上在慶德宮。停常參·經筵。
大殿·中殿·世子宮,藥房·政院·二品以上·六曹歲謁問安。答曰,知道。嬪宮,藥房·政院歲謁問安。答曰,知道。
藥房啓曰,三陽回泰,萬福維新,夜來陰濕未灰,伏未審聖候寢睡,若何?口淡·困惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?今日臣等,與諸醫入診,詳察證候宜當。中宮殿咳嗽·膈滿·耳疼之候,日益差減,而困瞀之氣,幾盡差愈乎?食已旋飢·自汗之候,比昨漸歇,而夜來寢睡,何如?亦令醫女入診宜矣。臣等憂煎之餘,慶祝亦切,敢此問安,竝爲仰稟。答曰,知道。口淡·困惱特甚有加,脚痺特甚之候一樣,而昨夕腹部飽滿特甚有加,至今未已,熏熱·膈間不淸利之氣亦甚,眩氣往來,喉乾朝來止歇,而寢睡不寧,眼視昏暗特甚之候,無減矣,勿爲入診。內殿咳嗽·膈滿·耳疼之候,一向差減,困瞀之氣漸歇,食已旋飢·自汗之候及夜來寢睡,與昨無異矣。
江原監司書目,春川府使丁道復,因臺論之更發,引嫌呈狀,不得已罷黜事。
吏曹啓曰,承旨有闕,政事,取稟。傳曰,明日爲之。
政院啓曰,玉堂多官,昨日違牌坐罷,副提學李澤,今日又爲違牌,上下番之俱空,已至兩日,事體至爲未安,政官卽當牌招開政,差出闕員,推移入直,而今日,乃是日食齋戒,在前如此之時,亦有變通開政之例,何以爲之?敢稟。傳曰,政官牌招開政。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·困惱特甚有加,脚痺特甚及熏熱·膈間不淸利亦甚之候,復何如?腹部飽滿有加之候,更有差減,而眩氣往來之候,減歇乎?臣等不勝憂煎,惶恐敢啓。傳曰,諸症候及腹部飽滿之候一樣,而眩氣往來矣。
令曰,農者,天下之大本,而今年節候差早,東作不遠,勸課之政,在所當先,酷被災荒之道,又將設賑,賑政,不可不申飭。昨年入冬以後,癘疫復熾,寢息無期,言念民事,誠甚渴悶,或覓給藥物,或題給穀物,着意救活,不容少緩,自本院,別爲措辭,下諭于八道監司,兩都留守。以上出朝報
是日行政,吏批,參議沈宅賢進。
吏批啓曰,判書呈辭受由,參判受由在外,小臣獨政未安,何以爲之?敢稟。傳曰,只出緊任。
吏批啓曰,侍從臣父年七十者,每於歲初,該曹抄啓事,曾已定奪,且堂上實職,曾經承旨·參議年八十者陞資事,亦爲定奪矣。侍從臣父年七十人及曾經承旨·參議年八十人,依定奪別單書入之意,敢啓。傳曰,知道。竝加資。
吏批,以魚有龜爲承旨,金相尹爲校理,朴師益爲修撰,李光佐爲刑曹參判,金相元爲春川府使,前庶尹成至行,今加通政,年八十曾經四品,行副護軍任埅,今加嘉善,年八十曾經承旨,行副護軍韓配夏,今加嘉善,年七十故注書韓師孟父,已上加資事承傳。
傳曰,左尹,今日政差出。
吏批,以尹慤爲左尹。以上出吏曹謄錄
兵批,以尹鳳朝付副護軍,金相奭爲副司正。以上出兵曹政望單子
禮曹達曰,正朝陳賀諸道箋文看品,則慶源府使朴世挺,箋文頭辭康字,當連書而誤以別行書之,有違規例,推考警責,何如?令曰,依。出禮曹謄錄
上在慶德宮。停常參·經筵。
下直,文川郡守金胄。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,如何?口淡·困惱特甚有加,脚痺特甚·熏熱·膈間不淸利亦甚及喉乾·眩氣往來之候,其有所減,而眼視昏暗特甚之候,復何如?腹部飽滿特甚之候,纔少減而復有加,且伏聞昨夕入侍醫官所傳之言,搔癢之候,數日來復作云,臣等伏不勝一倍煼煎之至,今日臣等,與諸醫入診,詳察證候宜當。中宮殿咳嗽·膈滿·耳疼之候,日益差減,而困瞀之氣,幾盡差愈乎?食已旋飢·自汗之候,比昨有減,夜來寢睡,何如?亦令醫女入診宜矣,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚之候一樣,而熏熱·膈間不淸利之氣未已,眩氣往來,搔癢與昨無異,喉乾朝來止歇,而寢睡不寧,眼視昏暗特甚之候無減矣,勿爲入診。內殿咳嗽·膈滿·耳疼之候,一向差減,困瞀之氣,尙未差愈,食已旋飢·自汗之候,別無顯減,而寢睡亦無漸勝之勢矣。
吏曹判書宋相琦,兵曹判書趙道彬三度呈辭。入達。加給由。
檢閱朴師聖上書。大槪,敢陳情理不可淹直之狀,冀蒙矜許之恩,仍請臣前後擅離之罪事。答曰,覽書具悉。爾其勿辭,救護母病。
辰時,日暈兩珥,暈上有冠,暈下有履,色皆內赤外靑,白氣一道,橫過日上,良久乃滅。巳時,日暈。
右議政李健命箚子。大槪,乞賜斥退,以答天譴,擇任賢輔,以幸國事事。答曰,覽箚具悉卿懇。近來可愕之災,疊見層出,究厥所以,亶由小子,一倍優懼,罔知所措。卿胡引咎,若是其過乎?陳戒之言,誠甚切至,余雖不敏,可不服膺焉?亦願大臣夾輔,弘濟時艱也。卿其安心勿辭,速出視事,毋孤至望。仍令曰,史官往諭。
司憲府達曰,請義州呼訴客使首倡人朱益桓,亟令梟示事。請寧邊府使張漢相罷職不敍事。措語竝見上卽接章陵正朝祭,兼監察典籍金鳴殷呈課,則獻官,戌時量進來,而贊者司宰主簿李燮,無端不進,旣已夜深,勢難變通,以謁者金以興代行云,事極驚駭。故招問司宰監下吏,則主簿李燮,初無章陵祭官名帖差出之事云,而又接魂宮朔祭監察金履萬呈課,則魂宮三年內,無論大小祭享,必有執禮,而今番,則不爲定送執禮,事異常規。故取考關文,則果不書塡執禮,時刻已迫,不得已與獻官相議,以贊者,兼行執禮之事云。祭官名帖差送,俱係吏曹之事,而或塡差而不出名帖,或初不塡差,致令莫重祭享,祭官不備,吏曹官員,未免有不察之失,請吏曹當該郞廳,從重推考,祭享色吏,令攸司從重科罪。答曰,不從。末端事,依達。
都承旨兪命弘上書。大槪,臣於憲臣之書斥,難冒之勢,與同僚無異,懇乞亟賜鐫改,以靖私義事。答曰,覽書具悉。諸承旨書答,已諭余意矣。卿無所嫌,勿辭察職。
校理金相尹,牌不進,罷職傳旨。傳曰,只推勿罷。
假注書申思稷有頉,代以金龍慶爲之。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·困腦·腹部飽滿特甚有加,脚痺特甚及熏熱·膈間不淸利未已,眩氣往來之候,復何如?搔癢之候,比夜有減乎?臣等不勝憂煎,惶恐敢啓。傳曰,諸證候一樣,而眩氣往來,搔癢之候,晝亦無減矣。
政院達曰,臣等,伏見下本院之敎,丁寧惻怛之旨,溢於文字之表,臣等奉讀再三,不勝欽嘆之至,帝王誥諭之語,出自誠心,元不在字句之多少,而今雖有令政院別爲措辭下諭之令,如臣等拙陋之辭,奚足以奉揚德意之萬一乎?直以此徽敎,頒諭於八道監司兩都留守處,恐合事宜,敢達。令曰,依前下令。措辭下諭。
修撰朴師益,牌不進,罷職傳旨。傳曰,只推勿罷。
江原監司書目,襄陽呈,以寓居前奉事南達明家,惡虎突入,囕殺達明,朝士之爲虎囕死,實爲前所未有之事,極爲驚駭事。
待敎李箕鎭,檢閱尹東衡,弼善金東弼,牌不進,依承傳罷職。
校理金相尹,修撰朴師益,再牌不進,罷職傳旨。傳曰,只推勿罷。以上出朝報
義禁府達曰,以全羅監司狀達刑曹粘目,據茂長前縣監朴泰斗,移本府處置事,準下矣。朴泰斗,時在慶尙道寧海地本家云,依例發遣府羅將,拿來,何如?令曰,依。出義禁府謄錄
守禦廳啓曰,曾因戶曹草記,諸軍門所買田土,竝革免稅之規,而本廳所買者,則蓋由於軍需保減額之計,故臣以若不可依前免稅,則四百名已減之軍額,令各其官還充之意,陳達前席,請令廟堂稟處矣。伏見廟堂書啓,則限一百結,依永作宮屯例,特令免稅事,允下矣。軍需保四百名身役米,當爲三百二十餘石,而一百結稅米,竝大同雜費,不過一百五十餘石,以此支計,則不足之數,幾至過半,軍門需用,決無可繼之路,誠甚悶慮。一百結外,又以一百結,加數免稅,則可以相當,而此若未易,則軍需保所減四百名內,二百名,令各其官還充,有不可已,更令廟堂稟處,何如?傳曰,允。出備局謄錄
上在慶德宮。停常參·經筵。
下直,淸道郡守李沂。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱·膈間不淸利亦甚及喉乾·眩氣往來之候,其有所減,而眼視昏暗特甚之候,亦何如?搔癢之候,比昨有減乎?近日證候如此,新年尙未入侍,今日臣等,與諸醫入診,詳察症候宜當。中宮殿咳嗽·膈滿·耳疼之候,日益減歇,而困瞀之氣,幾盡快減乎?食已旋飢及自汗之候,亦有所減,而夜來寢睡,何如?補中益氣湯三貼,已盡於昨日,今日亦令醫女,趁早入診,詳察證候後,可以議定繼進之藥矣。臣等,不勝終宵憂煎,敢此問安,竝爲仰稟。答曰,知道。口淡·困惱特甚有加一樣,而腹部飽滿特甚有加少減,脚痺特甚,亦無所減,熏熱·膈間不淸利之氣未已,喉乾朝來止歇,眩氣往來,搔癢與昨無異,而寢睡不寧,眼視昏暗特甚之候無減矣。內殿咳嗽·膈滿及耳疼之候,一向差減,困瞀之氣,尙未快愈,食已旋飢及自汗之候,姑無顯減,而寢睡,亦無漸勝之勢矣。
備忘記,明朝,右相命招,卜相。
傳曰,明日開政事,分付。
假注書金龍慶有頉,代以宋國緯爲之。
藥房入診時,大殿進御蔘歸益元湯,自今日煎入,中宮殿進御補中益氣湯,前加入中,去川芎,更加桑白皮蜜水炒一錢,加進三貼事,榻前定奪。
修撰朴師益上書。大槪,積逋之蹤,尙蒙恩貸,召牌之下,敢瀝肝血,乞賜矜允,俾盡人子之職,冀被重譴,以爲朝臣之戒,公私萬幸事。答曰,覽書具悉。爾其勿辭,救護母病。
大殿·中殿·世子宮·嬪宮,藥房·政院夕問安。答曰,知道。
副提學李澤辭職上書。答曰,覽書具悉。卿其勿辭,調理察職。
左承旨趙鳴鳳,右副承旨李挺周,校理金相尹牌不進罷職傳旨。傳曰,只推勿罷。
兼文學金雲澤牌不進,依承傳罷職。以上出朝報
藥房入診時,提調閔鎭遠所啓,臣待罪備局堂上,頃伏見達下海西別武士節目,其中沒技論賞,切有區區所懷,敢此仰達矣。蓋西路別武士之設,出於庚寅年故奉朝賀南九萬之獻議,而其後癸巳年,臣忝按關西,則尙未准額募得,亦未一番試才,蓋遐方愚氓,或慮別武士之稱,終歸於軍役而然也。臣或勸諭或責罰,艱得充額,一年四度取才後,以各別論賞激勸之意啓聞,則朝家或賜第,或除邊將,自是以後,一時興起,聞風投入,此輩,俱是好身手好衣馬,而日夜鍊習,武藝極精,臣於丁酉年,奉命監試於西路別科,則入格者一百五十人中,別武士過半矣。以此觀之,別武士之設,其效大矣。朝家,令海西及江邊,亦設別武士,有此節目啓下之事,而第外方沒技之類,例多用奸之弊。臣在關西時,雖親爲取才,而不能詳察,所謂沒技,殊多可疑之端。其後,聞沒技登科之類,輒有人言云,臣意以爲沒技者,勿復別爲論賞,只取四等試才,分數優等者,別爲論賞,則沒技之類,亦在其中矣。且昨年掌試時,聞其時兵使趙爾重之言,則以爲今日精銳之卒,無過於別武士,而鳥銃,無試取之事,雖曰馬軍無所事於鳥銃,馬軍,或有出戰之時,或有守堞之時,守堞時,若不曉鳥銃藏放,則何以守堞乎?今技藝中,鞭蒭最爲不緊,若於試才時,各技中,除去鞭蒭,更試鳥銃,而勿許沒技論賞,通計分數,似好矣。此言誠是,自今以後,勿論西北,取才時,勿取鞭芻,竝試鳥銃,而沒技者別爲論賞一款,減去於節目中,令廟堂稟處,何如?上曰,沒技勿爲論賞之言,蓋慮外方用奸之弊,誠有意見,而鞭蒭,比於鳥銃,則鳥銃爲長技,所達是矣。令廟堂稟處可也。都提調李頤命曰,單巡之射,沒技卽僥倖,不係於平日之才否,且外方,多有奸弊,則宜有變通,而沒技而不論賞,則賜第之路絶矣。得無落莫之嘆乎?閔鎭遠曰,以四等優分者,亦可賜第矣。李頤命曰,京軍兵,則沒技者賜第,外方則不然,必有不均之怨,令廟堂與諸將臣,商議處之,似好矣。上曰,依爲之。出訓局謄錄
都提調李健命所啓,凡群下出入御前時曲拜,非禮也。伏見皇朝天使董越所著朝鮮賦,有曰其臣出入,必頓首,華人,以俯伏首至地而起者,謂之頓首,然則曲拜,卽頓首之禮,而我國謂之拜,御前,則不敢直向,故稱曲拜矣。前日東宮書筵時,春坊之官,出入必直拜,故近日東宮引接時,二品以下,依此例直拜,而大臣,則以當初節目,無磨鍊出入時禮,故或有拜者,或有否者,宜有一定之式,大臣出入時,東宮必起立,而大臣,無一禮節,甚爲未安,直向頓首出入,恐無不可,且自代理之後,旣受一品以下庭拜矣。事體異於前日,大臣出入時,亦依二品以下直拜,未知何如。上曰,直拜可也。出禮曹謄錄
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,雨後,風寒又緊,伏未審夜來,聖候寢睡,若何?口淡·困惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,比昨有減乎?今日臣等,與諸醫入診,詳察證候宜當。中宮殿咳嗽·膈滿·耳疼之候,日益減歇,而困瞀之氣,幾盡快減乎?食已旋飢·自汗之候,亦有所減,而夜來寢睡,何如?今日,亦令醫女入診宜矣,臣等不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺·腹部飽滿特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢與昨無異,而寢睡不寧,眼視昏暗特甚之候無減矣,勿爲入診。內殿咳嗽·膈滿·耳疼之候,一向差減,困瞀之氣,尙未快愈,食已旋飢,亦有所減,而自汗之候,別無顯減,寢睡姑無漸勝之勢矣。
政院啓曰,吏曹郞廳來言,今日爲政事命下,而判書宋相琦陳書入達,參判金楺受由在外,參議沈宅賢服制,不得開政云。參議沈宅賢,卽爲牌招,開政,何如?傳曰,允。
賓廳啓曰,卜相事,命下矣。臣來詣賓廳,而命相體重,臣獨爲卜入,事體未安,惶恐敢啓。傳曰,安心卜入。
校理金相尹,牌不進,罷職傳旨。傳曰,只推勿罷。
吏曹判書宋相琦,兵曹判書趙道彬辭職上書。答曰,覽書具悉。三告加由,意非偶然,卿其安心勿辭,速出行公。
令曰,吏兵判書答已下,竝卽牌招察任。
世子宮,藥房入診時,今日政新除授弼善,待下批,卽爲牌招事,及東·西郊染病出幕人處,乾糧空石,令該廳量宜題給事,下令。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·困惱特甚有加,脚痺·腹部飽滿特甚及熏熱·膈間不淸利未已之候,復何如?眩氣往來·搔癢之候,亦有所減乎?臣等不勝憂煎,惶恐敢啓。傳曰,諸症候,晩後一樣,而眩氣往來·搔癢之候,晝亦未已矣。
京畿監司李壄辭職上書。答曰,覽書具悉,卿其勿辭,從速察職。
校理金相尹,再牌不進,罷職傳旨。傳曰,只推勿罷。
吏曹口傳政事,兼春秋單金墰。以上出朝報
是日行政,吏批,參議沈宅賢進。
吏批啓曰,判書陳書入達,參判受由在外,小臣獨政未安,何以爲之?敢稟。傳曰,只出緊任。
吏批,以趙鳴謙爲弼善,淸恩君韓配夏,光國平難功臣淸平府院君韓應寅嫡長孫,依法典封君,豐德府使李瀗,今加嘉善,公廨新造加資事承傳,卜相,以金昌集爲領議政,承文都提調單金昌集。以上出吏曹謄錄
兵批,以宋祥擎爲訓鍊參軍,金悌振·鄭一萬·金麗英爲權知訓鍊參軍,成至行爲副護軍。以上出兵曹政望單子
上在慶德宮。停常參·經筵。
辰時,日暈兩珥。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·困惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,比昨有減乎?今日臣等,與諸醫入診,詳察證候宜當。中宮殿咳嗽·膈滿·耳疼之候,日益減歇,而困瞀之氣,亦已快減乎?食已旋飢之候,比昨尤減,而自汗之候及夜來寢睡,何如?今日,亦令醫女入診宜矣,臣等,不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺·腹部飽滿特甚有加之候一樣,而熏熱·膈間不淸利之氣未已,喉乾朝來止歇,眩氣往來,搔癢與昨無異,寢睡不寧,眼視昏暗特甚之候無減矣,勿爲入診。內殿咳嗽·膈滿·耳疼及食已旋飢之候,一向差減,困瞀之氣,自汗之候,尙未快減,而寢睡姑無漸勝之勢矣。
傳曰,史官三員待命,騎馬六匹立之。春享大祭所內摘奸。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後困惱特甚有加,脚痺·腹部飽滿特甚及熏熱·膈間不淸利未已之候,復何如?眩氣往來,搔癢之候,比夜減歇乎?臣等,不勝憂煎,惶恐敢啓。傳曰,諸證候一樣,而膈間不淸利有減,眩氣往來,搔癢之候,今日晝則差勝矣。
校理金相尹,牌不進,罷職傳旨。傳曰,只推勿罷。以上出朝報
上在慶德宮。停常參·經筵。
辰時,日有兩珥。
下直,金井察訪鄭匡濟。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·困惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,比昨有減乎?今日臣等,與諸醫入診,詳察症候爲宜。中宮殿咳嗽·膈滿·耳疼及食已旋飢之候,日漸差愈乎?困瞀之氣,幾盡抉減,自汗之候,比昨尤減,而夜來寢睡,何如?補中益氣湯三貼,已盡於昨日,今日亦令醫女,趁早入診,詳察證候後,可以議定繼進當否矣。臣等,不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺·腹部飽滿特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢之候,與昨無異,而寢睡不寧,眼視昏暗特甚之候,無減矣,勿爲入診。內殿咳嗽·膈滿·耳疼及食已旋飢之候,一向差減,困瞀之氣,幾盡差愈,自汗之候,比前稍歇,而猶未快減,寢睡姑無漸勝矣。
政院達曰,都目政差出守令未署經,多至十五員,而大司憲鄭澔,執義金榦,掌令宋墁,正言申晳·洪鉉輔在外,大司諫申思喆,獻納黃璿未肅拜,持平金鎭商陳書入達,司諫趙彦臣,掌令宋思胤,持平李重協俱呈辭,除在外陳書入達外,呈告未肅拜人員,竝卽牌招,以爲守令署經之地,何如?令曰,依。
假注書洪龍祚有頉,代以許錫爲之。
左參贊洪萬朝上書。大槪,臣於本職,有應避之嫌,乞令該曹,照法處置事。答曰,覽書具悉。書辭,令該曹稟處。
持平金鎭商上書。大槪,敢陳淺見,冀蒙聽可,仍乞遞改,以安私分事。答曰,覽書具悉。今玆所論,大意則好,第書院勿毁之命,實出於朝家處分務歸得中之意,而本事是非之明,固自如矣。文集中誣說,旣已毁去,盡毁全板,殊涉過當也。
藥房再啓曰,中宮殿入診醫女退出後,臣等,與柳瑺·權聖徵等諸御醫,反復商議,則皆以爲,中宮殿諸症候,旣有漸減之勢,前進補中益氣湯,不無其效,依前加入,加進三貼宜當云。此藥煎入之意,敢啓。答曰,知道。
司諫趙彦臣達曰,臣旣有犯法之失,頃上引罪之章,而及承下答,辭旨溫諄,至以蓋緣情理之切迫,不必深咎爲諭,臣感激惶悚,不知所以仰報也。第臣不可仍冒於職次者,非止一端,臣帶軍銜下鄕,罪犯旣重,而日昨書中,敢陳更申令甲之請,則臣之本意,雖出於自訟,而責人之意,兼寓於其中,旣責於人,獨安於職,揆以廉隅,斷不如是,況臣書,專以先治臣罪,以警他人仰請,而乃有令廟堂稟處之令,則廟堂未覆達之前,卽臣罪未勘處之日,故方此縮伏俟罪,日尋長單矣。喉司不諒,混請牌招,嚴召之下,不得不趨詣,而顧臣難冒之勢,如上所陳,決不可一刻苟據於臺端,請令遞斥臣職。答曰,勿辭。退待物論。
藥房口傳啓曰,朝者,伏聞差備醫官所傳之言,聖候足部,有微刺之候,而至有脚痺跳動之症,寢睡因此而尤不寧云,臣等不勝驚慮之至。雖有勿爲入診之敎,而症候如此,臣等加率鍼醫,卽爲入診,詳察症候,以爲商論治法之地宜當,惶恐敢啓。傳曰,自內方召鍼醫問之,勿爲入診。
大殿·中殿·世子宮·嬪宮,藥房·政院夕問安。答曰,知道。
左副承旨權熀,校理金相尹,修撰朴師益,牌不進,罷職傳旨。傳曰,只推勿罷。
檢閱朴師聖,牌不進,依承傳罷職。
右參贊閔鎭遠辭職上書。答曰,覽書具悉。書辭,令該曹稟處。
政院啓曰,頃日藥房入診時,廟堂會議,分三次爲之,而姑待上候少間之時,擧行事定奪,而卽今姑無益勝之勢,且首相新除,未及出仕,待首相行公,更爲觀勢,排日擧行乎?何以爲之?敢稟。傳曰,依爲之。以上出朝報
備邊司達曰,前冬,因臣李缺陳箚,京外癘疫全家合歿之類,無論士夫下賤,間或有之,而尙多未盡收瘞者,令京兆及諸道,一一精査,以施恤典,其所受還穀及身布應納者,一倂許減事,有依施之令矣。卽見漢城府達下申目,則全家合沒,多至於一千一百一戶,單戶死亡,亦至四百十八戶云。昨年癘疫,雖曰熾盛,全家合沒,必不如是數多,且以其各部所報言之,中部合沒,只是四戶,而東西南北四部,則各多至三四百戶,中部單戶死亡,只是二戶,而四部,則多者過百,此不過中部,則常漢所居,猶畏國法,不敢瞞報,而其他四部,則若非任掌輩循情濫報,必不至此,漢城府難免不察之失,當該堂上郞廳,竝推考,此申目,還爲出給,使之各別精査,從實更達,且元箚內,旣已合沒中未盡收瘞者,請施恤典,則已瘞未瘞,自當分秩區別,而今此申目,混同書塡,今後則各部開錄中,別爲分秩,而此一款,一體知委於諸道,何如?令曰,依達。出備局謄錄
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·煩惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,漸益差減,而足部微刺之氣,不復發作乎?昨夕水刺,終未進御,以他食物代進,臣等,益不勝焦煎之至,今日臣等,與諸醫入診,詳察症候宜當。中宮殿咳嗽·膈滿·耳疼及食已旋飢之候,日漸差愈乎?困瞀之氣,已盡快減,自汗之候,比昨尤減,而夜來寢睡何如?今日,亦令醫女入診宜矣,敢此問安,竝爲仰稟。答曰,知道。口淡·困惱特甚有加,脚痺·腹部飽滿特甚之候一樣,而熏熱·隔間不淸利之氣未已,喉乾朝來止歇,眩氣往來,搔癢之候,與昨無異,而寢睡不寧,眼視昏暗特甚之候無減,足部微刺之氣,不復發作矣,勿爲入診。內殿咳嗽·膈滿·耳疼及食已旋飢之候,一向差減,困瞀之氣,已盡差愈,而自汗之候,猶未快減,寢睡姑無漸勝之效矣。
政院達曰,司諫趙彦臣,引避退待,而大司諫申思喆,獻納黃璿呈辭,正言申晳·洪鉉輔在外,無處置之員,除在外外,呈告人員,竝卽牌招,以爲處置之地,何如?令曰,依。
成均館官員,以同知館事意達曰,今正月初七日,儒生上旬輪次,當爲設行,而大提學金楺,方在身病陳書中,限內不得爲之,今月內無故日退行之意,敢達。令曰,知道。
校理金相尹,修撰朴師益,牌不進,罷職傳旨。傳曰,只推勿罷。
傳曰,史官一員待命,騎馬三匹立之。到記儒生內摘奸。
獻納黃璿達曰,臣於新授職名,決難承當,而分義是懼,不得不黽勉祗肅矣。卽因僚臺處置,承牌詣臺,而第伏見僚臺書語及避辭,則大意,專以帶軍銜下鄕,爲引嫌之端。且以國法不行於三司之臣,下鄕者無罪,深懷慨然,至請隨犯論罪,俾嚴邦憲,臣於此,不勝瞿然之至。臣頃因母病猝重,蒼黃馳省,身帶軍銜,未及受暇,逮至文臣殿講時,致有該曹之煩稟,而向臣避辭中,以此引以爲罪,今若振擧頹綱,追論辜犯,則臣實爲首,旣在同浴之中,其何可冒沒廉隅,可否於立落之際乎?旣不得處置,則決不可仍據於職次,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院夕問安。答曰,知道。
領議政金昌集箚子。大槪,乞收誤恩,以幸國事,以安私分事。答曰,覽箚具悉卿懇。此時此任,微卿伊誰?台司之重卜,有以見聖上倚毗之益隆矣。矧卿年齡,不至篤老,精力尙旺,其不可以年至病痼爲辭也,決矣。卿其須體至意,安心勿辭,速出視事,以濟時艱。仍令曰,史官往諭。
傳曰,今此成均館到記儒生等,竝於今月十一日,崇政殿命官殿講事,分付。
平安監司書目,兵使李澤,今月初四日卒逝事。以上出朝報
都摠府達曰,副摠管張鵬翼,以訓鍊都監中軍,今日褒貶坐起時,北營晝仕進去之意,敢達。令曰,知道。出都摠府謄錄
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·困惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,漸益差減乎?蔘歸益元湯,已進五貼,今日臣等,不可不與諸醫入診,詳察症候後,可以稟定加進當否矣。中宮殿咳嗽·膈滿·耳疼及食已旋飢之候,日漸差愈,自汗之候,比昨尤減,而夜來寢睡,何如?今日,亦令醫女入診宜矣。臣等,不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺·腹部飽滿特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢之候,與昨無異,而寢睡不寧,眼視昏暗特甚之候無減,數貼湯劑,效害難知,勿爲入診,加進五貼宜矣。內殿咳嗽·膈滿·耳疼及食已旋飢之候,一向差減,自汗之候,猶未快減,而寢睡姑無漸勝之效矣。
吏曹參判金楺上書。大槪,泥路撼頓,宿病復發,歸卽僵臥,無望起動,乞蒙鐫遞臣本兼諸任,俾尋生路,兼陳語錄繼覽之意,以備財察事。答曰,覽書具悉。書末所陳,誠爲得宜,令講院稟處,卿其勿辭,調理察職。
判尹黃欽三度呈辭。只遞本職。
左副承旨權熀初度呈辭。令曰,還出給。
政院達曰,司諫趙彦臣,獻納黃璿,引避退待,而大司諫申思喆呈辭,正言申晳·洪鉉輔在外,大司諫申思喆,卽爲牌招,使之處置,何如?令曰,依。
持平金鎭商達曰,臣於再昨,書陳尹宣擧書院撤去,文板盡毁之請,意謂卽蒙準可矣。及奉下答,至以書院勿毁,務歸得中,盡毁全板,殊涉過當爲敎,臣於是,大失所圖,實不勝訝惑抑鬱之至,夫中者,至正極當,不可移易之謂也。宣擧之罪名至重,旣施追削之典,則今玆毁院,自是正當應行之事,豈可以爲非得中,而反以爲過乎?今之斥宣擧者曰,追削毁院,斷不可已,黨宣擧者之言曰,追削毁院,決不可爲,今邸下,不究其罪之輕重,不分其言之公私,而參用兩言之間,只削其爵,不毁其院,而謂之處分得中,則是何異於子莫之執中耶?至於毁板事,如以爲不足毁,而只毁數板,事體之苟簡,莫此爲甚,況其文字中,譏毁朝家,侵辱儒先,可駭可惡之說,不止其所毁數板而已耶?若因他罪,而至毁文集,則未知如何,而今以其文集中,有誣悖之說,而盡毁其全板,有何一毫過當者耶?嗚呼,宣擧之罪,可勝誅哉?自以失節負累之身,常懷畏首畏尾之心,假借爲學之名,陰濟掩謗之私,而且見先正任世道之日,以言論文字之不少假貸於節義之人,積招怨憾,漸成禍根,乃益生營窟之計,反懷倒戈之志,每事必欲與先正相反,外爲忠厚之態,而不辨賢邪,內主利害之見,而專沒是非,對人則言語牢籠,立言則旨意回互,由是之故,人莫不喜其招納,被其誑誘,而鮮有能自脫者矣。及至庚申以後,世道嬗變,朝論歧貳,則其子拯,襲其父之餘智,乘衆憾之交伺,擠先正於萬仞坑坎,而馴致己巳罔極之禍,然後宣擧父子,則居然爲大賢眞儒矣。然其怨嫉之心,猶以爲不足,遂以先正平生所秉執之大義,歸之於虛假,而譏切之言,至及於不敢及之地,究其本,則實始於宣擧一人之身,欲掩釁累,巧占便利,而朝家不早明辨痛斥,一任其僞作道理,誑惑一世之故耳。其爲國家之變斯文之禍,有不可勝言者矣。何幸近來,處分大定,是非已明,尊賢斥邪,辭嚴義正,向之被其誑誘,執迷持誤之類,多有去邪而歸正者,此莫非我聖上明國是正人心之效,孰不欽仰慶幸,於斯時也。只削其爵,而不毁其院,只毁其數板,而不毁其全板,則人皆曰,朝廷雖追罪宣擧,而猶以賢者處之,故不毁其院,雖以誣毁之說,毁其數板,而其他文字,多有補於世敎,有不可泯沒者,故不毁全板,然則國是旣明而反晦,人心欲正而復撓,將成國家斯文之憂,殆有甚於向日,思之至此,寧不寒心?臣爲是之懼,不顧禍福,敢陳一書,極言竭論,欲使我邸下,極嚴朝家之處分,益正一世之趨向矣。未蒙聽納之音,反承過當之批,其何敢晏然於職次乎?昨緣日暮,賤疾適苦,今始來避,所失尤大,請令遞斥臣職。答曰,勿辭。退待物論。
藥房再啓曰,卽伏聞問安批答,有數貼湯劑效害難知,加進五貼宜矣之敎矣。臣等,與柳瑺·權聖徵等諸御醫及司勇劉潝,更爲商議,則皆以爲蔘歸益元湯,不可徑停,固當加進,而其中不無裁量加減之事,前方中,熟地黃加三分,黃柏加二分,麥門冬減三分,前加入中,去白朮,代以山藥微炒一錢,更加玄蔘酒蒸,依聖敎加進五貼宜當云,此藥煎入之意,敢啓。答曰,知道。
文學鄭錫五上書。大槪,臣母素有積年沈痼之疾,而久滯鄕莊,調攝失宜,形神大脫,氣息如縷,常有朝夕凜凜之憂。又自數日以來,本病之外,胸痛猝劇,轉側須人,日就澌頓之域,臣自聞此報,方寸煎灼,急於歸護,玆不得不敢陳短章,徑尋鄕路,乞削臣職,俾專救護,以伸至情,仍治臣罪,以肅朝綱事。答曰,覽書具悉。爾其勿辭,往省焉。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·困惱特甚有加,脚痺·腹部飽滿特甚,及熏熱·膈間不淸利未已之候,復何如?眩氣往來,搔癢之候,比昨減歇乎?臣等不勝憂煎,惶恐敢啓。傳曰,諸症候一樣,而眩氣往來,搔癢之候,晝則差減矣。
大司諫申思喆,牌不進,罷職傳旨。傳曰,只推勿罷。
去秋冬等褒貶,開雲萬戶李弘遇,西平萬戶李東錫,中。
政院啓曰,卽伏見慶尙左水使閔遠重,去戊戌年秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
左尹尹慤辭職上書。答曰,覽書具悉。日昨政,京兆佐貳,命卽出代,以副擬受點,是聖志先定,公議亦同也。何用過辭,卿其勿辭,從速察職。
校理金相尹,修撰朴師益,牌不進,罷職傳旨。傳曰,只推勿罷。
傳曰,玉堂違牌坐罷人員,竝敍用。以上出朝報
義禁府達曰,時囚罪人盧恰,上年十一月,遭父喪,依例稟達保放,成服後還囚矣。卽者,代奴呈狀內,其父葬事,定於今二十四日,發靷在於今十三日,依他例,願爲受暇歸葬云。取考前例,則丁亥年,因罪人李泰彦母喪營葬,同知事金演,啓稟於講筵,自上以在謫者有給暇歸葬之例,一體給暇歸葬爲敎,今此盧恰,亦依李泰彦例,給暇歸葬,何如?令曰,依。出義禁府謄錄
禮曹啓曰,來二月初五日,行社稷祭,王世子當爲親行,而方在嘗藥之中,何以爲之?敢稟。傳曰,今番,則勿爲磨鍊。
又啓曰,來二月初五日,行社稷祭,同月初四日,行文宣王釋奠祭,同月十二日,行風雲雷雨祭,親傳香,當爲取稟,而自上方在靜攝之中,依近例以攝行擧行乎?敢稟。傳曰,依爲之。
又啓曰,卽接奉常寺·訓鍊院所報,則本寺官員及東南關王廟守直官等,去戊戌年春夏等褒貶,其時官員,皆已遷轉,不得磨勘云,依近例勿論,何如?傳曰,允。
又啓曰,本曹郞廳及所屬中,已磨勘各司官員等,去戊戌年秋冬等褒貶,及校書館·典醫監官員等,戊戌年春夏等褒貶,各其司提調有故,不得磨勘矣。今始一體等第以入,而宗廟署·社稷署·弘文館·觀象監·承文院·成均館·歸厚署·內醫院·惠民署·東西氷庫·典牲署·掌樂院官員等,去戊戌年秋冬等褒貶,各其司領事·提調堂上有故,不得一時磨勘之意,敢啓。傳曰,知道。以上出禮曹謄錄
上在慶德宮。停常參·經筵。
京畿監司李壄,到界事出去。
下直,平安兵使李尙,黃山察訪趙命臣,黔毛浦萬戶朴聖元。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·困惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,漸益差減乎?今日臣等,與諸醫入診,詳察症候宜當。中宮殿咳嗽·膈滿·耳疼及食已旋飢之候,日漸差愈,自汗之候,比昨尤減,而夜來寢睡,何如?補中益氣湯三貼,已盡於昨日,今日,亦令醫女,趁早入診,詳察症候後,可以議定加進當否矣。臣等,不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺·腹部飽滿特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢之候,與昨無異,寢睡不寧,眼視昏暗特甚之候,無減矣,勿爲入診。內殿咳嗽·膈滿·耳疼及食已旋飢之候,一向差減,自汗之候,猶未快減,而寢睡姑無漸勝之勢矣。
政院達曰,司諫趙彦臣,獻納黃璿,引避退待,已至多日,而持平金鎭商,昨又引避退待,而大司憲鄭澔,執義金榦,掌令宋墁,正言申晳,洪鉉輔在外,掌令宋思胤呈辭受由,大司諫申思喆,持平李重協呈辭,兩司俱無行公之員,除在外及呈辭受由外,呈告人員,竝卽牌招,以爲處置之地,何如?令曰,依。
去秋冬等褒貶,禮曹佐郞洪鉉輔,奉常判官閔泰東,齊陵參奉盧思賢,以上中。
司憲府,觀察使薦,洪啓迪·申思喆·尹鳳朝,節度使薦,金錫保·崔鎭樞·成稷童。
藥房再啓曰,中宮殿入診醫女退出後,臣等與柳瑺·權聖徵等諸御醫,反復商議,則皆以爲,補中益氣湯,旣有其效,固當限二十貼進御,而自汗之候未已,咳嗽則減歇,前加入中,去桑白皮,代以麻黃根一錢,加進五貼宜當云,此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱特甚有加,脚痺·腹部飽滿特甚,及熏熱·膈間不淸利未已之候,復何如?眩氣往來,搔癢之候,比夜減歇乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,眩氣往來,搔癢之候,晝則差減矣。
校理金相尹,修撰朴師益,牌不進,罷職傳旨。傳曰,只推勿罷。
成均館官員,以同知館事大司成意啓曰,本館到記儒生,今十一日,崇政殿命官殿講事,命下矣。取考前後謄錄,則到記儒生殿講時,四學居齋儒生,則或因本館堂上疏請,或因特敎,別爲摘奸到記,間有一體參講之例,而近年以來,無擧論之事矣。今此殿講之命,實出於激勸之盛意,而四學儒生,均是居齋,則獨爲見漏,或不無落莫之嘆,而或許或否,未有一定之規,所當一審定式,何以爲之?敢稟。傳曰,一體參講宜矣。
大司諫申思喆,牌不進,依承傳罷職。
持平李重協上書。大槪,臣於尋單惶蹙之中,力疾具書,粗效愚淺之見,兼丐鐫免之恩,而書未及上,卽以僚臺處置,召牌狎至,嚴畏分義,謹詣闕外,而目今病狀,實無自力詣臺之勢,玆未免投章徑歸,乞遞臣職,俾得調治,仍勘臣違傲之罪事。答曰,覽書具悉。遇災危凜,不遑寧處,爾身居言地,有懷陳章,其所勉戒,亶出憂愛,余甚嘉尙,可不留心焉?其中可以議處事,令廟堂稟處,爾其勿辭,從速察職。
校理金相尹,修撰朴師益,再牌不進,依承傳罷職。以上出朝報
訓鍊都監郞廳,以都提調意啓曰,都監郞廳及將官等,去戊戌年秋冬等褒貶,依例磨勘以入,而去丁酉年春夏·秋冬兩等及戊戌年春夏等褒貶,亦當一體追磨勘,而其時郞廳將官等,已多遞易之人,似無擧論之事,三等褒貶,竝蕩滌之意,敢啓。傳曰,知道。出訓局謄錄
禮曹啓曰,今正月初三日藥房入診入侍時,上曰,各陵祭獻官,以堂上塡差,而墓所魂宮,則以堂下塡差,堂上堂下,旣有差等,而三年後,則自內侍府,以內官差送,吏曹不爲差送祭官,未知其何以如此乎?自今三年後,亦以堂下祭官,差送何如?都提調李頤命曰,如順懷·昭顯墓所及廟皆如此,則似是流來舊例然也,未知典例如何也。此非預爲講磨之事,倉卒不能仰對其當否,令禮官考舊例及禮文,且問于大臣而稟處之,何如?上曰,愍懷嬪墓所亦然,昭顯,非但墓所,又有四仲朔祭於其廟,而俱爲差送內官,令該曹一體稟定可也事,命下矣。取考本曹所在謄錄,則丁亥年,昭顯世子神主,合祔順懷廟時節目中,各項祭,依順懷廟例,守直內官,受祭物設行云,而近來昭顯廟,或有修改之事,則無祝文,只令內官告辭。蓋自順懷廟時,規例如此,至於墓所,則戊子年,因聖敎,特設守衛官二員,每當祭祀時,內官爲獻官,守衛官爲齋郞祝史,而元無吏曹差送祭官之事,此外無他可據文籍,議于諸大臣,稟處何如?傳曰,允事,命下矣。議于大臣,則行判中樞府事李頤命以爲,臣入診時,伏承俯詢,而倉卒不能臆對,退攷前代典禮,唐章懷太子等四廟,置官供祭,開元中,左拾遺陳貞節以爲,事不師古,請皆停省,駕部員外郞裵子餘,太常博士段同泰駁議曰,存沒之跡不同,君親之恩何別?古人於此事,已有甲乙之議,而從厚之論,深得親親貴貴之議矣。本朝,故世子諸喪,三年之內,其禮纔降陵·殿一等,祥禫之後,但使內官,行廟墓之祭,此與童年早卒大君之祀于壽進宮者無異,生膺儲貳之尊,祭視公子之殤,喪祭異禮,等威無明,伏惟聖明所以起疑者,必因此等衡決處,乃有此遣官行祭之下問也。聖意所及,情文實爲稱停,堂下官差送,亦無上同陵·殿之嫌,固無容別議,而伏見禮官所稟者,昭顯之喪,用順懷之例,至今遵行,無他掌故之可據云,順懷時,必取倣德宗大王昇遐時所定者,係是累朝已行之禮,今議變改,則非在下所敢擅斷,惟在聖明商量酌處,伏惟上裁。行判中樞府事趙泰采,右議政李健命,與判中樞府事李頤命議同。行判中樞府事金宇杭以爲,五禮儀,吉凶大小典禮,無所不備,而獨於東宮儀節,闕而不載,故昭顯世子之喪,考出實錄,一依順懷世子時例行之,祠廟之例,亦皆倣此遵用,蓋久矣。曾於戊子年,以守僕·執事·別監守墓事,特下備忘記,問議于大臣,以功臣忠義,自吏曹差送守衛官二員,使之輪番守直,祭時則以備齋郞·祝史之任,革去謬例,稍存事體,此出於聖上敦親謹禮之至意,而內官之爲獻官,因循不改,蓋內官於宗廟祭享,例以宮闈令將事,則其爲獻官於墓廟之祭者,不至於大段未安,而久遠遵行之事,似不可變改,且魂宮墓所三年內祭儀,與三年後有別,不必引此爲例矣。今以堂下祭官,自吏曹差送當否,有此下詢,此亦重其祀典之義,而以臣昏昧之見,無可攷據,不敢臆斷,惟在博詢而審處,伏惟上裁。領中樞府事李濡,行判中樞府事徐宗泰,領議政金昌集,病不收議,左議政權尙夏在外,不得收議,大臣之意如此,上裁,何如?傳曰,李判府事獻議,正合予意矣。此所以起疑,而下詢於前席者也。從今變改,在所不已,世子廟·墓,嬪墓獻官,令吏曹,以堂下官差遣,而只送內官於愼妃祠墓祭,可也。出禮曹謄錄
上在慶德宮。停常參·經筵。
夜一更二更,月暈。三更,月暈兩珥。
下直,德川郡守朴尙玄,彌助項僉使金俊華。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,如何?口淡·困惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,漸益差減乎?今日臣等,與諸醫入診,詳察症候宜當。中宮殿咳嗽·膈滿·耳疼及食已旋飢之候,日漸差愈,自汗之候,比昨尤減,而夜來寢睡,何如?今日,亦令醫女入診宜矣,臣等,不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺·腹部飽滿特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢之候,夜來頗甚,而寢睡不寧,眼視昏暗特甚之候,無減矣,勿爲入診。內殿咳嗽·膈滿·耳疼及食已旋飢之候,一向差減,自汗之候,猶未快減,而寢睡姑無漸勝之勢矣。
吏曹啓曰,臺諫有闕,政事,取稟。傳曰,明日爲之。
政院達曰,司諫趙彦臣,獻納黃璿,持平金鎭商,引避退待,已至多日,而兩司多官,或在外,或呈辭受由,或未差,只有持平李重協,而亦爲呈辭,尙未處置,事甚未安。持平李重協,卽爲牌招,使之處置,何如?令曰,依。
領議政金昌集箚子。大槪,冒死申籲,冀蒙矜許事。答曰,覽箚具悉卿懇。前箚答辭,已諭至意矣。卿胡不諒,祈免至此乎?向來所遭,聖上洞燭,開釋無餘,則更無情勢之可言,卿其須念國事,毋執撝謙,速出論政,用副虛佇之望。仍令曰,史官往諭。
明日,崇政殿到記儒生殿講時,考官閔鎭厚·金楺,參考官洪致中·兪崇·朴聖輅·朴弼正落點。
持平李重協,牌不進,罷職傳旨。傳曰,只推勿罷。
去戊戌年秋冬等褒貶,戶曹正郞金鼎運,中。
掌令宋思胤三度呈辭。遞差。
政院啓曰,明日崇政殿到記儒生殿講時,命官何大臣進去乎?敢稟。傳曰,右相進去。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱特甚有加,脚痺·腹部飽滿特甚及熏熱·膈間不淸利未已之候,復何如?眩氣往來,搔癢之候,亦有所減乎?臣等,不勝憂煎,惶恐敢啓。傳曰,膈間不淸利之氣差勝,其餘症候一樣,而眩氣往來,搔癢之候,晝則差減矣。
前直長李楫上書。大槪,請依太祖朝故事,亟令耆老所,引月稟行事。答曰,覽書具悉。惟我太祖大王,春秋六十,入耆老所,此實罕有之盛節也。今聖上春秋五十有九,人子歡喜之心,爲如何哉?方欲拔例仰請矣。覽爾上書,深嘉爾誠,亟令本所稟行。
政院啓曰,因弘文館草記,下番無他推移之員,令本院稟旨變通事,依下矣。政官,所當牌招開政,而非但闕門已閉,明日有開政之命,明日政,使之差出闕員,何如?傳曰,允。以上出朝報
禮曹啓曰,因大臣收議。傳曰,李判府事獻議,正合予意矣。此所以起疑,而下詢於前席者也。從今變改,在所不已,世子墓廟,嬪墓獻官,令吏曹,以堂下官差遣,而只送內官於愼妃祠墓祭可也事,判下矣。以此卽爲分付於吏曹,而但順懷·昭顯墓行祭時,齋郞祝史之任,守衛官二員,當依前擧行,愍懷墓,亦當如是,而典祀官臺監,何以爲之?祝文則仍舊例不爲製送乎?至於昭顯廟,則齋郞·祝史,似當自吏曹,以參下官差送,而出主時,大祝宮闈令,恐不可無,典祀官臺監及祝文等事,亦宜明日定奪,敢此仰稟。傳曰,依啓。典祀官祝文,亦不可無,禮官之意如何。出禮曹謄錄
政院達曰,備邊司郞廳來言,今日,賓廳日次,而今方廚院移直,故不得爲之之意,敢達。答曰,知道。十五日則來會事,分付。
備邊司達曰,平安兵使李澤,未及交龜,意外卒逝矣。已經二品實職,喪柩上來時,依例擔軍題給之意,分付所經各道,何如?令曰,依達。以上出備局謄錄
上在慶德宮。停常參·經筵。
下直,金郊察訪鄭重岱。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,比昨有減乎?今日臣等,與諸醫入診,詳察症候宜當。中宮殿,咳嗽·膈滿·耳疼及食已旋飢之候,漸益差愈,自汗之候,比昨尤減,而夜來寢睡,亦何如?今日,亦令醫女入診宜矣。臣等,不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺·腹部飽滿特甚之候一樣,而熏熱·膈間不淸利之氣未已,喉乾朝來止歇,眩氣往來搔癢之候,夜來亦甚,而寢睡不寧,眼視昏暗特甚之候,無減矣,勿爲入診。內殿咳嗽·膈滿·耳疼及食已旋飢之候,一向差減,自汗之候,猶未快減,而寢睡姑無漸勝之勢矣。
政院達曰,兩司多官,引避退待,已至四五日,尙未處置,事甚未安,持平李重協,昨日旣有只推之命,卽爲牌招,使之處置,何如?令曰,依。
政院達曰,兵曹判書趙道彬,日昨特招之下,不卽承命,已涉未安,連呈辭書,無意行公,本兵重任,不可久曠,卽爲牌招察任,何如?令曰,依。
今日儒生殿講時考官金楺病,代尹憲柱改落點。
政院啓曰,卽者,吏曹郞廳來言,今日爲政事命下,而判書宋相琦,參議沈宅賢,俱以病不來,參判金楺身病陳書,不得開政云。判書·參判·參議,竝卽牌招,開政,何如?傳曰,允。
持平李重協,牌不進,依承傳罷職。
玉堂箚子。大槪,請司諫趙彦臣,獻納黃璿,持平金鎭商,竝命出仕事。答曰,依達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱特甚有加,脚痺·腹部飽滿特甚及熏熱·膈間不淸利未已之候,復何如?搔癢之候,比夜有減,而眩氣往來之候,亦復止歇乎?臣等,不勝憂煎,惶恐敢啓。傳曰,諸症候及眩氣往來一樣,而搔癢之候,晝則差勝矣。
司憲府達曰,請義州呼訴客使首倡人朱益桓,亟令梟示事。請寧邊府使張漢相罷職不敍事。措辭竝見上追削罪人尹宣擧,平生本末,畢露無餘,其爵未及追削,其院所當先毁,而爵則旣削,院獨不毁,古今天下,寧有是理,且夫當初許立其院者,不過改過一事爲賢,而後來宣擧,乃自處以初無過失之人,其子又以其父,爲初無可死之義,則是元無改過之可論者矣。然則特一失節負累之鬼耳。豈可使失節負累之鬼,濫受俎豆之享耶?是與立淫祠設荒醮無異,卽此一款,其院不可仍存,而兼至以罪名甚重,已爲追削者乎?至於毁板事,如以爲不足毁而置之則已,今毁之而不毁全板,擧措之苟簡,莫此爲甚。旣曰其所誣毁聖祖,語意絶悖云爾,則竝宜投諸水火,永絶根本,設如所毁數板之外,皆無疵瑕,亦不容顧惜存留,而況其他文字,無非可駭之說,欲掩其身,則依附亂賊,曲成道理,欲逞其已私,則譏疵儒先,妄加品題,言辭回互,旨意隱晦,一言以蔽之曰,眞小人之文也。其壞世道害人心,誠非細憂,其在殫惡斥邪之道,尤宜盡毁而痛絶之也。蓋毁板,猶不容但已,毁院,尤何可持疑,而旣許而旋寢,久爭而尙靳,輕重乖宜,處分失當,人心去益憤鬱,公議因此齊激,請亟寢尹宣擧書院勿毁之令,依前回達施行,仍令本道,盡毁其板本。新除授司諫院大司諫金興慶,時在忠淸監營任所,掌令李彙晉,時在江原道襄陽地,請竝斯速乘馹上來事,下諭。答曰,不從。下諭事,依達。金興慶交龜後,自當上來,勿爲下諭。
殿講試所啓曰,成均館到記儒生,則今方畢講,而四學儒生十九人,未及試講,日勢已暮,今若仍爲開講,則必致夜深,且畢講後,文書修正入啓,諸試官留門出去之際,亦當遲延,當此聖候靜攝之時,有妨酬應,事甚未安,今姑停罷,待明朝擧行乎,雖値夜深,仍爲畢講乎?敢稟。傳曰,仍爲畢講可也。
司諫趙彦臣,獻納黃璿,牌不進,罷職傳旨。傳曰,只推勿罷。以上出朝報
巳時午時,日有重暈,內赤外靑。出朝報
是日行政,吏批,參議沈宅賢進。
吏批啓曰,判書·參判,牌招不進,小臣獨政未安,何以爲之?敢稟。傳曰,只出緊任。
吏批啓曰,大司諫,今當差出,而擬望之人乏少,外任竝擬,何如?傳曰,允。
吏批啓曰,頃日侍從臣父年七十人抄啓時,臣曹未及聞知,有落漏之人,故今亦一體別單書入之意,敢啓。傳曰,知道。一體加資。
吏批啓曰,洪州,以弑夫罪人入籍邑,通津,以刃傷其父母罪人入籍邑,竝降爲縣監矣。今年,以滿十年之限,依例陞號,而洪陽縣監李廷濟,曾經三品,陞付洪州牧使,通津府使朴泰道,亦以堂上,曾經三品,陞付通津府使,何如?傳曰,允。
吏批,以朴弼正爲持平,魚有龍爲正言,李彙晉爲掌令,趙觀彬爲校理,金雲澤爲副校理,金相玉爲副修撰,金興慶爲大司諫,李鼎華爲戶曹正郞,金履萬爲兵曹佐郞,注書任珖單付,原昌令橧,原陽令梔,原溪令㮿,竝在喪終制,洪州牧使李廷濟,通津府使朴泰道以上,陞號事承傳,知敦寧崔奎瑞,今加崇祿,侍從臣崔尙履父,加資事承傳。
以判尹望單子傳曰,問于大臣,以從二品中,加望。
吏批,以權爲判尹,李宖爲忠淸監司,兼春秋單金履萬。以上出吏曹謄錄
兵批,以李喬岳·宋思胤·張鵬翼·李時蕃·申憲周·柳胤興·閔遠重·安世煜,竝付副護軍,黃欽付司直,朴泰宇爲副司勇。以上出兵曹政望單子
禮曹啓曰,卽伏承草記批答,以典祀官祝文,亦不可無,禮官之意如何,下敎矣。事係國家典禮,以臣等謏見,何敢折衷,而旣罷內官受去祭物之規,則勢將差出典祀官,旣有遣官行祭之擧,則又當有祝文,若以典祀官兼大祝進參,而祝文則別製以送,臺監則勿爲差送,略存比陵·殿差等之意,恐或得宜,伏惟上裁。傳曰,予意如此,故只擧此兩款下詢矣。啓辭得宜,依爲之。出禮曹謄錄
政院啓曰,下番兼春秋金墰,連日入直矣。身病猝重,勢難察任,今姑減下,其代,今日政差出,何如?傳曰,允。出吏曹謄錄
上在慶德宮。停常參·經筵。
下直,忠淸都事尹恕敎,永宗僉使鄭翔周,祥雲察訪崔鼎來,幽谷察訪朱恒道。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,昨日酬應,至於夜分,伏未審夜來,聖候寢睡,若何?口淡·困惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,比昨有減乎?蔘歸益元湯五貼,當盡於今日,臣等,久未入侍,不可不與諸醫入診,詳察症候,議定加進當否矣。中宮殿咳嗽·膈滿·耳疼及食已旋飢之候,漸益差愈,自汗之候,比昨尤減,而夜來寢睡,何如?今日,亦令醫女入診宜矣,臣等,不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺·腹部飽滿特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢之候,夜來特甚,而寢睡不寧,眼視昏暗特甚之候,無減矣。內殿咳嗽·膈滿·耳疼及食已旋飢之候,一向差減,自汗之候,猶未快減,而寢睡姑無漸勝之勢矣。
副提學李澤上書。大槪,職任非有可堪之意,病情非有可强之勢,而館直一空,召牌七降,嚴畏分義,扶曳入肅,仍就直次矣。又自昨夕,重觸風寒,達夜苦痛,咳喘倍劇,今朝候班,復致闕禮,舊症未除,新感如此,若不及時調治,則將必至於難醫之域,玆申疾痛之呼,徑出禁扃,臣尤死罪,伏乞亟罷臣職,重勘臣罪,以嚴邦憲,以警具僚事。答曰,覽書具悉。卿其勿辭,調理察職。
備忘記,居首幼學朴泰彙·宋徵賢,竝直赴殿試,幼學朴璘,之次生員李龜禎,幼學趙攀龍·鄭東爀·康垕·尹世鳳·崔命臣·閔鎭望,竝直赴會試,進士洪命熙·李鎭周·李命俊·盧始河·全益敏,幼學朴時泰·林達夏·申栻·李馨玉·吳德曾·金大魯,各給二分,幼學尹鳳郊,生員柳春榮·柳星翼·宋國經,進士朴㻐·張天維,幼學金宇柱·金益夏·崔泰斗·禹弼垕·崔衡輔·朴溟鱗·盧夏謙·全聖澤,各給一分,幼學康弘濟·朴受文·金元錫·鄭泰亨,各楮注紙四卷,黃毛筆五柄,眞墨三笏賜給。
耆老所申目粘連達下矣。今因前直長李楫上書,有令本所稟行之敎矣。恭惟我太祖大王春秋六十,入耆老所,今我主上殿下,明年乃是太祖大王已行盛擧之春秋,比實太祖以後,三百餘年所未有之大慶,一國臣民,孰不欽仰忭歡,而本所先生案,只記太祖大王六十入本所,先輩序·記中,且有太祖大王留御諱親筆於本所西樓上之語,而久遠之事,無他可考,今當邸下代理之日,凡所以擧行儀節,與前有別,不可草草,故臣等,方欲從容相議,以令禮官,預爲稟定之意入達。今此楫上書,有今年拔例奉請之語,而下答徽旨,又以稟行爲敎,實副群下之顒望,誠爲慶幸,應行節目,亟令該曹,稟定何如?達依準。
司憲府達曰,請義州呼訴客使首倡人朱益桓,亟令梟示事。請寧邊府使張漢相,罷職不敍事。請亟寢追削罪人尹宣擧書院勿毁之令,依前回達施行,仍令本道,盡毁其文集板本事。措辭竝見上答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房入診時,蔘歸益元湯,今姑停止,增味導赤散三貼進御後,更進事定奪。
傳曰,違牌坐罷翰林,竝敍用。
吏曹口傳政事,待敎單李箕鎭,檢閱單尹東衡·朴師聖。
吏曹判書宋相琦辭職上書。答曰,覽書具悉。卿其毋庸過辭,安心行公。
修撰趙尙絅,牌不進,罷職傳旨。傳曰,只推勿罷。
全羅監司書目,辭職上疏上送事。啓。答曰,省疏具悉。大臣筵奏,欲存事體,何必深嫌?勿辭察職。以上出朝報
藥房入診時,副提調兪命弘所啓,故校理趙根,以先正臣宋時烈門人,文學行誼,見重一世,出入經幄,裨益亦多,丙辰·丁巳,爲先正累疏伸辨,以此其時黨人,憎愱最甚,己未宋尙敏獄起,百般羅織,慘施拷掠,遠竄絶塞,庚申纔蒙恩放,旋卽殞沒,士類至今嗟惜,曾因掌樂正柳成運上疏,特贈副提學,第其獨孫,淪落鄕曲,孑孑貧窮,無以支保,實爲矜愍,宋尙敏之子,旣蒙朝家收錄,有除職之事,趙根,以先朝經幄之臣,其爲冤死,與尙敏無異,亦宜有一體錄用子孫之道,而事係恩典,下詢于入侍大臣,何如?都提調李頤命曰,趙根事,與宋尙敏差異,尙敏則死於拷掠之下,根則受刑蒙放而死矣。然其冤死則同,錄用子孫,亦合於矜愍之道矣。上曰,分付該曹,錄用可也。
藥房入診時,都提調李頤命所啓,前古帝王,永年甚稀,雖以無逸篇觀之,歷年之多,蓋無幾矣。以我朝言之,太祖大王,享年踰七十,天與人歸,福祿無涯,故享年之永,近古所無,六十入耆老所,雖有流傳之說,未有可據明文,其後故相臣沈喜壽,作耆老所先生案序文,記御筆題名西樓之事,故相臣金堉序文,亦有記,璿源譜略,亦記其事,且聞本所流來之言,則西樓題名處,設紗籠奉安矣。壬辰亂後,堙沒無存云,沈喜壽,旣歷見壬辰以前之事,則其所記,必有可據矣。卽今前直長李楫,上書東宮,有耆老所稟行之令,禮曹今當磨鍊應行節目,而大抵耆老所,前古無之,唐時,始有香山九老會,宋時,有洛社耆英會,司馬光,年未滿七十,而文彦博諸人,有帳後圖像之事,麗朝,則七十以上文官,爲耆老會,亦無設官司·堂上啓下等事,國初規制,今未可詳,而太祖朝耆老諸臣,必多龍潛故舊攀鱗附翼之人。伏想太祖之意,蓋謂卿等好事,我亦與焉,降屈威尊,特入耆老所,至於御筆題名,則實爲千古盛事矣。祖宗朝盛事如此,後代有永年之慶,宜趾其美,司馬光,未滿七十,而猶入耆英會,今者聖筭,殆滿六十,則入錄耆所,豈非盛擧也?雖未知儀節之當如何,而旣是聖祖故事,且王世子喜懼之情,不可不念,宜降明敎,使有司之臣,奉旨擧行,何如?上曰,本來多病,五十不能自期矣。旣踰五十之後,常念太祖六十入耆老所,吾年若及六十,而子孫題名於太祖之下,則亦盛事,雖以廷臣言之,七十例入耆所,亦無辭免之事,則此事,元非可嫌之事也。李楫上書前,世子已請之。上書後,又請之。予念其喜懼之情,已許其請矣。以此書出傳敎,可也。以上朝報
都摠府達曰,副摠管張鵬翼,以能麼兒堂上,今日能麼兒坐起,訓鍊院晝仕進去之意,敢達。令曰,依。出都摠府謄錄
政院啓曰,前待敎李箕鎭,前檢閱尹東衡·朴師聖敍用事,命下矣。令該曹口傳付職,仍卽牌招察任,何如?傳曰,允。出吏曹謄錄
藥房入診時,副提調兪命弘所啓,前僉知徐來益,曾經郡守庚午生,庚午生,己丑年,以年滿八十加資,除實僉知,前僉知柳以謙,卽全昌尉之孫也。亦以庚午生,曾經察訪,己丑年,年滿八十加資,除實僉知,徐來益·柳以謙,今年滿九十歲,當此歲首之月,似宜有依例加資之典,故敢達。上曰,依爲之。
又所啓,故嶺陽君儇夫人,今年九十五歲,故主簿金世楨妻李氏,今年九十三歲,九十,是實稀貴之年,而此則年過九十,尤爲稀貴,亦宜有優老之典矣。都提調李頤命曰,嶺陽君夫人,則旣有封爵,無以更加,金世楨妻,或可施以封爵,而婦人封爵,則其夫從而贈官,間以筵臣之言,有表表士族婦人外,勿施之敎,其後癸酉,以縣監孫湍母封爵事,筵臣爭論,又有後勿援以爲例之敎。此後,該曹據此下敎,一切防塞云,蓋癸酉之敎在後,故辛未士族外勿施之敎,因以廢格矣。今都承旨所達,皆表表士夫也。嶺陽君夫人,卽慶平君子婦也。世禎,中廟朝駙馬光川尉之奉祀孫,其妻,則故名臣李濟臣之孫女也。提調閔鎭遠曰,卽今判府事金宇杭妻母也。李頤命曰,九十之壽,人世所罕有,其子孫之情,則祈幸於恩榮,欲慰於未死之前者,殊甚矜悶,尊高年,有國之仁化,表表士族,辛未之敎,所嘗許者,而此係恩典重事,自下何敢請其必施特恩乎?上曰,嶺陽君夫人,則不可更加封爵,衣資食物,優厚賜給,金世楨妻,則封爵,可也。
提調閔鎭遠所啓,聞黃海道載寧郡,有奇瑞益者,年辛酉生,今年爲九十九,生九男子,無一夭折,長子則亦年七十餘,瑞益年近百歲,而氣力康强,能扶杖行步於隣里云矣。上曰,壽則多辱,而瑞益,年老而康寧,多男子而無夭折,此眞有福之人也。閔鎭遠曰,令該曹査問本道,實狀果如此,則似當別施優老之典矣。上曰,令該曹査問後,加資可也。以上出吏曹謄錄
備邊司啓曰,行弘文館副提學李澤,本司堂上差下,使之察任,何如?傳曰,允。出備局謄錄
藥房入診時,提調閔鎭遠所啓,頃見使臣狀聞,則勅使,非久當爲出來,而目今西路,荐飢之中,癘疫又熾,民皆倒懸,此際,又有勅行,則萬無支保之勢矣。臣待罪西關時,考見丙子後文書,則兵燹之餘,勅行相續,民力已竭,無他策應之道,故募得富民,勅行時刷馬及支勅諸需,如有擔當備納者,自本道啓聞朝家,或許加資,或除邊將矣。此事,實爲苟簡,而蓋出於萬不得已,卽今西路形勢,實無異於丙子後,依前日例,募得富民,使之備納勅需後,啓聞論賞,則似或少紓一分民力,以此意,分付道臣,何如?上曰,如是則似除民弊,以此分付道臣,可也。出備局謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱特甚有加,脚痺·腹部飽滿特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,比昨有減,而湯劑進御之後,血溺·溺道不平之候,或有減歇之效乎?今日臣等,與諸醫入診,詳察症候宜當。中宮殿咳嗽·膈滿·耳疼及食已旋飢之候,漸益差愈,自汗之候,比昨尤減,而夜來寢睡,何如?今日,亦令醫女入診宜矣。臣等,不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺·腹部飽滿時甚之候一樣,而熏熱·膈間不淸利之氣未已,喉乾朝來止歇,眩氣往來,搔癢之候,夜來亦甚,而寢睡不寧,眼視昏暗特甚之候無減,血溺·溺道不平之候,別無所減矣,勿爲入診。內殿咳嗽·膈滿·耳疼及食已旋飢之候,一向差減,自汗之候,猶未快減,而寢睡姑無漸勝之勢矣。
禮曹達曰,因耆老所申目,殿下入耆老所應行節目,亟令該曹稟定事,達下矣。此是太祖大王已行之盛擧,而事在久遠,元無可考之文籍,令春秋館,考出江華所藏實錄以來後,稟處,何如?令曰,依達。卽爲考出以來。
春秋館郞廳,以監事意達曰,因禮曹草記,太祖朝入耆老所時儀節,令春秋館,江華所藏實錄考出以來事,令下矣。本館堂上郞廳,當卽進往,而知春秋鄭澔在外,閔鎭遠,以姻嫌陳書,未及稟處,同春秋趙道彬,方帶本兵,申銋,身病甚重,無他推移之員,合有變通之道,何以爲之?敢稟。令曰,同春秋申銋,今姑改差,口傳差出。
吏曹口傳政事,以閔鎭厚爲同春秋。
備邊司達曰,吏曹判書宋相琦,兵曹判書趙道彬,三度加由之後,陳書承答,而尙不出仕,曹務之積滯,殊甚可慮,吏曹參判金楺,受暇往返,亦且累日,而所患,今已向差云,竝卽牌招察任,何如?令曰,依。
政院達曰,因春秋館草記,以江華所藏實錄考出事,堂上一員,旣已變通差出矣。新除授知春秋閔鎭厚,卽爲牌招,以爲趁卽進往之地,何如?令曰,依。
政院啓曰,因侍講院草記,下番將未免闕直,卽令本院,稟旨擧行事,依下矣。文學鄭錫五,受由下鄕,司書趙榮世,說書成道亨,俱在外,弼善趙鳴謙,以致祭事,承令出去,果無推移入直之員,似當有變通之道,何以爲之?敢稟。傳曰,說書成道亨,改差。
修撰趙尙絅,牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱特甚有加,脚痺·腹部飽滿特甚及熏熱·膈間不淸利未已,眩氣往來之候,復何如?搔癢之候,比夜減歇,而血溺·溺道不平之候,亦有所減乎?臣等不勝憂煎,惶恐敢啓。傳曰,諸症候一樣,而眩氣往來,搔癢之候,血溺·溺道不平之候,無減矣。
政院啓曰,因本院啓稟,說書成道亨改差事,命下矣。政官所當牌招,開政差出,而今日,乃國忌齋戒,何以爲之?敢稟。傳曰,明日開政。
兵曹口傳政事,副司直閔鎭遠。以上出朝報
義禁府達曰,以戶曹達辭,刑曹申目,據奉常寺前僉正金聖淵,前主簿李垕·鄭斗平,移本府處置事,準下矣。金聖淵·李垕,今方待命,竝卽拿囚,鄭斗平,家在平安道祥原地,而去丁酉七月初四日身故云,勿論之意,敢達。令曰,依。出義禁府謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房,詣閤門外,口傳啓曰,卽伏聞入侍醫官所傳之言,血溺之候,轉成血淋,夜來有加云。臣等,與未入侍醫官,入診之意,敢啓。傳曰,依爲之。
藥房入診時,今日姑勿開政事,榻前定奪,疏章及凡干公事,承旨持入東宮稟定事,榻前下敎。
藥房啓曰,臣等,入診退出後,與入侍及未入侍諸醫,更爲反復商議,則皆以爲,卽今聖候,溺道癃痛,最爲切悶以急,則治標之意,單山梔飮,調進琥珀末二錢,以爲開鬱通利之地宜當云。此藥一貼,爲先煎入,而中宮殿夜來症候,纔聞醫女所傳,則寢睡與昨無異云。補中益氣湯五貼,已盡於昨日,今日令醫女,趁早入診,詳察症候後,加進當否,可以議定矣,竝此仰稟。答曰,知道。
藥房再啓曰,中宮殿入診醫女退出後,臣等,與柳瑺·權聖徵等諸御醫,反復商議,則皆以爲,補中益氣湯,旣有其效,不必限以二十貼,而加入,有不可不變通者,前方門中,半夏·白茯苓·麻黃根,皆去之,更加貝母薑製·酸棗仁炒黑各一錢,加進五貼宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱特甚有加,脚痺·腹部飽滿特甚及重熱·膈間不淸利未已,眩氣往來之候,復何如?搔癢之候,比昨減歇,而血溺之候,癃痛之候,亦有所減乎?臣等不勝憂煎,惶恐敢啓。答曰,諸症候一樣,而搔癢之候,晝則差減,血溺二次放下而色淡,小便放下之時,溺道癃痛之候一樣,不放下之時,溺道癃痛之候差減矣。以上出朝報
上在慶德宮。停常參·經筵。
下直,慶尙左水使申命仁,順天府使李浣,靑丹察訪金世鎭,東里僉使金永逸,慶基殿參奉兪得基。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱特甚有加,脚痺·腹部飽滿,及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?搔癢之候,比昨有減乎?血溺·溺道癃痛之候,山梔子飮進御之後,亦有減歇之效乎?增味導赤散,昨未進御,今日臣等,與諸醫入診,詳察症候,議定繼進之藥宜當。中宮殿咳嗽·膈滿·耳疼,及食已旋飢之候,漸益差愈,自汗之候,比昨尤減,而夜來寢睡,何如?今日,亦令醫女入診宜矣。臣等,不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺·腹部飽滿特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢之候,與昨無異,而寢睡不寧,眼視昏暗特甚之候無減,血溺·溺道癃痛之候減歇,勿爲入診,與諸醫,議定繼進之藥宜矣。內殿咳嗽·膈滿·耳疼,及食已旋飢之候,一向差減,自汗之候,猶未快減,而寢睡漸益差勝矣。
政院達曰,今日賓廳次對,兩司當爲入參,而俱無行公之員,除在外外,服制呈告,未肅拜人員,竝卽牌招,以爲推移入參之地,何如?令曰,依。
司書趙彦臣,牌不進,罷職傳旨。傳曰,只推勿罷。
令曰,大臣·備局堂上引接。
大臣·備局堂上引接時,諸承旨持公事入對,以每日一次爲之事,及修撰趙尙絅,牌招察任事,下令。
藥房再啓曰,入診醫官退出後,臣等,與柳瑺·權聖徵等諸御醫,反復商議,則皆以爲,山梔子飮,不可一貼而止,前方文中,山梔仁減二錢,加進一貼,牛黃六一散,限三貼,亦爲間間加進,宜當云。湯藥煎入,而散藥劑入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
諸承旨持公事入對時,文學鄭錫五辭職上書還下送事,下令。
令曰,今日諫院新達中,耆老所藥房色丘等,請囚禁科罪,當該堂上,從重推考事,以稟于大朝處之,爲答矣。入告于大朝,則此元非科罪之事,而堂上中,有三大臣,則請推之論,尤涉率爾爲敎矣。
修撰趙尙絅,牌不進,罷職傳旨。傳曰,只推勿罷。以上出朝報
大臣·備局堂上引接時,持平金鎭商所達,請義州呼訴客使首倡人朱益桓,亟令梟示事。措語見上令曰,勿煩。又所達,請寧邊府使張漢相,罷職不敍事。措語見上令曰,勿煩。又所達,請亟寢追削罪人尹宣擧書院勿毁之令,依前回達施行,仍令本道,盡毁其文集板本事。措語見上令曰,勿煩。
大臣·備局堂上引接時,正言魚有龍所達,請還收權卨發配之命,仍令王府,嚴鞫得情,快正王法。措語見上令曰,勿煩。請還收罪人河,減死定配之命,更加嚴刑得情,依律處斷事。措語見上令曰,勿煩。又所達,請還收義州呼訴客使首倡人朱益桓,遠配之命,特爲境上梟示事。措語見上令曰,勿煩。又所達,請亟寢尹宣擧書院勿毁之令,依前回達施行事。措語見上令曰,勿煩。又所達,臣得伏聞耆老所下人,稱以藥房色丘,私自問安於差備門外,其爲猥屑,莫此爲甚,事體所在,不可無警責之道,而該所堂上,亦難免不能檢察之失,請耆老所下人,囚禁科罪,當該堂上,徒重推考。令曰,稟于大朝處之焉。又所達,蔭仕,乃他日字牧之階,雖是末官,不可不擇也,明矣。新除授東部參奉金德淵,爲人庸碌,行已麤鄙,平生伎倆,惟在於牟利殖貨,而遽通仕路,物情爲駭,請東部參奉金德淵汰去。令曰,不從。以上出朝報
大臣·備局堂上引接時,諸承旨持公事入對之日,宮官一員進參事,下令。出朝報
大臣·備局堂上引接時,副校理金雲澤所達,玉堂新錄,例於式年爲之,而近來行公者少,每患苟簡,故不待式年而爲之矣。昨年所選,不爲不多,而卽今行公者,尤爲尠少,不但輪直苟簡,無以成樣,經幄重地,曾無備員之日,當此靜攝之時,請牌捧旨,日以爲常,事體之未安,莫甚於此,凡撕捱之人,宜亟勉出,使卽應命,而目今才彦,可合是選者亦多,本館長官,且方無故行公,趁卽新錄,似不可已,而然必待朝令,然後可以依例擧行,故敢此仰達。右議政李健命曰,弘錄,例於式年爲之,而或因乏人,連年爲之,亦多前例,昨年新錄之人,以情勢不安之故,行公之人甚少,禁直無以備員,卽今長官,新爲出仕,催促在外之人,使之趁速擧行,似好矣。令曰,催促在外之人,卽速擧行,可也。
大臣·備局堂上引接時,右議政李健命所達,近年飢癘荐臻,盜賊蜂起,錦山·沃川等邑,纔已武弁差送,以爲治盜之地矣。楊根·砥平之間,自前間有竊發之患,而近又特甚,頃者,上納軍布,及典設司所納之物,爲賊所掠,沒數見失云。誠極驚駭,此兩邑,亦當以武弁差送,而有難一時變通,楊根郡守,爲先遞付京職,武弁中,勿論堂上·堂下,各別擇送,以爲嚴加搜捕之地,何如?令曰,各別擇送,可也。以上出朝報
都摠府達曰,都摠管李觀命,以刑曹判書,今日本曹坐起,晝仕進去之意,敢達。令曰,依。出都摠府謄錄
大臣·備局堂上引接時,行副護軍李弘述所達,本局馬軍,例爲立番於武德門外北一營,而馬廊,因洞水瀑急,幾盡頹圮,馬匹將未免壓死之患,殊甚可慮。北二營步軍立番處,則有空廊,可以容馬,馬軍移送北二營,步軍移送北一營,似爲兩便,故敢達。令曰,依爲之。右議政李健命曰,北二營,卽禁·御兩營鄕軍容接之所,兩營,今雖停番,前頭上來,似無容接之所,雖許移入,北一營馬廊,似卽修補矣。李弘述曰,禁·御兩營鄕軍,今已停番,不爲上來,其營方爲空虛矣。使都監馬軍,今姑移入,過夏後,前頭御營軍上番,則還入於北一營似好,而此係軍兵重事,出擧行條件,俾卽擧行,何如?令曰,出擧行條件,可也。出訓局謄錄
副校理金雲澤所達,臣於前日別單他條,又有所懷,故敢達。安州故幼學金振聲之敎誨作成者,小科一人,大科四人,而四人中二人,又爲小科,則便是七科出於門徒矣。其所援例,雖或差爽,遐方旣異京輦,御史亦宜採達,則雖與前例稍異,特爲褒奬,似不害於激勸之道,而未免見格於該曹之覆達,將使一道士子之心,皆懷落莫,請令該曹,更爲稟處,何如?令曰,依爲之。出吏曹謄錄
右議政李健命所達,頃者,臨陂縣令趙景命文報內,本縣水軍舟師布,排朔以捧,故或三四月,或五六月,民窮之時,有難督捧,一歲所捧,待秋成盡爲捧留,臨期送納,似爲便當云。排朔徵捧,果爲難便,待秋捧留,則果無難捧之弊,分付道臣,依此施行,他邑民願,若皆如此,則竝令一體施行,何如?行禮曹判書閔鎭厚曰,盡捧留置,則必不無奸吏居中潛竊之患,出納封閉,守令一一親監,而若有耗失之弊,則隨現重究之意,各別申飭,似宜矣。令曰,依爲之。
右議政李健命又所達,嶺南射軍木,自備局句管,諸道設賑與城役時,及緊用處,或發賣,或許貸,而近來歲末成冊,多以未捧懸錄,此非民間未捧也。旣捧之後,各邑,或任意貸用,或先送於京衙門上納,以致數多捧,事極虛疎,卽爲申飭各官,限以今四月晦前,沒數備上後牒報之意,分付本道,何如?令曰,依爲之。
右議政李健命又所達,此乃京畿監司金演狀達也。頃年,以外方寺刹之各處,折受極爲有弊,査出革罷,而其中,或有仍存者矣,畿甸,則寺刹元數不多,雖有所屬之處,其來已久,且無大段難支之弊云,姑爲置之,未知何如?令曰,依爲之。
右議政李健命又所達,內需司奴婢之在三·甲者,頃因南兵使李森狀達,奴則充定束伍,只捧婢貢,則軍餉,無不足之患,而軍簿,無空伍之弊事,令廟堂稟處,而依狀請施行矣。今見本司所報,則三·甲·六鎭內奴定役,限以三分之一,而今若不限定,則內奴婢身貢,隨此減縮,實極悶慮,卽速汰定徵貢,以爲本司成樣之地事,達下矣。大槪三·甲人民,本來尠少,軍伍無以充額,不可無變通之道,故前於兵使狀請,旣已許施矣。今以貢米減少之故,又爲減給,則邊上軍政,誠爲可慮,且朝令纔下,旋又變改,亦涉顚倒,內司所報,雖經入達依准,姑爲置之,未知何如?令曰,姑置之,可也。
右議政李健命又所達,此乃守禦使閔鎭厚狀達也,以爲廣州府尹尹陽來牒呈內,軍餉還上,已捧二萬六千三百九十餘石,卽今未捧尙多,不得准捧。到今歲事已新,民力已竭,而疫癘一向熾蔓,萬無徵捧之道,姑令停捧,軍餉未捧,如是數多,有違朝令,殊甚未便。且尹陽來,頃當前守禦使引入之時,以代捧之意,直報備局,則依所報代捧,而事係軍餉,狀聞施行,爲題矣。尹陽來徑先知委,代捧糶穀,此雖出於事勢之不獲已,而不待朝令,代捧軍餉,疏漏之失,在所難免云。今已歲換,還穀則似當停捧,而不待朝令,徑先代捧,軍餉未捧,亦且萬餘石,殊甚未妥,尹陽來從重推考,何如?令曰,依爲之。尹陽來,推考,可也。
右議政李健命又所達,前春,因守禦使閔鎭厚所啓,諸軍門所買田土,竝革免稅之規,而本廳所買者,則蓋用於軍需保減額之代,不可不變通云。故廟堂,許以一百結免稅矣。今又請爲加給,蓋廟堂則以永作宮屯例,使之收稅,而本廳則以爲自軍門,給價買得,朝家雖許免稅,從民結免稅之規云。若然則一百結,似爲不足,加給一百結,俾當四百名保米之代,何如?令曰,依爲之。以上出備局謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱特甚有加,脚痺,腹部飽滿特甚,及熏熱,膈間不淸利,喉乾,眩氣往來之候,其有所減,而眼視昏暗特甚之候,亦何如?搔癢之候,比昨有減,而血溺,溺道癃痛之候,其有快減之勢乎?山梔子飮,已進二貼,涼利之劑,不必多進,失血之後,當思補接,諸醫之議,亦多如此,今日臣等,不可不與諸醫入診,詳察症候,稟定當進之劑矣。中宮殿咳嗽,膈滿,耳疼,及食已旋飢之候,漸益差愈,自汗之候,比昨尤減,而夜來寢睡益勝乎?今日,亦令醫女入診宜當,臣等不勝終宵憂煎,敢此問安,竝爲仰稟。答曰,知道。口淡,困惱特甚有加,脚痺,腹部飽滿特甚之候,一樣,而熏熱,膈間不淸利之氣,未已,喉乾朝來止歇,眩氣往來,搔癢之候,與昨無異,而寢睡不寧,眼視昏暗特甚之候,無減,血溺差歇,溺道不平矣。勿爲入診,與諸醫,議定當進之劑宜矣。內殿咳嗽,膈滿,耳疼,及食已旋飢之候,一向差減,自汗之候,猶未快減,而寢睡差勝後,一樣矣。
藥房再啓曰,與諸醫議定當進之劑事,命下矣。臣等與柳瑺·權聖徵等諸御醫及司勇劉潝,反復商議,則皆以爲,增味導赤散進御之後,更進蔘歸益元湯之意,曾已定奪矣。今則血溺之症,纔已減歇,此藥,雙補氣血,更加增損材料,前方中,白芍藥·人蔘,各加五分,麥門冬加三分,更加牛膝酒洗五分,先進三貼後,更爲加減,宜當云。此藥煎入之意,敢啓。答曰,知道。寢睡之煩轉不寧,近來益甚,血溺之發作頻數,今番特甚,雖已止歇,更發之患,不可不預防,蔘·歸益元湯姑停,更議繼進之藥,宜矣。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱特甚有加,脚痺,腹部飽滿特甚,及熏熱,膈間不淸利未已,眩氣往來,搔癢之候,比昨減歇,而溺道不平之候,復有所減乎?臣等不勝憂煎,惶恐敢啓。傳曰,諸症候一樣,而搔癢之候,晝則差減,溺道不平之候,一樣矣。
藥房三啓曰,卽伏承再啓批答,以寢睡之不寧,近來益甚,血溺之發作頻數,今番特甚,雖已止歇,更發之患,不可不預防,蔘·歸益元湯姑停,更議繼進之藥,爲敎矣。臣等更與諸御醫,以聖敎反復商議,則皆以爲,聖候血溺之症,已歇,淸利之劑,恐妨胃氣,欲以前定蔘·歸益元湯繼進矣。聖敎,以預防更發,有此更議之命,前進增味導赤散材料,不至苦寒,涼血利水,無過於此,加進三貼,以爲淸利除熱之地,宜當云。此藥煎入之意,敢啓。答曰,知道。
正言魚有龍達曰,臣於昨日次對時,以耆老所下人囚禁科罪,當該堂上從重推考事,有所論達,則邸下,以稟于大朝而處之,爲答矣。卽伏見令旨中所諭聖敎,以此非科罪之事,堂上中,有三大臣,則請推之論,尤涉率易爲敎,臣於是,竊不勝瞿然悚恧之至。今日盛擧,卽太祖朝以後所未有之事也。宗社之慶幸,臣民之欣忭,孰有大於此者乎?方將考出實錄,稟定節目,姑未知儀文之當如何,而本所下人等,不識分義之至嚴,或稱藥房,或稱色驅,私詣差備門外,書納單子,有若諸司吏隷之循例問安於其官長者然,事體之猥越,莫此爲甚。此雖出於無識之致,聽聞所及,莫不爲駭,臣之請以囚治者,蓋以此也,而及承聖敎,乃以臣言爲非,至於堂上中,雖有三大臣,而臣之請推,旣曰當該,則此指有司堂上,非謂諸大臣,而又反責之以率爾,臣誠懍惕,繼之以訝惑也。臣欲存事體,妄有所論,而言不見信,致勤嚴敎,臣何可晏然仍據於職次乎?請令遞斥臣職。答曰,勿辭,退待物論。
藥房口傳啓曰,卽伏聞入侍醫官所傳之言,今日晩後飽滿之候,比前特甚,至於呼吸不平,臣等益不勝憂煎之至。諸醫以爲,當進橘皮茶云,今方煎入,而夕間所進湯藥,似未及進御,諸醫以爲,症候如此之時,姑勿進御,爲宜云。惶恐敢啓,傳曰,知道。
忠淸監司書目,淸風呈,以左議政權尙夏上書上送事,達。令曰,前日陳書時,已令承旨敦諭,今則當下答辭,而卽今聖候困惱特甚之中,腹部飽滿之候,比前尤甚,呼吸不平,不得稟于大朝,承旨更往敦諭。以上出朝報
初昏,月食,夜自一更至五更,月暈,廻木星。出朝報
上在慶德宮。停常參·經筵。
下直,大興郡守趙命興,長峯萬戶辛璞,開雲萬戶李德昌,德浦僉使柳淀,全羅左水虞候洪以周。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂間安。答曰,知道。
藥房啓曰,伏未審夜來,聖候寢睡,若何?口淡,困惱特甚有加,脚痺特甚及熏熱,膈間不淸利,喉乾,眩氣往來之候,其有所減,而眼視昏暗特甚之候,亦何如?搔癢之候,比昨有減,而溺道不平之候,亦有所減乎?腹部飽滿有加之候,未有甚於近日,昨日呼吸至於不平,臣等,不勝一倍煎灼之至,昨入湯劑,旣未進御,今日臣等與諸醫入診,詳察症候,更議當進之藥,宜當。中宮殿咳嗽,膈滿,耳疼及食已旋飢之候,漸益差愈,自汗之候,比昨尤減,而夜來寢睡益勝乎?今日亦令醫女入診,宜矣,敢此問安,竝爲仰稟。答曰,知道。口淡,困惱特甚有加,脚痺特甚之候一樣,而腹部飽滿有加,比昨少歇,而特甚無減,熏熱往來,膈間不淸利之氣亦甚,喉乾朝來止歇,眩氣往來,搔癢之候,姑無所減,寢睡不寧,眼視昏暗特甚之候,及溺道不平無減,勿爲入診,與諸醫議定當進之藥,宜矣。內殿咳嗽,膈滿,耳疼及食已旋飢之候,一向差減,自汗之候,猶未快減,而寢睡差勝後,一樣矣。
政院達曰,正言魚有龍,引避退待,而大司諫金興慶,正言申晳俱在外,司諫趙彦臣呈辭入達,獻納黃璿服制,無行公之員,不得處置云,除在外,呈辭入達外,獻納黃璿,卽爲牌招,使之處置,何如?令曰,依。
假注書宋國緯有頉,代以尹兌天爲之。
司諫院達曰,引嫌而退,推治之論,欲嚴等威請推該堂,非謂大臣,則未安之敎,何必爲嫌,請正言魚有龍出仕。答曰,依達。
副校理趙觀彬,修撰趙尙絅牌不進,罷職傳旨。傳曰,只推勿罷。
藥房再啓曰,與諸醫議定當進之藥事,命下矣。臣等與柳瑺·權聖徵等諸御醫,反復商議,則皆以爲,聖候溺血纔歇,飽滿旋加,疏滯解鬱之方,不可不先試,以爲氣行血行之地,香橘湯,加山梔仁炒,縮砂炒硏各五分,連進三貼,宜當云,此藥煎入之意,敢啓。答曰,知道。
傳曰,再明日開政。
持平朴弼正達曰,臣以情則有萬分難冒之勢,以病則無一毫自力之望,陳書而見退,自列而又阻,惶隕踧踖,寧欲逃遁而不可得也。臣之日昨肅命,非有苟且仍冒之計,蓋爲詣臺引避之路,而喉司,托以前事勿避,累次往復,終始牢拒,臣之情勢,亦可謂窮蹙矣。夫向日揀擇時,三邑守令之稱病不送,實是無前之擧,一時公議,莫不駭歎,故臣果詣臺論劾,卽蒙許可矣。追後得見擧條,則或推或罷,罪罰不均,臣於其時,適入次對,以一體勘律之意,更爲論列,而此非上下相持之事,累次連達之後,末乃停論者,以三邑守令,欲使之自處,而厥後蹲仍,非臣所知也。今憲臣,不究事實之如何,其書避中,或曰率爾停達,有拂公議,或曰徑先停止,有乖臺體,直驅臣於全昧臺體之科,臣實瞿然,繼之以訝惑也。凡大小彈駁,自我而發之,自我而停之者,實未知果爲虧損臺體之歸,而乃反追提停論,直請問備,實非臣意慮之所及也。雖然,此莫非如臣無狀,忝居言地,觸事憒憒之致,將何顔面,更廁臺端,以益其譏評也哉?臣於日昨,卽又引避之不暇,而適緣賤疾益苦,今始來避,所失尤大,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱特甚有加,脚痺特甚,熏熱,膈間不淸利亦甚,及眩氣往來,搔癢之候,復何如?溺道不平之候,亦有所減,而腹部飽滿特甚有加之候,少歇之後,漸益差減乎?臣等不勝憂煎,惶恐敢啓。傳曰,諸症候及眩氣往來,溺道不平之候,一樣,搔癢之候,晝則差減,腹部飽滿特甚有加之候,少歇後一樣矣。
忠淸監司書目,鎭川縣監尹游,以親病,受由上京,連呈辭狀,久不還任,不得已罷黜事。
忠淸監司書目,林川郡守洪禹翰,病勢情勢,俱極難安,不得已罷黜事。
忠淸監司書目,利仁察訪成道亨,移拜說書後,猝得痢患,今月十二日身死事。
京畿監司書目,楊州呈,以贊善李喜朝辭職上書上送事,達。答曰,覽書具悉,前書之批,諭余至意,連章祈免,實涉太過,卿其安心勿辭,上來察職。
備邊司達曰,司諫趙彦臣上書,臣之違禁與違牌者,各有定律,更申令甲,隨犯論罪事,令廟堂稟處矣。書中所論軍銜之任意下鄕,堂下之乘轎,皆有禁令,而人多容易犯科,莫非朝綱解弛之致,至於堂上以下違牌,則直捧罷職傳旨,自是令甲,而間有只推勿罷之敎,此出於特恩,而近來玉堂官員,或有十數違牌,而職名自如,其損事體而褻君命,大矣。惟在自上參量裁處而已,別無更爲定式之事,敢達。令曰,知道。以上出朝報
假注書許錫病,代以李春躋爲之。出朝報
觀象監郞廳,以領事意達曰,本監進上三曆·日譯等所印紙地,以容入數磨鍊,自該廳,價本上下,而近年以來,連有百餘件加數封進之規,該廳上下紙地價,每患不足,無以推移,今後每年一百件所入紙地價,令該廳加磨鍊上下,何如?令曰,依。出觀象監謄錄
兵曹達曰,卽者,一所巡將兪德基,監軍李明彦馳報內,去夜三更量,本廳管牌元始成,來告本廳曰,渠方巡邏,行到鍾閣近處,捉得犯夜四人,拘留之際,左邊捕盜軍官朴昌祚,越其部內,來言矣身曰,此是我之親故,許令放送何如云云,而夜禁極嚴,不敢聽從,則昌祚因此發怒,奪取巡牌,仍爲毆打云,故事甚驚駭,卽爲看審,果有傷處,不啻狼藉,昌祚所爲,極涉悖戾,自本廳,所當直爲推治,而特以相敬之道,送言於該廳大將,則大將仍請自治,大將旣請自治,則亦不必終始堅執,故欲爲拿入分付後,使之受罪於本廳矣。昌祚稱以身佩通符,終不順從,自前巡邏推治捕盜軍官,非止一再,而昌祚之拒逆不從,極爲寒心,事體所在,決不可置而不治,故枚擧牒報云。巡將監軍受牌承命,體貌自別,與他衙門有異,則昌祚之終始違拒,誠極駭然,自本曹從重決棍,仍令捕廳,汰去,何如?令曰,依。出捕盜廳謄錄
備邊司達曰,本司郞廳金潝·李檉,安眠島及邊山摘奸以來矣。聞金潝之言,則山直外閑雜人冒居之類,一一點考査出,則只是二十八戶,毁家驅出後,依丙申年例,自願移去處,修送成冊,使不得旋入之意,移文申飭,冒耕田畓,竝一結十五卜零,各其作者,從輕重決罪,而幾皆復戶田數,畝之挾耕,無一人過十卜濫耕處,丙申年冒耕處,則幾盡陳廢,丙申年偸葬處,則已盡掘移,其後更無入葬處。昨今年流丐人無主僵尸,泰安四庫,瑞山十五庫,前水使報本司後,使之埋置於島內,曾前炭窟,已盡塡土,他無埋炭處,而各處造船之所,猶不無埋炭之痕,更爲申飭於水營,山直等復戶田畓斗數,更爲成給葉張於作者,亦爲修送成冊於各其官築堰處。洪陽一庫,泰安二庫,瑞山三庫,已盡毁破,他無築堰處,泰安墨松里近處,戶曹鹽盆七坐,已爲毁破,而其傍又有鹽盆一坐,稱以戶曹案付,不入於毁出七所中,島中陳田,間或植松,而頓無茂盛之漸,松眞雜木偸斫處,考其烙印有無,分輕重決罪,而山直池次龍者,所斫小兒松,竝四十六株,現捉之後,撤家逃走,且春間蟲災熾發,松木向枯,秋冬以來,靑葉依然,而作繭産卵於樹枝,若復化生於來春,則人力難禁,極可悶慮。閑雜人冒居,最害於養松之政,而摘奸時暫避,過後還入,實難禁斷,元定山直七十三名,各有限界分掌,掌內如有入居者,則該掌山直,告于本官,卽爲驅出,每朔山直,以冒入人有無,手本於本官,轉報水營,水營及各邑,時時摘奸,如有冒居者,該掌山直,竝施重律,則似有着實之效,但京官及水營各邑摘奸之際,貽弊山直,不一其端,實爲可矜,不可不軫念。今後則水使及各其地方官,簡其所率,時時摘奸,本司郞廳,亦爲無時發遣,潛行譏察,則松政無懈弛之慮,島民除一分之弊云。本島養松之政,前後累遣郞廳摘奸,另加嚴飭矣,頗有其效,今此摘奸時執頉,不至大段,誠爲可幸。金潝所陳,各項條件,更加着實擧行事,各別申飭,而墨松里戶曹鹽盆一坐,亦令毁出,島中陳田植松事,亦令水營,着實播種,俾無日後摘奸時,執頉論責之弊。池次龍犯禁逃走之狀,極爲痛駭,亦令水營,各別窺捕,依律勘罪,松蟲之更發,最爲可慮,亦令水使,預思消滅之策於未發之前,俾無難救之患。閑雜人冒居者,使該掌山直,擔當驅出,摘奸時,簡其騶率,不時往來,不留滯,則可除一分之弊,本司郞廳發遣摘奸,事體有別,前頭發送時,自本司,更爲參量指揮,宜當。李檉則以爲,丙申摘奸時,標內起耕田畓,使之還陳,而山上磽确處外,多有仍前冒耕者,其數多至七十八結,丙申摘奸時,定界壘石處,間或毁圮,檜·枳兩木,元無種植形止,濱海處,依朝令作契禁松,頗有其效。山脚所居兩班四十三戶,店漢四十六戶,曾已毁出,而其中六戶,更爲冒居,故治罪毁出,丙申摘奸時,入葬三十墳掘移,而其後新入葬二十五塚,故十三塚,治罪掘移,其餘十二塚,塚主或因事出他,或知幾逃躱,未及掘移。丙申摘奸時,沙鐵店四十六戶,鹽盆十五坐,盡爲毁出,而其後又有鹽盆冒設之處,聞摘奸先聲,皆已毁撤。格浦鎭兩堰修築事,一堰則役處浩大,當入累千役夫,一堰則若干毁傷,不過用三四百名,而皆未修築。曾前埋炭處,皆已塡土,而本官及兩鎭,爲補軍器,埋炭六處,果爲還設,民間斤斧,收聚官庫,只於公船造作時出用,舊烙印毁去,新造烙印,留置監營。丙申摘奸時,山中大路三處,小路四處,築土掘坎,以防往來,而牛峙·馬峙,皆以肉山,末由所築。海滄項,爲兩峙路湊合之處,故築石作門,定監官禁往來,此外各路,隨築潛毁,今無形止,而昌水洞及小路竝四處外,諸處小小樵路,則元不關緊,不必築掘。實相寺僧徒,不過數人,所謂書記僧,尙未塡差,本寺前日所居僧移居之類,一一還屬,使之多聚,則禁伐禁火,必爲着實,公私船處賣木爲業之類,姑無現發者。格浦鎭分授內,偸斫九十七株,黔毛浦分授內,偸斫一百七株,犯斫各人等,自本鎭,旣已報巡營,從輕重決罪,禁山內偸葬之弊,實難禁斷。卽今假殯山麓者,指不勝屈,以爲過摘奸後偸葬之計,誠可寒心,其中,自古峙至海滄上數十里之地,松影濯濯,塚墓纍纍,勢難養松,十餘里之地,更爲定界,許民入葬,則似無松田偸葬之弊。茂長鹽盆,參酌減數,則必有效於禁養之政,山內四寺僧徒,殘弊渙散,專由於南漢義僧之役,此四寺義僧,移定他邑,以爲蘇殘之地。各洞山直,逐日巡山,未遑治業,無他田畓,不得已爲其資生,符同沿民,偸松取利,上下陳田之不害於養松處,定界劃給,煙戶雜役,一倂蠲減,則庶有支保之道云。丙申摘奸時,各項條件,一一嚴飭矣。今此摘奸時,全無着實擧行之效,冒耕處,不爲還陳,壘石定界處,多有頹圮,檜·枳兩木,元無種植,冒居者多至六戶,新塚多至二十五。鹽盆冒設,至於數三處,格浦之堰,亦不修築,埋炭六處,亦爲還設,塞路諸處,今無形止,義僧之役,尙無變通,偸斫之數,多過二百株,其常時不能檢飭之失,在所難免,丙申以後監司,竝推考。上項各條,更爲各別嚴飭,擧行形止,使之牒報本司,而格浦兩堰中,所謂鎭前堰設處,不過浩大,使之爲先修築,埋炭六處,雖曰本官及兩鎭軍器,修補時所用,官家先自埋炭於禁山內,則小民之犯禁者,何可以禁之乎?今後切勿埋炭之意,更加嚴飭,昌水洞及小路竝四處,各別堅築,以禁牛馬往來,此外小小樵路,果非關係,則不必築塞,使之更詳察後,處之。實相寺僧人,亦令屬還,多聚故峙,至海滄上定界許葬事,及茂長鹽盆參酌減數,水洞山直劃給陳田事,道臣巡歷時,使之更爲詳察事勢,狀聞稟處,何如?令曰,依。出備邊司謄錄
上在慶德宮。停常參·經筵。
下直,參禮察訪金錫剛,彌串僉使李德耉,西生僉使金聖章。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿特甚有加,脚痺特甚,熏熱,膈間不淸利亦甚及喉乾,眩氣往來,搔癢,溺道不平之候,其有所減,而眼視昏暗特甚之候,亦何如?伏聞昨夕入診醫官所傳之言,腹部飽滿特甚之候,背部腰下按之微有指痕,數日無減云,臣等益不勝驚慮之至,今日與諸醫入診,詳察症候,宜當。中宮殿咳嗽,膈滿,耳疼及食已旋飢之候,漸益差愈,自汗之候,比昨尤減,而夜來寢睡竝勝乎?今日亦令醫女入診,宜矣,敢此問安,竝爲仰稟。答曰,知道。口淡,困惱,腹部飽滿特甚有加,及脚痺特甚,熏熱,膈間不淸利亦甚之候,一樣,而喉乾朝來止歇,眩氣往來,搔癢之候,溺道不平,亦無所減,而寢睡不寧,眼視昏暗特甚之候,無減矣,勿爲入診。內殿咳嗽,膈滿,耳疼及食已旋飢之候,一向差減,自汗之候,猶未快減,而寢睡差勝後,一樣矣。
藥房口傳啓曰,卽伏聞醫官所傳之言,下敎浮氣,夜來又似有加云,臣等益不勝憂煎之至,狗寶進御事,議于諸醫,則皆以爲,曾所取效之藥,依前酒水相半調進,而前則以五錢重進御矣。今姑以三錢重進御,宜當云,狗寶方爲作末,酒水亦爲煎入之意,敢啓。傳曰,此藥曾已累試,三錢重以入,宜矣。
政院達曰,持平朴弼正引避退待,而大司憲鄭澔,執義金榦,掌令宋墁·李彙晉皆在外,持平金鎭商陳書,卽爲牌招,以爲處置之地,何如?令曰,依。
忠淸監司李宖辭職上書。入達。答曰,覽書具悉,卿其勿辭,速往欽哉。
持平金鎭商牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿特甚有加,脚痺特甚,熏熱,膈間不淸利亦甚之候,復何如?眩氣往來,搔癢之候,溺道不平之候,比夜減歇,而腰下微浮之氣,亦有所減乎?臣等不勝憂煎,惶恐敢啓。傳曰,諸症候及眩氣往來,溺道不平之候,一樣,搔癢之候,晝則差減,而腰下微浮,一樣矣。
副校理趙觀彬,修撰趙尙絅牌不進,罷職傳旨。傳曰,只推勿罷。
諸承旨持公事入對時,侍講院實兼官有闕之代,明日政,以在京無故人差出,仍卽牌招察任事,下令。以上出朝報
諸承旨持公事入對時,右承旨韓重熙所達,近來染病狀聞,連續來到,今此平安·全羅兩道狀達,亦其道內癘疫死亡事也。染疾連歲熾盛,死亡相繼,八路同然,民事誠爲可慮,聖上特垂哀愍,親製祭文,別爲癘祭,又遣官外方,設祭于各道,元日別爲下令,使諸道方伯及列邑守令,另加救護,如傷惻怛之盛意,溢於辭表,八道生靈,孰不感泣,而目今癘患之一向熾蔓,至於如此,方伯守令,非不欲克體聖意,盡心救護,而但念窮村僻塢許多染痛之人,誠不可人人而濟之。臣意則別爲事目,分付各道,有能曉解方藥,凡其里中病人,輒皆至誠救療,多活人命者,及捨其私財,收瘞無依人屍體,俾免暴露者,自本邑明覈,陳聞朝家,竝爲特施賞典事,各別申飭,則庶可以激勸人心,大有益於救民之道矣。小臣適有區區所懷,敢此仰達。令曰,所達甚好,出擧行條件,別爲申飭,可也。
左承旨趙鳴鳳所達,說書成道亨,以利仁察訪,除拜本職,未及上來,死於任所,自前旅宦身死之人,朝家例有顧恤之典,況此成道亨,以時任宮官,客死外方,而家極貧寒,無以返柩云,尤爲矜惻。今付兩道道臣,別爲優給擔軍,以示朝家愍恤之意,恐爲得宜,敢此仰達。令曰,別爲分付,可也。以上出備局謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,特甚有加,脚痺特甚,熏熱,膈間不淸利亦甚及喉乾,眩氣往來,搔癢,溺道不平之候,其有所減,而眼視昏暗特甚之候,亦何如?腰下微浮之氣,狗寶進御後,或有向減之勢乎?伏聞昨夕入侍醫官所傳之言,腰眼穴一帶,又有牽痛之候云,夜來加減,何如?今日臣等與諸醫入診,詳察症候,宜當。中宮殿咳嗽,膈滿,耳疼及食已旋飢之候,漸益差愈,自汗之候,比昨尤減,而夜來寢睡益勝乎?補中益氣湯五貼,又盡於昨日,今日亦令醫女入診,詳察症候後,議定加進,當否矣。臣等不勝終宵憂煎,敢此問安,竝爲仰稟。答曰,知道。口淡,困惱,腹部飽滿特甚有加,脚痺特甚,熏熱,膈間不淸利亦甚之候,一樣,而喉乾朝來止歇,眩氣往來,搔癢之候,溺道不平及腰下微浮之氣,腰眼穴一帶,牽痛之候亦無所減,而寢睡不寧,眼視昏暗特甚之候,無減矣,勿爲入診。內殿咳嗽,膈滿,耳疼及食已旋飢之候,一向差減,自汗之候,猶未快減,而寢睡差勝後,一樣矣。
司諫趙彦臣三度呈辭。遞差。
政院啓曰,吏曹郞廳來言,今日爲政事,命下,而判書宋相琦,參判金楺,參議沈宅賢,俱以病不來,不得開政云,判書·參判·參議,竝卽牌招開政,何如?傳曰,允。
政院達曰,持平朴弼正引避退待,已至多日,而憲府,無行公之員,處置歸於諫院,大司諫金興慶,正言申晳在外,司諫趙彦臣呈辭入達,獻納黃璿,正言魚有龍呈辭,不得處置,除在外及呈辭入達外,呈告人員,竝卽牌招,使之處置,何如?令曰,依。
政院啓曰,右副承旨李挺周受由在外,左副承旨權熀奉令在外,僚員不齊,旣甚苟簡,而同副承旨魚有龜近有身病,持公事入對時,連日不得進參,夜來症勢添重,未參候班,仍呈辭書,原書雖不捧入,而實病如此,今日吏兵批政廳,及持公事入對,勢難推移,合有變通之道,何以爲之?敢稟。傳曰,今姑改差。
藥房再啓曰,中宮殿症候,今雖向減,水刺之節,尙未復常,前進補中益氣湯元方中,黃茋五分,依前加入,加進五貼,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿特甚有加,脚痺特甚,熏熱,膈間不淸利亦甚之候,復何如?眩氣往來,搔癢,溺道不平之候,腰下微浮之氣,要眼穴一帶牽痛之候,亦有所減乎?臣等不勝憂煎,惶恐敢啓。傳曰,諸症候及眩氣往來,溺道不平之候,腰下微浮之氣,腰眼穴一帶牽痛之候,皆一樣矣。
副校理趙觀彬,修撰趙尙絅牌不進,罷職傳旨。傳曰,只推勿罷。以上出朝報
是日行政。吏批,參判金楺進,參議沈宅賢進。以尹錫來爲司諫,趙觀彬爲持平,洪龍祚爲說書,黃龜河爲兼文學,黃欽爲左參贊,申銋爲右參贊,李秉常爲禮曹參議,金雲澤爲兼校書校理,洪重疇爲司宰僉正,朴弼彦爲掌苑直長,朴鏜爲林川郡守,趙鼎彬爲工曹佐郞,崔齊恒爲監察,申滌爲典籍,趙榮福爲承旨,沈宅賢爲江華留守。副護軍徐來益,今加嘉善,年九十,副護軍柳以謙,今加嘉善,年九十,江華留守沈宅賢,今加嘉善,已上加資事,承傳。承文副正字單具命奎,成均博士單李喜春·崔嶢,學錄單韓斗一·權大規,校書博士單黃允垕。以上出吏曹政望單子
兵批,以魚有龜爲副司直,趙彦臣付副護軍,金東弼·李重協付副司果,朴泰新付副司正,洪萬朝付司直,李頤根·徐文溥·任鼎元·金得大,竝付副司勇。以上出兵曹政望單子
諸承旨持公事入對時,正言魚有龍所達,請還收罪人權卨,發配之命,仍令王府,嚴鞫得情,快正王法事。措語見上令曰,勿煩。又所達,請還收罪人河,減死定配之命,嚴刑得情,依律處斷事。措語見上令曰,勿煩。又所達,請義州呼訴客使首倡人朱益桓,特爲境上梟示事。措語見上令曰,勿煩。又所達,請亟寢尹宣擧書院勿毁之命,依前回達施行事,措語見上令曰,勿煩。又所達,請耆老所下人,囚禁科罪,當該堂上,從重推考事。措語見上令曰,勿煩。又所達,引嫌而退,當初停達,不無所報,憲臣書避,何必爲嫌?請持平朴弼正出仕,令曰,依達。出朝報
訓鍊都監啓曰,今正月十五日,大臣·備局堂上引接入對時,行副護軍李弘述所達,本局馬軍,例爲立番於武德門外北一營,而因洞水瀑急,馬廊幾盡頹圮,馬匹將未免壓死之患,殊甚可慮。北二營步軍立番處,則有空廊,可以容馬,馬軍則移送北二營,步軍則移送北一營,似爲兩便,故敢達。令曰,依爲之事,命下矣。今月二十日爲始,馬·步軍兵相換入直之意,敢啓。傳曰,知道。出訓局謄錄
吏批啓曰,因筵臣陳達,故主簿金世楨妻李氏年九十三,封爵事,命下矣。筵臣陳達中,有竝其夫贈官之例,蓋法典內,〈有〉妻從夫職,而無夫從妻爵之規矣。今此金世禎妻封爵,旣無竝其夫贈官之命,則事異常例,何以爲之?敢稟。傳曰,竝其夫贈官,可也。出吏曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿特甚有加,脚痺特甚,熏熱,膈間不淸利亦甚及喉乾,眩氣往來,搔癢,溺道不平之候,其有所減,而眼視昏暗特甚之候,亦何如?腰下微浮之氣,腰眼穴一帶牽痛之候,已有減歇之勢乎?今日臣等與諸醫入診,詳察症候,宜當。中宮殿咳嗽,膈滿,耳疼及食已旋飢之候,漸益差愈,自汗之候,比昨尤減,而夜來寢睡益勝乎?今日亦令醫女入診,宜矣。臣等,不勝終宵憂煎,敢此問安,竝爲仰稟。答曰,知道。口淡,困惱,腹部飽滿特甚有加,脚痺特甚,熏熱,膈間不淸利亦甚之候,一樣,而喉乾朝來止歇,眩氣往來,搔癢,溺道不平之候,腰眼穴一帶牽痛之候,亦無所減,而寢睡不寧,眼視昏暗特甚之候,無減,腰下微浮之氣,無加矣。勿爲入診。內殿咳嗽,膈滿,耳疼及食已旋飢之候,一向差減,自汗之候,猶未快減,而寢睡差勝後,一樣矣。
令曰,頃因禮曹草記,實錄卽爲考出以來事,分付矣,今至八日,尙無消息,未知何故耶?問達。
政院達曰,令下矣,問于春秋館郞廳,則以爲,似聞下輩所傳,則本館堂郞,今月十五日,到江都史閣,方考實錄,而其後遲滯之由,更無所聞,不得的知云。本館郞廳之言如此,而他無可以問知之道,本道道臣處分付,使之馳問,以爲卽速具由回達事,分付,何如?令曰,依。
今日諸承旨入對時,兵曹判書趙道彬牌招察任事,下令。
判決事呂必容辭職上書。入達。答曰,覽書具悉,儒臣筵奏,非有深意,爾其勿辭,從速察職。
江華留守書目,京兆寵擢之命,出於千萬意慮之外,非臣譾劣所可堪承,且於毁板事,臺章峻發,情勢難安,敢陳危懇,冀蒙收回寵命,仍勘臣罪事上書上送事,達。答曰,覽書具悉。卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿特甚有加及脚痺,熏熱,膈間不淸利亦甚之候,復何如?眩氣往來,搔癢,溺道不平之候,腰眼穴一帶牽疼之候,比夜有減,而腰下微浮之氣,已有所減乎?臣等不勝憂煎,惶恐敢啓。傳曰,諸症候一樣,而膈間不淸利之氣,差減,眩氣往來,腰眼穴一帶牽疼之候,晩後別無所加,腰下微浮之氣,一樣,而搔癢之候,晝則差減矣。
修撰趙尙絅牌不進,罷職傳旨。傳曰,只推勿罷。以上出朝報
承旨持公事入對時,持平朴弼正所達,請義州呼訴客使首倡人朱益桓,亟令梟示事。令曰,勿煩。又所達,請寧邊府使張漢相,罷職不敍事。令曰,勿煩。又所達,請亟寢尹宣擧書院勿毁之令,依前回達施行,仍令本道,盡毁其板本事。令曰,勿煩。又所達,金川郡守李國馨,爲人狂妄,行己麤鄙,曾任西邑,多行不法之事,怨聲至今載路,及授本職,物議喧騰,而晏然冒赴,惟以刻民肥己爲事,符同奸吏,鉤取貨利,㤼奸村女,擧措駭悖。如此無恥貪黷之人,決不可一日仍置於字牧之任,請金川郡守李國馨罷職不敍。令曰,勿煩。正言魚有龍所達,請還收罪人權卨發配之命,仍令王府,嚴鞫得情,快正王法事。令曰,勿煩。又所達,請還收罪人河,減死定配之命,嚴刑得情,依律處斷事。令曰,勿煩。又所達,請朱益桓境上梟示事。令曰,勿煩。又所達,請亟寢尹宣擧書院勿毁之命事。令曰,勿煩。又所達,請耆老所下人囚禁科罪,當該堂上,從重推考事。令曰,勿煩。出朝報
上在慶德宮。停常參·經筵。
下直,茂朱府使沈壽賢,春川府使金相元,富平府使李聖佐,柒谷府使張孝源,大同察訪李泰和,魚川察訪金聖欽,水口萬戶金億,在德萬戶柳克培。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿特甚有加,脚痺特甚,熏熱亦甚及膈間不淸利,喉乾,眩氣往來,搔癢,溺道不平之候,腰眼穴一帶牽疼之候,其有所減,而眼視昏暗特甚之候,亦何如?腰下漸浮之氣,連進狗寶之後,或有向減之勢乎?近日症候如此,而臣等久未入侍,今日與諸醫入診,詳察症候,宜當。中宮殿咳嗽,膈滿,耳疼及食已旋飢之候,漸益差愈,自汗之候,比昨尤減,而夜來寢睡漸勝乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡,困惱,腹部飽滿特甚有加,脚痺特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,溺道不平之候,亦無所減,而寢睡不寧,搔癢減歇,腰下微浮之氣,狗寶連進之後,不無向減之勢,而腰眼穴一帶牽痛之候,有加,眼視昏暗特甚之候,無減矣,明日入診。內殿咳嗽,膈滿,耳疼及食已旋飢之候,一向差減,自汗之候,猶未快減,而寢睡差勝後,一樣矣。
令曰,近來朝臣之受由下鄕,過限不爲上來,已成痼弊,事之寒心,固已久矣。副校理黃龜河,歲前受由下去,今過二旬,而尙不還朝,殊極未安,不可無別樣警責之道,罷職。
備忘記,前大司諫申思喆,敍用。
司憲府達曰,請義州呼訴客使首倡人朱益桓,亟令梟示事。請寧邊府使張漢相,罷職不敍事。請亟寢尹宣擧書院勿毁之命,依前回達施行,仍令本道,盡毁其板本事。請金川郡守李國馨,罷職不敍事。答曰,不從。朱益桓事,李國馨事,依達。
修撰趙尙絅牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿特甚有加,脚痺,熏熱亦甚及膈間不淸利,未已,眩氣往來,溺道不平,腰眼穴一帶牽疼有加之候,復何如?腰下微浮之氣及搔癢之候,比夜尤減乎?臣等不勝憂煎,惶恐敢啓。傳曰,諸症候及腰眼穴一帶牽疼之候,一樣,而腰下微浮之氣,差勝後一樣,搔癢之候,晝則差減矣。
刑曹判書李觀命辭職上書。答曰,覽書具悉。卿其勿辭,安心行公。
諸承旨持公事入對時,弼善趙鳴謙,牌招察任事,下令。
弼善趙鳴謙牌不進,罷職傳旨。傳曰,只推勿罷。以上出朝報
自辰時自申時,日暈。酉時,日暈兩珥。
上在慶德宮。停常參·經筵。
下直,仁同府使,金遇華。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿特甚有加,脚痺特甚,熏熱亦甚,及膈間不淸利,喉乾,眩氣往來,溺道不平,腰眼穴一帶牽疼有加之候,其有所減,而眼視昏暗之候,亦何如?腰下微浮之氣,漸益消減,而搔癢之候,比昨尤減乎?中宮殿咳嗽,膈滿,耳疼及食已旋飢之候,漸益差愈,自汗之候,益有所減,而夜來寢睡益勝乎?今日亦令醫女入診,宜當,臣等依昨日下敎,入診聖候,而不勝終宵憂煎,敢此問安,竝爲仰稟。答曰,知道。口淡,困惱,腹部飽滿特甚有加,脚痺特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,腰眼穴一帶牽疼之候,夜來益甚,而寢睡不寧,眼視昏暗特甚之候,無減,溺道不平,搔癢之候,與昨無異,腰下微浮之氣,漸益消減矣。內殿咳嗽,膈滿,耳疼及食已旋飢之候,一向差減,自汗之候,猶未快減,而寢睡差勝後,一樣矣。
備邊司達曰,兵曹判書趙道彬,大政之後,無他可引之嫌,而一向引入,累度違牌,事極未安,趙道彬推考,卽爲牌招察任,何如?令曰,依。
政院達曰,春秋館堂上,實錄考閱後,來詣請對矣。令曰,引接。
大殿·中殿·世子宮·嬪宮,藥房·政院·玉堂夕問安。答曰,知道。
藥房入診時,領議政金昌集,右議政李健命,禮曹判書閔鎭厚,同爲入侍。以上出朝報
藥房入診時,右議政李健命所啓,頃者,閔鎭遠所達,馬軍,無所事於鳥銃,而馬軍,或有守堞之時,若不曉鳥銃藏放,則何以守堞耶?且技藝中,鞭芻最爲不緊,西北別武士試才節目中,除去鞭芻,更試鳥銃,而勿許沒技論賞,通計分數,則似好云。前日趙爾重·權尙游亦有此議,而但鳥銃,不便於馬上,故寢而不行矣。下詢于入侍大臣,何如?領議政金昌集曰,鳥銃,雖不便於馬上之用,而藏放之法,則馬軍亦不可不使知矣。都提調李頤命曰,臣見彼人,能於馬上放鳥銃,而馬不驚,蓋以其人,以兒馬置銃於背而放之,自駒而習聽矣。我國之人,不能如此,馬兵不得用銃矣。然下馬守堞時,鳥銃亦可用,習之好矣。但以鳥銃試才,則虛實尤難辨明,而豈可以難於防奸,而廢其技乎?鳥銃似優於鞭芻矣。上曰,鞭芻,代鳥銃用之,可也。出訓局謄錄
右議政李健命又所啓,別武士試才時,沒技給科,乃是節目,而頃者,閔鎭遠以爲,沒技之類,多有濫雜之弊,自今沒技者,勿爲論賞,只取分數優等者,論賞,則沒技之類,自在其中,而可無濫雜之患云。都提調李頤命以爲,沒技果爲濫雜,而京軍門,旣許賜第,則外方不可異同,令廟堂稟處矣。臣意京軍門事體,與外方有異,京試射中日,雖有此規,外方則沒技者勿許賜第,只取其優等爲宜矣。禮曹判書閔鎭厚曰,京軍門沒技者賜第,亦非古規也。古規則優等計劃之中,有沒技,則特命賜第,而其餘,則雖沒技,亦不擧論矣。中間,兵曹判書別請賜第,其後引例祈恩,輒蒙准許,仍成應行之規矣。右議政李健命曰,臣待罪兵曹時,見給科之規,元無定式,沒技者,或初不給科,而因其上言,而許之者,有之,似當一番定式,俾無紛紜之弊,則好矣。領議政金昌集曰,中日直赴,或不無虛實相蒙之弊,以具聖任事,觀之,亦可知其濫雜矣。上曰,都提調,曾以此爲外方必有落莫之嘆矣,此事,何如?李健命曰,京外軍門,事體有別之說,好矣。廟堂,必與諸宰及將臣商議,依此定式,宜矣。上曰,從優等給科,沒技者,勿爲給科,可也。出訓局謄錄
藥房入診時,上曰,太祖大王入耆老所事,璿源譜略,旣有所錄,本所亦有文字,世子縷縷請之,聖祖盛事,今可趾美,且此事,元非可謙之事,故頃者,已許之矣。今考實錄,太祖以下,無載錄處,旣無信史可據,則今日擧行,不可矣。判府事以爲,若全無一事,則東宮喜懼之情,群下之心,莫不缺然,稍待症候少間,日氣和暖時,會耆老諸臣於便殿,親臨賜宴,亦可盛事云,此言好矣。擇日擧行事,分付,可也。出禮曹謄錄
領議政金昌集所啓,此卽東萊府使徐命淵,狀達也。新島主承襲告慶差倭,當爲出來,京接慰官,預爲差出,差備譯官,則以信使節目,未盡條件講定次,當初渡海譯官,兼差以來,所贈公私禮單,令該曹及本道,依例擧行事,令廟堂稟處矣。新島主承襲告慶差倭,今當出來,則京接慰官,似當差出,差備譯官,亦以渡海譯官中兼差以送,似宜,竝以分付該曹·該院,卽爲擧行,何如?上曰,依爲之。出司譯院謄錄
領議政金昌集又所啓,東萊府使徐命淵,以禮曹書契事,亦令廟堂稟處矣。當初渡海譯官入去之時,禮曹書契,必欲受去,而以曾無前例,防塞矣。其後渡海譯官入往之後,尤無許施之道,故差倭累次提說,而至今不許矣。差倭今又懇請不已,其在朝家事體,似無所損,不必一向持難,許之似無所妨矣。禮曹判書閔鎭厚曰,初則移書於東萊,其後,請得禮曹書契,而且欲退塡日字,堂堂國家,何可退塡日字於書契乎?此所以廟堂之防塞不許也。然渡海譯官,旣已入去而還來,此等小節,不必相爭,諸議皆以爲,許之無妨云,大抵頭腦旣誤,觸處難便矣。上曰,不必終始牢拒,成送禮曹書契,可也。鎭厚曰,自前信使之行,禮單鷹子二十連,執政京尹處,鷹子各一連入送,而壬戌年,鷹子十連,及苧布等物減除,以貂皮色紗,代給矣。今番渡海譯官韓後瑗,所持來節目鷹子,還爲二十二連,而貂皮等物,亦無所減,東萊府使,以此報禮曹,故臣招問,後瑗,對以非不力爭,而彼終不聽,許與不許,惟在朝廷云,誠甚痛駭。所當嚴加罪責,而渠願下往倭館,更加定,當今適有渡海譯官兼差以送之事,韓後瑗仍爲差送,何如?上曰,依爲之。出司譯院謄錄
右議政李健命所啓,上年淸北三防營別武士,各一百五十人加設,而宣川防營,則以兼管義州之故,又加五十人,爲二百矣。今見義州府尹金有慶啓本,本州武士數多,可得三百人,而義州自是獨鎭,且邊上重地,則不必移屬於宣川,自本州句管試才,則可以激勸,而緩急得力云。臣於年前奉使時,見義州城堞頹圮,軍政疎虞,深以爲慮矣。今金有慶,慨然於此,前有城池修補之請,今有武士加抄之語,誠可幸也。第卽今饑饉之餘,國儲蕩然,雖不能顧助財力,而別武士,則依狀請抄出團束,誠爲得宜,第四等試才,優等者賜第,則事體不輕,府尹之獨爲試取,似爲未安。依他防營例,使兵曹一體試才後,啓聞,何如?上曰,募得之數三百乎?李健命曰,已得三百人云矣。上曰,其數不多矣。領議政金昌集曰,小臣亦於燕行往來之時,見灣上人物,則皆是好身手,今若精抄鍊習,則足可爲緩急之用矣。上曰,三百不多,分四等,試才於兵營,可也。李健命曰,前因慶尙監司啓本,東萊以賊路初程,戎政極其疎闊,依西北別武士例,三百人抄出,四等試才啓聞之意,自兵曹覆啓行會矣。義州,以府尹之不當試取,使兵使試才,則東萊武士,亦令慶尙左兵使,試才啓聞,何如?上曰,左兵營不遠,使兵使試取,可也。
右議政李健命,又所啓,春秋水陸操鍊,自是兵政之不可已者,而今春則京外癘疫又熾,民卒之死亡相繼,姑爲停止,以待來秋似宜,而江華留守,亦以合操停止事,有啓本矣。上曰,今春則勿論水陸操,竝巡點停止,可也。禮曹判書閔鎭厚曰,上年,有守禦·摠戎廳遣堂上將官巡點之命,而臣旣遞職交代之人,又不行公,故遂致廢閣,今春仍爲不行,則軍政之疎虞,殊甚可慮,恐不可不爲之矣。領議政金昌集曰,上年秋操,雖不能設行,目今癘疫又熾,毋論水陸操,竝皆停止,則守禦廳,亦宜停止矣。上曰,守禦廳,亦一體停止,可也。李健命曰,頃日慶尙左兵使李汝玉啓本以爲,前兵使未及巡點者二十邑,而歲前勢難畢巡,姑待歲翻,竝與春巡,而一時擧行云。江原監司李箕翊啓本以爲,三陟營將林潪病重,旣不得秋巡,新營將到任之後,則仍値東作,癘疫且熾,似難擧行,竝宜停止,以待來秋云。水陸操,旣已一竝停止,則二處巡點,亦爲一體停止,何如?上曰,竝爲停止,可也。以上出備局謄錄
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道。
藥房都提調李頤命,提調閔鎭遠,副提調兪命弘啓曰,伏未審聖候寢睡,夜來,若何?口淡,困惱,腹部飽滿特甚有加,脚痺特甚,熏熱亦甚及膈間不淸利,喉乾,眩氣往來,溺道不平,腰眼穴一帶牽疼有加之候,其有所減,而眼視昏暗特甚之候,亦何如?腰下微浮之氣,漸益消減,而搔癢之候,比昨尤減乎?今日臣等與諸醫入診,詳察症候,宜當。中宮殿咳嗽,膈滿,耳疼及食已旋飢之候,漸益差愈,自汗之候,益有所減,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡,困惱,腹部飽滿特甚有加,脚痺特甚,熏熱亦甚之候,一樣,而膈間不淸利之氣,未已,喉乾朝來止息,眩氣往來,溺道不平,及腰眼穴一帶牽疼有加之候,亦無所減,而寢睡不寧,眼視昏暗特甚之候,無減,腰下微浮之氣,漸益消減,搔癢之候,別無益減之勢矣。勿爲入診。內殿咳嗽,膈滿,耳疼及食已旋飢之候,一向差減,自汗之候,猶未快減,而寢睡差勝後,一樣矣。
右副承旨李挺周達曰,行大司憲鄭澔,執義金榦,掌令宋墁·李彙晉在外,持平朴弼正呈辭,持平趙觀彬未肅拜呈辭,今日以監察茶時之意,敢達。令曰,知道。
韓重熙,以弘文館言達曰,下番闕直,今幾浹月,事體所在,殊極未安,而修撰趙尙絅,屢次只推之下,一向違牌,無意出肅,更令牌招察任,何如?令曰,依。
以修撰趙尙絅牌不進,罷職傳旨,傳于韓重熙曰,推考徽旨捧入。
韓重熙,以吏曹言達曰,卽接黃海監司李德英移文,則載寧郡守李箕明,以今年已滿七十,引例呈狀,而本道無可據前例,不得狀聞,自貴曹照例指揮云,故考見前例,則曾在庚寅年,引忠淸監司韓配夏狀啓,以瑞山郡守梁重廈年滿七十,本曹據例請遞,其後辛卯年,因筵臣陳達,守令六年窠,三年窠,竝以六十九歲爲限定式矣。載寧郡守李箕明,今滿七十,已過年限,依法改差,何如?令曰,依。
趙鳴鳳,以賑恤廳言達曰,井邑幼學柳哲輝呈狀內,矣身,本以科儒,丙申年賑救時,與地倅有素親切,故租七十石,許貸於官家,以爲補賑之資,而若有還捧之難,則姑勿徵償云矣。新官不知前官所爲,枚報營門,混錄於論賞中,至以折衝加資,勒加於科儒之身,實爲悶迫,斯速入啓還收,以爲赴擧之地云。永柔幼學李相采呈狀內,今春本縣賑救時,備穀折米九十石,納官補賑,因本道狀聞,至有嘉善護軍帖成送之典,矣身,熟習弓馬,專意科業,若受此影職,則科路永塞,願爲還收云。加設同知安之成呈狀內,甲午年分差本縣賑恤監官之任,轉販取殖折米壹百石,及自備穀折米三十石納官補賑,有成給加設同知帖矣。矣身,年少武夫,科第爲業,故其時卽當呼訴,而遭父喪,闋服後,今始仰籲,特爲還收云。各人等情願如此,固當依願還收,而皆當凶年,捐財救民,旣入於道臣狀聞之中,不可全然無賞,竝令該曹,考例稟處,何如?令曰,依。
大殿·中宮殿·世子宮·嬪宮,政院·玉堂問安。答曰,知道。
大殿·中宮殿,藥房夕問安。答曰,知道。
藥房口傳啓曰,晩後口淡,困惱,腹部飽滿特甚有加,脚痺特甚,熏熱亦甚,及膈間不淸利,眩氣往來,溺道不平之候,復何如?腰眼穴一帶牽疼有加之候,比夜有減,而搔癢之候,腰下微浮之氣,漸益差減乎?臣等不勝憂煎,惶恐敢啓。傳曰,知道。諸症候一樣,腰眼穴一帶牽疼有加之候,比夜少歇,搔癢之候,晝則差減,而腰下微浮之氣,差勝後一樣矣。
注書任珖上書曰,伏以臣於本月十三日,祗受有旨,以臣爲承政院注書,催臣乘馹上來,臣聞命惶駴,撫躬周章。竊伏念,臣姿本樸鄙,性又簡散,實無尺寸之長,可以自效於盛世者,適緣幸會,猥玷科第,膴仕華貫,旣非夢寐之所期,惟思抱拙屛跡,畢命於田間矣。不意玆者,除命遽降,顧此所叨,乃古右史之任,班處近密,職掌記注,決非如臣庸魯所可忝竊,其何敢貪榮戀寵,苟然冒進也哉?且臣素患風痺之症,手脚有時癱疼,精神或至昏錯,平居閉戶將攝,出入起居之節,未能自同於平人,雖欲夙夜在公,奔走率職,實有所不甚矣。虛辱榮招,未克祗赴,跡涉偃蹇,無所逃罪,側聞比者聖候添重,中外焦惶,臣於此際,身忝邇列,旣未得趨造末班,昕夕承候,冒控微忱,瀆擾貳極,極知僭猥,尤增死罪。伏願离明,將臣新除職名,亟賜鐫削,治臣逋慢之罪,使具僚知警,許臣屛退之懇,使賤分獲安,則不勝幸甚云云。答曰,覽書具悉。爾其勿辭,上來察職。
江華留守沈宅賢上書曰,伏以臣於日昨在政廳,伏奉聖旨,擢臣爲江華府留守者,臣誠驚惶踧踖,不知所出,退伏私室,恭俟物議,而側聽彌日,未有所聞,恩除之下,亦不敢一向泯默,不得不冒死自列,仰冀离明之照察焉。臣本空疎譾劣,百不猶人,而謬蒙我聖上抆拭之恩,歷職內外,于今二十有餘年,涓埃未報,伎倆畢露,尸素之罪,非可掩諱,其不以不職見評於公論之地,亦云幸矣。若夫躐躋進取之班,豈臣夢寐之所敢到者哉?今玆江府之職,語其秩,則卽二品命德之器,論其任,則卽一都保釐之重也。非如臣向前所蒙仍舊貫之比,而一朝拔之下大夫之列,畀以居留之寄。不審聖明,何取於不肖如臣,而乃有此誤恩也?噫,察能而授官,爲國之經也,量才而任職,爲臣之則也。今臣旣乏分寸之長,且無絲毫之補,而虛辱寵擢,濫廁卿班,有同循次例陞者然,不惟臣自揣分量,萬難承當,抑恐僥倖之門,自臣始開,有以傷聖朝難愼之政,啓下民輕視爵祿之心也。廟堂之薦,雖出承乏,續貂之譏,臣竊懼焉,玆敢悉暴肝膈之懇,仰瀆貳極之下。伏乞邸下,念公朝名器之至重,此下缺八九字將臣新授職名資級,竝行改正云云。答曰,覽書具悉。卿其勿辭,從速察職。以上出燼餘日記
己亥正月二十三日午時,王世子坐尊賢閤,諸承旨持公事入對,左承旨趙鳴鳳,右承旨韓重熙,右副承旨李挺周,文學鄭錫五,假注書尹光天,記事官朴師聖。鳴鳳讀義州府尹金有慶狀達,會寧開市完了咨文,達下。讀黃海兵使元徽戊戌月課未載送狀,達下。重熙讀禮曹申目,端懿嬪魂宮,祥後止哭事,達下。讀禮曹申目,端懿嬪墓所丁字閣改修事,達下。讀禮曹申目,通津·瓮津陞號印信改造事,達下。讀禮曹申目,故學生鄭彦相妻孫氏,家翁同姓六寸弟敏相第三子守敎繼後事,達下。讀禮曹申目,故學生李相麒妻朴氏,家翁同生兄相龍第二子道熏繼後事,達下。讀禮曹申目,故學生吳漢英,同姓十二寸兄景周第二子益孝繼後事,達下。讀禮曹申目,故學生劉聖佐,同姓十二寸兄震翰第二子益弘繼後事,達下。李挺周讀平安兵使李尙馪狀達,前兵使李澤兵符傳授事,達下。讀慶尙兵使李汝玉狀達,各邑束伍將官·旗牌官等仕滿事,達下。讀刑曹申目,金城賊事,達下。讀刑曹申目,全羅道敬差官申本,長興府等隱結田夫杖八十事,達下。讀刑曹申目,擊錚人楊靑達事,令本驛變通事,達下。讀刑曹申目,潛越宮墻罪人次元取招事,達下。讀刑曹申目,砲保李希日擊錚,以弟代兄,考律科罪事,達下。鳴鳳曰,今此次元踰越宮墻,論其犯則一罪也,而以其原情及秋曹申目,見之,則皆云泥醉頹臥,然則其醉酒不省人事,則誠然矣。渠雖無知,亦必知潛越宮墻之爲必死之罪,若有一分知覺,則雖於旣犯之後,固將隱伏潛形之不暇,而今乃不然,偃臥墻底,少無畏避之事云,其沈醉之狀,明白無疑矣。罪雖難貸,醉中所犯,似有分揀之道,三尺至嚴,人命亦重,故敢此仰達。伏乞稟于大朝,處之,何如?令曰,唯。挺周曰,然則改判付乎,將欲稟于大朝,則文書留中乎?令曰,文書留中。重熙曰,玆事,左承旨旣已上達,而乃是臣等共議之事,故敢復仰達,法不可低昂,難赦者罪也,而第原情定罪,實合好生之德,前者,元山者,亦犯踰越宮墻之罪,而竟蒙減等之典,今此次元所犯,適與元山相類,而以酒至死,極爲冤枉,故臣等乃敢同辭仰達,邸下不答。重熙退伏席上,諸臣奏事畢,各退伏其席上,有頃以次退出。以上出燼餘日記
上在慶德宮。停常參·經筵。
下直,吾叉浦僉使盧齊愼。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,朝廷二品以上,單子問安。答曰,知道。中宮殿,口傳問安。答曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡,困惱,腹部飽滿特甚有加,脚痺特甚,熏熱亦甚,及膈間不淸利,喉乾,眩氣往來,溺道不平,腰眼穴一帶牽疼有加之候,其有所減,而眼視昏暗特甚之候,亦何如?腰下微浮之氣,漸益差減,而搔癢之候,比昨尤減乎?今日臣等與諸醫入診,詳察症候,宜當。中宮殿咳嗽,膈滿,耳疼,及食已旋飢之候,漸益差愈,自汗之候,益有所減,而夜來寢睡益勝乎?補中益氣湯五貼,已盡於昨日,今日令醫女趁早入診,詳知症候後,可以議定加進當否矣。臣等不勝終宵憂煎,敢此問安,竝爲仰稟。答曰,知道。口淡,困惱,腹部飽滿特甚有加,脚痺特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,腰眼穴一帶牽疼及溺道不平之候,亦無所減,搔癢特甚,達夜煩轉,寢睡無異全失,眼視昏暗特甚之候,無減,而腰下微浮之氣,漸益消減矣。勿爲入診。內殿咳嗽,膈滿,耳疼及食已旋飢之候,一向差減,自汗之候,猶未快減,而寢睡差勝後,一樣矣。
李挺周達曰,行大司憲鄭澔,執義金榦,掌令宋墁·李彙晉在外,持平朴弼正呈辭,持平趙觀彬未肅拜呈辭,今日以監察茶時之意,敢達。令曰,知道。
藥房再啓曰,中宮殿醫女退出後,臣等與柳瑺·權聖徵等諸御醫,反覆商議,則皆以爲,補中益氣湯,雖有其效,已進三十貼,峻補之劑,不可太過,今姑停止,以觀四五日症候,更議繼進之藥,宜當云,自今日姑爲停藥之意,敢啓。傳曰,知道。
韓重熙,以弘文館言達曰,修撰趙尙絅,旣有只推之命,更爲牌招察任,下番曠直,至此之久,事體極爲未安。上下番有闕之代,後日政,盡數差出,仍卽牌招,以爲推移入直之地,何如?令曰,依。
以修撰趙尙絅牌不進,罷職傳旨,傳于趙榮福曰,推考徽旨捧入。
韓重熙,以禮曹言達曰,卽接端懿墓守衛官所報,則本墓守護軍三十名,本無位田,只以復戶價資生,而楊州田稅全減之後,復戶價,例自宣惠廳題給,移文惠廳,以爲受食之地云。楊州諸陵無位田守護軍,自宣惠廳,每年每名,各題米十三斗,果有定奪之事,今此本墓守護軍等,亦爲依此題給之意,分付宣惠廳,何如?令曰,依。
韓重熙,以禮曹言啓曰,來二月初七日,端懿嬪祥祭時,大殿中宮殿,似當有望哭之擧,而方在靜攝之中,只以世子宮望哭儀註,磨鍊以入乎?敢稟。傳曰,依爲之。
韓重熙,以禮曹言啓曰,耆老諸臣,待日氣和暖後,錫宴便殿事,旣有成命矣。吉日,則當爲觀勢推擇以入,而爲先磨鍊儀註,所入諸具,亦令各該司,預爲措備,何如?傳曰,允。
韓重熙,以禮曹言啓曰,大報壇祭吉日,令日官推擇,則來三月初六日爲吉云。上年此祭,旣有世子代行之命,而因原任大臣陳箚,以世子方在侍湯之中,請令大臣攝行而蒙允矣。今亦以遣大臣攝行擧行乎?敢稟。傳曰,依爲之。
韓重熙,以禮曹言達曰,端懿嬪服制,邸下旣用不杖朞之制,不杖則不禫,乃是古禮也。自祥祭後,朔望祭時,魂宮墓所獻官以下,皆以黑團領行事之意,知委,何如?令曰,依。
李挺周,以兵曹言啓曰,卽接訓鍊院牒報,則本院官員等褒貶,去甲午春夏·秋冬,乙未春夏·秋冬,丙申春夏·秋冬,丁酉春夏·秋冬,戊戌春夏等,但日月已久,其時堂上及應參官員,亦皆遞易,新差堂上,有難等第,其已遞之官,竝爲蕩滌云。在前如此之時,亦有勿論之例,依所報施行,而戊戌秋冬等,今始磨鍊以入之意,敢啓。傳曰,知道。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房口傳啓曰,晩後口淡,困惱,腹部飽滿特甚有加,脚痺特甚,熏熱亦甚及膈間不淸利未已,眩氣往來之候,復何如?腰下微浮之氣益減,而腰眼穴一帶牽疼有加,及搔癢特甚之候,比夜有減乎?臣等不勝憂煎,惶恐敢啓。傳曰,知道。諸症候一樣,腰眼穴一帶牽疼之候,比夜少減,腰下微浮之氣,差勝後一樣,而搔癢特甚之候,間間少歇矣。
密昌君樴等上書曰,伏以今我主上殿下,賴皇天祖宗之保祐,春秋殆滿六十,享國亦至四十有五載,此誠我東方無疆之休,而在往牒所罕覩者也。頃者,入錄耆所之命,出於擧國顒望之際,聖祖已行之盛事,今可趾美,邸下喜懼之誠心,庶或獲伸,凡在含生之類,莫不懽忭鼓舞,唯俟盛典之亟擧矣。伏聞再昨筵中,以信史之無徵,遽有不可擧行之敎,臣等驟聞驚惑,不任落莫之至,唯我太祖大王之春秋六十,入錄耆所,仍題御諱於本所西樓之上,三百年來,塗人耳目,至今誦傳,非若傳疑襲訛之比,故相臣沈喜壽,序其事而夸美之,故相臣金堉,跋其後而傳信焉。況沈喜壽,歷見壬辰以前之事,其所稱述,實爲考信之明證,而至如璿源譜略,乃是我朝系譜記實之書,則所以致其謹嚴者,視實錄尤有大焉,而書之曰,春秋至六十,入耆老所,因命文臣爵二品,年七十者,同與耆老宴,今日所當取信者,豈有過於此者乎?實錄之無所記載,雖未知其故,而抑由於國家創始之初,文獻疎略之致,則何可以信史之無可據,而遽寢應行之盛事也哉?且念當初實錄之考出,不過爲儀節間事,而非欲考出入錄與否,則今因史策之不載,竝與成命而還收者,此下缺二十餘字我聖上春秋過五十之後,一國上下,擧皆欽誦太祖朝故事,計年而待之曰,自今至某年,我聖上,亦當入耆所,頌祝冀望者,十年于玆,而萬口同辭,咸無異議,則此可見人情之大同也。雖無可援之前例,自我作古創擧盛節,不害爲聖世之美事,而況我太祖之入錄,考之璿譜及先輩序文,不啻詳悉者乎?伏乞邸下,更稟于大朝,亟令該曹,依前下敎擧行之,俾曠古之盛典,毋至將行而還格,不勝大願,臣等無任云云。答曰,聖上,念余喜懼之情,許入耆所,不勝懽忭矣。昨於筵中,以信史無徵,遽寢成命,懽忭之餘,缺然當復,如何?更卽竭誠申請,而輒以不載實錄,不許,缺望愈甚,抑鬱度日矣。
慶尙監司李㙫上書曰,伏以臣,伏見量田廳行會,頃於筵中,以臣推托改量一事,聖敎至嚴,臣於此,驚惶震悚,置身無所,今此量事,實國家莫大之政,臣以萬萬匪材,觸事迷曚,猥當艱鉅之役,決無堪膺之勢,上書自陳,旣未准請,則惟有不計僨誤,殫竭奉行而已。至於道內染癘復熾,入冬以來,其勢如焚,七十餘州,無一片乾淨之地,種種事勢,督役末由,而懼涉退避之嫌,不敢爲寢止之請矣。遂欲剋期董役,則量尺之新造下來者,視本道行用之舊尺,長短較差,事未經始,民心先擾,朝家之所得者,幾何,而斂怨於生民者,至此,損益得失,輕重較然,臣實爲國憂歎,懷不自已,枚擧馳狀,仰稟改正,初未獲命,再煩陳聞,一邊申飭列邑,整頓諸節,俾待改尺下來後,卽爲擧行矣。改尺之回下未到,而遽承筵敎之截嚴,無論事實之如右,臣旣犯推托違命之罪,則揆以邦憲,死有餘責,席藁泥首,恭俟譴何。伏乞离明,亟許鐫削臣職名,仍令重勘臣辜犯,不勝幸甚。答曰,覽書具悉。卿其勿辭,從速察職。
執義金榦上書曰,伏以陽春布德,萬品迎熙,伏惟我聖候,履玆新慶,所患諸症,日臻蘇安,區區微誠,惟是之祝矣。仍伏念,臣帶職違命,今涉三載,陳書乞免,已至十餘,前冬仍道臣回諭,伏承徽旨,有曰本兼兩任,不宜久曠,勿復以疾病爲辭,須速上來察職,臣惶悚感泣之餘,又不勝悶迫抑鬱之至。臣本以畎畝賤蹤,猥蒙非常異數,實踰涯分,無路承當,恩加而不敢謝,爵縻而不敢拜,徒玷名器,偃伏私次,致使公務,久爲廢棄,則瘝曠之罪,臣亦自知難免,顧此疾病一款,伏想邸下,或未能詳察,而有此敦迫之敎也。噫,臣之自初力辭召命,不敢祗承者,非惟庸陋不才而已,以其年老也,病痼也。實狀昭然,人所共知,加以去秋奇疾,幾不能保其性命,精魄盡脫,人鬼相半,及至臘月之末,忽然寒戰大痛,吐出痰飮,多至數椀,卽爲昏倒窒塞,不省人事,在傍救療之人,亦不能辨其顔色,以其時症情觀之,至今不死者,莫非天地生成之德攸曁也。首尾數朔,沈淹委頓,以致日漸焦枯澌盡,臣之前後病勢,實爲如此,非敢以無病爲有病,亦非敢以輕病爲重病,以爲苟免自便之計,又非如近來循例言病,泛然辭職之比也。記曰,老者不以筋力爲禮,今臣犬馬之齒,至于七十有四矣。筋力殆盡,病情又劇,貼身席牀,赴召無階,雖欲不以病爲言,其勢不得不以病爲辭,徽敎勤摯,而終不奉承,臣罪至此,尤萬萬矣。伏乞邸下,特賜矜怜,將臣本兼兩任,竝行鐫免,俾無職務久曠之患,且使垂死殘喘,安意就盡於丘壑之間,公私不勝幸甚,臣神昏氣微,奄奄欲絶,伏地涕泣,不知所達,臣無任云云。答曰,覽書具悉。爾其勿辭,上來察職。以上出燼餘日記
己亥正月二十四日午時,王世子坐尊賢閣,諸承旨持公事入對,左承旨趙鳴鳳,右副承旨李挺周,同副承旨趙榮福,弼善趙鳴謙,假注書尹光天,記事官朴師聖。鳴鳳讀戶曹草記,說書成道亨身死,曾經侍從,致賻事,達下。讀慶尙左水使閔遠重狀,西生浦民敗船事,達下。讀戶曹申目,前全羅監司金普澤狀,務安郡戶曹,及各軍門船處,俱許改造事,達下。讀戶曹申目,前江原監司金相稷狀,江陵府牒呈,各宮·各司奴婢物故事,達下。讀戶曹申目,前全羅監司洪致中狀,靈光郡漁鹽稅米革罷事,達下。讀忠淸監司金興慶狀,道內各邑年分。挺周曰,左承旨所讀文書,乃是忠淸道田案,而中間則繁冗不緊,末端有都摠,使之只讀摠錄,何如?令曰,依。讀摠錄畢,達下。挺周讀江原監司李箕翊狀,道內各邑將官仕滿事,達下。讀戶曹申目,宗親府山火田折受處革罷後,仍屬本曹事,達下。讀備邊司申目,京畿監司李壄狀,雇馬廳利錢事,達下。讀兵曹申目,歸葬給暇趙彦臣等事,達下。讀刑曹申目,擊錚罪人李後聃勿施事,達下。讀忠淸監司金興慶狀,淸州營將趙儆濫騎事,達下。讀戶曹申目,慶尙監司權狀,梁山郡田畓混入宮屯事,達下。榮福讀戶曹申目,前黃海監司金楺,各邑錢布徵捧,參酌變通事,達下。讀京畿監司李壄狀,安山郡常漢金德金子介男,救父火中,竝與其同生,一時燒死,褒旌事,達下。榮福曰,此事係是死亡四人以上,合有恤典擧行之道矣。鳴鳳曰,此非但恤典擧行之事,兼有旌表之擧,處分似當與他燒死渰死人等,有異矣。挺周曰,恤典一款,似當令本道擧行矣。鳴鳳曰,小臣曾爲守令,屢見如此事,若以恤典擧行,泛然題下,則旌閭之典,或有漏落之時矣。榮福曰,不然。左承旨誤達矣。恤典,下戶曹,則旌表,自當爲禮曹擧行之次第事耳。令曰,燒死人,令本道恤典擧行。榮福曰,此狀,下禮曹,以爲擧行旌閭之地,何如?令曰,依爲之。榮福讀慶尙監司李㙫狀,龍宮縣令崔尙震,迎日縣監蔡德潤,親年七十,遞差事,達下。讀統制使金重器狀,倭船漂來事,達下。讀禮曹申目,恭陵丁字閣修改事,達下。讀禮曹申目,昌陵丁字閣修改事,達下。挺周曰,前者不爲入對時,凡干疏章,自本院捧入,從容下覽後,仍下批旨矣。今則本院聚會,捧入於公事紛沓之中,實妨省覽,臣等,雖極愚昧,旣已待罪喉舌,凡於章奏之間,或有疑難處,則時時下詢,似好矣。邸下不答。諸臣以次退出。以上出燼餘日記
上在慶德宮。停常參·經筵。
下直,丹城縣監權郃,機張縣監文獻賁,梨洞萬戶韓斗衡,草芝萬戶李基錫。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,朝廷二品以上·六曹單子問安。答曰,知道。中宮殿,口傳問安。答曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡,困惱,腹部飽滿特甚有加,脚痺特甚,熏熱亦甚,及膈間不淸利,喉乾,眩氣往來,溺道不平之候,其有所減,而眼視昏暗特甚之候,亦何如?腰下微浮之氣,漸益差減,而搔癢之候,比昨有減,腰眼穴一帶牽疼有加之候,亦有少減之勢乎?今日臣等與諸醫入診,詳察症候,宜當。中宮殿咳嗽,膈滿,耳疼及食已旋飢之候,漸益差愈,自汗之候,益有所減,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡,困惱,腹部飽滿特甚有加,脚痺特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,搔癢與昨無異,溺道不平,及腰眼穴一帶牽疼有加之候,亦無所減,而寢睡不寧,眼視昏暗特甚之候,無減,腰下微浮之氣,漸益消減矣。勿爲入診。內殿咳嗽,膈滿,耳疼及食已旋飢之候,一向差減,自汗之候,亦未快減,而寢睡差勝後,一樣矣。
備忘記,傳于李挺周曰,今下弓矢,梨洞萬戶韓斗衡處,給送。
李挺周,以都摠府言達曰,副摠官張鵬翼,以新番騎兵軍士,點考坐起時,今日外兵曹晝仕進去之意,敢達。令曰,知道。
李挺周達曰,今日賓廳次對,兩司當爲進參,而行大司憲鄭澔,執義金榦,掌令宋墁·李彙晉,行大司諫金興慶,正言申晳俱在外,司諫尹錫來未肅拜,持平趙觀彬呈辭入達,獻納黃璿,正言魚有龍,持平朴弼正呈辭,除在外及呈辭入達外,呈告未肅拜人員,竝卽牌招,以爲推移進參之地,何如?令曰,依。
韓重熙,以弘文館言達曰,修撰趙尙絅,昨日違牌,旣有只推之命,更爲牌招察任,何如?令曰,依。
韓重熙,以弘文館言達曰,本館奴婢折受年久,生産甚稀,逃故居多,一年貢布,雖計口盡捧,亦未及半年之用,不成貌樣,固已久矣。自前應下之規,若不革罷,則不可無變通之道,請令該曹,各道各邑有裕處奴婢,限四十口劃給,以爲支用之地。且本館扶餘奴太明·貴男,婢禮丹·禮春等,年前因本道狀達,移給於舒川郡矣。取考本館謄錄,則曾在先朝典僕之抄入別監者,特許改差,賜牌願受者,亦令還屬,可見朝家優待之意,別於他司,而切勿移屬事,亦且捧承傳施行矣。迺者該院,不知如此,泛因本道本邑之自願望報,不少持難,循例達下,致令上司奴婢,公然移屬於外邑,事體誠爲未安,亦令還屬本館,何如?令曰,依。
趙榮福,以侍講院言達曰,本院,以上番姑降入直,已過旬望,事體未安,而新除授說書洪龍祚,自鄕纔已入來,待開門,牌招察任,何如?令曰,依。
權熀達曰,臣敬奉敦諭,馳往于忠淸道淸風地黃江村議政府左議政權尙夏所住處,傳宣令旨則以爲,臣病篤垂盡,無望趨朝,不得不冒昧陳懇,而猥瀆極矣。方此惶恐俟罪,不意大度包容,不加譴責,至令近密之臣,降諭於蓬蓽之下,滿紙綸綍,辭旨隆重,此豈蟣蝨微臣所敢承聞者,臣奉讀以還,不覺涕淚之沾襟也。嗚呼,自古及今,蒙恩此極,屈指幾人,臣非木石,豈不欲感激圖報,而顧臣蹤跡崎嶇,從前屢違恩命,揆以分義,已極萬萬悚蹙,然今不敢每每覼縷,以益煩猥之誅,而臣年今七十九矣。大限已迫,死疾嬰身,屢濱於危,奄奄若下山之日,跬步之間,亦不能自運,其何以自力登程乎?方今聖患有加,百僚憂遑,義不敢一向偃伏,而無以自伸情禮,臣之罪戾,於是益重,伏況聖筭靈長,將擧盛禮,此實曠世希有之慶,而以無由趨詣於鰲抃之列,有臣如此,生不如死,恨結心曲,將不得瞑目就盡,臣之情事,其亦慽矣。瞻望疚傷,不知所達云矣,敢達。令曰,知道。
令于趙榮福曰,大臣·備局堂上引接。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房口傳啓曰,晩後口淡,困惱,腹部飽滿特甚有加,脚痺特甚,熏熱亦甚,及膈間不淸利,未已,溺道不平,搔癢之候,復何如?眩氣往來,腰眼穴一帶牽疼有加之候,亦有所減,而腰下微浮之氣,漸益消減乎?臣等不勝憂煎,惶恐敢啓。傳曰,知道。諸證候一樣,腰眼穴一帶牽疼有加之候,比夜差歇,搔癢之候,晝則少減,腰下微浮之氣,差勝後一樣矣。
東善君炳等上書曰,伏以恭惟我主上殿下,紹述太祖大王朝故事,將入於耆老所,一國臣民,莫不蹈舞歡忭,拭目加額,自以爲獲覩稀闊之盛擧也。日昨筵中說話,雖未知其如何,而伏見擧行條件,則有以爲信史不載,爲言,遂令盛大之擧,將至寢閣,臣等伏不勝驚嘆抑鬱之至。大抵人君享年六十,歷代罕有,而親入耆社,尤是歷代罕有之事也。實錄中不載者,當時史臣之過,今不必擧論,而國朝諸名臣文集中,有可以取信而足爲明證者,臣等伏覩故相臣李元翼,賜几杖宴序,卽故相臣柳根所撰也,其序曰,恭惟我太祖康獻大王,枉屈至尊,親入斯會,至作耆老之軸,御諱·御筆,藏之本所,錫以庄穫等物,列聖寵齎土田·魚場·船稅之屬云云,列聖之優待本所者,非但惠養老臣而已。蓋爲聖祖親入之所,故至優至渥之恩,前後稠疊也。臣等又伏見耆老所先生案序,一卽故相臣沈喜壽所撰也,一卽故相臣金堉所撰也,兩序中,太祖大王親入耆社之事,極其揄揚,刻之金石,載在本集。柳根·沈喜壽·金堉諸臣,皆是典文衡登台階,而號爲博古通今者也。其所著述,足以爲後世之傳信,而亦可爲國家之良史也。取而伏視,則證驗昭明,豈但以實錄中漏而不載,有礙於莫大之盛擧也哉?一自太祖大王入耆社之後,永爲國朝之美談,非特兒童走卒莫不傳誦,至於閭巷婦女,亦且聞之,咸曰三百餘年,盛事寥然矣。幸乎天佑聖躬,寶算靈長,聖祖故事,將復見於今日,而不意聖志撝謙,將未免中輟,伏切歎惜也。伏願邸下,特命史官,考出三相臣所撰序文,又考耆老所先生案,仰稟大朝,亟擧縟儀,紹聖祖之遺躅,修曠世之盛典,以慰臣民之顒望,千萬幸甚,臣等無任云云。答曰,覽書具悉。昨於宗臣書答,已諭余缺然抑鬱之懷矣。以上出燼餘日記
大臣·備局堂上引接時,行禮曹判書閔鎭厚所達,都城各門中,東南兩門,有門樓,而他門則無之,故臣於頃年,陳達大朝,各門修改時,皆設小樓事,定奪,新門及水口門,已爲設樓矣。臣於今行,伏見實錄,則國初丙子都城畢築後,各門皆作樓閣,而有名號,新門之揭以敦義,蓋由於此也。水口門舊號,乃是光熙,此亦分付該軍門,書揭其額,而西小門,前頭設樓後,亦爲揭號,似好矣。令曰,依爲之。出訓局謄錄
行副護軍李弘述所達,近來黑角絶種,各軍門軍器,及武士輩鍊習弓子,無路造成,將不免廢技,誠甚悶慮。且弓角,本非我國所産,來頭信使之行,勿爲防禁,從優貿來,則可無絶乏之患,以此分付,何如?令曰,依爲之。出訓局謄錄
弘文館達曰,下番曠直,至此之久,事體極爲未安,上下番有闕之代,後日政,盡數差出,仍卽牌招,以爲推移入直之地,何如?令曰,依。出吏曹謄錄
大臣·備局堂上引接時,司諫尹錫來所達,請還收罪人權卨,發配之命,仍令王府,嚴鞫得情,快正王法事。令曰,勿煩。又所達,請還收罪人河,減死定配之命,嚴刑得情,依律處斷事。令曰,勿煩。又所達,請亟寢尹宣擧書院勿毁之命,依前回達施行事。令曰,勿煩。持平朴弼正所達,請亟寢尹宣擧書院勿毁之命,仍令本道,盡毁其文集板本事。令曰,勿煩。又所達,尙州,素稱難治,物衆地大,苟非剛明廉謹之人,莫宜居之,尙州牧使朴彙登,曾任原州,素蔑治績,及莅本邑,聾病尤甚,吏緣爲奸,而全不覺察,訟者盈庭,而不辨其曲直,如此之人,決不可仍置,請尙州牧使朴彙登罷職。令曰,不從。又所達,泰安郡守金德重,素無名稱,且乏履歷,除拜之初,物議已發,而佯若不聞,急急赴任,科外橫斂,鞭扑狼藉,到任屬耳,怨聲徹天,而猶不知悛,日夜經營者,無非侵漁之事,有口皆言,莫不唾罵,凶歲字牧之任,決不可仍畀此人,以貽生民之害,請泰安郡守金德重罷職。令曰,不從。又所達,殿中之職,卽古之極選,而近來庸瑣之徒,間或冒玷於此,有識之竊歎,久矣。監察高友樞,地本寒微,不知來自,而濫授本職,公議爲駭,請監察高友樞汰去。令曰,不從。以上出朝報
諸承旨持公事入對時,右副承旨李挺周所達,今此平安監司李肇申達中,有請前咸從縣令趙東彬,慈山府使趙健等論賞事,而自咸從遞來,已至七八年,而到今邑民之呈文營門,請其褒賞,已極殊常。且以道臣狀辭,言之,其所謂蠲除民役,修理軍器等實狀,使其隣邑行査,此曾所未聞之擧也。凡守令能否,雖輿誦同然,道臣親査,猶懼其有所未盡,況只憑邑民之呈文,隣官之査報,輒加賞典,則守令之要譽希功者,邑民之阿諛稱頌者,顧何以辨別其眞僞虛實乎?慈山府使趙健,及其將校韓世浚等,互相稱譽,報訴營門,其心都在於希望賞典之狀,昭不可掩,而道臣一聽其說,至於狀達,竝請論賞,如許事體,實爲寒心,此狀達勿施,似爲得宜矣。同副承旨趙榮福曰,頃年平安道暗行御史李縡,盛論本道民人呈狀請褒其守令之弊矣,今者道臣,乃聽信民人之言,有此狀請,事甚未安矣。臣於上上年,奉使湖南也,歷路各邑民人等,成群投狀,莫不贊揚其倅之治績,以請褒啓,臣時或潛行廉訪,則或有鄕所輩募民來呈者,或有守令之私人倡率等狀〈請〉者,此槪近來紀綱解弛,虛僞成習之致,若不別樣嚴防,則民風大壞,所關不細矣。至於趙健,則頃爲安東營將,自當捕賊之功,其時道臣,至請論賞,臣待罪憲職,疏論其不當施賞,該曹覆啓勿施矣。今健,又希賞典,使民人,訴營門,健則狀報其將校之功勞,上下相讚,有若換手者然,誠極痛駭。夫城池官廨之修葺,自是守令職分內事,則恐不當以此施賞,此後則民人等狀請褒其官長者,及官廨營造軍器別備者,切勿施賞事定式,似宜矣。挺周曰,東彬遞官,今已七八年,其間監司,凡幾人矣。若使東彬,其有治聲可稱者,亦豈無一人狀聞之事乎?今若以邑人之追後呈文,虛辭贊譽,便加賞典,則後弊所關,不可不念。且健,身爲守令,與將校,符同飾辭,極爲可駭,而監司之徒信其言,狀聞請賞,揆諸事體,殊涉未安,非但此也。狀達中,誤字甚多,亦難免疎漏之失,平安監司李肇推考,元狀,下該曹,覆啓,何如?令曰,依爲之。出吏曹謄錄
大臣·備局堂上引接時,領議政金昌集所達,此慶尙監司李㙫狀達也。柒谷爲邑,處於山城,道路絶險,往來甚難,糴糶受納之際,詞訟告訴之時,負戴登陟,民皆愁歎,而至如官屬之居在城中者,不得耕作,無以聊生云,其他弊端,誠有如狀辭者,而今若移設平地,則守護山城之道,必不如前,有難輕易變通,姑觀前頭而處之,何如?右議政李健命曰,此邑之設於山城,于今八十餘年,雖有弊端,今不可容易遷動,且凡事,如無大段利害,則不宜數數變改,今姑置之,似宜矣。令曰,今姑置之,可也。
右議政李健命所達,平山太白山城,處於直路要衝之地,而廢棄可惜,故頃日,以海西除防米劃給事,定奪分付矣。第此米,不過百餘石,而春夏之間,決難盡捧,以此無以修補云,備局所在銀一千兩下送,料理補用後,仍留本城之意,分付,何如?令曰,依爲之。
右議政李健命,又所達,昨年癘疫,殆同兵燹,故朝家有全家合沒人身布·還穀蕩減之令矣,昨見忠淸監營所報,還穀中,移轉軍餉,何以處之云,故取考己卯前例,所謂還穀,勿論軍餉,竝爲蕩減,則今亦當依此擧行。至於恤典,則只許合歿中未收瘞者,而黃海監營報狀,以爲凡干恤典,一戶皮穀一石,雖是恒規,戶有大中小殘之別,似難混施云,其言誠是矣。雖以十口之家,言之,或有合歿,而其中或瘞,或未瘞,至於殘戶之二三口及獨戶,尤宜有區別之道,若於合歿之戶,只抄其瘞者,每名皮穀二斗出給,其族屬,或洞任,使之收瘞,而各其戶下,未瘞已瘞,區別懸註,以爲憑考之地,則可無大中小殘相混之弊矣。第近來紀綱解弛,朝家凡有所査,實多冒濫之患,己卯分所報,亦且屢退屢査矣,雖癘疫熾蔓,人多死亡,至於全家合歿,必不數多,而頃日京兆所報,極其過濫,故請推堂·郞,而使之更査矣。卽今諸道狀聞,雖未上來,別爲嚴飭,如有虛僞冒報之弊,則當該守令,隨現科罪,而道臣亦爲惕念擧行之意,分付諸道,何如?令曰,分付諸道,可也。
領議政金昌集所達,此乃平安監司李肇狀達也。義州府尹金有慶文報內,近來八包定數之後,開市永塞,收稅道絶苟簡,民人失利,殆無以支吾,柵門後市,更請許開,而監司亦頗難之矣。本府之意,以爲門市之塞,本爲欲防潛商,而潛商之弊,愈往愈甚,寧不如許市之爲愈云,而今若許之,則在本府,不無所益,而潛商濫雜,恐不可禁,觀勢處之,似好矣。右議政李健命曰,臣於奉使西行之日,亦嘗稔聞之矣,義州,以邊上重鎭,凡干需用,只賴於商賈收稅矣。一自八包定數,中江後市及柵門開市防塞之後,官無所收,且灣府人民,以殖利爲業者,亦皆倒懸,前府尹李聖肇,以此狀請,則臣於引接時,以八包舊例而後市,移咨防塞,則不可輕議,故以柵門開市便否,詢問本道矣。今狀請如此,吏曹參判金楺,纔自西藩入來,下詢,何如?金楺曰,本府形勢,實爲難支,義州一府居民,亦以爲大悶,號訴於巡到之時矣。當初門市之塞,由於防禁潛商,而沿江潛商,尙未止息,臣在西營時,亦得捕捉崔玄淑等,梟示矣。以此觀之,潛商之弊,可知矣。今雖復許柵門開市,未必益致潛商之患,而然防禁未久,旋卽許開,亦似重難矣。李健命曰,折定銀數,如八包之例,則可以疏通,而無濫雜之弊耶?更詢於本府,待其回報而處之,何如?行禮曹判書閔鎭厚曰,使行時,書狀·都事,與府尹眼同搜檢,而猶不能禁戢,則府尹雖善爲檢察,其何以嚴防潛商之路乎?此則不待更問,而可以知之矣。令曰,姑勿許開,可也。以上出備局謄錄
大臣·備局堂上引接時,忠淸監司李宖改差,其代,斯速差出事,下令。出朝報
延礽君當宁御諱,延齡君昍諸宗聯名上疏曰,伏以皇天降監聖德,錫以永命,躋于耆壽,實是太祖大王以後所未有之大慶也。耆所書諱,厥有太祖大王故事,則踵而行之,尤爲曠世盛擧,此我春宮所積誠申請,而聖明所以卽賜允可者也。一國臣民,莫不拭目蹈足,思見盛事之遄擧矣。乃者,考史之行纔返,遽見成命之寢止,中外群情,孰不訝鬱,而若臣等,忝近屬籍,自有此議以來,顒望之誠,自倍於人,到今缺望,尤何可言?蓋伏聞今玆寢命,由於實錄之無所可徵云,此則臣等之愚,亦有可言者。夫實錄,雖云信史,臣等嘗聞,國初制度草創,史官記事,甚多疎略,故在前國家有事,有考出實錄,而其於國初事,每患無徵云,此事之亦或見漏,固無足怪,而太祖大王西樓書諱之事實,載於故相臣沈喜壽,耆所先生案序文中,喜壽及仕,壬辰亂前亂後爲此,其必據耳目之覩記,非若傳信傳疑之比也。伏況太祖大王廟號尊諡,亦且敬書案首,此何等重事,伊時耆老諸臣,夫豈無所稽,而敢爲是哉?此外名臣長德記述之語,亦多有之,而其爲文獻之可徵,孰有過於先生案者哉?頃日相臣筵奏,實亦據此而爲辭,以至於有成命矣。考史之擧,初非有疑於本事有無,只欲考据其儀註節目之詳而已也。考之而儀節無可据焉,則自今更爲講定,可也,奚可以此,而遂廢其文獻可徵之盛事也哉?筵席語秘,雖未知伊時諸臣奏對本意之如何,事理之較然,如右所列,而觀於日昨宗臣上書之答,可見我春宮孝思有抑鬱之未伸者矣。殿下於此,其何可一向牢執,不思所以勉循春宮之誠懇,慰答群情之顒望乎?噫嘻,當此三百年後始有之盛會,追繼三百年前聖祖之美事,則當初聖敎,所謂此非撝謙之事者,誠是至當底道理,今若歸重於元來疎漏之史牒,以致盛禮美慶,闕而不擧,則今日群下之顒望,固不須言,而是將竝與太祖大王盛事懿蹟,而永泯於來世也。殿下亦何不念及於此耶?臣等又嘗伏聞宣廟晩年,亦嘗擬待六旬之至,追踵太祖故事,有未及焉。故臣僚逮事者,未嘗不追恨於後云,今幸聖壽靈長,已臻之旬,而盛事終亦不擧,則豈不爲國家之欠典,臣民之至恨乎?輒敢倡率諸宗,齊聲叫閽。伏乞聖明,亟取耆所先生案,親經睿覽,仍前成命,亟擧盛儀,上繼聖祖已行之典,下慰春宮抑鬱之忱,千萬幸甚。答曰,省疏具悉。此事元非可謙,故卽允世子之請矣。厥後寢成命,以其不載實錄也。世子之缺然申請,愈往愈懇,而爾等及多宗之言,亦如此,仍又思之,太祖大王西樓書諱之事,載於沈喜壽耆所先生案重修序文中,今玆文字,決非杜撰,宣廟朝,去古未遠,而亦嘗擬待之旬之至,追踵太祖大王故事,則尤爲明的,而疏中是將竝與太祖大王盛事懿蹟,而永泯於來世云者,所論甚是,依前下敎擧行焉。仍傳曰,遣史官傳諭。出宗親府謄錄
上在慶德宮。停常參·經筵。
下直,甑山縣監尹鳳韶,蛇渡僉使鄭弘信。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿特甚有加,脚痺特甚,熏熱亦甚,及膈間不淸利,喉乾,眩氣往來,溺道不平之候,其有所減,而眼視昏暗特甚之候,亦何如?腰下微浮之氣,漸益差減,而搔癢之候,比昨有減,腰眼穴一帶牽疼有加之候,亦有所減乎?今日臣等與諸醫入診,詳察症候,宜當。中宮殿咳嗽,膈滿,耳疼及食已旋飢,自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡,困腦,腹部飽滿特甚有加,脚痺特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,搔癢之候,與昨無異,溺道不平及腰眼穴一帶牽疼有加之候,亦無所減,而寢睡不寧,眼視昏暗特甚之候,無減,腰下微浮之氣,與再昨似加矣。勿爲入診。內殿咳嗽,膈滿,耳疼及食已旋飢,自汗之候,一向差減,而寢睡,差勝後,一樣矣。
持平朴弼正達曰,如臣無似,又添言地,觸事憒憒,愧懼交深,昨以次對,召牌下降,分義是懼,黽勉趨詣,而非但所坐處稍遠,時刻差晩之後,下吏始乃來告,故急詣閤門外,則引接之令,已下,臣未及行禮於大臣,只隨後入參矣。大臣以此至於囚禁憲吏,臣之難安情勢,到此而無餘地矣,更何顔面,一刻仍冒於臺次乎?請令遞斥臣職。答曰,勿辭,退待物論。
吏曹啓曰,本曹判書及守令有闕,政事,取稟。傳曰,當日爲之。
右副承旨李挺周上書。大槪,四朔供劇之餘,宿患胸痛猝發,左右脅下及腰腹之間,如以刀刃亂刺,中焦隔塞,呼吸不通,勺水不能呑下,四肢委苶,冷汗自流,氣息奄奄,頃刻難支,槪臣此病,卽數十年痼疾也。發必苦劇,挾旬沈綿,而況今積傷之餘,症情一倍危惡,旬月之內,斷無復起爲人之望伏乞离明,俯賜矜諒,亟許鐫遞臣職,俾得及時調治,以卒天地生成之澤事,踏啓字。
傳曰,前校理金相玉,修撰趙尙絅·朴師益,竝敍用。
藥房口傳啓曰,晩後口淡,困惱,腹部飽滿特甚有加,脚痺特甚,熏熱亦甚,及膈間不淸利,未已,溺道不平,搔癢之候,復何如?眩氣往來,腰眼穴一帶牽疼有加之候,亦有所減,而腰下微浮小加之候,比昨尤減乎?臣等不勝憂煎,惶恐敢啓。傳曰,諸症候及眩氣往來,腰下微浮少加之候,一樣,搔癢之候,晝則差減矣。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,忠州呈,以大司憲鄭澔辭職上書上送事,達。答曰,覽書具悉。縷縷陳戒,亶出憂愛之忱,余甚嘉尙,可不留心焉?下款事,令廟堂稟處,卿其勿辭,從速上來察職。
忠淸監司書目,嘉淵寺佛像出汗事。以上出朝報
兵批,以尹淰付副護軍,朴昌徵付副司直,李宖付副護軍,宋相琦·許玧付副司直,梁益標付副司正。出兵曹政單
政院啓曰,下番兼春秋李萬春,身病猝重,勢難察任,今姑減下,其代,今日政差出,何如?傳曰,允。
吏批,以權尙游爲吏曹判書。
吏批啓曰,新判書命招,同參政事,何如?傳曰,允。
又啓曰,判書牌招不進,參議未差,小臣獨政未安,何以爲之?敢稟。傳曰,仍爲之。以上出吏曹謄錄
上在慶德宮。停常參·經筵。
下直,龍潭縣令趙正純,安興僉使李鳴夏,多大浦僉使鄭世潝。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道。
趙榮福達曰,行大司憲鄭澔,執義金榦,掌令宋墁·李彙晉在外,持平趙觀彬呈辭受由,朴弼正引避退待,今日以監察茶時之意,敢達。令曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡,困惱特甚,腹部飽滿特甚有加,脚痺特甚,熏熱亦甚,及膈間不淸利,喉乾,眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽疼有加之候,亦有所減,而搔癢之候,比昨有減乎?今日臣等與諸醫入診,詳察症候,宜當。中宮殿咳嗽,膈滿,耳疼及食已旋飢,自汗之候,漸益差愈,而夜來寢睡,亦勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡,困惱,腹部飽滿特甚有加,脚痺特甚,熏熱亦甚之候一樣,而膈間不淸利之氣,未已,喉乾朝來止歇,眩氣往來搔癢及溺道不平,腰眼穴一帶牽疼有加之候,與昨無異,而寢睡不寧,眼視昏暗特甚之候,無減,腰下微浮少加之候,亦無所減矣。勿爲入診。內殿咳嗽,膈滿,耳疼及食已旋飢,自汗之候,一向差減,而寢睡差勝後,一樣矣。
趙榮福啓曰,吏曹郞廳來言,臺諫有闕,政事,何以爲之?取稟,傳曰,明日爲之。
趙榮福,以都摠府言達曰,副摠管張鵬翼,以能麼兒堂上,今日能麼兒坐起時,訓鍊院晝仕進去之意,敢達。令曰,知道。
趙鳴鳳達曰,近來廳中,位甚不齊,事多苟簡,而右副承旨權熀,今日不爲仕進,卽爲牌招察任,何如?令曰,依。
趙榮福,以禮曹言啓曰,上上年勅使時,因本曹啓稟,雖在未寧之中,儀註則依前磨鍊,世子迎接一註,亦爲添入事,傳敎矣。今此問禮官齎去儀注,亦依此磨鍊乎,敢稟。傳曰,依爲之。
趙鳴鳳,以戶曹言達曰,新除授判書趙泰耉,時在京畿果川地,斯速乘馹上來事,下諭,何如?令曰,依。
趙榮福達曰,持平朴弼正,司諫尹錫來,昨日引避退待,而大司憲鄭澔,執義金榦,掌令宋墁·李彙晉,大司諫金興慶,正言申晳在外,持平趙觀彬呈辭受由,獻納黃璿,正言魚有龍呈辭,兩司俱無行公之員,不得處置云,除在外,呈辭受由外呈告人員,竝卽牌招,以爲處置之地,何如?令曰,依。
以修撰金相說牌不進,罷職傳旨,傳于趙榮福曰,推考徽旨捧入。
趙榮福達曰,勅使牌文,旣已來到,西路守令,不可不急速下送,而信川郡守李眞淳,除拜已久,尙不辭朝,今日內,使之下直,昨日政新除授金川郡守金啓煥,載寧郡守金昌說,亦令今日內辭朝,而仍爲給馬發送,何如?令曰,依。
趙榮福,以兵曹言達曰,卽接義州府尹金有慶狀達,則勅行,今正月二十二日起馬云,平安道補把咸鏡道驛馬四十匹,黃海道補把江原道驛馬二十匹,依前例急急分定,罔夜入送之意,兩道監司處,撥馬知委,何如?令曰,依。
趙榮福,以兵曹言達曰,勅使時,館所立待馬,例以三南驛馬,輪回立待矣。今番勅使時,以全羅道初面驛馬限六匹分定,開月初十日,京中逢點之意,本道監司處,知委,何如?令曰,依。
趙鳴鳳啓曰,領議政金昌集,禮曹判書閔鎭厚,來詣請對矣。傳曰,引見。
趙鳴鳳,以義禁府言達曰,時囚罪人盧恰,以其父歸葬事,依定式達稟給由矣。今聞已過葬事云,還囚之意,敢達。令曰,知道。
趙鳴鳳,以禮曹言達曰,昭顯宮薛里內官牒報內,本宮各祭時獻官,以堂下官差遣事命下,而曾無香廳香欌獻官諸執事典祀官房舍,斯速變通云,故別遣本曹郞廳,詳察形勢,則必須加造三四間家舍,然後可無苟簡之患云,斯速造成之意,分付戶曹,何如?令曰,依。
兵曹口傳政事,副司果金相尹。
趙榮福達曰,問禮官金相尹,遞付軍職之後,累度催促,則下吏來言,身病猝重,無以起動云,遠接使已爲出去,而問禮官之尙不發行,非但事體未安,此是一時爲急之任,而尙今遲延,不無生事之慮,本院則催促之外,無他變通之道,何以爲之?敢稟。令曰,催促下送。
正言魚有龍達曰,請還收權卨發配之命,仍令王府,嚴鞫得情,夬正王法。請還收河減死定配之命,更加嚴刑得情,依律處斷。請亟寢尹宣擧書院勿毁之命,依前回達施行。措語竝見上竝引嫌而退,未及引避,事勢適然,下吏見囚,何必爲嫌?請持平朴弼正,司諫尹錫來,竝令出仕。答曰,不從,處置事,依達。
趙榮福達曰,卽者,副校理金雲澤,以親病,陳書徑出,原書,今日入對時,當持入,而旣犯擅離禁直之科,所當直捧禁推傳旨,而此與無端徑出,有異,推考警責,卽今上下番俱空,副提學李澤,卽爲牌招入直,何如?令曰,依。
知事姜鋧疏曰,伏以臣,猥忝耆所之末,而本所有司堂上之任,自有應帶之人,以其在鄕之故,越次替當,累次往復,苦辭不獲,于心不安,如病不宿,連呈辭書,見却喉司,方用惶悶,罔知攸措矣。以本所下人之私自問安於差備門外,臺章重發,其時有司之任,臣未及移他,則一日在官,當受一日之責,聖度寬弘,雖不允臺達,彈墨未乾,決難晏然在直。且臣自數日前,重患寒感,咳嗽寒熱,晝夜叫苦,伏枕涔涔,人鬼未分,當此候班更設,百僚憂惶之日,病伏私次,無路進詣,有臣如此,不如無生,區區危悃,不得不冒死哀籲。伏乞离明,俯賜照察,將臣職名,亟賜鐫罷,以嚴邦憲,以安私分,千萬懇祈,臣無任云云。答曰,覽書具悉。卿其勿辭察職。
副校理金雲澤上書曰,伏以臣母年迫七十,且多積傷,昨年以來,寧日常少,近因臣祖母之疾,浹月沈綿,身親扶護,未暇將攝自便,每有添感之慮,而幸無形現之症,故臣離側就直,已過一望矣。卽聞昨日,偶然處冷,腹痛猝劇,頃刻難忍,屢次暴泄之後,少得鎭定,而痛勢不止,達夜叫苦,宛轉牀席,氣息澌綴,醫藥之節,一時爲急,臣情理所迫,他不暇論,玆敢疾聲仰籲於孝理之下,仍出禁門,徑歸病側。伏乞邸下,特加恕察,鐫臣職名,俾得專意救視,且治臣擅離之罪,以嚴邦憲,不勝幸甚。答曰,覽書具悉。爾其勿辭,救護母病。
右副承旨權熀上書曰,伏以臣,奉令遠出,昨纔還朝,追伏見判決事呂必容之書本,則以臣頃日入對時,因儒臣陳達,請推隷院堂·郞事,顯加慍色,其所謂未諳未曉凌踏等語,無非譏斥臣身者,臣於是,竊不勝慙惑之至。蓋關西免賤奴婢書錄混雜之狀,已出於擧條,而第又有可暴者,頃於該院申目之來呈也,臣適知其人名差誤處,還給該吏,更令憑準其一通,而後達下,則臣已揣其文書之欠詳矣。及夫入對時,又聞儒臣之所達,則備悉其違左之不一其端矣。向臣所謂文書之極爲胡亂,恐非過實語,而今反責臣以未諳者,抑何故耶?凡奏達文書,雖一字有誤,亦或請加警責,則況此他日可考文案,若是舛訛,而不爲之循例請推乎?此不過以接於耳目者,略規其不察之失,則豈有一毫凌踏之意,而情外之言,乃如此,吁亦異矣。然其書中,旣自謂許多文書,曚不覺悟,而最後申目,又請改付標,則初雖未曉於臣言,而後必悟失於本案,臣不欲呶呶較辨,以傷相厚之風,而獨愧臣久忝近密,未存事體,一言脫口,反受人譏切,將何顔而因仍冒據於職次乎?且臣四朔積瘁之餘,又經一旬行役,重感風寒,頭疼眼疾,一時竝劇,以情以病,俱無供仕之望,連呈辭書,尙不得徹,惶蹙之極,靡所容措。今於召牌之下,不敢坐違,謹此黽勉趨詣於禁扃之外,而反復思惟,終無復出之路,玆敢冒瀆於侍湯之中。伏乞邸下,特賜鑑諒臣情病之難强,亟許鐫遞臣職名,以謝人言,以延殘喘,不勝幸甚。答曰,覽書具悉。爾其勿辭,從速察職。
大殿·中宮殿,藥房夕問安。答曰,知道。
藥房口傳啓曰,晩後口淡,困惱,腹部飽滿特甚有加,脚痺特甚,熏熱亦甚,及膈間不淸利未已,溺道不平,搔癢之候,復何如?眩氣往來,腰眼穴一帶牽疼有加之候,亦有所減,而腰下微浮之氣,少加之候,比昨有減乎?臣等不勝憂煎,惶恐敢啓。傳曰,知道。諸證候及腰下微浮有加之候,一樣,腰眼穴一帶牽疼有加之候,比夜稍減,搔癢之候,晝則差勝矣。已上出燼餘日記
己亥正月二十七日未時,王世子坐尊賢閣,諸承旨持公事入對時,左承旨申思喆,右承旨趙鳴鳳,假注書李春躋,記事官金履萬,說書洪龍祚。申思喆讀義州府尹狀達,賑廳米,以戶曹·御廳上來米相換事。令曰,達下。又讀全羅都事李濟申本,各邑田結照數開坐事。令曰,達下。又讀全羅都事申本,輿地勝覽所載名山犯耕處無事。令曰,達下。又讀江原監司李箕翊申本,徒流罪人到配年月日開坐事。令曰,達下。又讀平安監司李肇申本,承服賊人金禮碧物故事。令曰,達下。又讀江原監司申本,徒流罪人到配事。令曰,達下。趙鳴鳳讀知事姜鋧上書,答下。又讀校理金雲澤上書,答下。又讀江華留守狀達,還上耗,賑恤救急事。令曰,達下。又讀江華留守狀達,移轉事,令曰,達下。又讀江原監司狀達,濫騎無事。令曰,達下。又讀義禁府草記,時囚罪人盧恰事。令曰,知道。又讀禮曹草記,昭顯宮獻官事。令曰,依。又讀吏曹草記,金墰·閔鎭永·安相朝給暇事。令曰,達下。又讀禮曹申目。令曰,達下。又讀禮曹申目,安山孝子旌表事。令曰,特爲旌閭。又讀刑曹申目,前營將趙儆,移義禁府事。令曰,達下。鳴鳳曰,今此勅行文書,係是緊急,不待入對,到卽入達之意,敢達。令曰,依爲之。遂退出。以上出燼餘日記
己亥正月二十七日未時,上御興政堂,領議政·禮曹判書請對入侍時,領議政金昌集,行禮曹判書閔鎭厚,同副承旨趙榮福,假注書尹光天,記事官金廷潤,記事官朴師聖。領議政金昌集所啓,太祖大王入耆老所之事,流傳已久,故相臣沈喜壽,及金堉序文中所著,似有援據,然以實錄不載之故,至寢成命,王世子抑鬱之懷,群下缺望之情,極矣。幸因兩王子及諸宗臣陳疏蒙允,復許擧行盛儀,一國臣民之慶幸,當復如何?玆事,非但槪見於兩相臣序文,故晉原府院君柳根所撰故相臣李元翼賜几杖序有曰,太祖大王,降屈至尊,親臨斯會,至作耆老軸,御諱親筆,藏之本所,龍蛇兵革以後,三百年故蹟,蕩然無存云。此二臣,俱是壬辰以前之人,必有所目覩而記其事,此足以徵信當時聖祖之降屈而入,在耆老所諸臣,固爲曠代之榮耀,而自太祖視之,不過爲一時好事,故似無稱慶之事矣。卽今聖算靈長,趾美盛事,此實三百年來所未有之慶。且以王子疏,見之,有宣祖大王,亦嘗擬待六旬之語,而今我聖上,受天永命,躋于耆壽,追太祖已行之典,成宣廟未及之志,承祖宗之欣慶,享靈休於無疆者,視太祖創行之日,尤宜有所鋪張,以此觀之,稱慶之擧,斷不可已也。禮曹判書閔鎭厚曰,玆事非但我朝三百年所未有,前古史籍,亦未之有,而特以自下不敢直請降屈之故,方用抑鬱,今有許入之命,喜忭之心,曷有其極?但節目之間,不無考據,玆敢請對仰稟矣。耆老所奉安處所,如或有傷圮處,則爲先修理,而新造冊子,精加粧䌙,別擇吉日,承旨及本所堂上一員,奉詣殿座,書以尊號殿下某年月日入云云,而自上方有眼患,似難親寫,代書之人,亦以善寫朝士,啓下宜當。旣寫之後,具儀仗,奉安於本所,又擇吉日,告廟陳賀而設科,又是次第應行之事也。凡慶科,或設增廣,或設別試,而別試,有六百三百之分,增廣,有大小之別,或有設庭試之規,今番則以何科擧行乎?至於進宴,則頃日入侍時,已爲陳達,而今則尤不可已,亦當擇期更稟矣。耆所諸臣賜宴之命,行於進宴前乎後乎?此等諸節,皆當明日定奪矣。昌集曰,小臣亦忝居耆老所,故嘗見先生案,當初御筆親題之冊,旣失於兵燹中,其後追書,奉安本所矣。今若依禮判所啓,新造冊子,謹書太祖大王廟號,其下謹書聖上尊號,則豈不爲我朝美蹟乎?鎭厚曰,大臣所達,好矣。但非一時事,似不當連書,首張,謹書太祖尊號,第二張,書當宁尊號,恐爲得宜矣。上曰,然矣。奉安處修理,書於新冊,具儀仗奉往事,竝依爲之。予之眼患如此,何可親寫乎?昌集曰,然則使善書朝臣,書之似好,而臣意,則聖上以眼患不得親寫,則王世子代寫,豈不爲貴,而自下不敢仰請,商量下敎,何如?上曰,予親自寫之則好矣,而不能視物,況可書之乎?使世子代行,可也。鎭厚曰,然則王世子,當於御前書之矣。上曰,然矣。告廟陳賀事,亦依爲之,而科擧,則以別試定行,可也。昌集曰,以前例言之,則卽位三十年稱慶時,猶以增廣設行,況今日之慶,較重於其時者乎?別試則似輕矣,宜以增廣定行矣。鎭厚曰,登極三十年設增廣,實倣宣廟朝故事,而其時,取三十三人矣。大臣之意,蓋以別試爲輕,欲行增廣矣。上曰,三十三人增廣爲之,可也。出朝報
行禮曹判書閔鎭厚所啓,儀節擧行之前,先行進宴,似不可已矣。上曰,予入耆老所,誠是好事,然如此飢饉癘疫之歲,何可爲進宴乎?況眼患如此,雖設進宴,不能視物,有何所益?依前成命,只行耆所諸臣賜宴,可也。閔鎭厚曰,耆老諸臣賜宴,當以養老儀參酌,作爲節目,而爵止五爵矣。上曰,耆老諸臣賜宴,則何可已乎?養老之儀,在於五禮儀,以此參酌爲之,可也。
又所啓,凡於朝家盛禮,例設都監,而今番則別無大段製造之事,不必設都監矣。然戶曹·禮曹及本所所用諸需,令諸司進排,如都監例,何如?上曰,都監,何可設乎?依所達爲之,可也。以上出禮曹謄錄
領議政金昌集所啓,客使牌文,今又來到,西路實有難支之勢矣。飢饉癘疫之餘,又當應接之弊,哀彼民生,何以保存?自朝家宜有顧恤之道,而財用已竭,他無變通之事,伏聞賑恤廳所儲,有三萬餘石穀云,若以五千餘石,劃給移轉,則其於救民之道,庶有萬一之助矣。禮曹判書閔鎭厚曰,上上年金雲澤,以關西監賑御史請對時,因判府事李頤命之言,特給賑廳及諸處穀物,其時穀物,殆無餘儲,而猶且僅僅推移,及期運送,使賑事,得以成樣矣。卽今賑廳見在之米,只是三萬石云,雖甚零星,亦可以取用五千餘石矣,當此勅行之來,西路得此,則不但飢民庶有所賴,聖上軫恤之澤,孰不感激乎?上曰,賑廳米五千石,特爲劃給於關西,以示朝家別樣顧恤之意,可也。出備邊司謄錄
上在慶德宮。停常參·經筵。
下直,金海府使柳貞章,昌洲僉使具左翼,林川郡守朴鏜,德山縣監鄭維升,洪原縣監朴俊慶,全義縣監趙儀祥,麟蹄縣監李敬躋。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,朝廷二品以上·六曹單子問安。答曰,知道。中宮殿,口傳問安。答曰,知道。
權熀達曰,行大司憲鄭澔,執義金榦,掌令宋墁·李彙晉在外,持平朴弼正呈辭,一員未差,今日以監察茶時之意,敢達。令曰,知道。
藥房都提調李頤命,提調閔鎭厚,副提調兪命弘啓曰,伏未審夜來,聖候寢睡,若何?口淡,困惱,腹部飽滿特甚有加,脚痺特甚,熏熱往來亦甚,及膈間不淸利,喉乾,眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽疼有加之候,亦有所減,而搔癢之候,比昨有減乎?今日臣等與諸醫入診,詳察症候,宜當。中宮殿咳嗽,膈滿,耳疼及食已旋飢,自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂慮,敢此問安,竝爲仰稟。答曰,知道。口淡,困惱,腹部飽滿特甚有加,脚痺特甚,熏熱亦甚之候,一樣,而膈間不淸利之氣,未已,喉乾朝來止歇,眩氣,無所減,而寢睡不寧,眼視昏暗特甚之候無減,腰下微浮少加之候與〈昨無〉異矣。勿爲入診。內殿咳嗽,膈滿,耳疼及食已旋飢,自汗之候,一向差減,而寢睡差勝後一樣矣。
備忘記,傳于權熀曰,今下弓矢,昌洲僉使具左翼處,給送。
趙鳴鳳,以弘文館言達曰,新除授校理趙尙絅,時在京畿楊州地,經筵入番事緊,請斯速乘馹上來事,下諭。下番闕直已久,事甚未安,副校理金雲澤,以親病受由,副修撰金相玉,在外尙不上來,他無入直之員。上下番闕員,今日政,盡數差出,仍卽牌招察任,何如?令曰,依。
趙鳴鳳啓曰,卽者吏曹郞廳來言,今日爲政事,命下,而判書權尙游未肅拜,參判金楺病不來,參議未差,不得開政云。判書·參判,竝卽牌招,開政,何如?傳曰,允。
開政。吏批,判書權尙游牌不進,參判金楺進,參議未差,右承旨趙鳴鳳進。兵批,判書趙道彬將官朔試射進,參判尹憲柱病,參議任舜元進,參知韓世良未肅拜,右副承旨權熀進。
吏批啓曰,判書權尙游牌不進,參議未差,小臣獨政未安,何以爲之?敢稟。傳曰,仍爲之。
吏批,以金昌翕爲持平,宋相琦爲工曹判書,吳晉周爲工曹正郞,□□鵬爲工曹佐郞,朴弼震爲監察,洪德望爲楊根郡守,金相玉爲修撰,朴師益爲副校理,趙觀彬爲接慰官。兵批,以李挺周付副護軍,趙觀彬付副司直。
以副校理朴師益牌不進,罷職傳旨,傳于趙榮福曰,推考徽旨捧入。
傳曰,趙鳴鳳曰,太祖大王入耆所後,几杖造入之事,至今流傳,此一款,令該曹稟處。
趙鳴鳳,以禮曹言啓曰,傳曰,太祖大王入耆所後,几杖造入之事,至今流傳,此一款,令該曹稟處事,命下矣。此事,不載於本所所在文字中,而臣等孤陋,全未聞知,故不得稟定矣,聖敎如此,冊子奉進時,几杖亦爲精造以入,何如?傳曰,允。
趙榮福,以迎接都監言達曰,臣鎭厚,今日與諸郞廳,會同開坐於南別宮,檢察迎勅諸事,而提調趙泰耉,以主管之人,方在江外,事多窘束。似當別爲下諭,催促上來,而未來之間,姑令戶曹,依前例次官擧行,恐或得宜,令廟堂,急速稟處,何如?令曰,依。
趙榮福,以迎接都監言啓曰,啓下郞廳八員外,不足郞廳六員,依例加出,別單書入之意,敢啓。傳曰,知道。
兵批啓曰,卽接武兼廳所報,則武兼閔進聖,其族人閔世禎,呈書本廳,指以爲其家門孽,又以凌辱嫡族,訟于憲府,而憲府以嫡庶之別,不可猝然斷定云云,退出,進聖自辨,亦且糢糊,決不可與之同列,參商處置。嫡庶之分,法司亦不能明白決折,則似不可斷之以庶孽,而本廳旣已擧訴,勢難强令仍存,閔進聖今姑汰去,何如?傳曰,允。
又啓曰,卽接部將廳牒報,則曹司許參時可否,初次不順,則至於二次,二次不順,則至於三次,自是廳規,而新除授部將柳星燦,可否二次不順,未及三次之前,憤其二次之不順,自書不字於番間而退去,依例處置云。可否之順不順,姑捨勿論,旣已自書不字,則不可仍置,汰去,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房口傳啓曰,晩後口淡,困惱,腹部飽滿特甚有加,脚痺特甚,熏熱亦甚,及膈間不淸利,未已,溺道不平,搔癢之候,復何如?眩氣往來,腰眼穴一帶牽疼有加之候,亦有所減,而腰下微浮之氣,少加之候,比昨有減乎?臣等不勝憂煎,惶恐敢啓。傳曰,知道。諸症候一樣,熏熱亦甚,膈間不淸利之氣,稍勝,腰下微浮少加之候,姑無所減,而搔癢之候,晝則稍減,腰眼穴一帶牽疼有加之候,晩後少似減歇矣。
戶曹判書趙泰耉上書,伏以臣於病伏垂死之中,昨伏承除旨,以臣爲戶曹判書者,臣聞命惶汗,不知置身之所。念臣自廢屛田間以來,四載于今,恩除聯翩,遞復頻仍,蓋嘗無數月無職之時,違命犯分,積有偃蹇,而亦不以爲罪,眷顧之收召之不置,臣以何人,負罪而叨寵,乃至於斯?聖恩至隆,而臣不敢進,是上有罔極之造,而下益難赦之罪矣。如使臣,有一分可進之勢,則豈敢不竭蹶趨赴,以酬平日糜粉之誠哉?顧以所遭不幸,衷素莫白,無顔可擧,不敢比數於恒人,以此廢伏自沮,不以世事嬰懷者,久矣,尙何有束帶周行之望哉?地部繁重之務,固非在野俟譴之臣,所可虛縻而苟曠,前秋叨冒,控辭而獲免者,其間不過三四朔之近,臣之難進之勢,非昔有而今亡,其不敢冒進者,國人之所知也。臣之疾勢,轉益沈劇,牀簀之喘,莫保朝夕,委席沈頓,奄奄待盡,雖欲自力,亦末由也已。況今客使壓境,都監事務,日以益急,其不可不急速變通,毋誤國事也,明矣。不得不疾籲於重离之下,伏乞邸下,將臣新授職名,亟命鐫改,俾無公私狼狽焉。目今聖候有加,廷班復設,而病淹鄕曲,情禮莫伸,有臣如此,生不如死,伏乞治臣闕禮之罪,以警具僚,不勝萬幸。令曰,地部重務,不宜暫曠,而又上辭書,事體未安。此書還爲下送,使之卽速上來。
刑曹判書李觀命上書,伏以臣之庸陋下品,猥蒙寵擢之恩,愧蔑稱塞,徒以奔走自效,爲報答之萬一,而見識鈍滯,精神昏迷,終日勞苦,或無一事之剖斷,文案堆積,時日遷就,獄囚淹滯,訟爭無決,逐日赴衙,而弊則同於曠官。以是懼恧,晝宵靡寧,又於此際,見差儐使之任,復命遲速,未可預卜,而繼當有伴送之行,以此通計,必費三四朔日字矣。倘使臣,虛帶職名,兩次往還於千里外累朔之間,而不早爲所,以致詞訟之一向稽留,則不但臣罪之無以自贖,其爲貽害於國事,豈淺尠也哉?昨歲秋官,亦授此任,許遞本職,則朝家之軫念劇務之曠廢,槪可見矣。玆敢封章縣道,冒陳危懇,伏乞离明,俯賜諒察,亟遞臣職,無使曹務久滯,臣罪重積,不勝公私幸甚。答曰,覽書具悉。卿其勿辭,安心往來焉。
知訓鍊事李弘述上書,伏以臣,猥以駑姿,謬膺聖眷,待罪於訓局及捕廳兩任,今已四載,感激恩數,不敢辭避,冒沒蹲據,恒切兢惶。頃日陞資之寵,出於格外,曾未幾何,又有摠管之命,嚴畏分義,抗顔出肅,亦嘗累就禁直,而第念事勢多有窒礙之端,何者,訓局,實摠扈衛諸節,而捕廳,亦主夜巡等事。臣若鎖直禁中,則有難照管,脫有緩急,亦將不能號令軍校,故前後居此任者,未嘗兼帶摠管,雖或兼帶,旋卽遞改,卽其勢然也。百爾思量,實無兩全之勢,不得不瀆擾於侍湯之中,伏乞离明,俯賜諒察,亟許鐫遞臣兼帶摠管之任,以便公私,不勝幸甚。答曰,覽書具悉。卿辭至此,摠管之任,許遞焉。出燼餘日記
正月二十八日午時,王世子坐尊賢閣,諸承旨持公事入對時,左承旨申思喆,右副承旨權熀,同副承旨趙榮福,文學鄭錫五,假注書尹光天,記事官朴師聖。左承旨申思喆,讀慶尙監司李㙫申目,道內各邑災頉事,達下。
右副承旨權熀,讀慶尙左兵使狀啓,安東惡虎囕人事,達下。讀江華留守權狀啓,陽·葛兩墩軍移置事,令廟堂稟處事,達下。讀忠淸兵使狀啓,淸州惡虎囕人事,達下。讀兵曹申目,能麼兒廳講官新抄別單,達下。讀備邊司申目,持平李重協上書,遇災進言事,達下。
同副承旨趙榮福,讀知訓鍊李弘述上書。榮福曰,訓鍊捕廳,摠管兼任,故有此辭免矣,答書,有許遞摠管之敎。榮福讀京畿監司高陽呈,以刑曹判書李觀命上書,下答後,榮福曰,不許遞改,則宜有勿辭之敎矣。令曰,追書。榮福讀東萊府使狀啓,倭船漂泊事,達下。讀吏曹申目,內資主簿張植,子息成婚受由事,達下。諸臣奏事畢,以次退出。出燼餘日記
上在慶德宮。停常參·經筵。
巳時,日暈兩珥,暈上有冠,暈下有履,色皆內赤外靑。白氣一道,出自右珥,逶迤向北,橫過暈邊,良久乃滅。自午時至申時,日暈。
下直,樂安郡守李聃錫,尼山縣監曺夏章,咸悅縣監曺命宗,錦山郡守具鳳昌。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,朝廷二品以上·六曹單子問安。答曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡,困惱,腹部飽滿特甚有加,脚痺特甚,熏熱亦甚,及膈間不淸利,喉乾,眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽疼之候,漸益差勝,而搔癢之候,比昨尤減乎?今日臣等與諸醫入診,詳察症候,宜當。中宮殿咳嗽,膈滿,耳疼及食已旋飢,自汗之候,漸益差愈,而夜來寢睡益勝乎?湯藥停進,已過五日,今日令醫女趁早入診,詳知症候後,可以議定進藥與否矣。臣等不勝終宵憂煎,敢此問安,竝爲仰稟。答曰,知道。口淡,困惱,腹部飽滿特甚有加,脚痺特甚之候,一樣,而熏熱,膈間不淸利之氣,未已,喉乾朝來止歇,眩氣往來,搔癢及溺道不平,腰眼穴一帶牽疼之候,與昨無異,而寢睡不寧,眼視昏暗特甚,腰下微浮少加之候,無減矣。勿爲入診。內殿咳嗽,膈滿,耳疼及食已旋飢,自汗之候,一向差減,而寢睡差勝後,一樣矣。
藥房再啓曰,中宮殿入診醫女退出後,臣等與柳瑺·權聖徵等諸御醫,反復商議,則皆以爲,前進純補之劑,不爲不多,而水刺猶未復常,膈滿,自汗等症候,亦未盡減,此是中焦濕熱未淨之致,竹葉石膏湯,加知母一錢半,蒼朮一錢,連進三貼,以爲淸補生津之地,宜當云。此藥煎入之意,敢啓。傳曰,知道。
趙鳴鳳達曰,通信三使臣,來詣請對矣。令曰,引接。
權熀,以義禁府言達曰,以忠淸監司狀達,刑曹粘目,淸州營將趙儆,移本府處置事,準下矣。趙儆,時在任所,依例交代後,發遣府書吏拿來,何如?令曰,依。
又以兵曹言達曰,今日將官朔試射時,闕內入直訓鍊都監·把摠·哨官等,依前例以他員代直,出射之意,敢啓。傳曰,知道。
又以兵曹言達曰,卽者二所巡將蔡汝龜,監軍李顯章牒呈內,當夜三更,本廳管牌金順良,來告於本廳曰,行巡之際,至於宗廟前路,捉得賊人,結縛之時,出身朴太元爲名者,稱以其婢夫,使其子武藝別監東齡,毆打軍士,仍爲奪取賊人,使之逃避,故不得捉來云矣。卽令軍士,捉致賊人之妻,所偸贓物,亦爲取來拘留,此則所當移送捕廳,以爲依法處置之地,而朴東齡,係是掖庭所屬,不可不入達後治罪,故如是牒報云。東齡,以掖庭下人,所當各別謹愼,而不此之爲,犯夜橫行,毆打巡卒,奪取所捉之賊人,誠極痛駭。不可無懲礪之道,自本曹從重決棍,何如?令曰,依。
趙鳴鳳,以禮曹言達曰,卽接孝陵參奉所報,則今月二十七日八日間,夜盜入齋室,有所偸竊之物,晩後始乃覺得,或慮有祭器見失之患,看審庫舍,則庫間鎖鑰,果爲折斷,而鍮果器四坐,鍮果于具臺具十二坐,鍮剪燭子一箇,鍮龍勺二箇,鍮爵三坐,臺六箇,鍮蓋兒八箇,鍮祝板一箇,鍮匕二枚,銀箸二雙,鍮書鎭一箇,鍮食所羅一坐,鍮盒蓋具一坐,鍮東海蓋具二坐,鍮大沙用蓋具一坐,鍮中沙用蓋具二坐,鍮少沙用一坐,鍮煮一箇,鍮升一部,銅所羅一坐,鍮大也一坐等物,無有矣。大抵祭器所藏之處,旣深且固,又非頻頻出納之物,決非不知根脈者之所可偸出,而蓋聞軍人等之言,則曾前守護軍林尙憲,以私賤見汰,流離丐乞矣。昨夕,來宿於入番軍人等處,曉忽不知去處,仍有是事,此已十分可疑,而此漢,曾經庫直之任,庫中深淺,無不洞知,自前亦或有來往之事,而去必告歸矣。今番則趁曉不告而去,雖不得執贓,明是此漢之所爲,衆口皆然,故方令軍人輩,四散跟尋,而參奉,實難免不善檢察之罪,斯速入啓處置云。陵寢祭器,有此偸竊之變,此誠曾所未有之事,極爲驚駭。見偸物件,令該曹急速備措,趁寒食祭前進排,而當該參奉兪學基,不能檢察之失,在所難免,姑先從重推考,作賊之人,令左右捕盜廳及本道,各別譏察,期於跟捕,何如?令曰,依達。事極驚駭,作賊人,刻日跟捕,當該參奉,不可推考而止,拿問定罪。
權熀,以兵曹言啓曰,本曹判書趙道彬,連有公故,參知韓世良,除授之後,以情勢難安,陳書辭職,尙不出肅,參判尹憲柱,參議任舜元,俱差魂宮朔祭祭官,明朝當爲受香,而替直無人,事甚苟簡。參知韓世良,書答已下,明日待開門牌招,以爲入直之地,何如?令曰,依。
又以兵曹言啓曰,今日各廳堂下武臣等,朔試射時,訓鍊院判官愼汝儉,主簿房斗紀,宣傳官河涉,武臣兼宣傳官閔而恒,禁衛營把摠金錫民,訓鍊都監哨官韓㻋,把摠李撰,御營廳把摠李喜華等,俱未滿四中,竝依例汰去,訓鍊都監哨官宋廷蕃,柳葉箭二中,騎芻一中,以矢數計之,雖未滿四中,騎芻曾有倍畫之例,今亦依前例計數施行,而至於稱病之類,則看審,旣知其實病,故退試次,姑爲懸頉以入之意,敢啓。傳曰,知道。
又以耆老所言啓曰,本所,有例分酡酪,頃日以進御之意,旣已定奪於筵中矣。自來月初一日爲始,當爲封進,而本所無郞廳,只有藥房一人,當以藥房陪進,而常時無着冠帶之事。今則陪進御供,事體自別,依他五上司例,本廳藥房高挺參,付軍職,冠帶常仕,何如?傳曰,允。
又以備邊司言達曰,因迎接都監草記,提調趙泰耉,方在江外,別爲催促,而未來之間,令戶曹次官擧行事,令廟堂稟處矣。趙泰耉辭疏,旣有下送之令,則當此客使迫頭之日,其在分義,決不當一向退在,令政院別爲下諭,使之趁速上來,未上來之前,令次官代行,已有前例,依此擧行之意,分付,何如?令曰,依。
權熀達曰,備邊司,因迎接都監草記,提調趙泰耉,令政院別爲下諭事依下,而今朝自本院旣因都監草記,先爲下諭,此草記,不得擧行之意,敢達。令曰,知道。
又以禮曹言啓曰,因本曹草記,几杖精造以入事,允下矣。謹稽周禮司几筵,五几左右玉雕漆素。阮氏圖,几長五尺,高二尺,廣二尺,兩端赤,中央黑漆。馬融以爲長三尺,無兩端赤,中央黑漆之義。杖制,則元無可考矣。今此几杖之進,惟當以便於憑扶爲主,几與杖,皆以堅木爲之,漆用倭朱紅,几則略以金錫緣飾,杖頭安鳩,下端有小鍤,如朝家宣賜老臣之制,而稍大其樣,恐爲得宜。令尙衣院,依此精造,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後口淡,困惱,腹部飽滿特甚有加,脚痺特甚及熏熱,膈間不淸利,未已,溺道不平,搔癢之候,復何如?眩氣往來,腰眼穴一帶牽疼之候,亦有所減,而腰下微浮少加之候,比昨有減乎?臣等不勝憂煎,惶恐敢啓。傳曰,諸症候一樣,而腰眼穴一帶牽疼之候,比夜稍勝,腰下微浮少加之候,姑無加減,而搔癢之候,晝則差勝矣。以上出燼餘日記
參知韓世良上書。大槪,臣涉世昧方,慘被臺言之誣辱,杜門塊蟄,分作聖世之棄物,彈墨未乾,除命忽降,驚惶震駴,靡所容措。感激恩私,所當竭蹶趨承,而顧臣情地,萬無冒進之理,玆敢瀝血陳懇,伏乞先削臣職,仍刊仕籍,永勿檢擧,以謝人言事。答曰,覽書具悉。爾其勿辭察職。
京畿監司書目,果川呈,以知敦寧崔奎瑞辭職上書上送事,啓。答曰,覽書具悉。卿其安心勿辭,從速上來察職。
領議政金昌集箚子。大槪,敢陳蕘說,以備澄省事。答曰,覽箚具悉卿懇。縷縷條陳,一則爲國,一則爲民,余甚感歎。其令廟堂,商議覆達焉。仍令曰,史官往諭。以上出朝報
通信三使臣請對時,副使黃璿所達,頃日備局次對時,訓鍊大將李弘述,以黑角絶種,弓子不得造成,今番使行,勿爲防禁,從優貿來事,定奪矣。黑角,卽禁物,而使臣還來時,倭人例有搜檢之事,如或見捉,則以朝廷命令言之乎?抑以私貿樣言及乎?事極妨礙,決難施行。且乙未年使行時,備局分付首譯,貿來硝黃,還到馬島後,彼人因他事發怒,搜取硝黃,頗爲難處之端,今玆黑角私貿之事,防塞,何如?令曰,依爲之。出訓局謄錄
正使洪致中所達,越海之行,遲速難期,故信使一行上下,例有四時衣服,且彼人風俗務華侈,故服飾之不得從儉,自古而然矣。三使臣,則朝家所賜盤纏優厚,足以措辦,而譯官·軍官以下,則只以例給之物,決無治行之望。且今番,則以副使數次遞易,軍官·書記之類,不能前期預擇,臨行猝定,期限急迫,尤無以及時治裝,勢將大狼狽矣。壬戌以後,使行時員役,自戶曹貸給銀子,待還歸,使卽備償,故吏曹判書權尙游,爲戶曹判書時,臣以此事,旣已相議矣。譯官·軍官·製述官·書記·寫字官·醫員·畫員,則請令戶曹限三千兩許貸,內禁衛·別破陣·馬上才·典樂·理馬,則皆米布衙門所屬,令各其衙門,從優貸給,以爲及時治行之地,何如?令曰,依。
又所達,自前信使之行,例有忠州·安東·慶州·東萊設宴之擧,而乙未·壬戌·辛卯年信使時,因年凶,三處則竝皆停宴,東萊則爲彼人所見,獨爲設宴云。以嶺南連歲荐饑之餘,昨年年事,雖曰稍稔,民生尙未蘇息,癘疫日熾,無邑不然,而使行接待時,糜費極其浩大,凡事若不十分減省,則民弊誠甚不貲,一行支供之節,廟堂旣已參酌知委云。設宴一款,亦不必復舊,東萊外,忠州·安東·慶州三處,竝依前停減,亦爲先期分付,俾除列邑浮費之弊,似宜,敢此仰達。令曰,設宴事,東萊外,依前例除減,可也。
正使洪致中又所達,通信軍官,必極一時之選,蓋日本專對之任,視燕行尤艱,設有意外難處之端,議事之際,褊裨之裨益亦多,故輒以武弁中有地望才識之人,極擇率去,以此之故,內則宣傳官·都摠府,皆有勿拘之敎,外任則虞候·邊將之屬,例爲啓請矣。且年前接伴使之行,洪元益,以未赴任西路邊倅,遞付京職,帶去之意,陳達蒙允。接伴使,不過客使儐接之任,又是我境往來之役,而猶且如此,則況信使之任,尤豈無輕重之別乎?新除授順天營將李基福,臣於受任之初,欲爲帶去,未及口傳之前,除授本職,係是外任,故將不得循例口傳,李基福,旣未赴,則可無往來迎送之弊,而事涉順便矣。依洪元益例,遞付京職,仍爲帶去,何如?令曰,依爲之。致中曰,副使黃璿軍官,初欲以洪德望帶去,旣已擇定,而再昨日政,除授楊根郡守矣。楊根,以治盜之故,雖有武弁中擇送之令,而此則通堂上堂下,固不患無人,副使軍官,則只以堂下中擇人,故可堪者絶少,尤難得人,誠甚可慮。洪德望,姑爲改差,仍任前職,使之帶去,何如?令曰,仍任前職,使之帶去,可也。致中曰,使行期日已迫,軍官抄定之類,若有遷轉之擧,則改付標變通之際,不但事多窘迫,且軍官厭避之習,亦不可不嚴防,口傳後,則切勿遷動事,分付兩銓,何如?令曰,依爲之。
正使洪致中又所達,信使軍官,多是有實職之人,而雖無實職,口傳後給料,自有壬戌·辛卯舊例,今亦當依例擧行,而製述官,從前中庶文官帶去。近來日本,頗尙文詞,多有能文之人,而一行詞翰酬應之任,專委於製述官,其爲任,固不輕,故今番,則不必以中庶爲例,當不拘門地,極擇帶去矣。製述官·書寫,則自前例爲給料,而書記給料,亦有辛卯已行之例,事當與軍官,一體施行,故敢達。令曰,同爲給料,可也。以上出司譯院謄錄
副使黃璿所達,一行上下員役,恰至五百人,雖加十分檢飭,例多濫雜之弊。今番所率雜類中,行過我境各站時,索賂作拏者,及到彼後,所設供帳什物,暗自偸取者,依律重究,而如奴子·使令·格軍,則當該領來之人,亦爲各別糾責,何如?令曰,依爲之。
從事官李明彦所達,潛商禁令,昭在法典,而國綱漸弛,人不畏法,每當信使之行,非不肅明申飭,而法禁愈密,巧僞益增,百般設計,潛挾甚多,循例禁斷,終無實效。今番則潛商物件,另加搜括,如有現捉者,隨其輕重,依法科罪後,其中情犯尤重者,直爲梟示後,啓聞,何如?正使洪致中曰,潛商直爲梟示,辛卯年榻前定奪,已成前例矣。令曰,依爲之。
從事官李明彦又所達,自前信使之行,朝家所待,頗異於燕行使臣,故沿路接待之節,常患過濫,一經使行,民力凋弊,今番則臣等欲以省約之意,稟定申飭矣。頃因大臣陳達,已自備局,裁定知委,則今不必更爲擧論,而但信行,非恒有之事,故供饋之費,不入於大同會減,率多徵斂於民間,而或不無憑藉濫徵之弊。接待之節,今雖從約,而收斂之費,若或不減,則殊無申飭裁省之意,亦令道臣,預爲嚴飭,或有如前濫觴之弊,隨現論罪,何如?令曰,依爲之。
從事官李明彦又所達,交隣之道,誠信爲貴,禮單雜物,不可不精擇以送。曾於乙未年使行時,禮單贈遺之物,無論巨細,孝廟親自御覽,而其中馬鞍,急時造成,未及御覽,下送矣。自上特爲傳敎,罔夜取來,看品還送,其事詳載乙未謄錄,先朝誠信待隣之道,可謂盡矣。今番信行,禮單各種,亦爲各別精備之意,分付該曹,而其中人心巧詐,蔘品僞惡,以蔘爲衣,充以雜物,甚至於納以鉛鐵,重其斤兩者,若以此等詐僞,見諸異國,則傷損國體,甚矣。辛卯年使臣,曾以此事陳達,人蔘捧上之際,使戶曹·禮曹郞官,眼同看審,或有僞蔘之發覺者,斷以次律,隨現重究事,定奪,捧承傳矣。今番,亦依辛卯定奪施行,何如?令曰,依其例爲之。
從事官李明彦又所達,信使軍官,從前極擇,必以武弁中有聲望者,帶去,雖宣傳官,亦許啓請,帶職往來,而備邊郞,則獨爲遞解云。雖未知前例之如何,而若以大臣衙門郞廳,不敢率去,則其視宣傳官,輕重有別,若以爲備局事煩,郞廳不可闕員,則燕行使臣,兼備局堂上者,亦率去,信行軍官,人皆厭避,而旣令强赴,又遞其職,則於渠不幸,甚矣。至於參下無實職者,因此作散,尤爲冤枉,今番信行,亦有備郞帶去之人,帶職率去,恐似無妨,故敢達。正使洪致中曰,備邊郞,燕行軍官帶去者,則無減下之規,而信使軍官,則減下矣。信行,涉越鯨濤,其勞有倍燕行,而又況因此落職,則其冤枉,當復如何?以是之故,從事官,有此所達矣。令曰,帶職率去,可也。
副使黃璿又所達,臣詳考曾前信使時謄錄,則使行到彼滯留時,朝夕所需,倭人每五日,以乾米來納,其數頗腆,一日所供,足支二三日,故曾在丙子年使行時,羡餘糧米,留置所館,彼人貿金以送,而不爲持來,投之金絶海中。癸未年,剩米八百四十俵,館伴倭,貿金追送于使臣還來之後,因備局回啓,亦依禮單銀子例,換以公木。乙未年,朝家以使行下輩饌物貿銀事,各別痛禁之意,申飭一行,而其時小通事,與慶州館奴,出賣若干糧米,旋爲現發,重施刑杖,着枷越送于萊府,論以潛商之律,於此可見法令之至嚴矣。近來則從人輩,各取剩餘,使小通事,還賣捧銀,而米醬魚腥之屬,莫不有定價,小或欠缺,則毆打該掌,紛鬧之端,罔有紀極云。夫貨賣饌供,何等鄙瑣之事,而人不畏法,廉義都喪,公肆市易,錙銖不遺,行中以此濫雜,體貌因此隳傷,不可不痛加禁革。今番行中,如有斥賣糧饌者,一依乙未年例,以潛商律論斷,所供物種,則其中常漢輩受食之物,雖不可一一管攝。所謂上官以上日供,則量其應入,減數取用,而若不無從中欺詐之弊,則準數受來後,亦依丙子·乙未年例,計贏留置,三使臣相議區處,以杜奸細之習,似宜,故敢此仰達。令曰,所達誠是,依此申飭,可也。以上出備局謄錄
副使獻納黃璿所達,臣以無似,猥玷言地,居常愧懍,若隕淵谷,頃日召牌之下,不敢違傲,黽勉趨承,而若其冒沒蹲仍,非臣本意,且病情彌留,連尋長單矣。伏聞大臣陳箚,以近來臺官,乍出行公,旋卽呈告,以便服出入,有所非斥,臣於此不勝瞿然之至。臣之除拜本職,已過累十日矣,間嘗一二次行公,亦嘗以便服出入,則雖出於病勢之適然,謬例之已成,而何可以此,晏然自解,仍冒於職次乎?請令遞斥臣職。答曰,勿辭,退待物論。出朝報
上在慶德宮。停常參·經筵。
宣祖大王忌辰齋戒。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,朝廷二品以上·六曹單子問安。答曰,知道。勿爲問安。
中宮殿,二品以上·六曹問安。答曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱亦甚及膈間不淸利,喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽疼之候,益有差勝,而搔癢之候,比昨尤減乎?臣等與諸醫入診,詳察症候宜當。中宮殿咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢及溺道不平,腰眼穴一帶牽疼之候,比昨無異,而寢睡不寧,眼視昏暗特甚,腰下微浮之氣,無減矣。勿爲入診。內殿咳嗽·膈滿·耳疼及食已旋飢·自汗之候,一向差減,而寢睡差勝後一樣矣。
權熀達曰,行大司憲鄭澔,執義金榦,掌令宋墁·李彙晉,持平金昌翕在外,持平朴弼正呈辭,今日以監察茶時之意,敢達。令曰,知道。
韓重熙達曰,備邊司郞廳,以大臣意來言,今日賓廳坐起日次,而國忌齋戒相値,頉稟。令曰,知道。
以中路問安假承旨李寅缺出去下直單子,傳于趙榮福曰,中路問安,例於平壤爲之,而卽今日子太早,觀勢下去事,分付。
權熀達曰,獻納黃璿,引避退待,而行大司諫金興慶,正言申晳在外,司諫尹錫來,正言魚有龍呈辭,無行公之員,不得處置云。除在外外,呈辭人員,竝卽牌招,以爲處置之地,何如?令曰,依。
韓重熙達曰,朝堂會議,候班罷後,卽爲稟行事,頃已定奪矣。今日旣有勿爲問安之命,卽當擧行,而今明日,國忌相値,初四日乃社稷大祭齋戒,以初二日初三日初五日,分三日定行,何如?令曰,依。
以兵曹參知韓世良牌不進,罷職傳旨,傳于韓重熙曰,推考徽旨捧入。
趙榮福,以弘文館言達曰,本館上下番之不備,未有甚於近日,事甚未安。修撰金相玉,聞已自鄕上來,副校理朴師益,違牌之後,旣有只推之命。竝卽牌招,以爲推移入直之地,何如?令曰,依。
申思喆,以戶曹言達曰,今日三更量,自南別宮西行閣出火,延及南樓云。故聞甚驚駭,分付巡廳及部官,多發坊民,使之救火,而火勢甚猛,未易撲滅。當此客使迫頭之日,事多缺之意,敢達。令曰,知道。
趙榮福,以迎接都監言達曰,勅行渡江不遠,而南別宮火災,遽出於意慮之外,不幸甚矣。今雖不能盡復舊樣,亦不可無參酌改構之擧,而卽今灰土·瓦礫,交加堆積,修掃之役,萬分緊急。令漢城府,調發坊軍,斯速恢拓,以爲磨鍊基址之地,何如?令曰,依。
申思喆,以戶曹言達曰,昨以南別宮失火之意,草記仰達矣。今朝廷候罷後,臣德基,來到館所,看審失火處,則火餘灰土·瓦礫,仍爲堆積,柱礎擧皆埋沒,間架猝難計出,而南樓西挾門以下,西月廊臺上及大通官入接五樑間南月廊廚房,二處兒房,竝爲燒破。試令缺數字屋間架,斟量其燒破處,則多至四十間許,而其如大通官入接五樑閣及廚房·兒房等處,客使未入來之前,似不可不及時改搆。所謂臺庫,乃是各司,支勅時所用雜物,藏置之處,而火出中夜,盡爲燒燼云。客行迫頭,館中凡事,節節可慮之意,敢達。令曰,知道。依達辭急速改構。
趙榮福啓曰,楊根郡守洪德望,旣已改遞矣。當此客使壓境之日,畿邑守令,例多擧行之事,不可不急速差出。今日雖値國忌齋戒,卽令該曹,口傳差出,一兩日內,催促發送,何如?傳曰,允。
趙榮福,以吏曹言啓曰,楊根郡守,今當以武臣擇差,而擬望之人乏少,未准朔禁軍將,竝擬以入之意,敢啓。傳曰,知道。
趙榮福,以內醫院官員,以提調意達曰,本院都提調李頤命,副提調兪命弘,皆以大臣箚辭,有所不安,陳書徑出矣。都提調書答已下,副提調兪命弘上書,以國忌齋戒,不得入達。當此廚院移直之時,都提調·副提調,不容一刻退在。都提調拘於事體,不敢請召,副提調兪命弘,卽爲牌招察任,何如?令曰,依。
吏曹口傳政事,以李必益爲楊根郡守。
趙榮福,以禮曹言達曰,卽接永禧殿參奉所報,則正殿後面南北邊階上盤松二株及御齋室庭畔老松枝葉,皆爲風雪所壓,今朝折下於階上云。正殿至近之地,有此松木壓折之患,極爲驚駭。不可無慰安之擧,慰安祭不卜日,來初二日設行,而折下之木,卽爲斫伐事,分付工曹,何如?令曰,依。
趙鳴鳳,以戶曹言啓曰,本曹應辦色正郞佐郞中,各一員擇定,支勅一事,使之專管,而佐郞吳晉周,方兼本色,故自吏曹依例迎接郞廳,啓下矣,日昨政,移拜他職。當此客行迫頭之日,本色擧行之事,十分緊急,不可付之生手,佐郞吳晉周,口傳仍任,使卽出肅,以爲仍察之地,何如?傳曰,允。
司諫尹錫來達曰,臣以衰塌巽軟,僥冒臺端,前後非一,待罪薇垣,亦且有日,而病根深痼,長事呻吟,胸膈痞塞,咳嗽苦重,肢節拘攣,行步蹣跚。以此病形,無望供職,連尋長單,見阻喉司,日夕惶惕,如負大何矣。今因僚臺處置,召牌降臨,不敢違傲,謹此來詣,而伏見大臣箚子,以近日臺官,乍出行公,旋卽呈告,有所非斥,而僚臺之避,旣由於此,則臣亦同浴中人,何敢可否於其間乎?連因病故,未免呈告,便服出入,亦或有犯,臣固自劾之不暇,至於處置,則非所可論,而其不可晏然於臺次也,決矣。請令遞斥臣職。答曰,勿辭。
正言魚有龍達曰,臣卽伏見大臣箚本,則盛論近日臺官不職之罪,逐日臚列,非斥深緊,末乃以另加申飭爲請,臣於是不勝瞿然慙恧之至。臣之忝叨言地,前後非一,而或緣情跡之不安,疾病之難强,詣臺行公之日蓋寡,尋單請急之時居多,而亦嘗狃於謬習,未免以便服出入,則今於乍出旋入,壞損臺體之斥,臣誠無以自解。方欲詣臺引避之際,以僚臺處置,召牌下降,臣怵迫分義,黽勉祗詣,而臣亦被斥中人,則惟當自處之不暇,何可晏然可否於其間,而一刻仍冒於職次乎?請令遞斥臣職。答曰,勿辭。
申思喆達曰,司諫尹錫來,正言魚有龍,再達煩瀆,退待物論矣。令曰,知道。
持平朴弼正達曰,如臣陋劣,再忝言地,觸事憒憒,愧懼益深。卽伏見首相箚本,則追提向日曺夏奇被彈之事,竭盡心力,大加營護,末乃以危險之說,詬辱臺官,不遺餘力,臣看來不勝瞿然駭歎,繼以心骨俱驚也。臣雖疲劣,職則言官,而大臣摧抑之,所言公耳,而大臣歸之虛罔,有若臣動於浮言,而彈論有功者然,其爲夏奇地則至矣,而其於言議之杜塞,一世之譏議,何哉?臣之當初所論,非臣一人之言,乃一國公共之論,而夏奇一自遭彈之後,日夜奔走於臺官之家,終不得售其計,則今乃煽動大臣,以爲白脫之計,如此氣像,求之衰世,臣固未之見,苟有心腸者,孰不深惡而痛斥之乎?夫臺官者,國家之耳目也,大臣者,人主之股肱也。其曰可曰否,相難相濟者,固爲聖朝之美事,而今則不然,臺官論一人,則大臣伸救,營護之不足,至於侵斥詬辱,不可顧藉,臣身之見斥被辱,固不足惜,而獨不念興喪之機,判於此乎?以獄事言之,其時道臣,非不愛護夏奇,而密送軍官,偵探夏奇之動靜,前後自嶺東上來者,莫不曰夏奇可罪,則以夏奇之氣勢,雖欲自掩其跡,十目所視,其可掩乎?其被拿供辭,則開窓視之,其所報營門狀,則病勢甚重,閉戶不出。窓之或開或閉,實爲巧飾之一端,而卽今道臣,亦以此爲夏奇之罪案云,則夏奇以虛爲實,自可破綻,而且營裨之供尙在,焉可誣也?當初申賊,自來於南面主人之家也,夏奇不爲生擒,而徑先撲殺,欲掩其處事之顚妄,或謂之直抵紅箭門,或謂之打破官門,隱然讓功於鄕所,且以擧兵築城等語,張皇馳報於道臣,則道臣不勝驚駭,卽送營裨於本縣,使之眼同摘奸,而夏奇托以昔疾之未愈,只送一鄕所,終無城址之可尋,則乃反勸送營裨之後,追後論報,以致其言之相左,則亦安知營裨之不墜於夏奇之譎中也耶?大抵此事旣有前後道臣之明査,又有其時營裨之目覩,則其在獄情,明白無疑。藉曰不無可疑之端,亦當一體質問,覈其虛實,而今不此之爲,只憑在京大臣傳聞之言,遽置夏奇於有功無過之地,則臣恐希望之輩,因此而雀躍,虛僞之風,由是而漸長,其流之害,將至於國不爲國,豈不大可寒心也哉?噫,臺官論人,如有風聞之爽實,而被論之人,不言可伸之冤,則爲大臣者,或平說論責,或箚請行査,則未爲不可,而今以爲兇黨報仇等語,公肆凌踏,此實前所未有之事也。夫言官者,地卑而任重,雖以君上之尊,亦不能輕加摧折詬辱,況其下者乎?惜乎大臣之處地位望,顧何如,而不意其見欺於人,而不擇乎言,至此之甚也。然,此莫非如臣無似,忝居言地,平日言行,不能見重之致,尙誰咎哉?其箚中所謂近日臺官,乍出乍入,旋卽呈告云者,實是近來之痼弊,臣亦未免有犯科之事,則今於大臣之言,固當受以爲罪,而論一庶官,受此無前之變辱,則臣何可諉以責有所歸,而一刻苟冒於臺次乎?請令遞斥臣職。答曰,勿辭。
趙榮福達曰,持平朴弼正,再達煩瀆,退待物論矣。令曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·腹部飽滿特甚有加,脚痺特甚,熏熱·膈間不淸利未已,溺道不平,搔癢之候,復何如?腰眼穴一帶牽疼之候,亦有所減,而腰下微浮少加之候,比夜有減乎?臣不勝憂煎,惶恐敢啓。答曰,諸症候一樣,而腰眼穴一帶牽疼之候□□□減,腰下微浮少加之候,姑無加勝,而搔癢之候,晝則差減矣。以上出燼餘日記
判府事李頤命箚子。大槪,臣於首相之箚,有不敢晏然者,不得不徑出禁門,席藁俟罪,乞□□□重究臣罪,以警有位事。答曰,覽箚具悉卿懇。禁標內借住,事勢適然,何用引罪太過?卿其安心勿待罪,卽速入來。仍令曰,史官往諭。出朝報郞廳權崇書兼校。
上在慶德宮。停常參·經筵。
宣祖大王忌辰。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,左承旨申思喆啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚及熏熱·膈間不淸利,喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽痛之候,漸益差勝,而搔癢之候,比昨有減乎?臣等久未入侍,今日與諸醫入診,詳察症候宜當。中宮殿咳嗽·膈滿·耳疼及食已旋飢,自汗之候,漸益差愈,而夜來寢睡益勝乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢及溺道不平,腰眼穴一帶牽疼之候,與昨無異,而寢睡不寧,眼視昏暗特甚,腰下微浮少加之候,無減矣。內殿咳嗽·膈滿·耳疼及食已旋飢·自汗之候,一向差減,而寢睡差勝後一樣矣。
右副承旨權熀達曰,行大司憲鄭澔,執義金榦,掌令宋墁·李彙晉,持平金昌翕在外,持平朴弼正避嫌退待。今日以監察茶時之意,敢達。令曰,知道。
同副承旨趙榮福達曰,右議政箚子到院,而以國忌正日留院之意,敢達。令曰,入之。
左承旨申思喆啓曰,行禮曹判書閔鎭厚,有稟定之事,同爲入侍之意,敢啓。傳曰,知道。
趙榮福,以禮曹言啓曰,今此告廟陳賀吉日,令日官推擇,則今二月十二日爲吉云。依前例遣大臣,宗廟社稷,同日曉頭,先行告祭後,巳時頒敎,王世子率百官,進箋陳賀,中宮殿一體陳賀,而節目以權停例磨鍊,何如?傳曰,允。
以司諫院司諫尹錫來,獻納黃璿,正言魚有龍,司憲府持平朴弼正等牌不進,罷職傳旨,傳于趙榮福曰,推考徽旨捧入。
趙榮福達曰,卽見平安監司李肇狀達,則江西縣令尹淳,本月二十七日遭母喪,其代極擇差出,催促下送事爲請矣。卽今客使壓境,西路守令之責應凡事,一時爲急,令該曹卽爲口傳差出,給馬發送,何如?令曰,依。
韓重熙達曰,朝堂會議,自明日爲之事,昨已稟達,今將擧行,而前日藥房入診時,初日三品獻議,呈于本院,次日從一品,正從二品亦如之,終日大臣會朝堂獻議事定奪矣。三品獻議時及從一品,正從二品獻議時,旣令呈于本院,則勿論職秩高下,竝令親爲來呈乎?且三司則事體自別,大臣獻議之日,使之同詣賓廳,而獻議乎?此等節次,雖涉煩瑣,不可不預爲定奪,未知何以爲之?敢稟。令曰,依達。似不當勿論職秩高下,一倂親呈矣。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
玉堂箚曰,竝引嫌而退。因循謬習,其來蓋久,不可以此,輕遞多臺。避語雖激,自辨何傷?下款所引,不必深嫌。請獻納黃璿,司諫尹錫來,正言魚有龍,持平朴弼正,竝令出仕。取進止。答曰,依達。
右議政李健命箚曰,伏以日昨,首相陳箚,盛論時弊,條列甚多,而有令廟堂稟處之令,臣於此,竊不勝悚蹙之至。其論歲時法司撤禁之失,則臣兄觀命,方待罪秋曹,其論改量推托之罪,則兩南道臣,或爲至親,或有姻嫌,揆以法例,臣之不敢參涉明矣。仍伏念首相建請,事體有別,其言卽廟議也。其從違可否,唯在邸下參量裁處,務歸至當而已,何可循例覆達,有若庶僚章奏之比耶?假使臣無他嫌端,決不當唐突承令,況今窒礙,非止一二,伏乞邸下,亟寢稟處之令,退納其箚本,速賜處分,不勝幸甚。取進止。答曰,覽箚具悉卿懇。大臣箚中,如有確議之事,則下廟堂覆稟,自古然矣。撤禁事,曾聞歲時撤牛禁,未知其不可之敎,余意亦如此,而第該曹更不稟議廟堂,難免率爾,推考爲當。量田命下之後,兩南監司之推托爲事,不卽奉行,誠如首相箚辭,而聖上極以爲駭,竝罷其職,兩件事已有處分,於卿更無嫌端,後日次對,兩大臣面稟,以爲參量裁處之地焉。仍令曰,史官往諭。
午時,上御興政堂。藥房入診入侍時,都提調李頤命,提調閔鎭遠,左承旨申思喆,記事官李重述,記事官金廷潤,記事官朴師聖,醫官柳瑺·權聖徵·許坫·方震夔·吳重卨·李道元·卞三彬·李徵夏,副司勇劉熻,行禮曹判書閔鎭厚,同爲入侍。
都提調李頤命進伏曰,近來寢睡,連以不寧爲敎,溺道不平之候,亦無所減云,臣等伏切憂煎矣。上曰,放下時不平之候,頗甚不平,故未卽放下矣。頤命曰,腰下浮氣無減,而且有滯氣云,脚痺之候,亦無差勝之勢,未知今日,何如?上曰,浮氣則當初不至大段矣。狗寶進御後,漸覺有減,脚痺晝勝而夜甚矣。頤命曰,腰眼穴牽疼之候,已至屢日而無減,頃者牽疼處頗廣,未知指的處爲敎矣。今則何如?上曰,此亦晝歇夜甚,而以牽疼處言之,左邊尤甚矣。頤命曰,水刺終不能加進,至於夕水刺尤減,未知口淡特甚而然乎?上曰,口淡特甚之候無少愈,夕則尤甚,故水刺尤爲厭進矣。頤命請醫官入診,諸醫以次診視後,柳瑺曰,脈候左右調勻,雖似有力,而不至大段矣。權聖徵曰,脈度左右沈數,而左邊尤數矣。李道元曰,脈候比昨冬微弱矣。卞三彬曰,臣久未入診,卽今則脊脈有力,度數平和矣。頤命請眼彩診察,諸醫診視後,聖徵曰,眼候瞻望,則黑白睛彩及瞳子一樣矣。道元曰,睛彩與瞳子瞖氣一樣矣。頤命請背部及腹部診察,聖徵以手按摩。頤命曰,搔癢之候,何如?上曰,搔癢之候,苦歇無常,朝來雖少歇,夜則遍一身,手無不到處矣。提調閔鎭遠曰,背部及腰部手按時,不爲酸痛乎?上曰,無酸痛處矣。聖徵曰,腹部雖不至堅硬,下腹橫亘,脚部右邊皮膚乍厚矣。頤命曰,蜜傅連日試之,而無效乎?上曰,蜜傅已至數三日,而不知其有效矣。頤命曰,慶恩府院君,嘗患腰痛,亦以蜜傅取效云矣。上曰,蜜傅取其稍熱而傅之云耶?鎭遠曰,蜜傅使醫官制其寒熱,傅之似好矣。上曰,又當如是矣。頤命曰,中宮殿症候,尙未快減,而伏聞醫女之言,寢睡則漸似差勝云矣。上曰,諸症不知快勝,而寢睡則漸勝矣。鎭遠曰,近來上候,有加無減,而湯丸俱不得進御,治療之道,豈容如是?湯藥雖難進御,丸劑不可亦止,更爲議定當進之劑,何如?上曰,問于入侍醫官,可也。聖徵曰,卽今狗寶,專以浮氣進御,似不可兼進他劑矣。坫曰,狗寶旣非平順之藥,兼進似難矣。三彬曰,微浮之氣,尙未全減,狗寶加進後,繼進他藥似宜矣。熻曰,狗寶加進,浮氣快減後,議定繼進之藥似好矣。瑺曰,狗寶進御,已至十四日,其數亦至八兩餘,觀勢停止似好矣。上曰,姑觀浮氣全減之勢,乃可停止,卽今則不可徑停矣。頤命曰,北使又來於此時,上候方在靜攝中,郊迎等事,不可擧論,而雖便殿接見,彼若不固請,則亦似重難,何以定奪乎?上曰,郊迎等事,初不能生意,已欲使東宮代行,而便殿接見,則待彼人之道,不可已矣。勢將依前例,接見於此處矣。頤命曰,接見異國人,進御上服,移時相接,必有妨於靜攝,先以上候未寧,不得接見之意,通于彼人,彼若强請不已,則始許接見似好矣。上曰,便殿接見一節,似不可已,此意知委遠接使,可也。行禮曹判書閔鎭厚曰,小臣方欲仰稟,而都提調先爲陳達矣。上候連在未寧中,郊迎及館所宴享,便殿接見等節,雖皆不爲,似無所妨,待彼人强請,然後許之,未知何如。上曰,便殿接見,不可已矣。頤命曰,郊迎及迎勅館所宴享祗送諸節,一依上上年例,自東宮替行乎?上曰,郊迎及迎勅館所宴享祗送諸節,世子當替行矣。鎭厚曰,以此意當爲分付于遠接使矣。上曰,依爲之。頤命曰,都監提調入侍,親承傳敎,不待擧條之出,自都監卽爲分付於遠接使,何如?上曰,然矣。出擧條
閔鎭厚所啓,几杖制度,日者草記,已爲略陳,而猶欠分明,故玆敢面達。以周禮圖觀之,其狀似丌,四隅有足,而朝家賜几杖時,所用之制,則乃是交椅也。上曰,交椅乎?交椅何可謂之几乎?鎭厚曰,以孟子隱几之義見之,則其非交椅可知,而其制如此,誠莫曉其故矣。李頤命曰,故相臣李景奭,先朝賜以几杖,在於其家,該曹取見,則乃交椅。且完平府院君李元翼,亦於仁祖初年,賜几杖,而其家几杖,則經亂不保,獨有設宴圖,而其畫几杖,几亦交椅矣。孟子有隱几而臥之語,若如此則何以憑而臥乎?賜几之制,前後如此,實未知其故矣。上曰,分明非交椅也。頤命曰,古人於君父之前,皆立侍之,若賜之坐,則中國無地坐之規,必賜倚登等物,或因此,而几亦變爲交椅之制乎,未有可考矣。鎭厚曰,故相臣權大運處所賜之杖,取來見之,則中間有一小環,其家以爲當初環中,掛以紬巾三尺云。閭巷老人,或有掛巾杖頭者,而決非禮典所載,今番進上之杖,則不用環矣。上曰,然矣。鎭厚曰,臣於草記已陳之,今當以便於憑扶爲主,几欲略從周禮圖造之矣。後漢書云,天子玉几,冬則加綈錦其上,謂之綈几,公侯木几,冬則以罽爲囊憑之,不得加綈錦,卽今非冬月,罽囊則不必造入,自上知其有古制,而如欲於冬月用之,則自內似不可以造之矣。上曰,此則當自內備之,只造几以入,可也。鎭厚曰,杖亦以木爲之,而削成九節,下端揷以小鍤似好,已與尙衣院提調講議矣。上曰,唯。上端當有鳩乎?鎭厚曰,杖頭例有鳩,而杖則漆以倭朱紅,鳩則欲用灰色矣。上曰,唯。鎭厚曰,几杖漆役稍遲,當於今十一日進冊子,十二日陳賀,方爲擇日以入,而科事適値勅行,三月內決不可爲之。欲於四月,設初試·會試,則待新穀産出,行於秋間,而式年初試,則勢將退行於明春矣。上曰,予意亦然矣。會試設行於秋間,式年則明春退行,可也。出擧條
又所啓,通信使行,帶去才人所騎鞍子,曾有以內庫所在胡鞍出給之例,今番則何以爲之乎?上曰,辛卯年亦賜二件,今亦當依此例出給矣。出擧條
閔鎭遠所啓,副提調兪命弘,以閭家奪入事,徑出陳書,而以國忌留院。都提調今已入來,而命弘則以未及承批之故,尙不入來。當此竝直之日,不可一向曠直,副提調兪命弘,更爲牌招察任,何如?上曰,依爲之。出下敎遂退出。
上在慶德宮。停常參·經筵。
下直,蒜山僉使柳文燧。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
韓重熙達曰,行大司憲鄭澔,執義金榦,掌令宋墁·李彙晉,持平李昌翕在外,持平朴弼正呈辭。今日以監察茶時之意,敢達。令曰,知道。
藥房都提調李頤命,提調閔鎭遠,右承旨趙鳴鳳啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚及熏熱,膈間不淸利,喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮少加·腰眼穴一帶牽疼之候,漸益差勝,而搔癢之候,比昨有減乎?今日臣等與諸醫入診,詳察症候宜當。中宮殿咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?竹葉〈石〉膏湯三貼,已盡於昨日,今日令醫女趁早入診,詳知症候後,可以議定繼進之藥矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢及溺道不平,腰眼穴一帶牽疼之候,與昨無異,而寢睡不寧,眼視昏暗特甚,腰下微浮少加之候,無減矣。勿爲入診。內殿咳嗽·膈滿·耳疼及食已旋飢·自汗之候,一向差減,而寢睡差勝後一樣矣。
藥房再啓曰,中宮殿醫女入診退出後,臣等與柳瑺·權聖徵等諸醫,反覆商議,則皆以爲,竹葉石膏湯進御後,食已旋飢·自汗之候,有加無減,今不可仍用,回春門加減補中益氣湯,連進三貼,以爲扶脾止汗之地,宜當云。此藥煎入之意,敢啓。傳曰,知道。
韓重熙達曰,金吾堂上,以久不行公之故,罪囚多滯,委屬可慮。判義禁宋相琦,同義禁金德基·黃一夏·金楺,竝卽牌招察任,何如?令曰,依。
吏曹口傳政事,申思奭爲江西縣令。
趙鳴鳳達曰,江西縣令有闕之代,口傳差出,給馬發送事,昨已依下矣。新除授縣令申思奭,當爲署經,而在前如此之時,有除署經發送之例,何以爲之?敢稟。令曰,除署經發送。
趙鳴鳳,以禮曹言達曰,今此勅使,旣以頒詔出來云。迎詔翌日,當有崇政殿權停例頒敎之擧,應行節目,依前例預爲磨鍊擧行,何如?令曰,依。
韓重熙,以備邊司言啓曰,淸州上黨山城,丙申年間設築,而未及訖功,今春仍爲完築事,定奪分付矣。卽今癘疫,更爲熾發,京外同然,此時興作,誠爲悶慮。今春諸道習操巡歷,竝爲停止,則此城役,亦非時急之事,姑爲停止,待秋卽爲擧行之意,分付,何如?傳曰,允。
韓重熙,以禁衛營言啓曰,今正月朔,本營無軍官朔試射時,哨官元德秀,未滿四中,依例汰去之意,敢啓。傳曰,知道。
趙鳴鳳,以迎接都監言啓曰,儺禮色郞廳申思奭外任,代氷庫別提朴泰錫差下,使之察任,何如?傳曰,允。
趙鳴鳳,以禮曹言達曰,永禧殿酌獻禮,當爲取稟,而方在嘗藥之中,何以爲之?敢稟。令曰,勿爲取稟。
趙鳴鳳,以內醫院官員,以都提調·提調意言達曰,本院副提調兪命弘,昨日牌招,又不進矣。今則書答已下,曠直未安,卽爲牌招察任,何如?令曰,依。
趙鳴鳳,以成均館官員,以知館事意言達曰,今正月初七日,儒生上旬輪次,今月內無故日退行事,曾已達下矣。候班未撤,此月已盡,不得爲之之意,敢達。令曰,知道。
趙鳴鳳,以成均館官員,以同知館事意言達曰,釋奠大祭,在於今月初四日,必於今日內,差出儒生執事,然後明日可以行肄儀,而文宣王位前奉香,必令齋任擬差者,自是舊例也。卽今掌議閔遇洙,方在郊外,稱有難安之端,不爲入來。掌議徐宗伋,亦稱情勢不安,累次勸勉,終不入泮。聞其所謂情勢,皆無自劃不出之義,而膠守己見,終不變動,祭日迫頭,將未免大段狼狽,合有別樣變通之擧,何以爲之?敢達。令曰,旣曰皆無自劃不出之義,則其非大段,可以推知,斯速勸出,可也。
趙鳴鳳,以禮曹言啓曰,今此勅使入京後,各宴中下馬宴·翌日宴·餞宴,例以親臨磨鍊擧行,而今番則上候方在靜攝中,令迎接都監稟處,何如?傳曰,允。
韓重熙,以兵曹言達曰,今正月三十日,南所衛將牒報內,都摠府南邊生松一株,今日大雪中折云。令該所斫去之意,敢達。令曰,知道。
趙榮福,以守禦廳言啓曰,本廳把摠尹以莘,今正月朔試射時,未滿四矢,依例汰去,何如?傳曰,允。
令于趙榮福曰,正一品·從一品書呈,正二品·從二品親呈。
趙鳴鳳,以禮曹言達曰,今此慶科,以增廣設行事,榻前定奪矣。增廣例有圓點及講經,而近來以糜費甚多,久不設行。今亦依近例,除圓點講經,不設館試,只設兩所,而館試試取之數,分屬兩所,何如?令曰,依。
趙鳴鳳,以禮曹言達曰,直赴儒生,許赴於別試·殿試事,榻前定奪矣。丙申三月三日,儒生課試居首幼學朴弼夔,丁酉十二月賜柑製述居首進士尹㝚,戊戌十一月賜柑製述居首進士金民澤,己亥正月儒生殿講居首幼學朴泰彙·宋徵賢,有直赴殿試之命。依定奪竝許赴於今別試文科殿試之意,敢達。令曰,知道。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房,夕問安時口傳啓曰,晩後口淡·困惱·腹部飽滿特甚有加,脚痺特甚及熏熱·膈間不淸利未已,溺道不平,搔癢之候,復何如?眩氣往來,腰眼穴一帶牽疼之候,亦有所減,而腰下微浮之氣少加之候,比昨有減乎?臣等不勝憂煎,惶恐敢啓。傳曰,知道。諸症候一樣,膈間不淸利之候差勝,腰眼穴一帶牽疼之候,比夜少歇,腰下微浮之氣,姑無加減,搔癢之候,今日則晝亦未已矣。
行都承旨兪命弘上書曰,伏以臣伏見大臣箚本,盛陳近來閭家奪入之弊,而至於禁標內移接,則辭意尤嚴,至責以臣子分義,仍請摘發痛繩,臣竊不勝瞿然惶悚之至。臣於前冬,以隔墻隣家癘患大熾,家中奴僕,亦有得病出幕者,臣方身繫侍湯之地,家在熏染之中,朝夕傳食,事多難便,不得已僦一閭舍於闕門外近處,待其乾淨,以今月念間,還入本家矣。今者大臣不欲深加追究,乃以今後繩法爲請,而臣之所借家舍,旣是禁標之內,則論其犯科,比他尤重,豈敢諉以旣往,而不自首實乎?當此移直嘗藥之日,非不知事體之至重,而亦不敢以負罪之身,冒據職次,未免徑出禁門,恭竢郵罰。伏乞离明,特賜鑑諒,亟許先罷臣職,仍勘臣罪,以嚴邦禁,以安微分,不勝幸甚,臣無任屛營祈懇之至。答曰,覽書具悉。禁標內移接,事勢適然,大臣箚語,何至深嫌?卿其勿辭,從速察職。
領議政金昌集箚曰,伏以臣當此艱虞,猥叨重任,才疏識短,無所猷爲,誠不敢安坐,而徒費廩食,略陳愚見,以效一日之責矣。得伏見持平朴弼正避辭,肆口醜詆,無復餘地,其辱朝廷而羞當世,爲如何哉?如使臣有一分見重於人者,其所爲言,胡至此極?滿紙胡說,豈無可辨,而臣實恥與之呶呶相較,以自損事體也。雖然,其不可抗顔朝堂,復論國政則決矣。況臣年至病痼,宜去已久,有不容一刻濡滯,受人凌踏。伏乞邸下,亟削臣職名,仍許退歸田里,以沒餘齒,千萬幸甚。取進止。答曰,覽箚具悉卿懇。昨日卿箚,纔下廟堂覆稟矣。憲臣之避,盛氣侵斥,事體未安,而年少過激之言,不必介懷。卿其須體至意,安心勿辭,卽起視事,用副虛佇之望。仍令曰,史官往諭。
吏曹判書權尙游上書曰,伏以糞土賤臣,百無一能,猥蒙洪造,躐躋崇班,愧懼之心,居恒懍懍。至於昨年冢宰之命,尤萬萬不稱,累則哲之明,速匪據之誚,撫躬反省,寢夢猶愕,福過招災,果嬰奇疾,曲荷恩慈,終卸重擔,縷命之延至今日,實賴天地生成之澤,感戴恩私,隕結難酬。不意今者,恩命又下,臣誠駭悚恧蹙,罔知攸措。目今世道日乖,人心不靖,救正之責,實在選部,如臣庸陋,有何一毫近似於是任,而乃欲以銓秤至要之地,强委重焉。纔遞旋授,有若非臣莫可者然,微臣之狼狽獲戾,固不足言,而其有乖於朝家愼簡之道,當如何也,況臣所患,閱歲沈綿,時或少愈,病根不祛,危厲未弛,屢月供劇,傷損不細。歲翻以後,三次添痛,精神筋力,更下一層,復作完人,已不可期。且賤疾所忌,最在於晨昏勞動,而若或勉强出入於政席,久處冷地,則不無不時觸感,汚穢淸禁之慮?其何敢徒戀榮寵,決其性命,以孤我聖朝前後曲軫愛,欲其生之德意哉?責任之重,旣難擔荷,疾疢之憂,有關死生。恩召之下,屢犯違逋,萬殞猶輕。且臣伏見大臣箚子,則有曰,宮墻逼〈近〉之地,以拘忌之疾,肆然移接,深加論斥,至以臣子分義爲言,臣於是不勝惶懍之至。臣於歲前,以所居隣比之不淨,移僦於禁標之內,則何可以家無拘忌之疾,苟免於肆然移接之科哉?今玆痛繩之論,極其嚴截,玆敢據實陳籲,請伏威罰,伏乞离明,亟令削臣職名,仍治臣罪,以重名器,以嚴邦憲,不勝幸甚。臣無任屛營祈懇之至。謹昧死以聞。答曰,覽書具悉。移接家舍,事勢適然,卿其安心勿辭,從速察職。
吏曹參判金楺上書曰,伏以臣痼疾在身,寧日無多,黽勉趨班,轉輾添劇,實有朝夕顚仆之憂,而適緣僚席不備,未敢言病,日昨候班歸路,忽覺渾身灑灑,寒凜頭痛兼作,肢節如碎,僵臥牀簀,達夜叫苦,而迫於事勢,連赴口傳政廳,觸風增加,益無起動之望。顧臣所帶本兼諸任,俱係緊重,不容一刻瘝曠。玆敢瀝懇仰瀆於离明之下,伏乞曲垂諒察,亟加鐫遞,以便公私,不勝大願。且臣伏見大臣箚本,其中一款,以銓曹不用剡薦諸人,深加非斥,而原箚有令廟堂覆奏之敎,故其時長席,方在縮伏中矣。臣於今番大政,終始同參,則善敗臧否,義無獨殊,何敢晏然仍冒於銓注之地,以益其罪戾乎?亦望邸下,卽令治臣負犯,以彰其慢,千萬幸甚。臣治書臨上之際,以金吾滯獄,召牌下降,而臣之情勢,如右所陳,終難冒沒徑進,未免坐速違逋之誅,臣罪於此,尤無所逃,願竝賜勘處,俾具僚知戒焉。無任戰恐崩迫之至。謹昧死以聞。答曰,覽書具悉。大臣箚意,非有深意,卿其勿辭,從速察職。
工曹判書宋相琦上書曰,伏以臣幸蒙恩渥,獲遞銓任,感激之私,難以形諭。新除之下,固當趨走之不暇,而不幸狗馬之疾,自歲初挾感重發,今已浹月,一向沈淹,種種症形,不敢猥煩文字,而最是泄瀉,晝夜苦劇,近日以來,腹痛如刺,度數無算,後重將有成痢之漸,食飮因以厭却,元氣日益下陷,委頓牀席,苶然欲盡,曠日稽謝,未參候班,分義虧廢,惶霣罔措。此際伏見大臣箚本,以別薦人勝於姻婭猥屑,而銓曹多不收用,請飭銓曹,辭意嚴重,臣不勝悚然慙瞿之至。臣於昨年忝銓以來,每當都政,別薦之人,未嘗不入於注擬之中,至於今番,有除拜者,許多諸人,勢難一時遍擧,其有歉於招列庶位之義,則臣亦自知。若夫姻婭云云,臣固無是,而大臣非斥至此,臣何敢諉以已離銓地,而晏然而已乎?今因政院達辭,召牌下降,而情病俱苦,末由趨承,逋慢之誅,益無所逃。玆敢略陳危懇,仰瀆离明之下,伏乞邸下,亟削臣本兼諸任,仍治臣罪,以嚴國體,以安私分,不勝幸甚。答曰,覽書具悉,大臣箚語,別無他意,卿其勿辭察職。
正言申晳上書曰,伏以臣於前月中,在大丘任所,伏奉諭旨,以臣爲司諫院正言者,除書遠降,榮動下邑,修置官簿,自費多日,登程疾作,不能趲赴,昨始歸伏私次,而職是匪據,理宜必辭,惟邸下少加垂察。臣本顓蒙,百無一長,奉際盛會,偶竊科名,祗可以保先業而耀私門,本不期致身名塗,濫吹華膴。乃者薇垣寵除,及於釋褐之初,未審掌選者,何所取臣,而輕以擧之,我聖上亦何所知臣,而輕以命之也?夫諫省之任,爲人主耳目,上而匡君德而爭闕政,下以糾官邪而勵頹俗,苟不得學優性望,伏朝端者,則何敢當其任,而副其名哉?矧今世道漸下,朝論橫潰,雖素稱勁亮有時名者,其能盡言責,而不取恥辱,蓋尠聞焉。臣是何人,乃敢不自量,而遽受此人所難之任,從他職責之癏闕,徒以榮其身爲哉?一世嗤點,固不足恤,豈不亦累聖簡而汚名器乎?伏聞聖患有添,坤候未復,藥院移直,倏爾經歲,身忝法從,義不敢偃便,而逾分之職,終難冒肅,敢此瀆擾於侍湯之中。伏乞聖明,特許鐫改,以重言地,以安私分,不勝幸甚。臣於乞免之章,不宜贅及他語,而適有嶺路時瘼,臣所聞覩者,敢此略陳焉。去年嶺南穡事,雖曰小稔,不能均熟,就論其稍實邑,被災處猶半之,道臣狀聞,强分等次,而其實則無甚異同,加以荐歲毒癘,民不能服穡,良田膏土,一望荒蕪,雖非水旱爲災,民食之自竭,已可想矣。舊糶責徵,朝令至嚴,道臣屢請停捧,而終不得,則唯有督責於列邑,列邑迫於朝令,不計民隱,日以椎剝爲急務,官隷出沒村里,傾其甕盎以充之。無産之民,鳥鼠竄伏,鄕品士族,亦不免携孥潛避。爲其官長者,雖虎而冠,無處施其威,冬前之不能準捧,勢固然矣,而朝令難違,譴責當前,則亦不敢遽爲寢停之計,入春已久,侵督自如。方當議賑之日,只事催科之政,閭里蕭然,如經兵燹。南土早煖,東作方始,而逃散未集,田疇無人。若不及是時,招懷歸農,則來秋民憂,有甚於今日矣,而況窮困離土之民,旣無以資活,則其勢必至於嘯聚,使赤子化爲龍蛇,甚非仁政之所可忍,而已聞途路竊發之患,比來滋甚云,此豈非大可憂者乎?伏願別諭道臣,警飭列邑,凡諸徵逋之事,卽令停罷,使散四之民,得以安集焉。且觀近來守宰之工於免罪者,多就糶糴文書,反作幻錄,穀未曾入府,而僞稱准捧,姑以瞞上司而掩己過,及秋捧糴之時,作爲新糶,滾合混徵,或不幸歲逢大侵,雖有蠲滌之令,民阻實惠,官擁虛簿。此爲滋邑弊而招民怨,甚非細故,宜飭道臣,另加按察列邑,有如此者,摘發論罪,以懲其習也。信使供億,爲嶺邑巨弊。試以大丘一邑前例言之,一時所費,多至錢九百兩,問諸各邑,則大都同然。萬里泛槎之行,固宜優接,而亦豈可太無限節乎?支供凡百,雖務豐侈,宜不至若是猥多,而從行厮役,蓋多徵賂,苟不滿意,則動輒生梗,故列邑亦不能禁其行賂,一隷一食之賂,猶不下三四緍,則其他用處之浩多,推此可知。今番則旣自備局,別爲定式,稍從簡省,或不如前行之濫觴,而仄聞列邑辦備等候,一循前套云,若無別樣措處,則將無以祛其痼瘼。請令本道,別定差員,檢察其策應等事,或有過越定式及從中行賂者,當該守令,隨現重究,其受賂者,繩以一罪,則似不無其效矣。目今可言之事,何止一二,而顧玆數條,係是急時變通者,故不避煩猥,敢此附陳,以竢裁擇焉。臣無任祈懇屛營之至。謹昧死以聞。
二月初二日午時,王世子坐尊賢閣,諸承旨持公事入對。右承旨趙鳴鳳,左副承旨韓重熙,右副承旨權熀,同副承旨趙榮福,說書洪龍祚,假注書尹光天,記事官朴師聖。右承旨趙鳴鳳讀黃海監司李德英狀,載寧郡守李箕明,限麥秋前仍任事,鳴鳳達曰,新倅已下去,此狀還爲下送,何如?令曰,依。
讀全羅監司洪錫輔狀,海南縣監□□□父在喪事,達下。
讀黃海監司李德英狀,節祭獻官官職姓名〈列錄〉事,達下。
讀江原監司李箕翊狀,節祭獻官官職姓名列錄事,達下。
讀江原監司李箕翊狀,原州鄕校修改事,達下。
讀江華留守權狀,染疾馳達事,達下。
讀禮曹申目,光州鄕校還安祭事,達下。
讀禮曹申目,東萊府使徐命淵,信使發行時護行事,達下。
讀平安監司李肇狀,道內守令七事及實仕日事,達下。
左副承旨韓重熙讀東萊府使徐命淵狀,別騎衛直赴事,達下。
讀黃海監司李德英狀,義州府尹,黃海牧使牒報,勅使二月十二日間渡江事,達下。
讀黃海監司李德英狀,白川御保虎囕事,達下。
讀禮曹申目,故學生李廷植無子,同姓六寸兄廷標第二子述遠立後事,達下。
讀黃海監司狀,道內癘疫熾蔓,火稅米太依乙亥年例留賑事,達下。
讀黃海監司李德英狀,道內癘疫熾蔓事,達下。
右副承旨權熀讀平安監司李肇狀,前監司在任時,節呈郭山官奴金世彬曾祖及祖,丁卯·丙子戰亡立功,乞免賤役事。熀曰,世彬呈狀,有其曾祖堅福禮賓正追贈,祖雲鐵加資之語,而加資自官現納,則終不得現納,其間往復文書,太涉支煩,不達何如?邸下不答,乃不讀,達下。
讀全羅監司洪錫輔狀,罪人尹相湯到配事,達下。
讀平安監司李肇狀,江界府使李順坤牒報,罪人徐萬界到配事,達下。
讀全羅監司洪錫輔狀,戊戌冬三朔,罪人放未放秩,達下。
讀京畿監司李壄狀,刑曹關文據,都城禁標內偸葬人金斗奉,利川到配事,達下。
讀刑曹申目,正月三十日國忌齋戒,不得開坐事,達下。
讀掌隷院申目,正月三十日國忌齋戒,不得開坐事,達下。
讀戶曹草記,南別宮出火事。
讀刑曹申目,移關咸鏡監營,朱益桓星火捉送事,達下。
讀黃海監司李德英狀,平山府使牒報,通德郞李時煥等孝行,閔以謙妻徐氏烈行。載寧郡守牒報,閔重屹妻張氏,松禾縣監牒報,車成弼等,俱有孝烈之行,鄕里呈文事。熀曰,多人呈文,俱是孝烈,而近來人心,浮誇無實,言人孝行,則必以王祥·曾參爲準,語其靈驗,則必以狗哺得鼈爲證,極涉虛疏。今若以此,便加褒旌,則抑恐徒長其虛僞之習而已。且其中有追喪之人,而大槪追喪,旣非正禮,故士大夫家,絶無行之者,豈亶以追喪一款,至於斷而謂之孝女耶?彼以窮巷無識之人,不暇治禮,而徑情直行,則謂之美行可也,而在監司之道,宜有分揀之事矣。同副承旨趙榮福曰,近來如許事,率多虛僞,而少誠實。小臣曾爲御史時,以此等事,來請狀聞者無數,而或有親自來訴者,或有綴拾三綱行實,以爲言者,其不足取信,類如此矣。方此敦尙孝友之日,道臣旣已狀聞,則朝家但當特下褒旌之典,而爲道臣者,豈無斟量分揀之道乎?邸下不答,達下。
同副承旨趙榮福讀吏曹判書權尙游上書,榮福曰,凡干疏章,自內下批之時,無混雜之慮矣。卽今則多人疏章,聚會院中,一時登徹於入對之時,所下批辭,若無識表之擧,則恐難區別。請書各人職名於批辭草紙之傍,俾無相雜之弊,何如?令曰,依。榮福曰,吏判書辭,乃銓地及禁標內家舍事也。邸下不答而下批旨。
讀正言申晳上書,榮福曰,徵逋事及還上虛錄,信使接待之弊矣。邸下不答而下批旨。
讀黃海監司李德英狀,金川反庫事,達下。
讀平安監司李肇狀,支勅凡事,分付各邑事,達下。
讀京畿監司李壄狀,仁川敗船事,令該曹稟處事,達下。讀戶曹錢穀摘奸事,達下。
讀漢城府申目,決等不得事,達下。
讀漢城府申目,士大夫閭家奪入及貰入事,達下。
讀江原監司李箕翊狀,原州舟村學生申命基孝友事,達下。榮福曰,今日坐堂已久,日勢且暮,判付退院書之,何如?令曰,依。
權熀曰,小臣有落漏文書矣。今此禁府申目,乃孝陵參奉兪學基拿來事,而學基今已自現,申目還給矣。
韓重熙曰,昨日小臣以朝堂會議事,有所上達矣。下答以似不當勿論職秩高下,一倂親呈爲敎,而今日則乃是三品會議,故皆親呈于院中矣。明日則從一品·正二品·從二品當爲會議,而從一品,則下大臣一等,正從二品,乃正卿以上,皆不爲親呈乎?明白定奪,然後可無拘礙之端,故惶恐敢達。令曰,當稟于大朝後,更爲下令矣。諸臣奏事畢,退伏席上,有頃以次退出。
上在慶德宮。停常參·經筵。
下直,楊根郡守李必益。
夜自一更至四更,坤方艮方,有氣如火光。五更,南方有氣如火光,雷動。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道,
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚及熏熱·膈間不淸利,喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮少加·腰眼穴一帶牽疼之候,漸益差勝,而搔癢之候,比昨有減乎?今日臣等與諸醫入診,詳察症候宜當。中宮殿咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道,口淡·困惱·腹部飽滿特甚有加,脚痺特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢及溺道不平·腰眼穴一帶牽疼之候,與昨無異,而寢睡不寧,眼視昏暗特甚,腰下微浮少加之候,無減矣。勿爲入診。內殿咳嗽·膈滿·耳疼之候,一向差減,食已旋飢·自汗之候,比昨別無加減,而寢睡差勝後一樣矣。
權熀達曰,行大司憲鄭澔,執義金榦,掌令李彙晉·宋墁,持平金昌翕在外,持平朴弼正,牌不進。今日以監察茶時之意,敢達。令曰,知道。
韓重熙啓曰,吏曹郞廳來言,臺諫有闕,政事,何以爲之?取稟。傳曰,過齋戒後爲之。
權熀達曰,憲府無行公之員,連日監察茶時,事甚未安。除在外外,持平朴弼正,卽爲牌招察任,何如?令曰,依。
趙鳴鳳啓曰,上番兼春秋金廷潤,身病猝重,勢難察任,今姑減下,其代令該曹卽爲口傳差出,何如?傳曰,允。
又啓曰,當此勅行迫頭之日,西邑守令,不可不急時差送。延安府使罷黜之代,令該曹卽爲口傳差出,仍卽給馬發送,何如?傳曰,允。
吏曹口傳政事,兪崇爲延安府使,林益彬爲兼春秋。
趙鳴鳳達曰,今己亥年,年例守令薦擧單子,一百四十一張,邊將薦擧單子,一百二十七張捧入,而其中應薦不薦人員,令該曹察推,何如?令曰,依。
慶尙監司李㙫狀達,以寧海等五邑居私奴承還等,十名燒死,宋禮發〈等〉七名渰死事。令曰,燒死·渰死人等,令本道恤典擧行。
領議政金昌集初度呈辭,答曰,昨於箚答,已悉余意矣。今觀請急之章,不覺愕然,無以爲諭。憲臣意見,與大臣不同,則自列雖不可已,辭氣大欠和平,不少顧藉,誠甚未便,而以卿休休之量,此等過激之言,何足介懷乎?今若引入,則有損於事體大矣。玆遣史官,申諭至意,卿其體小子之倚毗,念時事之艱虞,亟斷巽牘,須速偕來,毋孤如渴之望。
事變假注書李春躋偕來,代黃梓爲之。
趙鳴鳳,以禮曹言啓曰,今此大殿入耆老所,稱慶告廟陳賀等事,旣已啓下矣。自前國有大慶,則例有諸道方物物膳封進之規,今亦依前例,大殿·中宮殿·世子宮方物物膳,一依冬至所封數,當爲封進,而陳賀之日,勢未及封進,亦依近例,隨後封進之意,分付諸道及開城府,何如?傳曰,依啓。物膳減半封進。
權熀,以禁衛營言達曰,頃日大臣·備局堂上引接入對時,行禮曹判書閔鎭厚陳達,本營分授水口門,因其舊號揭額,而西小門前頭設樓後,亦爲揭號事定奪,令下矣。取考前例,則敦義門修改時,自御營廳擔當設樓,而揭號,則令該曹擧行矣。今此水口門懸額,亦令該曹分付該監,依例擧行,何如?令曰,依。
趙榮福,以工曹言達曰,本曹所管各津津船中,今年限滿,漢江五隻,露梁九隻,孔巖四隻,松坡三隻,三田渡三隻,新川一隻,合新造船二十五隻及楊花渡改槊船二隻,廣津改槊船一隻等,所入材木,量其容入,依事目已給價本於船材都庫人,使之入峽貿得,待其流下,卽爲新造改槊,而船板流下之際,所經各官,不得收稅,旣有公文。近來各邑,任自收稅,事極寒心,切勿收稅之意,亦當知委於各邑,而上年漢江津數多擧子渰死之時,津夫十五名擧皆逃走之故,津船十五隻,無人看守,任自漂流於各處矣。卽爲論移于畿營,使之知委於津船所到官,以爲發民收納於本津,則畿營諉以無前例,再次論移,終不許聽。故十隻則分付於該津別將,艱難曳來,而其中八隻,則無楫物,四隻則泊在果川碁島,而亦無楫物,一隻則漂泊於陽川三丁面草浦中,而左右杉板,已無去處,餘存者只是本板云。必是浦邊居民等,不知津船事體之重大,毁破撤去之致,不可不推出。以此意行關陽川縣,所失杉板與楫物,使之一一推出,急急修補,領付本津,而尙無聲息。沙工闕額之代,盡數充定事,累度移文漢城府,自漢城府再送當部官員,與本洞尊位,眼同充定云,而該津別將牒報內,所定津夫,皆以流丐死亡人假名望報,無一持楫之人云。莫重津夫,如是苟充望報,幾至於行路不通,極可寒心。更以着實壯健人,斯速代定,俾無津路阻絶之弊事,令該府嚴加申飭,卽速擧行。果川碁島所泊四隻及陽川所泊一隻,亦令畿營,推出其所失杉板及楫物,運致交付於該津,八隻無楫物船具,使其當該別將,亦速修補事,自本曹嚴飭分付之意,敢達。令曰,知道。
兪命弘,以吏曹言啓曰,新除授延安府使兪崇戶奴呈狀內,奴矣上典,曾以奉使時,被革職之罰於彼國,不得接待彼人,故昨年客使時,至遞承旨,則今此西邑守令,動與彼人相關,不敢晏然赴任,斯速入啓變通云。客使時西邑守令,動與彼人相關,有所窒礙之端,則不可不急速變通。延安府使兪崇,今姑改差,何如?傳曰,允。
兪命弘啓曰,因吏曹草記,延安府使兪崇改差事,允下矣。令該曹卽爲口傳差出,給馬發送,何如?傳曰,允。
吏曹口傳政事,以李挺周爲延安府使。
兪命弘達曰,今日左承旨申思喆,病不仕進,同副承旨趙榮福,以滿日宣飯後出去,廳中只有右承旨趙鳴鳳,左承旨韓重熙,右副承旨權熀,而及其入對罷出之後,稱以情勢難安,相繼逬出,廳中一空,事甚未安。其所引嫌之端,俱非大段,左承旨申思喆,右承旨趙鳴鳳,左副承旨韓重熙,右副承旨權熀,同副承旨趙榮福竝牌招,推移入直,何如?令曰,依。
以右承旨趙鳴鳳,左副承旨韓重熙,右副承旨權熀,牌不進罷職傳旨,傳于申思喆曰,推考徽旨捧入。
趙鳴鳳,以禮曹言啓曰,今此稱慶時,各道監·兵·水營方物封進事,啓下矣。黃海水使旣已新設,一依京畿水營例,獐皮五張封進之意分付,而此後誕日·正至及別陳賀時,亦爲依此擧行事,定式施行,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱·腹部飽滿特甚有加,脚痺特甚及熏熱·膈間不淸利未已,溺道不平,搔癢之候,復何如?眩氣往來,腰眼穴一帶牽疼之候,亦有所減,而腰下微浮之氣少加之候,比昨有減乎?臣等不勝憂煎,惶恐敢啓。傳曰,知道。諸症候一樣,而搔癢之候,昨今則晝亦未已,腰下微浮之氣,姑無加減,而腰眼穴一帶牽疼之候,晝則差減矣。
假注書李春躋達曰,臣承令馳往于領議政金昌集所住處,傳宣令旨,則以爲,臣老不知休,遲回至今,畢竟遭此前古所無,莫大難洗之恥辱,非惟一身狼狽,竝與朝廷事體,而壞盡無餘,是臣之罪,尙誰咎哉?尋單請急,萬不獲已,而离明不諒,不賜兪許,特宣令旨,反覆諄切,至令近侍偕來,臣捧讀惶感,繼之以悶鬱也。似此所遭,雖微官庶僚,尙不可冒沒仍在,臣職忝大臣,何忍包羞忍詬,靦然就列,而在聖朝體下之道,亦豈宜責臣以微官庶僚之所不爲乎?臣雖微此事,一退之計,未嘗忘懷。今臣年迫日索,已過禮防,而含恩懷祿,不能一辭而退,人安得不輕侮而凌踏乎?因此謝事,復歸田里,是臣至願,惟冀邸下哀憐,而無枉匹夫之志也。精爽飛越,不得悉對,謹當以文字,更暴危迫之懇云。臣旣承偕來之令,姑爲仍留之意,敢達。令曰,知道。
說書洪龍祚上書曰,伏以臣於昨日,入對退出之後,忽覺冷汗遍身,頭部如碎,素患泄證,乘時發作,達夜登溷,度數無算,昏昏惙惙,若不保須臾,如不得及今調治,則實有性命之慮。玆敢冒死呼籲於侍湯憂煎之中,臣罪萬死,乞遞臣職,俾延殘喘,仍治臣瀆擾之罪,以嚴公法,不勝萬幸。臣無任屛營祈懇之至,謹昧死以聞。答曰,覽書具悉。爾其勿辭,調理察職。
二月初三日午時,王世子坐尊賢閣,諸承旨持公事入對。右承旨趙鳴鳳,右副承旨權熀,弼善趙鳴謙,假注書尹光天,記事官朴師聖。
右承旨趙鳴鳳讀全羅監司洪錫輔狀,茂朱赤裳山城史庫,參奉改差事。達下。
讀忠淸監司金興慶狀,忠州各山祭官無事設祭事。達下。
讀統制使金重元狀,倭船漂泊事。達下。
讀平安監司李肇狀,渭原鄕校修改事。達下。
讀慶尙監司李㙫狀,道內染病熾蔓事。達下。
右副承旨權熀讀全羅監司洪錫輔狀,罪人李明徵,長興府到配事。達下。熀曰,此乃其時,小臣次知之事也。
讀慶尙監司李㙫狀,罪人金漢淸,長鬐到配事。達下。
讀慶尙監司李㙫狀,冬三朔決獄事。達下。
讀慶尙監司李㙫狀,蟾津土卒給料事,令廟堂稟處事。達下。
讀全羅水使狀,沿海各邑各鎭,軍器船楫抽栍摘奸事。達下。
讀黃海兵使狀,白川水軍金萬起,惡虎囕死事。達下。
讀慶尙監司李㙫狀,東萊府牒呈,去十二月倭人去來接待事。達下。
讀慶尙監司李㙫狀,寧海郡多人燒死·渰死事。達下。
讀全羅監司狀,和順染病出幕人燒死事。達下。熀曰,狀達有三人以上死亡者,例有恤典擧行之事,一人則無恤典擧行之事,而此則死亡或至三人,或至五人,又有一名,而所謂一名,亦同入一狀中,未知何以處之。邸下不答。
讀忠淸監司金興慶狀,天安砲保尹大興,自燒死事。達下。熀曰,此忠淸監司金興慶狀達,而天安郡砲保尹大興,因火自燒事也。凡人情孰不好生而惡死,然而渰死·燒死·虎囕死者,皆欲避而不得,聞者猶爲悲之。卽者各道狀報中,渰死·燒死之類,邸下皆下恤典,虎囕者則例使本郡,放軍捉虎,此所以重民命,而哀其死也。今此大興,以其一身,獨當自己及一族二十餘人之軍布,不能支當,有死之心,無生之樂,適因火起,牢臥不避,終至於自殞其命,豈不悲哉?爲其守令者,若悉充其逃故之代,則一人之身,何至二十餘人番布之替當,而不察軍政,以致如此,極爲驚慘。古語曰,苛政猛於虎。今此偏苛之政,有甚於狀中所達虎囕水火死之禍,至使無告之民,自死抱枉,歸怨於國家,隣族侵徵之弊,尙忍言哉?自焚死人尹大興,與他燒死·渰死之類有別。雖是一人,而亦令本道恤典擧行,當該郡守金天與,從重推考,何如?右承旨趙鳴鳳曰,今此大興之死,極爲驚慘。邸下見此狀達,庶可以俯察民間之疾苦矣。近來軍役之侵徵一族,作一痼弊,雖富饒之民,不勝一族之役,盡賣田土,流離他鄕,則以至於橫徵切隣,侵虐不已,民安得保其生乎?然,莫重軍布,旣不可不捧,而欲捧則致有侵徵隣族之弊,此非特守令之罪也。必有大變通,然後可無此患矣。熀曰,遐方之民,始則或産業頗饒,而特以一族之故,賣田宅年年輸官,而畢竟蕩敗,至於顚連道路,比比有之。此則特以狀達之故,得徹睿聰,而其他窮巷之中,抱冤靡訴者何限,以此之故,白骨徵布之法,朝家每欲變通,而姑未果矣。大朝命臣等持公事鎭日入對,臣不敢循例奉讀文書,有此仰達矣。當該守令推考事及尹大興恤典擧行事,書下令于座前,追出擧條何如?令曰,依爲之。
以忠淸監司金興慶狀達,天安郡自燒死人尹大興,令本道恤典擧行,郡守金天與從重推考事,下令。
輔德朴聖輅,牌招察任事,下令。
外方賑政狀達文書,令戶曹次堂上覆達事,下令。諸臣奏事畢,退伏席上,有頃以次退出。
上在慶德宮。停常參·經筵。
自辰時至申時,日暈,暈上有冠,暈下有履,色皆內赤外靑。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房都提調李頤命,提調閔鎭遠,副提調兪命弘啓曰,日氣陰濕,伏未審夜來,聖候寢睡,若何?口淡·困惱·腹部飽滿特甚有加,脚痺特甚及熏熱·膈間不淸利,喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽疼之候,漸益差勝,而搔癢之候,比昨有減乎?今日臣等與諸醫入診,詳察症候宜當。中宮殿咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚之候一樣,而熏熱·膈間不淸利之氣亦甚,喉乾朝來止歇,眩氣往來,溺道不平,腰眼穴一帶牽疼之候,與昨無異,搔癢特甚,而寢睡不寧,眼視昏暗特甚,腰下微浮少加之候,無減矣。勿爲入診。內殿咳嗽·膈滿·耳疼及食已旋飢·自汗之候,一向差減,而寢睡差勝後一樣矣。
藥房夕問安時,口傳啓曰,晩後口淡·困惱·腹部飽滿特甚有加,脚痺特甚,熏熱·膈間不淸利之氣亦甚,及眩氣往來,溺道不平之候,復何如?腰眼穴一帶牽疼,腰下微浮少加之候,其有所減,而搔癢之候,比夜亦減乎?臣等不勝憂煎,惶恐敢啓。傳曰,知道。諸症候一樣,腰眼穴一帶牽疼搔癢之候,比夜無異,腰下微浮少加之候,亦無所減矣。
假注書李春躋書達,臣敬奉令旨,傳諭于議政府領議政金昌集處,則以爲,臣義在必退,申暴危衷,而猶不見諒於离明之照,此殆臣誠信素淺,不孚於君上之致,撫躬慙悼,更何仰復?今日之慶,乃是千百年罕有之擧,凡在含生之類,孰不企踵拭目,思睹縟儀,而若臣忝在耆社諸臣之後,其爲榮耀,尤當如何,而顧以人所凌藉之身,冒廁百僚之首,同其歡忭,私分萬萬不安,故終不敢爲放倒廉隅,貽羞淸朝之計,此實臣之不幸,非臣偃蹇自便而然也。伏惟體物之仁,豈不察臣由中之至懇哉?伏地禱祝,只有涕泗云。姑無造朝之意,臣則仍留之意敢達。令曰,知道。
領議政金昌集箚曰,伏以臣之情勢,萬分難安,有不可冒沒仍居於職次者,尋單請急,誠非獲已,而未蒙恩遞,反下史官偕來之令,臣狼狽悶蹙,不知所出。今臣犬馬之齒,已過懸車之年,本不敢驅策病骸,奔走世路,一退之計,不啻如痿人之不忘起也。然,臣只欲仰答聖上再造之恩,少觀邸下代理之化,低回不決,以至今日,而竊伏見國勢岌岌,百度廢墜,有非臣識慮才具所可救也。世道大壞,而臣無輓回之力,綱紀縱弛,而臣無振擧之策,賦役繁重,盜賊滋漫,而臣不能撫綏,賢愚雜進,名器冒濫,而臣不能進退,而顧其職則上相也,凡有得失,皆受其責,臣旣不能力辭去位,則竭其駑鈍,隨分規畫,一陳於紸纊之下,不得則止,是亦一道。夫然後,臣責方塞,國恩無負,是以不揆鹵莽,猥論時事,不意醜悖凌辱之說,闖發於臺閣之上,如是而國事尙何可爲,臣亦何可一日留哉?伏乞离明,察臣之情,諒臣之跡,亟先召還史官,仍賜斥黜臣身,以爲妄言之戒,以懲違慢之罪,千萬幸甚。答曰,覽箚具悉卿懇。箚單答辭,已諭至意,而情志不孚,巽辭冞堅,愕然且慙,無以爲喩。矧今國有大慶,縟儀將擧,冊子陪進之時,大庭呼嵩之班,卿以耆所堂上,決不可不進參也,明矣。勿復以情勢爲辭,卽日偕來,庸副虛佇之望。仍令曰,此箚答,令偕來史官傳諭。
傳于趙榮福曰,罰已行矣。前副校理黃龜河敍用。
傳于趙榮福曰,史官一員待命,騎馬三匹立之。
趙榮福啓曰,明日時任原任大臣·三司會議朝堂事,旣已稟定矣。在前會議時,大臣亦有命召之例,時任·原任大臣除在外外,待開門竝命招之意,敢啓。傳曰,知道。
申思喆達曰,卽今院中,只有臣思喆,同副承旨臣趙榮福二人,出納之際,已極苟簡,而且明日入對及賓廳會議,吏兵批政廳,將無以推移備員,事甚可慮。右承旨趙鳴鳳,左副承旨韓重熙,右副承旨權熀,又有只推之命,竝卽牌招察任,何如?令曰,依。
趙榮福,以吏曹言達曰,近來祭官頉免,已成痼弊,至於獻官,當差員數不多,故一從井間,輪回差定,而或稱病重,或稱有故,甚則陳書達矣。今此魂宮春享祭初獻官錦平尉朴弼成,東平尉鄭載崙,終獻官工曹參判黃一夏,行副護軍許玧,實預差塡差,而亞獻官預差,靈順君浟,書塡達下矣。果又或陳書,或稱病,無意進參。莫重受香,致令日勢已晩,事之未安,莫此爲甚,竝從重推考,不得已初獻官,以亞獻官礪原君柱陞實,而亞獻官以終獻官預差行副護軍許玧,終獻官以月善君改付標以入之意,敢達。答曰,知道。
又以吏曹言達曰,今此墓所春享祭獻官,行西陽令熳塡差達下矣。日勢已晩之後,無端不進,莫重受香,如是遷就,事體之未安,莫此爲甚,爲先從重推考。不得已預差達城都正棡陞實,改付標以入之意,敢達。答曰,知道。
申思喆達曰,右承旨趙鳴鳳,左副承旨韓重熙,右副承旨權熀,昨有只推之命,更卽牌招,何如?令曰,依。
趙榮福達曰,行大司憲鄭澔,執義金榦,掌令宋墁·李彙晉,持平金昌翕在外,持平一員未差。今日以監察茶時之意,敢達。令曰,知道。
又達曰,領議政箚子到院,而以社稷大祭齋戒,留院之意,敢達。令曰,入之。
以金始燁爲假注書。
趙榮福啓曰,兵曹郞廳,闕內各處,入直軍士夜巡檢云矣,敢啓。傳曰,知道。
文武官堂上三品獻議。大司成洪致中以爲,年前北漢議築之初,臣適入侍前席,力陳其不便之狀,逮移憲職,又以博詢審處之意,有所論啓矣。今此蕩春之役,蓋出於北漢之餘計,而其無益而有害,反甚於北漢,則臣之意見,豈有前後之異哉?朝家初不審愼,輕始鉅役,致令國儲蕩然,百弊滋生,言念及此,誠可慨惜。北城旣已完築,糧儲略備,似難一朝廢棄,屬之一軍門,使之句管修葺,則足爲都城士民臨急避兵之所,而至於蕩春之築,經理之廳,不可不劃卽停罷,以紓國力,以解民困。此係國家大計,以臣迷滯之見,固不當妄論,而詢問之下,不容含默,敢採輿人之誦,略貢愚衷,伏惟上裁。
刑曹參議柳重茂以爲,北漢形勢雖絶險,城內石角多而無以容大軍,水泉少而無以沃衆喉,一面直當海風,寒威倍酷,士卒有凍斃之患,此三者皆不足爲臨亂得力之地,而不計國儲之罄竭,民情之愁怨,而破碎國都之來脈,興此無益之大役者,已爲國家之左計。至於蕩春之役,所以衛北漢通都城之計,而周圍廣闊,防守甚難。都城接連處,又無山角之遮蔽,登臨俯視,虛實難掩。萬一敵兵,由都城而乘便入據,取倉粟爲食,留屯不去,則北漢形勢,將不保頃刻,而有波盪鼎沸之患,此誠必危之道。重臣書中,決不可奉廟社入北漢云者,不是過論。議者雖以築役之已始爲難罷,而卽今已築者少,未築者多,而北漢之不可恃,如上所陳,則盡一國已疲之力,傾府庫已竭之財,强欲畢築而後已者,實是左計中尤左者。夫經理之設,蓋爲裨補城役之需,而任掌輩憑藉威勢,毒痡中外,聚斂之際,浚民膏血,一國衆庶之怨咨北漢,誠以此也。先罷城役,次罷經理廳,使國儲不至益耗,民怨不至益滋,則爲今日捄弊之良策,伏惟上裁。
兵曹參議任舜元以爲,今此下詢,實是國家之大計,如臣膚淺,何敢容議,而若其得於輿論則有之,略此仰陳焉。北漢地形,雖險絶,而內實傾仄狹隘,決難容衆,以偏師守之,或可得力,而至於臨亂駐蹕,恐非萬全之圖也。若夫蕩春加築之擧,雖出於連城協守之計,而當初北漢之築,蓋以都城闊大難守,故有急則爲入保北漢之地也。然則都城自在棄捨之中,都城旣捨,則蕩春之不可獨全,此乃必至之勢也。況此擧國飢疫之餘,經用已竭,民力亦困,何必糜財動衆,築此無益之城乎?基址雖已經始,竝令停罷,而都城如不可守,則以南漢爲歸之外,似無他策,伏惟上裁。
副司果李禎以爲,臣伏以築城之擧,係是廟算,而其事不輕而重,人人之不可輕議也,決矣。況如臣疏遠老昏者,安敢出意見論利害乎?大抵北城不緊,旣出於國人之輿誦,則其非萬全之地,卽此可知。至於臨急奉廟社入守之計,臣以爲不思之甚也。北漢無所可恃,則繼築蕩春,有難得力,唯在博詢而處之,伏惟上裁。
副司直魚有龜以爲,臣竊伏念北漢天險,足爲臨亂依歸之所,聖算旣定,僉議攸同,積年經營,已至成就,到今更無可論。至於蕩春築城,蓋爲儲軍餉而備不虞,則表裏相依,緩急可恃,漸次完築,恐爲得宜,而此係國家大計,以臣淺見,不敢輕議。且臣與主管大臣有親嫌,亦何可論列是非乎?惟在朝家博詢而審處之,伏惟上裁。
判決事呂必容以爲,北漢築城之後,議者以爲,石峽險隘,形勢孤危,不可不繼築蕩春,設置倉庫,募入民戶,然後方可爲完全依歸之所,而乃者重臣書中,以賊入都城,則俯視蕩春,如探囊中物爲言。北城設施以來,臣連爲待罪外邑,未能目覩形便,宜不敢妄有所論列,而竊聞輿人之言,則皆謂北漢旣無可恃之勢,蕩春尤非繼築之地,此非特重臣一人之言也。脫有緩急,固守都城之外,更無他策,唯在博詢廟堂,商確善處,伏惟上裁。
副護軍趙以健以爲,臣本以常調武夫,無所知識,而特以曾前忝叨邊閫之故,山城利害下詢之音,亦及於微臣。此係國家重事,何敢强其不知,妄論便否乎?然,旣始之役,亦難半塗而廢,稍俟癘疫寢息,年事登穰,以卒其役,似合便宜,伏惟上裁。
副司果許墀以爲,今所議者,國之大事,非臣老耄,所可容議於其間。且臣足目,未嘗一及於是城,則何所見而議是城之便否耶?第伏念經始以來,國人皆曰不可,噂沓之言,至今未已。人心去就,得失可知,而天災時變,兆像驚心,民憂國計,艱虞溢目,此誠上下恐懼未遑暇之日也。修省是急,興作非時,臣以爲罷之便也。伏惟上裁。
工曹參議兪崇以爲,今玆築城之議,甲乙互爭,或以爲可築,或以爲不可築,其所爲言,皆出於公,重臣之陳書極言,亦爲國家深慮。春宮之稟于大朝,命集群臣,會議朝堂者,將以折衷群言,欲定大計也。如臣膚淺之見,何足有無於其間,而臣意則當初北漢之築,廟議僉同,聖上親臨,周覽其形便而定之,費了許多財力,積峙糧餉器械,以爲早晩緩急之用,此誠莫大之擧也。如其不築北漢則已,旣築北漢,則蕩春介於都城之間,亦宜連築,接於都城,以爲脣齒之勢。若有警急,則固守都城,而至於萬分難守而後,入保北漢,未爲不可。廟社雖入北漢,都中士民倉廩,輸入春臺,毋藉於寇,庶爲萬全之道。相臣之必欲築斯者,亦可見爲國之至誠也。以壬·丙年事觀之,其時國勢人心,非如今日之比,而壬辰之變,宣廟播越,纔出國門,衛士盡散,丙子之亂,仁廟駕出,不能達江都,僅入南漢,傳聞長老之言,猶且心喪膽慄。況今國勢之岌嶪,人心之泮渙,百倍於壬·丙年間,脫有緩急,則國家雖欲出都門一步地,亦難矣。當其時,捨北漢而何適?且國都至近之地,有天險之固,惟我漢都爲然,此聖祖之所嘗留意,而咨詢於同德之臣也。方有復雪之大志,故似未暇及於邦內之施設,何可以此,而阻已成之大計乎?臣以爲朝家無他依歸之所,則北漢決不捨,而蕩春不可不築,惟望博採群議,克定大計,伏惟上裁。
副護軍柳㵑以爲,今此築城當否,非臣庸下,不敢妄論,而旣承下詢,猥陳淺見焉。旣築北漢之後,又加築蕩春,以爲脣齒之勢者,大意儘好,而第築城非難,守城難也。兵法曰,以人稱城,以粟稱人,然後方可守城。今若築蕩春,而竝守三城,則恐有兵粟不稱之憂,棄都城而退保兩城,則亦有主客倒置之患,其勢必不能支也。臣嘗待罪永宗,竊觀江都形便,非徒天塹可恃,雖在搶攘之中,漕運可通,器械凡百,倍蓰於丙子,而又有喬桐,搤海西之要衝,永宗當南洋之咽喉,足爲江都之羽翼。大阜·德積等大小鎭堡,接連布列,有進退應援之勢,比諸陸城之四面受敵,內外阻絶,不得措手者,其利害相去萬萬也。丙子之亂,江都失險者,人也,非地也。壬辰之賊,不入內島,雖賴統禦得人,遏絶海路之致,而亦由內洋水路絶險,賊不敢深入故也。蓋自八眉島以下,至安興之境,水勢險難,切忌行船。江都近境,南有孫石項,北有升天堡,俱非容易船運之處。假令賊艘乘潮而來,潮退則船隨退却,淤泥沒人,不足接足。以此論之,江都非但陸賊可禦,海寇亦可防也。朝家非不知如此,而特以地步稍遠,慮有不及之患,又懲丙子之失守,未免等棄,此所謂因噎而廢食也。且邊備之設關防置烽燧,乃所以報警而防賊。雖不能却賊,猶可以緩寇,豈有丙子急遽之患也?近來升平日久,邊備解弛,固宜別樣嚴勅,俾盡捍禦之道。唯此江都保障,益加措畫,勿論南北變,必爲依歸之地,則似或得宜,伏惟上裁。
宣傳官尹一商以爲,都城根本之地,凡有緩急,效死勿去,固爲萬全之策,則當初北漢之設施,誠爲失計。然,旣築北漢,不築蕩春,則將無以固圉而峙糧。故主管大臣,勞心焦思,鳩聚財貨,必欲完築而後已,其赤心爲國之誠,蓋可見矣。今者重臣以決不可奉廟社入北漢,陳書力辨,蓋以爲三城連亘延袤,殆至百里,此固兵家之所忌也。其所論列,誠有意見,以臣膚賤之見,有難的知其利害之所在,而第念他日之保守與否,都在於人和,雖不可預度,目今飢饉癘疫,有同兵燹,不特時屈擧贏而已,稍待時和歲豐,更爲築斯之役,實合於謹天戒順民心之道,唯在博採以裁處之。
副護軍李漢珪以爲,伏以臣素蔑識見,莫重論事,不敢容喙於其間,而第伏念初無北漢則已,旣築北漢,則付築蕩春,其在相應之道,似不爲害,而今此獻議中,必多明其利害之長算,伏惟上裁。
副司果金致龍以爲,陰雨之備,固是有國之所重,必須審察其地利,量度其事勢,熟計而行之,可無後悔,而今此北漢之經始也,已多同異之論。蓋山城之築,必得外險內夷之處,然後方可容接,此則不然,內勢傾仄,無一片平夷之地,水泉周足,然後方可無虞,而此則不然。若値冬月氷合之候,則水路斷絶,議者之論,皆以此斷之。況都城失守,爲賊所據,則一片危城,寄在於咫尺孤絶之地,雖欲保守,其可得乎?至於蕩春,尤無意義,地勢低陷,旣是都城壓臨之處,將何以捍衛耶?都城定計,旣非上策,而朝家初以闊大難守爲慮,則厥後民不加多,而乃欲連三城固守,其於事理,果何如也?旣不能固守,則次第瓦解,可坐而知,國計空虛,已無可言,而經理設廳之後,都民以罔利爲怨,糶糴轉輸之際,畿氓有顚連之歎,其他歸咎之言,罔有紀極。蓋地利不如人和,非但古有明訓,趙襄子之歸晉陽,亦取其民和,則緩急之際,不可不察者,民心也,而今者人心如此,則民情之不和,從可知矣。一簣之虧,雖甚可惜,當初建議之臣,亦曰必危之地,則及今停撤之外,恐無他道,伏惟上裁。
副司果李萬選以爲,臣識慮短淺,不解時務,而今此築城之議,其地勢之不便,人謀之失宜,亦不無一二可言者。此皆諸臣前後章奏之所已悉,今不必別爲論列,而第念當初築城之議始起也,非但朝紳之間,議多歧貳,下至閭巷民情,皆以爲不便。近日重臣書出,而人之見之見,亦皆以爲然。人心所在,天意可見,則築與不築,於斯可判。傳曰,地利不如人和。地利雖便,未得人和,則固不可用。況竝與地利而不便者乎?然,北漢則或在利害之間,而至於蕩春之築,尤無所據,爲今之計,唯當亟停蕩春之役。但留北漢之築,一如大興設置之例,爲先罷經理廳,俾除無限弊端,而脫有緩急,都城如不可守,則以南漢爲歸之外,似無他長策矣。伏惟上裁。
副司果吳命恒以爲,今此下詢之命,實係軍國重事,以臣淺見,何可指陳得失,而第臣於昨年,待罪南漢,詳察利害,以南漢形便,比論北漢,而略有商度,其何敢有懷不陳乎?蓋南漢則水泉且裕,城內平夷,西北高峻,東南稍開,雖當冬節,不至苦寒,是誠爲緩急可守之地。但軍餉各穀,交雜耗逋,此極疏虞,而北漢則地勢,大與南漢相反,城內險隘,水泉不足,東南高峻,西北開張,春初秋末,亦自凜栗難堪,隆冬雪寒,何能乘城拒戰?雖以南漢日記見之,虜攻西城,幾致失守,南漢西城,最爲高峻,而彼必來攻,我亦幾陷,蓋以西北隅風寒最緊,彼乘順風,我當逆風,戰士難以爲力故也。況此北漢,西邊豁露,受風尤急,守堞之卒,尤多墮指,此不可〈不〉深慮者也。若夫蕩春之役,當初廟堂,視北漢如晉陽,必以爲歸,則京都及三江各處倉穀,慮有齎盜糧之患,而北漢軍食,勢必難支,此大臣所以必欲築斯設倉,以爲淸野之術者也。今以北漢爲不可入,而國家大計已左,則蕩春之築不築,有不足論者矣。噫,廷論多端,處分數改,都城修築,旣費巨萬,北漢·蕩春,又竭民力,幾成旋罷,莫適所從。平常無事,尙且如此,臨急倉卒,何所底定?臣愚以爲,許多新創,都歸無益,緩則入江都,急則保南漢,此已試必然之驗也。況今癘疫飢饉,民命近止,蔀屋之下,愁怨徹天,京外儲蓄懸罄,國非其國,念之心寒。以今觀之,此豈興作之時乎?竊願君臣上下,同心協力,大小興作,一切停罷,唯以節用愛民,爲今日急先務,是微臣區區之望也。伏惟上裁。
副司果李翊漢以爲,今此會議,國之大事,如臣膚淺,何能容喙,而旣承詢問之命,安敢終默?大凡城池形制,外雖險阻,內則平夷,必進退便利之處,然後可以容衆得力,而此則不然,內外俱險,地勢狹仄,此所謂兵家絶地也。至於西邊,則山脚盡露,虛實易著。況且屯宿師旅之地,尤以水泉樵蘇爲重,而水泉無源,樵蘇不敷,顧此數款,固不可謂得地。餉穀數爻,臣未知幾何,而比諸江倉所儲都城公私之穀,必將懸殊矣。若使賊虜,充斥都城,先據江倉之粟,則眞所謂齎盜糧者也。一隅孤城,糧餉罄竭,則此豈持久保守之地乎?都下人心,皆曰,北漢決不可入,平常無事之時,輿論如此,則倉卒波蕩之際,去就可知。雖然,完築之城,今不可毁破,至於蕩春,則重臣所論,俱有所據,臣不必煩論,而凡山城之有窺峯,兵家以媒寇引敵爲大忌。一面有窺,尙且爲忌,況此地勢低陷,自都城視之,非特一面之窺而已,決非可恃之地,不待智者而明矣。如知其無用,則猶可及止,何必役飢疫之疲氓,耗國家之財力乎?淺見如此,伏惟上裁。
副護軍李壽民以爲,北漢築城之議,自古有之,今幸完築,爲國家陰雨之備,則顧此蕩春之役,不容少緩,而飢饉癘疫,連年爲災,國用耗竭,民力凋殘,重臣所達,蓋欲裕國用蘇民力,其深憂遠慮,有非尋常。如臣淺見,何敢與議於廟算,而目今疆外,無朝夕之警急,則姑待飢癘之稍息,使各軍門,分把立役,以畢垂半之功,似合便宜,伏惟上裁。
副司果金始慶以爲,臣於設險守國之道,素所昧昧,而詢問之下,不敢終默,謹採古人山城利害之說,參以平日所嘗涇渭於中者,而仰復焉。大凡山城形勢,以其外面斗絶,敵來不得攀援,而雲梯土山,無所可施,內勢寛平,足以容吾士馬,水泉且多,萬衆汲取而不竭,地形通望,可以應接四面,又無對峯及凹缺處,敵人不能窺我之動靜,夫如是然後,方可爲萬全必守之地。今此北漢,非不險阻,而內險無異於外險,山高谷深,形如仰瓦,士馬之衆,不能容處,石峯削立,崖壁峻急,守埤之卒,難於着足,此其不可守,一也。井泉尠少,只有中興洞一派澗水,雖在常時,尙不足以供萬軍之汲,若當夏旱冬沍之節,則源流枯涸,無以濟師,此其不可守,二也。包絡崗麓,彼此懸遠,旗鼓耳目,不能相及,將帥一令,不能卽通,此其不可〈守〉,三也。西門一路,無異平地,城中動靜,可以望見,雲梯土山,亦易竝施,此其不可守,四也。東南高峻,兌方低下,受風最多,寒氣倍甚,登此山者,盛夏猶思挾纊,況驅薄衣之疲卒,晝夜暴露於石角巉巖之上,若値嚴寒,則墮指裂膚,不待敵而自斃,此其不可守,五也。自築北漢以來,大小民人,皆曰不便,視入此城,如就死地,平時人心如此,乃欲臨亂驅入,以爲固守之計,不亦左乎?此其不可守,六也。北漢之不可守,旣如是明矣。當初議築之日,已多有甲乙之論,而至如蕩春,則不但其地形之低陷,且城之連珠,乃是兵家之所忌,則今此加築之擧,豈不大乖於審勢防患之道耶?作事必謀始,始以南漢爲不足恃,而都城修築之議起,俄變而築北漢,又轉而城蕩春,識者之竊歎,固已久矣。今則重臣書中,亦以北漢爲必危之地,而盛言蕩春繼築之失計,末乃曰,可恃者唯南漢云云。惜乎,此言不發於北漢經始之日,而使國家費了許多財力,築此不可守之城也。雖然,旣知北漢之不可守,則蕩春之役,猶可及止,無重殫已匱之國用,無重困已竭之民力,則國家幸甚。臣之淺見如此,而事關邦國大計,唯在博詢而審處焉。
副護軍尹鳳朝以爲,北漢之役,旣爲宗社大計,愚陋如臣,固難輕議,而但此城,內旣偪險,地又欹仄,倉卒急遽之際,公私容接,勢有所難,而況其西北隅,呀曠無所遮蔽,自砥石峴大路而望之,則城內動靜,無一不覘,臨亂入處,已非萬全之地,而至於蕩春之築,欲以連接都城,以爲緩急相須之計者,非不至矣。第將倂守都城,則都城旣有闊大之慮,況三城乎?抑欲棄都城,而專意北城,則賊旣屯據都城,都城非我有,而又欲築城而接之,以爲輔車之勢者,不亦左乎?當此時屈擧贏之日,動衆耗財,甚非得計也。北城則毋論其便否如何,修築旣完,積儲旣廣,則今不可遽然全棄,而蕩春之役,卽使停撤,似爲得宜。唯在聖上與廟堂,審思而善處之。
副司果李喬岳以爲,自築蕩春之後,議者多端,臣旣未遍審形便,今於詢問之下,有難出意見可否,而第蕩春處於北漢·都城之間,地勢低陷,賊若入處都城,據其高峻,則蕩春難保其必守,旣失蕩春,則北漢亦難保其必固,此其事勢之必然,況北漢·蕩春,相距數十里,地形甚爲闊大,臨急倉卒,兵力單弱,兩處守城,勢有所不及,則今玆築斯,決知其非他日得力之地。重臣書中所謂大計云者,誠有見而發矣,莫如速停無益之役,無至耗財取謗之歸,而至於北漢,則內外險絶,地勢狹隘,雖不及南漢之完固,城堞已設,倉庫已備,糧餉已峙,當初聖算之獨斷,廟議之贊成,旣非偶然,則唯在朝家博訪而審處,以定他日之大計焉,伏惟上裁。
副護軍李挺周以爲,伏以北漢·蕩春之設築,實是國家大計,非臣膚淺之見,所可妄論,而旣承獻議之命,何敢終默?北漢天險之地也。北東南三面,峯高嶺峻,地勢阻阨,西邊雖似稍低,亦且險固,脫有緩急,使一大將守之,足以憑險拒敵,而第水根甚淺,重興寺前,雖有一道溪水,若當深冬,則輒皆凍涸,至於泉井,絶無而僅有,大駕若率都民以入,則其勢實難久住。況且山高谷深,無一寬平處,許多軍民,何以能容,以此以彼,恐非大駕駐蹕之處也。至於蕩春臺,則四面險阻,中亦寬廣,水根且多,城若堅築,糧亦多峙,則雖南漢·江都,無以加此,惜乎,當初不爲專意於此也。議者多以爲,旣棄都城之後,白岳及曲城爲賊所有,則勢如破竹云,而此則有不然者。若依北京城制,蕩春城之連接都城,則內外皆爲石築,城上可容五馬隊,而我軍先爲登城俯拒,則敵何能仰關而攻之乎?況聞糧餉旣備,役且過半,則到今中撤,亦可惜矣。臣意堅築蕩春,以爲緩急駐駕之所,而北漢則守以一枝兵,以爲犄角之勢,恐爲得宜,伏惟上裁。
副司果沈樘以爲,頃因重臣書論北漢不便之狀,有諸臣會議之命,臣亦猥忝下詢之末,何敢不略陳素蘊哉?昔年聖上特軫臨亂駐蹕之所,廟議請完定都城矣。旋因海賊虛聲,又有北漢築城之擧,蓋欲若値危急,自都城移奉大駕北漢,則事遂嚴重,人莫敢議,不計都城主脈,劈破穿鑿,大起城闕,有識之竊嘆久矣。城在巉巖石角之中,險阻則極矣。但內勢傾仄,外視登露,春旱泉涸,冬陰寒倍,決不可爲至尊留蹕,軍馬久容之狀,有目皆見,有口皆言,何待重臣書陳而知之也?蓋自有北漢築城之後,當初死守都城之意漸緩,及今蕩春繼築之議發,而都城則自歸於全棄,何者?所謂連珠城,自古兵家所忌,蓋謂一城見敗,餘城皆敗也。今此連三城通計,殆過百餘里,雖有神謀鬼算,一時守堞,一時禦敵,千萬無其理。夫力分則守弱,守弱則賊乘,理勢必然。北漢終若爲移蹕之地,則都城隨卽瓦解,蕩春終若爲貯穀之所,則倉廩皆非我有。都城·蕩春,旣作賊藪之後,惟彼北漢孤城,何能獨保乎?奉廟社入此危地,決非爲臣子所敢議者。蕩春城役,尤極無謂,國人皆曰,可罷,臣亦謂不可不急急停罷,使國財不至於益加消耗,民怨不至於益加毒痡,使王都後脈,不至於益加傷破,則斯亦國家之大幸。至於大駕駐蹕之所,莫如專意於已定之都城,都城雖有闊大難守之言,而五部民庶,足以守堞,公私財穀,足支半年,此皆南漢·江都之萬不及者。況守城之勝敗,實係民心之離合,本不在於城之闊狹。惟此都民,世受列聖朝子育之澤,平生安堵,常有願戴之心,且其父母妻孥之所在,家國存亡之俱係,則使斯民守此城,皆將一心效力,赴湯蹈火之不辭,其與鄕邑怨苦之氓,驅使縛致之卒,不可同日而語也。臣之愚意,國之大計,堅定都城之外,似無他策,益加固結民心,益加修治戎備,以期君臣上下協心全安之圖而已。疏賤如臣,且昧時務,而旣忝會議之列,敢陳一國公誦之言,不勝猥越惶悚之至,伏惟上裁。
副護軍申慶濟以爲,北漢築斯之役,蓋出於國家陰雨之備,而臣之淺見,竊以爲不可也。何者?脫有緩急,殿下將奉廟社入北漢,則滿城中大小人民,其勢必保抱携持襁屬而隨駕矣。許多陪從及各樣軍兵,其麗不億,北漢險則險矣,四面巖石,而平土絶少,泉源不肥,而居民患竭,風氣乖常,而盛夏或裘,決非百萬生靈,容接久留之所,而況爲臨亂駐蹕之地乎?且都城旣空,則賊兵充斥,如入無人之境,屯聚城中,客反爲主,睥睨北漢,不與爭鋒,據江倉之粟,塞三南之路,出沒近畿,曠日持久,或一朔二朔,至於三四朔之久,則外阻蟻子之援,內有炊骨之急,進退維谷,轉動無路,連碁累卵,不足以喩其危也。以此論之,經營北漢,斷非萬全之計,重臣所謂奉廟社入北漢,有必危之道者,豈非爲國家深長慮乎?至若蕩春之於北漢,卽一贅疣耳。有害於北漢,而無益於都城者,五尺童子,亦皆言之。蓋都城常以闊大難守爲憂,則又築蕩春,適足添其難守之一弊而已,更何關於成敗之數哉?且賊旣據有都城,則竝入蕩春,勢所固然。兩城之間,互爲聲援,窺覘我虛實,遮絶我出入,不戰不退,坐待其弊,則是北漢,旣有都城之賊,又有蕩春之賊,兩面受敵,自添一敵也。臣所謂無益於都城,而有害於北漢者,此也。況今連年癘疫,仍之飢饉,日食虹貫,變異非常。惟當停罷擾民之事,講究弭災之方,此實當今之急務,而不念贏屈之擧,强擧陾憑之役,非但京中,外方築役,比歲紛紜,而隨築隨棄,徒費財力,近來城役,實爲痼弊。今玆蕩春之非算,人孰不知,而曾無發口言者,昨年臺臣之書避,今日重臣之疏陳,實出一國公共之論。如臣疏逖,更何敢容喙於其間哉?伏惟上裁。
副司果李宖以爲,今以北漢城役事,至有下詢之擧,臣於築城之初,適往山上,草草看審,旣未商量築斯之當否,而大臣·重臣,周覽形便,完定大計,則以臣膚淺之見,固不當出意見論利害。大率論之則北漢旣是天塹,距都城至近,廟堂之定計營築,蓋是爲國家深長慮。至於加築蕩春臺之擧,亦出於元老大臣竭誠憂國,欲爲輔車相依之勢,到今還寢,亦似重難,而第伏念自北漢至都城,合而計之,則將至百餘里,脫有緩急,決難盡守。使敵據都城,而俯襲新築之中城,則有同建瓴之勢,其誰能禦之耶?設或以蕩春臺謂之不可不築,目今年歲大儉之餘,毒癘凶疹,遍熾京外,一日死亡,不知其幾何,哀我生靈,擧將盡劉。況且年來設賑,國儲蕩竭,倉廩枵然,言念及此,不覺氣短而心寒。地理不如人和,爲今之計,莫如姑停蕩春加築之役,亟罷經理廳,以其所餘財物,濟賑塡壑之民,以爲收拾人心之圖,恐無過於此矣。伏惟上裁。
戶曹參議洪啓迪以爲,今夫北城之築,實出於朝家緩急之大計,而第伏念守城之策,莫如先得形便,所謂形便,卽中平外險之謂也。中平,故吾足以周旋,外險,故敵不能輕進,此主客勞逸,所以不敢相抗也。今此北漢則不然,內外俱險,而內險殆過之,石角巉巖,崗巒錯互,其勢東不能救西,北不能應南,一處有失,則敵有乘高據險之勢,而我有迫阨偪塞之患,此必然之勢也。以此觀之,以險自固,反所以以險自取敗也。其不可守,一也。守城所忌,尤莫如使賊覘虛,而今其地形,一邊偏傾,自外望之,如觀掌上,虛實無以自掩,動靜無以自匿,實有望旗視轍之慮,其不可守,二也。且其地勢,背陽抱陰,早寒而偏受風,雖强壯之人,實難久駐足於磽确之上,其不待嚴冬沍寒,而必有墮指裂膚之苦可知。以我國素不服勞之軍卒,倉卒韎韋之君子,其能日夕把守,保其信地乎?其不可守,三也。城基峻絶,自城內平地以上,無不脅息喘汗,若其最險遠處,則一崗躋攀之可當平地百步之勞,敵則自有坐制之逸,而我則日有冒險之役。如是之際,兵力之先疲,戎機之易誤,亦不可不慮也。其不可守,四也。兵家守禦之方,固非如臣疏迂所敢論,而第以往牒所載觀之,大抵皆有相機應變之道。今此北漢,則一入其中,東北阻阨,惟有西南兩面,可與外方應接,而都城旣曰,不可守矣,西門亦曰,受敵之地矣。內外皆阻,遠近莫通,只可自困於大山嵁巖之險,無以自措自運於其中,其不可守,五也。凡守城之道,必須在我者,能制其四面,而毋爲敵所奪,然後方可自固也。此則不然,都城旣不可守,則敵已制其南矣。漕溪以東,我阻其險,敵據其平,則敵已制其東矣。西門以西,更無防限,則敵已制其西矣。我則欲東欲南欲西,而俱無所宜,蓋一入深阻,不自發用,則大勢自然爲敵所奪矣。其不可守,六也。都城旣曰難守,則是於敵至之日,便將擧而與之矣。北漢之於都城,卽呼吸相通之地,縱敵於咫尺都城之內,而局處於隔一崗險阨之地,日夜應敵,殆必奔疲不暇,其不可守,七也。有小可喩大者,凡人遇賊者,賊入其堂,其當入避於室中耶?其當走避於藩垣之外,以求救於隣里乎?此其利害,甚不難辨。今此北漢之守,臣恐其或近於避寇入室也。至於蕩春,則尤無可論。自都城隔一岡之北漢,亦不可守,況自都城俯瞰之蕩春乎?是必於都城·蕩春之間,又有一城,與都城夾起,然後方可爲城樣,而又必與都城,爲砲矢不相及之地,然後可守當否,方可論也。臣固未知蕩春之內,其廣果何如,而設令其廣,足容一城,若到都城以北兩山交會之處,則其勢終無以與都城對築矣。只此一節,可知其利害,且其介於兩城間低陷之處,是取必敗之道也。儲峙糧餉,是示必爭之地也。蓋蕩春一失,則北漢之難保,理所必至。臣又未知我國家兵力,果可連兩城而守之乎,設令兵力,足以守之,包許多險阻,而竝守城,恐有不待敵而自潰之患也。今之議者,若曰,北漢已完之城不可罷,蕩春旣築之處不可毁,自今以後停廢築役,使一軍門主管,脫有緩急,率都下願入者,入保其城,以爲南漢·江都之援云,則固未知爲失計,而第若曰,奉廟社奉大駕,以爲依歸之所云,則以臣迷見,實有如右所慮者矣。仍念臣多年出入於言事之地,而曾無一言,今於會議之命,始敢冒陳愚見,不任慙惶之至,伏惟上裁。
上在慶德宮。停常參·經筵。
大殿·中殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱·膈間不淸利亦甚及喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽疼之候漸益勝,而搔癢之候,比昨有減乎?近日聖候諸症,有加無減,而以狗寶進御之故,不能議進他藥矣。伏聞昨夕入侍醫官所傳之言,有商議定藥之下敎矣。今日臣等,不可不與諸醫入診,詳察症候,議定當進之藥矣。中宮咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?加減補中益氣湯三貼,已盡於昨日,今日令醫女趁早入診,詳知症候後,可以議定加進當否矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚,熏熱·膈間不淸利亦甚之候一樣,而喉乾朝來止歇,眩氣往來,搔癢特甚少歇,腰眼穴一帶牽疼之候有加,而寢睡不寧,眼視昏暗特甚,腰下微浮少加,溺道不平之候無減矣。勿爲入診。與諸醫議定當進之藥,而大黃味苦,此等材料去之宜當。內殿咳嗽·膈滿·耳疼及食已旋飢·自汗之候,一向差減,而寢睡差勝後一樣矣。
藥房再啓曰,中宮殿入診醫女退出後,臣等與柳瑺·權聖徵等諸御醫,反覆商議,則皆以爲,加減補中益氣湯,不無微效,加進三貼,宜當云。此藥煎入之意,敢啓。傳曰,知道。
藥房三啓曰,以本院口傳啓辭,丸藥議定事,命下矣。臣等與柳瑺·權聖徵諸御醫,再三反覆商議,則皆以爲,聖候腹部飽滿之症,輾轉添加,今則右脅下,明有積聚,倏忽浮高,不可以尋常藥物責效。木香和中丸,先進一劑,以爲消導滯氣之地,宜當云。此藥劑入之意,敢啓。答曰,知道。
判府事金宇杭箚子,伏以臣之脚病,積年沈痼,少有運動,輒復苦劇,已至難治之域,長在坯蟄之中矣。頃當聖候有添加之節,憂惶煎灼,不敢偃伏,僅僅扶曳,一參候班,退出之後,左右環跳之骨,刺痛益甚,轉側須人,加以觸感致傷,痰症又發,胸痞喘促,氣乏昏暈,眠食都廢,貼席呻喟,累日起居之列,終不得更申情禮,一息雖存,寧不如死。召牌之下,又未能自力祗赴,負犯層積,宜被嚴誅,不得已席藁,煩籲於侍湯之中,伏乞离明,俯賜矜諒,遞臣本兼職名,仍治臣罪,以安微分,不勝大願。今此會議之事,所關亦大,而朝堂之會,病未進參,默無一言。極爲惶恐,敢以淺見,附陳於請譴之章,唯邸下澄省焉。頃年議築北漢之時,臣疏陳所懷,仍請固守都城,勿築新城,而廟堂趁不覆奏,終歸於空言無施矣。及其營築,臣承命監董,備諳形便,北漢雖不可謂全無一欠,自是天險之地,且近都城,可爲臨亂依歸之所,此聖算所以堅定大計者也。曾於駕幸北漢,親臨將壇之日,臣與大臣諸臣入侍,臣以城內軍餉,急先措置之意陳達,聖上以城外設倉,終涉不便,糧餉必當入蓄於城內爲敎。蓋於其時,已有設倉造紙署之議,故聖敎如此矣。國家保障,無過江都·南漢,而將來事變,有難預度,不知何處,當爲駐蹕之所,而不幸事急,取近移蹕於北漢,則近城之地,惟當淸野之不暇,而經理廳之設倉儲穀於蕩春,已非所料。今又築城於此,欲作北漢輔車之勢,儘如是而守而勿失,則豈非爲萬全之策,而第臣淺慮,有不然者。都城猶曰,闊大難守,以何兵力,守北漢,而又守蕩春,可以竝守而兩全乎?況蕩春地勢,決不能四面環築,自作一城。故將欲只築東西,北接北漢,南接都城,以爲內外通用之計云。不但不成城制,都城失守之後,勢如建瓴,雖欲獨保此城,豈可得乎?旣不能守,而爲賊所據,則所儲軍餉,適足爲齎盜糧,而北漢咽喉,便成賊藪。不通聲息,則其勢豈不危哉?今玆築斯,實爲無益而有害,重臣所謂大計已左,決不可入北漢者,誠以此也。衆議紛然,勢難强拂,西邊一隅,雖已始役,其餘繼築,猶可及止,趁今改圖,不至於大耗財,則幸矣。重臣又謂南漢最爲可恃,其言誠是,而南漢隔江路遠,倉卒急遽之際,如或不如定計,則北漢之外,無可往矣。已成之城,何可棄也?抑臣耿耿之忱,實在於都城,今因事端,復申前說,今日綢繆之策,舍此何求?都城雖以闊大爲病,據億丈臨不測,形勢之壯固,如何?脫有警急,城門一閉,則累萬都民,各爲其父母妻子,無非爲敢死之卒,與軍兵一體分守於城堞,則何患守城之難乎?城雖少,兵少則難守,城雖大,兵多則可守。凡今之士民軍卒,皆曰都城不可棄,衆心如此,寧有不可守之理哉?設或不幸,駕出都門一步地,則滿城赤子,盡爲魚肉,思之至此,不覺氣短。曩者牢定死守之計,城子改修之擧,旣始而還寢,專由於喜事者之誤了,可勝惜哉?根本之地,決不可棄,從今以後,專意都城,磨以歲月,漸次修築,又以與民共守之意,曉喩中外,則人心可以固結,而有親上死長之心,國勢自然鞏固,而如泰山盤石之安矣。苟能如是,則何憂乎制敵,何患乎守城?此在聖朝一轉移之間,而豈不爲宗社生民之幸也?此實臣素所蘊蓄於中者,今於詢訪之下,不得不竝暴其槪,唯邸下採取衆論,仰稟大朝,從長夬斷幸甚。答曰,覽箚具悉卿懇。病未赴召,有何所傷?卿其須體至意,安心勿辭,亦勿待罪,從容善攝。箚陳事,當仰稟大朝而處之。仍令曰,遣史官往諭,遣御醫看病。
領議政金昌集箚子,伏以臣求退不得,罪積逋慢,今又以會議事,令牌下降,而顧臣難進之義,實如昨日書達,終無冒出之理,而況此所詢,卽國家大計,臣以論事見敗之人,尤何敢開口復言,以速無恥之誚哉?玆不得不坐違嚴召,分義虧缺,不勝惶恐。伏乞离明,亟削臣職,仍勘臣罪,不勝幸甚。答曰,覽箚具悉。卿之引入,實出意外,而今日又不進參,益用缺然。卿其安心勿辭,亦勿待罪,卽速偕來,毋孤至望。仍令曰,此箚答,令偕來史官傳諭。
右議政李健命箚子,伏以臣以蕩春城役便否會議事,承牌來詣,而首相意外引入,原任中禁直大臣之外,或在外,或陳箚不進矣。玆事實國家大計,不可草草停當,故自初待首相行公者,蓋重其事體也。今日事勢,苟簡如此,以臣一家兩人之見,何可折衷盈庭之衆議耶?伏乞聖明,特降明旨,今日三司已會之人,使之獻議,而廟堂會議,則更待首相出仕,諸原任竝會擧行,實合事宜,區區愚悃,惶恐冒陳。答曰,省箚具悉卿懇。箚辭得宜,依施焉。
正言申晳達曰,本院以權卨嚴鞫得情,快正王法事,爭執已久,而兪音尙閟,臣竊惑焉。夫卨之乘時譸張,造言惑衆之狀,輿情之所共憤,而做出回文,極其妖惡,假名夫差,尤涉妄誕。所當嚴加刑訊,究得奸情,而循例平問,徑先發配,終未免爲失刑之歸,其何以解國人之惑,而戢妖誕之徒乎?揆以三尺,決不可容貸。請還收權卨發配之命,仍令王府,嚴鞫得情,快正王法。本院以河事,累歲爭執,而未蒙兪音,臣竊惑焉。夫河之撲殺其子,實是人倫之大變,而至於追縊旣死之項,要掩手殺之跡者,尤極凶慘。因赦貸死,終爲失刑之歸,旣停旋發,可見國人之咸憤,三尺至嚴,決不可容貸。請還收河減死定配之命,更加嚴刑得情,依律處斷。書院不但爲士子藏修而已,乃所以尊尙先賢,扶植儒化者,其不濫設而冒享也,明矣。尹宣擧之平生本末,畢露無餘,文字謬妄,關係至重,則何可仍置於享祀之列,而莫之禁乎?多士之疏請毁撤,該曹之申稟許施,蓋出於嚴祀典闢邪淫之意,而邸下之特賜準可者,亦可見仰體聖旨,快伸公議之盛意也。不料乃者,大臣陳請,至有勿毁仍存之命,臣於是竊不勝駭惑之至。當初是院之設,朝家不知則已,旣已宣賜恩額,官給祭具,則便是朝家之所曾許者也。及今罪釁彰著之後,旣知其冒濫,而初令撤毁,旋復仍存,則處分之斑駁,事體之顚倒,孰有甚於此者乎?士林失望,公議齊激,請亟寢尹宣擧書院勿毁之令,依前回達施行。臺閣之職,地淸任重,非人人所可苟充。新除授掌令宋墁·李彙晉,俱起寒微,全無名稱,濫通臺選,物情爲駭。請掌令宋墁·李彙晉竝改正。近來國綱漸弛,武帥多有驕蹇之習,固已寒心,而慶尙右兵使李奎成,乃於歷巡之時,替發擔夫,乘轎作行,其蔑法偃便之罪,不可不懲。請慶尙右兵使李奎成罷職。新除授持平金昌翕,時在京畿楊根地,請斯速乘馹上來事,下諭。答曰,不從,下諭事依達。
趙榮福,以禮曹言達曰,因禁衛營草記,水口門懸額,令該曹分付該監,依例擧行事,令下矣。取考敦義門懸額時前例,則書寫官自政院抄啓書入,以備睿覽取舍矣。今亦令政院抄達善書者,仍令各爲書入,以備徽覽,定其取舍後,分付該監,刻而揭之,何如?令曰,依。
又以備邊司意啓曰,京賑廳米五千石,特爲移轉關西事,纔已定奪矣。自京江輸運之際,不但日子遲延,船價入於元數中,則亦將減縮,此賑米移送戶曹後,海西所納貢物價米,依此數相換,使之直送關西之意,分付戶曹,何如?令曰,依。
假注書李春躋書達,臣敬奉令批,傳諭于領議政金昌集處,則以爲,臣之所遭,有當退之義,無可進之勢,而前後徽旨,屢加敦勉,近侍相守,爲日已久,恩命之屑越,分義之虧缺,莫此爲甚。席藁兢惶,求死不得,今承箚批,又令卽速偕來,臣何敢一向偃蹇,以重其逋慢之罪哉?第臣眩症適苦,實難自力,稍俟少間,謹當承令,亟先召還史官,則庶安私分云。臣旣承偕來之令,姑爲仍留之意,敢達。令曰,知道。
左副承旨韓重熙,以兵曹言達曰,今二月初四日,本曹郞廳,捉一闌入之人,則稱以入番一廳扈衛軍官許璞云,而省記中元無許璞姓名,故問其曲折,則其四寸許璋身病之代,私自推移爲辭,而許璋之名,亦不入於省記中。許璞與許璋,一體究覈,則許璋亦是金駿臣之代,私相推移云。莫重宿衛之地,私相推移,殊極駭然。許璞闌入之罪,自本曹旣已從重決棍,而金駿臣·許璋等換名入直之罪,不可不懲,令該廳各別重究。自今以後,入省記外,不得私自推移代直之意,亦令該廳,各別申勅,何如?令曰,依。
趙榮福,以弘文館言達曰,本館下番,無他入直之員,不得已以上番姑降入直之意敢達。令曰,知道。
吏批,判書權尙游進,參判金楺病,參議未差,左承旨申思喆進。
吏批啓曰,玉堂闕員,今當差出,而擬望之人乏少,相避外任竝擬,何如?傳曰,允。又啓曰,兩南監司今當差出,而擬望之人乏少,承旨外任竝擬,何如?傳曰,允。
趙榮福達曰,預備兼春秋金履萬身病甚重,難以供職云。前頭入診時,如或與引對相値,則史局無替守之人,不可無變通之道。預備兼春秋金履萬,姑爲改差,令該曹今日政差出其代,何如?令曰,依。
又達曰,事變假注書黃梓,時無職名,令該曹依例付軍職,冠帶常仕,何如?令曰,依。
以李秉常爲吏曹參議,趙觀彬爲持平,洪啓迪爲慶尙監司,金在魯爲全羅監司,李徵龜爲工曹參議,李聖肇爲兵曹參知,黃龜河爲副應敎,金相玉爲副校理,金相尹爲副修撰,鄭纘先爲輔德,辛相東爲工曹正郞,沈玹爲平市令,黃瑞河爲禁府都事,高萬瞻爲海南縣監,朴師益爲兼文學,閔鎭遠爲知敦寧,朴孟徵爲齊陵參奉,安重謙爲寧陵參奉,鄭錫徵爲引儀,洪禹章爲西部參奉,李以濟爲成均博士,安晟爲學正,李顯章爲兼春秋,崔守範爲接慰官。
兵批,判書趙道彬病,參判尹憲柱進,參議任舜元病,參知未差,左副承旨韓重熙進。以兪崇爲副司直,金夢魯·黃梓爲副司正,高挺參爲副司勇。
吏批啓曰,四館積滯,依例春別遷,何如?傳曰,允。
以獻納黃璿牌不進罷職傳旨,傳于申思喆曰,推考徽旨捧入。
趙榮福,以內醫院官員,以都提調·提調意啓曰,卽接司僕寺所報,近來牛疫漸熾,進上乳牛生病改立者,已至十四首,雖十分精擇,前頭之事,極爲可慮云。自前如此之時,或有變通之例,進上酪粥,牛疫寢息間,姑爲停進,何如?傳曰,日氣向暖,仍爲停進。
申思喆,以漢城府言達曰,今此別試講經應辦官,本府當次,而使喚軍無他變通之路,以附近坊民若干名,抄定使役,已有流來前例,今亦依此爲之,何如?令曰,依。
趙鳴鳳,以禮曹言啓曰,今此勅使入京日,便殿接見事,已承下敎矣。茶禮等事,令各該司照例磨鍊,急速擧行之意分付,何如?傳曰,允。
以右副承旨權熀牌不進罷職傳旨,傳于申思喆曰,推考徽旨捧入。
藥房夕問安時,口傳啓曰,晩後口淡·困惱·腹部飽滿特甚有加,脚痺特甚,熏熱·膈間不淸利亦甚及眩氣往來,溺道不平之候,復何如?腰眼穴一帶牽疼有加,腰下微浮少加之候,其有所減,而搔癢之候,比夜有減乎?臣等不勝憂煎,惶恐敢啓。傳曰,知道。諸症候一樣,腰眼穴一帶牽疼有加之候無減,腰下微浮少加之候,亦無所減,而晝則差減矣。
承傳色以口傳,傳于藥房曰,今日木香和中丸,入大黃四兩矣。甲午·乙未年大黃所入之藥進御矣。卽今脾胃積敗,口淡特甚有加之時,若進大黃多入之丸藥,則滯氣未必消導,口淡特甚,必大段有加,水刺若不能進御,則極可憫也,不可不深慮。昨日大黃欲用之意,出於權聖徵之口,只思用大黃於滯氣,而不思元氣之有異於甲·乙年,只以術業未精明一醫官之言,脾胃積敗之中,進御大黃所入之藥,非但於心不快,終覺重難,此丸藥勿爲劑入,他藥趁明日廣議以定,可也。
藥房口傳啓曰,臣等全未曉藥理,但信醫官之言,議藥以入矣。聖敎至此,惶恐罔措,議藥之時,亦不無重難之意矣。下敎如此,明日當更爲議藥,而伏不勝惶恐待罪。傳曰,安心勿待罪。
趙榮福達曰,行大司憲鄭澔,執義金榦,掌令宋墁·李彙晉,持平金昌翕在外,持平一員未差。今日以監察茶時之意,敢達。令曰,知道。
又達曰,備邊司郞廳來言,今日賓廳坐起日次,而會議相値,不得爲之云矣,敢達。令曰,知道。
申時,王世子坐尊賢閣,諸承旨持公事入對。左副承旨韓重熙,同副承旨趙榮福,文學鄭錫五,假注書金始燁,記事官朴師聖。韓重熙讀兵曹草記,扈衛軍官換名入直,令該廳査出科罪事。達下。又讀義禁府申目,孝陵參奉兪學基拿問事。令曰,除刑推議處。趙榮福進伏曰,守護軍之嫉怨陵官者,必不無故爲生事之患,而只罪陵官,則有關後弊,其時入直守護軍,亦爲各別重治似宜,故敢達。東宮無發落。又讀京畿監司狀達,移轉軍餉,未卽上納者,仍留本邑事。達下。又讀北兵使狀達,淸人出來江邊下。又讀備邊司申目,因大司憲鄭澔上書,儲峙米私出給民之守令論罪事。達下。又讀備邊司申目,因南陽府使上書,請得海西詳定米,廟堂防啓事。達下。韓重熙讀畢後退伏。趙榮福進前,讀東萊府使書目,倭船漂到事。達下。又讀倭人送禮曹書契,新島主承襲事。達下。又讀慶尙左水使狀達,倭船漂到事。達下。又讀禮曹草記,試所使喚軍變通事。達下。又讀禮曹草記,水口門懸額時,擇其書寫事。令曰,依。又讀戶曹草記,北兵使南巘致賻磨鍊事。達下。又讀繕工監申目,蓋覆之具,特請變通事。達下。又讀戶曹申目,貢物買賣事。達下。又讀禮曹申目,試所事目,各別申勅事。達下。又讀禮曹申目,渭原郡鄕校修改時,移安祭香燭下送事。達下。又讀吏曹申目,通信使一行人員,依口傳施行事。達下。又讀吏曹申目,直講李聖佐依例給暇事。達下。又讀吏曹申目,江華經歷李世晟生穀賑民,修補官事,論賞事。令曰,特爲加資。又讀吏曹申目,察訪金錫順驛馬備立論賞事。東宮沈思良久曰,亦爲加資。趙榮福起伏曰,察訪之備立驛馬,不過職分內事,賞典不宜濫加。且其申目中,亦以陞敍爲請。自朝家雖有褒賞之典,依所達許施似宜,故敢達。令曰,所達是矣。特爲陞敍。又讀弘文館草記,下番變通事。達下。讀畢後,遂以次退出。
文武二品以上獻議。行禮曹判書閔鎭厚以爲,今此會議,初由於臣之一書,臣固不敢參涉於其間。且臣區區淺見,旣已略陳於書中,尤無容得贅,伏惟上裁。
吏曹判書權尙游以爲,北漢形勢,或以水泉不足爲疵,而自是天設險阻處也。在都城至近之地,無津梁渡涉之艱,城堞旣完,糧機粗備,意外有警,以爲依歸之所,未爲不可。但其處地孤絶,軍餉儲蓄,勢多不便,就城下別設一城,營置倉廨,則平時便於蓄散,臨急易於輸入,此蕩春臺設城之議,所以發也,而地勢低陷,似爲大欠。且蕩春南邊,卽都城之背,而皆是平地也。聚土作城,功役倍難於東西,兩邊若不築斯,而取都城北面一帶,竝築內外,如中原城制之爲,則事力尤爲浩巨,時詘擧贏,俱非今日之所可輕議。設令時不詘而城可築,以此三面周遭,連接北漢,守禦之道,終恐不易矣。苟不築南面,而只築東西,賊入都城之後,南之一面,蕩無障蔽,雖有東西之城,將安所用?議者或以爲,徐待國力之稍裕,於造紙署上邊山麓交互處,略倣羊馬墻之制,設築小城子,而平倉等諸庫舍,皆置其中,以給北漢緩急之須爲勝云,而此實關國家大計,非臣膚淺之見,所敢妄論,惟在聖上,博採群策,深思周慮而處之。
兵曹判書趙道彬以爲,今此蕩春築城之擧,出於陰雨之計,元老大臣,終始經紀,已始一隅,而連城利害,取址闊狹,非臣蒙暗所可臆斷。若論守城之方,北漢·蕩春,終不若修築都城之第一策,而當初定計之時,聖上以闊大難守,遂決北漢之築,都城旣不可守,而北漢爲他日依歸之所,則蕩春遮蔽之議,不可謂無據,而第今飢荒連仍,國儲已竭,癘疫熾蔓,民力重困。設令玆城終爲萬全之圖,土石之役,此非其時,姑且待年蓄力,徐議築斯,恐爲未晩。惟在博詢而審處,伏惟上裁。
行司直閔鎭遠以爲,臣於前秋,猥叨經理廳提調之任,奉承成命,看檢蕩春城役,而竊嘗以爲,都城蕩春兩城,決不可竝守。若城蕩春,則都城可棄,若守都城,則蕩春不必築。以此累陳於筵中,今無更贅之語,伏惟上裁。
行副護軍李弘肇以爲,北漢已完,經理多年,脫有緩急,有或可恃,則到今猝罷,恐非得計。加築蕩春,以接北漢,則未免低陷之歎,且有闊大之慮,築斯之擧,似未得宜,而國家大計,非臣蔑識,所可容喙,伏惟上裁。
行副護軍張鵬翼以爲,旣創北漢,繼築蕩春,固出於大臣爲國殫慮,靡不用極之意,而乃者重臣書中,至以萬一有兵革之警,決不可奉廟社入北漢爲定,其所論列,亦不無意見。今玆俯詢庭議者,蓋欲博採利害,則如臣愚淺之見,誠未知便否之如何,而第伏念都城根本,廟社所在,則效死勿去,已有先輩之定論。且保守之策,在於人和,不在於地利,則先收人心,實爲今日之急務,伏惟上裁。
行副護軍李弘述以爲,民固邦寧,書經載訓。都城乃根本之地,士女玉帛,皆在其中,增築堅守,實爲陰雨之策,而國家旣以闊大爲慮,移築北漢,城池旣固,處分已定。第念北漢之重關天塹,實合禦敵之所,而但局勢險阨,終難峙糧。雖有山河之固,有若無麪不托。故朝家有此蕩春築城之擧,使大臣重臣與臣,往審其形便,地勢比都城似是低陷。然,旣有北漢,則蕩春之城,似不可已。使其雉堞,逶迤連接於弼雲·白岳之下,設置倉庫於蕩春城內,當其警急之時,都城或有不利之事,命將分守於兩山要害之處,則國有可恃之勢,民免飢餒之患,其時淺見如此,而未及稟達矣。今承下詢,不敢隱默,惶恐仰對,伏惟上裁。
左尹尹慤以爲,臣識慮短淺,固不足與議於國家大計,而詢問之下,不敢以孤陋而自阻,敢將所懷,略此仰陳焉。朝家旣築北漢,又築蕩春,則其所事勢,大有所難便者。蕩春處於北漢·都城之間,形如連珠,勢同脣齒,一或不守,則勢將擧三城而不守矣。苟欲竝守,則兵額單寡,實無以分排矣。當初都城,猶以闊大難守爲慮,則況此近百里之三城,尤豈有竝守之理乎?且若專意於北漢·蕩春,而棄都城根本之地,反爲敵人之所據,則公私儲蓄,必不免藉寇之患矣。此固慮之大者,而至於北漢,其所施設,已多勞費,則到今雖不可廢棄,槪論其形便,內外俱險,水泉不足,奉廟社依歸,果非萬全之道。爲今之計,莫如修治都城,一意堅守,鞏固國本,以副民望之爲得宜,伏惟上裁。
江華留守沈宅賢以爲,築斯之役,國之大計,以臣孤陋之見,何足與議,而姑以地形事勢之易見者言之,北漢雖曰天險,高寒之處,不可以久居,孤絶之地,亦未易通路。若使敵入據都城,扼其咽喉,而我乃退處於崎嶇迫阨之地,則譬如縱盜入室,而匿于閨庋之內,將無所轉動,決非緩急可恃之地,而修築旣完,餉儲已備,今不可全棄矣。至於蕩春之役,雖出連城協守之計,而當初北漢之築,蓋以都城爲闊大難守,欲爲臨急入保之地,則今又加築而增廣之者,烏在其棄闊取狹之意也?昔漢昭烈,連營巫峽,爲陸遜所折辱,則況連城而可守者,未之或聞也。都城旣爲敵所據,則蕩春將不日而失守矣。然則連城之設,多見其非計,此何待智者而算也?今臣雖無明智灼見,旣承詢問,不敢不略陳愚淺,伏惟上裁。
行副護軍柳星樞以爲,今此蕩春築城,係是陰雨之備,而因重臣上書,致有下詢之擧,其形便利害,雖不敢妄論,而旣有所懷,則義不當含默,略擧其槪,敢此仰對焉。夫都城雖似闊大,南有長江,北有劍閣,公私儲蓄,無過於此,收拾人心,以死守之,則豈不爲萬全之計乎?旣守都城,則蕩春築與不築,非所暇論,且議者以爲,外以設治溝壘,內而分爲四營,以其率領之軍,各分信地,且以附近之民,編爲城丁,每年一次擺立城操,以爲臨急死守之計,則都下人心,擧皆悅服。上以感國家共守之意,下以懷保全家孥之計,莫不效死,他日得力,從此可期,而至於北漢,內外俱險,水泉不足,恐非奉廟社依歸之所。然,多費功力,旣已完築,到今空棄,亦不可輕議,伏惟上裁。
吏曹參判金楺以爲,臣區區愚見,竊謂保必可守者,莫如修築都城,而聖上每以爲難守,有不敢强爭,則與其倉卒出狩,滿城糜爛,無寧近築蕩春,以爲臨急入保之所。此臣兄故相臣構,與平川君申琓,所嘗周覽形便,確言其可,而臣亦習聞者也。舍蕩春而就北漢孤寒之地,已非臣賤慮之所及。至於連築三城,古今未聞之說,則以臣所覩記,如平壤亦舊有內城·中城·外城,相連如葫蘆形,而古人無所忌焉。況玆城不至如平壤之平闊乎?今必先定都城之守不守,然後蕩春之築不築,可決矣。倘不得已以北漢爲大計,則北漢狹隘,無以容都民。其勢將宗社入北漢,子女玉帛,皆在都城,而不築蕩春,則兩城之間,當爲必爭之地。賊若先據蕩春,從北山以窺,則都城傾矣。驅都民以臨北漢,則北漢危矣。由玆而言,則蕩春之重於北漢,可見矣。且斯役之擧,旣已經歲矣。初不能反覆商論,定計于一,到今功費過半之後,始欲駁難而中輟,則國事不亦顚倒乎?重臣以南漢爲可恃,而南漢之始築也,衆議之喧爭,豈下於今日哉?凡有動作,論議不一,自古而然,唯在朝家,酌其便否,而斷之而已。若其措置之乖宜,歲飢而民疫,誠如重臣言。然,此則不繫於城形之利害,所當別論,而臣未暇附陳,伏惟上裁。
行副司直許玧以爲,當初廟算,爲慮都城之難守,有此北漢之設築,北漢旣築,則蕩春亦不可不築。蓋其與北漢,有輔車相依之勢故也。論其形便,則雖不及北漢之險隘,而內則平廣,水且饒足,雖在平時,民可奠居,畿營江倉,移設其內,則城外人民,必多隨而移入者,不過數年,便成一城邑,脫有緩急,亦足保守。然而此非臣咫聞管見,所敢妄論。曾在孝廟朝,先正臣宋時烈,爲國家日後陰雨之計者,亦嘗眷眷於今此設築之兩城,則此實聖祖賢相之所已慮患,而熟講者也。況今大計已定,巨役垂畢,則猝然中止,非臣淺慮之所及也。伏惟上裁。
戶曹參判金德基以爲,今此會議,卽國家大計也。如臣識慮淺短,何足以出意見論利害,仰副我聖上詢問之萬一,而竊嘗有平日所蓄于中者,敢此仰陳焉。臣於少日,躬往北漢,慣見其形勢,且於年前駕幸時,忝在近列,陪從而看審矣。人多以水泉之不足,平陸之狹隘爲欠,而地是天作之險,近在都城之後,多蓄器械糧餉,以爲陰雨之備,而不幸有難,則君臣上下,固守都城,又不幸而事急,則奉廟社移避北漢,不過不半日內可辦之事,視他江都·南漢,遠近難易,不啻相懸。賊勢旣急,大駕移幸,則都城內士女,擧必有從如歸市之心,地利人和,庶可以俱得,而自古山城被圍,未有經年閱歲之久。向所謂水泉之不足,平陸之狹隘,似非一時暫避之所可憂者矣。仍伏念各司倉庫,布在江上,盡爲盜糧,前事可徵,而近値凶荒,蓄積不敷,庫舍多空,不必務鳩新材,延拖時月。若於白岳·仁王·木覓等,山底閑曠之地,各處空庫,爲先掇移,輸入穀物,以示桑土綢繆之意,則都下人民,各有定志,脫有緩急,必將爭懷效死固守之計,此古人所謂不築之金城也。民依於國,國依於民,雖當危急之會,理宜與民同之,爲今之計,莫如專意都城,固結民志,以北漢爲後援而已。至於蕩春臺築斯之役,以地勢言之,則低陷矣,以城制言之,則三面矣,以竝北漢把守言之,則闊大比都城有加矣。今欲空棄都城,爲賊所據,而積置糧餉於壓臨砲及之地,非臣意慮之所及也。器械糧餉,若皆分置於北漢,都城之內,士庶軍民,各奠厥居,分守雉堞,則我勢自壯,賊不敢近,又何必築城建庫,徒費垂竭之國力乎?今日此役,雖曰爲國,竊聽輿人之頌,參臣迷淺之見,恐未必不爲智慮之一失。今於俯詢之下,不敢有隱,妄論至此,唯願聖上,博採衆議,定計得宜,以爲務循群情,無貽後悔,不勝幸甚。
副護軍趙爾重以爲,北漢事,臣每欲以守城便宜,一陳於天陛之下,而人鄙言賤,緘口耿耿,且値玉候累年違和,臣民日夜焦慮之際,不敢以芹曝陋誠,仰溷於黈纊之聽,瞻望宸閽,惋菀者久矣。今因徽音渙下,特詢北漢利害於文武之班,此誠糞土賤臣,瀝竭肝血之秋也。其敢不罄芻蕘之談,而俟聖人之擇哉?蓋自古被兵之國,必也先固根本,堅守都城,以主待客,以逸待勞,然後方可以制外敵,而免僨敗。其或輕去都邑,望塵先走,棄廟社而播下邑,遺資儲而供外敵者,未嘗不蒼黃顚沛,敗衄塗地。其或幸而圖復,終不如固守京城,坐而制敵,無失所窘步之患者也。今我京都,負山帶河,四塞爲固,寔是用武之地,形勢之國也。雖曰都城之周回闊大,難於防守,而苟能上有堅定不撓之心,下有凝聚不散之勢,則一城中人民,不下於臨淄十萬戶,以形勢之壯,有鉅萬之衆,不有是闊大,難容此民衆,旣有此民衆,則何患其闊大而難守耶?然則都城難守之端,不在於闊大,只在於措置之不豫也。以臣庸賤之見,抑有一策,可以保守京城,萬全而無危者。蓋都城雖曰民戶稠密,而僻巷深谷,尙多閑曠之地。若移入三江倉舍,一築於興德坊駱山之北,一築於南小洞南山之下,一築於彰義門內白岳之內,又罷西小門外之市,移入城中,而於三倉之前,各設一市,則倉市所在,人民爭集,閭井屋宇,必增倍蓰矣。一以使都下民戶,日就繁庶,使警備之時,守堞者多,一以使積儲倉穀,盡藏城中,得免於棄在空地,盡以資敵人矣。若能盡移江倉所儲,竝與外方之有裕軍餉,以實根本,倉市隨處民戶稠衆,則然後以城中居民,無論上下,團束行陣,計雉堞之數,而分授之,城南之民,使守南城,城東之民,使守東城,城西北亦然之,各於家近處,各有所掌之堞,分排鋪置,逐年講習之,脫有急警,則四面坊民,一時登城,男丁則各守城堞,女婦則各供炊㸑,使一心同力而禦之,則人情莫不愛其父母妻子,人情莫不顧其家産財物。夫父母妻子,在此城中,則孰不欲效死,而守此城也?家産財物,藏此城中,則孰不欲竭力,而保此城也?然則城中萬民,一心成城,眞所謂父子之兵,而闊大難守,不足慮矣。故守都城,誠國家萬全之策,而若以闊大爲嫌,欲別求他險要之地,以爲保障之計,則江都一片孤島,遠在海中,風塵倉卒,車駕決難得達。況今荒唐船舶,蔽海出沒,中原動靜,寞然無聞,則沿海之地,雖曰險要,決非其駐輦轂之所也。南漢亦非不險絶,而道里殆過一舍,大江橫截其間,若非氷合成陸之時,而或値賊來如風之變,則廟社車駕,三軍萬民,其何以妥帖得達,而不但移御之際,必致中路狼狽。若其都城中子女玉帛,軍器倉粟,必棄而去之,盡供外敵。根本先覆,窘步取敗,決非國家之利計也。無已則惟北漢乎。北漢設置之初,臣待罪軍銜,首忝爲別將之任,形勢方便,素嘗備諳。蓋北漢至險,故非飛鳥捷猿,必無輕犯之敵至近,故如離宮別殿,最便移御之道。今宜急移江倉及外方有裕軍餉而積儲之,省宇營堡,器械資備,一如都城之制而設置之,及其有變之日,上奉廟社,步輦徐登,都中士民,負戴相隨,車駕所在,捲都邑而隨之,雖失一都城,又有一都城,旣入之後,則高據峯巒,多張旗幟,俯瞰遠近,隨便制敵,則兵法所謂隘形者我先據之,盈滿川谷以待敵者,此也。又曰,險形者我先據之,必居高陽以待敵者,此也。其爲國家緩急之計,固亞於守都,而南漢·江都,似不及遠矣。今幸國家經營,大臣竭力,而山城旣已成樣,蕩春幾至半功,表裏周遭,形局已成。臣雖恨守都城之策,終難得行,而猶幸築北城之計,幾成八九,武臣鄙微,不得與於朝廷區畫之議,而私與家屬及隣里所親,常自竊議曰,國家太平已久,北來消息可疑,萬一有干戈之警,則丙子之亂,上下人民之入江都者,不爲魚肉,則盡爲俘虜,向南漢者,百無一達,中路搶掠,此兩處已爲讐地,戒不可入,而環顧四方,無地求生。百爾思之,終莫如扶老携幼,負擔挈抱,隨大駕入北漢,一以免父子夫婦,分離散亡之患,一以免家財資糧,遺棄蕩失之弊,堅城據險,上下死守,而宗社得安,則家屬亦可得保矣。玆以日夜顒望,惟恐北漢之不能完築,而第其連年巨役,工費浩多,烏可無弊端之生於其間,亦豈無庭議之互有甲乙耶?矧今連年飢荒,癘疫熾滿,其在節省國用,蘇濟民力之道,固宜矯捄弊瘼,停留事役,故重臣之陳書請罷,蓋以此也。大抵邦家之經始,大事也,未嘗無廷論之有異者。宋朝築城,韓·范之見不同,我朝南漢之築,亦多紛紜之言,而及其完役之後,竝有蒙利之效,則今此北漢,豈獨以朝議不一,而遽爲中止耶?臣所憂者,都城旣云不可守,北漢又云不可築,廟算歧貳,事功稽晩,恬憘盤桓,遷延日月,畢竟無所成就。倉卒或有事變,則南漢隔津不通,江都阻海難越,都城則闊大而棄之,北城則半道而廢之,國家無稅駕之所,人民無避鋒之地矣。況今天災孔慘,時事難知,陰雨之備,緩急之圖,豈不一日爲急,而只以其一二弊端,欲停垂畢之役,欲棄已成之器,則如臣愚昧之見,恐不當如是也。雖然,無識武夫,迷騃僭冒之說,不足有無於博詢之日,伏惟上裁。
訓鍊都正李宇恒以爲,向於北咨之來也,有北漢築城之議,臣於其時,亦嘗承命往審形便,及進前席,敢陳形勢之不便矣。凡山城必須外險內夷,然後我易守禦,敵難憑陵,而唯此北漢,則內勢反險於外,疊嶂爭馳,絶壑交砑,崎嶇險巇,難於容衆,此已地理之失宜者也。盤陀遍山,當暑而成火席,層崖陵空,遇寒而作氷嶂,此又兵民之難保者也。城野攻禦,騎步相濟,自是兵家之法,而一城之內,無馬軍容置之所,此又長短之技不具者也。仍念都城倘或失守,爲敵所據,則主客之勢,反爲倒置,而北漢之孤危,又有所不可言者。似此形勢,斷非必守之城,亦非駐蹕之地,而畢竟築斯,至設行殿。今又築輔城於蕩春,以爲儲置糧餉之計,而但蕩春一區,處於兩城之間,地勢最甚低下,易於受敵。北漢兵力,如不暇於竝守,則亦不免爲齎盜糧之歸,此所以識者之憂喃,而衆議之紛然也。江都·南漢,皆稱保障,而江都有越海之憂,南漢有孤絶之慮,俱不若都城之爲保障也。雖有闊大之憂,而被山帶〈河〉,實有險阻之勢。矧又宗社之所在也,士女之所在也,玉帛之所在也。若專意都城,有效死勿去之意,則不但都下之上下老少,擧以父子之兵,冞堅死守之志,抑亦八路之民心,有所恃,而益勵勤王之誠,此豈非必守之地,而自昔朝議矛盾,以至今日,可勝喃惜。況今西顧之憂,政是目前之事,而廟謨之眷眷,唯在於庭戶之慮,而至若邊圉之疏虞,視以等閑,未曾有陰雨之政,亦豈非失算於先後緩急之分耶?惟願聖上,博詢朝野,折衷利害,早定取舍,毋致日後之悔焉,伏惟上裁。
兵曹參判尹憲柱以爲,今玆城役,實是國家大計,顧臣疎迂,何敢妄論,而旣承下詢,不得不冒陳淺見。蓋北漢完役之後,復有此蕩春加築之擧,以爲日後奉廟社駐蹕之所,而臣意則竊以爲不然。若捨都城而退守北漢·蕩春,則譬如藉寇以堂宇,而入處其室奧,其勢決無枝梧之理。都城雖有闊大難守之議,各軍門正軍之外,計城中民戶,悉出丁壯,則足於守堞。東西低易之處,亦於閑暇之時,徐徐增築,而江上各倉,急先移設於城內空曠處,使都下人民,曉然知聖志之堅定,則平時可以有恃而不撓,臨亂必將以死而固守,豈有闊大難守之慮乎?顧此北漢險阻足恃,事役旣完固,足爲都城犄角之勢。他日緩急,以畿輔數邑之兵,先據爲援,亦可得力,而至若蕩春,則利害便否,姑舍勿論,當此飢癘荐酷之日,有不可動衆興役,徒費國儲。亟命停輟,恐或得宜,伏惟上裁。
副護軍申漢章以爲,今此北漢,朝家設城,意非偶然。以言其地利,則天設險阻,國之金湯,眞所謂一夫當關之地,而三面尤險,守禦省力,則臨急晉陽之歸,莫過於此。大抵峙積必富,然後可保無憂,而第其城內峻麓頗多,許大儲置之所,勢難排布。故連築蕩春稍平之地,都城所有倉儲及江倉所積,悉皆輸入,則實合於兵家所謂淸野之法。賊雖入據都城,已無取食之物,只一枵然空城而已,則夫豈有齎盜糧,而曠持之慮哉?如是則蕩春之城,烏可已乎?北漢旣築,則蕩春之城,亦不可不築也。三江之累萬倉儲,與其野處,而無藩籬之固。曷若築蕩春而輸入,以爲堅守之資乎?仁王·白岳兩峯之上,各設墩臺,放施大砲,則賊兵之俯臨隳突之患,足可防遏,而與北漢作爲輔車相依之勢,則必無過慮。以此言之,今日築斯之擧,其在國家陰雨之備,萬全無患矣。且伏聞古人所傳,則甲子适變及丙子胡亂時,大駕涉津之際,極甚苟簡云。以此推之,日後脫有事變,則連陸之地與涉津之處,似或有難易之別,而然臣愚迷之見,有何方略之可論,而臣前日待罪北漢別將時,略知其形便,故詢問之下,不敢隱默,玆暴愚衷,不勝惶恐猥越之至。
行工曹判書宋相琦以爲,今玆蕩春城役,自初多言其不便,非獨今日重臣之書爲然也。就其書辭言之,則大要有二,一則聯絡三城百餘里,決無可守之勢,一則處於都城·北漢之間,賊若登高俯瞰,則必不可支云,其言誠有所見矣。第念北漢之始議也,聖上與廟堂諸臣,反覆商論,以爲他日依歸之所者,豈不以都城之闊大難守故歟?且以前史觀之,縱外寇入內,坐守京城者,十無一幸,成敗之迹,斑斑可考。以此言之,旣入北漢之後,臣恐都城,自不得不棄。都城旣棄,則雖城蕩春,不可謂之三城,而設令都城不守,蕩春孤危,我亦豈可坐而拱手?苟能臨機審勢,把守要害,如古所謂先據北山者,而與北漢相爲表裏,則亦豈至於如探囊中物乎?今以此城之故,欲竝與已完之北漢而棄之者,無乃大過乎?大抵天下之事變無窮,兵家勝敗,尤決呼吸之間,有不可一定論者。況於無事之時,逆料未然之事,必曰如是則安,如是則危者,安保其鑿鑿皆中乎?若使灼見利害,熟究終始,初不輕擧則善矣。今乃不然,徒以甲乙之論,大役甫始,遽議還罷,事同兒戱,不亦顚倒之甚乎?臣意則姑以見在之物力,就完已半之功役,而當此飢癘孔慘,中外愁怨之日,時絀擧贏之患,亦不可不念。設有未盡之處,勿復經紀,徐待日後而處之,恐合於定人心弭衆弊之道,伏惟上裁。
右參贊申銋以爲,北漢·蕩春之事,蓋出於預爲陰雨之備,而今此重臣之書,以都城若被外寇之竊據,則慮有連陷之勢,欲爲停罷,請以南漢爲依歸之所。此係軍國大事,以臣淺見,何敢容議於其間?第兩城之役,費盡財力,到今垂完之日,半道停廢,似涉輕遽。倉舍庫架,旣已完了,仍存蓄儲,以爲平時需用之資,未爲不可。南漢距京都四十里,渡涉江湖,臨難緩急,有不可預料,而根本之地,決難捨去。都城雖云闊大難守,若遵聖經效死勿去之義,則宗社無遷動之擧,乘輿無播越之虞,士女有安堵之樂,子女玉帛得免散亡之患,而都民衆多大小上下,皆思保全其家屬,而國亦賴之。人衆旣多,防守固密,則闊大之病,非所可言。江外倉廩,盡移都內,則亦可爲臨急饋餉之需,善後之策,無過於此。竊念國家近百年昇平,恬憘成風,紀綱大弛,世道人謀,無一可恃。萬一變生不虞,或有去邠之事,則民心波盪,萬事瓦解,莫可收拾,離合存亡之機,立判於此矣。都城守禦之計,素定不撓,則名義正大,國勢尊重,一邦人情,恃此而寧定。重之以深仁固結,民懷親上死長之心,則民國相依,自成不拔之基矣。臣本憃愚,加以老昏,而咨詢之下,不敢自外,略效愚忠,唯在博採衆論,使國家大計,務歸萬全之地幸甚,伏惟上裁。
上在慶德宮。停常參·經筵。
夜一更,月入畢星。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱·膈間不淸利亦甚及喉乾·眩氣往來,溺道不平之候,其有其減,而眼視昏暗特甚之候,亦何如?腰下微浮少加,腰眼穴一帶牽疼有加之候,漸益差勝,而搔癢之候,比昨有減乎?水刺連日夕廢,寢睡亦或全失,臣等區區煎灼,不可盡達,而昨日又有廣議定藥之敎,今日與未入侍醫官,趁早入診,詳察症候,議定當進之劑宜當。中宮殿咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚,熏熱·膈間不淸利亦甚之候,一樣,而喉乾朝來止歇,眩氣往來,搔癢特甚,溺道不平,與昨無異,腰眼穴一帶牽疼有加之候,少無所減,而寢睡不寧,眼視昏暗特甚,腰下微浮少加之候,無減矣。勿爲入診。與諸醫湯丸中議定當進之劑宜當。內殿咳嗽·膈滿·耳疼及食已旋飢·自汗之候,一向差減,而寢睡差勝後一樣矣。
趙榮福達曰,行大司憲鄭澔,執義金榦,掌令李彙晉·宋墁,持平金昌翕,在外,持平趙觀彬未肅拜,今日以監察茶時之意,敢達。令曰,知道。
藥房再啓曰,湯丸中議定當進之劑事,命下矣。臣等盡聚諸醫,半日反覆商議,則皆以爲,此時專用疏導之劑,恐妨胃氣,誠如聖慮所及,湯劑口淡時進御,不如丸劑,越麯保和丸卽進一劑,以爲開鬱行氣補脾消積之地,宜當云,此藥劑入之意,敢啓。傳曰,知道。
趙榮福達曰,明日卽端懿嬪祥祭,持公事入對,似爲未安,何以爲之敢稟。令曰,時急公事捧入,今明日勿爲入對,可也。
申思喆達曰,僚員之不齊,未有甚於近日,而右承旨趙鳴鳳,左副承旨韓重熙,昨日承牌,今日病不仕進,右副承旨權熀,違牌只推之後,又不仕進,廳中只有臣思喆,同副承旨趙榮福二人,出納之際,事多苟簡,不成貌樣,右承旨趙鳴鳳,左副承旨韓重熙,右副承旨權熀,竝卽牌招察任,何如?令曰,依。
以右承旨趙鳴鳳,左副承旨韓重熙,右副承旨權熀,牌不進罷職傳旨,傳于申思喆曰,推考徽旨捧入。
申思喆達曰,明曉端懿嬪祥祭,王世子景賢堂望哭時,承旨史官各一員,當爲陪侍,何承旨進去乎?令曰,右承旨進去。
申思喆達曰,右承旨趙鳴鳳,左副承旨韓重熙,右副承旨權熀,旣有只推之命,且右承旨趙鳴鳳,今曉景賢堂望哭時,當爲陪侍,竝更卽牌招,何如?令曰,依。
趙榮福,以侍講院言達曰,明日端懿嬪祥祭望哭時,宮官不可不備員,而新除授輔德鄭纘先,兼文學朴師益,除拜之後,不爲出肅,說書洪龍祚,以身病受由,調治已過累日,竝卽牌招,以爲進參之地,何如?令曰,依。
趙榮福,以備邊司郞廳,以右相意啓曰,忠勳府有司堂上李基夏卒逝之後,久未差出,卽今承襲君中無可擬望之人,只有淸恩君韓配夏矣。自前如此之時,亦有單望啓下之事,有司堂上有闕之代,以韓配夏差下,使之察任,何如?傳曰,允。
趙榮福,以弘文館意達曰,本館新錄事,頃已稟定,新除授副應敎黃龜河,卽爲牌招察任。副修撰金相尹,以問禮官,時在西路,經筵入番事緊,請斯速乘馹上來事,下諭。令曰,依達。金相尹竣事後,自當上來,勿爲下諭。
趙榮福,以迎接都監意啓曰,都監都廳李鳳翼,郞廳元命龜,皆有身病,連日不得仕進,今姑改差,都廳則奉常寺正鄭東後,郞廳則司僕寺主簿金應瑞差下,使之察任,何如?傳曰,允。
又達曰,文武堂上三品獻議時,在外不進之員,査問於軍職廳下人,則行副護軍李麟徵·許熲·任守榦·尹遇進,行副司果宋儒龍,行副司直朴泰恒·李徵龜,帶軍銜下鄕云,在前試官牌招時,帶軍銜下鄕之類,直捧禁推事,曾有定奪,而今此獻議,與試官厭避有異,似不無參酌之道,而自本院不敢區別,此亦一例禁推乎?行副司果趙泰億,則在家違牌,而下吏誤以下鄕來告,事極可駭,該吏則自本院囚治,而趙泰億罷職傳旨,追後捧入之意,敢達。令曰,依達,一體禁推。
又以侍講院言達曰,明日端懿嬪祥祭望哭時,宮官不可不備員,而輔德鄭纘先,說書洪龍祚,違牌坐罷,司書趙榮世在外,無以備員,合有變通之道,令政院稟旨開政,實兼官有闕之代,以在京無故人盡數差出,仍卽牌招,以爲備員進參之地,何如?令曰,依。
又達曰,因侍講院草記,明日端懿嬪祥祭望哭,王世子景賢堂望哭時,宮官不可不備員,實兼官有闕之代,以在京無故人差出事,依下矣。政官卽當牌招開政,而第日勢已暮,牌招開政之際,必致夜深,恐有妨於靜攝之中,何以爲之?敢稟。傳曰,牌招開政。
以吏曹參議李秉常牌不進罷職傳旨,傳于權熀曰,推考徽旨捧入。
吏批,判書權尙游牌不進,參判金楺進,參議李秉常未肅拜,右承旨趙鳴鳳進。
吏批啓曰,判書權尙游,參議李秉常,牌不進,小臣獨政未安,何以爲之?敢稟。傳曰,仍爲之。
又啓曰,春坊闕員,今當差出,而擬望之人乏少,相避竝擬,何如?傳曰,允。
以李鳳翼爲輔德,徐宗燮爲說書,魚有龜爲戶曹參議,金致龍爲安邊府使,權始經爲司藝,洪義人爲繕工奉事,鄭楷爲直講,金雲澤爲兼司書,金濟謙爲社稷令。前經歷李世晟今加通政,曾任江華經歷時,盡心擧職,至誠救民,加資事,達下。
兵批,判書趙道彬病,參判尹憲柱進,參議任舜元病,參知李聖肇奉命出使,右承旨趙鳴鳳進。
兵批,無政事。兵批,承旨啓曰,無政事之意,敢啓。傳曰,知道。
正言申晳達曰,本院以權卨嚴鞫得情,快正王法事,爭執已久,而兪音尙閟,臣竊惑焉。夫卨之乘時譸張,造言惑衆之狀,輿情之所共憤,而做出回文,極其妖惡,假名夫差,尤涉妄誕,所當嚴加刑訊,究得奸情,而循例平問,徑先發配,終未免爲失刑之歸,其何以解國人之惑,而戢妖誕之徒乎?揆以三尺,決不可容貸,請還收權卨發配之命,仍令王府,嚴鞫得情,快正王法。本院以河事,累歲爭執,而未蒙兪音,臣竊惑焉。夫河之撲殺其子,實是人倫之大變,而至於追縊旣死之項,要掩手殺之跡者,尤極凶慘,因赦貸死,終爲失刑之歸,旣停旋發,可見國人之咸憤,三尺至嚴,決不可容貸。請還收河減死定配之命,更加嚴刑得情,依律處斷。書院,不但爲士子藏修而已。乃所以尊尙先賢,扶植儒化者,其不可濫設而冒享也,明矣。尹宣擧之平生本末,畢露無餘,文字謬妄,關係至重,則何可仍置於享祀之列,莫之禁乎?多士疏請毁撤,該曹之申稟許施,蓋出於嚴祀典闢邪淫之意,而邸下之特賜準可者,亦可見仰體聖旨,快伸公議之盛意也。不料乃者,大臣陳請,至有勿毁仍存之命,臣於是,竊不勝駭惑之至。當初是院之設,朝家不知則已,旣已宣賜恩額,官給祭具,則便是朝家之所曾許者也。及今罪釁彰著之後,旣知其冒濫,而初令毁撤,旋復仍存,則處分之斑駁,事體之顚倒,孰有甚於此者乎?士林失望,公議齊激。請亟寢尹宣擧書院勿毁之令,依前回達施行。臺閣之職,地淸任重,非人人所可苟充,新除授掌令宋墁·李彙晉,俱起寒微,全無名稱,濫通臺選,物情爲駭,請掌令宋墁·李彙晉,竝改正。近來國綱漸弛,武帥多有驕蹇之習,固已寒心,而慶尙右兵使李奎成,乃於歷巡之替發擔夫,乘轎作行,其蔑法偃便,不可不懲。請慶尙右兵使李奎成罷職。答曰,不從,末端事依達。
趙榮福達曰,今此獻議時,淸恩君韓配夏,不爲受由,任自下鄕,殊涉未便,推考警責,何如?令曰,依。
藥房夕問安時,口傳啓曰,晩後口淡·困惱·腹部飽滿特甚有加,脚痺特甚,熏熱·膈間不淸利亦甚及眩氣往來,溺道不平之候,復何如?腰眼穴一帶牽疼有加,腰下微浮少加之候,其有所減,而搔癢之〈候〉比昨亦減乎?臣等不勝憂煎,惶恐敢啓。傳曰,知道。諸症候一樣,腰眼穴一帶牽疼有加之候無減,腰下微浮少加之候,亦無加減,搔癢之候,晝則差勝矣。
閉門後,藥房口傳啓曰,卽伏聞入侍醫官所傳之言,人蔘茶進御爲請,則有煎入之敎云,人蔘茶五錢重煎入,而夕水刺尙未進御云,若終難進御,則以粥飮替進矣。伏聞中宮殿水刺,自昨連以素膳進御云,踰月未寧之中,連日素膳,伏切憫慮,明日雖是魂宮祥日,決不可仍進素膳,亦伏望勸進常膳,何如?惶恐敢啓。傳曰,知道。非但口淡特甚,飽滿亦爲特甚之故,水刺不得進御,當以粥飮替進矣。內殿常膳進御事,亦當依爲之。
趙鳴鳳達曰,宮官牌招事,命下矣。說書徐宗燮,家在城外,明日待開門牌招之意,敢達。令曰,知道。
端懿嬪祥祭王世子望哭後,政院·玉堂單子問安。答曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
三司獻議。弘文館副提學李澤以爲,如臣迂賤,其於城地形便,固不敢妄有所論,而第都城難守之議,北漢營築之事,竊嘗有慨然者,今因蕩春城役之多議,承此下詢,臣請先陳都城之必宜保守,北漢之決難依歸,而次及蕩春之當築與不當築焉。夫都城者,國家之根本也。廟社人民之在是,糧餉器械之在是,其不可委棄資敵,義理甚明,此所以有效死勿去之聖訓也。試以宋臣李綱力贊都城之守,終致賊虜之退,觀之,其利害較然可知。唯我王城,雖曰闊大,論其形便,實是天作之地,被山帶河,可謂金湯之固,此正李綱所謂天下城池,豈復如都城者也?城東一面,雖曰平低,深溝高壘,自有備禦之方,此正李綱所謂樊家崗雖淺,可以勁兵强弩據者也。見今昇平已久,生齒漸繁,勿論貴賤,摠合五部丁壯,而計堞分把,則人數之多,不啻累倍,且其父母妻孥,旣在城中,親上之義,雖不可責之於人人,其不忍賊虜,遺其家累,人情之所同,以此屬而守城,則莫非敢死之卒,此正李綱所謂率勵將士,慰安人心,則豈有不可守之理者也?都城必宜保守者,此其槪也。惟彼北漢,雖曰絶險,傾仄狹隘,難容軍馬之衆,巖壁犖确,人不能着足,井泉枯涸,水無以供汲,加以三面高峻,西邊虛曠,受風最多,當暑猶寒,雖常時往來,尙患凜冽,不能久駐,況於隆冬凝沍,使守埤疲卒,日夜暴露,則墮指裂膚,勢所必至,且賊入都城,據有倉廩,而分遣游兵,左右遮絶,則局處孤絶,命令不通,外斷蟻子之援,內有折骸之急,此豈乘輿一日可駐之所乎?北漢之決難依歸者,此其槪也。至於蕩春,介在兩城之間,當初築斯之請,蓋出於積峙糇糧,募入民戶,以成輔車之計,而不惟連亘三城,爲兵家所忌,地勢坎陷,左右見壓,賊若入據都城之後,則俯而取之,如探囊中物云者,誠如重臣書辭矣。今若以都城,謂之決不棄,而將爲堅守之計,則蕩春之築,有同家人之壁後庫藏,猶可爲一分之助,徐觀財力之有裕,漸次完築,亦無不可,而其或以都城,謂之決不可守,而終爲委棄之歸,則蕩春之築,速宜停罷,毋或耗財於無益之役,可也。以此論之,蕩春之築與不築,可決於都城之守與不守矣。臣意以爲北漢之當初經始,費了許多工力,雖其慨惜,而今旣完築,不須全棄,或屬之軍門,或屬之地方官主管,凡事若有緩急,則使之率偏師入守,以爲賊勢之瞭望,都城之聲援而已。至於奉廟社依歸,決知其萬萬失計,今計莫如專意於都城,而亦不必多費財力,大加修築,依前分屬於各軍門,今日築一壘,明日鑿一溝,今年修一雉堞,明年設一砲樓,且按籍抄丁,計堞分把,團束則如北路之城丁,鍊習則如南漢之大操,以爲協守備禦之地,使中外明知大計,以必守都城爲決,則彼有父母妻子於城中者,莫不以致死爲期,夫然後人民皆有固志,將士無不樂用,此豈非地利不如人和,得其死力者耶?陰雨綢繆之策,恐無過於此矣。伏惟上裁。
副校理朴師益以爲,北漢之多疵欠言之者,不爲無見矣。第不能審定於經始之際,乃於糜財勞衆,完築多年之後,追議其得失,無亦有後時之恨耶?夫卽山爲墉,莫尙於內夷外險,則以地形論之,北漢固讓於南漢矣。但此地曾爲溫祚王之所居,則亦豈全無所取而然哉?天下之事變靡常,寇行之疾徐或殊,使賊而緩來,則雖未必捨南漢入北漢,而如其不日奔突,如丙子之急,而未及致遠,則亦安知此城之不可爲一時依歸之所乎?以臣所見,恐不若因其已築,而仍存之,以爲他日相機去就之地也。至若蕩春設倉,蓋爲其就山下稍平處,積峙糧糇,臨急運入之計,則雖不別設城堞,亦足以據險防守。又何以重耗國財,重煩民力,必爲連綴兩城而後可哉?除其旣完者外,亟寢增築之役,似爲得宜,國家大計,非如臣迂儒,所可容喙,而又況臣未嘗登覽其形便,則尤何敢出意見論利害乎?顧以猥忝三司之末,不得不略陳一二於詢問之下,伏惟上裁。
副校理金雲澤以爲,今此會議,實係國家緩急之大計,如臣膚淺,何可容喙?然而臣嘗有聞於家庭者,粤在乙卯議築北漢也,臣之先祖,承命往審以爲,與南漢,互有優劣,蓋取其便近與險阻,而泛論其大體而已。未嘗謂必可築,而至於今日之許多弊端,非所逆料也。其後有北城之議,且當經營蕩春之初,先臣兄弟以爲,闊大難守,又不可殫財於非時,或疏陳便否,或爭是非於筵席,今臣所見,亦何異於此也?仍念北漢徒險,而水泉不足,決難容衆久留,又況地勢孤絶,風威常酷,嚴冬露處,凍傷可慮,且凡守城,有時出戰,而此則到處障阨,號令難以相通,以此論之,實非得力之地,北漢旣如此,則蕩春便否,非所可論,而若其耗財病民,亦已不少,且雖無此弊,以我國力,竝守三城,非臣所知,棄都城,能保蕩春,亦非臣之所知也。大抵城大則兵必多,兵多則食必足,此最難辦,不無意外生變之慮,臣愚以爲,已費之功力,雖曰可惜,如知其非,猶可及止,且有一說,敢此附陳,所取於北漢者,只爲便近也。今若取賊路要害處設關,而專爲報警,則設有去邠之擧,猶可周旋於數日之內,臣所謂要害,卽昌城之緩項,宣川之左峴也。不必別置邊將,大設防守,而略加修築之後,限合氷數朔,置戌卒數十,給料優恤,使之專意報警,此外一二處,亦用此例,而諸道沿海關防之地,另加嚴勅,或有措置,使其報警之道,不如前日之疎虞,則足以遠赴南漢,旣入南漢之後,凡戰守之道,固大勝於北漢矣。臣妄論大事,又生別議,不勝惶悚,伏惟上裁。
修撰金相玉以爲,今此北漢之役,實是國家莫大之計,而地勢狹隘,水泉不敷,則臨急得力,似難必保,若夫蕩春繼築之城,實爲輔車相依之勢,則其所設施,非不至矣。第捨都城而築北漢者,蓋慮其闊大難守也。今欲連三城而竝守,則兵力單弱,勢有所不及也。欲只守兩城,而賊據都城,則局處孤堞,勢不可以久支也。此重臣所以陳論其不可者,而但臣之所慨惜者,北漢議築之初,不能周思熟度,而累歲經紀,費財完築之後,乃有捐棄之議也。北城形便,雖不可無欠,在於都城至近之地,戎械軍餉,略已儲置,則到今棄之,誠爲可惜?至於蕩春設城,徒見其有害而無益,則尤不可勞衆動役,以益其弊,及今停罷,恐爲得宜,唯在博詢而審處之,伏惟上裁。
司諫尹錫來以爲,臣於前秋,以蕩春臺不宜始役之意,草草附陳於乞免之章矣。今因重臣書論北漢·蕩春事,而有此會議之擧,此係國家大計,非臣疎賤所可與聞,而職忝三司之一,猥承詢問之命,敢將前日上書中未盡之懷,而仰陳之,以俟進退焉。臣聞民力窮弊,雖有長城巨防,惡足以爲塞?夫北漢築城,十年于今,而設廳鳩財,其害多端,齊民怨詛,莫可沮遏,設令完築,似無益於衛國之道矣。北漢都城之間,又築蕩春,則三城有如連環,形勢雖似壯固,而通計周回,恰過百里,把守城堞,其勢極難,此非萬全之圖,而且以卽今人心見之,難保無委去之患,恐不可以此爲他日之晉陽矣。雖然,北漢旣已完築,姑爲仍存,而使一軍門主管,以爲殿後之地,至於蕩春,事多不便,亟令勿築,而以其積年所聚之財,益修都城,以爲堅守之計,所設料販之廳,作速罷之,諸般斂財之路,一切禁之,使廟算預定,民怨少紓,則宗社幸甚,生靈幸甚,臣人微職卑,智慮短淺,不能別生意見,謹採輿人之誦,敢進獻議之末,伏惟上裁。
正言魚有龍以爲,今以北漢城役事,有會議之擧,此關國家大計,以臣賤見,固不敢輕議,又未嘗登臨周覽,領略其險夷形便,則尤不敢妄斷利害,而適忝三司之末,猥蒙下詢之音,則亦安得泯默而已乎?臣竊念此城,迫近都城,地勢險絶,足可爲臨危依歸之所,而第山脚太露,無以容衆,泉脈不肥,有難持久,故頃年築斯之日,庭議多端,言便者半國,言不便者亦半國,而猝定大計,遽興鉅役,多耗財力,稍成規模,而請罷之論,又發於今日,當初經始之際,旣不能熟講利害,務歸萬全之地,到今成就後,乃復別生異議,不惜九仞之功,功役之浪費,雖不足恤,擧措之顚倒,當復如何?臣之愚意以爲,旣築之城,不可猝罷,此雖非他日奉廟社必可入之地,留作京城殿後之一大關防,恐或得宜,至如蕩春築城,蓋爲蓄財穀貯軍餉之計,三城連接,闊大難守,地勢凹陷,虛實易窺,則他日利鈍,雖難逆覩,不便之論,亦有所據,而目今仍之以飢饉,加之以癘疫,民力已竭,國用益罄,則築役雖始,猶可及止,惟在朝家博詢而確議之,伏惟上裁。
正言申晳以爲,築城之役,國之大計,非臣迂儒所可輕議,而姑以形勢之易見知者陳之,議者以爲,都城平易闊大,難於守之,北漢絶險,距都城孔邇,脫有事變,從間途入保,此北漢之所以設也。都城守否,臣不敢妄策,而若夫棄都城而守北漢,雖臣賤慮,決知其非計也。今若棄都城與敵,而我乃退守北漢,則譬如縱盜入其門,而匿于閫奧,都轉動不得,而坐爲敵所乘矣。今又以北漢狹隘難容,連築蕩春臺,蓋將峙倉粟移士衆,而都城旣不能守,任敵入取,則其據北山壓蕩春,如高屋之建瓴,虛實自形,飛鳥可數矣。如是而其有抏守不破者乎?蕩春一破,則軍實戎械,擧以資敵,敵日勝而我日蹙矣。北漢之次第瓦解,不待智者而算矣。臣亦嘗見北漢形便,地勢傾仄,內外俱險,決非城守持久之地,其將何所恃,而緩急爲歸乎?我國保障,莫過於江都·南漢,儻以經營北漢之功,移之於江都·南漢,因其成制而增修之,則他日可恃,豈與北漢,同日論哉。臣愚以爲,都城旣不可守,則北漢尤不足恃,北漢旣不足恃,則蕩春尤不可城矣。築斯之計,旣知其無益,則事雖經始,猶可及止,仄聞北漢規模略成,今不可全棄,謂宜劃屬於軍門及畿營,略加檢理,如各道山城之例,而至於蕩春城,不可不亟撤其役也。且念經理廳,專爲築城而設,而其事則牟利取贏也。其任使者則駔儈奸細之徒也。槪論其經理規畫,或貸出各衙門之遺在錢布,或那取外方之儲置米穀,多方轉貿,還其本而取其零利而曰,此不損於公,無害於民也。然其轉貿取贏之際,所任駔儈之徒,出入京外,低仰物價,大而割官司之利,小而奪細民之業,如防納兌價,牙行雇稅之類,難以毛擧,夫如此爲務,則雖穀貨充牣,需用豐足,猶招有識之譏,爲朝廷之羞,而況有其名而無其實,簿擁虛算,庫無宿儲,徒潤任使者之囊橐,而積取百姓之怨詛者哉,如不以臣言爲不可用,宜卽竝罷經理廳也。臣非識務者,適有迷見妄論至此,伏惟上裁。
上在慶德宮,停常參·經筵。
端懿嬪祥祭後,大殿·中宮殿,政院·玉堂問安。答曰,知道。世子宮·嬪宮,政院·玉堂問安。答曰,知道。端懿嬪祥祭後,大殿·中宮殿,朝廷二品以上·六曹單子問安。答曰,知道。中宮殿,藥房問安。答曰,知道。
權熀達曰,行大司憲鄭澔,執義金榦,掌令宋墁,持平金昌翕在外,掌令李彙晉,未肅拜被論,持平趙觀彬,未肅拜呈辭,今日以監察茶時之意,敢達。令曰,知道。
趙鳴鳳達曰,吏曹郞廳來言,臺諫有闕,政事,何以爲之?取稟。傳曰,再明日爲之。
藥房都提調李頤命,提調閔鎭遠,副提調兪命弘啓曰,魂宮祥日已屆,仰惟聖情傷悼,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱·膈間不淸利亦甚及喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽疼有加之候,亦有所減,而搔癢之候,比昨有減乎?伏聞昨夜呼吸,至於不平,蔘茶不得進御云,金銀花茶,龍腦安神丸調進之後,旋有差減之效乎?今日臣等,與諸醫入診,詳察症候,宜當。中宮殿咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。端懿嬪祥日倏過,追惟傷悼,益不自已,口淡·困惱·腹部飽滿特甚有加,脚痺特甚,熏熱·膈間不淸利亦甚之候,一樣,而喉乾朝來止歇,眩氣往來,搔癢及溺道不平,與昨無異,腰眼穴一帶牽疼有加之候,少無所減,而寢睡不寧,眼視昏暗特甚,腰下微浮少加之候,無減,呼吸不平之候,丸藥進歇後差歇矣。勿爲入診。內殿咳嗽·膈滿·耳疼及食已旋飢·自汗之候,一向差減,而寢睡差勝後一樣矣。
下直,大靜縣監金世華,雲寵萬戶申漢昌。
傳于權熀曰,今下弓矢,雲寵萬戶申漢昌處給送。
傳于趙鳴鳳曰,魂宮宗室以下,墓所守墓官·侍墓官以下,竝書啓。
權熀達曰,朝堂會議,因大臣箚辭,待首相出仕,竝會擧行事,允下矣。今日首相旣已出仕,明日事當擧行,而卽今聖候有加,文書酬應,慮有所妨,何以爲之?敢稟。令曰,聖候差減後擧行。
正言申晳達曰,本院以權卨嚴鞫得情,快正王法事,爭執已久,而兪音尙閟,臣竊惑焉。夫卨之乘時譸張,造言惑衆之狀,輿情之所共憤,而做出回文,極其妖惡,假名夫差,尤涉妄誕,所當嚴加刑訊,究得奸情,而循例平問,徑先發配,終未免爲失刑之歸,其何以解國人之惑,而戢妖誕之徒乎?揆以三尺,決不可容貸。請還收權卨發配之命,仍令王府,嚴鞫得情,快正王法。本院以河事,累歲爭執,而未蒙兪音,臣竊惑焉。夫河之撲殺其子,實是人倫之大變,而至於追縊旣死之項,要掩手殺之跡者,尤極凶慘,因赦貸死,終爲失刑之歸,旣停旋發,可見國人之咸憤,三尺至嚴,決不可容貸。請還收河減死定配之命,更加嚴刑得情,依律處斷。書院,不但爲士子藏修而已。乃所以尊尙先賢,扶植儒化者,其不可濫設而冒享也,明矣。尹宣擧之平生本末,畢露無餘,文字謬妄,關係至重,則何可仍置於享祀之列,而莫之禁乎?多士之疏請毁撤,該曹之申稟許施,實出於嚴祀典闢邪淫之意,而邸下之特賜準可者,亦可見仰體聖旨,快伸公議之盛意也。不料乃者,大臣陳情,至有勿毁仍存之命,臣於是,竊不勝駭惑之至。當初是院之設,朝家不知則已,旣已宣賜恩額,官給祭具,則便是朝家之所曾許者也。及今罪釁彰著之後,旣知其冒濫,而初令毁撤,旋復仍存,則處分之斑駁,事體之顚倒,孰有甚於此者乎?士林失望,公議齊激。請亟寢尹宣擧書院勿毁之令,依前回達施行。臣以兩臺憲改定事,連日論達,尙靳開從,臣竊惑焉。夫臺省,爲人主之耳目,任一世之綱紀,苟不能愼簡其人,徒取充位,則言地自輕,朝綱無以振肅矣。掌令宋墁·李彙晉,本起寒微,全無名稱,曾於泮職幕官之除,已多濫吹僥冒之譏,其地望之輕淺,固可知矣。今日朝端,雖曰乏人,豈可以風憲提綱之任,輕加於此等茸瑣之流乎?非但公議所不許,渠亦不敢自期,其汚名器而辱臺閣,莫此爲甚。請掌令宋墁·李彙晉,亟許改正。答曰,不從。末端事依達。
趙鳴鳳達曰,朝臣肅拜單子臚唱之官,例爲親呈,而今日當該官,不爲來待,只使下人替呈,問其曲折,則去夜該院,無端闕直,以致如此云,事之駭然,莫此爲甚,所當別樣重究,而本院請推之外,無他可施之罰,當該通禮院官員,從重推考,何如?令曰,事甚可駭,罷職。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱·腹部飽滿特甚有加,脚痺特甚,熏熱·膈間不淸利亦甚及眩氣往來,溺道不平之候,腰眼穴一帶牽疼有加,腰下微浮少加之候,其有所減,而搔癢之候,比夜亦減乎?臣等不勝憂煎,惶恐敢啓。傳曰,知道。諸症候一樣,腰眼穴一帶牽疼有加之候,比夜少減,腰下微浮少加之候,無加減,而搔癢之候,晝則差勝矣。
上在慶德宮。停常參·經筵。
權熀達曰,行大司憲鄭澔,執義金榦,持平金昌翕在外,掌令二員未差,持平趙觀彬,未肅拜呈辭,今日以監察茶時之意,敢達。令曰,知道。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿·中宮殿,朝廷二品以上·六曹單子問安。答曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱·膈間不淸利亦甚及喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽疼有加之候,亦有所減,而搔癢之候,比昨有減乎?今日臣等,與諸醫入診,詳察症候宜當。中宮殿咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?加減補中益氣湯三貼,又盡於昨日,今日令醫女趁早入診,詳知症候後,可以議定加進當否矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚,熏熱·膈間不淸利亦甚之候,一樣,而喉乾朝來止歇,眩氣往來,搔癢及溺道不平,與昨無異,腰眼穴一帶牽疼有加之候,少無所減,而寢睡不寧,眼視昏暗特甚,腰下微浮少加之候,無減矣。勿爲入診。內殿咳嗽·膈滿·耳疼及食已旋飢·自汗之候,一向差減,而寢睡差勝後一樣矣。
藥房再啓曰,中宮殿入診醫女退出後,臣等與柳瑺·權聖徵等諸御醫,反覆商議,則皆以爲,加減補中益氣湯進御之後,諸症候不無漸減之勢,加進五貼,宜當云。此藥煎入之意,敢啓。傳曰,知道。
趙鳴鳳,以弘文館言達曰,本館下番副校理臣金雲澤,以封墓都監都廳,儀軌廳坐起時,今日晝仕出去之意,敢達。令曰,知道。
下直,天磨僉使李恒鎭。
傳于趙榮福曰,今下弓矢,天磨僉使李恒鎭處給送。
藥房朝問安時,口傳啓曰,狗寶進御,已至累日,丸藥今方封入,而諸醫以爲今日狗寶,不可兼進云,狗寶亦爲封入乎?敢啓。傳曰,狗寶姑爲停止,可也。
申思喆達曰,左副承旨韓重熙,昨日病勢甚重,不爲仕進,不得請牌矣。今日又以病不進,當此鎭日入對之時,院僚不齊,事甚苟簡,卽爲牌招察任,何如?令曰,依。
以左副承旨韓重熙牌不進罷職傳旨,傳于申思喆曰,推考徽旨捧入。
趙鳴鳳達曰,待敎李箕鎭,自鄕入來云,卽爲牌招察任,何如?令曰,依。
傳于兪命弘曰,內醫員草記,則書以內醫院,問安啓辭,則書以藥房,院以內醫爲名,故書以藥房耶?
兪命弘達曰,傳曰,內醫院草記,則書以內醫院,問安啓辭,則書以藥房院,以內醫爲名,故書以藥房耶事,傳敎矣。草記則係是院中事,故稱內醫院,啓辭則係是問安議藥之事,故稱藥房,取考政院久遠日記,亦皆如此,且以本院流傳省記之規言之,掌務官則稱內醫院,御醫·內醫則稱藥房,自初各稱,實未知其故,必如弘文館之稱玉堂,仍成流例,而此外無他可考之事矣。敢啓,傳曰,知道。
傳于趙鳴鳳曰,端懿嬪墓所守墓官益陽都正搗,侍墓官韓益文,竝加資,守衛官洪箕錫·沈洙,忠義申成集,進上內官朴梓元·鄭泰永,各加一資,資窮者代加,奠禮金天錫以下,令該曹米布磨鍊題給。
傳于趙鳴鳳曰,魂宮宗室驪川君增,密川君墰,陽平都正檣,密陽正椀,都薛里內官鄭文益·李夏昌,各半熟馬一匹,忠義李益炯·李基宗,薛里內官李翰榮·張世健,酒房內官金萬弘·朴枝興,進止內官高世雄·金纘善·金繼文·金萬重,各兒馬一匹,報時官李東發·金益剛,各上弦弓一張賜給,使令及奠吏徐裕發·劉相平以下,令該曹米布磨鍊題給。
正言申晳達曰,本院以權卨嚴鞫得情,快正王法事,爭執已久,而兪音尙閟,臣竊惑焉。夫卨之乘時譸張,造言惑衆之狀,輿情之所共憤,而做出回文,極其妖惡,假名夫差,尤涉妄誕,所當嚴加刑訊,究得奸情,而循例平問,徑先發配,終未免爲失刑之歸,其何以解國人之惑,而戢妖誕之徒乎?揆以三尺,決不可容貸,請還收權卨發配之命,仍令王府,嚴鞫得情,快正王法。本院以河事,累歲爭執,而未蒙兪音,臣竊惑焉。夫河之撲殺其子,實是人倫之大變,而至於追縊旣死之項,要掩手殺之跡者,尤極凶慘,因赦貸死,終爲失刑之歸,旣停旋發,可見國人之咸憤,三尺至嚴,決不可容貸。請還收河減死定配之命,更加嚴刑得情,依律處斷。書院,不但爲士子藏修而已,乃所以尊尙先賢,扶植儒化者,其不可濫設而冒享也,明矣。尹宣擧之平生本末,畢露無餘,文字謬妄,關係至重,則何可仍置於享祀之列,而莫之禁乎?多士之疏請毁撤,該曹之申稟許施,蓋出於嚴祀典闢邪淫之意,而邸下之特賜準可者,亦可見仰體聖旨,快伸公議之盛意也。不料乃者,大臣陳情,至有勿毁仍存之命,臣於是,竊不勝駭惑之至,當初是院之設,朝家不知則已,旣已宣賜恩額,官給祭具,則便是朝家之所曾許者也。及今罪釁彰著之後,旣知其冒濫,而初令毁撤,旋復仍存,則處分之斑駁,事體之顚倒,孰有甚於此者乎?士林失望,公議齊激。請亟寢尹宣擧書院勿毁之令,依前回達施行。信使之行,先送譯官於島中,講定節目,實是百餘年來所無之事,前此使行時,倭人固亦屢請,而朝廷終不聽許者,以其有往受命之嫌故也。頃者輕許其送譯之請,未免受制屈意之歸,雖曰細事,不足相較,其爲損失國體則大矣。今此禮曹書契之追後成送,尤有大不可者,蠻兒本來狡猾,輒以嘗試我國爲事,初旣抵書萊府,要得禮曹答契,而計不得諧,乃於譯人入島之後,潛送差倭,强要書契者,此必欲重其節目受來之事,則今復作答以送,實有見欺之恥,又況追塡日字,事極苟且,此豈堂堂國家所可爲者哉?彼有所要,一循其意,則設有難從之事,有大於此者,其將曲聽而莫之違拂乎?送譯之擧,遂事勿說,而書契之請,斷不可許。請亟寢禮曹成契成送之命,朝家之倚重邊臣,豈不以威戢異類乎?今此倭人之請譯要書,旣是格外無前之事,則爲邊臣者,所當據理峻斥,而東萊府使徐命淵,旣不能嚴加隄防,以折奸情,乃反費辭狀聞,曲循其請,事體所在,不可無警責之道。請東萊府使徐命淵,從重推考。
咸鏡監司狀達,以端川郡居朴八月金等二十四名渰死事,令于申思喆曰,渰死人等令本道恤典擧行。
知事姜鋧上書,伏以臣齒滿七十,病纏膏肓,分甘廢棄,而唯是祭享庭候,則不計死生,擔舁趨詣,欲少伸分義於一縷未息之前矣。自前月念間,重得外感內傷之症,寒熱交戰,頭疼膈塞,喘息奄奄,人鬼未分,連日起居之班,亦未進參,猥陳一書,仰暴危悃,而未蒙鐫遞,溫批反降,臣誠惶隕悶塞,罔知所措,日昨以朝堂會議,召牌遽降,臣如有一分自力之勢,則固當趨承之不暇,而前患寒感未解,別症疊出,欲起還仆,竟未祗赴,病裏惶惕,無地自容,第伏聞昔者溫祚王,旣築南漢,又築北城,城址尙在,越在仁祖朝,一遵舊址,改築南漢,曾爲駐蹕之所,其後繼有改築北漢之議,而到今旣已完役,日後駐蹕之利害便否,姑未的知,而至於蕩春之外城,則三城之難守,地勢之低陷,論者已多,臣不必更爲疊牀之語,而朝著之間,論議歧貳,則存其已築之城,罷其未了之役,徐圖善處,似或得宜,而素昧戎務,且未周覽其基址,其何敢强其所不知,猥煩於詢問之下哉?勿論南·北漢形便之如何,地利不如人和,使民亦宜以時,唯在邸下,稟于大朝,博詢諸臣,從長審處之如何耳。仍伏念臣畸孤之蹤,玷汚朝班,絲毫無補,廩料虛費,心常愧懼,若隕淵谷,當此慶溢宗祊,朝野同歡之日,徒事瀆擾,臣罪萬死,伏乞俯賜哀矜,亟罷臣知樞之任,不勝幸甚。答曰,覽書具悉。盡陳之事,當稟于大朝而處之,卿其勿辭,從速行公。
副司直金錫衍上書,伏以臣伏見禮曹判書閔鎭厚書本,則極言北城之利害,而仍謂當初北漢,贊成其築,以致今日耗國財隳國體喧國言,至以伏刑章謝國人爲請,而自上乃有會議朝堂之命,臣於此,惶隕蹜踖,無地自容,臣於頃年,與閔鎭厚諸人,受命往審洪福,歷見北漢,及入前席,臣亦略陳所懷曰,洪福雖是天作之地,而孤絶難守,且無巖石,築役未易,而北漢絶險,逼近都城,且皆石山,工役倍省,若築於此,脫有緩急,終非可棄之地矣。厥後定議設築,使三軍門,分掌其役,旣築之後,軍門各立倉庫,糧餉器械,次第充備,以至城堞之修補,草木之禁養,城中之寺刹,各有所屬,而轉輾張大,乃有經理之名號,摠察諸軍門及僧軍,儼成體重之一大營府,繼而有蕩春加築之議,及至昨年,旣始其役,若其形勢便否,重臣之書,已盡之矣。臣無容更論,聖上每以都城之闊大難守爲慮,而今又加築蕩春,則與都城·北漢,三城連亘,不可廢一,若俱守此三城,則其勢必不能,以此而爲他日廟社依歸之所者,臣誠愚昧,實未知其得計也。況且歲飢民困,莫今時若也。竭財疲民,作此無益而有害之役,臣嘗憂歎矣。今重臣以爲請築北漢之後,轉生層節,以致如此云,雖以微臣之賤慮,亦不料其弊之至於此極,且重臣至以國家存亡所係,引以自罪,則臣卽同時看審,同時入侍前席者也。重臣之罪,臣亦有之,何敢厭然自掩,冒參於今日之會議哉?且臣之老病萎廢之狀,已悉前後辭章,不啻煩複,而誠拙語淺,每歸飾讓,自訟罪戾,慙惶冞深,身帶重任,病廢杜門者,已過數年,論以國法,宜伏重刑,臣之罪可勝誅哉?向日坤殿患候彌重,百僚憂遑,鎭日起居,臣僅左右扶掖,一二次問候於差備之外,聖候諸節,又復添加,而臣又不得進詣闕庭,仰承起居,下情焦鬱,已不可言,而人臣之禮掃地盡矣。臣之病廢實狀,於此亦可以推知矣。至於將任,叨冒已久,豈至今日,始爲必欲解免之計也?誠以老病至此,旣無酬應事務之望,而虛帶職名,苟度時月,其害國事傷私義者,庸有極乎?儻蒙邸下,哀怜將死之微臣,入稟大朝,許臣所願,則他日隕結之報,九死靡弛,玆敢不避猥越,疾聲仰籲,伏乞离明,少垂矜察,千萬幸甚。答曰,覽書具悉。書陳之事,當稟于大朝而處之,所辭將任,決難準許,卿其安心勿辭,從速行公。
禮曹參判金演上書,伏以臣,年衰病痼,望斷陳力,尋單請急,一味悶蹙,適於此際,以北漢會議事,庚牌儼臨,顧臣賤疾,如上所陳,欲起還仆,竟未祗赴,臣罪萬死,伏念今玆下詢之擧,實國家緩急之大計,則臣雖病篤,不能進隨諸大夫之後,以貢一得之愚,而衷情所激,終不敢泯默,玆敢附陳於請譴之章,伏惟少垂澄省焉。臣本庸魯,全無知見,況此城事,非臣所敢妄論,然當初聖上,謂都城不可守者,豈非以爲闊大耶?一都城而猶欠其濶大,則北漢也,蕩春也,連二城而守之,反不慮其闊大者,何也?北漢之築,任事者全不致審,乃費鉅萬之財力,辦此內險無水之一孤城,識者固已恨之,若彼蕩春,又復何爲而築也?初則爲北漢絶峻,儲餉平地,而請建倉舍於此,再則爲倉舍障蔽,而請塞水口,末乃欲作全城樣子,耗財築怨,都不暇恤,旣畫蛇於北漢,又着足於蕩春,而馴致都城於決棄之地,噫,都城雖棄,而由北漢包蕩春,周遭之闊大,殆過於都城,則豈不大違於當初聖慮之所及乎?我國保障,常數南漢·江都,而南漢孤危,無異北漢,又且病涉,丙子之難,江都路阻,不得不爲一時駐蹕之所,而決非萬全之地,江都天險,固爲難得,而水賊不可避也,百里遠莫致也。況且近年,港路漸錯,四面船泊,今之江都,非昔之江都,則南漢·江都,皆不可以保障論,故北漢之役,蓋爲取便於近京,而蕩春又爲贅疣,今之議者,旣以北漢爲依歸,則蕩春亦不可不築,夫北漢之決不可守,以其內險也,無水也,峙糧之不便也,此皆童騃之所共知也。都城之決不可棄,以其內夷而外險也,井泉之饒足也,公私蓄積之在於是也,中外關防之無此比也。前後諸臣,章牘筵奏,旣已畢陳無餘,則臣無容疊說,而今欲以許多倉積,許多軍器,擧而委於賊,乃反提飢卒,嬰孤城於內險無水之地者,臣誠愚迷,誠莫曉其計之得也。然棄都城就北漢,其爲利害,若止於此,則猶可以强拂輿情,若其灼然易見之勢,萬分必敗之形。又有甚焉者,夫丙子南漢之不能久守,何也?良以江都先陷,三軍破膽,無可自振故耳。他日有警,大駕旣入北漢,連營蕩春,而等棄都城於賊手,則賊必灰燼我室廬,魚肉我生靈,北漢衛士,望見煙火,親聞殺聲,固已落膽喪魂矣。賊又必先據北岳下,放大炮,洞開北門,鳴鼓突出,則蕩春守卒,其將奈何哉?百里外江都之失,猶爲南漢不守之嗃矢,況此目前俯瞰之都城乎?俯瞰都城魚肉之狀,猶落衛士之瞻,況此連接都城之蕩春,其何能抵當開門直出之賊鋒乎?都城·蕩春次第淪沒,則一片北漢,將何恃而自保乎?每念及此,不覺寒心。噫,北漢之弊,臣固略陳,而雖都城,亦豈無疵毁之議乎?一則曰,城闊人多,糧必不足,二則曰,東西低平,守必不固,三則曰,以水攻之之說,藉重唐將,恫喝人聽,此皆有可辨者,大駕所駐,軍民自多,城苟不大,何能容衆?都城六千堞,堞立五人,三萬卒足矣,而城內居民數十萬,則闊大非所慮也。若致播越,則赤身隨駕之民,不得不給糧,而果能坐守都城,以逸待勞,則守堞扈闕者外,其餘游民,雖不官給,亦可自食,且公私芻糧之儲蓄城內者,百倍於他處關防,則糧非不足也。城之南北,極其險絶,唯東西稍平,只設墩於西,複城於東,則守非不固矣。水攻之說,臣未知唐將果何人,其言果何如也,而漢水訊急,殊非中原諸水之比,捧土以塞,其勢未易,設令果塞,我之所當者複城,猶可持久,彼之所塞者沙礫,其何能耐過數日乎?且中原地勢平衍,旣灌之後,水必盈科,未易退落,故攻者或收其利,而都城則地勢傾側,假使導水,水必四走,賊果能盡塞四走之下流乎?賊亦知兵,不必枉費其力於不可成之事,水攻之說,恐又落空矣。噫,浮議之疵毁旣辨,則地勢之形便自如也。又況百萬軍民,各爲其家而守,則地利人和,恐無如都城之雙全者,夫北漢之不可守旣如彼,則蕩春之築,自在應罷之中,都城之不可棄又如此,則蕩春之築,自歸不緊之科,今須先定都城·北漢之孰可依歸,則蕩春罷否,自可易辨矣。臣聞去臘筵中,自上以若都城則改築然後方可,北漢則內外城旣完爲敎,大臣亦以爲都城,果勝北漢,則蕩春雖完築,棄之何難云。噫嘻,都城苟可守也,以漸改築,顧何所難,而北漢果不可恃,則雖或完築,亦將焉用?其不可以目前苟完之粗迹,硬定其取舍也,決矣,而大臣之不難棄蕩春旣築之後,而不復審別其得失於未築之前,不恤夫累萬財貨,累萬功役之輕費於試可之地者,抑獨何哉?噫,臨難圖生,雖是匹庶之所同,居安思危,抑亦聖王之要道,此固兩宮朝夕講磨,務使去就得宜,不待臣民之仰勉者也。古語曰,六軍心膽,在陛下身上,此在我聖上我邸下堅持不撓之如何。伏願邸下,上稟大朝,亟降明旨,罷不緊之役,節濫糜之財,漸修都城,永作依歸,無若前日朝都城暮北漢之爲,則人心有所恃而不懼,國勢庶可至於鞏固,實爲宗社無疆之福。臣受國厚恩,待罪宰列,不避僭猥,竭其狂愚,伏願离明,特垂鑑照,勿以人廢言,謹昧死以聞。答曰,覽書具悉。書陳之事,當稟于大朝而處之,卿其勿辭,徒速察職。
訓鍊都正尹就商上書,伏以臣福過災生,重嬰奇疾,六載沈綿,與死爲隣,重以前秋,積殃在身,遽喪壯子,餘禍未艾,孀婦繼殞,痛毒之懷,觸境難忍,不意癃廢賤蹤,尙煩宸衷之記存,頃自大朝,特遣掖隷,俯訊死生,至頒御膳,德意隆摰,天地莫量,君靈所曁,殘喘尙延,一則聖恩,二則聖恩,日昨聖候有加,候班復設,而病勢猝劇,坐臥須人,前後起居之列,一未進參,萬殞是俟,卽因會議,召牌遽降,臣雖無狀,豈不知不俟駕之義,而病情如右,竟未祗赴,跡涉私便,罪極違慢,伏乞离明,亟削臣職,仍勘臣罪,以安私分,不勝幸甚。仍伏念臣智慮淺短,在所鄙棄,而今以曾忝將臣之任,故有此召命,今雖病在垂死,未參獻議之末,而亦不可終無一言,以孤詢訪之盛意,玆敢略貢愚忱,以備睿察焉。頃年北漢之創始也,臣以巡撫之任,出在海西,未奉末議,經年之後,始乃復命,則廟算已決,無容更議,及其待罪摠將之日,方始稟達而往審,則基址不可謂不險,城堞不可謂不固,而內外俱險,不足以容士衆,水泉易涸,不足以恃緩急,此不過爲士民避亂之所,本不合於大軍戰守之地,臣之妄料以爲,朝家營築,雖如是宏大,論其體勢,終不便好,藉令日後,或有事變,御駕之入保此城,恐其難必,臨機獻策,亦是一道。且甫訖巨役,別立異議,不無沮戱大事之嫌,亦非遂事勿說之義,臣於筵中,雖不能畢陳所懷,而亦嘗略論其一二欠處,此可見臣之本意也。今此重臣書中,所謂決不可奉廟社入北漢云者,果與臣營度於平素者,不謀而同,到今思之,當日筵中,不能悉暴其事勢者,亦臣之罪也。至於蕩春之加築,尤有所不便者,朝家嘗以都城闊大難守爲慮,而纔築北漢,又連蕩春,則王畿十里,屹作三城,以我國兵力之單弱,匱竭之軍糧,雖一片孤城,尙難久守,況可望竝守近百里之三城耶?論其形勢,自同唇齒,棄一不守,則是竝其三而棄之也。凡此利害,不啻較然,不待智者而可以明知,若其蕩春城址之險夷,非所暇論也。臣神識已昏,病狀且㞃,今於國家大計,何敢妄論,而旣有迷滯之見,亦不容自隱,輒此附陳於請譴之章,僭越之罪,益無所逃,謹昧死以聞。答曰,覽書具悉。書陳之章,當稟于大朝而處之,卿其勿辭,從速察職。
行副司直李善溥上書,伏以臣,以負累之蹤,不宜復近京輦,衰病轉劇,醫治是急,來伏城裏,已多日月,昨年親臨醮戒之時,僅僅趨造於鵷列,自是以來,百疾沈淹,前後候班,一未進參,尋常愧悚,今以城役會議之擧,召牌下臨,此乃國之大事也。所當趨承之不暇,而顧此癃廢之狀,決無起動之勢,頑然泯默,亦有所不敢,玆將愚淺之見,仰復明命,仍請死罪焉。槪伏念北漢之築也,識者擧以坐地傾仄,陵谷缺陷,都城逼近,守禦難便爲憂,而枝節層加,復益之以蕩春外城,便成近百里三大城,世安有百里三城,外內相連,一在平地,一與賊共,而一城能保無事者乎?假使財力有裕,成就不日,一如任事大臣所規畫,利害如右,愚智同見,視以爲死亡之所,平時如此,當難可知,不幸波蕩之日,人孰肯舍命遠從,而宗社之重,亦豈有違衆獨入之理乎?與其臨急改圖,莫適所向,不如趁此閑暇,早決大計,下不失爲趙氏晉陽之歸,而重臣書論,眞可謂始迷終復,不忘國事者也。臣愚欲望朝家勿計已費之物力,唯思善後之規策,城役之已就未就者,一倂停罷,經理廳餘存財穀,別加收拾,專意他所,亦可謂牽架䌤縫之道也。臣旣病未赴召,偃蹇陳章,分義所在,萬殞猶輕,謹昧死以聞。答曰,覽書具悉。書陳之事,當稟于大朝而處之。
工曹判書宋相琦上書,伏以臣之賤疾,近益沈苦,實無奔走職事之望,而日昨以會議,牌招下降,分義所在,不敢違傲,不得不扶舁出肅,而第於金吾兼任,有不可仍冒之勢。前冬嶺南放未放啓本中罪人李明誼,臣有嫌礙之端,上年疏決入侍時,臣旣以此引嫌,不可可否,則今何可參涉於覆議之際乎?以此之故,他餘罪人,亦無稟處之期,豈非未安之甚乎?臣自歲前以來,連以呈病,乞遞本兼職任,煩猥是懼,未暇及此,今始自列,尤增死罪,伏乞邸下,亟遞臣判義禁之任,以授無故之人,使該府覆奏,無至一向稽滯,不勝幸甚。答曰,覽書具悉。金吾覆奏,令次官擧行,卿其勿辭,從速行公。
判敦寧崔奎瑞上書,伏以恭惟我聖上,大德得壽,聖祿靈長,追遵太祖朝故事,特擧三百年來所未有之盛擧,凡在臣庶,莫不歡慶,況此耆老諸臣,不先不後,適際斯時,榮輝寵光,夐絶千古,況臣屛居逋命,逖違天陛二十一年,今者庶幾因此,而有一覲淸光之望,中心欣喜,尤豈與他諸耆老臣比哉?第臣於此,實有進退兩難,喜懼交深者,不得不悉暴於銅龍之下,以俟處分焉。臣於辛巳以後,以罪自廢,今且十九年矣。中間忘分越義之事,不知一二,雖蒙聖朝寬恩,不加譴戮,其不敢冒受職名,此心如結,不可復解,曾在辛卯,伏蒙遷擢之命,繼下恩旨,以予亦有欲見之意,卿獨無是心爲敎,至今思之,猶且感淚盈襟,臣不得應命,謹以儻蒙還收資級,以西樞舊階,得備特進之列,仰覲淸光,退塡丘壑,是臣區區至願,其何敢辭等語,仰復于宸聰矣。伊後資級未收,職名長在,年光荏苒,今至九年所,而尙未遂一覲之願,其間聖候,症情添加,中外憂遑,臣嘗進伏闕門之外,終不敢出謝恩命,入參候班,及至今日,雖曰國家盛儀,有異於他慶,微臣處地,自別於群僚,其何敢托此,而爲冒進之計,變改卄載所守之微志,追謝八年未肅之官銜哉?臣之情願,旣已略陳於辛卯之疏矣。所被資級,則臣於今年,獲蒙推榮之典,疊加崇秩,今不敢更望推還,而至於所帶本兼兩任,臣亦終無冒受之理,若蒙特許遞免,俾以軍銜,隨耆老諸臣之後,一瞻天顔,以伸積年戀闕之懷,則臣雖退而滅死萬萬,至願已畢,無復遺憾矣。伏聞儀曹節目已成,冊子奉進及進賀等節,次第涓吉,臣以名隷本所,旣不可無端退伏,職名尙存,又不得冒入脩門,徊徨蹜踖,靡所措躬,而顧臣蒲柳之資,不期朝暮,若失此會,則更無得近威顔之望,微衷耿結,不能自已,玆敢預陳實情,以冀察納焉,謹昧死以聞。答曰,覽書具悉。卿其勿辭,從速上來行公。
忠淸監司權上書,伏以臣,猥以無似,濫蒙洪造,從前踐歷,罔非踰分,而藩翰之寄,尤不近似,昨歲嶺臬之命,豈有堪承之望,而辭不獲遞,黽勉冒赴,畢竟置對之問,雖非藩任時事,而其奉職之無狀,可以推知,縱荷聖度天大,幸逭大何,而循省愧懼,無復當世之念,屛伏田廬,自分爲淸朝之棄物,不料湖藩寵畀之命,遽下此際,臣誠惶蹜驚駭,罔知所措。夫方岳之職,任專責重,如臣之愚,已試蔑效,則其在綜覈之道,更不當濫授也,明矣。乃於數歲之間,洊叨誤恩,有若試可之道,茂著聲績者然,臣言愧悚,已不可勝言,而竊恐官人之道,不宜若是乖謬也。且臣之待罪嶺藩也,以作拿科儒狀聞事,酷被構誣於洪萬遇之疏,其所捏合譸張,視儒疏,益加危怕,苟如其言,死有餘罪,賴聖明察臣無他,曲賜昭釋,得有今日,而靜言追思,餘悸尙在,伊時冒上辭本,悉暴事實,而適會臺達之方張,未免見格於喉司,到今歲久之後,雖不必每每煩瀆,而亦安敢以事在旣往,有所自安,貪榮冒進,自就顚隮之地哉?伏乞离明,俯諒危悃,亟許鐫遞,俾令選曹,勿復檢擧,俾得畢命田畝,不勝幸甚。答曰,覽書具悉。卿其勿辭,速往欽哉。
藥房夕問安時,口傳啓曰,晩後口淡·困惱·腹部飽滿特甚有加,脚痺特甚熏熱·膈間不淸利亦甚及眩氣往來,溺道不平之候,復何如?腰眼穴一帶牽疼有加,腰下微浮少加之候,其有所減,而搔癢之候,比昨亦減乎?臣等不勝憂煎,惶恐敢啓。傳曰,知道。諸症候一樣,熏熱·膈間不淸利亦甚之候稍減,腰眼穴一帶牽疼有加,搔癢之候,比夜少減,腰下微浮少加之候無加減矣。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
申時,王世子坐尊賢閣,諸承旨持公事入對。左承旨申思喆,右副承旨權熀,同副承旨趙榮福,文學鄭錫五,假注書金始燁,記事官朴師聖。申思喆讀咸鏡監司狀達,端川郡人漂風渰死事。令曰,令本道恤典擧行。又讀咸鏡監司狀達,各邑川翻浦落處給災事。達下。權熀讀忠淸監司狀達,忠州營將急速差出事。達下。又讀黃海監司狀達,盧善雄特爲褒賞事。達下。又讀咸鏡監司狀達,道內罪人隨輕重論斷事。達下。又讀掌隷院申目,忠州奴婢變通事。達下。又讀禁府申目,帶軍銜下鄕人禁推事。達下。又讀刑曹申目,罪人黃順中加刑得情事。達下。又讀刑曹申目,愛仁刑推得情事。達下。又讀刑曹申目,朴大英加刑得情事。達下。又讀忠淸水使狀達,平薪僉使到任事。達下。又讀黃海監司狀達,鳳山郡明火賊譏捕事。又讀黃海監司狀達,長連郡廉召史檢屍事。達下。又讀咸鏡監司狀達,北靑到配罪人檢屍後頉下徒流案事。達下。又讀京畿監司狀達,罪人金大根到配事。達下。又讀平安監司狀達,朱益桓梟示境上事。達下。又讀刑曹申目,申永贊加刑得情事。達下。又讀刑曹申目,原陽都正移禁府處置事。達下。又讀晉州營將狀達,明火賊究問取招事。達下。趙榮福讀京畿監司狀達,道內染患熾盛事。達下。又讀咸鏡監司狀達,達下。又讀咸鏡監司狀達,守令七事修報事。達下。又讀禮曹申目,許璧立後事。達下。又讀濟州牧使狀達,讀畢後起伏曰,此以大靜縣監朴以文仍任事狀達矣,新除授縣監,旣已辭朝赴任,此狀達還下送,何如?令曰,依。又讀忠淸監司權上書。答下。又讀工曹判書宋相琦上書。答下。又讀金錫衍上書,北漢山城請罷事。答曰,覽書具悉。縷縷書陳,誠甚得宜,所辭將任,決難準許,卿其勿辭,從速察任。答下後申思喆進伏曰,今此北漢事,當待領相之出,與大臣會議後,稟于大朝,決其罷與不罷,而未處分之前,姑爲未決之事矣。今以誠甚得宜爲敎,則已示決斷之意,更無可議之地,自邸下更思而下答,如何?權熀又進伏曰,今此山城獻議時,從一品詣闕獻議,三品以上親呈政院矣。今者諸臣,以此附陳於辭免之書,事體極爲未安,且利害便否,自大朝當爲處決,諸臣亦皆以上裁爲之,今以稟處之意下答似宜,故敢達。東宮無發落,仍改爲答下。趙榮福進伏曰,今此諸臣上書,以山城請罷事措語同矣,何爲各各下答乎?且金錫衍書答,旣爲改下,則此前所答,似當爻周,故敢此仰達。令曰,爻周。又讀禮曹參判金演上書,城役請罷事。答下。又讀知事姜鋧上書,城役請罷事。答下。又讀知事李善溥上書。答下。又讀訓鍊都正尹就商上書。答下。又讀判敦寧崔奎瑞上書,辭免本職事。答下。時日色已暮,東宮命小宦,開南窓通明。公事讀畢後,趙榮福起伏曰,臨筵已久,日勢且暮,判付則退出後從容書入乎?令曰,唯。遂以次退出。
上在慶德宮。停常參·經筵。
自辰時至午時,日暈。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道。
藥房都提調李頤命,提調閔鎭遠,副提調兪命弘啓曰,日氣陰濕,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱·膈間不淸利亦甚,及喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽疼有加之候,亦有所減,而搔癢之候,比昨有減乎?今日臣等,與諸醫入診,詳察症候,宜當。中宮咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚,熏熱亦甚之候,一樣,而膈間不淸利之氣未已,喉乾朝來止歇,眩氣往來,搔癢及溺道不平,如昨無異,腰眼穴一帶牽疼有加之候,少無所減,而寢睡不寧,眼視昏暗特甚,腰下微浮少加之候,一樣矣。勿爲入診。內殿咳嗽·膈滿·耳疼,及食已旋飢·自汗之候,一向差減,而寢睡差勝後一樣矣。
權熀達曰,大司憲鄭澔,執義金榦,持平金昌翕,在外,掌令二員未差,持平趙觀彬未肅拜呈辭,今日以監察茶時之意,敢達。令曰,知道。
趙榮福,以禮曹言達曰,今此文科別試講經一所,設場於本曹郞廳,依例朝房直宿之意,敢達。令曰,知道。
又以禮曹言啓曰,今此別試文科講經試官磨鍊之際,二品以上無故可擬之人乏少,不得已依近例,以堂上官通融擬望,每望各二員備擬以入,而堂下官罷職中,曾已付軍職冠帶常仕之人,亦爲竝擬之意,敢啓。傳曰,知道。
申思喆達曰,別試文科講經試官,吏曹判書權尙游,兵曹判書趙道彬,漢城右尹任埅,禮曹參判金演,竝牌招不進,兩所試官,將無以推移備員,事甚苟簡,竝卽牌招,何如?令曰,允。
吏批,判書權尙游病,參判金楺進,參議李秉常未肅拜,左承旨申思喆進。
吏批啓曰,判書權尙游病不來,參議李秉常未肅拜,小臣獨政未安,何以爲之?敢稟。傳曰,仍爲之。
又啓曰,慈山府使趙健身死之代,今當差出,未准朔禁軍將竝擬,何如?傳曰,允。
以李深爲掌令,李宜晩爲輔德,柳重碩爲慈山府使,盧三邦爲兼養賢奉事,鄭再僑爲校書著作,吳瑞鍾爲學諭,李喬岳爲承旨。
兵批,判書趙道彬病,參判尹憲柱病,參議任舜元進,參知李聖肇奉命出使,右副承旨權熀進。
兵批,無政事。
趙榮福達曰,當此客使壓境之日,西路守令,例多責應之事,新除授慈山府使柳重碩,卽爲急馬發送,何如?令曰,依。
申思喆啓曰,別試文科講經時,憲府監試官二員,當爲進參,而大司憲鄭澔,執義金榦,掌令李深,持平金昌翕俱在外,掌令鄭東後,持平趙觀彬,纔已出牌矣。持平趙觀彬,違牌不進,罷職傳旨,今方捧入,他無推移之員,合有變通之道,何以爲之?敢稟。傳曰,違牌罷職之代,政官卽爲牌招,開政差出。
吏批,判書權尙游牌不進,參判金楺進,參議李秉常牌不進,右承旨申思喆進。
以李尙說爲持平,趙彦臣爲奉常正。
兵批,判書趙道彬病,參判尹憲柱病,參議任舜元進,參知李聖肇奉命出使,右承旨申思喆進。
以韓重熙爲副司直,李世晟爲副護軍,李成萬爲黑山島別將。
趙榮福,以吏批言啓曰,戶曹佐郞朴昌厚呈狀內,病勢危篤,不得察任云,當此勅行臨境,本曹多事之日,不可等待其差復,今姑改差,何如?傳曰,允。
權熀啓曰,因兵曹啓目,洪陽縣監,旣已還陞洪州牧使,所佩兵符,令本院改造下送事,允下矣。發兵符今已造成,定禁軍急馬下送于忠淸監司處,使之分上,舊兵符收聚上送,以爲燒火之地,下諭,何如?傳曰,允。
申思喆,以宣惠廳言啓曰,本廳經費,專靠於大同,而近年以來,連因災荒,實結大縮之中,實結所出應納賦稅,各邑亦皆不卽收捧上納,以致新舊未收,積年滋多,最久年條,則雖不暇論,至於甲申退捧大同及丁酉新結所出,則係是當年條應納之稅,而猶且經年閱歲,一以延拖爲事,今春將半,亦無來納之處,非但事體之寒心,莫此爲甚,以此之故,御供祭享以下,各樣應下穀物,不能繼給,破東補西,不成貌樣,此實曾所未有之事,若無別樣警勅之擧,則外方官吏,已成狃習,視若尋常,前頭之弊,亦不可勝言。其中尤甚未收數多邑洪州·瑞山·結城等三邑當該守令,其罪狀,竝令攸司稟處。其次連山·海美·藍浦·燕岐·保寧·稷山·木川七邑,竝罷職。其餘沔川·懷德·溫陽·淸州·尼山·泰安·文義·靑山·鎭岑·鎭川·舒川等十一邑守令,今姑先從重推考。上項各邑當該監色,拿致營門,各別嚴刑,丙丁兩年未收大同,一一收捧,今春新大同,一時上納,乙未以上未收,亦爲待秋收捧上納,以此嚴明知委于各道,此後如或復踵前習,過限不納,則各別重究,斷不饒貸之意,亦令本道,知委各官,以爲惕念擧行之地,何如?傳曰,依爲之。
趙榮福啓曰,因宣惠廳草記,連山·海美·藍浦·燕岐·保寧·稷山·木川等七邑守令罷職事,命下矣。當該罷職守令,事當卽捧傳旨,而該廳不得指名現告,使之行關本道,査出狀聞後擧行,何如?傳曰,允。
權熀,以義禁府言達曰,以刑曹申目,原陽都正炅,移本府處置事,準下矣。炅今方待令於本府,卽爲拿囚之意,敢達。令曰,知道。
又以司饔院官員,以監饍提調意達曰,大殿·中宮殿供上生雉,品皆不好,累次點退之際,日漸向午,不得不就其中擇其稍勝者捧入,而莫重御供,苟簡捧進,極爲未安,當該鷹師貢物主人,令攸司囚禁治罪,何如?令曰,依。
左副承旨韓重熙上書。伏以,臣庸陋樸愚,百無肖似,濫蒙洪渥,屢玷近密,一味憒憒,釁尤徒積,唯其區區傾葵之忱,實是平日之素蓄,常以夙夜盡力,爲一分報效之圖,息偃自便,爲人臣不恭之戒,自矢于心,顚仆爲期,而祗緣蒲柳先秋,齒髮已衰,痰痺宿患,積瘁於累朔供劇之餘,越添於冬春換節之際,有時作痛,頃刻難忍,日昨迸出,良由病勢之尤重於情勢也。及至一日之內,天牌再辱,分義所在,惶恐無地,不敢言病,强起趨承,而脫着失宜,風寒外襲,日暮之後,退歸私次,舊疾新恙,乘時交作,一日二日,症情轉加,遍〈身〉烘熱,三焦關格,百節痛楚,負席涔涔,殆不成事,昨者,嚴召之下,竟犯逋慢之科,而只推之命,遽出格外,悚懍踧蹜,罔知攸措也。臣雖愚昧,亦有知覺,苟非疾病深重,何敢連廢起居之儀,自作偃蹇之罪,乃至於此乎?況今國有盛禮,頒慶隔日,臣於此際,適忝邇列,歡忭一念,自倍他日,豈欲便解職名,無端退臥,莫效忱誠於呼嵩之列哉?卽今病狀,有加無減,旬日之內,差復難期,喉舌之地,不可暫曠,進退狼狽,私分愈縮,不得不披瀝血懇,瀆擾於侍湯之中,臣罪至此,尤萬萬矣。伏乞离明,特垂怜察,亟許鐫遞,任便調治,俾尋生路,仍勘臣違傲之罪,不勝幸甚,謹昧死以聞。踏達字。
領議政金昌集箚子。伏以,臣於諫院新達,竊有所瞿然者,臣之愚見以爲,節目講定,曾有兼行之例,今雖別送,不爲無據,禮曹書契答送,亦未覺其大損國體,故不欲與遠人相爭,竝請許施,今臺閣之論,若是嚴切,臣何敢自以爲是,而晏然而已乎?伏乞邸下,亟遞臣職,以謝公議,不勝幸甚。答曰,覽書具悉卿懇,竝請許施,別無所妨,諫臣達辭,何必深嫌?卿其安心勿辭,速出視事,用副余望。仍令曰,史官往諭。
領府事李濡上書。伏以,臣自遭重臣書斥之後,情勢萬萬危蹙,而旣有朝堂會議之命,則未及處分之前,有不敢徑先自列,亦不敢退伏田里,只自杜門席藁者,已有月矣。前後起居之班,一未進參,蓋由於此,而天祐宗祊,聖壽無疆,克遵故事,親入耆社,此乃太祖朝以後三百年來所未有之大慶,八域含生之類,莫不歡欣鼓舞,況臣忝在本所,躬逢盛擧,其爲忭幸之私,當復如何?冊子奉安,大庭陳賀,今方次第擧行,而以臣蹤跡,末由趨造,區區犬馬之誠,將無以少伸,此爲臣平生之恨,抑鬱之極,生不如死,唯願速被威譴而已。伏乞邸下,亟削臣職,治臣之罪,以嚴國體,千萬幸甚,臣無任惶怖戰慄之至。答曰,覽書具悉卿懇,彼此所爭,皆出爲國,重臣書語,何必深嫌?卿其勿辭,亦勿待罪,安心進參,用副至望。仍令曰,史官往諭。
副校理金雲澤上書。伏以,臣伏見諫臣所以臚列兩憲臣之達辭,有曰,俱起寒微,全無名稱。又曰,泮職幕官之除,已多濫吹僥冒之譏。且以爲,汚名器辱臺閣,莫此爲甚。臣於此,不勝瞿然,繼之以駴歎也。臣於頃者,猥忝銓任,迫於事勢,黽勉冒當,而自惟臺閣之職,不可不愼簡,故博採公議,商確可否,乃以宋墁·李彙晉,新通於掌憲之望,而遂至次第受點矣。今者論達之辭,雖不及於其時銓官,而直請改正,語益峻激,況且旣蒙準許,則臣安得晏然,而亦豈敢終默乎?墁之祖濟民,孝悌忠義,根於天性,學問師友,素有淵源,當壬辰倭寇之創殘,痛憤陵寢之變,上疏數萬言,以忘讐修好爲辱,以保民養兵爲要,而間有奇謀異策。且爲一冊子,名曰臥薪記,請於道臣以進,則道臣格不聞,遂乘舟以入海,與世相忘,自號曰海狂。且與先正臣趙憲等,謀起義旅,爲一時諸賢如高敬命·金千鎰者所推許,此固魁偉賢俊之士,而其父庭篁兄弟,竝決文科,俱經淸選,庭篁之父監察駒,乃礪城尉宋寅之婿也。濟民旣歿之後,其女壻世稱石洲權韠,錄其言行曰,庶幾吾舅,名不沒於後世,此蓋先正臣宋時烈所述墓文,而其所表奬之辭曰,未達之疏,大義炳然,晦翁所謂天經地義民彝,萬世必報者,昭揭宇宙,公亦不可謂虛過百年者也。文純公臣朴世采,亦爲之立傳,而傳於世,其後兩世,雖因早死,未及成就,而亦以孝友相傳,蔚爲湖南之望族,墁亦秉心公直,不顧利害,曾爲泮職,重罰邪黨之濁亂,賢關誣辱儒宗者,遂以此見嫉於一邊,而其氣節風稜,有足多者,且其出入騎省,已至數十年,聽於公議,人多稱其至今沈屈曰,論其世德,豈下於卿相家云。李彙晉,則本以仕宦家後孫,流落嶺外,而父子兩世,俱居郞署,況其才華名論,爲儕流所推,頃年雖被彈論,而此出言者之挾雜,固無損於其人,而其後又經幕官,地望踐歷,俱無不足,不但諸堂之意,恰然歸一,曾經郞席者之意,亦屬於此人,則其允協臺選,從可知矣。臣未知誰是寒微,誰無名稱,而至於泮職幕官,濫吹僥冒云者,尤有所未解者,未知今日諫臣,以其時媢嫉與論斥之言,謂出於公平至當之論耶?若其汚名器辱臺閣等說,果以不合之人,擧擬莫重之任,致有此汚辱,則其失在於主通之人,而特不明言顯斥之耳。且邸下雖重臺閣之言,不少持難,數達卽從,而彼兩人者,亦豈非臺閣乎?此與庶官有異,且無罪名疵纇之可言,而俱爲一筆所句斷,有若汲汲斥去者然,豈不有關於體例,而實未知緣何而致此也。彼諫臣則新自外來,不識兩人之爲何狀,亦無足怪,而邸下不究虛實,有此處分,此莫非緣臣無似,冒當通塞之任,不能見信於上下之致,臣何敢諉以已離其職,而仍居榮塗,不思所以自處乎?臣方以封墓儀軌看檢事,晝任出來,顧臣情勢,有不敢復就禁直者,玆敢悉暴於离明之下,伏乞邸下,先遞臣職名,仍勘臣誤擬臺職,致有汚辱之罪,以謝臺議,以安私分,不勝幸甚。答曰,覽書具悉,諫臣達辭,專出公心,爾無所嫌,勿辭察職。
趙榮福達曰,卽者弼善趙鳴謙辭書到院,觀其措語,則自昨日猝得唇腫,渾面浮高,至於昏窒之境,仍爲徑出,原書纔已還給,所當直捧禁推徽旨,而實病旣如是危重,則此與無端徑出有異,推考警責,何如?令曰,依。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱·腹部飽滿特甚有加,脚痺特甚,熏熱亦甚及膈間不淸利未已,眩氣往來,溺道不平之候,復何如?腰眼穴一帶牽疼有加,腰下微浮少加之候,其有所減,而搔癢之候,比昨亦減乎?臣等不勝憂煎,惶恐敢啓。傳曰,知道,諸症候及腰眼穴一帶牽疼有加之候一樣,腰下微浮少加之候,亦無加減,搔癢之候,比夜無減矣。
未時,王世子坐尊賢閣,諸承旨持公事入對時,右副承旨權熀,同副承旨趙榮福,文學鄭錫五,假注書金始燁,記事官朴師聖。權熀進前,讀禁府申目,令曰,承旨,何敢倨慢於予前乎?仍曰,速書,知道。權熀俯伏良久,又進讀備邊司申目,平安監司粘連,田稅別需米相換事,達下。又讀兵曹申目,安東營將不得許遞事,達下。又讀兵曹申目,依口傳施行事,達下。又讀忠淸水使狀達,李鳴夏到任事,達下。又讀刑曹申目,依覆達擧行事,達下。又讀禁府申目,參奉兪學基照律事,達下。又讀禁府申目,原陽都正刑推得情事,令曰,除刑推議處。又讀禁府申目,前縣監朴泰斗刑推得情事,令曰,除刑推議處。又讀禁府申目,帶軍銜下鄕人納供照律事,達下。又讀兵曹申目,上番軍依口傳施行事,達下。趙榮福進,讀校理金雲澤上書,答下。又讀禮曹申目,生松魚進上事,達下。又讀東萊府使狀達,倭差出來事,達下。又讀司饔院草記,貢物主人囚禁重治事,達下。又讀咸鏡監司狀達,道內罪人稟放秩修送事,達下。讀畢後,以次退出,
上在慶德宮。停常參·經筵。
夜自初更至三更,月暈。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷二品以上·六曹單子問安。答曰,知道。勿爲問安。中宮殿,口傳問安。答曰,知道。
都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱亦甚及膈間不淸利未已,喉乾·眩氣往來,溺道不平之候,其有所減,而眼視昏暗特甚之候,亦如何?腰下微浮少加,腰眼穴一帶牽疼有加之候,亦有所減,而搔癢之候,比昨有減乎?臣等久未入侍,今日與諸醫入診,詳察症候,宜當。中宮殿咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚,熏熱亦甚之候一樣,而膈間不淸利之氣未已,喉乾朝來止歇,眩氣往來,搔癢及溺道不平,與昨無異,腰眼穴一帶牽疼之候,少無所減,而寢睡不寧,眼視昏暗特甚,腰下微浮少加之候,無減矣。內殿咳嗽·膈滿·耳疼及食已旋飢·自汗之候,一向差減,而寢睡差勝後一樣矣。
趙榮福達曰,備邊司郞廳來言,今日賓廳坐起日次,而堂上位不齊,不得來會云,敢達。令曰,知道。
又達曰,行大司憲鄭澔,執義金榦,掌令李深,持平金昌翕在外,掌令鄭東後文二所進,持平李尙說文一所進,今日以監察茶時之意,敢達。令曰,知道。
申思喆達曰,近來院僚不齊,事多苟簡,左承旨李喬岳未肅拜,左副承旨趙鳴鳳不爲仕進,右副承旨權熀式暇,廳中只有臣申思喆,同副承旨趙榮福,非但出納之地,不成貌樣,今日持公事入對時,將無以備員,而承旨李喬岳,拘於廳規,不得請牌,左副承旨趙鳴鳳,卽爲牌招察任,何如?令曰,依。
以左副承旨趙鳴鳳,牌不進罷職傳旨,傳于申思喆曰,推考徽旨捧入。
申思喆達曰,耆老所堂上領議政金昌集,送言于本院曰,冊子明日當依儀注進入,而空張及排字紙,則今日似當先入,仍爲留中,元冊子,則睿覽後,卽爲還下,以爲明日陪進之地云,敢稟。令曰,依爲之。
又達曰,明日冊子陪進時,何承旨入侍?敢稟。令曰,禮房承旨入侍。
又達曰,來十二日陳賀後,當爲頒敎矣。大提學金楺,卽爲牌招,敎文使之製進,何如?令曰,依。
又達曰,臣思喆,與同副承旨趙榮福在院矣。榮福纔遭服制出去,而左副承旨趙鳴鳳,牌不進罷職傳旨,已爲捧入,右副承旨權熀式暇,左承旨李喬岳未肅拜,卽今伴直無人,左承旨李喬岳所當直請牌招,拘於廳規,不得請牌,何以爲之?敢稟。令曰,牌招。
又以侍講院言達曰,本院上下番十員內,輔德李宜晩,司書趙榮世在外,弼善趙鳴謙違牌坐罷,兼輔德·兼弼善·說書·兼說書,俱未差,兼文學朴師益,以本職入直玉堂,兼司書金雲澤,以試官方入試所,院中只有文學鄭錫五,而非但下番闕直,事體未安,再明日陳賀時,宮官不可不備員,而在外及闕員,如是太多,合有變通之道,令政院卽速稟旨擧行,何如?令曰,依。
又達曰,因侍講院草記,下番闕直,事體未安,再明日陳賀時,宮官不可不備員,令本院稟旨,稟旨變通事,依下矣。實兼官有闕之代,政官卽爲牌招,開政差出,輔德李宜晩,司書趙榮世俱在外,亦合有變通之道,何以爲之?敢稟。令曰,依啓。輔德李宜晩,司書趙榮世,竝改差。
又以侍講院言達曰,本院實兼官有闕之代差出事,命下矣。下番連日闕直,事體未安,今日政差出人員,待下批,竝卽牌招察任,何如?令曰,依。
吏批啓曰,玉堂闕員及說書,今當差出,而曾前出入之人,方在罷散中,合有變通之道,何以爲之?敢稟。傳曰,別單書入。
吏批,判書權尙游牌不進,參判金楺進,參議未差,同副承旨趙榮福進。
吏批啓曰,判書權尙游,牌招不進,參議未差,小臣獨政未安,何以爲之?敢稟。傳曰,仍爲之。
又啓曰,玉堂及春坊闕員,今當差出,而擬望之人乏少,相避外任竝擬,何如?傳曰,允。
以趙鎭禧爲司書,黃璿爲弼善,李柱世爲兵曹佐郞,閔鎭永爲戶曹佐郞,朴起祖爲平山府使,趙觀彬爲獻納,洪龍祚爲說書,金相玉爲修撰,鄭纘先爲輔德,黃龜河爲兼弼善,金相尹爲修撰,韓選基爲校書正字,典獄主簿權平,造紙別提鄭次雄相換。
兵批,判書趙道彬病,參判尹憲柱試官進,參議任舜元進,參知李聖肇奉命出仕,同副承旨趙榮福進。
以李宜晩爲副護軍,黃璿爲副司直,趙榮世爲副司果。
右議政李健命焚黃呈辭。令曰,給由馬,澆奠牀備給。
申思喆,以兵曹言啓曰,今十一日入直訓鍊都監哨官金柏齡,昨日受點矣,柏齡猝得重病,症勢危劇之意,呈訴本局,來報臣曹,不可無變通之道,不得已原單子中改付標以入之意,敢稟。傳曰,知道。
慶尙監司洪啓迪上書。伏以,臣性本疎迂,百無肖似,前後歷敭,罔非踰涯,心常畏懼,若隕淵谷,不意嶺臬按察之命,遽下於夢寐之外,臣誠未知朝家簡畀之任,何故而不審愼至此也?驚惶震惕,不知所措。蓋夫方岳巡宣之責,苟非其人,則無以奉揚德音,彈壓列邑,爲任之重,有如是者,況此嶺臬,物衆地大,素稱劇地,其文簿之浩多,事務之叢沓,雖令才識可堪者當之,猶恐剖決之多滯,應接之不暇,況臣年少迷昧,顧以何能敢當是任也哉?且臣稟賦虛薄,精力單弱,尋常酬應,亦或顚錯,凡百事爲,都未通曉,才具旣蔑,神識又不逮,此而當事,其必僨誤之狀,臣所自知者已審,況今改量之擧,旣有成命,以臣之駑劣無能,猝然擔當,雖欲自力於區劃措置之間,以爲一分報效之圖,而所不能者,終不可强而爲〈之〉,所不知者,終不可强而行之,臣之不敢冒沒承命,於是益決矣。噫,臣之此任,在朝家,則實有乖於爲官擇人之道,在臣身,則實難免於人不稱器之誚,今若徒恃寵靈,不知辭避,則是將上有濫授之譏,下有冒受之嫌,伏乞离明,將臣所叨職名,亟許遞改,以重藩選,以安私分,不勝幸甚。答曰,覽書具悉,卿其勿辭,速往欽哉。
檢閱尹東衡上書。伏以,臣離違父母,倏已四朔,孺慕一念,與歲俱新,頃蒙恩罷,身無繫絆,適以此時,遂尋鄕路,竊自謂數旬閑便,留侍膝下,稍慰隔年思想之懷,不意行到湖營,恩除忽下,授臣以舊踐,促臣以上來,臣於是,狼狽失圖,不知所出,在臣分義,固宜趨承之不暇,而臣之下來,專爲省親,旣近親舍一息之地,竟不得就覲,中路回還,則區區私情,實爲萬萬切迫,玆不免違越法義,轉輾到家,而妄意,臣於本職,旣陞上番,則事務之緊重,比下番有間,仰惟离明,孝理群下,烏鳥微悃,宜在矜諒,臣若數日留家,少伸私情,旋卽趨朝,以謝恩命,則寬仁所逮,庶或得免於大何,臣之自計,唯在於此,及臣還家,臣之無母幼息,重患時感,臣母積病柴頓之中,過爲憂慮,寢食全失,素患諸症,因以添㞃,顔貌之枯瘁,轉加一層,氣息之危惙,無復餘地,委身牀席,奄奄若不能須臾,元來痼疾,恒在凜凜,少失將攝,輒復增重,而今者危篤之勢,又非前日之比,則不惟臣之卽今情理,萬無離捨之路,前頭赴召之期,亦不可預料其早晩,微末小臣,濫躋邇列,稽謝新命,違逋癏廢,一至於此,雖非無端蹇慢,自占寬閑,而史局重地,因臣久曠,臣罪至此,實無所逃,方寸悸慄,氷火交攻,情窮理極,無地自容,到今地頭,不得不冒昧萬死,備陳悶迫之狀,冀蒙鐫遞之恩,而當此兩殿愆候,一向沈綿之日,身淹鄕廬,跡阻候班,徒將小人之私,瀆撓於侍湯之中,有臣如此,尤合萬殞,伏乞邸下,俯諒危懇,亟削臣職,俾得專意救護,不勝幸甚。答曰,覽書具悉,爾其勿辭,從速上來察職。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
午時,王世子坐尊賢閣。承旨持公事入對時,右承旨申思喆,文學鄭錫五,假注書金始燁,記事官朴師聖。申思喆進前,讀江原監司狀達,金化大〈成〉殿修改時,香燭下送事。達下。又讀江原監司狀達,纛祭設行事。達下。又讀御營廳申目,相換米運納事,達下。又讀江原監司狀達,罪人定配伊川府事。達下。又讀江原監司狀達,罪人檢屍事,達下。又讀忠淸監司狀達,罪人定配淸州事。達下。又讀京畿監司狀達,罪人定配振威事。達下。又讀慶尙監司洪啓迪上書。答下。又讀檢閱尹東衡上書。答下。讀畢後,申思喆進伏曰,明日乃冊子封進之日也。時急公事,當爲流入,而入對則姑停乎?令曰,明日則爲之,再明姑停,可也。遂以次退出。
午時,上御興政堂。藥房入診入侍時,都提調李頤命,提調閔鎭遠,副提調兪命弘,記事官李重述,記事官林益彬,記事官朴師聖,醫官柳瑺·權聖徵·李時聖·許坫·吳重卨·方震夔·卞三彬·李徵夏,副司勇劉熻,同爲入侍。
都提調李頤命進伏曰,近來聖候諸症,一無所減,而又伏聞腰眼穴牽疼添劇,轉動亦難云,臣等不勝焦煎矣。上曰,轉動甚難,起居亦艱,誠不能堪忍,而左邊尤甚矣。頤命曰,溺血已止,而溺道不平之候,久猶未已,亦可憫切矣。上曰,不平之氣無已時,可苦也。頤命曰,腰下微浮之氣,亦無快減之勢乎?上曰,晝則少減,而夜還如前,搔癢亦如是矣。頤命曰,近來水刺之節,無異全廢,他食物或有時進御乎?上曰,靑泡或間間進御矣。頤命曰,有飢乏時故進御乎?上曰,不無飢乏之時,而食物甚爲厭進,故强進此物矣。頤命曰,近來寢睡,連以不寧爲敎,未知以腰痛而然乎?上曰,寢睡之不寧已久,而未有甚於近來者也。腰眼牽疼,脚部麻痺,左右轉側,俱不能便,展轉數覺,寢不能成睡矣。頤命請醫官診脈,諸醫以次入診。柳瑺曰,脈候乍有力,而度數則調勻矣。權聖徵曰,脈候左右乍沈數矣。李時聖曰,脈候左右平和矣。劉熻曰,脈候度數則平和,而兩脊乍有力矣。頤命請眼候診察,聖徵曰,眼彩及瞳子一樣,無加減矣。吳重卨曰,眼部精彩一樣,瞖氣亦如前日矣。頤命請腹部及背部診視,仍請閉前窓,宦者閉之。上曰,年久落傷,或有復發之事耶?聖徵曰,雖年久之後,旣有受傷處,則若値當初落傷之時,或日氣陰濕,則間間復發矣。重卨曰,落傷或於年久之後,復發無異矣。上曰,予於頃年,兩番落傷,而一番則空中墜落,一番則登側時,顚仆於牀頭,其時受鍼,而乃腰眼穴近處也。此後背部左右頗重,時有腰痛矣。頤命曰,其時受鍼,乃腰眼穴下矣。上曰,然矣。當初兩番落傷,旣非等閑,而卽今所患如此,無乃受傷處復發而然耶?頤命曰,旣有受傷處,則聖慮所及無異矣。醫官手按背腰諸處,上曰,某處微痛,某某處酸痛矣。至脚部,則上曰,自此至彼,皆麻痺矣。聖徵曰,背部指痕,比前差減,腰眼穴牽疼,有意按察,則左邊乍似浮高,而不至大段,右邊柔緩矣。重卨曰,指痕比前頗減,屈伸轉動時,雖知其痛處,自外觀之不知矣。牽疼已至屢日,效害姑不可逆知,而柳蠹屎,醋酒調合,鋪置寢褥,則瘀血或痰滯之症,取效頗多,勝於蜜傅矣。頤命顧謂諸醫曰,柳蠹屎何如?瑺曰,小臣曾前不能經驗,問于他醫,可也。聖徵曰,方外之人,多試此藥云,而受傷之初,猶或可試,卽今上候牽疼處,則似不可輕試矣。三彬曰,腰痛或以此藥取效矣。鎭遠曰,臣於丁酉年,以遠接使,往灣上時,偶然傷足,以此藥得效矣。頤命曰,聖徵所慮,蓋以蒸熨之際,或致火熱上升故也。鎭遠曰,此症最爲憫切,廣詢于諸醫,何如?頤命曰,或欲散鍼通氣,試傅缸口,此言何如?聖徵曰,散鍼不可深試,年久落傷,異於初程,且不能的知痛處,傅缸口,未知其有效,湯藥則以口淡不得進御,腎腧穴受灸,似好矣。上命復開前窓,宦者開之。時聖曰,受鍼傅缸口,不可謂無方,而經絡若有滯氣,則不可試也。上候下焦虛冷,灸則能補能瀉,腎腧穴受灸,似好,而柳蠹屎曾不經驗矣。卽今脈候平和,比常無異,而有進退浮散之火,火之造化,何病不生?爲今之計,當以淸火爲主,而淸火之劑,無如牛黃,每日臨臥時,以三分進御,則當此春木旺盛之時,必當有效於諸症,眼患亦可治矣。鎭遠曰,甚茶調進乎?時聖曰,石菖蒲·牧丹皮茶調進,則可治腰脚部·眼昏諸症矣。他藥無過於牛黃,本草曰,久服延年,此不可以尋常看過也。坫曰,柳蠹屎曾不見試,傅缸口,不無其方,而外傅終不能吸出內氣,丸湯庶可速效,而湯製不能進御,可憫。震夔曰,腰痛專出於腎虛,柳蠹屎,傅缸口,皆不知其爲當劑,阿是穴受灸,似好,而但不能的知患處,可憫。徵夏曰,柳蠹屎旣無經驗,亦不見於方書,傅缸口則腰部肌膚甚瘠,旣難深試,下鍼且不能的知患處,雖傅之決不可取效,阿是穴受灸,似好矣。熻曰,柳蠹屎,雖云有一時之效,上候痛處,爲日已久,已難取效,且蒸熨之際,或不無火升之慮,試之爲難矣。臣之入侍,已三箇月矣。上候諸症,展轉相乘,而終始以火爲祟也。捨其根委,隨症下藥,求其速效,終不可取效者,誠如時聖所達矣。大抵腰下之疾,腎實主之,以腰上論之,瞳子有病,亦出腎經,頃者溺血放下時,意其終爲血淋矣。及其爲血淋,而血塊又放下,臣取而見之,外似瘀血,內則有若魚腦,此必濕熱凝聚,有時流放而然也。必須寒熱不混,水火相得,然後可得以取效矣。頤命顧謂熻曰,腎腧穴受灸,何如?熻曰,腎氣虛冷則可灸,此等症候,未知其必效,略試之則好矣。鎭遠曰,受鍼傅缸口,何如?熻曰,此亦未知其有效也。頤命曰,醫官之言各異,而至於腎腧穴受灸,無大段異議,陳賀後始灸,何如?上曰,何日爲吉耶?聖徵曰,十三四日連吉矣。鎭遠曰,破日何如?上曰,三破日當觀出行而已,受灸則不可爲拘也。出定奪頤命曰,中宮殿症候,加減補中益氣湯進御後,旣有其效,故更進五貼,而材料中附子,不可久用矣。上曰,自初連用補劑,而不知有效矣,附子加入後,始有顯效矣。鎭遠曰,附子雖有效,不可久用矣。上曰,此後去附子劑入,可也。頤命曰,鹿血進御事,前已定奪,而近來日氣漸暖,從近進御,何如?上曰,一番幾許進御乎?鎭遠曰,一番七八合,似好矣。頤命曰,林象德曾經侍從,聖上想必記識矣。年前得奇疾,且有飽滿·膈間不淸利諸症,委頓沈淹,元氣漸苶,雜試醫藥,一無其效矣,有一醫言,鹿血有效。林象德輿疾入邊山服鹿血,始服之日,着睡頗穩,諸症少愈,其後連日取服,服輒有效,未過十餘日,諸症快已云,以此觀之,鹿血之效,可謂奇矣。今若一二番進御,則效害可知矣。上曰,然矣。頤命曰,今望間爲始,進御似好矣。上曰,唯。鎭遠曰,鹿血及其未凝之前進御矣。進御之日,預定時刻,取血後卽爲進御,似好矣。上曰,然矣。頤命曰,頃者以議藥事,下敎嚴截,臣惶恐欲死矣。臣全昧醫者之術,使聖候至於十年彌留,臣等之罪也。當初議藥時,非不知大黃之有妨於胃氣,而旣非常久進御之藥,不過一時救急之用,故勉循醫官之議,致勤聖敎之至嚴,臣等惶隕之忱,至今未已矣。上曰,自前大黃所入之藥,如滾痰丸之類,皆不得進御矣。甲午年浮症猝重,故大黃所入之藥,進御取效,乙未年厚朴湯,亦入大黃,而幸又得效,其後則未嘗進御,蓋以大黃之有害於脾胃也。卽今口淡特甚,脾胃積敗之中,大黃進御,極爲憫切,故勿爲劑入之意分付而已,少無不安之端矣。頤命曰,問安時,領議政金昌集,以耆老所御帖排字紙事,言于小臣,使之定奪矣。御帖第一張,旣書太祖大王徽號,二張寫聖上尊號,下書殿下,爲排字,而自上雖不得親寫,使世子代書,亦無異於親寫,則書以殿下二字,在事體未安,頃年御眞標題時,尊號下,間一字書王字,今亦依此例書之,何如?上曰,依前標題時例書之,可也。頤命曰,今日排字紙,已爲入來,明日則改排字捧進之意,分付,何如?上曰,依爲之,出定奪頤命曰,太祖大王入耆所事,豈非千古盛事,文跡不能分明,只憑私家記述文字,到今不無疑晦之端,今則自上親自記實,追揚聖祖故事,且記今日趾美之盛擧,則可以流傳永久,而上候方在未寧中,使詞臣備記其前後曲折,作爲御帖序跋之文,恐爲得宜矣。上曰,如是則好矣。頤命曰,然則使大提學撰進事,分付,何如?上曰,依爲之。出擧條頤命曰,醫官權平,頃除典獄主簿矣。聞近來典獄癘疫熾盛云,權平旣以醫官,時時入侍,則不可使薰染於不淨之地,他閒官換差事,分付該曹,何如?上曰,依爲之。出定奪遂退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
申思喆啓曰,來十五日,儒生殿講日次,而藥院方在移直中,頉稟。傳曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱亦甚,及膈間不淸利未已,喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮少加,腰眼穴一帶牽疼有加之候,亦有所減,而搔癢之候,比昨有減乎?今日臣等,與諸醫入診,詳察症候,宜當。中宮殿咳嗽·膈滿·耳疼及食已旋飢·自汗之候漸益差愈,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚之候,一樣,而熏熱·膈間不淸利之氣未已,喉乾朝來止歇,眩氣往來搔癢少減,溺道不平,與昨無異,腰眼穴一帶牽疼有加之候,少無所減,而寢睡不寧,眼視昏暗特甚,腰下微浮之候,無減矣。勿爲入診。內殿咳嗽·膈滿·耳疼,及食已旋飢·自汗之候,一向差減,而寢睡差勝後一樣矣。
李喬岳達曰,近日廳中位甚不齊,事多苟簡,而今日左副承旨趙鳴鳳,右副承旨權熀,俱爲病不仕進,竝卽牌招察任,何如?令曰,依。
以右副承旨權熀,牌不進罷職傳旨,傳于趙鳴鳳曰,推考徽旨捧入。
李喬岳達曰,今日右承旨申思喆,以御帖奉安事,當爲出去,同副承旨趙榮福遭服制,廳中只有臣喬岳及左副承旨趙鳴鳳,持公事入對時,無以備員,右副承旨權熀,旣有只推之命,更卽牌招察任,何如?令曰,依。
以輔德鄭纘先,牌不進罷職傳旨,傳于申思喆曰,推考徽旨捧入。
申思喆啓曰,前待敎李箕鎭,旣有敍命,令該曹口傳付職,牌招察任,何如?傳曰,允。
吏曹口傳政事,李箕鎭單付待敎。
李喬岳達曰,客使渡江迫頭,新除授平山府使朴起祖,卽爲給馬發送,何如?令曰,依。
申思喆,以司饔院官員,以都提調·提調意達曰,鷹師主人等,來訴于本院曰,日下生雉,家養已盡之後,則不計遠近,逐日貿易封進矣。近來雉勢,日加絶種,虞羅之輩,不得獵捉,將來實無繼供之勢,依前以活鷄代封事,斯速變通云,卽今形勢,誠如所訴,京畿所封生雉,旣已代封,則亦不無變通之道,而莫重御供,自下不敢擅便,惶恐敢達。令曰,參酌代封。
李喬岳啓曰,明日王世子率百官陳賀時,承旨一員,當爲陪從矣。何承旨進去乎?敢稟。傳曰,左承旨進去。
又以戶曹言達曰,行判中樞府事徐宗泰,上年五月閏八月至五朔祿俸,姑待下令輸送事,令下矣。今已入城,前五朔祿俸,及自九月今年二月至六朔祿俸,何以爲之?敢稟。令曰,竝令倉官輸送。
又達曰,戶曹判書趙泰耉,來到城外云,卽爲牌招察任,何如?令曰,依。
趙鳴鳳,以侍講院言達曰,本院新除授輔德鄭纘先,旣有只推之命,更爲牌招,明日陳賀時,備員進參之地,何如?令曰,依。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後口淡困惱·腹部飽滿,特甚有加,脚痺特甚,及熏熱·膈間不淸利未已,眩氣往來·溺道不平之候,復何如?腰眼穴一帶牽疼有加,腰下微浮之候,亦有所減,而搔癢之候,比夜益減乎?臣等不勝惶恐,敢啓。傳曰,知道。諸症候一樣,腰眼穴一帶牽疼有加之候,少無差勝之勢,而腰下微浮之氣,亦無加減,搔癢之候,晝則益勝矣。
趙鳴鳳啓曰,吏曹郞廳來言,承旨有闕,政事,何以爲之?取稟。傳曰,明日爲之。
耆老所御帖跋文。耆英之會,非古也。實自唐白居易始,而其後踵以行之者,可計而數也,而人君之與臣僚結社,蓋未聞焉。惟我太祖康獻大王創業之越三年甲戌,以寶算六十,俯就耆社,親寫御諱于西樓壁上,護以紗籠,不幸逸于壬辰之亂,其說具載故議政臣沈喜壽·金堉等先生案序及故府院君柳根所著文忠公李元翼賜几杖序中,喜壽·根·元翼,皆仕亂前,是必翔實而不妄也。今我殿下,英明神聖,同符太祖,卽位之越四十五年己亥,而寶算亦五十九,我春宮邸下,以愛日之誠,累請用太祖故事,上故謙讓不居,會有前直長李楫者上書請,而春宮又申前懇,筵臣亦爲之言。上意肯命考實錄以還,言無有狀,上乃言曰,信史無徵,不宜輕擧,其已之。宗臣密昌君樴等,東善君炳等,延礽君昑等,後先上章,援據甚悉曰,國初史牒多漏,今未可準,宣廟末年,亦嘗擬待六旬,追踵故事而未及,則亦足爲證,今殿下不率典,太祖盛事懿迹,將永泯于世,上感其言,遂許施行。於是,禮部臣建言,宜作一帖子,春宮親寫太祖尊號,某年月日入,其下書我殿下尊號,某年月日入訖,承旨臣,具儀仗奉安本所,上可之。禮部臣復建言,宜告廟頒慶,上又可之。三百年再有之儀,今乃夬覩天地垂祐,臣民歡躍,太平萬世,自今維新,以臣忝官太史,命撰跋文,詳記顚末。臣承命震恐,伏而思之,殿下玆事,一擧而三善具焉,繼志述事也,敬老而尊年也,上下之同樂也。率太祖已行之軌,而成宣廟未及之志,孝莫大焉,貴而能下,尊而能屈,敬莫當焉,不私於一己,而普恩於八方,仁莫盛焉,以孝敎而親親之道昌,以敬敎而長長之風興,以仁敎而熙熙之俗成,何者,魯哀公問於孔子曰,二三大夫,勸寡人隆敬於高年,何也?孔子對曰,君言之及此,將天下賴之,昔有虞氏貴德而尙齒,夏后氏貴爵而尙齒,殷人貴富而尙齒,周人貴親而尙齒,年之貴乎天下,久矣。於戱,我聖祖尙齒之義,蓋得於此,而我殿下實遵之,前聖後聖,其揆一也。況躬三善,以敎於民,而民斯傚矣。春臺壽域,永永無疆,可拱而竢,是爲跋。
未時,上御興政堂。耆老所御帖陪進,入侍,耆老所堂上領議政金昌集,右承旨申思喆,記事官任珖·李箕鎭·朴師聖。領議政金昌集進伏曰,聖候諸症,若何,而腰眼穴牽疼之候,其有所減乎?上曰,諸症一樣,而腰眼穴牽疼之候,亦無減矣。昌集曰,寢睡若何?上無發落。昌集曰,世子當寫冊子,而處所狹隘,臣等姑爲退去乎?上曰,唯。諸臣退伏,有頃,上命復入。上曰,冊子初行,何以書之乎?昌集曰,凡先生案,例書以先生案,而此則稱先生案,似不可矣。上曰,然則何以書之?昌集曰,書以耆所御帖案,何如?右承旨申思喆曰,案字似疊矣,而耆下當有老字矣。上曰,書以耆老所御帖,可矣。此五字草本中承旨添書以進。思喆曰,帖字從巾從占書之乎?昌集曰,當從片邊書之矣。上曰,巾邊書之,可也。上復曰,冊子初行,旣書以耆老所御帖,則外面題目,亦當以此書之矣。昌集曰,然矣。昌集復曰,御帖序跋文,因判府事李頤命陳達,旣令詞臣撰進,而禮曹判書閔鎭厚字劃楷正,使之寫進,宜矣。上曰,依爲之。昌集曰,御帖題目,亦使鎭厚書之乎?上曰,唯。邸下書御帖訖。昌集復進曰,御帖所書,臣等謹當奉審矣。上曰,唯。昌集曰,耆老所近無可赴之事,故未曾見之矣。今當奉安御帖,且有修理之擧,臣於日昨,始爲往見,則處在閭閻之中,地甚湫隘,而考諸輿地勝覽,則耆老所,在中部澄淸坊,設置蓋已久矣。今不必移占他所,而所謂西樓,經亂已毁,大廳只有壁龕,御帖今姑奉安于此,而不可不別構一閣,如宗簿璿源閣之制,廳事之外,更無餘地,必須稍加恢拓,始可營建,而四面非公垈,則皆是私基,公垈則竝爲折受,私基則令該曹給價買得,似好矣,敢達。上曰,依爲之。昌集曰,耆老所堂上生日及四時節日,例有分兒之事,而臣意事涉猥屑,只以醍醐湯煎藥駞駱等物封進事,頃已陳達,臘藥則係是藥物,自本所封進,亦有所不敢,不爲提稟矣。今者耆所諸臣以爲,誕日及節日,不可無物膳封進之擧,臘藥則本所堂上監劑以進,亦無不可云,以別單書入之意,敢達。上曰,依爲之。諸臣奏事畢,以次退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,及熏熱·膈間不淸利未已,喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮·腰眼穴一帶牽疼有加之候,亦有所減,而搔癢之候,比昨尤減乎?今日臣等,與諸醫入診,詳察症候,宜當。中宮殿咳嗽·膈滿·耳疼,及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚之候一樣,而熏熱·膈間不淸利之氣未已,喉乾朝來止歇,眩氣往來,搔癢少減·溺道不平,與昨無異,腰眼穴一帶牽疼有加之候,少無所減,而寢睡不寧·眼視昏暗特甚,腰下微浮之候,無減矣。勿爲入診。內殿咳嗽·膈滿·耳疼,及食已旋飢·自汗之候,一向差減,而寢睡差勝後一樣矣。
以備忘記,傳于趙鳴鳳曰,頒赦百官加,爲之。
李喬岳達曰,今日陳賀擧動時,承旨三員當爲進去,一員留在守廳,而卽今一員未差,同副承旨趙榮福遭服制在外,如此之時,有除服制之規,同副承旨趙榮福卽爲牌招,何如?令曰,依。
趙鳴鳳啓曰,頒赦百官加,爲之事,命下矣,某罪以下竝宥乎?敢稟。傳曰,雜犯死罪以下竝宥。
又啓曰,頒赦百官加,爲之事,命下矣,大提學金楺,卽爲牌招,赦句添入之意,敢啓。傳曰,知道。
傳于申思喆曰,上年七月,吏兵曹歲抄中點下者,勿爲擧論,其餘竝蕩滌事分付。
趙鳴鳳達曰,今日政新除授承旨,待下批卽爲牌招察任,何如?令曰,依。
傳于申思喆曰,几杖監造郞廳及工匠,書啓。
趙鳴鳳達曰,在前頒赦後,時推例爲蕩滌矣。未承受推考徽旨一百三十八張,自本院依例爻周之道,敢達。令曰,知道。
申思喆,以吏曹言啓曰,上年七月吏兵曹歲抄中點下者,勿爲擧論,其餘竝蕩滌事,傳敎矣。上年七月以後罷削之類及還上虛錄,居中居下准期不敍,災傷罷黜,何以爲之?敢稟。傳曰,一體蕩滌。
以備忘記,傳于李喬岳曰,几杖監造官別提李瑞泰,兒馬一匹賜給,工匠等,令該曹米布題給。
傳于申思喆曰,密豐君坦,礪城君楫,密昌君樴,竝百官加,親授。
以承政院右副承旨兪崇,牌不進罷職傳旨,傳于申思喆曰,推考徽旨捧入。
申思喆,以禮曹言達曰,卽接宗廟署所報,則今日大風,正殿北墻外四五步許,年久生大松一株腰折,聲震署內云,正殿至近之地,有此松木腰折之患,極爲驚駭,不可無慰安之擧,慰安祭不卜日來十四日設行,仍令該曹卽爲斫去之意,分付,何如?令曰,依。
掌令鄭東後達曰,請亟寢尹宣擧書院勿毁之令,仍令本道,盡毁其板本事。措辭見上請尙州牧使朴彙登罷職事。措辭見上請泰安郡守金德重罷職事。措辭見上請監察高友樞汰去事。措辭見上新除授掌令李深,時在忠淸道保寧地,請斯速乘馹上來事,下諭。答曰,不從,下諭事,依達。
王世子,崇政門外入幕次後,陪從承旨問安。答曰,知道。王世子陳賀後,政院·玉堂問安。答曰,知道。大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱·腹部飽滿特甚有加,脚痺特甚,及熏熱·膈間不淸利未已,眩氣往來·溺道不平之候,復何如?腰下微浮·腰眼穴一帶牽疼有加之候,其有所減,而搔癢之候,比昨益減乎?臣等不勝憂煎,惶恐敢啓。傳曰,知道。諸症候一樣,腰眼穴一帶牽疼有加之候,比夜少減,腰下微浮之氣,無加減,搔癢之候,與昨別無益減之勢矣。又啓曰,頃日入診入侍時,陳賀後受灸事,定奪矣。醫官等以爲,明日平吉云,明日受灸,何以爲之?敢稟。傳曰,受灸,明日爲之,可也。
有政。吏批,判書權尙游進,參判金楺病,參議未差,右承旨申思喆進。以兪崇爲右副承旨,李德壽爲兵曹佐郞,申滌爲禮曹正郞,宋相維爲掌樂主簿,柳長麟爲漢城參軍,權熻爲兼引儀,尹焜爲明陵參奉,丁載興爲孝陵參奉,鄭澔爲兼知春秋,尹東衡爲兼說書,李箕鎭單付奉敎,張斗周單付校書副正字,李時栽單付南學訓導,益陽都正檀,封益陽君,百官加下批。兵批,判書趙道彬病,參判尹憲柱進,參議任舜元式暇,參知李聖肇未肅拜,左副承旨趙鳴鳳進,百官加下批。
敎中外大小臣僚·耆老·軍民·閑良人等書。王若曰,國家靈長之業,式至今休,人君耆壽之稱,粤有先軌。斯擧曠典,庸告多方,永言眇躬,叨承丕緖。寶曆已過四紀,實前史之所稀,遐算又迫六旬,非始望之攸及。非曰降年于我,自幸受祿于天。惟我太祖之御邦,誕膺永命,曁厥耆臣而同社,傳爲美譚。君從耳順,臣從稀年,旣等威之有截,賁以手翰,申以嘉錫,亦罷禮之非常。孰云屈尊之小嫌?寔出敬老之盛意。顧予年殆周花甲,視當日只差一齡,而烈祖已行之規,展也後嗣之懿則,抑宣廟未伸之志,宜乎今日之追成。然文獻之莫詳,故疑信之未決。尙賴一二臣紀實之作,有足參徵,是以三百年希覯之儀,夬許再擧。竭誠陳懇,世子伸愛日之情,累章齊聲,宗臣遂回天之願。遵先之義,由今益彰,尙齒之風,自此復見。四方均忭,百僚交欣。良由宗社之靈,默佑於上,豈緣寡昧之德,克配于前。聿修明禋,假太廟而虔告,肇稱縟禮,發大號而誕敷。玆當同慶之辰,特推蕩垢之政。自本月十二日昧爽以前,除謀反大逆謀叛,子孫謀殺歐罵祖父母父母,妻妾謀殺夫,奴婢謀殺主。謀故殺人,魘魅蠱毒,關係國家綱常,贓汚强竊盜外,雜犯死罪以下。徒流付處安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戱,上下所貴同樂,惠澤必先普覃。億萬年無疆,奚止一人之有慶,九五福曰壽,永期入域之共躋。故玆敎示,想宜知悉。大提學金楺製進。
上在慶德宮。停常參·經筵。
夜自一更至四更,月暈,廻木星。
下直,丹陽郡守宋思胤。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,及熏熱·膈間不淸利未已,喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮·腰眼穴一帶牽疼之候,亦有所減,而搔癢之候,比昨尤減乎?今日腎腧穴受灸事,命下矣。壯數,則入侍時當爲稟定,而時刻,定以何時乎?中宮殿咳嗽·膈滿·耳疼,及食已旋飢·自汗之候,漸益差愈,而夜來寢睡益勝乎?加減補中益氣湯五貼,又盡於昨日,今日令醫女趁早入診,詳知症候後,可以議定繼進之藥矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚之候一樣,而熏熱·膈間不淸利之氣未已,喉乾朝來止歇,眩氣往來·搔癢益減,溺道不平,與昨無異,腰眼穴一帶牽疼之候,少無所減,而寢睡不寧,眼視昏暗特甚,腰下微浮之候無減,受灸時刻,定以午正矣。內殿咳嗽·膈滿·耳疼,及食已旋飢,自汗之候,一向差減,而寢睡差勝後一樣矣。
大殿受灸後,政院·玉堂問安。答曰,知道。中宮殿·世子宮·嬪宮,政院·玉堂問安。答曰,知道。大殿受灸後,藥房問安。答曰,知道。大殿受灸後,朝廷二品以上·六曹單子問安。答曰,知道。中宮殿,口傳問安。答曰,知道。
申思喆,以都摠府言達曰,副摠管柳星樞,以禁軍別將,今日禁軍等點馬坐起事,訓鍊院晝仕進去之意,敢達。令曰,知道。
李喬岳達曰,近日廳中,位甚不齊,左副承旨趙鳴鳳,今日以式暇出去,同副承旨趙榮福服制未盡,右副承旨兪崇,旣有只推之命,而今日不爲出肅,右副承旨兪崇,更卽牌招察任,何如?令曰,依。
事變假注書黃梓有頉,代以柳壽垣爲假注書。
柳壽垣有頉,代以李春躋爲假注書。
傳于兪崇曰,宗臣中年七十以上,一體加資事,分付該曹。
李喬岳,以賑恤廳言達曰,今正月十五日,大臣·備局堂上引接入對時,因副校理金雲澤所達,昌城官奴〈武〉申·武成兄弟,昨年賑饑之穀,各過百石,爲民捐財,其意可嘉,而該廳覆達,只許免役,宜令更爲稟達,特許免賤事,令下矣。從前官奴婢納穀補賑之類,或免賤或免役,其例不一,而官屬之限己身免役,亦是賞典之重者,故當初覆達時,以此爲辭矣。今此御史所達中納穀數十石,亦得免賤,則武申等各過百石,只許免役,反失輕重云者,誠爲得宜,武申·武成兩人,特爲免賤,而此出於一時特施之事,今後則勿爲每每援例,以杜紛紜之弊,何如?令曰,依。
又以戶曹言達曰,依下令,行判中樞府事徐宗泰,上年五月閏八月至五朔祿俸,及自九月今年二月至六朔祿俸,竝令倉官輸送,則以爲,卽者倉官以下,令輸致臣祿俸,不勝驚惶之至,臣屛伏在外,不敢受常俸,義例較然,前已累次仰達矣。國家有大慶,百僚庭賀,臣力疾趨班,恭伸呼嵩欣忭之忱,而入城數日之間,冒食國廩,萬萬非分義之所安,感激恩數,而不敢祗承,伏深悚恐云。祿俸,不爲領受,何以爲之?敢稟。令曰,更令倉官輸送。
兪崇,以侍講院言達曰,本院新除授兼說書尹東衡,時在忠淸道尼山地,書筵入番事緊,斯速乘馹上來事,下諭,何如?令曰,依。
正言申晳達曰,臣向以宋墁·李彙晉不合臺選事,有所論達,卽蒙開從,臣不但以瞽言之見採爲幸,實仰我邸下愼惜名器之盛意矣。伏見副校理金雲澤書本,則盛稱宋墁之祖先名德,李彙晉之家世華顯,末乃以一筆句斷,汲汲斥去等語,大加噴薄,若疑臣以挾雜私好惡,故爲擊去者然,曾不料儒臣之爲兩臣,多費心力,凌藉言事者,乃至於此也。噫,一自朝論橫潰以來,公議泯而私意勝,凡於取舍扶抑之際,不問人地之可否,惟視趣向之同異,此爲今日難捄之痼弊,而官方之漸淆,殆無餘地矣。彼兩臣者之不合臺選,人孰不言?且聞,伊日政席,相難者久,而末乃爲握筆者所主張,臺閣之職,何等淸選,而反同銓郞之私物,容易與人,而罔念公議之可畏哉?其所稱世閥高華,固所未聞,抑臣聾於世,而偶未及聞歟?宋墁先蹟之爲先正所許,臣未知果何事,而古昔名賢之推揚人善也,雖閭井匹庶之類,或有立傳而紀迹者,亦將藉此,而蔭其殘裔,廁諸士大夫之林乎?彼儒臣,雖能極意吹噓,恐不能塗一世之耳目也。今以其從前濫吹遭劾之辭,全歸之於媢嫉不公之科,其爲營護兩臣之計,則好矣,獨不恤旁觀者之駭笑乎?況今所通之職,其責任地望,視前職,尤何如也?雖然,其人有特出可取者,則固不欲折其方長,而宋墁則爲人也昏劣無恥,本不堪爲庶官,曾在騎省,多有鄙瑣之事,苟能如儒臣所稱道,則出身四十年間,主通塞者何限,而獨無奬拔之心哉?若李彙晉則雖云差勝,亦無足稱,而但其所長,工於趨附而已。今儒臣,乃以才華名論,歸之於此輩,不亦羞當世之士乎?彼雖以親好之情,當銓而汲引之,居言地者,論其猥雜,則惟宜平心看過,付之公議,而乃反竭力伸辨,如恐不及,凡所以推詡之者,殆若別人,而辭意之間,抑揚太甚,必欲箝人口而動崇聽,此等習氣,臣實病之。臣雖疲駑,何憚乎兩臣者之入臺,而汲汲然斥去乎?如此苟且之說,令人齒冷,不足多辨也。臣以新進無似,忝叨言責,妄論濫職之人,略附激濁之義,而果犯時忌,厚招嘖言,其何可苟然仍冒於言地乎?日者以此情勢,詣臺自列,而喉司托以試事,終始退却,往復之際,更漏已深,仍受董試之命,冒沒趨承,及夫出榜之際,適遭私慽,不得復命而徑歸矣。纔經成服,今始來避,臺體私分,尤極難安,請亟令遞斥臣職。答曰,勿辭。
兪崇達曰,正言申晳再達煩瀆,退待物論矣。令曰,知道。
又達曰,弘文館副校理金雲澤,以被斥於臺避,陳書徑出,原書纔已退却矣。所當直捧禁推,而此與無端徑出有異,推考警責,何如?令曰,依。
又達曰,奉敎李箕鎭,以母病,陳書徑出,所當直捧禁推,而此與無端徑出有異,推考警責,何如?令曰,依。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
兪崇啓曰,都摠府郞廳來言,闕內各處,入直軍兵夜巡檢云矣,敢啓。傳曰,知道。
領中樞府事李濡,領議政金昌集,行判中樞府事金宇杭,行左參贊黃欽,行知中樞府事姜鋧,行副司直洪萬朝,行副司直李善溥,行大司憲鄭澔,右參贊申銋等疏曰,洪惟我殿下,聖德彌邵,壽考無疆,承太祖億萬世之丕基,繼太祖三百年前盛擧,强屈威尊,親入耆社,列書御號,光前昭後,此實前古帝王之所未有,我太祖後列聖以來,所未有之大慶,擧國含生之類,莫不歡欣鼓舞,而臣等忝在耆耉之列,愛戴之誠,尤爲倍切,幸得須曳無死,復見太祖朝君臣上下同樂太平之故事,臣等死無遺憾矣。第於頃日大臣宗伯請對時,稱慶節目,次第稟定,而獨於進宴一節,自上撝謙,且以玉候方在靜攝之中,故不允所請,而乃有本所諸臣錫宴之敎。臣等聞此,相顧愕眙,下情不勝欿然,繼之以悶歎。噫,今日之擧,凡所以告廟頒赦,獻賀彤庭,特設大科,以示一國同慶之意,何莫非揄揚我殿下盛德,永享洪祚,趾美聖祖而然歟?他餘儀節,容或可省,至於進宴之禮,決不可已也。玆敎一下,非但群下之心,擧皆缺望,其在春宮喜懼之情,抑鬱之懷,又當如何?若夫進宴停罷,而臣等先參式燕之席,求之道理分義,寧有是哉?子不先於父食,禮也,君臣猶父子,雖在尋常小節,猶皆截然有分,況此賀宴上壽,何等大禮,而上前則停之,臣等獨自冒當乎?萬萬不敢安之義,敢此伸控。伏願殿下,亟寢臣等賜宴之命,特許禮官進宴之請,稍待玉候漸勝,日氣和暖,涓吉擧行,以慰春宮愛日之誠,以副群臣慶祝之願,以奉承宗廟神靈終始眷佑之意,千萬幸甚。臣等無任俯伏祈望之至,謹昧死以聞。答曰,省疏具悉卿懇。吾年幾及六旬,追繼太祖朝故事,親入耆社,則會集耆舊,式燕以樂,自是善政,斷不可已。卿等體予敬老尊年之意,安心勿辭焉。至於進宴事,日者筵中,面諭予意,卿等之申請雖懇,終難允許也。仍傳曰,遣史官傳諭。
行司直洪萬朝上書曰,伏以,臣年老病痼,百疾交侵,長在牀褥,全無人事,起居之班,廢闕居多,會議之日,違牌有罪,而尙不得陳章自列,臣誠惶隕無地也。今此會議之擧,出於綢繆之策,此實國家大計,臣雖老昏,安敢不盡所懷,以孤博訪之盛意哉?玆城之議築,今已有年,則始事之初,何不講究利害?各陳便否,而到今罄竭財力,城役垂畢之後,廟堂之上,始有同異之論,此臣之所未曉也。然當此癘疫日熾,災荒溢目之日,動衆興役,此非其時,姑爲停罷其役,恐合事宜也。且臣竊有區區憂慨者,自古國家之所以固結民心,民心之所以憑恃國家者,惟信而已,則今日擧措,其可謂信乎,不信乎?惟彼南漢·江都,列聖之所以經營布置,以爲緩急依歸之所者,積有年所,而或以道里之稍遠而難之,或以江路之艱涉而病之,乃有北漢新築之擧,城池旣完,器械粗充,行宮已建,倉廨亦設,國家他日,擬將奉廟社率都民,爲入保固守之計,人心亦皆知廟算之已定,大計之所在,今因蕩春之會議議臣,竝與北漢,而欲棄之。從今以往,雖設金湯之城池,蓄丘山之芻糧,日夕曉諭以共守之道,民莫有信之者,豈不大可寒心哉?今以諸臣收議觀之,北漢形勢,孤絶巉巖,果非萬全之地,雖不得爲臨亂駐蹕之所,因其已成之勢,屬之一軍門,平時則句管摠理,有警則號召入守,與江都·南漢,成鼎足之勢,與都城,爲輔車之形,則聲勢相依,氣脈相通,未必無倉卒得力之道,臣以爲,蕩春,雖可罷,而北漢,恐不可罷也。惟願离明,稟于大朝,而裁處焉。且臣最後,得見刑曹李坤獄推案論列,則至擧臣姓名,多所侵斥,臣不暇一一論辨,而其中有曰,李坤圖囑梁益彰,攀緣監司,欲爲嚴治承漢,未知此等說話,出於誰人之口,而刑官只憑其胡亂之招,以證此獄之誣冤,又結之以推官,反覆論報,必欲嚴治益彰,而營門終不聽施,徑先放送,以致逃躱,不得詰問者,莫曉其由。觀其上下語意,則當初攀緣圖囑者益彰,而畢竟徑放益彰,不得究覈者,臣也。其所爲言,有若臣曲爲益彰地者然,何其抑勒之甚也?況李有壽之爲仁川,在臣遞任之後,則其所論報,尤非臣所知也。然獄情緣臣而疑晦,重囚緣臣而逃躱,則臣安得晏然而已乎?伏乞先遞臣職,仍治臣罪,以謝人言,不勝萬幸。臣無任屛營祈懇之至,謹昧死以聞。書答在下。
吏曹參判金楺上書曰,伏以,臣連經夜政,受傷於冷地,宿病之外,眼患亦劇,痰結於右膝,蓋骨攣牽,酸痛不能行步,昨日賀班,蹩躄扶曳,僅僅行禮,適値風雪,感寒兼發,達夜叫死,以此症勢,決無供仕之望。臣又方忝金吾兼任,而本府文案嶺南放未放秩李明誼事,有次官覆奏之令,臣以被誣於明誼之人,何敢參涉可否於其間乎?設令臣無此嫌端,揆諸法例,以次官之次官,不宜替當。伏乞邸下,曲加諒察,將臣本兼諸任,一倂遞改,以便公私,俾尋生路焉。且臣於再昨,方在政廳,忽承耆老所御帖跋文製進之命,必令趁厥明辰時前啓下,而罷政歸家,更漏已深,燭下起草,事甚急遽,未暇細檢,至於西樓御筆一款,則故相臣沈喜壽等,俱以壬辰亂前從仕之人,耳目所及,其言可徵,故徼擧其名,以爲左契,而至於文貞公金堉,則年代稍後,而矇然竝數於偕仕亂前之中,淨寫投進之後,始乃覺悟,使承命記實之文,未免有所差爽,臣不勝惶恐。伏望特令就跋文中,喜壽名下文貞公名一字,追行刪去,以存實狀。仍治臣疎謬不察之罪,千萬幸甚。臣無任戰兢祈懇之至,謹昧死以聞。書答在下。
奉敎李箕鎭上書曰,伏以,臣於日昨,情理迫隘,再申籲號,輒阻上徹,罪重違逋,恩深例罷,感祝之餘,惶隕冞切,曾未幾何,遽蒙甄敍,職名仍舊,召牌臨門,適當邦慶無前,縟儀隔宵,微眇如臣,忝叨邇列,揆分揣義,不敢言私,蹔捨病親,勉就禁直,得與呼嵩之末班,粗效鰲抃之微誠,而第臣母病,初非一時外傷之比,以八耋垂盡之餘氣,遭人理難堪之慘慽,宿恙新症,輾轉沈篤,日就於牀簀澌頓之境,而自臣持被以來,寬譬無人,悲毁任情,晝不呑粒,夜不交睫,旣失將護,越致添劇,痰火乘虛而上升,咳嗽挾感而交作,氣逆面浮,喘促膈閼,危急之報,日三四至,臣雖頑忍,豈堪焚灼?噫,臣行負神明,禍延幼稚,不保一箇嗣續,重貽老母痛毒,至有頃刻難支之形,而猶復榮祿是戀,猥越是懼,不思所以竭誠陳懇,及時歸救,則臣誠不足道,其貽累於淸朝孝理之化,爲如何哉?玆不得不投進短章,徑還病側,擅離之罪,死且甘心。伏乞邸下,怜臣危苦之情,察臣痛迫之辭,亟先遞臣職名,俾專救護,仍令勘臣負犯,以肅朝綱,公私不勝萬幸。臣無任屛營祈懇之至,謹昧死以聞。書答在下
大司憲鄭澔上書曰,伏以,臣老病癃廢,無所比數於人,除拜本職,亦旣改歲,連章瀆擾,罪積逋慢,尋常懍懍,若隕淵谷。乃於四五日前,始伏聞縟儀將擧,庭賀有日,臣極知㱡㱡殘喘,決難運動,而犬馬微誠,自有所不能已者,率意徑行,他不暇顧,務要趁期,作勢兼程,風露所感,益復危惙,昨纔出肅,仍赴賓廳,以爲陪奉御帖之地矣。忽自午前,覺得渾身寒戰,頭疼如碎,拚死忍耐,僅僅秪送,日暮之後,舁歸私次,達夜狂叫,迷不省事,卽今症情,有加無減,臚班已催,祗赴無路。噫,臣之當初不計死生,章皇上來者,只爲少伸蟻忱,而病遽如許,咫尺天門,竟至自阻,到此地頭,生不如死。仍又伏念臣名,昨已見列於耆所諸臣之末,而今將拜箋,勢未及變通,身伏牀簀之中,名在奏御之文,尤不勝惶恐待罪之至。臣神昏氣乏,無以綴屬文字,玆敢略暴危迫之悃,伏乞邸下,亟令斥罷臣職,仍令攸司,勘其廢禮之罪,以警具僚,以安微分,千萬幸甚。臣無任屛營祈懇之至,謹昧死以聞。書答在下
未時,王世子坐尊賢閣。諸承旨持公事入對,左承旨李喬岳,右副承旨兪崇,弼善黃璿,記事官任珖·朴師聖。左承旨李喬岳進讀賑恤廳申目,昌城官奴武信·武成兄弟免賤事。令曰,依。
讀全羅監司洪錫輔狀達,明善官納屯穀一年條上納事,令該曹稟處事,達下。
右副承旨兪崇進讀黃海兵使元徽狀達,鳯山宋世挺家火賊戕殺人命事,達下。
讀全羅監司狀達罪人龍震文到配事,達下。
讀全羅監司狀達,道內癘疫熾蔓事,達下。
讀黃海監司李德英狀達,靑魚進上,限內不得封進事,達下。
讀禮曹申目,朴震熀繼後事,達下。
讀禮曹申目,黃州牧印信改鑄事,達下。
讀吏曹草記,司僕僉正元命龜,司宰直長洪鳳祚等給暇事,達下。
讀議政府草記,右議政李健命,右參贊申銋服制出仕事,達下。
讀備邊司申目,粘連正言申晳上書云云,嶺南舊還上,今姑停捧等事,達下。
讀全羅監司狀達,道內將校仕滿開坐事,達下。
讀開城留守兪命雄狀達,前後立碑建祠留守經歷開錄事,達下。
讀開城留守狀達,備局所管關西木發賣料理補賑事,達下。
讀全羅監司狀達,各邑獄訟決遺開坐事,達下。
讀忠淸監司金興慶狀達,各邑年終七事開錄事,達下。
讀晉州討捕使鄭智狀達,賊徒張乭鶴承款正刑事,達下。
讀司直洪萬朝上書。原書見上答曰,覽書具悉。上款事,當稟于大朝而處之。書末所陳,別無所嫌,卿其勿辭行公。
讀奉敎李箕鎭上書。原書見上答曰,覽書具悉。爾其勿辭,救護母病。
讀行大司憲鄭澔上書。原書見上答曰,覽書具悉。卿其安心勿辭,調理察職。
讀吏曹參判金楺上書。答曰,覽書具悉。金吾覆奏,令他次官擧行,跋文中刪去,宜當,卿其勿辭察職。
弼善黃璿達曰,臣極爲惶恐,而旣係見任使事,且在外使臣,欲令臣陳稟,故敢此仰達。頃日臣等入對時,因正使洪致中所達,行中員役等處,自戶曹給貸銀子三千兩,俾得治行事,定奪蒙許矣。戶曹判書時未出仕,所貸銀子,尙不出給云,目今行期只隔五十餘日,治裝一事,萬分迫急,遷就度日,事極可慮,近來地部緊急公事,則次官擧行,玆事旣據前例,又有達下擧條,則雖靡長官,可以擧行,令本曹次堂上,斯速出給,以爲及期治行之地,何如?令曰,依爲之。
李喬岳達曰,大小公事,已經親覽,踏達字以下矣。竊想坐堂已久,徽體必疲勞,日亦向暮,不緊公事,則臣等退出書判付,何如?邸下曰,惟。諸臣退伏席上,有頃,以次退出。
午時,上御興政堂。受灸入侍時,藥房都提調李頤命,提調閔鎭遠,副提調兪命弘,記事官李重述,記事官李箕鎭,記事官朴師聖,醫官柳瑺·權聖徵·許坫·吳重卨·方震夔·卞三彬·李徵夏·金必祐·吳志哲·張世輔同爲入侍。
都提調李頤命進伏曰,寢睡之節,連爲不寧,腰眼穴一帶牽疼之候,亦無所減云,臣等伏切憂煎矣。上曰,腰眼穴牽疼之候無減,寢睡亦不寧,可憫矣。頤命曰,溺道不平之候,亦無差減之勢乎?上曰,非徒不平,放下時斷澁之症,亦時有之矣。頤命曰,醫官來言,夜來腰痛及膝痺頗甚云,卽今亦無所減乎?上曰,夜間膝痺頗甚,卽今稍減矣。頤命曰,昨日饌物,以甘藿海衣進御,未知以口淡特甚而然乎?上曰,口淡特甚,故饌物以甘藿海衣進御,而水刺水澆後,厭進而棄之矣。頤命請醫官診脈,諸醫以次診察後,柳瑺曰,左右脈候調勻矣。權聖徵曰,脈候調勻,不數不力矣。卞三彬曰,脈候左右調勻,左邊乍數矣。頤命請眼彩診視,諸醫以次診視後,聖徵曰,黑白睛及瞖氣一樣,而稍似重濁矣。吳志哲曰,左右瞖氣一樣,而黑白睛采分明矣。張世輔曰,瞖氣則一樣,而左右瞳子分明矣。上曰,旣曰瞖氣一樣,而瞳子分明云者,何謂也?聖徵曰,瞖氣頗薄,故瞳子稍似分明云矣。頤命請曰,腹部及脚部診察,亦於背部診察時爲之乎?上曰,先爲診察,可也。聖徵曰,腹部雖有飽滿之氣,不至堅硬,脚部右邊如常,左邊微有指痕矣。頤命曰,搔癢之候,比夜稍歇乎?上曰,今雖差減,而夜輒復苦矣。閔鎭遠曰,卽今猶有癢氣乎?上曰,然矣。頤命曰,殿坐不能便正,似有妨於受灸矣。上曰,坐如是,則可以受灸,醫官入來點穴,可也。瑺前達曰,背部腎腧左右穴點穴矣。諸醫入點,頤命曰,衣帶緩後,以手入點,可也。頤命曰,點穴與受灸時刻頗久,座前置某物,俯憑,似好。卞三彬·吳重卨·吳志哲點穴。頤命曰,點穴處,亦有痛處乎?上曰,別無痛處矣。頤命曰,點穴若已,他醫出去,權聖徵及注艾人留在,可也。鎭遠招張世輔入來。頤命曰,壯數若用隨年壯,則左右穴當踰百壯,減灸三七壯,何如?上曰,隨年壯太多,減用三七壯,可也。頤命曰,今明日分受三七壯乎?上曰,兩日分受三七壯,可也。鎭遠曰,聖候火盛氣敗,一時不可多灸,一日七壯,似宜矣。上曰,七壯灸之。世輔·三彬傅艾注,瑺前達曰,腎腧左右穴受灸矣。每壯輒達,至七壯告畢矣。頤命曰,忍灸,比前何如?上曰,肥膚甚瘠,忍灸不如前日矣。頤命曰,中宮殿入診醫女退出言,中宮殿肌膚與行步頗勝云,而諸症猶未快復,加減補中益氣湯,去附子加進五貼,何如?上曰,依爲之。頤命曰,今明日當連爲受灸,而再明日及明明日,皆有拘忌,十七日更爲受灸,何如?上曰,依爲之。二條皆出定奪頤命曰,御醫李時弼被謫蒙放,還屬本院,內醫鄭趾顯,卽前御醫鄭麟祥之子也。術業頗精明,御醫啓下,使之兼察,何如?上曰,依爲之。出定奪頤命曰,昨日百僚獻賀,實三百年來再有之慶也。苟非焦煎之時,其爲抃賀,儻如何,而方當聖候未寧之故,臣民慶祝之誠,有不能畢陳者。今日耆所諸臣上宰,以進宴爲請,此非但耆所諸臣爲然,大小廷臣之意,無不如此,許之,何如?上曰,當初不許,予意有在,終不可允從矣。頤命曰,今玆稱慶之擧,旣非常有,可謂千載一時,則進宴一節,尤不可已也。雖欲牢拒,恐亦終不可得也。以私家言之,有一喜事,例有擧觴壽親之事,此非爲臣等力請而已。春宮誠孝,不可終爲闕然也。鎭遠曰,卽今聖上,以飢饉癘疫爲辭,則固當從略設宴,雖此處補階設行,行獻壽之禮,內殿亦設進爵之儀,好矣。卽今輿論,無不皆然,今日雖不允許,在廷諸臣,必將繼起而陳請矣。副提調兪命弘曰,今此稱慶,旣非等閑,進宴之節,不可終已,王世子喜懼之情,體念許之,好矣。頤命曰,聖上若於無時設行宴樂,則臣等雖無狀,固當力爭,而今此進宴之擧,實有不可已者,故耆所諸臣及臣等之所以仰請者也。上曰,頃日下敎,已喩予意矣。今此設宴之請,蓋爲一時疏暢之地,而卽今脚痺不能起動,眼昏不能視物,設此將何爲觀而疏暢耶?念之不覺心懷之悽動,非直爲謙讓而不之允許也。頤命曰,聖敎至此,臣等心肝欲墜矣。然受群下之歡抃,亦或爲疏暢之道,不必今日卽決,從後深思許之,伏望矣。上曰,大臣之辭意雖切,終不可許矣。
李頤命所啓,尙齒之風,三古聖王之所同,尊高年,所以興孝悌之敎,雖在常時,固宜敦化,今當三百年再有之慶,臣民耆老之人,似當別施恩典,而恩典重事,臣不敢直請,而旣有所懷,故敢陳矣。上曰,當如所達矣。頤命曰,朝官四品以上年八十加資,自是法典,而今則似宜有加於常規,朝官七十以上,士庶人年八十以上,竝施加資之典,未知何如?閔鎭遠曰,皆變品加資乎?頤命曰,變品似宜矣。鎭遠曰,然則嘉善則陞授嘉義,通政則陞授嘉善,其他亦當視此爲差矣。上曰,依所達擧行,可也。出擧條遂退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭遠,副提調兪命弘啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,及熏熱·膈間不淸利未已,喉乾·眩氣往來,溺道不平之候,其有所減,而眼視昏暗特甚之候,亦何如?腰下微浮,腰眼穴一帶牽疼之候,亦有所減,而搔癢之候,比昨益減乎?今日受灸時刻,依前定以午正乎?中宮殿,咳嗽·膈滿·耳疼,及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚之候,一樣,而熏熱·膈間不淸利之氣未已,喉乾朝來止歇,眩氣往來,搔癢比昨姑無益減之勢,溺道不平·腰眼穴一帶牽疼有加之候,別無所減,而寢睡不寧,眼視昏暗特甚之候,無減,腰下微浮之氣,猶未快減矣。內殿咳嗽·膈滿·耳疼,及食已旋飢·自汗之候,一向差減,而寢睡差勝後一樣矣。
兪崇達曰,正言申晳引避退待,今已經宿,行大司諫金興慶在外,司諫尹錫來,正言魚有龍呈辭,獻納趙觀彬陳書,尙未處置。除在外外,呈辭陳書人員,竝卽牌招,以爲推移處置之地,何如?令曰,依。
又以備邊司言啓曰,當此客行迫頭之日,都監凡事,地部專管責應,而戶曹判書趙泰耉,辭書還下之後,無意承命,日昨陳賀時,到京陳書,卽出江外云。次官代行,雖有成命,事體甚爲苟簡,不可無變通之道。趙泰耉,今姑改差,其代卽爲差出,何如?傳曰,允。
又啓曰,因備局草記,戶曹判書趙泰耉遞差,其代卽爲差出事,允下矣。政官卽爲牌招,開政差出,仍卽牌招察任,何如?傳曰,允。
以領議政金昌集初度呈辭,令于申思喆曰,承旨卽往敦諭。
申思喆達曰,左承旨李喬岳式暇,左副承旨趙鳴鳳呈辭受由,同副承旨趙榮福服制,廳中只有臣思喆,右副承旨臣兪崇,出納之際,不成貌樣,而卽以領議政處敦諭事,右副承旨兪崇當爲進去,則持公事入對,及政廳進去受灸問安時,將無以推移備員,呈辭受由承旨,似當有變通之道,而同副承旨趙榮福,雖在服制未盡中,爲先牌招,何如?令曰,依達。左副承旨改差。
又達曰,廳中甚爲苟簡,今日政新除授承旨,待下批卽爲牌招察任,何如?令曰,依。
以獻納趙觀彬牌不進罷職傳旨,傳于兪崇曰,推考徽旨捧入。
申思喆,以吏曹言達曰,今此厚陵寒食祭獻官,驪原君李鳳徵,行副護軍崔文徵,實預差塡差達下矣。李鳳徵稱有身病,無意受香,崔文徵帶軍銜,任意下鄕,事之可駭,莫此爲甚,竝從重推考。不得已以齊陵獻官預差行副護軍洪時九改付標以入,而當該下吏,令攸司囚禁科罪,何如?令曰,依。
兪崇,以兵曹言達曰,今己亥年年例守令薦擧單子一百四十一張,邊將薦擧單子一百二十七張捧入,而其中應薦不薦人員,令該曹察推,何如?令曰依事,令下矣。除在外老病未肅拜外,應薦不薦人員,當爲察推,而係是宥旨前事,竝勿論,何如?令曰,依。
申思喆,以迎接都監言達曰,卽見義州府尹金有慶本月初十日成帖狀達,則當日卯時,甫十口一甲軍三名,持勅使公文,出來于中江彼邊,故卽送訓導鄭萬濟,公文取來開見,則入境後,不必屠宰牛隻,如筵宴看卓,照前暫行停免,護行兵丁,亦照前數,餘悉遣歸云。在前宴享除減之時,有別遣中路問安使之擧,今亦依前例,平壤迎慰使,使之仍留,等待勅行,措辭致謝,恐爲得宜,令政院擧行,何如?令曰,依。
又以長生殿言達曰,本殿造成,殆近二百年,蓋瓦椽木,擧至腐破,每當霖雨,渾殿滲漏,仰土頹積於遮隔油芚之上,有難以略干修改,可以防遮。且道里引防等物,亦多朽傷,北簷後壁,因樹木之陰蔽,最傷於風雨,幾至頹壓之境。莫重梓宮奉安之所,所見極爲未安,不可一向因循,令該曹定送算員,所入物力算摘後,趁速修改,何如?令曰,依。
趙榮福啓曰,臣敬奉令旨,敦諭于領議政金昌集處,則以爲,臣之情勢,萬無仍冒之理,一番尋單,近侍來守,進退兩難,狼狽罔措,而大禮當前,亦不敢晏然不動,故不顧廉隅,黽勉乍出,而若其力辭必退之義,未嘗變也。玆申前請,庶幾獲命,不意邸下,特令喉舌之臣,臨宣敦勉之旨,誨責丁寧,恩數優異,臣不勝惶感,繼之以悶迫也。念臣以當退之年,有難强之疾,而至今不去,已多識者之譏,今又受人反詈,醜辱狼藉,而猶復冒沒盤礴,則臣將爲喪廉無恥之人,況如調劑朝論,會議大計,尤豈臣今日之所敢言哉?离明若察此狀,則必當副臣至懇,不俟終日也。臣伏地悸懍,竊有所祈望,而違慢之罪,亦無所逃,謹當以文字,仰請嚴譴云矣,敢達。令曰,知道。
正言魚有龍達曰,請還收權卨發配之命,仍令王府,嚴鞫得情,快正王法事。措語見上請還收河減死定配之命,更加嚴刑得情,依律處斷事。措語見上請亟寢尹宣擧書院勿毁之令,依前回達施行事。措語見上請亟寢禮曹書契成送島中之命事。措語見上請東萊府使徐命淵從重推考事。措語見上正言申晳引嫌而退。當初論達,誠得臺體,儒生書語,何必爲嫌?請申晳出仕。避辭見上答曰,不從。處置事,依達。
大殿受灸後,朝廷二品以上·六曹·單子問安。答曰,知道。中宮殿,口傳問安。答曰,知道。大殿受灸後,政院·玉堂·藥房問安。答曰,知道。中宮殿·世子宮·嬪宮,問安。答曰,知道。
兪崇達曰,大司憲鄭澔,掌令鄭東後,持平李尙說呈辭,掌令李深,持平金昌翕在外,今日以監察茶時之意,敢達。令曰,知道。
又達曰,臺諫出仕事依下,而今日日勢已暮,明日待開門牌招之意,敢達。令曰,知道。
右議政李健命箚曰,伏以昨伏聞,筵中有朝官七十,士庶八十以上,加資之命。今玆耆社之降屈,實繼太祖之美事,而國朝三百年,始幸再有,則凡係推恩,務宜覃普。第爵賞人主礪世之大防,非如一時錫賚之比,則宜簡而不宜濫,今若朝臣四品以上七十及五品以下至士庶,限以八十,則視常典,有加等之別,而庶無僭踰之患矣。伏乞邸下,更爲入稟于大朝,亟賜裁量焉。頃日前持平朴弼正之避辭,不但論辨本事之是非,侵攻首相,無少顧籍,至以謬妄之語,恣意橫加,其貽羞朝廷,有非薄過,則政曹宜有責罰之道,而首相之當初呈告,自處已過,雖因盛禮而蹔出,今復引入者,不專以疾病爲辭,則豈不反損於國體耶?竝願离照,加意敦勉,毋使國事曠廢,不勝幸甚。取進止。答曰,覽箚具悉卿懇。今玆盛禮,實是稀有之大慶,則推恩之典,視前宜別,而箚辭如此,令該曹,問于他大臣稟處。下款所陳,正合予意,可不留心焉?仍令曰,史官往諭。
江原監司李箕翊上書曰,伏以臣得伏見大臣箚本,則力論金城賊事,至謂之前後道臣過加平,反賊徒宜卽誅,而反傅生議,結之以不可無警責,臣於是,竊不勝駭怖之至。臣於昨秋到營,始按此獄,未及細閱文案,而莊陵奉審及災實覆審將迫,狀請發巡,依朝令別定同推,使之一體按覈,而亦不得取服矣。臣還營之後,更加累次嚴訊,而諸囚非但一向抵賴,且於其中,名不入於賊援,而或有貌色推捉者,跡不到於官門,而或有混同被囚者,反覆究問,旣無可疑之端,獄中徑斃,亦至四人之多。臣愚自謂,許多罪囚,不可無區別之道,且於該曹啓下關文,有曰,此獄專委道臣,可放者放之,原任大臣收議中亦曰,不緊者稟聞決放,臣果仰體朝家審愼之意,狀請疏釋,非止一二,而至於官門偕到之輩,其他緊招之類,則輒請仍囚更覈,蓋所以重獄事也,曷嘗有不可生而强傅生議,以自陷於玩法之罪哉?臣之前後狀聞,俱在非可誣也。今者大臣以臣有若故爲緩治者然,或者大臣只聞流傳之言,未詳獄案之致耶?仍伏念,大小獄事,一依文案,而臣於此獄文案,實多可疑者矣。前金城縣令曺夏奇當初報狀,則賊徒直到紅箭門外,將有侵犯官家之意云云,滿紙辭語,不翅若危機迫在呼吸之間,諸賊營門之招,則以爲,申義先本以接神之人,悶其年老叔母之被囚,一家父子,分着禱神之服,將欲等狀而請放,渠輩次知,亦在於囚禁中,故或有與義先同來者,又以問病義先之故,或有隨波而來者,先入於南面主人之家,炊飯之際,官屬及邑人,突出合圍,撲殺義先等二人云云。前監司臣李肇在任時,以報狀及賊招之不同,有所査問,則夏奇回牒,始稱此輩乍入於主人之家云云,此與初狀相左。臣亦於巡到本縣時,親聞此輩,果入於主人家,則其直到紅箭門之說,未免爽實矣。報狀中又曰,此外逃走者,不知其幾許人云云,有若自官門逃走者又多,而及至營門之査問也,夏奇始稱官門數里許,十里許逃走之說,下人來告云云,此亦與初狀相左。報狀中又曰,賊徒三四千,日日屯聚之說,出於李以男之招云云,雖以十數之儻,當白晝而亦能作變官門云爾,則況於三四千之說,必倍驚心,某邑某處之屯聚及其數之眞的與否,所當更加詳詰,而循例一招,泛然論報,及至營門疑難之後,夏奇始稱三四千云者,似或太過。且李以男營門之招,則以爲,此說元非渠口之所發云云,報狀中又曰,白易山築城之說,出於申海文之招云云,此尤驚駭。營門以此狀聞,發遣偏裨,將欲摘奸之際,夏奇始稱其設計,殊涉妖誕,愚民惑信,致有云云之說,似非重大,可推而知,又曰,未知其築城設計云云。夏奇旣知其元非重大,又不知築城設計,則初何以張皇馳報,致令朝家,終有設鞫之議耶?況且義先築城之說,今已歸虛,鄕所敎誘之言,又出於其間,故敎誘與否,該曹請令臣營,今方査實矣。此外尤有所大段駭惑者,金城官當初報狀中,謄報李時永招辭,而其招有曰,隨來義先,同惡作變的實云云,此則李時永承款之辭也,而頃因該曹啓下關文,本縣鄕色,與諸罪人一處推問,則鄕所之招以爲,李時永無承款之事,刑吏之招以爲,李時永,元無隨來義先之事云。時永旣不承款,又不隨來,則金城官初狀中,李時永同惡作變的實云者,何所據而發耶?當初報狀中又曰,官奴一人,爲刃所斫,一臂墜落,且云骨肉卽絶,其所謂卽絶墜落云者,分而爲二之謂也。臣於巡到本縣時,招入絶臂之官奴,親自看審,則雖有傷處,而其臂宛然,絶者不可復續,而今忽復續,豈非可駭可怪之甚耶?大凡報營文牒,雖係閑漫,一從實狀,不宜有差爽,況此文報,擧皆謄達朝廷,則何等重大,而全不稱量,語多浮張,至有營門之累度査詰,則夏奇始乃曰,賊變之時,縣令重患時疾,熱退屬耳,伏枕昏倒,賊人等作變情節,官屬輩捕捉一款,全不省察云云。以此觀之,則其日之事,夏奇果未能親見矣,諸囚之不見官司面目云,亦似非誣,而其時報辭則不然,有若目覩而親按者,抑又何意也?臣之疑惑,固非一端,而姑撮其尤甚可駭之二事,前已狀請査問於鄕色,而蒙允者也。蓋此獄文案,如上所陳,而旣非尋常刑獄,且慮枝節之層生,況於該曹覆奏,有曰,待獄情歸一後稟處云,故臣不敢續續煩稟,而愚迷之見,只在於橫罹者,請先疏釋,可疑者請加究覈,以待結梢,欲陳淺見而已。臣雖無狀,旣承按治之命,其何敢一毫低昂於其間,而大臣之言,至於如此,臣縮伏官次,恭俟嚴誅,而側聽累日,迄無處分,臣之一日在職,誠有所不安於心者,不得不冒死疾號,伏乞邸下,諒臣危迫之懇,察臣臲卼之勢,亟削臣職,仍勘臣罪,以爲按獄不嚴者之戒,不勝幸甚。臣無任屛營祈懇之至,謹昧死以聞。書答在下
有政。吏批,判書權尙游進,參判金楺牌不進,參議未差,右承旨申思喆進。吏批啓曰,本曹參議今當差出,而擬望之人乏少,未赴任監司竝擬,何如?傳曰,允。又啓曰,玉堂闕員,今當差出,而擬望之人乏少,相避竝擬,何如?傳曰,允。以宋相琦爲戶曹判書,兪崇爲左副承旨,李秉常爲右副承旨,權忭爲吏曹參議,金楺爲兼同春秋,李鳳翼爲司成,洪禹平爲監察,金相玉爲校理,金東弼爲副修撰,金取魯爲副修撰,李顯章爲南原縣監,朴弼正爲黃海都事,韓千齡·洪敍箕,竝爲假引儀,黃龜河爲兼中學敎授,朴師益爲兼西學敎授·金雲澤爲兼南學敎授。兵批,判書趙道彬病,參判尹憲柱進,參議任舜元病,參知李聖肇出使,右承旨申思喆進。趙泰耉·柳鳳輝·趙鳴鳳·韓祉·洪錫輔·李㙫·李秉常·韓世良·丁道復·沈仲良·洪重禹·權世恒·申憲周·柳胤興·姜泰相·黃再徵·李萬禎·安相漢·邊是泰·李·李重昌·崔錫瑞·金得輝·李奎成·崔昌大·趙泰億·崔敬中·柳聖基·林潪·柳濬·嚴漢朋·羅晩齊·李世弘,竝付副護軍,權熀·李世最,竝付副司直,洪禹鼎·李堂,竝付副司果,金萬敵單付僉知。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。藥房口傳啓曰,卽伏聞差備醫官處下敎之言,聖候腹部飽滿益甚,熏熱有加,溺道不平亦有加,出示小便,有赤色云,臣等不勝驚慮之至。伏未審俄間,諸症候,復何如?燈心茶及牛黃,今方封入,臣等不勝煎灼,惶恐敢啓。傳曰,腹部飽滿及熏熱有加之候一樣,而溺道不平,小便放下時,輒如是,此後放下時,可知其減矣。
申時,王世子坐尊賢閣。承旨持公事入對,左副承旨兪崇,司書趙鎭禧,記事官任珖·朴師聖。左副承旨兪崇進,讀禮曹申目,金化縣鄕校修改時,移還安祭香祝下送事。達下。
讀禮曹申目,山陰縣印信改鑄事。達下。
讀備邊司申目,粘連黃海監司李德英狀達云云,帖價米,尤甚邑則全數白給,之次邑折半會錄事。達下。
讀備邊司申目,粘連京畿監司李壄狀達云云,軍餉依前輸納本所等事。達下。
讀兵曹草記,邊將當薦不薦人,以宥旨前事,勿爲察推事。令曰,依。
讀長生殿草記,本殿修改事。令曰,依。
讀備邊司申目,粘連東萊府使徐命淵狀達,別騎衛試才時,居首·之次限十人,令本道參酌施賞事,達下。
讀江原監司李箕翊狀達,辭職上書上送事。達下。
讀原書。措辭見上答曰,覽書具悉,按獄詳審。別無所失,卿其勿辭,從速察職。
兪崇曰,大小公事,已達下矣。依昨退出後,書判付,何如?邸下曰,書于此處。崇退伏席上,書判付訖。諸臣以次退出。
午時,上御興政堂。受灸入侍時,藥房都提調李頤命,提調閔鎭遠,副提調兪命弘,記事官李重述,記事官李柱世,記事官朴師聖,醫官柳瑺·權聖徵·許坫·吳重卨·方震夔·卞三彬·李震成·李徵夏·吳志哲·張世輔,同爲入侍。
都提調李頤命進伏曰,昨日受灸後,寢睡及諸症候,復何如?上曰,諸症一樣,無加減矣。頤命曰,今日小便色如常時云,溺道不平之候,比前何如?上曰,別無差勝之勢矣。頤命曰,水刺連以海衣·甘藿進御,肉膳則不爲進御,無乃口味熱而然乎?上曰,然矣。頤命曰,大便祕滯,亦一樣乎?上曰,一樣矣。頤命請醫官診脈,諸醫以次診察。柳瑺曰,脈候乍有力,而度數調勻矣。權聖徵曰,脈候左右調勻矣。李震成曰,脈候左右調勻,少沈數矣。頤命請眼彩診視。諸醫診視後,聖徵曰,眼彩及瞳子,與昨一樣矣。方震夔曰,眼候左右精彩黑白睛瞖氣一樣矣。震成曰,小臣眼候瞻望,已踰一月矣,白瞖比前一樣矣。吳志哲·張世輔所見略同。頤命請背腹部及脚部診察。閔鎭遠請閉南窓,宦者閉之。聖徵曰,腹部右邊下腹,少有飽氣,而不至堅硬,脚部右邊如常,左邊肌膚頗厚,按指微痕,與昨一樣矣。頤命請受灸,謂醫官曰,醫官三人入侍,可也。瑺啓曰,背部腎腧左右穴受灸矣。志哲·世輔傅艾注,一壯二壯,瑺輒告啓,至七壯乃告畢矣。頤命曰,萆薢茶,非但爲沃喉而已,溺道不平及腹部飽滿,亦有效云,朝晝煎入之意,敢啓。上曰,唯。鎭遠曰,燈心茶及金銀花茶,亦煎入乎?上曰,此則姑勿煎入,可也。遂退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭遠,副提調兪命弘啓曰,昨日夜分後,始有就寢之敎,伏未審曉來,聖候寢睡,若何?口淡·困惱特甚有加,脚痺特甚,及膈間不淸利,喉乾·眩氣往來,搔癢之候,其有所減,而眼視昏暗特甚之候,亦何如?燈心茶調進牛黃之後,腹部飽滿特甚有加,熏熱·溺道不平有加之候,或有所減,而血溺漸有向歇之勢乎?腰眼穴一帶牽疼之候,腰下微浮之氣,比昨益減乎?腎腧穴受灸,今明日連有拘忌,過此後,固當更稟,而症候有加如此,臣等與諸醫,趁早入診,詳察症候,議定當進之藥,宜當。中宮殿咳嗽·膈滿·耳疼,及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵煎灼,敢此問安,竝爲仰稟。答曰,知道。入診事,依啓。內殿症候差減,寢睡差勝,與昨一樣矣。
藥房口傳啓曰,臣等去夜伏承入侍醫官所傳之聖敎,伏不勝震慄之至。臣等不識聖候症情源委,一向悠泛,以致症候之有加如此,至勤下敎,臣等惶恐焦灼,伏地待罪。傳曰,安心勿待罪。
申思喆達曰,守令未署經,至於四人之多,諫院旣已署經,而憲府無行公之員,尙未署經。除在外外,呈告人員,竝卽牌招,以爲署經之地,何如?令曰,依。
又達曰,以迎接都監草記,在前宴享除減時,有別遣中路問安使之擧,今亦依前例,以平壤迎慰使,使之仍留,等待勅行,措辭致謝之意,令政院擧行事,依下矣。依前例,平壤迎慰使處,以此辭意下諭,使之留待致謝,何如?令曰,依。
又以弘文館言達曰,新除授副修撰金東弼,時在京畿積城地,經筵入番事緊,請斯速乘馹上來事,下諭。校理趙尙絅,自鄕上來之後,連呈辭單,尙不出肅,副校理金雲澤,以被斥於臺避,陳書徑出,亦不行公。竝與新除授副修撰金取魯,一體牌招察任,何如?令曰,依。
又以侍講院言達曰,本院上番弼善黃璿,以掃墳事,下直出去,輔德鄭纘先呈辭,兼輔德未差,弼善黃龜河兼帶未肅拜,文學鄭錫五呈辭受由,兼文學朴師益入直玉堂,無他入直之員。輔德鄭纘先,兼弼善黃龜河,竝卽牌招,推移入直,何如?令曰,依。
又以弘文館言達曰,本館下番,無推移之員,不得〈已〉以上番姑降入直之意,敢達。令曰,知道。
又以戶曹言達曰,依下令,行判中樞府事徐宗泰,上年五月閏八月至五朔祿俸,及自九月今年二月至六朔祿俸,更令倉官輸送,則以爲,以臣祿俸微事,至於再煩下敎,不勝惶隕罔措之至。臣負釁屛外,間或入城,冒進朝班,而只是數日之間,何敢違越義例,晏然謬糜公廩乎?雖荷聖朝寬厚,特賜顧惠,而臣之私分,萬萬終不敢冒受,伏地感悚,切願亟令收寢云。祿俸又不領受,何以爲之?敢稟。令曰,更令倉官輸送。
以正言申晳牌不進罷職傳旨,傳于兪崇曰,推考徽旨捧入。
兪崇達曰,戶曹判書宋相琦,牌招不進,推考徽旨,纔已捧入,而當此客使壓境之日,本曹責應,極其浩繁,長官之變通差出,意有所在,更卽牌招察任,何如?令曰,依。
又以備邊司言達曰,因繕工監申目,文武科設場時,假家蓋覆,使兩倉擔當事,入達依准矣。取考丁丑各司弊端節目及己丑戶曹覆啓,甲午本司題辭,則科場假家,勿論文武科試所,蓋覆圍排等物,皆自繕工擔當事,定式施行矣。此等別役,極其浩繁,故兩倉與繕工,互相推諉,而兩倉則雖有草芚進排之事,祭享之外,不可侵徵。且草芚元不載於貢案,繕工則有鴨島草薍,而蓋覆係是草物,則自前皆令繕工進排,況前後定式,非止一再,則今不可猝然移定於他處,依前自本監擧行事,分付,何如?令曰,依。
又達曰,備邊司郞廳來言,今日賓廳坐起日次,而大臣有故,不得來會云矣,敢達。令曰,知道。
又啓曰,吏曹郞廳來言,承旨及臺諫有闕,政事,何以爲之?取稟。傳曰,過國忌後爲之。
掌令鄭東後達曰,請亟寢尹宣擧書院勿毁之令,依前回達施行,仍令本道,盡毁其板本事。措辭見上請尙州牧使朴彙登罷職事。措辭見上請泰安郡守金德重罷職事。措辭見上答曰,不從,末端兩件事,依達。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房口傳啓曰,萆薢茶元方,或酒浸或鹽炒云,而諸醫以爲,酒浸似或助熱,鹽炒煎之,味亦不醎。自今日鹽炒煎入之意,敢啓。傳曰,知道。依爲之。
領議政金昌集箚曰,伏以臣當退之義有三,而向之人言,不與焉。夫七十致仕,禮防至嚴,鍾漏之行,古人所譏,今臣則已過二歲,此其當退者一也。病源深痼,逐年增加,少有感傷,死生難期,此其當退者二也。人臣事君,不能則退,古之道也。顧臣本無才能之可施,況此時勢,亦無着手之地,無事而食,非臣之所敢出,此其當退者三也。若臣所遭,曾所未聞,其壞國體而辱淸朝,亦非細故,而猶不若上三事之爲尤大也。然臣不能決退,因循至今,每一念至,未嘗不赧然自媿,有識旁觀,當謂斯何?此所以同朝之士,加以非禮,而不少顧藉者也。是以臣必欲因此懸車,以求自靖,初非怒於其言,故爲過激之事也。頃日尋單,遽承史官偕來之令,進退路窮,轉身不得,而大禮且迫,有不敢頑然不動,故黽勉乍出,少伸分義,過此則復申前請,必遞乃已,卽臣素定之計也。不意邸下,又令承旨敦諭,其所責勉,有踰常格,臣不勝悶迫焉。設令臣之求去,專由於人言,尙不可冒沒廉隅,復廁周行,況其區區之義,非止一二,惟當殫竭忱悃,以冀準請,而其在朝家礪廉之方,體下之仁,亦豈不當許其休致,以成上下之美哉?伏乞离明,將臣至懇,入稟于大朝,亟降兪音,仍治臣不赴召旨之罪,千萬幸甚。取進止。答曰,覽箚具悉卿懇。當初請急,實出意外,旋又引入,益用愕然。昨遣承宣,諭余至意矣,卿胡不諒,連章祈免,若是其邁邁耶?自愧情志之不孚,無以爲喩。噫,艱虞日甚,倚毗方隆,以卿體國之誠,其不可引年求去也,決矣。卿毋困我,亟斷來章,卽起視事,用副至望。仍令曰,史官往諭。
未時,王世子坐尊賢閣。承旨持公事入對,右承旨申思喆,司書趙鎭禧,記事官任珖·朴師聖。右承旨申思喆進,讀慶尙左兵使李汝玉狀達,寧海人爲虎囕殺事。達下。
讀慶尙左兵使狀達,蔚山雲興寺,慶州長川寺,兩處禁山革罷事。達下。
讀慶尙監司李㙫狀達,鳥嶺山城修完事,令廟堂稟處事。達下。
讀江華留守權狀達,富平府中軍李德雨,軍器別備論賞事。達下。
讀江華留守狀達,草芝鎭軍器反庫事。達下。
讀江華留守狀達,通津山城別將申輯,軍器別備論賞事。達下
讀兵曹草記,宣傳官許夔等給由事。達下。
讀京畿監司李壄狀達,罪人曺命尙到配事。達下。
讀慶尙監司狀達,爲奴罪人許鑰物故事。達下。
讀慶尙監司狀達,老人歲饌分給事。達下。
讀備邊司申目,大小科場假家蓋覆,依前令繕工進排事。令曰,依。
讀戶曹草記,判府事徐宗泰祿俸事。令曰,更令倉官輸送。諸臣奏事畢,退伏席上,有頃,以次退出。
巳時,上御興政堂。藥房入診入侍時,都提調李頤命,提調閔鎭遠,副提調兪命弘,記事官李重述,記事官李柱世,記事官朴師聖,醫官柳瑺·權聖徵·李時聖·許坫·吳重卨·方震夔·金德三·李徵夏·崔命錫,同爲入侍。
都提調李頤命進伏曰,臣等伏聞聖候,腹部飽滿及熏熱等症候,比昨有加,而溺血又復發云,伏不勝煎灼之至。上曰,諸症俱有加,血溺又發作,極可憫切矣。溺道連爲不平,故早晩復發,固已料知矣。頤命曰,血溺及諸症候若是,寢睡必爲全失矣。上曰,五更一點始就寢,而就寢之後,亦不能着睡矣。頤命曰,寢睡不寧若是,則眼候益不如他日乎?上曰,唯。其不能視則一樣,而寢睡不寧尤甚,則眼花益甚矣。頤命曰,近來水刺之節,無異全廢,卽今日勢已晏,而尙不得進御云,可憫矣。上曰,日勢已晩,而頓無思食之念矣。頤命曰,水刺一日所進,不過水澆一合許,而此亦不能畢進,此事誠極煎憫。近來醫藥不能稱意,以致虛度時日,責效無期,臣等日日相對惶縮,而及其聖候少間,未免悠泛。昨日伏聞醫官處傳敎,臣等心骨俱寒,死有餘罪,不知症候源委,惟事末務,泛然論劑,取效誠難,臣雖迷昧,固已自料,而聖慮所及,實爲的當,請勘臣等之罪,先施鈇鉞之誅,以勵他人焉。上曰,更爲請罪,過矣。閔鎭遠曰,臣等被罪,然後他人可以懲勵矣。頤命曰,丙申年間,溺血猝發,而此則不多日而差復矣。上曰,是特一時作苦,而今則異於前日,血塊放下時,澁痛難堪矣。頤命曰,受灸或不無失攝之疑乎?上曰,曾前未嘗有腰痛,溺血始發之後,腰部左右重重,則溺血輒出,此必濕痰下滯,相纏而然也。二番溺血之後,始覺其一症也。頤命曰,受灸停止事下敎,此後仍爲停止乎?
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體寢睡,若何?口淡·困惱·腹部飽滿特甚有加,脚痺特甚,及熏熱·膈間不淸利,喉乾·眩氣往來,搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益有減乎?今日臣等與諸醫入診,詳察症候,宜當。中宮殿咳嗽·膈滿·耳疼,及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·腹部飽滿特甚有加·脚痺特甚之候一樣,而困惱特甚有加小減,熏熱·膈間不淸利之氣未已,喉乾朝來止歇,眩氣往來,血溺不復放下,腰眼穴一帶牽疼之候,加減無常,而寢睡不寧,眼視昏暗特甚,溺道不平之候無減,搔癢及腰下微浮之氣,猶未快減矣。勿爲入診。內殿咳嗽·膈滿·耳疼,及食已旋飢·自汗之候,一向差減,而寢睡差勝後一樣矣。
假注書李春躋有頉,代姜必愼落點。
刑曹參判李光佐三度呈辭,以國忌,留政院。
繕工奉事李泰祥,端懿墓丁字閣修改後,入來。
政院啓曰,因禮曹草記,宗廟春奉審,今月十八日爲之,而都提調領府事李濡,身病不進,提調李觀命,以遠接使出去,俱未得來參,令本院變通事,依下矣。春奉審,事體重大,提調不可不進參,而今方在外,合有變通之道,何以爲之?敢稟。傳曰,在外提調改差,其代,卽爲口傳差出。
奉敎李箕鎭牌不進,依承傳罷職。
領議政金昌集再度呈辭,不許下答。王世子若曰,昨宣敦諭之旨,旣悉敷於腎腸,今見遜辭之章,尙未孚於情志,毋或邁邁,復此諄諄。惟卿休休有容之姿,謇謇匪躬之節,襲遺訓於名父,世篤忠貞,荷殊遇於聖朝,位躋廊廟,惟其輿望之允愜。是以元輔之屢登,承機務多滯之餘,姚崇之裁決無礙,當弊瘼滋興之日,陸贄之章奏斯勤,佇期贊化而濟艱,何遽引疾而求退?巽牘旋輟,方喜不日而造朝,縟禮纔完,曾未幾時而辭位。若其情地之難進,已勤答旨之屢宣,彼少年謬妄之言,何至芥滯,以老成恢弘之量,貴在包容。因微嫌豈宜自輕,持大體無至有損。眇躬之倚毗方切,惟冀交修,聖上之眷注冞深,胡爲若浼?大臣有鞠躬之義,寧容懸車而告休?台司無鞅掌之勞,不妨臥閤而論道,固知精力之尙旺,無以疾病而爲辭。矧今艱虞溢目之辰,有非輔相乞骸之日,民生重困於飢癘,敢緩拯捄之方?變異三倍於春秋,若爲消弭之策,雖上下協心而圖理,猶懼不能,儻股肱袖手而旁觀,疇與共濟?重以北使之將至,策應之端方殷,顧彼右揆之獨賢,共貞之道宜念。余方倚卿而托重,卿胡棄余而圖便?於戱,承候已曠於彤庭,詎忘大朝之思想?仰成只在於黃髮,須體小子之懇誠,亟斷來章,勉副至意。所辭,宜不許,故玆令示,想宜知悉。知製敎黃龜河製進
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·腹部飽滿特甚有加,脚痺特甚,及困惱·熏熱·膈間不淸利未已,眩氣往來,溺道不平之候,復何如?腰眼穴一帶牽疼之候,其有所減,而腰下微浮,搔癢之候,比昨益減乎?臣等不勝憂煎,惶恐敢啓。傳曰,諸症候及腰眼穴一帶牽疼之候一樣,膈間不淸利之氣差勝,腰下微浮搔癢之候,比昨亦有益減之勢矣。
吏曹口傳政事,宗廟提調李澤落點。
遠接使書目,勅行今月十四日渡江事。以上朝報
迎接都監啓曰,米麪色郞廳李顯相,病勢深重,不得行公。勅行渡江在近,不可多日癏曠,今姑改差,其代,以尙衣院別提李瑞泰差下,使之察任,何如?傳曰,允。迎接謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·腹部飽滿特甚有加,困惱·脚痺特甚,及熏熱·膈間不淸利,喉乾·眩氣往來,搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差減乎?今日臣等有稟定之事,與諸醫入診,詳察症候,宜當。中宮殿咳嗽·膈滿·耳疼,及食已旋飢·自汗之候,漸益差愈,而夜來寢睡益勝乎?加減補中益氣湯五貼,又盡於昨日,今日亦令醫女入診,詳察症候後,可以議定繼進之藥矣。臣等不勝終宵憂煎,敢此問安,竝爲仰稟。答曰,知道。口淡·腹部飽滿特甚有加,困惱·脚痺特甚之候一樣,而熏熱·膈間不淸利之氣未已,喉乾朝來止歇,眩氣往來,血溺不復放下,腰眼穴一帶牽疼之候,與昨無異,而寢睡不寧,眼視昏暗特甚,溺道不平之候無減,搔癢及腰下微浮之氣,猶未快減矣。內殿咳嗽·膈滿·耳疼,及食已旋飢·自汗之候,一向差減,而寢睡差勝後一樣矣。
領議政金昌集三度呈辭。入達。令曰,不許下答。
刑曹參判李光佐三度呈辭。入達。遞差。
文學鄭錫五再度呈辭。入達。加給由。
大司憲鄭澔初度呈辭。入達。給由。
今日藥房入診時,小蘇飮子,自今日煎入,而秋石丸,亦爲劑入事,及中宮殿,加減補中益氣湯加進五貼事,榻前定奪。
府前達,請亟寢尹宣擧書院勿毁之命,依前回達施行,仍令本道,盡毁其文集板本事。新達,新除授持平李重協,時在忠淸道忠州地,請斯速乘馹上來事,下諭。答曰,不從。下諭事,依達。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,左副承旨申思喆,右副承旨兪崇。
迎接都監郞廳李國休外任,代金履萬。
戶曹判書宋相琦兼帶辭免上書。入達。答曰,覽書具悉。書辭,令廟堂稟處。
同義禁金德基·黃一夏聯名上書。入達。答曰,覽書具悉。書辭,令本府稟處。
迎接都監郞廳李顯相病,代李瑞泰。以上朝報
以李澤爲宗廟提調,李宖爲承旨,李重協爲持平,朴聖輅爲輔德,李仁復爲校理,權熀爲尙州牧使,李國休爲泰安郡守。吏批
兵批,以趙泰耉爲司直,柳鳳輝爲副司直,以洪錫輔·李㙫·趙鳴鳳·趙泰億·韓重熙·權熀爲司果,以崔敬中·崔昌大·韓世良·韓祉·丁道復·沈仲良·權世恒·洪重禹爲副司果,以李世最·李宜晩·趙榮世·李堂爲副司直,以李奎星·尹埠爲司猛,以邊是泰爲副司猛,以林潪·洪禹鼎爲司勇,以柳璿爲司猛。
備局啓曰,因藥房諸臣所陳,諸承旨持公事入對東宮時,疏章之當爲稟定於大朝者,大臣同爲入對,使之商議裁斷,而或連日或間日爲之事,令廟堂議于諸大臣,講定節目矣。卽今春宮邸下,代理日久,明習庶務,設有下詢之擧,五日次對,本非疎闊,與間間入對,無甚異同。其間若有時急之事,則或請對稟裁,亦無不可,至於疏章之來投公車,未可預料,或一日疊至,則必將自政院通報大臣,輒卽入侍。此則不但事勢之不便,亦多窒礙之端,諸大臣之意,皆以爲決難創行云,自今以後,五日次對,大臣無故,則必遵定式,毋或廢闕,而承旨持留院公事,竝爲入對,似爲得宜,惶恐敢啓。答曰,依爲之。
迎接都監啓曰,卽接遠接使·平安監司狀達,則副使送言,方有身病,醫官卞三彬,要見中路,依其所請下送云。三彬,似當依狀達,給馬下送於勅使所到處,而三彬係是御醫,何以爲之?敢稟。答曰,給馬下送。
禮曹達曰,考諸謄錄,則曾前信使入送與行期,竝爲報知于彼中矣。今亦似當有移咨之擧,令廟堂議處,何如?答曰,依。禮曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。。
藥房啓曰,伏未審夜來,聖體寢睡,若何?口淡·腹部飽滿特甚有加,困惱·脚痺特甚,及熏熱·膈間不淸利,喉乾·眩氣往來,搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差減乎?今日臣等與諸醫入診,詳察症候,宜當。中宮殿咳嗽·膈滿·耳疼,及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂慮,敢此問安,竝爲仰稟。答曰,知道。口淡·腹部飽滿特甚有加,困惱·脚痺特甚之候一樣,而熏熱·膈間不淸利之氣未已,喉乾朝來止歇,眩氣往來,血溺不復放下,腰眼穴一帶牽疼之候,與昨無異,而寢睡不寧,眼視昏暗特甚,溺道不平之候無減,搔癢及腰下微浮之氣,猶未快減矣。勿爲入診。內殿咳嗽·膈滿·耳疼,及食已旋飢·自汗之候,一向差減,而寢睡差勝後一樣矣
大司憲鄭澔再度呈辭。入達。加給由。
文學鄭錫五三度呈辭。入達。遞差。
備邊司啓曰,因藥房諸臣所陳,諸承旨持公事入對東宮時,疏章之當爲稟定於大朝者,大臣同爲入對,使之相議裁斷,而或連日或間日爲之事,令廟堂議于諸大臣,講定節目矣。卽今春宮邸下,代理日久,明習庶務,設有下詢之擧,五日次對,本非疎闊,與間日入對,無甚異同。其間若有時急之事,則或請對稟裁,亦無不可。至於疏章之來投公車,未可預料,或一日疊至,則必將自政院通報大臣,輒卽入對,此則不但事勢之不便,亦多窒礙之端,諸大臣之意,皆以爲決難創行云。自今以後,五日次對,大臣無故,則必遵定式,毋或廢闕,而承旨持留院公事,竝爲入對,似爲得宜,惶恐敢啓。傳曰,依爲之。
戶曹達曰,判府事徐宗泰,上年五月閏八月至五朔祿俸,及自九月今年二月至六朔祿俸,依下令,倉官輸送,則以爲,以臣惶蹙之蹤,時或入城參班,雖出於臣子之情,而其冒沒之懼,深矣。況可爲數日遲留,而冒受公廩,有如在朝供職者之爲乎?其不可祗受,義例甚明,法式甚嚴,臣曾前屢以是陳懇,輒蒙賜許矣。今此徽敎屢下,伏深感激,而顧臣私分,終不敢祗受,伏地惟俟罪戾,伏乞諒察下情,亟令收寢云。祿俸不爲領受,何以爲之?敢稟。令曰,更令倉官輸送。
昨日藥房入診時,副提調兪命弘所啓,以政事節目講定事,大臣收議,纔已啓下矣。固當依此擧行,而政事落點後,例有官敎安寶之規。自今以後,東宮落點官敎,以王世子印用之乎?敢稟。上曰,以王世子印用之,宜矣。
政院達曰,中樞府錄事來言,判府事徐宗泰身病猝重云。係是大臣病患,敢達。令曰,遣御醫看病。
遠接使書目,勅行今月十五日,良策止宿事。
禮曹達曰,勅行入京,當於今月二十八日矣。二十六日文武科殿試,適與相近,事多窘速,大臣之意,皆以爲不可無變通之道云。殿試差退於三十日,放榜亦以三月初十日卯時退行事,原帖目中付標以入,何如?令曰,依。
右承旨李宖上書。大槪,臣風痺宿恙,近益添劇,頃叨湖臬之任,大臣以臣病重實狀,至達筵席,幸蒙恩遞,多般醫治,得延殘喘,日昨賀儀,實是稀有之慶,强疾趨參,重觸風雪,舊症越添,扶曳還家,委頓牀褥,作一僵尸。銀臺新命,忽下此際,召牌繼臨,而顧此症形,決無轉動之勢,竟未祗承,違慢之誅,實無所逃,乞遞臣職,以便調治事。入達。遞差。
領議政金昌集三度呈辭,不許下答。王世子若曰,小子之倚毗斯篤,勉諭旣勤於再宣,大臣之進退不輕,遜牘胡至於三上?或未深諒,庶幾改圖,實慙誠意之未孚。玆竭心腹而申告,惟卿確乎難奪之操,凝然範俗之姿,任論道經邦之謨,一念匪懈,篤忠君憂國之悃,三世無愆。麾不去招不來,綽然有古宰相偉度,官益大心益小,猶恐負聖明朝殊知。宿弊思革於邦家,幾勤司馬之區畫,事務無滯於軍國,爭稱姚崇之才猷。夫何眷注之方深,遽以情地而求退?顧年少妄率之語,雖不稱停,以元老包容之心,何足芥滯?宜持大體而無損,豈因微嫌而自輕?溫諭屢宣,謂余誠之庶諒,遜辭繼進,愧遐心之莫回。國事成泮渙之形,誰可仗者,朝論有乖離之歎,無以鎭之。矧今日代理萬機,倚卿爲重,故大朝擢置首揆,俾余交修,豈以疾病而爲辭,竟孤協輔之丕責?八路之民生困悴,詎緩拯濟之方?三載之疫癘荐臻,若爲消弭之策,北使臨境,盍念酬應之多端?右揆獨賢,尤宜機務之共理。於戱,起居之儀久曠,何堪戀闕之忱,思想之心方勤,惟當體余之意,勉副至望,亟斷來章。所辭,宜不許,故玆令示,想宜知悉。知製敎金礪製進。
吏曹啓曰,承旨有闕,政事,取稟。傳曰,再明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·腹部飽滿特甚有加,困惱·脚痺特甚,及熏熱·膈間不淸利未已,眩氣往來·溺道不平之候,復何如?腰眼穴一帶牽疼之候,其有所減,而腰下微浮·搔癢之候,比昨益減乎?臣等不勝憂慮,惶恐敢啓。傳曰,膈間不淸利之氣差勝,其餘症候一樣,腰眼穴一帶牽疼之候,比夜有減,搔癢及腰下微浮之氣,別無比昨益減之勢矣。
下直,江華留守沈宅賢。以上朝報
迎接都監達曰,卽見遠接使上送路程記,則勅行,今月十五日,自義州離發,二十八日當爲入京云。此是曾前禮曹所擇之吉日,以此日入京之意,遠接使處回移,各該司及京畿·開城府·黃海道,亦爲知委,何如?令曰,依。迎接謄錄
上在慶德宮。停常參·經筵。
禮曹參判金演,正郞申晳,長陵丁字閣有頉處奉審事,出去。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡·腹部飽滿特甚有加,困惱·脚痺特甚,及熏熱·膈間不淸利·喉乾·眩氣往來,搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差減乎?今日臣等,與諸醫入診,詳察症候,宜當。中宮殿咳嗽·膈滿·耳疼,及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·腹部飽滿特甚有加,困惱·脚痺特甚之候一樣,而熏熱亦甚,膈間不淸利之氣未已,喉乾朝來止歇,眩氣往來,血溺不復放下,腰眼穴一帶牽疼之候,與昨無異,搔癢特甚,而寢睡不寧,眼視昏暗特甚,溺道不平之候無減,腰下微浮之氣,猶未快減矣。勿爲入診。內殿咳嗽·膈滿·耳疼,及食已旋飢·自汗之候,一向差減,而寢睡差勝後一樣矣。
遠接使書目,勅行,今月十六日,宣川止宿事。
領議政金昌集四度呈辭。入達。不許批答。大司憲鄭澔三度呈辭。入達。遞差。
正言申晳初度呈辭。入達。給由。
吏曹達曰,因右議政李健命箚子下答,今玆盛禮,實是稀有之大慶,則推恩之典,視前宜別,而箚辭如此,令該曹,問于他大臣,稟處事,達下矣。問于他大臣,則判府事李頤命以爲,此事,臣所陳請,今不敢獻議。判府事金宇杭以爲,今當國朝稀有之大慶,別施優老尙齒之盛典,所不可已,原任大臣之不用常規,破格陳達,實由於此。以朝官職品之差有高下,有所區別,而下比士庶,同是耆老之人,不蒙均被之恩,豈不爲欠事乎?伏惟徽裁。判府事趙泰采以爲,今此盛擧,實國家稀有之大慶,凡係恩典,視常例宜有加焉,而第朝士七十以上,竝許加資,誠極濫觴。右相箚陳,蓋由於此,然而四五品區別,旣涉不均,且猶無節,臣意,則耆社諸臣,躬際斯會,與他朝臣有別,特施超陞之典,以示寵異之意,所不可已,而此外朝士,則毋論職秩高下,限八十加資,使名器不至僭踰,似爲得宜,伏惟徽裁。領府事李濡,判府事徐宗泰,領議政金昌集,病不收議。大臣之意如此,伏惟徽裁。令曰,病不收議大臣處,更爲問議。又達曰,病不收議大臣處,更爲問議事,令下矣。更問于大臣,則領議政金昌集以爲,右議政臣李健命箚語,斟酌可謂得中,而判府事臣趙泰采獻議,旣足爲特施之典,又兼愼惜名器之意,似尤的當,伏惟徽裁。領府事李濡以爲,臣之累月縮伏者,專由於朝堂會議之尙未及處分,則雖於耆所無前盛擧,不得不冒昧進參,此外大小朝議,有不敢參涉,而再詢之下,亦不敢不對。國家優老之典,自有定制,朝士之四品以上,年八十者外,至於士庶,則年雖八十,不許循例加資,今因三百年來再有之大慶,擺脫常規,特施覃普之澤,則朝士四品以上年七十與士庶年八十者,其爲破格一也。此出於一時稀闊之別恩,則似不必以濫觴爲慮,伏惟徽裁。判府事徐宗泰,病不收議。大臣之意如此,伏惟徽裁。令曰,此事仰稟大朝,則右相箚語,斟酌得中,可從爲敎,依此擧行。
同副承旨趙榮福,牌不進,罷職傳旨。傳曰,牌不進之弊,愈往愈甚,極爲未便。只推。
令曰,大臣·備局堂上引接。引接時,湖西大同米未納七邑守令,勿爲罷職,一體拿問事,及同義禁金楺改差,其代,後日政以知義禁差出事,及戶曹判書宋相琦惠廳堂上許遞事,下令。
慶尙監司書目,山陰縣監洪九采,今月十三日身死事。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·腹部飽滿特甚有加,困惱·脚痺特甚,熏熱亦甚,及膈間不淸利未已,眩氣往來,溺道不平之候,復何如?腰眼穴一帶牽疼·腰下微浮之氣,其有所減,而搔癢特甚之候,比昨減歇乎?臣等不勝憂煎,惶恐敢啓。傳曰,熏熱亦甚,及膈間不淸利之氣差勝,其餘症候一樣,搔癢及腰眼穴一帶牽疼之候,晝則差減,而腰下微浮之氣,猶未快減矣。
昨日諸承旨持公事入對時,同副承旨趙榮福所達,三品以下除拜,今將自東宮點下,春坊官員差出之際,如或有達請之事,當請承言色以達矣。春坊官員,依朝廷問安例,進去政廳,請承言色乎?承旨旣詣政廳,承言色達請之事,亦將兼行乎?敢稟。令曰,承旨兼行,可也。
大臣·備局堂上引見時,掌令鄭東後所達,請亟寢尹宣擧書院勿毁之命,依前回達施行,仍令本道,盡毁其文集板本事。令曰,勿煩。司諫尹錫來所達,請還收罪人權卨發配之命,仍令王府,嚴鞫得情,快正王法事。令曰,勿煩。又所達,請還收罪人河減死定配之命,嚴刑得情,依律處斷事。令曰,勿煩。又所達,請亟寢尹宣擧書院勿毁之命,依前回達施行事。令曰,勿煩。又所達,請寢禮曹書契成送島中之命事。令曰,勿煩。又所達,請東萊府使徐命淵,從重推考事。令曰,依達。
右議政李健命所達,近來折受之弊,誠爲可悶,小臣昨年於大朝,有所陳請矣。聞長興得良海漁場,曾爲䄙嬪房所折受,而因御史書契革罷,昨年自內需司,又爲折受於䄙嬪房,則本道監司狀聞,而備局回達,又爲請罷矣。其後四學稱以將爲折受,起送差人,使之收稅,則本府以曾前啓下革罷之意,論報營門,還送差人云。四學旣無折受之事,且不問于備局,直送差人,極爲可駭,當該學官,先罷後推,何如?令曰,依爲之。
又所達,忠淸道大同米未收十邑守令,或拿或罷事,自該廳啓稟于大朝,蒙允矣。今觀道臣狀達,則以十邑守令,一時遞易爲有弊,而近來外方各樣上納之事,爲守令者,慢不擧行,其在警責之道,不可以一時遞易之弊,有所饒貸。臣意,毋論不納多少,一體拿問,以覈其捧數多少,及中間遲滯曲折,何如?行戶曹判書宋相琦曰,惠廳草記,未收最多者拿問,之次則罷職,而所謂之次七邑,比之於最多三邑,數亦不甚相遠,似當一體處之矣。右議政李曰,竝拿問,觀其原情而處之,似宜矣。令曰,依爲之。
又所達,濟州農形,前年亦不免凶歉,還上新分給外,舊未捧則停捧,各寺奴婢身貢二斗內一斗,請爲減除事,牧使狀達,而第此狀,昨年十月成貼,今始入來,殊不知中間緣何遲滯,而各樣捧納之事,今已歲飜,則更無可論矣。然海外形勢,有難遙度,依此狀達施行之意,分付,何如?令曰,依爲之。
又所達,前江華留守權,前冬以墩臺稀疎處加築事,有此狀達,而當爲加築者十四處,物力無以措辦,若許月課,則得其贏餘,可以補用云。月課今已停止,固無可論,而江華是保障重地,曾前築土城時,爲留守者,每等輒築五里事,定式分付,而中間不得擧行矣。第聞其地勢,若築土城,則海岸堅實,利於船泊,不如修築墩臺,而船泊處,則任其泥滑。臣意,築之事,依前築土城之規,每等輒築一墩,則朝家雖不劃給物力,經十四留守,可以完畢,事甚便當,故敢達。令曰,依爲之。
行戶曹判書宋相琦所達,金吾罪囚中,倭譯李松年·鄭翰益等,以渡海譯官入去,傳給書契之後,私受其書契而出來,掩置其家,不爲告知於朝家。後因鄭翰益呈訴之事,始爲發覺,前後受刑三次,終不輸情,其間屢經大霈,而以罪名甚重之故,不爲擧論。今雖加刑,亦將一如前招,滯囚已久,似當有酌處之道。此事初因備局啓辭,自該府按治矣。下詢于大臣處之,何如?右議政李曰,我國書契中,有彼國觸諱之字,而倭人請改,則言于訓別及東萊府使,而改之可也。此則差倭旣已受,入往對馬島,始覺其誤,故倭人則不敢公言,而李松年等,私自受來,亦不趁告於朝廷,其處事無狀,死無所惜,而但此事,非如與倭人同謀用奸之事,則雖屢度嚴訊,有何別樣隱情乎?三年滯囚,屢經大霈,則參酌減死,似宜矣。行戶曹判書宋相琦曰,旣傳而還爲受來,旣來而又爲掩置,其間似有隱情,而屢推刑訊之後,終不輸情,他無別樣鉤得之道,一向滯囚,亦涉可慮,參酌論以減死之律,似宜矣。令曰,減死定配。
右議政李所達,義州府尹,以賑恤事,賑恤廳貢物價米三千石,自本州送價買得矣。廟堂,以貢物價米發賣之事,新有禁令之故,旣許而旋塞矣。今觀府尹狀本,則以事在禁令之前,縷縷陳請,而旣塞之後,則似不可復許矣。義州事勢,實爲切憫,賑廳米一千石,使之捧價許賣,而前因平安監司狀達,道內各邑,亦許有送價買米於賑廳者矣。此等穀物,自京船運,不無遲滯之慮,賑米則自戶曹取用,而海西貢物價及稅米太中,計數許給,似爲便好。以此分付戶曹,何如?令曰,依爲之。
又所達,開城留守,昨年秋間,以嶺南射軍木,海西詳定餘米折價折賣事,及江都移轉米五千石,依前貸下,以補賑需事,有所狀請,而五千石太多,二千石以舊米參酌劃給,何如?令曰,依爲之。
上在慶德宮。停常參·經筵。
繕工奉事沈重賢,正薍監刈後,入來。
京畿監司李壄,勅使迎候事,出去。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·腹部飽滿特甚有加,困惱·脚痺特甚,及熏熱·膈間不淸利,喉乾·眩氣往來,搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮,腰眼穴一帶牽疼之候,漸益差減乎?今日臣等,與諸醫入診,詳察症候,宜當。中宮殿咳嗽·膈滿·耳疼之候,漸益差減乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·腹部飽滿特甚有加,困惱·脚痺特甚,熏熱亦甚之候一樣,而膈間不淸利之氣未已,喉乾朝來止歇,眩氣往來,血溺不復放下,搔癢特甚,腰眼穴一帶牽疼之候,與昨無異,而寢睡不寧,眼視昏暗特甚,溺道不平之候無減,腰下微浮之氣,猶未快減矣。勿爲入診。內殿咳嗽·膈滿·耳疼,及食已旋飢·自汗之候,一向差減,寢睡差勝後一樣矣。
政院啓曰,卽者吏曹郞廳來言,今日爲政事命下,而判書權尙游,參判金楺,俱以病不來,參議權忭在外,不得開政云。判書參判,所當牌招開政,而判府事徐宗泰當日卒逝,停朝市相値,政事不得爲之之意,敢啓。傳曰,知道。
禮曹草記,判府事徐宗泰當日卒逝,自今日二十三日至,停朝市。達。依準。令曰,一疾忽劇,凶聞遽至,聖心之衋傷,余懷之驚怛,曷可云喩?禮葬等事,斯速擧行,棺板一部,亦卽擇送,祿俸,限三年仍給,以表余意。
傳曰,史官一員待命,騎馬三匹,卜馬二匹立之。
遠接使書目,勅行,今月十八日,安州止宿事。
領議政金昌集四度呈辭,不許下答。王世子若曰,溫諭屢宣,冀遐心之遄改,遜牘又至,愧淺誠之莫孚,玆復諄諄,毋用邁邁。顧今小子焦憂之日,此豈大臣休退之辰?虹貫日蝕之災,旣已式月疊現,饑荒疾疫之慘,亦且荐歲相仍。周綱廢隳,百隷之玩愒成習,漢儀橫潰,庶事之整頓無期。重以國儲之殆空,公私俱困,矧乎客使之將至,責應方殷。區劃必待於輔相,仰成祇在於元老。惟卿寒花晩節,喬木舊家,忠孝禮法之傳芳,世稱是父是子,道學經綸之竝美,人推難弟難兄。故聖上眷注之恒深,逮今日倚毗之益篤,訏謨密勿,無非憂國忘私,章奏懇勤,率皆矯弊祛瘼。余方倚卿爲重,卿胡棄余如遺?惟彼新進少年,雖有謬妄之語,顧以宿德弘量,寧懷芥滯之心?去就不宜自輕,情勢非所可引。潞國之精力尙旺,殊非乞骸之時,君實之姓名皆知,難孤加額之望,揆以休戚之大義,豈容圖便?設有榮衛之小愆,自可勿藥,須念百責之所萃,勉思二人之共貞。想平日體國之誠,宜不暇乎俟駕,曠大庭承候之禮,夫豈安於在家?論其責任,則安危係身,觀乎時勢,則艱虞溢目,卿其深諒,余不多言。於戱,諸葛效盡瘁之忠,死猶不替,君奭思篤棐之誼,老而冞恭。亟回若浼之心,勉副如渴之意,所辭,宜不許,故玆令示,想宜知悉。知製敎韓重熙製進。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·腹部飽滿特甚有加,困惱·脚痺特甚,熏熱往來,及膈間不淸利未已,眩氣往來,溺道不平之候,復何如?腰眼穴一帶牽疼·腰下微浮之氣,其有所減,而搔癢特甚之候,比夜減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,搔癢·腰眼穴一帶牽疼之候,晝則差減,而腰下微浮之氣,猶未快減矣。
遠接使書目,勅行,今月十九日,順安止宿事。
副提學李澤,牌不進。
副應敎黃龜河,校理金相玉,牌不進,罷職傳旨。傳曰,只推勿罷。
罷職現告,四學兼官金在魯·洪啓迪·朴師益。
觀象監,當日自午時至酉時,日暈。啓。朝報
迎接都監達曰,卽接遠接使李觀命狀達,則勅使入京後,翌日宴設行,而言諸宴一切減除事,旣已停當云,翌日宴,以親臨磨鍊乎?敢稟。令曰,依爲之。
上在慶德宮。停常參·經筵。
左副承旨申思喆,〈以〉別迎慰使,開城府出去。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·腹部飽滿特甚有加,困惱·脚痺特甚,及熏熱亦甚,膈間不淸利,喉乾·眩氣往來,搔癢特甚之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差減乎?今日臣等,與諸醫入診,詳察症候,宜當。中宮殿咳嗽·膈滿·耳疼,及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·困惱·脚痺特甚·熏熱亦甚之候一樣,而腹部飽滿特甚有加少減,膈間不淸利之氣未已,喉乾朝來止歇,眩氣往來,血溺不復放下,搔癢特甚,腰眼穴一帶牽疼,與昨無異,寢睡不寧,眼視昏暗特甚,溺道不平之候無減,腰下微浮之候,猶未快減矣。勿爲入診。內殿咳嗽·腹滿·耳疼,及食已旋飢·自汗之候,一向差減,而寢睡差勝一樣矣。
禮曹參判金演,正郞申滌,長陵丁字閣有頉處奉審後,入來。
安州迎慰使李聖肇入來。
領議政金昌集五度呈辭。入達。令曰,承旨更往敦諭。
注書任珖出仕,代朴必興落點。
政院啓曰,廳中當此多事之時,位甚不齊,左副承旨申思喆,以別迎慰使,出去開城府,二員未差,只有臣喬岳及右副承旨兪崇,出納之際,不成貌樣,而再明日判府事徐宗泰家致弔次,一員當爲出去,其後便殿習儀及持公事入對時,將無以推移。政官所當牌招開政,差出闕員,而今日適與停朝市相値,何以爲之?敢稟。傳曰,牌招開政。
副應敎黃龜河,校理金相玉,牌不進,罷職傳旨。傳曰,只推勿罷。
政院啓曰,吏曹判書權尙游,參判金楺,牌不進,推考徽旨,今方捧入,而開政命下之後,未卽擧行,事甚未安,更卽牌招開政,何如?傳曰,明日開政。
大殿·中宮殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·困惱·脚痺·腹部飽滿特甚,熏熱亦甚,及膈間不淸利未已,眩氣往來,溺道不平之候,復何如?腰眼穴一帶牽疼之候·腰下微浮之氣,其有所減,而搔癢之候,比昨減歇乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,搔癢·腰眼穴一帶牽疼之候,晝則差減,腰下微浮之氣,猶未快減矣。
戶曹達曰,判府事徐宗泰,上年五月閏八月至五朔祿俸,及自九月今年二月至六朔祿俸,依下令,更令倉官輸送矣。卽接廣興倉所報,則身病猝重,祿俸不得仰對,而今已卒逝云。係是大臣祿俸,何以爲之?敢稟。令曰,大臣在世,則必不受十朔祿俸,平日之心,余豈不諒?只送今朔祿俸,可也。
遠接使書目,勅行,今月二十日平壤止宿事。
副應敎黃龜河,校理金相玉,再牌不進,罷職傳旨。傳曰,只推勿罷。以上朝報
備忘記,昨日吏判箚中所論,綿布升尺之事,實非偶然之意,而厥後何無擧行之事乎?朝家非無善政,而內外官吏,慢不奉行,以致民怨於下,而失信者多矣。自今申飭內外官吏,繩以重律之意,俾不至失信於民,可也。且內需司奴婢身貢收捧之際,亦不無此弊,一體嚴飭,外則以此申飭之意,措辭下諭于諸道監司,外則令掌法之官,各別糾正,庶有一分之惠,示民以朝廷法必有信也。以上御謄
迎接都監達曰,今此勅使便殿接見事,旣有定奪。在前便殿接見時,或有禮單贈給之例,而停廢已久,今亦不爲磨鍊乎?敢稟。令曰,勿爲磨鍊。
同日司饔院官員,以都提調·檢藥提調意達曰,因迎接都監達辭,今此勅使入京後翌日宴,親臨設行事,達下矣。味數望單子爲先書入,而饌品及應行等事,一依癸巳年啓下節目,擧行之意,分付各該司,南別宮私習儀,依例排日以入之意,敢達。令曰,知道。
同日政院啓曰,勅使入京後翌日宴,王世子親行,其餘宴享,竝皆停止,宴宰臣不爲磨鍊以入之意,敢啓。傳曰,知道。
上在慶德宮。停常參·經筵。
大殿·中宮殿·世子宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡特甚有加·困惱·脚痺·飽滿特甚·熏熱亦甚及膈間不淸利·喉乾·眩氣往來·搔癢特甚之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差減乎?小薊飮子五貼,已盡於昨日,今日臣等又有可以稟定者,與諸醫入診,詳察症候,議定加進當否宜當。中宮殿,咳嗽·膈滿,耳疼及食已旋飢·自汗之候,漸益差愈,而夜來寢睡益勝乎?加減補中益氣湯五貼,又盡於昨日,今日令醫女趁早入診,詳察症候,議定停進當否宜矣。臣等不勝終宵憂煎,敢此問安,竝爲仰稟。答曰,知道,口淡特甚有加·困惱·腹部飽滿·脚痺特甚·熏熱亦甚之候一樣,而膈間不淸利之氣未已,喉乾朝來止歇,眩氣往來,血溺不復放下,搔癢特甚,腰眼穴一帶牽疼之候,與昨無異,而寢睡不寧,眼視昏暗特甚,溺道不平之候無減,腰下微浮之氣,猶未快減矣。內殿咳嗽·膈滿·耳疼及食已旋飢之候,一向差減,而寢睡差勝後一樣矣。
左承旨李喬岳書達,臣敬奉令旨,敦諭于領議政金昌集處,則以爲,臣區區之義,在於必退,辭單屢上,尙未蒙矜察,又有此承旨敦諭之令,縷縷十行,誨責備至,臣竊不勝悶鬱焉。臣之此計,若專由於人言而已,則終始控籲,或似太過,顧臣病已痼年已至,量其筋力,則有所不逮,求諸禮典,則有難弁髦,此臣所以不避煩瀆,期於準請者也。雖以朝家體下之道言之,臣僚之以禮求退者,從而許之,亦是盛代美事,豈可一向相持,以靳閟爲事哉?惟願速賜處分,俾不至撕捱,伏地隕越,不知所達云矣,敢達。曰,知道。
領議政金昌集箚子。大槪,荐承敦諭,輒犯違慢,亟許斥退,以成微尙事。入達。
右議政李健命箚子。大槪,被人詆斥,理難晏然,旣不能趨造於起居之班,又不得參涉於政注之間,乞賜斥退,以謝人言事。入達。
遠接使書目,勅行,今月二十一日黃州止宿事。
大殿·中殿·世子宮·嬪宮,藥房·政院夕問安。答曰,知道。
今日藥房入診時,小薊飮子加進五貼,中宮殿,加減補中益氣湯,自今日停止事及今番便殿接見時,三提調同爲入侍事,定奪。
黃州迎慰使李翊漢,入來。
答右議政李健命箚曰,覽箚具悉卿懇。玉堂乏人,余亦知之,新錄之請,在所不已。斥以欺天,意在吹覓,其習可惡,何足爲嫌?卿其須體至意,安心勿辭,速出視事,亦卽薦望。仍令曰,史官往諭。
答領議政金昌集箚曰,覽箚具悉卿懇。七十謝事,雖曰禮經,遭時多艱,不許休致,則不得固守初志,亦有之矣。矧今日是何等時,而以卿宿德元老,身佩安危,不思協贊之道,則小子疇與爲國?自卿旣出旋入,缺然思想,日甚一日,以卿平日體國之誠,胡不念及於斯耶?至若年少謬妄之言,何足介懷,而北使近京,酬應多端,亦不可不念也。卿其體此至意,安心勿辭,卽起視事,用副上下之望。仍令曰,史官往諭。
傳曰,前校理趙尙絅·金雲澤·李仁復,輔德鄭纘先,修撰金取魯,竝敍用。以上朝報
以韓重熙爲左副承旨,趙鳴鳳爲同副承旨,李喜朝爲大司憲,鄭澔爲工曹判書,申銋爲同義禁,柳復明爲文學,金應瑞爲果川縣監,李光肇爲山陰縣監,李彙晉爲泰安郡守,金雲澤爲校理,趙尙絅爲修撰。吏批
藥房入診入侍時,提調閔鎭遠所啓,近年貢賦上納之際,船人和水之弊,愈往愈甚。和水船人,江頭梟示,自是事目,而每以殺人爲重難,移送刑曹,則在囚日久之後,終歸於疏釋,今後勿爲移送刑曹,直令依事目梟示江頭,然後庶有懲戢之道。大同木尤甚麤劣者,當該官吏,亦爲入達論責事,定式施行,何如?上曰,和水者,旣以梟示定律,而終不擧行,故其弊漸長,卿言是矣。此後則一依事目,和水人隨現梟示,以爲懲勵之地,可也。鎭遠曰,大同木亦依臣所達,各別申飭,何如?上曰,依爲之。
都提調李頤命所啓,今番勅行時,差官二員,加數出來云矣,今聞至柵門還去云,未知其故矣。牌文末端淡墨添書之跡,初已可疑,今忽到柵不來,其間必有曲折,而儐臣行中,尙無探報上聞者,或已微探,而以渠輩諱祕,故欲還朝陳達歟?未可知也。上曰,若以皇帝命出來,則決無柵門落後之理,而旣有先契中路還去,則其非皇帝所送,可知矣。李□□曰,其間曲折,令都監分付于遠接使,使探問以聞,何如?上曰,依爲之。
迎接都監達曰,卽接遠接使·平安監司狀達,則道內都監求請,一依癸未年先勅謄錄備給,則願爲折銀受去,雜物折銀以給,旣有前例,擧行當否,竝令都監稟旨指揮事,達下矣。癸未先勅謄錄,太平館所上一件,中間遺失,贈給物種數爻,無以考出。本道如有其時謄錄,則使之依此備給,而雜物折價一款,丁酉勅使時,兩西求請雜物,依其言一從元定折價作銀,以給於回還時,而入京後各樣求請,以其有弊,不爲許施,今亦依此例擧行之意,分付於遠接使及本道,何如?令曰,依。
藥房入診入侍時,今二十八日迎勅節次,必令趁早擧行,俾無便殿接見時日晩之弊事,榻前下敎。以此移文遠接使
政院啓曰,便殿接見時說話,略倣前例,增減書入。此外問答間未盡說話,令廟堂預爲商確定奪,以備睿覽,何如?傳曰,允。迎接謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房政院問安。答曰,知道。
藥房啓曰,伏未審夜來,聖候寢睡,若何?口淡特甚有加·困惱·脚痺·腹部飽滿特甚·熏熱亦甚及膈間不淸利·喉乾·眩氣往來·搔癢特甚之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差減乎?今日臣等與諸醫入診,詳察症候,宜當。中宮殿,咳嗽·膈滿·耳疼及食已旋飢·自汗之候,漸益差愈,而夜來寢睡益勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,口淡特甚有加·困惱脚痺·腹部飽滿特甚·熏熱亦甚之候一樣,而膈間不淸利之氣未已,喉乾朝來止歇,眩氣往來,血溺不復放下,搔癢特甚,而寢睡不寧,眼視昏暗特甚,溺道不平之候無減,腰下微浮之氣,猶未快減,腰眼穴一帶牽疼之候,有向減之勢矣。勿爲入診。內殿咳嗽快減,膈滿·耳疼·自汗之候,一向差減,而食已旋飢,亦有所減,寢睡益勝矣。
副應敎黃龜河,校理金相玉,牌不進,罷職傳旨。傳曰,禁推。
領議政金昌集六度呈辭,入達。令曰,安心調理。
傳曰,史官二員待命,騎馬六匹立之。津船等處內摘奸。
遠接使書目,勅行,今月二十二日鳳山止宿事。
京畿監司書目,陰竹縣監李燮,莫重差使員,稱有身病不進,爲先罷黜事。
定州迎慰使〈金〉一鏡入來。
政院達曰,新除授果川縣監金應瑞,卽當催促發送,而未及署經,支勅一日爲急,如此之時,曾有除署經發送之例,何以爲之?敢稟。令曰,除署經發送。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡特甚有加·困惱脚痺·腹部飽滿特甚·熏熱亦甚及膈間不淸利未已·喉乾·眩氣往來·溺道不平之候,復何如?腰下微浮·腰眼穴一帶牽疼之候,益有所減,而搔癢特甚之候,比夜減歇乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,腰眼穴一帶牽疼之候,向減後一樣,腰下微浮之氣,猶未快減矣。
兵曹口傳政事,司果金取魯。
都承旨兪命弘上書。大槪,臣自四五日前,重得寒疾,熱候往來,肢體如束,而侍湯之中,不敢言病矣。病情添重,今朝起居之班入診之時,亦未得進參,氣息奄奄,扶舁徑出,乞治擅出之罪,以警具僚事。以國忌齋戒,留政院。
遠接使書目,勅行,今月二十三日瑞興止宿事。以上朝報
迎接都監達曰,都監郞廳金應瑞外任,代義禁府都事鄭厚一差下,使之察任,何如?令曰,依。
政院啓曰,今此勅使便殿接見時,御前應爲入侍之員,恐有生疎失宜之患,再明日進詣興政堂,講定儀節,似不可已,曾有預爲習儀之規,故敢稟。傳曰,依爲之。迎接謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡特甚有加·困惱·脚痺·腹部飽滿特甚·熏熱亦甚及膈間不淸利·喉乾·眩氣往來·搔癢特甚之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益有減乎?今日臣等與諸醫入診,詳察症候宜當。中宮殿,膈滿·耳疼及食已旋飢·自汗之候,漸益快愈,而夜來寢睡益勝乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡特甚有加·困惱·脚痺·腹部飽滿特甚·熏熱亦甚之候一樣,而膈間不淸利之氣未已,喉乾朝來止歇,眩氣往來,血溺不復放下,搔癢小減,溺道不平,與昨無異,而寢睡不寧,眼視昏暗特甚無減,腰下微浮之氣,猶未快減,腰眼穴一帶牽疼之候,向減後一樣矣。勿爲入診。內殿,膈滿·耳疼·自汗·食已旋飢之候,一向差減,而寢睡姑無尤勝之勢矣。
正言申晳三度呈辭,入達。遞差。
領議政金昌集七度呈辭,入達。令曰,安心調理。
傳曰,史官三員待命,騎馬九匹立之。津船等處內摘奸。
假注書朴必興有頉,代李光遠落點
都承旨兪命弘留院上書,入達。答曰,覽書具悉。所達如此,本職許遞焉。
副提學李澤上書。大槪,積逋之餘,庚牌又辱,嚴畏分義,謹此隨詣闕下,而論斥之書,方將入達,同罪之僚,俱在囚推,揆以廉義,終難冒進,敢暴危悃,冀蒙諒察。乞令鐫遞臣職,以謝人言,仍治臣前後慢蹇之罪,以肅朝綱事。入達。
政院啓曰,因侍講院草記,迎勅擧動時,宮官不可不備員,而兼說書尹泰衡在外,合有變通之道,令本院稟旨擧行事,依下矣。此時在外之員,不可不變通,何以爲之?敢稟。傳曰,改差。
京畿監司書目,楊州呈,以副修撰金東弼辭職上書上送事。達。答曰,覽書具悉。玉堂行公之人,近甚苟艱,則請行新錄,少無不可,而今乃以排擯異己,布置私黨,其誰欺乎?旣錄之後,隨加物色,公然斥置等語,專事吹覓,用意不公,誠可駭也。本職許改。
大殿·中殿·世子宮·嬪宮,藥房·政院夕間安。答曰,知道。
藥房口傳啓曰,晩後口淡特甚有加·困惱·脚痺·腹部飽滿特甚·熏熱膈間不淸利未已·眩氣往來·溺道不平之候,復何如?腰下微浮·腰眼穴一帶牽疼之候,益有所減,而搔癢之候,比夜有減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而腰眼穴一帶牽疼之候,向減後一樣,腰下微浮之氣,猶未快減,搔癢之候,晝則加勝矣。
傳曰,前奉敎李箕鎭敍用。
兵曹口傳政事,都摠管金德基,副摠管尹慤落點。
謝思,左副承旨兪崇,右副承旨韓重熙。
遠接使書目,勅行,今月二十三日平山止宿事。
掌令李深辭職上書,入達。答曰,覽書具悉。爾其勿辭,從速察職。
參知李聖肇辭職上書,入達。答曰,覽書具悉。臺言過當,不必爲嫌,爾其勿辭察職。
副提學李澤辭職上書,入達。答曰,覽書具悉。卿其勿辭察職。
吏曹參判金濡辭職上書,入達。答曰,覽書具悉。儒臣書語,意在不公,不必深嫌,卿其勿辭,從速察職。
忠淸監司書目,韓山呈,以本道新監司權辭職上書上送事。達。答曰,覽書具悉。卿其勿辭,從速察職。以上朝報
吏批,以李鳳翼爲執義,李徵龜爲刑曹參判,金榦爲工曹參議,鄭赫光爲戶曹正郞,金台壽爲禮賓正,洪大猷爲判校,金濟謙爲司饔僉正,徐宗穉爲尙衣僉正,洪重福爲廣興守,成必復爲平市令,元命龜爲江華經歷,兪夏基爲監察,金世衍爲司僕主簿,尹鳳儀爲引儀,鄭述先爲陰竹縣監,金鎭商爲正言,金雲澤爲文學,宋秀賢爲幽谷察訪,李䌖爲濟用直長,魚史衡爲同敦寧,申思喆爲全羅監司,吳命恒爲慶尙監司,全聖臣爲開城敎授,趙鎭禧爲兵曹正郞,任埅爲承旨,李箕鎭爲說書,李文興爲工議,金礪爲司書。
兵批,以金德基爲戶曹參判,以尹慤爲漢城府右尹。
謝恩,文學柳復明。
迎接都監達曰,尙衣院別提李瑞泰,日昨都監郞廳啓下矣。卽接尙衣院所報,則本院柴場監刈之役,別提以該色,當爲發送,卽今他官員皆有故,實無推移之路。李瑞泰郞廳之任,卽速變通云。本院事勢如此,李瑞泰今姑改差,其代以司僕寺判官金道浹差下,使之察任,何如?令曰,依。
侍講院啓曰,今此勅使入京後,翌日宴,王世子親行時,酬酢說話,自本院一會參酌舊例,草出其槪,往議于師,則依此磨鍊宜當云,故別單書入,而王世子名帖之式,則亦以朝鮮國王世子姓諱頓首再拜云矣。竝此敢啓。傳曰,知道。迎接謄錄
上在慶德宮。停常參·經筵。
大殿,政院問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房啓曰,伏未審夜來,寢睡,若何?口淡特甚有加·困惱脚痺·腹部飽滿特甚·熏熱特甚及膈間不淸利·喉乾·眩氣往來·搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差勝乎?今日臣等與諸醫入診,詳察症候宜當。中宮殿,膈滿·耳疼·自汗·食已旋飢之候,漸益快愈,而夜來寢睡,比昨尤勝乎?今日亦令醫女入診宜矣。臣等不勝終宵憂煎,敢來問安,竝爲仰稟。答曰,知道。口淡特甚有加·困惱·脚痺·腹部飽滿特甚·熏熱亦甚之候一樣,而膈間不淸利之氣未已,喉乾朝來止歇,眩氣往來,血溺不復放下,搔癢減歇,溺道不平,與昨無異,而寢睡不寧,眼視昏暗特甚之候無減,腰下微浮之氣,猶未快減,腰眼穴一帶牽疼之氣,姑無益減之勢矣。勿爲入診。內殿,膈滿·耳疼·自汗,食已旋飢之候,一向差減,而寢睡差勝矣。
領議政金昌集八度呈辭,入達。令曰,安心調理。
遠接使書目,勅行,今月二十五日開城府止宿事。
禁府申目,減死定配罪人李松年段,慶源府定配,鄭翰益段,海南縣定配。達,依準。
內醫院官員,以都提調意達曰,昨日新除授本院副提調任埅,卽爲牌招入直,何如?令曰,依。
都承旨任埅上書。大槪,臣猥蒙推恩之典,以老加秩,兩月之內,至於再擢,已極惶隕,而新除寵命,又下於夢寐之外,銀臺長席,地望自別,內局兼帶,爲任至重,以臣衰朽癃病,斷無堪承之望。召牌之下,不得不趨詣闕外,而顧臣才分,決難冒進。敢陳血懇,冀蒙鐫遞,使重任毋曠,私分粗安事。入達。答曰,覽書具悉。卿其勿辭,從速察職。
政院達曰,新除授陰竹縣監鄭述先,時未署經,卽今支勅,一日爲急,如此之際,曾有除署經發送之例,何以爲之?敢稟。令曰,除署經發送。
義州迎慰使李裕民,入來。
內醫院官員,以都提調·副提調意達曰,本院副提調任埅,來詣闕外,陳書承答,更卽牌招察任,何如?令曰,依。
謝恩,都承旨任埅,同副承旨李文興,兼春秋金墰。
戶曹達曰,卽接廣興倉所報,則來三月朔頒料次,倉官進去于領議政金昌集家,請受祿牌,則以爲方在呈告中云,祿牌不爲出給。係是大臣祿俸,何以爲之?敢稟。令曰,令倉官輸送。又達曰,領議政金昌集,來三月朔祿俸,令倉官輸送,則以爲臣於呈告之中,不敢冒受常俸,致勤徽旨,至煩倉官輸送,不勝惶恐,而第臣方辭職名,仍受朔廩,揆以分義道理,決無是理,玆不得領受,只增伏地悚懍云。祿俸不爲領受,何以爲之?敢稟。令曰,更令倉官輸送。
大殿·中殿·世子宮·嬪宮,藥房·政院夕問安。答曰,知道。
平壤迎慰使沈樘,入來。
藥房口傳啓曰,晩後口淡特甚有加·困惱·脚痺·腹部飽滿特甚·熏熱亦甚及膈間不淸利之氣·眩氣往來·溺道不平之候,復何如?腰下微浮·腰眼穴一帶牽疼之候,益有所減,而搔癢之候,比夜益減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而腰眼穴一帶牽疼之候,別無加勝之勢,搔癢之候,晝則差勝,而腰下微浮之氣,猶未快減矣。
吏曹口傳政事,奉敎單李箕鎭。
右參贊申銋辭職上書,入達。答曰,覽書具悉。卿其勿辭,從速察職。
兵曹口傳政事,司勇任瑞鳳·吳碩垕。
開城府問安承旨申思喆,入來。
謝恩,全羅監司申思喆。
校理金相玉牌不進,罷職傳旨,傳曰,只推勿罷。
兵批,以任瑞鳳·吳碩垕爲副司猛。以上朝報
迎接都監達曰,今二十八日迎勅吉時,以辰時達下矣。便殿接見,恐致差晩,而卯時亦平吉云,改以卯時宜當。勅使以只行翌日宴爲言,而所謂翌日宴,本是入京後第三日當行之宴,故方欲依此擧行矣。卽接遠接使回移,則勅使入京之翌日二十九日設宴事講定云,以此分付各該司,預備凡事之意,敢達。令曰,知道。此非翌日宴,當爲下馬宴矣。
又達曰,戊戌年勅行出來時,自迎接都監入達,勅使如以其丁酉所製箕子墓詩,不爲懸板,致訝詰問,則以丁字閣與樓觀題詠之處,不可比同之意,行關于遠接使,則回移內,古有天使所製之懸板,張廷枚,見而次韻,則不可以此周遮,今欲以張廷枚所製之詩,刻板以待,而其詩元無謄置者,搜得下送,以爲勅使歷拜時,刻板暫揭之地,宜當云。丁酉年上副勅所製詩自書者,果在都監,故卽爲搜出,下送本道之意,敢達。令曰,知道。
傳曰,明日勅使到弘濟院時,都承旨雖直宿藥房,進去事,分付。
政院達曰,勅使到弘濟院時,領議政金昌集當爲進去,而方在呈告中,左議政權尙夏在外,右議政李健命進去之意,敢達。令曰,知道。
又啓曰,今此便殿接見勅使時,右議政·都承旨·禮房承旨·翰注各一員,御前通事及淸譯一人,依前例入侍乎?敢啓。傳曰,依啓。原任大臣,亦爲入侍。
備邊司啓曰,因政院啓辭,勅使便殿接見時說話,略倣前例書入,此外問答間未盡說話,令廟堂預爲商確定奪事,允下矣。考見政院書入說話,則頗爲詳盡,別無可改之處,以此擧行之意,敢啓。傳曰,知道。
迎接都監啓曰,云云事捧承傳,故卽爲行關遠接使,使之詳細探問馳通矣。卽接回移,則通官等以爲,此非皇帝之命,勅使初欲私自率來,通官輩以不可規外加數,自北京爭詰,到永平府入送云。當初牌文中,淡墨追書,其非出於皇帝之命,可以推之,而爲通官輩所沮之說,亦甚殊常,其間曲折,有難的知云矣,敢啓。傳曰,知道。
政院啓曰,便殿接待說話中,再明日宴禮一款,自都監問于儐使,則回答內,勅行入京翌日,只行一宴云。接待說話中再明日,改以明日之意,敢啓。傳曰,二十九日設宴,則當爲下馬宴,以此分付。
侍講院啓曰,勅使入京後,翌日宴,王世子親行時說話,無可據近例,而孝廟在東宮時,連有館所親臨宴禮,故取考本院所藏乙酉以後日記,問議于師,參酌書入矣。繼伏見大朝親臨宴享時前例,則禮單無贈給之節,通官處有賜茶之事。當初遵用乙酉日記者,欲援故事,而其視大朝已行之近例,未免爲差異之歸,更爲問議于師,則以爲今此說話中,刪去禮單一款,添入賜茶一節,宜當云,故別單中改付標以入之意,敢啓。傳曰,禮單一款刪去,而茶禮則通官處賜茶,宴禮則賜酒矣。賜酒一節添入,可也。
義禁府達曰,本府都事鄭厚一,迎接都監郞廳差下矣。都事十員內五員,今此別試殿試時,禁亂官分差,多事之時,苟簡莫甚。都事鄭厚一,令該曹口傳換差,何如?令曰,依。迎接謄錄
上在慶德宮。停常參·經筵。
右議政李健命,迎勅事,弘濟院出去。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加·困惱·脚痺·腹部飽滿特甚·熏熱亦甚及膈間不淸利·喉乾·眩氣往來·搔癢之候,其有所減,而眼視昏暗特甚之候,亦何如?溺道不平之候,比昨有減,而血溺不復放下乎?腰下微浮·腰眼穴一帶牽疼之候,漸益差勝乎?今日臣等與諸醫入診,詳察症候宜當。中宮殿,膈滿·耳疼·自汙·食已旋飢之候,日益差愈,而寢睡幾復常節乎?今日亦令醫女入診宜矣。臣等不勝憂煎,敢此問安,竝爲仰稟。
領議政金昌集九度呈辭,入達。令曰,安心調理。
遠接使書目,勅行,今月二十六日坡州止宿事。
吏曹口傳政事,禁府都事鄭厚一,尙衣別提李瑞泰相換。
戶曹達曰,領議政金昌集,來三月朔祿俸,依下令更令倉官輸送,則以爲臣旣廢職尋單,則不敢受廩,義所當然,故前後苦辭,實出於至悃,而邸下不諒,再令倉官輸送,臣誠惶恐悶迫,不知所出。反復循省,終無冒受之理,懇乞亟收此令,少安微分云。祿俸又不領受,何以爲之?敢稟。令曰,更令倉官輸送。
護軍黃欽辭職上書,入達。答曰,省書具悉,。卿其勿辭往省焉。
京畿監司書目,衿川呈,以判尹權辭職上書上送事。達。答曰,覽書具悉。卿其勿辭,從速上來察職。
右議政李健命,都承旨任埅,迎勅後入來。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加·困惱·脚痺·腹部飽滿特甚·熏熱亦甚及膈間不淸利未已·眩氣往來·溺道不平之候,復何如?腰下微浮·腰眼穴一帶牽疼之候,益有所減,而搔癢之候,比昨尤減乎?臣等不勝憂煎,惶恐敢啓。傳曰,膈間不淸利之氣差減,而其餘症候一樣,腰眼穴一帶牽疼之候,向減後一樣,搔癢之候,晝則差減,腰下微浮之氣,猶未快減矣。
遠接使書目,勅行,今月二十七日到弘濟院事。
校理金相玉,修撰金相尹,奉敎李箕鎭,牌不進,罷職傳旨,傳曰,只推勿罷。
奉敎李箕鎭,再牌不進,依承傳罷職。
戶曹判書宋相琦辭職上書,入達。答曰,覽書具悉。卿其勿辭,從速行公。
吏曹口傳政事,司僕僉正金濟謙,主簿李廷亮落點。
答藥房曰,知道。口淡特甚有加·困惱·脚痺·腹部飽滿特甚·熏熱亦甚之候一樣,而膈間不淸利之氣未已,喉乾朝來止歇,眩氣往來,血溺不復放下,搔癢減歇,溺道不平,與昨無異,而寢睡不寧,眼視昏暗特甚之候無減,腰下微浮之氣,猶未快減,腰眼穴一帶牽疼之候,姑無益減之勢矣。勿爲入診。內殿,膈滿·耳疼·自汙·食已旋飢之候,一向差減,而寢睡差勝矣。
中路問安使李寅錫,入來。
謝恩,尙衣別提鄭厚一。
明日迎勅擧動時,王世子出宮正時,寅正三刻。朝報
李喬岳啓曰,王世子明日慕華館迎勅擧動時,何承旨進去乎?敢稟。傳曰,左承旨進去。
同日未時,王世子坐尊賢閣。承旨持公事入侍時,左副承旨兪崇,同副承旨李文興,侍講院文學柳復明,假注書李光遠,記事官林益彬。
兪崇進伏,讀禮曹申目,仍原陽都正狀,史官任珖中使推考事。踏達字。
兪崇讀禮曹申目,士人金德基立後事。踏達字。
兪崇讀禮曹申目,宋壽慶立後事。踏達字。
兪崇讀禮曹申目,士人李錫震立後事。踏達字。
兪崇讀禮曹申目,靑松鄕校修補事。踏達字。
兪崇讀禮曹申目,正言魚有龍服制出仕事。踏達字。
兪崇讀晉州營將鄭智狀達,咸陽朴三伊·朴莫男等明火作賊事,李德基·鄭元周,官奴星一等捕捉論賞事。讀訖,離席伏曰,今此晉州營將鄭智申本中,備言李德基·鄭元周·星一等捕捉論賞事,而德基等,以京居人,行過咸陽地,路中逢賊,仍以掩捕,則官奴星一之入於其助捕,事極殊常。且官奴論賞,至於免賤,則夤緣混入,不無其弊,此一款,令該曹査處,何如?令曰,依。出擧條
兪崇退伏。李文興進伏曰,小臣此達,誠爲惶恐,而年紀篤老,牙齒脫落,奏事之際,不勝語音,耳聰癃聾,聽聞甚瑩,下敎之時,未能詳聽公事,判付不得六字缺此預達。世子微笑曰,唯。
李文興讀京畿監司書目,漢城判尹權辭職上書上送事。踏達字。
李文興讀漢城判尹權書曰,伏以,庸陋賤臣,猥蒙不世之異數,擢拜卿月之崇班,感激隆私,無地措躬,而揣量才分,非但人器之不稱,揆以私義,且有情勢之難安,冒陳血懇,冀下改正之命,而及承溫旨,大失所圖,臣誠惶隕,五情失守。念臣所遭臺評,不比尋常,攻斥之語,殆無餘地,而彈墨未乾,寵擢維新,聽聞所及,莫不爲駭。矧今臺議方張,踪地益窮,雖是宿趼之地,尙不敢冒沒復進,惟玆八座之列,顧何敢耐彈趨承乎?士夫去就,實關風敎,徒知承命之爲恭,而不知廉義之所重,晏然抗顔,復入修門,則不免爲貪榮戀祿之一鄙夫,堂堂聖朝,將安用鄙夫爲哉?且臣疾病危篤,無望供世,客歲之連章乞遞,誠非獲已,而歲換以後,添得別症,乍寒乍熱,百體如刺,委頓呻痛,命在朝暮,强起交印,擔舁前進,而纔寓江郊,症情危急,實有僵死旅次之慮,不得已使褊裨,替納密符,仍尋鄕路,以爲歸死故土之計,臣罪至此,萬戮猶輕。昨在江干,猥陳一書,而見阻喉司,未得上徹,扶將病軀,南邁遲遲,回首終南,結戀雲天,玆仍縣道,敢此陳章。伏乞邸下,俯賜照燭,察臣情迹,削臣職名,以警他人,不勝幸甚。臣無任激切屛營之至,謹昧死以聞。讀訖。答曰,覽書具悉。卿其勿辭,從速上來察職。
李文興將讀戶曹判書宋相琦書,離席進伏曰,此辭書不必捧入,而今日若不得承答,則明日迎勅擧動時,勢難出仕云,故不得已捧入矣。世子曰,讀之。文興遂進讀曰,伏以,臣得伏見前修撰金東弼之書,極言瀛錄再圈,館職注擬之失,而指斥操持,尤在於銓曹,或謂之一力沮排,專事撑塞,或謂之惟恐天點之或不艱辛,用意必以私黨巧參,名雖三望,實則單付,又以政例乖謬,官亦有是等語結之。臣於年前都堂改錄時,以職事同參會圈,則固以此下一行缺之至,第臣之在維時政草俱在,衆目皆覩,未知撑塞五字缺者何事。前後政注,雖未能盡合於睢盱之眼,亦嘗通瀜備擬,無所區別,苟一覈按,亦可知之。至於三望之中,恩點之或及或不及,是在聖簡,此豈在下者所敢逆揣,而取必者乎?以此爲言,已極無嚴,而且如其言,則是聖上,曲循臣等行私弄巧之意,致令用舍之偏,至於如此,此其爲罪,不但止於沮排搪塞而已,雖被誅殛,亦云輕矣,其何敢諉以已離其職,而有所晏然乎?伏乞邸下,亟削臣本兼諸任,仍勘臣負犯,以謝人言,以安愚分,千萬幸甚。臣危蹙祈懇之至,謹昧死以聞。讀訖。答曰,卿其勿辭,從速行公。
李文興將讀副護軍黃欽書,離席伏曰,此書不必捧入,而將率登第之孫,欲作榮墳之行云。且欽之職階,已躋輔國,凡其疏章,有不可一例退却,故敢此捧入矣。世子曰,讀之。文興遂進讀曰,伏以,臣庸陋譾劣,百無一能,而過紆剪拂之恩,濫躋卿月之班,且蒙優老之渥,忝錄耆社之案,隆眷偏及,涯分已盈,居常愧懼,若無所容。退歸田里,歌詠聖澤,是臣區區之願,而秪緣聖候未臻康復,在臣分義,不敢遠離,低徊京輦,以至于今矣。乃以朝暮待盡之喘,何幸少須臾無死,獲遭太祖大王以後始有之盛擧,臣於是,蹈舞歡抃,有倍諸臣。遂敢不計顚仆,力疾强起,進參於御帖奉安之日,趨造於大庭呼嵩之班,從玆以往,臣雖夕死,無復餘憾。不自意尙齒之典,又及臣身,輔國恩資,忽降於夢想之外,臣驚惶悶蹙,不知置身之所。夫聖朝官人,本宜難愼,而高階峻級,尤所當惜,顧此所叨之秩,與大臣等列,其爲崇高,有如是者,則豈不可問人器之如何,只以年齒之多,遽然濫加於庸碌之賤,使名器輕,而莫之恤耶?仰惟离明代理,觀瞻拭目,伏願入稟大朝,收還臣新授資級,上無虛授之失,此下七字缺勝幸甚。仍伏念臣衰朽癃殘,無復餘地,奄奄喘息,若不保朝夕,而兼有脚疾,最妨行步,作一跛躄病廢之人,父母丘墓,在於湖右,而曠缺省掃,積有年所,感結霜露,痛纏心胸。適於此際,小孫梓,以上年冬,蒙被國恩,猥玷科名,臣擬待春和,率往榮掃,而見今節屆載陽,日氣向暖,欲以此時,擔舁病三字缺作行,自量筋力,恐致顚頓,而恩榮所及,庶可往返。至於錫宴之命,終未蒙收回之恩,則臣亦當卽尋歸路,及期還朝,伏乞邸下,特許恩暇,俾遂至願焉。臣無任屛營祈懇之至,謹昧死以聞。讀訖。答曰,覽書具悉。卿其勿辭往省焉。
李文興讀司僕寺草記,本寺僉正有闕代及在外主簿改差,令該曹口傳差出,以爲明日迎勅擧動時,推移進參之地事。令曰,依。
李文興讀戶曹草記,領議政金昌集祿俸不受事。令曰,更令倉官輸送。
李文興退伏。兪崇進伏,文學柳復明,亦爲進伏。兪崇達曰,昨日入對時,宮官以習儀時,承旨當爲進去事,有所陳達曰,本院規例,則以何承旨進去,習儀前一日,稟于大朝而行之,故以難進參於習儀爲對,且以大朝郊迎習儀時,亦無承旨進參之事,仰達矣。退考謄錄,則大朝習儀時,果有承旨進參之例,此則未免爽誤,惶恐敢達。柳復明曰,邸下聽政之後,事體自別,而習儀與親臨無間,則承旨安可不進參乎?昨旣稟達,而終未承可否之敎,故敢此更達,而況翊衛司官員,旣在陪扈之列,尤不可不進參,宜有定式之道矣。令曰,依。復明曰,翊衛司官員進參事,若爲定式,則承旨進參事,亦爲一體定式矣。令曰,依。崇曰,若爲定式,則當以何承旨進八字缺于大朝,而行之矣。令曰,依。出擧條
李文興四字缺李箕鎭,旣有只推之令,更牌招,何如?令曰,依。
柳復明達曰,本院兼文學金雲澤,時在廣州地,斯速乘馹上來事,下諭,何如?兪崇曰,以玉堂草記,自本院已爲下諭,今不必更諭矣。世子曰,唯。諸臣遂離次退出。
以待敎李箕鎭牌不進,罷職傳旨,傳于李喬岳曰,推考徽旨捧入。
大殿·中宮殿·世子宮·嬪宮,政院·玉堂問安。答曰,知道。
大殿·中宮殿,藥房夕問安。答曰,知道。
藥房夕問安時口傳啓曰,晩後口淡特甚·困惱·腹部飽滿特甚·熏熱亦甚及膈間不淸利未已·眩氣往來·溺道不平之候,復何如?腰下微浮·腰眼穴一帶牽疼之候,益有所減,而搔癢之候,比夜尤減乎?臣等不勝憂煎,惶恐敢啓。傳曰,知道。膈間不淸利之氣差勝,而二字缺症候一樣,腰眼穴一帶牽疼之候,向減後一樣,搔癢之候益減,腰下微浮之氣,猶未快減矣。
吏曹口傳政事,以金濟謙爲司僕僉正,李廷亮爲司僕主簿。
敎中外大小臣僚耆老軍民閑良人等書。王若曰,廟儀肇修,八域囿於霈澤,宸札遠降,四牡臨於偏陬,式遵恩言,庸錫播告。永惟大國之洪祐,久奉長秋之至歡,東朝二字缺方期榮養於萬歲,上天降割二字缺遏密於八音,嗟凶問之未二字缺歲籥之已改,陞祔太室,肅宗禋之自今,崇奉徽稱,儼昭臨之如昨,顧中土之有慶,而外服之必推,萬里不遠,金闕北望,隔賀班而馳情,玉節東三字缺音而增惕,旣有十行之寵,可無肆赦之頒?自本月二十九日昧爽以前,除謀反大逆·謀叛,子孫謀殺敺罵祖父母·父母,妻妾謀殺夫,奴婢謀殺主,謀故殺魘魅蠱毒,關係國家綱常·贓汚·强竊盜外,徒流以下付處·安置·充軍,已至配所未至配所,已發覺未發覺,已決正未決正,咸。此下缺
迎接都監啓曰,在前勅使便殿接見時,都監日次郞廳,進去政院聽傳敎,馳往弘濟院,請來勅使矣。今亦依此擧行之意,敢啓。傳曰,知道。
又達曰,因本都監草記,以此非翌日宴,當爲下馬宴下令矣。詳考前例,則兩宴饌品,多少懸殊,下馬宴則九十三器,翌日宴則四十二器,卽今日期迫急,雖不得盡如下馬宴之例,親臨設宴,饌品太略,則亦甚未安,比之常時翌日宴,不可不加設三四十器,以此磨鍊擧行之意,卽爲分付各該司,何如?令曰,依。
又達曰,明日勅使入京,軍令趁早馳通之意,知委于遠接使矣。卽見回移,則初二吹不爲擧論,三吹以平明出令,而趁早迎勅事,使譯官更爲周旋,則勅使以爲,明日請來官來,則無論平明與否,當爲發行云矣,敢達。令曰,知道。
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加·困惱·脚痺·腹部飽滿特甚·熏熱亦甚及膈間不淸利·喉乾·眩氣往來·搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差減乎?小薊飮子五貼,又盡於昨日,今日臣等入侍時,可以稟定加進當否矣。中宮殿,膈滿·耳疼·自汗·食已旋飢之候,漸益快愈,而寢睡幾復常節乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡特甚有加·困惱·脚痺·腹部飽滿特甚·熏熱亦甚之候一樣,而膈間不淸利之氣未已,喉乾朝來止歇,眩氣往來,血溺不復放下,搔癢減歇,溺道不平,與昨無異,而寢睡不寧,眼視昏暗特甚之候無減,腰下微浮之氣,猶未快減,腰眼穴一帶牽疼之候,姑無益減之勢矣。內殿,膈滿·耳疼·自汗·食已旋飢之候,一向差減,而寢睡差勝矣。
遠接使李觀命,京畿監司李壄,入來。
王世子還宮後,藥房·政院·玉堂問安。答曰,知道。
戶曹達曰,領議政金昌集,來三月朔祿俸,依下令更令倉官輸送,則以爲今此朔料,實有不敢冒受之義,前後苦辭,所不容已,而終未蒙恕察,又煩倉官輸致,其在私義,萬萬惶悶,謹當以文字,請寢徽旨云。祿俸又不領受,何以爲之?敢稟。令曰,更令倉官輸送。
領議政金昌集十度呈辭,入達。令曰,安心調理。
明日王世子館所擧動時,出宮正時,辰正初刻,開門罷漏後。
大殿接見勅使後,大殿·世子宮,藥房·政院·玉堂·二品以上·六曹問安。答曰,知道。
院前達,請還收權卨發配之命事。請還收罪人河減死定配之命事。請寢尹宣擧書院勿毁之命事。請還收禮曹書契成送島中之命事。新達,請當該首譯,待客使回還後,拿問定罪事。新除授正言洪鉉輔,時在全羅道全州地,司憲府大司憲李喜朝,時在京畿楊州地,請竝斯速乘馹上來事,下諭。答曰,不從。下諭事,依達。
今日藥房入診時,小薊飮子停止,鹿血自明日進御事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
領議政金昌集箚子。大槪,乞遞職名,仍寢祿俸輸送之令事。入達。答曰,覽箚具悉卿懇。今日便殿接見,卿不同入參,聖上之思想,小子之缺然,曷可云喩?至於常廩,尤無苦辭之義,卿其安心勿辭領受,卽起視事,用副至望。仍令曰,史官往諭。以上朝報
迎接都監達曰,勅使到水閣橋前路,軒架雜像,使之落後矣,敢達。令曰,知道。
又達曰,上勅淸厨子三名,副勅淸厨子一名,以饌物熟設事,先送館中,故使當該差備譯官率去矣,敢達。令曰,知道。
又達曰,勅使旣入館所,各色郞廳,依例輪回直宿之意,敢達。令曰,知道。
又達曰,勅使詣闕內時,茶啖依例備給,到館所後,茶啖亦爲排入之意,敢達。令曰,知道。
又達曰,卽者差備譯官來言,通官以勅使之意出言曰,自曉勞動,身甚困憊,見官禮勿行爲宜矣,敢達。令曰,知道。
又達曰,卽者差備譯官來言,副勅欲見醫官卞三彬云。三彬旣已往見於中路,今亦招致,使之入見,何如?令曰,依。
又達曰,明日下馬宴親臨設行事,使差備譯官等,言及通官,傳通于勅使,而宴禮儀注一件,在禮曹者,亦爲入給之意,敢達。令曰,知道。
又達曰,卽者差備譯官來言,大通官以勅使之意傳謂,呈才人及不緊差備軍,竝爲放送宜當云矣,敢達。令曰,知道。
又達曰,明日擧動嚴時刻,以辰時達下之意,使差備譯官,傳言于通官輩矣,敢達。令曰,知道。
又達曰,勅使入館後,別雌牛例,爲間日入給矣。今番則勅使渡江後,宰殺牛隻,一倂停止,故使差備譯官探問,則別雌牛以沿路停減例,勿爲備給云矣,敢達。令曰,知道。
又達曰,卽者差備譯官來言,勅使明日出往三田渡云。碑閣及道路修治之意,曾已分付,而京畿監司及各該司,更加申飭擧行,何如?令曰,依。
又達曰,昨昏差備譯官,以勅使之言,來示一紙,而蓋以勅使通官求請等物防塞事爲言,故臣等以事體不當之意,令首譯輩反覆言及,而姑無所答矣。其文字謄書以入,下廟堂稟處,何如?令曰,依。
勅使小紙內閣學士兼禮部侍郞德□〈德鑾〉等曉諭,戶曹知悉。本閣部等,自入爾國境後,聞得經過三道驛遞,俱有饋送通事及跟役人等銀兩。去歲歉收,驛遞甚屬貧苦,此項銀兩,俱急停止,毋得給與,該曹可移咨兵曹,通行曉諭。又聞沿道及王城,俱有求請單子之說,屢次詢問,未得其實。今已抵王城矣,若不明白曉諭,該曹難於遵行。求請字樣,有關體統,此必從前不當通事希圖肥己,甘爲卑辭之所致也,與爾國毫無干涉。今隨來通事內,如有仍蹈前轍者,不准給與,若爾國欲盡東道之意,謂之贐儀,可也,若念通事祖父,原係朝鮮之人,在爾國王謂之賞賜,爾官員謂之饋送,可也。不分上下,槪謂之求請,斷斷不可。仰該曹卽啓知國王,如無所贈則已,若有贈本閣部等方物,該曹可俱入禮單內,令差備呈送,本閣部等,自有斟酌,除國王賞賜通事物件外,從前求請諸物,若仍給通事,可將數目,開寫明白,令差備呈覽應否,準其收納,本閣部等,酌量定奪。至於沿道大小地方,有贈本閣部等及饋送通事之物,亦着分別,開寫實數呈覽,毋得私行給與,該曹可卽曉諭各道,一體遵行,爲此特諭。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,昨日勞動玉體,酬酢移時,伏未審夜來,聖候寢睡,若何?口淡特甚有加·困惱·脚痺·腹部飽滿特甚·熏熱亦甚及膈間不淸利·喉乾·眩氣往來·搔癢之候,其有所減,而眼視昏暗特甚之候,亦何如?溺道不平,比昨尤減,而血溺不復放下乎?腰下微浮·腰眼穴一帶牽疼之候,漸益差減乎?今日臣等與諸醫入診,詳察症候宜當。中宮殿,膈滿·耳疼·自汗·食已旋飢之候,漸益快愈,而夜來寢睡,幾盡復常乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡特甚有加·困惱·脚痺·腹部飽滿特甚·熏熱亦甚之候一樣,而膈間不淸利之氣未已,喉乾朝來止歇,眩氣往來,血溺不復放下,搔癢減歇,溺道不平,與昨無異,而寢睡不寧,眼視昏暗特甚之候無減,腰下微浮之氣,猶未快減,腰眼穴一帶牽疼之候,益有所減矣。勿爲入診。內殿,膈滿·耳疼·自汗·食已旋飢之候,一向差減,而寢睡差勝矣。
領議政金昌集十一度呈辭,入達。令曰,安心調理。
大司成洪致中三度呈辭,入達。遞差。
備忘記,頒赦·百官加爲之。政院啓曰,頒赦·百官加爲之事,命下矣。某罪以下竝宥之乎?敢稟。傳曰,徒流以下竝宥。
吏曹啓曰,百官加下批政事,取稟。傳曰,當日爲之。又啓曰,在前頒赦時,例有別歲抄之事,今則何以爲之?敢稟。傳曰,勿爲書入。
明日文科別試殿試時,讀券官三,李健命·金濡·魚有龜·申晳·李相成·趙鎭禧。武科別試殿試試官,趙道彬·李弘述·尹慤·尹樟·金夢翼·蔡橚。
政院達曰,守令未署經,多至六員,監察未署經,亦至三員,而大司憲李喜朝,持平金昌翕在外,執義李鳳翼,掌令李深,持平李重協未肅拜,掌令鄭東後都監都廳進去。諸除在外外,竝卽牌招,以爲署經之地,何如?令曰,依。又達曰,今日頒赦時,兩司當爲進參,而諫院多官,或在外或呈辭,無進參之員,除在外外,呈告人員,竝卽牌招,以爲進參之地,何如?令曰,依。
戶曹達曰,領議政金昌集,來三月朔祿俸,依下令更令倉官輸送,則以爲玆以文字,乞寢徽旨,今於輸送之令,不敢冒承云,祿俸又不領受,何以爲之?敢稟。令曰,待下答,更爲輸送。
敎。王若曰,廟儀肇修,八域囿於霈澤,宸札遠降,四牡臨於偏陬,式遵恩言,庸錫播告。永惟大國之洪祐,久奉長秋之至歡。東朝抗尊,方期榮養於萬歲,上天降割,那知遏密於八音?嗟凶聞之未幾,奄歲籥之已改,陞祔太室,肅宗禋之自今,崇奉徽稱,儼昭臨之如昨。顧中土之有慶,而外服之必推,一視同仁,萬里不遠,金闕北望,隔賀班而馳情,玉節東臨,奉渙音而增惕。旣有十行之寵,可無肆赦之頒?自本月二十九日昧爽以前,徒流以下,咸宥除之,在官者各加一資,資窮者代加。嗚呼,弔賀相隨,哀樂互變,天地廣運,雷雨之澤旁流,遐邇均霑,曠蕩之典普洽,故玆敎示,想宜知悉。大提學金楺製進
政院啓曰,明日慕華館別試武科殿試時,何大臣進去乎?敢稟。傳曰,趙判府事進去。
藥房再啓曰,中宮殿醫女入診退出後,臣等與柳瑺·李時聖等諸御醫,反復商議,則皆以爲,卽今症候,似有不及於加減補中益氣湯進御之時,依前方加進五貼宜當云,此藥煎入之意,敢啓。傳曰,知道。
大殿·中宮殿·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加·困惱·腹部飽滿特甚·熏熱亦甚及膈間不淸利未已·眩氣往來之候,復何如?腰下微浮·腰眼穴一帶牽疼之氣,漸益減歇,搔癢之候,益有所減乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,腰眼穴一帶牽疼之候,加勝後一樣,腰下微浮之氣,姑無快減之勢,搔癢之候,晝則加勝矣。
獻納趙觀彬,牌不進,罷職傳旨,傳曰,只推勿罷。
王世子還宮後,藥房·政院·玉堂問安。答曰,知道。
謝恩,知事李弘述,左尹尹慤。以上朝報
吏批,以金濟謙爲司僕僉正,李廷亮爲司僕主簿,趙泰耉爲左參贊,兪命弘爲左尹,金昌錫爲敦寧都正,朴師東爲左通禮,韓以原爲司成,洪重範爲司䆃僉正,朴弼震爲掌樂僉正,洪重疇爲繕工副正,黃瑞河爲社稷令,李溭爲司評,吳緯周爲義禁都事,洪啓章爲義盈主簿,李慶遠爲典設別檢,尹誼爲司饔直長,崔涉爲掌苑奉事,閔昌基爲監察,李柱世爲祥原郡守,李以濟爲典籍。
兵批,以李熙泰爲宣傳官,以金宗元爲守門將,崔世鵬爲部將,以李宣爲虞候,以河德裕爲宣傳官,以魚景亮爲都摠經歷,以鄭師周爲宣傳官,以朴泰久爲訓鍊判官,李斗三爲文臣宣傳官,宋來翼爲都事,以李宜晩爲五衛將,以金翊相爲內禁衛將,以李弘述爲中樞府事,以尹一商爲慶尙右兵使,以李惟蔓爲虞候,以韓載萬爲虞候,以金鼎夏爲營將,以申憲周爲營將,朴廷賓爲營將,以柳星樞爲黃海兵使,以鄭泰寧爲別將,以洪致中爲副護軍,以洪德望爲經歷。
謝恩,缺李鳳翼,掌令李深,持平李重協。
政院啓曰,侍講院官員來言,王世子接見勅使,問候皇帝之時,以依傳敎,跪問爲言,則勅使又以直爲北面云。北面則非所强爭,故姑從其言,將欲行禮,令譯官迎出勅使處,則上勅出見,而鋪褥席,北面之位,使之撤去,至令地衣上行禮,以昨日迎勅時,亦設拜席,則今不可轍去之意,縷縷爭執,勅使發怒入去,日勢已晩,尙不得行宴,何以爲之?大臣未往館所,只有臣等四五人,而前頭未知有何節拍,極爲悶慮云矣,敢稟。傳曰,褥席不可無,大臣卽速進詣館所。
又啓曰,大臣進詣館所事,命下矣。時任大臣,方以殿試試官,承牌來詣於闕中,何以爲之?敢稟。傳曰,趙判府事進去。
都監郞廳,以原任大臣意啓曰,卽者臣承命來詣館所,則差備譯官等,以前例所無,反復開諭,問候時設褥席事,纔已停當,則待宴禮畢後,當爲退去之意,敢啓。傳曰,知道。
迎接都監達曰,自前勅使三田渡往來後,都監郞廳,例以上命,問安於勅使後,馳告政院矣。依此擧行之意,敢達。令曰,知道。
又達曰,明日勅使出往三田渡時,臣閔鎭厚,都廳金萬胄,軍色郞廳金履萬,雜物色郞廳李燮,米麪色郞廳姜啓溥,依前例以戎服隨往之意,敢達。令曰,知道。
又達曰,明日出往三田渡時,除飯奉,只設酒肴,率人數則通官四員,家丁十二名,通事二名,堂上譯官三員,堂下譯官二員,淸譯二員,前排軍牢二雙,羅將二雙,吹打手五雙,錚手一隻率去云。鋪陳則依前例,自都監搬運,堂上以下員役,則自持飯往來事,竝爲分付于京畿監司及各該司之意,敢達。令曰,知道。
又達曰,明日勅使出往三田渡時,軍令初吹未明,二吹平明,三吹日出,書出矣,敢啓。令曰,知道。
上在慶德宮。停常參·經筵。
辰時巳時,日暈。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加·困惱·脚痺·腹部飽滿特甚·熏熱亦甚及膈間不淸利·喉乾·眩氣往來·搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差減乎?今日臣等與諸醫入診,詳察症候宜當。中宮殿,膈滿·耳疼·自汗·食已旋飢之候,漸益快愈,而寢睡幾盡復常節乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道,口淡特甚有加·困惱·脚痺·腹部飽滿特甚·熏熱亦甚之候一樣,而膈間不淸利之氣未已,喉乾朝來止歇,眩氣往來,血溺不復放下,搔癢減歇,溺道不平,與昨無異,而寢睡不寧,眼視昏暗特甚之候無減,腰下微浮之氣,猶未快減,腰眼穴一帶牽疼之候,與昨姑無尤減之勢矣。勿爲入診。內殿,膈滿·耳疼·自汗·食已旋飢之候,一向差減,而寢睡差勝矣。
領議政金昌集十二度呈辭,入達。令曰,安心調理。
正言魚有龍初度呈辭,入達。給由。
政院達曰,新除授祥原郡守李柱世,時未署經,卽今勅行回還不遠,支勅凡事,一日爲急。自前如此之時,曾有除署經,給馬發送之例,何以爲之?敢稟。令曰,除署經發送。
校理金相玉,修撰金相尹,牌不進,罷職傳旨,傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加·困惱·脚痺·腹部飽滿特甚·熏熱亦甚及膈間不淸利未已·眩氣往來·溺道不平之候,復何如?腰下微浮·腰眼穴一帶牽疼之候,益有所減,而搔癢之候,比昨尤減乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,腰眼穴一帶牽疼之候,別無比昨尤減之勢,腰下微浮之氣,猶未快減,搔癢之候,晝則加勝矣。
吏曹口傳政事,兵曹佐郞李廷弼。
輔德朴聖輅,弼善黃璿,文學柳復明,司書金礪,說書洪龍祚上書。大槪,臣等忝居陪從之列,重有溺職之罪,乞蒙譴罷,以安私分事。入達。答曰,覽書具悉,爾等從速察職。
禮曹參議尹鳳朝上書,入達。答曰,覽書具悉。爾其勿辭,救護母病。以上朝報
備邊司達曰,因迎接都監草記,勅使通官求請等物防塞事,令廟堂稟處矣。三道驛遞賂給事,當爲停止,而京外求請,則從前多寡不一,而今不可盡諱。第通官所給之物,一倂書示,則不但渠輩失望,他日周旋之路,亦不可永塞。至於密贈,則其來已久,此外亦多應給者,令都監參酌其當給與否,可停者,書示其物種,兩勅應給者,則竝爲書示,以觀其取舍,宜當。沿路監兵營以下,亦宜參酌存減,先爲往復於都監後,擧行之意,自都監急急知委,何如?答曰,依。
勅使小紙內閣學士兼禮部侍郞德鑾儀衛治儀正兼佐領張曉諭,戶曹知悉。本閣部等,入爾國境,一聞去歲歉收,人民失所,卽欲曉諭該曹,豁免王城及經過三道地方額外餽送禮物,固未得實數,故昨交該曹察取。但本閣部等,急於起程,不能久待,除禮部定額禮物外,仰該曹啓知國王,凡經過三道大小地方及王城應餽額外禮物,這次俱着暫免。此項物件應否變價買米,散賑被災地方,啓國王定奪。若國王仰副皇上軫念災黎至意,施恩賑救,一轉移間,似於民生,少有裨益,爲此曉諭該曹。
迎接都監達曰,卽者差備譯官等來傳副勅之言曰,欲知東國火藥合劑之法云,問於軍器寺,錄書以給,何如?令曰,依。郞廳李觀燮書。郞廳張澍校正。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加·困惱·脚痺·腹部飽滿特甚·熏熱亦甚及膈間不淸利·喉乾·眩氣往來·搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差減乎?今日臣等與諸醫入診,詳察症候宜當。中宮殿,膈滿·耳疼·自汗·食已旋飢之候,漸益差愈,而寢睡幾復常節乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道,口淡特甚有加·困惱·脚痺·腹部飽滿特甚·熏熱亦甚之候一樣,而膈間不淸利之氣未已,喉乾朝來止歇,眩氣往來,血溺不復放下,搔癢減歇,溺道不平,與昨無異,而寢睡不寧,眼視昏暗特甚之候無減,腰下微浮之氣,猶未快減,腰眼穴一帶牽疼之候,姑無漸減之勢矣。勿爲入診。內殿,膈滿·耳疼·自汗·食已旋飢之候,一向差減,而寢睡差勝矣。
吏曹口傳政事,兼春秋單李廷弼。
領議政金昌集十三度呈辭,入達。令曰,安心調理。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加·困惱·脚痺·腹部飽滿特甚·熏熱亦甚及膈間不淸利未已·眩氣往來·溺道不平之候,復何如?腰下微浮·腰眼穴一帶牽疼之候,益有所減,而搔癢之候,比夜尤減乎?臣等不勝憂煎,惶恐敢啓。傳曰,諸症候一樣,而腰眼穴一帶牽疼之候,別無加勝之勢,腰下微浮之氣,猶未快減,搔癢之候,晝則差勝矣。
江原監司書目,辭職上書上送事。政院達曰,江原監司李箕翊辭職上書,今方到院,而觀其措語,則以更難按獄爲辭。頃因大臣之箚辭,獄事將有移治京獄之擧,廟堂時未及覆奏,則道臣所當恭俟處分,而徑先陳書,事甚未安,此上書還爲下送,何如?令曰,依。
校理金相玉,修撰金相尹,牌不進,罷職傳旨,傳曰,禁推。
謝恩,兼春秋李廷弼。
吏曹口傳政事,龜城府使韓聖欽落點。以上朝報
政院達曰,卽者備邊司郞廳來言,勅使書示別紙中,禮物散賑一款,下廟堂稟處事依下,而領議政金方在呈告中,左議政權在外,右議政李入試所,不得稟處云。此乃時急擧行之事,而時任大臣皆有故,趁未稟處,事甚可慮。領議政金,雖在呈告中,本司堂上往議稟處,未知何如,敢稟。答曰,依爲之。
迎接都監郞廳,以原任大臣意達曰,臣承令來詣館所,使差備譯官,措辭請留,則勅使以爲歸意甚急,有難遲滯,而昨遣近侍,不得已差退行期矣。今又加留,殊極重難,而特遣大臣,勤請不已,謹當更退一日,初三日則決爲發程云,故臣則退去之意,敢達。令曰,知道。
迎接都監達曰,卽者差備譯官等來言,勅使以三田渡碑文所寫不精,欲得善寫者,親自指揮改書云,故寫字官二人,今方入送之意,敢達。令曰,知道。
又達曰,親臨下馬宴,雖已設行,勅行回還迫近,大臣茶禮及或宰臣宴中,似當有一番請行之擧,而自下不敢擅便,敢此仰稟。令曰,遣大臣請行茶禮,可也。
又啓曰,卽者差備譯官等,以兩勅之言來傳以爲,玆貽筆四封,色紙十封,納于大朝,又筆二封,色紙六封,納于東宮,而未諳規例,不得竝呈名貼云。且迎接都監兩堂上及遠接使處,各送紙筆墨各一封矣。姑爲捧留,以俟處分之意,敢啓。傳曰,知道。雖曰,文房之物,係是無前之事,自都監議處。
又啓曰,以兩勅紙筆封納事草記,傳曰,雖是文房之物,係是無前之事,自都監議處事,命下矣。今此紙筆,別無大關於私受之義,而其爲無前之事,誠如聖敎。今若使譯輩,善爲說辭曰,都監以此事,轉稟于大朝,則上敎若曰,珍貴之物,出於中心之貺,極可感激,旣無前例,有不敢冒受,幸望恕諒云云,而使之還納云,則彼或不至生怒,而但彼若終始强請,則亦似難處,姑以此爲辭,以觀彼答,未知何如。至於臣等處所送,尤無意義,別欲措辭却之矣。竝此仰稟。傳曰,依爲之。
上在慶德宮。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡特甚有加·困惱·脚痺·腹部飽滿特甚·熏熱亦甚及膈間不淸利·喉乾·眩氣往來·搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮·腰眼穴一帶牽疼之候,漸益差減乎?今日臣等與諸醫入診,詳察症候宜當。中宮殿,膈滿·耳疼·自汗·食已旋飢之候,漸益快愈,而寢睡幾復常節乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡特甚有加·困惱·脚痺·腹部飽滿特甚·熏熱亦甚之候一樣,而膈間不淸利之氣頗甚,呼吸不平,尙未快減,喉乾朝來止歇,眩氣往來,血溺不復放下,搔癢減歇,溺道不平,與昨無異,而達夜煩轉,寢睡無異全失,眼視昏暗特甚之候無減,腰下微浮·腰眼穴一帶牽疼之候,比昨別無加減矣。勿爲入診。內殿,膈滿·耳疼·自汗·食已旋飢之候,一向差減,而寢睡差勝矣。
忠淸道十邑,大同米未收守令拿問現告,洪陽前縣監趙錫命,時任牧使李廷濟,瑞山郡守李命大,結城縣監李基聖,連山縣監李玄緻,海美縣監郭氣和,藍浦前縣監洪時傑,時任縣監李太元,燕岐前縣監金維,保寧縣監李文標,稷山前縣監黃夏民,時任□□縣監沈珙,木川縣監姜碩泰。
領議政金昌集十四度呈辭,入達。令曰,安心調理。
藥房口傳啓曰,卽伏聞差備醫官所傳之言,繼伏承問安批答,夜來諸症候有加,而呼吸不平之候,尙今未已,臣等不勝憂灼之至。卽與諸醫商議,則皆以爲,九味淸心元,雖已進御,猶不若龍惱安神丸,竹瀝調進二丸宜當云,卽爲封入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,勅使在館所之日,謝恩使差出,例也。大臣方在呈告中,不得稟定,使備局郞廳送言,令本院稟旨差出云。今日乃是國忌正日,何以爲之?敢稟。傳曰,開政。
藥房口傳啓曰,晩後口淡特甚有加·困惱·脚痺·腹部飽滿特甚·眩氣往來·溺道不平之候,復何如?呼吸不平之候,今已快愈,而腰下微浮·腰眼穴一帶牽疼搔癢之候,益有所減乎?臣等不勝憂煎,惶恐敢啓。傳曰,諸症候一樣,呼吸不平之候差勝,而膈間不淸利·困惱特甚有加,腰下微浮·腰眼穴一帶牽疼之候無減,搔癢之候,晝則差勝矣。鹿血連二日進御之後,熏熱有加,溺道澁滯矣。以上朝報
以李廷弼爲兵曹佐郞,韓聖欽爲龜城府使,兪命弘爲謝恩副使,趙彦臣爲書狀官,黃璿爲司僕正,金麟慶爲掌苑別提,趙漢緯宗簿主簿,李廷燁歸厚別提,洪重聖爲監察,崔涉爲司饔直長,金台壽爲濟州牧使,柳惠章爲安樂郡守,李東道爲東部參奉,礪山君枋爲謝恩使。
備局郞廳,以戶判宋相琦意達曰,卽因政院達辭,勅使書示別紙中禮物散賑一款,就議于領議政金,則以爲,所謂額外禮物,自是從前應給之物,雖有這次暫免之語,在我之道,似不當到今廢閣。若以今此別紙書示,固知出於仰體皇上軫念小邦災荒之至意,實爲感激,而第從前餽贐禮物,本來薄略,到今又從而廢閣,則其在接待使華之道,尤涉埋沒,所諭雖如此,決難奉行。被災地方飢民,則當以米穀,別爲賙賑,仍爲曉諭民間,俾知華使軫念之意事,令都監傳言于勅,一邊知委于三道宜當云,敢達。答曰,依爲之。
政院達曰,勅使在館之日,謝恩使差出,例也。大臣方在呈告中,不得稟定,使備局郞廳送言,令本院稟旨差出云,而今日乃是國忌正日,何以爲之?敢稟。答曰,開政差出。
迎接都監達曰,今此勅使各樣求請等物,預爲探問馳通之意,移文遠接使,則依癸未先勅時例備待事回移,故依其言,綃屛十五坐,斜笠十六箇,令各該司措備以待之際,勅行入京,使於綃屛十五坐內二坐,則勿爲粧䌙矣,敢達。令曰,知道。
又啓曰,差備譯官等以草記批答辭意,傳言於勅使,則勅使以爲,今此紙筆,固爲至賤之物,而乃是東國所無,故意欲進獻,有所持來矣。今以前例之所未有,不欲領收,心甚缺然,捧與不捧,唯在國王處分,吾等何敢復言云。更令譯官等,措辭開諭,何如?敢稟。傳曰,依爲之。
都監郞廳,以原任大臣意達曰,卽者臣承令來詣館所,使差備譯官,措辭傳言於勅使,請行茶禮,則答曰,俺等入館所後,只許一次宴,蓋出於欲爲除弊之意,今又別遣大臣,請行茶禮,不勝感激,謹當勉受,而勞憊方甚,不得出廳,牀排分入各房爲言,卽爲分給,仍呈御貼後,退出之意,敢達。令曰,知道。
迎接都監達曰,卽者差備譯官等,來傳勅使之言以爲,下去時,宴享茶啖,竝勿備待,軍威軍及凡干接待,一如上來時例擧行,而畿邑例贈煙竹枝三竝,皆折銀以給,宜當云。以此分付京畿開城府及兩西監司處。在前不設宴享之時,例有遣中使申諭之擧,且有開城府·平壤·義州三處別問安之事,令政院稟處,何如?令曰,依。
又達曰,卽者差備譯官等來言,副勅使寫字官李爾芳,寫其所製五七言律各一首,仍言曰,玉溜泉詩,今行所作,而箕子墓詩,就前作略有所改,竝卽刻板以揭,使於回還時見之云。玆用捧入,以備徽覽,而達下後,卽速下送於黃海·平安等道,依其言施行之意,敢達。令曰,知道。
又達曰,勅使書示禮物散盡事,依備局草記辭緣,使譯官傳言于勅使,且日昨別紙中,三道驛遞銀兩防塞及禮單書示等事,已爲行會之意,亦爲言及,則勅使別無他語云矣,敢達。令曰,知道。
又啓曰,紙筆事,更令譯官,措辭開諭,則勅使以爲,若然則欲分送於都監堂上及遠接使云。譯官又言,堂上及遠接使,亦不敢私受云,則勅使又以爲,如此則還爲入送云,故依其言,紙筆竝臣等處所送,使差備譯官入給之意,敢啓。傳曰,知道。
又達曰,卽者勅使及通官以下元禮單及都求請,改以都禮單,入給於勅使,則都禮單則上副勅皆不受,還給譯官,上勅則元禮單捧置,所付物種,使之入送,副勅則元禮單亦爲不受還給,故更令譯官,言及受去之意,則副勅以爲,以此意啓達後,可定其捧與不捧云。副勅之竝與禮單而不受,未知其意,而旣以啓達爲言,雖令譯輩,更爲開諭,而終若不受,則何以爲之?敢稟。令曰,以此意啓達,則上敎以薄略禮物,辭而不受,極爲缺然,必欲受去之意,措辭更請,可也。
政院達曰,以迎接都監草記,勅使下去時,宴享茶啖,竝勿備待,軍威軍及凡干接待,一如上來時例擧行云,而在前不設宴享之時,例有遣中使申諭之擧,且有開城府·平壤·義州三處別問安之事,令本院稟處事,依下矣。平壤問安假承旨,自本院依前例差出,開城府義州別問安使,令該曹差出,趁勅使未發前,先爲出送,何如?令曰,依。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱特甚有加,脚痺,腹部飽滿特甚,熏熱亦甚及膈間不淸利,喉乾,眩氣往來,搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮,腰眼穴一帶牽疼之候,漸益差減,而呼吸不平之候,更無餘氣乎?今日臣等,與諸醫入診,詳察症候,宜當。中宮殿膈滿,耳疼,自汗,食已旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱特甚有加,脚痺,腹部飽滿特甚,熏熱亦甚之候,一向,呼吸不平差減,而膈間不淸利之氣,未已,喉乾朝來止歇,眩氣往來,血溺不復放下,搔癢減歇,溺道不平,與昨無異,而寢睡不寧,眼視昏暗特甚之候,無減,腰眼穴一帶牽疼之候,自昨夕有加,腰下微浮之氣,猶未快減矣。勿爲入診。內殿膈滿,耳疼,自汗,食已旋飢之候,一向差減,而寢睡差勝矣。
領議政金昌集十五度呈辭,入達。令曰,安心調理。
正言魚有龍再度呈辭,入達。加給由。
開城府問安使金德基,義州問安使柳鳳徵,中路問安〈使〉假承旨沈玹出去。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱特甚有加,脚痺,腹部飽滿特甚,熏熱亦甚及膈間不淸利,未已,眩氣往來,溺道不平之候,復何如?腰眼穴一帶牽疼有加之候,其有所減,而腰下微浮,搔癢之候,比夜益減乎?臣等不勝憂煎,惶恐敢啓。傳曰,諸症候一樣,腰眼穴一帶牽疼有加之候,晩後亦一樣,腰下微浮之氣,猶未快減,而搔癢之候,晝則差勝矣。
京畿監司李壄送勅事,出去。
吏曹,伴送使李觀命。
五道儒生李萬和等上書。大槪,文正公宋時烈,文正公宋浚吉,兩先正道德之懿,門路之正,不可不陞配聖廡,而尙靳從祀之典,士林之抑鬱,爲如何哉?玆以申請,亟稟大朝,快施盛典,以定士趨,以幸斯文事,入達。
刑曹判書李觀命辭職上書,入達。答曰,覽書具悉。書辭令次官擧行,卿其勿辭,從速行公。
忠淸監司書目,韓山呈,以吏曹參議權忭辭職上書上送事。達。答曰,覽書具悉。爾其勿辭,從速上來察職。
京畿監司書目,廣州呈,以校理金雲澤辭職上書上送事。達。答曰,覽書具悉。爾其勿辭,從速上來察職。
伴送使李觀命出去。
假注書李光遠有頉,代趙趾彬落點。
持平李重協上書。大槪,臣於縮伏俟罪之中,竊有區區愚衷之不能自已者,敢陳賤慮,以備財擇事,入達。答曰,覽書具悉。今玆書陳,蓋出憤惋,而若以移咨恐動,則易致生梗,辱國非細,似是思之不深也。此非獨余意,聖敎如此矣。
平安監司李肇辭職上書上送事,入達。答曰,覽書具悉。卿其勿辭,從速察職。
答五道儒生李萬和等書曰,覽書具悉。今以兩先正從祀文廟,諸道章甫,合辭陳請,尊賢之誠,余甚嘉尙,而尙靳準許者,非有他意,蓋所以重其事也。
韓重熙,以成均館言達曰,今月初三日儒生課試,當爲設行,而大提學金楺身病頗重,大司成未差,限內不得爲之,今月內無故日退行之意,敢達。令曰,知道。
韓重熙,以承文院都提調言達曰,院寫字官金振行身死,及李祉泰自退,李英錫遷轉代,肄習李興復·張浣·朴熙瑞陞實,依例付軍職冠帶常仕,肄習陞實及身死有闕本一字缺生金成泰·鄭寅吉·鄭達文·金成昱·崔漢相·權尙重,屬于本院數字缺鍊業,何如?令曰,依。
初三日□時,世子坐尊賢閣。持公事入對時,左副承旨韓重熙,司書金礪,假注書趙趾彬,記事官林益彬。諸臣進伏訖。韓重熙進讀吏曹草記,奉常副奉事李道晩妻父歸葬,依法典給暇事,達下。
韓重熙讀工曹草記,判書申銋服制出仕,達下。
韓重熙讀忠勳府草記,淸恩君韓配夏服制出仕事,達下。
韓重熙讀禮曹草記,濟州牧使鄭碩賓身死,弔祭致賻,依定奪擧行。
韓重熙讀禮曹草記,來初十日文·武科放榜時,文·武宗班四品以上具朝服,五品以下着黑團領,權停禮擧行事,達下。
韓重熙讀禮曹草記,來十八日,望闕禮權停禮擧行事,達下。
韓重熙讀掌隷院草記,今月決等公事,以試官不得擧行事,達下。
韓重熙讀禮曹申目,保寧地震之變,設壇致祭擧行,何如事,達下。
韓重熙讀刑曹草記,今月決等公事,以文·武科放榜,不得此以下二行半缺
韓重熙讀平安監司李肇狀本,碧潼縣監李熙慶身死,其代擇差,給馬下送事,達下。
韓重熙讀刑曹草記,參議柳重茂服制出仕事,達下。
韓重熙讀咸鏡監司金相稷狀本,各陵有頉處告由擧行事,達下。
韓重熙讀慶尙監司李㙫狀本,尙州監試初試時,作挐儒生停擧次,缺朝令,今當大霈,許令赴試,令該曹稟處事,達下。
韓重熙讀慶尙監司李㙫狀本,接慰官成起寅差送事,達下。
韓重熙讀全羅監司洪錫輔狀本,興陽鄕校移修改時香祝下送事,達下。
韓重熙讀全羅監司洪錫輔狀本,慶基殿修改時香祝下送事,達下。
韓重熙讀慶尙監司李㙫狀本,道內癘疫熾蔓,死亡相續事,達下。
韓重熙讀慶尙監司李㙫狀本,去正月倭人去來事,達下。
韓重熙讀江華留守沈宅賢狀本,軍餉米移轉未納一石,解由拘礙,令廟堂稟處事,達下。
韓重熙讀慶尙監司李㙫狀本,數字缺還上特許分數幾捧事,戊戌條新分給準捧,舊未捧最數字缺條未準捧,旣有違令,則宜有警責之道,故別單開錄二字缺送,令廟堂稟處事,達下。
韓重熙讀忠淸監司金興□狀本,韓山呈,以吏曹參議權忭辭職上書上送事,達下。
韓重熙讀吏曹參議權忭上書。答曰,省書具悉。爾其勿辭,從速察職。
韓重熙讀平安監司李肇辭職上書上送事,達下。
韓重熙讀刑曹判書李觀命上書訖,仍進伏曰,李觀命上書,又引湖西放未放事,如是引嫌矣。一向遷就,尙未擧行,事甚未安,或令次官擧行,何如?答曰,覽書具悉。書辭令次官擧行。卿其勿辭,從速行公。
韓重熙讀校理金雲澤上書,答曰,覽書具悉,四字缺,從速上來察職。
韓重熙曰,迎接都監判付有。此下半行缺。諸臣退伏,以次而出。
迎接都監啓曰,卽者差備譯官等來言,勅使以爲,皇帝必欲詳知國王病患之如何,卽今寢膳之節及所進藥餌,須一一錄出以示云,何以爲之?敢稟。傳曰,錄出大槪,啓稟後入給,可也。
又達曰,勅使禮單事,謹依聖敎,令首譯輩措辭更請,則副勅元禮單,亦爲許受,兩勅取見元禮單單子後,銀子·大紙·小紙·彩花席·鞍馬·空馬,則以本色入之,其餘白綿紬·白苧布·白木綿·豹皮·鹿皮·水獺皮·靑黍皮·順刀·銀粧刀·被褥·靴襪,則使之折銀以入云。頃因遠接使狀達,勅使入京後,各樣求請折銀事,以其有弊,不爲許給之意,雖已覆達,彼旣發說之後,亦難終始防塞,且以省弊之道,言之,許之無妨,而旣無前例,何以爲之?敢稟。令曰,許之宜矣。
又達曰,卽者差備譯官等,以兩勅之意來言,所謂都求請,改稱以定禮單,而大匣枝三草四十匣,九味淸三十丸,淸心丸三十丸,東醫寶鑑三秩,六油芚五貴,以本色入之,而油扇三十五柄,以僧頭扇換入,藥蔘一斤,以體大者擇入,有紋月乃六部,色扇三十柄,牛黃一部,大文魚五尾,大全鰒五貼,靑黍皮三十張,黃筆五十柄,眞墨五同,中乾柿十五貼減去,螺鈿煙竹五十箇內,減二十箇,髢髮一丹,添作十丹,甘藿二十斤,添作四十斤,倭牛皮五張,添作十張,倭菱花十軸,添作二十軸,又以咨文紙五十張,霜華紙四十卷,白布目紙二十卷,倭圓二面,倭四面鏡二面,倭鑷子三十箇,別爲覓入云矣。敢達。令曰,知道。
又達曰,勅使回還路程記書出,而初四日過弘濟院站,碧蹄站止宿,發京第十二日,當到義州,以此分付伴送使及京畿·開城府兩西監司處,何如?令曰,依。
又達曰,勅使回程牌文,以初四日辰時書出,爲先發送之意,敢達。令曰,知道。
又達曰,卽者大次通官,差備譯官等來言,通官輩以爲,所得卜物,慮或爲勅使所覘察,差備譯官討得館外一閭舍,乘夜結裹,追後輸送爲宜云,故將依其言爲之云矣,敢達。令曰,知道。
又達曰,勅使以下各樣求請,次第入送,而上勅加時木十條,鳥銃三柄,副勅加時木十條,鳥銃三柄,一大通官加時木四條,鳥銃二柄,二大通官加時木不受,鳥銃二柄,一次通官加時木二條,鳥銃一柄,二次通官加時木二條,鳥銃一柄入給之意,敢達。令曰,知道。
內醫院官員,以都提調意啓曰,以迎接都監草記,上候病患之如何,寢膳之節,所進藥餌,一一錄出,以示勅使事,傳曰,錄出大槪,啓稟後入給,可也事,命下矣。此雖無前之事,冬至使臣入燕後,旣有問答,彼今擧其主之命,以好意問之,且於便殿接見時所目覩者,今不可不答,藥餌不必臚列,以近進者一藥示之,恐爲得宜。以上候卽今腰下,全不運動,眼視不能辨色,膈熱常多,夜寢不寧,一日飮食,不過數合,近服益陰腎氣丸之屬,亦無少效爲答,令都監依此書出入給,何如?惶恐敢啓。傳曰,依此書給,爲宜矣。
上在慶德宮。停常參·經筵。
自巳時至酉時,日暈。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱特甚有加,脚痺,腹部飽滿特甚,熏熱亦甚及膈間不淸利,喉乾,眩氣往來,搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮,腰眼穴一帶牽疼有加之候,亦有所減乎?今日臣等與諸醫入診,詳察症候,宜當。中宮殿膈滿,耳疼,自汗,食已旋飢之候,漸益快愈,而寢睡幾復常節乎?加減補中益氣湯五貼,已盡於昨日,今日亦令醫女,趁早入診,詳察症候後,可以議定加進當否矣,臣等不勝終宵憂煎,敢此問安,竝爲仰稟。答曰,知道。口淡,困惱特甚有加,脚痺,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,血溺不復放下,搔癢減歇,溺道不平,與昨無異,而寢睡不寧,眼視昏暗特甚之候,無減,腰下微浮之氣,猶未快減,腰眼穴一帶牽疼有加之候,別無所減矣。勿爲入診。內殿膈滿,耳疼,自汗,食已旋飢之候,一向差減,而寢睡差勝矣。
領議政金昌集十六度呈辭,入達。令曰,安心調理。
正言魚有龍三度呈辭,入達。遞差。
副提學李澤初度呈辭,入達。給由。
成均館官員,以同知館事意達曰,今三月初三日儒生課製,當爲設行,而大提學金楺身病頗重,大司成未差,限內不得爲之,今月內無故日退行之意,敢達。令曰,知道。
左承旨李喬岳上書。大槪,臣以父母墳省掃事,今已拜辭,發向前路,而往返之際,將費數旬,出納重地,決不容久曠,懇乞亟許遞改,以便公私事,入達。答曰,覽書具悉。爾其勿辭往來焉。
藥房口傳啓曰,數日內腰眼穴一帶牽疼之候有加,朝問安批答,以血溺不復放下,爲敎,而伏聞差備醫官所傳之言,則夜間小便赤濁,而朝來小便,微有血色云,臣等伏不勝驚慮之至。此或是血溺之漸,則不可不及時豫防,雖有勿爲入診之敎,臣等與醫,診察症候後,議定當進之藥,宜當,惶恐敢啓。傳曰,勿爲入診而議藥,宜矣。
藥房再啓曰,勿爲入診而議藥,宜矣事,命下矣。臣等與柳瑺·李時聖等諸醫,反復商議,則皆以爲,下焦濕熱未淨,溺道不平,血溺如有其漸,前進小薊飮子,更進五貼,牛黃六一散,臨臥時燈心茶調進,宜當云。湯劑煎入,散藥三貼,亦爲劑入,而中宮殿入診醫女退出後,臣等又與諸醫,反復商議,則皆以爲,症候無顯然加減,加減補中益氣湯前方中,人蔘加五分,加進貼,宜當云。此藥亦爲煎入之意,敢啓。答曰,知道。
執義李鳳翼上書。大槪,敢陳病狀,乞蒙恩遞,兼附所懷,以冀察納事,入達。答曰,覽書具悉。書陳之事,此非承宣宮官不善周旋之致,譴罷之請,殊涉太過,慶科異於他科,不宜退行。爾其勿辭察職。
大殿·中殿,藥房·政院·玉堂夕問安。答曰,知道。世子宮·嬪宮,政院玉堂夕問安。答曰,知道。
藥房口傳啓曰,晩後口淡,困惱特甚有加,脚痺,腹部飽滿特甚,熏熱亦甚及膈間不淸利,未已,眩氣往來,復何如?腰眼穴一帶牽疼有加,溺道不平之候,其有所減,而血溺不復放下,腰下微浮,搔癢之候,比夜益減乎?臣等不勝憂煎,惶恐敢啓。傳曰,諸症候及腰眼穴一帶牽疼有加之候,一樣,溺血不止,腰下微浮之氣,猶未快減,搔癢之候,晝則差勝矣。
今日承旨持公事入對時,同副承旨李文興,輔德朴聖格,文學柳復明,司書金礪,說書洪龍祚牌招察任事,下令。
校理金相玉,修撰金相尹牌不進,罷職傳旨,傳曰,只推勿罷。
輔德朴聖輅,文學柳復明,司書金礪,說書洪龍祚,牌不進,罷職傳旨,傳曰,臺言雖過當,揆以廉義,勢難行公,勿罷竝姑遞改。
吏曹啓曰,臺諫有闕,政事,取稟。傳曰,過齋戒後爲之。以上朝報
經理廳達曰,本廳措置米六·七千石移送戶曹後,海西田稅米相換作錢取用事,前已草記定奪矣。海西田稅米移送關西賑資,餘數無多,而慶尙道嶺底七邑田稅米太相換取用事,自兵曹定奪之後,還爲停寢云。海西稅米之代,以此相換取用,似爲便好,故已與該曹堂上,相議停當,而事體所在,不可自下直爲移推,敢此稟達。答曰,依爲之。
迎接都監郞廳,以原任大臣意達曰,勅使駐轎於迎恩門前,使兩大通官,傳言于臣曰,大臣累到館所,今又出送郊外,心甚未安,俺等以紙筆,分呈大朝·東宮,而辭而不受,都監堂上,亦皆還送,今當歸去,不勝無聊,願以此轉達云。以厚意則感激,而前例所無,不得領納,有何無聊之事乎?當以此意歸奏,爲答,則仍令臣等背立而去矣,敢達。令曰,知道。
戶曹達曰,大·次通官四人密贈,依上年例,一大通官銀子九百兩,二大通官銀子七百兩,一次通官銀子二百兩,二次通官銀子二百兩分給事,旣已草記定奪之後,昨日夕,使差備譯官,以此數入給,則通官輩稱以不及於癸未前例,必欲加數,使譯輩累次責諭,終不回聽,而今則以不爲持去爲言,通官輩貪慾,本來如此。今此所給,亦遵上年之例,則必欲以最多之癸未爲準,誠甚可惡。不可以渠輩之言,有所撓改,譯官以汝若不受,則亦無奈何,當以此啓達之意,更爲言及矣,敢達。令曰,知道。
上在慶德宮。停常參·經筵。
大殿·中殿,藥房·政院·玉堂問安。答曰,知道。世子宮·嬪宮,政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱特甚有加,脚痺,腹部飽滿特甚,熏熱亦甚及膈間不淸利,喉乾,眩氣往來,搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮,腰眼穴一帶牽疼有加之候,亦有所減乎?今日臣等與諸醫入診,詳察症候,宜當。中宮殿膈滿,耳疼,自汗,食已旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道,口淡,困惱特甚有加,脚痺,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,血溺放下小歇,搔癢益減,溺道不平,與昨無異,而寢睡不寧,眼視昏暗特甚之候,無減,而腰下微浮之氣,猶未快減,腰眼穴一帶牽疼有加之候,別無所減矣。勿爲入診。內殿膈滿,耳疼,自汗,食已旋飢之候,一向差減,而寢睡差勝矣。
政院啓曰,春坊多官,竝姑遞改事,命下矣。昨日上下番俱空,政官所當牌招開政,而昨因夜深,未及稟啓,今日雖是大祭齋戒,在前如此之時,亦有政官牌招開政之例,何以爲之?敢稟。傳曰,政官牌招開政。
領議政金昌集十七度呈辭,入達。令曰,安心調理。
伴送使書目,勅行今月初四日,碧蹄止宿事。
校理金相玉,修撰金相尹牌不進,罷職傳旨,傳曰,只推勿罷。
大殿·中殿,藥房·政院·玉堂夕問安。答曰,知道。世子宮·嬪宮,政院·玉堂夕問安。答曰,知道。
藥房口傳啓曰,晩後口淡,困惱特甚有加,脚痺,腹部飽滿特甚,熏熱亦甚及膈間不淸利未已,眩氣往來,復何如?腰眼穴一帶牽疼有加,溺道不平之候,其有所減,而血溺不復放下,腰下微浮,搔癢之候,尤有所減乎?臣等不勝憂煎,惶恐敢啓。傳曰,膈間不淸利之氣差勝,其餘症候及腰眼穴一帶牽疼有加之候,一樣,而血溺小止後,一樣,腰下微浮之氣,猶未快減,搔癢之候,晝則差歇矣。
右副承旨趙鳴鳳,左副承旨兪崇牌不進,罷職傳旨,傳曰,只推勿罷。以上朝報
吏批,以金礪爲正言,趙彦臣爲輔德,趙鳴謙爲弼善,洪廷相爲文學,魚有龍爲司書,金世衍爲禁府都事,洪鳳祚爲軍資主簿,尹基慶爲碧潼縣監,趙純爲明陵參奉。
兵批,以朴聖輅爲副護軍,柳復明爲副司直,金礪·魚有龍·徐幹世爲副司果,洪龍祚·趙趾彬爲副司正,李興復·張浣·朴熙瑺爲副司勇。
迎接都監達曰,卽接伴送使李觀命狀達,則一大通官文奉先,其祖父母墳山,在於嘉山境內,下去時,使其族屬,豫備祭物,欲爲設祭,若到嘉山,請往其墳山,有難防塞,令都監稟達知會矣。取考前例,則壬寅·戊申年勅行入京後,通官尹堅·金式孔,請爲往來於楊州地其父母墳山,因都監稟啓,許令往來。今則歷路往見,尤異於入京在館之時,彼若請往,不必防塞,以此回移,何如?令曰,依,
上在慶德宮。停常參·經筵。
辰巳時,日暈兩珥,暈上有冠,色皆內赤外靑。未申時,日暈。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱特甚有加,脚痺,腹部飽滿特甚,熏熱亦甚及膈間不淸利,喉乾,眩氣往來,搔癢之候,其有所減,而眼視昏暗特甚之候,亦何如?溺道不平,比昨有減,而血溺不復放下乎?腰下微浮,腰眼穴一帶牽疼有加之候,亦有所減乎?今日臣等與諸醫入診,詳察症候,宜當。中宮殿膈滿,耳疼,自汗,食已旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱特甚有加,脚痺,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,血溺不復放下,搔癢益減,溺道不平,與昨無異,而寢睡不寧,眼視昏暗特甚之候,無減,腰下微浮之氣,猶未快減,腰眼穴一帶牽疼有加之候,夜來尤甚矣。勿爲入診。內殿膈滿,耳疼,自汗,食已旋飢之候,一向差減,而寢睡差勝矣。
領議政金昌集十八度呈辭,入達。令曰,安心調理。
副提學李澤再度呈辭,入達。加給由。
右承旨趙鳴鳳初度呈辭,入達。給由。
伴送使書目,勅行今月初五日,長湍止宿事。
右議政李健命箚子。大槪,乞賜譴罷,以重臺議事,入達。答曰,覽箚具悉卿懇。憲臣之言,雖出憤惋,而譴罷之請,殊涉太過,況伊日仰稟大朝,則於卿,尤無所嫌,安心勿辭,速出視事,用副余望。仍令曰,史官往諭。
政院啓曰,因侍講院草記,輔德趙彦臣,弼善趙鳴謙,文學洪廷相,兼文學金雲澤俱在外,兼輔德·兼司書·說書·兼說書俱未差出,上番無他推移入直之員,令本院稟旨變通事,依下矣。實兼官未差之代,政官牌招開政差出,而在外之員,如是太多,亦當有變通之道,何以爲之?敢稟。傳曰,依啓。
校理金相玉上書。大槪,逮獄未幾,解澤旋霈,累違召旨,反紆恩推,臣誠惶悶,置身無地。廉義一節,所關非細,臣之前後撕捱,實出於存大防而恤人言,則在朝家處分,宜開轉身之路,亟允所懇,俾私分得以粗安,國體毋至漸損也,明矣。玆敢隨牌進伏闕下,陳章控籲,乞蒙鐫削臣職,兼治慢命之罪事,入達。答曰,覽書具悉。爾其勿辭,從速察職。
吏曹口傳政事,兼春秋單文德麟。
執義李鳳翼達曰,臣以無似,忝居臺閣,前後非一,而性本巽懦,莫效職責,居常愧懼,若隕淵谷。日昨伏聞國有無前之羞辱,憤惋之極,不忍含默,略將寂寥之語,附陳於辭書之末,兼貢一二淺見矣。及承徽答,乃以此非承宣·宮官不善周旋之致,譴罷之請,殊涉太過爲敎,臣於是,不勝瞿然,繼之以訝惑也。伊時客使之咆哮爭鬧,欲創新規,情狀絶痛,陪從之臣,苟有如張昭者,言辭慷慨,責諭嚴截,則彼雖蠢然無知,必有所挫折者。況其所以請邸下跪問者,槪諉之於致敬也。陪從之臣,若以爲汝旣傳告皇帝起居,則亦不可不致敬,而跪答云爾,則彼必無辭可爭,而計不出此,蒼黃罔措,陪衛之列,喧擾雜亂,而亦莫之禁。邸下拱立移晷之後,始乃奉入幕次,至於拜席之不當斜設,尤是易曉之事,而猶不能據理峻斥,不善周旋之責,雖使諸臣而自解,無以爲說,譴罷之請,實出參量,而邸下乃責之以太過,居間譯舌之繩治,出牌承宣之警責,不過欲懲日後,要存事體之意,而終無發落,賞典勿濫之請,亦無可否之敎,聖上又以臺言過當斥之。此莫非緣臣庸碌,言不見槪之致,臣之惶恧已極,而方此詣臺引避之際,伏見大臣箚子徽答,則又有殊涉太過之敎,臣之難安,到此益加,將何顔面,晏然仍冒於臺端乎?昨緣賤疾適苦,今始來避,所失尤大。請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱特甚有加,脚痺,腹部飽滿特甚,熏熱亦甚及膈間不淸利未已,眩氣往來,溺道不平之候,復何如?腰眼穴一帶牽疼有加尤甚之候,其有所減,而腰下微浮,搔癢之候,比昨尤減乎?臣等不勝憂煎,惶恐敢啓。傳曰,膈間不淸利之氣,差勝,其餘症候一樣,腰眼穴一帶牽疼有加尤甚之候,比夜差勝,腰下微浮,猶未快減,搔癢之候,晝則差勝矣。
慶尙監司吳命恒辭職上書,入達。答曰,覽書具悉。卿其勿辭,速往欽哉。
平安監司·義州府尹書目,冬至使先來,今月初二日出來事。
令曰,今觀執義李鳳翼避辭,出承旨譴罰及賞典兩件事,果未免落漏於下答中矣。當該承旨推考,賞典一款,令該曹稟處。
今日諸承旨持公事入對時,左副承旨兪崇所達,下番兼春秋文德麟,昨以妻父歸葬事,受由,該曹申目到院,時未入達矣。今日兼春秋差下之後,因入對下吏往請入來,則稱以有病,症涉可疑云,故纔以稟旨變通,而厭避圖便之習,極爲可駭,必須別警責,然後可以懲後,而本院請推之外,他無請罪之道,敢此仰達。同副承旨李文興曰,兪崇所達誠是,春秋之厭避,若如此,則實難得行公之人矣。令曰,拿囚,可也。以上朝報
吏批,以金鎭商爲文學,黃龜河爲兼文學,徐宗變爲說書。
兵批,以洪挺相爲副司果,趙趾彬爲司正,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱特甚有加,脚痺,腹部飽滿特甚,熏熱亦甚及膈間不淸利,喉乾,眩氣往來之候,其有所減,而眼視昏暗特甚之候,亦何如?溺道不平,比昨有減,而腰下微浮,腰眼穴一帶牽疼有加,亦有所減,而血溺,搔癢之候,幾盡快減乎?臣等久未入侍,今日與諸醫入診,詳察症候,宜當。中宮殿膈滿,耳疼,自汗,食已旋飢之候,漸益快愈,而寢睡幾復常節乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡,困惱特甚有加,脚痺,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,眼視昏暗特甚之候,無減,溺道不平,腰眼穴一帶牽疼有加之候,與昨無異,而寢睡不寧,血溺不復放下,而一日內澁滯未已,搔癢及腰下微浮之氣,猶未快減矣。內殿膈滿,耳疼,自汗,食已旋飢之候,一向差減,而寢睡差勝矣。
繕工監役李顯慶,長陵石物塗灰事,出去。
伴送使書目,勅行今月初六日,開城府止宿事。
吏曹參判金楺,獻納趙觀彬初度呈辭,入達。給由。
右承旨趙鳴鳳再度呈辭,入達。遞差。
副提學李澤三度呈辭,入達。遞差。
領議政金昌集十九度呈辭,入達。令曰,安心調理。
政院達曰,執義李鳳翼引避退待,今已經宿,而大司憲李喜朝,持平金昌翕在外,掌令鄭東後·李深,持平李重協俱呈辭,不得處置。除在外外,呈告人員,竝卽牌招,以爲處置之地,何如?令曰,依。
假注書姜必愼有頉,代金相奭,落點。
假注書趙趾彬有頉,代柳弼垣,落點。
持平李重協達曰,臣之頃者一出祗謝,只爲少伸分義,而詣臺引避,見格喉司,尋單縮伏,鎭日虛帶,方切惶悶迫隘之際,卽以同僚處置,召牌復臨,不得不又此來詣,而向日右僚辭書,以臣處置,謂之勒歸爽誤,臣於韓世良·金濰,未能詳知其爲人,而朝紳之間,多言其論劾之語,皆是爽實,故不過採取公議,定其立落,而乃者右僚以此不快於臣,至斥之以扶抑太偏,則在臣廉義,終不可冒進者,明矣。旣以處置間事,見譏於僚臺,而又何敢出意見論是非,復當僚臺之處置乎?以此情勢,決難抗顔仍冒於臺列,請令遞斥臣職。答曰,勿辭,退待物論。
今日藥房入診時,自今日萆薢荼停止,木通飮煎入事,定奪。
吏曹啓曰,承旨有闕,政事,取稟。傳曰,明日爲之。
開城府別問安使金德基入來。
大殿·中殿·世子宮·嬪宮,藥房·政院·玉堂夕問安。答曰,知道。
江華留守書目,辭職上書上送事。達。答曰,覽書具悉。卿其勿辭,從速察職。
文學金鎭商上書。大槪,臣頃忝憲官,毫無報效,病未赴召,遂蒙恩罷,愧悚雖切,感幸則深,得以守分偃息,頌祝聖恩,曾未幾何,敍命旋下。不意玆者,又有春坊新命,繼而召牌臨門,臣於是,感恩畏義,不得不隨詣禁扃之外,而顧臣於向日待罪法府時,以治一犯法之錄事,重遭大臣之推論,又使法吏,替被囚治,其辱臺閣而羞搢紳,大矣。卽此一款,已不可抗顔周行,而且於向來重臣書本,臺臣書槪,俱有所駭惑不自安者。以此以彼,決難冒進,玆未免陳書徑退,乞垂諒察,亟鐫臣新授之職,仍治臣違慢之罪,以安私分,以嚴公法,不勝幸甚事,入達。答曰,覽書具悉。爾其勿辭,從速察職,
上在慶德宮,停常參·經筵。
歸厚別提李震成,仁章里遷葬時,禮葬官出去。
大殿·中殿·世子宮·嬪官,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱特甚有加,脚痺,腹部飽滿特甚,熏熱亦甚及膈間不淸利,喉乾,眩氣往來之候,其有所減,而眼視昏暗特甚之候,亦何如?溺道不平,比昨有減,腰下微浮,腰眼穴一帶牽疼有加之候,亦有所減,而血溺,搔癢之候,幾盡快減乎?今日臣等與諸醫入診,詳察症候,宜當。中宮殿膈滿,耳疼,自汗,食已旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱特甚有加,脚痺,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,眼視昏暗特甚之候,無減,溺道不平,腰眼穴一帶牽疼有加之候,與昨無異,而寢睡不寧,血溺不復放下,搔癢及腰下微浮之氣,猶未快減矣。勿爲入診。內殿膈滿,耳疼,自汗,食已旋飢之候,一向差減,而寢睡差勝矣。
領議政金昌集二十度呈辭,入達。令曰,安心調理。
獻納趙觀彬再度呈辭,入達。加給由。
修撰金相尹初度呈辭,入達。給由。
政院達曰,執義李鳳翼,持平李重協引避退待,已至經宿,憲府無行公之員,尙未處置。除在外外,呈告人員,竝卽牌招,使之處置,何如?令曰,依。
掌令李深達曰,臣之情病俱苦,固宜罷免,而辭單見枳,職名虛帶,累日縮伏,徒切悶蹙,昨今以處置事,庚牌荐降,違逋是懼,不得不有召輒詣,而顧此臲卼之蹤,自訟不暇,則實未敢論人得失,而容喙於立落之間矣。且伏見僚臺避辭,則提論前事,張皇爲說,而爽誤二字,終始不捨,則其所非斥之意,猶夫前日矣。在臣廉義,其安得晏然乎?夫臺閣論事,各從其所執,則意見之參差,不是異事,如使僚臺,心知兩臣之行己處事之一反臣言,則以臣爲非,而斥之以爽誤,猶或可也,而旣曰未能詳知其爲人,則初不知臣言之爲可爲否,此可驗矣。是不過誤聽朝紳間營護兩臣者之語,反歸臣於失實之科也。其所云,採取公議者,只見其陷於伸救之術也,則臣書所謂扶抑太偏者,實未知其過重,而欲使臣甘受爽誤之目,終無一言,恐不可得也。雖然,今其爲言,又復如此,則惟臣難冒之端,更加一層,而至於宮官未徹之書,尤有所慚悚不安者。全書不出,雖未知其遣辭緊歇之如何,而臣之受困亦甚矣。如臣庸陋,忝叨臺憲,偶然論列,詆斥沓至,左酬右答,力不能暇給,臣於此,實不勝其疲軟矣。其何敢自以爲是,而一日仍居於臺次乎?請令遞斥臣職。答曰,勿辭,退待物論。
藥房詣閤門外,口傳啓曰,卽伏聞入侍醫官所傳之言,晩後有寒氣,至今不止云。臣等伏不勝驚慮之至。卽與未入侍醫官,入診之意,敢稟。傳曰,依爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,臣等入診退出後,與諸醫商議,則皆以爲,宜進蘇梗荼云,此藥煎入之意,敢啓。傳曰,知道。
全羅監司申思喆辭職上書,入達。答曰,覽書具悉。卿其勿辭,速往欽哉。
京畿監司書目,高陽呈,以刑曹判書李觀命辭職上書上送事。達。答曰,覽書具悉。卿辭至此,本職許遞焉。
藥房口傳啓曰,寒氣止歇之後,腹部飽滿,困惱,熏熱,脚痺,腰痛諸症候,復何如?夕時藿粥數匙進御之後,更無所進云,他粥飮更爲進御伏望,臣等不勝憂煎,惶恐敢啓。傳曰,寒氣鎭定後,脚痺膝以上甚痺之候,及渴甚引飮之候,少減,其餘諸症候,及腰眼穴一帶牽疼有加之候,一樣,菉豆粥二合進御矣。以上朝報
吏批,以李聖肇爲右副承旨,宋相曾爲司宰僉正,韓世箕爲尙衣僉正,李萬植爲典牲直長,沈宗賢爲長興直長,李泰壽爲司宰直長,李命稷爲掌苑奉事,宋性源爲典設別檢,南世珍爲奉常正,金墰爲直講。
兵批,以李澤·趙鳴鳳爲副護軍,柳弼垣·金相奭爲副司正,尹·李楷·吳邦道·洪禹濟爲副護軍,申世雄爲文兼宣傳官,楊憲益爲兼五衛將,李震茂爲兼五衛將,李涑爲僉知中樞,鄭載岳爲同知中樞,柳鵬章爲兼淸州營將,元徽爲副摠管。
上在慶德宮。停常參·經筵。
夜五更,流星出織女星下,入文星上,狀如拳,尾長二三尺許,色赤。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿,熏熱,口渴特甚及膈間不淸利,眩氣往來之候,其有所減,而眼視昏暗特甚之候,亦何如?溺道不平,腰下微浮,亦有所減,寒氣不復發作,而腰眼穴一帶牽疼有加之候,比昨有減乎?血溺及搔癢之候,漸益快減乎?小薊飮子五貼,盡入於昨日,諸醫以爲,旣進木通飮,不必兼進云,今姑停止,今日臣等與諸醫入診,詳察症候,宜當。中宮殿膈滿,耳疼,自汗,食已旋飢之候,漸益快愈,而寢睡幾復常節乎?加減補中益氣湯五貼,已盡於昨日,今日亦令醫女入診,詳知症候後,可以議定繼進當否矣,臣等不勝終宵憂煎,敢此問安,竝爲仰稟。答曰,知道。口淡,困惱特甚有加,脚痺,腹部飽滿特甚之候,一樣,而熏熱口渴少減,膈間不淸利之氣,未已,眩氣往來,眼視昏暗特甚之候,無減,溺道不平,腰眼穴一帶牽疼有加之候,與昨無異,而寢睡不寧,寒氣更不發作,血溺不復放下,搔癢及腰下微浮之氣,猶未快減矣。勿爲入診。木通飮分半進御之後,不卽順下,移時鎭定,不得連進,小薊飮子加進五貼,宜矣。內殿膈滿,耳疼,自汗,食已旋飢之候,一向差減,而寢睡差勝矣。
領議政金昌集二十一度呈辭,入達。令曰,安心調理。
吏曹參判金楺,修撰金相尹再度呈辭,入達。加給由。
獻納趙觀彬三度呈辭,入達。遞差。
府前達,請亟寢尹宣擧書院勿毁之命,依前回達施行,仍令本道,盡毁其文集板本事。新達,竝引嫌而退。隨事論達,深得臺體,未安之敎,不必爲嫌。右僚書語,元非大段,以此引嫌,無已太過?僚臺避辭,旣提前事,嫌難處置,其勢固然。請執義李鳳翼,持平李重協,掌令李深,竝令出仕。答曰,不從。處置事,依達。
藥房口傳啓曰,中宮殿入診醫女退出後,臣等與諸醫,反復商議,則皆以爲,加減補中益氣湯屢十貼進御之後,別無顯然加減,更以內傷門補中益氣湯元方中,人蔘加五分,加入紅花二分,五貼加進,宜當。此藥煎入之意,敢啓,傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,再明日爲之。
江原監司書目,春川呈,以持平金昌翕辭職上書上送事。達。答曰,覽書具悉,書辭令該曹稟處。
吏曹口傳政事,判校金克謙落點。
黃海監司書目,道內各邑染病人,摠數一千七百二十八名內,方痛一千七十一名,差歇四百二十六名,死亡至於一百四十名之多,民事可慮事。
藥房口傳啓曰,卽伏聞差備醫官處下敎之言,寒氣雖不如昨日,而惡寒之氣未已,口淡特甚,淡淡之候,亦有之,食物及湯藥,俱不得進御云。臣等伏不勝驚慮之至,卽與諸醫商議,則皆以爲,胃氣不可不先爲鎭定,五戔重蔘荼進御,宜當云。蔘荼煎入之意,敢啓。傳曰,知道。
又口傳啓曰,寒縮之氣止歇後,熏熱·困惱·口淡·脚痺諸症,比昨何如?夕時粥飮少進之後,更無所進云,他粥飮更爲進御伏望,臣等不勝憂煎,惶恐敢啓。傳曰,今日寒縮之氣雖發,而不如昨日之甚,移時鎭定,而口渴·熏熱之氣,未已,其餘諸症候,一樣,而元糜纔已强進,蔘荼方欲進御矣。以上朝報
備局達曰,海西詳米一千石,曾自賑廳,捧價許賣於灣府矣,今聞本道道臣,以詳定餘米之乏儲,不爲出給云,灣府事勢,誠甚狼狽。一千石價旣已收捧,則京賑廳米,宜以其代計給,而以海西稅太米相換運去之意,海西·灣府及賑廳·戶曹,竝爲分付,何如?答曰,依。燼餘
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡特甚有加,淡淡之候,參·荼進御之後,其有所減,而困惱,脚痺特甚有加,腹部飽滿,熏熱,口渴特甚及膈間不淸利,眩氣往來,溺道不平之候,亦有所減,而眼視昏暗特甚之候,亦何如?寒氣不復發作,腰眼穴一帶牽疼有加之候,比昨減歇,而血溺,搔癢,腰下微浮之氣,漸益快減乎?今日臣等與諸醫入診,詳察症候,宜當。中宮殿膈滿,耳疼,自汗,食己旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚之候,一樣,而參·荼進御之後,淡淡之候,少減,熏熱,膈間不淸利之氣,未已,喉乾朝來止歇,眩氣往來,眼視昏暗特甚之候,無減,溺道不平,腰眼穴一帶牽疼有加之候,與昨無異,而寢睡不寧,寒氣更不發作,血溺不復放下,搔癢及腰下微浮之氣,猶未快減矣。勿爲入診。內殿膈滿,耳疼,自汗,食已旋飢之候,一向差減,而寢睡差勝矣。
伴送使書目,勅使今月初八日,瑞興止宿事。
政院達曰,今日文·武科放榜時,兩司當爲進參,而無行公之員,除在外外,呈告未肅拜人員,竝卽牌招,使之進參,何如?令曰,依。
領議政金昌集二十二度呈辭,入達。令曰,安心調理。
修撰金相尹三度呈辭,入達。遞差。
正言金礪上書。大槪,臣頃於春坊直中,以館所宴養時事,重被憲臣之論斥,逬出禁門,坐犯違慢,而不加誅罰,只許恩遞,繼以有薇垣之命。臣驚惶恧蹙,罔知所措,而卽於此際,召牌遽降,嚴畏分義,趨詣闕外,而顧臣所遭非常,不容終默,略陳短書,仍又徑退。伏乞亟削臣職,仍治臣前後違慢之罪,以安微分,以謝公議事,入達。
藥房口傳啓曰,醫官等以爲,參荼不可只進一番而止,今日更以五戔重進御,宜當云,小薊飮子兼進似難,姑不煎入,參荼煎入之意,敢啓。傳曰,依爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱特甚有加,脚痺,·腹部飽滿特甚,熏熱,膈間不淸利未已,及眩氣往來,溺道不平之候,復何如?腰眼穴一帶牽疼有加之候,其有所減,而腰下微浮,搔癢之候,比夜尤減乎?臣等不勝憂煎,惶恐敢啓。傳曰,膈間不淸利之氣,差勝,而其餘症候,一樣,腰眼穴一帶牽疼有加之候,比夜少減,腰下微浮之氣,猶未快減,搔癢之候,晝則止歇矣。
吏曹口傳政事,魚川察訪吳守經落點。
答正言金礪書曰,覽書具悉。臺言過當,爾無所嫌,勿辭察職。
刑曹參議柳重茂上書。大槪,臣於長僚之遞職,已有從前冒出之失,且於昨日,又逢呈狀人到家面辱之變,玆敢略暴其槪,仰請譴罷。伏乞亟賜處分,以安私分,以嚴國綱事,入達。答曰,覽書具悉。書辭令該曹稟處,爾其勿辭察職。以上朝報
迎接都監達曰,卽接伴送使·黃海監司狀達,則上副勅,以其家丁留置鳳城者,及族屬之在鳳城者,懇求白米各六七石,粘米各四五石,無前例,不可許施之意,累度送言,而逐日招諸譯輩,求索不已,略干米石贈給無妨,令都監稟旨分付矣。米石求請,曾所未有,勅使之以此發說,今始初聞,後弊所關,誠不可許施,而如以執言生梗爲慮,則參酌覓給,亦無所妨,以此分付,何如?敢達。令曰,知道。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚,熏熱,膈間不淸利,喉乾,眩氣往來,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下,寒氣不復發作乎?搔癢,腰下微浮之,漸益快愈乎?今日臣等與諸醫入診,詳察症候,宜當。中宮殿膈滿,耳疼,自汗,食已旋飢之候,漸益快愈,而寢睡幾復常節乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道,口淡,困惱,脚痺特甚有加,腹部飽滿特甚之候,一樣,而熏熱亦甚,膈間不淸利之氣,未已,喉乾朝來止歇,眩氣往來,眼視昏暗特甚之候,無減,溺道不平,腰眼穴一帶牽疼有加之候,與昨無異,寢睡不寧,血溺不復放下,搔癢及腰下微浮之氣,猶未快減矣。勿爲入診。內殿膈滿,耳疼,自汗,食已旋飢之候,一向差減,而寢睡差勝矣。
政院啓曰,卽者吏曹郞廳來言,今日爲政事,命下,而判書權尙游遭服制,參判金楺呈辭受由,參議權忭在外,不得開政云。判書卽爲牌招開政,何如?傳曰,允。
吏曹參判金楺三度呈辭,入達。只遞本職。
司諫尹錫來,持平李重協初度呈辭,入達。給由。
領議政金昌集二十三度呈辭,入達。令曰,卿之請告調將,殆浹三旬,昔者疾,庶幾今日愈,而一向引入,巽牘至於二十三上之多,益用愕然,無以爲諭。矧今聖候有加,上下憂遑,其不可不出,一也。聖心思想,愈久愈切,其不可不出,二也。艱虞溢目,鼎席不備,其不可不出,三也。以卿體國之誠,念及于此,則必幡然改圖矣。今玆勉出,不在多辭,特遣史官,諭以三可出之意,卿其亟斷來章,卽日偕來,用副虛佇之望。仍令曰,史官往諭。
政院啓曰,明日宗廟修改時,工曹堂上一員,當爲進參,而判書鄭澔,參議金榦俱在外,參判黃一夏身病猝重,勢難進參,似當有變通之道,何以爲之?敢稟。傳曰,判書改差,其代以無故人,今日政差出。
藥房口傳啓曰,卽伏承差備醫官所傳下敎,臣等與諸醫,反覆商議,則皆以爲,中宮殿患候,內傷門補中益氣湯進御後,諸症別無差勝之勢,自汗之候有加,前進加減補中益氣湯,依聖敎更進五貼,而元方中,附子三分中間減去,今後還入,宜當云,此藥煎入之意,敢啓。傳曰,知道。
伴送使書目,勅行今月初九日,黃州止宿事。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,脚痺特甚有加,腹部飽滿特甚,熏熱亦甚及膈間不淸利,未已,眩氣往來,溺道不平之候,復何如?腰眼穴一帶牽疼有加之候,其有所減,而腰下微浮,搔癢之候,比夜尤減乎?臣等不勝憂煎,惶恐敢啓。傳曰,諸症候一樣,腰眼穴一帶牽疼有加之候,晝亦無減,而腰下微浮之氣,猶未快減,搔癢之候,晝則差歇矣。
政院達曰,明日宗廟修改時,本署提調一員,例有進參,而都提調李濡身病,提調李澤帶軍銜,尙不出肅,卽爲牌招察任,何如?令日,依。
吏曹參判李澤上書。大槪,病伏中,因太廟修改時,本署提調之無可推移,召牌辱臨,事體至重,不敢言病,謹此曳到闕外,而天曹除命,又下此際,臣誠震駭,罔知所措。臣於年前,忝叨佐貳,陋拙畢露,至今愧恧,矧此亞席,責任尤重,反覆揣量,不可再誤,敢將危悃,輒此煩籲。伏乞亟遞臣新授職名,俾得以軍銜,進參於太廟之役事,入達。答曰,覽書具悉,卿其勿辭,從速察職。
假注書金相奭偕來,代權大規落點。
政院達曰,吏曹參判李澤書答已下,卽爲牌招,以爲明日宗廟修改時進參之地,何如?令曰,依。
平安監司義州府尹書目,冬至使一行,今月初七日還渡江事。以上朝報
吏批,以金克謙爲判校,吳守經爲魚川察訪,魚有龜爲兵曹參知,金民澤爲兵曹佐郞,黃璿爲獻納,金鎭商爲持平,權爲刑曹判書,閔鎭遠爲工曹判書,蔡橚爲碧潼縣監,申世雄爲蔚山府使,梁廷虎爲平安都事,李澤爲吏曹參判,金東弼爲忠淸左道京試官,李仁復爲全羅左道京試官,趙彦臣爲慶尙左道京試官,朴聖輅爲平安南道京試官。
柳弼垣·金相奭爲司正,李基福爲副司勇,金英震·尹揄爲副護軍,鄭澔·金橘爲副護軍,李觀命·趙觀彬·金昌翕爲副司直,金相尹·洪禹齊爲副司果,
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚,熏熱亦甚及膈間不淸利,喉乾,眩氣往來,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下乎?搔癢及腰下微浮之氣,漸益快減乎?大便閟滯,今已多日,夜來或有通利之勢乎?今日臣等與諸醫入診,詳察症候,宜當。中宮殿膈滿,耳疼,自汗,食已旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,眼視昏暗特甚之候,無減,溺道不平,腰眼穴一帶牽疼有加之候,與昨無異,而寢睡不寧,血溺不復放下,搔癢及腰下微浮之氣,猶未快減,大便閟滯,已至五日,尙未通利,飽滿益甚矣。勿爲入診。內殿膈滿,耳疼,自汗,食已旋飢之候,一向差減,而寢睡差勝矣。
假注書金相奭書達,臣敬奉令旨,傳諭領議政金昌集處,則以爲,臣不但情跡難安,近又疾病添劇,日夕呻痛,無復生人之意,而辭單連上,徽音愈邈,臣狼狽悶迫,罪日益積。今者徽旨特宣,又有史官偕來之令,辭意鄭重,恩數優異,已非賤臣之所當得,而至以上下憂遑,聖心之思想,爲臣可出之義,臣於此,不勝涕泣惶隕之至。臣雖無狀,粗有知識,何敢以此時,爲息偃自便之計哉?顧此病狀,萬無强起趨造之望,撫躬自悼,直欲溘然而不可得也。當俟神識稍定,謹以文字,畢暴肝膈,仰請威譴云。臣旣承偕來之令,姑爲仍留之意,敢達。令曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,脚痺特甚有加,腹部飽滿特甚,熏熱亦甚及膈間不淸利,未已,眩氣往來,溺道不平之候,復何如?腰眼穴一帶牽疼有加之候,其有所減,而腰下微浮搔癢,之候,比夜尤勝乎?臣等不勝憂煎,敢啓。傳曰,諸症候一樣,而腰眼穴一帶牽疼有加之候,比夜少減,腰下微浮之氣,猶未快減,搔癢之候,晝則少歇矣。
又口傳啓曰,卽伏聞差備醫官所傳下敎,大便閟滯,已至五日,今日登廁移時,亦不通利,茵陳丸進御,何如,爲敎云。臣等與諸醫商議,則皆以爲,茵陳丸材料頗峻,自前峻材之劑進御,則初似通利,而後來閟滯尤甚,卽今異於前時,不宜進御,四磨湯,通氣道,利大便,進御宜矣,而依元方磨服,則味似不苦,煎進宜當云。此藥煎入之意,敢啓。傳曰,四磨湯力微,檳榔·沈香,味不好,似難進御,通利大便之他丸藥,更爲議進,可也。
又口傳啓曰,他丸藥議進事,命下矣。臣等更與諸醫商議,則皆以爲,茵陳丸峻利,旣不可進御,四磨湯味惡,亦難進御,單黑丑頭末五戔重,梧子大作丸,每一次五丸進御,則非但通利大便,亦有效於腰痛,脚痺云。此丸藥卽爲劑入之意,敢啓。傳曰,依爲之。
全羅監司書目,同福縣監徐宗揆,今月初五日身死事。
京畿監司書目,驪州牧使沈廷輔折受田畓,在本邑者,至於二十結,則法例所在,不可强令赴任,罷黜事。
檢閱尹東衡牌不進,依承傳罷職。
領議政金昌集箚子。大槪,冒進危懇,乞收偕來之令,入達。答曰,覽箚具悉卿懇。昨者特遣史官,諭以三可出之義,謂余此言,亶出心腹,卿必改圖矣。誠不料辭本之又上也。聖上呻吟之中,聞卿不出,缺然殊甚。至有若添一病之敎,余雖誠淺,獨不體聖念之至此乎?卿其勿復以情病爲辭,卽起偕來,用慰如渴之望。仍令曰,此箚答,使偕來史官傳諭。
京畿監司書目,果川呈,以左參贊趙泰耉辭職上書上送事。答曰,覽書具悉。卿其勿辭,從速上來行公。
持平金鎭商上書。大槪,柏府新命,又下意外,驚惶悶蹙,罔知攸措。今玆所叨,是臣已試蔑效之地,加以情勢難安,實無冒出之勢,敢貢血懇,冀蒙恩遞。且臣於禮曹所稟定仁章里改葬時,望哭之節,竊有愚見,兼此附陳,乞賜察納事,入達。答曰,覽書具悉。書辭令該曹稟處。爾其勿辭,從速察職,
上在慶德宮。停常參·經筵。
夜一更·二更,月暈。
大殿·中殿·世子宮,藥房·政院·玉堂二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?大便通利之後,其無虛憊之候,而口淡,困惱,脚痺特甚有加,腹部飽滿特甚,熏熱亦甚及膈間不淸利,喉乾,眩氣往來,溺道不平之候,其有所減,眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下乎?搔癢,腰下微浮之氣,漸益快減乎?今日臣等與諸醫入診,詳察症候後,小薊飮子連進與否,議定宜當。中宮殿膈滿,耳疼,自汗,食已旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,熏熱亦甚之候,一樣,而大便通利,腹部飽滿特甚,少減,泄便之後,頗覺虛憊,膈間不淸利之氣,未已,喉乾朝來止歇,眩氣往來,眼視昏暗特甚之候,無減,溺道不平,腰眼穴一帶牽疼有加之候,亦無所減,而寢睡無異全失,血溺不復放下,搔癢及腰下微浮之氣,猶未快減矣。勿爲入診。小薊飮子連進當否,與諸醫議定,而昨今口淡尤甚,似難進御矣。內殿膈滿,耳疼,自汗,食已旋飢之候,一向差減,而寢睡差勝矣。
伴送使書目,勅行今月初十日,平壤止宿事。
司諫尹錫來,持平李重協三度呈辭,入達。遞差。
刑曹參議柳重茂初度呈辭,入達。給由。
假注書柳弼垣有頉,代朴弼虁落點。
假注書權大規有頉,代申昉落點。
藥房口傳啓曰,卽伏承朝問安批答,則勿爲入診,與諸醫,議定小薊飮子連進當否事,命下矣。臣等與諸醫商議,則皆以爲,聖候大便之餘,脈候症候,必須入診詳察,然後可以議定藥物云。卽今聖候,雖甚困憊,臣等與諸醫,卽爲入診之意,惶恐敢啓。傳曰,知道。
領議政金昌集箚子。大槪,前後徽旨,夐出尋常,在臣分義,何敢爲一向撕捱之計,而病勢實難運動,末由趨承,不得不瀝血請譴,亟削臣職,仍治臣罪事,入達。
藥房口傳啓曰,臣等入診退出後,與諸醫商議,則皆以爲,大泄之餘,脈候若或虛軟,則當進補劑,而脈候旣不至虛軟,似不可輕用補劑,他藥物又難進御,今日姑停藥物,稍冷粥飮頻頻進御,以爲止泄調胃之地,宜當云,故今日不爲議藥以入之意,敢啓。傳曰,知道。
答領議政金昌集箚曰,覽箚具悉卿懇。前後箚辭,諭余至德矣,卿胡不諒,連章祈免,若是其太過耶?益用愕然,無以爲諭。卿其體聖上思想之心,念小子勤懇之意,安心勿辭,亦勿待罪,俟得小閒,卽速偕來,用副上下之望。仍令曰,此箚答令偕來史官傳諭。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,再明日爲之。
政院達曰,新除授典籍李星煥肅拜單子,旣己捧入,而中路落馬,不得入來云。此與怠緩不及者,有異,而單子旣入之後,終闕肅拜,事涉未安,推考何如?令曰,勿推。以上朝報
備局達曰,咸鏡北道科場,評事例爲主試,評事有闕之代,當爲差出下送,而日字急迫,勢難趁期馳進。自前如此之時,北道則本道都事掌試,而南道則差送京試官矣。今亦依此擧行之意,本道及該曹,竝爲分付,何如?答曰,依。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚,熏熱亦甚及膈間不淸利,喉乾,眩氣往來,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,血溺不復放下,搔癢,腰下微浮之氣,漸益快減乎?今日臣等與諸醫入診,詳察症候,議定當進之藥,宜當。中宮殿膈滿,耳疼,自汗,食已旋飢之候,漸益快愈,寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,眩氣往來,眼視昏暗特甚之候,無減,溺道不平,腰眼穴一帶牽疼有加之候,與昨無異,而寢睡不寧,血溺不復放下,搔癢快減,而腰下微浮之氣,往來矣。勿爲入診。與諸醫議定當進之藥,宜當。內殿膈滿,耳疼,自汗,食已旋飢之候,一向差減,而寢睡差勝矣。
假注書金相奭書達,臣敬奉令旨,傳諭于領議政金昌集處,則以爲,臣年迫致仕,義當必退,病已纏身,亦甚難强,而適値聖候有加之時,逐日瀆擾於嘗藥之中,私分已極惶恐,而徽旨連降,辭意切至,有非臣子所敢聞者。到此地頭,他不暇顧,而目今宿患泄症方劇,胸痛兼苦,實無起動之望,若蒙先還史官,稍加調息,謹當趨承云矣。大臣以若蒙先還史官,謹當趨承爲言,而病狀頗重,實無起動之勢,臣旣承偕來之令,姑爲仍留之意,敢達。令曰,知道。
政院達曰,大司憲李喜朝在外,執義李鳳翼,掌令鄭東後呈辭,掌令李深呈辭入達,持平金鎭商未肅拜,無行公之員,連日監察荼時,事甚未安,除在外及呈辭入達外,呈告未肅拜人員,竝卽牌招察任,何如?令曰,依。
又達曰,金吾罪囚多滯,玉堂禁推,亦至累日,而本府堂上無行公之員,久未開坐,事甚可慮。判義禁宋相琦,知義禁申銋,同義禁黃一夏·金德基,竝卽牌招察任,何如?令曰,依。
伴送使書目,勅行今月十一日,順安止宿事。
假注書朴弼虁有頉,代李著落點。
假注書申昉有頉,代尹焜落點。
藥房口傳啓曰,伏承朝問安批答,與諸醫議定當進之藥事,命下矣。臣等與諸醫商議,則皆以爲,夜來上候脈度,更爲診察,然後可以議定藥物云,醫官使之趁卽入診,退出後議藥之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞入侍醫官所傳之言,聖候卽今口淡特甚,雖議定藥物,似難進御,今姑不爲議藥之意,敢啓。傳曰,知道。
江原監司書目,臣之情勢病狀,終難在職,不得不冒死更籲,乞賜鐫削臣職事,上書上送事。達。答曰,覽書具悉。卿其勿辭,從速察職。
京畿監司書目,廣州兼任龍仁呈,以工曹參議金榦辭職上書上送事。達。答曰,覽書具悉。爾其勿辭,從速上來察職。
義禁府達曰,今日本府之坐,禁推二人,所當竝爲照律以入,而金相玉與知事申銋,爲同姓三寸姪女夫,有應避之嫌,故金雲澤獨爲照律以入之意,敢達。令曰,知道。以上朝報
迎接都監達曰,卽接伴送使李觀命,平安監司李肇聯名狀達,則上勅禮單馬一匹,中路得病,多般療治,未得差歇。上勅以爲留養地方官,待差上送,而到龍灣,當有言說之事云,病馬則隨來馬主處,卽爲出給,而渡江時,若於刷馬·驛馬中,欲爲換充持去,則亦難防塞,令都監卽速稟旨分付云矣。禮單馬如或有病,則許以他馬換給,而他馬之代,還以禮單馬,給其本主,本主如或稱冤,則以價本依定式出給者,已有前例,以此分付於司僕寺及本道,何如?令曰,依。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚,熏熱亦甚及膈間不淸利,喉乾,眩氣往來,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下,腰下微浮之氣,漸益快減乎?水刺之進,幾至全廢,口淡之候,尙未鎭定,當進之劑,亦未議定,臣等區區煎灼之憂,不可盡達,今日與諸醫入診,詳察症候,宜當。中宮殿,膈滿,耳疼,自汗,食已旋飢之候,漸益快愈,而寢睡幾復常節乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,眼視昏暗特甚之候,無減,溺道不平,腰眼穴一帶牽疼有加之候,與昨無異,而寢睡不寧,血溺不復放下,腰下微浮及眩氣往來矣。勿爲入診。內殿膈滿,耳疼,自汗,食已旋飢之候,一向差減,耳疼快愈,而寢睡差勝矣。
刑曹參議柳重茂,掌令李深,正言金礪再度呈辭。入達。加給由。
政院啓曰,卽者吏曹郞廳來言,今日爲政事,命下,而判書權尙游病不來,參判李澤陳書,參議權忭在外,不得開政云,判書·參判竝牌招,以爲開政之地,何如?傳曰,允。
備邊司達曰,今日賓廳日次,堂上之無故進參,只是二員,戶曹判書宋相琦,昨日承牌之後,今又因入,事甚未安,卽爲牌招,使之進參,何如?令曰,依。
吏曹判書權相游牌不進。
校理金雲澤牌不進,罷職傳旨。傳曰,只推勿罷。
令曰,大臣·備局堂上引接。
謝恩,兼漢學敎授黃龜河。
假注書李著有頉,代朴泰彙·李夏演·韓斗一。
大殿·中殿·世子宮·嬪宮,藥房,政院·玉堂夕問安。答曰,知道。
吏曹啓曰,守令有闕,政事,取稟。傳曰,明日爲之。
校理金雲澤再牌不進,罷職傳旨。傳曰,只推勿罷。
伴送使書目,勅行今月十二日,安州止宿事。以上朝報
吏批,以鄭澔爲判尹,洪致中爲戶曹參議,李重協爲文學,李廷燁爲戶曹佐郞,南一明爲副修撰,趙彦臣爲司諫,宋必恒爲持平,朴聖輅爲司僕正,李壽民爲驪州牧使,愼無逸爲瑞興縣監,洪洵爲同福縣監,尹商來爲安奇察訪,金重熙爲忠淸都事,趙遠命爲全羅右道京試官,鄭楷爲咸鏡南道京試官。
兵批,以尹錫來爲副護軍,李重協爲副司直,李仁復爲副司果,李著·尹焜爲副司正。
大臣·備局堂上引接入對時,右議政李所達,頃日通信使請對時,以員役軍官輩資裝事,請貸戶曹銀三千兩矣,其後戶曹只給二千兩,而一千兩則防塞矣。雖二千兩,比前例有加,而今番則因使臣之遞易,行期且迫,頗有不足之患,此與燕行所貸,有異,使還之後,卽當還報云。戶曹雖難更許,其一千兩則分付各軍門,使之許貸,何如?令曰,依爲之。
又所達,此乃江華留守沈宅賢狀達也。本府軍餉元數,不爲不多,而卽今留儲,不及其半,此由於各處移轉,不爲輸納之致。訓鍊大將李弘述曰,軍餉與還上自別,雖緣連歲荐飢,有所未捧,不可以此置之,未納守令中,抄出其尤甚者,從輕重論罪,似宜。李曰,旣云軍餉,則不特江都,如南漢·北漢餉米,亦當一體施行,而諸道餉穀,亦不可異同,歲末捧未捧,使諸道別爲狀聞居末者三人,似爲得宜。令曰,軍餉居末三人,依此論罪,可也。
又所達,此乃守禦使閔鎭厚狀達也。廣州山城樹木,不得任意斫伐,禁令甚嚴,而頃者府尹尹陽來,以勅使時所用,請伐而不許矣。本府因爲斫用,事勢雖出於急遽,而不可無論罪之擧云,尹陽來雖非私事,若不論罪,則後弊難防,先罷後推,何如?令曰,尹陽來先罷後推,可也。
上在慶德宮。停常參·經筵。
禮曹佐郞金廷潤,繕工奉事洪義人,愍懷嬪墓莎草修改事,出去。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚,熏熱亦甚及膈間不淸利,喉乾,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下,眩氣往來,腰下微浮之氣,漸益差減乎?近日諸症候一向如此,而臣等不復數數入侍,今日與諸醫入診,詳察症候,宜當。中宮殿膈滿,自汗,食已旋飢之候,漸益快愈,而寢睡幾復常節乎?加減補中益氣湯五貼,又盡於昨日,今日亦令醫女,趁早入診,詳知症候後,可以議定加進當否矣。臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,溺道不平,腰眼穴一帶牽疼有加之候,與昨無異,而寢睡不寧,眼視昏暗特甚之候,無減,血溺不復放下,眩氣往來,而腰下微浮之氣,己盡消減矣。內殿膈滿,自汗,食已旋飢之候,一向差減,而寢睡差勝矣。
掌令李深,正言金礪,三度呈辭。入達。遞差。
昨日引接時,掌令鄭東後所達,請亟寢尹宣擧書院勿毁之令,依前回達施行,仍令本道,盡毁其文集板本事,令曰,勿煩。
禮曹申目,粘連持平金鎭商上書云云,仁章里破舊墳發引改葬時,三度望哭之節,旣引辛巳已行之例,仰稟大朝,而蒙允,則今不敢別生他議哛不喩,此事關係亦重,議大臣稟處,何如?達。依準。又申目,議于大臣,則領府事李濡,以爲憲臣之言,雖未見其合宜,而方在縮伏中,何敢獻議?領議政金昌集,以爲改葬禮節,一遵始葬之儀,則邸下望哭之節,固情理之所不容已,憲臣所引伯魚事,未見其襯合於今日,則依該曹稟定擧行,似爲得宜,伏惟徽裁。判府事趙泰采,與領議政議同,判府事李頤命以爲,禮子爲父後,不得自盡於私親,所以敬祖宗重宗廟,卽禮之大防,而王家尤所嚴重者也,憲臣之有意於望哭之節,蓋恐其或失於禮意,然其所引伯魚事,情禮未必恰同於今日。夫伯魚,爲父後而哭出母,踰禮也,期不除而哭無時,徑情也,夫子之甚之也,不亦宜乎?邸下若於私親之改葬,將爲之制服而哭奠,實爲踰禮徑情之失,聖上必有訓戒,群下又當力爭,以存其大防矣。今者尸柩出地,重壤復閉,而尙不得遙望一哭,則生育之恩,反同路人,聖上之前後,許禮官望哭之請者,誠以無嫌於禮防,不忍於人情也,且嘗行之於初葬,則到今無容別議,伏惟徽裁。判府事金宇杭,與判府事李頤命議同。右議政李健命以爲,學識蒙昧,其於王朝典禮,尤何敢容喙,而第伏念改葬,雖異於始葬,凡係禮節,一遵始葬之儀,則今此仁章里改葬時,邸下三度望哭之節,蓋欲倣辛巳已行之禮,而憲臣所引聖訓,非爲葬時而發,則該曹稟定,似爲得宜,伏惟徽裁。左議政權尙夏在外,不得收議,大臣之意如此,徽裁,何如?達。依議施行。
今日藥房入診時,提調閔鎭遠本職工曹判書,今姑改差事,榻前下敎。中宮殿,加減補中益氣湯五貼加進事,榻前定奪。
藥房口傳啓曰,臣等入診退出後,與諸醫,依榻前下敎,反復相議,則皆以爲,丁酉年間所進加減六君子湯,依其方五貼進御,宜當云,此藥煎入,而粟米飮兼進,似過云,自明日粟米飮不爲煎入之意,敢啓。傳曰,知道。
兵曹口傳政事,副司果閔鎭遠。
謝恩,兼春秋林益彬。
大殿·中殿·世子宮·嬪宮,藥房·政院·玉堂夕問安。答曰,知道。
今日諸承旨持公事入對時,刑曹參判李徵龜牌不進。
校理金雲澤牌不進,罷職傳旨。傳曰,只推勿罷。
吏曹口傳政事,忠淸都事崔守慶·李巨源·成胤光。
校理金雲澤再牌不進,罷職傳旨。傳曰,禁推。
禁府,金雲澤拿囚。達。以上朝報
吏批,尹錫來爲輔德,宋道涵爲禮賓正,張植爲工曹佐郞,李秀衡爲漢城判官,柳重謙爲歸厚別提,趙觀彬爲金城縣令,李廷弼爲扶安縣監,韓以原爲掌令,李重協爲正言,申弼誨爲平安都事,李深爲蔚山府使,金礪爲慶尙左道京試官,張鵬翼爲驪州牧使。
兵批,以閔鎭遠爲副司直,李深爲副護軍,金礪爲副司果。
申時,王世子座尊賢閣。承旨持公事入對,右副承旨李聖肇,弼善趙鳴謙,假注書朴泰彙,編修官金克謙。右副承旨李聖肇讀忠淸道燕岐儒生成大齡等上書,兩先正宋浚吉事。答曰,覽書具悉。書辭令該曹稟處。
讀戶曹草記曰,忠淸道牙山倉所屬戊戍田三稅上納事,頃已達下分付矣。卽接牙山縣監所報,則田三稅雖已畢捧,都事尙未下來,卽爲口傳差出,給馬發送事,達下。
讀京畿監司狀達曰,果川縣監趙涑書院創建時,監司一字缺監首唱儒生指名馳達事,達下。
侍講院說書徐宗燮同姓四寸兄宗揆身死,服制已行出仕事,達下。
讀濟州牧使所達,境內染病,方痛死亡相繼事,達下禮曹。
讀戶曹數字缺嘉府院君權慄恩賜田結未準,據茂朱府使數字缺
李聖肇達曰,近來此下缺
午時,上御興政堂。藥房入診入侍,都提調李頤命,提調閔鎭遠,副提調任埅,記事官李重述,編修官金克謙,記注官申滌,醫官柳瑺·李時聖·權聖徵·許坫·吳重卨·方震虁·金德三·李徵夏·崔泰齡。
李頤命進伏曰,數日來寢睡之節,不能少勝,臣等憂煎曷極?溺道不平,無加減,小便亦不澁滯云,而今聞如豆殼之物,一字缺下於小便云,故下時別無澁滯之候,而不能知覺一字缺。上曰,放下時不自知覺矣。頤命曰,便泄之意,尙未已乎?數字缺上曰,尙有泄意矣。頤命曰,便道連日開豁,飽滿數字缺爲特甚乎?上曰,今日頗甚矣。閔鎭遠曰,黑尹丸此下缺定云,卽今何如?上曰,口淡特甚,故別無所思之物矣。鎭遠曰,數字缺元無思食之念乎?中氣不至虛乏,而不欲進御乎?上曰,有時腹部虛乏,而口淡特甚,故不能强進食物數字缺。命曰,病候如此,已至累日,所當議進藥物,而口淡特甚,故姑俟其少間,而今至屢日,亦無漸勝之勢,坐待自然差勝,極爲憫菀,今日別爲仰請入診,議定鎭脾胃之劑,伏計矣。上曰,問于醫官,可也。頤命請先使醫官診脈。上曰,唯。諸醫以次診察。柳瑺曰,脈候有力,數氣尙在矣。李時聖曰,脈候弦數,而左脈比右尤數矣。權聖徵曰,脈候少數,而不至大段,乍沈矣。金德三曰,脈候左右三部沈數矣。頤命請眼候診視。聖徵曰,眼候瞳子一樣,精采比前,似明朗矣。吳重卨·崔泰齡所見皆同。頤命請腹部診察。聖徵曰,腹部少似飽滿,而不至堅硬,左邊頗高,腹背部如常矣。頤命曰,腰痛處更不移痛於他處乎?上曰,不爲移痛矣。頤命曰,搔疹止歇之後,更不發作乎?上曰,姑不發作矣。頤命曰,醫官各陳所見。瑺曰,大泄之後,所當調助脾胃,蔘·朮之劑,不可不用,六君子湯,似好矣。時聖曰,小臣意見,與諸醫有異,上候胃强脾弱,故有此諸症,臣意以爲,以食物補脾胃,除去補陽劑,專用滋陰之藥,此乃抑强扶弱之道也。陰氣二字缺自然無思食之念,今宜滋陰,不可補陽,所謂四字缺決不可用也。卽今症患之轉輾沈痼,未及此下缺,許坫曰,泄便之後,口淡特甚,此下缺於此,自今諸症候,決非陰血所祟,而李六字缺陰治火爲言,臣誠未曉也。古人曰,老人引年之術,五字缺主未聞助陰也。爲今之計,莫如專補脾胃,不補三字缺而何由有思食之念耶?六君子湯進御,爲可,治火之二字缺決不可用也。方震虁曰,近來氣候,已非前日之比,而下一字缺進御後,中氣尤不如前,卽今用六君子湯,似宜矣。德三曰,上候血分不足,而扶血則有妨於脾胃,口淡輒加,卽今宜用六君子湯,然後徐議淸火,可也。李徵夏曰,上候連以口淡特甚,水刺之進,已自昨秋頓減,近來口淡特甚,又有加,至有淡淡之候,水刺則幾至全廢,目今急務,專在於補脾,調助脾胃之劑進,用似宜矣。頤命曰,醫官等所見,已各畢陳矣。臣十年侍湯,竊覵上候,陰血不足,陽火甚盛,諸醫議藥之際,所見互有異同,獨李時聖,專以治火爲主,時聖自是老熟於醫方,不無意見,而臣等旣昧醫術,不能適從,卽今脾胃之積敗若是,勢將從衆,進用補脾胃之劑,宜當,退與諸醫,更爲議定計矣。上曰,補脾胃之劑,似當用之矣。鎭遠曰,六君子湯,味不甚惡,而自量卽今,亦難進御乎?上曰,曾已進御,其味不甚惡矣。頤命曰,中宮殿症候,聞慶恩府院君之言,玉色行步,已向差勝,水刺亦勝,加減補中益氣湯,旣有顯效,則不可因此中止,加用五貼,何如?上曰,加用五貼,可也。出定奪頤命曰,中宮殿每五字缺私忌,輒進素膳,近日行素,已至屢日云,語五缺。上曰,昨今有私忌云矣。頤命曰,四行缺且臣於昨年,有所稟定事半行缺內喪之用,故更備一板木,今將合木,提調五字缺備員檢察,而臣方見帶內局提調,竝直廚院,不二缺合有變通之道,乞遞臣本職,俾得安意入直伏望。上曰,工判·禮參,例兼提調矣。鎭遠曰,然矣。上曰,工判今姑遞差,可也。出下敎頤命曰,今日日氣稍暖,開戶殿坐,似無所妨,而或値風氣稍冷,則恐有妨於調攝矣。上曰,閉則壅鬱,故開之矣。遂退出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚,熏熱亦甚及膈間不淸利,喉乾,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下乎?眩氣往來之候,漸益差減乎?今日臣等與諸醫入診,詳察症候,宜當。中宮殿膈滿,自汗,食已旋飢之候,漸益快愈,而寢睡幾復常節乎?今日亦令醫女入,診宜矣,臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,溺道不平,腰眼穴一帶牽疼有加之候,與昨無異,而寢睡不寧,眼視昏暗特甚之候,無減,血溺不復放下,眩氣往來矣。勿爲入診。內殿膈滿,自汗,食已旋飢之候,一向差減,而寢睡差勝矣。
刑曹參議柳重茂三度呈辭,入達。遞差。
伴送使書目,勅行今月十三日,定州止宿事。
持平金鎭商達曰,臣於日昨,以仁章里改葬時,邸下不當行望哭事,敢陳愚見,至承令該曹稟處之敎,臣於是,有以見邸下好禮不自專之盛意,及覩該曹申目與大臣收議,竊不勝訝惑焉。諸議大要,以爲改葬禮節,一遵始葬之儀,則今此望哭,亦當倣前以行云,夫一遵始葬云者,不過謂殯斂之具,窀穸之事,非指制服之節,哭踊之數也,禮,當服三年者,服緦,其餘無服,固有以殺之也。今以邸下之哭於始葬者,爲改葬必哭之例,則不但非殺其禮之意,且始葬之哭,在邸下服未盡之時,則又何足援論於改葬乎?且以邸下所已行者,言之,壬午初朞時,有望哭之儀,其時禮官,引伯魚哭夫子甚之文,有所陳稟,聖上以喪服已盡,似無哭禮,爲敎,議竟不行。今邸下旣不哭於朞,而反哭於改葬,則豈不近於始殺而終隆乎?收議以爲,尸柩出地,重壤復閉,而尙不得遙望一哭,則生育之恩,反同路人云。邸下當昔初朞之日,其欲一哭而伸情者,必有加於今日,而乃勉抑而不之哭焉,此所謂體聖意而遵禮訓,顧何傷於生育之恩,而致有同路人之歎乎?申目以爲,臣下之喪,亦有擧哀之節,則何以加其禮之說,亦恐未之深思云,臣之所陳者,只在於改葬一節,無論上下之禮,初喪擧哀,非所可言,其所謂未之深思云者,臣實未晚也。噫,自古孝子仁人之隱傷掩涕,莫伸私恩者,固多矣,此豈薄於所生而然哉?誠以禮有大防,情難徑行故也。然則今諸臣之不究應殺之禮,惟欲使邸下,行望哭之節者,臣切病之。臣之區區,或慮邸下至情,以存過而失禮,敢效無隱之忱,而今者諸臣之議如此,其何敢晏然於職次乎?請令遞斥臣職。答曰,勿辭,退待物論。
假注書朴泰彙有頉,代徐命九落點。
右副承旨李聖肇上書。大槪,敢陳私懇,冀蒙矜察事,入達。
假注書尹焜有頉,代許沃落點。
中路問安使沈玹入來。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,脚痺特甚有加,腹部飽滿特甚,熏熱亦甚及膈間不淸利,未已,溺道不平之候,復何如?腰眼穴一帶牽疼有加之候,其有所減,而眩氣往來之候,比昨有減乎?臣等不勝憂煎,惶恐敢啓。傳曰,諸症候及眩氣往來之候,晩後亦一樣矣。
答右副承旨李聖肇書曰,覽書具悉。書辭令該曹稟處。以上朝報
申時,王世子坐尊賢閣。承旨持公事入對,左副承旨韓重熙,輔德尹錫來,假注書許沃,記事官林益彬。韓重熙進讀副護軍李世勉卒逝單子事,達下。
又讀戶曹判書金德基服制單子事,達下。
又讀京畿監司狀達,官奴壬贊,一乳生三子,依例賜米事,達下。
又讀禁府申目,金雲澤·金相玉元情事,達下。
又讀左承旨李聖肇乞郡上書末,答曰,令該曹稟處。
又讀京畿監司狀達,道內各邑飢饉滋甚,以忠州社倉穀移賑事,達下。
又讀京畿監司狀達,本道農事失稔事,達下。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚,熏熱亦甚及膈間不淸利,喉乾,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下,眩氣往來之候,漸益差減乎?今日臣等與諸醫入診,詳察症候,宜當。中宮殿膈滿,自汗,食已旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,溺道不平之候,腰眼穴一帶牽疼有加之候,與昨無異,而寢睡不寧,眼視昏暗特甚之候,無減,血溺不復放下,眩氣往來矣。勿爲入診。內殿膈滿,自汗,食已旋飢之候,一向差減,而寢睡差勝矣。
伴送使書目,勅行,今月十四日,車輦止宿事。
府前達,請亟寢尹宣擧書院勿毁之命,依前回達施行,仍令本道,盡毁其文集板本事。新達,新除授持平宋必恒,時在全羅道扶安縣任所,司諫院司諫趙彦臣,時在慶尙道星州地,請斯速乘馹上來事,下諭。引嫌而退,各陳意見,旣無謙端,以此引避,無已太過。請持平金鎭商出仕。答曰,不從。下諭及處置事,依達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,脚痺特甚有加,腹部飽滿特甚有加,熏熱亦甚及膈間不淸利未已,溺道不平之候,復何如?腰眼穴一帶牽痛有加之候,其有所減,而眩氣往來之候,比夜尤減乎?臣等不勝憂煎,惶恐敢啓。傳曰,諸症候及眩氣往來之候,晩後一樣矣。以上朝報
申時,王世子坐尊賢閣。承旨持公事入對時,右副承旨李聖肇,司書魚有龍,假注書徐命九,記事官林益彬。李聖肇進讀通信使行國書,令前大提學宋相琦製進事。令曰,依爲之。
又讀咸鏡監司狀達,齎送敎書道內頒布事,達下。
又讀義州府尹狀達,湖南位米太五千石,特許納價發賣事,達下,仍達於小臣上年待罪義州矣。再昨年農事失稔,故二字缺朝家特許發賣一萬五千石穀矣。昨年農三字缺稔,與前無異,還上亦太半未捧,且當四字缺無救濟之策,誠如金有慶此下四行缺令該曹急速差送事,達下。
又七字缺達,軍餉米元數內一分,依前例移轉劃三字缺事,達下。
又讀咸鏡監司狀達,純陵丁〈字閣〉,雨漏處及陵寢頹圮處修改事,達下。
讀戶曹草記,李世勉致賻事,達下。
讀禮曹申目,沈益謙繼後事,達下。
又讀禮曹申目,李松徵·申等繼後事,達下
讀掌隷院申目,花陵君洮代奴受出事,達下。
讀禮曹申目,果川縣趙涑書院創建時,監司李晩成從重推考,縣監李箕佐罷職,首倡儒生李東苾,限三年停擧事,達下。遂以次罷出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚,熏熱亦甚及膈間不淸利,喉乾,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下,眩氣往來之候,漸益差減乎?今日臣等與諸醫入診,詳察症候,宜當。中宮殿膈滿,自汗,食已旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚,熏熱亦甚之候,一樣,而膈間不淸利之氣,未已,喉乾朝來止歇,溺道不平,腰眼穴一帶牽疼有加之候,與昨無異,而寢睡不寧,眼視昏暗特甚之候,無減,血溺不復放下,眩氣往來矣。勿爲入診。內殿膈滿,自汗,食已旋〈飢〉之候,一向差減,而寢睡差勝矣。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,入診醫官退出後,臣等與諸醫商議,則皆以爲,加減六君子湯進御後,膈間有滯氣,不可更進,卽今脾胃積敗,口淡特甚之時,不得進用補脾之劑,極切悶慮。蔘苓荼以人蔘三錢重進御,宜當云,此藥煎入之意,敢啓。傳曰,知道。
京畿監司書目,朔寧郡守李守賢,身爲地主,邑民之女,欲爲作妾,而怒其不從,多發可駭之擧,如此不法之人,不可仍置,罷黜事。
伴送使書目,勅行今月十五日義州止宿,十六日渡江入去事。
同副承旨李文興辭職上書。入達。遞差。
忠淸監司書目,韓山呈,以吏曹參議權忭病重上去不得事。達。令曰,調理上來事,回諭。以上朝報
申時,王世子坐尊賢閣。諸承旨持公事入對時,左副承旨韓重熙,右副承旨李聖肇,司書魚有龍,假注書徐命九,記事官林益彬。韓重熙進讀平安兵使曹達,將官勤仕之類,受出於職牒事,達下。
又讀慶尙監司狀達,道內人物虎囕事,達下。
又讀慶尙監司狀達,非時暴雨連日,兩麥損傷事,達下。
又讀京畿監司狀達,麻田郡官屯田賜牌出給處,還給本郡事,達下。
又讀慶尙監司狀達,醴泉郡反庫事,達下。
又讀備邊司申目,平安道慈母山城事,達下。
又讀備邊司申目,東萊府使徐命淵狀達事,三字缺事,達下。
李聖肇讀李文興四行缺軍官韓允泰乘夜擅入刑曹衙門八字缺得情事。令曰,除刑推議處。
又讀慶尙監司達,到配罪人等保授事,達下。
又讀慶尙監司所達,金海保授罪人物故事,達下。
又讀公州營將南泰迪狀達,啓覆罪人徑斃事,達下。
又讀安東營將李汝迪狀達,明火賊李失業等承服,令該曹處節指示捕捉人加資事。仍達曰,此等狀達中指示捕捉人,例有論賞之請,而今汝迪,直以加資爲請,此未諳規例也。當施推考之罰,旣已罷職,此後申飭邊將等處,何如?令曰,依爲之。
又讀大丘營將狀達,姜萬永等承服,令該曹照法處斷事,達下。遂罷出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚,熏熱亦甚及膈間不淸利,喉乾,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下,眩氣往來之候,漸益差減乎?今日臣等與諸醫入診,詳察症候,宜當。中宮殿膈滿,自汗,食已旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚,熏熱亦甚之候,一樣,而膈間不淸利之氣,未己,喉乾朝來止歇,溺道不平,腰眼穴一帶牽疼有加之候,與昨無異,而寢睡不寧,眼視昏暗特甚之候,無減,血溺不復放下,眩氣往來矣。勿爲入診。內殿膈滿,自汗,食已旋〈飢〉之候,一向差減,而寢睡差勝矣。
吏曹啓曰,承旨有闕,政事,取稟。傳曰,明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,脚痺特甚有加,腹部飽滿特甚,熏熱亦甚及膈間不淸利,未已,溺道不平之候,復何如?腰眼穴一帶牽疼有加之候,其有所減,而眩氣往來之候,比昨有減乎?臣等不勝憂煎,惶恐敢啓。傳曰,諸症候及眩氣往來之候,一樣,而熏熱亦甚之候,差勝矣。以上朝報
申時,王世子坐尊賢閣。承旨持公事入對時,右承旨兪崇,說書徐宗燮,記事官林益彬,假注書徐命九。兪崇進讀黃海監司狀達,道內農形雨澤事,達下。
讀宣惠廳申目,伊川大同米作錢事,依定式上納之意,分付事,達下。
又讀漢城府申目,癘疫全家陷沒之類,恤典擧行,身布一倂許減事,令各該司擧行事,達下。
又讀黃海監司狀達,麟蹄縣反庫事,達下。
又讀黃海監司狀達,罪人朴時昌等到配事,達下。
徐宗燮進曰,本院本來疲弊,員役等朔下,以若干收三字缺下,而每患不足矣。近來飢饉癘疫四行缺貢繼用之地,何如?令曰,依爲之。出擧條遂罷出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚,熏熱亦甚及膈間不淸利,喉乾,溺道不平之候,其有所減,而眼視昏暗特甚之候,亦如何?腰眼穴一帶牽疼有加之候,比昨減歇,而血溺不復放下,眩氣往來之候,漸益差減乎?今日臣等與諸醫入診,詳察症候,宜當。中宮殿膈滿,自汗,食已旋飢之候,漸益快愈,而寢睡幾復常節乎?加減補中益氣湯五貼,已盡於昨日,今日令醫女趁早入診,詳知症候後,可以議定加進當否矣。臣等不勝終宵憂煎,敢此問安,竝爲仰稟。答曰,知道。蔘荼連進之後,口淡,困惱特甚有加之候,少減,脚痺特甚有加,腹部飽滿特甚之候,一樣,而熏熱,膈間不淸〈利〉之氣,未已,喉乾朝來止歇,溺道不平,腰眼穴一帶牽疼有加之候,與昨無異,而寢睡不寧,眼視昏暗特甚之候,無減,血溺不復放下,眩氣往來矣。勿爲入診。內殿膈滿,自汗,食已旋飢之候,一向差減,而寢睡差勝矣。
正言李重協達曰,臣之昨在憲職,幸蒙告遞,曾未數日,荐有恩除,惝怳感激,不省所措,屬緣賤疾苦劇,今始强起祗肅,而第臣頃年,以諫職,隨駕溫宮,適有疾呈告,其時右僚所停河事啓,私問臣,臣以此事持之,已閱累歲,亦似支離,停論何妨答之,右僚遂詣臺停啓,而旋以輕停,有物議,右僚引避見遞,臣亦同避自處矣。其啓更發,至今爭執,臣以當初參涉停論之人,不可復出連達,其義較然,旣不得連達,則亦何可仍據於臺次乎?請令遞斥臣職。答曰,勿辭,退待物論。
藥房口傳啓曰,中宮殿入診醫女退出後,臣等與諸醫商議,則皆以爲,加減補中益氣湯進御之後,症候雖不能快復,不無漸勝之勢,苦口之劑,連日進御,似有妨於食治,四五日姑停湯藥,宜當云。自今日湯藥不宜煎入之意,敢啓。傳曰,知道。
戶曹參議洪致中上書。大槪,安奉使越海之日,隔以數旬,乞於未辭陛之前,往省父母墳,以伸至情事,入達。答曰,覽書具悉,爾其往省焉。
吏曹啓曰,今番老人之推恩事定奪時,以朝官四品以上年七十加資之意,啓下,而五衛將巡將之未經實職,而旣陞堂上,初無職名,而以侍從臣父,陞堂上人員,則事體皆似有別,而當初定奪時,此類無明白定奪之事,就議廟堂,則以爲,事係恩典,自下有難擅便,自本曹啓稟,宜當云,何以爲之?敢稟。傳曰,一體加資。
謝恩,知敦寧閔鎭遠。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿特甚,脚痺特甚有加及熏熱,隔間不淸利,未己,溺道不平之候,復何如?腰眼穴一帶牽疼有加之候,其有所減,而眩氣往來之候,比夜尤減乎?臣等不勝憂煎,惶恐敢啓。傳曰,諸症候及眩氣往來之候,晩後亦一樣矣。以上朝報
吏批,崔守經爲忠淸都事,金幹爲同副承旨,李裕民爲驪州牧使,李徵成爲朔寧郡守,兪集一爲工曹判書,閔鎭遠爲知敦寧,韓世良爲工曹參議,柳復明爲文學,尹㝚爲兵曹佐郞,李志逵爲內資主簿,姜命璜爲東部參奉,丁福謙爲軍器僉正,李正臣爲廣州府尹。
兵批,以張鵬翼爲副護軍,李文興·柳重茂爲副司直,鄭楷·趙遠命·成震齡爲副司果,李燮爲副司勇。
申時,王世子坐尊賢閣。承旨持公事入對時,右副承旨李聖肇,輔德尹錫來,假注書徐命九,記事官林益彬。李聖肇進,戶曹參議洪致中上書,答下。
讀慶尙監司狀達,架山山城軍餉穀事,達下。
讀南兵使狀達,惡虎囕殺人物,捉虎人權喜學等論賞事,達下。
讀京畿監司狀達,無衣島等船敗人物渰死事,達下。
讀宋相琦服制單子,達下。
讀掌隷院擊錚公事,達下。
讀江原監司狀達,頒赦後,放未放秩達下。遂罷出。
上在慶德宮。停常參·經筵。
繕工假監役李顯慶,長陵丁字閣砌石修改後,入來。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚及熏熱,膈間不淸利,喉乾,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下,眩氣往來之候,漸益差減乎?今日臣等與諸醫入診,詳察症候,宜當。中宮殿膈滿,自汗,食已旋飢之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚之候,一樣,而熏熱,膈間不淸利之氣,未已,喉乾朝來止歇,溺道不平,腰眼穴一帶牽疼有加之候,與昨無異,而寢睡不寧,眼視昏暗特甚之候,無減,血溺不復放下,眩氣往來矣。勿爲入診。內殿膈滿,自汗等症,一向差減,食已旋飢之候,今已差愈,而寢睡差勝矣。
政院達曰,刑曹堂上無行公之員,廢坐已至數旬,獄訟積滯,委屬可慮,參判李徵龜,參議韓世良,竝卽牌招察任,何如?令曰,依。又達曰,正言李重協引避退待,本院無行公之員,處置歸於憲府,而大司憲李喜朝,持平宋必恒在外,執義李鳳翼呈辭入達,掌令韓以原未肅拜,掌令鄭東後,持平金鎭商皆呈辭,處置經宿,連日監察荼時,事甚未安。除在外呈辭入達外,呈告未肅拜人員,竝卽牌招,何如?令曰,依。
執義李鳳翼初度呈辭再呈,入達。給由。
冬至正使兪集一,副使李世瑾,書狀官鄭錫三入來。
謝恩,工曹判書兪集一,僉知李世瑾,刑曹參議韓世良。
府前達,請亟寢尹宣擧書院勿毁之命,依前回達施行,仍令本道,盡毁文集板本事。新達,禮曰,父母有疾,琴瑟不御,臣之於君,一也。見今兩殿患候彌重,藥院移直,大小焦惶,此政臣子行不翔,笑不矧之時也,而今番新恩唱榜後,張樂遊街者甚多,其中文科壯元人李星煥,武科洪俊人·金致久·裵昌道等,卽臣所聞覩者也。星煥,以京華士族,其所自飭,宜非無識武人之比,至於俊人,則雖曰賤孽,其親在苫塊,其身有衰絰,尤豈動樂之時,而乃爲此敗禮傷俗之擧,觀聽所及,莫不駭惋。此而置之,則將無以嚴禮防而正風敎,請典籍李星煥罷職,洪俊人·金致久·裵昌道等,令攸司囚禁,分輕重科罪。引嫌而退,旣參停論,嫌難連達,揆以臺體,不可仍在,請正言李重協遞差。答曰,不從。第二件事及處置事,依達。
政院達曰,新除授同副承旨金幹,時在京畿廣州地,斯速乘馹上來事,下諭,何如?令曰,依。
令曰,冬至正·副使·書狀官,留待引接。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,困惱,脚痺特甚有加,腹部飽滿特甚及熏熱,膈間不淸利,未已,溺道不平之候,復何如?腰眼穴一帶牽疼有加之候,其有所減,而眩氣往來之候,比昨有減乎?臣等不勝憂煎,惶恐敢啓。傳曰,諸症候及眩氣往來之候,晩後一樣矣。
平安監司書目,辭職上書上送事,達。答曰,覽書具悉。卿其勿辭,從速察職。
吏曹申目粘連,觀此右副承旨李聖肇上書,則所後偏母,年迫七十,病且纏身,恒有日夕懍懍之憂,而家事旁薄,菽水難繼,願得一小縣,以伸烏鳥之情是如爲白有臥乎所,李聖肇之家貧親老,同朝之所共知,得邑便養,情甚懇迫,孝理之下,所當依願施行是白乎矣,近密之臣,出補外邑,事體重大,臣曹不敢擅便,徽裁,何如?達。依回達施行。
吏曹啓曰,臺諫有闕,政事,取稟。傳曰,過國忌後爲之。以上朝報
平安監司李肇上書曰,伏以猥將情病難强之狀,續上辭奉,冀蒙矜許,惟日夕顒企,及捧徽答,輒令從速察職,臣不勝憂蹙悶迫之至。臣之情勢,寧復有一刻仍冒之理,而客行來迫,不得不隨而迎送,廉恥一節,有若弁髦,自顧愧恧,對人顔騂,目今客使渡灣,臣之往役之義,已了當矣,其不可冒沒仍據,已決矣。當此賑政方張之時,若不趁早自處,公私狼狽,爲罪益大,不得遲待還營,復此在路,凭撥申籲,伏願少垂諒察焉。關東按獄時事,前日辭書中,只擧臣按覈之始末,以請譴罰,未及畢陳其事實,或想离明,未垂照燭,不卽處分,玆不得不更陳其梗槪。此獄肯綮,只在賊招中凶悖之語,以文案觀之,誠爲重大,孰不爲之驚駭?但點檢前後本縣所報,參量事情,信多疑端,此臣之所以旣爲行査,又使之更査者也。今得見江原監司李箕翊之辭書,則其中鑿鑿中窾,其所査案,一出臣之章本,摘發論斷者,亦臣之所致疑者,若使臣論其獄情,則其所爲言,亦不過如是。如以治獄之緩歇,勘其責罰,則臣當爲首,今只以廟堂之未及勘律,晏然於外臺風憲之職者,求之事理,寧有是哉?且向者承宣之筵斥,卽一緊重之彈文,臣雖疲劣,廉義所係,亦知不可放過,如是而仍因蹲冒乎?此下缺批答在上
未時,王世子坐尊賢閣。冬至三使臣留待引接,承旨持公事同爲入對時,正使兪集一,副使李世瑾,書狀官鄭錫三,右承旨兪崇,輔德尹錫來,說書徐宗燮,假注書許沃,記事官林益彬。令曰,正使進前。兪集一進伏。令曰,遠路行役,無事還歸,誠爲可喜。集一曰,幸籍王靈,萬里行役,無事往返,此莫非國恩攸曁也。仍達曰,彼國事狀,旣陳於狀達中,其餘些少細微不實之言,不必更煩,而第彼國形勢日蹙,紀綱解弭,莫可收拾,而以西㺚作梗之故,兵連禍酷己久,財帛無數用之,若其人生在之前,則未知如何,而其人之死後,則我國之慮,亦爲非細矣。且帝王家事內外,必可俱存,而彼人一自皇大后之死後,四行缺荒,視義州稍勝,牟麥頗有向茂之五字缺爲播種矣。李世瑾進曰,彼中聞見,正使旣已上達,小臣別無所達矣。鄭錫三進曰,彼中所聞,旣達於狀達,聞見事件,可以陳達,而別無言辭之所可煩達者矣。兪崇進曰,使臣處,別無下問事,三使臣先爲退出之意,敢達。尹錫來曰,諸承旨持公事入對時,春坊一員,例爲入參,小臣亦爲先退之意,敢達。令曰,唯。三使臣及錫來,仍爲退出。
兪崇進讀禮曹申目,端懿嬪墓所進去,堂上及書吏騎馬,令該曹題給事。
又讀吏曹申目,右副承旨李聖肇上書,乞縣回達事。令曰,依回達施行。
又讀禁府申目,韓泰允照律事,達下。
又讀禁府申目,金雲澤·金相玉違牌照律事,達下。
又讀禁府申目,張天䎘仍配事,達下。
又讀全羅都事李濟申本,道內各邑校生落講人降定事,達下。
又讀備邊司申目,平安監司狀達,別軍官沒技之類,依前定頉擧行,咸鏡·黃海兩道及東萊府,亦爲知委事,達下。
又讀戶曹申目,三南各邑空石加納不便,革罷事。達下。
又讀戶曹申目,京畿監司申本,全羅道田稅敗船虛實査報事。
又讀平安監司李肇上書乞遞事,答下。
又讀慶尙監司李㙫狀達,安陰等邑稅木,以錢代納事。
又讀戶曹申目,全羅都事李濟申本,〈本〉道列邑田卜漏報事,達下。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,腹部飽滿特甚及熏熱,膈間不淸利,喉乾,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下,眩氣往來之候,漸益差減乎?今日臣等與諸醫入診,詳察症候,宜當。中宮殿膈滿,自汗之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,困惱,脚痺特甚有加,腹部飽滿特甚之候,一樣,而熏熱,膈間不淸利之氣,未已,喉乾朝來止歇,溺道不平,腰眼穴一帶牽疼有加之候,與昨無異,而寢睡不寧,眼視昏暗特甚之候,無減,血溺不復放下,眩氣往來矣。勿爲入診。內殿膈滿,自汗之候,一向差減,而寢睡差勝矣。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,脚痺特甚有加,腹部飽滿特甚,熏熱,膈間不淸利,未已,溺道不平之候,復何如?腰眼穴一帶牽疼有加之候,其有所減,而眩氣往來之候,比夜有減乎?臣等不勝憂煎,惶恐敢啓。傳曰,膈間不淸利之氣,差勝,而其餘諸症,一樣矣。以上朝報
上在慶德宮。停常參·經筵。
京畿監司李壄,道內各陵奉審事,出去。
王世子·嬪宮望哭後,世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。大殿·中殿,藥房·政院·二品以上·六曹問安。答曰,知道。
藥房啓曰,時雨潤物,伏未審夜來,聖候寢睡,若何?口淡,困惱,脚痺特甚有加,腹部飽滿特甚及熏熱,膈間不淸利,喉乾,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下,眩氣往來之候,漸益差減乎?今日臣等與諸醫入診,詳察症候,宜當。中宮殿膈滿,自汗之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。好雨知時,春農可幸,困惱特甚有加少減,口淡脚痺,特甚有加,腹部飽滿特甚之候,一樣,而熏熱,膈間不淸利之氣,未已,喉乾朝來止歇,溺道不平,腰眼穴一帶牽疼有加之候,與昨無異,而寢睡不寧,眼視昏暗特甚之候,無減,血溺不復放下,眩氣往來矣。內殿膈滿,自汗之候,一向差減,寢睡差勝矣。
今日藥房入診時,蔘苓荼二貼加進事,榻前定奪。
大殿·中殿·世子宮·嬪宮,藥房·政院夕問安。答曰,知道。
謝恩,校理金雲澤。以上朝報
午時,上御興政堂。藥房入診入侍時,都提調李頤命,提調閔鎭遠,副提調任埅,記事官李重述,編修官金克謙,記事官林益彬,醫官柳瑺·李時聖·權聖徵·許玷·吳重卨·方震虁·卞三彬·李徵夏。
李頤命進伏曰,近來寢睡之節,無少勝之勢,憂憫曷極?昨日以困惱頗減,爲敎,諸症亦因此漸減,伏望今日日氣頗暖,氣候,復何如?上曰,夜間煩轉頗甚,故寢睡之不寧,甚矣。朝後氣候,與昨別無異同矣。頤命曰,大便更不閟滯,飽滿之候,少有減歇之勢乎?上曰,昨日少效,而飽滿則無減矣。頤命曰,溺道不平之候,一樣無加減乎?上曰,無加減矣。頤命曰,昨朝二行半缺。閔鎭遠曰,近來夕減之時,居半行缺麻蒸進御時多,此本無滋味,而只取其軟熟乎?上曰,然矣。頤命請醫官診脈,諸醫以次診察。柳瑺曰,脈候左右皆沈靜矣。李時聖曰,脈候左右和緩不數矣。權聖徵曰,脈候左右度數調勻矣。頤命請眼部診察,諸醫瞻望後,聖徵曰,眼候瞳子及精采一樣矣。吳重卨曰,眼候瞳子一樣,而精采少似明朗矣。方震虁曰,眼候左右黑白睛瞖氣,一樣矣。頤命請腹部診視,聖徵診視後曰,腹部肌膚柔緩,而右邊少高,脚部及背部,無異於常時矣。頤命曰,蔘苓茶非自外稟定,自上以五貼進御,下敎,故劑入,而昨日已盡矣。今適入診,敢玆稟達矣。諸醫或謂姑停,或加進數貼,爲宜云,下詢于入侍醫官等,何如?上曰,蔘茶五錢重頗峻,不可多進,三錢重則加進似無妨,茯苓燈心茶,加入數貼加進當焉,生脈散繼進當否,醫官等各陳所見,可也。瑺曰,今日瞻望天顔,顯有和色,脈候亦安靜,批答亦以口淡少減,爲敎,蔘茶之效,此亦可驗,加進,似好矣。時聖曰,上候火熱,耗散元氣,已分明矣。蔘茶雖似有效,本熱潛藏,不可連進,今姑停止,生脈散加麥門冬進御,似好矣。聖徵曰,今番蔘茶進御,只以諸症有加,而進御之後,顯有其效,數貼加進,似宜矣。上曰,蔘茶進御前,諸症有加,合眼呻吟,極爲憫切,今則比前稍勝,蔘茶不可謂無效矣。許坫曰,蔘茶進御前,困惱,口淡特甚爲敎矣,卽今神色頗勝,諸症亦少減,不可以前頭熱候爲慮而中止也,況茯苓能制熱候,數三貼加進無疑矣。方震虁曰,諸症之特甚及中氣餒乏之候,少愈,而人蔘已進一兩三行缺進御後,諸症少減,數貼加進半行缺見如此,從多,蔘茶加進數貼,似好矣。上曰,蔘茶二貼加進,繼進生脈散,可也。出定奪頤命曰,中宮殿症候,有減無加,藥物亦停止,而食治不能頓勝,四日入診,旣有下敎,明日令醫女診察症候,更議藥物當否,如何?上曰,依爲之。鎭遠曰,四日入診,旣有定奪,明日後亦依此擧行,何如?上曰,依爲之。頤命曰,恩典重事,非在下者所敢每每仰請,而頃者臣以九十歲婦人封爵事,有所進達,旣己蒙恩矣。今聞京外,亦多有年滿九十歲婦人云,年雖九十,不可人人而濫施封爵,依前日聖敎,表表士族則封爵,而其他不當封爵者,施以他恩典,似爲得宜,令該曹,訪問京外婦人年至九十者,使之區別稟處,何如?上曰,如是則好矣,依爲之。鎭遠曰,然則表表士族,當施封爵之典,庶人則別爲抄啓,爲宜,令該曹依此擧行,何如?上曰,依爲之。鎭遠曰,外方老人,今番應爲蒙恩之人,伺察監營,査問各邑,各邑抄出上聞之際,動費數月,篤老唾盡之人,朝不謀夕,或恐生前未及蒙恩,爲其子孫者,擧皆懷憫迫之心云,其子孫或呈狀該曹,則該曹移文漢城府,考出戶籍,詳知實年後,直施恩典,以爲生前蒙恩之地,似好,未知何如。上曰,人子情理,似當如是,自漢城府考籍,則可知其虛實,依此施行,可也。出擧條頤命曰,故相臣李畬,平生淸謹,不事産業,京無第宅,鄕少田土,其頗未久,妻子未免飢餒,今聞其夫人繼殞,而將無以掩葬云,旣是前日親信任使之大臣,而身後妻子窮迫至此,宜有各別隱恤之典,在前故相臣洪命夏此下缺。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚有加,困惱,腹部飽滿特甚及熏熱,膈間不淸利,喉乾,溺道不平之候,其有所減,而眼視昏暗特甚之候,亦何如?腰眼穴一帶牽疼有加之候,比昨減歇,而血溺不復放下,眩氣往來之候,漸益差減乎?今日臣等與諸醫入診,詳察症候,宜當。中宮殿膈滿,自汗之候,漸益快愈,而寢睡幾復常節乎?今日依昨日定奪,令醫女趁早入診,宜矣,臣等不勝終宵憂煎,敢此問安,竝爲仰稟。答曰,曰知道。口淡,脚痺特甚有加,困惱,腹部飽滿特甚之候,一樣,而熏熱,膈間不淸利之氣,未已,喉乾朝來止歇,溺道不平之候,與昨無異,而寢睡不寧,眼視昏暗特甚之候,無減,腰眼穴一帶牽疼有加之候,不無向減之勢,血溺不復放下,眩氣往來矣。勿爲入診。內殿膈滿,自汗之候,一向差減,而寢睡差勝矣。
藥房口傳啓曰,中宮殿入診醫女退出後,臣等與諸醫商議,則皆以爲,湯藥停進之後,別無加減,過四·五日後議藥,宜當云,今日不爲議藥之意,敢啓。傳曰,知道。
副應敎黃龜河上書,伏以重患外感,浹旬呻痛,症情彌留,有難在直調將,而適値聖候添加,百僚憂遑之日,不敢言病,黽勉至今。昨日爲差望哭,進詣班次,而忽然眩氣大作,心神憒亂,幾不免昏仆殿庭,僅能曳還直次,急灌藥物,少得鎭定,而頭部暈疼,胸膈痞悶,吐咯頻數,症似痰厥,僵臥直廬,殆不省事。昨今起居之禮,俱未免曠廢,病裡惶隕,尤增死罪,宜卽治上文字,仰請嚴誅,而委頓昏絶之中,未能作氣構思,今始呼籲於侍湯之聽。乞蒙諒察,亟遞臣職,俾得及時調治,以尋生路事,入達。答曰,覽書具悉。爾其勿辭,調理察職。
府前達,臣頃以亟寢追削罪人尹宣擧書院勿毁之令,依前回達施行,仍令本道,盡毁其板本事,累次論達,又於賓廳次對時,三司諸臣,合陳快賜許可之意,至承當稟於大朝,而處之之敎,其後尙無處分,兩司至今爭執,未蒙開納,臣不勝抑鬱之至。書院之當毁去,板本之盡毁,求諸道理事體,萬無一疑之狀,前後書本與達辭,論之已盡,今不必更爲煩複。嗚呼,天下之事,是非而已,旣知其是,則當盡其是之之道,旣知其非,則亦當盡其非之之道,未有旣知其非,而處之以是者也,善善而不能進,惡惡而不能退,此郭公之所以亡者也。夫旣聲其罪,追削其爵諡,而猶令士子,私自尊奉,享以俎豆,旣以爲無嚴僭猥,令毁其板,而徒就其已發覺者而毁之,置其未發覺者而不毁,則其在道理,爲半上落下之歸,其在國體,爲苟且不嚴之科。曩日聖敎有曰,正士習,息邪說,而今此處分,猶且如是,半國邪黨,寔繁其類,沈溺者幸其藉口於後,悔悟者,疑其眞或無罪,妄相忖度,無所懲信,士習何由而正,邪說何由而息?臣竊恐邸下之堅執不許,終有違於聽政初傳受之旨也,徽旨每以朝家處分,務歸得中爲敎,所謂中者,是是非非,各盡其當之謂也。今乃參於是非之間,一邊處之以罪人,一邊待之以賢士,此豈可謂得中乎?旣命撤其恩額,罷其官享,是則國家絶之也,彼私自尊奉之徒,獨非國家之臣子乎?上則絶之,而猶使下奉之,此豈聖王建極立表之道哉?況其全集之中,實多僭猥謬戾之言,又豈可使之私自傳誦,以益其陷溺之資乎?臣非不知旣寢還收,涉於顚倒,故不卽開納,而猶且爭執至此者,誠以大損國體,有傷治化故也。伏乞邸下,追漢祖鎖印之美,體聖上闢邪之意,入稟大朝,快賜依從,請亟寢追削罪人尹宣擧書院勿毁之令,依前回達施行,仍令本道,盡毁其板本。答曰,勿煩。
領議政金昌集箚子。大槪,病勢添劇,久闕起居之禮,惶恐待罪事,入達。答曰,覽箚具悉卿懇。所患如此,深用慮念,不得進參,有何所傷?卿其安心勿辭,亦勿待罪,俟得少間,卽起視事,以副至望。仍令曰,史官往諭,遣御醫看病。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚有加,困惱,腹部飽滿特甚,熏熱,膈間不淸利,未已,溺道不平之候,復何如?腰眼穴一帶牽疼之候,益有所減,而眩氣往來之候,比昨有減乎?臣等不勝憂煎,惶恐敢啓。傳曰,膈間不淸利之氣,差勝,其餘症候一樣,而腰眼穴一帶牽疼之候,差減後一樣矣。
謝恩,楊州牧使李聖肇,兼西學敎授金雲澤,左副承旨兪崇,右副承旨韓重熙,兼監察李德壽。
禮曹判書閔鎭厚,端懿嬪墓火巢定界後,入來。
校理金相玉牌不進,罷職傳旨。傳曰,禁推。
獻納黃璿,文學柳復明辭職上書,入達。答曰,覽書具悉。爾其勿〈辭〉,從速察職。
去秋冬等褒貶,白翎僉使閔挺楗,下。
司諫院獻納黃璿,同姓六寸妹幼學李胄英妻孺人黃氏身死服制,出嫁降等,已行四日,出仕,何如?達。依所達施行。
吏曹判書權尙游,同姓孽三寸叔通德郞權枰妻徐氏身死服制,已行十五日,出仕,何如?達。依所達施行。
禁府,金相玉拿囚。達。
右承旨趙鳴鳳牌不進,罷職傳旨。傳曰,只推勿罷。以上朝報
吏批,魚有龍爲正言,李世瑾爲工曹參議,李聖肇爲楊州牧使,金慶衍爲典籍,金後衍爲崇陵參奉,崔益齊軍器判官,金雲澤兼西學敎授,金相尹爲兼南學敎授,李觀命兼右副賓客,李澤爲兼同春秋,李德壽爲全羅右道京試官,趙鳴鳳爲右副承旨。
兵批,以金有慶·金台壽·徐命淵爲副司直,鄭箕齊·丁思愼·崔鎭樞·李萬維爲副司猛,李順坤·崔烷·張世益·閔鎭斗·鄭道元·鄭自東·李文漢·具左翼·金鼎瑺·李恒鎭·金世華·禹夏享·申漢昌·韓日運·白萬興·梁翁福·崔斗恒·趙倫·朴成龜·韓碩興·劉順龍爲副司勇,朴昌悌爲兼五衛將,李弘肇爲都摠府副摠管,呂必時爲僉知,朴泰恒爲同知,黃欽爲知中樞府事,李岐爲兼大丘營將,申命尹爲平安道兵馬虞候,李景華爲文臣兼宣傳官,申以衡爲文兼宣傳官,李廷晉爲翊衛司翊衛,李廷虎爲武兼宣傳官,宋廷蕃爲中樞經歷,李重協爲副司果。
申時,王世子坐尊賢閣。承旨持公事入對時,左副承旨韓重熙,說書徐宗燮,假注書徐命九,記事官林益彬。韓重熙進讀守禦廳草記,工曹退船徵出事。令曰,依。
讀義禁府草記,慈山府使柳重碩拿來事,令曰,依。
讀刑曹申目,唱榜後遊街人洪俊人等,移義禁府事,達下。
讀兵曹草記,金世龍擊錚事,達下。
讀全羅監司狀達,樂安縣人物燒死·渰死事。令曰,令本道恤典擧行。
讀咸鏡監司狀達,本道各邑田稅米太,待秋收捧事,達下。
讀備邊司申目,宣惠廳位米太許賣義州事,達下。
讀備邊司申目,各邑各樣身布米未收督納事,達下。
五行缺讀京畿監司狀達,道內各邑戊戍條還上捧未捧事,達下。
讀兵曹申目,宣傳官李時㰒等妻母歸葬事,達下。
讀吏曹判書權尙游,獻納黃璿服制單子,達下。
讀京畿監司狀達,竹山前府使柳胤興,軍餉米虛錄罪狀,令攸司稟處事,達下。
讀刑曹申目,擊錚人私奴者音福原情後放送事,令曰,放送議處。
讀忠淸監司狀達,沃川殺人罪人金厚萬,參以罪疑惟輕之典,流配事。
讀全羅監司狀達,樂安·潭陽郡鄕校修改時,香燭下送事,達下。
讀京畿監司狀達,豐德齊陵願堂重修事,達下。
讀戶曹申目,伊川府田稅作錢事,達下。
讀獻納黃璿,文學柳復明,副應敎黃龜河上書。令曰,還罷出,
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道,嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚有加,困惱,腹部飽滿特甚及熏熱,膈間不淸利,喉乾,溺道不平之候,其有所減,而眼視昏暗特甚之候,亦何如?腰眼穴一帶牽疼之候,比昨減歇,而血溺不復放下,眩氣往來之候,漸益差減乎?蔘苓茶七貼,已盡於昨日,今日臣與諸醫入診,詳察症候,議定繼進之藥,宜當。中宮殿膈滿,自汗之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,脚痺特甚有加,困惱,腹部飽滿特甚之候,一樣,而熏熱,膈間不淸利之氣,未已,喉乾朝來止歇,溺道不平,與昨無異,而寢睡不寧,眼視昏暗特甚之候,無減,腰眼穴一帶牽疼之候,姑無益減之勢,血溺不復放下,眩氣往來矣。蔘苓茶加進三貼後,生脈散繼進,似宜,勿爲入診,與諸醫議定,宜矣。內殿膈滿,自汗之候,一向差減,而寢睡差勝矣。
執義李鳳翼三度呈辭,入達。遞差。
傳曰,前監司金在魯·洪啓迪,前翰林李箕鎭·尹東衡竝敍用。
府前達,請亟寢尹宣擧書院勿毁之令,仍令本道,盡毁其文集板本事,入達。答曰,勿煩。
藥房口傳啓曰,卽伏承朝問安批答,以蔘苓茶三貼加進,生脈散繼進,似宜,與諸醫商議事,命下矣。臣等會諸醫商議,則皆以爲,蔘苓茶,已進屢貼,今雖加進,人蔘減一錢,白茯苓加一錢似好,生脈散則蔘苓茶進御之後,或不無加減之事,姑觀症候,議定宜當云,蔘苓茶依加減煎入之意,敢啓。傳曰,知道。
右承旨趙鳴鳳上書。大槪,臣於頃者待罪本職也,以館所宴饗時事,重被憲臣之論斥,追思至今,愧懼冞切,荐召之下,分義是懼,來詣於闕門之外,而顧臣所遭,有非尋常,決難抗顔復入僨敗之地,玆敢陳章徑退。伏乞亟削臣職,仍治臣罪,以謝臺言,以安微分事,入達。啓曰,覽書具悉。爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚有加,困惱,腹部飽滿特甚及熏熱,膈間不淸利,未已,溺道不平之候,復何如?腰眼穴一帶牽疼之候,其有所減,而眩氣往來之候,比夜有減乎?臣等不勝憂煎,惶恐敢啓。傳曰,諸症候一樣,而腰眼穴一帶牽疼之候,晩後似加勝矣。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚有加,困惱,腹部飽滿特甚及熏熱膈間不淸利,喉乾,溺道不平之候,其有所減,而眼視昏暗特甚〈之〉候,亦何如?腰間穴一帶牽疼之候,比昨尤減,而血溺不復放下,眩氣往來之候,漸益差減乎?今日臣等與諸醫入診,詳察症候,宜當。中宮殿膈滿,自汗之候,漸益快愈,而寢睡幾復常節乎?今日亦令醫女入診,宜矣,臣等不勝終宵憂煎,敢此問安,竝爲仰稟。答曰,知道。口淡,脚痺特甚有加,困惱,腹部飽滿特甚之候,一樣,熏熱,膈間不淸利之氣,未已,喉乾朝來止歇,溺道不平,與昨無異,而寢睡不寧,眼視昏暗特甚之候,無減,腰眼穴一帶牽疼之候,益有所減,而血溺不復放下,眩氣往來矣。勿爲入診。內殿膈間,自汗之候,一向差減,而寢睡差勝矣。
掌令鄭東後上書。大槪,病伏尋單,愧負職責,敢陳區區憂愛之忱,以備財擇事,入達。
觀象監,今月二十六日,自巳時至酉時,日暈。啓。
義州問安使柳鳳徵入來。
謝恩,右承旨趙鳴鳳,檢閱尹東衡。
觀象監官員,以領事提調意啓曰,今此仁章里遷葬之擧,初出於咸一海之陳書,書中有曰,地中不安,有不可言,朝家有所驚動,多聚地師,使之看審確議,則其中地師梁益燾山論,有黃霧蟲水,白霧蟲水,火氣在中,木根生,去來水,如串氷,如水泡,終爲黃白茸等妖妄之言,見之極爲驚怕。諸地師亦多言山水未盡合法云,故仍定遷葬之議矣,及今破舊墳之後,得見諸地師手本,則壙中似有濕氣,而別無大段事故云,一海·益燾前日之言,盡歸虛妄矣。妖言惑衆,其律至重,況驚動君父,致有此重大之擧,此兩人罪不容誅。且一海,目不知書,前後山論時,使書吏問其意書出之狀,已悉於其時禮曹堂上書啓中,則當初陳書之非出渠手,明白無疑,指嗾製給之人,亦不可不窮問覈出,依法勘罪。請令該曹,咸一海·梁益燾兩人,囚禁嚴問,竝與一海陳書時指嗾製給之人,依律勘處,以懲日後,何如?傳曰,依啓。
奉敎李箕鎭上書。大槪,臣之母病,近添外感,一倍沈篤,晝夜扶護,不忍相捨,不得不隨牌詣闕,冒煩呼籲,乞削臣職,俾便救護事,入達。答曰,覽書具悉,爾其勿辭,救護母病。
左承旨李喬岳上書。大槪,數昨退出之後,疾病轉劇,昨於嚴召之下,竟未祗赴,只推之命,出於格外,感激惶隕,靡所容措。庚牌又臨,不敢再違,謹詣闕外,顧臣病情,無望就直,乞遞臣職,以尋生路事。呈政院,還出給。
傳曰,耆老諸臣錫宴,出於敬老之意,而前頭症候,亦不無少間之時,似當趁此天氣未甚熱而爲之,以開月擇日擧行事,分付該曹。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚有加,困惱,腹部飽滿特甚及熏熱膈間不淸利,未已,溺道不平之候,復何如?腰眼穴一帶牽疼之候,漸益減歇,而眩氣往來之候,比夜有減乎?臣等不勝憂煎,惶恐敢啓。傳曰,諸症候一樣,腰眼穴一帶牽疼之候,益勝候一樣矣。
答掌令鄭東後書曰,覽書具悉。縷縷陳戒,言甚切至,余甚嘉尙,可不留心?書中可以議處事,令廟堂稟處,爾其勿以下缺。
上在慶德宮。停常參·經筵。
大殿·中殿·世子宮·嬪宮。藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而眼視昏暗特甚之候,亦何如?腰眼穴一帶牽疼之候,其已快減。而血溺不復放下,眩氣往來之候,漸益差減乎?今日臣等,與諸醫入診,詳察症候,宜當。中宮殿膈滿自汗之候,漸益快愈,而寢睡幾復常節乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候一樣,而熏熱膈間不淸利之氣未已,喉乾朝來止歇。溺道不平,與昨無異,而寢睡不寧,眼視昏暗特甚之候,無減。腰眼穴一帶牽疼之候,猶未快減。血溺不復放下,眩氣往來矣,勿爲入診。內殿膈滿自汗之候,一向差減,而寢睡差勝矣。
吏曹口傳政事,兵曹佐郞,落點李滋。
校理金雲澤上書。大槪,卽聞母病,夜來添劇,情理煎迫,不得不疾聲呼籲,徑出禁門。乞賜諒察,亟遞臣職,仍治臣擅離之罪,以嚴邦憲事,入達。答曰,覽書具悉。爾其勿辭,救護母病。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利未已,溺道不平之候復何如?腰眼穴一帶牽疼之候,漸益快減,而眩氣往來之候,比夜有減乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣。腰眼穴一帶牽疼之候,猶未快減矣。
文學柳復明上書曰,伏以臣踪地懍蹙,病狀沈綴,陳懇而未獲鐫免,違台而又靳例罷,尋單而輒致欠格,惶悶抑塞,罔知置身之所也。日者辭書,略暴情實,今不敢更事煩縷。而顧臣所遭,實非尋常。玆以刑章之倖逭,恩赦之稠荐,而牽率復入於僨敗之地,則不但臣心之自愧,其於人嗤點何哉?噫,臣以年少新進,觸境生疏,猝當非常之擧,莫盡處變之道,貽辱國家,殆無餘地,此臣之所深羞也。未學華語,徒藉譯舌,不得直前爭詰,以折其慢,此臣之所竊嘅也。及其事端層生,計無奈何,則撤饗奉還,事理正當,而瞽言莫售,羞辱轉加,此尤臣之所大恨也。其不善周章之罪,於斯數者,益較然矣。含憤忍詬,靦然至今,雖靡人言,臣固自訟。況彼臺章,遣辭截峻,則不思來請,冒沒復進,寧有是理哉?抑臣北路累千里往返之餘,筋力殆盡,憊頓益甚,近添外感,日事昏痛,頭疼如碎,胸膈痞悶,宛轉叫苦,寢食殆廢,方有頃刻難支之形,實無一分供職之勢。玆冒萬死,仰暴血懇。伏乞离明,俯賜矜諒,亟許鐫遞,以請私義,以便調思,不勝大願。臣方乞免之不暇,不宜他說之贅反,而關北往返。竊有耳目所聞覩者,輒此附陳,竝冀裁處焉。咸興本營,卽我太祖康獻大王潛龍時舊宮,而正殿,奉四王及太祖神位,殿內,藏聖祖絲笠弓箭櫜鍵等物,事體不輕而重,故原初,別遣重臣守之,中遣禮曹郞守之矣。末乃置分司,使一差人守護,仍奉享儀,臣竊惑焉。五王祠版,同奉一二行五字缺置齋官,付諸內司一私人之手,堂堂國家,寧有三字缺且朔望祭之外,每朔輒有一大別祭,非禮苟簡,亦云甚矣。此而終不變通,則非但有損於國體,必將貽譏於後來。伏願邸下,仰稟聖上,亟令該曹,差遣兩寢郞。否則或依本道各陵例,令道臣,擇差參奉二人,以爲輪番典守之地。仍令儀曹,參攷古禮,酌定享儀,俾重祀典,實合事宜。而本宮進供等物,令道臣監封事,定式施行焉。六鎭民人之倒懸,專由於淸善,而兩處開市之難堪,莫甚於慶源也。會寧開市,其來已久,而慶源則創行未幾,當其設市於本府也,凡百接應之事,大小濫雜之弊,姑勿殫擧。淸人之自會寧赴慶源,爲三日程,中間侵擾,罔有紀極。所經邑鎭,若遭兵燹,各樣徵索,名色夥然。科外別求,逐年增加,一邑所給,或至四五十同布物,而其他魚藿諸種,不翅繁猥。如或不充其壑慾,則鄕色以下,每被蹴踏,酷施鞭箠,或頭碎而齒折,或鎗傷而血流,幾乎隕命者,前後非一。邊上殘氓,實難支保。以此,六鎭將未免廢棄,豈非大可寒心哉?會寧開市,則例有如京通官之出來,有難變革。而至若慶源,則厚春淸人領率商胡,與中邑之人,其所買賣,不過農器·農牛,則事體之重,與會寧懸絶,而我之潛賣彼漢之見欺,其弊益甚,不可不及今變通矣。臣見慶源府南至古無耳島,厚春之於島邊,不過數十里。本府之距島,亦不過二十里,定日約會,相與設市,晝則交易于此,夜則各還,其不入城府,如灣府中江之例,則旣杜彼人去來作拏之弊,且除難中留宿接待之患,而白日廣野,潛商奸細之事,自可防禁。各邑各鎭侵虐徵求之端,亦可除一字缺,豈不大爲便利哉?今若自朝家,移咨二行七字缺之時,輒以奸細之事,欺誑上國之人,誠恐有前頭三字缺擧願得移市於此島,一依中江之規,則可免晝夜混雜之患,亦除奸濫欺詐之弊,彼此兩得其便。且無生釁之意,善辭移咨,則彼亦何憚而靳許哉?向年厚春人,江邊作舍,亦因我咨而撤去,今此積弊,有甚於作舍,則朝家,亦何所持疑而終無周旋之道哉?宜令廟堂,劃卽依施焉。北路儒鄕,雖不及三南門閥,而其祖先父兄,多有通仕路經顯職者,與良賤之類,等威懸絶。而頃因重臣之疏,武臣出身子壻弟姪孫,勿論儒鄕,盡屬之於忠順衛,所謂忠順之右,雖曰稍勝於七般之賤,役旣較重,名亦可恥。而一自朝令之後,冠衿之士,一倂隷焉,誠可愍然。雖以良賤之類定之,未出身者,則設有十數子姪,未必皆充軍役,而出身者之子壻弟姪孫,考籍成冊,無一人得免。且其忠順而納米,每名幾至一石,貧窮所多子者,尤何以支堪乎?北方之出身者,咸曰,此莫非操弓登科之害,雖欲斷吾之手,其可得乎?朝家,特設別科於關北者,非所以慰民情,通所以罔吾輩云。而怨號之聲,孔棘,業武之徒漸少,大失一路之人心,此豈邊氓懷綏之道乎?良賤出身子枝,如難一倂罷除,則其中儒鄕,爲先區別,勿充忠順衛事,亟頒新令,以解冤鬱之心焉。道內田政,一自丁未量案之後,量時懸起者,設或有間間陳廢之年,不爲給陳,一從元摠數,竝爲收稅,量時懸陳而追後還起者,以贖田施行,只徵贖布而不責結役矣。前監司臣李坦,狀聞變通,自今元田之陳廢者,特許減稅,此實區別陳起,不欲枉徵之意。而又適如是,則摠數減縮,大同一年磨鍊,每有不足之患,故又以量陳還起,餘爲贖田者,竝令還屬元田,自有此兩件新令之後,民情悅者少,怨者衆,何者?量時懸起者,自是良田。設或間間陳棄,摠計無多,故一八二行五字缺者,大抵皆沙石薄品,執耕如許薄田,責應五字缺決非可堪。曾前則以其只應續田輕稅,故執耕者猶多,一字缺聞其還屬元田,皆將復各陳棄,在朝家不免竝失元續田布,此其事勢之較然易知者也。且北路,地廣人少,田土不甚貴,農民皆是惰農,而況今元田,旣許其給陳,續田,陞付而稅重,今後元續田之陳廢者,必不勝其紛紜。每年實結之大縮,將奈何?一路民情,莫不怨咨,思復古規,宜令廟堂,更爲商確稟處焉。且南北各邑各驛續田收布之規,或一結收三疋,或六十卜收一疋,參差不一,以此一結三疋之邑,民間莫不呼冤。未知詳定之初,緣何如此,而無論列邑之大小,宜均賦稅之輕重。況近來加耕歲加,續布漸增,列邑公用,無不足之患。若通行六十卜一疋之規,則無除北民之怨苦矣。親騎衛,卽一道極選之精兵也。以朝家優待之故,勿論前銜出身·儒品·業武·驛吏卒·公私賤,有才力而願募者甚衆,各持牧馬,皆有軍裝二,豪勇精悍,技藝旣善,馳騁閑熟,緩急可需,此是他日得力之士。蘇軾所謂河·朔諸州人戶器用鞍馬,常若冠至,敵甚畏之者,政謂此等人也。不意朝令荐降,昨年減一保,今年罷賜第,願募之士,屬案之類,皆懷落莫,將至潰散,良可惜也。當初沒技賜第,實出於激勸慰悅之意。而旣設旋罷,非但朝令之顚倒,實多武士之缺望,臣聞向年松都武士,別募作隊,名爲選武軍官,春秋試才,沒技者賜第事,定式矣。松都·關北,輕重自別,而於彼則創新,於此則革舊,不亦有歉於一視之故乎?莫如仍舊賜第,用慰邊情也。近來軍卒之不精,器械之不修,實爲外方之痼弊,而軍額多闕,關北尤甚。北路則多入於兵營之城丁,南道則半奪於驛人之雇工,一字缺他武學假率旗牌官營軍士之類,額外二行七字缺於緩急乎?臣愚以爲,城丁驛雇,武學假率四字缺之濫屬者,令道臣帥臣,一一査出,限額精抄後,一一字缺歸之正役,俾無避重就歇,投屬閑遊之弊焉。六鎭僧徒,其數千百,而皆以良民,逃避軍役者也。臣見北僧之居生者,旣無寺刹,但削頭髮,各畜妻子,只借僧名,自作化外之民,此已可痛之甚。而抑臣深憂,有大於此。六邑沿江,與胡爲隣,設令彼人,爲僧之服,混迹出入,偵探我境,則其孰能知所禁乎?此非細故也。臣謂自富寧至慶興諸邑,在家之僧,査出充役,斷不可已,而罷僧歸俗,如難猝行,則倂令造刹移居,庶乎其可也。城津之津,三面環海,一面連陸,前有磨天之險,間於端·吉之際,南北道,有此分焉。誠第一要害處,而內外城中,足藏四五千兵,水可以通海運,陸可以助嶺戍,南可爲端川之搪抉,北可爲明鏡之應援,量形度勢,無如此鎭之緊重者。臣聞萬曆乙巳,監司李時發,運石海濱,始築內城。其後監司崔瓘,請設僉使,繼築石城。兵使李汝平,發南道防軍,改築內城。監司閔鼎重,設木柵於海邊。前後名臣宿將之殫心致力於此者,厥有深意。近來道臣帥臣之相繼倚重於斯者,亦非一二,莫不以關防重地稱焉。向年前北伯李思永,前評事尹趾仁筵白之言,悉採北方之輿論,亦甚切至。故朝家命設防營,制置器械,劃給官屬,旣盡設施,無他疵弊,而遽因一道臣之狀請,乃有寢罷之令,仍卽移設吉州,而脫有緩急,則本牧所率軍兵,送付兵營,城津所管軍兵,專屬本牧,而本牧器械軍糧,則運送城津,以爲合力備禦之地,以臣賤見,可謂失計之大者。百里遠程,防禦使之臨急來守,此豈容易事?而累萬倉穀,許多軍械,亦何能自吉州,運輸城津乎?且二行三字缺方嶺至籠德·沙器等嶺,皆是自城津四字缺端川,則城津,實爲五路之要,而丙丁之亂,胡騎不由大嶺,亦從此路,磨天嶺以近板幕嶺等五路,雖非直北大路,上通三甲,下達端邑,故前日南北兵使,狀請設鎭於葛坡洞·蕩子坪,添給軍卒,壯其兵威於城津,備守嶺頂云者,善亦捻知關防形勢而言也。今以城津,復兼防營,而西北所屬四堡中不緊兩堡軍卒,添給城津,葛坡·蕩子坪之間,移設將軍坡等兩堡,與端川·梨洞,表裏相應,長方·沙器嶺之交,別設一堡,則可以備沿海一枝之守,防臨溟四路之衝,而亦爲他日制變之一良策。伏願詢于廟堂,問于南北兩帥臣,從長處之焉。北路各鎭堡兵子枝,盡本役投屬其邑,在在皆然,以此殊堡,尤不成樣。臣入北之初,別關各鎭堡土卒之投入本官者,竝令査報,則列邑托屬之類,厥數果多。而其中西北一堡,則其所濫屬至於一百七十五人之多,皆是精兵而去然投閑,誠爲寒心。故悉令督刷,而第念西北之鎭,旣非要害。且兩鎭卒,去城津,亦且不遠。本鎭之刷還者,一百七十餘人。若令移屬於城津,則同是一邑之人,公私兩得其宜。亦令帥臣,依此施行焉。端川爲郡,間於磨天嶺·雲雨嶺之交,處於泰山沿海諸路之衝,陞府使設獨鎭,與吉州竝守事,旣有朝令。而尙不奉行,誠甚嘅然。第凡事修擧,必須本官,隨事區劃然後,方可就緖。而姑無陞府之事,故因循不行。臣以爲朝家,初不欲設鎭則已,成命旣下,一任延拖,豈不泄泄之甚乎?如此據安之處,設鎭之擧,誠不可少信,而南兵使臣李森,亦有設施,可責成效。趁今特陞府使,以曾經閫任,曉解一字缺務之人,極擇善送,且令帥臣區劃指揮,二行六字缺第一所忌。而城內只有數三井泉,泉源不敷,每患四字缺,其地勢則乃四面受敵之地,而主將深入于此,賊鋒潛襲于外,則將何所措手乎?且一朝胡騎,自茂·甲·江邊,衝突於鏡城·端·吉之間,則在六鎭者,僻處絶陲,聲援且絶,亦何能及時赴敵乎?臣謂兵使之深入行營者,此大段失計,而自取必危之道也。若以江氷時潛越生梗,爲可伺登,則氷解後一衣帶水,深不過沒膝,淺可以沾足。犯越之易,凍泮無間,則兵使之冬春來往,亦甚無謂。又以行營民,各留防六鎭云爾,則南兵使行營,亦在甲山,同是沿江,無甚彼此,而南之行營,旣無兵之往留,則奚獨於北之行營,爲往留之地乎?且兵使三冬居留之時,六邑支供之際,凡百責應,各樣輸納,誠爲邊民難支之痼弊,而六邑軍卒之屬於行營者,殆過十餘哨,每朔或立番或納柴,疲殘莫保,疏虞且甚。若令兵使,不在行營,此等事兵,專屬本邑,則尤合於固圉之道,而向所謂武學假率旗牌官營軍士,濫屬閑遊,殆至累千者,亦將不期去而自去矣。且會寧一府,直通烏喇之藪穴。慶源爲邑,前對厚春之藩胡,此實江邊第一管轄處也。會寧·慶源,依舊例爲前後營將,會寧則統領茂山·鍾城,慶源則管攝·穩城·慶興,相爲犄角之勢,俾專節制之權,則亦豈非制邊之良策乎?每歲冬春帥臣往來之弊旣甚,而戎械官屬,分而二之,行營本營,俱爲不實,他日警急,亦難得力,而目今民困,日甚一日。臣以爲,行營所屬,移還本營,六邑軍兵,各歸其邑,慶·會兩府,復設營將,兵使長留本營,虞候仍置行營,只令春秋,巡拾六鎭,則其於制置之道,方可得宜。伏願上年下詢,趁速變通焉。高山驛,南有鎭嶺,東有楸地嶺,西有三方峴,浪城·元山之津,相距且不遠,三大路兩大津關阨之地,夫豈等閑,而察訪之移設於定平萬原二行三字缺,一自移郵之後,大小行商,闌八北路諸六字缺防遏,而甚至於奸細之徒,不受營門行狀,濫入六鎭,三四兄弟忌身犯越漁採,以致生事。究厥以由,自德源·元山·安邊·浪城等津發船,直向六鎭,奸民冒禁入此,皆以海道,爲捷徑。京外人物,諉引採賣之徒,土卒之避役逃亡者,定配人之亡歸本土者,皆由其路。男女提携,道縣相望,而莫之禁焉,誠可歎也。臣意莫若移還草原察訪於高山舊處,固守嶺阨,另加譏察。京商之潛濫者,人物之誘引者,一一拘執,繩以重律,則其於關門譏呵之道,庶免疏虞矣。古豐山,卽茂山嶺底二十里之地,去會寧五十里,而山疊洞深,實爲北路之要衝,亦爲六鎭之初程,而北通慶興之捷路,西接茂山之沿邊,關阨險要,莫過於此。而只設殘堡,有同逆旅,卽今鎭卒,不過數十人,直路大嶺險要必守之地,若是廢棄,誠可嘅咄。若以會寧所屬不緊僉使兩鎭中一鎭,特爲移設于此,而且以本邑所在三邑奴婢,量宜劃給,則庶爲他日得力之地矣。鏡城六堡,贅在山谷,當初建置,爲防藩胡,而今則長白山之北,白頭山之南,奄爲我有。山內防守,城非緊務,而土卒旣些,鎭將難支,與其有名無實,徒設不緊之殘堡。莫若罷此移彼,以防他處之要害。亦令帥臣,劃卽移設於城津·蕩子坪等處,則旣合捐官之道,又明固圉之策矣。慶興,處地盡之頭,據要害之地,地勢卑濕,荐歲凶歉,流亡相繼,轉至於莫可收拾之境,尤不可不軫念。本府案付私賤奴婢,散在各處,厥數頗多,曾仍朝令,百餘口則董得還刷,而四百餘口,尙未盡刷,本府以至殘之邑,人物死亡,殆將空虛,其在實邊之道,寧容恝視乎?案付中私賤奴婢未刷者四百餘人,亟令道臣,一倂督刷,以爲一分補益之地焉。道內各鎭堡土卒,或二行五字缺防守,而邊將月料,只是田米二三石,食鹽五字缺出處,生理悲憐,非人所堪,而器械之修造,土卒之精鎭。又被上司之督責,故欲捐朔料,則糊口無資,不侵土卒,則措手無地,憑籍徵索,不一其端,而窮極艱乏,何能責廉哉?以此,土卒尤難支堪,而邊將輩數石之料,實無支賴之勢,所見慘甚,念之惻然。臣以爲六邑,糴穀旣多,又有貢米稅太,各廳耗穀,其數漸殖,以其耗穀,邊將朔料,添給數石,以爲支過之地,而軍器修改之時,如干耗穀,亦爲劃給,以爲戎械修補殘堡保存之地焉。六鎭還穀,卽今所儲,至於十七萬之多。其地田稅米太,奴婢貢米,亦云夥矣,而布置江邊,朝夕待警之地者,無亦近於齋盜糧乎?況六鎭,旣非信地,而鏡城以南,則可作他日緩急之所。臣意六邑還穀,減數分置後,捐出移轉於鏡城之南,允合事宜。而還穀,難可分移,則稅穀貢米,不可不及今移置矣。開市時黃毛及皮物別貿易之弊,近甚紛然。胡黃毛價踊,比京市倍加,而監兵營及各邑,略給穀物於監色,勒令多數貿納,故監色輩,莫敢違拒,以些少之價,辦騰貴之物,貧殘官人呼冤之端旣多,彼此買賣奸濫之弊益甚。自今監兵營及南北各邑,皮毛別貿易之弊,一切嚴禁焉。監營漁箭,爲弊亦不些矣。南道之漁戶,本非不少,以此所收,足爲需用,而漁箭諸種,亦徵北邑,每年營屬,遠出浦邊,庭行收斂之際,憑籍侵虐,浦民難堪。臣以爲北邑漁産之稅,如難革去,則營屬出送之弊,宜令禁斷焉。北馬出來之弊,自前嚴禁,而適無實效,良可寒心。近來邊倅鎭將輩,潛相牽出,極爲紛然,而爲慮被捉於中途。使本土武人,稱以上京求官,勒令牽送,故身爲將校,莫之違逆,徒勞累千里往來,此而不防,則非但北馬,將至殆空,遐外武士,實爲難堪,自今出馬之時,使居山·高山兩驛察訪,嚴加搜托,隨二行六字缺把守長闕,元不修擧。六鎭擧火,嶺三字缺至曠絶。此而置之,將焉恃哉?臣見東北烽軍各烽臺一字缺,至三四十人,以此多人,每患闕直,邊頭之憂,無大於此。莫非古吏邊將,不能檢勅之致。從今定式,嶺東·關北各處烽火,令道臣·帥臣,頻遣摘奸,尤甚斷絶者,守令·邊將隨現重勘事,另加申飭焉。置郵傳命,關係非細,而東北驛騎,疲殘尤甚,關東之銀溪驛,在於北關直路,大小使客,每朔進上及邊倅·鎭將來往絡續,故本站人馬,長在路上,有時使行,或値疊到,則馬匹尠少,每至貰立。本驛屬驛,乃是六站,而曾前大馬,定以卄二員,中因朝令,減去十疋,以六站之驛,數少之馬,非但長立於折道,或立待於營門,或入於京中,難支之弊旣甚,絶站之患必至。臣自北出來時,本驛驛卒輩,相率號訴,願得復古,而雖令自備立待,亦不敢辭云。直路殘驛,宜加軫念,十疋之數,特爲還復,得以保存,俾無絶站之患焉。金城之賊,辭說多端,虛實莫定。故臣於今行,另加採訪,則當初本倅報使之狀,固多張大之言。而所謂申義先者,着戎服騎戰馬,所率十數人,或騎步或佩劍或執杖,白晝直向紅箭門之內,雖無犯攻官家之事,實有打破獄門,劫奪徒黨之計,官人迎戰之際,房子一人,至被劍傷,則此非賊而何?且白易山下,聚石七八里,石面或一丈或半丈云,則雖無築城之形,豈非疑駭之甚乎?平日妖言惑衆,遠近奔波,其罪固不容誅。而況此兩件罪狀,又爲明日現著,勘斷此獄,有何所難,而罪囚尙不出場,鄕邑一向滯獄,兩年卷獄之費,侵徵隣族之不有離之心,非細憂也。臣意則賊魁義先已斃矣。見今罪囚與義先,同情與謀者,誅之,可也。其次則輕重勘罪,可也。愚迷脅從之類,原釋,亦可也。大抵不可不二行三字缺之中,環場點閱之際,馬匹故失人夫致傷四字缺爲嘅然。且點馬之官,到底留連,貽弊列邑,自今點馬官,必趁早秋發送,勿令久滯事,另飭焉。列邑軍械,何莫非緩急所需,而至於北邊,尤極緊重,一有疏失,實多可虞,而慶源前府使朴世挺,本府火藥六百斤,諉以失火,無所充數。若使火藥之庫,果遭回祿之災,則餘焰所及,豈不蕩然,而庫舍全無所燬,火藥但無去處,邑人皆曰,稱以火災,盡歸山獵。臣定送兵營軍官,使之査來,則所謂火藥庫,元不延燒,而火藥六百餘斤見縮,三百斤則監色處徵索,其餘三百十斤,則謂將自備,出給大同布於下吏,遠貿京市云。而遞歸時亦不充納,火藥出用,固已可駭。而公布推貸,亦係不法。如此之人,宜不可以已遞而置之矣。輸城前察訪鄭恒寧,以驛奴婢加現事,至蒙加資之賞矣。所謂加錄,至於一千五百八十餘人,而實役,不滿數百。其餘,皆是公私賤兒弱之類,而叛主避役之輩,亦多投入,厚賂該曹,冒錄驛案,作一逋逃之藪,而虛名僞錄,厥數且多,故臣査聞本驛,則所報實役,不過數百,而其中六十六名,白地虛錄之矣。其誣報賭賞之罪,亦不可不懲矣。三·甲,一自田頭參許採之後,邊將濫徵杖價參於土卒,所謂杖價者,各鎭堡五日點軍,如或有闕,則例報兵營,施杖五十,而不循法意,除杖捧參,故採參之弊,由是滋興,事甚痛駭。盧羅前萬戶李晦根,減杖徵贖,於爲濫雜,前後所捧,不翅夥然,傳說狼藉,至播道路。其人維遞,其罪宜懲。而自今杖贖之規,令監兵營,痛加嚴禁,隨現重宄焉。三水定配罪人李振海,本以妖惡之人,干連掛書之獄,編配此地,積有年所,締結邊氓,多行不法,侵虐土人,罔有紀極,害及隣境,莫能支堪。此等奸濫二行三字缺六鎭·三·甲,則,或差老病之人,或送遐狄之人,此莫四字缺避無勢者輒赴故耳。朝家曾有定式,未經六鎭·三·甲一字缺令者,不許擬閫望。故新法之初,不無其效矣。此法寢而嚴有名稱者,輒事圖免,北倅之不擇,由此愈甚,臣常嘅然。蓋此邊倅·邊將遠處極北營門絶遠,多行縱濫,積失人心,尤不可不另擇,自前六鎭多名官,從今六鎭·三·甲守令,以文臣間間差送,有關守令,竝以文武交差,而武弁中未經六鎭·三·甲守令者,勿許擬閫望之制,亦爲申飭定式,永勿撓改焉。北門制閫,爲任最重,文宰間差,曾有定規。當此邊事多虞武將乏人之日,時或輪差則必有憚厭之效矣。洪原,乃是兼營將,而統領端·利·北靑等三邑,責任亦重,而庸瑣無文之人,間多差,尋常公移之文,亦不通曉,故所屬三邑,不以上官待之,事多曠廢,亦令鎭曹,極擇差送焉。居山察訪,其在嶺底,職責,與高山郵無異,而每差庸弁,北物出來,京商通行,將何所禁戢乎?居山之不差文官者,蓋以驛屬作隊之故,而北路文倅,亦多領兵,則奚獨於居山爲拘哉?察訪,依高山例,以文官兼臺者擇送,而否則以有聲績名武,另差焉,北路之關防,兵力有萬疏虞,無一可恃,事事寒心,爲今之圖,莫若收拾民心,感悅邊情,奬拔人才,實爲第一急務。臣見南北武士之盛,甲於諸路,無非好身手善騎射。儒士之中,亦有讀書講禮操身有諒者,而只緣他在荒遠,路絶躋攀,或蘊才虛老,或枯死無聞,誠可惜也。鏡城前參奉李載亨,稟性高潔,專心理學,事親盡孝,兼有至行,接人謙恭,一循禮法,人士推爲師表,婦孺皆稱其善。臣委訪其門,親見其人,則高行雅操,果叶所聞,論文講義,矧多所存。如此篤行之人,誠不可易得者,二行七字缺人精詳,且多計慮,會寧出身吳泰成,五字缺門地亦優,慶源閑良蔡泰胤,備諳邊務,且熟武一字缺此三人,令該曹,別爲收用,以爲奬勵聳動之地焉,臣目擊邊事,心切憂忱,妄有條論,而語多煩猥,不勝惶悚。惟恐下勿以臣言爲迂且遠,上稟大朝,下詢廟堂,亟賜進退焉。答曰,覽書具悉。上款所陳,令該曹稟處。他餘條件,令廟堂稟處,爾其勿辭察職。
傳曰,慶恩府院君,自明日勿爲直宿。
今日諸承旨持公事入對時,文學柳復明牌招察任事。下令。
兵曹政事,知中樞府事,任埅落點。
申時,王世子坐尊賢閣。承旨持公事入對時,左副承旨兪崇,輔德尹錫來,假注書徐命九,記事官尹東衡。兪崇進讀兵曹草記,各廳堂下武臣試射,不得設行事。令曰,知道。
讀兵曹申目,忠淸監司權,軍官姜聖泰等口傳帶去事。達下。
讀宗簿寺草記,璿源譜略更修正事。令曰,一體擧行。
讀禮曹申目,通德郞柳偕·故學生趙碩老·故學生洪信元等立後事。達下。
讀刑曹申目,靑橘進上不謹排持人文武辰等定罪事。達下。
讀兵曹申目,文時彬論賞事。令曰,依回達免賤。
讀校理金雲澤上書。答下。崇府伏曰,臣形神凋落,讀數行文字,眼視輒眩暈,汗出如流,不得已以巾拭面於至肅至敬之地,不勝惶恐之至。又讀文學柳復明上書。答下。二行缺推移入直之地,何如?令曰,依爲之。遂罷出,
上在慶德宮。停常參·經筵。
大殿·中殿·世子宮·嬪宮。藥房·政院問安。答曰,知道。
藥房啓曰,伏未審夜來,聖候寢睡,若何?口淡·脚痺·特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減。而眼視昏暗特甚之候,亦何如?腰眼穴一帶牽疼之候,其已快減,而血溺不復放下,眩氣往來之候,漸益差減乎?今日臣等,與諸醫入診,詳察症候,宜當。中宮殿膈滿自汗之候,漸益快愈,而寢睡幾復常節乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候一樣,而熏熱膈間不淸利之氣未已,喉乾朝來止歇,溺道不平,與昨無異。而寢睡不寧,眼視昏暗特甚之候,無減。腰眼穴一帶牽疼之候,猶未快減,血溺不復放下,眩氣往來之候,漸益差減矣,勿爲入診。內殿膈滿自汗之候,一向差減,寢睡差勝矣。
執義黃璿三度呈辭,入達。遞差。
弼善趙鳴謙初度呈辭,入達。給由。
領議政金昌集,判府事李頤命·趙泰采,右議政李健命請對入侍。入侍時,王世子率百官進宴,待秋稟行事。定奪。
明日王世子與師及賓客,相見禮正時,辰初初刻。
政院啓曰,因侍講院草記,明日師賓客相見禮時宮官,不可不備員,而兼輔德黃龜河禁推,兼文學金雲澤陳書受由,兼司書·兼說書俱未差,弼善趙鳴謙呈辭受由,司書李重協奉命在外,他無推移進參之員,合有變通之道,令本院稟旨擧行事依下矣。兼官有闕之代,政官卽爲牌招,開政差出,而呈辭受由及奉命在外人員,亦何以爲之乎?敢稟。傳曰,依啓。
大殿·中殿·世子宮·嬪宮。藥房·政院問安。答曰,知道。
今日諸承旨持公事入待時,大司成洪啓迪,卽爲牌招察任事。下令。
領府事李濡上書。大槪,敢陳危悃,冀蒙譴斥,以嚴國體,以鎭國言事,入達。答曰,覽書具悉卿懇。卿之繼築,都出爲國,余豈不知?第玆乃大事,而多言其不便,故有此停止之敎,於卿有何不安之端?,須體至意,安心勿待罪,速出行公。仍令曰,遣史官往諭。
右承旨趙鳴鳳上書。大槪,臣之毒腫,萬分危惡,坐犯違慢,罰止問備,病裡惶隕,益無所措。玆敢呼籲,乞遞臣職,以尋生路事,入達。遞差。
領譏政金昌集,判府事李頤命·趙泰采,右議政李健命請對入侍時,右議政李健命所啓,親民之官,莫如守令。在銓之臣,亦豈不無愼簡,而大政之時,計仕待遷之類,自卑而陞右,由內而遷外者,不得不按簿循次,俾勿積滯,何暇論人之長短乎?此誠近日政弊,而若乃武倅,則多出於殿中,所謂殿中,乃內三廳武兼之末仕陞六者也。當初本職薦擬之時,已多淆雜,而其中年老不射之類,憚於試射,則例多圖出東銓,旣由東銓,則自各司而補殿中,自殿中而差守令,便同令甲,不可違越?如是而無望守宰之擇差,不其左乎?臣意則大政時,末仕及訓鍊武官之應遷東銓者,其數爲五,而西銓則固難盡差也。若於東銓殿中主簿之窠,必以都摠府訓鍊院他西班實職中,擇差五人,而末仕失官者,使西銓,隨才調用,則窠闕得以相當,彼此俱便,在渠可無積滯之患,而在銓曹,亦有掄選之道矣。臣頃年待罪亞銓時,以此陳疏,朝廷採施,才行一二都政,還罷,而卽今諸議,皆以爲便,故敢達。上曰,所達,誠爲便好,變通亦非難事,依此擧行事,分付該曹,可也。又所啓,朝家用人,必須歷試,不宜驟躐,而武弁之由宣傳陞出者,自訓鍊·都摠府而遷,不過三歲。直陞堂上,則營將州牧,俱無所礙,官方之無漸,莫若此也。臣意,雖自訓鍊主簿陞至正者,必須隨其見品,試以守令,觀其治績然後,方許陞資。其餘由他歧徑陞堂上者,亦隨其人而先試縣邑,然後始擬當品之窠,可無驟躐之患,而庶合於歷試之道,不次之類,不必拘此限矣。上曰,不次則不必拘格例,而至於常調武弁,出六後三年陞資,事甚無據,依所達爲之,可也。又所啓,西銓則每當都政,各廳仕滿應遷之外,軍門將校及各衙門久勤之路漸廣,邊將窠闕,多有不足之時,政官按簿塡差,每以未盡調用爲慮,何暇擇人,而前銜中,雖有勤勞可用之人,實無餘地,雖欲掄選,而不可得矣。臣意,正職之仕滿應遷者外,久勤則勿論某衙門,六年以上,每都目遷轉,未滿六年者,間都目差送,則窠闕必有餘地。以其餘窠,差送有功勞奉承傳之類,則可無冤鬱之患矣。向者以久勤之多歧,略加減去,而未久俱爲還存。今此限年間差之法,似合變通之道矣。領議政金昌集曰,久勤之事,臣亦曾已陳達變通,有承傳人收用之事,而各廳久勤,旋又復舊,仍不復檢擧矣。依右相所達變通,則久勤,不至全廢,而亦有餘窠,可以調用承傳之類矣。上曰,久勤之路不至全塞,則變通似好,以此分付西銓,可也。
吏曹政事,刑曹參判兪命弘,兵曹佐郞李滋,執義尹錫來,弼善尹樟,司書金礪,右尹李徵龜,判校申世雄,兵曹佐郞趙最壽,濟州牧使柳憲章,溫陽郡守尹志大,狼川縣監魚有鵬,翼陵參奉洪致寬,兼司書趙觀彬,承旨李宖,輔德鄭纘先落點。學諭單,成權·韓澍。兼春秋單,兵佐李滋。
兵曹,副司果金在魯,副司正洪龍祚,副護軍黃璿·趙鳴謙,副司直李徵龜,副司果李重協·申晳,副護軍趙鳴鳳。
宣惠廳達曰,詔使山陵之役,本不入於大同收米中,故凡於國恤時三年內所供菜蔬·柴炭等物,初則戶曹磨鍊分定於京畿,直自各邑進排,而已亥因大臣陳達,爲除畿邑之弊,始令本廳,句管給價,而價本則或以江都米,或以訓局別隊徵米,或以常平賑恤宣惠各廳與兵曹所在銀錢米布,啓稟取用者,已成恒例矣。今此端懿嬪墓所及魂宮三年內菜蔬等價,以米木錢三分磨鍊,則米一千八十七石五斗二升三合六勺,木六十五同六匹,錢文六千五百十二兩八錢,而其中米邊全段及木錢折半,已自賑廳,艱以充給。卽今未下者,只是木三十二同二十八匹,錢文三千二百五十六兩四錢。此則自本廳,卽當分派於錢布有裕衙門,而他形勢,有難的知。惠廳所儲,亦已罄竭,以此趑趄,未卽區處,而主人等先受價物,幾盡策應,來頭事勢,將未免白地進排。揆以事體,極爲可慮,不可不速爲變通。特令廟堂,一依從前已行之例,各軍門各戶曹中參量劃定,趁卽出給,俾無窘迫狼狽之患,如何?答曰,依。以上朝報
吏批,以兪命弘爲刑曹參判,李滋爲兵曹佐郞,尹錫來爲執義,尹樟爲弼善,金礪爲司書,李徵龜爲右尹,申世雄爲判校,趙最壽爲兵曹佐郞,柳憲章爲濟州牧使,尹志大爲溫陽郡守,魚有鵬爲狼川縣監,洪致寬爲翼陵參奉,趙觀彬爲兼司書,李宖爲右承旨,鄭纘先爲輔德。
兵批,以趙鳴鳳爲副護軍,黃璿·趙鳴謙爲副護軍,李徵龜爲副司直,李重協·申晳爲副司果,金在魯爲副司果,洪龍祚爲副司正。
禮曹啓曰,今此耆老諸臣,親臨錫宴時,大殿·世子宮,本院提調,當爲進止,而除檢擧提調及都承旨,則應行節次,未免苟簡,令該書提調三員及世子宮副提調一員,依例加出,以爲推移進止之地。而且饌品熟設處所,景賢堂稍近之處,無可合之所,不得已移設于典設司之意,敢稟。
申時,王世子坐尊賢閣。承旨持公事入對時,右副承旨韓重熙,說書徐宗燮,假注書徐命九,兼春秋林益彬。韓重熙進達曰,持公事入對,每以未時爲定矣。今日則因大臣請對,史官方爲入侍,故待其請對罷出後,始爲入對,而兼春秋林益彬,謂有身病,勢難進參之故,再三往復之際,時刻漸至差遲,新進怠慢之習,殊涉未安,推考,何如?令曰,依爲之。重熙曰,臣亦有不能檢飭之失,惶恐待罪。仍讀檢閱尹東衡上書。答下。
讀兵曹草記,各廳堂下武臣等,能磨兒講不通,推考事。達下。
讀成均館草記,被罰儒生,令大司成勸齋任解罰事。依下。
讀宣惠廳草記,魂宮墓所菜蔬價,令各衙門劃給事。達下。
讀開城留守兪命雄狀達,府內老人年七十八十之類數行十字缺。達下。
讀安東營將李汝迪,賊人取招申本。重熙曰,決三字缺之,何如?令曰,唯。重熙曰,成均館草記,旣已依下。大司成洪啓迪,卽爲牌招,察任,何如?令曰,依爲之。
徐宗燮所達,臣有稟定事,仰達。大朝耆老諸臣錫宴時,邸下陪宴之節,已爲稟定,而宮官陪從之事,無明日定奪之擧,故敢此仰達。右副承旨韓重熙曰,邸下旣爲陪宴宮官,所當陪從,而未知宮官,全數盡入乎?或只上下番二員陪入乎?此一款,不可不預先定奪,故宮官有此稟達矣。令曰,一倂陪從,可也。宗燮曰,然則翊衛司,亦爲備員入參乎?令曰,依爲之。出擧條遂罷出。
上在慶德宮。停常參·經筵。
大殿·中殿·世子宮·嬪宮。藥房·政院問安。答曰,知道。
藥房啓曰,伏未審夜來,聖候寢睡,若何?口淡·脚痺·特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而眼視昏暗特甚之候,亦何如?腰眼穴一帶牽疼之候,其有所減,而血溺不復放下,眩氣往來之候,益復差減乎?今日臣等,與諸醫入診,詳察症候,宜當。中宮殿膈滿自汗之候,漸益快愈,而寢睡幾復常節乎?今日亦令醫女,趁早入診,詳察症候,宜矣。臣等不勝終宵憂煎,敢此問安,竝爲仰稟。答曰,知道。口淡·脚痺·特甚有加,困惱·腹部飽滿特甚之候一樣,而熏熱膈間不淸利之氣,未已,喉乾,朝來止歇。溺道不平,與昨無異,寢睡不寧,而眼視昏暗特甚之候,無減。腰眼穴一帶牽疼之候,猶未快減,血溺不復放下,眩氣往來之候,益有所減矣,勿爲入診。內殿膈滿·自汗之候,一向差減,而寢睡差勝矣。
左副承旨兪崇上書。大槪,臣於日昨政宮官之除,有應避之嫌,而矇未覺察,終至於草記仍任之境,臣之昏謬做錯,已不可言,而壞損政例,罪實難逭。昨緣夜深,無路控籲。今始陳章退出,恭俟譴何。伏乞亟罷臣職,以重政格,以安愚分事。入達。答曰,覽書具悉。爾其勿辭,從速察職。
藥房口傳啓曰,中宮殿入診醫女退出後,臣等與諸醫商議,則皆以爲,卽伏聞醫女所傳之言,症候有減而無加,不必更進藥物,亦無卽今當進之劑,今姑停止,徐觀症候,宜當云。今日不爲議藥之意,敢啓。傳曰,知道。
明日仁章里破殯時,王世子·嬪宮望哭正時,寅初初刻,開門五更一點。
政院啓曰,因侍講院草記,明日望哭時,宮官不可不備員。實兼官有闕之代,以在京無故人,盡爲差出事,令本院稟旨擧行事,依下矣。政官卽爲牌招,開政差出,何如?傳曰,允。
大殿·中殿·世子宮·嬪宮。藥房·政院夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利,未已。溺道不平之候,復何如?腰眼穴一帶牽動之候,其已快減,而眩氣往來之候,比夜尤減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而腰眼穴一帶牽疼之候,猶未快減,眩氣往來之候,漸益差減矣。
假注書徐命九有頉,代朴弼夔落點。
右承旨李宖上書。大槪,臣於病伏中,忽叨銀臺新命,召牌繼至,而臣之病情,比初稍減,而餘症尙苦,委頓牀席,轉側須人。坐犯違慢,問備之罰,出於格外,臣尤惶隕。以此病狀,斷無趨承之望,乞遞臣職,俾尋生路事,入達。遞差。
吏曹,輔德黃璿,文學金台萬,工曹正郞李德華,工曹佐郞金夏基,司饔奉事李英輔,承旨韓世良,金城縣令趙觀彬落點,兼養奉事單韓斗一,兼春秋單李德華。
承旨持公事入對時,左承旨李喬岳所達,臣於丙申年九月,待罪水原府時,目見民事之萬分孔慘,前頭賑資,實無措置之勢,故縣道封章,備陳事狀,則聖批至以隋城,乃畿輔重鎭,而災荒此酷,尤宜軫恤,令廟堂,斯速議處爲敎。其時自賑廳以空名帖一百張,別爲下送,而臣旋卽見遞,其後府吏李裕民,沒數發賣措備米三百六十石,抄出境內飢民萬餘口,斗斗升升,盡爲白給之後,自賑廳,使之折半會錄,帖米之折半會錄,固知事目之至嚴,而初旣疏請,聖上特爲許給,則此與監營之請得分送列邑者,事體自別。況當初白給,皆是無田土丐乞之類,則今過三年之後,雖斗升之米,無處徵出。自朝家,似當有別爲蕩減之道矣。臣以當初始事之人,稔知其事狀,惶恐敢達。令曰,特爲蕩滌。以上朝報
吏批,以宋成明爲輔德,金台壽爲文學,李德華爲工曹正郞,兪夏基爲工曹佐郞,李英輔爲司饔奉事,韓世良爲右承旨。
戶曹達曰,今此耆老諸臣錫宴時饌品,當依進宴時例擧行,而其中背節之物,從時産代用之意,敢達。知道。
宣惠廳達曰,山陵之役,本不入於大同收米之中,故凡於國恤時三年內所供菜蔬·柴炭等物,初則戶曹磨鍊,分定於京畿,直自各邑進排,而己亥因大臣陳達,爲除畿邑之弊,始令本廳,句管給價,而價本則或自江都米,或以訓局別隊營米,或以常平·賑恤·宣惠各廳,與兵·戶曹錢布,啓稟取用者,已成恒例矣。今此端懿嬪墓所及魂宮三年內菜蔬等價,以米木錢三分磨鍊,則米一千八十七石五斗二升三合六勺,木六十五同六匹,錢六千五百十二兩八錢,而其中米木錢折半,已自賑惠廳,艱以充給,未下者,只是木三十二同二十八疋,錢三千二百五十六兩四錢。此則卽當分派於錢布有裕衙門,特令廟堂,一依從前已行之例。軍門兵戶曹,參酌劃定,趁卽出給,俾無窘急之患,何如?依。
申時,王世子坐尊賢閣。承旨持公事入對時,左承旨李喬岳,弼善尹樟,假注書徐命九,兼春秋申世雄。李喬岳進讀戶曹申目賜宴時饌品磨鍊事。令曰,知道。
讀北兵使白時耉申目,道內邊將等到任年月日牒報事。達下。
讀慶尙左兵使李汝鈺狀達,道內梁山郡人物虎囕事。達下。
讀忠淸監司權狀達,洪州營將·連山縣監處,兵符分給事。達下。
讀義禁府申目,黃龜河·金相玉等原情議處事。令曰,功減一等。
讀禮曹申目,柳載亨立後事。達下。
讀江華留守沈宅賢狀達,長寧殿奉審事。達下。
讀慶尙監司申本,蔚山船隻致敗人物渰死事。令曰,渰死人等,令本道恤典擧行。
讀京畿監司李壄狀三行缺等施賞措辭,而有特爲加資之敎,兵曹不得詳四字缺之乎?令曰,以依回達施行,改付標,可也。
讀黃海監司李德英狀達,道內守令七事開坐事。仍達曰,黃海監司李德英七事申本中,康津縣令申混,戊戌十一月,移拜侍講院直講,懸錄成均館,誤以侍講院書塡,莫重奏御文字,如是疏漏,推考,何如?令曰,依爲之。
讀右承旨李宖上書。踏達字。
讀慶尙監司吳命恒上書。答下。
讀禮曹申目,載興本官,差送寢郞守直事。令曰,此則當稟于大朝,留之。喬岳曰,臣等於丙申九月,待罪水原府時,目見民事之萬分孔慘。前頭賑資,實無措置之勢,故縣道封章,備陳事狀,則聖批至以隋城,乃畿輔重鎭,而災荒此酷,尤宜軫恤,令廟堂,斯速議處爲敎。其時自賑廳,以空名帖一百丈,別爲下送,而臣旋卽見遞,其後府使李裕民,沒數發賣措備米三百六十石,抄出境內飢民萬餘口,斗斗升升,盡數白給之後,自賑廳,使之折半會錄。帖米之折半會錄,固知事目之至嚴,而初旣疏請,聖上特爲許給,則此與監營之請得分送列邑者,事體自別。況當初白給,皆是無田土丐乞之類,則今過三年之後,雖斗升之米,無處徵出,自朝家,似當有別爲蕩減之道矣。臣以當初始事之人,稔知其事狀,惶恐敢達。令曰,特爲蕩滌。出擧條
慶尙監司李㙫狀達,道內染病方痛物故事。達下。遂退出。
上在慶德宮。停常參·經筵。
王世子·嬪宮望哭後,世子宮,藥房·政院·二品以上·六曹問安。答曰,知道。大殿·中殿·嬪宮。藥房·政院問安。答曰,知道。
藥房啓曰,伏未審夜來,聖候寢睡,若何?口淡·脚痺·特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減乎?眼視昏暗特甚之候,亦何如?腰眼穴一帶牽疼之候,其已快減,而血溺不復放下,眩氣往來之候,益復差減乎?加減生脈散五貼,已盡於昨日,今日臣等,與諸醫入診,詳察症候,議定加進當否,宜當。中宮殿膈滿自汗之候,漸益快愈,而寢睡幾復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候一樣,而熏熱·膈間不淸利之氣未已,喉乾朝來止歇,溺道不平,與昨無異,寢睡不寧,眼視昏暗特甚之候無減,腰眼穴一帶牽疼之候,幾盡快減,血溺不復放下,眩氣往來之候,今已差減矣。勿爲入診,與諸醫議定生脈散加進當否,宜矣。內殿膈滿自汗之候,一向差減,而寢睡差勝矣。
藥房口傳啓曰,卽伏承問安批答,與諸醫,議定生脈散加進當否宜矣事,命下矣。臣等,會諸醫商議,則皆以爲,此藥錢數甚輕,不可以五貼責效,更進五貼宜當云。此藥限五貼,更爲煎入之意,敢啓。傳曰,知道。
獻納李鳳翼上書。大槪,敢陳病重實狀。乞蒙恩遞,兼附憂慨之忱,以冀察納事,入達。答曰,覽書具悉。所陳經理廳事,令廟堂稟處。爾其勿辭,從速察職。
大殿·中殿·世子宮·嬪宮。藥房·政院夕問安。答曰,知道。
觀象監卯時雨雹,狀如榛子。啓。
漢城府南部石橋上契前縣監黃夏民家,杏木雷霆所擊,二枝兺折傷事。
上在慶德宮。停常參·經筵。
辰巳時,日暈,暈上有冠,暈下有履,色皆內赤外靑。
典牲直長李萬植,柴場監刈後入來。
大殿·中殿·世子宮·嬪宮。藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而眼視昏暗特甚之候,亦何如?腰眼穴一帶牽疼之候,其已快減,而血溺不復放下乎?今日臣等,與諸醫入診,詳察症候,宜當。中宮殿膈滿自汗之候,漸益快愈,而寢睡幾復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候,一樣,而熏熱膈間不淸利之氣,未已,喉乾,朝來止歇,溺道不平,與昨無異。寢睡不寧,而眼視昏暗特甚之候,無減。腰眼穴一帶牽疼之候,快減,血溺不復放下矣,勿爲入診。內殿膈滿自汗之候,一向差減,而寢睡差勝矣。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利,未已,溺道不平之候,復何如?臣等不勝憂煎,惶恐敢啓。傳曰,晩後諸症候一樣矣。
明日王世子望哭正時,巳初初刻。
政院啓曰,卽者藝文館領事,送言耆老所,以御帖奉安閣號及上樑文,令本館,稟旨擧行事,草記允下,而本館時無郞廳,不得擧行,令政院,斯速稟旨變通云。卽今前奉敎李箕鎭,方在罷散中,檢閱尹東衡受由下鄕,仍遭父喪,無他擧行之員,罷散人員,合有變通之道,何以爲之?敢稟。傳曰,敍用。
吏曹口傳政事,奉敎單李箕鎭。
上在慶德宮。停常參·經筵。
大殿·中殿·世子宮·嬪宮。藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚有加,困惱·腹部飽滿特甚及熏熱·膈間不淸利,喉乾溺道不平之候,其有所減,而血溺不復放下,眼視昏暗特甚之候,亦何如?今日臣等,與諸醫入診,詳察症候,宜當。中宮殿膈滿自汗之候,漸益快愈,而寢睡亦已復常乎?臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候,一樣,而熏熱·膈間不淸利之氣,未已,喉乾,朝來止歇,溺道不平之候,與昨無異。寢睡不寧,而血溺不復放下,眼視昏暗特甚之候,無減矣,勿爲入診。內殿膈滿自汗之候,一向差減,而寢睡差勝矣。
吏曹啓曰,今此監試初試一二所試官,當爲備擬,而堂上堂下無故可擬之人,乏少,無以擬望。違牌坐罷人員,合有變通之道,何以爲之?敢稟。傳曰,別單書入。
王世子·嬪宮望哭後,世子宮·藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
明日監試初試一所試官三,趙泰億·申晳·趙鎭禧落點,二所試官三,洪啓迪·宋成明·金礪落點。
傳曰,史官二員待命,騎馬三匹立之,夏享大祭內摘奸。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,膈間不淸利之氣,差勝,而其餘症候一樣矣。
兵曹口傳政事,護軍趙榮福·李秉常,司果尹惠敎·趙遠命·趙尙絅。
監試官一所李師德,二所李義宗。
兵曹,副護軍趙榮福·李秉常,副司果尹惠敎·趙尙絅·趙遠命。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下,眼視昏暗特甚之候,亦何如?今日臣等,與諸醫入診,詳察症候,宜當。中宮殿膈滿自汗之候,漸益快愈,而寢睡已復常節乎?今日亦令醫女,趁早入診,詳察症候,宜矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,與昨無異。血溺不復放下,眼視昏暗特甚之候,無減矣,勿爲入診。內殿膈滿自汗之候,一向差減,而寢睡差勝矣。
左承旨李喬岳初度呈辭,入達。給由。
府前達,請亟寢尹宣擧書院勿毁之命,依前回達施行,仍令本道,盡毁其文集板本事。新達,廣州,是保障重地,其不可不擇人以授也,明矣。新除授府尹李正臣,前後居官,旣無治績,且乏廉聲,向任楊州時,閉戶深處,民罕見面,糶糴之政,厚捧薄給,氷丁之役,賂門大開,客使支供,加數濫徵,終無置處。知舊引葬,調發民丁,殆無虛日,闔境嗷嗷,如在水火之中。及授本府,物情大駭,如此之人,尙不可仍置守牧之職,況可陞畀於保障重地乎?請廣州府尹李正臣罷職。忠州爲邑地大物重,最稱難治,如非廉能素著之人,則不可輕授也,明矣。牧使趙泰果,徒藉門蔭,累典名邑,略無可觀之政,多有不飾之誚,及授本州,物情俱駭。向來堂箚之論,守宰移差之有弊者,旨意所在,人孰不知,而晏然冒赴,若固有之。莅任未久,民謗已多。湖中雄邑,決不可仍畀此人,請忠州牧使趙泰果罷職。答曰,不從。
傳曰,史官二員待命,騎馬六匹立之,監試初試一二所內摘奸。
右承旨韓世良上書。大槪,臣狗馬之齒,已迫七十,衰謝益深,耳聾特甚,銀臺之命,已不可冒叨。況持公事入對,尤非重聽者所可堪任。乞遞臣職,俾便調治事。入達。答曰,覽書具悉。爾其勿辭察職。
藥房口傳啓曰,中宮殿入診醫女退出後,且聞慶恩府院君所傳之言,症候雖無顯然加減,神氣頗勝云。臣等與諸醫商議,則皆以爲,症候旣無加減,而神氣頗勝,瓊玉膏今方進御,姑停湯藥,徐觀來頭,宜當云。今日不爲議藥之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,膈間不淸利之氣,差勝,而其餘症候一樣矣。
京畿監司書目,楊州呈,以大司憲李喜朝辭職上書上送事。達。答曰,覽書具悉。屢上辭本,殊涉太過。卿其勿辭,從速上來察職。又書目,廣州呈,以同副承旨金榦辭職上書上送事。達。答曰,覽書具悉,爾其勿辭,從速上來察職。
忠淸監司書目,韓山呈,以吏曹參議權忭辭職上書上送事。達。答曰,覽書具悉,爾其勿辭,調理上來察職。又書目,韓山呈,以刑曹判書權辭職上書上送事。達。答曰,覽書具悉,卿其勿辭,從速上來察職。
全羅監司申思喆上書。大槪,未辭陛之前,乞得恩暇,往省父墳,以伸至情事。入達。答曰,覽書具悉,卿其依書辭往省焉。
江原監司書目,狼川縣監金斗奎,去月二十八日身死事。
申時,王世子坐尊賢閣。該承旨持公事入對,左副承旨兪崇,右副承旨韓重熙,說書徐宗燮,假注書朴弼夔,編修官申世雄。
兪崇讀兵曹草記,擊錚人囚禁守門將推考事。達下。
讀掌隷院申目,奴文時彬免賤事。達下。
讀黃海兵使柳星樞到營狀。達下。
讀黃海水使朴昌潤移住所江狀。達下。
讀忠淸兵使李台望狀達,捉虎砲手施賞事。達下。
讀咸鏡監司金相稷狀達,咸興府耗穀請得事。達下。
讀忠淸監司金興慶狀達,大興郡還上居末事。達下。
讀忠淸監司金興慶狀達,全義反庫事。達下
讀訓鍊都監草記,今番信行,黑角貿來事。令曰,依。
讀中樞府單子,行判府事金宇杭服制已過,出仕事。達下。
讀備邊司申目,黃海監司李德英狀達,據水陸軍換定有弊,割屬一面,海州譯官,移置,他官奴婢劃給事。達下。
讀備邊司申目,江原監司李箕翊狀達,據旌善郡宮家折受田給,移定他邑事。達下。
讀平安兵使李尙四行缺榦辭職上書。批下
讀全羅監司申思喆,請由省墓上書。批下。
韓重熙讀京畿監司李壄上送大司憲李喜朝辭職上書。批下。
讀掌隷院申目,延齡君房望呈婢定給事。達下。
讀義禁府金相玉囚單子。達下。
讀掌隷院四月立訟人單子。達下。
讀賑恤廳草記,三南月課火藥價米,限一年上下契人事。令曰,依。
讀工曹草記,水鐵匠亂廛事。令曰,知道。
讀江原監司李箕翊狀達,狼川縣監金斗奎身死,其代速差下送事。達下。
讀吏曹申目,軍器主簿子息成婚給由事。達下。
讀咸鏡監司金相稷狀達,蒙宥罪人放送,減等罪人以徒三年改錄事。達下。
讀慶尙監司李㙫狀達,朴升吉梁山到配事。達下。
讀咸鏡監司金相稷狀達,全家罪人物故檢屍家屬,頉於徒流案事。達下。
讀忠淸監司金興慶狀達,定山內奴等做作虛名,陳告的實,續案頉減事。達下。
讀戶曹申目,咸鏡監司金相稷狀達,據田稅貢米折半仍捧事。達下。
讀掌隷院申目,奴車前賢等免賤事。達下。
讀戶曹申目,平安監司李肇狀達,據順安碧波筒改築事。達下。
讀戶曹申目,慶尙監司李㙫狀達,據豐基致敗稅米太,徵奉於色吏及沙工事。達下。
讀刑曹申目,昌原私奴士先擊錚原情,前府使南泰徵濫刑殺其主事。令曰,放送議處。
讀禮曹申目,任實縣聖廟修補事。達下。
韓重熙所達,今四月初三日,持公事入對時,因說書徐宗燮所達,十三日邸下陪宴時,春坊官及翊衛司官陪從一款,旣已定奪。此當出擧行條件,而臣於其後,卽以服制出去矣。昨始仕進,問於本院,則注書忘置,終不出擧條,故今雖已脫,不得已使之書出擧行條件,將爲入達,而伊時當該假注書,難免疏漏不察之失,推考警責,何如?令曰,依。出擧條判付畢後,諸臣以次退出。
上在慶德宮。停常參·經筵。
卯辰時,有霧氣。申時,日暈。夜一更至四更,月暈。五更,艮方有氣,如火。
大殿·中殿·世子宮·嬪宮。藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺,特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候,宜當。中宮殿膈滿自汗之候,漸益快愈,而寢睡已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候,一樣,而熏熱·膈間不淸利之氣未已,喉乾朝來止歇,寢睡不寧,而溺道不平,與昨無異,血溺不復放下,眼視昏暗特甚之候無減矣,勿爲入診。內殿腹滿·自汗之候,一向差減,而寢睡差勝矣。
左承旨李喬岳再度呈辭。入達。加給由。
府前達,請亟寢尹宣擧書院勿毁之令,依前回達施行。仍令本府,盡毁其文集板本。請廣州府尹李正臣罷職事。請忠州牧使趙泰果罷職事。答曰,不從。李正臣事,依達。
玉堂箚子。大槪,敢陳愚見,以備裁察事。入達。答曰,覽箚具悉。此事,仰稟大朝,則堂箚得宜,差退爲可爲敎矣。
領議政金昌集箚子。大槪,臣於臺臣書辭覆奏之命,有不敢冒當者,敢陳難便之狀,冀蒙處分事。入達。
全羅監司書目,羅州牧使鄭復先,今月初一日身死事。
忠淸監司書目,全義縣監趙儀祥,今月初六日身死事。
禮曹啓曰,耆老諸臣便殿錫宴,以今月十三日擧行事,旣已命下矣。卽聞卒判府事徐宗泰發靷,退定於今十五日云。昔晉知悼子卒未葬,平公鼓鍾而飮,杜蕢有揚觶之戒。今大臣未葬禮,不可擧樂。錫宴吉日,差退於今十八日,恐爲得宜,敢此仰稟。傳曰,依爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利未已。溺道不平之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
答領議政金昌集箚曰,覽箚具悉卿懇。諫臣上書回達,依箚辭爲之。卿其安心焉。仍令曰,史官往諭。
正言洪鉉輔辭職上書。入達。答曰,覽書具悉,爾其勿辭,從速察職。
禮曹啓曰,耆老諸臣便殿錫宴,以今月十三日擧行事,旣已命下矣。卽聞,卒行判中樞府事徐〈宗泰〉發引,退定於今月十五日云。昔晉知悼子卒未葬,平公鼓鍾而飮,杜蕢有揚觶之戒。今大臣未葬禮,不可擧樂。錫宴吉日,差退於今十八日,恐爲得宜,敢此仰稟。傳曰,依允。
申時,王世子坐尊賢閣。諸承旨持公事入對,右承旨韓世良,右副承旨韓重熙,弼善尹樟,假注書朴弼夔,編修官申世雄。韓世良讀禮曹申目,高漢成立後事。達下。
又讀禮曹申目,李遇妻李氏立後事。達下。
又讀禮曹申目,曹錫龜妻李氏立後事。達下。
又讀禮曹申目,崔後昌立後事。達下。
又讀禮曹申目,朴台龜立後事。達下。
讀禮曹申目,宋墁立後事。達下。
讀禮曹申目,李夏徵妻鄭氏立後事。達下。
讀忠淸監司權狀達,全義縣監趙儀祥身死,其代速差下送事。達下。
韓重熙讀正言洪鉉輔辭職上書。批下。
讀戶曹申目,慶尙監司李㙫狀達,據鎭海縣宮屯革罷文書,使之現納,民人文券査實事。達下。
讀全羅道海運判官李濟,漕運事。達下。
讀全羅監司洪錫輔狀達,減死罪人鄭漢益海南到配事。達下。
讀全羅監司四行缺火藥改搗事。達下。
讀平安監司李肇狀達,淸南形勢,與淸北無異,還穀帖價米補充隊,令廟堂稟處指揮事。達下。
讀兵曹申目,安東營將李汝迪別備,依李森例施賞事。令曰,特爲加資。
讀兵曹申目,全羅兵使李相頊狀達,據光州千摠鄭垕取,利論賞事,更令本道,考數狀達後稟處。達下。
讀兵曹申目,京畿監司金演狀達,據永宗僉使安世煜救濟渰水人論賞事。令曰,依廻達施行。
讀兵曹申目內,吹蝟物故代,口傳施行事。達下。
全羅監司狀達,羅州牧使鄭復先身死,其代擇差下送事。達下。諸臣,以次退出,
上在慶德宮。停常參·經筵。
自卯時至辰時,有霧氣。巳時,日暈。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺,不復放下乎?眼視昏暗特甚之候,亦何如?加減生脈散五貼,又盡於昨日。臣等久未入侍,今日與諸醫入診,詳察症候,議定加進當否宜當。中宮殿膈滿自汗之候,漸益快愈,而寢睡已復常節乎?臣等不勝終宵憂煎,敢此問安竝爲仰稟。答曰,知道。口淡·脚痺特甚有加,困惱·腹部飽滿特甚之候,一樣,而熏熱膈間不淸利之氣,未已,喉乾朝來止歇,寢睡不寧,而溺道不平之候,與昨無異。血溺不復放下,眼視昏暗特甚之候,無減矣。內殿膈滿自汗之候,一向差減,而寢睡差勝矣。
政院達曰,今日賓廳次對,兩司當爲進參,而司院無行公之員。大司諫金興慶,正言洪鉉輔未肅拜,司諫趙彦臣在外,獻納李鳳翼,正言魚有龍呈辭,除在外呈告未肅拜人員,竝卽牌招,推移進參,何如?令曰,依。
左承旨李喬岳三度呈辭,入達。遞差。
大臣·備局堂上引接時,都承旨任埅,卽爲牌招,翰林取才進參事。下令。
今日藥房入診時,同副承旨金榦,今姑改差事,榻前定奪。
政府翰林取才,申昉,左傳略。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,以榻前所稟者,會諸醫反復商議,則皆以爲,加減生脈散,前方中人蔘·赤茯苓·白朮各加五分,更加桑白皮·蜜灸·郁李仁各四分,加進五貼宜當云。此藥煎入之意,敢啓。傳曰,知道。
吏曹啓曰,承旨有闕,政事,取稟。傳曰,明日爲之。
吏曹口傳政事,檢閱單,申昉。
大臣·備局堂上引接時,持平金鎭商所達,請亟寢尹宣擧書院勿毁之令,依前回達施行,仍令本道,盡毁其文集板本事。令曰,勿煩。又所達,本府連以忠州牧使趙泰果罷職事,有所論達。未蒙準許,竊不勝抑鬱之至。速賜依從,忠州牧使趙泰果罷職。令曰,勿煩。正言魚有龍所達,請還收罪人權卨發配之命,仍令王府,嚴鞫得情,快正王法事。令曰,勿煩。又所達,請亟寢尹宣擧書院勿毁之令,依前回達施行事。令曰,勿煩。又所達,請亟寢禮曹書契成送島中之命事。令曰,勿煩。又所達,請當該譯官從重科罪事。令曰,勿煩。又所達,軍威縣監朴泰鎭,終日酩酊,處事顚妄,官吏視若狂人,對面愚弄,恣行奸濫之事,而矇不覺察。邑民路立片碑,假意贊揚,用寓譏切之心,而恬不知恥,與嬖妓而交舞作戱,傳爲隣邑嗤囮。對吏民而醉倒喪儀,全沒官員貌樣,其他可駭可怪之擧,不一而足。如此之人,不可仍置於字牧之任,請軍威縣監朴泰鎭罷職。令曰,不從。
賑恤廳達曰,曾在甲申年間,自本廳,請得三南月課火藥價米,別定契人,使之劑造。郞廳監董,務令精猛,下送各邑,而取其餘剩,以補賑資矣。頃因大臣陳箚,盡爲移送,軍門,今不可更議變改而其中有一難處之端,甲申年定奪時,火藥一秤價米四十石定式,折半發取,折半契人處上下,故本廳前後取剩之穀,實爲夥然,而契人則受價劑造之際,不無耗費之弊,遂年欠縮,火藥至於近萬斤。一朝罷屬都監之後,列邑之曾前未受,請受之狀,逐日沓至。莫重軍物,不可不依數上下。而流來欠縮之數,疲殘契人等處,萬無徵出之路,事甚憫慮。而他無變通之策,都監追屬間年火藥,限一年條,姑爲借得,以其價米,上下於契人,俾勿浪費,着實監造,則足以充備於欠縮及當年本藥,公〈私〉兩便,令廟堂稟處,何如?答曰,依。
藥房入診入侍時,提調閔鎭遠所啓,小臣待罪宣惠廳堂上,敢以本廳事仰達矣。本廳宿儲蕩竭,無餘地。今年正月以後應下貢物,不得放下。莫重祭享御供之需,主人輩白地進排,不但渠輩之呼冤,事體之未安,爲如何哉?曾在癸亥年間先臣,與故相臣李端夏,承命裁省貢物價,而就當初磨鍊之價,過濫者略減之,不足者量加之,通計其數,則比前所減,爲萬餘石。以此別單啓下,仍爲遵行,故本廳宿儲有裕矣。至己巳任其時大臣及主管之人,稱以慰悅,都民盡爲復舊,仍廢其法,兼且近年以來,連値凶荒,稅入大縮。而癸亥以後,新出貢物,各處祭享及鷹師等名目,又甚夥然。本廳形勢,安得不如此乎?今若自廟堂,取癸亥別單文書,其中如有物價貴賤,前後懸殊,不得不更改者,參酌變通,其餘一依癸亥,裁省而施行,則庶有補於需用,令廟堂稟處,何如?上曰,依爲之。
大臣·備局堂上入對時,右議政李所達,獻納李鳳翼上書,有廟堂稟處之令矣。首相引嫌,故敢此仰達。臺書則經理廳革罷,而任事之人,摘發論罪爲請矣。當初北漢之築,三軍門,分授董役城堞庫舍器械糧餉,皆有所掌,而不相統攝。故創設,經理廳,大臣兼帶,使之句管。而雖以切緊之事言之,各門道路甚險,必須年年修築,人馬可以通行。故自本廳,每每申飭,三軍門始爲擧行。此等事,若無摠管之人,何以修擧乎?外議或謂摠戎使,可以主管云。而摠戎廳,旣難獨當,衙門不尊,不可指揮三軍門,本廳名號,則似難革罷矣。料理一節,臣亦收議備論矣。本廳,欲鳩財力,始爲料辦。而中間任事之人,不善奉行,或至斂怨耗財,其弊不些矣。自今一切停罷,任事之人,今若囚治,則已散之財,無以收拾,定限督捧,而過限則移送法曹處置。令曰,經理廳勿罷,仍存,差人料辦等事,竝停罷,可也。
領議政金所達,賑廳草記中三南月課火藥價米,別定契人,使之劑送,取其剩餘,以補賑資矣。其後移送軍門,而其中有難處之端,甲戌年火藥價米,折半分授於契人,而劑造之際,逐年欠縮,多至近萬斤。疲殘契人等處,萬無徵出之路。都監追屬間年火藥,限一年姑爲借得,以補欠縮。及當年火藥,則公私兩便云。當初賑廳,別定三南月課,主人出給價米,取其剩餘,以補賑資,使主人劑造,分送各邑,而私造軍需,旣涉不當,所造亦甚不精。臣旣箚陳其弊,罷其主人,移送軍門矣。該廳,今以主人輩,無面難捧,有此借得之請。而旣屬軍門,旋復變通,事殊苟簡。許多主人,豈盡疲弊難捧乎?勿爲出給,使都監,徵捧充數矣。訓將李弘述曰,火藥軍器中,重物,不可使契人等,劑置於閭家。前所劑送各邑者,品甚不猛,一經霾雨,便成灰土,故南來守令,無不言說。若令契人,更爲劑送,則必不更授也。契人無面之數,未知幾何,而都監徵捧,豈無必捧之理乎?所送火藥七千斤,而猶慮不足,加送三千斤,合計則一萬斤也。移來之後,凡百等物,措置劑造,而移給契人,則凋殘軍門,事多狼狽。契人無面之數,自都監徵捧。令曰,自都監徵捧,可也。
右議政李曰,禁標內,勿論借入奪入,皆爲論罪。禁標奪入者,臺諫亦以風聞論罪似可矣。令曰,依爲之。
右議政李所達,領相箚論,武科用情,永勿許赴試,差備官永勿許敍用事,請添作節目矣。近來水軍降定之類,許令赴擧得參,則頉下矣。此後用奸擧子,永勿赴擧何如?吏判柳尙游曰,武科代講代射之類,嚴立科條,永爲遵行宜矣。令曰,依爲之。
右議政李所達,蕩春臺築城之役,旣已停罷則今無可論,而第聞西邊築城處,或過半或幾畢,若經今夏雨水,則必皆頹圮。旣費許多財力,仍卽毁破,誠爲可惜,使本廳,募得若干役丁,城址及半築者,覆以沙土,以防雨水事。敢達。令曰,依爲之。
又所達,忠淸監司權,下直入對時,以砲保騎步兵流亡物故之身布,使以新代定之人擔當,極爲冤痛,令廟堂稟處事。達下矣。玆事誠有難處者,有頉之代,充定於五六月間,則當年身布,徵捧於新代之人,猶或可也。若代定於歲末,則新定納布,豈不冤哉?且騎步兵,自有番次,過當番後身死之布,使新代人備納,亦甚不當。砲騎步兵之隨闕代定,自是事目,故曾前無減布之規云。不可以此而全然蕩減,使道臣精査,可捧者捧之,可減者減之,似宜矣。領議政金曰,分付道臣,色吏頭目等處徵捧何如?令曰,依爲之。
午時,上御興政堂,藥房入診入侍時,都提調李頤命,提調閔鎭遠,副提調任埅,記事官李重述,編修官申世雄,記事官李箕鎭,醫官柳瑺·權聖徵·許坫·吳重卨·方震夔·金垕·李徵夏·權聖德,副司勇任瑞鳳·劉熻,同爲入侍。
李頤命進伏曰,昨伏聞飽滿之候有加云。夜來加減復何如?上曰,夜來差勝矣。頤命曰,便道閟滯之候,未已,而昨夕大便放下,幾至八合許云。稍幸矣。上曰,放下頗多,而猶未快矣。頤命曰,溺道不平之候何如?上曰,無加減矣。頤命曰,腰痛止歇後,更無發作之漸乎?上曰,姑無發作之氣矣。頤命曰,日氣漸向熱,而玉體二字缺氣乎,四行缺上曰,比前月別三字缺勢而口淡則甚矣。頤命請三字缺診脈,上曰,唯。柳瑺曰,脈候左右調勻矣。權聖徵曰,脈候左右沈靜矣。金垕曰,脈候左右調勻矣。任瑞鳳曰,脈候調勻,度數頗開,肌膚比前似潤矣。劉熻曰,脈候左右調勻,度數平和。頤命請眼部診察。聖徵曰,瞳子瞖氣,無加減,精采明朗矣。重卨·垕所見略同。熻曰,瞖氣及精采一樣矣。頤命請腹部診察。聖徵入診。頤命招瑞鳳,同爲入診。瑞鳳診察後曰,肌膚比前診察時,分明有潤氣矣。聖德曰,腹部飽滿,比前似減,右邊尤減矣。頤命曰,加減生脈散,已進御十貼,未知效害,何如?上曰,不知其效害矣。頤命曰,此藥加進當否,退出後,與諸醫議定,何如?
上在慶德宮。停常參·經筵。
自卯時至辰時,有霧氣。夜自一更至三更,月暈。
通信正使洪致中,副使黃璿,從事官李明彦出去。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿·自汗之候,漸益快愈,而寢睡已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候,一樣。而熏熱·膈間不淸利之氣,未已,喉乾,朝來止歇。寢睡不寧,而溺道不平,與昨無異。血溺不復放下,眼視昏暗特甚之候,無減矣,勿爲入診。內殿膈滿自汗之候,一向差減,而寢睡差勝矣。
府前達,請亟寢尹宣擧書院勿毁之令,仍令本道,盡毁其文集板本。請忠州牧使趙泰果罷職事,入達。答曰,不從,末端事,依達。
院前達,請還收罪人權卨發配之命。請還收罪人河減死定配之命,嚴刑得情,依律處斷事。請亟寢尹宣擧書院勿毁之命。請亟寢禮曹書契成送島中之命事。請當該譯官從重科罪事。請軍威縣監朴泰鎭罷職事,入達。答曰,不從。末端事,依達。
令曰,通信三使臣,留待引接。
政院啓曰,因侍講院草記,今十六日陪宴習儀時,宮官當盡數進參。而輔德黃璿,以通信副使,今方出去,兼弼善·兼司書·兼說書俱未差,文學金台壽在外,司書金礪,以監試試官進去,他無推移之員,令本院稟旨擧行事,依下矣。兼官未差之代,今日政差出。而輔德·文學·司書,合有變通之道,何以爲之?敢稟。傳曰,依啓。竝改差。
大殿·中殿·世子宮·嬪宮。藥房·政院·玉堂夕問安。答曰,知道。藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利之氣差勝,而其餘症候一樣矣。
判尹鄭澔辭職上書。入達。答曰,覽書具悉。卿其勿辭,從速行公。
謝恩,左承旨韓世良,右承旨兪崇,右副承旨趙榮福,同副承旨黃龜河。
備忘記,都承旨任埅,年今八十,人生中壽,古來稀有。耆老諸臣,親臨錫宴,期日在邇,特授知樞,偶然參宴,亦一好事也,言于西銓。
吏曹,檢閱單申昉,承旨趙榮福·黃龜河,刑曹參議李秉常,掌樂正趙鳴謙,司成金台壽,監察宋相維,靖陵參奉呂命周,健元陵參奉李天紀,羅州牧使鄭勖先,全義縣監尹惠敎,修撰趙尙絅,輔德鄭纘先,文學趙鳴謙,司書趙最壽,忠州牧使李喬岳,軍威縣監李望雲,校書博士單鄭再僑,成均博士單安晟,學錄二單,金國恒·吳瑞鍾。
兵曹,副司果李秉常·趙學福,副護軍李喬岳·李宖·金榦,副司正朴弼夔,以上朝報。
疊吏批,以趙榮福爲右副承旨,黃龜河爲同副承旨,李秉常爲刑曹參議,趙鳴謙爲掌樂正,金台壽爲司成,宋相維爲監察,朴弼文爲義禁都事,呂命周爲靖陵參奉,李天紀爲健元陵參奉,鄭勖先爲羅州牧使,尹惠敎爲全義縣監,趙尙絅爲修撰,鄭纘先爲輔德,趙鳴謙爲文學,趙最壽爲司書,李喬岳爲忠州牧使,李望雲爲軍威縣監。
疊兵批,以李喬岳·李宖·金榦爲副護軍,朴弼夔爲副司正,李秉常·趙榮福爲副司果。
通信使洪致中所達,禮曹以我國漂人,因便出送後,勿別送差倭之意,書契成付於使行事,達下矣。蓋書契,乃禮曹之移于島主者,則使行之受去,事體不當。自禮曹分付譯官,則所當受去。而第其書契之事,如有相較之端,則未竣之前,使行之徑發爲難,欲留亦難,書契勿付使行,從後成送似宜?近來人心不淑,倭供米輸給之際,有和水之弊。今臣等行抵島中,則倭人必有申飭之請。未前自朝家,別爲申飭和水之弊,倭人聞之,必感激矣。從事官李明彦曰,正使發端,臣亦繼達,和水之弊,累次嚴禁,不爲遵行。且倭供木,多有未收,蓋供木,萊府買其手標,以爲料理之資。慶尙監營·京衙門,亦然,未收者多,此爲弊端,使行入島,則島主必以是爲言,申飭萊府,流伊輸給買標詐僞之事,亦令痛禁似宜。令曰,依爲之。
辰時,通信三使下直。令曰,引接。王世子坐尊賢閣,通信正使洪致中,副使黃璿,從事官李明彦,左副承旨兪崇,弼善尹樟,假注書朴弼夔,記事官申昉。洪致中進伏。令曰,萬里將遠行。致中曰,受國命令,雖赴湯蹈火,死且不避,況此涉海之役,何敢言哉?第臣素無才能,倭人本來狡詐,方受國重任,赴萬里絶海,恐有僨事之慮。卽今聖候未寧,未見復常之節,而方當遠離,不任區區微誠。使行凡事,曾已稟定,別無可達之事。而禮曹以我國漂海人,因便出送後,勿別送差奴之意,書契成付於使行事,達下矣。蓋書契,乃禮曹之移于島主者,則使行之受去,事體不當。自一字缺曹,分付譯官,則所當受去。而第其書契之事,如有相較之端,則未一字缺前使行之經發爲難,欲留亦難,此甚難便。今番則書契勿付使行事,一字缺成送似宜。大臣之意亦如此矣。近來人心不淑,倭供米輸給之五行四字缺者多,此爲弊端。今此使行入島,則島主必以是爲言。自今申飭萊三字缺條未收者,流伊輸給後,勿買其手標。凡干詐僞之事,亦令痛禁三字缺副承旨兪崇曰,使臣,以倭洪木手標勿買事陳達,此後一切嚴禁事,申飭宜矣。令曰,依爲之。致中曰,倭人,本來狡詐,不分事之是非曲直,唯以務一字缺爲主,事之有無,不可懸度,而或不幸有辱國之事,臣等雖不肖,當以死爭之,似不至辱命。其外事不大段,則當以便宜從事矣。兪崇曰,使臣受專對之任,細事不必稟于朝矣。令曰,依。兪崇曰,使臣處別無分付事乎?令曰,水路險遠,無事往返焉。兪崇曰,昨者次對時,右議政李健命,以獻納李鳳翼上書,請罷經理廳事,有所稟達。而伊日徽答,大臣及諸宰,認爲經理廳勿罷。小臣及史官,認爲李鳳翼書辭似然,依此爲之。諸臣所聞,各自不同,必更爲明白下令,可以出擧行條件,故惶恐敢達。令曰,經理廳勿罷仍存,差人料辦等事,一切停罷,可也。遂罷退出。
申時,王世子坐尊賢閣,承旨持公事入對,右承旨兪崇,弼善尹樟,假注書朴弼夔,記事官申昉。兪崇讀咸鏡監司金相稷狀達農形事。達下。
讀京畿監司李壄狀達,永平聖廟雨漏處,修改告由祭還安祭香祝下送事。達下。
讀開城留守兪命雄狀達,農形雨澤事。達下。
讀東萊府使狀達,倭船入去事。達下。
讀兵曹草記,奴元迪,擊錚武德門,守門將林鳳瑞推考事。令曰,依。
讀工曹參判黃一夏服制單子。
讀義禁府草記,文德獜病差還出事。令曰,知道。
讀義禁府達本,金相玉禁推原情照律事。功減一等。
讀漢城府判尹鄭澔,上來後辭職上書。批下。
尹樟達曰,輔德鄭纘先,文學趙鳴謙,司書趙最壽,待明朝牌招察任事。令曰,依爲之。
判付一字缺畢後,諸臣以次退出,
上在慶德宮。停常參·經筵。
大殿·中殿·世子宮·嬪宮。藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚有加,困腦·腹部飽滿特甚及熏熱·膈間不淸利未己,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿·自汗之候,漸益快愈,而寢睡已復常節乎?今日令醫女,趁早入診,詳察症候宜當。臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,與昨無異。血溺不復放下,眼視昏暗特甚之候無減矣,勿爲入診。內殿膈滿自汗之候,一向差減,而寢睡差勝矣。
府前達,請亟寢尹宣擧書院勿毁之命,仍令本道,盡毁其文集板本事。入達。答曰,勿煩。
謝恩,司書趙敎壽。
政院達曰,中樞府錄事來言,領府事李濡,以經理廳事,情勢不安,出往城外待罪云。係是大臣去就,敢達。令曰,承旨卽往敦諭。
吏曹啓曰,承旨有闕,政事取稟。傳曰,當日爲之。
藥房口傳啓曰,中宮殿入診醫女退出後,臣等會諸醫商議,則皆以爲,諸症候,比前無顯然加減,瓊玉膏今方進御,姑無加進之藥,依前姑觀來頭宜當云。今日不爲議藥之意,敢啓。傳曰,知道。
院前達,請還收權卨發配之命。請還收罪人河減死定配之命。請寢禮曹書契成送島中之命事。請當該譯官從重科罪事。新達,慶山縣監沈壽浚,到任以後,無一善狀,姑縱女奴,交嫁邑民,稱以許贖,定價勒徵,蠱惑官婢,率蓄衙中,及其身死,親自護喪。其他鄙瑣之事,駭悖之擧,貽害一境,取笑四隣,如此之人,決不可仍置字牧之任,請慶山縣監沈壽浚罷職不敍。答曰,不從。末端事,更加詳察處之。
輔德鄭纘先,文學趙鳴謙,牌不進,罷職傳旨傳曰,只推勿罷。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,膈間不淸利之氣,差勝,而其餘症候一樣矣。
大司諫金興慶上書。大槪,爲納藩符,頃纔入城。而昨見鄕書,則臣之老母,纔經輪感之餘,風眩眼浮之症,浹旬彌留云。臣於是,驚憂熏心,不堪仍留,今方旋尋鄕路。乞遞臣職,俾得歸護,以伸至情事。入達。答曰,覽書具悉。卿其勿辭,救護母病。
副修撰南一明辭職上書。入達。答曰,覽書具悉。爾其勿辭,歸護父病。
校理金相玉,牌不進,依承傳罷職。
內醫院官員,以都提調提調意達曰,新除授本院副提調兪命弘,卽爲牌招,入直,何如?令曰,依。
內局副提調兪命弘,牌不進。
內醫院官員,以都提調提調意達曰,新除授本院副提調兪命弘,今日牌不進,雖未知有何病故,而當此竝直之時,不可曠員。明日待開門,更爲牌招,何如?令曰,依。
吏曹,承旨兪命弘,兵曹佐郞鄭宅河,工曹佐郞李,掌樂主簿兪夏基,掌樂正金台壽落點,校書著作單文德謙,學諭二軍,徐琛·李春輝。
兵曹,同知中樞府事鄭履祥代奇瑞益,知中樞府事姜鋧·丁時梯·柳重起·李時聖·李弘述·黃欽,同知中樞府事鄭履祥·李泰龜·吳時翊·尹就商·李元齡·鄭載岳·朴泰恒,兼內乘趙東彬·閔弘洙·李遇新落點,副司果申轂,副護軍李時聖·鄭履祥·黃璿,副司果金礪,副司正朴弼夔,副護軍李汝迪·申命尹。以上朝報
疊吏批,以兪命弘爲都承旨,鄭宅河爲兵曹佐郞,李爲工曹佐郞,兪夏基爲掌樂主簿,金台壽爲掌樂正。
疊兵批,以李汝迪·申命尹爲副護軍,李時聖·鄭履祥·黃璿爲副護軍,金礪爲副司果,朴弼夔爲副司正,申轂爲副司果,趙東彬爲兼內乘,鄭履祥爲同知,李時聖爲知中樞,奇瑞益爲同知,任埅爲知中樞。
申時,王世子坐尊賢閣,承旨持公事入對,左副承旨韓重熙,司書趙最壽,假注書朴弼夔,記事官申昉。韓重熙讀吏曹申目,卒判府事徐宗泰題主官差遣事。達下。
讀兵曹申目,宣傳官朴瑞圭妻母歸葬事。達下。
讀禮曹申目,京畿監司李壄,奉審各陵有頉處,令各其參奉修改事。達下。
讀義禁府申目,出身洪俊人,率倡遊街,罪杖八十,贖奪告身事,達下。
讀義禁府申目,出身金致冬·裵昌度,率倡遊街事。泛稱遲晩,刑推得情,何如?令曰,除刑推議處。
讀義禁府申目,禮曹正郞文德麟原情。令曰,除刑推議處。
讀全羅兵使李相頊狀達,求禮縣監李譔,軍器別備論賞事,達下。
讀統制使金重器狀達,備邊司關內東萊府使徐命淵報狀,據四行缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎,眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿自汗之候,漸益快愈,而寢睡已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候,一樣,而熏熱膈間不淸利之氣未已,喉乾,朝來止歇,寢睡不寧。而溺道不平,與昨無異,血溺不復放下,眼視昏暗特甚之候,無減矣,勿爲入診。內殿膈滿自汗之候,一向差減,而寢睡差勝矣。
左承旨韓世良書達,臣敬奉令旨,敦諭于領府事李濡所在處則以爲,臣之難安情勢,固非一端,而至於日昨諫臣之書,語極非常。其所謂耗財斂怨病民害國者,外雖歸罪於任使之人,意實在於臣。而旣下廟堂,未及稟處之前,有不敢徑先自列,以自縮伏以待矣。今始得見大臣入對覆達之辭,但論廳號之宜存,料辦之可罷。而身爲大臣,病民害國,卽是王法之所不可容貸,則略不擧論,有若以臺言爲不實,臣罪爲可恕之者,必致物情之拂鬱,臣何敢幸其倖免,而偃息於京輦之下哉?玆不得不迸出城外,恭俟嚴譴矣。不意离明,特遣近侍,傳宣徽旨,所以開示慰勉者,不啻勤摯。臣於此,驚惶感激,罔知攸措。而顧臣負犯旣重,決難抗顔,承令冒進,罪合萬死。謹當以文字,仰暴危悃云矣。敢達。令曰,知道。
都承旨兪命弘牌不進後上書。大槪,藥院副提調之命,忽下夢寐之外。在臣分義,宜卽趨承。而顧臣所患輪感,彌月不解。又於再昨,寢處冷堗,症情添劇,頭疼如刺,身熱如烘,精神昏瞀,人鬼不分。再違召旨,臣罪至此,萬殞猶輕。乞遞臣職,以安微分事,入達。答曰,覽書具悉。卿其勿辭,調理察職。
院前啓,請還收罪人權卨嚴配之命事,請還收罪人河減死定配之命事,請亟寢尹宣擧書院勿毁之令事,請亟寢禮曹書契成送島中之命事,請當該譯官從重科罪事,慶山縣監沈壽浚,臣之所聞,不啻明的。今此條論,皆擧實狀,則有非風聞之比,更無詳察之端。如此之人,決不可仍置字牧之任,以貽生民之害,罷職不敍。答曰,不從。
禁府照目,出身洪俊人矣,帶率倡夫,動樂遊街等說,費辭發明。而憲臣旣以親自聞覩爲言,則此非所可掩覆之事。而供辭中所謂出入於他人之率倡失夜遊處,且不能却步於動樂之處云者,全出巧飾,語不成說。其無識蔑禮之狀,誠極可駭,罪杖八十,收贖奪告身三等私罪,達。依準。
知事任埅上書。大槪,臣於藥院直中,忽奉特授知樞,俾參錫宴之命。驚惶感激,不知死所。四朔之內,資級三陞。顧此八座之班,何等崇秩?而以臣癃腐,豈合叨玷於其間乎?猥越莫甚,愧懼靡容,玆敢冒死仰籲。伏乞离明,稟于大朝,還收新授知樞之命,使賤分粗安,名器無濫事。入達。答曰,覽書具悉。卿其勿辭,從速察任。
知敦寧閔鎭遠上書。大槪,臣於經理廳事,情勢萬分難安,敢此冒死陳懇。乞解本兼諸任,仍令有司,勘臣負犯,以嚴邦憲事。入達。答曰,覽書具悉。卿其勿辭,從速察職。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利未已。溺道不平之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
京畿監司書目,果川呈,以戶曹參議洪致中辭職上書上送事,達。答曰,覽書具悉。書辭令該曹稟處。
領府事李濡上書。大槪,昨於敦諭之下,坐犯逋慢之誅,不勝惶隕,敢暴危悃。先遞臣經理之任,仍下司敗,勘臣病民害國之罪,以嚴邦憲,以謝臺言事,入達。答曰,覽書具悉卿懇。昨於承宣敦諭,已悉余意矣。更何多諭。經理廳,本爲主管北漢,則決不可罷。此所以只禁料辦,而廳則仍存者也。況卿受命竭誠,余所詳知。任事之人,雖有不謹,豈卿所知?以此不安,遽出都門,實涉太過,聖心缺然。謂余曰,汝須敦勉,必期入誠者,不可不仰體勤懇之敎,幡然改圖也,明矣。卿其勿辭,亦勿待罪,卽速入來,用副至望,仍令曰,史官往諭,與之偕入。
上在慶德宮。停常參·經筵。
夜自一更至四更五更,月暈兩珥。
大殿·中殿·世子宮·嬪宮。藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿自汗之候,漸益快愈,而寢睡已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候,一樣,而熏熱·膈間不淸利之氣,未已,喉乾,朝來止歇,寢睡不寧,而溺道不平,與昨無異,血溺不復放下,眼視昏暗特甚之候,無減矣,勿爲入診。內殿膈滿·自汗之候,一向差減,而寢睡差勝矣。
內醫院官員,以都提調提調意達曰,本院副提調兪命弘,昨日違牌,以病陳書,有調理之令矣。一時感冒之病,夜來或有差勝,當此移院竝直之時,不可連日闕直,更爲牌招,入直,何如?令曰,依。
禁府申目粘連,慶尙監司狀本,罪人放未放云云。本府所管定配罪人放秩李明誼,罪名雖重,屢經大霈,依申聞施行爲白乎旀。稟秩中李會元罪名,雖涉不輕,流配已久,且經屢赦,似當減等徽裁敎是白乎旀。金以益·尹梅·金一觀等段,罪名甚重,不可輕議仍配爲白乎旀。未放秩金益光·林胤河,依申聞施行爲白乎矣,他餘罪人乙良,令該衙門稟處,何如?達。依準。李會元減等。
謝恩,都承旨兪命弘,輔德鄭纘先,文學趙鳴謙。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利未已,溺道不平之候,復何如?臣等不勝憂慮,惶恐敢啓。傳曰,膈間不淸利之氣差勝,而其餘症候,一樣矣。
假注書許沃書達,臣承令馳往于西小門外領府事李濡所住處,傳宣徽批。則以爲,臣方席藁俟罪之中,荐蒙優異之恩數,昨旣特遣承宣敦諭,今又史官,傳宣徽答,前後慰勉之意,有踰尋常。且擧聖上動懇之敎,丁寧開示,俾速入城,如臣無狀,何以得此於兩宮?至於史官偕入之令,本非賤分之所可承當。臣於此,且惶且感,不覺涕泗之交迸也。臣之情跡,若不至於萬分危蹙,則當此玉候猶欠康復之時,其在區區犬馬之誠,何忍便出國門之外哉?所負罪名旣重,未勘之前,決不敢徒恃寵眷,抗顔冒進。伏地震越,不知所達云。臣旣承偕來之令,姑爲仍留之意,敢達。令曰,知道。
假注書許沃偕來,代柳弼垣落點。
上在慶德宮。停常參·經筵。
自辰時至申時,日暈。
繕工副奉事沈之浚,長陵陵上石物修改時監役官,出去。
承文副正字宋國緯,卒判府事徐宗泰題主事,長湍地出去。
大殿·中殿·世子宮·嬪宮。藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?加減生脈散五貼,又盡於昨日。臣等亦有稟定之事,今日與諸醫入診,詳察症候,議定繼進當否宜當。中宮殿膈滿自汗之候,漸益快愈,而寢睡已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候,一樣,而熏熱膈間不淸利之氣,未已,喉乾,朝來止歇,寢睡不寧,而溺道不平,與昨無異,血溺不復放下,眼視昏暗特甚之候,無減矣。內殿膈滿·自汗之候,一向差減,而寢睡差勝矣。
大殿·中殿·世子宮·嬪宮。藥房·政院·玉堂夕問安。答曰,知道。今日藥房入診時,加減生脈散六貼加進事,榻前定奪。
謝恩使拜表吉日,以七月初生推擇事,榻前下敎。
令曰,卿之平日體國純誠,余所洞知也。今玆北城,已定大計,而命卿主管,受命盡心,經紀之際,雖有論議之不同,一則國耳。二則公耳。寧有一毫彷彿於耗財病國乎?至於任事者之不謹,尤非卿所知,則於卿,小無不安之端。而迸出都門,入城無期,聖上之缺然思想,曷有其極?矧今親臨錫宴,實是稀有之盛擧,則卿以耆所班首,決不可退在也,亦明矣。特遣承宣,申諭至意,卿其亟回遐心,卽日偕入事。承旨卽爲往諭于李領府事
吏曹口傳政事,兵曹正郞梁廷虎·崔宗周,佐郞金聲發·金民澤·尹植落點。
忠淸監司書目,淸風呈,以左議政權尙夏辭職上書上送事。達。答曰,覽書具悉卿懇。予之竭誠敦勉,凡幾遭矣。心腹之辭,庶或體諒,而巽讓彌堅,造朝愈邈,小子之愕然慙恧,已不可言。聖上靜攝之中,一倍思想,縷縷勉余,以益篤誠禮,必致乃已。虛佇之聖意,終不可孤矣。況代理之後,其所尊信仰成,亶在於碩德儒相。其在一體相須之義,胡忍棄余邁邁,不思所以扶顚持危,挽回世道耶?毋執撝謙,幡然改圖,深有望於卿者也。年齡雖高,精力尙旺,臥閤論道,亦何所妨?輸送之物,不腆,曷足表余惠養之意哉?卿其體聖眷之彌隆,念小子之倚毗,亟回遐心,賁然來思,用副上下之望。仍令曰,史官往諭。
修撰南一明,牌不進,罷職傳旨。傳曰,只推勿罷。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候亦何如?今日臣等與諸醫入診,詳察症候宜當。中宮殿膈滿,自汗之候,漸益快愈,而寢睡已復常節乎?今日亦令醫女,趁早入診,詳察症候宜矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,與昨無異,血溺不復放下,眼視昏暗特甚之候無減矣,勿爲入診。內殿膈滿·自汗之候,一向差減,而寢睡差勝矣,明日入診。
左副承旨韓重熙書達,臣敬奉令旨,往諭于西小門外領府事李濡所住處則以爲,臣負犯旣重,不得不迸出城外,席藁俟譴,數日之內,恩數洊加,近侍交道,史官方在相守之中,而特遣承宣,申諭之令,又出尋常萬萬。十行辭旨,愈益勤懇,曲察愚臣微悃,至以人言爲無一毫彷彿,其所以慰勉開釋者,無復餘蘊,臣誠驚惶感激,以首頓地,不禁涕泗之交頤也。親臨錫宴,期日已迫,臣跡忝耆社,躬逢千載盛擧,區區慶抃之私,有倍恒人,竭蹶趨參,何待徽敎之及此,而顧臣情地危蹙,終不敢徒恃隆眷,强顔冒進,尤增死罪,謹當以一書,更申呼籲云矣。臣則旣承偕入之令,姑爲仍留之意,敢達。令曰,知道。
政院啓曰,刑曹時無行公堂上,非但詞訟之積滯可慮,咸一德等推覈,成命之下,一向遷就,事甚未安。參判有闕之代,令該曹以在京無故人口傳差出,仍卽牌招察任,何如?傳曰,允。
玉堂箚子。大槪,敢陳愚見,以備裁處事,入達。答曰,覽箚具悉。箚陳之事,令廟堂斯速稟處,而退送書契,似不可已矣。
領府事李濡上書。大槪,敢陳危迫之懇,乞收近侍偕入之令,亟遞臣經理之任,仍治臣前後違慢之罪事。入達。答曰,覽書具悉卿懇。昨於別諭,罄竭至意,於卿更無難安之端,而辭本又上,引嫌太過,是豈貴相知心之道哉?愕然之極,無以爲諭。勤懇之聖意,不可終孤,親臨之盛禮,不可不參。須勿復言情勢,卽速偕入,安心行公。仍令曰,此書答,使偕來承旨傳諭。
吏曹口傳政事,刑曹參判,黃一夏落點。
注書李重述出使代,假注書李著。
監試初試一二所出榜,詣闕。
修撰南一明牌不進,罷職傳旨,傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
獻納李鳳翼上書。大槪,敢暴難安情勢,乞蒙遞斥事。入達。答曰,覽書具悉。爾其勿辭,從速察職。
黃海監司書目,安岳郡守趙正萬,身病甚重,累月沈淹,不得已罷黜事。以上朝報
備邊司達曰,通信使洪致中以書契事達下,而書契姑勿受去。漂海人破船殞命一款,不可不與倭人,明白停當以來,而今見擧行條件,則使臣與倭人,明白停當時,以破船殞命外,勿送別差事,不爲擧論,殊涉疏漏。使行到島後,若不擧論,則事不誠實,而倭人亦必爲訝,書契受去,則雖曰不當,敗船殞命之爲一件,非兩件之事,不可不與倭人,以言語反覆責諭,講定以來。此意通信使處分付,何如?答曰,依。
申時,王世子坐尊賢閣,諸承旨持公事入對。右副承旨趙榮福,同副承旨黃龜河,說書徐宗燮,假注書李著,記事官申昉。趙榮福讀慶尙監司李㙫狀達,各鎭還上捧未捧秩開錄事。達下。
又讀黃海監司李德英狀達,營中軍遷轉,代李翼海差定事。達下。
又讀中樞府知事任埅,服制出仕單子,達下。
又讀備邊司草記,漂海人勿送別差,與倭人明白停當之意,分付通信使事。達依。
又讀備邊司申目,平安道還穀,待秋收捧事。達。依準。
又讀備邊司申目,咸鏡監司狀中,咸興耗穀劃給,今姑置之事。達。依準。
又讀京畿監司李壄申本,罪人洪頤錫,利川到配事。達下。
又讀慶尙監司李㙫申本,罪人孔俊興,蔚山到配事。達下。
又讀京畿監司李壄申目,罪人朴壽億,衿川到配事。達下。
又讀黃海監司李德英申本,春季朔獄囚始囚年月開錄事。達下。
二行缺
又讀義禁府申目,慈山府使柳重碩,事在宥旨前,勿論事。令曰,勿論。
黃龜河,讀高陽幼學申珌等上書,二臣配享書院事,批下。
又讀獻納李鳳翼辭職上書。批下。
又讀黃海監司李德英申本,平山反庫事。達下。
又讀常平廳單子,春三朔銀錢米布出納事。達下。
又讀賑恤廳單子,春三朔銀錢米布時遺在事。達下。
又讀宣惠廳春三朔銀錢米布會計事。達下。
又讀宗簿寺申目,璿源譜略修正時節目磨鍊事。達。依準。
又讀忠勳府淸恩君韓配夏服制出仕事。達下。
又讀京畿監司李壄狀達,晉州大同米船致敗事。達下。
判付畢後,諸臣以次退出。
上在慶德宮。停常參·經筵。
禮曹參判金演,正郞申滌,長陵石物塗灰事,出去。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,日氣陰曀,伏未審夜來,聖候寢睡若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等與諸醫入診,詳察症候宜當。中宮殿膈滿·自汗之候,漸益快愈,而寢睡已復常節乎?今日依聖敎,令醫女趁早入診,詳知症候宜矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,與昨無異,血溺不復放下,眼視昏暗特甚之候無減矣。勿爲入診。內殿膈滿·自汗之候,一向差減,而寢睡漸益差勝矣。自今日本院直宿。
左副承旨韓重熙書達,臣敬奉令批,傳諭于領府事李濡處則以爲,臣之今日情跡,實無復入脩門之理。雖蒙曠絶之異數,慰藉開釋,更無餘蘊,而猶不敢爲抗顔冒進之計,申暴危迫之懇,只俟違拒之誅矣。伏奉徽批,威譴不加,恩旨愈隆,諭之以勤懇之聖意,不可終孤,親臨之盛禮,不可不參。臣於此,惶感悶蹙,益無以自措。徽敎之一向敦勉,必會其侍宴者,至於如此,而臣若徒守廉義,冥然不動,終爲孤負之歸,則臣雖萬殞,何以贖其罪也?到此地頭,他不假顧。謹當趁期趨造,少伸犬馬之誠,而近侍之一刻淹留委巷,極涉未安,亟令先爲召還,幸甚云矣。臣則姑爲仍留之意,敢達。令曰,知道。先爲入來。
明日景賢堂耆老諸臣賜宴時,殿坐正時,巳初初刻,王世子出宮正時,辰正二刻,開門罷漏後。
藥房口傳啓曰,中宮殿入診醫女退出後,臣等與諸醫商議,則皆以爲,中宮殿卽今症候,雖無顯然加減,而元氣益勝云,則無可進當劑,湯藥仍姑停止宜當云。自今日亦不議藥之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,口淡·脚痺特甚有加,困惱·腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
吏曹口傳政事,相禮權始經落點。
修撰南一明,牌不進,罷職傳旨。傳曰,禁推,以上朝報。
令曰,領相箚中,罷禁衛營事,仰稟大朝,則玆事不可率爾斷定。且曾在壬戌年間,差出廣州留守兼守禦使,以府尹爲副使矣。予意則罷府尹,只出經歷,以留守兼守禦使,如沁都之例,似涉便好。竝與此事,問議于大臣及廟堂諸臣,而處之爲可爲敎,依此擧行。
申時,王世子坐尊賢閣,諸承旨持公事入對。右承旨兪崇,左副承旨韓重熙,弼善尹樟,假注書李著,記事官申昉。兪崇讀禮曹申目,柳榏立後事。達。依準。
又讀長生殿申目,江原道黃腸山禁耕事。達。依準。
又讀長生殿申目,全羅三島黃腸山禁斫事。達。依準。
韓重熙讀戶曹單子,士族婦人九十歲以上,衣資食物題給事。達下。
又讀吏曹申目,相禮朴泰三,今姑改差事。令曰,依。重熙仍達曰,錫宴隔宵,相禮當口傳差出乎?令曰,依爲之。
又讀統制使金重器狀達,賑廳貸米以他衙門換送,沿海米穀,切勿那移事。達下。
判付畢後,諸臣以次退出。
上在慶德宮。停常參·經筵。
自昧爽至辰時,有霧氣。申時酉時,日暈。夜一更,黑雲一道如氣,自乾方直至巽方,長竟天,廣尺許,良久乃滅。四更,月暈。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日將出御別殿,半日臨宴,臣等與諸醫,趁早入診,詳察症候宜當。中宮殿膈滿·自汗之候,漸益快愈,而寢睡已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平之候,與昨無異,血溺不復放下,眼視昏暗特甚之候無減矣。勿爲入診。內殿膈滿·自汗之候,一向差減,而寢睡差勝矣。勿爲逐日問安。
耆老宴罷後,大殿·世子宮,藥房·政院·玉堂問安。答曰,知道。
今日耆老諸臣親臨錫宴時,耆老所賜樂事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,玉體勞動,半日臨宴,諸症候比朝,何如?惶恐敢啓。傳曰,諸症候無加矣。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,靜攝中勞動,臨宴半日乃罷,伏未審夜來,聖候寢睡若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,與昨無異,血溺不復放下,眼視昏暗特甚之候無減矣。勿爲入診。
政院達曰,大司憲李喜朝,持平宋必恒在外,掌令韓以原受由在外,持平金鎭商呈辭入達,執義尹錫來未肅拜,掌令鄭東後呈辭。連日監察茶時,事甚未安。除在外及呈辭入達外,呈告未肅拜人員,竝卽牌招,察任何如?令曰,依。
傳曰,內殿未寧時,藥房都提調以下,竝書啓。
政院啓曰,因弘文館草記,下番無推移入直之員,本院稟旨變通事,依下矣。政官卽爲牌招,開政差出,何如?傳曰,允。
府前啓,請亟寢尹宣擧書院勿毁之命,令本道盡毁其文集板本事。新達,淸州牧使李宇謙,到任以後,無一善狀,可駭之擧,不法之事,難以毛擧,而姑撮其大者言之,爲邑中私好之人,重煩民力,冒禁創祠,在公會稠坐之中,斥呼儒相,恣意侵辱。兵使上官也,體貌自別,而誘致營裨,擧名詬罵。軍丁重事也,簽括宜愼,而專委該吏,受賂狼藉。至於還穀分俵之際,惟視親疏而不均甚矣。政令施措之間,一任好惡,而顚妄極矣。怨讟朋興,傳說喧播。如此之人,不可仍畀字牧之任,重貽生民之害。請淸州牧使李宇謙,罷職不敍。軍門甚嚴,夜直尤重,而御營廳別破陣趙守璧,入番直宿之日,乘其夜深,手持長劍,踰越營墻,潛往閭家,旅寓鄕儒,突入擊刺,未及亂斫,傍人叫號,則還又走越營墻之際,守直軍士,始乃執捉,方爲移囚於刑曹。守璧之罪,自有當律,而其夜本廳入直別將·將官等,亦難免不能檢察之罪。請本廳當番別將·將官,査出汰去。答曰,不從。末端事,依達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,熏熱·腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
江原監司書目,辭職上書上送事。達。答曰,覽書具悉。卿其勿辭,從速察職。
吏曹,兵曹正郞崔宗周兵曹正郞梁廷虎,兵曹佐郞金民澤,兵曹佐郞尹植,兵曹佐郞金聲發,刑曹參判黃一夏,相禮權始經,副修撰趙尙健,工曹參判朴泰恒,兼同義禁李觀命,司成趙鳴謙,司藝李景華,監察鄭震輔,安岳郡守李益命,重林察訪李龍臣,典籍蔡命運,廣州府尹李萬稷,學正單權大規,校書正字單張斗周。
兵曹,副司果鄭覺先,副司正柳弼垣·李著,副司直李明彦·崔守範,副司果李德壽,司果趙鳴鳳·李宖,副司果金榦·金礪·李重協·黃璿,副司猛鄭履祥,副司勇申轂·趙尙說。以上朝報
疊吏批,以崔宗周爲兵曹正郞,梁廷虎爲兵曹正郞,金民澤爲兵曹佐郞,尹植爲兵曹佐郞,金聲發爲兵曹佐郞,黃一夏爲刑曹參判,權始經爲相禮,趙尙健爲副修撰,朴泰恒爲工曹參判,李觀命爲兼同義禁,趙鳴謙爲司成,李景華爲司藝,鄭震輔爲監察,李益命爲安岳郡守,李龍臣爲重林察訪,蔡命運爲典籍,李萬稷爲廣州府尹。
疊兵批,以趙鳴鳳·李宖爲司果,金榦·金礪爲副司果,李重協·黃璿爲副司果,鄭履祥爲副司猛,申轂·趙尙說爲副司勇,李明彦·崔守範爲副司直,李德壽爲副司果,鄭覺先爲副司果,柳弼垣·李著爲副司正。
□時,王世子坐尊賢閣,諸承旨持公事入對。右副承旨趙榮福,同副承旨黃龜河,司書趙最壽,假注書李著,記事官申昉。趙榮福讀兵曹草記,朴英俊擊錚事。令曰,依。
又讀北兵使白時耉狀達,黃柘坡權管身死代,差出催促下送事。達下。
又讀開城留守兪命雄狀達,大興山城庫舍軍器修補人及殖物補官人論賞事。達下。
又讀守禦使閔鎭厚狀達,南漢檢飭次出去事。達下。
又讀慶尙監司李㙫狀達,都事待出榜,接慰差倭事。達下。
又讀開城留守兪命雄申本,春三朔留獄決罪人開錄事。達下
又讀義禁府申目,遊街人金致久等照律事。達下。
又讀義禁府申目,修撰南一明照律事。令曰,功減一等。
黃龜河讀江原監司李箕翊狀達,上書上送事。達下。
又讀李箕翊辭職上書。批下。
又讀禮曹草記,科時各陵殿假二字缺醫司差送事。令曰,依。
又讀東萊府使徐命淵狀達,二行缺縣監金可行褒勸事。達下。
又讀京畿監司李壄狀達,長城大同米沈水事。達下。
又讀江原監司李箕翊申本,襄陽虎囕人處,恤典擧行事。達下。
又讀江原監司李箕翊申本,蔚珍災畓減稅稟處事。達下。
又讀江原監司李箕翊申本,旌善郡反庫事。達下。
又讀吏曹申目,相禮權始經等給暇事。達。依準。
又讀吏曹申目,通信使洪致中本職改差事。達。依準。
趙最壽達曰,侍講院上番文學移拜他職,弼善受由在外,輔德鄭纘先今方呈辭,無入直之員。鄭纘先牌招,何如?令曰,依。
判付畢後,罷出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚有加,困惱·腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等與諸醫入診,詳察症候宜當。中宮殿膈滿·自汗等餘症,已臻快減,而寢睡亦已復常乎?臣等不勝終宵憂煎,敢此問安,竝爲仰稟。答曰,知道。口淡·脚痺特甚有加,困惱·腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減矣。勿爲入診。內殿膈滿之候往來,而自汗之候,猶未快減,寢睡漸益差減矣。
吏曹申目,粘連,觀此戶曹參議洪致中上書,則奉使辭陛,今方南下。地部異於閑局,歸期遲速未分,不容一任虛帶。乞遞職名,俾無瘝曠之憂,亦爲白有臥乎所,地部旣非閑局,雖是佐貳,不宜久曠,改差,何如?達。依準。
禮曹正郞申滌,繕工奉事沈元浚,長陵石物塗灰後,入來。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱·腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,困惱特甚,熏熱之候有加,而其餘症候一樣矣。
說書徐宗燮,牌不進,罷職傳旨。傳曰,禁推。
修撰南一明,牌不進,罷職傳旨。傳曰,只推勿罷。
藥房口傳啓曰,昏後困惱·熏熱有加之候加減,復何如?惶恐敢啓。傳曰,困惱有加之候一樣,而熏熱有加之候,差減矣。以上朝報。
備局達曰,玉堂箚中所陳倭人宴禮減去事,令廟堂斯速稟處矣。取考辛卯信使狀啓,則其時關白接應待遇之節,多是新創,如往來時十度宴饗,八次問慰等,皆前所未有之事云,而又見乙未信使聞見事件,則對馬島下船後一宴之外,亦無諸路設宴之擧。又聞壬戌往來人之言,則亦不曾設宴云。以此見之,至辛卯創行宴饗,明白無疑矣。自前應行宴禮,到今廢則有兩國相接之禮,雖在使行已發之後,曉喩倭人,復其舊規,事理正當。誠如儒臣之言,而一時創設之事,本非流來古規,則似無自家必爭之義,箚內辭意,置之,何如?答曰,依。
申時,王世子坐尊賢閣,諸承旨持公事入對。左承旨韓世良,左副承旨韓重熙,右副承旨趙榮福,司書趙最壽,假注書李著,記事官申昉。韓世良讀戶曹申目,牙山倉漕船點檢次,堂郞出往江上事。達下。
又讀賑恤廳申目,全羅道補賑人崔季中論賞稟處事。達。依準。
又讀咸鏡監司金相稷狀達,咸興屯田,仍給書院稟處事。達下。
又讀兵曹申目,捕賊人鄭七億等論賞事。達。依準。
韓重熙讀御營廳申目,因臺達,入番將校等汰去事。令曰,知道。
又讀備邊司申目,倭人燕饗,遵例置之事。令曰,依。
又讀咸鏡監司金相稷狀達,直赴人難於遠赴,令廟堂稟處事。達下。
又讀兵曹申目,平昌捕賊人曺益二字缺論賞事。達。依準。
又讀兵曹申目,會寧捉虎人二行缺金弼雄等論賞事。達。依準。
又讀兵曹申目,長興屯將張水龍拯活人命,給米事。達下。
又讀兵曹申目,陜川捉虎人李時櫓等,本道參酌施賞,今姑置之事。達。依準。
又讀兵曹申目,忠淸道捉虎人李薈論賞事。令曰,熟馬一匹賜給。
又讀兵曹申目,籃浦私賑人任廷立,邊將除授事。令曰,依回達施行。
趙榮福讀兵曹申目,捕賊人崔世興等,給米布事。達。依準。
又讀掌隷院單子,無決等事。達下。
又讀咸鏡監司金相稷狀達,富寧府使鄭道元,親年七十,考例稟處事。達下。
又讀京畿監司李壄申目,發塚罪人金敞,陽城到配事。達下。
又讀咸鏡監司金相稷狀達,鏡城裵萬樞,寡女劫奸,以致縊死,令該曹處斷事。達下。讀訖,榮福仍達曰,今此狀達中,多有誤字,咸鏡監司金相稷推考,何如?令曰,依爲之。
趙最壽進曰,說書徐宗燮,牌不進之後,有禁推之令。上番昨已闕直,更無推移入直之員。政官卽爲牌招開政,輔德文學有闕之代,使之差出,何如?令曰,依。趙榮福進曰,今日日勢已暮,牌招開政,則將至犯夜,何以爲之?最壽曰,今日開政差出,而牌招入直,則待明日爲之,似無不可矣。令曰,明日開政。
判付畢後,諸臣以次退出。
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡若何?口淡·困惱·脚痺特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?加減生脈散六貼,已盡於昨日。今日臣等不可不與諸醫入診,詳察症候,議定加進當否矣。中宮殿症候,今日亦令醫女,趁早入診宜當。臣等不勝終宵憂煎,敢此問安,竝爲仰稟。答曰,知道。口淡·困惱·脚痺特甚有加,腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減矣。加減生脈散,今姑停進,勿爲入診。
備忘記,內殿未寧時,內醫院都提調判府事李頤命,鞍具馬一匹面給,豹皮一領賜給。提調知敦寧閔鎭遠加資,豹皮一領賜給。副提調都承旨兪命弘加資。前副提調都承旨任埅,半熟馬一匹賜給。注書李重述六品遷轉。假注書韓德全,記注官李萬春,記事官林益彬,各兒馬一匹賜給。記注官崔鼎來,編修官金克謙,記事官李箕鎭,各上弦弓一張賜給。假注書金相奭,記事官李廷弼·金廷潤·李柱世·金履萬·李太和,各不粧弓一張賜給。記事官尹東衡·李滋,假注書申思稷·朴弼夔,編修官申世雄,竝勿論。醫官方震夔·崔德齡,竝加資醫官丁時梯,熟馬一匹面給。醫官柳瑺·許坫·權聖徵·李徵夏,終始別入直醫官李時聖·吳重卨,各熟馬一匹賜給。別入直及同參議藥醫官李道元·李廷蕃·李時弼·金壽峯·金垕·尹聖輔·金德三·康天衢·趙興珍·李燁·李震成·玄悌綱·權聖揆·金壽煃·權平,掌務官同參議藥醫官金國賓·許信·鄭趾顯·金必祐,各半熟馬一匹賜給。掌務官韓斗衡·玄載觀,輪回別入直醫官金壽峴·李頤夏,各兒馬一匹賜給。掌務官金文衍·崔龜慶·李以植,醫官鄭億齡·李得英·白光璘·卞三彬·權聖經·崔命錫·崔泰齡·石柱泰·吳志哲·張世輔·蔡光夏,各上弦弓一張賜給。藥色書員趙震雄·崔柱盛,竝從自願免賤。書員張泰興及掌務書員金時光·宋昌輝,湯藥書員金之聲·秦次萬·朴世蔓·張世昌·高成益·金俊萬·金鎰萬·金鼎一·李東赫·徐後發·金碩齡,差備待令書員李世朝·崔時興等,竝米布從優題給。書員白碩瑾及使喚書員金天壽等,令該曹米布分等磨鍊題給。差備待令醫女天香·仙玉·夢雲·安香·希容等,竝從自願免賤。使喚醫女承禮·月影臺·順業·禮英·燕珍等,竝米布從優題給。下人等亦令該曹,米布分等磨鍊題給。
備忘記,內殿未寧時,大殿承傳色內官張世相·崔景遠·鄭重明·許有章·黃道晟,本殿承傳色內官朴弼周·崔萬裕,各半熟馬一匹賜給。加設承傳色內官楊世潤·趙爾恒,本殿出入番內官李後精·金爾重·李萬亨·鄭信重·洪有九·姜渭載·金時華·申命錫·車重漢·金遇榮,各兒馬一匹賜給,加設出入番內官任廷甲·韓興楨·金斗弼·安萬齡·文貫道·金龜錫,司謁崔佾·庾多興,本殿司鑰池溟達·馬世珍,各上弦弓一張賜給。飯監及別監下人等,令該曹米布分等磨鍊題給。
備忘記,慶恩府院君金柱臣,鞍具馬一匹面給,豹皮一領賜給。
正言魚有龍再度呈辭。入達。加給由。
持平金鎭商三度呈辭。入達。遞差。
政院啓曰,昨日諸承旨持公事入對時,因司書趙敎壽所達,春坊上番闕直,待明朝牌招,開政差出闕員事,下令矣。政官卽爲牌招,開政差出,何如?傳曰,允。
都承旨兪命弘上書。大槪,臣之復叨藥院,未滿數日,而適値坤候平復之慶,忽承加資之命,無功濫賞,有乖常憲。伏乞邸下,仰稟大朝,亟收成命,以安微分,以重賞典事,入達。答曰,覽書具悉。今玆賞典,實循舊章,卿其勿辭焉。
知敦寧閔鎭遠上書。大槪,乞收誤恩,以重賞典事,入達。答曰,覽書具悉。今玆賞典,實循舊章,卿勿辭焉。
領府事李濡上書。大槪,敢申前席未盡之懇,冀蒙亟遞臣經理之任,以安微分,以鎭國言事,入達。答曰,覽書具悉卿懇。前後開釋無餘,而況聖諭不啻丁寧,則卿之感激之心,爲如何哉?其不可復言情勢,乞解兼任,以孤聖意也決矣。卿其須體至意,安心行公。仍令曰,史官往諭。
府前達,請亟寢尹宣擧書院勿毁之命,令本道盡毁其文集板本事。請淸州牧使李宇謙罷職不敍事。入達。答曰,不從。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,晩後諸症候一樣矣。
京畿監司書目,果川呈,以判敦寧崔奎瑞辭職上書上送事。達。答曰,覽書具悉。卿其勿辭,從速上來察職。
校理金雲澤辭職上書。入達。答曰,爾其勿辭,調理察職。
禮曹,慶尙右兵使尹一商,今月二十日卒逝云。弔祭致賻,依法例擧行,何如?達。依所達施行。
判府事李頤命箚子。大槪,敢陳惶恧之忱,乞收賞典事。入達。答曰,覽箚具悉卿懇。今玆賞典,實循舊章,卿其安心,勿辭領受焉。仍令曰,遣史官諭之。
吏曹,持平金民澤,戶曹參議李㙫,輔德朴聖輅,文學申晳,典牲主簿尹春敎,引儀洪可相,御營都提調金昌集,司宰直長柳紳,原州牧使李翊漢,南平縣監兪夏基,校書正字單金冽。
兵曹,五衛將朴澄·蔡獻徵·李寅錫,僉知中樞府事李箕明·李弼夏,都摠官礪原君柱,同知李世晟,宣傳官李壽民,慶尙右兵使李漢珪,全羅右水使趙脩,白翎僉使鄭齊奎,翊衛韓杓,仁遮外萬戶具文泌,部將趙昌運,花梁僉使李震茂,副司果李明彦·崔守範·李德壽,副司正柳弼垣·李著,司勇鄭覺先,副護軍洪致中,副司直金鎭商。以上朝報
疊吏批,以金民澤爲持平,李㙫爲戶曹參議,朴聖輅爲輔德,申晳爲文學,尹春敎爲典牲主簿,洪可相爲引儀,金昌集爲御營都提調,柳紳爲司宰直長,李翊漢爲原州牧使,兪夏基爲南平縣監。
疊兵批,以洪致中爲副護軍,金鎭商爲副司直,李明彦·崔守範·李德壽爲副司果,柳弼垣·李著爲副司正,鄭覺先爲副司勇,韓杓爲翊衛司,鄭齊奎爲白翎僉使,趙脩爲全羅右道水軍節度使,李漢珪爲慶尙右道兵馬節度使,李壽民爲宣傳官,李世晟爲同知中樞,礪原君柱爲都摠府管,金德三爲忠翊衛將,李弼夏爲僉知,李箕明爲僉知,李寅錫爲兼五衛將。
酉時,王世子坐尊賢閣,諸承旨持公事入對。右副承旨趙榮福,司書趙最壽,假注書李著,記事官申昉。趙榮福讀校理金雲澤辭職上書。批下。
又讀知敦寧閔鎭遠辭賞上書。批下。又讀都承旨兪命弘辭賞上書。令曰,批答如上。
又讀京畿監司李壄狀達,判敦寧崔奎瑞上書上送事。達下。
又讀判敦寧府事崔奎瑞辭職上書。批下。
又讀禮曹單子,慶尙右兵使尹一商弔祭擧行事。達。依回達施行。
又讀兵曹申目,擊錚人柳希茂論罪事。達。依。
又讀吏曹申目,校書正字張斗周亡妻歸葬給暇事。達。依準。
又讀吏曹申目,富寧府使鄭道元,依例改差事。達。依準。
又讀備邊司申目,江都米二千石劃給畿民事。達。依準。
又讀全羅監司洪錫輔狀達,各邑還上捧未捧守令區別事,二行缺開政,差出闕員矣。今則日勢已暮,文學申晳待明日牌招,何如?令曰,依。榮福又達曰,校理金雲澤,以病上書。以調理察職,批下。玉堂將未免闕直,修撰南一明,待明日牌招,何如?令曰,依。榮福退伏,將書判付,令曰,退出後書之。諸臣遂以次退出。
上在慶德宮。停常參·經筵。
大殿·中殿·世子宮·嬪宮,政院問安。答曰,知道。大殿·中殿,藥房問安。答曰,知道。
藥房啓曰,伏未審夜來,聖候寢睡若何?口淡·困惱·脚痺特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?湯劑今雖停止,臣等有可稟之事,今日與諸醫入診,詳察症候宜當。中宮殿膈滿自汗等餘症,今已快減,而寢膳亦復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加及腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無可減,血溺不復放下,眼視昏暗特甚之候,無減矣。內殿膈滿之候往來,而自汗,猶未快減,寢膳之節,漸益差勝矣。
修撰南一明,牌不進,罷職傳旨。傳曰,禁推。
令曰,慶尙監司吳命恒,留待引接。
正言魚有龍三度呈辭。入達。遞差。
司書趙最壽上書。大槪,臣於昨夕,入對退出後,目眩頭疼,渾身如束,實難一時淹留於直次。而日勢已暮,無路陳暴,忍死在直矣。自曉又添怪戾,癨氣暴發,吐泄無算,宿火上衝,言語亦澁,精神昏瞀,奄奄若就盡者然。藥房及本院問候之禮,全然廢却。臣罪至此,實無所逃。乞削臣職,以尋生路事,入達。答曰,覽書具悉。爾其勿辭,調理察職。
政院啓曰,玉堂之官,或在外,或陳書受由,或禁推,上下番之俱空,事體極爲未安。政官卽爲牌招,開政差出闕員,仍卽牌招,入直,何如?傳曰,允。
文學申晳,牌不進,罷職傳旨。傳曰,只推勿罷。
今日藥房入診時,玉堂長官,斯速差出,仍卽新錄事,及議藥同參李徵夏加資事,榻前下敎。
領議政金昌集箚子。大槪,乞遞軍門之任,以安私分事,入達。答曰覽具悉卿懇。軍門提擧,雖無應避之嫌,今玆祈免,出於至懇。御營都提調之任,今姑勉副,以安卿心焉。仍令曰,史官往諭。
大殿·中殿·世子宮·嬪宮。藥房·政院夕問安。答曰,知道。
司直吳命峻上書。大槪,負罪廢蟄,一未能進參於候班,亦未敢偃然陳章,悚慄俟罪,泯伏而已。今臣之老母,隨臣弟慶尙監司命恒,發向嶺南,而八耋沈病之餘,又有轎暈之症,僅及郊外,嘔吐已發,在臣情理,不可不扶護以行,玆敢呈書出去。伏乞削臣職名,俾得安意往返事,入達。答曰,覽書具悉。卿其勿辭往來。
吏曹,正言金礪,兵曹佐郞趙最壽,掌樂主簿閔啓洙,司僕正李尙說,鐵原府使李世瑾,富寧府使申命尹,副提學洪啓迪,副校理金相玉,校理洪廷弼,濟州牧使鄭東後,司譯提調閔鎭厚落點,南學訓導單文在中。
副護軍沈榗·李涑·鄭道元·方震夔·金慶殷,副司果魚有龍·洪致中·李寅錫·金鎭商,以上朝報。
疊,吏批,以金礪爲正言,趙最壽爲兵曹佐郞,閔啓珠爲掌樂主簿,李尙說爲司僕正,李世瑾爲鐵原府使,申命尹爲富寧府使,洪啓迪爲副提學,金相玉爲副校理,洪廷弼爲校理,鄭東後爲濟州牧使,閔鎭厚爲司譯提調。
疊,兵批,以洪致中·李寅協·金鎭商爲副司果,沈榗·李涑·鄭道元·方震夔·金慶殷爲副護軍,魚有龍爲副司果。
下直,慶尙監司吳命恒。
申時,王世子坐尊賢閣,承旨持公事入對,同副承旨黃龜河,假注書李著,記事官申昉。黃龜河讀吏曹申目,鏡城判官朴弼夢準職除授事。令曰,依所達施行。
又讀吏曹申目,仁川前府使李有壽加資事。令曰,加資。
又讀忠勳府申目,西原君韓嶠孫徵起嫡長施行事。達。依準。
又讀兵曹申目,慶尙監司吳命恒軍官,口傳施行事,達下。
又讀宣惠廳申目,公州大同米致敗沙格等,推問定罪,拯米分給事。達。依準。
又讀兵曹草記,謝恩使行驛馬逢點事。令曰,依。
又讀行司直吳命峻上書。批下。
又讀禮曹佐郞林益彬上書,批下。
又讀司書趙最壽上書。批下,
黃龜河達曰,司書趙最壽,以身病,陳書出去。文學申晳,牌招不進,有只推之命。申晳卽爲牌招,入直,何如。一行缺
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特有加,腹部飽滿特甚之候一樣,而膈間不淸利之氣,亦甚,熏熱未已,喉乾朝來止歇,寢睡不寧,而溺道不平,別無加減。血溺不復放下,眼視昏暗特甚之候,無減矣,勿爲入診。
吏曹啓曰,臺諫有闕,政事取稟。傳曰,當日爲之。
副提學洪啓迪,副校理金相玉,牌不進,罷職傳旨。傳曰,違牌之弊,近來益甚,分義事體,全不顧念,誠極寒心,竝禁推。
大殿·中殿·世子宮·嬪宮。藥房·政院夕問安。,答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,膈間不淸利亦甚及熏熱未己,溺道不平之候,復何如?臣等不勝憂煎,惶恐敢啓。傳曰諸症候一樣,而膈間不淸利,亦甚之候,晩後無減而有加矣。
右承旨兪崇辭職上書。入達。答曰,覽書具悉。爾其勿辭,調理察職。
禮曹進賀兼謝恩使拜表吉日,令日官推擇,則來七月初四日,方物封裹同月初二日推擇,達。
藥房口傳啓曰,伏聞入診醫官所傳之言,晩後聖候諸症無減,而胸膈痞滯亦甚,大便多日祕滯,仍命議藥云。臣等與諸醫商議,則皆以爲,吉更·枳殼湯,加檳榔二錢,連進三貼宜當云。此藥煎入之意,敢啓。傳曰,醫官退出後,忽有便意,仍得快放,膈間痞悶,呼吸不平之氣,頗有所減,此藥當觀前頭進御,姑勿煎入。
吏曹,掌令魚有鳳,工曹參議洪錫輔,司書金鎭商,江陵府使尹樟,御營都提調李頤命,兼司書鄭纘先。以上朝報。
疊,吏批,以魚有鳳爲掌令,洪錫輔爲工曹參議,金鎭商爲司書,尹樟爲江陵府使,李頤命爲御營都提調,鄭纘先爲兼司書。
兵批,以李弘肇爲知弓品堂上。以上朝報。
慶尙監司吳命恒入對時所達,嶺南射軍木,捧留各邑,自監營句管者,非但平時之用,實爲緩急之備矣。近年以來,耗損者無他,牟利之輩,受帖上司,輕價買取,漸至耗竭。自今申飭備局及京各司,俾絶劃貸發賣之弊,不時摘奸,如有犯科者,從重論罪,何如?令曰,亦爲申飭。又所達,倭人一年應給公作木七百餘同,還作米一萬六千石,磨勘分定,納于東萊,以轉給倭人,而不能逐年條這這輸納,故每與倭人,爭其年條。且近年差人牟利之輩,稱以受出手標,至有僞造現發之事。自今申飭東萊府,詳査年條,無得錯亂,痛禁京外受標防納之弊。未准給者,從速計給,未准捧者,治罪督徵,宜自備局申飭,故敢達。令曰,申飭于備局,可也。又所達,本道還穀,便是軍餉,凶年則用以活民,緩急則賴以餉軍。海邊之穀,則便於輸運,故移轉殆盡。山郡所儲,則委積甚多,殊涉不均。此後各邑所在米穀,酌量多少,一從民戶,分排其數,自山郡,從其附近,次次移運於海邊,則彼此皆均,可除道內之弊,故敢達矣。令曰,依爲之。又所達,本道列邑所在京各司寺奴,專屬防軍,而每多闕額,未及充定,故例以留布,充送闕額之數,誠極駭然。此後防軍寺奴僞頉及漏案者三名以上,抄出,決杖於營門,則或可惕念,故敢達矣。令曰,依所達爲之。
申時,王世子坐尊賢閣,承旨持公事入對,同副承旨黃龜河,文學申晳,假注書李著,記事官申昉。黃龜河讀戶曹單子,增廣武所進排官差定事。達下。
江華留守沈宅賢,狀達。
又讀內醫院申目,江華海艾監採醫官載持馬題給事。達依準。
又讀戶曹單子,故參奉柳時莢妻姜氏,百一歲,衣資食物題給事。達下。
又讀禮曹申目,謝恩使拜表吉日推擇事。達依準。
又讀宣惠廳申目,晉州大同拯米待秋收捧事。達依準。
又讀右承旨兪崇辭職上書。批下。
判付畢後,諸臣以次退出。
上在慶德宮。停常參·經筵。
令曰,全羅監司申思喆,留待引接。
吏曹啓曰,今此增廣文科初試一二所試官,當爲備擬,而無故可擬之人乏少,堂上堂下中,曾經侍從違牌坐罷者,合有變通之道,何以爲之?敢稟。傳曰,別單書入。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,特甚有加,喉乾·溺道不平之候,其有所減,而血溺不復放下乎?眼視昏暗特甚之候,亦何如?腹部飽滿特甚,膈間不淸利亦甚,熏熱未已,呼吸不平之候,大便通利,仍益差減乎?今日臣等,與諸醫入診,詳察症候宜當。中宮殿膈滿之候,不復往來,而自汗之候,漸益快減,寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加之候一樣,而熏熱未已,腹部飽滿,特甚有加,膈間不淸利亦甚,呼吸不平之候,大便通利後減歇,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候,無減矣,勿爲入診。內殿膈滿之候往來,而自汗猶未快減,寢膳之節,一向差減矣。
左副承旨韓重熙初度呈辭。入達。給由。
兵曹,口傳政事,護軍金在魯·鄭纘先,司直鄭錫五,司果趙遠命。
領府事李濡上書。大槪,亟遞臣經理廳及禁衛都提調之任,以安私分事。入達。答曰,覽書具悉卿懇。前後下答,備悉余意。經理之任,決難準許。書末祈免,尤涉太過。卿其須體至意,毋庸固辭,安心行公。仍令曰,史官往諭。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚,腹部飽滿特甚及熏熱膈間不淸利未已,溺道不平之候,復何如?臣等不勝憂煎,惶恐敢啓。傳曰,諸症候一樣,而熏熱之候有加矣。
明日增廣文科初試一所試官尹憲柱·魚有龜·李相成·趙遠命,監試官李師德。二所試官金德基·金在魯·李萬選·金萬胄。監試官崔齊恒,武科初試一所試官,李宇恒·南世珍·柳萬成·洪敍一,二所試官,韓配夏·宋道涵·金夢翼·黃喆曾。
平安監司書目,辭職上書上送事。達。答曰,覽書具悉。卿勿固辭,從速察職。
藥房口傳啓曰,伏聞差備醫官所傳之言,聖候自昏後腹部飽滿特甚之候有加,膈間甚不淸利,呼吸亦不平云。臣等不勝驚慮之至。醫官請以井華水,調進龍䐉安神丸二丸云。其已進御,而卽今加減,何如?自下腹部,當中上升之候,亦如昨日乎?惶恐敢啓。傳曰,龍䐉安神丸進御後,諸症候一樣,而今日則無下腹上升之氣矣。
兵曹,副護軍金在魯·鄭纘先·權詹,副司直鄭錫五,副司果趙遠命,以上朝報。
疊兵批,以金在魯·鄭纘先·權詹爲副護軍,鄭錫五爲副司直,趙遠命爲副司果。
下直,全羅監司申思喆。
申時,王世子坐尊賢閣,諸承旨持公事入對,右副承旨趙榮福,同副承旨黃龜河,司書金鎭商,假注書李著,記事官申昉。趙榮福讀黃海監司李德英狀達,信川詳定米未捧守令徐宗悌論罪事。達下。
又讀黃海監司李德英狀達,長淵還穀虛錄論罪事。達下。
又讀忠淸監司權申本,罪人五明物故事。達下。
又讀全羅監司洪錫輔申本,軍官金始澤等,口傳施行事。達依準。
又讀兵曹申目,江華土墩監築金夏鼎等,區別施賞事。達依準。
又讀兵曹申目,江華別將申輯,私辦賑救,論賞事。令曰,加資。
又讀兵曹申目,全羅虞候李重新,修輔軍器褒賞事。達依準。李重新加資。
又讀禁府申目,三字缺裵昌道等照律事。達依所達施行。裵昌道功二行缺令曰,依所達施行。
又讀禁府申目,南一明照律事。令曰,依所達施行,功減一等。
黃龜河,讀忠淸監司權狀達,沃川渰死海美燒死人五名事。令曰,燒死人等,令本道恤典擧行。
又讀禮曹草記,本曹設場,依例朝房直宿事。令曰,知道。
又讀議政府右參贊申銋服制出仕單子。達下。
又讀平安監司李肇狀達,上書上送事。達下。
又讀平安監司李肇辭職上書。批下。
又讀沔川幼學李日章上書。批下。
判付後,諸臣以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,特甚有加,腹部飽滿,熏熱·膈間不淸利特甚及喉乾·溺道不平之候,其有所減,而血溺不復放下乎?眼視昏暗特甚之候,亦何如?昨今聖候有加如此,今日臣等,不可不與諸醫入診,詳察症候,議定進藥當否矣。不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱亦甚之候一樣,而膈間不淸利特甚之候小減,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減矣,勿爲入診。飽滿特甚如此,與諸醫議定當進之藥,宜矣。
傳曰,史官二員待命,騎馬六匹立之,文科一二所內摘奸。
令曰,賓廳日次,連以堂上位不齊,不得開坐,雖未知堂上病故之如何,而事體未安,各別申飭。
戶曹達曰,卽接廣興倉所報,則來五月朔百官頒料次,倉官進去于諸大臣,請受祿牌,則領府事李濡以爲,情勢難安,方有陳章之擧,不敢冒受云,祿牌不爲出給,係是大臣祿俸,何以爲之?敢稟。令曰,令倉官輸送。
政院達曰,大司憲李喜朝,掌令韓以原·魚有鳳,持平宋必恒,俱在外,執義尹錫來呈辭,持平金民澤未肅拜,連日監察茶時,事甚未安。除在外外,呈告未肅,拜人員,竝卽牌招,察任,何如?令曰,依。
藥房再啓曰,卽伏承問安批答,飽滿特甚如此,與諸醫議定當進之藥事,下敎矣。臣等與權聖徵·許坫等諸御醫商議,則皆以爲,近日聖候飽滿之氣,多在下焦,而味苦湯劑,以口淡不得進御,木香檳榔丸,最宜於疏通滯鬱,此時進御宜當云。此藥一劑,卽爲劑入之意,敢啓。答曰,知道。
令曰,秋曹煩劇之地,長官,不容暫曠。而判書權,尙不上來,詞訟積滯,殊甚可慮。卽速上來行公事,下諭。
領府事李濡上書。大槪,亟收祿俸輸送之令,以安私分事。入達。答曰,覽書具悉卿懇。薄略常廩,何用過辭?卿其須體至意,安心領受焉。仍令曰,史官往諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,口淡·脚痺·困惱,特甚有加,腹部飽滿特甚,及熏熱亦甚,膈間不淸利特甚之候,益有所減,而溺道不平之候,復何如?臣等不勝憂煎,惶恐敢啓。傳曰,膈間不淸利特甚之候,晩後益減,而其餘症候一樣矣。
判尹鄭澔上書。大槪,臣連日出入闕庭之餘,宿患添劇,虛汗如注,神氣昏窒,奄奄若垂盡之狀,實無復起爲人之望,伏乞亟令遞改本職,以便公私。兼陳區區所懷,冒死仰溷,以備財幸事。入達。答曰,覽書具悉。縷縷進言,出於憂國之忱,可不留意?卿其勿辭,從速察職。
校理金相玉,修撰南一明,牌不進,罷職傳旨。傳曰,只推勿罷。
諸承旨持公事入對時,持平金民澤所達,請亟寢尹宣擧書院勿毁之令,仍令本道,盡毁其板本事。令曰,勿煩。
又所達,請淸州牧使李宇謙罷職不敍事。令曰,勿煩。又所達,新除授掌令魚有鳳,時在京畿楊州地,請斯速乘馹上來事。下諭。令曰,依達。
府前達,請亟寢尹宣擧書院勿毁之令,仍令本道,盡毁其板本事。請淸州牧使李宇謙罷職不敍事。新達,近來黨論誤人,義理晦塞,父子兄弟,趨向相反,傷風壞倫,莫此爲甚。而若此類不一而足,識者之寒心,蓋已久矣。先正臣宋時烈之歸葬水原也,故參議沈壽亮,往會其葬,食素行服,自處以門人之列。而其子珙,頃年一疏,右袒尹拯父子,極口稱賢,欲售熒惑之計。拯之父子,搆誣先正之狀,士論之所共痛嫉。而爲壽亮子者乃反,一意阿附,挺身營救,人心之陷溺,胡至於此哉?此而置之,將無以明義理而正風化。請稷山縣監沈珙,削去仕版。統制使金重器,以妄愎之性,挾濫猾之術,頃任摠帥,托以戎備,多貸備局軍布,付其私人,恣意轉販,累年不償,至登章奏,公議之駭歎,久矣。及授本職,不顧朝禁,偃然乘轎。又自到任以來,道內守令,爲資賑民,如有請貸錢穀者,則一切靳嗇不與。至於萊府大商洪姓人,則結爲心腹,出給累千財貨,殖利無算,而去處不明。且沿海松禁,自有定律,而重器則利於收贖,一人雖斫百株,輒必計株徵錢,隣族無不被害,列邑爲之騷然。如此驕貪不法之人,不可置諸重閫。請統制使金重器罷職不敍。答曰,不從。李宇謙·沈珙事,依達。末端事,風聞未必盡信,更加詳察處之。
申時,王世子坐尊賢閣,承旨持公事入對,右副承旨趙榮福,文學申晳,假注書李著,記事官申昉,持平金民澤。趙榮福進讀漢城判尹鄭澔上書曰,書中多有陳戒之語,不宜草草讀陳,其當入達,以備從容省覽乎?抑當於前席,依例讀達乎?令曰,讀之。讀訖,批下。
又讀戶曹單子,領府事祿俸不爲領受事。令曰,更令倉官輸送。
又讀平安監司李肇狀達,雜科試官,以道內閑散文臣,差定稟處事。達下。
又讀慶尙監司李㙫申本,道內察訪等實仕實績開坐事。達下。
又讀備邊司申目,嶺南賑廳相換米,次次移轉,以充沿邑本數之外,切勿那移事。達依準。
又讀兵曹申目,金舜元·李時擢等,依例給暇事。達依準。
又讀兵曹申目,擊錚人私奴石壁論罪事。令曰,依。
又刑兵曹申目,擊錚人私奴元迪原情事。令曰,議處。
金民澤進達曰,請二行缺除授掌令魚有鳳,時在京畿楊州地,請斯速乘馹上來,下諭事。令曰,依。
趙榮福進曰,注書李重述,往諭于左相,纔自淸風入來,而今方呈辭,假注書朴弼夔,使之姑爲仍察,何如?令曰,依。
判付畢後,諸臣以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,日氣陰濕。伏未審夜來,聖候寢睡若何?口淡·脚痺·困惱,特甚有加,腹部飽滿,膈間不淸利特甚,熏熱亦甚及喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿之候,不復往來,而自汗之候,漸益快減,寢睡已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱亦甚之候一樣,而膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減矣,勿爲入診。內殿膈滿之候往來,而自汗之候,猶未快減,寢膳之節,一向差勝矣。
左副承旨韓重熙三度呈辭。入達。遞差。
吏曹啓曰,承旨有闕,政事取稟。傳曰,當日爲之。
右承旨兪崇,牌不進,罷職傳旨。傳曰,只推勿罷。
戶曹達曰,領府事李濡,來五月朔祿俸,令倉官輸送則以爲,方在陳章乞免之中,不敢冒受公廩云。不爲領受,何以爲之?敢稟。令曰,令倉官輸送。
修撰南一明上書。大槪,臣情勢,父病挾感復劇,坐違天牌,只推之命,出於格外,臣誠惶感,罔知所措。荐召之下,來伏闕外,而顧臣情理,萬分煎迫。乞削臣職,俾得專意救護事。入達。答曰,覽書具悉。爾其勿辭,救護父病。
左參贊申銋上疏。大槪,臣年踰八耋,疾病添劇,數月之內,決無復起爲人之望,金吾兼帶,爲先遞改,以幸公私事。入達。答曰,覽書具悉。卿其勿辭,調理察職。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,飽滿特甚,熏熱亦甚及膈間不淸利未已,溺道不平之候,復何如?臣等不勝憂煎,惶恐敢啓。傳曰,晩後諸症,一樣矣。
令曰,副司直李觀命,勿復引嫌,備局之坐,安意進參事。昨年冬間,有所下令矣。厥後亦不進參,實涉太過。依前下令進參事,更爲申飭。
政院啓曰,卽者吏曹郞廳來言,今日爲政事,命下。而判書權尙游,病不來,參判李澤式暇,參議權忭在外,不得開政云。判書·參判,竝卽牌招,開政,何如?傳曰,明日開政。
校理金相玉,牌不進,罷職傳旨。傳曰,禁推。以上朝報。
備局啓辭,鐵原府使趙脩,陞拜全羅右水使矣。聞趙脩,與統制使金重器,有應避親嫌,將不得赴任云,趙脩之爲鐵原屬耳,本邑近因數遞,以致凋弊迎送之弊,殊涉可慮。趙脩新授水使之任,今姑改差,仍存前,何如?答曰,允。
政院達曰,凡備忘記傳授之際,各司官員,親進受去,乃是三百年古規。而今日備局堂上李觀命,申飭參坐事,令旨之下,備局郞廳,不爲親進聽旨,至使下吏替來,書其姓名,此實曾所未有之擧。此而置之,本院將無以號令。各司當該備局書吏及本院書吏不善擧行之罪,本院今方囚治。而備局當該郞廳,所當各別重究,以杜後弊。而本院請推之外,無他可施之罰,推考何如?令曰,當該郞廳罷職。
副修撰南一明書曰,伏以臣之積逋召命,荐速置對,夫豈全昧分義而然哉?蓋由於情義,萬分難安,廉隅終不可放倒故也。然臣卽今事情,實有他不假言者,臣之老父,年迫八十,澌削無餘,肢節不遂,居常委頓,胃氣虛敗一日所噉,不過糜粥數合。雖在粗安之時,尙有朝夕懍懍之憂,而加以外感彌留,劇歇無常。又自數昨三字缺越添,頭疼膈煩寒熱迭攻,咳嗽作苦,夜不交睫,精神昏二行缺見阻喉司,未免徑退。不料只推之命,出於格外,卽者庚牌又復踵臨,臣誠悚蹙,罔知所出。如使父病,不至危篤,則臣何敢每每煩瀆?而顧此情理,決無暫刻離側之勢,不得不隨牌詣闕,復此哀籲。伏乞离明,俯垂矜憐,特令鐫削臣職名,俾得專意救護,不勝萬幸。臣無任屛營祈懇之至。答曰,覽書具悉。爾其勿辭,救護父病。
右參贊申銋書曰,伏以臣之憃鹵,加以老昏,不堪供世,而求退不得,控免靳許,不敢每瀆黽勉蹲仍,於心愧懼,靡所容措。年踰八耋,幸得須臾無死,濫蒙增秩之恩,驟躋耆堂之列,復見太祖朝太平盛擧。聖上,親入耆社,錫宴同樂,得以昵侍黼座,仰贍天顔,恩禮隆至,夐絶千古,與宴諸臣,無不感泣。臣雖夕死,實無遺恨。惟是犬馬之年,衰朽已甚,餘日無幾,盛德鴻恩,圖報茫然,唯思隕結而已。顧臣篤老痼疾,本無從宦之望,見帶本兼諸職,在今無事之日,雖似閑漫,或當應參之務,則無非緊要,固不可任其虛曠,作一養病之坊。而至於金吾,則王獄議讞之地,爲任最重,決非可堪。故年來政席間,絶不擧擬,此上下之所共知也。頃因嶺南赦令申聞之狀,首席引嫌不當,有令次官代行之敎,此出於一時變通,而適値承乏受點,辭不獲免,强策老病,僅參二三坐,而百症叢遝,無以自振。而賜宴期迫,不敢以病爲辭,侍讌殆過半日,又陪謝箋之班,連日趨蹌,精力已盡,無復餘地,委頓牀簀,眠食俱廢。又從而臀癰大發,不濃不消,堅硬如石,日夜叫苦,縷息垂盡,數月之內,難望復起爲人。玆敢冒萬死呼籲於侍湯中,伏乞离明,俯燭臣衰病孔棘之狀,將臣兼帶知義禁之任,爲先許遞,俾重務無曠,賤疾亦得以安意調治,以終生成之澤,公私不勝萬幸。臣無任屛營祈懇之至。答曰,覽書具悉。卿其勿辭,調理察職。
申時,王世子坐尊賢閣,諸承旨持公事入對,左承旨韓世良,同副承旨黃龜河,司書金鎭商,假注書李著,記事官申昉。韓世良讀戶曹申目,慶尙右兵使尹一商致賻磨鍊事。達下。
又讀慶尙監司李㙫狀達,丹城捉虎人世弘等賞給皮張上送事。達下。
黃龜河讀副修撰南一明辭職上書。批下。
又讀左參贊申銋金吾辭免上書。批下。
又讀慶尙監司李㙫申本,罪人丁夏杓,延日到配事。達下。
又讀黃海水使朴昌潤申本,各鎭水軍邊將防守形止事。達下。
又讀慶尙監司狀達,倭人去來船成冊事。達下。
又讀慶尙監司李㙫狀達,道內癘疫熾蔓事。達下。
又讀奉常寺申目,私熟手頉代充定事。達依準。
又讀慶尙監司李㙫申本,道內守令實仕實績七事。一行缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。中宮殿症候,亦令醫女入診,詳察宜矣。臣等,不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱亦甚之候一樣,而膈間不淸利之氣未已,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,勿爲入診。
領府事李濡,廣州地掃墳呈辭。入達。令曰,今玆請由,出於雨露之感,道途亦且不遠,而當暑作行,易致傷損,余用慮念,待秋往來事,史官往諭。
府前達,請亟寢尹宣擧書院勿毁之命,仍令本道,盡毁其文集板本事,請統制使金重器罷職不敍事。新達,副司直沈檀,前後罪犯,關係至重,幸而漏網,久漸收敍,已是國家刑政之失,而近來銓曹,間或備擬於京尹·樞府,殊非所以明淑慝嚴隄防之道,請兵。吏曹當該堂上,竝從重推考。答曰,勿煩。
司書金鎭商上書。大槪,臣於直中,得聞臣母老病之中,添得感寒,症情危重,臣驚惶煎迫,不能自定,急於歸護,陳章徑出。乞垂矜諒,亟遞臣職,俾便救護事。入達。答曰,覽書具悉。爾其勿辭,救護母病。
記事官李重述書達,臣敬奉令旨,馳往于忠淸道淸風地左議政權尙夏所住處,傳宣徽旨則以爲,臣非不知,每每猥瀆於侍湯之中,至爲惶怖,而國之重任,緣臣虛曠至於三年,一息未泯之前,如在淵谷之中,不得不冒昧陳乞矣。卽者近侍又臨,傳宣徽旨,非惟不賜允許,反下千萬不敢當之敎。臣奉讀以還,抑塞悶迫,不知所以仰對也。蓋臣情勢,萬分危蹙,今則猶爲第二件事,昨年以來,疾病尤篤,自冬及春,長在危域,屢添寒疾,咳嗽倍劇,坐不能呼吸,起立則輒倒,食飮全廢,跬步不能自運。雖欲强策登程,其可得乎?臣之請急,實出赤心。而乃以愕然且慙爲敎,是臣從前血懇,反爲誣罔之歸,臣何顔面,更敢煩縷乎?瞻望雲天,只自涕泣而已云矣。敢達。令曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱亦甚及膈間不淸利未已,溺道不平之候,復何如?臣等不勝憂煎,惶恐敢啓。傳曰,諸症候一樣,而口淡·困惱特甚有加,膈間甚不淸利矣。
副提學洪啓迪,牌不進,罷職傳旨。傳曰,只推勿罷。
都承旨兪命弘上書。大槪,臣方見差燕价,出疆有期。乞蒙恩遞,俾得往省父母墳山,以伸人子至情事。入達。答曰,覽書具悉。卿其依書辭往省焉。
左承旨丁道復上書。大槪,臣向在東邑,重遭臺言,罷還私次,恭俟譴罰。銀臺新命,遽下此際,繼以召牌降臨,嚴畏分義,不得不趨詣闕外。而顧臣情勢之外,老母宿患危篤,決無離側之勢。且臣渴病深痼,亦無行公之望。乞遞臣職,以安私分事。入達。答曰,覽書具悉。爾其勿辭察職。
領府事李濡箚子。大槪,未蒙恩暇,反紆異數,特遣史官,傳諭令旨。不勝驚惶感激,敢陳微懇,冀賜矜許事。入達。答曰,覽箚具悉卿懇。朝者別諭,意非偶然,則休致之請,尤無準許之理。卿其體余至意,須勿固辭,安心行公。仍令曰,史官往諭。
副提學洪啓迪,再牌不進,說書洪龍祚,牌不進,罷職傳旨。傳曰,只推勿罷。
吏曹,承旨丁道復,弼善趙鳴謙,說書洪龍祚,內贍奉事李挺卨,淸州牧使洪禹鼎,稷山縣監李獻一。
兵曹,副司直韓重熙·李世瑾,副司直鄭東後,司果金在魯,副司果魚有龍·趙遠命,上護軍李壽民,副護軍沈榗,副司果李觀成,以上朝報。
疊,吏批以丁道復爲左承旨,趙鳴謙爲弼善,洪龍祚爲說書,李挺卨爲內贍奉事,洪禹鼎爲淸州牧使,李獻一爲稷山縣監。
疊,兵批,以李徵夏爲副護軍,鄭東後爲副司直,金在魯爲司果,魚有龍·趙遠命爲副司果,韓重熙·李世瑾爲副司直。
申時,王世子坐尊賢閣,承旨持公事入對,右副承旨趙榮福,文學申晳,假注書李著,記事官申昉。趙榮福讀都承旨兪命弘省墳上書,批下。
又讀司書金鎭商辭職上書。批下。
又讀左承旨丁道復辭職上書。批下。
又讀觀象監申目,星經廳印出匠人,日譯廳上板諸員,相換差下事。達依準。
又讀訓鍊都監申目,公州敗船沙格等嚴刑,拯米改色事。達依準。
又讀兵曹草記,擊錚人宋相球論罪事。令曰,依。
又讀吏曹申目,掌樂正金台壽掃墳,北部參奉鄭希泰歸葬給暇事。達依準。
又讀兵曹申目,謝恩使軍官,依例口傳施行事。達依準。
又讀司僕寺申目粘連,咸鏡南道點馬別監申本,三場牧子,不爲給復,曲折査問處之事。達依準。
又讀司僕寺申目,據慶尙左道點馬別監申本,馬匹遺失。二行缺
又讀慶州營將申本,蔚山明火賊李惟三,結案刑推事。達下。
趙榮福進曰,司書金鎭商,以親病,陳書徑出。所當直捧禁推徽旨,而與無端徑出有異,推考警責,何如?令曰,依爲之。
判付後,諸臣,以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,特甚有加,腹部飽滿特甚,熏熱膈間不淸利特甚及喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿之候,不復往來,而自汗之候,漸益快減,寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱亦甚之候一樣,而膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減矣,勿爲入診。內殿膈滿之候往來,而自汗猶未快減,寢膳之節,一向差勝矣。
府前達,請亟寢尹宣擧書院勿毁之令,仍令本道,盡毁其板本事。請統制使金重器罷職不敍事。請吏。兵曹當該堂上從重推考事。新達,辭榮歸田,雖曰士夫之高致,君臣之義,無所逃於天地之間。苟非自初不出仕塗,又或得罪于上,或有私義之大難强而自靖自廢者,則其何可一向偃然,盡廢情禮也哉?判敦寧府事崔奎瑞,發軔科目,呈身黨論,華貫崇秩,罔不踐歷。初非得罪於上,又無難强之義,而猝然退去,終始不動,身無篤疾,其在近畿,國母昇遐,而終不奔臨。候班長設,而一不來參。未知奎瑞所守者何義?所秉者何節?而人臣進退之無據,情禮之久闕,未有如奎瑞者矣。然而長縻好爵,苟充枚卜,彼旣自處以嘉遯。人亦擬之於高尙,豈非可駭之甚者乎?決不可置而不論。請判敦寧府事崔奎瑞,罷職不敍。答曰,不從。末端事,依達。
吏曹啓曰,承旨有闕,政事,取稟。傳曰,明日爲之。
領議政金昌集箚子。大槪,臣有難安之端,乞削臣職,以存體貌事。入達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱亦甚及膈間不淸利,溺道不平之候,復何如?臣等不勝憂煎,惶恐敢啓。傳曰,晩後諸症候一樣矣。
右承旨韓世良上書。大槪,臣於大臣箚辭,情勢有萬萬不安者,玆敢陳章徑出。亟削臣職,仍治臣罪事入達。答曰,覽書具悉。爾其勿辭察職。
副提學洪啓迪上書。大槪,臣之所叨職名,萬不近似。新命之下,荐違嚴召,律以邦憲,萬殞何贖?卽因喉司稟達,召牌又臨,謹此趨詣,露章徑退。乞蒙鐫改,以重官方事。入達。答曰,覽書具悉。爾其勿辭,從速察職。
左副承旨趙榮福,同副承旨黃龜河上書。大槪,臣等於大臣箚本,有萬萬惶蹙者,迸出闕外,仰請嚴誅。伏乞亟罷臣等之職,仍治壞體統之罪,以肅朝綱事。入達。答曰,覽書具悉。爾等,勿辭察職。
答領議政金昌集箚曰,覽箚具悉卿懇。院隷雖已治罪,情狀可痛矣。備局草記,不卽捧入,事體未安。當該承旨,推考警責。備郞因公出去,則似無可罪,勿罷爲宜。於卿,元無所嫌,安心勿辭,速出視事,用副余意。仍令曰,史官往諭。
副提學洪啓迪,牌不進,罷職傳旨。傳曰,只推勿罷。
右承旨韓世良,右副承旨趙榮福,同副承旨黃龜河,牌不進,依承傳罷職。以上朝報
領議政金昌集箚批。答曰,覧箚具悉卿懇。院隷雖已治罪,情狀可痛矣。備局草記之不卽捧入,事體未安。當該承旨,推考警責。備郞因公不在,則似無可罪,勿罷爲宜。於卿,元無所嫌,安心勿辭,速出視事,用副余望。仍令,史官往諭,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,特甚有加,熏熱亦甚及膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?前入丸藥,連爲進御乎?近日便道又似祕滯,水刺之進益減,臣等不勝一倍煎灼。今日不可不與諸醫入診,詳察症候宜當。敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚之候一樣,而熏熱·膈間不淸利之氣亦甚,喉乾朝來止歇,搔癢自數日已有復發之漸,而夜來尤甚,寢睡無異全失,溺道不平,別無加減,血溺不復放下,眼視昏暗特甚之候,無減,丸劑連進,而便道一向祕滯矣,明日入診。
都承旨兪命弘上書。大槪,臣於大臣之箚,有不敢晏然者。乞遞臣職,以存國體事。入達。答曰,覽書具悉。卿其勿辭察職。
司諫趙彦臣,初度呈辭。入達。令曰,還出給。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱膈間不淸利亦甚及溺道不平之候,復何如?搔癢比夜減歇乎?臣等不勝憂煎,惶恐敢啓,晩後諸症候一樣,搔癢之候,比夜少減,而至今未已矣。
武二所參試官黃喆曾病,代鄭泰久改落點,鄭泰久在外,代金慶豪改落點。
副修撰南一明,牌不進,罷職傳旨。傳曰,只推勿罷。
吏曹,承旨李秉常·權世恒·洪啓迪·趙鳴鳳,禁府都事趙漢緯,宗簿正朴熙晉,兵曹正郞金墰,大司成金在魯,刑曹參議兪崇,副提學李澤。
兵曹,副司直兪崇,副司果鄭宅河·崔柱岳·李世瑾,以上朝報。
疊,吏批以李秉常爲左副承旨,權世恒爲右副承旨,洪啓迪爲同副承旨,趙鳴鳳爲右承旨,趙漢緯爲義禁府都事,朴熙晉爲宗簿正,金墰爲兵曹正郞,金在魯爲大司成,兪崇爲刑曹參議。
申時,王世子坐尊賢閣,諸承旨持公事入對,右承旨趙鳴鳳,同副承旨洪啓迪,弼善趙鳴謙,假注書李著,記事官申昉。趙鳴鳳讀備局草記,慶尙右兵使尹一商反葬時,擔軍除給事。令曰,依。
又讀吏曹申目,折衝崔秀徵,與其後妻父同名,依法典改名給一字缺事。達依準。
又讀吏曹申目,掌院別提金麟慶,掃墳,尙瑞直長崔爾柱,覲親給暇事。達依準。
又讀吏曹申目,謝恩使譯官等,口傳施行事。達依準。
又讀江原監司李箕翊狀達,道內巡歷停止,莊陵奉審事出去。達下。
又讀全羅監司洪錫輔狀達,康津定配罪人張玉一字缺物故事。達下。
又讀全羅監司洪錫輔狀達,全州定配罪人洪萬齡物故事。達下。
又讀禮曹申目,五月令苽子封進,分付二行缺金相玉身病保放事。令曰,依達。
又讀禁府徐宗悌囚單子,達下。
又讀安東營將朴廷賓申本,安東罪人泰封物故事。達下。
又讀江原監司李箕翊狀達,道內徒配罪人開錄事。達下。
又讀江原監司李箕翊狀達,銀溪驛馬,無濫騎人事。達下。
又讀全羅監司洪錫輔狀達,罪人吳興周等,長興到配事。達下。
又讀全羅監司洪錫輔狀達,罪人韓戒忠珍島到配事。達下。
又讀江原監司李箕翊狀達,春三朔道內徒配罪人年月開錄事。達下。
又讀全羅監司洪錫輔狀達,高山前都事具益亨豪强事。達下。
又讀雲峯營將朴葵申本,明火賊金散必等承款事。達下。
判付後,以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,日氣陰濕。伏未審夜來,聖候寢睡若何?口淡·脚痺·困惱,特甚有加,腹部飽滿特甚,熏熱·膈間不淸利亦甚及喉乾·溺道不平之候,其有所減,而血溺不復放下,搔癢之候,比夜有減乎?眼視昏暗特甚之候,亦何如?中宮殿膈滿之候,不復往來,而自汗之候,漸益快減,寢膳已復常節乎?今日臣等,當依聖敎入診,而不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱亦甚之候一樣,而膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,搔癢之候比昨少減,眼視昏暗特甚之候無減矣。內殿膈滿之候往來,而自汗之候,猶未快減,寢膳之節,一向差勝矣。
政院達曰,今日賓廳日次,兩司當爲進參,而或在外或呈辭,或未肅拜,除在外外,呈告未肅拜人員,竝卽牌招,以爲推移入參之地,何如?令曰,依。又達曰,咸一海究覈事,命下之後,連以秋曹堂上不備,尙不擧行,事甚來安。參議兪崇,卽爲牌招,察任,何如?令曰,依。
正言洪鉉輔上書。大槪,臣於召牌之下,雖不得不謹詣闕外,而顧臣難冒之端,實如前書所陳,斷無晏然供職之望,更暴血懇,冀蒙遞改,兼付一二愚見,以備財擇事。入達。
政院達曰,新除授右副承旨權世恒,時在忠淸道堤川地,斯速乘馹上來事。下諭何如?令曰,依。
假注書柳弼垣有頉,代尹晉落點。
令曰,大臣·備局堂上引接。
忠淸假都事書目,韓山呈,以刑曹判書權辭職上書上送事。達。答曰,覽書具悉。卿其勿辭,調理上來察職。
今日,大臣·備局堂上引接時,驪州牧使李裕民,催促下送事。下令。
司諫趙彦臣,獻納李鳳翼,副修撰南一明,牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,蔘苓茶五貼,自今日進御事,榻前定奪。
答正言洪鉉輔書曰,覽書具悉。書陳之事,令該曹稟處。爾其勿辭,從速察職。
副修撰南一明,再牌不進傳旨。傳曰,只推勿罷。
兵批,以李世瑾爲副司果,兪崇爲副司直,鄭宅河·崔柱岳爲副司果,以上朝報。
備局達辭,京各司中錢穀米布詞訟貢物衙門,自備局抄出達下,嚴明殿最事,定奪矣。除閑謾各司,別單抄入之意,敢達。答曰,依。
大臣·備局堂上入侍時,都承旨兪命弘所啓,燕行時彼人需索,逐歲增加,行中出斂之數,無有限節云。謝使,則異於節行,元無萊貨出來之事。況今南北使价,絡繹之餘,私貨亦至蕩盡,所恃惟各衙門公貨之許貸而已。近來使臣之請得貸去者,別使·節使,多寡不同。而每於臨行,啓請貸得,故廟堂覆奏變通之際,自爾遷就,以此使行,未免遲待於灣府,苟且甚矣。今番願爲磨鍊,出給於拜表之前,使之齎去,而卽今銀路之乏絶,如上所陳,行中八包,萬無充備之勢云。必須比前加數貸給然後,可免使事之僨敗。臣聞大臣之意,亦以爲然。上使欲以此請貸,而有所不敢,要臣替白,故敢此仰達矣。上曰,令廟堂稟處。
右議政李所達,近年全羅道鎭堡新設處頗多,葛頭山則輪番軍一百九十餘名,雖令本道充定,而卽今良丁尠少,未易搜括。每年不得不以會付米劃給,此爲難繼之道。且格浦,新陞僉使,而許多防軍,亦無以充定,事甚難處矣。臣取考本道船案,則每鎭各置戰船一隻,而防踏·古今島·蛇渡三鎭則皆二隻,若減其一隻,移給於新設鎭,似爲便好。問于本道監司及統制使水使後,稟處,何如?吏判權尙遊曰,小臣,以巡撫使,往全羅道,親見列堡形勢,古今島·防踏,最爲賊路要衝,船滄亦皆便好。至於蛇渡,視兩鎭似無妨,而葛頭鎭,在於靈岩境,雖云要害之處,與於蘭·梨津對峙,相距不遠,雖不設鎭,似無利害。且其處勢孤絶,土卒無所住着,事多不便,故朝家有革罷之議,使臣看審,而其時本鎭日蟲損木甚多,僉使斫賣,旣已多造鎭舍,若得鳥島民人及穀物,則可以成樣云。故以仍存之意,書啓矣。其存罷利害,一體詢問于本道監司,稟處,何如?令曰,依爲之。
又所達,頃日慶尙監司吳命恒引接時,射軍木事陳達矣。蓋射軍木及寺奴婢貢及射夫分防餘數,非本道軍需之設也。今此申飭廟堂云者,事體殊甚未安。領議政金昌集曰,射軍木,未有未收之時,而身布推移充送,射軍木,則以未捧爲言,事極寒心。自今以後,如此之邑,隨現請罪,宜矣。令曰,依爲之。郞廳李觀燮書。郞廳張澍校正。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減,而血溺不復放下,搔癢之候,比夜有減乎?眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱亦甚之候一樣,而膈間不淸利之氣未已,喉乾朝來止歇,搔癢之候,夜來特甚,寢睡無異全失,而溺道不平,別無加減,血溺不復放下,眼視昏暗特甚之候無減矣,勿爲入診。
慶尙監司書目,昌寧縣監崔錫九受由歸家,病勢沈重,還任無期,不得已罷黜事。
都承旨兪命弘上書。大槪,蒙許省墓,今方辭陛,懇乞亟遞臣職,俾得任便往來事。入達。答曰,覽書具悉。卿辭如此,本職許遞焉。
府前達,請亟寢尹宣擧書院勿毁之令事,請統制使金重器罷職不敍事。入達。答曰,勿煩。前達,吏·兵曹當該當上,竝從重推考事,停達。
傳曰,史官一員待命,騎馬三匹,卜馬二匹立之,寧陵忌辰祭所內摘奸。
吏曹啓曰,承旨有闕,政事取稟。傳曰,當日爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱亦甚及膈間不淸利未已,溺道不平之候,其有所減。而搔癢之候,比夜減歇乎?臣等不勝憂煎,惶恐敢啓。傳曰,諸症候一樣,搔癢特甚之候,比夜似減,而終日未已矣。
禁府,趙重廉·金振文·朴枝萬,拿囚。達。
假注書尹晉出使,代李春躋,假注書李春躋有頉,代李聖天。
副修撰南一明,牌不進,罷職傳旨。傳曰,只推勿罷。
獻納李鳳翼上書。大槪,敢暴情病,乞蒙譴斥,略附所懷,以冀察納事。入達。答曰,覽書具悉。崔奎瑞事,臺論是矣。還收之請,余實未曉。承旨坐罷,不過例施之罰。梁益標事,更加詳察處之。爾其勿辭察職。
奉敎李箕鎭上書。大槪,臣病淹直廬,跡阻候班,惶悶罔措之際,又聞老母宿患,挾感添劇,症情危篤,不得不冒死陳懇。乞遞臣職,俾得歸護事。入達。答曰,覽書具悉。爾其勿辭,救護母病。以上朝報
吏批,以黃一夏爲都承旨,金興慶爲吏曹參判,黃欽爲判敦寧,宋相琦爲兼藝文提學,權相一爲直講,朴昌厚爲宗簿主簿,李箕鎭爲兼說書,李顯之爲康陵參奉,朴衍爲假引儀,張植爲昌寧縣監。
兵批,以兪命弘爲副司直。
上在慶德宮。停常參·經筵。
內醫院官員,以都提調意啓曰,本院副提調遞差之代,當此竝直之日,不可不卽速開政差出,牌招察任,令政院稟旨,擧行,何如?傳曰,允。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減,而血溺不復放下,搔癢特甚之候,比昨有減乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿之候,不復往來,而自汗之候,漸益快減,寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱亦甚之候一樣。而膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,搔癢之候比昨少減,眼視昏暗特甚之候無減矣,勿爲入診。內殿膈滿之候往來,而自汗,猶未快減,寢膳之節,一向差勝矣。
吏曹啓曰,臺諫有闕,政事取稟。傳曰,過國忌後爲之。
持平金民澤達曰,臣於日昨,以前判敦寧府事崔奎瑞罷職不敍事,論達。而卽蒙開納矣。卽伏見獻納李鳳翼書本,則以臣所論,謂之爽誤,至請還收其罷職之令。臣於此,不勝瞿然之至。夫奎瑞之恬退不仕,臣亦非以此爲罪也。特論其終始去就之無義耳。臣嘗痛今之士大夫,受國厚恩,及夫位尊志滿之後,反生巧占便好之計,壟斷於進退仕否之間,君臣之義,日漸衰薄,而奎瑞爲之首,臣故論之,略示規責,以警夫一世謀身之徒耳。至於國恤庭候時事,則奎瑞若果入參哭儀,趨詣候班,則臣之所論,或果爲過。而今諫臣,只以城外闕下等語,爲其伸救之端,假令一如其言,豈可以此,謂盡臣子之分義與情禮也哉?雖然,臣旣被爽誤之斥,其何可一刻晏然於臺次乎?請令遞斥臣職。答曰,勿辭,退待物論。
都承旨黃一夏牌不進後上書。大槪,銀臺長席,地望自別,決非衰劣者所可濫竽。顧此侍湯之地,隨時入診,逐日起居,責任甚重,萬無趨承之望。乞遞臣職,仍治違慢之罪事。入達。答曰,覽書具悉。卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱亦甚及膈間不淸利未已,溺道不平之候,其有所減,而搔癢之候,益有減歇乎?臣等不勝憂煎,惶恐敢啓。傳曰,諸症候一樣,困惱·熏熱之候有加,搔癢之候,晩後亦未已矣。
戶曹判書宋相琦上書。大槪,臣於憲府請推銓官之論,有不敢晏然者。賤疾苦劇,今日起居之班,未能進參,惶隕無地,冒陳危懇,兼暴金吾兼任,勢難仍帶,藝苑新除,不容復叨。乞蒙鐫改,以謝臺議事。呈政院,還出給。
內醫院官員,以都提調提調意達曰,本院副提調黃一夏,今日牌招不進,陳書辭免矣。書答已下,更爲牌招察任,何如?令曰,依。
右參贊申銋辭職上書,入達。答曰,覽書具悉。卿其勿辭,從速察任。
副提學李澤辭職上書,入達。答曰,覽書具悉。卿其勿辭察職。
謝恩,都承旨黃一夏。
藥房再啓曰,卽伏聞入侍醫官所傳之言,聖候有微感之氣,鼻塞聲重,玉體微溫云。臣等伏不勝驚慮之至,卽當率諸醫,更請入診。而姑勿議藥,先進茶飮事,下敎云。故臣等,與李時聖·權聖徵等諸御醫,反覆商議,則皆以爲,乾葛·金銀花茶調進,龍䐉安神丸二丸,以爲趁卽解表之地宜當云。此茶煎入之意,敢啓。傳曰,知道,
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?茶飮進御後,感冒之候,已有和解之勢。而口淡·脚痺·困惱,特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減,血溺不復放下,搔癢特甚之候,比昨有減,而眼視昏暗特甚之候,亦何如?昨今症候,與前有加,臣等不可不與諸醫,入診,詳察症候,議定當進之藥矣。中宮殿症候,亦令醫女入診宜當。臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱亦甚之候一樣,而膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,搔癢之候減歇,眼視昏暗特甚之候無減,感冒之候,比昨有和解之勢,而咳嗽發作矣,勿爲入診。淸肺寧嗽之劑,與諸醫議定宜矣。
領府事李濡箚子。大槪,亟治臣廢禮之罪,以肅朝綱事。入達。答曰,覽箚具悉卿懇。有疾未參,別無所傷。卿其須體至意,安心勿待罪,從容善攝。仍令曰史官往諭,遣御醫看病。
政院達曰,持平金民澤,引避退待,而大司憲李喜朝,掌令韓以原·魚有鳳,持平宋必恒,皆在外,執義尹錫來呈辭,處置經宿,事甚未安。執義尹錫來卽爲牌招,以爲處置之地,何如?令曰,依。
獻納李鳳翼達曰,臣虛帶臺任,徒積罪戾,略貢數語,粗效職責。及承徽答,不賜採納,臣已不勝其悚恧。繼伏見持平金民澤避辭,則張皇爲說,其所以議斥重臣者,轉加一層,臣於是,尤爲之駭惑也。夫恬退一節,古人所難,而末路歸來,習尙日下。貪榮懷祿之徒,紛然成風,休官歸田之人,蔑乎鮮聞,操化柄者,惟當崇奬尙志之士,以厲夫患得患失者耳。今憲臣,乃以巧占便好,壟斷於進退等語,一筆句斷,輕肆詆斥。然則昔人之以棄官歸隱爲高,而鍾鳴漏盡,譏不退者何也?君臣之義,不專在於奔走爵祿。而憲臣,又以退休不仕,歸之於衰薄,臣誠莫曉也。所謂謀身者,卽圖便規利之謂。而反以辭榮守窮,認爲身謀,身謀固如是乎?惜乎,駟不及舌也。國恤庭候時事,臣更聞之,重臣於辛巳秋,來參外班哭儀,庚寅以後,亦詣闕下,承聞起居者,非止一二云。此於分義情理,可謂無缺,必也彯纓束帶,入參於內庭,趨詣於班行,一如從仕者然後,方可謂盡分義情禮耶?若如此,則不可謂之恬退,是未可知也。至於梁益標事,親聞之人,傳說甚的,此與遠外風聞有異。而邸下乃以更加詳察爲敎是置,臣言於將信將疑之中也。臣論一幺麼,狂弁猶不能見諒於离明之下,其他有不足言,以何顔面,一刻仍冒於臺次乎?請令遞斥臣職。答曰,勿辭,退待物論。
府達,引嫌而退,當初論達,未免爽誤,揆以臺體,勢難仍在。請持平金民澤遞差。答曰,依達。
武一二所,出榜詣闕。
藥房再啓曰,淸肺寧嗽之劑,與諸醫議定事,命下矣。臣等與李時聖·權聖徵等諸御醫,反覆商議,則皆以爲,感氣猶未盡解,咳嗽又復發作,柴胡瀉白散,加前胡·杏仁去皮尖炒各七分,連進三貼,以爲和解寧嗽之地。而前進蔘苓茶,姑爲停止宜當云。蔘苓茶,不爲煎入,而此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱亦甚及膈間不淸利未已,溺道不平之候,復何如?搔癢之候,已至快減,而感氣益有和解之勢,咳嗽之候,亦有所減乎?臣等不勝憂煎,惶恐敢啓。傳曰,諸症候一樣,而搔癢之候,晩後未已,感氣咳嗽,亦一樣矣。
副修撰南一明,牌不進,罷職傳旨。傳曰,只推勿罷。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減。而血溺不復放下,搔癢之候,比昨益減,感冒之候,幾盡和解,而咳嗽已有減歇之勢乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿之候,不復往來,而自汗之候,漸益快減,寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱亦甚之候一樣,而膈間不淸利之氣,未已,喉乾朝來止歇,寢睡不寧,而溺道不平,別無加減,血溺不復放下,搔癢之候,頗甚。感冒與咳嗽之候,比昨差減,眼視昏暗特甚之候無減矣,勿爲入診。內殿膈滿之候,往來,自汗猶未快減,寢膳之節,一向差勝矣。
政院達曰,卽者議政府錄事來言,左議政權尙夏,猝得痁患,今已累日,症勢不輕云。係是大臣病患,敢達。令曰,遣御醫看病,連續書達。又達曰,獻納李鳳翼,昨日引避退待,處置經宿,事甚未安。正言洪鉉輔·金礪,卽爲牌招,使之處置何如?令曰,依。
院達,引嫌而退,書斥憲達,誠得臺體,自是之言,何必爲嫌?請獻納李鳳翼出仕。答曰,依達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱亦甚及膈間不淸利未已,溺道不平之候,復何如?搔癢頗甚之候,其有所減,而感冒·咳嗽之候,比夜益減乎?臣等不勝憂煎,惶恐敢啓。傳曰,諸症候一樣,而熏熱有加,搔癢之候,晝則差減,感冒咳嗽之候,差減後一樣矣。
謝恩,副修撰南一明,獻納李鳳翼就職。
政院達曰,左副承旨李秉常妻母故判府事徐宗泰妻貞敬夫人李氏卒逝,服制已行七日,出仕,何如?啓。令曰,依,
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,陰雨連旬,日候不齊。伏未審夜來,聖候寢睡若何?口淡·脚痺·困惱,特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減,而血溺不復放下,搔癢之候,比昨益減,感冒咳嗽之候,幾盡快減乎?眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱亦甚之候一樣,而膈間不淸利之氣未已,喉乾朝來止歇,寢睡不寧,而溺道不平之候,別無加減,血溺不復放下,搔癢之候,姑無益減之勢,感冒咳嗽,日漸差勝,眼視昏暗特甚之候,無減矣,勿爲入診。
忠淸監司書目,瑞山郡守李命大,以其親病,受由歸家,連呈辭狀,還任無期,罷黜事。
政院啓曰,卽者吏曹郞廳來言,今日爲政事,命下矣。而判書權尙游病不來,參判金興慶,參議權忭,俱在外,不得開政云。判書卽爲牌招,開政何如?傳曰,允。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請亟寢尹宣擧書院勿毁之令,依前回達施行事。請寢禮曹書契成送島中之命事。請當該譯官從重科罪事。新達,猶父猶子,天顯之至親,立後繼世,人倫之大防。苟或於此,有所忽焉,將至於人不爲人,可不愼哉?石城縣監柳綏,曾於其季父應運生時,應運以其親命,將取其弟綎爲後,則綏乃罔念倫義之重,慫惥其偏母,費辭粧撰,呈文於禮官之家,其怪悖之擧,醜駭之言,已是莫大之變故。而況以其祖母遺命,反謂之假托,欲歸其季父於誣親之科,是可忍也,孰不可忍也?聽聞所及,莫不駭羞。如此傷倫悖義之人,決不可置諸衣冠之列。請石城縣監柳綏,削去仕版。襄陽府使宋宅相,賦性昏劣,行己鄙汚,百億化身,惟利是趨,爲世唾罵,固已久矣。至於駕前上言,實是前古之所無,士夫之深恥。而曾莅嶺邑,蠱惑妖妓,家有悍婦,日事妬吼,甚至乘怒送出,其間怪駭妄悖之擧,令人代羞,聞者掩耳。齊家一節,固不當責之於此人。而如使平日,少加自飭,豈使其婦,作挐官家,傳笑遠近,乃至於此耶?況其遞歸時黷貨之狀,言之汚口,受制悍妻,貽笑外邑。居官不法,怨謗喧藉,決不可以事在旣往而置之。請襄陽府使宋宅相,削奪官爵。答曰,不從。
文科一所出榜詣闕。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱亦甚及膈間不淸利未已,溺道不平之候,復何如?搔癢之候,益有所減,而感冒咳嗽之候,比夜快減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候未已,感冒咳嗽,差減後一樣矣。
兵曹判書趙道彬,戶曹判書宋相琦辭職上書,入達。答曰,覽書具悉。卿其勿辭,從速行公。
工曹判書兪集一辭職上書,入達。答曰,覽書具悉。臺言過當,余已知之。卿其勿辭察職。
謝恩,兼說書李箕鎭。
假注書李著有頉,代金始燁落點。
令曰,吏曹參判·參議俱在外,前頭開政之時,判書或以病不來,則無他進參之員,不可無變通之道。參議權忭今姑改差,以上朝報
吏批,以尹鳳朝爲大司諫,洪禹傳爲持平,兪命弘爲刑曹參判,洪重聖爲工曹佐郞,李重述爲典籍,姜聖復爲榮陽縣監,吳命瑞爲奉化縣監,南世雲爲瑞山郡守。
兵批,以金民澤爲副司直,
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱,特甚有加,腹部飽滿特甚,及熏熱·膈間不淸利,喉乾·溺道不平之候,其有所減,而血溺不復放下,搔癢之候漸益差減,感冒咳嗽之候,已盡快減乎?眼視昏暗特甚之候,亦何如?柴胡瀉白散三貼,已盡於昨日。今日臣等,不可不與諸醫入診,詳察聖候,議定繼進之藥矣。中宮殿膈滿之候,不復往來,自汗之候,漸益快減,而寢膳已復常節乎?臣等不勝終宵憂煎,敢比問安,竝爲仰稟。答曰,知道。口淡·脚痺·困惱,特甚有加,腹部飽滿特甚之候一樣,而熏熱·膈間不淸利之氣亦甚,喉乾朝來止歇,寢睡無異全失,而溺道不平,別無加減,血溺不復放下,搔癢之候頗甚,感冒咳嗽之候,漸益差減,眼視昏暗特甚之候,無減矣。內殿膈滿之候往來,而自汗猶未快減,寢膳之節,一向差勝矣。
判府事趙泰采箚。大槪,臣於日昨憲臣請推西銓之論,有不可獨爲晏然者。乞賜譴斥,以謝臺議事。入達。答曰,覽箚具悉卿懇。一時臺言,何必深嫌?卿其安心勿辭,速出行公,以副至望。仍令曰,史官往諭。
司書金鎭商上書。大槪,臣於忠州人宋相球擊鼓原辭,竊不勝駭痛,亦有所不自安者,敢陳其猥越無嚴不可不罪之意。仍乞遞臣之職,以快人心,以安私分事。入達。
政院達曰,近因金吾堂上不齊,久未開坐,罪囚多滯,委屬可慮。判義禁宋相琦,知義禁申銋,俱以陳書承答,竝卽牌招察任,何如?令曰,依。
正言洪鉉輔達曰,臣以新進生疏,敢貢草草數語,欲效一日之責,而至於重臣燕行時事,有非泛然風聞之比,爲重臣慨惜,略及書末矣。得見重臣書本,亦不以臣言,爲全然爽誤,治任灣府,只依前例示威舌官,欲防滯行云。一如其書,則例贈之物,該府自當備待,奚至於訊吏責出?只欲嚴束象譯,則亦奚至於去騎前驅耶?於此數事,可以反隅人言之來,烏可免乎?重臣,反謂臣見撓於譯輩之造謗云。自辨之辭,宜乎如此,而書論重臣,事體有異,豈可以聽此輩含怨之言,筆之於奏牘之間乎?臣不欲呶呶較辨,以傷篤厚之風,而第重臣書答中臺言過當之敎,誠不勝其悚恧,亦不能無訝惑也。臣之所論,旣據事實,重臣亦未知其參的。今邸下,乃以爲過當,臣未知過當者,何事也。此雖出於慰藉重臣之意,獨不念臺言之不可摧抑耶?旣被重臣之疑怒,且勤邸下之嚴敎,其何敢晏然仍冒於言責之地乎?請令遞斥臣職。答曰,勿辭,退待物論。
傳曰,史官一員待命,騎馬三匹,卜馬一匹立之,長陵忌辰祭所內摘奸。
藥房口傳啓曰,臣等入診退出後,與諸御醫反覆商議,則皆以謂柴胡瀉白散,前方中半夏減三分,人蔘減二分,前加入前胡·杏仁減去,更加玄蔘酒洗六分,繼進三貼宜當云。此藥煎入之意,敢啓。傳曰,知道。
判義禁宋相琦,知義禁申銋,牌不進。
令曰,副提學李澤,特旨除拜,蓋爲速完館錄,而陳書下答之後,尙不出肅,其所引嫌,實涉太過,卽爲牌招察任。
大殿·中殿·世子宮·嬪宮,藥房·政院·玉堂夕問安。答曰,知道。
文科二所出榜,詣闕。
假注書金始燁出使代,崔㙫落點。
答司書金鎭商書曰,覽書具悉。爾其勿辭察職。
戶曹參議李㙫辭職上書。入達。答曰,覽書具悉。爾其勿辭察職
工曹參議洪錫輔辭職上書。入達。答曰,覽書具悉。爾其勿辭察職。
副修撰趙尙健,牌不進,罷職傳旨。傳曰,只推勿罷,
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,夜來蒸鬱頗甚,伏未審聖候寢睡,若何?口淡·脚痺·困惱,特甚有加,腹部飽滿特甚,熏熱·膈間不淸利亦甚及喉乾·溺道不平之候,其有所減,而血溺不復放下,搔癢頗甚,感冒咳嗽之候,比昨有減乎?眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚,熏熱·膈間不淸利亦甚之候一樣,而喉乾朝來止歇,寢睡不寧,而溺道不平,別無加減,血溺不復放下,搔癢頗甚,感冒咳嗽之候,比昨差減,眼視昏暗特甚之候無減矣,勿爲入診。
政院達曰,正言洪鉉輔,昨日引避退待,而大司諫尹鳳朝在外,司諫趙彦臣未肅拜,獻納李鳳翼,正言金礪呈辭,處置經宿,事甚未安。除在外未肅拜外,呈告人員,竝卽牌招,使之處置,何如?令曰,依。
忠淸左道京試官金東弼入來。
領議政金昌集箚子。大槪,疾病添劇,連日候班,不得進參。揆以分義,不勝惶恐,亟遞臣職,仍治臣闕禮之罪事。入達。答曰,覽箚具悉卿懇。所患如此,深用慮念,不得進參,有何所傷?卿其安心勿辭,亦勿待罪,俟間視事,用副余望。仍令曰,史官往諭,遣御醫看病。
獻納李鳳翼,牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱·膈間不淸利亦甚之候,溺道不平之候,其有所減,而搔癢感冒咳嗽之候,比夜快減乎?臣等不勝憂煎,惶恐敢啓。傳曰,熏熱·膈間不淸利亦甚之候差勝,而其餘症候一樣,搔癢感冒咳嗽之候,差勝後一樣矣。
傳曰,國舅光城府院君節惠之典,尙今闕焉。誠爲欠典,令本家速撰諡狀,仍付太常,以爲議諡之地。
吏曹啓曰,臺諫有闕,取稟。傳曰,過國忌後爲之,
上在慶德宮,停常參·經筵。
大殿,政院·玉堂問安。答曰,知道。二品以上六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱,特甚有加,腹部飽滿特甚,熏熱·膈間不淸利亦甚及喉乾·溺道不平之候,其有所減,而血溺不復放下,搔癢·感冒咳嗽之候,比昨尤減乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿之候,不復往來,自汗之候,漸益快減,而寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚之候一樣,熏熱·膈間不淸利之氣未已,喉乾朝來止歇,寢睡不寧,而血溺不復放下,溺道不平,別無加減,搔癢加減無常,而感冒咳嗽之候益減,眼視昏暗特甚之候無減矣,勿爲入診。內殿膈滿之候往來,自汗猶未快減,而寢膳之節,一樣差勝矣。
政院達曰,正言洪鉉輔引避退待,已過兩日,而大司諫尹鳳朝在外,司諫趙彦臣未肅拜,獻納未差,正言金礪呈辭,尙未處置,事甚未安。除在外未肅拜外,呈告人員,卽爲牌招,以爲處置之地,何如?令曰,依。
正言金礪達曰,臣久叨言責之地,蔑有毫絲之補,尋單縮伏,一味惶媿矣。卽因僚臺處置,召牌辱臨,分義所在,不敢坐違,謹此來詣,而第本院方有石城縣監柳綏削版之達,綏之被論,蓋因立後事,誣詆其季父應運,而應運,卽臣之外姑母夫也。其在親嫌決難參涉,旣不得傳達,則其何敢冒當處置?而旣未當處置,則亦何敢晏然於臺次乎?請令遞斥臣職。答曰,勿辭,退待物論。
禁府,文有道拿囚,達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱·膈間不淸利未已,溺道不平之候,復何如?搔癢之候益減,而感冒咳嗽之候,比夜快減乎?臣等不勝憂煎,惶恐敢啓。傳曰,諸症候一樣,而搔癢之候,晝則差減,感冒咳嗽之候,加勝後一樣矣。
傳曰,史官一員待命,騎馬三匹立之,崇陵陵上頹落處內摘奸。
右議政李健命,工曹參判朴泰恒,禮曹參判金演,佐郞金廷潤,繕工監役閔鎭綱,崇陵陵上莎草頹下處奉審事,出去,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱,特甚有加,腹部飽滿特甚,及熏熱·膈間不淸利,喉乾·溺道不平之候,其有所減,而血溺不復放下,搔癢之候亦不往來,感冒咳嗽之候,已盡快減乎?眼視昏暗特甚之候,亦何如?昨入湯劑一貼,旣不進御,臣等與諸醫入診,詳察症候,議定當進之藥,宜當。中宮殿症候,今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,搔癢往來,感冒咳嗽之候,幾盡差愈,眼視昏暗特甚之候無減矣。湯劑姑停,勿爲入診。
全羅右道京試官李德壽入來。
以兵曹草記,本曹參判尹憲柱,參知魚有龜,竝卽牌招入直事,依下。
兵曹參判尹憲柱,參知魚有龜,牌不進。
政院達曰,正言洪鉉輔引避退待,已至累日。正言金礪,昨又引避,處置歸於憲府,而大司憲李喜朝,掌令韓以原·魚有鳳,持平宋必恒·洪禹傳,皆在外,執義尹錫來呈辭,不得處置,事甚未安。除在外外,呈告人員,卽爲牌招,使之處置,何如?令曰,依。又達曰,兵曹參議任舜元,以獻陵獻官受香出去,參判尹憲柱,參知魚有龜,竝牌不進,罷職傳旨,推考徽音,纔已捧入,而宿衛重地,今方一空,事甚未安。判書趙道彬,參判尹憲柱,竝卽牌招,以爲推移入直之地,何如?令曰,依。
府達,引嫌而退,隨聞論列,臺體卽然,未安之敎,何必爲嫌?不得處置,其勢固然。不可以此,輕遞言官。請正言洪鉉輔·金礪,竝令出仕。答曰,依達。
右議政李健命,工曹參判朴泰恒,禮曹參判金演,佐郞金廷潤,繕工監役閔鎭綱,崇陵陵上有頉處奉審後,入來。
副修撰趙尙健,牌不進,罷職傳旨。傳曰,禁推。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚及熏熱·膈間不淸利未已,溺道不平之候,復何如?搔癢往來之候,比夜減歇,而感冒咳嗽,已盡快減乎?臣等不勝憂煎,惶恐敢啓。傳曰,諸症候一樣,而搔癢往來之候,比夜減歇,感冒咳嗽之候,幾盡差減後,一樣矣。
參知魚有龜,牌不進,罷職傳旨。傳曰,只推勿罷,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱,特甚有加,腹部飽滿特甚,熏熱·膈間不淸利,喉乾·溺道不平之候,其有所減,而血溺不復放下,搔癢·感冒·咳嗽之候,已盡快減,而眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿之候,不復往來,自汗之候,漸益快減,而寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱,特甚有加,腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,搔癢往來,感冒咳嗽之候,已盡快減,眼視昏暗特甚之候無減矣,勿爲入診。內殿膈滿之候往來,而自汗猶未快減,寢膳之節,一向差勝矣。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,特甚有加,腹部飽滿特甚,熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,諸症候一樣,而今日則口淡特甚之中尤甚,朝水刺,水澆,而不得盡爲進御,淡淡之氣,至今未得鎭定矣。藥房口傳再啓曰,臣等伏承夕問安批答,則以口淡特甚之候尤甚,淡淡之氣,至今未得鎭定爲敎。臣等不勝驚慮之至。卽與諸御醫等,反覆商議,則皆以爲,蔘苓茶,加橘紅一錢,縮砂三分,連進三貼宜當云。此藥煎入之意,敢啓。傳曰,知道。
上在慶德宮。停常參·經筵。
禮曹參判金演,正郞申滌,愍懷嬪墓丁字閣崩頹處,看審事,出去。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,淫霖成沴,日氣蒸鬱。伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?口味淡淡之候,茶飮進御之後,其已鎭定乎?昨日朝水刺,終不進御,臣等不勝一倍煎灼之至。今日與諸醫入診,詳察症候宜當。中宮殿自汗之候,猶未快減,又當暑熱,諸醫之議,皆以爲不可不兼進加味生脈散云。此藥五貼,今日爲先劑入爲宜,敢此問安,竝爲仰稟。答曰,知道。口淡·困惱特甚有加,腹部飽滿特甚之候,一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候,無減,口味淡淡之候,茶飮進御後,不得鎭定矣,勿爲入診。內殿自汗之候,猶未快減,則黃茋,似不可去。而自前不得進御黃茋,代他材料議入宜矣。
判尹鄭澔上書。大槪,臣病伏旅邸,殆過數朔,日昨適値聖候有加,更設候班,百僚憂遑,不敢言病,連三日侵晨趨班,舊疾新恙,一時添劇,冒死控免。疏單俱阻,與其僵死於輦轂之下,無寧歸骨於故山之側。玆以一疏留呈,徑出國門,臣罪萬死。伏乞先削臣職,仍治臣罪,以警具僚事。入達。答曰,覽書具悉。卿其勿辭,調理行公。
右議政李健命箚子。大槪,敢陳前席未盡之懷,冀蒙垂察事。入達。答曰,覽箚具悉卿懇。良役之弊,言之久矣。此弊不除,無以保民,不可不急先變通也。卿之箚辭,誠甚得宜,其令廟堂,商確稟處。仍令曰,史官往諭。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請亟寢尹宣擧書院勿毁之令,依前回達施行事。請寢禮曹書契成送島中之命事。請當該譯官,從重科罪事。請石城縣監柳綏,削去仕版事。請襄陽府使宋宅相,削奪官爵事。新達,新除授大司諫尹鳳朝,時在平安道甑山縣,司憲府持平洪禹傳,時在慶尙道咸陽郡任所,請竝斯速乘馹上來事,下諭。答曰,不從。削版事及下諭事,依達。
藥房口傳啓曰,伏承問安批答,則中宮殿所進加減生脈散中,黃茋,自前不得進御黃茋,代他材料議入事,命下矣。臣等與諸醫商議,則皆以爲,下敎如此,生脈散方文中黃茋,代入蓮肉二錢,去甘草爲宜云。依此劑入之意,敢啓。傳曰,知道。
大殿·中殿·世子宮·嬪宮,藥房夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,喉乾·溺道不平之候,復何如?口味淡淡之候,今已快減乎?臣等不勝憂煎,惶恐敢啓。傳曰,諸症候一樣,而口味淡淡之候,猶未快減矣。
同副承旨洪錫輔,牌不進,罷職傳旨。傳曰,只推勿罷。
副提學李澤上書再呈。入達。答曰,覽書具悉。卿其勿辭,從速察職。
平安監司書目,辭職上書上送事。達。答曰,覽書具悉。卿勿固辭,從速察職。
京畿監司書目,辭職上書上送事。達。答曰,覽書具悉。卿其勿辭察職。
戶曹判書宋相琦辭職上書,入達。答曰,覽書具悉。文衡之任,決難準許。卿其勿辭,從速行公。
同副承旨洪錫輔,再牌不進,罷職傳旨。傳曰,只推勿罷。以上朝報。
吏批,以洪啓迪爲吏曹參議,趙尙絅爲獻納,魚有龜爲禮曹參議,金東弼爲宗簿正,洪禹錫爲司議,申思遠爲監察,李洙爲減陽郡守,洪錫輔爲同副承旨。
兵批,以李汝迪爲副護軍,李碩輔爲昌德宮假忠衛將,李基福爲兼內禁將,柳就章爲全羅道右水軍節度使,李杙爲兼五衛將,權忭爲副護軍,崔㙫爲副司正,
上在慶德宮。停常參·經筵。
巳時午時,日暈。酉時,日暈。夜自一更至四更,月暈。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?口味淡淡之候,已盡快減乎?今日臣等,與諸醫入診,詳察症候宜當。中宮殿膈滿之候,不復往來,自汗之候,漸益快減,而寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱亦甚,膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,口味淡淡之候,昨夕頗甚矣,勿爲入診。內殿膈滿之候往來,而自汗猶未快減,寢膳之節,一向差勝矣。
院前達,請還收罪人權卨發配之命,仍令王府,嚴鞫得情,快正王法事。請還收罪人河減死定配之命,嚴刑得情,依律處斷事。請亟寢尹宣擧書院勿毁之令,依前回達施行事。請寢禮曹書契成送島中之命事。請當該譯官從重科罪事。請襄陽府使宋宅相削奪官爵事。新達,藍浦縣監李太元,性本柔暗,全不解事,凡所爲政,一聽於金·李·崔二三奸吏,虐害良民,罔有紀極,闔境嗷嗷,如在水火。守令所當盡心者,田軍訟三事,而檢田則虛卜過半,矇不覺知。簽丁則一人充額之際,推捉幾至數十人,視賂多少,以爲操縱。聽訟則受人嗾囑,裁斷乖謬,其中尤可駭然者,無故民田,特以量名之偶合,欲爲公然奪給於他人,所謂畿邑愼姓人,率置衙中,使之相訟,定價勒賣,潛自分利。如此貪饕不法之人,不可不明覈勘律。請藍浦縣監李太元,拿問定罪。答曰,不從。譯官事及宋宅相事,依達。末端事,風聞,未必盡信,更加詳察處之
同副承旨洪錫輔,牌不進,罷職傳旨。傳曰,旣往之事,每引爲嫌,日事撕捱,殊涉太過,事體未安,只推,俾卽察任。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱亦甚及膈間不淸利未已,溺道不平之候,復何如?口味淡淡頗甚之候,其已差減乎?臣等不勝憂煎,惶恐敢啓。傳曰,諸症候一樣,而口味淡淡頗甚之候,晩後亦無所減矣。
吏曹啓曰,守令有闕,政事取稟。傳曰,再明日爲之。
同副承旨洪錫輔上書。大槪,三違嚴召,罪合萬戮。特敎之下,益增惶隕,玆又隨牌祗詣,而終有所不可冒出者,更陳未徹之書,悉暴其撕捱者,非由於旣往之事。乞賜照察,仍勘前後罪犯事。入達。答曰,覽書具悉。爾勿過辭,從速察職,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減,而血溺不復放下,眼視昏暗特甚之候,亦何如?口味淡淡頗甚之候,比昨有減乎?加味參苓茶三貼,已盡於昨日。今日臣等,與諸醫入診,詳察症候,議定加進當否宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱亦甚之候一樣,而膈間不淸利之氣未已,喉乾朝來止歇,搔癢特甚,寢睡不寧,溺道不平,別無加減,血溺不復放下,眼視昏暗特甚,口味淡淡頗甚之候,無減矣。
府前達,請亟寢尹宣擧書院勿毁之命,仍前回達施行,仍令本道,盡毁其文集板本事。請統制使金重器罷職不敍事。入達。答曰,勿煩。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請亟寢尹宣擧書院勿毁之命,依前回達施行事。藍浦縣監李太元,貪饕不法之狀,臣果論列矣。伏見答辭,以更加詳察處之爲敎。臣之所論,不啻明的,非如泛然風聞之比,更無詳察之端。請藍浦縣監李太元,拿問定罪。答曰,不從。前達,禮曹書契成送島中之命還寢事,停達。
傳曰,明日大提學圈點。
同副承旨洪錫輔,牌不進,罷職傳旨。傳曰,禁推。
禁府,洪錫輔拿囚,啓。
政院啓曰,明日大提學圈點事,命下矣。大臣及政府西壁六卿,明日待開門牌招,使之圈點,而前大提學,例爲薦望矣。前大提學金楺,旣以卒逝,前前大提學宋相琦,牌招薦望,而以戶曹判書,在六卿請牌中,明日承牌來詣後,使之薦望,何如?傳曰,允。
藥房口傳啓曰,臣等入診時,加味生脈散,知味後煎入事,定奪矣。退出後嘗之,則黃柏二分,味頗苦,難以進御,臣等更與諸醫商議,則皆以爲,元方中,去黃柏,加蓮肉五分宜當云。此藥自今日煎入之意,敢啓。傳曰,知道。
副修撰南一明,牌不進,罷職傳旨。傳曰,只推勿罷。
黃海監司書目,長淵府使李徵休,以其母病,受由上京,還任無期,不得已罷黜事。
江華留守書目,辭職上書上送事。達。答曰,覽書具悉。卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
大司成金在魯辭職上書。入達。答曰,覽書具悉。爾其勿辭,從速察職。
今日諸承旨持公事入對時,大司成金在魯,卽爲牌招察任事。下令。
謝恩,大司成金在魯。以上朝報
備邊司,藥房入診時,提調閔鎭遠所達,經理廳料辦停罷,而曾前料辦未了之事,嚴飭差人,斯速收拾事,命下矣。京司及外方,諉以本廳料辦,今已革罷。或應行之事,全不擧行,或禁斷差人,使不得措手云。若或作弊民間,則當報本廳重治,而令前料辦之事,亦皆禁斷,實爲太過。且本廳,爲城役貸用各處錢布料辦之物,若不收拾,則備償無路,令前料辦之事,勿爲禁斷。凡干擧行之事,着實施行之意,申飭,何如?上曰,令前已始之,不可不收拾,勿爲禁斷之意,申飭可也。
江華留守沈宅賢書曰,伏以,臣於日昨,得接邸報,以副司直沈檀,擧擬京尹事,臺章峻發,至請當該銓官從重推考。臣於是,誠不勝悚縮之至。夫檀之罪犯有無,自有公案,臣不必多言,而第於甲戌以後政注之間,多見其名,逮至被謫宥還之後,久帶同樞之職,其不見棄於公議,可知。樞府·京尹,無甚異同,循例備擬,似不害於政格。故臣於在銓之時,與首席相議,檢擧於右尹副擬矣。今者請推之論,追發於經年之後,何可以已離其職,有所自恕,而晏然於官次乎?仍伏念如臣無似,猥蒙寵擢,待罪保障重地,已四箇月矣。惟欲於譴何未及之前,殫竭魯鈍,以小答聖恩之一二,而承前人數遞之後,器械糧餉,無不疏虞。當飢癘荐酷之餘,一島軍民,太半空虛,以臣空疏之才,淺短之慮,其何能區劃設施,以增修陰雨之備,亦何能鎭撫招徠,以返其散四之民哉?夙夜憂懼,寢食靡安。古人有言,有官守者,不得其職則去。今臣可去之義,不但在於情勢之難安而已。伏乞邸下,早賜罷免,以謝臺議,以幸國事焉。批見下,筵說
五月十三日申時,王世子坐尊賢閣,諸承旨持公事入對,右承旨趙鳴鳳,左副承旨李秉常,司書金鎭商,假注書崔㙫,記事官申昉。趙鳴鳳讀春秋館草記,曝哂待秋擧行事。令曰,依。
讀掌隷院申目,因黃海監司狀達,以他邑奴婢劃給,新設水營甕津府事。達下。
讀掌隷院申目,匠人代婢,以蘇德換給事。達下。
讀掌隷院申目,平安監司狀達,郭山官奴金世彬免賤事,置之事。達下。
讀掌隷院申目,淑明公主房賜牌婢命玉,所生續案頉下事。達下。
讀開城留守兪命雄狀達,本府檢律,依前革罷事,令該曹稟處事。達下。
讀掌隷院申目,榠嬪房賜牌婢有頉,代望呈婢續案頉下事。達下。
讀忠勳府申目,咸陵君極,以嫡長封君施行事。達下。
讀觀象監申目,本監諸員,以李之萬差下事。達下。
讀掌隷院申目,藥房書員·醫女等,依承傳各自望呈後免賤事。達下,二行缺,依禮曹回達施行,而更稟節目事,達下。
李秉常讀義禁府申目,趙尙健,照律笞五十,收贖別敍,私罪功減一等事。達下。
讀義禁府申目,鄭太古照律,笞四十,收贖付過還職,功減一等。
讀義禁府申目,金相玉照律,笞五十,收贖解見任別敍,功減一等。
讀義禁府申目,洪以圖賦?圭原情,請刑推得情事。令曰,除刑推議處。
讀義禁府申目,李箕明原情,年七十,不得依例請刑事。令曰,除刑推議處。
讀義禁府申目,徐宗悌原情,請刑推得情。令曰,除刑推議處。
讀黃海監司李德英狀達,道內各邑鎭還上捧未捧數爻上送,仍請李箕明還上居末罪,令廟堂稟處事。達下。
讀黃海監司狀達,定配罪人金永道身死,檢屍徒流案頉下事。達下。
讀慶尙監司吳命恒狀達,巨濟支應船致敗事。達下。
讀慶尙監司狀達,咸陽·安陰等邑稅米,以錢代納事。達下。
讀備邊司申目,柳復明書辭,令廟堂稟處事。回達,達下。
讀全州營將許樑狀達,賊人任實等,承服結案事。達下。
讀江華留守沈宅賢辭職書。答曰,覽書具悉。卿其勿辭,從速察職。
讀大司成金在魯辭職書。答曰,覽書具悉。爾其勿辭,從速察職。
李秉常達曰,陞補通讀,例於當年內課畢,而近久積廢,大司成金在魯,書答已下,牌招察任,何如?令曰,依爲之。公事讀畢,諸臣以次退出,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?搔癢特甚之候,比昨差減,而口味淡淡頗甚之候,漸向差減乎?今日臣等,與諸醫入診,詳察症候宜當。中宮殿膈滿之候,不復往來,自汗之候,漸益差減,而寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,搔癢特甚及口味淡淡特甚之候,比昨差減矣,勿爲入診。內殿膈滿之候往來,而自汗猶未快減,寢膳之節,一向差勝矣。
政院啓曰,吏曹郞廳來言,今日爲政事,命下矣。判書權尙游病不來,參判金興慶在外,參議洪啓迪未肅拜,不得開政云。判書權尙游,以大提學圈點,纔已出牌,參議洪啓迪,一體牌招,以爲同爲開政之地,何如?傳曰,允。
吏曹參議洪啓迪,牌不進,罷職傳旨。傳曰,只推勿罷。
禁府,朴世挺·李晦根·鄭恒寧,拿囚,啓。
兵曹參議任舜元,牌不進,依承傳罷職。
政院啓曰,戶曹判書宋相琦,禮曹判書閔鎭厚,工曹判書兪集一,右參贊申銋,牌不進,推考徽旨,今方捧入,而莫重文衡圈點,不可無主文之人。政府西壁,亦不可不進參,且六卿中進參之員,甚少,事甚未安。戶曹判書宋相琦,禮曹判書閔鎭厚,工曹判書兪集一,右參贊申銋,竝卽更爲牌招,何如?傳曰,依啓。勿復撕捱,卽出應命,可也。
禮曹判書閔鎭厚,工曹判書兪集一,再牌不進。
謝恩,藝文提學宋相琦,副修撰趙尙健,大提學圈點四點。宋相琦·李觀命,三點。閔鎭厚,二點。鄭澔·李光佐·李觀命落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?搔癢特甚及口味淡淡頗甚之候,比夜快減乎?臣等不勝憂煎,惶恐敢啓。傳曰,諸症候一樣,而搔癢特甚,口味淡淡頗甚之候,差減後一樣矣。
謝恩,兵曹參議韓重熙,參知李世瑾。
副校理金相玉,副修撰南一明,牌不進,罷職傳旨。傳曰,只推勿罷。
禮曹判書閔鎭厚上書。大槪,病違召命,乞被譴罰,兼陳所懷,以備裁處事。入達。答曰,覽書具悉。書辭令廟堂稟處。卿其勿辭,安心行公,以上朝報。
吏批,以李世瑾爲兵曹參知,沈樘爲工曹參議,海興都正橿爲司饔副提調,尹鳳儀爲長興主簿,趙儆爲肅川府使,韓㻋爲長淵府使,權詹爲襄陽府使,洪重聖爲石城縣監,金雲澤爲吏曹正郞,韓重熙爲兵曹參議,洪鳳祚爲工曹佐郞,李潝爲孝陵參奉,李觀命爲大提學。
兵批,以李堂爲僉知中樞,李溭爲同知中樞,李鼎華爲僉知中樞。
行禮曹判書閔鎭厚書曰,伏以,臣病情沈苦,久曠職務,辭單未徹,一味惶蹙。卽者以文衡圈點,召牌再辱,而欲起還仆,竟未祗赴,罪添逋慢,益無所容措。伏乞离明,俯垂矜察,將臣本兼諸任,亟許遞改,加臣以違命之誅,以嚴邦憲,不勝幸甚。臣於馬島書契事,亦有做錯之失,敢竝首實,以請處分焉。前冬臣罪蟄鄕廬,承召入朝,得聞大臣之言則以爲,倭人又求禮曹書契,而欲令退塡月日,故防塞不許云。臣未見文書妄意,彼必退塡月日於渠之書契,而仍請,我亦爲退塡矣。及入前席,大臣以邊臣狀本覆奏。臣繼陳曰,堂堂國家,何可爲此?而頭䐉旣誤,節節難處,屈意許之,亦何所妨?大臣之意同然,遂有書契捧納之命矣。今以臺達已停,將作答書之故,始得詳考文書,則倭人,元無退塡月日,請譴二行缺前例所無之事,此在交隣之道,固已至矣。譯官,往返旣久,更無可論,而今此答書,亦足以憑信於東武云,則彼必無辭可爭矣。渠若猶有所不足,又欲强請,則必將追作禮曹書契,退塡月日以來,至是而我亦退塡而作答,猶未晩也。今不見彼書,而自我作書,書面不曰奉復,而以奉書書之,臣未知此書何名也。況上年請得譯官之時,以口傳之有傷事體,使之受書以來,今其退塡之請,亦出口傳,而遽爾許之,則前後擧措,豈不大逕庭耶?噫,狡倭情狀,不難知矣。其意必欲自我,先送譯官,以作他日口實,初以口傳而嘗試。旣得待書契當許之命,則始乃作書於萊府,而於禮曹,則闕焉。及其要得禮曹先發之書契,而不得許,則別送一書,又以口傳,請我退塡月日,蓋將於此後信使之行,必令我先送譯官,不送則將以不遵前例責之曰,初何嘗待書契,而送譯云矣?如是則朝家羞辱,何可勝洗?而其巧詐驕恣之習,亦何所不至哉?或謂以此往復之際,信使不免淹滯,則嶺南受弊不些,亦不可不慮云。此亦然矣。然彼以不捧書契爲悶,今旣受之。而作答,則渠或自幸而登時入歸,縱或不然,而送人馬島受來,退塡書契,如上所云云。以上年事推之,則不過旬月之間,可以了當。其間供億之費,亦何足論哉?今使訓別輩,嚴辭責諭,而且以一向强聒,則勢將招還信使之意,示之。渠雖頑然,必無不從之理矣。伏願邸下,稟于大朝,先罪臣身,以爲泛聽誤奏者之戒。仍下此書於廟堂,更加確議,無底後悔焉。臣無任惶愧屛營之至,謹昧死以聞。批答見上
五月十四日申時,王世子坐尊賢閣,承旨持公事入對,左副承旨李秉常,文學申晳,假注書崔㙫,記事官申昉。李秉常讀觀象監申目,本監諸員申斗三差定事。達下。
讀兵曹申目,文兼申以衡,中樞經歷宋廷蕃,武兼金以興給暇事。達下。
讀備邊司申目,因江華留守狀達,許貸軍餉米一千石事。回達,達下。
讀吏曹申目,因開城留守狀達,本府審藥檢律,依前革罷事。回達,達下。
讀全羅道左營將朴葵狀達,賊人忠老等承服結案事。達下。公事讀畢,諸臣以次退出,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,連日風氣不佳。伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?搔癢特甚及口味淡淡之候,比昨尤減乎?今日臣等,與諸醫入診,詳察症候宜當。中宮殿症候,今日亦令醫女入診,宜矣。臣等不勝終宵憂煎,敢此問安,竝此仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,搔癢往來,口味淡淡之候,益減矣,勿爲入診。
政院達曰,今日賓廳次對時,兩司當爲進參,而大司憲李喜朝,大司諫尹鳳朝,掌令魚有鳳·韓以原,持平宋必恒·洪禹傳皆在外,司諫趙彦臣,獻納趙尙絅未肅拜,執義尹錫來,正言金礪·洪鉉輔呈辭,無行公之員,除在外外,呈告未肅拜人員,竝卽牌招,以爲推移入參之地,何如?令曰,依。
謝恩,司諫趙彦臣。
獻納趙尙絅,牌不進,罷職傳旨。傳曰,只推勿罷。
令曰,大臣·備局堂上引接,引接時,右議政李健命,兼帶校書館提調勉副事,下令。
都承旨黃一夏上書。大槪,宿病之外,又添感疾,渾身寒縮,頭䐉疼痛,惡心廢食,嘔氣不止,落席涔涔,鬼事不遠。醫師之來視者,皆以爲脾土傷濕,易成瘧疾,委頓直廬,則有汚穢淸禁之慮,還歸私次,則懼于義分之誅,不得不出伏闕外。而喉舌之職,本無虛帶之理,保護之地,尤非乍曠之任。懇乞亟賜遞改,仍治臣擅離之罪事,入達。答曰,覽書具悉。卿之所患如此,本職許遞焉。
忠淸監司書目,瑞山呈,以吏曹參判金興慶辭職上書上送事。達。答曰,覽書具悉。卿其勿辭,從速上來察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?搔癢往來及口味淡淡之候,比夜快減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢往來,口味淡淡之候,差勝後一樣矣。
吏曹啓曰,承旨有闕,政事取稟。傳曰,當日爲之。
兵曹,副司果洪重周身死,曾經臺侍。達,別致賻。
政院啓曰,卽者吏曹郞廳來言,今日爲政事,命下矣。判書權尙游病不來,參判金興慶在外,參議洪啓迪未肅拜,不得開政云。判書·參議,竝卽牌招開政,何如?傳曰,允。
又達曰,因禮曹草記,明日宗廟奉審時,本署提調當爲進參,而都提調李濡身病,提調李澤本職未肅拜,不得進去。令本院稟旨事,依下矣。提調李澤,卽爲牌招,使之進去,何如?令曰,依。
謝恩,副提學李澤。
持平宋必恒上書。大槪,忝守下邑,獲伸便養闔門,感祝不知所報。柏府新命,遽下意外,馹召遠降,吏民聳觀,臣誠感惶,當卽赴召。而修治簿書之際,自費多日,仍於來路,歷見父母,又復挨過一旬,昨纔來伏私次,而驅馳炎路,傷於雨濕,宿患痰火之症,挾感添劇,落席涔涔,昏不省事,以此病狀,萬無束帶趨朝之望。伏乞極遞臣職,以便調治。兼陳瞽說,以備裁察事。入達。答曰,覽書具悉。書陳數條,令廟堂稟處。爾其勿辭,從速察職。
政院啓曰,吏曹判書權尙游,參議洪啓迪,俱爲違牌,推考徽旨,罷職傳旨,今方捧入,而藥院曠職,事甚未安。所當更請牌招,而卽今日已向曛,闕門垂閉,留門入來,望筒出納之際,將致夜深,恐有妨於靜攝之節。判書權尙游,明日待開門,牌招開政,何如?傳曰,允。
大臣·備局堂上引接時,執義尹錫來所達,請亟寢尹宣擧書院勿毁之令事。令曰,勿煩。
又所達,請統制使金重器罷職不敍事。令曰,勿煩。正言金礪所達,請還收罪人權卨發配之命,仍令王府,嚴鞫得情事。令曰,勿煩。請還收罪人河減死定配之命,嚴刑得情事。令曰,勿煩。請亟寢尹宣擧書院勿毁之令事。令曰,勿煩。藍浦縣監李太元拿問定罪事。令曰,依達。
又所達,廉隅一節,士夫之大防,一有放倒,便無可觀。軍資監正金萬胄,曾以不合掌試,重被彈劾,其在自處之道,固當斂避是任。而今番文所,晏然冒赴,至與當初發論之人,抗顔同考,恬不知愧,其壞廉義而羞朝紳,莫此之甚。請軍資正金萬胄罷職。令曰,不從。
大臣·備局堂上引接入對時,兵曹判書趙道彬所達,近來年歲凶荒,諸各司之匱竭,無處不然,而兵曹尤甚。庫儲枵罄,無以繼用,騎保布應納類終不來,自壬辰至戊戌,各年條未收之數,幾至千餘同,各樣恒式應下之布,亦不得趁時上下,而不時國役之外,諸各司加出,不啻夥然。用道則比前倍加,本曹軍色所管騎保布一年通六番捧上之數,乃二千三百餘同,而通一年應下之數,乃二千二百餘同。比前種種加下,別下之數,不入於應下者,又多有之。設令一年應納之數,一一準捧,量入爲出,不過爲僅僅支過矣。壬辰以後未收,朝家雖以停捧,丁戊兩年未收之布,勢將一一準捧,依還上居末例,或論罪或營門決杖,依此定式,何如?右議政李健命曰,守令之慢忽,殊甚可駭。五六月劇農之時,決難准捧,退以秋間,定限申飭,則庶可收捧,而民間,亦可措手矣。兵曹判書趙道彬曰,頃於榻前陳稟,抄出捧未捧,而其時守令,或身死或罷職,已罷職之官,雖被警責,亦無所及。雖在時任者,只罷其職,則似無實效,徒貽迎送之弊,反不如決杖之爲愈。卽今民間饑困,大臣之言如此。固難急急收捧,而若以秋來爲限,則無異退捧,事甚悶切。其中色吏偸食不納,亦多云。如此之類督令,而可以捧出矣。令曰,依爲之。知中樞府事李所達,都監軍布,事體自別,十月內畢納,事目至嚴,近年以來,各邑守令,慢不擧行,經年之後,尙今不納,卽今未收者多,未納守令,一依兵曹軍布未收例,一體論罪似好矣。令曰,依爲之。兵曹判書趙道彬曰,各邑未收,自有當番,竝限以秋成,則其間經費,尤難支用。未收之數,雖未一時督捧,竝與色吏從中偸食之布,而次次徵捧,觀其勤慢,及至秋限,卽爲論責,則庶可惕念矣。右議政李健命曰,今年節早,若以九月爲限,則民間,庶可備納,而奸吏偸竊者,則不待期限,治罪督捧宜矣。各邑陳省,而不卽來納者,皆是色吏用奸也。兵曹判書趙道彬曰,限以期日,未收邑守令,一依還上居末例,營門決杖事,自今定式施行乎?右議政李健命曰,居末,一邑則抄出決杖無妨矣。令曰,依爲之。以上朝報
都承旨黃一夏書曰,伏以,臣老朽病敗,決難供劇之狀,實通朝之所共知,而愍憐者也。惟是職忝藥院之末,有不敢以賤疾爲辭者,且念聖候違豫,已閱年所,臣之死期又迫,朝暮就木之前,瞻天未易,臣果忍死力疾,黽勉趨承,惟以昕夕承候,一瞻天眼,爲少伸情禮,獲遂誠願之計。而宿病之外,近添感冒,初不甚苦,漸入彌留,至於昨夕以後,渾身寒縮,頭䐉隱疼。惡心厭食,嘔氣連發,落席涔涔,鬼事不遠。醫言着濕爲祟,脾土先敗,若失醫治,易成瘧疾。旬月之內,難期其差可云。委頓直廬,則有汚穢淸禁之慮,還歸私室,則有干越分義之誅,不得不出伏禁門之外。而司喉之職,本無虛帶之理,侍藥之任,本非乍曠之地,一刻虛縻,若添一病,玆敢疾聲哀呼,冒死控籲於离明之下。伏乞邸下,俯賜矜察,亟許先遞,此以下缺
吏曹參判金興慶書曰,伏以,臣頃納藩符,兼暴私悃。幸蒙恩許,歸省病母,體下仁深,任情罪大,感激之餘,第切悚懼。不料新除之命,遽出夢想之外,臣始焉驚惕,終以惝怳,撫躬靦面,莫省攸處。夫天曹佐貳,是何等官位,何等責任?苟非心公鑑明爲一世所壓伏者,則莫宜居之,其不可使如臣微末承乏濫竽也,決矣。臣本庸愚,百無肖似,而偏荷大朝剪拂之思,前後忝竊,罔知踰涯。而至於今日新命,非臣意望之所不到。同朝之間,亦不曾以此相期,臣誠惶駭,直欲循墻,而有不可得耳。凡上之使下,必量其才而授之。下之事上,亦度其分而受之然後,上可無虛授之譏,下可免冒受之罪。臣何敢不顧才分,晏然趨承,以致上下之交失,而朝野之嗤點也哉?除目之下,固宜有駁正之論,而一日匪據,增臣罪戾。玆將難冒之懇,敢上自劾之章,而若夫情私之不堪,離母從宦,有不暇陳籲。伏乞离明,俯垂諒察,亟命鐫遞臣職,回授可堪之人,以重公器,以安私分,千萬幸甚。臣無任屛營祈懇之至,謹昧死以聞。答曰,覽書具悉。卿其勿辭,從速上來察職。
持平宋必恒書曰,伏以,無狀愚臣,猥叨聖眷,分憂九重,視篆下邑,養以專城,恩及父母,私榮已極。至願獲伸,闔門攢手,糜粉是期。不意今者,收召之命,逈出常除,拔之銅·弁之列,畀以繩糾之責,馹召遠降,吏民聳觀。臣伏奉恩旨,感涕自零,惝怳怔營,不知置身之所也。惟當促駕就途,卽赴召命,而修治簿書之際,自致淹滯,仍於來路,經由家鄕,歷省父母,旣見之後,情愛牽攣,瞥眼之頃,時日已過。且緣賤病添苦,不得趲程,寸寸擔舁,昨始來伏私次。而驅馳撼頓,症狀越添,强起趨命,已無其望。仍伏念臣之忝叨臺職,非止一二,罷軟無能,曾無一毫裨補於衮職之闕,而默默隨行,徒招伏馬之譏。及至出補外職,則有人民有社稷矣,尙可以殫竭心力,區劃治法,少效芻牧之責。而才疏政拙,歲弊民困,經年居官了二行缺想有以洞燭其倥侗無用之實狀。而天地之仁,終無棄物,父母之愛,無間賢愚,曲加拂拭,反紆寵命,使得復廁於言責之職,臣誠驚愧不知所出。夫臺閣者,人主之耳目,而國家之綱紀也。臺閣,得其人,則綱紀擧而國家治,不然則廢而亂,故古之明王,常倚重而難愼焉。非如散官冗職之苟然充位者也。此在治世猶然,況當潰裂之時乎?今臣累試無驗,醜拙難逃,宿趼復踏,厚顔如甲。今日臺閣,雖曰乏人,豈可徒諉於舊踐,而濫竽於其間,重貽淸朝之羞哉?伏乞邸下,諒臣至懇,非出於虛讓,收回誤恩,使安愚分,以公以私,不勝萬幸。且臣竊有區區所懷,涉於愚妄,而旣忝言職,亦難終默。臣請略論,今日之民事,方今民力之困悴,維其極矣。一人之身,而當數人之役,一口之家,萃數口之征,一年之耕,而輸數年之稅,嗷嗷怨讒,八路同然。而國家之所刻法督意,曾不少恕者,唯在於積逋之徵,停布之捧。哀此萬死一生之民,皆爲積欠所壓,日就窮蹙。而廟堂督迫監司,監司操切守令,椎其膚髓,掠其口吻,亟徵於萬無可出之地,以至春和已屆,東作將始,而徵督之令,一向嚴急。欲納無資,不納則鞭箠見骨,故奠聚之民,擧皆瑣尾,作藝之土,便成荒蕪,一望蕭條,如經兵燹。鳴呼,今日之事,孰能盡徹於銅龍之前乎?若使邸下,見其號呼於毒楚之下,顚連於溝壑之間,必將衋然動心,而以爲何如也耶?此民怨之所由起也。而議者輒謂民心頑悍,故逆官令。然若徐究其情,則可爲惻然而非可惡也。今夫暑雨祁寒,天序之常事,而亦惟怨咨者,誠以所仰賴者,惟有君耳。況乎飢饉餘生,遭逢聖代,澤未及究,先竭其力,望仁深故歸怨速,乃其必至之理,何足責乎?噫,積逋之弊,前後諸臣,言之累矣。蕩減之議,蓋嘗一發於去冬,事遂行矣。而復以綜核之政,加之其所謂必得明査指徵無處與否者,卽使斯民,不得蒙其澤之言也。夫旣曰指徵無處,則此實合沒流亡之應在蕩減者也。而今其言曰,此必以隣以族,皆無可指者而後,方許蕩減。今雖至嚴至殘之民,未二行缺斯民耳目之資而已,臣所未曉也。竊念六七年來,民命近止,譬如大病之人,元氣澌盡,膈上一息,延延僅存,正使安之以枕席,養之以甘脆,以責其完復,若又攪動之以搖其精,困苦之以竭其氣,則其能免於溘然而斃乎?大飢之初,謂宜與之休息,務爲安養,勿令攪動之困苦之,則起死回生之效,庶有所冀,小遲則無及矣。今玆舊逋留之不足,以得國粟去之,則可以悅民心,與其徒執虛簿,以招實怨,曷若蠲虛簿,以施實惠哉?廟堂之必欲明査者,蓋慮虛實之相蒙,而然以日月之明,猶有遺照,則假令蕩減之中,間有相蒙之弊,此非秦越之民,而均是邸下之赤子。縱使因此或沾同仁之澤,何足爲仁政之疵乎?況自有明査之令,列邑守宰,擧皆詰民如詰盜,惟以剋減爲事,故德音,未遍於窮閭,而怨聲,已徹於蒼穹,朝家施惠之意,果安在哉?至若停布一事,始出於惠民之至意,而終至爲民之大害,何者?當其歲飢難捧之時,將欲永減,而亦難空棄,故於是而有退捧之議焉。惟彼愚氓,幸其姑紓目前之急,及其年穀稍稔,則所謂前日之退捧,摠爲今日之積欠,一邑所捧多者四五十同,小者數十同,一人所納,多者數十疋,小者十餘疋,此雖無一闕額,而盡爲實戶,難以一歲之所收,盡償累年之逋債。況其逃故過半者乎?且騎步兵之不許蠲減,尤有乖於一視之道。夫三年一次之役,與逐年納布之類,雖云有間,而近來軍民之死於飢疫者,連歲相望。簽丁之難,殆無異於刮龜毛而索成氈。各邑之隨闕充補,其道末由。而朝家無所變通,督責益嚴,今欲勿捧,則受責於朝家,欲捧則無處可徵。故不得已搜出舊簿,侵及隣族,遂使其族隣,傾家破産,斥土鬻宅,而猶不能辦,則扶携轉徙之外,更無上策。言念及此,誠可於悒。臣嘗觀蘇軾知楊州時,論積欠狀,有曰臣過濠·壽·楚·泗等州,親入村落,訪問父老,則皆有憂色云。豐年不如凶年,天災流行,民雖乏食,縮衣節口,猶可以生,若豐年,擧催積欠,胥徒在門,枷棒在身,則人戶求死不得,言訖淚下。臣每讀至此,未嘗不掩卷太息曰,積欠之害,古二行缺嗚呼,民無蓋藏,野有餓莩,此豈聖世之所宜聞者哉?伏願邸下,深察百姓之怨,特令議道,盡取癸巳以後雜色還穀逋欠,其尙掛文簿而終難收捧者,竝與兩麥而悉行蠲免。又取各軍門今年合支之數當用幾同,應捧之數通計幾同,若或收支之數,與之相當,諸般軍布之退捧而未捧者,勿論騎步兵,倂皆蕩滌,則惠澤所及,遠邇風動,變謳吟爲歌舞,只在一轉移之頃耳。竊料今之議者,聞臣此論,必以爲書生大言,無適實用。雖邸下,未必不以爲迂矣。然天之所生,只有此數,盡入於官,則民失所天,張角·葛榮之變,何嘗不生於飢餓困迫乎?臣竊憂焉。噫,玆數事,實國家政令之大者也。而臣旣得以妄言之,則臣請復以在任時目擊而憂慨者,畢陳之。沿海土地醎醝,農利不饒,故其民,專以漁採爲命。輓近以來,歲比不登,漁亦失利,其生業之旁落凋弊,更無餘地。而凡諸漁役,視前漸加之中,各營分定,最爲煩重,雖給若干價物,不能當其十分之一矣。夫海洋之産日蹙,而責應之煩日滋,一人一歲之費,殆過百有餘貫,故浦邊漁戶,不能支堪,至有斷其網罟,斥其舟楫,誓不以漁事受困而逃散者,不知其幾人,則浦民倒懸之急,孰有大於此者乎?蓋聞此規,創出於數十年前。其始也,厥數猶不過多,漁戶亦不甚殘,故尙可以應役而支保矣。自是之後,逐歲增加,遂成痼弊云。此雖自古應行之規,民困至此,則宜思矯捄,況此謬規,本非定制,何可一任因循,終不變通,忍使無告之民,枯爛於涸轍之中,而莫之恤乎?今若特降徽旨,斷然革罷,則此誠惠鮮之大德,而海隅疲氓,庶有一分蘇息之望,伏願留心焉。臣嘗考五禮儀外官延命之禮,只行於觀察使,如兵·水使則本不與論。而竊聞兵·水使等,不知法意,創開謬例,招致各鎭邊將於營下,勒行延命,仍索錢布,少有拂逆,則責以違令,其所折辱,殆同奴隷,故列鎭畏㤼,奉行惟謹。噫,儀式截然,不可踰越,則其傲然自尊,不識事體,固已可駭。不特此也,於水營,則或憑藉進上,或假托軍需,行關列鎭,恣行誅求,視以爲常,二行缺自今嚴立科條,一倂痛禁,如有犯者,繩之以法,斷不饒貸焉。今臣病伏呻吟,神思怳然,不能畢罄所蘊,只將數款,粗貢微衷,苟邸下所以爲愚,而採而施之,則此豈特微臣之幸?抑亦國家之幸也。臣無任激切屛營之至,謹昧死以聞。令曰,覽書具悉。書陳數條,令廟堂稟處。爾其勿辭,從速察職。
五月十五日午時,王世子坐景賢堂,大臣·備局堂上引接入對,右議政李健命,知事李弘述,知敦寧閔鎭遠,兵曹判書趙道彬,右承旨趙鳴鳳,左副承旨李秉常,執義尹錫來,正言金礪,副修撰趙尙健,文學申晳,說書洪龍祚,假注書李聖天,記事官申昉。
李健命進伏曰,潦炎支離,氣候若何?令曰,無事。
李健命所達,禮曹判書閔鎭厚上書,昨日下廟堂,而此事時急,故敢達矣。自前信行時,無先送譯官之例,而今番則倭人累請之,故朝家初旣輕許,致有難處之端。蓋當初倭人,只抵書於東萊·釜山,而於禮曹,闕焉,故自此亦只作萊·釜答契以送矣。倭人以爲,只以萊·釜書契,不可入送於東武爲言,屢次爭執。故廟堂許之,而臺諫爭之,累月未決矣。信使下去,而臺論始停,事將修送回書。而禮判書意則以爲,彼初無抵書禮曹請送渡海之事,則自此,不必以送譯之語,作答以送,而只以今一行缺令曰,諸宰之意何如?知事李弘述曰,禮判書辭信好矣。閔鎭遠曰,今番書契以爲,爾國,初無抵禮曹之書契,故自此亦無書契矣。爾必欲得禮曹書契爲憑信,則今此答書,亦可憑信於東武云云,則好矣。趙道彬曰,倭人巧詐,從可知矣。此事甚不直,今若退送書契,則適足以逞彼之計,只答今番書契,似爲得宜矣。健命曰,彼國,初無請譯書契,而禮曹書契,必以渡海譯官入送之意,退塡月日爲答,則殊無意義。今番答書,善爲措辭,謂以前日萊·釜書契,不足憑信於東武云。故更此修答,此則可以爲信云,則彼亦想必無辭矣。令曰,依爲之。出擧條
李健命所達,此乃慶尙監司吳命恒狀達也。嶺底七邑稅米,自經理廳草記相換,發送差人,使之作錢以納,而差人輩勒定價直,米一石定以七兩五錢云。蓋嶺底七邑,去可興船所,頗遠。一石輸納之際,可費二石。故差人所定七兩五錢之價,似不過濫,而聞嶺南,昨年稍豐,穀賤錢貴而然也。但經理廳,初無折定之事,而差人輩,勒定濫徵,致有民怨,則卽宜禁止,而一從市價,或捧價錢,或捧本米竝馱價,從民願爲之似宜矣。且此狀達中,經理廳料販等事,朝家一切痛禁。今此稅米防納,應在停罷之中云。此則旣在於令前,而戶曹已受所換之米云,不可遽罷。米錢間從民願爲之事,更爲分付,何如?令曰,依爲之。閔鎭遠曰,觀此狀達,則一石米價過濫,嶺民稱冤云。當初本廳,只令換米作錢而已。元無價錢定數之事,而曾前各衙門相換時一石價,或捧七八兩,或捧八九兩,故差人,只欲遵倣前例,不計市直之與前有異者,迷劣甚矣。差人則爲先汰去,更定他人矣。且當初草記,時米太竝爲相換事,允下,而戶曹,只許米而不許太矣。今見狀達,則米太分納,其弊不些云。本廳,旣有自京貿置之太,依當初達下,太亦一體相換,則彼此俱可順便矣。健命曰,令下已久,所納之太,若已輸來于可興,則何以爲之耶?鎭遠曰,此事姑未決定,如未及輸來,而若已輸來,則只以未及輸來者相換,亦無不可矣。健命曰,今聞該堂言,則戶曹只許米,而不許一行缺相換似宜矣。令曰,依爲之。出擧條
李健命所達,此東萊府使徐命淵狀達也。自前島主江戶往返之後,必送告還差倭,自此,亦有接待相問之禮矣。今貴島主新立還島之後,當送差倭,而乃謂連續送差,適有貽弊貴國之端,故不爲別送云云。諸議以爲,一時省弊,雖似便宜矣,而凡事必有規例,今若信其言而遽許之,則規例漸乖,更無持守矣。且此事,不但我國有弊。渠國亦有弊,故其言如此。今若曰此雖出於省弊之意,而若創變規例,則後弊難防,以此爭之,而不許爲宜,故亦已往復於首相矣。下詢入對諸臣,何如?知事李弘述曰,此事雖若省弊,流來舊規,不可輕變,防塞好矣。知敦寧閔鎭遠曰,不可以一時省弊,輕廢從前遵守之規例,防塞宜矣。兵判趙道彬曰,省弊之言,雖或似然,非但我國有弊。渠國亦有弊,故其言如此,情狀殊甚可惡。且係規例,何可輕許變改?防塞宜矣。健命曰,然則告還差倭,不可停廢,必爲依前出送之意,分付萊府,何如?令曰,依爲之。出擧條
李健命進曰,臣兼帶校書提調之任矣。昨日政,臣兄觀命,爲大提學,大提學之於校書提調,爲例兼也。兄弟不可俱帶一任,請許遞臣校書提調之任。令曰,依。
趙道彬所達,忠淸左道暗行御史書啓,明火賊五名指捕者,加資,而淸州人沈若晦等,分二巡捉得五名,而加資殊甚妥當。考出近來分二巡捉得蒙賞者,請爲一竝還收,則備局覆達,分二巡捉得陞資者亦多其人,未知事目本意,實在於劇賊五名,一時執捉,而令該曹,更考事目,明白稟處事,判下矣。當初事目,捕三名加資,中間以五名改定式。而分巡一款,初無擧論之事,未知事目本意之如何,而分二巡捉得加資者,前後旣多,此類之未回達者,亦多有之。今若一倂一行缺下詢大臣而處之,何如?李健命曰,事目內捕賊五名,而不言一巡與兩巡三巡區別之語。故前後合計受賞者非一,以此受賞之路漸廣,設令一年捕賊不滿數,而受米布之賞,五六年之後,又爲捕捉,通計滿數,得陞資級,則未免疊賞之歸。而前賞之收還,亦難矣。御史一倂還收之請,是矣。第年久流來之事,有難一倂收還。且文書久遠,亦難一一査出。自今以後,定式一巡五名者加資,分巡者勿許,何如?令曰,依爲之。出擧條
趙道彬所達,今番別試武科出身等,當爲分付,而近因年凶,爲慮主客俱困之弊。諸科出身,竝許除防矣。新出身赴防,法意有在,不當每每爲例。而卽今西北,連歲荐飢,勢難分防,下詢大臣而處之,何如?李健命曰,前年庭試,以年凶除防。而今年別試,時米區處,卽今西北,遇大殺之年,癘疫滋甚。設令今秋稍豐,主客似難相容,除防似好矣。令曰,依爲之。道彬曰,除防前例,或以五石,或以四石爲之,今番則定以四石乎?健命曰,近例皆以四石定式矣。令曰,依爲之。道彬曰,禁軍甲衣油衫等諸具,年久破缺,不可不改造以給。而兵曹物力甚殘,不得拮据修補。故臣於向者,以戶曹句管嶺底七邑稅米太相換,取剩補用之意,啓稟蒙允。而其時因地部之防啓,不得取來,厥後謂自經理廳取去,而不許,故物力,無他出處,尙未得修補矣。卽今除防元數,一百三人,而或有應頉不納者,或有當給本道者,所餘只是六十餘人,當捧二百餘石矣。以此些少之穀,有難盡爲改給,而其中緊急之物,或可修補。今番除防米,自本曹捧納,以爲若干補用之地,何如?令曰,依爲之。出擧條
趙道彬所達,向因知敦寧閔鎭遠所達,西北道親騎衛別武士試才沒技者,勿許直赴事,旣已定奪。而令前入格未回達者四人,何以爲之?健命曰,今春定奪之前,則沒技者一行缺不然而兵曹尤甚,庫儲枵罄,無以繼用。騎步布應納之類,絶不來納,自壬辰至戊戌各年條未收之數,幾至千餘同。各樣恒式應下之布,亦不得趁時上下,而不時國役之外,諸各司加出,不啻夥然,用度則比前倍加,本司軍色所管騎步布一年通六番捧上之數,乃二千三百餘同,而通一年應下之數,乃二千一百餘同。此外種種加下別下之不入應下者,又多有之。設令一年應納之數,一一準捧,量入爲出,不過爲僅僅支過矣。壬辰以後未收,朝家雖已停捧,丁·戊兩年未收之布,勢將一一準捧然後,或可支過,而卽今未捧,至於四百餘同。各邑委以癘疫饑饉,元不動念,守令雖或成陳省,上送色吏,中間偸竊,初不來納者又多,故經費日縮,莫可收拾,不可不別樣變通。勿論三年六年窠守令,過其等內應納之布,不爲督捧而遞歸者,一同以上未收,不以停捧施行,切勿許解由。丁·戊兩年未捧之數,限以六月,若有未及者,則依還上居末例,或論罷或營門決杖,以此定式,未知何如?健命曰,守令之慢忽,雖甚可駭,五六月劇農之時,決難準捧,退以秋間,定限申飭,則庶可收捧,而民間,亦可措手矣。道彬曰,頃於榻前陳稟,抄出捧未捧,而其時守令,或身死或罪罷,已遞之官,雖被警責,亦無所及。雖在時任者,已罷其職,則似無實效,徒貽迎送之弊,反不如決杖之爲愈。卽今民間饑困,大臣之言如此,固難急急收捧,而若以秋成爲限,則無異退捧,事甚切憫。其中色吏偸食不納者,亦多有之,如此督令而後,可以捧出矣。令曰,依爲之。李弘述曰,都監軍布,事體自別,十月內畢納,事目至嚴,而近年以來,守令慢不擧行,經年之後,尙今不納,卽今未收者多,未納守令,一依兵曹軍布未收例,一體論罪似好矣。令曰,依爲之。道彬曰,各邑未收,自有當番,竝限以秋成,則其間經費,尤難支用。未收之數,雖未一時督捧,竝與色吏從中偸食之布,而次次徵捧,觀其勤慢,及至秋限,卽爲論責,則庶或惕念矣。健命曰,今年二行缺也。道彬曰,限以期月,未收邑守令,一依還上居末例,營門決杖事,自今定式施行乎?健命曰,居末一邑,則抄出決杖無妨矣。令曰,依爲之。出擧條
同時,持公事入對,趙鳴鳳進讀兵曹申目,南兵使李森狀達,權喜學捉虎六頭,李澈捉虎五頭,依事目施賞事。達下。
讀兵曹申目,李炯·李世雄·李相行等,受由呈狀。依法典給暇事。達下。
讀宣惠廳申目,忠淸監司狀達,羅州大同米致敗監官沙格等,分揀放送,樂工作米,令該衙門稟處事。達依準。
讀兵曹申目,平安兵使李尙狀達,金橚·金世元·李順運·金水謙·趙福基·白世建·李夏芳·李萬秋·林國柱,各捉兩虎,柳重昌捉虎三頭,權陟衡·尹百明捉虎八頭,依事目加資事。達下。
李秉常,讀黃海監司李德英狀達,正方山城庫舍造成價耗,小米限數百石劃給事。達下。
讀京畿監司李壄狀達,靈光大同米敗船事。達下。
讀京畿監司狀達,稷山·牙山戊戌條大同米敗船事。達下。
讀忠淸監司權狀達,吏曹參判金興慶上書上送事。達下。
尹陽來所達,請亟寢尹宣擧書院勿毁之令,依前回達施行,仍令本道,盡毁其板本。令曰,勿煩。請統制使金重器罷職不敍。令曰,勿煩。
金礪所達,請還收權卨發配之命,仍令王府,嚴鞫得情,快正王法。請還收河減死定配之命,更加嚴刑得情,依律處斷。請亟寢尹宣擧書院勿毁之令,依前回達施行。令曰,竝勿煩。請藍浦縣監李太元,拿問定罪。令曰,依達。新達,軍資判事金萬胄,曾以不合掌試,重被彈劾。此以下論罪缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?搔癢往來及口味淡淡之候,比昨快減乎?今日臣等,與諸醫入診,詳察症候宜當。中宮殿膈滿之候,不復往來,自汗之候,漸益快減,而寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱膈間不淸利之氣未已,喉乾朝來止歇,寢睡不寧,而溺道不平之候,別無加減,血溺不復放下,眼視昏暗特甚之候無減,搔癢往來,口味淡淡之候,今已差減矣,勿爲入診。內殿膈滿之候往來,而自汗猶未快減,寢膳之節,一向差勝矣。
政院啓曰,吏曹判書權尙游,今日待開門牌招事,允下矣。今方出牌,而參議洪啓迪,旣有只推之命,一體牌招,何如?傳曰,允。
院前達,請還收罪人權卨發配之命,嚴鞫得情事。請罪人河嚴刑得情事。請亟寢尹宣擧書院勿毁之命事。請軍資監正金萬胄罷職事。入達。答曰,勿煩。
政院啓,吏曹判書權尙游,參議洪啓迪,牌不進,推考徽旨。罷職傳旨,今方捧入,而開政命下之後,尙不擧行,事甚未安。判書權尙游,更爲牌招開政,何如?傳曰,允。
政院啓曰,吏曹參議洪啓迪,旣有只推之命,更爲牌招開政,何如?傳曰,允。
吏曹參議洪啓迪上書。大槪,所叨職名,萬無承當之理,坐違三召,罪合萬戮。只推之命,輒出格外,惶隕悶蹙,莫省所措。荐牌之下,謹此趨詣闕外,冒死仰籲。乞蒙鐫改,以安私分事。入達。答曰,覽書具悉。爾其勿辭察職。
禁府,具益亨拿囚,達。
藥房再啓曰,今月十三日入診時,丸藥議定事,下敎矣。臣等退出後,與諸醫,數日反覆商議,則皆以爲,本方羊肝元,卽治眼上藥,且有利水疏滯之功,古方亦有明驗,更加白朮·檳榔各一兩,先進一劑宜當云。此藥劑入之意,敢啓。答曰,知道。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱膈間不淸利未已,溺道不平之候,復何如?臣等不勝憂煎,惶恐敢啓。傳曰,晩後諸症候,一樣矣。
慶尙監司書目,信行時晉州民結徵錢,至於二千八十餘兩之多,事極駭然,牧使李奎年,爲先罷黜,罪狀令攸司稟處。其代各別擇差,催促下送事。
政院啓曰,吏曹判書權尙游,再牌不進,參議洪啓迪陳書入達,藥院副提調趁未差出,事甚未安。判書權尙游,所當更請牌招,而一日三牌,有傷事體,何以爲之?敢稟。傳曰,明日開政。
京畿監司書目,楊根呈,以右副承旨權世恒辭職上書上送事。達。答曰,覽書具悉。爾其勿辭,上來察職。又書目,楊州呈,以掌令魚有鳳辭職上書上送事。達。答曰,覽書具悉,爾其勿辭,從速上來察職。
假注書朴弼夔有頉代,徐命九落點。
江原監司書目,春川府使金相元,到任未久,而宿病添劇,累度呈狀,累月廢衙,不得已罷黜事。
今日承旨持公事入對時,文學申晳牌招事,下令。
右副承旨權世恒上書曰,伏以,臣本庸陋,過蒙剪拂,歷試踐履,罔非踰濫。環顧揣量,萬不稱似,不能者止,久已自審,自解郡紱,僦寄東峽,優遊田畝,分作聖世之閑氓矣。不意玆者,遽有銀臺新命,馹召之旨,儼及於蓬蓽之下。自惟無狀賤臣,得此聖眷於窮谷二行缺匪據,卽臣之所恥,而且臣曾莅下邑也,重被麤弁之凌辱,末稍備局之所勘處,及加非責,替治下吏,終至於自劾而罷歸,臣之見困已極矣。況又金鎭商昨年一書,以臣曾論槐選事,恣意反詈,惡言相加,此等口業,本不足深怒也。彼雖厚蓄忿慽,惟醜辱是事,在臣直而勿有之義,誠不欲呶呶較卞。而今玆所遭,非比尋常,則臣何可諉以時月之稍久,而有自恕,厭然冒進於邇列,重壞了一身之大防也哉?然而旣承寵命,退坐而違傲,亦有乖於不俟駕之義,擬進京輦之下,以爲祈免之計,行到半途,疾病猝劇,頭䐉如碎,肢體如束煩轉,而寢睡全失,嘔逆而水漿莫送,種種症形,俱係危篤,旅舍僵倒,病懷錯亂。今雖欲自力前進,勢有所不得也。噫,臣之逖違楓陛,今已三年于玆矣。區區犬馬之忱,未嘗不寤寐淸禁,則當此聖候進退上下憂惶之日,職在起居之地者,宜卽趨赴,以便承聞,而抵此畿郊不進之程,反尋辭單者,亦可見賤疾之有所難强也。伏願离明,諒臣情病,亟許遞解職名,使療治無礙,賤分獲安,千萬幸甚。答曰,覽書具悉。爾其勿辭,上來察職。
吏曹參議洪啓迪上書曰,伏以,臣本以無似,猥荷洪造,從前所叨,罔非濫吹。而近來僥冒,轉切匪分之懼,一味悚惕,如隕淵谷。不意千萬夢寐之外,忽叨天官佐貳之除。臣誠不知朝家之視此任,爲何等任,視此時爲何等時,而不少愼簡,至於此哉?反覆揣量,萬無承當之望。加以賤疾猝劇,無計起動,前後三牌,輒不免坐犯逋慢。臣雖愚迷,亦何至全昧分義,而惟是區區自靖之計,終不容徑變?若得因此而速被慢命之辜,得免冒進之刺,則以公以私,庶可以竝幸。故每一違召,不敢顧負犯之層積,而惟幸罪名之不離於應罷之科,不料格外只推。曲荷包容,臣誠二行缺非難平,疑阻易生,雖是尋常注擬之間,其不入於索瘢覓疵之中者幾希,臣顧以風波擊撞之餘,積毁幾消之骨,猝當是任,其所不滿於公議者,尤當如何哉?不待入其地而已,卜其顚敗之必至矣。自量甚審,決不敢冒沒承命,玆於荐召之下,趨詣闕外,疾聲仰籲於离明之下。伏乞邸下,俯垂諒察,將臣職名,亟許鐫改,以重銓任,以安私分,千萬幸甚。答曰,覽書具悉。爾其勿辭察職。
掌令魚有鳳上書曰,伏以,臣於千萬夢寐之外,又蒙柏府新除之命,蓬蓽之下,恩召遠辱,驚惶震慄,靡所容措。念臣之至庸極陋,無足比數。初旣不察,誤邇榮選,而不擧汰正之典,仍置收召之列,年除歲授,視若尋常,不諒淸朝擧措,何若是紕繆也?臣於上年,再上辭本,瀝盡肝血,畢暴情實,臣之本末長短,庶幾鑑燭無餘。而至於今日,謬恩復加,其誠淺辭拙,不足以上格徽聽,於此可見。在今之道,惟當泯默屛處,以俟朝家處分,而一向似此,迹涉慢蹇,不得不更竭危苦之辭焉。噫,邸下試念,自祖宗朝以來,設此一路,特以簡拔於科目常選之外,此是格例之嚴重何如也?而至於末流,乃以如臣者,苟充,豈不亦招四方之嗤笑,貽後世之譏議哉?臣不敢遠引前輩,至如近日膺選諸臣,有若而人,其學行才識,豈不表著士林?而猶且牢辭固守,逡巡而不敢當,則在臣分上不敢當三字,亦不敢說。直是惶駭慙恧,跼天蹐地,作一負罪之逋臣而已。夫乾坤至仁,涵育萬類,雖至微物,莫不遂其性而安其分。今臣則跡危而情隘,勢蹙而理窮,不得與螻蟻草芥,竝宥於大化生成之中,此臣所以不能無憾焉者也。況名實未核,虛僞成習,今日之痼弊也。方當代理之日,尤宜痛加矯革,二行缺仍命選部,不復檢擧,使國體無損,微分粗安,不勝千萬幸甚。答曰,覽書具悉。爾其勿辭,從速上來察職。
五月十六日申時,王世子坐尊賢閣,諸承旨持公事入對,左承旨丁道復,左副承旨李秉常,說書洪龍祚,假注書崔㙫,記事官申昉。丁道復進讀掌隷院申目,康津婢介禮賜牌望呈事。達下。
讀掌隷院申目,以次旬五日前錄啓事。達下。
讀掌隷院申目,因弘文館望呈安東·義城等邑寺奴婢四十口定給事。達下。
讀掌隷院申目,五月十五日立訟人等單子。達下。
讀掌隷院申目,因黃海監司狀達。瓮津官牌不得許給延齡君房賜牌事。達下。
讀義禁府申目,藍浦縣監李太元,時在任所,發遣羅將拿來事。達下。
李秉常讀兵曹申目,慶尙右兵使李漢珪,軍官李仁慶等,口傳施行事。達下。
讀兵曹申目,以正言洪鉉輔書,請金宗瑞·皇甫仁伸雪復官事。不得擅斷,請議大臣處之事。達下。
讀忠淸兵使李台望狀達,金天同妻,爲虎囕死事。達下。
讀刑曹申目,二迎勅時,譯官崔喬·卞時華等,捧招考律事。達下。
二行缺。
讀賑恤廳申目六七字缺狀達,軍官全以冒,以善賑施賞事。達下。
讀賑恤廳申目,全羅前監司洪致中狀達。葛頭山僉使洪瑞龜,無面各穀,以身死蕩減事。達下。
讀兵曹草記,䪪不里差備門外擊錚,武德門守門將金夢七推考事。令曰,依。
讀吏曹參議洪啓迪辭職書。批下。
讀京畿監司李壄狀達,上送掌令魚有鳳上書事。達下。
讀掌令魚有鳳辭職書。批下。
讀京畿監司李壄狀達,上送右副承旨權世恒上書事。達下。
讀權世恒辭職書。批下。
洪龍祚達曰,上番文學申晳,以守禦廳査正文書修正事,晝仕出去矣。今因兼文學金雲澤未撤之書,因嫌陳書,不爲入來。原書,自政院旣已退却,卽爲牌招,入直,何如?令曰,依。公事讀畢,諸臣以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?伏聞去夜差備醫官所傳之聖敎,羊肝元,上上年所進御者,而今番則加入中檳榔,前日湯丸中,有檳榔,則進御後,其氣味升降,頗覺不平。檳榔則拔去,他材代入爲敎云。昨日議定本事方羊肝元,非前進之方,材料頗多,加入中一料,有妨進御,則固當拔去,而他材代入當否,醫官齊會後,更當商議稟達矣。今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候,無減矣。昨日再啓,議定丸劑,泛然錯認,今見本事方,則果非前進之方。加入中檳榔一料外,元方材科,別無有妨於進御者。他材料代入當否,依啓辭與諸醫議定宜矣,勿爲入診。
藥房再啓曰,丸藥加入中檳榔一料拔去事,旣已稟定,而他材代入事,臣等聚諸醫更爲商議,則皆以爲,代以木瓜一兩,而兼進生脈散中,麥門冬減五分,人蔘加五分,去竹葉代以木通七分,宜當云。丸散兩藥,依此劑煎以入之意,敢啓。答曰,知道。
政院啓曰,卽者吏曹郞廳來言,今日開政事,命下,而判書權尙游病不來,參判金興慶在外,參議洪啓迪未肅拜,不得開政云。判書·參議,竝卽牌招,開政,何如?傳曰,允。
謝恩,吏曹參議洪啓迪。
院前達,請還收權卨發配之命,嚴鞫得情事。請還收罪人河減死定配之命,嚴刑得情事。請寢尹宣擧書院勿毁之令事。請軍資監正金萬胄罷職事。新達,行司果李相成之昨年上書,反構劾己之臺官,其風習之惡,實是薦紳之羞。而及其査卞歸虛之後,苟逭罪罰,亦云幸矣,則其在自處之道,惟當縮伏省愆之不暇,而乃反揚揚,略無愧怍。前後試任,晏然冒赴,廉隅一節,固不足責之於此人。而縱肆無恥之狀,誠極可駭,不可置而不論。請行司果李相成,罷職不敍。通津府使朴泰道,到任以來,無一善狀,且不解文字,狀訴題辭,專出下吏之手。而信任李姓鄕所,爲其腹心,凡所虐民之事,無不爲之。今春,托以勅需,每戶勒捧二貫錢,又於信使之行,計戶徵錢,亦至一貫半,而兩班則或慮造謗,置而不論,殘氓小民,偏受其害,流離四散,怨聲載路,而近海漁戶,亦不堪其侵虐,逃接他境,蕭然一空。如此貪饕之人,決不可仍畀畿輔之地。請通津府使朴泰道,罷職不敍。答曰,不從。金萬胄·李相成事,所論殊涉過當矣,勿煩。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。今日諸承旨入對時,判義禁宋相琦,知義禁申銋牌招事,下令。
內醫院官員,以都提調·提調意達曰,新除授本院副提調尹憲柱,卽爲牌招入直,何如?令曰,依。
江華留守書目,本府境內,前月三十日亥時始雨,至初二日辰時大注而止。同日戌時,又爲下雨,初三日巳時乃止,而猶未快霽。勿論高下野畓,擧皆漲溢,方當年麥向熟之節,大雨連日不霽,兩麥傷損,無望成實。言念民事,極爲可慮是白乎旀,初三日卯時,西南方地震一次,門戶掀動,暫時向東北方而止事。
開城留守書目,本府境內,今月初一日丑時始雨,初三日巳時開霽,農事誠爲多幸事。
江原監司書目,春川等邑四月初八日以後,雨澤連仍,擧皆周洽。田畓各穀,播種移秧,俱不愆期。麥事則通一道未免失稔。至於嶺九邑,則麥凶尤慘,更無餘地。其中江陵等邑之黃霧嶺西寧越等邑之雨雹,皆係害穀,民事可慮事。
全羅監司書目,本道農事形止,早稻畓初除草立苗,晩稻畓始移秧,木花立苗,大麥間間收穫,小麥向熟,雨澤自去四月二十日·二十六日至,下雨,而高燥處,猶未周洽事。
咸鏡監司書目,道內端川以南十一邑及三·甲兩邑,四月初生以後,雨水連仍,立苗軟穀,擧皆沈沒,播種愆期,前頭民事,十分可慮事。
黃海監司書目,道內各邑去四月以後,連雨不霽,向熟兩麥,率多萎黃,黍粟田亦未除草,高畓段燥濕不適,陳廢居多。安岳等四邑之雹災害穀,文化縣,三龍一時交騰,事係非常,可慮事。
京畿監司書目,道內各邑去四月三十日始雨,今月初八日乃止。江山泛溢,向熟兩麥軟苗,各穀水沈,被傷之外,水邊田畓,亦多有浦落覆沙之患,民事可慮事。
都承旨尹憲柱上書。大槪,銀臺長席,地望自別。藥院侍湯,責任尤重。且臣宿患風痺之症,一倍添劇,有難自力。天牌之下,未免坐違。席藁俟譴,罰止問備。召牌荐降,不得不趨詣,而陳書徑退,臣罪尤大。伏乞亟許鐫遞,以安私分事。入達。答曰,覽書具悉。卿其勿辭,從速察職,以上朝報。
吏批,以尹憲柱爲都承旨,張鵬翼爲春川府使,朴師東爲晉州牧使,尹以莘爲藍浦縣監。
兵批,以李元齡·李弼夏爲副護軍,黃一夏爲副司直,李杙爲副司果。
行都承旨尹憲柱上書曰,伏以,臣於千萬夢寐之外,猥叨知申之命,臣驚惶震惕,罔知攸措。其在分義,固當蹶趨承之不暇。而顧此銀臺長席,地望自別,有非如臣譾劣所可濫竽。況當侍湯之日,責任尤重,百爾思量,實無堪承之望。且臣風痺之症,自是宿病。頃在試院,症情越添,方在委席涔涔,有難自力。天牌之下,未免坐違,席藁私次,恭竢嚴譴。聖度天大,罰止問備,召牌遄降,臣於是一倍驚蹙,莫知置身之所。到此地頭,豈不欲黽勉肅命?而情勢病狀,終不可冒進。玆不得不隨牌趨詣於九閽之外,陳書徑退,臣罪尤大。伏乞离明,俯賜諒察,亟許遞改,以重官方,以安私分,不勝萬幸。批答見上
五月十七日申時,王世子坐尊賢閣,承旨持公事入對時,右承旨趙鳴鳳,文學申晳,假注書徐命九,記事官申昉。趙鳴鳳讀義禁府草記,罪人李振海,移配興陽縣鹿島事。依下。
讀訓鍊都監草記,焰焇多數煮納人李汝樂等,令該曹,考例稟處事。依下。
讀忠淸監司狀達,道內染病方痛,死亡等事。達下。
讀備邊司申目,京畿監司所報,陰竹縣兩站支供米,勿爲加給事。達下。
讀宗簿寺申目,綾平君純彧祭官,稱病不進,罪狀稟處事。令曰,分揀。
讀全羅監司狀達,僞造印信罪人金斗鎰處斷事。達下。
讀宣惠廳申目,海南縣各廳所納米,船致二行缺
讀備邊司申目,忠淸水七八字缺啓本中,沿海各鎭戰船防船,改作龜船事,令廟堂稟處事。達下。
讀備邊司申目,京畿監司狀達,陰竹縣軍餉米未捧,八月內使之沒數上納事。達下。
讀咸鏡監司狀達。備邊司粘連申目,親騎衛沒技者,勿許直赴事。
讀備邊司申目,河東居民李繼相田畓事。達下。仍達曰,金吾堂上,無行公之員,罪囚多滯。判義禁宋相琦,知義禁申銋,卽爲牌招,開坐,何如?令曰,依爲之。遂罷出,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿之候,不復往來,自汗之候,漸益快減,而寢膳已復常節乎?臣等,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減矣,勿爲入診。內殿膈滿之候往來,自汗猶未快減,寢膳之節,一向差勝矣。
政院達曰,守令未署經,至五員之多。諫院則纔已署經,而大司憲李喜朝,掌令魚有鳳,持平洪禹傳,皆在外,執義尹錫來,掌令韓以原呈辭,持平宋必恒未肅拜,憲府則尙未署經。當此農節夫馬留滯,事甚可慮。除在外外,呈告未肅拜人員,竝卽牌招,使之署經,何如?令曰,依。
內醫院官員,以都提調提調意達曰,本院副提調尹憲柱,昨日違牌陳書,書答已下,而今日又不出謝,連日闕直,殊甚未安。更卽牌招察任,何如?令曰,依。
謝恩,都承旨尹憲柱,持平宋必恒。
府前達,請寢尹宣擧書院勿毁之命事。請統制使金重器罷職不敍事。入達。答曰,不從。末端事,曾於辛卯摠帥疏批,已盡開釋,則年久之後,又復提論,實涉過當。至於風聞,尤難準信,決不可從也,勿爲煩論。
司直李觀命上書。大槪,新授職名,萬不近似,驚惶震惕,累日靡定,冒死陳籲。乞賜遞改,以重名器,以安微分事。入達。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,熏熱之候有加,其餘症候一樣矣。
答司直李觀命書曰,覽書具悉。文衡之任,決難準許。卿其勿辭,從速察職。
輔德朴聖輅辭職上書。入達。答曰,覽書具悉。爾其勿辭,從速察職。
今日承旨持公事入對時,輔德朴聖輅,牌招入直事。下令。
輔德朴聖輅,牌不進,罷職傳旨。傳曰,只推勿罷。
五月十八日酉時,王世子坐尊賢閣,承旨持公事入對時,左副承旨李秉常,說書洪龍祚,假注書徐命九,記事官申昉。李秉常進讀戶曹草記,洪重周身死,別致賻事。達下。
讀咸鏡監司狀達。璿源殿端午祭官差定事。達下。
讀刑曹申目,愛仁加刑,李奎年移義禁府事。朴大英加刑事。黃順中更推事。達下。
讀備邊司申目,惠山犯越罪人全元白等推覈招辭,令廟堂稟處事。達下。
讀兵曹申目,功臣子孫柳涇等,忠義口傳事。達下。
讀掌樂院申目,羅州牧樂工作米徵捧事。達下。
讀戶曹申目,蔚珍縣玉西松山地田畓報災處,勿爲懸頉事。達下。
讀戶曹申目,咸陽·安陰等邑貢木折半作錢許捧事。
讀京畿監司狀達。驪州牧使李裕民囚家僮,催促下送事。達下。
二行缺讀兵曹草記,八九字缺令曰,知道。
讀司饔院草記,生雉以活鷄參半代捧事。令曰,代捧。
讀輔德朴聖輅上書及李觀命辭免大提學上書。答下。
洪龍祚達曰,兼文學金雲澤,所當牌招入直。而纔遭服制,輔德朴聖輅,書答已下,卽爲牌招入直,何如?令曰,依爲之。遂罷出。
上在慶德宮。停常參·經筵。
夜一更,流星出房星下,入巽方天際,狀如拳,尾長四五尺許,色赤,光照地。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減矣,勿爲入診。
禮曹判書閔鎭厚再度呈辭。入達。加給由。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,膈間不淸利之氣差勝,腹部飽滿特甚之候,大便快放後小減,而其餘症候一樣矣。
謝恩,輔德朴聖輅。
持平宋必恒達曰,臣新從外來,凡於時事,殆同聾瞽,徒煩呈病,一味惶蹙矣。昨以守令署經,召牌儼臨,不敢坐違,扶病詣臺,謄傳故紙,內自循省,已極慙恧。及承徽答,不惟不從。至於金重器事,則從以誨責之。臣益不勝瞿然之至。夫摠廳貸布之事,其所傳說,至今未已。始限周年,而請貸終至累年而不償。雖以自卞之疏觀之,旣曰初付於軍官高尙淳,而迄未還報云爾,則其染指與否,雖不可的知。而許多木同,累年轉販,遷延未報,人之疑惑,安得自解乎?伊時聖敎,雖出於一時慰藉之意,衆口難防,公議益嚴,則今豈可以年紀之稍久,而有所寬恕乎?至若統帥時事,尤有可駭者。武臣乘轎,明有朝禁,其他朝士之坐此譴罷者,亦非一二矣。重器非不聞知,而肆然犯科,略無顧忌,此所以有執法之論,而邸下,猶不許從疑其爽誤,是朝令只行於朝臣,而獨不行於重器一人,國家用法,豈若是斑駁乎?若所謂萊府商人,卽號稱洪同知者也。竊聞莅任以後,結爲心腹,留置營中,出入錢布,恣意壟斷,若其贏餘,則未知去處。且松田徵贖,朝家所禁,而犯斫之人,輒皆徵贖,故一株松五兩錢之說,傳播遠邇,聞者俱駭。諺云,薪固不,堗豈生煙?若使重器,於玆數事,果無一毫疑似之端,其所喧傳,豈若是狼藉?臺言,亦獨何心,白地粧撰,驅人於貪縱之科乎?抑臣,深有所慨然者,國家之置臺閣,蓋所以寄耳目,而糾官邪,故許以風聞,責以糾劾者,意豈偶然?而竊觀近來,凡有彈論,一例靳許,不賜開納。噫,流聞之言,不可盡信。所論之事,不必盡是。則是所以不能見信於上者也。然若因此而言言,歸之於風聞,事事,而疑之以爽誤,則貪官·汚吏,亦安所懲畏?而臺閣論劾之風,不幾於滅絶已乎?臣實憂焉。今此所論,非出孟浪,俱有所據。而累達不許,終靳責諭,臣誠未上孚,言不見挽。將何顔面,復據臺次乎?昨緣日暮,今始來避,所失尤大。請令遞斥臣職。答曰,勿辭,退待物論。
備邊司達曰,驪州牧使李裕民,除拜之後,臺官以爲,廟堂旣令武臣差出,則不可冒赴云。而殊未知廟堂,初有是言,後令文官擇差之事。故頃日筵中,備陳委折,使之數日內催促下送矣。裕民,一向控免,今過旬望,無意赴任,旣無可引之嫌,徒事撕捱,國綱所係,不可置之。驪州牧使李裕民,拿問何如?令曰,依。
禁府李裕民·李奎年,拿囚。達。
五月十九日酉時,王世子坐尊賢閣,諸承旨持公事入對時,左承旨丁道復,左副承旨李秉常,說書洪龍祚,假注書徐命九,記事官申昉。丁道復進讀經理廳草記,蕩春臺東西山麓樹木禁二三字缺。令曰,知道。
讀經理廳樹木禁養節目。二三字缺
讀宗簿寺草記,璿源譜略敎正郞廳三四字缺年例加出四員事,令曰,依。
讀備邊司草記,驪州牧使李裕民拿問事。令曰,依。
李秉常,進讀戶曹草記,醫官丁時梯處,喪需題給事。達下。
讀刑曹申目,私奴䪪不里擊錚原情及閑良李宗元,業武張後良等擊錚原情。令曰,放送議處。
讀咸鏡監司金相稷狀達。櫟山設鎭便否及㐚足堡移設籠德城,津軍兵添額事。令廟堂二行缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿之候,不復往來,自汗之候,漸益快減,而寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候,無減矣,勿爲入診。內殿膈滿之候往來,而自汗猶未快減,寢膳之節,一向差勝矣。
政院達曰,持平宋必恒,昨日引避退待,而大司憲李喜朝,掌令魚有鳳,持平洪禹傳在外,執義尹錫來,掌令韓以原呈辭,處置經宿,事甚未安。除在外外,呈告人員,竝卽牌招,使之處置,何如?令曰,依。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?臣等不勝憂煎,惶恐敢啓。傳曰,諸症候一樣,而腹部飽滿特甚有加,膈間甚不淸利矣。
司書金鎭商上書。大槪,臣於權世恒書斥,有不可晏然於榮次者。且臣老母腫患尙重,亦無離側供仕之望,玆不得不疾聲仰籲。乞垂矜察,亟賜鐫遞,使臣得以安分自靖,專意救護,不勝幸甚事。入達。答曰,覽書具悉。爾其勿辭,救護母病。
忠淸假都事書目,韓山呈以刑曹判書權辭職上書上送事。達。答曰,覽書具悉。詞訟劇地,不容久曠。卿其勿辭,從速上來行公。
藥房提調因傳敎入診時,靑皮茶爲先煎入事,榻前定奪。
藥房口傳啓曰,伏未審俄間腹部飽滿之候,其有減歇之勢乎?惶恐敢啓。傳曰,腹部飽滿特甚有加,呼吸不平之候,大便放下後,亦一樣無減矣。
諸承旨入侍時,執義尹錫來所達,臣於日昨,伏見本府達辭徽答,則以金重器事下敎,不啻諄諄,而至以過重爲敎。臣亦前此一再連達,誠不勝悚惕之心。其在臺體,宜卽當列,而臣久瘧之餘,眞元澌敗,宿患痰濕之症,又復苦重,以此病狀,末由詣臺。玆敢構上短書,以陳重器冒禁蔑法之狀,而見阻喉司,方切悶蹙矣。今因僚臺處置,召牌降臨,臣嚴畏分義,力疾來詣,臣於重器事,旣已參達,何敢可否於其間,以定立落乎?旣不得處置,則不可仍冒於職次。請令遞斥臣職。令曰,勿辭,退待物論。掌令韓以原所達,臣頃蒙恩暇,歸省先壠,感戴洪造,糜粉難酬。第臣年旣衰耗,素嬰癃疾,自客冬以來,浮腫·咳嗽等症,沈淹旣久,舁到鄕廬,諸症越添,由限已過,不敢留淹,强疾復路,無以自力於鞍馬,不得已以轎作行。堂下乘轎,禁令至嚴。揆以法例,理難苟逭,詣臺自列,見阻喉司。今因僚臺處置,召牌降臨,分義是懼,黽勉來詣。而第臺達中所論金重器之罪,其一則乘轎也。夫重器驕蹇自恣,肆然犯科,誠甚駭然。而臣旣有冒犯之失,則其爲犯科則同。且僚臺避辭中,有曰朝士之坐此譴罷者,非止一二云。則臣將自劾之不暇,其何可抗顔冒進,苟當處置乎?請令遞斥臣職。令曰,勿辭,退待物論。
五月二十日酉時,上御興政堂,藥房入診入侍。都提調李頤命,提調閔鎭遠,副提調尹憲柱,假注書崔㙫,記事官李箕鎭·申昉,醫官李時聖·權聖徵·方震夔·吳重卨·卞三彬·李徵夏·玄悌綱。李頤命曰,聞入侍醫官所傳之言,則腹部飽滿之候特甚之中,右邊尤爲不平云,臣等不勝憂煎,未知卽今症候,何如?上曰,卽今一樣,而氣甚鬱鬱,呼吸不平矣。頤命曰,令醫官入診,何如?上曰,依爲之。上指右邊腹部曰,此邊常如此矣。頤命曰,曾在去十二月,腹部右邊,猝漲矣,比今日,何如?上曰,久矣忘之,固難的知,比論大抵今日特甚矣。頤命曰,腹部飽滿之氣,自甲午年始出,而當初此症之出也,小臣亦嘗請擇醫診察。而醫官等,間間以爲有痰滯,以爲無牽引,以爲無疼痛云。故未免泛過。此非但醫官,不能詳知顯著症候之外,至重之地,不敢二行缺諸症所治藥物,今方用之矣。臣意以爲,自今以後,專以腹部飽滿,爲主症,試藥宜矣。上曰,當先湯劑乎?頤命曰,然矣。卽今方進眼疾治方丸藥,若欲專治,腹部飽滿之症,藥難兩全,決不可兼進,莫如姑停丸藥,博議於諸醫,何如?閔鎭遠曰,小臣雖不解醫理,亦有愚見,腹部之飽滿旣如此,則其他諸症候,必由此而出矣。飽滿特甚之中,固難輕議。然凡用藥之道,若欲補元,則必害於飽滿,若欲疏通,則必害於元氣。故藥治之道,莫如徐徐,不可急治。卽今所進丸藥材料中,亦多疏通之材,必無害於飽滿,所恃者元氣。而今若專治飽滿,多用疏通之劑,則恐於元氣,大有所害,臣之所憂,實在於此。臣意以爲,當仍進丸藥,姑觀數十日,知有害無害然後,可以更議他藥。每以異症,輒改藥路,則實難責效,以是爲憫矣。上曰,眼疾丸藥,決難仍進,今用湯劑,以治飽滿,何如?李時聖曰,所進丸藥,雖曰專治眼疾,而亦非滯鬱之劑,姑進此藥,而更以他湯劑兼進,以治飽滿宜矣。權聖徵曰,丸藥,雖非泥滯之劑,諸料中靑箱子,是治眼疾藥,且是下瞧藥。而卽今當進中瞧藥,則不可仍進。而況飽滿,必是積滯之氣,丸藥,恐有妨於滯症,以是爲憫矣。自外曾有煎嘗之藥,而固當補元,亦宜疏導,當用此藥,決不可仍進丸藥矣。方震夔曰,丸藥,於飽滿,雖不全可,而蓋是治眼疾之藥,然亦是諸醫消詳之藥也。姑爲進御,亦無所妨。而儻必欲先治右邊滯症,當進湯藥多許貼,則必得差效矣。李徵夏曰,丸藥,專爲治眼疾之藥而於口淡·飽滿,元不緊着。近間飽滿特甚是爲最急,固當汲汲治之,莫如姑停丸藥,專用湯劑爲宜。若欲兼進湯丸兩藥,則是日再服也。當此上候元氣損敗之餘,何可日再服乎?玄悌綱曰,丸藥,專爲治眼疾藥,而無益於口淡·飽滿之症,議者雖或曰藥性,非潤,然靑箱子,必害於飽滿,則卽今飽滿爲主症,治之之道,莫如先疏中焦,二行缺丸藥·湯藥矣。頤命曰,卽今口淡特甚二字缺兼進兩藥,脾胃漸敗,口味益變,則甚是憫慮矣。上曰,丸藥,旣是治眼疾之藥,則其亦緊矣。中途停止,雖甚缺然,然卽今口淡特甚,一日之間,兼服兩藥,必有所害。食後空心兩藥兼進,實爲甚難。只以若干食物爲恃,而口味益變。專廢食物,則豈不切悶?脾胃受傷,非一朝一夕之故,積有年所。其中口淡特甚,年年有加,向來飽滿之症,間間特甚,而此等症情,非外方所知。在外之臣,只以批旨啓辭觀之者,必以爲微飽而止耳。飽滿之時,每於右邊堅核,進退無常,而時或少愈,年年有之,非甲午年間之比。今年則尤甚之中尤甚,是爲最悶。而所可憂者,飽滿之日加,終爲一身之大害,予固知最爲肯綮處。湯劑雖苦口難進,當徐徐服之,不用藥而治之,必無是理。置而不治,將不知至於何境。後雖悔之,亦無及矣,莫如急用湯藥矣。頤命曰,諸醫孰不以飽滿爲悶?而至於權聖徵,獨以此爲最大慮,常常爲言,而其以獨見,不能自斷,以至今日矣。上敎如此,小臣當退,消詳議定當進之藥矣。上曰,症候如此之時,卿等當入見議藥,故使之入診矣。湯藥則明日可以議定,卽今滯鬱如此,不可不捄急,夜間所進茶飮,議定宜矣。時聖曰,莫如運脈行氣。運脈行氣,莫如吉更·枳角,以此兩料,加入靑皮,以爲茶飮似好矣。陳皮雖好,莫如枳角,以三物爲茶飮可也。一物則不可,莫如吉更·枳角矣。聖徵曰,湯藥,明日進御爲敎。誠極多幸。古方靑皮鹽炒入雀舌或入生薑,以每錢重進御似好矣。震夔曰,專以橘皮一物,爲茶進御,則有效於行氣矣。徵夏曰,靑皮,速於行氣,莫如靑皮。上曰,入雀舌乎?頤命曰,然。悌綱曰,靑皮,生薑·雀舌最好矣。頤命曰,諸醫皆以靑皮爲宜,當退歸煎入矣。上曰,依爲之。頤命曰,小臣在外,意以爲或進食物,而致飽滿,或因大便之不得快放,而致飽滿矣。上曰,以昨觀之,大便放下之後,其時少似有效,而其後旋卽飽滿,此不過飽滿特甚之中,乍爲通氣,故差減,而大便通氣之效,不能二行缺有食物乎?有思慮乎?當明知其有如此事,則有如此症然後,可以擬議矣。商量下敎,何如?上曰,水刺則,兩時所進,不過若干。以此食物,致此飽滿,萬無是理。大便之放下,通氣而已。未有顯效,可謂一時姑息,旋卽然矣。每每思慮稍多,則必也右邊飽滿,此則非一二番然矣。曾所經驗,故分明知之矣。鎭遠曰,議藥,不可率爾爲之。明日朝問安之啓,難可議啓矣,當再啓矣。上曰,依爲之。諸臣以次退出。
酉時,王世子坐尊賢閣,承旨持公事入對時,右承旨趙鳴鳳,輔德朴聖輅,執義尹陽來,掌令韓以原,假注書徐命九,記事官申昉。趙鳴鳳進讀掌隷申目,淑嬪房奴婢改折受事。達下。
讀備邊司申目,黃州正方山城倉舍加造事。達下。
讀宣惠廳申目,牙山·稷山大同米船敗,監·色·沙格等囚禁事。達下。
讀戶曹申目,靈光郡各廳所納米船敗,監·色·沙格等囚禁事。達下。
讀京畿監司申目,道內各邑全家合沒之類,還上及身布蕩減摠數開錄事。達下。
讀刑曹判書權辭職上書。答下。
讀司書金鎭商上書。答下。
執義尹錫來所達,臣於日昨,伏見本府達辭徽答,則以金重器事,下敎不啻諄諄,而至以過重爲敎。臣亦前二行缺苦重以此病狀,末由詣臺,玆敢具上短書,以陳重器冒禁蔑法之狀,而見阻喉司,方切悶蹙矣。今因僚臺處置,召牌降臨,臣嚴畏分義,不得不力疾來詣。而臣於重器事,旣已參達,臣何敢可否於其間,以定其立落乎?旣不得處置,則其不可一刻仍冒於職次也,決矣。請令遞斥臣職。令曰,勿辭。右承旨趙鳴鳳所達,執義尹錫來再達煩瀆,退待物論矣。令曰,知道。掌令韓以原所達,臣頃蒙恩暇,歸省先壠,感戴洪造,糜粉難酬。第臣年旣衰耄,素嬰癃疾,自客冬以來,浮腫·咳喘等症,沈淹旣久,舁到鄕廬,諸症越添,實無一分强起之勢,而由限已過,亦不敢留淹,强疾復路,病情尙㞃,無以自力於鞍馬,不得已以轎作行。堂下乘轎,禁令至嚴。揆以法例,理難苟逭。詣臺自列,見阻喉司,尋單縮伏,一味悚蹙。今因僚臺處置,召牌降辱,分義是怵,黽勉來詣,而臣於此,實有所惶蹙者。臺達中所論重器之罪,其一卽乘轎事也。夫重器之驕蹇自恣,肆然犯科,誠甚駭然。而臣之往來鄕庄也,旣有冒犯之失,如右所陳,其爲犯科則同。且僚臺避辭中,有曰朝士之坐此譴罷者,非止一二云爾,則臣獨幸逭,以是失法,臣將自劾之不暇,其何敢抗顔冒進,苟當處置乎?其不可一刻仍居於職次也,決矣。請令遞斥臣職。令曰,勿辭。右承旨趙鳴鳳所達,掌令韓以原再達煩瀆,退待物論矣。令曰,知道。遂罷出,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,熏熱·膈間不淸利,喉乾溺道不平之候,其有所減,而血溺不復放下乎?腹部飽滿之候,呼吸不平之候,茶飮進御之後,或有減歇之勢乎?眼視昏暗特甚之候,亦何如?今日臣等,與諸醫入診,詳察症候,議定當進之藥宜當。中宮殿症候,亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,膈間不淸利之氣亦甚,呼吸不平,比昨減歇,熏熱未已,喉乾朝來止歇,寢睡不寧,而溺道不平之候,別無加減,血溺不復放下,眼視昏暗特甚之候無減矣,勿爲入診,與諸醫議定當進之劑宜矣。醫女入診事,依啓。今後勿爲定日入診。
禮曹判書閔鎭厚三度呈辭,入達。只遞本職。
政院達曰,金吾罪囚之積滯,未有甚於近日。而判義禁宋相琦,知義禁申銋陳書,知義禁李觀命,兼帶大提學未肅拜。久未開坐,議獻無期,當此暑月,委屬可慮。竝爲牌招,使之趁卽開坐何如?令曰,依。又達曰,持平宋必恒,引避退待,已至兩日。執義尹錫來,掌令韓以原,昨又引避,處置歸於諫院。而大司諫尹鳳朝在外,獻納趙尙絅未肅拜,司諫趙彦臣,正言洪鉉輔呈辭,正言金礪陳書,不得處置云。除在外未肅拜外,呈告陳書人員,竝卽牌招,使之處置,何如?令曰,依。
藥房再啓曰,今日議藥事,昨已定奪於榻前矣。臣等與李時聖·權聖徵等諸醫,反復商議,則皆以爲,加味六君子湯,最宜於消積理氣。且有補脾之功。先進五貼,前進加味生脈散,姑爲停止宜當云。此藥煎入之意,敢啓。答曰,知道。
正言金礪達曰,臣於日昨,以金萬胄·李相成事,有所論達。而至承過當之敎,宜卽引避。而賤疾猝劇,末由詣臺。略具短書仰陳,喉司不諒,一向退却。卽因憲府處置,召牌辱臨,不敢坐違,强疾來詣。而第於徽敎之下,終有所惶悚,而亦不無訝惑也。管子曰,禮義廉恥,是謂四維,四維不張,國乃滅亡。是知廉恥者,非但士夫之防閑,實爲國家之綱維,顧不重歟?金萬胄之冒沒廉恥,耐彈掌試,固是縉紳之羞。而至於李相成,昨年一書,見棄公議,査事歸虛,罪罰幸免,則其在自處之道,惟當縮伏省愆,以爲息黥補劓之地。而乃於前後試任,揚揚冒赴,自同無故之人,眞所謂不識人間有羞恥事者也。此非但係兩臣之廉隅,亦關一世之風敎。今臣所論,亦出於參酌之意,元無過激之語。而顧不能見孚於徽聽,致勤過當之敎,何敢仍冒於臺次乎?請令遞斥臣職。答曰,勿辭,退特物論。
司諫趙彦臣上書。大槪,臣於召牌之下,謹此趨詣。而病勢方劇,不得不陳書徑退。乞遞臣職,以便公私,兼附一得之愚,以備裁察事。入達。答曰,覽書具悉。書辭令廟堂稟處,爾其勿辭察職。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱腹部飽滿特甚有加,膈間不淸利亦甚及熏熱未已,溺道不平之候復何如?呼吸不平之候,比夜快減乎?臣等不勝憂煎,惶恐敢啓。傳曰,諸症候一樣,而呼吸不平之候,差減後一樣矣。
謝恩,右副承旨權世恒。
五月二十一日申時,王世子坐尊賢閤,承旨持公事入對時,左副承旨李秉常,說書洪龍祚,假注書徐命九,記事官申昉。李秉常進讀正言洪鉉輔服制單子。達下。
讀司譯院草記,吏曹正郞金雲澤,漢學敎授差下事。達下。
讀江華留守狀達。中軍金夏冉罷黜事。達下。
讀京畿監司狀達。罪人裵水辰等,南陽府大阜島到配事。達下。
讀戶曹申目,咸興屯田,仍給書院事,令廟堂稟處事,達下。
讀江華留守申本,年八十以上人年歲相左,更考無路,令漢城府更考事。達下。
讀黃海監司狀達。平山府惡虎囕殺人物,各別捕捉事。達下。
讀備邊司申目,持平宋必恒民弊上書。回達事。達下。
讀禁衛營申目,全羅道南海縣保米船敗沒,監色沙格等囚禁事。達下。
讀戶曹申目。二行缺
讀司諫趙彦臣上書。答下。遂罷出,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱腹部飽滿特甚有加,膈間不淸利亦甚及熏熱·喉乾溺道不平之候,其有所減,而血溺不復放下,呼吸不平之候,已盡快減乎?眼視昏暗特甚之候,亦何如?今日臣等與諸醫入診,詳察症候宜當。中宮殿膈滿之候,不復往來,而自汗之候,漸益快減乎?寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加之候一樣,而腹部飽滿特甚有加小減,熏熱·膈間不淸利之氣未已,呼吸不平,今已差減。喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減矣,勿爲入診。內殿膈滿之候往來,而自汗猶未快減,寢膳之節,一向差勝矣。
政院達曰,憲府處置,歸於諫院,而正言金礪,昨又引避,大司諫尹鳳朝在外,獻納趙尙絅未肅拜,司諫趙彦臣,正言洪鉉輔呈辭。處置已過兩日,事甚未安。除在外未肅拜外,呈告人員,竝卽牌招,使之處置,何如?令曰,依。
正言洪鉉輔避嫌。大槪,臣於本院前達中,禮曹書契,事有徑停之失,請遞事。呈政院。還出給。
院前達,請寢權卨發配之命,嚴鞫得情事。請罪人河嚴刑得情事。請寢尹宣擧書院勿毁之命事。請朴泰道罷職不敍事。新達,竝引避而退,據實傳達,旣得臺體。過當之敎,何必爲嫌?初旣參論,今難可否,不得處置,其勢固然。冒禁乘轎,旣已自列。揆以臺體,不可仍在。隨加論劾,旣非公心。强謂歸虛,尤極謬戾。請持平宋必恒,執義尹錫來出仕,掌令韓以原,正言金礪遞差。答曰,不從。末端事及處置事,依達。前達,軍資正金萬胄罷職事,及行司果李相成罷職不敍事,停達。
同副承旨洪錫輔,牌不進,依承傳罷職。
大殿·中殿·世子宮·嬪宮。,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,熏熱·膈間不淸利未已,溺道不平之候,復何如?腹部飽滿特甚有加之候,比夜益減乎?臣等不勝憂煎,惶恐敢啓。傳曰,諸症候一樣,而熏熱有加,腹部飽滿特甚有加之候,小減後一樣矣。
吏曹啓曰,承旨有闕,政事取稟。傳曰,過國忌後爲之。
傳曰,向者宮官柳復明書中,咸興本宮祭享事,禮曹議大臣公事。因世子入稟,以依獻議,以本道士人差出參奉事,爲敎矣。更爲思惟,只送別差,流來已久矣。差出參奉,事多難便,置之事,分付。
副校理金相玉,牌不進,依承傳罷職。
二十二日申時,王世子坐尊賢閣,承旨持公事入對,右副承旨權世恒,輔德朴聖輅,假注書李聖天,記事官申昉。權世恒進讀校正廳草記,都廳一員,書寫三人付料事。令曰,依。
讀漢城府草記,李徵龜服制出仕事。達下。
讀校正廳草記,未盡條件,磨鍊擧行事。達下。
讀漢城府草記,孫英雲檢屍事。達下。
讀禁府申目粘連,各道放未放稟處事。達下。
讀禁府申目,徐宗悌原情回達事。令曰,勿論。
讀禁府申目,李箕明原情回達事。令曰,勿論。
讀禁府申目,朴世挺·鄭恒齡·李晦根等原情回達事。令曰,竝除,刑推議處。
讀禁府申目,李裕民原情回達事。令曰,除刑推議處。
讀禁府申目,李奎年原情回達事。令曰,除刑推議處。
朴聖輅二行缺矣。曾在癸巳年間,自本院奴婢折受時,翊衛司亦有同爲受出之例,故本司援例論報,以爲轉達之地矣。本司形勢,誠有難支之勢,而旣有前例,參酌劃給,未知,何如?令曰,參酌賜給,可也。
權世恒曰,還判付,則退出後書塡乎?令曰,依。諸臣奏事畢,退伏席上,遂以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,腹部飽滿特甚有加及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,溺道不平之候,別無加減,血溺不復放下,眼視昏暗特甚之候無減矣,勿爲入診。
傳曰,史官一員待命,騎馬三匹立之,健元陵忌辰祭所內摘奸。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱膈間不淸利未已,溺道不平之候,復何如?臣等不勝憂煎,惶恐敢啓。傳曰,諸症候一樣,而熏熱之候有加矣。
領議政金昌集箚子。大槪,老病難强,機務多滯,亟鐫臣職,以幸公私,兼附一二所懷,冀蒙裁處事。入達。答曰,覽箚具悉卿懇。所患如此,深用慮念。不得進參,有何所傷?今玆箚陳,誠甚得宜。自今申嚴令甲,厭避守令定配,第三條事,亦依箚辭施行。工判本職及戶判兼帶藝文提學,竝姑許改,崔奎瑞敍用焉。卿其安心勿辭,俟間視事,用副至望。仍令曰,史官往諭。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?今日臣等,與諸醫入診,詳察症候宜當。中宮殿膈滿之候,不復往來,自汗之候,漸益快減,而寢膳已復常節乎?臣等不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱亦甚,膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減矣,勿爲入診。內殿膈滿之候差減,而自汗,猶未快減,寢膳之節,漸益差勝矣,勿爲問安。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利,喉乾·溺道不平之候,復何如?臣等不勝憂煎,惶恐敢啓。傳曰,諸症候一樣,而晩後眩氣未已矣。以上朝報。
政院達曰,東萊接慰官狀達,紙尾盡爲割去,此必撥將輩所爲,事甚駭然。當該撥將,査現重治之意,敢達。令曰,知道。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減,而血溺不復放下,眩氣往來之候,比昨有減乎?眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱亦甚之候,一樣,而膈間不淸利之氣未已,喉乾朝來止歇,寢睡不寧,而溺道不平之候,別無加減,血溺不復放下,眩氣往來及眼視昏暗特甚之候,無減矣,勿爲入診。
政院啓曰,吏曹郞廳來言,今日爲政事,命下。而判書權尙游,參議洪啓迪病不來,參判金興慶在外,不得開政云。判書·參議,竝卽牌招,開政,何如?傳曰,允。
右副承旨權世恒辭職上書。入達。答曰,覽書具悉。爾其勿辭察職。
司書金鎭商上書。大槪,臣於權世恒書中熏天之勢之語,已不勝其震悸危怖。而且見日昨未徹之書,醜辱臣祖,罔有紀極,臣尤憤惋痛迫,直欲無生。乞以此書,入稟大朝後,竝下臣及世恒于司敗,明加究覈,嚴賜處分事。入達。答曰,覽書具悉。謬戾之言,不足爲嫌,爾其勿辭,從速察職。
奉敎李箕鎭上書。大槪,臣聞母病危懍,急於歸視,投章徑歸,仍陳臣情理決難復就禁直之狀。乞蒙永削臣職,以專救護事。入達。答曰,覽書具悉。爾其勿辭,救護母病。
傳曰,今番大政,必於開月內爲之事。分付。
判府事金宇杭箚子。大槪,臣於首相之箚,有不可晏然者。乞遞軍門提擧之任,以安私分事。入達。答曰,覽箚具悉卿懇。都監中軍,比他尤重。自前請仍,非止一再。大臣箚語,何必過嫌?卿其須體余意,安心勿辭,速出行公。仍令曰,史官往諭。
司直李觀命辭職上書。入達。答曰,覽書具悉。文衡之任,決難準許。卿其勿辭,從速察職。
慶尙監司書目,陜川郡守李涵,今月十七日身死事。
忠淸監司書目,公州牧使李徵夏,身病沈重,差復無期,不得已罷黜事。
持平宋必恒達曰,本府以統制使金重器乘轎事,有所論達,曠日爭執,臣於數昨,亦爲連啓矣。伏見大臣箚本,極言守令乘轎之弊。其末曰,若夫老帥,或因疾病,以草轎擔行,則輒目之以乘轎,曾不恕假,是何臺臣耳目,只及於閫帥,而不及於守令耶?其亦不均甚矣。其所譏斥,不比尋常。臣看來,不覺瞿然之至。夫此事,雖非臣所發,其時臺臣,旣已聞知,而有所論列,故臣果連達而已。若夫守令乘轎,則不得竝論者,偶未及聞知之致也。初非有意於區別彼此,而今此大臣箚語,有若臺臣故爲容護於守令,而獨加彈擊於閫帥者然,臣竊異之。臣經年出外,復叨言地,曾不能出一言論一事,默默隨行,傳一故紙,而上靳徽敎之諄切,下遭大臣之非斥,一避再避,煩瀆不已,其亦疲且勞矣。將何顔面,晏然仍冒於臺次乎?請令遞斥臣職。答曰,勿辭,退特物論。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱亦甚及膈間不淸利未已,溺道不平之候,復何如?眩氣往來之候,比夜有減乎?臣等不勝憂煎,惶恐敢啓。傳曰,膈間不淸利之氣差勝,而其餘症候及眩氣往來之候,一樣矣。
謝恩,左副承旨兪崇,右副承旨李秉常。
吏曹啓曰,守令有闕,政事取稟。傳曰,再明日爲之。以上朝報
吏批,以李觀命爲禮曹判書,閔鎭厚爲工曹判書,黃一夏爲兵曹參判,鄭錫徵爲工曹佐郞,崔東逸爲監察,柳聖基爲通津府使,李世璡爲陜川郡守,趙鳴謙爲掌令,申晳爲正言,金雲澤爲副校理。
兵批,以崔奎瑞·韓以原爲副護軍,閔鎭厚·兪集一爲司直,金礪爲副司果,黃一夏·李元齡爲司直,權忭·金民澤爲副司果,李碩輔爲副司正,韓㻋爲副司猛。
二十五日酉時,王世子坐尊賢閣,諸承旨持公事入對時,右承旨趙鳴鳳,右副承旨李秉常,說書洪龍祚,假注書徐命九,記事官申昉。趙鳴鳳進讀李泰龜,兵曹判書趙道彬,刑曹參議兪崇,吏曹佐郞金雲澤,訓鍊大將李弘述等服制單子。達下。
讀忠淸監司權申本,去春三朔道內囚推罪人始囚年月日開坐事。達下。
讀刑曹申目,賊人金廷業等處斷事。達下。
讀刑曹申目,賊人金振旭等依律處斷事,達下。
李秉常進讀全羅監司申思喆申本,光州前千摠鄭垕論賞事。達下。
讀慶尙監司吳命恒狀達。松蘿·自如兩察訪,考其瓜滿與否,催促下送事。達下。
讀江原監司李箕翊狀。金城縣反庫事。達下。
三行缺
讀司直李觀命再辭,大提學上書及奉敎李箕鎭上書。答下。仍達曰,奉敎李箕鎭,以親病,陳書徑出,所當直捧禁推徽旨。而此與無端徑出有異,推考警責,何如?令曰,依爲之。
洪龍祚達曰,司書金鎭商,以親病情勢,連呈辭書矣。書答已下,卽爲牌招察任何如?令曰,依爲之。秉常達曰,金鎭商,所當卽爲出牌,而今已日暮,明日待開門牌招之意,敢達。令曰,依爲之。遂罷出。
奉敎李箕鎭上書曰,伏以臣以孑然軍身,獨將八耋病母,情理事勢,不堪離捨供職之狀,實同朝之所共覩知而愍傷者也。不幸館僚,相繼遭難,禁直不備,推移無路,義難言私,黽勉在公,間或投章籲急,蒙恩省疾,亦不過數日休告而止耳。何足以慰老母在牀之心,盡人子嘗藥之節也?臣誠怵義嚴法,抑情趨命,逃遁不得,挨過時日,而若其方寸之焚灼,固已不待,母病危急之報,有不可頃刻自忍者矣。今聞臣母,宿患痰火之外,重添暑暍,寒熱交攻,頭目暈疼,頰缺齦腫,膈滿氣喘,當食則胃道梗阻,不能呑粒,欲缺大煩燥二行缺瀝肝血,疾聲哀鳴於孝理之下,衷私缺救,視是急,不待批下,徑還病所,當此侍湯憂煎之日,瀆擾之罪,尤無所逃其死矣。仍伏念臣母,素有伏暑之病,每當六七月之交,非瘧則霍,不泄則痢,諸症迭發,發輒濱死,必待秋生,姑得小蘇。至于今夏,發尤早而症尤劇,此實由於慘慽以來,積毁所祟,凜凜之憂,視前倍蓰。目今炎暑未闌,新涼尙遠,假令天靈所曁,縷息僅延,臣之離側持被,已不可以時月爲期。史官,是何等重地,而一任臣徑情擅離,許久瘝曠,而莫之恤乎?伏乞离明,察臣情之萬分難强,四字缺一日難廢,特降徽音,勿拘常格,永削臣秉五字缺專心救護,毋至公私兩病,仍令重勘臣罪,三字缺振頹綱,以勵群工,卽臣之至幸也。臣無任兢惶,此以下缺答曰,覽書具悉,數字缺救護母病。
大提學李觀命上書曰,伏以臣冒陳危懇,冀蒙矜察,而拙訥之辭,無以上格,肝膈之悃,反歸例讓。批旨靳許,令臣從速察職,臣是抑塞悶鬱,不知所以仰復者。夫量才授任,用人之常法,雖然,人之所蘊,旣難灼見,則試可乃已,是亦一道四字缺有異於此,姸醜莫撓,名價素定,短固不可以使六字缺使工,今臣立朝二十餘年,黔驢之技,已露六七字缺此豈試之後知者哉?且大小之官,雖不可入而後量,六七字缺或長於踐履之後,則以此周旋亦幸無罪,文者七八字缺者也。亦非今日學而明日能者也。缺其中自是空空五六字缺强習之欲,效於當官之日,則敗事僨身,必無四五字缺節士夫大防,如非其分,雖微官末職,不可冒五六字缺者,若是乖謬,名器由臣益輕,有識之憂歎,旣不勝其夥然。臣又强其所不能,冥升而不知避,則譬若駕朽車而上太行之峻,引短綆而汲重泉之水,勞心苦骸,卒無所益,而徒取人之譏笑耳。如臣無似,過蒙特達之恩,致位至此,感激圖報,湯火莫辭。如有一分可堪之望,其何敢連章瀆擾,自速慢蹇之誅哉?昨以金吾兼任,召牌下臨,而重負未解,末由趨承,終未免坐違嚴命,罪戾益重,惶蹙靡容,玆敢更申血悃,仰首哀籲。伏乞离明,俯垂諒察,亟賜遞改,毋使濫授之譏,上累朝廷,負乘之咎,下及微臣。仍勘臣違慢之罪,以重官方,以警具僚,不勝幸甚。批答缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,蒸濕日甚,伏未審夜來,聖候寢睡若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減,而血溺不復放下,眩氣往來之候,比夜有減乎?眼視昏暗特甚之候,亦何如?加味六君子湯五貼,已盡於昨日,今日臣等,與諸醫入診,詳察症候,議定加進當否宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱亦甚之候一樣,而膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眩氣往來及眼視昏暗特甚之候,無減矣。加味六君子湯,非五貼,所可責效,勿爲入診,加進五貼宜矣。
政院達曰,持平宋必恒,昨日引避退待,而大司憲李喜朝,掌令魚有鳳,持平洪禹傳在外,執義尹錫來呈辭,掌令趙鳴謙未肅拜,處置經宿,事甚未安。除在外未肅拜外,呈告人員,卽爲牌招,使之處置,何如?令曰,依。
執義尹錫來達曰,臣伏見大臣箚本,則盛陳守令乘轎之弊,而至以臺臣耳目,只及於閫帥,不及於守令,深加譏斥,臣不勝瞿然之至。本府有統制使金重器罷職不敍達辭,而乘轎,乃其一事也。臣果連達,而若夫守令之犯是科者,則未有所論,只緣見聞之未逮,豈敢强爲區別哉?而今者大臣之言,如此,臣安得晏然於臺次乎?卽因僚臺處置來詣,而臣之被斥,與僚臺無異,臣固自處之不暇,至於處置,非所可論。請令遞斥臣職。答曰,勿辭,退待物論。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱亦甚及膈間不淸利未已,溺道不平之候,復何如?眩氣往來之候,比夜減歇乎?臣等不勝憂煎,惶恐敢啓。傳曰,膈間不淸利之氣差減,而其餘症候及眩氣往來之候,一樣矣。
輔德朴聖輅上書。大槪,臣於直中,得見庭信,臣父宿病之外,添得注夏之症,一日之內,登溷無算。臣自聞此報,方寸煎灼,玆冒萬死仰籲於銅闈之下。乞蒙恩由,得以往省病父於平山府任所,不勝萬幸事。入達。答曰,覽書具悉。爾其依書辭往省焉。
知事李弘述辭職上書。入達。答曰,覽書具悉。大臣箚語,別無深意。卿其勿辭,從速察職。
輔德朴聖輅上書曰,伏以臣父年踰六旬,病不離身,自經前夏毒痢之後,眞元不復於古常,形神漸就於尫澌,寧日無多,藥餌爲事矣。卽得庭信,則臣父宿患之外,添得注夏之症,半旬之內,加減靡常,一日之間,登溷無算,專人於遠地,覓藥於京裏。臣自聞此報,方寸焦灼,不能自定,玆冒萬死疾聲仰籲於銅龍之下。伏乞邸下,俯垂諒察,特許恩由,俾臣得以往省病父於平山府任所,以伸人子至情,不勝萬幸。批答見上
二十六日酉時,王世子坐尊賢閣,承旨持公事入對時,右副承旨李秉常,說書洪龍祚,假注書徐命九,記事官申昉。李秉常進讀修撰南一明,右參贊申銋服制單子。達下。
讀備邊司草記,驪州牧使李裕民,不待議使之催促赴任事。依下。
讀刑曹申目,姜爾豪擊錚原情,放送事。令曰,議處。
讀刑曹申目,邊柱國赴擧時長鎗割斷罪,照律事。達下。
讀御營廳申目,南海縣本廳納米船致敗,拯米待秋改色捧納事。達下。
讀江原監司李箕翊狀達。鬱陵島形止搜討事。達下。
讀刑曹申目,賊人金厚先等五名,徐壬戌等六名,善發等五名,李先業等五名,金缺必等十二名,忠老等七名,明火作賊。二行缺
讀慶三四字缺罪人表景禧機張縣到配事。達下。
又讀慶尙監司吳命恒狀達。罪人曹世奉,巨濟府到配事。達下。
讀知事李弘述上書及輔德朴聖輅上書。答下。遂罷出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·溺道不平之候,其有所減,而血溺不復放下,眩氣比昨有減乎?眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚及熏熱亦甚之候,一樣,而膈間不淸利之氣未已,喉乾朝來止歇,寢睡不寧,而溺道不平之候,無減矣。血溺不復放下,眩氣頗甚,眼視昏暗特甚之候,無減矣,勿爲入診。
政院啓曰,吏曹郞廳來言,今日爲政事,命下。而判書權尙游病不來,參判金興慶在外,參議洪啓迪式暇,不得開政云。判書·參議,竝卽牌招,開政何如?傳曰,允。又達曰,持平宋必恒引避退待,已至兩日,執義尹錫來,昨又引避,處置歸於諫院。而大司諫尹鳳朝在外,司諫趙彦臣呈辭,獻納趙尙絅,正言申晳未肅拜,正言洪鉉輔呈辭入達,不得處置,事甚未安。除在外未肅拜外,呈告人員,卽爲牌招,使之處置,何如?令曰,依。
正言洪鉉輔三度呈辭。入達。遞差。
京畿監司書目,高陽郡守李宜遂,今月二十六日身死事。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱亦甚及膈間不淸利未已,溺道不平之候,復何如?眩氣頗甚,比夜有減乎?臣等不勝憂煎,惶恐敢啓。傳曰,諸症候及眩氣頗甚之候,一樣,而熏熱特甚,呼吸不平矣。
謝恩,右副承旨韓重熙,文學李重協。
弼善金東弼,牌不進,依承傳罷職。
藥房口傳啓曰,昏後熏熱特甚及腹部飽滿特甚,呼吸不平之候,其有減歇之勢乎?惶恐敢啓。傳曰,熏熱特甚,呼吸不平之候,無減矣。以上朝報。
吏批,以韓重熙爲右副承旨,鄭宅河爲正言,任守幹爲刑曹參議,金東弼爲弼善,金礪爲文學,鄭思孝爲晉州牧使,金道浹爲高陽郡守,魚史經爲龍安縣監,李世最爲鐵原府使,金楙爲公州牧使。
兵批,以洪鉉輔爲副司果,崔奎瑞·兪集一爲司直,韓以原·金礪爲副司果。
二十七日酉時,王世子坐尊賢閣,承旨持公事入對時,左副承旨兪崇,說書洪龍祚,假注書徐命九,記事官申昉。兪崇進讀吏曹申目,新除授陜川郡守李世璡,除朝辭赴任事。達下。
讀工曹申目,成才匠人,勿論公私賤,充定使役事,達下。
讀賑恤廳申目,李箕華贈職事。達下。
讀賑恤廳申目,李元和·李始完等上言,置之事。達下。
讀賑恤廳申目,童蒙孫必濟上言,令該曹稟處事,達下。
兪崇仍達曰,觀此賑恤廳回達,則前前慶尙監司金演,以李箕華施賞事,有所狀聞。啓下該廳,此乃年久之事。而今始覆奏,事甚稽緩。賑恤廳當該堂上,推考,何如?令曰,依爲之。遂罷出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,夜來蒸鬱頗甚,伏未審聖候寢睡若何?口淡·脚痺·困惱特甚有加,熏熱·腹部飽滿特甚,眩氣頗甚,膈間不淸利,喉乾·溺道不平之候,其有所減,而血溺不復放下,眼視昏暗特甚之候,亦何如?呼吸不平之候,竹瀝調進龍䐉安神丸之後,頗有差勝之勢乎?昨日夕水刺,終未進御,臣等區區煎灼之忱,何可盡達?今日不可不與諸醫入診,察症候矣。敢此問安,竝爲仰稟。答曰,知道。口淡·脚痺·困惱特甚有加,熏熱·腹部飽滿特甚,眩氣頗甚之候,一樣,而膈間不淸利之氣,亦甚,呼吸不平,猶未快減,喉乾朝來止歇,寢睡無異全失,而溺道不平,別無加減,血溺不復放下,眼視昏暗特甚之候,無減矣。
政院達曰,憲府處置,歸於諫院,而司諫趙彦臣,昨日違牌,旣有只推之命。今又呈辭,不爲行公,更卽牌招,使之處置,何如?令曰,依。
大殿·中殿·世子宮·嬪宮。藥房·政院·玉堂夕問安。答曰,知道,
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,腹部飽滿,熏熱特甚,眩氣頗甚及膈間不淸利,喉乾·溺道不平之候,其有所減,而血溺不復放下乎,眼視昏暗特甚之候,亦何如?呼吸不平之候,比昨快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,眩氣頗甚之候,一樣,而熏熱亦甚,膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,呼吸不平之候,今已差減矣,勿爲入診。
司書金鎭商三度呈辭。入達。遞差。
玉堂箚子。大槪,請持平宋必恒,執義尹錫來,竝令出仕事。入達。答曰,依達。
大殿·中殿·世子宮·嬪宮。藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱亦甚及膈間不淸利未已,溺道不平之候,復何如?眩氣頗甚之候,比夜減歇乎?臣等不勝憂煎,惶恐敢啓。傳曰,諸症候及眩氣頗甚之候,一樣矣。
禁府,李太元拿囚。達。
今日諸承旨持公事入對時,禁府諸堂上,待明朝竝牌招察任事。下令。
奉敎李箕鎭,牌不進,依承傳罷職。
藥房口傳啓曰,卽伏聞差備〈醫〉官所傳之言,則晩後飽滿之候特甚,夕水刺不得進御爲敎云。臣等伏不勝驚慮之至。醫官等,皆以爲,飽滿之氣如是頻發,如此之時,以香附子·赤伏神二料,作降氣茶,進御宜當云。此茶煎入之意,敢啓。傳曰,知道。
二十九日酉時,王世子坐尊賢閣,諸承旨持公事入對時,左承旨丁道復,右副承旨韓重熙,文學李重協,假注書徐命九,記事官申昉。丁道復進讀戶曹草記,曹郞廳,眼同各司摘奸事。達下。
讀漢城府草記,閭家無奪入事。達下。
讀漢城府草記,本府堂上,在外決等公事,不得爲之事。達下。
讀江華留守沈宅賢狀達。朴履仲等三人渰死事。令曰,渰死人等,令本府恤典擧行。
讀忠淸監司權狀達,金召史等十一人渰死事。令曰,渰死人等,令本道恤典擧行。
韓重熙讀忠淸監司權狀達。罪人李忠建平澤縣到配事。達下。
讀禁府申目,藍浦縣監李太元拿囚事。達下讀忠淸監司權狀達。罪人梁貴建瑞山郡到配事。達下。
讀北兵使白時耉狀達,六七字缺等論賞事,達下此以下缺郞廳李觀燮書。郞廳張澍校正。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡·脚痺·困惱·腹部飽滿特甚有加,熏熱亦甚,眩氣頗甚及膈間不淸利,喉乾·溺道不平之候,其有所減,血溺不復放下乎?眼視昏暗特甚之候,亦何如?加味六君子湯五貼,已盡於昨日,依前定奪,仍爲加劑煎入,而今日臣等,與諸醫入診,詳察症候宜當,中宮殿醫女,久未入診,今日亦令醫女入診,宜矣。不勝終宵憂煎,敢此問安,竝爲仰稟。答曰,知道。口淡·脚痺·腹部飽滿特甚有加,熏熱亦甚之候一樣,而眩氣頗甚之候小減,膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候,無減矣。勿爲入診。
禮曹參判金演初度呈辭。入達。給由。
副提學李澤,司諫趙彦臣三度呈辭。入達。遞差。
傳曰,史官二員待命,騎馬六匹立之,外各司內摘奸。
府前達,請亟寢尹宣擧書院勿毁之命,依前回達施行,仍令本道,盡毁其文集板本事。請統制使金重器罷職不敍事。新達殿最之法,至嚴且秘,旣已封啓之後,則一字一語,不得追加褒貶,乃所以嚴黜陟而重其事也。去秋冬等褒貶時,前全羅右水使沈榗,初以一邊將,置於上考,封進啓本之後,乃恕其失儀,覓還啓本於中道,改書下考而送之,使其邊將,果失體貌,則據例論罷,何所不可,而今乃挾其一時之私怒,作此無前之謬擧,處事顚妄,聽聞俱駭,今雖瓜遞,不可無責,請前全羅右水使沈榗罷職。新除授司諫院正言鄭宅河,時在全羅道昌平地,請斯速乘馹上來事,下諭。答曰,不從。沈榗事及下諭事,依達。
藥房再啓曰,腹部受鍼當否,今日會諸醫商議稟定事,昨已啓達矣。臣等卽與鍼醫及藥醫中可與議者,反覆商議,則皆以爲,積聚鍼刺,古方書及我國許任經驗方,多有之,而閭巷間塊積之症,或驗或否,多試於有形處,今日聖候,積聚之有形無形,診察者意見,間或不同,且醫官中,多有未得詳細診察者,聖候右脅間積聚有形無形,必須審定,然後受鍼當否,可以議定云。諸醫之言旣如此,又有未得診察者,則不可泛然在外議定,今日或明日間,臣等,率來診察諸醫入侍,使之詳細診察,稟定於榻前,恐爲得宜,惶恐敢啓。答曰,知道。今日入診。
禮曹判書李觀命上書。大槪,本兼兩任,萬不近似,決無承當之望,冒申血懇,見阻喉司,方切悶蹙,此際又以金吾之任,召牌下降,反覆思惟,終難晏然冒進,坐違召命,罪戾增積,伏乞离明,鐫削臣職,仍勘臣罪,以重官方,以肅朝綱事。入達。答曰,覽書具悉。文衡重任,決難輕遞,卿其勿辭行公。
忠淸監司書目,瑞山兼任泰安呈,以吏曹參判金興慶辭職上書上送事。達。答曰,覽書具悉。卿其勿辭,抑情上來察職。
右副承旨韓重熙書達,臣承令馳往于典獄署,點閱罪囚,則承傳罪人二十二名,刑曹罪人四十六名,咀呪罪人六名,來關罪人五十五名,各司罪人二十二名,合一百五十一名內,幼學黃再昌,宮家田畓收稅時,沮戱事也。松羅察訪崔道文家僮萬根,以其上典受由上京,無意還任事也。譯官張元翼次知介同,軍需銀貸用後,趁不還報事也。鄭旭妻於麟連母金召史,以鄭旭偸食軍布,逃避不現事也。耆老所典僕尙燁妻池召史,益贊妻德只,其夫下去,經年偸食屯稅,無意上納事也。常漢車景運,凌辱士夫事也。幼學申輶·申致龍,面辱法官事也。女人富英·旕德,其夫敗船後,逃走不現事也。驛吏金廷三·韓廷建,驛馬改立時,不助添價事也。興陽屯典僕李行俊,戊戌條未收,累次定日,遷就不納事也。徐時俠·沈斗必·吳次善·韓壽賓·秋萬根,染病人捧錢,率養家內事也。金石屎·金得伊,士夫家作拏事也。部書員朴守英妻朴召史,池信貴妻李召史,其夫璿源譜略世系單子,不爲修納事也。韓世樑·盧三乭屎,相位過去時,踞坐事也。鄭益昌,他奴婢盜賣證參事也。權勵妾,上典辱說事也。庫子黃貴永妻尹召史,其夫磁器進上不謹事也。以上二十九名罪狀,俱不至大段,臣仰體邸下欽恤之意,竝卽放釋,其餘罪人所犯,俱係緊重,皆爲仍囚,而當此盛暑,罪囚之一向淹滯,殊甚可慮,竝令該曹,趁速覈處,且伏聞典獄囚徒外,刑曹及各衙門拘留罪人,其數亦多云,依例放送之意,分付何如?達依達。
忠淸監司書目,淸風呈,以左議政權尙夏辭職上書上送事。達。答曰,覽書具悉卿懇。聞卿有疾,慮念方深,神明所扶,自至痊平,欣幸曷已,綱目未及卒業,故欲爲繼講矣。書辭如此,令侍講院,更問于師·賓客稟處,前後敦勉,不啻懃懇,而情志不孚,造朝愈邈,缺然慙恧,曷可云諭,卿其深念一體相須之義,亟回遐心,幡然就道,用副余如渴之望。仍令曰,史官往諭。
吏曹啓曰,臺諫有闕,政事,取稟。傳曰,再明日爲之。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱·腹部飽滿特甚有加,熏熱亦甚及膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?眩氣頗甚之候,比夜減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱·腹部飽滿特甚有加,熏熱亦甚之候,一樣,而膈間不淸利之氣未已,喉乾朝來止歇,寢睡不寧,而溺道不平,別無加減,血溺不利放下,眼視昏暗特甚之候,無減,眩氣比昨,無益減之勢矣。勿爲入診。
判決事呂必容三度呈辭。入達。遞差。
府前達,請亟寢尹宣擧書院勿毁之令,依前回達施行,仍令本道,盡毁其文集板本事。請統制使金重器,罷職不敍事。新達,守令立碑之禁,朝令至嚴,而紀綱漸弛,禁令不行,識者之寒心,固已久矣。臣頃於承召之路,行過素沙,適見道傍有一石碑,乃時任庇仁縣監韓五章頌政碑也。此事旣有邦家禁制,則去後竪碑,尙且不可,況時在任所者乎?此固可駭之甚,而至於踰越他境,建立通衢,以爲誇視行路之資者,非但民習不美,五章,身爲官長,說其讚己,而不能禁抑之罪,在所難免,請比仁縣監韓五章,罷職不敍。答曰,不從。末端事,依達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱·腹部飽滿特甚有加,熏熱亦甚及膈間不淸利未已,溺道不平之候,復何如?眩氣比昨益減乎?臣等不勝憂煎,惶恐敢啓。傳曰,熏熱之候有加,其餘症候一樣,而眩氣無加勝之勢矣。
吏曹假郞廳金益謙,皇甫仁·金宗瑞復官爵當否,左議政權尙夏處問議事,忠淸道淸風地出去。
假注書徐命九有頉,代金龍慶·柳壽垣·黃梓。
假注書李聖天出使,代朴弼夔·金始燁·尹光天。
吏曹判書權尙游上書。大槪,病情益苦,銓職久曠,乞蒙速賜恩遞,以幸公私事。入達。答曰,覽書具悉。卿其勿辭,調理行公。
左部承旨兪崇上書。大槪,臣於擊錚人原辭,有不敢晏然者,玆將事實,仰暴危懇,乞遞臣職,以靖私義事。入達。答曰,覽書具悉。訟者侵斥,不足爲嫌,爾其勿辭,從速察職。
全羅監司書目,道內癘疫,一向熾蔓,至於方痛一千九百六名,物故一百五十四名之多,農時民事,極爲慘然事。
京畿監使書目,道內各邑,去五月二十四日·二十七日大雨,而間多暴注,水邊田畓,多被覆沙·浦落·水侵之患,田穀亦爲不實,至於木花,則雨水連仍,擧皆消瀜,更無可望。麻田郡段,蟲災熾發,農事可慮事。以上朝報
備邊〈司〉達曰,廣州府尹李萬稷,除授已久,尙不出肅,聞以頃日傳敎內,守禦使變通之事,不敢赴任云,此事稟定,當在聖候稍間之後,不可以此,有所等待,數日內出肅,仍爲辭朝之意,分付,何如?答曰,依。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,夜來蒸鬱轉甚,伏未審聖候,寢睡若何?口淡·脚痺·困惱·腹部飽滿特甚有加,熏熱亦甚及膈間不淸利,喉乾·溺道不平之候,其有所減,而血溺不復放下乎?眼視昏暗特甚之候,亦何如?眩氣往來之候,比昨漸減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱·腹部飽滿特甚有加,熏熱亦甚之候一樣,而膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,眩氣往來矣。勿爲入診。
禮曹參判金演再度呈辭。入達。加給由。
政院啓曰,吏曹郞廳來言,今日爲政事命下,而判書權尙游陳書受由,參判金興慶在外,參議洪啓迪遭服制,不得開政云,參議洪啓迪,牌招開政,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱·腹部飽滿特甚有加,熏熱亦甚及膈間不淸利未已,溺道不平之候,復何如?眩氣往來之候,比夜益減乎?臣等不勝憂煎,惶恐敢啓。傳曰,熏熱之候有加,而其餘症候一樣,眩氣往來之候,無加勝之勢矣。
司直金錫衍辭職上書。入達。答曰,覽書具悉。所帶將任,不宜輕遞,卿其勿辭,從速察任。
今日諸承旨,持公事入對時,大提學李觀命,待明朝牌招察任事下令。以上朝報
吏批,以李鳳翼爲司諫,黃龜河爲兵曹參議,洪錫輔爲判決事,金相玉爲校理,宋成明爲宗簿正,李仁復爲弼善,金礪爲司書,李深爲義禁都事,洪禹齊爲司僕判官,韓世箕爲仁川府使,全命三爲庇仁縣監。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡·脚痺·困惱·腹部飽滿特甚有加,熏熱亦甚及膈間不淸利未已,喉乾·溺道不平之候,其有所減,而血溺不復放下乎?眼視昏暗特甚之候,亦何如?眩氣往來之候,比昨漸減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱·腹部飽滿特甚有加,熏熱亦甚之候一樣,而膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,而眩氣往來矣。勿爲入診。
政院達曰,今日賓廳次對時,兩司當爲進參,而大司諫尹鳳朝,正言鄭宅河在外,司諫李鳳翼,獻納趙尙絅,正言申晳未肅拜,諫院無行公之員,除在外外,未肅拜人員,竝卽牌招,以爲推移入參之地,何如?令曰,依。
司諫李鳳翼,獻納趙尙絅,正言申晳,牌不進,罷職傳旨。傳曰,只推勿罷。
令曰,大臣·備局堂上引接,引接時判義禁宋相琦,卽爲牌招察任,知義禁申銋改差,以無故人差出事,及弼善李仁復,司書魚有龍,卽爲牌招察任事,下令。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱·腹部飽滿特甚有加,熏熱亦甚及膈間不淸利未已,溺道不平之候,復何如?眩氣往來之候,比夜漸減乎?臣等不勝憂煎,惶恐敢啓。傳曰,熏熱及困惱特甚之候有加,其餘症候一樣,而眩氣往來之候,無加勝之勢矣。
令曰,吏判家,遣鍼醫看病書。達。
藥房口傳啓曰,夕間伏聞入侍醫官所傳之言,則聖候熏熱·困惱·腹部飽滿等症有加,繼又伏聞下醫官之敎,則腹部飽滿特甚有加,夕水刺不得進御云,俄間諸症,更何如?諸醫等皆以爲,如此之時,五子茶進御,則庶有降氣之效云,此茶卽爲煎入之意,敢啓。傳曰,知道。
大臣·備局堂上引接時,工曹判書閔鎭厚所達,頃年崔啓翁爲輔德時,上疏論驛路凋殘之弊,而請罷道先生乘馹之例,備局回啓許施,兵曹行關知委,而終無擧行之實,殊甚未安,此必由於回啓文字不出朝報而然,故敢此陳達,乞以臣之此言,出於朝報,以爲申飭遵行之地,何如?令曰,依爲之。
又所達,臣頃忝禮曹,欲有所達而未及矣。今雖移職,請陳之,凡朝家大小事,自有典章,故大典有所謂用文字式,而以爲同等以下用關,以上用牒呈,七品以下用帖云,其次序之明白,有如是矣。獨通信使·接慰官,通關於禮曹,通信使,不過堂上三品官,而至於接慰官,又是堂下,則何可與正二品衙門通關乎?大典又以爲,外官於奉命使臣,用牒呈,想其通關,必以奉命爲重,而外官之於奉命使臣,待之固有別矣。奉命使臣之於京衙門,不當援此爲例,此必出於一時謬規,因循不改而然,今後則通信使·接慰官,移文禮曹時,必用牒呈事,定式施行,何如?令曰,依爲之。以上朝報
令曰,大臣·備局堂上引接入對時,右議政李健命所達,諸道還上居末守令決杖事,自前定式施行矣。今番捧未捧狀達畢到,而旣經赦令,自前經赦,則以宥旨前事竝勿論,今亦置之之意,敢達。令曰,依爲之。
又所達,平安監司李肇狀達,義州府尹金有慶牒呈內,今番使行回還時,人馬入送柵門之際,朴成位所持銀兩,見捉於搜檢之時,其數二十兩矣。譯官金景興件記中,旣以從人書錄,則雖不可直加以犯越之罪,潛商一款,旣犯禁令,不可不依律杖配,而銀子依狀達,自灣府屬公,何如?令曰,依爲之。
工判閔鎭厚所達,關防養木,有勝築城,故甲申年間,行關嶺南,鳥嶺樹木,別爲長養矣。近聞禁令解弛,一任偸斫,或出棺板,或造家舍,未免濯濯云,其偸斫者,摘發狀聞,從重科〈罪〉後,更加禁養之令,分付本道,何如?令曰,依爲之。
大臣·備局堂上引接入對時,行工曹判書閔鎭厚所達,通信使不過堂上三品官,而至於接慰官,又是堂下,通關於禮曹,今後則通信使·接慰官,移文禮曹時,必用牒呈事,定式施行,何如?令曰,依爲之。
上在慶德宮。停常參·經筵。
夜一更,月犯太微東垣第二星。
大殿·中殿·世子宮,藥房·政院·玉堂·二品以上〈六曹〉問安。答曰,知道。嬪宮,藥房·政院·玉堂問安。答曰,知道。藥房啓曰,日氣蒸鬱轉甚,伏未審夜來,聖候寢睡若何?口淡·脚痺·困惱特甚有加,熏熱特甚及膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?腹部飽滿特甚有加,呼吸不平之候,茶飮進御後,漸益減歇乎?昨夕水刺,終未進御,就寢在於夜深之後,臣等一倍焦煎之忱,何可盡達,今日不可不與諸醫入診,詳察症候矣。不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,熏熱特甚之候一樣,而腹部飽滿特甚有加,呼吸不平之候,比昨減歇,膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,眩氣往來矣。勿爲入診。
禮曹參判金演三度呈辭。入達。遞差。
昨日引接時,執義尹錫來所達,請亟寢尹宣擧書院勿毁之命,依前回達施行,仍令本道,盡毁其板本事。令曰,勿煩。又所達,請統制使金重器罷職不敍事。令曰,勿煩。
右承旨趙鳴鳳上書。大槪,臣於兩朔供劇之餘,猝患暑癨,頭腦如碎,吐瀉兼發,時時昏窒,若將垂盡,委頓床褥,晝夜叫苦,多施藥餌,有加無減,旬月之內,實無復起爲人之望,玆敢疾聲仰籲於离明之下,伏乞邸下,復諒臣情病之難强,亟令鐫遞臣職名,以延殘喘,以安微分事。入達。遞差。
領議政金昌集箚子。大槪,疾病添劇,闕禮廢職,乞遞臣職,仍治臣罪事。入達。答曰,覽箚具悉卿懇。卿之所患,予已知之,不得進參,有何所傷,筋力尙强,秋涼後自可蘇完,勿復以疾病爲辭,亦勿待罪,安心善攝,俟間視事,無孤予倚毗之誠。仍令曰,史官往諭,遣御醫看病。
假注書崔有頉代,申·尹光天·姜必愼。
昨日引接時,右議政李健命所達,頃日因臣所達,校書館列聖誌狀校正事,使校理金雲澤主管,而非其本館官員,故下吏多有不卽擧行者,金雲澤宜差本館兼校理,俾專監董,而此望,非銓郞則不擬,在京無故人不多,以此請擬外任,亦似重難,故銓曹不得差出矣。金雲澤旣是曾經之人,以單望啓下,使之主管,則似當着實,故敢達。令曰,依爲之。又所達,諸道還上居末守令決杖事,自前定式施行矣。今番諸道捧未捧狀達畢到,而旣經赦令,自前經赦,則以宥旨前事,竝勿論,今亦置之之意,敢達。令曰,依爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,熏熱·腹部飽滿特甚及膈間不淸利未已,溺道不平之候,復何如?眩氣往來之候,比夜漸減,而呼吸不平之候,已盡快減乎?臣等不勝憂煎,惶恐敢啓。傳曰,諸症候一樣,而眩氣往來,無加勝之勢,呼吸不平之候,亦未快減矣。
吏曹啓曰,承旨有闕,政事取稟。傳曰,明日爲之。
咸鏡監司書目,道內自安邊至慶興等二十一邑及三·甲,雨水連仍,水災頻數,立苗軟莖,各穀擧皆沈沒,盡爲消瀜,更無回蘇之望,前頭民事,極爲可慮事。又書目,道內染病元數九千四百九十八名內,方痛六千五十九名,向差二千七百十二名,死亡七百二十七名,當此農節,染病如是滋熾,寢息無期,誠爲可慮,而至於慶興段,以地盡極邊之邑,上年年事,比他邑尤甚之中,今此癘疫,又如是益熾,前頭形勢,尤爲悶慮事。
全羅監司書目,本道各邑得雨,或有不足處,或有太過處,而當此農節,列邑之癘疫猶盛,珍島蟲災之熾發,俱極悶慮事。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱·腹部飽滿特甚有加,熏熱特甚及膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?呼吸不平之候,漸益快減乎?加味六君子湯,已進十五貼,而飽滿之候,有加無減,諸醫不無變通之議,今日臣等,不可不與諸醫入診,詳察症候,議定繼進之藥矣。不勝終宵憂煎,敢此問安,竝爲仰稟。答曰,知道。口淡·脚痺·困惱·腹部飽滿特甚有加。熏熱特甚之候一樣,而膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下,眼視昏暗特甚之候無減,呼吸不平之候,今已差減矣。
判決事洪錫輔上疏。大槪,敢暴湖南殿最,不敢冒當之由,附陳病難供職之狀,冀蒙矜許事。入啓。答曰,省疏具悉。湖南殿最,令新監司待限滿封啓,爾其勿辭,卽出察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,臣等入診退出後,會議諸醫商議,則皆以爲,加味六君子湯十五貼進御,而別無其害,便道稍似平順,五貼加進宜當云,此藥仍爲煎入之意,敢啓。傳曰,知道。以上朝報
吏批,以趙榮福爲同副承旨,李澤爲兼知義禁,趙鳴鳳爲春川府使。
藥房入診時,提調閔鎭遠所啓,頃年濟州,連値慘凶,朝家別爲軫念,船粟往哺者,幾至二十萬石,京廳及湖南穀物,蕩竭無餘,後或逢凶,以何穀而救活耶?事必預爲區劃,然後可無臨急狼狽之患,聞曾經濟州守令者之言,則其地錢貴,若備置四五萬兩錢,凶年使本州民人,以此錢,或貿穀或貿魚藿,出陸轉販,則不勞朝家之軫念,而自可全活,秋後還捧其錢,則亦可備日後賑資云。此言誠然,而數萬兩錢,亦無出處,自前有鑄錢之議,而爲慮奸弊之難杜,持難未果矣。濟州僻在絶島,有異京衙門,防奸之道,似勝於他處,只令牧使,親率解事軍官監鑄,而自朝家隨便顧助其物力,則庶成矣。令廟堂稟處,何如?上曰,鑄錢之說似好,令廟堂稟處。
上在慶德宮。停常參·經筵。
大殿·中殿·世子宮·嬪宮,政院·玉堂問安。答曰,知道。藥房啓曰,蒸炎無前,伏未審夜來,聖候寢睡,若何?口淡·脚痺·困惱·腹部飽滿特甚有加,熏熱特甚及膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?呼吸不平之候,已盡快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱·腹部飽滿特甚有加,熏熱特甚之候一樣,膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下,眼視昏暗特甚之候無減,呼吸不平之候,猶未快減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱·腹部飽滿特甚有加,熏熱亦甚及膈間不淸利未已,眩氣往來,溺道不平之候,復何如?呼吸不平,比夜快減乎?臣等不勝憂煎,惶恐敢啓。傳曰,晩後諸症候一樣,而呼吸不平猶未快減之候,亦一樣矣。
初八日酉時,王世子座尊賢閣,承旨持公事入對時,同副承旨趙榮福,弼善李仁復,假注書申,記事官申昉。趙榮福進讀兵曹草記,趙得龍擊錚,守門將推考事。令曰,依。
讀兵曹草記,崇義門北邊松木顚仆斫去事。令曰,知道。
讀典設司草記,遮帳令戶曹改造,諸員朔戶災減之代,令惠廳劃給事。令曰,依。
讀京畿監司狀達,永平呈,以烽燧軍朴鳳先爲虎囕死。抱川呈,以騎兵金必立爲虎囕死事。達下。
讀江原監司李箕翊狀達,平昌郡大聖殿,處處滲漏,東西廡,亦多腐傷,修改時,告由移還安祭香燭下送事。達下。
讀江華留守沈宅賢狀達,色渝木三十二同,發賣取利,以除漁戶身役事。達下。
讀江華留守狀達,長寧殿畢修改事。達下。
讀慶尙道左兵使李汝玉狀達,數字缺以私奴鄭以立爲虎囕死事。達下。
讀慶尙監司吳命恒狀達,安陰縣監李宜祿,親年七十,依例令該曹稟處事。達下。
讀全羅道雲峯討捕使申目,囚推考覆罪人裵德正等身死檢屍事。達下。
讀賑廳申目,咸鏡道朴尙儉,自備貢物補賑,而未蒙賞典,令本道相考,貢物還爲出給事。達下。
讀備局申目,慶尙前監司李㙫狀達,一論柒谷官廳之當移平地,一論義城軍餉之當移本邑事。達下。
讀公事訖,諸臣以次退伏。令曰,承旨進前,榮福進前伏。令曰,日氣甚熱,自明日承旨勿爲入對,凡公事流入,可也。榮福曰,然則承旨自明日,勿爲持公事入對乎?令曰,唯。榮福曰,承旨旣不入對,則凡公事當隨到流入乎?令曰,依爲之。
遂退出,退出後,以司鑰傳言曰,俄者誤爲下令矣。自明日承旨還爲持公事,逐日入對。榮福覆達曰,纔承承旨勿爲入對,公事流入之敎,故方爲書出下令矣。今者又有還爲入對之敎,若又書出,則似涉顚倒,前後下令,竝不書出之意。達下。令曰,知道。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,急雨翻盆,蒸炎未滌,伏未審夜來,聖候寢睡,若何?口淡·脚痺·困惱·腹部飽滿特甚有加,熏熱特甚及膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?呼吸不平之候,已盡快減乎?今日臣等,與諸醫入診,詳察聖候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱·腹部飽滿特甚有加,熏熱特甚之候一樣,而膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下,眼視昏暗特甚之候無減,呼吸不平之候,漸減矣。勿爲入診。
敦寧都正金昌錫初度呈辭。入達。給由。
慶尙監司書目,開寧呈,以本邑居禁保金義健家牛産死犢,一體兩頭·兩目·兩鼻·兩口。事係變異事。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱·腹部飽滿特甚有加,熏熱特甚及膈間不淸利未已,眩氣往來,溺道不平之候,復何如?呼吸不平之候,比夜快減乎?臣等不勝憂煎,惶恐敢啓。傳曰,腹部飽滿特甚有加,熏熱特甚,晩後差勝,其餘症候一樣,而呼吸不平之候,漸益差減矣。
傳曰,靈壽閣造成時,主管堂上·監役官·上樑文製述官·扁額書寫官及員役·工匠等,竝書啓。
諸承旨持公事入對時,右副承旨李秉常所達,臺閣之承牌而入,呈告而出者,已是近來謬例,而此雖出於或有一時情病,而亦不敢坐而違牌之意,至於不待牌招,自來監茶,則其無疾病情勢,可知,而不爲詣臺傳達,旋卽呈單,自外退去,極涉無謂,以此傳達之日,至爲稀少,事亦未安,今後另加申飭,俾無此弊,何如?令曰,依爲之。又所達,各該司若非都提調衙門,不敢草記,而或有不得已變通之事,則提調親詣兒房傳啓,自是古例,而近來此規漸廢,該司任自草記,揆以事體,殊未妥當,自今以後,依前定式,都提調衙門外,毋得草記事,更加申飭,何如?令曰,依爲之。
酉時,王世子坐尊賢閣,承旨持公事入對時,右副承旨李秉常,說書洪龍祚,假注書申,記事官申昉。李秉常進讀禮曹草記,卽接愍懷墓守衛官所報,則本墓守護軍等,上年夏秋,全廢農業,今皆阻飢,本官所納復戶草價米,萬無徵出之路,依他陵墓例減除云。自前各陵墓復戶草價米,旣有減除之規,則今此本墓守護軍復戶草價米,獨爲仍存,事涉不均,貧殘墓卒,宜有稱冤之端,此亦一體減除事,分付該廳,何如?令曰,依。
讀禮曹草記,卽接通德郞李碩周,成平副守渾呈單,則以爲以同宗之親,同里居生,常常對話之際,計其寸數,則相爲十八寸兄弟,而碩周無子,渾子時卨,求爲繼後,故不復相考世牒,率爾許諾,至於成出文案矣。其後碩周同生兄碩聃,亦以無後,慶陽君繼胤之孫廷明,爲其養子,廷明卽渾之十寸孫也。渾之孫行,爲碩周兄之養子,則渾之子,不當爲碩周之子姪行也。以此致疑,卽取璿源寶錄,考准派流,則碩周與渾,爲十七寸叔姪行,而渾之子於碩周,爲十八寸兄弟也。父子大倫,不能詳愼審察,有此差誤,莫非矣職等率爾無識之罪,而事係倫常,不可仍置,斯速入達變通事,縷縷竝呈,當初不爲詳考系牒,以兄弟之行,作爲繼後與受者,極爲無識妄率,而覺察呈單之後,則父子大倫,不可以當初誤着之故,仍循遷就,以致人紀之紊亂,碩周之養子時卨,依願罷繼,葉作及立案,竝爲爻周,何如?令曰,依。
讀慶尙監司吳命恒狀達,罪人尹漢彬尙州牧到配事。達下。
讀慶尙監司吳命恒狀本,山陰定配罪人李會元,物故檢屍事。達下。
讀禮曹申目,折衝方載宇繼后事,忠義衛李萬秀繼后事,故將仕郞金夢奎繼后事,學生鄭恬繼后事,業武李壽稱繼后事,前縣監崔翼齊繼后事,通德郞李基華繼后事,故敎授金鳳來繼后事,折衝方載宙繼后事,幼學鄭思淳繼後事,故通德郞李億齡繼后事,幼學吳命大繼后事,宣務郞朴時敏繼後事,學生梁居雄繼後事。竝達下。
讀公事訖,李秉常起伏達曰,各該司若非都提調牙門,則不敢草記,而或有不得已變通之事,則提調親詣兒房傳啓,自是古例,而近來此規漸廢,該司任自草記,揆以事體,殊未妥當,自今以後,依前定式,都提調牙門外,毋得草記事,更加申飭,何如?令曰,依爲之。
疊又達曰,臺閣之承牌而入,呈歸而出者,已是近來謬例,而此猶出於或有一時情病,而亦不能坐以違牌之意,至於不待牌招,自來監茶,則其無疾病情勢可知,而不爲詣臺傳達,旋則呈單,自外退去,極涉無謂,以此傳達之日,至爲稀少,事亦未安,今後另加申飭,俾無此弊,何如?令曰,依爲之。竝出擧條遂退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡·脚痺·困惱·腹部飽滿特甚有加,熏熱特甚及膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?呼吸不平之候,已盡快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿,熏熱特甚之候一樣,而膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下,眼視昏暗特甚之候無減,呼吸不平之候,快減矣。勿爲入診。
持平宋必恒達曰,臣冒叨言責,曠日虛帶,痼疾在身,無路供仕,尋單請急,實出於萬不獲已,而監察茶時,已至多日矣。因此而輒煩請牌,亦非分義之所敢安,故昨朝强疾監茶,因欲詣臺之際,猝患暑癨,腸肚如刺,吐瀉無算,頃刻之間,若將昏窒,以此病狀,決無詣臺之望,故僅過茶坐,扶曳還家,而若其失職之責,不待人言,而臣方自訟矣。伏聞昨日入對時,喉司之臣,以自來監茶,自外退去,大加非責,至斥之以無謂,臣聞來,不勝瞿然慙悚之至,旣赴茶坐,則詣臺傳達,自是次第事也。臣雖迷劣,非不知自外退去之爲未安,而疾病之來,人所難免,則雖欲自力,其勢末由也已,苟非然者,咫尺臺廳,何憚不進,而自速人言乎?此雖出於一時相規之意,而若臣引疾徑歸之罪,固無所逃矣。何可一日淟涊於言責之地,以貽臺閣之羞哉,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?眩氣往來之候,比夜減歇乎?臣等不勝憂煎,惶恐敢啓。傳曰,諸症候晩後一樣,而眩氣往來之候,亦無益減之勢矣。以上朝報
備邊司達曰,因平安監司李肇狀達,義州潛商人朴成位,旣犯禁令,杖配之意,定奪矣。今聞譯官金景興,因爲共囚云,朴成位雖入於景興從人件記中,而此非景興干犯之事,故元無竝譯官請罪之語,而無罪衣冠之人,該曹書吏,任意囚禁,事極駭然,當該書吏,自本司分付該曹,各別科罪,堂上郞廳,亦難免不察之失,竝推考,何如?令曰,依。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦如何?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱·膈間不淸利之氣,未已,喉乾朝來止歇,寢睡不寧,而眩氣往來,溺道不平,別無加減,血溺不復放下,眼視昏暗特甚之候,無減矣。勿爲入診。
敦寧都正金昌錫再度呈辭。入達。遞差。
備忘記,靈壽閣造成時,主管堂上知事任埅半熟馬一匹,知事姜錫兒馬一匹,上樑文製述官提學李觀命半熟馬一匹,扁額書寫官右參贊申銋熟馬一匹賜給,監役官繕工監役宋宗錫六品遷轉,上樑文書寫寫字官李爾芳上弦弓一張賜給,監董算員李時彬,藥房高挺參,米布從優題給,員役·工匠等,米布分等磨鍊題給。
禁府,金鼎鳴拿囚。達。
政院達曰,持平宋必恒,昨日引避退待,而大司憲李喜朝,掌令魚有鳳,持平洪禹傳在外,執義尹錫來呈辭,掌令趙鳴謙,朝者入來引避,觀其措辭,與承旨所達之意有異,故退却不捧,則仍爲呈辭出去,處置經宿,事甚未安,除在外外,呈告人員,竝卽牌招,使之處置,何如?令曰,依。
同副承旨趙榮福上書。大槪,臣於昨日仕退之路,落馬重傷,右手拇指,至於違節,渾臂皆浮,不能運用,旬日之內,差復無望,伏乞离明,亟許鐫遞,俾得安意醫治事。入達。遞差。
執義尹錫來達曰,臣痼疾纏身,衰塌轉甚,言責之職,自知不似,而累朔虛帶,無計卸免,尋單縮伏,一味惶愧矣。日昨入對時,喉司之臣,以臺閣之承牌後呈告,謂之謬例,而辭語之間,譏斥頗深,臣誠瞿然,繼之以慙恧也。夫情地病形,若或難强,則雖不敢坐犯違傲,而亦不可仍據職次,黽勉而進,自處而退,蓋其事勢,不得不已,而實未知其爲大段謬誤之歸矣。臣之居臺最久,病情尙苦,承牌後呈告者,蓋嘗屢矣。而今者承宣,斥以謬例,身居臺閣,旣循謬習,更何顔面,淟涊臺地,今以僚臺處置,承牌來詣,而臣亦被斥中人,臣何敢可否於其間乎?旣不得處置,則決不可仍冒,請令遞斥臣職。答曰,勿辭,退待物論。
掌令趙鳴謙達曰,臣本庸魯,百無一能,屢玷臺地,絲毫莫裨,居常愧懼,若隕淵谷,近患毒痁,症情危惡,日尋長單,見阻喉司,進退路窮,悶蹙方切矣。昨伏聞入對承宣,以臺閣之承牌而入,呈告而出,有所陳達,大加非斥,責之以謬例,臣於是,不勝瞿然慙恧之至,臣頃於召牌之下,不敢坐違,强疾祗肅,而病情適又添劇,僚臺旣有詣臺,故臣果呈單退歸矣。今者譏斥之言,若是深緊,其在廉義,不可一日淟涊,朝者詣臺自列,喉司不諒,終至退却,此無非如臣疲劣,忝居臺端,見輕同朝之致,難冒之勢,更加一層,卽因僚臺處置,嚴召繼降,怵分畏義,不得不黽勉來詣,而臣之所被謬例之斥,非比尋常,則固宜自處之不暇,何敢參涉於處置,重損臺體乎?以此以彼,決不可一刻冒居,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?眩氣往來之候,比夜減歇乎?臣等不勝憂煎,惶恐敢啓。傳曰,諸症候一樣,而膈間甚不淸利,眩氣今日晩後,比昨夕頻頻往來矣。
忠淸監司書目,忠州呈,以判尹鄭澔病重上去不得事。達。令曰,卿其調理上來事,回諭。
吏曹啓曰,承旨有闕,政事取稟。傳曰,明日爲之。
藥房口傳啓曰,伏聞差備醫官所傳之言,初昏後又有呼吸不平之候云,臣等伏不勝驚慮之至,伏未審俄間,腹部飽滿特甚有加,膈間甚不淸利,眩氣往來,呼吸不平之候,或有減歇之勢乎?惶恐敢啓。傳曰,腹部飽滿特甚有加,膈間甚不淸利,眩氣往來,呼吸不平之候,一樣矣。
酉時,王世子坐尊賢閣,承旨持公事入對時,右承旨兪崇,文學李重協,假注書申,記事官申昉。兪崇進伏,李重協陞拜之際,嚴敎已降,厲聲曰,承旨安敢乃爾,承旨還爲退去,今日趙榮福,何不入來耶?何敢如是耶?承旨勿爲入對,斯速退去,斯速退去,承旨無狀且過甚,諸承旨當盡爲拿問矣。雖無承旨,何以裁決,留置公事,斯速退去,史官亦竝退去,可也。崇起伏達曰,今日嚴旨,猝然震疊,實未知端緖,敢請明白下令,欲知罪名而退去矣。令曰,六承旨當竝爲弇問,斯速退去,崇退出。重協進伏曰,小臣忝在宮官之列,故不敢不達,伏見邸下,辭氣過激,擧措輕遽,平時恐欠涵養之工,臣竊惜之,承旨若有罪過,則固當明白下令,而旣許入對,旋令退出,不但事甚顚倒,亦乖於接下之道,伏望少霽嚴威,使之還入,從容下令。令曰,史官斯速退去。又令曰,竝退去,何也。重協及史官二字缺當職除授,一論營軍官鄭齊奎,貸出營儲取利,減田租加資事。令曰,依達。
讀刑曹申目,賊人指捕官奴依事目免賤,其餘加資事。達下。
讀刑曹申目,賊人金得卜等物故,其時討捕使推考事。達下。
讀刑曹申目,賊人指捕未滿數者施賞事。達下。
讀公事訖,兪崇離次拜伏而達曰,小臣雖甚無狀,粗知事君之道矣。君臣猶父子,子雖不肖,父當諄諄誨責,俾知罪過宜矣。俄者嚴敎之下,臣誠惶惑,未諳旨意之所在,未知因何事,而下令如是乎?以趙榮福事爲敎,豈以其遽遞爲未安耶?榮福果有實病,故辭本入達矣。君臣猶父子,必須明降徽旨,使群下,曉然知嚴敎之本意,何如?終無發落仍達曰,人君宜愼喜怒,易發難制者,惟怒爲然,才者威怒暴發,大欠和平,伏願平心,加意惕厲。又無發落崇退伏。重協進達曰,俄者雷威嚴重,辭氣過激,草草陳戒,不得回聽,方切惶恐矣。卽賜開納,仍令還入,孰不欽仰大聖人作爲,但喜怒易發難制,先儒曰,懲忿如摧山,爲最難,須加工夫,辭氣之間,務令得中,何如?答曰,當留意焉。
重協又達曰,召對停止,已至多日矣。近來聖候諸節有加,嘗藥憂遑之中,兼又代理庶務,實少閒隙,而第作轍,最妨工夫,綱目繼講,已有下令,而此書卷秩浩多,累年進講,迄未過半,誠恐未易了當,召對異於書筵,自前隆寒盛暑,亦不廢之,日氣甚熱時,則召對於景賢堂弘敞處所,而疲勞之時,則雖二三板,必須逐日講讀,無所間斷,以做不息之工焉。令曰,唯。遂以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,夜氣蒸濕轉甚,伏未審聖候,寢睡,若何?口淡·脚痺·困惱·腹部飽滿特甚有加及膈間不淸利,熏熱·喉乾·眩氣頻頻往來,溺道不平之候,其有所減,而血溺不復放下,呼吸不平之候,益有減歇之勢,而眼視昏暗特甚之候,亦何如?加味六君子湯五貼,已盡於昨日,證候又似有加,今日臣等,與諸醫入診,詳察證候,議定加進當否宜當。中宮殿所進加味生脈散,已過三十貼,伏聞聖敎,有議定加進之命,諸醫亦以爲暑月,此藥不可不連進云,此藥當依聖敎,仍爲劑入矣。臣等不勝終宵憂煎,敢此問安,竝爲仰稟。答曰,知道。口淡·脚痺·困惱·腹部飽滿特甚有加,膈間不淸利之氣一樣,而熏熱未已,喉乾朝來止歇,寢睡不寧,而溺道不平之候,別無加減,血溺不復放下,眩氣頻頻往來及眼視昏暗特甚之候無減,呼吸不平,猶未快減矣。勿爲入診。加味六君子湯,加進五貼,宜矣。
吏曹假郞廳金益謙,皇甫仁·金宗瑞復官爵當否,左議政權尙夏處問議後,入來。
令曰,吏判家,更遣鍼醫看病。
禮曹,前牧使李世祥,今月初十日卒逝云,已行從二品實職,弔祭致賻,依法例擧行,何如?令曰,依所達施行。
右承旨兪崇初度呈辭。入達。給由。
玉堂箚子。大槪,請持平宋必恒遞差,執義尹錫來,掌令趙鳴謙,竝令出仕事。入達。答曰,依達。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱·腹部飽滿特甚有加及膈間不淸利,熏熱未已,溺道不平之候,復何如?眩氣頻頻往來之候,其有所減乎?呼吸不平之候,比夜快減乎?臣等不勝憂煎,惶恐敢啓。傳曰,諸症候一樣,而呼吸不平之候,亦未快減矣。
令曰,左相家,遣御醫持藥物看病,連爲書達。
吏曹啓曰,臺諫有闕,政事取稟。傳曰,再明日爲之。
今日承旨持公事入對時,說書洪龍祚,明日待開門牌招事。下令。以上朝報
吏批,以黃龜河爲同副承旨,魚有龍爲安陰縣監。
申時,王世子坐尊賢閣,承旨持公事入對時,同副承旨黃龜河,弼善李仁復,假注書申,記事官申昉。黃龜河進讀,司僕寺官員,以都提調意達曰,曾於丙申大殺之年,各牧場牧卒,地方官別無與他民,一體賑救之事,故監牧官擧皆告急於本寺,而連歲凶荒,稅入太縮,遺儲蕩竭,實無除出接濟之策,或以若干銀錢,換得賑廳穀物,參酌分給於各場,而以此不足爲全活之資,其間窘迫之狀,有不可言矣。至於南陽大阜牧場,則飢饉之慘,尤有甚焉,不得不請得賑廳空名帖十五張,以爲募粟繼賑之地,而至於末終,民飢轉極,死亡相繼,所募之粟,則當爲立本,還納於該廳,而此外更無推移之勢,故因其牧官,稟報本寺,使之一倂白給,欲爲追後從便變通之計矣。該廳督納其價錢,而本寺初旣許令白給二行缺酌蕩減之道,令該廳稟處,如何?令曰,依。
讀吏曹申目,司錄任徵夏南陽地覲親,依例給暇事。達下。
讀兵曹申目,副護軍趙彦臣,星州地覲親,依例給暇事。達下。
讀黃海監司李德英狀達,癘疫死亡及方痛總數事。達下。
讀忠淸兵使李台望狀本,連山呈,以幼學金益添爲虎囕死事。達下。讀訖,龜河起伏而達曰,忠淸兵使李台望狀達內,連山縣監李玄徵之徵字,書以致字,莫重奏御文字中,名字誤書,難免不謹之失,推考如何?令曰,依爲之。出擧行條
讀黃海監司李德英狀本,延安府闌資倉穀,及詳定米虛留前後府使罪狀,令攸司稟處緣由事。達下。
讀元本訖,龜河指其下列錄而達曰,此則乃會計穀數所列,故不爲眞達矣。令曰,唯。
讀訖,龜河退伏,仁復進伏而達曰,小臣惶恐,竊有所懷,敢此仰陳矣。臣聞昨日入對時,邸下嚴責承旨,至有退去之令,而擧措太遽,辭氣極厲,入侍宮官,以怒發難成,涵養省察之說,縷縷陳白,則邸下快賜開納,遂降留意之敎,雖大禹之聞善則拜,成湯之改過不吝,何以加玆,凡此在廷臣僚,孰不欽仰邸下不遠復之德,而第書曰,非知之艱,行之惟艱,蓋聽言從諫之道,非得於耳者爲難,行於身者實難,伏願邸下,毋徒曰留意云爾,而必思踐履之道,言顧行行顧言,則豈非宗社臣民無疆之福也。大抵人之喜怒,不於未發前,克加涵養之工,則應物之地,血氣用事,易致率戾,儻邸下痛下工夫,交修動靜,常自涵養於未發之前,而又能省察於已發之後,則有所不發,發必中節,推而極之,至於位天地而育萬物,其效驗,豈不大歟?涵養工夫,亦不在他矣。只將古聖賢成理之書,時時諷誦,優游浸灌,則到得熟處,性情自爾和平,喜怒自爾得中,令邸下嘗藥憂煎之中,代理庶務之餘,雖無讀書閑歇之隙,而恒存敬畏,毋少放過,如大易之懲忿窒慾,顔子之不遷怒二行缺冒煩申告矣。令曰,當留意焉。仁復又達曰,小臣又有所陳而惶恐矣。令曰,言。遂起拜而達曰,本院下番司書魚有龍,今政除拜外任,說書洪龍祚,卽當牌招入直,而日勢已暮,待開門牌招,何如?令曰,依爲之。黃龜河進伏曰,弼善李仁復之縷縷陳達,俱係邸下切實事也。凡禦下之際,當示寬弘之德,加之聲色,非聖人御下之道矣。昨日宮官,旣以此陳達,今日入侍宮官,又以此縷縷,而每以體念爲敎,日月之更,臣民孰不欽仰耶?自今以後,雖當可怒之事,思之又思,臣僚有罪,則必明白指敎曰,此事爲非,此事爲罪,明加誨責,則君臣之間猶父子,何事不可爲耶?且喜怒,省察於未發之前,務示寬容之德,則推而大之,國家自至於安泰之域矣。此群下所望於邸下者也。敢繼宮官之後,如是仰達事。令曰,唯。遂以次罷出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,霾炎浹月,伏火流金,伏未審夜來,聖候寢睡,若何?口淡·脚痺·困惱·腹部飽滿特甚有加,膈間不淸利,熏熱·喉乾·眩氣頻頻往來,溺道不平之候,其有所減,而血溺不復放下,呼吸不平之候,已盡快減乎?眼視昏暗特甚之候,亦何如?今日臣等,與諸醫入診,詳察症候宜當。中宮殿玉候,近復何如?王世子·嬪宮氣候,亦何如?臣等不勝終宵憂煎,敢此問安,竝爲仰稟。答曰,知道。口淡·脚痺·困惱·腹部飽滿特甚有加之候一樣,而熏熱·膈間不淸利之氣未已,喉乾朝來止歇,寢睡不寧,而眩氣頻頻往來差減,溺道不平,別無加減,血溺不復放下,呼吸不平之候,猶未快減,眼視昏暗特甚之候,無減矣。勿爲入診。內殿氣候無事,世子·嬪宮氣候,平穩矣。
右承旨兪崇再度呈辭。入達。加給由。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱·腹部飽滿特甚有加及熏熱·膈間不淸利未已,溺道不平之候,復何如?眩氣往來,呼吸不平之候,比夜快減乎?臣等不勝憂煎,惶恐敢啓。傳曰,諸症候晩後一樣,而呼吸不平之候,亦未快減矣。
正言申晳上書。大槪,敢陳決難冒據之勢,冀許鐫遞,略附憂愛之忱,以備開納事。入達。答曰,覽書具悉。下款所陳,余當留意焉,爾其勿辭察職。
今日承旨持公事入對時,左承旨丁道復,左副承旨韓重熙,右副承旨李秉常牌招事。下令。
左承旨丁道復,左副承旨韓重熙,右副承旨李秉常牌不進,罷職傳旨,傳曰,只推勿罷。
酉時,王世子坐尊賢閣,承旨持公事入對時,同副承旨黃龜河,說書洪龍祚,假注書申,記事官申昉。黃龜河進讀禁衛營軍色郞廳望,前持平趙榮世,踏達字。
讀中樞府達辭,知中樞府事洪萬朝服制出仕事。達下。
讀全羅監司申思喆狀本,任實騎兵金尙文渰死事。達下。
讀慶尙左兵使李汝玉狀本,水軍黃壽爲虎囕殺事。達下。
讀開城留守兪命雄狀本,本府染病死亡·向差總數事。達下。
禮曹申目,楊州牧大成殿懸額一節下送事。達下。
讀正言申晳上書。書本在上答曰,覽書具悉。下款所陳,余當留意焉,爾其勿辭察職。
讀全羅監司申思喆狀本,南原呈,以禹者斤同身爲虎囕殺事。達下。
讀公事訖,龜河仍達曰,右副承旨李秉常,因正言申晳疏語,稱以情勢難安,已出闕門外,而右承旨兪崇一行缺。令曰,牌招。遂以次罷出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡·脚痺·困惱·腹部飽滿特甚有加及膈間不淸利,喉乾·眩氣往來,溺道不平之候,其有所減,而血溺不復放下,呼吸不平之候,已臻快減乎?眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱·腹部飽滿特甚有加之候一樣,而熏熱·膈間不淸利之氣未已,喉乾朝來止歇,寢睡不寧,而眩氣往來,溺道不平之候,別無加減,血溺不復放下,呼吸不平之候,猶未快減,眼視昏暗特甚之候,無減矣。勿爲入診。
右承旨兪崇三度呈辭。入達。傳曰,還出給。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱·腹部飽滿特甚有加及熏熱·膈間不淸利未已,溺道不平之候,復何如?眩氣往來,呼吸不平之候,比夜快減乎?臣等不勝憂煎,惶恐敢啓。傳曰,諸症候及眩氣往來之候一樣,而呼吸不平之候,亦未快減矣。
令曰,秋曹煩劇之地,無故行公之員,只有參判一人,不可無變通之道,參議任守榦,今姑改差,其代卽爲口傳差出。
司書趙鎭禧上書。大槪,臣之老母,自昨夕猝感暑毒,證情甚重,泄痢兼發,度數無算,勺飮不下,氣息寢微,方在昏昏危綴之中,臣以孑然一身,獨自扶護,遑遑救藥,方寸煎灼,不意此際,遽有春坊新除,恩旨纔下,召牌踵臨,分義是懼,不敢坐違,謹此隨詣於禁扃之外,以此情理,萬無頃刻離側,强抑就直之勢,玆敢疾聲哀籲,冀蒙恩遞,俾專救護,以伸至情事。入達。答曰,覽書具悉。爾其勿辭,救護母病。
副校理金雲澤上書。大槪,臣於諫臣之書,有難在直,投章徑出之際,伏見下政院之敎,不勝惶怖愧恧,玆於召牌之下,不敢坐違,謹詣闕外,略暴情悃,仍卽退歸,乞罷臣職,且治臣罪事。入達。答曰,覽書具悉。下款所陳,可不留心焉,爾其勿辭察職。
副修撰南一明上疏。大槪,臣於嚴敎之下,慙悚罔措,蒼黃徑出,恭俟罪譴,不意此際,召牌遽降,不敢不來伏闕外,而顧此危蹙之蹤,決無復玷於榮次之勢,玆敢露章自劾,仰請失職之罪,略付區區微忱,以備澄省事。入啓。遞差。
吏曹口傳政事,刑曹參議韓世良。
今日承旨持公事入對時,政官明日待開門牌招,宮官闕員,盡數差出,仍卽牌招,推移入直事。下令。
政院啓曰,今日持公事入對時,政官明日牌招開政,宮官闕員,盡數差出,仍卽牌招,推移入直事。下令矣。政官待明朝牌招開政,何如?傳曰,再明日開政。以上朝報
吏批,以朴聖輅爲執義,南世珍爲掌令,李重協爲持平,趙榮福爲兵曹參知,趙鎭禧爲司書,朴熙晉爲襄陽府使。
疊司書趙鎭禧書曰,伏以臣之老母,年滿七旬,素多疾病,平居常有懍懍之憂,自昨夕猝感暑毒,症情甚重,泄痢兼發,度數無算,勺飮不下,氣息寢微,方在昏昏危綴之中,臣以孑然一身,獨自扶護,遑遑救藥,方寸煎灼,不意此際,遽有春坊新除,恩旨纔下,召牌踵臨,分義是懼,不敢坐違,謹此隨詣於禁扃之外,而顧臣情理,萬無頃寓離側,强抑就直之勢,玆敢疾聲哀籲於侍湯焦憂之中,臣尤死罪,伏乞邸下,亟令鐫改臣新授職名,俾得專意救護,以伸至情,仍治臣瀆擾之罪,以肅朝綱,公私不勝幸甚,臣無任煎迫祈懇之至,謹昧死以聞。入對所達批答在下
副校理金雲澤書曰,伏以臣於直中,得見諫臣書本,以臣向來被其詆斥,而陳書自辨者,謂之反詈醜誣,而至曰,忽地橫加,都無所據。又曰,世有公議,自判曲直,有若已無所失,而臣獨不韙者然,臣於此,益不勝其駭惑也。念臣最初辭書,有何可怒之言,而盛氣引避,極意侵詆,直驅臣於挾私濫通之科,其後未徹之書,出於疑阻之致,而不止對辨,創出別語,必誣臣屈意媒進之目,臣未知諫臣,卽皆據實當理,雖被其斥,其將僕僕摧謝,默無一言而已乎?臣於春坊說破本事之外,各自言其遣辭之過激矣。今又追提往事,必欲爭其曲直,斥人以忽地無據,何其不自反若是耶?噫,臣亦豈無可言者,而第此事輾轉訖今,如欲更事較辨,則豈不萬萬疲勞乎?然,諫臣旣以此爲辭免之端,而其所爲言,不特辨臣之書,至以爲方來顚沛,不止旣往云云,則在臣廉隅,何可獨爲晏然於禁直,不思所以自靖之道哉?玆敢投章徑出,以俟擅離之誅矣。此際伏見大朝下政院之敎,臣誠惶怖慙恧,罔知攸措,臣於日昨入對承宣之屛退也,筵席語祕,旣未得其詳,且以爲雖有一時嚴敎,旋又下入對之令,則其祗復之美,有加以見也。臣故趑趄而未敢言,今者聖敎,責之以居論思之地者,終無一言,臣安得一刻自安於心乎?噫,顧臣所叨之職,凡於君德闕遺,匡拂補拾,正其責也。而臣本鈍劣懦弱,曾不能自效其忠,而今迺使臺臣獨言之,至勤聖衷之慨然,此其罪豈但爲辜負其責而已。仍竊伏念邸下此擧,實非群下之所望,則以聖上止慈之念,恐其過責臣等以不能救正者,正所以爲邸下也。伏願邸下,上遵大朝之敎導,下循臺臣之勉規,益加留意於本源之地,無或暴發威怒,如前日之爲,而仍卽罷臣職治臣罪,一以示悔悟之意,一以爲不言者之戒,千萬幸甚,臣方治書將上,而卽因喉院達辭,召牌下降,揆以分義,固當趨承之不暇,而顧臣難冒之端,如右所陳,謹玆隨詣闕外,陳書徑歸,臣罪至此,益無所逃矣。臣無任戰恐俟罪之至,謹昧死以聞。批答在下入對所達
酉時,王世子坐景賢堂,承旨持公事入對時,左承旨丁道復,弼善李仁復,假注書申,記事官申昉。丁道復進讀禁衛營草記,本營郞廳,旣以趙榮世達下,而時無職名,依例付軍職事。依下。
讀禮曹申目,鎭安縣大成殿,雨漏修改,移還安祭香燭下送事。達下。
讀忠淸監司權狀本,庇仁前縣監韓五章仍任,令該曹稟處事。達下。
讀司書趙鎭禧上書。書本見上答曰,覽書具悉。爾其勿辭,救護母病。
讀副校理金雲澤上書。書本在上答曰,覽書具悉。下款所陳,可不留心焉,爾其勿辭察職。
讀訖,道復退伏。仁復達曰,說書洪龍祚遭服制出去,司書趙鎭禧陳書,旣承救護之批,他無推移入直之道,闕員卽當開政差出,而日勢已暮,待明朝差出,何如?令曰,依爲之。遂以次罷出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡·脚痺·困惱·腹部飽滿特甚有加及熏熱·膈間不淸利,喉乾·眩氣往來,溺道不平之候,其有所減,而血溺不復放下乎?呼吸不平之候,已盡快減乎?眼視昏暗特甚之候,亦何如?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。口淡·脚痺·困惱·腹部飽滿特甚有加之候一樣,而熏熱·膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下,呼吸不平之候,猶未快減,眼視昏暗特甚之候,無減矣。勿爲入診。
政院達曰,刑曹詞訟之地,積滯可慮,而參判兪命弘,連呈辭單,久不行公,參議韓世良,除拜之後,亦未卽出肅,竝卽牌招察任,何如?令曰,依。
參知趙榮福上書。大槪,臣纔蒙恩遞,旋叨新除,感激洪造,宜卽趨謝,而右指傷處,尙未差復,運用艱辛,無路供職,且於副修撰南一明之疏斥,有難安之端,玆敢略暴事實,仰干徽聽,伏乞离明,亟許鐫遞,以謝人言事。入達。
右承旨兪崇上書。大槪,踪地危蹙,病狀卒劇,尋單請急,萬不得已,而三單還給之命,出於大朝格外之恩,臣惶怖震慄,措躬無地,奉職無狀,致勤嚴敎,得免大何,亦云幸矣。今若不知自處,抗顔冒出,則此豈人臣分義之所敢出者哉?雖被萬戮,決不晏然承命,昨違嚴召,席藁待罪,例罷又靳,庚牌荐辱,不敢坐違,趨伏闕外,而顧臣情勢,萬無復進之理,乞削臣職,仍治臣罪事。及左副承旨韓重熙上書。大槪,陋劣如臣,屢玷近密,觸事憒憒,愆尤徒積,日昨嚴旨,非怒伊敎,而所被臺斥,亦難晏然,再違嚴召,輒靳例罷,情地冞蹙,進退路窮,隨牌詣闕,略陳危懇,乞蒙鐫遞,仍治臣罪事。及右副承旨李秉常上書。大槪,臣於非怒伊敎之下,宜不敢復言情勢,而所被臺斥,有難晏然,旣犯徑出之科,又速逋慢之辜,而例罷輒靳,恩召洊降,臣於是,益復惶蹙,罔知攸措,臣旣奉職無狀,俟譴不暇,其何敢抗顔復進,以益縱肆之罪哉?趨詣闕外,悉暴危懇,乞削臣職,仍治臣罪,以安微分事。入達。
大殿·中殿·世子宮·嬪宮,藥房·政院夕問安。答曰,知道。藥房啓曰,口淡·脚痺·困惱·腹部飽滿特甚之候有加及熏熱·膈間不淸利未已,溺道不平之候,復何如?眩氣往來及呼吸不平之候,比夜快減〈乎〉?臣等不勝憂煎,惶恐敢啓。傳曰,諸症候一樣,而困惱·熏熱有加矣。
副校理金雲澤,副修撰趙尙健牌不進,罷職傳旨。傳曰,昨者匪怒之敎,出於誨責,不須過嫌,南一明之疏語,全然爽實,且備忘本意,欲使世子無過,出於愛世子也。而疏末揷入之語,尤涉未安,故踏啓字以下,則於金雲澤兩臣,亦無以此引嫌之端矣。只推,使之察任。司諫李鳳翼上疏。大槪,敢暴病重實狀,乞蒙恩遞,兼陳憂歎之忱,以冀察納事。入啓。
答右承旨兪崇,左副承旨李秉常書曰,覽書具悉。余覺昨非,何至深嫌,爾其勿辭察職。
吏曹判書權尙游辭職上書。入達。答曰,覽書具悉。卿其勿辭,調理行公。
答參知趙榮福書曰,覽書具悉。爾其勿辭察職。
京畿監司書目,果川呈,以校理洪廷弼辭職上書上送事。達。答曰,覽書具悉。爾其勿辭,從速上來察職。
藥房口傳啓曰,伏聞入侍醫官來傳之言,晩後熏熱·困惱有加,膈間不淸利,呼吸不平之候,稍加云,臣等不勝驚慮之至,醫官以月經進御事,陳達云,其已進御,而俄間諸症候何如?惶恐敢啓。傳曰,困惱·熏熱有加,膈間甚不淸利,呼吸不平之候一樣,而夕水刺雖少,纔已進御,故月經姑未進服,就寢時欲爲進服矣。
答司諫李鳳翼疏曰,省疏具悉。纔於兩儒臣只推,備忘中明示予意矣。驚惑二字,實是萬萬意慮之所不到,而爾言如此,何必持難,昨日備忘還收焉。
吏曹判書權尙游書曰,伏以臣痼疾未完,毒疽繼發,症情危惡,自分必死,洊蒙邸下特垂矜憐,太醫再臨,珍劑隨頒,天恩所被,陰谷噓陽,感激惶恐,不知死所。顧臣病情,與元患腫者有異,凡腫破膿之後,生新去惡,自是次第事,而臣則腫處鍼破,已過旬餘,了無生肌之漸,日覺元氣之耗,醫人皆以此危之,衰老病癃,其理固然。惟當一聽造化之處分,而獨有所耿耿於中,死不敢瞑目者,身叨重任,一任虛曠,至於都政,速行命下已久,而有若置之度外,恬不爲念者然,有臣如此,罪當如何?且念臣於昨年,忝叨是任,其時亦有都政催促之敎,而身嬰重疾,斷無趨承之勢,控瀝血忱,屢煩仰籲,誠薄辭拙,輒靳開許,以致遷就累朔,臣之罪戾,固不容誅,而揆以公體,豈不至爲苟艱乎?至今思來,惶懍無地,革臣昨年之一字缺病在於內,其許久沈綿,人或不能預卜其必然,而今四字缺病形外現,其瘡爛之大小,完合之遲速,雖非醫者,人皆目覩而知之,向日太醫之書達,雖不能盡其陋惡之形,而其差完之不易,亦甚灼然矣。卽今腫毒,雖云破開,而元氣不能抵敵,其得復起爲人,有未可知,設令賴天地父母之恩,終得不死,數月之內,其不能束帶趨朝之狀,具陳如右,儻蒙邸下察臣肝血之言,將臣所帶之任,回授無故之人,使大政速行,無如昨年之遷就,則公私之幸,豈其少哉?臣以不才,冒當銓地,亦多月日,則今於大政催促之下,豈敢爲延拖之計,甘自陷於飾詐欺瞞之罪哉?臣雖無狀,斷不爲此,伏乞曲諒疾聲之呼,亟遞臣銓任,仍治臣罪戾,以便國事,以延殘喘,不勝幸甚,臣無任屛營祈懇之至。批旨在下入對所達
酉時,王世子坐景賢堂,承旨持公事入對時,同副承旨黃龜河,弼善李仁復,假注書申,記事官申昉。黃龜河進讀校正廳草記,海興都正棡改差,代以錦南守棟差下察任何如事。依下。
讀北兵使白時耉狀本,明川府使申慶汝,城池官舍修築,軍器別備,賞格,令該曹考例稟處事。達下。
讀黃海兵使柳星樞狀本,遂安呈,奴業伊及牙兵金俊必爲虎囕殺事。達下。
讀全羅監司申思喆狀本,樂安呈,金海府上納米,敗船於順天地事。達下。
讀禮曹申目,故學生李必華,通德郞魯興振,幼學權應衡,故忠義衛李瓊樹,故忠義衛李釘,幼學孫有孟,故兵使金重三,故僉使金砥,幼學權東載等繼後事。竝達下。
讀吏曹判書權尙游上書。書本在上答曰,覽書具悉。卿其勿辭,調理行公。
讀京畿監司李壄。一行缺
讀兵曹參知趙榮福上書。書辭在上答曰,覽書具悉。爾其勿辭察職。
遂以次罷出。
上在慶德宮。停常參·經筵。
大殿·中殿·世子宮·嬪宮,政院問安。答曰,知道。藥房啓曰,夜氣蒸鬱,日甚一日,伏未審聖候,寢睡,若何?口淡·脚痺·腹部飽滿特甚有加,熏熱有加及膈間不淸利,喉乾·眩氣往來,溺道不平之候,其有所減,而血溺不復放下,呼吸不平之候,比夜快減乎?眼視昏暗特甚之候,亦何如?加味六君子湯五貼,當盡於昨日,臣等久未入侍,不可不與諸醫入診,詳察症候,議定加進當否矣。不勝終宵憂煎,敢此問安,竝爲仰稟。答曰,知道。口淡·脚痺·困惱·腹部飽滿特甚有加,熏熱有加,膈間不淸利之候一樣,而喉乾朝來止歇,寢睡不寧,而眩氣往來,溺道不平,別無加減,血溺不復放下,呼吸不平之候,猶未快減,眼視昏暗特甚之候,無減矣。
觀象監,今月十五夜五更,月暈兩珥。啓。
政院達曰,掌隷院詞訟之地,積滯可慮,而判決事洪錫輔,除拜之後,連呈辭單,久不出肅,卽爲牌招察任,何如?令曰,依。
又啓,司諫李鳳翼疏批,日昨備忘收還事,命下矣。備忘中,旣有右承旨兪崇辭單還給之命,備忘今已收還,則辭單一款,別爲書出乎?何以爲之?敢稟。傳曰,依爲之。
又啓曰,伏見諸道褒貶啓本,則黃海監司李德英啓本中,新溪縣令李延休,以緣病廢事,弊或及民爲目,則宜置下考,而置之中考。康翎縣監李時輝,以雖稱勤幹,或誚鄙瑣爲目,旣誚鄙瑣,則雖稱勤幹,宜置下考,而置之中考。忠淸監司,權啓本中,大興郡守趙命興,以事或欠詳,政姑無闕爲目,則宜置中考,而置之上考。海美縣監郭氣和,以雖有疑謗,亦無顯疵爲目,雖無顯疵,旣有疑謗,則宜置中考,而置之上考。江原監司李箕翊啓本中,中軍之下,旣不書姓名,又不書有頉與否,莫重奏御文字,如是疎漏,事極未安。京畿水使李鳳祥,黃海兵使柳星樞,水使朴昌潤,忠淸水使崔鎭漢啓本中,邊將無一人居下,殊無嚴明殿最之意,竝推考何如?傳曰,允。
司書趙鎭禧上疏。大槪,敢貢區區憂愛之忱,以備開納,兼陳母病沈篤,決難抑情供職之狀,冀蒙恩罷,以伸至情事。入啓。答曰,省疏具悉。上款事,已有處分,而南一明疏末語,終涉未安矣。爾其勿辭,救護母病。
副修撰趙尙健上書。大槪,臣以無似,忝叨匪據之職,莫效論辭之責,致勤大朝匪怒之敎,惶蹙慙恧,靡所容措,屢牌之下,不敢偃然,謹詣闕外,而反覆思惟,終難冒進,陳書徑歸,臣尤死罪,乞罷臣職,仍治臣罪事。入達。答曰,覽書具悉。伊時事狀,余已知之,爾其勿辭,從速察職。
藥房口傳啓曰,臣等入診時,加味六君子湯材料,諸醫中或有加減之意,故退出後,與諸醫相議加減以啓之意,纔已陳達矣。臣等退出後,與諸醫商議,則皆以爲,材料不必加減,依前方,復自明日,限五貼煎入之意,敢啓。傳曰,知道。
大殿·中殿·世子宮,藥房·政院·玉堂夕問安。答曰,知道。
傳曰,前奉敎李箕鎭敍用。
掌令南世珍辭職上書。入達。答曰,覽書具悉。爾其勿辭察職。
吏曹口傳政事,奉敎單李箕鎭。
江原監司書目,今春夏等殿最時座目中,臣營中軍,書以未差,而未差二字,都事不爲傳書於啓本中,不可以偶未覺得,有所容恕,都事鄭必寧,不得已罷黜,臣亦有昏謬不察之責,惶恐待罪事。達。令曰,勿待罪事回諭,以上朝報
吏批,以韓世良爲刑曹參議,鄭纘先爲輔德,金民澤爲文學,柳復明爲兵曹正郞,李瀗爲驪州牧使。以上朝報
備邊司啓曰,使行期日,因傳敎以七月初四日推擇矣。前頭潦雨,難保其開霽,則不無行路阻滯之弊,亦有方物沾濕之慮,群議皆以差退爲宜云,以來月念間改擇日之意,分付該曹,何如?答曰,允。
又所啓,頃日藥房入診時,因副提調兪命弘所啓,燕行時彼人需索歲加,謝使則異於節行,元無萊貨出來之事,況今私貨亦盡,所恃惟各衙門公貨,而必須比前加給事,令廟堂稟處矣。近來彼中需用之漸繁,卽今私貨之乏盡,誠如所陳,不可不許貸公貨,俾免行中簡苟之弊,而各衙遺儲,亦因許貸,多未收捧,加數貸給,其勢似難,限三萬兩,分排各衙門,使之許貸,何如?答曰,允。
酉時,王世子坐景賢堂,承旨持公事入對時,左承旨丁道復,弼善李仁復,假注書申,記事官申昉。丁道復進讀忠淸兵使李台望狀本,連山呈,以私奴莫大爲虎囕殺事。達下。
讀工曹申目,京畿監司狀本內,鍮器措備時,所用槐木革破事。達下。
讀副修撰趙尙健上書。書辭在上答曰,覽書具悉。伊時事狀,余已知之,爾其勿辭,從速察職。
讀掌令南世珍上書。書辭在上答曰,覽書具悉。爾其勿辭察職。遂以次罷出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡·脚痺·困惱·腹部飽滿特甚有加,熏熱有加。及膈間不淸利,喉乾·眩氣往來,溺道不平之候,其有所減,而血溺不復放下,呼吸不平之候,比昨益減乎?眼視昏暗特甚之候,亦何如?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。口淡·脚痺·困惱特甚有加之候一樣,而腹部飽滿特甚有加小減,熏熱·膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下,呼吸不平之候益減,眼視昏暗特甚之候,無減矣。勿爲入診。
政院達曰,大司憲李喜朝,執義朴聖輅,掌令魚有鳳,持平洪禹傳皆在外,掌令南世珍,持平李重協未肅拜,監察茶時,〈已〉至累日,事甚未安,除在外外,未肅拜人員,竝卽牌招察任,何如?令曰,依。
今日世子宮,藥房入診時,輔德鄭纘先,文學金民澤,牌招察任事。下令。
文學金民澤上書。大槪,昨辱嚴召,竟犯違逋,臣罪尤大,而聖度涵容,罰止問備,今又庚牌狎至,不得不祗詣闕外,而第臣踪地,決難冒進,且有格例之不可犯者,乞賜遞改臣職,以安私分,以存公法事。入達。答曰,覽書具悉。書辭令該曹稟處。
備邊司啓曰,陳賀兼謝恩使行期,因傳敎以七月初四日推擇矣。前頭潦雨,旣難保其開霽,則似不無行路阻滯之弊,亦有方物沾濕之患,群議皆以爲差退爲宜云,以來月念間擇日之意,分付該曹,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?眩氣往來,呼吸不平之候,比夜快減乎?臣等不勝憂煎,惶恐敢啓。傳曰,諸症候及眩氣往來一樣,而呼吸不平之候,益減矣。
弼善李仁復上書。大槪,臣有祖母,年已望八,而近適寓在衿川村舍,臣之老父,昨日爲省覲,冒熱作行矣。卽者急足來報,臣父自翌夜,猝患暑感,暴泄兼發,證情危篤,臣聞來,方寸煎灼,不能暫定,急於往救,拜章徑歸,伏乞邸下,亟遞臣職,俾臣得以安意往護,且治臣擅離禁直之罪,不勝萬幸事。入達。答曰,覽書具悉。爾其勿辭,救護父病。
政院啓曰,今日承旨持公事入對時,侍講院兼實官有闕之代,令政院稟旨變通差出事,下令,政官所當請牌開政,而日勢已暮,待明朝牌招開政,何如?傳曰,允。
酉時,王世子坐景賢堂,承旨持公事入對時,右副承旨李秉常,說書洪龍祚,假注書申,記事官申昉。李秉常進讀忠淸監司權狀達內,庇仁縣監韓五章仍任之請,有關後弊,置之何如事。達下。
讀賑恤廳達辭,南陽大阜牧場所受賑廳空名帖,價米蕩減事。元本在上依下。
讀賑恤廳達辭,靈光郡守金始煐,金堤郡守鄭亨益等,從重推考事。元本在上依下。
讀刑曹申目,假率趙得龍擊錚原情云云事。令曰,議處。
讀備局申目,忠淸道沔川幼學李日章書內,所論錢弊置之事。達下。
讀文學金民澤上書。書本在上答曰,覽書具悉。書辭令該曹稟處。
秉常達曰,卽伏見書章追後來到門外,史官當爲出去捧來乎?令曰,唯。遂趨出捧入,秉常奉展,卽弼善李仁復書也。讀一行四字缺洪龍祚進達曰,弼善李仁復,以上番入直本院矣。今以父病,陳書徑出,他無推移入直之員,令政院稟旨擧行,何如?令曰,依爲之。
秉常進達曰,春坊闕員稟旨變通事,旣以下令,而輔德鄭纘先坐罷,文學金民澤陳書,承令該曹稟處之批,他無推移之員,卽當稟啓大朝,使之差出,而日勢已暮,待明朝牌招政官,變通差出之意。敢達。令曰,依爲之。遂以次罷出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·眩氣往來,溺道不平之候,其有所減,而血溺不復放下,呼吸不平之候,比夜快減乎?眼視昏暗特甚之候,亦何如?今日臣等,與諸醫入診,詳察證候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱·膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下,呼吸不平之候,猶未快減,眼視昏暗特甚之候,無減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?眩氣往來及呼吸不平之候,比夜快減乎?臣等不勝憂煎,惶恐敢啓。傳曰,諸症候一樣,而呼吸不平之候有加矣。
輔德宋成明上書。大槪,春坊除旨,忽下於祿仕浮沈之餘,卽因輪直苟簡,庚牌狎至,在臣分義,固當感激,趨之不暇,而昔年一疏,至被大朝嚴敎,至今惶怖,且以外職譴罷時事,情實尙未一暴,廉隅蹤跡,有難容唐突冒進者。玆敢隨牌詣闕,悉攄肝膈,冀許鐫遞,俾安賤分事。入達。答曰,覽書具悉。爾其勿辭察職。
今日承旨持公事入對時,輔德宋成明牌招察任事,下令。以上朝報
吏批,以趙泰億爲判決事,宋成明爲輔德,李箕鎭爲兼說書,李汝迪爲豐德府使,金墰爲江原都事。以上朝報
備邊司達,上年六月,因原任大臣陳達,乙未年間,掌隷院丙戌以後冒贖奴婢還賤中,稱冤之類,令本曹査考事令下,而文書浩多,經歲後畢査,則元數二千六百六十口,及到本司追發者八十口,都合二千八百四十九口內,啓目贖案相準者三百七十一口,贖案相準後計口賞給者五十七口,無啓目贖案相準者三口,合四百三十一口,竝爲還良。啓目相準時,違端七十二口,相準後數爻未準二百三十口,乙未還賤時,同受賞未發覺者三十一口,無啓目五百六十口,竝爲還賤。其餘立案未上來者一千四百六十口,則行査之後,再次定限,知委各邑,尙不來現,其冒僞可知。一倂抄送于該曹·該院,使之受貢,而日後如有訟冤者,則不必又送本司,自該院更爲査實入達無妨。以此該曹·該院及各道,一體分付,何如?答曰,允。
酉時,王世子坐景賢堂。諸承旨持公事入對時,右承旨兪崇,左副承旨韓重熙,說書洪龍祚,假注書申,記事官申昉。兪崇進讀禮曹申目,故學生成胤泰,故學生趙益明,故進士金胄萬,幼學趙汝說立後事。竝達下。
讀江華留守沈宅賢狀達,本府軍餉米一千石,濟州凶年時入送代米,當使賑廳還報,而尙不擧行。分付賑廳,從速劃送事。達下。
讀備邊司草記,掌隷院冒贖奴婢査考事。原書在上依下。
兪崇退伏,韓重熙進讀戶曹申目,前牧使李世祥別致賻事。達下。
讀工曹達辭,參判朴泰恒服制出仕事。達下。
讀北兵使白時耉狀本,本道內奴婢,充定束伍者仍任事。達下。
讀備邊司申目,黃海監司李德英狀本。二行缺
讀輔德宋成明上書。書本在上答曰,覽書〈具悉〉。爾其勿辭察職。
讀公事畢,洪龍祚進達曰,侍講院上番闕直,事甚未安。輔德宋成明書答已下矣。使政院卽爲牌招入直,何如?令曰,依爲之。遂以次罷出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,去夜伏聞醫官所傳之言,則夜分之後,始爲就寢,而熏熱·腹部飽滿特甚,呼吸不平之候有加云。伏未審夜來,聖候寢睡,不至全失,而熏熱等症候,或已減歇,而口淡·脚痺·困惱特甚有加及膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?症候有加如此,今日臣等,不可不與諸醫入診,詳察症候宜矣。不勝終宵煎灼之至,敢此問安,竝爲仰稟。答曰,知道。口淡·脚痺·困惱特甚有加,腹〈部〉飽滿特甚之候一樣,而熏熱特甚有加無減,呼吸不平之候,猶未快減,寢睡不至全失,膈間不淸利之氣未已,喉乾朝來止歇,眩氣往來,溺道不平,別無加減,血溺不復放下,眼視昏暗特甚之候無減矣。勿爲入診。
吏曹判書權尙游初度呈辭。入達。給由。
禮曹,陳賀兼謝恩使拜表吉日,來七月二十八日,方物封裹,同月二十六日改推擇。達。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?眩氣往來,呼吸不平之候,比夜快減乎?臣等不勝憂煎,惶恐敢啓。傳曰,諸症候及眩氣往來之候一樣,而呼吸不平之候,亦未快減矣。
京畿監司書目,廣州呈,以注書任珖辭職上書上送〈事〉。達。答曰,覽書具悉。爾其勿辭,救護父病。
禮曹達曰,因備邊司啓辭,進賀兼謝恩使拜表改推擇事,啓下矣。令日官推擇,則七月念間,皆有拘忌,拜表七月二十八日卯時,方物封裹同月二十六日爲吉云。原粘目中改付標以入之意,敢啓。令曰,知道。
注書任珖書,伏以臣於鄕者忝本職而奉使命也,橫被原陽都正炅之馳狀侵詆,春官覆達,乃復咎臣以疎忽,至請問備,臣私懷悚慄,冒上辭書,略自申暴,而終始見阻,未獲登徹,情地危蹙,尋單縮伏之際,庚牌儼臨,賤疾又苦,終未免坐違。眜末如臣,自速逋慢之誅,宜被大何,而聖度包容,罰止例罷,臣退伏田廬,惶隕冞深。不意玆者,恩敍旣降,仍有牽復之命,臣感激鴻造,宜卽趨謝之不暇,而第向來炅之構臣,非比尋常,臣今不敢追提自辯,以瀆徽聽,而旣被其詬詆,致辱使命,則已不容抗顔復次於榮次。且臣父多病早衰,頃年受任於北邊風沙窮髮之地,受傷最多,罷歸之後,寧日恒少,入夏以來,素患挾暑添劇,胸膈塡塞,飮啖全廢,二行缺冒死仰籲於貳極孝理之下,伏願离明,將臣新除,亟許遞改,俾臣專意救護,以伸至情,不勝幸甚,臣無任屛營祈懇之至。入對所達,批答在下
酉時,王世子坐景賢堂。承旨持公事入對時,同副承旨黃龜河,輔德宋成明,假注書申,記事官申昉。龜河進讀京畿監司李壄申本,罪人奇慶興富平府到配事。達下。
讀京畿監司李壄狀達,坡州牧使李有壽,以善治守令,上京呈病,久不還官,令該曹催促還任事。達下。
讀李壄狀本,永平縣監崔尙履牒呈,據京衙門直關,推捉一款,依前定式,一切嚴禁事。達下。
讀軍資監草記。全書在上依下。
讀京畿監司李壄狀本,廣州呈,以注書任珖辭職上書上送事,遂讀書本。書辭在上答曰,覽書具悉。爾其勿辭,救護父病。遂以次罷出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
藥房都提調李頤命,提調閔鎭遠,副提調尹憲柱啓曰,炎熱愈熾,伏未審夜來,聖候寢睡若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·眩氣往來,溺道不平之候,其有所減,而血溺不復放下,呼吸不平之候,比昨快減乎?眼視昏暗特甚之候,亦何如?今日臣等,與諸醫入診,詳察症候宜當,二行五字缺未已,喉乾朝來止歇,寢睡不寧,而眩氣往來,溺道不平,別無加減,血溺不復放下,呼吸不平之候,猶未快減,眼視昏暗特甚之候無減矣。勿爲入診。
中宮殿,藥房問安。答曰,知道。
韓重熙達曰,大司憲李喜朝,執義朴聖輅,掌令魚有鳳,持平洪禹傳在外,掌令南世珍未肅拜呈辭,持平李重協呈辭。今日以監察茶時之意,敢達。令曰,知道。
又達曰,備邊司,以大臣意來言,今日賓廳坐起日次,而堂上位不齊,不得來會云矣,敢達。令曰,知道。
韓重熙,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
兪崇達曰,輔德宋成明,以親病,陳書徑出,原書今方捧入矣。所當直捧禁推,而此與無端徑出有異,推考何如?令曰,依。
大殿·中宮殿·世子宮·嬪宮,政院·玉堂夕問安。答曰,知道。
藥房夕問安時,口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?眩氣往來,呼吸不平之候,比夜快減乎?臣等不勝憂煎,惶恐敢啓。傳曰,知道。口淡·困惱有加,其餘症候一樣,而呼吸不平之候,亦未快減矣。
輔德宋成明書曰,伏以臣之父母,年迫七十,洊遭慘慽,哀毁成疾,寧日恒少。臣父自數日前,中暑甚暴,溏泄無算,人子情理,決難違撫,而臣迫於荐召,勉應新命,適因僚員之苟簡,推移不得,抑情在直,已至三日,而臣父所患,一向彌留。卽聞家人所報,則轉成毒痢,登溷頻數,而點滴不下,四字缺眞元大脫,奄奄有頃刻難保之形云。老人積敗之餘,有此二行半缺臣之罪戾,萬殞難贖。伏願邸下,俯諒迫急之懇,亟許鐫遞臣職,仍命有司,勘正臣罪,以之敦孝理而明威罰,千萬幸甚,臣無任屛營兢慄之至。答曰,覽書具悉。爾其勿辭,救護父病。
禮曹達曰,卽接端懿墓守衛官所報,則本墓三年後,節祭所用炭木炬子等物,無他出處,香炭軍依例定給云。上年愍懷墓香炭軍五名,自墓所竝保望定除番應役事,達下矣。今此本墓香炭軍,亦依此例,趁卽擧行之意,本墓及該曹·該道,竝爲分付,何如。入對承旨所達。答辭在下
義禁府達曰,卽接月令醫員梁斗星手本,則時囚罪人金鼎鳴,本以老病虛弱之人,重傷暑毒,頭疼·腹脹,肌膚大熱,四肢不仁,言語謇澁,呼吸喘促,食飮專廢,元氣大脫,症勢日漸危重云。自前罪人病勢如此,則有保放救療之規,敢此仰稟。入對承旨所達。答旨在下
兪崇,以禮曹言達曰,卽接成均館所報,則今日大雨,大成殿東廡南端末門內檜木,爲雷霆所擊,大可二抱,而從頭以下三丈許,幾皆摧折,其餘全體,亦至根縱裂,東廡末間簷瓦及東末門蓋瓦,卽因樹枝之覆壓,多所破傷云。聖殿至近之地,有此雷震之變,極爲驚駭。慰安祭不卜日,來二十二日設行,而擊折之木,則令本館卽爲斫去,蓋瓦等有頉處,則來二十三日,聖殿雨漏處修改時,一體擧行事,分付何如?令曰,依。
二更一點,藥房口傳啓曰,伏聞差備醫官來傳之言,人定時醫官問候,則傳曰,困惱·口淡有加之候一樣,自夕時熏熱特甚之故,呼吸不平,頭部亦不淸利,今日則小便終日短澁,臨放移時,始得少放,短澁之時,則溺道不平有加,月經調丸藥進御,然後可以寢睡,而月經當進幾許下敎,醫官請進七合許云,臣等伏不勝驚慮之至。月經調九味淸,其已進御,而進御後諸症候二字缺何如?惶恐敢啓。傳曰,此時諸症一樣,月經今將以下缺。
酉時,王世子坐景賢堂。承旨持公事入對時,左承旨丁道復,假注書申,記事官申昉。道復口傳達曰,今日入對,春坊官員,所宜同爲入侍,輔德宋成明,陳書徑出,司書趙鎭禧,牌招未及肅拜,他無推移之員,不得入侍之意,敢達。令曰,知道。遂入對,道復進讀掌隷院決等公事,因堂上有故,不得爲之事。達下。
讀中樞府達辭,知中樞府事李弘述服制出仕事。達下。
讀禮曹草記。元本在上
讀義禁府草記。元本在上令曰,依達。
讀訓鍊都監申目,京畿監司李壄狀本,據靈光郡戊戌條軍餉米及加時木所載船隻敗沒,依戶曹例區處事。達下。
讀黃海監司李德英申本,全家合沒之類三字缺成冊上送等項事。達下。遂罷出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
藥房都提調李頤命,提調閔鎭遠,副提調尹憲柱啓曰,伏聞昨夜就寢時,熏熱特甚少減,而諸症候一樣云,伏未審夜來,聖候寢睡若何?口淡·脚痺·困惱特甚有加,腹部飽滿特甚及熏熱·膈間·頭部不淸利,喉乾·眩氣往來之候,其有所減,而溺道不平有加,小便五字缺有差減之勢,血溺不復放下,而呼吸不平之候,比夜二行半缺終宵煎灼,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚及頭部不淸利,溺道不平有加,小便短澁之候一樣,而熏熱亦甚,膈間不淸利之氣未已,喉乾朝來止歇,寢睡不寧,而眩氣往來,血溺不復放下,呼吸不平,比夜少減,眼視昏暗特甚之候無減矣。困惱方深。勿爲入診。
中宮殿,藥房問安。答曰,知道。
黃龜河達曰,大司憲李喜朝,執義朴聖輅,掌令魚有鳳,持平洪禹傳俱在外,掌令南世珍未肅拜,持平李重協呈辭,無一行公之員。監察茶時,已至累日,事甚未安。除在外外,呈告未肅拜人員,竝卽牌招察任,何如?令曰,依。
又達曰,大司憲李喜朝,執義朴聖輅,掌令魚有鳳,持平洪禹傳在外,掌令南世珍未肅拜上書,持平李重協牌不進。今日以監察茶時之意,敢達。令曰,知道。
兪崇,以侍講院言達曰,本院上番六員內,弼善李仁復,以親病受由在外,輔德宋成明,亦以親病陳書受由,兼輔德·兼弼善未差,文學金民澤,因吏曹回達改差,兼文學金雲澤,以本職入直玉堂,上番終未免闕直,事甚未安。兼實官有闕之代,令政院稟旨擧行,以在京無故人,盡數差出,仍卽牌招,以爲推移入直之地,何如?令曰,依。
黃龜河啓曰,因侍講院草記,上番闕直,事甚未安,兼實官有闕之代,令本院稟旨擧行,以在京無故人,盡數差出事,依下矣。政官卽爲牌招,開政何如?傳曰,明日開政。
韓重熙,以承文院官員,以都提調意達曰,院製述官洪世泰外任,代前別提金昌彦差下,付軍職冠帶常仕,何如?令曰,依。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房問安。答曰,知道。
藥房夕問安〈時〉口傳啓曰,晩後口淡·脚痺·困惱特甚有加,腹部飽滿特甚,熏熱亦甚及膈間不淸利未已,眩氣往來之候,復如何?頭部四字缺溺道不平有加,小便短澁之候,其有所減,而呼二行半缺,熏熱特甚中特甚,口渴思冷,引飮三四巡,呼吸不平之候有加,其餘症候一樣矣。
藥房再啓曰,卽伏承夕問安批答,且伏聞入侍醫官所傳之言,晩後聖候諸症候有加云,臣等伏不勝驚慮,卽欲詣閤請診,而當此困惱·熏熱有加之時,恐妨引接,不敢仰請,與諸醫反復商議,則皆以爲,昨今暑熱,近歲所無,熏熱之加,未必不由於此,而最是溺道澁滯,小便短少,不無移熱小腸之慮,尤當預防。導赤散自是淸熱利水之劑,更加石膏鍛三錢,知母一錢,則味亦淸淡不苦,可以代茶,進御一時,治熱最速,連進三貼宜當。琥珀末二錢,旣有封進之命,燈心·麥門冬茶調進宜當云,此藥及琥珀末所調茶飮,竝爲煎入,而加味六君子湯,旣以口淡不得進御,則議進他藥,極爲惶恐,而藥味比前藥尤淡,治熱之道,一時爲急,勉强進御,實臣等區區之望也,惶恐敢啓。傳曰,知道。
判決事趙泰億書曰,伏以臣丁酉春,待罪儀曹,敢將職掌間事,略有所疏陳,致勤聖明之誨責,乃有特遞之命,思之至今,悚恧未已,不意玆者,復煩明廷之記識,叨蒙隷院之新命,臣誠驚感,罔知攸處。顧臣尫憊疲劣,與死爲隣,久無當世之念,已絶陳力之望,詞訟劇地,其何可堪承?且臣情勢,實有難冒之端,旣往之事,雖不敢一一追提,而第伊時泮儒所懷書啓中,怒臣斥臣者,不啻狼藉,至以讆言無倫等語,恣意陵詆,年少輩乘急之言,固不足與較於年久之後,而其中一款語,有泰億之家,自其父兄,慕悅先正,倍於他人,故逮乎其身,雖歧士類,猶不敢肆加陵辱者,恐被背先之名,不無顧畏之心,嘻噫,此何言也?怒其子弟,挨及父兄,欲爲脅勒之計,吁亦痛矣。臣之先臣嘉錫,當丁巳告廟論之方張也,應旨進言,力斥五字缺之計,泮儒所謂慕悅有倍云者,無乃指此等事二行半缺專襲丁巳陷人之餘套,而一世靡然,無人匡正,臣之前疏論列,實遵先臣斥奸之意也。毁板削號,古所未有,身爲禮官,有懷必達,蓋亦自附於畜君之意而已。彼所謂陵辱云云,元無可言之端,又非臣之所萌,而今其言,有若臣有所顧畏,而不敢爲者然,豈非題外之言,而臆逆之甚者乎?臣自遭此無限橫逆,唯思斂跡自靖,而向來畿州之除,係是外補,近日掌試之任,卽同往役,惟不免黽勉應命,至若委蛇朝列,冒居緊司,摎之廉義,卽無是理。且頃日堂箚中,復提臣海行時事,譏責不已,臣之前後陳暴,業經聖明之照悉,今不敢復事煩縷,而臣之以此事,受困於儒臣之家,今且八年于玆,猶斷斷不舍如此,臣家之見嫉於人,此亦可見,尤爲臣難冒之一端也。抑臣中消之症,積年沈痼,又當酷暑,喘喘欲死,日夕頹頓,宛轉叫苦,雖欲强起趨朝,其勢末由。玆不得不疾聲號籲於銅闈之下,伏乞离明,俯加諒察,亟令遞解臣職名,使公務無曠,私分獲安,不勝幸甚,臣無任屛營祈懇之至。入對所達。批答在下
掌令南世珍書曰,伏以臣踪地危蹙,病情且苦,有萬分難强之勢,無一毫冒進之路,瀝血控籲,未蒙恩遞,坐違嚴召,反承只推之命,縮伏尋單,只俟誅罰之加矣。且臣竊有區區憂愛之忱,略此附陳,伏願邸下,澄省焉。臣伏聞,日昨入對時,有斥退承宣之擧,雷威遽震,聲色太嚴,群下惶懍,一時迸退,俄頃之間,旋卽開悟,招入前席,酬酢雍容。且於喉司諸臣之書,以余覺昨非爲答。日月之更,莫不欽仰,祗復之美,擧皆攢頌,而第伊日激惱之端,必有所自,而邸下旣無明的下敎,諸臣亦不敢擧首仰質,相顧愍默,迄今疑鬱。若使承宣,萬一有可罪之事,則雖拿治譴罷,固無不可,不但叱退而已,若無大段辜犯,而遽加威怒。五字缺大有乖於大聖人優容接下之道,此所以群情之二行半缺國家和平之福,而虞庭吁咈之美,庶可以馴致矣。仍伏念,邸下聖學高明,睿智夙彰,一自代理之後,政令施措之間,動合機宜,引接臣僚之際,務盡禮貌,凡所以仰體聖意,下叶群望者,一日二日,未嘗少懈,則如臣膚淺之見,滅裂之學,何敢窺測其涯涘,有所裨補,而臣伏聞,古語曰,七情之中,惟怒難制。蓋當怒而怒,則事中規度,人皆厭服,不當怒而怒,則事多顚錯,人必駭惑。是故不遷不貳,古聖攸訓,懲忿如摧,先哲垂戒。修省克治之要,必於怒字上加意,常存矜持,無少放忽,然後自無粗暴失中之擧,可臻粹然無過之域。伏願邸下,先治本源之地,益加涵養之功,勉勉不怠,隨事省察,當其怒時,必思理之當否,或出於一時激惱,而有所偏係,必痛剗而力鋤之,俾絶萌芽,則體常舒泰,心得和平,睿質自至於純粹,聖學日就於輯熙,尙何有過中之慮,頻復之悔哉?伏願邸下,勿以人微而廢言。治書將上之際,召牌降臨,怵分畏義,謹此隨詣於禁扃之外,而第臣向日所遭臺斥,實是縉紳之羞恥,反復循省,決無束帶抗顔,復玷榮次之理。且臣所患暑病,一向危綴,尤無陳力之望,咫尺天陛,無路入肅,陳書徑退,尤增死罪。伏乞离明,俯賜恕察,亟許鐫免,以謝人言,以安賤分,不勝萬幸,臣無任屛營祈懇之至。入對所達。批答在下
司書趙鎭禧書曰。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏聞昨日,深夜就寢,而熏熱少減之外,諸症候一樣云,夜來蒸鬱轉甚,伏未審聖候,寢睡若何?口淡·脚痺·困惱特甚有加,熏熱·腹部飽滿特甚及膈間·頭部不淸利·喉乾·眩氣往來之候,其有所減,而溺道不平有加,小便短澁之候,或有差減之勢,血溺不復放下,呼吸不平有加之候,比夜有減乎?眼視昏暗特甚之候,亦何如?夕水刺終不得進御,臣等一倍煎灼之忱,何可盡達?今日不可不與諸醫入診,詳察症候,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚及頭部不淸利,溺道不平有加,小便短澁之候一樣,而熏熱特甚,呼吸不平有加之候少減,膈間不淸利之氣未已,喉乾朝來止歇,寢睡不寧,而眩氣往來,血溺不復放下,眼視昏暗特甚之候無減矣。
刑曹參判兪命弘,右副承旨李秉常再度呈辭。入達。加給由。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,輔德宋成明,以親病受由,弼善李仁復,以親病受由在外,新除授文學金礪在外,司書趙鎭禧,以身病受由,說書洪龍祚,以加土事,受由在外,上下番一時俱空,無他推移入直之員,合有變通之道,何以爲之?敢稟。傳曰,輔德宋成明,文學金礪,司書趙鎭禧,竝改差。
判府事趙泰采箚子。大槪,敢陳難安之勢,仍請闕禮之罪,乞賜譴罷,以謝人言,以警具僚事。入達。答曰,覽箚具悉卿懇。向卿一箚,元非可恕,而金民澤之書,盛氣侵斥,極爲未便,何必爲嫌?卿其安心勿辭,亦勿待罪,速出行公,用副至望。仍令曰,史官往諭。
政院啓曰,輔德宋成明,文學金礪,司書趙鎭禧,旣有改差之命矣。春坊上下番俱空,政官卽爲牌招,開政差出,仍卽牌招入直,何如?傳曰,允。
大司成金在魯上書。入達。答曰,覽書具悉。雷震之變,極其非常,陳戒之言,可不留心焉?爾其勿辭察職。以上朝報
吏批,以洪鉉輔爲持平,金礪爲文學,金民澤爲兵曹正郞,申弼賢爲宗簿正,金養謙爲軍資主簿,權詹爲輔德,金東弼爲文學,李國休爲司書。
判府事趙泰采書曰,伏以聖患添加,候班復設,區區焦煎之忱,曷有其極?宜卽趨走闕庭,仰承起居之節,而第臣情勢,有不容冒進者,玆敢略暴危懇,仍請闕禮之罪,不勝惶蹙之至。向者金民澤之請推兩銓,旣以檢擧沈檀爲非,則臣雖非,卽今當銓之人,亦不可晏然自恕,一箚引咎,勢非獲已。今民澤以臣言爲一難進之端,書語甚緊,譏嘲備至,臣誠瞿然,繼以駭惑也。檀之負犯,設如其所論,到甲戌改紀之初,爲金吾堂上,其後亦連擬內外職,則臣所云云,不過據實而言也。至於辛巳事,則臣未知有甚終不可赦之罪,而所謂罪無顯著等語,卽檀蒙宥時,筵臣所陳白者,其時亦有公議,未聞以此爲咎,豈今日公議,峻於昔日而然歟?若使檀初無可言之疵,則其所除擬,必不止於西樞散秩而止耳。噫,聖朝無終棄之物,則間或四五字缺不足爲前後銓官之失,而論斥至深。此以下缺批答見上
大司成金在魯書曰,伏以昨朝大成殿庭內檜樹雷震之災,實是前古所無之變,凡在聽聞,莫不驚愕。臣職忝本館,倍切駭懼,卽爲馳進奉審,移牒該曹,仍又接見齋中多士,各勉以恐惕修省之道,而區區愚忱,猶有不能自已,敢此仰陳焉。夫災不虛生,由人所召,意者仁愛之天,特示譴咎之意,以爲驚動之資耶?試看今日,敎化不行,習尙日壞,庠序之中,遜讓蔑聞,閭巷之間,禮義掃地,駸駸乎有衰斯之象,眞所謂日異而歲不同,有識之憂歎,不在事爲之末,而非常之災異,又干聖廟之嚴,人事旣然,天心斷可知矣。其在應天以實之道,決不可視若適然之事,徒行慰安之儀而止耳。伏願邸下,大軫敬畏之念,亟思振作之方,身先導率,勅勵群工,必以敦尙儒術,闡明倫敎爲先務,而至誠無假,交修不怠,則將見化成菁莪,而士有雅飭之美,令行風草,而民興孝悌之俗矣。不惟以是,而上格天心,消弭災沴,抑將因此,而丕變士風,增壽國脈,豈不休哉?仍竊伏念,此時師儒之長,尤不容不另擇,而如臣庸陋,猥據皐比,實無以表準多士,對揚風化,中心愧恧,若無所容。且今老母暑痢,輾轉危篤,晝宵扶將,未忍離舍,廢職曠務,爲害非細。懇乞亟察臣才分之難堪,矜臣情理之煎迫,亟遞臣職。此以下缺
二十二日午時,上御興政堂。藥房入診入侍,都提調李頤命,提調閔鎭遠,副提調尹憲柱,假注書金龍慶,記事官李箕鎭·申昉,醫官李時聖·權聖徵·許坫·方震夔·吳重卨·金德三·李徵夏·蔡光夏,副司勇任瑞鳳。李頤命進伏曰,昨日晩後,諸症候有加,今日寢睡不寧,昨夕水刺不能進御,今朝水刺,亦無異全闕,憂慮罔涯矣。或感暑而然歟?醫官皆以爲,口淡如此,却暑之物,亦難進御云,而反覆商議,劑藥以入矣,强爲進御,卽今熏熱·飽滿,有少減之勢乎?上曰,熏熱少減,飽滿無減,而溺道不平一樣矣。頤命曰,溺道不平,每以此不勝憂慮矣。上曰,昨日劑入之藥,口淡難進,而小便如此,故恐復有血溺,强進矣。頤命曰,食飮厭進,其症不一,或有惡心而不能進者,或有當食淡淡而不能進者。三四字缺,大抵口淡稀有,而蓋飮食有味,然後可食,若無味鹹淡二行缺積傷之致,自壬辰後八年之間,平時之味皆爽,欲得常味,不可得矣。口淡旣如此,且飽滿甚,故食飮厭進,于今八年,而淡淡之時,則口味益爽,食飮專不進御矣。頤命曰,淡淡之氣,昨今如何?上曰,淡淡之氣無之,而口淡則甚矣。頤命曰,今日大便多放,而亦似滑利云,如此時則腹中差安乎?上曰,大便放後,則腹中似勝,而亦不覺其爽快矣。頤命請令醫官診脈。上曰,唯。醫以次診之退伏。時聖曰,脈候比昨無數氣,而平和矣。聖徵曰,脈候左右微有數氣,而不至大段,且無有力之候矣。德三曰,脈候左右微有數氣,而不至大段矣。頤命曰,掌心煩熱,熏熱減後有勝乎?上曰,掌心煩熱差勝矣。瑞鳳曰,脈候無不足處,以脈觀之,不知有患候,而肺則微有澁滯之氣矣。頤命請令診察眼部。上曰,唯。醫以次診之。聖徵曰,眼候瞻望,則瞳子及精彩一樣,而比昨精氣少勝矣。重卨曰,眼候瞳子則精彩不如前,有熏熱故恐如是矣。德三曰,左右眼部翳氣及精彩,小臣未入診已踰月,而其間無加一樣矣。光夏曰,眼候瞳子氣一樣,而精彩比昨有勝矣。頤命請令診腹部。上曰,唯。閔鎭遠曰,膏藥連付乎?上曰,連付矣。頤命曰,無效乎?上曰,無效害矣。頤命曰,踝骨以柔軟之物纏裹,則似好矣。上曰,以綿作片裹之矣。聖徵曰,腹部此時不飽,而似有堅硬之氣,背部脚部及諸處一樣矣。頤命曰,外踝付膏,則皮膚恐潤濕而致傷,壁錢付之則爲好云,此物自外覓入之意,敢啓。上曰,唯。頤命曰,昨日症候有加,臣等宜入診,而恐難引接,自外議藥以進矣。其藥進御後,雖不知果是藥效,而今日則差勝,其藥連進數貼,如何?六七字缺。鎭遠曰,其藥於小臣之口,則味不惡,勝於六君子湯矣。二行缺面色不能敷潤,近來水刺雖進御而不甘,脈度有火熱之候,卽今所進之藥,畢進似宜,若湯劑則暑濕方甚,恐難進御矣。上曰,唯。鎭遠曰,有濕熱之候,則瞻望亦可知之,而每以無疾痛處爲敎。大抵無疾痛,故不以藥爲大事,前藥亦不畢進,蓋丸藥則日字延久,進御與否,不能詳知,寧進湯藥,內侍這這傳言則好矣,而卽今炎熱如此,湯藥恐難進服,丸藥因爲進服乎?頤命曰,前入丸藥,尙未畢進,其藥當畢進乎?議定他藥乎?上曰,丸藥姑爲畢服,可也。頤命曰,中宮殿瓊玉膏,臣等不能細察,封入時見之,微有酸氣,和水則全無甘味,故固已慮之,而不知其甚變,亦難猝然變通,因爲封進矣。自內覺之而下敎,今以改劑定奪,醫官出去,而大抵藏置極難,內醫院在於巖石之下,濕氣常常有之。且藥中入兩門冬,故性潤尤易致傷,今番則勿入兩門冬之意,旣已定奪。醫官今已出去,地黃雖非時,而徵納于海西來,則可以劑之,如前例提調親往監劑乎?上曰,提調監劑,可也。鎭遠曰,地黃分付黃海道入來,則可以出往監劑矣。上曰,依爲之。頤命曰,此闕中內醫院院基,後依山脚,下有巖石,每當潦雨,處處生水,家舍多傾圮,最是藥庫尤爲低下,鋪甎無堗,不得點火,故夏月雨水之時,常多潤濕之氣,草材自人蔘以下,經夏則皆生綠,甚則柔爛。凡藥性變則無效,近來移御此闕之時頗多,非但藥材之空棄可惜,莫重御供之藥,不可任其傷敗。待國家物力稍饒之時,不可以營改,院舍庫間,及今預爲稟定,待時擧行,何如?上曰,待還鄕後,卽爲營改事定奪,可也。遂罷退出。
酉時,王世子坐景賢堂。承旨持公事入對時,左副承旨韓重熙,兼文學金雲澤,假注書申,記事官申昉。韓重熙進讀大司成金在魯上書。書本在上答曰,覽書具悉。雷震之變,極其非常,陳戒之言,可不留心?爾其勿辭察職。遂以次罷出。
上在慶德宮。停常參·經筵。
自卯時至申時,日暈。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,熏熱·腹部飽滿特甚及膈間·頭部不淸利,喉乾·眩氣往來之候,其有所減,而溺道不平有加,小便短澁之候,或有差減之勢,血溺不復放下,呼吸不平之候,比昨有減乎?眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,熏熱·腹部飽滿特甚,頭部不淸利,溺道不平有加之候一樣,而小便短澁之候少減,膈間不淸利之氣未已,喉乾朝來止歇,寢睡不寧,而眩氣往來,血溺不復放下,呼吸不平之候,猶未快減,眼視昏暗特甚之候無減矣。勿爲入診。
吏曹判書權尙游三度呈辭。入達。只遞本職。
右副承旨李秉常三度呈辭。入達。遞差。
吏曹啓曰,本曹判書及承旨有闕,政事取稟。傳曰,當日爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,熏熱·腹部飽滿特甚,膈間不淸利未已,眩氣往來之候,復何如?頭部不淸利,溺道不平有加之候,其有所減,而呼吸不平,小便短澁之候,比夜有減乎?臣等不勝憂煎,惶恐敢啓。傳曰,諸症一樣,而口淡·困惱特甚有加,小便短澁之候,朝則少減,而晩後復加,呼吸不平之候,亦未快減矣。以上朝報
吏批,以李觀命爲吏曹判書,趙榮福爲右副承旨,權尙游爲禮曹判書,鄭錫五爲文學。
二十三日□時,王世子坐□□□入對時,同副承旨黃龜河進伏曰,別有稟定事,故敢達耳。金城盜賊自捕廳究覈公事,俄者來到政院,故見之,則文書極爲浩多,倉卒間怱怱讀達,則罪人所犯甚重,而獄情輕重,領會似難,且多誤處,故還爲出給,使之改來,而此賊罪名重大,故前日則連爲啓下公事矣。頃日備局引接時,右議政李健命,請拿致京獄處之,故遂爲達下公事,而此是自初啓下之事,當先爲入達,以爲從容省覽,兼稟大朝之地耶?當於明日入對時持入耶?令曰,明日持入,可也。又達曰,若持入則公事極爲繁多,諸承旨當竝爲入侍,而入對差早爲之之意,敢達。令曰,唯。遂以次罷出
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,夜來蒸鬱愈甚,伏未審聖候,寢睡,若何?口淡·脚痺·困惱特甚有加,熏熱·腹部飽滿特甚及膈間·頭部不淸利,喉乾·眩氣往來之候,其有所減,而溺道不平有加,小便短澁之候,復有減歇之勢,而血溺不復放下,呼吸不平之候,比昨快減乎?眼視昏暗特甚之候,亦何如?導赤散,昨日不得進御,今日臣等,與諸醫入診,詳察症候,議定加進當否宜當,不勝終宵憂煎,敢此問安,竝爲仰稟。傳曰,知道。口淡·脚痺·困惱特甚有加,熏熱·腹部飽滿特甚,頭部不淸利,溺道不平有加之候一樣,而小便短澁之候,尙未減歇,膈間不淸利之氣未已,喉乾朝來止歇,寢睡不寧,而眩氣往來,血溺不復放下,呼吸不平,猶未快減,眼視昏暗特甚之候,無減矣。勿爲入診。與諸醫議定加進當否,宜矣。
吏曹啓曰,來二十五日,祿都目政事爲之之意,敢啓。傳曰,知道。
刑曹參判兪命弘三度呈辭。入達。遞差。
掌令南世珍初度呈辭。入達。給由。
藥房再啓曰,伏承問安批答,勿爲入診,與諸醫議定加進當否事,命下矣。臣等卽與諸醫商議,則皆以爲,聖候小便短澁之候,今已少減,則導赤散不必加進,卽今諸症候中,熏熱·口淡最緊,而治熏則妨於胃氣,補脾則恐助熏候,暑熱如此,水刺殆廢,苦口藥物,不可强進,今姑數日,以觀證候宜當云,諸醫之見如此,今日姑不議藥之意,敢啓。答曰,知道。
領議政金昌集箚子。大槪,病情一向沈痼,實無復起之望,敢陳闕禮廢事之罪,冀蒙亟遞臣職,以安私分事。入達。答曰,覽箚具悉卿懇。所患彌留,深用慮念,不得進參,有何所傷,卿其須體前日答辭,安心勿辭,亦勿待罪,俟間視事,用副至望。仍令曰,史官往諭,遣御醫看病。
持平洪鉉輔達曰,臣本庸陋,最居人下,過蒙洪造,頃忝言地,絲毫無補,愧懼方深,不意柏府新命,又下此際,不得不黽勉出肅,而第臣向以藍浦前縣監李太元拿問事,論達依準矣。今見其供辭,則臣之所論,一倂歸之於全然爽誤之科,假文粧撰,至謂之構虛捏誣,仍請緘問,推出言根,誠不勝駭惋之至,臣請更陳其梗槪焉,近來簽丁之難,誠有如所供,而充額之際,勿論鄕族·品官之子支,一從色吏瞞告,竝爲發牌,則被捉者各,自納錢,夤緣圖免,臣所謂視賂操縱者,果指此也。今其供辭,至以納賂誰人,所納何物爲言,乃敢爲迫問臺臣之計,蓋其意以爲,事涉黯黮,或難明言,故欲以此爲其自明之地,而反不覺事實之如彼難掩,亦痛矣。納賂者明有其人,非止一二,臣何必爲囚人,一一指告,以傷臺體耶?田政則一結加卜,或至數十負,虛卜則勒加於無告窮民,實卜所收,盡歸私橐,渠雖曰,看野踏審,在於前官時,而畢竟磨勘,旣在其手,則諉之於前官,已不成說,而今欲以書員輩一,時推治之案,移徵之簿,作爲發明之一端,其爲計亦甚窘遁。愼姓人之留置衙中,一縣之所共知,不識何狀云者,已極誣罔,而愼哥所謂偏護土民之言,不過呈辨人例談,此豈爲不置衙中之左契乎?民田之偶合其量名處,使愼姓人,率去官人,威脅村民,無識愚氓,反生恐㤼,猶慮全失其土地,爭給錢資,相與私和,有若愼哥之田土,今始推尋而斥賣者然,多則八九十貫,少則四五十貫,旣置衙中,又借官屬,恣意作拏,至此之極,分利之謗,烏得免乎?臣之前日達辭,旣曰欲爲奪給,則其訟之未決,臣亦知之,未決訟之前,先示官威,使之督俸,則其欲爲奪給之狀,據此可知,臣所謂聽訟受嗾者,蓋爲此等事而發,渠雖欲飾辭自明,其可得乎?至於奸吏輩用事,在渠特一微事,而其所信任而貽害者,不一其端,民不堪苦,怨聲溢境,今雖以在官月日不多,欲爲其不信任之證,信任與否,豈在於月日之多寡乎?誠甚可笑也已。臣論一不法之守宰,反遭其無限侵詆,已難晏然於臺次,而且伏見前文學金民澤之書,拈出臣頃日處置諫臣措語中自是二字,大加詆斥,臣竊訝之,其論重臣事,終近吹覓,諫臣書辭,可見公議,而猶執己見,一切務勝。臣所云云,政是實際語,而不惟不爲自反,反謂臣以掇拾諫臣之餘論,夫處置措語,惟在本事是非,而今乃以據實之言,勒歸於掇拾之科,必使苟合其意,然後方可免此等題目耶。言之不擇,何至此也?以臣觀之,不特自是而已。雖謂之遂非,恐不過矣。臣不欲與呶呶爭辨,而侵攻之語,旣如是深切,臣之情勢,尤爲難安,以此以彼,何可一刻苟冒於言責之列乎?請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,熏熱·腹部飽滿特甚及頭部·膈間不淸利未已,溺道不平有加之候,復何如?眩氣往來,小便短澁之候,其有所減,而呼吸不平之候,比夜快減乎?臣等不勝憂煎,惶恐敢啓。傳曰,諸症候一樣,而口淡特甚有加,小便短澁之候無減,呼吸不平之候,亦未快減矣。又口傳啓曰,卽伏聞入侍醫官所傳之言,聖候中氣虛乏,而眩氣亦甚,口淡·困惱特甚,夕水刺尤難進御爲敎,臣等伏不勝驚慮之至,諸醫等皆以爲,不可不卽進調胃之劑,蔘苓茶進御,宜當云,此藥卽爲煎入之意,敢啓。傳曰,知道。
申時,王世子坐景賢堂。諸承旨持公事入對,左副承旨韓重熙,同副承旨黃龜河,司書李國休,假注書申,記事官申昉。韓重熙進讀備局申目,江華留守沈宅賢狀本,防物價木發賣改色,以救島民之急,而料理之際,虛疎可慮,差擇解事人,擧行回移事。達下。
重熙退伏,黃龜河進讀左右捕盜廳申目,金城賊人等招辭承款及問目等事,讀未半,內宦傳言曰,諸賓當竝爲少退,而勿曲拜直出,宜矣。諸臣以次退立于景賢堂外,內宦旋以除曲拜還入之意傳言,諸臣以次進伏後,重熙進讀申義石三招以下,讀少頃達曰,小臣氣乏,使他承旨遞讀,何如?答曰,依爲之。重熙退伏後,龜河進讀李德重更招以下。此以下缺龜河退伏,李國休進達曰,新除授文學鄭錫五,時在京畿果川地,斯速乘馹卜來事,下諭何如?無發落。又以春坊書筵入番事緊,斯速乘馹上來之意,稟達。令曰,依爲之。龜河曰,右副承旨趙榮福,今日下只推之令,卽當更招察任,而日勢已暮,待明朝牌招之意,敢達。令曰,依爲之。遂以次罷出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,熏熱·腹部飽滿特甚,眩氣特甚及頭部·膈間不淸利,喉乾·溺道不平有加之候,其有所減,而血溺不復放下,小便短澁,呼吸不平之候,比昨益減乎?眼視昏暗特甚之候,亦何如?昨日兩時水刺,無異闕進全廢,晩後有中氣虛乏之候,蔘苓茶進御之後,或有差減之勢乎?今日臣等,不可不與諸醫入診,詳察症候爲宜。中宮殿症候,醫女久未入診,今日亦令醫女入診宜當,臣等不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,熏熱·腹部飽滿特甚及頭部不淸利,溺道不平有加,小便短澁之候一樣,而昨日水刺無異全廢,中氣虛憊之候,至夜益甚,强進湯餠,繼進茶飮,小得鎭定,而猶未差減,眩氣因此有加,膈間不淸利之氣未已,喉乾朝來止歇,寢睡不寧,而血溺不復放下,呼吸不平之候,比夜有減,眼視昏暗特甚之候,無減矣。勿爲入診。蔘苓〈茶〉繼進當否,與諸醫議定,宜矣。
政院啓曰,吏曹郞廳來言,今日爲政事命下,而判書李觀命未肅拜,參判金興慶在外,參議洪啓迪病不來,不得開政云,判書李觀命,參議洪啓迪,竝卽牌招開政,何如?傳曰,允。又達曰,今日賓廳次對,兩司當爲入參,而大司憲李喜朝,執義朴聖輅,掌令魚有鳳,持平洪禹傳,俱在外,掌令南世珍呈辭受由,持平洪鉉輔引避退待,大司諫尹鳳朝,獻納趙尙絅,正言申晳,俱未肅拜,司諫李鳳翼呈辭入達,正言鄭宅河在外,無行公之員,除在外·引避·呈告入達外,未肅拜人員,竝卽牌招,以爲推移入參之地,何如?令曰,依。
右副承旨趙榮福上書。大槪,臣自速違慢之誅,遽蒙只推之恩,而兩日之間,嚴召荐降,驚惶感激,宜卽趨謝,而第臣於向日徽敎,有萬萬悚懍者,決不可晏然冒進於屢試蔑效之地,玆敢隨牌詣闕,悉暴危懇。伏乞离明,俯賜諒察,亟許鐫遞,以安私分事。入達。答曰,覽書具悉。爾無所失,勿辭察職。
藥房口傳啓曰,伏承問安批答,蔘苓茶加進當否,與諸醫議定爲宜爲敎矣。臣等卽會諸醫商議,則皆以爲,蔘苓茶,姑限今日,依昨日錢數進御後,更視症勢,議藥宜當云,蔘苓茶一貼,更爲煎入之意,敢啓。傳曰,知道。
掌令南世珍再度呈辭。入達。加給由。
玉堂箚子。大槪,請持平洪鉉輔出仕事。入達。答曰,依達。
令曰,大臣·備局堂上引接,引接時戶曹判書宋相琦牌招察任事。下令。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,熏熱·腹部飽滿特甚及頭部·膈間不淸利未已之候,復何如?溺道不平,眩氣有加,小便短澁之候,其有所減,而中氣虛憊,呼吸不平之候,比夜益加乎?臣等不勝憂煎,惶恐敢啓。傳曰,諸症候及眩氣有加之候一樣,而口淡特甚有加,中氣虛憊之候,晩後無減,呼吸不平,少減後一樣,小便短澁之候,晩後差勝矣。
京畿監司書目,果川呈,以私奴鄭惡金及其子女三人,今月二十一日,一時震死,極爲驚慘事。
吏曹〈判書〉李觀命上書。大槪,新授職名,萬不近似,驚惶震駴,罔知攸措,兩日之內,再違召旨,罪戾山積,玆冒萬死,仰陳血懇,乞蒙恩遞,以重官方,以安微分事。入達。答曰,覽書具悉。天官之長,不宜久曠,遄行大政,已有成命,卿其勿辭,速出行公。以上朝報
吏批,以金演爲刑曹參判,李秉常爲兵曹參知,權爲冬至使,趙榮福爲副使,申晳爲書狀官。以上朝報
大臣·備局堂上入對時,右議政李健命所達,江華留守沈宅賢狀達,甲午年全羅道癸巳田稅,以軍餉米二萬三千石相換京運後,其代米令本道輸納本府,而一千石則丁酉年賙賑後,入送濟州,令賑廳還報矣。今至三年,賑廳終無劃送之事,有此狀請矣。莫重軍餉,貸用後久不還償,殊極未安,分付賑廳劃給,何如?令曰,依爲之。又所達,北兵使白時耉狀達,頃者戶曹,以北關內奴元數中,三分之一充定束伍,其餘則徵貢主倉入上事,發關分付,蓋因舊事目而申明之也。北關卽待變之地,而人物尠少,平民之可充束伍者無幾,故以內奴加定軍額者,比舊事目,不啻倍蓰,依關文頉其加定之數,則闕額三千餘石,他無塡充之道,貢木之州倉上者,爲備軍餉,而六鎭各邑還穀甚多,無不足之患,雖非穀貢,軍餉有餘,依三·甲例,內寺奴加定束伍者仍存事,狀請矣。蓋內奴則三分一充定,自是事目,而寺奴則元無定數,狀中竝擧寺奴者,蓋未詳察而然也。昨年因南·北兵使狀聞,三·甲人民尠少,故雖許內奴之充定,而勿拘三分一定式矣。內奴多數定軍,則貢數太減,依事目施行,勿令加定事達下,而今春引接時,以朝令纔行旋寢,實涉顚倒,且三·甲,異於他邑,只許加定事,更爲定奪矣。今此北兵使狀聞,雖欲依三·甲例,以內奴加定軍額,而如此則內奴之貢,未免大縮,不可盡用三·甲之例,勿施之意,回移何如?令曰,依爲之。
工判閔鎭遠所達,南漢山城爲備軍需,自戶曹輸置木綿,備局亦送其數,合爲二千餘同,頃年都城城役時,幾盡毁用,卽今所餘,僅數十同,其中又有丙子年許貸江原·忠淸兩道者,只以若干還償,而尙有未收,貸用軍需,已過二十年而不報,事極不當,今年內若不準償,則當該監司及守令,宜有論責之道,各別申飭,何如?令曰,依爲之。
午時,王世子坐景賢堂,大臣·備局堂上引接入對,右議政李健命,行工曹判書閔鎭厚,知中樞府事李弘述,刑曹判書權,左副承旨韓重熙,大司諫尹鳳朝,校理洪廷弼,兼文學金雲澤,司書李國休,假注書朴弼夔,記事官申昉。李健命進伏曰,近來日氣甚蒸鬱,氣候若何?令曰,無事矣。
疊健命達曰,此乃北兵使白時耉狀達也。頃者戶曹,以北關內奴元數中,三分之一充定束伍,其餘則徵貢州倉入上事,發關分付,此蓋因舊事目而申明之也。北關卽待變之地,而人物尠少,平民之可定束伍者無幾,故近來以內奴加定軍額者,比舊事目所定,不啻倍蓰,若依關文,頉其加定之數,則闕額三千餘名,他無塡充之道,貢米之州倉上者,爲備軍餉,而六鎭各邑還穀甚五字缺之患,雖非此貢穀,軍餉則有餘,依三·甲例。二行四字缺而然也。昨年因南兵使狀聞,三·甲人民尠少,故三字缺令充定束伍,而勿拘三分一定式,其後內司,以內奴多數定軍,則貢數太減,依舊事目施行,勿令加定事達下,而臣於今春引接時,以朝令纔許旋寢,實涉顚倒,且三·甲,異於他邑,只許加定事,更爲定奪矣。今此北兵使狀聞,欲依三·甲例,以內奴加定軍額,如此則內司奴貢,將未免大縮,此亦不可不念,六鎭雖是重地,不可盡用三·甲之例,許其加定勿施之意,回移何如?令曰,依爲之。出擧條
疊。又達曰,此乃江華留守沈宅賢狀達也。甲子年全羅道癸巳田稅,以本府軍餉二萬三千石相換京運後,其代米令本道輸納本府,而一千石則丁酉年賙賑次,入送濟州,其代令賑廳推移還報矣。今至三年,賑廳終無劃送之事,故有此狀請矣。江都軍餉,事體重大,貸用之後,久不還償,殊極未安,一千石元數不多,分付賑廳。令曰,依爲之。出擧條
又達曰,臣方待罪樂院提擧,故敢達矣。樂院上祭享及宴禮所用雅俗樂譜,舊無板刻,傳寫旣久,且經兵亂,字句之間,或有以訛傳訛之處,因一字之差錯,而以改音節不協,則其所關係,豈不重大歟?似聞世宗·世祖·成宗三朝實錄中,備載樂譜云,今年乃實錄曝晒當次之年也。自院隨送樂師書吏各一人於史官之行,考準以來後,令本院刻板,則似無如前傳謄訛誤之弊,而亦爲廣傳之道矣。且於年前,自院中修正樂學軌範·雅俗樂譜·各殿歌詞冊各一件,欲爲啓稟,藏置于史庫,而姑未經稟矣。今此樂師隨送時,付送所修諸冊,實錄中如無樂譜載錄之事,則仍爲留藏,如果載錄,則疊藏不緊,還爲持來,何如?令曰,依爲〈之〉。出擧條
又達曰,樂學軌範,有用樂排列圖,考諸今之祭享宴禮之時,則多有相左處,本圖登歌工人。二行缺金石匏土革木絲竹,而今則登歌之時,無塤與笙,軒架無笙,蓋塤土而笙匏也。土與匏俱不備,則八音何以克諧乎?此則經亂後,樂工減數,古譜未備之致也。祖宗盛時,用樂諸節,雖不可卒復其古,而至於敔·塤·笙三器,終不備焉,則此眞有始無終,樂不成章,豈非大段欠缺乎?今若軒架與庭樂,加出敔一,則樂有始終,登歌加出塤·笙各一,軒架加出笙一,則八音可備,此三器復舊似宜矣。令曰,敔一器加出,可也。健命曰,敔旣加出,則塤·笙各一,亦加出乎?令曰,依爲之。健命曰,此係太廟用樂,事體重大,令禮官稟處,何如?令曰,依爲之。出擧條
又達曰,永昭·敬寧兩殿用樂,多有異同,蓋文昭殿參·辭神,奏洛陽春,初獻桓桓曲,亞獻維皇曲,終獻靖東方曲,厥後延恩殿·昭敬殿,皆用此樂,而歌則別製,卽今敬寧殿,亦用此樂,而添用奠幣,奏水龍吟,蓋洛陽春·桓桓曲·水龍吟,皆是宴樂,別殿之樂,自古異於太廟之樂矣。獨永昭殿參·辭神,用洛陽春,與文昭殿同,奠幣用太廟基命章,初獻桓桓曲,亞獻維皇曲,與文昭殿同,終獻用太廟歸仁章,其所取用,實無意義,似聞其時典樂,不能詳對於定樂之日,以致如此云,今宜純用文昭殿樂,而兩殿新撰樂章,實揄揚尊號之意,則比之前樂章,尤有光焉,不可不被之管絃,兩殿參·辭神,有聲無詞,叶而用之,似宜矣。文昭殿參·辭神,雖有聲而無詞,太廟參·辭神,則俱有歌章,且各殿祭享時,或有未及卒樂,而先唱樂止,此後則待典樂之言,而呼唱樂止,似宜,竝令禮官稟處,何如?令曰,令禮官稟處。出擧條
閔鎭厚達曰,南漢山城爲三字缺需,自戶曹輸置木綿,備局亦有所送,其數合爲六字缺年都城城役時,幾盡取用,卽今所餘。二行五字缺終必擧行,山城軍需,貸用於賑資,已過二十年,而延拖不報,事極不當矣。今年內若不準償,則當該監司及守令,宜有論責之道,以此意各別申飭,何如?令曰,依爲之。出擧條
健命達曰,戶曹多事,而判書宋相琦呈辭,久不行公,近聞軍資監都提調,有致責曹吏之事,以此引入云,元非大段,牌招察任,何如?令曰,依爲之。
又達曰,小臣有區區所懷,敢達。向者承旨入對時,有過中之擧,旋卽悔悟,召入承旨,其後諸臣,上書陳戒,亦皆嘉納,改過不吝之意,孰不欽仰,然,以盡善盡美之道言之,初無過中之擧,則尤爲聖德之光矣。此後宜益加勉,朱子釋人心惟危,道心惟微曰,雖上知,不能無人心,人心者七情也。七情發而皆中節,可無過不及之差,常時放過,則觸物暴發,先於未發之前,務加涵養之工爲宜,操則存,舍則亡,人心俄頃間,操舍之幾甚微,放過則失中矣。聖學高明,固已盡知古聖訓辭,而必加意焉,惟精惟一,允執厥中之訓,必有大朝傳授之心法,而精者,精察人心道心之謂也。一者,守而勿失之謂也。精一之訓,常加體認,不少放過,又至於天地位萬物育之域,則尤是臣僚之所仰望於邸下者,此工夫必勉戒焉。令曰,當留意焉。
又達曰,近來星變災異多矣。而向日文廟廟前,檜木雷震,極爲驚心矣。聞大司成金在魯上書,陳修省之意云,其言美矣。而修省者,人君遇災,上之恐懼,下之勉戒,恒談而有言無實,則無以轉移,恐懼者無他,詩云,昊天曰朝,及爾遊宴,昊天曰命,及爾出王,修省者,不必遇災而後當然,一言一動,必自點檢,有過無過,必自反省,勉勉不已,則與天同德,爲弭災之策,只曰當勉而無實政,則觀美而已,顧何貴乎?以實心行實政,則弭災之策,無過於此者矣。又曰,小臣惶恐更達。頃三字缺客,屢入書筵,及拜是職,有一朔六次引接之規,而五字缺堂上不齊,雖未得連次入對,而每於登對二行四字缺畢陳於前,君臣猶天地,天地雖隔絶,天氣下降,地氣上升,二氣交而後萬物成矣。宜體此義,凡於群臣所言,不適用,或且不緊,必和顔色而受之曰,此言則是,此言則非,而後如天地之交感,上下情志,可以相通,且於事務之間,必酬酢如響,而後方可有爲,故前後筵臣,以此陳達,臣亦曾有陳,而未見採納之實,不勝抑鬱,如是更達,苟有益於聖學,則何敢以煩瀆爲嫌,而不達乎?令曰,當各別體念焉。鎭厚曰,日者過當之擧,不遠復之美,大臣已陳之,臣又何言,而臣待罪賓客,故敢陳所懷,在外不能詳知,而聞向來承旨,初令以勿入對,旋卽還寢云,開悟如此,誠極喜幸,而元來雖閭巷之人,凡事必稟於家長,道理則然,況邸下,卽今自上,寄以代理,則毋論大小事,必經稟裁於大朝爲宜,其時邸下,未及思之,纔令旋寢,雖似好矣。而此後則每事勿自專,侍湯之暇,仰稟於大朝,毋以一時之意,徑下命令,則宗社之福也。涉於煩複,而有懷敢達。令曰,所達誠好,當留意焉。
韓重熙讀慶尙左兵使李汝玉狀達,道內各鎭仕滿將官遷轉事。達下。
讀慶尙監司吳命恒狀達,全家罪人蔚山到配事。達下。
讀黃海監司李德英狀達,五邑站馬給復事。達下。
讀義州府尹金有慶狀達,修築城役時,所貸慈母木同請蕩減事。達下。
讀慶尙監司吳命恒狀達,東萊倭船往來成冊上送備局事。達下。
讀江原監司李箕翊狀達,七八十老人抄達事。達下。
讀刑曹申目,忠州人,爲牧使趙泰果擊錚辭緣置之事。達下。
讀刑曹申目,金海昌擊錚辭緣,令本道覈處事。達下。
讀刑曹申目,四字缺加刑,咀呪罪人愛仁加刑事。竝達下。
二行八字缺時在黃海道平山地,請斯速乘馹上來,下諭事。達下。
又曰,敢陳區區所懷,向者邸下過中之擧,大臣重臣所達皆是,臣不必疊床,而先儒曰,七情之中,惟怒難制,蓋怒者,其發易,其害速,承旨叱退時,臣等未及上來,而追後聞之,則是非間不言其罪,此可見威怒暴發而然也。日後雖當如此之事,必平心徐究,戒其暴發,則幸甚幸甚。令曰,當留意焉。遂罷退出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,熏熱·腹部飽滿特甚及頭部·膈間不淸利,喉乾·溺道不平,眩氣有加之候,其有所減,而小便短澁,益加差勝,血溺不復放下,中氣虛憊,呼吸不平之候,亦已快減乎?眼視昏暗特甚之候,亦何如?今日臣等,與諸醫入診,詳察症候,蔘苓茶加進當否,議定宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,熏熱·腹部飽滿特甚,溺道不平有加之候,一樣,而眩氣及中氣虛憊之候少減,小便短澁之候,少無益減之勢,膈間不淸利之氣未已,頭部不淸利差減,喉乾朝來止歇,寢睡不寧,而血溺不復放下,呼吸不平之候,猶未快減,眼視昏暗特甚之候,無減矣。
昨日大臣·備局堂上引接時,大司諫尹鳳朝所達,請還收權卨發配之命,仍令王府,嚴鞫得情,快正王法事。令曰,勿煩。又所達,請還收罪人河減死定配之命,更加嚴刑得情,依律處斷事。令曰,勿煩。又所達,請亟寢尹宣擧書院勿毁之命,依前回達施行事。令曰,勿煩。又所達,新除授司憲府執義朴聖輅,時在黃海道平山地,請斯速乘馹上來〈事〉,下諭。令曰,依達。
政院達曰,地部事務,積滯可慮,而戶曹判書宋相琦,昨日違牌之後,仍呈辭書,無意行公,更爲牌招察任,何如?令曰,依。
又達曰,吏曹判書李觀命書答已下,大政遷就,亦甚可慮,卽爲牌招察任何如?令曰,依。
藥房口傳啓曰,臣等入診退出後,卽會諸醫,以榻前所陳加減四君子湯,更爲相議,則皆以爲本方中,白朮減五分,連進三貼宜當云,此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,伏聞差備醫官所傳之言,聖候晩後困惱特甚有加,腹部飽滿有加,口淡特甚之候有甚,口味不能自定,湯藥決無强進之路,不得進御,夕水刺一匙水澆,匙端略抄兩次進御,而亦無强進之路,仍不得進御,呼吸還爲不平,小便短澁之候,亦一樣爲敎云,臣等伏不勝一倍煎灼之至。卽與諸醫相議,則皆以爲湯藥,旣不得進御,今不可以味苦之劑,更爲議定,蔘苓茶,加竹茹·燈心,卽速進御宜當云,臣等旣不敢請診於此時,茶飮今當煎入,特爲勉强進御,是臣等區區之望也。惶恐敢啓。傳曰,依爲之。日熱如此,人蔘五錢太多矣。入三錢何如?問于醫官以啓。又口傳啓曰,人蔘五錢似太多矣。入三錢,何如?問于醫官以啓事,命下矣。臣等更會諸醫相議,皆以爲水刺,久未進御,初欲以人蔘五錢,單煎以入,太似純補,故加入淸涼之材,人蔘雖多,不能盡行其力,進御宜當云,依前議定,卽爲煎入之意,敢啓。傳曰,知道。
午時,上御興政堂,藥房入診入侍,都提調李頤命,副提調尹憲柱,假注書金龍慶,記事官李箕鎭·申昉,入侍醫官,李時聖·權聖徵·許坫·方震夔·李徵夏·崔命錫·權聖揆·崔泰齡,李頤命進伏曰,聖候前後進退,或有口淡·熏熱有加之時,而不過一二日,旋卽差勝矣。今則累日彌留,水刺幾至全闕,寢睡亦不寧,憂慮無窮矣。今夜則夜深後,似有涼氣,諸症候比昨有差減之勢乎?上曰,比昨無顯勝之事矣。頤命曰,口淡連似益甚矣。今日則或差勝乎?上曰,口淡甚矣。頤命曰,口淡有二候,或似腹空而然乎?或如以梗物撩胸裏乎?上曰。五字缺而口淡甚,故食飮不能進御矣。頤命曰,雖飮啜之物,亦二行六字缺雖似爽塏,殿宇不能陰深,陽氣近逼,恐傷四字缺口淡如此,滌暑之物,亦不得進御,伏憫,今日蔘苓茶加進與否,當爲定奪,而香薷之屬,芩連少許添入之藥,或可進御乎?上曰,口淡方甚,香薷之屬,似可進御,而芩連之屬,似難進御矣。頤命曰,請令醫官診脈,何如?上曰,唯。醫官以次診之退伏,時聖曰,脈候比昨入侍時,無數氣,調勻和平矣。聖徵曰,脈候右邊調勻平和,左邊稍數,手腕微有溫氣矣。聖揆曰,脈候左右稍數,而亦無浮數之氣,重按之則帶數,此乃沈數之候也。頤命請令診眼部,上曰,唯。醫以次診之,聖徵曰,眼候瞻望,瞳子氣一樣,眼精晶彩,比數日前明朗時,稍減矣。命錫曰,眼候瞻望,瞳子氣精彩,比數日前稍勝矣。頤命請令診腹部。上曰,唯。頤命曰,外踝淺薄處,今則何如?上曰,常常壓坐,故連不得愈矣。聖徵診腹部·脚部·足部·背部曰,腹部診之,此時則不飽,無堅硬之氣,而玉體微有溫熱之氣,背部·脚部諸處一樣矣。頤命曰,眩氣往來之候,其間疎數,何如?上曰,眩氣發作頻數矣。頤命曰,溺道不平,何如?上曰,無減矣。夜間小便七合許放下,雖間有如此之時,而大抵未愈矣。頤命曰,暑熱之時,小便之病,例易發作,伏憫矣。又曰,蔘苓茶加進當否,令醫何如?上曰,唯。時聖曰,脈候分明進退,進退則有火可知,卽今則水刺全未進御,火雖可憫,調助脾胃,不可已也。蔘苓茶入蔘三錢重,小臣之意則過多,且蔘苓,非鎭脾淸暑之劑,減人蔘一錢,入三字缺錢進御爲宜矣。聖徵曰,昨及再昨,蔘苓茶人蔘三半行缺熱痰感之病,四君子湯,拔甘草,以爲二行四字缺減,不可必謂當劑,而聖徵所達之藥亦好,四君子湯,入二字缺澤瀉·黃芩·香薷,數貼進御,姑爲調中理氣,宜矣。震夔曰,卽今水刺全廢,憫迫何達,蔘苓茶可停止,限今日進御,聖徵所達之藥,自明日二三貼進御,爲宜矣。徵夏曰,諸症候有加,累日無減,口淡特甚中特甚,或至全廢,今不可以有火進涼劑,姑鎭脾胃,以爲進水刺之地爲可,聖徵所達四君子湯,入澤瀉·猪苓·蓮肉·香薷·麥門冬進御,宜當矣,古人云,夏日不能飮食,小便短澁之時,用之則好矣。聖揆曰,近來諸症甚,在外之時,豈不思之,欲爲滌暑之劑,則藥味不好,妨於脾胃,四君子湯加入之劑,似好矣。大抵六君子湯,卽四君子湯,加治痰之藥,此則四君子湯,入治暑及調助脾胃之藥矣。然,蔘苓茶旣已始之,今日則蔘苓茶進御,自明日四君子湯加入之藥,進御宜矣。頤命曰,諸醫各陳所見,而蔘苓茶請仍進之人多矣。自上肌膚,雖有溫熱之氣,且火熱上升,咳嗽雖如此,而諸醫之言如此,今日則進蔘苓茶,自明日議他藥以進乎?上曰,蔘苓茶旣進二貼,所達之藥加減以進,何如?其藥中入白朮乎?白朮拔去,可也。白朮之味,何如?聖徵曰,四君子湯,甘草則雖可拔去,白朮則不可全拔,或減其錢數乎?坫曰,換以蒼朮,如何?上曰,蒼朮比白朮,味尤惡矣。頤命曰,白朮不可全拔云,如一錢則入五分劑進乎?上曰,依爲之。遂罷退出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜來聖候,喉乾頗甚,困惱特甚,達夜呻吟,腹部飽滿特甚,熏熱·膈間不淸利之氣亦甚,脚痺之候特甚,就寢後呼吸連爲不平,寢睡比昨日,尤不寧云,伏未審俄間,諸症候加減,何如?而口淡特甚有加,溺道不平有加及眩氣往來,小便短澁之候,其有所減,而血溺不復放下,眼視昏暗特甚之候,亦何如?中氣虛憊之候,比夜有減,而頭部不淸利之候,已盡差愈乎?今日臣等,不可不與諸醫,趁早入診,詳察症候,議定繼進之劑矣。不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱·膈間不淸利亦甚及溺道不平有加,小便短澁之候,一樣,而呼吸不平,中氣虛憊之候,比夜少減,喉乾朝來止歇,眩氣往來,血溺不復放下,頭部不淸利,今已差減,眼視昏暗特甚之候,無減矣。人蔘不宜多進,有三,眼候·呼吸不平,小便短澁也。不可不詳審,勿爲入診,與諸醫商議定藥,宜矣。
令曰,天官之長,不可久曠,吏判更爲牌招察任。
藥房再啓曰,伏承問安批答,人蔘不宜多進有三,眼候·呼吸不平,小便短澁也。不可不詳審,勿爲入診,與諸醫相議定藥事,命下矣。臣等卽與諸醫商議,則皆以爲六君子湯·蔘苓茶連進之後,熱候方加,人蔘不宜多進,非不詳審,而水刺不進,今已多日,中氣虛憊,昨又有加,一時補接之道,不可以一二錢責效,故敢以五錢重議定矣。卽今中氣少定,小便加澁,不可一向多進,誠如聖敎,近日熏熱特甚,玉體常溫,間有咳嗽,明是暑氣所傷,以口淡特甚,藥味稍苦則不得進御,昨日煎入加減四君子湯,治暑氣利水道,實合目前症候。今又就其中略爲加減,且擇味淡之料,議定加減,茹苓湯三貼,與前藥,大同小異,卽爲進御宜當云,諸醫之意見如此,此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱·膈間不淸利亦甚,溺道不平有加,小便短澁之候,其有所減,而呼吸不平,中氣虛憊,眩氣往來之候,比夜益減乎?臣等不勝憂煎,惶恐敢啓。傳曰,呼吸不平,中氣虛憊之候,少減後一樣,其餘症候亦一樣矣。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱·膈間不淸利亦甚及喉乾·溺道不平有加,小便短澁,眩氣往來之候,其有所減,而血溺不復放下乎?眼視昏暗特甚之候,亦何如?呼吸不平,中氣虛憊之候,比昨尤減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱·膈間不淸利亦甚之候,一樣,而溺道不平有加及小便短澁之候,比昨減歇,喉乾朝來止歇,寢睡不寧,而眩氣往來,血溺不復放下,眼視昏暗特甚之候無減,呼吸不平,中氣虛憊之候,猶未夬減矣。勿爲入診。
政院達曰,吏曹判書李觀命,昨日特召之下,一向撕捱,殊涉未安,更爲牌招察任,何如?令曰,依。
忠淸監司書目,道內各邑旱暵,殆近一朔,雨意愈邈,田畓各穀,日就枯損,民事渴悶,祈雨設行之意,一邊分付各邑事。
全羅監司書目,本道各邑得雨,或有不足處,或有太過處,而當此農節,列邑癘疫猶盛,珍島蟲災之熾發,俱極悶慮事。
慶尙監司書目,本道麥農旣失,旱災甚酷,水田龜拆,川渠斷流,田畓各穀,無不被焦,數三日之內,若無霈澤,則更難回蘇,農形立判,而三嘉牛疫,尙無止息,一朔致斃,多至五十餘首,言念民事,俱極渴悶事。
京畿監司書目,道內各邑本月初八日雨澤,或一犁,或一鋤,農事多幸,而田穀則陳廢甚多,木花幾盡消損,安城郡蟲災,亦甚可慮事。
江原監司書目,四月以後,轉成陰霖,畓穀沈水,太半消瀜,田疇泥濘,不得除草,山田焚墾愆期,而至於麟蹄等邑雨雹,春川之蟲災,俱係害穀,民事極爲悶慮事。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺困惱特甚有加,腹部飽滿特甚,熏熱·膈間不淸利亦甚及眩氣往來之候,復何如?溺道不平有加,小便短澁之候,益有所減,而呼吸不平,中氣虛憊之候,比夜夬減乎?臣等不勝憂煎,惶恐敢啓。傳曰,諸症候一樣,溺道不平有加,小便短澁之候,減歇後一樣,而呼吸不平,中氣虛憊之候,晩後亦無減矣。
校理洪廷弼上書。大槪,敢暴情病沈篤之狀,冀蒙恩遞,略附遇災修省之說,以備澄省事。以國忌留政院。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道,嬪宮,藥房·政院·玉堂問安。答曰,知道。
藥房啓曰,好雨滌暑,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱·膈間不淸利亦甚及喉乾·眩氣往來,溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平,中氣虛憊之候,比昨夬減乎?昨日兩時水刺,幾至全廢,臣等區區煎灼之忱,何可盡達,今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱亦甚之候,一樣,而膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下,小便短澁,比昨益減,眼視昏暗特甚之候無減,呼吸不平,中氣虛憊,猶未夬減矣。勿爲入診。
右承旨兪崇,司諫李鳳翼再度呈辭。入達。加給由。
掌令南世珍三度呈辭。入達。遞差。
領議政金昌集箚子。大槪,敢因災異,以備澄省事。入達。答曰,覽箚具悉卿懇。聖廟震檜之變,極其非常,驚懼方深,今觀卿箚,反復陳戒,亶出憂愛,余甚感歎,可不體念焉。久任國子之長,且飭齋任守齋之法等語,誠甚得宜,其令銓曹·該館,依箚辭擧行,聖廟展謁,不宜遷就,待秋定行,而令師儒諸臣,招諸生立於幄次之下,提誨事,亦當依此爲之,試士依前日定奪擧行,爲宜也。仍令曰,史官往諭。
吏曹判書李觀命辭職上書入達。答曰,覽書具悉。前書下答,已諭余意,書末引嫌,尤涉太過,須勿固辭,速出行公。令曰,吏判再書,旣已下答,更爲牌招察任。
吏曹啓曰,臺諫有闕,政事,取稟。傳曰,再明日爲之。
內局提調閔鎭遠,御藥監劑後入來。
刑曹判書權上書。大槪,冒暑趨朝,力疾供仕,病勢添劇,方切惶悶之際,有節使之命,原隰驅馳,非敢憚勞,而第臣頃於乙未攝价回還時,有驅人之犯禁,致有生事之擧,臺章峻發,至以辱及君父,爲臣罪案,復當使事,斷無是理,不但臣心之所自畫,朝中公議,亦皆如此,今以僨事辱國之人,苟然差遣,上損國體,下乖私義,玆敢仰首呼籲於銅闈之下,伏乞下臣此書於廟堂,速賜變通,俾無使事窘急之患事。入達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱亦甚及膈間不淸利未已,溺道不平之候,復何如?眩氣往來,其有所減,而小便短澁,呼吸不平,中氣虛憊,比夜夬減乎?臣等不勝憂煎,惶恐敢啓。傳曰,晩後諸証候一樣,而小便短澁之候,漸益差減,呼吸不平,中氣虛憊之候,猶未夬減矣。
副修撰趙尙健上書。大槪,臣之無似,忝居論思之列,目見天災之非常,不勝憂愛之忱,略陳修省之策,兼附近日一二慨然者,以備裁察事。入達。答曰,覽書具悉。遇災進言,言甚切至,余庸嘉尙,可不體念,而趙泰億事,處分已定,所論正矣。毁院之請,決難準許,李相成·金萬胄事,日者臺臣請罷之論,實涉過當矣。
京畿監司書目,果川呈,以判決事趙泰億,病重上去不得事。達。令曰,調理上來事回諭。又書目,楊州呈,以大司憲李喜朝,病重上去不得事。達。令曰,調理上來事回諭。
忠淸監司書目,瑞山呈,吏曹參判金興慶,病重上去不得事。達。令曰,調理上來事,回諭。
答刑曹判書權書曰,覽書具悉。書辭令廟堂稟處。
全羅監司書目,全州呈,持平洪禹傳,辭職上書上送事。達。答曰,覽書具悉。爾其勿辭,救護母病。
京畿監司書目,楊州呈,以掌令魚有鳳辭職上書上送事。達。答曰,覽書具悉。爾其勿辭,從速上來察職。
校理洪廷弼留院上書,入達。答曰,覽書具悉。縷縷陳戒,誠深憂愛,可不留心焉。爾其勿辭,從速察職。
持平洪禹傳書曰,伏以臣,頃在嶺邑任所,祗受五月十一日成貼有旨,以臣爲司憲府持平,俾臣斯速乘馹上來者,臣聞命惶駴,靡所措躬,念臣至愚極陋,無所肖似,而承藉先蔭,猥通仕籍,郡邑之屢典,已云叨竊,而廩祿之虛糜,猶自愧懼,不意遲暮之年,忽添科目之選,自揣才分,實慙僥冒,莫非洪造之曲成,方切私心之感祝,忽此柏府新除,又及於數月之內,繹召恩綸,遠辱下邑,自惟臣是何人,驟紆寵私,乃至於此,臣雖銘鏤隕結,亦難仰酬萬一,顧玆所叨之職,地望之淸華,責任之緊重,決非如臣譾劣,所敢承當,而釋褐甫爾,恩數至此,退坐控辭,義有不敢,擬欲竭蹶趨召,叨謝恩命,然後仍陳難冒之勢,祈免匪據之任,始可少安於私分,故已於五月念後,趣裝登途,行至全州地,而適會天時正熱五字缺霾暑所惱,一行皆病,而臣有所後偏母今年七十八半行缺平居懍懍,常有朝夕難保之慮。二行十字缺殆浹旬望,所苦了無減歇,一向凘苶,二字缺動,今欲更遲時日,以待母病之稍穌,則召旨之降,恰已匝月,因仍濡滯,實懼慢蹇之爲罪,今欲獨先承命,少伸臣子之分義,則置病母於旅泊之中,而離舍遠赴,亦非情理之可忍,臣於此,行止兩難,莫知所處之宜,徊徨悶蹙,不得不披瀝控籲於銅闈之下,伏乞离明,俯諒懇迫之私情,特推錫類之深仁,收還召命,鐫遞職名,俾得救護病母,任便將還,千萬幸甚,臣無任激切祈懇之至。入對所達批答在下
酉時,王世子坐景賢堂,諸承旨持公事入對時,右副承旨趙榮福,同副承旨黃龜河,弼善李仁復,假注書申,記事官申昉,趙榮福進讀兵曹草記,東學生李世熙擊錚,守門將推考事。令曰,依。
讀刑曹申目,本曹所管定配罪人放秩,金興徵等,依申聞施行事。達下。
讀刑曹申目,本曹所管定配罪人放未放秩,竝依申聞施行事。達下。
讀刑曹申目,定配罪人放未放秩,竝依申聞施行事。達下。
讀全羅監司申思喆申本,羅州定配罪人金貴相物故事,讀至半,達曰,此則循例捧招也。只讀結辭,何如?令曰,唯。盡讀結辭。達下。
讀司僕寺草記,眞陽牧其餘缺內官以少退之意傳言,諸臣竝卽退六字缺復以除曲拜還入之意傳言,榮福進讀全州營將許樑申本,賊人吳順伊等,明火作賊,箇箇承服,令該曹依爲處斷事。讀至更招,達曰,罪人等所招同然,且文書極爲浩繁,只讀結辭,何如?令曰,唯。
榮福退伏,黃龜河進達曰,此卽京畿監司狀本,掌令魚有鳳上書上送事矣。仍讀書辭。書辭在上答曰,覽書具悉。爾其勿辭,從速上來察職。
讀副修撰趙尙健上書。答曰,覽書具悉。遇災進言,言甚切至,余庸嘉尙,可不體念,而趙泰億事處分已定,所論正矣。毁院之請,特依兩司之論,李相成·金萬胄事,所論是矣。特罷其職焉。夜二更,以司鑰令曰,修撰趙尙健上書及書答,竝還入,還入後書答中,以毁院之請,決難準許,李相成·金萬胄事,日者臺臣請罷之論,實涉過當矣。改下。
讀校理洪廷弼上書。書本在上答曰,覽書具悉。縷縷陳戒,誠深憂愛,可不留心焉。爾其勿辭,從速察職。
讀刑曹判書權上書。書辭在上答曰,覽書具悉。書辭令廟堂稟處。
讀全羅監司申思喆狀本,持平洪禹傳上書上送事,繼讀書辭。書辭在上答曰,覽書具悉。爾其勿辭,救護母病。
讀弘文館草記,後日政闕員差出事。令曰,依。
讀禮曹申目,掌樂正金台壽立後事。達下。曰讀京畿監司李壄狀達,果川呈,以判決事趙泰億呈辭,病重上去不得事。令曰,調理上來事,下諭。讀京畿監司狀達,楊州呈,以大司憲李喜朝呈辭,其餘缺。讀江原監司李箕翊狀達,寧越府使李聖漢,與數字缺牧使李翊漢,旣是同生,法當相避,李翊漢改差事,達下。
讀京畿監司狀達,宣惠廳關,據大同米船隻,詐一字缺敗沒人金俊興等,姑爲推考,以待在逃格軍捉得後處置事。達下。
讀公事畢,龜河退伏。李仁復進曰,文學鄭錫五,昨已上來,而稱病不卽出肅,卽爲牌招察任,而日勢已暮,待明朝牌招之意,敢達。令曰,依爲之。遂以次罷出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道,嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·眩氣往來,溺道不平之候,其有所減,而血溺不復放下,小便短澁之候,比昨益減乎?眼視昏暗特甚之候,亦何如?呼吸不平,中氣虛憊之候,已盡快減乎?加減茹苓湯三貼,已盡於昨日,今日臣等,不可不與諸醫入診,詳察症候,議定繼進之藥矣。不勝終宵憂慮,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱亦甚之候,一樣,而膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下矣。小便短澁,漸益差減,眼視昏暗特甚之候無減,呼吸不平,中氣虛憊之候,猶未快減矣。苦口之劑,實難强進,勿爲入診,與諸醫議定繼進之藥,宜矣。
右承旨兪崇,司諫李鳳翼三度呈辭。入達。遞差。
政院達曰,吏曹判書李觀命,昨日特招之下,一向撕捱,不爲出肅,殊涉未安,而都政遷就,亦甚可慮,更卽牌招察任,何如?令曰,依。又達曰,大司憲李喜朝,執義朴聖輅,掌令魚有鳳,持平洪禹傳在外,持平洪鉉輔呈辭,掌令一員未差,連日監察茶時,事甚未安,除在外外,呈告人員卽爲牌招察任,何如?令曰,依。
藥房再啓曰,伏承問安批答,苦口之劑,實難進御,勿爲入診,與諸醫議定繼進之藥事,命下矣。臣等卽與諸醫,反復商議,則皆以爲治暑利水,氣味淸淡,無如前進茹苓湯,今姑加進三貼,以觀症候,更議他藥宜當云矣。此藥依前煎入之意,敢啓。答曰,知道。
令曰,禮曹判書權尙游家,更遣鍼醫看病。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱亦甚及膈間不淸利未已,眩氣往來,溺道不平之候,復何如?小便短澁,呼吸不平,中氣虛憊之候,比夜夬減乎?臣等不勝憂煎,惶恐敢啓。傳曰,諸症候一樣,晩後則小便短澁,而呼吸不平,中氣虛憊之候,猶未夬減矣。
政院啓曰,伏見全羅監司申思喆褒貶啓本中,景陽察訪李光國題目之下,不書等第,致勤點下。長城府使洪處宙,以志衰政倦,吏喜民怨爲目。高敞縣監李悟,以政令稍弛,豪猾不戢爲目,則宜置下考,而置諸中考,殊無嚴明殿最之意,推考,何如?傳曰,允。
大司諫尹鳳朝上書。大槪,敢陳病重實狀,乞蒙恩遞,兼附憂愛之忱,仍及西路民事之可言者,以備睿察事,入達。答曰,覽書具悉。憂愛進言,亶出誠心,余庸嘉尙,可不留心,下款所陳,令廟堂商議處之,爾其勿辭察職。
京畿監司書目,安山郡守李秉淵,以親病身病一向危重,五次呈狀,無意還任,不得已罷黜事。郞廳李觀燮書。郞廳張澍校正。
上在慶德宮。停常參·經筵。
大殿·政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,雷雨非常,夜氣淫濕,伏未審聖候,寢睡,若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·眩氣往來,溺道不平之候,其有所減,而血溺不復放下,小便短澁之候,比昨差減乎?眼視昏暗特甚之候,亦何如?呼吸不平,中氣虛憊之候,已盡夬減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱亦甚之候,一向,而膈間不淸利之氣,未已。喉乾朝來止歇,寢睡不寧,而眩氣往來,溺道不平,別無加減,血溺不復放下,小便短澁,與昨無異,眼視昏暗特甚之候無減,呼吸不平,中氣虛憊之候,猶未快減矣。勿爲入診。
政院啓曰,吏曹郞廳來言,今日爲政事,命下,而判書李觀命未肅拜,參判金興慶在外,參議洪啓迪病不來,不得開政云,判書李觀命,參議洪啓迪,竝卽牌招開政,何如?傳曰,允。
吏曹參議洪啓迪上疏,大槪,臣於嚴召之下,謹此趨詣,而第有不可不煩稟者,敢此冒陳,伏乞聖明,特賜處分,仍治臣瀆擾之罪事。入啓。
政院啓曰,吏曹判書李觀命,違牌不進,推考徽旨今方捧入,參議洪啓迪來詣闕外,陳疏入啓,不得開政,事甚未安,判書李觀命,更爲牌招開政,何如?傳曰,允。又達曰,地部事務,金吾獄囚,一向積滯,俱屬可慮,戶曹判書宋相琦,卽爲牌招察任,何如?令曰,依。
答吏曹參議洪啓迪疏曰,省疏具悉。三司擬望之際,苟艱如此,變通似宜,違牌坐罷之人,別單書入焉。
政院啓曰,吏曹判書李觀命,纔已出牌,而參議洪啓迪疏批已下,亦爲一體牌招,何如?傳曰,明日開政。
大殿·中殿·世子宮·嬪宮,藥房·政院·玉堂夕問安。答曰,知道。
吏曹申目,粘連達下是白有亦,觀此江原監司李箕翊狀達,則寧越府使李聖漢,與原州牧使李翊漢,旣爲同生,寧越乃是原州牧兼營將鎭屬,法當相避,令該曹稟處亦爲白有臥乎所,聖漢卽翊漢之同生兄,以弟之故,而遞其兄之任,未知於事體如何。頃年故參議臣洪重夏,爲江原監司時,以其叔父萬紀方任三陟之故,辭避不赴是白如乎,以此觀之是白良置,遞改聖漢,似涉未安是白乎矣,營將專管軍務,屬邑守令相避事,旣是法典所載,則聖漢似難仍在,改差,何如?達。依準。
傳曰,前執義尹錫來,輔德鄭纘先·權詹,文學金東弼,掌令趙鳴謙,持平李重協,竝敍用。
藥房口傳啓曰,伏聞入診醫官所傳之言,晩後聖候困憊及中氣虛憊有加,口淡特甚至有淡淡之候,呼吸不平,小便短澁之候,無減云,午間水刺所進,無異全廢,臣等一倍驚慮煎焦之忱,何可盡達。煎入湯劑亦不得進御,則不當更議他藥,而臣等不敢請診於困惱方甚之時,計不知所出,會諸御醫,與之商議,則皆以爲近日水刺頓減,胃氣虛餒,而無限之火升降,困惱·呼吸不平等症,實由於此,不可不以退火之劑,擇其氣味轉淸者,卽進於此時,地骨皮茶調牛黃三分,卽速進御宜當云,臣等爲劑煎以嘗,則其味比前藥不苦,或可以强進矣。此茶卽爲煎入之意,敢啓。傳曰,知道。
禮曹達曰,因領議政金昌集箚子,有聖廟展謁,不宜遷就,待秋定行之敎矣。展謁吉日,以何間推擇乎?敢稟。令曰,以開月晦間九月旬前,推擇可也。
政院達曰,因禮曹草記,成均館居齋儒生,以領議政金昌集箚辭,今朝不入食堂,仍爲空齋,自前如此之時,本館堂上,例有勸入之擧,而知館事李觀命本職未肅拜,同知館事申銋眩症極重,不得入泮,一員未差,大司成金在魯引嫌不得行公,時無勸諭堂上,令政院稟處事依下矣。知館事李觀命,同知館事申銋,大司成金在魯,竝卽牌招,以爲勸入之地,何如?令曰,依。
禮曹達曰,文廟展謁,因本曹草記,以開月晦間九月旬前推擇事,令下矣。卽令日官推擇,則八月二十七日,九月初一日,初四日爲吉云,此三日中以何日定行乎?敢稟。令曰,以九月初一日定行。以上朝報
申時,王世子坐景賢堂,承旨持公事入對時,左承旨丁道復,文學鄭錫五,假注書申,記事官申眆,丁道復進讀承文院草記,著作姜必慶推考事。元書在上令曰,依。讀承文院草記,寫字官等付軍職事。全書在上令曰,依。讀兵曹草記,武官等能麽兒講試時,無緣不進,推考事。全書在上令曰,依。讀司僕寺申目,全羅左水使閔濟章狀達云云,羅老島牧場,就其陳荒處,爲先設柵,待其禾稼收穫後,放牧於定界之內,分付何如事,達下。讀畢,以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·眩氣往來,溺道不平之候,其有所減,而血溺不復放下,小便短澁之候,比昨差減乎?眼視昏暗特甚之候,亦何如?呼吸不平,中氣虛憊之候,亦有減歇之勢乎?水刺厭進,日甚一日,諸症候加減無常,臣等區區煎灼之忱,何可盡達,今日與諸醫入診,詳察症候,議定當進之劑宜當,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱亦甚之候,一向,而膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下,小便短澁,加減無常,眼視昏暗特甚之候無減,呼吸不平,中氣虛憊之候,比昨少減矣。口淡特甚有加如此,湯劑實難進御,勿爲入診。
政院啓曰,卽者吏曹郞廳來言,今日開政事,命下,而判書李觀命未肅拜,參判金興慶在外,參議洪啓迪病不來,不得開政云,判書·參議,竝卽牌招開政,何如?傳曰,允。
大司成金在魯上書。大槪,臣於首相箚子,大有所愧恧不安者,方欲更暴危懇,乞解職名,而卽因泮儒空齋,召牌下降,不得不趨詣闕外,而臣方自處之不暇,何可晏然詣泮,勸入儒生乎?玆敢陳章徑退,乞賜鐫改,仍治臣違慢之罪事。入達。答曰,覽書具悉。而大臣箚語,元非指斥,引以爲嫌,無已太過,泮儒空齋,宜速勸入,爾其勿辭,從速察職。
政院達曰,去夜知館事李觀命,同知館事申銋牌不進,推考徽旨,纔已捧入,而聖廟空齋,事係重大,開諭勸入,不容暫緩,竝更牌招,以爲相議勸入之地,何如?令曰,依。
藥房口傳啓曰,伏承問安批答,口淡特甚有加,湯劑實難進御爲敎矣。臣等非不知卽今進御藥物之爲難,滲淡之劑,或望强進矣。下敎如此,諸醫等皆以爲昨進地骨皮茶,味淡而淸補,連進十貼,則不必請進他苦口之劑,而牛黃則熏熱時,時時調進宜當云,此茶煎入,牛黃一部亦爲封進之意,敢啓。傳曰,知道。
政院達曰,知館事李觀命,同知館事申銋牌不進,推考徽旨,今方捧入,而一日三牌,有傷事體,同知館事一員未差之代,今日政以無故人差出,仍卽牌招,使之勸入泮儒,何如?令曰,依。又達曰,大司成金在魯書答已下,卽爲牌招,以爲泮儒勸入之地,何如?令曰,依。
吏曹判書李觀命上書。大槪,日犯逋慢,罪積如山,陳章見阻,一味危蹙,此際又以太學事,召牌狎至,而臣之情勢,亦不可晏然冒當,觸處罥礙,慙悚冞深,玆敢冒死申籲,伏乞离明,俯賜諒察,將臣本職及兼帶成均之任,竝加鐫削,以安微分,仍勘臣罪,以肅朝綱事。入達。答曰,覽書具悉。連章祈免,實涉太過,卿其勿辭,安心行公。
謝恩,校理趙尙健,右承旨韓世良。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後·口淡·脚痺·困惱特甚有加,腹部飽滿特甚,熏熱亦甚及膈間不淸利未已,眩氣往來,溺道不平之候,復何如?小便短澁之候,其有所減,而呼吸不平,中氣虛憊之候,比昨益減乎?臣等不勝憂煎,惶恐敢啓。傳曰,諸症候一樣,而熏熱亦甚之候差勝,小便短澁之候,比昨差減,呼吸不平,中氣虛憊之候,猶未快減矣。
政院達曰,同成均閔鎭厚牌不進,推考徽旨,今方捧入,而聖廟空齋,已至兩日,事甚未安,閔鎭厚更爲牌招,以爲勸入之地,何如?令曰,依。
謝恩,待敎申昉。
吏批,以韓世良爲右承旨,尹錫來爲司諫,趙鳴謙爲掌令,趙尙健爲副校理,閔鎭厚爲兼同成均,任舜元爲寧越府使,黃瑞河爲安山郡守,朴昌厚爲高靈縣監。
兵批,以李聖漢·李鳳翼·南世珍爲副護軍,兪崇爲副司直。
慶尙監司書目,高靈縣監李世鴻,去月二十五日身死事。
大司成金在魯書曰,伏以臣,頃上一書,略效遇災陳戒之忱,兼暴寸分之難堪,情理之難强,乞解職名,以幸公私,而徽批開納,不準所辭,臣且感且惶,只切悶蹙,昨又伏見首相箚本,深憂士習之漸渝,學敎之不明,而結之曰,欲捄得三字缺在擇師儒之長,使之久任責效。又曰,試察克稱其職者,雖或他遷,許令兼帶,此誠溯本切至之論,而臣心愧恧,於此益深,噫,大臣所憂,臣亦憂之,固已槪陳於前奏矣。夫久任而責成效,凡官莫不宜爾,況於是職乎?而況於此時乎?雖然,苟不得其人,而唯久任是事,則反不如數易之爲愈,如臣庸陋,最居人下,而濫授以多士之長師,則不擇已甚,及其冒出承命之後,又無毫分稱職之效,大臣之言,雖曰未有顯斥,而想必容臣自處,使毋妨於賢路耳。臣若冒昧槃礴,不欲斂避,則朝家雖欲別爲擇授,或許他兼帶,其路俱無由矣。今臣當遞之義,豈不較然明著乎?不惟臣之廉隅如此,其在國體朝政,亦宜亟去不稱之臣,回授可堪之人,以導揚維新之化也。臣更擬缺瀝肝血,仰請處分,而三行缺成命之稽滯,任聖廟之久曠,臣罪尤大,伏乞邸下,深加照察,速許鐫改,仍治臣違慢之罪,千萬幸甚,臣無任戰恐祈懇之至。答曰,覽書具悉。大臣箚語,元非指斥,引以爲嫌,無已太過,泮儒空齋,宜速勸入,爾其勿辭,從速察職。
吏曹判書李觀命書曰,伏以臣於數日之內,再上書,而情未見察,十違命而罪日益甚,臣雖頑愚,亦不至於全無知識,若有一分可以承當之望,則其何可一向撕捱,自取慢蹇之誅哉。臣於銓衡之任,萬不近似,而不能堅守己志,抗顔周旋於佐貳之地,亦非一二,旣不可前黷而後貞,則到今若是控免者,非敢爲辭榮避權,以自附於古人去就之義,而亦何敢爲不思分義,徒占自便之計哉,臣之區區自畫於心者審矣。揆以私義,參以公體,臣之不可處此任,灼然明甚,四行缺於銓注之地,則方且見笑於人不暇,其何望舒申志氣,展布肢體,以承聖朝任使之萬一哉。伏惟聖朝在上,一物之微,無不得所,臣之不肖,亦忝卿宰之末,固宜諒其情實,以禮進退,而今乃縛束驅策,使之若牛馬,鳴之而不使通其意,迫之而不得遂其性,則亦安得無憾於天地之大乎?今以大政之遷就,速令臣出仕,而百爾思量,決無冒出之理,豈可延時引日,不賜處分,使大政漸就稽滯哉。臣日犯違慢之科,積罪如山,而陳章見阻,一倍惶蹙,此際又以太學空齋事,召牌降臨,令臣相議勸入,臣於是,益不勝慙悚之至。首揆之箚,深憂士習之日渝,而眷眷於師儒之選擇,臣曾忝國子之長,敎育成就,非所與論,而尋七八字缺亦不稱職,多士之所嗤點久矣。到今以兼任,冒據師席之末,而無以仰贊菁莪之化,徒積尸居之誚,實無顔面可對六館之士矣。豈敢晏然承命,誨諸生於皐比之前,而有所勸誘乎?臣情勢之難安,更添一端,末由轉對,荐召之下,又未祗赴,尤增死罪,伏乞离明,諒臣私義之終難冒出,察臣情勢之觸處罥礙,將臣本職及知成均之任,竝賜鐫削,不使重任久曠,私分粗安,仍勘臣前後負犯,以肅朝綱,以警具僚,千萬幸甚,臣無任屛營祈懇之至。入對所達批答見上
申時,王世子坐景賢堂,承旨持公事入對時,左副承旨韓重熙,司書李國休,假注書申,記事官申眆,韓重熙進讀吏曹申目,前直長李泰祥給暇事。達下。
讀宣惠廳草記,忠淸水虞候拿問事。令曰,依。
讀吏曹判書李觀命上書。書辭見上答曰,覽書具悉。連章祈免,實涉太過,卿其勿辭,安心行公。
讀刑曹申目,前萬戶韓成仁,係是朝官,移義禁府處之事。令曰,議處。
讀義禁府申目,延安前府使李光朝·沈仲良等,刑推得情何如事。令曰,除刑推議處。
讀慶尙監司狀達,高靈郡守李世鴻身死事。達下。
讀御營廳申目,本廳所納東萊上納米所載船隻三行缺。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·眩氣往來,溺道不平之候,其有所減,而血溺不復放下,小便短澁之候,比昨尤減乎?眼視昏暗特甚之候,亦何如?呼吸不平,中氣虛憊之候,已盡快減乎?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候一樣,而熏熱亦甚,膈間不淸利之候未已,喉乾朝來止歇,寢睡不寧,而眩氣往來,溺道不平,別無加減,血溺不復放下,夜來小便短澁,眼視昏暗特甚之候無減,呼吸不平,中氣虛憊之候,猶未快減矣。勿爲入診。
慶尙監司書目,農形涉月不雨,井泉枯渴,飮汲苟簡,山柴野草,亦皆焦枯延燒,人民輩呼泣田間,所見愁慘,將未免赤地之慘,今方申飭列邑,祈雨祭連次設行,蟲災牛疫,止息無期,民事萬萬渴悶事。
政院達曰,大司憲李喜朝,執義朴聖輅,掌令魚有鳳,持平洪禹傳俱在外,掌令趙鳴謙未肅拜服制,持平洪鉉輔呈辭,監察茶時,已至多日,事甚未安,除在外·服制外,呈告人員卽爲牌招察任,何如?令曰,依。
謝恩,同成均閔鎭厚。
禮曹達曰,因領議政金昌集箚子,文廟展謁後,試士依前日定奪擧行事,令下矣。上年諸大臣獻議時,判府事李頤命,以國朝典禮,雖無王世子酌獻時試士之例,今則聽政之後,異於平日與入學之日,事體儀文,宜有不同,取士放榜,雖不可一如大朝,亦不當全然無事,使盛擧有埋沒之恨,多士懷悵缺之心,若於酌獻後數日內,特下聖旨,命官試士,如泮宮別題,恐爲參酌之宜,獻議則自上有判府事李頤命獻議得宜,依此爲之之敎,今此展謁後試士,臣曹不敢循例擧行,何以爲之?敢稟。令曰,依前日收議,判下擧行。
持平洪鉉輔達曰,臣頃叨諫省,絲毫無補,解免屬耳,旋移柏府,私心愧恧,以榮爲懼,日昨就職之後,非不欲殫竭誠慮,思效一日之責,而賤疾適苦,無路起動,連尋長單,一味縮伏,至犯違慢之科,猥承只推之命,一倍惶隕,無地自容。不意玆者,召牌復降,怵分畏義,不敢不黽勉祗詣,而第於副修撰趙尙健之書論前司諫趙彦臣事,有不可晏然者,李相晟·金萬胄兩人,誠有處義之未盡,前正言金礪請罷之論,雖出於規警之意,終難免已甚之歸,而其時處置,下語非常,宜致物情之未厭,至於駁正之擧,臣未知其必不可已也。噫,相晟等所爭,本非關係國家之事,便作朝著間一大鬧端,言議轉激,氣色不佳,彼論此辨,止泊無期,有識之憂歎,固已甚矣。隨事互斥,轉致紛爭,夫豈抽薪息沸之道哉,如臣新進,雖不能極言彼此是非,以鎭層生之論,亦不欲隨他解頤,自歸於推波助瀾之科,今者非斥之言,乃發於公論之地,其何敢諉以不爲專斥臣身,而苟然仍冒於臺次乎?連因病勢,未卽引避,今承召命,晩始自列,所失尤大,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱亦甚,膈間不淸利未已,眩氣往來,溺道不平之候,復何如?小便短澁之候,比夜減歇,而呼吸不平,中氣虛憊之候,其已快減乎?臣等不勝憂煎,惶恐敢啓。傳曰,諸症候一樣,熏熱·呼吸不平之候有加,小便短澁之故,溺道不平,亦有加,中氣虛憊之候,亦未快減矣。
校理洪廷弼上書。大槪,離違病母,爲日已久,耿耿憂念,長係病側矣。卽接家信,則老母宿病之外,添得似瘧之症,寒熱互劇,飮啖全却,氣息益復綿綴,若將難支,方寸煎熬,不能自定,玆敢留書呼籲,徑尋鄕路,乞蒙矜察,鐫遞臣職,俾得安意歸護,仍治臣任情擅行之罪事。入達。答曰,覽書具悉。爾其勿辭,救護母病。
忠淸監司書目,忠州呈,以判尹鄭澔辭職上書上送事。達。答曰,覽書具悉。司訟劇地,不宜久曠,卿其勿辭,調理上來行公。
藥房口傳啓曰,卽伏聞夕時入侍醫官所傳之言,則晩後聖候熏熱·困惱·呼吸不平之候有加云,伏未審其間,諸症候加減若何?臣等一倍憂煎,惶恐敢啓。傳曰,諸症候一樣矣。以上朝報
承旨持公事入對時,右副承旨趙榮福所達,觀此全羅兵使李相頊狀達,則以淳昌郡賊徒熾滿,蘆嶺上下長城等八邑守令,以秩高武臣間間差送事,狀請矣。守令差送之道,非帥臣所可爲者,而乃敢肆然直請,其在事體,殊涉未安,不可無警責之道,從重推考,何如?令曰,依爲之。
備邊司達曰,鐵原府使趙脩大同代錢未納事,請拿矣。峽邑連値凶歉,善治守令遞易,誠爲可惜,雖已出代,趙脩特爲仍任,以爲殘邑蘇完之地,何如?答曰,依。
申時,王世子坐景賢堂,承旨持公事入對時,右副承旨趙榮福,文學鄭錫五,假注書申,記事官申眆,趙榮福進讀忠淸監司權狀達,漢城判尹鄭澔辭職上書上送事,仍讀書辭。答曰,覽書具悉。詞訟劇地,不宜久曠,卿其勿辭,調理上來行公。
讀校理洪廷弼上書。在上答曰,覽書具悉。爾其勿辭,救護母病。
讀忠淸監司權狀達,新除授公州牧使金楙,石城縣監洪重聖催促發送事。達下。
讀義禁府草記,前萬戶韓成仁,時在任所,發遣府羅將拿來事。原書在上令曰,依。
讀御營廳草記,敦義門南邊體城,因雨頹落,待晴修築事。令曰,知道。
讀義禁府申目,忠淸水虞候鄭四行缺府使李光朝·沈仲此下缺徽裁何如事。令曰,勿論。
讀全羅兵使李相頊狀達,本道劇賊各別譏捕,長城等郡武臣有聲望者,差送事,達下。疊。榮福曰,此狀本中達字,書以啓字,故付標矣。又達曰,觀此全羅兵使李相頊狀達,則以淳昌等郡賊徒〈熾〉蔓,蘆嶺上下長城等八邑守令,以秩高武臣間間差送事,狀請矣。守令差除之變通,非帥臣所可爲者,而乃敢肆然直請,其在事體,殊涉未安,不可無警責之道,從重推考,何如?令曰,依爲之。出擧條讀畢,以次罷出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·眩氣往來,小便短澁,溺道不平之候,其有所減,而血溺不復放下,眼視昏暗特甚之候,亦何如?呼吸不平,中氣虛憊之候,比昨有減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱亦甚,溺道不平之候一樣,而膈間不淸利之候未已,喉乾朝來止歇,寢睡不寧,而眩氣往來,小便短澁小減,而加減無常,血溺不復放下,眼視昏暗特甚之候無減,呼吸不平有加之候,姑無顯減,中氣虛憊之候,猶未快減矣。明日入診。
政院達曰,持平洪鉉輔仍避退待,而憲府多官,或在外或未肅拜,處置歸於諫院,而大司諫尹鳳朝呈辭,司諫尹錫來,獻納趙尙絅未肅拜,正言申晳呈辭受由,鄭宅河在外,不得處置,今已經宿,事甚未安,大司諫尹鳳朝卽爲牌招,使之處置,何如?令曰,依。
成均館官員,以同知館事意達曰,臣承牌肅命之後,卽詣泮宮,招致在泮村儒生四十七人,問以空齋之由,則答以目見震檜之變,又被大臣之斥,不敢自安於齋舍,相率退去云,臣以大臣箚語,只是汎論,在諸生之道,所當羞愧加勉而已。以此引嫌,至於空齋,實爲太過之意,再三開諭,則儒生等終不回聽,出而書進所懷曰,伏以臣等,俱以鹵莽,忝居賢關,幸沐菁莪之化,而未有藏修之實,則渝薄委靡之習,不待人譏,臣等亦自訟者久矣。乃者震檜之變,出於聖廟之庭,夫聖廟,天下國家之所尊敬,而先儒謂以元氣所在,則邦國興喪,未必不由於斯也。凡有血氣之類,目此變怪,莫不震懼,況臣等守在聖廟者乎?臣等相率奉審後,露坐神門外,不敢晏然入齋矣。師長臣金在魯,以不必捲堂之意,懇諭面入,故臣等雖黽入堂,而驚惶悚惕,餘悸尙在於心矣。卽伏見首相臣金昌集箚辭,則乃以震檜之變,歸之於守齋儒生,至以士習不古渝薄,爭鬨貿貿等語,張皇臚列,以爲召災之由。噫,首相蘊幼學壯行之道,居燮理陰陽之職,則其所以憂災陳言,欲矯士習者,誠得大臣之體也。臣等不敢以此語爲非,而抑有所慨然者,先儒曰,陰陽不和,上天示警,夫震變者,陰陽之不和也,上天之示警也,理陰陽順四時者,責在於誰耶?夫大臣者,百責之所萃,遇災策免,自古有之,而今者首相,略無自咎之意,乃欲移諉於居齋儒生,大臣之言,恐不當如是,良可惜也。果如首相之言,震變必加於政府之樹,然後方可引咎耶。臣等未知召災之端,果在某事之失,而若其弭災之要,則爲宰相者,當盡燮理之道,居庠序者,當思戒飭之方,上下交修,各盡其責,然後可以小答天譴,而今首相則不然,乃曰,非我也彼也,何其責已則恕,而責人則厚也。雖然,臣等旣見無前之變,又被召災之斥,難冒之端,轉加一層,更何顔面,躡躋於簧舍之間乎?玆敢退伏橋門之外云,聖廟空虛,只令本館官員守直者,今已三日,其在事體,極爲未安,何以爲之乎?且以臣一人,有難獨爲勸入,知館事李觀命,同知館事申銋,大司成金在魯,竝更牌招,以爲同爲勸入之地,何如?令曰,依達。大臣泛論,不須過嫌,斯速開諭勸入,可也。
待敎申昉上書。大槪,臣於直中,得聞父病猝重,方寸煎灼,不能自定,玆敢留章陳情,徑出禁門,伏乞亟賜鐫遞臣職,仍治臣擅離禁直之罪事。入達。答曰,覽書具悉。爾其勿辭,救護父病。
大司諫尹鳳朝達曰,臣疾病甚劇,委頓昏綴,而辭單見阻,悶蹙方甚,今仍憲臣處置,招牌儼辱,不敢坐違,忍死來詣,而儒臣之書,旣以不言,斥臺閣,則疲劣如臣,忝長諫席,緘噤之誚,尤一倍矣。向日金礪之刺論兩臣,實採與論,則處置請遞,大咈公議,而況其措辭,便一彈文,臣在臺地者,宜有一言規論,而臣與處置臺臣,有些嫌端,其是非可否,不必自臣發之,故終未免泯默以度,而論以直截之義,則誠有媿矣。論思之地,非斥旣嚴,當論不論,責無所逃,臣身之不暇自處,矧敢處置他人乎?以此蹤跡,決不可一日苟冒,請令遞斥臣職。答曰,勿辭,退待物論。
大司成金在魯上書。大槪,臣踪地危蹙,旣難冒出,情理煎迫,尤無暫離之勢,昨者詣闕拜章,見阻喉司,以親病陳懇,而不得上徹,實是曾所未聞,臣切慙歎,不意只推又下,嚴召復辱,謹此隨牌更詣,申進前本,退出私次,恭俟誅譴事。入達。
假注書朴弼夔有頉,代尹光天落點。
玉堂箚子,大槪,敢貢愚見,以備裁察事。入達。答曰,覽箚具悉。箚辭得宜,令該曹依此擧行焉。
答大司成金在魯書曰,覽書具悉。大臣泛論,不必深嫌,須勿固辭,俟母病間察任。
奉敎李箕鎭牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱亦甚及膈間不淸利未已,溺道不平有加,眩氣往來之候,復何如?小便短澁,呼吸不平之候,益有所減,而中氣虛憊之候,其已快減乎?臣等不勝憂煎,惶恐敢啓。傳曰,晩後諸症候一樣,中氣虛憊之候,姑無益減之勢矣。
成均館官員,以同知館事意達曰,仍本館草記,大臣泛論,不須過嫌,斯速開諭勸入可也事,令下矣。臣招致諸儒生,以徽旨辭意奉示,而仍又反復開諭,則儒生等猶不聽從,更以所懷書納曰,伏以臣等於徽旨旣下之後,一向退伏,極知其分義之未安,違慢之難逃,而廉隅所在,情跡難安,終不敢晏然入齋,益切惶悚之忱。噫,首相之意,雖出於欲重祀典,而必於遇災之日,引以爲言者,亦獨何哉。只緣臣等之無似,反貽斯文之辱,以此以彼,決難冒入云,臣更當連續勸入,而聖廟空齋,已至累日,極爲悶慮之意,敢達。令曰,知道。今玆大臣箚辭,諸生所當加勉,而昨者所懷,語欠和平,豈諸生未及深思耶。一向引嫌,殊涉太過,聖廟空齋,亦至多日,極爲未安,以此更爲勸入,可也。
右參贊申銋上書。大槪,情地病勢,萬分難强,荐違召牌,陳書請譴,見阻喉司,惶蹙罔措之中,嚴召再降,欲起還仆,竟未祗赴,臣罪至此,益無所逃。且於守墓官請罪貢物下人之事,難免不能檢飭之失,終自陷於積逋之科,伏乞亟削臣本兼諸任,仍勘臣罪,以肅朝綱事。入達。答曰,覽書具悉。卿其勿辭,從速察職。以上朝報
大司成金在魯書曰,伏以臣情勢危臲,末由承命,猥陳血懇,乞解職名,而未蒙準許,反賜開釋,荐犯違慢,冀被譴何,而輒荷寬貰,至靳例罷,臣惶感之餘,狼狽益甚,誠不知置身之所,臣之當遞之義,不必更費蔓辭,請以一言明之。大臣箚中,旣以擇師爲請,臣若不自辭避,則朝家雖欲有所擇差,亦不可得,旣知其然,而猶且冒昧蹲仍,以妨賢路,寧有是理哉,伏況身有不善導率之責,而乃反抗顔入泮,勸諭諸生,實非廉隅之所敢出,此亦臣難進之一端也。且臣老母痢症,比初雖不無分減,而積傷所祟,源委深重,眞元大脫,症形屢變,便道猶數,腹痛尙苦,惡心嘔逆,食飮全却,昏昏惙惙,委身牀褥,臣藥餌扶將,晝宵焦煎。顧此私情,尤無久離病側,遠赴泮中之勢,玆於更召之下,黽勉暫詣闕外,仰首申籲,任情徑歸,死罪死罪。伏乞离明,察臣踪地之難冒,諒臣情理之難强,竝遞臣匪據之職,以安微分,以專救護,仍勘臣積逋之罪,以肅朝綱,千萬幸甚。臣於昨者,以此書呈進,則喉司諉以煩瀆,累次往復,終至退却,凡大小臣僚之以親病陳情者,例皆捧入無礙,而今臣煎迫之懇,獨未得上徹,此實曾所未聞之事,莫非臣誠孝淺薄,不能孚感同朝之致,臣於此,竊不勝慙恨也。不意只推之恩又降,嚴召之命荐辱,謹此隨牌更詣,申進前本,退伏私次,恭竢嚴誅焉,臣無任悚恐祈懇之至。批答見上
酉時,王世子坐景賢堂,諸承旨持公事入對,右承旨韓世良,同副承旨黃龜河,弼善李仁復,假注書申,記事官林益彬,韓世良進讀戶曹申目,咸鏡道富寧等十郡奴婢身貢,依前例令兵曹價布輸送事。達下。讀義禁府申目,前都事具益亨照律事。達下。讀義禁府申目,盧恰加刑得情事。達下。讀工曹達辭,判書閔鎭厚服制出仕事。達下。讀敦寧府達辭,知敦寧閔鎭遠服制出仕事。達下。黃龜河進讀右參贊申銋上書。見上答曰,覽書具悉。卿其勿辭,從速察職。讀備邊司草記,鐵原府使趙脩仍任事。原本見上令曰,依。四行缺事,讀少頃,內官以少退之意傳言,故以此退立于檻外,卽令還入,龜河遂進讀達曰,此狀中一人之招,至十二三之多矣。諸人初招,旣已盡讀,當讀此下結辭乎?無發落繼曰,當爲盡讀乎?令曰,唯。龜河仍爲接讀其下招辭,讀良久又達曰,卽今餘招,不唯尙多,旣與前招,似無加減,且看日勢已暮,水刺之因此經時,極涉未安矣。或少退復入乎?或只讀結辭乎?令曰,畢讀可也。仍爲張燭盡讀,達下。遂以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,夜氣蒸菀又甚,伏未審聖候寢睡若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·眩氣往來,小便短澁,溺道不平有加之候,其有所減,而血溺不復放下,眼視昏暗特甚之候,亦何如?呼吸不平,中氣虛憊之候,比昨有減乎?今日臣等,當依聖敎入診,而不勝終宵憂煎,敢此問安。答曰,知道。口淡·脚痺·困惱特甚有加,腹部飽滿特甚,熏熱亦甚,溺道不平有加,小便短澁之候一樣,而膈間不淸利之氣未已,喉乾朝來止歇,寢睡不寧,而眩氣往來,血溺不復放下,眼視昏暗特甚之候無減,呼吸不平,中氣虛憊之候,猶未快減矣。
玉堂箚子。大槪,請持平洪鉉輔,大司諫尹鳳朝,竝命遞差事。入達。答曰,依達。
忠淸監司書目,道內黃澗等十七邑,今過一朔,點雨不下,田畓各穀,無期可望,禮山等二十邑段,今月二十五日二十八日,或得犁鋤之雨,或至浥塵,亦未周霑,暴陽旋熇,有同沃燋,祈雨祭連次設行之意,分付各邑緣由事。
備邊司達曰,鐵原府使趙脩,以大同米代錢,已過三年,尙不輸納事,自該廳請拿矣。今聞趙脩莅任之後,治績已著,一境之民,皆惜其去,未納錢文,皆已輸納云,今來峽邑,連値凶歉,在在凋殘,此時善治守令遞易,誠爲可惜,雖已出代,趙脩特爲仍任,以爲殘邑蘇完之地,何如?令曰,依。
成均館官員,以同知館事意達曰,因本館草記,今玆大臣箚辭,諸生所當加勉,而昨者所懷,言欠平和,豈諸生未及深思耶。一向引嫌,殊涉太過,聖廟空齋,已至多日,極爲未安,以此更爲勸入可也事,令下矣。卽招諸生,奉示徽旨,仍爲縷縷開諭,則諸生以爲徽旨中,所以訓誨委曲丁寧,而尤以聖廟空虛爲慮,當此侍湯之時,累煩下令,生等情勢,雖甚不安,到此地頭,他不敢顧,謹當還入云,仍設夕食堂,故臣與本館諸官,退出之意,敢達。令曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
咸鏡監司書目,道內各邑農事,霖雨連三月支離之故,各穀慘被其災,高燥處段,洗滌無餘,卑下則擧皆水沈泥濘,雜草茂盛,不得鋤耘,陳廢處頗多,而生麻慘被風雨之災,亦皆望斷,而慶源雹災,尤極慘酷,今年農事,未免大歉,前頭民事,萬分可慮事。
禮曹達曰,太廟展謁,因玉堂箚辭,依此擧行事令下矣。箚辭中,旣以先謁太廟,次及文廟爲言,文廟展謁,旣定於九月初一日,太廟展謁吉日,則以何間推擇乎?敢稟。令曰,以八月念間推擇,可也。又達曰,太廟展謁,何間推擇事草記,以八月念間推擇可也事,令下矣。卽令日官推擇,則八月十六日二十日爲吉云,此兩日中,以何日定行乎?敢稟。令曰,以八月二十日定行,可也。
傳曰,史官二員待命,騎馬六匹立之,秋享大祭所內摘奸。
吏曹,臺諫有闕,政事,取稟。傳曰,明日爲之。
午時,上御興政堂,藥房入診入侍時,都提調李頤命,提調閔鎭遠,副提調尹憲柱,記事官任珖,編修官申世雄,記事官林益彬,醫官李時聖·權聖徵·許坫·方震夔·李時弼·李徵夏·崔命錫·石柱泰,副司勇劉熻,李頤命進伏曰,伏承朝問安之批,諸症候加減,略已仰悉,而雨中日氣蒸鬱,聖候熏熱亦甚,夜間寢睡若何?上曰,寢睡未得安穩矣。頤命曰,口淡之候,未有甚於近日,水刺幾至全廢,藥餌固難責效,而以口淡不得進御之故,亦未免停輟,臣等區區焦煎之忱,不可盡達矣。今日則水刺厭進,或至差勝乎?上曰,水刺厭進,未有差勝之節矣。頤命曰,從前困惱之候雖甚,有時而忽就差勝,形若雲捲者然,近日困惱八字缺又二行上曰,卽今熏熱不至特甚矣。頤命曰,近因小便之短澁,溺道不平之候有加,未知無減,卽今加減何如?上曰,溺道不平,一樣無減矣。頤命曰,水刺旣甚厭進,或有思嘗之味,而時爲進御者乎?上曰,口淡特甚,未有思嘗之物,而昨夕小麥麪,少爲進御矣。頤命曰,李時聖所言黃粱糕,再昨造制以入矣。伏聞昨少進御云,固爲多幸,而蓋肉之脂潤者爲膏,穀之膠粘者爲粱,黃粱似是粘粟,而前所進者頗燥,似不以粘者矣。上曰,果燥而不粘矣。頤命曰,今當更以粘粟造入矣。上曰,惟,頤命請醫官診脈,諸醫診察後,時聖曰,脈候度數平和,而不數矣。權聖徵曰,左右脈度調均,別無帶數之候矣。時弼曰,脈度左右三部,沈而稍數矣。頤命請眼候診察,聖徵仰察而退曰,瞳子瞖氣一樣,而黑白睛精彩,頗似淸明矣。時弼曰,瞳子瞖氣若煙覆者,雖未快祛,比前稍薄,而頗爲淸明,視物之際,或有變動之節乎?上曰,果爾則其幸,如何,而視物少無差勝之效矣。上曰,時弼之言,何如?諸鍼醫各陳所見可也。聖徵曰,瞳瞖氣從前或混濁或淸明,熏熱減歇之時,則稍似淸明,而今則別無顯然變動之候矣。坫及震夔·徵夏等諸醫所達,皆略同矣。頤命曰,陰陽物理,有相感之道,以火珠與火鏡,當午向日,以艾承之,則生火,以蚌甲月光盛滿時,向月承之,則亦得水,古人謂之明水,或謂之玄酒,醫家書亦謂之方諸水,方諸則大蚌也。李時弼以爲取方諸水,而點於眼部,則似當有效云,未知時弼得至於何等方書,而下詢于諸醫,第爲試之似好矣。上問于時弼曰,方諸水見於何方書耶。時弼曰,方諸水之說,旣見於儒家書,本草綱目及東醫寶鑑等醫書,亦多有之,小臣前日,以蚌甲·磁器·銅盤三物,試爲承月取水,則磁器·銅盤無所得,蚌甲則果三行缺諸二三箇,而承月取水,則庶可以多得水矣。頤命曰,今月望間,霖雨開霽後,月光盛滿時,如法取水,若果多得水,則點眼固好,而以此水,雖洗服,亦必好矣。上曰,點于眼睛,尤似好矣。閔鎭遠曰,此水自是淸淨之物,比如藥屑之入眼痛苦者,點眼必無所害矣。上曰,雖點眼,似無痛苦之患,第爲試之,可也。諸醫所見亦何如?時聖進曰,眼候自是火熱所祟,方諸水乃是至陰之精,點眼而稍緩火熱之候,則似不無一分之效矣。聖徵曰,方諸水,有以陰補陰之功,試爲點眼似好矣。坫曰,方諸水至淸至淨之物,果能得水,則試之固好,有何所妨乎?震夔曰,眼候旣是內障,自外點藥物,雖未必有效,而似無所妨矣。李徵夏·劉熻等,繼而進達曰,方諸水,醫書旣至明月,則點眼固無妨矣。時弼曰,方諸承月取水,必待深夜,方可得水,而就寢後,則有難入之,將達明以入乎?鎭遠曰,終宵承月,如果得水,則及其精靈之氣未散,五更將曉之際,卽爲點眼似好矣。而第常時寢睡煩轉,至曉方得着睡,此時達入,誠有所難矣。上曰,得水則卽取點眼,果似好矣。頤命曰,誠如聖敎,得水則時雖差早,卽當進入矣。上曰,果爲得水,則不拘時卽爲入之,可也。頤命請腹部·脚部診察,諸醫診察後,聖徵曰,腹部雖有飽滿之氣,而不至堅硬,背部環亘之氣,一向稍減,脚部亦一樣平常矣。頤命曰,中宮殿久未入診,明間當使醫女入診,伏聞嬪宮,近有泄瀉之候云,亦使醫女入診,何如?上曰,嬪宮泄候,今已差勝,而竝爲入診,宜矣。頤命曰,兩王子皆有疾而出去,延礽君所患尤重,伏想靜攝中憂惱必多矣。雖以私家言之,凡有憂患,有能耐遣之人,或有不能耐遣之人,而過爲憂慮,本無所益,自上深自寬遣,毋或煼煎,是臣等區區之望也。上唯唯。頤命曰,玉音欠宜暢,因呼吸不平而然乎?五行缺庶可少慰焦灼之忱矣。上曰,唯。鎭遠曰,臣之妻父故相臣尹趾善,曾患重病,食飮全却,取赤豆飯添水濃煎,以篩篩下,而飮其汁,其味熏香,最能鎭定脾胃,元氣因得扶接,以致疾瘳矣。頃年臣亦得重病,米飮之屬,皆不能下咽,獨此物不知厭却,時或嫌其味啖,則和鹽少許亦好矣。向者禮曹判書權尙游有疾往見,則尙游以食治之全廢爲悶,臣亦以此物勸喫矣。其後臣復爲往見,尙游以爲賴此扶接,致謝於臣矣。闕內素不用,豆水刺自上未必肯進,而第試爲一進,未知如何。上曰,當試爲進御矣。諸臣遂退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體寢睡,若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·眩氣往來,小便短澁,溺道不平有加之候,其有所減,而血溺不復放下,眼視昏暗特甚之候,亦何如?呼吸不平,中氣虛憊之候,比昨差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺·困惱特甚有加,腹部飽滿特甚,熏熱亦甚之候一樣,而口淡特甚有加之候少減,溺道不平有加,小便短澁之候減歇,膈間不淸利之氣未已,喉乾朝來止歇,寢睡不寧,而眩氣往來,血溺不復放下,眼視昏暗特甚之候無減,呼吸不平,中氣虛憊之候,猶未快減矣。勿爲入診。
左副承旨韓重熙,正言申晳三度呈辭,入達。遞差。
吏曹判書李觀命牌不進。
江原監司書目,金城縣令趙觀彬身病沈重,久廢公務,冒禁乘轎,揆以公法,不可仍在,罷黜事。
今春夏等褒貶,臨淄僉使鄭繼先,多慶浦萬戶曺成益以上,中。
政院啓曰,伏見全羅右水使沈搢褒貶啓本,則邊將無一人居下,殊無嚴明殿最之意,推考何如?傳曰,允。
領議政金昌集箚子。大槪,妄陳一箚,反受無限逆境,乞削臣職,以安私分,仍請勉出銓長,毋使大政遷就事。入達。答曰,覽箚具悉卿懇。卿之一箚,實出憂慨,則儒生過激之言,何必爲嫌,吏判事,卿箚所引前事,極其明白,朝家事體,斷不可許遞,更令政院牌招察任,使大政不至遷就爲宜也。卿其須體余意,安心勿辭,速出視事,用副余意至望。仍令曰,史官往諭。
咸鏡監司書目,道內染病元數九千六百四十四名內,方痛六千二百三十八名,向差二千八百五十五名,死亡五百五十一名,當此農節,染病如是滋熾,寢息無期,誠甚可慮,而慶興以地盡之邑,癘疫日漸熾盛,邊邑形勢,尤爲可慮事。
假注書申有頉,代姜必愼落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺·困惱特甚有加,口淡·腹部飽滿特甚,熏熱亦甚及膈間不淸利未已,眩氣往來之候,復何如?溺道不平,小便短澁之候,益有所減,而呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,晩後諸症候一樣,而溺道不平有加,小便短澁之候,減歇後一樣,呼吸不平,中氣虛憊之候,猶未快減矣。
謝恩,左副承旨尹錫來。
弼善李仁復上書。大槪,敢陳血懇,冀蒙矜許事。入達。答曰,覽書具悉。書辭令該曹稟處。
政院達曰,領議政金昌集箚答中,有吏判更令政院牌招察任,使大政不至遷就之令矣。吏曹判書李觀命,所當卽爲牌招,而今日日勢已暮,待明朝牌招之意,敢啓。令曰,知道。
今春夏等褒貶,鹿島萬戶李基德中羅老島萬戶安福隆下。
吏批,以尹陽來爲左副承旨,兪命弘爲大司諫,李滿爲持平,金礪爲正言,尹鳳朝爲刑曹參議,吳晉周爲金城縣令,李志逵爲宗簿主簿。
兵批,以李鳳翼爲副司果,金德材爲副司直,尹鳳朝爲副護軍,韓重熙·李世最·洪鉉輔爲司直,申晳爲副司果。
領議政金昌集箚曰,伏以臣,不量時勢,有懷輒陳,受人詆辱,前後非一,今者目見非常之災,略言平日所慨惋者,大觸儒生之怒,至有空齋之擧,而其所上所懷之語,極其譏嘲詬詈,其言之有理無理,姑舍勿論,身爲大臣,略論士習之不美,而反受此無限逆境,更何顔面,晏然於具瞻之地乎?伏乞离明,亟削臣職,以安私分,千萬幸甚。二行缺恒事爲言,臣竊以爲不然也。以私言之,容有如觀命之一字缺者,而朝家事體,豈宜曲遂其願乎?雖以前事言之,故相臣翼憲公鄭太和爲領相時,其弟故相臣致和爲吏判,屢疏辭免,如觀命之爲,而朝家不許,故致和遂出而膺命,前吏判臣權尙游,亦以今左相臣尙夏之弟,初雖引嫌,終亦出仕,世之論者,不以爲非,雖曰左相,時未行公,尙游所處,與觀命有些不同,而右揆之於首相,不無差殊則其視鄭致和事,亦有間矣。今觀命亦師前輩,而必循後人一時過嫌之擧,不已過乎?伏願邸下,毋或撓奪,速加勉出,毋使大政遷就焉。取進止。批答見上
弼善李仁復書曰,伏以臣聞窮而呼天,疾痛而呼父母,恒人之情也。臣之於君,分義雖嚴,而其生成之澤,養育之恩,無異仁天之於品物,慈父之於幼子,故有愬而罔不達,有怨而靡不獲者,所以雖至微賤之人,甚細瑣之說,而必欲徹一字缺高之聰,覬曲遂之私,蓋出於呼天呼父母之義也。臣有危忱苦語,懇迫惻怛,而瀆媟是懼,僭猥爲嫌,徊徨囁嚅,終不發口,則是自外於天地父母之前,而終不識生育之大化也。況臣謬蒙陶甄,驟玷淸顯,而近又廁迹宮省,出入銅龍,則雖臣愚賤,不敢自竊侍從之寵,以爲己榮,而朝家視遇,未嘗不以親臣之例矣。玆敢疾聲哀籲,冒死仰瀆,以冀徽慈之憫察焉,臣有祖母曁父母,父今年六十有一,而荐經草土,未老已衰,逮今數年以來,窮病喪戚,無不備嘗,鬚髮盡白,筋力日憊,而母年又六十有二矣。宿症痰火,已纏骨髓,積年沈淹,寧日恒罕。二行缺危喘,凜若不保,而世業素蕩,轉益旁落,饘粥之資,常二字缺屢空,臣家又上承累世宗祀,臣父母晝夜勤悴,經營拮据,享先之物,惟恐或缺,則其口體自奉,不但不遑而已。百口朝夕之資,亦皆煩念,東西稱貸,僅擧寒火,艱難辛楚,不一而足,闔室蕭條,歡意氷塞,臣之迂拙,不能幹蠱於家,而貽勞於老父老母者,蓋如此,臣父母無他丈夫子,只擧臣身,而幼抱奇疾,倍勞鞠養,幸至成立,致身榮塗,然,臣未嘗效其一日之養,以解父母之顔。而嶺海湖峽之間,連歲往役,途道跋涉,殆五六千里,離曠居多,惟憂常切,臣之不孝,不徒不能少報其罔極之德,而輒以不肖之軀,貽念於老父老母者,又如此,臣本庸調任子,早習末技,冒占科第,初何敢有翺翔禁闥,昵近筵席之望哉,而蔭筮發迹,亦不過賭一麾竊寸廩,以爲養老助祀之道而已。耿耿此志,神天可質,今臣祖母父母,俱在衰老之境,重以病憂喪慽,如上所陳,則須有滫瀡之味,可補老病之元氣,而臣家貧窶,又如上所陳,具甘備毳已絶其望,臣雖蒙閉,亦有烏鳥反哺之心,日夕痛悶,若負重戾,而況往而不可返者年也。逝而不可追者親也。崦嵫暮暉,其能幾何,風木不停昔人所悲,三釜之養,差遲此時,則臣終不免孝治之罪人,人子之心,寧不重可懼也哉,仰惟聖明臨御,化隆錫類,諸臣之陳情丐養者,前後相望,而未有不遂其願欲,今可歷數也。矧今聖离代照,尤敦行源,雖以尙翹之微,猶可與囿於絜矩之化,而資業之窮寒,情理之切迫,臣實倍蓰於他人,儻以體下之仁,深加矜諒,且照諸臣近例,特授臣以一薄縣,俾分俸廩,伸其至情,則生死骨肉,非臣殞結所能仰酬矣。抑臣重念聖患彌留,諸節進退,百僚憂遑,候班間設,而臣以臲卼之蹤,倖逭逋慢之科,復入春明,與奉起居,則區區微悃,私自感幸,亦豈肯有遽離禁直,圖赴下邑之計。而特以二行缺。批答見上
申時,王世子坐景賢堂,承旨持公事入對時,同副承旨黃龜河,說書洪龍祚,事變假注書尹光天,記事官林益彬,黃龜河進讀禮曹申目,孝陵參奉依例給暇事。達下。
讀備邊司申目,冬至使申思喆狀,興陽縣敗船事。達下。
讀咸鏡監司金相稷狀,道內各邑染病事。達下。
讀江原監司李箕翊狀,狼川倉穀返庫事。達下。
讀江原監司李箕翊狀,江陵倉穀反庫事。達下。
讀開城留守兪命雄狀,本府留獄罪人決罪事。達下。
讀宣惠廳申目,洪州大同敗船人,令該曹稟處事。達下。
讀開城留守兪命弘狀,本府大興山城修補時,空名帖帖下事。達下。
讀備邊司申目,京畿監司李楙狀,永平縣監崔尙履牒報,據自京衙門外方各邑直關防塞事。達下。四行缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審雨後微涼,聖候寢睡若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·眩氣往來,小便短澁,溺道不平之候,其有所減,而血溺不復放下,眼視昏暗特甚之候,亦何如?呼吸不平,中氣虛憊之候,已盡快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候,一樣,而熏熱·膈間不淸利之氣,未已,喉乾朝來止歇,寢睡不寧,而眩氣往來,小便短澁之候,加減無常,溺道不平,別無加減,血溺不復放下,眼視昏暗特甚之候,無減,呼吸不平,中氣虛憊之候,猶未快減矣。勿爲入診。
吏曹判書李觀命牌不進。
都承旨尹憲柱上書。大槪,臣自數日前,重患泄痢,度數無算,症情非細,而飮啖全廢,有時昏窒,貼身牀席,氣息奄奄,萬無起動之勢,昨今問安,俱未進參,至使僚員替行,揆以分義,罪合萬殞,乞遞臣職,以延殘喘事。入達。答曰,覽書具悉。卿其勿辭,調理察職。
全羅監司書目,務安縣監尹聖時病狀之外,冒禁乘轎,不得已罷黜事。又書目,道內癘疫,一向熾蔓,至於方痛三百四名,物故一百一名之多,農時民事,極爲驚慘事。
待敎申昉牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,口淡·脚痺·困惱特甚有加,腹部飽滿特甚,熏熱·膈間不淸利未已,眩氣往來,溺道不平,小便短澁之候,復何如?呼吸不平中氣虛憊之候,比夜快減乎?臣等不勝憂煎,惶恐敢啓。傳曰,諸症候及溺道不平之候,一樣,而小便短澁之候,晩後無減,呼吸不平,中氣虛憊之候,亦未快減矣。
京畿監司書目,果川呈,以判決事趙泰億辭職上書上送事。達。答曰,覽書具悉。誣罔之言,不必爲嫌,爾其勿辭察職。
全羅監司書目,昌平呈,以正言鄭宅河辭職上書上送事。達。答曰,覽書具悉。誣衊之言,不足深嫌,爾其勿辭,從速上來察職。
以備局申目,冬至正使權改差事。依下。
政院啓曰,來十一日文臣殿講日次,取稟。傳曰,依爲之。
初七日酉時,王世子坐景賢堂,諸承旨持公事入對時,左副承旨尹陽來,右副承旨趙榮福,弼善李仁復,假注書姜必愼,記事官林益彬,左副承旨尹陽來進讀京畿監司狀達,判決事趙泰億辭職上書事。達下。
又讀趙泰億上書。原書及下答,見上
又讀全羅監司狀達,定配罪人金錫龜·以龜等咸悅縣到配事。
又狀達,定配罪人李平金興陽縣到配事。
又讀成均館草記。今初七日儒生上旬輪次,限內不得爲之事。令曰,知道。
又讀全羅監司狀達,海南縣聖廟雨漏處修改時,移還安祭香祝,令該曹磨鍊下送事。達下。
又狀達,道內癘疫熾盛,死亡二百二十一名事。達下。
又狀達,順天·康津兩邑敗船渰死人等處,依令旨恤典題給事。達下。
又讀鄭宅河上書。原書及下答,見上
又讀慶尙監司狀達,賊人朴英男指捕人等懸錄事及賊人金厚先指示折衝韓奎成五字刀改辭緣査達事。達下。
又讀全羅監司狀達,定配罪人金永式等黑山島到配事。達下。
又讀慶尙監司狀達,本道定配罪人放未放稟處事。達下。
諸臣遂退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱·膈間不淸利,喉乾·眩氣往來,小便短澁,溺道不平之候,其有所減,而血溺不復放下乎?眼視昏暗特甚之候,亦何如?呼吸不平,中氣虛憊之候,已盡快減乎?臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候,一樣,而熏熱·膈間不淸利之氣,未已,喉乾朝來止歇,寢睡不寧,而眩氣往來,小便短澁之候減歇,溺道不平,別無加減,血溺不復放下,眼視昏暗特甚之候,無減,呼吸不平,中氣虛憊之候,猶未快減矣。勿爲入診。
令曰,趙泰億書答中誣罔二字,改以儒臣書出。
令曰,詞訟之地,非久曠之任,判決事趙泰億遞差。
都承旨尹憲柱上書。大槪,賤疾昨陳血懇,未蒙恩遞,惶隕抑塞,不知置身之所也。顧臣病源深痼,實有汚穢淸禁之慮,不得不陳章徑出,伏乞亟許鐫遞臣職,俾延殘喘,仍治臣擅離之罪事。入達。答曰,覽書具悉。卿辭至此,本職許遞焉。
吏曹判書李觀命辭職上書,入達。答曰,覽書具悉。卿於前後之書,每引私義,乞遞銓任,固已過矣。況前輩有已行之事,則更無難進之端,何必遠引宋朝事乎?分義事體,不可不念,大政決不可一向遷就,卿其須體此意,毋庸更辭,卽日行公。
令曰,吏〈曹〉判書答已下,其在分義,決不可復事撕捱,更卽牌招察任。
成均館官員,以同知館事意達曰,今七月初七日儒生上旬輪次當爲設行,而大提學李觀命本職未肅拜,大司成金在魯陳書受由,限內不得爲之,今月內無故日退行之意,敢達。令曰,知道。
吏曹啓曰,承旨有闕,政事,取稟。傳曰,當日爲之。
謝恩,吏曹判書李觀命。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱·膈間不淸利未已,眩氣往來,溺道不平之候,復何如?小便短澁,呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,困惱有加,其餘症候一樣,小便短澁之候,減歇後一樣,呼吸不平,中氣虛憊之候,猶未快減矣。
內醫院官員,以都提調意達曰,副提調尹憲柱,以病辭遞矣。當此竝直之日,不可曠員,其代卽爲開政差出後,仍卽牌招察任事,令政院稟旨擧行,何如?令曰,依。
副校理趙尙健上書。大槪,臣昨被趙泰億之書斥,陳書徑出,坐違嚴召,方此惶蹙罔措之中,庚牌再降,不得不趨詣闕外,而顧臣所遭非常,決難冒出,玆敢陳章退去,伏乞亟遞臣職,以安微分事。入達。答曰,覽書具悉。趙泰億之書,專出不公,則爾無所嫌,勿辭察職。
慶尙監司書目,本道亢旱酷虐,去月二十六日九日至,間有雨澤,而或霖或灑,或霽旋曝,如沃焦釜,田畓各穀,不至尤甚,焦枯處庶有蘇醒之勢,而已焦者更無可望,民憂至此,萬分罔措,咸陽山陰牛疫,日漸熾發,亦極悶慮緣由事。又書目,本道境內前月二十七日亥時量始雨,或注或灑,二十九日申時開霽,自二十日申時又爲始雨,通晝夜大注,至本月初三日丑時乃霽,而川渠漲溢,隄堰潰決,處處覆沙,永無田形者居多,毋論田畓,潦水漲滿,累日沈沒,禾穀腐傷,無望回蘇,民家崩頹者頗多,而西檢島武學崔德立,爲水渰死,舍倉庫及內外城堞腐漏圮落處,不知其數,今此大雨,近古所無,畓庫段,潦水前已盡三除草,豆太田段置,過半除草,木花田段,連因霖雨,幾盡消瀜,故太半反耕,而早稻及黍粟,間間發穗事。
開城留守書目,本府雨澤,自前月二十八日至今月初三日,連晝夜注下,雨脚如麻,而田畓各穀,或水沈覆沙,或頹落成川者甚多,境內大小山麓,處處沙汰,民人等葬地,多被衝波,或白骨屍柩,漂埋於覆沙之中,靑郊面抛也洞里居李夏成妻孫氏及其幼稚子女三命,竝爲家後山麓沙汰壓死,北部兩城里居良女金召史,與其子金漢贊及東部京坊里居私奴者斤金等三口,溺死於川水,而金召史及者斤金屍身段,僅得拯出,漢贊段,終不得去處,前頭民事,誠爲可慮事。
金德基爲都承旨,柳重茂爲判決事,趙道彬爲冬至使,李鳳翼爲軍資正,李義宗〈爲〉務安縣監。
七月初八日酉時,王世子坐景賢堂,諸承旨持公事入對時,右承旨韓世良,同副承旨黃龜河,說書洪龍祚,假注書姜必愼,記事官林益彬,右承旨韓世良進讀戶曹申目,京畿監司狀達,牙山縣戊戌條正布價敗船拯米及劣米別音分給事,地方官及本邑待秋徵捧上送事。依準。
又讀宣惠廳申目,全羅監司狀達,古阜郡大同米敗船色吏沙格等,更加嚴刑,未拯米及劣米,令本郡徵出上送事。依準。
同副承旨黃龜河進讀開城留守狀達,本月三十日大雨,田畓覆沙,人物多壓死·渰死事。達下。
令曰,開城府壓死·渰死人等處,令本府恤典擧行事。
又讀刑曹申目,忠義李世熙,溫寧君賜牌堰畓爭訟擊錚元情事。令曰,議處。
又申目,幼學梁友濟與其從叔就河爭嫡擊錚原情事。令曰,議處。
又申目,司圃署貢物人崔士雄,掌苑署貢物下缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·眩氣往來,溺道不平之候,其有所減,而血溺不復放下,眼視昏暗特甚之候,亦何如?小便短澁,呼吸不平,中氣虛憊之候,已盡快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候,一樣,而熏熱·膈間不淸利之氣,未已,喉乾朝來止歇,寢睡不寧,而眩氣往來溺道不平,別無加減,血溺不復放下,眼視昏暗特甚之候無減,小便短澁,呼吸不平,中氣虛憊之候,猶未快減矣。勿爲入診。
掌令趙鳴謙達曰,臣之頃忝本職也。以承牌呈單事,被斥自列,處置請出,出於意外,公議所在,不敢就職,坐犯違慢,罰止例罷,不料恩敍特降,繼有除命,臣誠惶隕感激,罔知攸措,卽當竭蹶趨進,而第於日昨儒臣之書,以前司諫趙彦臣處置金礪事,臺閣不爲駁正,大以爲非,而臣於玆事,有不敢參涉之嫌,臣於年前,以金萬胄不合臺選之意,有所論列,而竟遭無限反詈之辱,思之至今,不勝痛駭,此實同朝之所共知者也。臣旣有嫌端於被劾之人,則不得可否於處置之得失者,甚較然矣。雖然,非斥之言,至發於論思之臣,〈臣〉於其後,忝居臺端,亦且多日,則事之是非,姑捨勿論,譏斥之來,烏得免乎?決不可一刻晏然,及今復叨之後,宜卽自劾,而適遭功慽,制限未盡,今始來避,所失尤大,請令遞斥臣職。答曰,勿辭,退待物論。
內醫院官員,以都提調意達曰,副提調金德基牌招之後,自闕下陳書退歸,而以齋戒留院,不得入達云,今待書入答下,更請牌招,則當此竝直之日,勢將數日闕直,極爲未安,金德基卽爲牌招入直,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,眩氣往來,溺道不平之候,復何如?小便短澁,呼吸不平,中氣虛憊之候,比夜減歇乎?臣等不勝憂煎,惶恐敢啓。傳曰,熏熱·困惱之候有加,其餘症候一樣,而小便短澁,呼吸不平,中氣虛憊之候,猶未快減矣。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體寢睡,若何?口淡·脚痺·困惱持甚有加,腹部飽滿特甚及熏熱·膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?小便短澁,呼吸不平,中氣虛憊之候,已盡快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚及熏熱有加之候,一樣,而膈間不淸利之氣,未已,喉乾朝來止歇,寢睡不寧,而眩氣往來,溺道不平,別無加減,血溺不復放下,眼視昏暗特甚之候,無減,小便短澁,呼吸不平,中氣虛憊之候,猶未快減矣。勿爲入診。
京畿都事書目,本道觀察使李壄當日卒逝事。
明日崇政殿文臣殿講時考官二,宋相琦·朴泰恒,參考官四,李秉常·洪啓迪·金雲澤·李國休。
政院啓曰,崇政殿文臣殿講時,命官何大臣進去乎?敢稟。傳曰,右相進去
京畿都事宋眞明,道內儒生試取後入來。
領議政金昌集箚子。大槪,敢申病難供職之狀,冀蒙亟許鐫免,俾得安意就盡事。入達。
政院達曰,掌令趙鳴謙引避退待,而大司憲李喜朝,執義朴聖輅,掌令魚有鳳,持平洪禹傳·李滿俱在外,處置歸於諫院,而大司諫兪命弘,獻納趙尙絅,正言金礪未肅拜,司諫尹錫來呈辭,正言鄭宅河在外,處置經宿,事甚未安,除在外未肅拜外,呈告人員卽爲牌招,使之處置,何如?令曰,依。
成均館官員,以知館事·同知館事意達曰,今日夕後,聞居齋儒生,有捲堂之擧,臣等不勝驚駭,卽入泮中,招集儒生,問其曲折,則儒生文後開等四人,對以正言鄭宅河書中,多有醜詆之言,揆以廉義,不敢入就食堂云。臣等以雖有不安之端,不宜遽爾捲堂之意,再三開諭,而終不回聽,仍爲書進所懷曰,臣等卽伏見正言鄭宅河書本,則追提昨年臣等之所懷,恣意醜詆,罔有紀極,噫,宅河之所以欺罔天聽,構誣臣等,何其一至於此哉。昨年冬太學,以先正臣文敬公金集,文正公宋浚吉,文正公宋時烈,文純公朴世采從祀文廟事,一遵中外士林公共之論,方欲陳請,爲設別廳於香門外,多士會坐矣。其時宅河,以得罪斯文之人,懷沮戱大論之計,出沒泮村,故欲生事,騎馬橫馳於別廳之前,此實前古所未有之擧也。別廳儒生不勝駭然,追捉傔從,則宅河反生怪怒,倒把鞭箠,亂搏泮隷,以至流血被面,此乃白晝大道之上,萬目共覩之事也。宅河還家之後,卽出侍講院粉牌,多發下人,追捕別廳首奴及書員於聖廟齋舍之內,此又三百年所未有之駭擧也。今者宅河,欲掩己惡,厚誣臣等,乃於辭書中,張皇做說,眩惑天聽,一則曰,憑藉所懷,醜辱罔極,一則曰,張皇臚列,率皆虛無,一則曰,攙入別語,侵及其父,噫,其時所懷,直擧顚末,則何謂之醜辱,前後駭擧,衆目所覩,何謂之虛無。噫,宅河雖甚癡騃,旣忝耳目之官,則在渠之道,固當改心革面,以圖自新,而隨事而欺君,逐節而罔上,欲掩离明之聰,敢售射影之毒,若此等暗毒之人,寧可齒於淸朝臺閣乎?渠所謂醜悖無倫者,正自道也。臣等不欲與此無倫之人,强爲呶呶,而旣被無限醜詆,則廉隅所在,何可晏然入堂乎云,此外居齋儒生三十餘人,則以爲初不參涉於疏事,別無可引之嫌,而同泮儒生,不入食堂,故不敢獨入云。空齋勸入,未滿數日,又有此捲堂之事,事之未安,莫此爲甚,以臣等之言辭,無以動聽,同知館事申銋,大司成金在魯竝卽牌招,以爲同議勸入之地,何如?令曰,依。
傳曰,前奉敎李箕鎭,待敎申眆,竝敍用。
答領議政金昌集箚,答曰,覽箚具悉卿懇。所患彌留,深用慮念,而調息已久,筋力尙旺,神明所扶,勿藥有喜,當此之時,余不可捨卿,卿不忍棄余也決矣。卿其須念盡瘁之義,安心勿辭,俟間視事,用副如渴之望。仍令曰,史官往諭。
禮曹啓曰,今此文臣殿講時,考見各司擧案,則司果金鎭商,承文正字愼後三,校理金相玉,俱以在外懸頉矣。朝士之冒禁下鄕,已涉未安,似當有別樣警責之道,敢稟。傳曰,竝罷職。
司諫尹錫來達曰,臣頃忝憲職時,有前司諫趙彦臣處置正言金礪事,而下語非常,無異彈章,公議拂鬱,久而未已,而臣之不得參涉於其間者,蓋有由焉,臣弟臣陽來,曾在諫職,刺論金萬胄,而萬胄反詈之言,旣甚狼藉,其後臺臣,疏論萬胄處義之失,則萬胄乃以爲尹某報復之說,謄諸對辨之章,其時見者,莫不爲駭矣。臣旣有嫌端於被劾之人,則不能論列處置之得失者,較然明甚,而其負職責則深矣。乃者非斥之言,出於論思之地,臣不勝愧惕,詣臺自列,而喉司不諒,終至退却,臣不得呈單退出,一味蹙伏矣。今因憲臣處置,謹此承牌來詣,而憲臣避辭,旣以本事爲言,其所引嫌,與臣無甚有別,而況同是被斥中人,則臣何敢論其是非於立落之際乎?以此以彼,俱不可仍冒於臺次,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺·困惱特甚有加,腹部飽滿特甚,熏熱有加及膈間不淸利未已,眩氣往來,溺道不平之候,復何如?小便短澁,呼吸不平,中氣虛憊之候,比夜快減乎?臣等不勝終宵憂煎,惶恐敢啓。傳曰,諸症候晩後一樣,而小便短澁,呼吸不平,中氣虛憊之候,猶未快減矣。
吏曹口傳政事,奉敎單李箕鎭,待敎單申眆。
領議政金昌集箚子,伏以臣頃被泮儒詬辱,不容終始晏然,略暴難安之義,而至於病狀,不暇兼溷矣。伏承批旨,乃以速出視事爲敎,是必离明,或以臣病已間,有可以出而仕矣。念臣衰年末疾,豈有復起爲人之望哉,經歲沈淹,長委牀席,而最是食路未開,便道不順,卽臣難醫之症,今則醫技已窮,置之無可奈何,而肥肉銷鑠,卽同枯木,氣息漸綴,僅存一縷,牀第之間,亦不能自運,則陳力就列,恐非此生可期,釋負調息,或延殘喘,竭誠祈免,庶感徽衷,而侍藥憂遑之中,每事瀆擾,亦有所不敢,只一味蟄伏悚懍而已。而目今艱憂孔棘,拯濟無策,雖使夙宵奔走,亦恐其無補於國事,而不生不死,虛帶重任,致令機務多滯,僚相獨賢,此豈公體之所宜,私義之所安哉,伏乞邸下,察臣病之決難自力,念職事之不容久曠,亟許鐫免職名,俾得安意就盡,不勝萬幸。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡·脚痺·困惱特甚有加,腹部飽滿特甚,熏熱有加及膈間不淸利,喉乾·眩氣往來,溺道不平之候,其有所減,而血溺不復放下,眼視昏暗特甚之候,亦何如?小便短澁,呼吸不平,中氣虛憊之候,已盡快減乎?地骨皮茶十貼,已盡於昨日,近來症候,有加無減,繼進之藥,尤宜詳審,今日臣等,與諸醫入診,詳察症候後,議定宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱有加之候,一樣,而膈間不淸利之氣,未已,喉乾朝來止歇,寢睡不寧,而眩氣往來,溺道不平,別無加減,血溺不復放下,眼視昏暗特甚之候,無減,小便短澁,呼吸不平,中氣虛憊之候,猶未快減矣。困惱方甚,勿爲入診,與諸醫繼進當否議定,宜矣。
文臣殿講試官朴泰恒病代韓配夏,金雲澤病代尹植改落點。
成均館官員,以知館事·同知館事意達曰,臣等更爲縷縷開諭於捲堂儒生等處,則文後開等四人,以爲旣陳所懷,粗伸私義,今不敢一向撕捱,卽當還入云,其餘諸生,初無引嫌之事,故竝皆還入,仍設夕食堂,臣等退出之意,敢達。令曰,知道。
黃海監司書目,去月初一日以後霪霖尤甚,無日不雨,間間大注,十七日雖幸開霽,黍粟則到底蹲縮,無一茁長,木花則大抵消瀜,已判大無,畓穀與豆太,則頗爲茂長,而汚下則間多朽傷。遂安·新溪·瑞興等山郡水災最酷,黍粟·木花,旣多全棄,浦落·覆沙,尤有甚焉,人物壓死,至於六名,人家漂沒,亦至七戶,俱極驚慘事。
謝恩,待敎申眆。
都承旨金德基留院上書,入達。答曰,覽書具悉。事在旣往,言亦不公,今玆引嫌,無已太過,卿其勿辭,從速察職。
副校理金雲澤辭職上書,入達。答曰,覽書具悉。爾其勿辭,救護母病。
內醫院官員,以都提調意達曰,本院副提調金德基留院書答已下,開釋備至,又無可引之嫌,此時闕直,今已多日,事體至爲未安,金德基更爲牌招入直,何如?令曰,依。
藥房口傳啓曰,朝問安批答,有勿爲入診,前藥繼進當否,與諸醫議定事,命下矣。臣等會諸醫相議,則皆以爲近日熏熱之候頻發,地骨皮茶旣是淸熱之劑,十貼加進爲宜云,此茶仍爲煎入之意,敢啓。傳曰,知道。
礪山君枋上書。大槪,猥膺專對之命,今將出疆,而臣之先山,在於楊州地,乞得數日之暇,往掃塋域,俾伸霜露之感,兼陳私悃之切迫,使事之變通者,冀蒙採納事,及正言金礪上書。大槪,臣頃忝本職,略有一二刺擧,而反遭趙彦臣駁遞,其所爲言,殊極危怕,更何顔面,復叨言地,以益朝廷之羞,伏乞亟削臣職,仍治臣挾私不公之罪,以礪臣工,以快人心事。入達。
副校理趙尙健再牌不進,罷職傳旨。傳曰,禁推。
都承〈旨〉金德基牌不進後上書。大槪,臣猥叨不稱之任,敢上瀝血之懇,伏蒙下答,委曲開釋,諭以勿辭,感泣之餘,抑鬱悶塞,不知所措。藥院緣臣曠直,召牌又辱,而顧畏公議,又未敢晏然祗承,乞削臣職,且治臣積逋嚴召之罪事。入達。答曰,覽書具悉。朝者書答,業已開釋,則復引前嫌,決知過矣。須勿過辭,從速察職。
備忌記,居首文臣殿講洪龍祚,承文副正字李春躋·韓德全,各熟馬一匹賜給。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱有加及膈間不淸利未已,眩氣往來,溺道不平之候,復何如?小便短澁,呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,困惱有加之候,晩後差勝,而其餘症候一樣,小便短澁之候,或加或減,呼吸不平,中氣虛憊之候,猶未快減矣。
答正言金礪書曰,覽書具悉。爾其勿辭,從速察職。
答礪山君枋書曰,覽書具悉。卿其依書辭,往省帶去焉,下款事令廟堂稟處。仍令曰,給由馬,澆奠牀備給。
內醫院官員,以都提調意達曰,本院副提調金德基,今又違牌,陳書承答,此時闕直,已至多日,事體極爲未安,卽宜牌招入直,而日勢已暮,明日待開門牌招,何如?令曰,依。以上出朝報
吏曹,臺諫有闕,政事,取稟。傳曰,明日爲之。
上在慶德宮。停常參·經筵。
夜一更,金星犯左角星。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加及膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?小便短澁,呼吸不平,中氣虛憊之候,已盡快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱有加之候,一樣,膈間不淸利之氣未已,喉乾朝來止歇,寢睡不寧,而眩氣往來,溺道不平,別無加減,血溺不復放下,眼視昏暗特甚之候,無減,小便〈短澁〉呼吸不平,中氣虛憊之候,猶未快減矣。勿爲入診。
傳曰,前校理金相玉,金城縣令趙觀彬,解由勿拘。
禮曹,京畿監司李壄今月初十日卒逝,弔祭致賻,依法例擧行,何如?達。依所達施行。
內醫院官員,以都提調·提調意達曰,本院副提調金德基,今日又爲違牌,仍卽待命於金吾云,金吾待命之中,不可出牌,闕直今已多日,何以爲之?敢稟。傳曰,勿待命事分付,更爲牌招。
輔德李仁復上書。大槪,臣於直中,忽叨新命,惝怳悸恐,莫省攸措,顧此春坊長席,地望自別,責任尤重,其不可承匱苟授於鹵莽蔑識之人也。較然明甚,玆不得不冒死仰瀆於离明之下,伏乞亟遞臣新授職名,使名器不汚,賤分粗安,不勝萬幸事,及校理金相玉辭職上書呈政院,還出給。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,伏未審晩後,口淡·脚痺·困惱特甚有加,腹部飽滿特甚,熏熱有加及膈間不淸利未已,眩氣往來,溺道不平之候,復何如?小便短澁,呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,困惱呼吸不平之候,猶未快減矣。
都承旨金德基再牌不進後上書。大槪,臣情地煎迫,罪積違傲,復冒萬死,悉暴苦懇,伏乞亟削臣職,下臣司敗,勘正臣犯分孤恩之罪事,入達。答曰,覽書具悉。前後下答,已悉開釋,更無所嫌,卿其勿辭,從速察職。以上朝報
吏批,以李鳳翼爲司諫,宋必恒爲掌令,尹憲柱爲戶曹參判,李晩成爲兼同義禁,黃一夏爲京畿監司,沈廷輔爲敦寧都正,李縡爲副提學,金相玉爲校理,金雲澤爲吏曹正郞,李仁復爲輔德,趙榮祿爲戶曹佐郞,洪龍祚爲典籍,金慶衍爲監察,金養謙爲社稷令,李澤爲平安監司。
兵批,以尹錫來·趙鳴謙爲副護軍,李德壽爲副司果,李萬成爲司直,趙泰億·李縡爲副司果,姜必愼爲副司正。以上朝報
備邊司,平安監司薦望李縡落點。
耆老所啓曰,全羅道坡市坪漁船三十隻,本所收稅,出於太祖大王御筆賜與,故自本〈所〉專爲收稅者,至於二百年之久矣。故判書李溟,以本所堂上,爲戶判時,自戶曹收稅,半用於經費,半歸於本所,其一半所分,猶爲石魚五十餘同,其後減之又減,漸至零星,故庚午年本所堂上,因入侍仰達,則令該曹稟處之命回啓,則以竝爲還屬本所可也爲敎,而其後戶曹,以石魚十同分送,有同定式者然,竊伏惟太祖大王親入耆社,優待耆耉,實非尋常,則戶曹之分送一半,已非聖祖賜與之本意,今則收稅石魚,依中間五十餘同分半之舊例,自今年分送本所之意,分付該曹,何如?傳曰,依爲之。
禮曹啓曰,上年七月,因本曹啓辭,三名日諸道所封方物三帒·筒介·大鹿皮·猪皮·剪子·引刀·畵龍墨·大箭·黃毛等物外,其餘各種,竝限明秋姑減事,傳敎矣,今則秋節已屆,莫重享上之物,久廢不行,似爲未安矣。前頭冬至爲始,大殿·中宮殿·世子宮方物,依例復舊封進之意,分付諸道及開城府,何如?傳曰,限明秋姑減事。
七月十二日申時,王世子坐景賢堂,承旨持公事入對時,同副承旨黃龜河,司書李國休,假注書姜必愼,記事官申眆,同副承旨黃龜河進讀都承旨金德基上書。原書及下答竝見上又讀掌隷院申目,翊衛司奴婢,依侍講院例,參酌劃給事。依准。又申目,延齡君房婢子半眞,依望呈定給事。依准。又申目,北兵營試射沒技親騎衛等,竝依例免賤事。依准。又申目,寧嬪房奴婢有頉代改望呈後錄事。依准。又申目,通德郞金興輝代婢受出事。依准。又讀刑曹申目,船人郭泰景妻田召史,原情議處事。依准。又申目,沃川郡囚推罪人金厚萬,奸淫僧人結縛投水罪,減死遠配事。令曰,依回達,施行。又讀吏曹申目,弼善李仁復陳書乞郡,而春坊異於經幄,徽裁何如事。令曰,依回達,施行。又讀黃海監司狀達,海州牧掘發假葬罪人洪斗克結案取招事。二行缺又讀戶曹申目,北道察訪公須位稅米·太裁減代,會付耗二缺給不得事,依准。又讀忠淸兵使狀達,懷德縣保人金二昌等,爲虎所咬事。達下。又讀刑曹申目,定山內奴今同假名的實續案頉下事。依准。又讀申目,北道內奴成昌納米代奴未及錄案,適爲身死,所納之米,還爲出給事。依准。又申目,吉州等五邑守令覆審時不立栍罪,事在有旨前,置之事。依准。又申目,本曹所管忠淸道定配罪人等放未放,依申聞施行事。依准。又申目,罪人李完實結案取招事。依准。又申目,大丘賊人鄭世中結案修啓,似爲虛疎,當該討捕使金鼎鳴,令攸司科罪事。依准。又申目,御史金雲澤別單中,中和定配罪人蔡擎天,慈山定配罪人鄭世雄,或已身死,或已放還,竝置之事。依准。又申目,擊錚罪人張厚良原情議處事。依准。又讀慶尙監司申本,刑曹罪人邊柱國,山陰縣到配事。又讀奉常奉事梁聖時妻父歸葬,平市直長鄭建柱掃墳給由事。令曰,依。又讀禮曹草記,參判李澤服制已行,出仕事。令曰,依。又申目,學生郭嗣績無後,以其七寸姪鎭恒立後事。依准。又讀刑曹申目,高靈居羅厚弼等委供米偸食罪狀稟處事。依准。又申目,擊錚罪人李宗元原情議處事。依准。又申目,本曹所管慶尙道定配罪人等放未放稟處事。依准。又申目,海西罪人人兩·福先等,係關倫常,令道臣更爲致問結案事。依准。司書李國休進達曰,聖候積歲違和,邸下連在嘗藥焦煎之中,此卽文王世子憂不滿容,行不正履之時,故書筵會講之權停,已虛久矣。日以承候視膳之暇,兼有酬酢萬機之繁,或至侵夜乃罷,殆無閑歇時刻,間間召對,亦似未遑,而第伏念講學工夫,最忌作輟,孟子書所謂一曝十寒之戒,至內潗切,宋臣范祖禹之言,亦曰今日學與不學,他日治亂當此二行缺會,則此亦一不息之功也。且雖非引接講官之時,自內侍燕閒,亦必親近簡策,孜孜着力,俾毋進修之業間斷虧欠,恐爲得宜矣。前後宮官,以此進達者亦多,伏況聖學高明,何待臣陳腐之言,而旣忝勸講之列,惶恐敢達。令曰,宮官之言,是矣。當留意焉。諸臣遂退出。
都承旨金德基書曰,伏以臣情勢臲卼,再上血懇,而伏承下答,輒以過嫌爲敎,仍諭以勿辭察職,臣擎讀感泣,繼以抑塞,竊不能無憾於天地之大也。噫,臣之苦心力辭,豈可已而不已也哉,以臣下流庸品,積遭崎嶇,雖當宿趼之地,尙多曲木之警,況於久枳之餘,群非之中,僥乘竝直之會,跳出不稱之任,決非士夫廉義之所敢爲,則今臣不避累瀆,惟以必解爲期者,實出於萬分不得已也。噫,臣之近日罪戾,豈可勝誅也哉,君臣大義無所逃於天地之間,而當此上下憂遑之日,忝叨藥院之末,不顧闕候曠直之萬萬不敢,又不念召不俟駕之義,三日之內,坐犯違慢者,至四至五,則此其爲罪,豈國家典刑之所可容貸也。伏想邸下,諒臣情勢之難冒而不賜矜許,察臣罪戾之難逭,而不加嚴誅,每於難進負罪之身,連下恩召而不置,在邸下體群下之仁,飭臣工之威,恐有所歉,而至使聖躬保護之地,多日虛曠,而尙未有變通之擧者,尤豈不大段二行缺而不往也。今邸下所以召臣,乃重任也。非其人非其位,況且一世非議,崢嶸不已,事涉自已,雖不敢一一煩浼,而其不忍佯若不聞,突然冒出,甘爲虞人之罪人也決矣。此臣前書所謂有死而已者也。敦召之下,未克趨承,五情惶隕,走伏金吾門外,恭俟嚴命,而卽又伏承勿待命之令,繼下宣召之旨,臣覓死不得,汗淚交迸,而終不敢祗詣,臣罪萬死非分之職,不宜一刻虛帶,復此疾聲哀號於貳極仁覆之下。伏乞离明,將臣苦懇,細加矜察,亟先削臣職名,下臣司敗,勘正臣犯分孤恩之罪,以爲人臣之戒,不勝大願,臣無任跼天縮地惶恐祈懇之至。批答見上
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱有加及膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?呼吸不平之候,比昨有減,而小便短澁,中氣虛憊之候,猶未快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱特甚有加。腹部飽滿特甚,熏熱有加之候,一樣,而膈間不淸利之氣,未已,喉乾朝來止歇,寢睡不寧,而眩氣往來,溺道不平,別無加減,血溺不復放下,眼視昏暗特甚之候,無減,呼吸不平之候,比昨少減,小便短澁,中氣虛憊之候,猶未快減矣。勿爲入診。
內醫院官員,以都提調·提調意達曰,本院副提調金德基,昨日又爲違牌陳書,連承開釋之答,而今日尙不出謝,引嫌實涉太過,曠直極爲未安,更爲牌招入直,何如?令曰,依。
左承旨丁道復,獻納趙尙絅三度呈辭,入達。遞差。
江原監司書目,狼川懷襄之災,前所未有之變,官舍及邑底民家,擧皆沈沒,而人物渰死者二名,家舍漂失者十餘戶,頹壓者二十餘戶,事極驚慘事。
吏曹申目粘連,觀此弼善李仁復上書,則父母年今六十餘,窮病喪慽,無不備嘗,世業旁落,常患屢空,而未嘗效一日之養,烏鳥反哺之心,日夕痛悶,乞授一薄縣,俾分俸廩,以伸至情亦爲白臥乎所,仁復父母之年,俱過六十,家世淸寒,情急便養。世所共知,孝理之下,似當依副其願是白乎矣,春坊乞郡,雖有間間前例,有異於時帶經幄之臣,臣曹不敢擅便,徽裁,何如?達。依回達施行。
都承旨金德基牌不進後上書。大槪,三上血懇,未蒙矜許,六犯逋慢,反歸例推,惶隕欲死,不稱之職,終難冒沒,自畫之志,決難變改,召牌之下,又未秪承,復此呼籲。伏乞离明,俯諒臣難進之實情,亟先鐫削臣職,仍勘臣前後違召之罪,以警具僚事。入達。答曰,覽書具悉。卿辭至此,本職今姑許遞焉。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿有加及熏熱有加,眩氣往來,膈間不淸利未已,溺道不平之候,復何如?呼吸不平之候,比夜益減,而小便短澁,中氣虛憊之候,已盡快減乎?臣等不勝憂煎,惶恐敢啓。傳曰,熏熱有加之候差勝,呼吸不平之候,少減後一樣,小便短澁,中氣虛憊之候,猶未快減,其餘症候一樣矣。
內醫院官員,以都提調·提調意達曰,本院副提調金德基,今又陳書辭遞矣。竝直之時,闕直多日,其代,今日政差出後,仍卽牌招入直,何如?令曰,依。
藥房口傳啓曰,伏聞差備醫官所傳之言,聖候今日則小便連爲短澁,而日暮後,呼吸不平之候頗甚,困惱特甚之候有加,醫官請以竹瀝,調進牛黃五分云,竹瀝·牛黃旣已進御,而症候加減,更何如?臣等一倍憂煎,惶恐敢啓,傳曰,竹瀝·牛黃進御之後,呼吸不平特甚之候,少減,而小便短澁,困惱特甚有加之候,一樣矣。以上朝報
吏批,尹憲柱爲都承旨,金在魯爲左承旨,李徵龜爲禮曹參判,許玧爲兵曹參判,金德基爲兼同義禁,趙鳴謙爲獻納,元命益爲司饔僉正,徐宗燮爲說書,李瑞泰爲刑曹佐郞。
兵批,以李世最·李德壽爲副司果,丁道復爲副護軍,金德基·趙尙絅爲副司正。
十三日申時,王世子坐景賢堂,承旨持公事入對時,左副承旨尹陽來,輔德李仁復,事變假注書尹光天,記事官申眆,尹陽來進讀江原監司李箕翊狀,平海·寧越·金城·麟蹄郡邑人物虎囕·渰死事。令曰,令本道恤典擧行。
讀禮曹申目,海州鄕校修改,移還安祭設行事。達下。
讀刑曹申目,私奴奉日擊錚事。達下。
讀尙州討捕使洪夏錫狀,明火賊吳厚生等罪狀,令該曹稟處事。達下。
讀刑曹申目,本曹所管定配罪人放未放秩。達下。
李仁復進曰小臣竊有所懷,敢此陳白,臣嘗觀文宗大王行狀,文宗代理視事,參決庶無,凡所施爲,動合於義,世宗喜其有托,而靜居怡養云,語曰,欲法堯·舜,當法祖宗,此邸下今日所當法者也。然,凡事必詳思而後做,可以不悖於義,故季文子之三思,聖人雖譏之,而至於再思,則固以爲可矣。邸下二行缺靜攝之中,豈不悅豫也。至若入對時所入封章,循例賜答外,間間留置,熟覽詳思,亦爲稟議大朝,而雖入對罷出後下答,恐無所妨,臣忝居輔導之列,而適觀祖宗故事,故竊附愚見以達矣。令曰,余當留念。奏事畢,諸臣皆退伏席上,有頃以次退出。
行都承旨金德基書曰,伏以臣當此不敢力辭之時,濫叨不敢冒出之任,危苦之懇,已三上矣。傲慢之罪,已六犯矣。威罰不加,輒下恩答,藥院煩稟,連降召旨,此時何時,臣是何人,徒事覊縻,不思變通,致令保護竝直之地,鎭日虛曠,臣身之抑塞悶蹙,縱不足恤,其在朝家事體,豈若是泄泄沓沓,任至於壞損無餘耶。顧臣難冒之情,已陳於前後達書,邸下每以開釋,爲勉出之答,臣不勝奉讀感泣,而私義臲卼,轉益層加,伏想离明之明,或未盡燭此下情也。臣之不稱此任,臣固自知,何待人言,而若其事端之未露者,臣不敢顯然自列,致有此更無所嫌之敎,是臣不能索言之罪,而徐命遇之僇辱,旣塗人耳目,係是臺言,臣何可以言出不公之答敎爲幸,有所自恕於去就之際,而至於銓曹拔落,又是繼出之公案,則臣於此任,其何敢忘廉恥,偃然冒承乎?噫,進退黜陟,自是政官之所銓衡,而淸班顯職之取舍,尤別庶僚,則臨政刊拔,豈無所執,而因仍枳塞,以至年久,朝中物議,此亦可見,臣雖欲徒以曠直爲憫,抗顔更進,其於廉隅之大防。二行缺具僚,以安私分,千萬大願,臣無任望闕哀號,戰兢祈懇之至,謹昧死以聞。批答見上
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,腹部飽滿特甚,熏熱有加及膈間不淸利,喉乾眩氣往來,溺道不平之候,其有所減,而血溺不復放下乎?眼視昏暗特甚之候,亦何如?呼吸不平,小便短澁,中氣虛憊之候,比昨有減乎?臣等久未入侍,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱有加之候一樣,而膈間不淸利之氣,未已,喉乾朝來止歇,寢睡不寧,而眩氣往來,溺道不平,別無加減,血溺不復放下,眼視昏暗特甚之候,無減,小便短澁,與昨無異,呼吸不平,中氣虛憊之候,猶未快減矣。
左副承旨金在魯上書。大槪,喉院移除之命,遽下於久違軒陛之餘,固當竭蹶趨謝,而顧臣母病,一向沈淹,藥餌扶護,夙宵焦煎,實無離側供職之勢,召牌之下,不得不來詣闕外,更申哀籲,乞賜遞解,俾便救護事。入達。答曰,覽書具悉。爾其勿辭,救護母病。
藥房入診時,右議政李健命同爲入侍時,都承旨尹憲柱改差事,榻前下敎。
吏曹啓曰,今日本曹開坼坐起時,取見各道褒貶啓本,則高敞縣監李悟,康翎縣監李時輝,新溪縣令李延休等第措語,宜置下考,而置之中考,海美縣監郭氣和等第措語,宜置中考,而置之上考,政院旣以此請推道臣,則不可仍存,罷黜。求禮縣監李譔三年之窠,連置中考,中間雖因赦令蕩滌,其不治可知,寶城郡守朴大梓,以不無毁言,遠聞難詳爲目,則宜置中考,而置之上考,桃源察訪安汝恒,以不無謗言爲目,則宜置下考,而置之中考,竝爲罷黜,何如?傳曰,允。
戶曹草記,軍資監牒呈,全羅道法聖倉稅米加升,竝五百六十三石零,捧上時無面,至於三十七石之多,事甚驚駭,當該押令差使員及兼判官,竝罷職事,依下。罷職現告,全羅都事兼判官李濟,法聖僉使李國輔。
大殿·中殿·世子宮·嬪宮,藥房·政院夕問安。答曰,知道。
內醫院官員,以都提調·提調意達曰,本院副提調尹憲柱,今日入診時已有遞改之命矣。其代不可不卽速差出,仍卽牌招察任事,令政院稟旨擧行,何如?令曰,依。
藥房口傳啓曰,伏聞差備醫官所傳之言,聖候困惱特甚有加,熏熱·呼吸不平之候一樣,而中氣虛憊之候似加云,醫官等請以進御人蔘粟米飮,則煎入事,命下矣。粟米飮今方煎入,而俄間諸症候加減,復何如?臣等不勝憂煎,惶恐敢啓。傳曰,卽今諸症候一樣矣。以上出朝報
入診時,右議政李健命所啓,三南改量時均田差出事,今春入診時,有所陳達,而自上以臨時稟定爲敎矣。蓋量田已有成命,而延拖累歲,訖無奉行之擧,若一任其容置,則不但朝令之不行,外方聽聞,必益輕朝廷矣。其在事體,豈非未安甚者乎?目今秋事將收,量事不可不劃卽擧行,三南均田使爲差出,量田之政,預爲講究,來十月爲始,俾卽改量,何如?上曰,成命已久,至今不行,事體未安,均田使差出,可也。以上朝報
吏批,兪命弘爲都承旨,朴泰恒爲戶曹參判,李禎爲右尹,李秉常爲大司成。
兵批,以尹憲柱爲副司直。
右議政李健命所啓,諸道水陸操,實是戎政之大者,而近歲凶歉,且有癘疫,竝爲廢閣,三年之久,今年年事之豐歉,姑未判斷,而一向停廢,亦甚未安,水操則當匪久擧行,而陸操亦不可廢,諸道兵·水使處,竝爲知委,列邑軍兵逃故之代,預爲充定,今年水陸操,依例擧行,何如?上曰,水陸操,詰戎之大政,而連年廢却,予意亦以爲慮矣。今年水陸操,竝爲依例擧行,可也。又所啓,禁·御兩營上番之軍,因飢癘之慘,兩年停止矣。京輦宿衛之單弱,旣涉未安,且訓局軍卒,替爲立番,番次甚數,未得休息,亦爲可慮,兩營軍自今年十月爲始,復令上番,何如?上曰,停番已久,自十月依前上番,可也。
藥房入診時,右議政李健命所啓,禁衛·御營兩營軍兵,自今年十月爲始,上番事定奪蒙允矣。本廳來十月十一月兩朔,應立右部前司屬忠淸右道五哨軍兵及海西八九番,則別馬隊逐朔立番次,趁期調送,九月卄五日京中逢點事,兩道監·兵使處,預爲依前知會之意,敢啓。〈上曰,〉知道。
十四日申時,王世子坐景賢堂,承旨持公事入對時,右副承旨趙榮福,司書李國休,事變假注書尹光天,記事官申眆。
趙榮福進讀左承旨金在魯上書,讀畢下答。
讀平安道假都事金相勛狀,明火賊逃躱後,將校等嚴覈事。達下。
讀平安道假都事金相勛狀,龍川定配罪人李秉禧事。達下。
讀平安道假都事金相勛狀,龍崗·陽德·雲山·嘉山·安州·江界·平壤·德川·龜城·定州等郡邑人物虎囕·渰死·燒死事。令曰,令本道恤典擧行。
讀刑曹申目,賊人洪斗克處斬事。達下。
讀戶曹·禮曹□□前監司李壄致賻事。達下。
讀義禁府回達,趙尙健原情照律事。達下。令曰,功減一等。
讀宣惠廳申目,全羅監司申思喆狀,各邑敗船穀物,令各該衙門稟定事。達下。
讀刑曹申目。二行缺冒狀達,至於首功之人,反爲見漏,故討捕所屬,擧皆餘二字缺徒之不善捕捉,未必不由於此,誠極寒心矣。雖以慶尙監司吳命恒査狀中,李奎成·鄭智·李汝迪等事觀之,可知矣,其紛紜循私奪功冒賞之弊矣。今見討捕使許樑狀達,則賊人吳順人等捕捉時,以京居前司果任珵指告爲定,而似聞任珵,以京居醫人,年來元無下往南中之事云,果爾則許樑循私冒請之罪,不可不明査重究,任珵之下往月日止接處所及指告節次,本道監司各別嚴査狀聞後處之,仍令申飭各道監司,此後討捕使之以不干他人冒錄指捕之類,一一摘發,狀聞科罪,何如?令曰,依爲之。
又達曰,臣以冬至使赴燕,而燕行軍官,例必擇去,宣傳官安世泰,欲爲帶往,而以其職達近侍之故,不得直爲達下,自前使行時,軍官多有陳請事去之規,故敢此仰達。令曰,帶去,可也。
副校理趙尙健,待明朝牌招入直事,下令。諸臣奏事畢,退伏席上,有頃以次退出。
上在慶德宮。停常參·經筵。
夜五更,月暈廻火星,月食。
大殿·中殿·世子宮·嬪宮,藥房·政院問安,答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?昨夜人蔘粟米飮進御之後,中氣虛憊有加之候,其已減歇,而呼吸不平,小便短澁之候,亦有差減之勢乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱有加之候一向,而膈間不淸利之氣,未已,喉乾朝來止歇,寢睡不寧,而眩氣往來,血溺不復放下,溺道不平,別無加減,眼視昏暗特甚之候,無減,中氣虛憊有加之候,昨夜人蔘粟米飮進御之後,姑得鎭定,小便短澁之候少減,呼吸不平之候,猶未快減矣。勿爲入診。
內醫院官員,以都提調·提調意達曰,新除授本院副提調金演,昨日違牌不進,今又以病陳書,留院未入,當此竝直之時,副提調續遞,久曠闕直,已至多日,事體極爲未安,金演更爲牌招入直,何如?令曰,依。
平安假都事書目,本道連歲荐飢之餘,今年蟲水之災,又復如此,言念民事,節節可慮,而江界之非時雹災,旣涉災異,三和等邑人物壓死·渰死,至於三名,極爲驚慘事。又書目,平壤等三十一邑四月以後染病,方痛三千九百八名,死亡一千五百三十二名事。
開城留守書目,境內六月朔染病人一百八名內,死亡十四名,方痛三十名,向差六十五名緣由事。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱有加及膈間不淸利未已,眩氣往來,溺道不平之候,復何如?中氣虛憊之候,比夜益減,小便短澁,呼吸不平之候,已盡快減乎?臣等不勝憂煎,惶恐敢啓。傳曰,諸症候一樣,小便短澁,加減無常,而晩後復爲短澁,中氣虛憊之候,少減後一樣,呼吸不平之候,猶未快減矣。以上出朝報郞廳李觀燮書。郞廳張澍校。
缺辭,調理察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱有加及膈間不淸利未已,眩氣往來,溺道不平之候,何如?小便短澁,呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,熏熱有加之候小減,其餘症候一樣,小便短澁,晩後亦一樣,呼吸不平,中氣虛憊之候,猶未快減矣。
慶尙監司書目,慶山縣監沈壽俊,因臺啓,累呈辭狀,又以親病,受由上京,無意還任,不得已罷黜事。
平安監司李澤辭職上書上送,入達。答曰,覽書具悉。卿其勿辭,速往欽哉。
京畿監司黃一夏辭職上書,入達。答曰,覽書具悉。卿其勿辭,從速察職。以上朝報
備邊司啓曰,本司郞廳趙儼·白守一,奔走勤仕,又滿十五朔,依例陞敍,或守令除授事,奉承傳施行,何如?答曰,允。
諸承旨指公事入對時,同副承旨黃龜河所達,慶尙水使申命仁狀本,尾紙盡割無餘,此必是中間傳遞之際,致有此弊,而命仁之當初不謹封裹之失,宜加警責,慶尙左水使申命仁推考,沿路齎來撥軍,令各其道査出科罪,何如?令曰,依爲之。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?小便短澁,呼吸不平,中氣虛憊之候,漸益差減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡特甚有加之候,自昨夕益甚,困惱特甚有加之候,夜來尤甚,至今未歇,脚痺特甚有加之候,自昨夕益甚,困惱特甚有加之候,夜來尤甚,至今未歇,脚痺特甚有加,腹部飽滿特甚之候,一樣,而熏熱亦甚,膈間不淸利之氣未已,喉乾朝來止歇,眩氣往來有加,寢睡不寧,而溺道不平,別無加減,血溺不復放下,眼視昏暗特甚之候,無減,小便短澁,與昨無異,呼吸不平,中氣虛憊之候,猶未快減矣。勿爲入診。
都承旨金演上書。大槪,昨上辭本,未蒙恩遞,而嘗藥之地,緣臣缺員,一日虛帶,添臣一日之罪,更申哀籲,乞賜變通,以重國家,以尋生路事。入達。答曰,覽書具悉。卿其勿辭,更加調理察職。
藥房口傳啓曰,前進人蔘粟米飮,昨日進御事議定矣。今日諸症候多有加,諸醫以爲口淡·困惱特甚,人蔘粟米飮,限三日加進爲宜云,仍爲煎入之意,敢啓。傳曰,知道。
謝恩,左副承旨金在魯,執義朴聖輅,掌令宋必恒。
掌令宋必恒達曰,日昨儒臣書中,深有慨然於前司諫趙彦臣處置正言金礪事,而至以臺閣之不爲駁正,有所非斥,臣益不勝瞿然慙恧之至,適遭緦慽,屢日之後,今始來避,所失尤大,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚有加,腹部飽滿特甚,熏熱亦甚及膈間不淸利未已,溺道不平之候,復何如?口淡·困惱有加,眩氣有加之候,比夜其有減歇之勢,而小便短澁,呼吸不平,中氣虛憊之候,已盡快減乎?臣等不勝憂慮,惶恐敢啓。傳曰,諸症候晩後一樣,而呼吸不平之候,有加矣。
忠淸監司書目,淸風呈,以左議政權尙夏辭職上書上送事。答曰,覽書具悉卿懇。自卿爰立作相,朝野之想望,爲如何,小子心腹之辭,凡幾遭矣。卿書所謂平邦國,是所望卿,而微卿養德山林,夙負重望者,其孰能當此至重至大之責哉,卿若一出,輔翼必多,是余所以益篤誠禮,必致乃已者也。寧有一毫視以不緊之心哉,愧情志之不孚,無以爲諭,大病之餘,縱有未盡蘇完,余不以筋力責卿,則不可以疾病爲辭也決矣。卿其體聖上眷遇之隆,且念小子之思想,國勢之岌嶪,亟回遐心,幡然造朝,毋孤至望,弘濟時艱。仍令曰,史官往諭。兼文學金雲澤辭職上書入達。答曰,覽書具悉。爾其勿辭,從速察職。藥房口傳啓曰,晩後口淡·困惱特甚及眩氣往來,呼吸不平,俱有加,夕水刺無異全廢,臣等不勝一倍煎灼之至,暮後諸症候加減,更何如?惶恐敢啓。傳曰,諸症候及中氣虛憊之候,一樣,而熏熱亦甚,呼吸不平之候小減矣。
謝恩,同義禁金德基。
內醫院官員,以都提調·提調意達曰,本院副提調金演,以病陳書,再有調理之令矣。若在無故時,不必更爲請牌,而連續遞易之餘,竝直之曠,今已多日,事體極爲未安,明朝更爲待開門牌招,使之入直,何如?令曰,依。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·眩氣往來,溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平,中氣虛憊之候,比昨減歇乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,眩氣往來有加,腹部飽滿特甚之候,一樣,而熏熱·膈間不淸利之氣未已,喉乾朝來止歇,寢睡不寧,而溺道不平,別無加減,小便短澁,尙未減歇,血溺不復放下,眼視昏暗特甚之候,無減,中氣虛憊,呼吸不平之候,猶未快減矣。勿爲入診。
都承旨金演上書。大槪,再陳血懇,未蒙恩遞,不避煩瀆之誅,更申疾痛之呼,乞蒙譴罷,以幸公私事。入達。答曰,覽書具悉。卿辭至此,本職今姑許遞焉。
府前達,請亟寢尹宣擧書院勿毁之令,仍令本道,盡毁其板本事,請統制使金重器罷職不敍事,新達,新除授持平李滿,時在忠淸道保寧地,請斯速乘馹上來事,下諭。引嫌而退,當初不論,旣失臺體,非責之來,勢難仍在,請掌令宋必恒遞差。答曰,不從。下諭事及處置事,依達。
假注書尹光天有頉,代柳壽恒落點,假注書柳壽恒有頉,代李著落點。
內醫院官員,以都提調意啓曰,本院副提調改差之代,今日政卽當差出,而曠職已久,差出後,仍爲牌招入直,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,溺道不平之候,復何如?小便短澁之候,其有減歇,而中氣虛憊,呼吸不平之候,比昨快減乎?臣等不勝憂煎,惶恐敢啓。傳曰,諸症候一樣,小便短澁,比昨無減,呼吸不平,中氣虛憊之候,猶未快減矣。副校理李仁復,副修撰趙觀彬牌不進,依承傳罷職。
江原監司書目,辭職上書上送事,達。答曰,覽書具悉。按獄詳審,則卿無所失,勿辭察職。出朝報
吏批,以李徵龜爲都承旨,洪龍祚爲正言,李仁復爲副校理,趙觀彬爲副修撰,韓重熙爲兵曹參議,金時和爲義禁都事,李廷亮爲慶山縣令,姜啓溥爲新寧縣監,金廷潤爲全羅都事,南世珍爲掌令,李縡爲刑曹參判加望,李㙫爲禮曹參判加望。
兵批,以金演爲副司直。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,昨伏聞聖候,溺道終日不平,小便尤爲短澁,而夕後熏熱·呼吸不平有加,夜分後就寢云,伏未審其,後聖候寢睡,不至全失,而熏熱·呼吸不平,小便短澁有加之後,比夜減歇乎?口淡·脚痺·困惱特甚有加,腹部飽滿特甚,眩氣往來有加及膈間不淸利,喉乾·中氣虛憊之候,其有所減,而血溺不復放下乎?眼視昏暗特甚之候,何加?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。寢睡不至全失,而熏熱·呼吸·溺道不平,小便短澁有加之候,比夜有減,口淡·脚痺·困惱特甚有加,腹部飽滿特甚,眩氣往來,有加之候一樣,而膈間不淸利之氣,未已,喉乾朝來止歇,血溺不復放下,眼視昏暗特甚之候,無減,中氣虛憊之候,猶未快減矣。勿爲入診。
慶尙監司書目,新寧縣監金胤豪,今月十一日身死事。
藥房口傳啓曰,近日聖候諸症,多有加,夜來雖有小減之節,而眩氣一向有加,中氣虛憊,亦未快減,當此之時,大政酬應,實爲可悶。大政旣已遷就至今,不必一日爲急,姑觀數日退行,未知何如。惶恐敢啓。傳曰,大政過限,不可又爲退行,仍爲之,可也。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,眩氣往來有加及膈間不淸利,未已之候,復何如?熏熱·呼吸不平,小便短澁之候,比夜差減乎?中氣虛憊之候,其已快減乎?臣等不勝憂煎,惶恐敢啓。傳曰,晩後熏熱·困惱特甚之候有加,其餘症候及小便短澁之候,一樣,呼吸不平,中氣虛憊之候,猶未快減矣。
藥房口傳啓曰,伏承夕問安批答,有熏熱·困惱有加之敎,而醫官入診時,一樣無減,臣等不勝一倍煎灼之至,俄間諸症候,或有差減之勢乎?症候有加如此,此時酬應大政,尤爲悶慮,大政姑觀數日退行,恐合於愼疾之道,更此惶恐敢啓。傳曰,熏熱有加之候小減,困惱特甚有加之候,一樣,卽今中氣虛憊之候頗甚,以口淡,少無思想之物,大政數日退行,可也。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,熏熱·腹部飽滿特甚,眩氣往來有加及膈間不淸利,喉乾·溺道不平,小便短澁之候,其有所減,而血溺不復放下乎?眼視昏暗特甚之候,亦何如?中氣虛憊,呼吸不平之候,比昨有減歇之勢乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候,一樣,而熏熱少減,眩氣往來,膈間不淸利之氣,未已,喉乾朝來止歇,寢睡不寧,而溺道不平,別無加減,小便短澁,與昨無異,血溺不復放下,眼視昏暗特甚之候,無減,中氣虛憊,呼吸不平之候,猶未快減矣。
大司諫兪命弘三度呈辭,入啓。遞差。
謝恩,獻納趙鳴謙。
院前達,請還收罪人河減死定配之命,更加嚴刑得情,依律處斷事,請亟寢尹宣擧書院勿毁之令,依前回達施行事,入達。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
都承旨李徵龜上書。大槪,臣以山陵奉審之役,竣事復路,行到坡州,得聞銀臺新命,出於此際,驚惶感激,罔知攸措,顧此所叨,地望自別,臣以八十衰朽之人,長路撼頓之餘,重患暑泄,度數無算,元氣如縷,舁到城外,決無復命之勢,乞遞臣新授之職,毋使侍湯之地,久致曠職之弊事。入達。答曰,覽書具悉。卿其勿辭,調理察職。
大司成李秉常辭職上書,入達。答曰,覽書具悉。大臣之言,不必深嫌,爾其勿辭察職。
咸陽郡守李洙下直。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,風雨成災,夜氣陰涼,伏未審聖候,寢睡若何?口淡·脚痺·困惱特甚有加,腹部飽滿特甚及熏熱膈間不淸利,喉乾·眩氣往來,溺道不平,小便短澁之候,其有所減,而血溺不復放下,眼視昏暗特甚之候,亦何如?中氣虛憊,呼吸不平之候,比昨有減歇之勢乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加及腹部飽滿特甚之候,一樣,而熏〈熱〉·膈間不淸利之氣,未已,喉乾朝來止歇,寢睡不寧,而眩氣往來,溺道不平,別無加減,小便短澁,加減無常,血溺不復放下,眼視昏暗特甚之候,無減,中氣虛憊,呼吸不平之候,猶未快減矣。勿爲入診。
藥房再啓曰,臣等入診退出後,依昨日榻前所稟定者,與諸醫反覆論難,經日商確,則皆以爲聖候口淡之症,最爲急先治療者,東垣方升湯,益胃湯,乃治內傷脾胃之藥,而其論云,秋燥濕熱小退,飮食無味,體重口燥,大小便不調,陽氣不伸之故也。其處方之意,似合於卽今症候,而元方中,羌活·黃連二料味苦,有難進御,羌活代以藳本,黃連代以竹葉,先進五貼,以爲升發胃中精英之氣,宜當云,此藥煎入之意,敢啓。答曰,知道。
內醫院官員,以都提調·提調意達曰,本院副提調李徵龜,昨日不爲復命謝恩,以病陳書,已承調理之命,副提調再三遞易,曠直已久,憂惶之中,事體未安,卽爲牌招入直,何如?令曰,依。
謝恩,都承旨李徵龜。
大殿·中殿·世子宮·嬪宮,藥房·政院·玉堂,夕問安。答曰,知道。
答兼執義趙彦臣書曰,覽書具悉。臺言過當,何必深嫌,爾其勿辭往來焉。
黃海監司書目,辭職上書上送事,達。答曰,覽書具悉。落訟者之侵詆,何足爲嫌,卿其勿辭察職。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候熏熱·困惱特甚,脚痺特甚有加,又有呼吸不平之候,旋卽小減,就寢亦在於夜分後云,伏未審其後,寢睡不至全失,而口淡·困惱·脚痺·熏熱特甚有加,腹部飽滿特甚及膈間不淸利,喉乾·眩氣往來,溺道不平,小便短澁,呼吸不平之候,其有所減,而血溺不復放下乎?眼視昏暗特甚之候,亦何如?中氣虛憊之候,比昨差減乎?又伏聞昨夜,有湯劑中,黃芪一錢減入之命,諸醫等,亦以爲古方雖如此,果似太過,依聖敎減半,宜當云,今當減去煎入矣。臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。寢睡不至全失,而口淡·脚痺·困惱特甚有加,腹部飽滿特甚之候,一樣,熏熱特甚有加,呼吸不平之候,比昨減歇,而膈間不淸利之氣,未已,喉乾朝來止歇,眩氣往來,溺道不平,別無加減,小便短澁,眼視昏暗特甚之候,無減,血溺不復放下,中氣虛憊之候,猶未快減矣。勿爲入診。
傳曰,吏曹參議洪啓迪罷職之代,爲先差出,仍卽牌招開政。
政院啓曰,吏曹參議洪啓迪罷職之代,爲先差出,仍卽牌招開政事,命下矣。都目時未開政,而備忘中,無開政差出之命,當以口傳差出乎?何以爲之?敢稟。傳曰,開政差出。
領議政金昌集箚子。大槪,乞於園陵祗役歸路,歷省先壠,以伸私情事。入達。答曰,覽書具悉卿懇。卿其依箚辭安心歷省焉。仍令曰,澆奠牀備給。
謝恩,吏曹參議李秉常。
大殿·中殿·世子宮·嬪宮,藥房·政院,夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及膈間不淸利,未已,眩氣往來,溺道不平,小便短澁之候,復何如?熏熱特甚有加,呼吸不平之候,比夜益減,而中氣虛憊之候,其已快減乎?臣等不勝憂煎,惶恐敢啓。傳曰,熏熱特甚,呼吸不平之候,減歇後一樣,小便短澁,與昨無異,其餘症候一樣,中氣虛憊之候,減歇後一樣,小便短澁,與昨無異,其餘症候,一樣無減矣。
藥房口傳啓曰,今日大政酬應,殆過半日,夕後諸症候,若何?惶恐敢啓。傳曰,諸症候一樣,困惱特甚之候有加,熏熱亦有加,呼吸亦不平矣。出朝報
吏批,以李秉常爲吏曹參議,李光績爲引議,韓配厚爲引議,李斗相爲司饔僉正,洪可相爲刑曹正郞,金令行爲楊口縣監,權炅爲高山縣監,李燮爲延豐縣監,李瑋爲振威縣令,鄭厚一爲新溪〈縣〉令,洪鳳祚爲燕岐縣監,趙儼爲中和府使,黃喆會爲高原郡守,崔齊恒爲漣川縣監,金聲發爲康津縣監,洪禹平爲求禮縣監,兪崇爲江原監司,鄭澔爲兼藝文提學,崔奎瑞爲兼弘文提學,金翊相爲宣川府使,李德華爲雲山郡守,崔泰齡爲歸厚別提,李範之爲司僕主簿,權瑊爲漢城參軍,黃遠河尙衣直長,林益彬康翎縣監,李基福爲沃川郡守,朴世挺爲昌城府使,元徽爲三和府使,洪重範爲戶曹正郞,蔡命運爲監察,田萬春爲熙川郡守,朴東樞爲博川郡守,楊震蕃爲高敞縣監,許夔爲昆陽郡守,楊就達爲興陽縣監,金兌明爲興德縣監。
兵批,以魚景亮爲全羅虞候,金昌福爲法聖浦僉使,孫壽聃爲月串僉使,吳纘起爲椒島僉使,韓載衡爲同知中樞,權怡爲忠壯將,任埅爲都摠管,李益著爲同知,李晩成爲知中樞,李汶爲格浦僉使,權萬樞爲文兼宣傳官,李㙾爲善績僉使,李廷彬爲都摠都事,金瑞奎爲忠淸水虞候,安宗大爲別害僉使,申琂爲忠翊將,朴泰翊爲僉知,金混爲僉知,鄭儹述爲兼內禁將,金台相爲兼五衛將,申載夏爲龜山僉使,李遇新爲訓鍊副正,宋來翼爲都摠經歷。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?昨夜就寢之時,呼吸不平則小減,而困惱·熏熱一樣云,特甚有加之候,或有減歇,而口淡·脚痺特甚有加,腹部飽滿特甚及膈間不淸利,喉乾·眩氣往來,溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平,小減後益勝,而中氣虛憊之候,比夜快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·困惱特甚有加,腹部飽滿,熏熱特甚之候,一樣,而膈間不淸利之氣亦甚,呼吸不平,喉乾朝來止歇,眩氣往來,寢睡不寧,而溺道不平,別無加減,小便短澁,尙未減歇,血溺不復放下,眼視昏暗特甚之候,無減,中氣虛憊之候,猶未快減矣。勿爲入診。
傳曰,前參議洪啓迪,副修撰趙觀彬,副校理李仁復竝敍用。
知事李弘述,左尹尹慤聯名上書,入達。答曰,覽書具悉。推問未見疎漏,藩臣書斥,不必深嫌,卿等勿辭,從速行公。
副校理趙尙健上書。大槪,趙彦臣之書斥,不敢晏然在直,投章徑出,荐違嚴召,論其負犯,合被重誅,而罰止問備,庚牌又降,嚴畏分義,不得不趨詣禁扃之外,而顧臣情地,萬無抗顔冒出之理,伏乞离明,亟許遞罷,以安微分,以謝人言事。入達。答曰,覽書具悉。爾其勿辭察職。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,伏聞醫官所傳之言,聖候口淡·困惱,晩後頗甚尤有加,湯藥不得進御云,俄間何如?而脚痺特甚有加,熏熱·腹部飽滿特甚及膈間不淸利亦甚,呼吸不平,眩氣往來,溺道不平之候,復何如?小便短澁,其有減歇之勢,中氣虛憊之候,比夜快減乎?兩日酬應大政,實妨調攝,卽今症候有加如此,不可連三日開政,分付兩銓,使之間日開政,何如?臣等不勝憂煎,惶恐敢啓。傳曰,諸症候及小便短澁之候,一樣,而口淡·困惱特甚有加,熏熱特甚,膈間不淸利亦甚,呼吸不平之候,自朝至今,一樣無減,其中膈間不淸利亦甚之候,夜間以此,寢睡尤爲不寧,自夜至今一樣矣。大政明日當畢,仍爲之,可也。
藥房口傳啓曰,今日口淡·困惱特甚有加,熏熱特甚,膈間不淸利特甚,自〈昨〉夜至今夕一樣,呼吸不平之候,亦無減歇之勢,夕水刺又不得進御云,臣等一倍煎灼之至,俄間諸症候加減,復何如?惶恐敢啓。傳曰,諸症候一樣,熏熱特甚,似小減矣。以上朝報
吏批,以鄭建柱爲司畜別提,李秉鼎爲軍資主簿,趙鳳命爲內資直長,金祖澤爲禮賓直長,李碩臣爲司饔奉事,洪應夢爲濟用奉事,徐宗穉爲司䆃僉正,閔思誠爲工曹正郞,閔泰東爲寶城郡守,鄭龜瑞監察,李重述兵曹佐郞,李聖佐爲光州牧使,沈鳳輝爲高城郡守,宋必恒爲弼善,金潤爲平丘察訪,趙克夏爲桃源察訪,崔爾柱爲司僕主簿,朴師道爲平市直長,李泰榏爲司饔直長,李萬赫爲禮賓奉事,柳尙徽爲宗廟奉事,趙觀彬爲吏曹佐郞,李縡爲副提學,黃龜河爲大司諫,宋相琦爲校書提調,任埅爲宗廟提調,李晩成爲典牲提調,李光績爲司評,宋相維爲敦寧判官,金東弼爲伊川府使,李仁復爲谷山府使,朴昌悌爲穩城府使,李時蕃爲海美縣監,李東培爲南海縣令,金相漢爲谷城縣監,朴世拯爲軍資判官,李澳爲富平府使,鄭墀爲尙瑞直長,安相朝爲廣興奉事,洪遠慶爲司饔奉事,權爲禮曹佐郞,李時恒爲禮曹佐郞,李重述爲慶尙都事,李安國爲結城縣監,趙尙慶爲文化縣令,李秉鼎爲工曹佐郞,洪啓章爲工曹佐郞,金益謙爲奉常判官,丁福謙爲柒原縣監,韓配厚爲義禁都事,金奎煜爲引議,金槹爲典籍,洪啓迪爲同副承旨,李宖爲戶曹參議,李益濟爲尙瑞副直長,林象台爲尙衣別提,鄭湜爲司宰主簿,南漢紀爲廣興主簿,申義集爲永川郡守,趙彦臣爲軍資正,李尙說爲司成,趙正萬爲禮賓正,金槹爲禮曹佐郞,黃允垕爲奉常主簿,陳翼漢爲典籍,文德麟爲兵曹佐郞,趙觀彬爲兼司書,趙觀彬爲兼校書校理,朴泰錫爲監察。
兵批,以李斗千爲兼永宗浦僉使,李堂爲僉知,李弘肇爲全羅道兵馬節度使,洪敍一爲都摠經歷,李義白爲都摠都事,李箕翊爲僉知,許樑爲兼內禁將,白時耉副摠管,申漢章爲副摠管,洪啓迪爲副護軍,宋來翼爲宣傳官,宋琢爲都摠經歷,趙東彬爲宣傳官,吳伯周爲僉知,呂必時爲兼五衛將,李益馝爲兼全州營將。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,風雨不佳,伏未審聖候,寢睡若何?口淡·脚痺·困惱特甚有加,熏熱·腹部飽滿特甚,膈間不淸利亦甚及喉乾·眩氣往來,溺道不平,小便短澁之候,其有所減,而血溺不復放下乎?眼視昏暗特甚之候亦何如?呼吸不平,比夜有減,而中氣虛憊之候,已盡快減乎?昨伏聞入侍醫官所傳之言,以所進湯劑宜改之意下敎云,今日臣等,不可不與諸醫趁早入診,詳察症候,議定當進之劑,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候,一樣,而熏熱特甚,膈間不淸利亦甚,呼吸不平之候,比昨少減,喉乾朝來止歇,寢睡不寧,而眩氣往來,溺道不平,別無所減,小便短澁,尙未減歇,血溺不復放下,眼視昏暗特甚之候,無減,中氣虛憊之候,猶未快減矣。勿爲入診。與諸醫議定當進之藥,宜矣。
左承旨韓世良辭職上書,入達。遞差。
藥房再啓曰,伏承問安批答,勿爲入診,與諸醫議定當進之藥事,命下矣。臣等會諸醫,反復商議,則皆以爲升陽益胃湯,旣不得進御,則當以淸胃補脾利膈行氣之劑,繼進加味枳朮湯,連進五貼,宜當云,此藥劑入之意,敢啓。答曰,知道。
府前達,請亟寢尹宣擧書院勿毁之命,依前回達施行,仍令本道,盡毁其板本事,請統制使金重器罷職不敍事,新達。凡論事之道,自有公是非,一有私意,挾雜於其間,則其所好惡取捨,皆出偏係,而終未免不公不正之歸,凡人尙然,況臺閣執法之論乎?日昨金礪所論兩臣事,一從公誦,據實論列,蓋出於礪廉義之意,而及其引避之後,司成趙彦臣,曾在諫職,當其處置,而偏主己見,强置落科,其所措辭,便同彈文,是非之不公,處置之乖當,莫此爲甚,輿情拂鬱,久而愈激,在彦臣之道,惟當縮伏,以俟物議之不暇,而乃反諉以自辨,投進書單,張皇爲說,罔非詖遁,不顧是非,專事噴薄,不意淸朝法從之列,有此不美之風習也。請司成趙彦臣罷職。答曰,勿煩。
謝恩,左承旨丁道復,左副承旨尹陽來,右副承旨金在魯,尙瑞直長鄭墀。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及眩氣往來,溺道不平之候,復何如?小便短澁之候,其有減歇之勢乎?熏熱特甚,膈間不淸利亦甚,呼吸不平之候,比昨益減,而中氣虛憊之候,已盡快減乎?臣等不勝憂煎,惶恐敢啓。傳曰,熏熱特甚,膈間不淸利亦甚,呼吸不平之候,小減後一樣,其餘症候,無益減之勢矣。中氣虛憊之候,猶未快減矣。
禮曹參判李㙫辭職上書,入達。答曰,覽書具悉。陞擢之命,實循公議,卿其勿〈辭〉察職。以上朝報
吏批,以尹東卨爲濟用副奉事,任適爲義禁都事,趙昌世爲北部主簿,金彦熙爲內侍敎官,崔宗周爲長城府使,柳復明爲京畿都事,鄭震卨爲刑曹正郞,朴聖輯爲司䆃主簿,朴師漢爲氷庫別提,閔應洙爲軍資主簿,成順錫爲瓦署別提,李尙說爲右通禮,鄭纘先爲輔德,韓德全爲雲峯察訪,李夏演爲保安察訪,梁聖時爲兼學正單,黃有牧爲氷庫別提,申侃爲兼引議,宋宗錫爲禮賓主簿,金守楫爲內資主簿,李義濟爲司畜別提,趙由恒爲監察,南漢紀爲刑曹佐郞,尹弼周爲竹山府使,金宇樞爲典籍,朴必興爲典籍,尹植爲兵曹正郞,權爲禮曹正郞,趙彦臣爲司成,丁道復爲左承旨,李箕翊爲右承旨,洪啓迪爲大司成,鄭纘先爲副校理,金演爲刑曹參判,閔應洙爲刑曹佐郞,金槹爲兵曹佐郞,趙榮世爲兵曹正郞,李顯慶爲繕工監役,洪禹載爲軍器主簿,宋成明爲兼中學校授,趙觀彬爲兼中學敎授,李尙徇爲軍器僉正,吳志哲爲義盈主簿,李麟徵爲工曹參判,金彦熙爲廣興主簿,尹錫來爲輔德,陳翼漢爲禮曹佐郞,宋墁爲軍資正,李天蓍爲引議,愼爾定爲司圃別提,兪泰章爲直講,權詹爲修撰,趙尙健爲兼南學敎授,金致謙爲內侍敎官,權詹爲童蒙敎官,李夏坤爲童蒙敎官,李義鎭爲繕工假監役,朴昌世爲孝陵參奉,韓宅揆爲英陵參奉,趙尙遂爲宣陵參奉,趙重昌爲禧陵參奉,李輝千爲靖陵參奉,徐宗業爲永禧殿參奉,具景勳爲宣陵參奉,金翼亮爲長寧殿參奉,金守文爲敬陵參奉,李世瑍爲王子師傅,洪受謙爲軍資主簿,安翼齡爲引議,洪構爲禮曹佐郞,金南甲爲典籍,南鶴淸爲假引議,朴樞爲槐山郡守,金雲澤爲司僕正,任敬爲康陵參奉。
兵批,以柳濬爲兼司僕將,金始煥·崔烷爲副護軍,李重協爲副司果,趙尙絅爲咸鏡北道兵馬評事,李允之爲宣傳官,金時佐爲翊衛司副率,金夢魯爲宣傳官,金時發爲翊衛司副率,李尙白爲都摠都事,洪敍一爲宣傳官,韓世良爲副護軍,權壽鳳爲副司直,李挺彬爲都摠經歷,宋必煥爲翊衛司侍直,宋元瑞爲宣傳官,柳東茂爲部將,崔邦彦爲曹司衛將,愼聖任爲兼五衛將,李時弼爲忠壯將,金沆爲四山監役,李顯之爲翊衛司侍直,閔翼洙爲翊衛司洗馬,韓㻋都摠都事,宋眞明爲咸鏡北道兵馬評事,權尙游·張世輔爲司直,洪龍祚爲副司果,全世萬爲副護軍。
領議政金昌集,繕工提調宋相琦,禮曹參議魚有龜,崇陵陵上莎草修改事出去。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,連三日酬應大政,伏未審夜來,聖候寢睡若何?口淡·脚痺·困惱特甚有加,熏熱·腹部飽滿特甚,膈間不淸利亦甚及喉乾·眩氣往來,溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平,中氣虛憊之候,亦有益減之勢乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候,一樣,而熏熱·膈間不淸利之氣,未已,喉乾朝來止歇,眩氣往來,寢睡不寧,而溺道不平,別無加減,小便短澁,亦無所減,血溺不復放下,眼視昏〈暗〉特甚之候無減,呼吸不平,中氣虛憊之候,猶未快減矣。勿爲入診。
備邊司,均田使慶尙道李縡,全羅道金在魯,忠淸道尹憲柱。啓下。
令曰,大臣·備局堂上引接。引接時,謝恩使書狀官趙彦臣改差,其代卽爲口傳差出,拜表吉日,限旬日差退事。下令。
知敦寧閔鎭遠辭職上書。入達。答曰,覽書具悉。書辭令該府稟處,卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利未已,眩氣往來,溺道不平之候,復何如?小便短澁之候,其有減歇之勢,而呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,諸症候一樣,小便短澁之候,姑無所減,呼吸不平,中氣虛憊之候,猶未快減矣。
大臣·備局堂堂引接時,司直兪集一牌招察任事。下令。
吏曹口傳政事,謝恩使書狀官,宋必恒落點。
謝恩,兵曹佐郞文德麟。
政院達曰,因禮曹草記,永禧殿奉審時,本曹堂上,當爲齊進,而無以備員,令本院稟旨,以爲趁早奉審事,依下矣。判書權尙游,參判李㙫,時未肅拜,明日待開門竝牌招,使之奉審,何如?令曰,依。以上朝報
引接時,掌令南世珍所達,請亟寢尹宣擧書院勿毁之令事。令曰,勿煩。又所達,請統制使金重器罷職不敍事。令曰,勿煩。又所達,請司成趙彦臣罷職事。令曰,勿煩。獻納趙鳴謙所達,請還收權卨發配之命事。令曰,勿煩。又所達,請還收罪人河減死定配之命事。令曰,勿煩。又所達,請亟寢尹宣擧書院勿毁之令事。令曰,勿煩。
右議政李健命所達,國家格例,無論大小,皆有定規,玉堂·吏曹不得外擬,故許令乞郡,臺諫亦然,而至於春坊,則雖方在職,亦擬正職及守令之望,元無乞郡之例,而今番春坊乞郡,故問之,則曾前有一番前例云,其時事,雖未可知,而格例則非矣。今者旣已除拜,有難變通,而此後則春坊毋得乞郡,雖或陳疏,政院勿爲捧入事,申飭,何如?令曰,申飭,可也。又所達,槐院分館,每於榜出後卽行,例也,而近年每多遷就,事甚可悶,頃者稟達催促,使之速圈,而開坐圈點之時,適有做錯事,至於罷坐,其後三四次更會,皆以人員不齊,不得完圈,蓋在京多員,未必皆參,而初會時諸員,以完議中同參之人,則後必齊參事相議,而其後開坐,不能齊會,且以病故呈單之人,因稟目使之來參,而亦不來赴,終至罷坐云。朝令旣下,而遷就如是,其在分義,殊甚不當,行首掌務官,雖來參,不能檢下,亦有其責,爲先推考,昨日坐不參人員,竝査出拿推,何如?令曰,依爲之。又所達,承旨·玉堂,例兼春秋館,而與堂上有相避,則承旨·玉堂減下兼帶,而本職不遞,至於副提學,與春秋堂上,有相避,必爲遞職,副提學於春秋館,別無緊關事,而有嫌必遞,殊無意義,且或言副提學,爲春秋館有司堂上,與他有別云,而法典無載錄處,其言亦無可據矣。此後有相避者,只令減下春秋館,而副學實職,則仍爲行公,似宜,故敢達矣。令曰,依爲之。又所達,前平安監司李肇,以延安時虛錄事,方在被拿中,其代已出,而道臣拿命,事體甚重,與守令有異,此則雖坐虛錄,同罪之人,旣已分揀,則肇雖未上來,亦當歸於分揀之科,而本道之凡事,不能收殺,誠極可悶。廟堂諸議,皆以爲此事,當初李肇不能善處,以至於此,則雖逢赦令,不可全然無罪,似當有參酌之道,拿命還收,罷職爲宜云,故敢達矣。令曰,罷職,可也。又所達,東萊府使徐命淵,到任不久,春間親病,連呈辭狀,廟堂諸議,皆以爲遞改,爲宜,徐命淵改差,何如?令曰,依爲之。
工曹判書閔鎭厚所達,竹山府使李益馝,莅任以來,頗有擧職之稱,而未及半年,遽移他職,誠甚可惜,數遞如此,則亦將爲棄邑,李益馝特爲仍任,以責成效,似宜矣。令曰,依爲之。以上朝報
大臣·備局堂上引接時,右議政李健命所達,東萊府使徐命淵到任,今纔周年矣。自春間以親病,連呈辭狀,情理切迫,有難强令察任,徐命淵遞改,何如?令曰,依爲之。
又所達,軍餉居末守令論罪事,春間定奪分付矣。卽今慶尙·江原·忠淸·平安守禦廳五處,先爲狀聞矣。自前邊上諸道畢報之後勘處,例也。而此則係是新令,而歲後頒下,故諸道未及畢到,而或有應拿等待之人,此五處先爲勘處,宜矣。未收居末者拿問,次二·次三則當爲決杖,而今年有赦,故元還上決杖之類,皆爲蕩滌,此亦依此例,決杖者蕩減,居末者則依定式拿問,何如?令曰,依爲之。
又所達,上年冬間,小臣陳箚,以癘疫全家合沒之類,身布還穀蕩減事論請,不及幼穉矣。其後義城縣監李眞望上書,幼穉獨存之類,亦請蕩減矣。丙丁年間,亦有前例,故回達依施,所謂幼穉獨存,不必數多,故他道則不爲行會矣。京畿則其時雖未及稟達,而成冊旣已上來,許令蕩滌,何如?令曰,一體蕩減,可也。
江華留守沈宅賢所達,各鎭堡土卒,本甚貧殘,終年所靠,只在每朔代布,而該曹每以曹儲不足,或過六朔而不給,或以麻布代給,將無支保之勢,而流離,誠甚悶慮,今後則必以本木,逐朔上下之意,分付該曹,何如?令曰,申飭于該曹,可也。又所達,自前備局堂上中,有江都〈句〉管堂上,故事多着實矣。近來久〈?〉差下之事,江都句管堂上以曾經留守,令廟堂別爲差出,何如?令曰,依爲之。又所達,江都自是國家保障之地,而凡百措置,無不疎虞,至若軍餉,則元數十六萬石,而卽今留庫,只是六萬餘石,以平安移轉之數言之,至於一萬二千之多,則因監賑御史所請,以錢代納事,已爲定奪,而亦不卽納,及至今春,道臣又請留作賑資,仍不輸納,一年二年,將爲久未捧,事甚可慮,盡數畢納之意,申飭本道,何如?工曹判〈書〉閔鎭厚曰,沈宅賢所達,是矣。不可不申飭矣。令曰,依爲之。
工曹判書閔鎭厚所達,國家用法之際,引律文則以宥旨前事勿論,而據事目者,則無此例矣。以此還上虛錄之人,本罪雖以敎令勿論,禁錮之法,則未嘗減除矣。向者竹山前府使柳胤興,以南漢及移轉虛錄事被囚,而以赦蒙宥,又不禁錮,便作無故之人,殊非朝家嚴立條令之意,此外他人之如此者,亦必有之,令禁府抄出,移送于吏曹,用施禁錮之法,似宜,故敢達矣。令曰,用禁錮之法,可也。
右議政李健命曰,徒配奪告身之類,或不過一二年內收敍,而至於禁錮,則限前不得收用,其罰甚重,凡赦令之時,則雖係重罪,多蒙寬宥,而若於此類,獨不擧論,則殊無用赦之意,一切禁錮,豈不過重乎?此便同新定令甲,有難倉卒定式,更令廟堂商議稟處,似宜矣。令曰,令廟堂稟處。
上在慶德宮。停常參·經筵。
謝恩,禮曹參判李㙫。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·眩氣往來,溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平,中氣虛憊之候,今已快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候,一樣,而熏熱·膈間不淸利之氣,未已,喉乾朝來止歇,眩氣往來,寢睡不寧,而溺道不平,別無加減,小便短澁之候減歇,血溺不復放下,眼視昏暗特甚之候,無減,呼吸不平,中氣虛憊之候,猶未快減矣。勿爲入診。
正言洪龍祚再度呈辭。入達。遞差。
政院啓曰,禮曹判書權尙游牌不進。眞殿奉審,事體至重,禮曹三堂,例爲齊進,而聞其身病,尙在委頓,無以起動云,似當有變通之道,何以爲之?敢稟。傳曰,今姑改差。又啓曰,禮曹判書有闕之代,今日政差出,仍卽牌招,使之進參,何如?傳曰,允。
府前達,請亟寢尹宣擧書院勿毁之命,依前回達施行,仍令本道,盡毁其板本事,請統制使金重器罷職不敍事,請司成趙彦臣罷職事。入達。答曰,勿煩。
謝恩,禮曹判書閔鎭厚。
大殿·中殿·世子宮·嬪宮,藥房·政院·玉堂問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利之氣,未已,眩氣往來,溺道不平之候,復何如?小便短澁,呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,晩後熏熱及困惱特甚之候有加,小便短澁之候,減歇後無益減之勢,其餘症候一樣,呼吸不平,中氣虛憊之候,猶未快減矣。
謝恩,副應敎金雲澤。以上朝報
吏批,以宋弼恒爲謝恩書狀〈官〉,尹錫來爲司諫,閔鎭厚爲禮曹判書,申晳爲正言,金雲澤爲副應敎。
兵批,以李聖時·元次周爲副護軍,李鳳祥·鄭纘述·許樑·柳濬爲副護軍,兪命弘·金德基·尹憲柱·白時耉爲副司直,金始煥·韓世良·金台相爲司果,洪鉉輔·李重協·愼聖任·呂必爲副司果,申琂爲司正,朴泰圭·任弘選·李仁齡·權怡·崔道章·李碩輔·李晩華·劉壽箕爲副司正,李相瑣·尹五商·權萬樞爲副司猛,金致謙·李世瑍·李夏坤爲副司勇,李義鎭·權譍·閔鎭國爲副司勇。
上在慶德宮。停常參·經筵。
未時,太白見於巳地。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡·脚痺·困惱特甚有加,腹部飽滿特甚及熏熱·膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?小便短澁,呼吸不平,中氣虛憊之候,其已快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚之候,一樣,而熏熱亦甚,膈間不淸利之氣,未已,喉乾朝來止歇,眩氣往來,寢睡不寧,而溺道不平,別無加減,血溺不復放下,眼視昏暗特甚之候,無減,呼吸不平,比夜小減,小便短澁,中氣虛憊之候,猶未快減矣。勿爲入診。令曰,拜表改擇日單子,何至今不爲入達乎?問達。
禮曹達曰,謝恩使拜表日期,限旬日差退事,令下矣。令日官推擇,則拜表來八月十一日辰時,方物封裹同月初八日爲吉云,原粘目及單子中,改付標以入之意,敢達。令曰,十一日太遠,以旬前推擇,可也。
謝恩,司諫尹錫來,正言申晳。
大殿·中殿·世子宮·嬪宮,藥房·政院·玉堂夕問安,答曰,知道。
藥房口傳啓曰,晩後口淡·脚痺·困惱特甚有加,腹部飽滿,熏熱亦甚及膈間不淸利,未已,眩氣往來,溺道不平之候,復何如?小便短澁,呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,諸症候一樣,而口淡特甚,昨今有加,小便短澁,減歇後無益減之勢,呼吸不平,中氣虛憊之候,猶未快減矣。
江原監司兪崇辭職上書,入達。答曰,覽書具悉。卿其勿辭,速往欽哉。
傳曰,禮曹,謝恩使拜表擇日草記稟達,而八月十一日太遠,故以旬前擇入之意,使之下答矣。春間,副使兪命弘,以都承旨入診入侍時,問拜表當在於何間,則對以八月間定行云,勅使則二月出來,而謝恩使則八月發程太遠,在前謝恩使五月拜表,雖當潦雨不遠之時,亦能入去,故今番則以七月初擇日事下敎,初以初四日推擇,而意外又退定於晦間矣。以憲府不是之新達,書狀改差,而行期更爲退定,果如副使當初所達之言,終定於八月,殊無以七月初特敎進定之意,其在事體,殊甚未安,近來使臣拜表後,越江日限,亦無古規,漸至遷就,過累日後,始爲越江矣。今番使行,若又遲滯,則將於九月初,始爲越江,十月初,當抵北京,自勅行入京日計之,則當爲九朔,事不當若是,今番則勿爲稽滯,必於九月內入北京事,各別申飭。以上朝報
備邊司達曰,江原·平安兩道軍餉居末人,無指的論罪之道,依定式更爲抄達之道,分付兩道,何如?答曰,依。
經理廳達曰,軍餉未捧居末重林察訪,驪州牧使,南陽府使,令本道指名現告,依定奪論罪,何如?答曰。依。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱亦甚及膈間不淸利,喉乾·眩氣往來,溺道不平之候,其有所減,而血溺不復放下乎?眼視昏暗特甚之候,亦何如?小便短澁,呼吸不平,中氣虛憊之候,其已快減乎?昨日夕水刺,無異全廢云,臣等一倍憂灼之至,今日與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱亦甚之候一樣,而脾胃積傷,口淡·水刺厭進之候,今已八年,而漸益有加,蘇復實難,膈間不淸利之氣,未已,喉乾朝來止歇,眩氣往來,寢睡不寧,而血溺不復放下,眼視昏暗特甚之候,無減,溺道不平,別無加減,小便短澁,呼吸不平,中氣虛憊之候,猶未快減矣。勿爲入診。
弼善宋必恒再度呈辭,入達。遞差。
院前達,請還收權卨發配之令,仍令王府快正王法事。請還收罪人河減死定配之命,更加嚴刑得情,依律處斷事。請亟寢尹宣擧書院勿毁之命,依前回達施行事。新達,量田之擧,至重且難,朝家之不委方伯,而必差均田使者,非直爲檢管簿案,蓋欲藉其聲望,憚壓一道故耳。往在宣廟,膺是命者,率是一代碩望,今可歷指其人,則其簡寄之意,豈偶然也?湖西均田使尹憲柱,地望素淺,且有酒過,曾按湖臬,頗多失儀貽笑之事,斷不可以此任委之,見輕列邑,請湖西均田使尹憲柱改差。答曰,不從。
掌令南世珍達曰,臣卽伏見因禮曹草記,特下備忘,則以使臣行期之遲滯,致勤聖慮,仍有憲府新達不是之敎,臣不勝惶悚,繼之以訝惑也。然,聖敎如是嚴截,臣何敢晏然於臺次乎?請令遞斥臣職。答曰,勿辭,退待物論。
假注書尹光天書達,臣承令馳往于忠淸道淸風地,左議政權尙夏所住處,傳宣令批,則以爲臣之疾病,已無可爲,國之重任,一向虛帶,若添一大病,不得不冒死陳情,冀蒙垂察,其何敢强起承命乎?肝血之懇,反歸虛飾,臣誠慙恧,罔知攸措,只自瞻天涕泣而已云矣,敢達,令曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,今日口淡特甚尤有加,困惱特甚,熏熱·眩氣有加云,俄間加減,何如?腹部飽滿特甚及膈間不淸利之氣,未已,溺道不平之候,復何如?小便短澁,呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,卽今諸症候一向,晩後小便復短澁,呼吸不平,而昨夕及今朝,水刺僅進小許,故中氣虛憊之候,頗甚矣。又口傳啓曰,今日諸症候有加,而進御之物甚少,中氣虛憊之候,頗甚,諸醫以爲如此之時,二錢重人蔘粟米飮進御,宜當云,卽爲煎入之意,敢啓。傳曰,知道。
藥房口傳啓曰,晩後有加諸症候,昏後更若何?俄間白粥二合進御云,而此與不進無異,伏望他粥飮之强進,惶恐敢啓。傳曰,諸症候姑無加減,而粥飮强進事,當依爲之矣。又口傳啓曰,卽伏聞入侍醫官所傳之言,則聖候諸症,經夜有加,呼吸不平尤加云,臣等切不勝驚慮煎灼之地,謹此來詣闔門外,卽爲入診之意,敢啓。傳曰,依爲之。
諸承旨持公事入對時,厚陵石物修改都監堂上工曹參判李麟徵,明日待開門牌招察任事,下令。以上朝報
觀象監啓曰,辰時巳時,日暈。
上在慶德宮。停常參·經筵。
大殿·中殿·世子宮·嬪宮,藥房·政院·玉堂·二品以上·六曹問安。答曰,知道。
藥房口傳啓曰,俄間膈間·呼吸不平之候,其已鎭定乎?臣等退出後,依榻前定奪,與諸醫等商議,則皆以爲卽今聖候,大熱煩盛,呼吸不平如此,火喘門,有加味生脈散,而生脈散本方中,去五味子,加半夏二錢,竹瀝一錢,橘皮·杏仁·附子各七分,甘草三分,以進宜當云,此藥卽爲煎入之意,敢啓。傳曰,知道。呼吸不平,姑無加減,丸藥調進後,滯膈不下之候,消減矣。尙未就臥矣。
成均館官員,以同知館事意達曰,今七月初七日儒生上旬輪次,今月內無故日退行事,曾已達下矣。大提學李觀命,方在呈告中,大司成洪啓迪未肅拜,此月將盡,更無餘日,不得爲之之意,敢啓。令曰,知道。
院前達,請還收罪人權卨發配之命,仍令王府,嚴鞫得情,快正王法事。請還收罪人河減死定配之命,嚴刑得情,依律處斷事。請亟寢尹宣擧書院勿毁之命,依前回達施行事。請湖西均田使尹憲柱改差事,入達。答曰,不從。末端事依達。
府前達,請亟寢尹宣擧書院勿毁之命事。請統制使金重器罷職不敍事,本府以趙彦臣罷職事,累次爭執,而兪音尙閟,輿情拂鬱,久而愈激,請司成趙彦臣罷職。新達,引嫌而退,隨事論列,臺體則然,未安之敎,何必爲嫌?請掌令南世珍出仕。答曰,不從。處置事依達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,熏熱·眩氣有加及膈間不淸利,溺道不平,小便短澁之候,其有所減,而呼吸不平,比午間愈減乎?中氣虛憊之候,亦有差減之勢乎?臣等不勝憂煎,惶恐敢啓。傳曰,朝來呼吸不平鎭定後,膈間甚不淸利矣。晩後呼吸,復爲不平,熏熱有加,夜間寢睡全失之故,困惱特甚之候有加,其餘症候及眩氣有加之候,一樣,卽今中氣虛憊之候,亦爲頗甚,小便短澁,猶未快減矣。
承旨持公事入侍時,申飭禁府,使之開坐,俾無滯囚之弊事,及知義禁李觀命牌招察任事。下令。
藥房口傳啓曰,夕後諸症候加減,何如?伏聞差備醫官所傳之言,呼吸不平復加之候,生脈散進御後,少減爲敎云,俄間益復差勝,而困惱·眩氣有加,中氣虛憊之候,亦有減歇之勢乎?臣不勝憂煎,惶恐敢啓。傳曰,諸症候及口淡·困惱特甚有加,眩氣有加之候一樣,呼吸不平,中氣虛憊之候,又無所減矣。以上朝報
備邊司啓曰,本司堂上數少,開坐之際,每患苟艱,行副護軍李晩成,行副提學李縡,禮曹參判李㙫差下察任,而李晩成則使之仍察有司之任,何如?答曰,允。郞廳李觀燮書。郞廳張澍校正。
上在慶德宮。停朝參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,連日陰濕,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱頗甚,眩氣有加,膈間不淸利亦甚及喉乾·溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平,中氣虛憊之候,比昨亦減乎?水刺厭進,日甚一日,火熱升降,倏忽無常,臣等一倍煎灼之忱,何可盡達,而加減生脈散再進之後,亦無快效乎?今日臣等,不可不與諸醫,趁早入診,詳察症候,議定繼進之藥矣。敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,眩氣有加,膈間不淸利亦甚之候,一樣,而熏熱頗甚,呼吸不平之候少減,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候,無減,小便短澁,猶未快減,中氣虛憊頗甚之候,姑無所減矣。勿爲入診。與諸醫議定繼進之藥,宜矣。
備邊司啓曰,本司堂上數小,開坐之際,每患苟簡,行副護軍李晩成,副提學李縡,禮曹參判李㙫差下察任,而李晩成則使之仍察有司之任,何如?傳曰,允。
政院達曰,大司成近多遞易,非但課試之積滯,釋奠大祭迫頭,擧行凡事,亦甚緊急,而無主管堂上,委屬可慮,大司成洪啓迪,卽爲牌招察任,何如?令曰,依。
禮曹達曰,今秋各陵展謁,當爲取稟,而方在嘗藥之中,何以爲之?敢稟。令曰,勿爲取稟。
右議政李健命箚子。大槪,臣於臺論均田使事,有不可晏然者,賤疾且苦,今日起居之班,不得進參,乞賜鐫遞,以安微分事。入達。答曰,覽箚具悉卿懇。臺言別無他意,於卿,有何所嫌,有疾未參,尤無所傷,卿其安心勿辭,速出視事,用副余望。仍令曰,史官往諭。
藥房再啓曰,伏承問安批答,勿爲入診,與諸醫議定繼進之藥事,命下矣。臣等與李時聖·權聖徵等諸御醫,反復商議,則皆以爲加減生脈散,雖無快效,不可責之於二貼,且無苦於進御,少效於降氣,亦不無扶胃之功,加進三貼,宜當云,此藥仍爲煎入之意,敢啓。傳曰,知道。
大司成洪啓迪上書。大槪,臣於本職,萬無承當之望,因喉司稟達,召牌降臨,謹此趨詣,露章徑退,乞蒙鐫改,以安私分事。入達。答曰,覽書具悉。爾勿過辭,從速察職。
令曰,兩銓之長,不宜久曠,吏·兵判竝卽牌招察任。
領議政金昌集箚子。大槪,臣有難安情勢,乞遞臣職,以安私分事。入達。答曰,覽箚具悉卿懇。臺言非有他意,於卿,旣無所嫌,而一時下敎,亦何至引嫌,卿其安心勿辭,速出視事,用副余望。仍令曰,史官往諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚,眩氣有加及膈間不淸利亦甚,溺道不平之候,復何如?中氣虛憊頗甚之候,其有減歇之勢乎?熏熱頗甚,呼吸不平之候,益有所減,而小便短澁之候,比夜快減乎?臣等不勝憂煎,惶恐敢啓。傳曰,諸症候一樣,呼吸不平,熏熱頗甚之候,少減後一樣,小便短澁,猶未快減,中氣虛憊頗甚之候,晩後少減矣。
政院達曰,大司成洪啓迪,書答已下,本館擧行凡事,甚多緊急,更爲牌招察任,何如?令曰,依。
吏曹判書李觀命辭職上書,入達。答曰,覽書具悉。連章祈免,實涉太過,卿其勿辭,從速行公。
承旨持公事入對時,正言申晳所達,臣本無似,屢玷言地,絲毫無補,徒取嗤點,尋常愧懼,若無所容,日昨以湖西均田使尹憲柱改差事,再達蒙聽,臣實感我邸下聽納如響之盛意矣。卽伏見大臣箚本,則深慨用人之專尙資地,兼稱憲柱之允合是任,而且以不委方伯之說,已非實狀斥之,臣於是,竊不勝瞿然,繼之以訝惑也。夫用人之不可專尙資地,誠如大臣之言,苟有才識卓異,本來可觀者,則曷嘗以資地有拘,雖擢秉宰樞,宜無可議,而如憲柱則立朝多年,望實未著,年前出按湖臬,全乏澄淸之風,厚招酗醧之謗,湖中人士,尙傳以爲笑,臣不欲索言,以傷同朝之誼,而今若以均田重任,復授斯人,則其何以彈壓一路,檢戢列邑乎?按藩時兼管,固與另差有間,而其時公議之許與不許,非臣所可知也。第所謂條陳方略,有何出人之見,而誠使其言可施,則採用之而已。豈可以言或有取,而擧以委之哉?若曰,均田使之任,不過如敬差官之糾檢而止云爾,則先朝故事,雖不可比擬,亦豈朝家擇人委寄之本意也?至於不委方伯之說,非謂方伯全不干涉於此事,自朝家旣出均田使,而俾方伯只聽其區畫,則雖謂之不委,可也。非其實狀之斥,臣實未曉也。噫,人材之眇然,莫此時爲甚,如先朝碩望之人,何處得來云者,固可謂的當之論,而但未知滿朝卿大夫,無出憲柱右者乎?臣誠愚惑,不識其信然也。雖然,大臣旣以臣言爲非,則臣何敢一刻晏然於臺次乎?請令遞斥臣職。令曰,勿辭,退待物論。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱·膈間不淸利亦甚,眩氣有加及喉乾·溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平,中氣虛憊之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱·膈間不淸利亦甚,眩氣有加之候一樣,而喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候,無減,小便短澁,呼吸不平,中氣虛憊之候,猶未快減矣。勿爲入診。
大司諫黃龜河達曰,臣以湖西均田使尹憲柱改差事,與同僚相議論達,得蒙準可矣。昨伏見兩大臣箚本,則至以此,引以爲嫌,臣於是,誠不勝瞿然之至。夫憲柱之望淺,不能彈壓之狀,已悉於僚臺避辭,臣不欲更爲疊牀之語,而第念憲柱,雖以才諝見稱,曾按湖臬,亦多有見輕之擧,則其不合是任,據此可知,朝家旣送別使,使之專意糾察,則雖謂之不委之方伯,可也。非其實狀之斥,臣實未曉也。若其條陳一疑,設有意見,不過節目間事,其可因此而委以重任,責其來效乎?噫,隨才用人,有國之大政也。藩宣州縣之職,俱宜愼簡,而至於均田之任,視他尤別,生民之休戚,於是乎係焉,則其爲任,豈不重且難哉?先輩碩望,固未易得,則今所薦用,雖不得不隨時,乃若憲柱,則朝家之所以期待者,未嘗在於此等重寄,而一朝猝然加之於人望之外,物情之致惑,勢固然矣。此臣之所以論列者也。雖然,大臣之斥,至於如此,臣何可自以爲無失,而晏然仍冒於臺次乎?請令遞斥臣職。答曰,勿辭,退待物論。
政院達曰,吏曹判書李觀命,兵曹判書趙道彬,昨日特召之下,竝爲違牌,兩銓之長,一向久曠,事甚未安,更爲牌招察任,何如?令曰,依。
又達曰,厚陵石物修改都監擧行凡事,一日爲急,而工曹參判李麟徵,昨日違牌之後,尙不出肅,事甚未安,卽爲牌招察任,何如?令曰,依。
兵曹口傳政事,護軍宋必恒。
兵曹判書趙道彬牌不進後上書。大槪,單籲而未蒙恩遞,書陳而又阻喉院,昨今荐下召命,而當遞之職,決難冒蹲,不得不坐犯違傲,臣罪至此,尤無所逃,乞遞臣職名,以便公私事。入達。答曰,覽書具悉。連章祈免,實涉太過,卿其勿辭,從速行公。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚有加,腹部飽滿特甚及熏熱·膈間不淸利亦甚,眩氣有加,溺道不平之候,復何如?小便短澁,呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,諸症候一樣,晩後困惱益甚,小便短澁,猶未快減,比昨似加,呼吸不平,中氣虛憊之候,亦無所減矣。
兵批副護軍宋必恒。
酉時,王世子坐景賢堂,承旨持公事入對時,右副承旨金在魯,文學鄭錫五,假注書姜必愼,記事官申昉,右副承旨金在魯進讀兵曹判書趙道彬上書。原書及下答見上
又讀宗親府草記,誠寧大君嫡長孫李柱無後,以其三寸姪顯弼立後事。原草記見上令曰,依。
又讀咸鏡監司狀達,會寧府淸人牛馬料,鍾城·富寧·茂山耳麥六百石磨鍊移送事。達下。
又狀達,永興府海尺金連等八名沙汰壓死事。達下。
又讀慶尙監司狀達,今年水操,則依例擧行,而陸操則纔經信使,且當量田,不得擧行,使各鎭營將巡到時,各別點閱事。達下。
又讀咸鏡監司狀達,淑陵參奉李必庠瓜滿,代韓日泰差定事。達下。
又狀達,原州牧囚推罪人沈貴同,北靑府到配事。達下。
又讀慶尙監司狀達,去夏三朔決獄決訟時囚罪二行二字缺恩府院君恩賜田結未及準受,以茂朱等四邑數外官屯田畓,依望呈折給事。原草記見上令曰,依。
又讀慶尙監司狀達,倭人去來,各其船下懸錄成冊上送事。達下。
又讀備邊司申目,黃海兵營城役時,黃州·鳳山軍餉米三百石劃給,煙軍·僧軍參酌調用,空名帖成送事。依準。
金在魯達曰,臣於昨日禁府申目柳就章公事,欲有所仰達矣。就章以承服賊人失囚,而限內不得跟捕之罪,因本道狀達,拿問取招之後,該府以所當依律勘罪,而赦後六朔,纔過一日,自下有難擅便,徽裁何如爲辭,則以勿論判下矣。院中更與詳議,則赦後六朔,雖纔過一日,旣已過限,則固當直請照律,不宜有所稟裁,若以過限屬耳,視同限內,輒爲分揀,則大有關於後弊。昨日入對承旨趙榮福,以不能還給其公事,泛然持入書判,俄者二字缺陳書原書,雖已退却,而金吾當該堂上,難免不察之失,推考警責,判府中勿論二字,改付標以下,似宜,故敢達。令曰,金吾堂上推考,判付中改付標,可也。諸臣遂退出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,夜來風氣非常,伏未審聖候,寢睡,若何?口淡·脚痺·困惱特甚有加,腹部飽滿特甚,熏熱,膈間不淸利亦甚,眩氣有加,喉乾溺道不平,小便短澁之候,其有所減,而血溺不復放下乎,眼視昏暗特甚之候亦何如?呼吸不平,中氣虛憊之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚及熏熱,膈間不淸利亦甚,眩氣有加之候一樣,而喉乾朝來止歇,寢睡不寧,而困惱方甚,溺道不平,別無加減,小便短澁,與昨無異,血溺不復放下,眼視昏暗特甚之候無減,呼吸不平,加減無常,中氣虛憊之候,猶未快減矣。勿爲入診。
府前達,請亟寢尹宣擧書院勿毁之令,依前回達施行,仍令本道,盡毁其板本事。請統制使金重器罷職不敍事。請司成趙彦臣罷職事。新達,騎省,乃淸選楷梯,不可人人而濫授也,明矣。新除授佐郞文德麟,地望素輕,名稱未著,除目之下,物情俱駭,請兵曹佐郞文德麟改差。泗川縣監河必圖,本以賤流,濫通仕路,全無履歷,遽授字牧之任,除拜之初,已多物議,及其冒赴之後,無一善狀,泗川乃其所居官之隣邑也。官屬吏隷,率多其儕友族黨,故恥其服役,輒皆侮弄,出令行事之際,不成官員貌樣,猾吏之橫恣,無以禁戢,邑民之呼訴,無以裁決,四隣傳說,作一笑囮,凶歲字牧之責,不可仍畀於如此之人,請泗川縣監河必圖罷職。答曰,不從。末端事,更加詳察處之。
院達,竝引嫌而退,請遞之論,意在另簡,大臣箚語,何必深嫌?請正言申晳,大司諫黃龜河,竝令出仕。答曰,依達。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,高陽呈,以副提學李縡辭職上書上送事。達。〈答〉曰,覽書具悉。書陳之事,令該曹稟處,卿其勿辭,從速上來察職。
判義禁宋相琦,同義禁金德基上書。大槪,臣等於金吾議讞之昏謬不察之失,問備之下,惶蹙無地,乞削臣等之職,仍治臣等之罪,以嚴國法,以警他人事。入達。答曰,覽書具悉。卿等勿辭行公。
藥房口傳啓曰,伏聞入侍醫官來傳之言,則今日聖候困惱特甚,呻吟未已云,卽今則或有差減之勢乎?惶恐敢啓。傳曰,諸症候及困惱特甚,小便短澁之候一樣,而卽今呼吸不平之候有加矣。
黃海監司書目,道內各邑農事,慘被無前大水之災,田畓之無形,穀物無收,已不可言,而前後人物壓死渰死,多至二百六十三名,人家之頹壓漂沒,亦至二千四百八十二戶,而山寺·野亭·倉舍之漂壓,不入於此數者亦多,實是前牒所罕聞,饑癘餘生之民,只望秋成矣。遭此蕩折之災,扶老携幼,流散絡繹,不忍立視其死,其中載寧等五邑家財漂沒人中,目今難保者,爲先以詳定儲餘者若干,貸出白給,以救其急,而至於尤甚邑尤甚者,則雖在歲前,不可不隨力賑救,各邑所報,或不無過實之弊,今方發遣軍官,廉行各邑,詳審災處,待其回還,採實狀聞,兼請賙賑之計緣由事。
酉時,王世子坐景賢堂。承旨持公事入對,左副承旨尹陽來,文學鄭錫五,假注書李著,記事官申昉,尹陽來讀京畿監司黃一夏狀達,副提學李縡上書上送事。達下。
又讀副提學李縡辭職上書。批下。
又讀禮曹草記,咸鏡道各陵殿奉審時,印信齎去事。令曰,知道。
又讀厚陵石物修改都監單子修改時,當行諸事後錄磨鍊事,達下。
又讀義禁府草記,罪人李奎成保放事。令曰,知道。
又讀義禁府草記,甲山前府使邊震英拿來事。令曰,依。
又讀義禁府申目,平丘驛徒配罪人金振文押送事。達依準。
又讀侍講院單子,司書李國休服制出仕事。令曰,依所達施行。
又讀禮曹申目,幼學金三錫立後事。達依準。
又讀江原監司李箕翊狀達,二行三字缺谷山定配罪人林仁亨物故事。達下。
又讀黃海監司李德英狀達,海州等邑地震,解怪祭設行事。達下。
又讀刑曹申目,奉常主簿鄭東里推考,熟手科罪事,達依準。
又讀刑曹申目,校生承萬益擊錚供辭徽裁事。令曰,議處。
又讀刑曹單子,決等後錄事,達下。
又讀刑曹單子,立訟人後錄事,達下。
又讀刑曹申目,罪人尹風立還送捕廳取服事。達依準。諸臣退伏,以次出。
上在慶德宮。停常參·經筵。
大殿·中殿·世子宮,藥房·政院·玉堂二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚有加,腹部飽滿特甚,熏熱眩氣有加,膈間不淸利亦甚及喉乾,溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平有加,中氣虛憊之候,比夜有減乎?加減生脈散五貼,已盡於昨日,今日臣等,與諸醫入診,詳察症候,議定繼進之藥,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱特甚有加,腹部飽滿特甚,熏熱眩氣有加,膈間不淸利亦甚之候一樣,而喉乾朝來止歇,寢睡不寧,溺道不平,別無加減,小便短澁,與昨無異,而血溺不復放下,眼視昏暗特甚之候無減,呼吸不平,姑無顯減,中氣虛憊之候,猶未快減矣。
府前達,請亟寢尹宣擧書院勿毁之命,仍令本道盡毁其板本事。請統制使金重器罷職不敍事。請司成趙彦臣罷職事,請兵曹佐郞文德麟改差事。泗川縣監河必圖,本以賤流,濫通仕路,全無履歷,遽授字牧之任,除拜之日,已多物議,及其冒赴之後,無一善狀,泗川乃其所居官隣邑也。官屬吏隷,率多其儕友族黨,故其〈恥〉其服役,輒皆侮弄,出令行事之際,不成官員貌樣,猾吏之橫恣,無以禁戢,邑民之呼訴,無以裁決,四隣傳說,作一笑囮,凶歲字牧之責,不可仍畀於如此之人,臣之所聞,不啻明的,有何更加詳察之事乎?請泗川縣監河必圖罷職。答曰,不從。
藥房再啓曰,臣等入診退出後,與李時聖·權聖徵等諸御醫,以榻前所陳達者,反覆商議,則以爲入門方升湯,益胃養榮湯,加神曲炒七分,只角·陳皮各五分,連進五貼,以爲消滯理脾養血行氣之地,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
右副承旨金在魯上書。大槪,臣於均田使之任,自知其萬萬不稱,玆敢畢瀝肝血,仰請遞改事。入達。答曰,覽書具悉。爾其勿辭,斯速擧行。
禮曹達曰,近來積陰不開,惡風連吹,雖不大霔,亦無不雨之日,禾穀傷損,民事可慮,祈晴之擧,有不容緩,大臣之意亦然,不卜日來初六日爲始,四門禜祭,三日而止事,知委擧行,何如?令曰,依。
政院達曰,吏曹判書李觀命,兵曹判書趙道彬,日昨特招之下,竝皆違召,陳書承答之後,一向引入,無意行公,兩銓長官之俱曠,事體未安,竝卽牌招察任,何如?令曰,依。
禮曹冬至使拜表吉日,來十月二十日巳時,方物封裹,同月十七日推擇,達。
藥房口傳啓曰,卽伏聞入侍醫官所傳之言,則聖候口淡·困惱,比初入診時,尤爲特甚,至有淡淡之候云,臣等不勝一倍驚慮之至。蔘苓茶及蓽撥茶,卽爲煎入之事定奪云,故方此煎入,而卽今症候加減,何如?惶恐敢啓。傳曰,口淡·困惱特甚之候一樣,而淡淡之候少減矣。
令曰,仁嬪墓改莎草時,澆奠床備給,役軍令本道參酌題給,驪川君增,曾祖父墳省掃時,澆奠床亦爲備給。
藥房口傳啓曰,卽伏聞差備醫官所傳之言,則俄間聖候,白粥少許進御之後,飽滿之候頗甚云,種種症候,添加如此,臣等一倍煎灼之忱,有難盡達矣。橘皮·竹茹茶煎入事定奪云,此茶方爲煎入,而卽今口淡·困惱及飽滿之候加減,何如?惶恐敢啓。傳曰,困惱特甚之候一樣,而淡淡之候,少減後一樣,白粥進御後,腹部飽滿有加之候,甚覺不平,卽今則有加之候差減矣。
驪川君增書曰,伏以臣稚弱孤露,實無奉先承家之望,而過蒙生成之澤,屢有踰分之寵,此聖朝軫舊之至恩,每一承命,淚血俱下,顧此隆天厚地之恩,臣雖磨頂放踵,何足以仰報萬一也?臣自蒙殊渥,多在直宿。一字缺尙未一掃先壠,霜露之感,久猶未伸,兢惶囁嚅,不敢仰請矣。今玆仁嬪墓山莎草剝落修葺之擧,不可暫緩,謹已卜吉於今月十二日,臣不得不出往董役,而臣之三世墳壠,在於楊州靑松里,此與仁嬪墓所,相距八十里程,若訖改莎之役,轉往省掃,則不但罔極之情,臣得以自伸,泉壤有知,亦必以殊恩之及此遺稚,感泣於冥冥之中矣。臣旣帶摠管及魂宮之任,不敢私自遠出,冒死仰瀆至此,伏乞离明,俯諒危懇,特賜恩暇,俾伸至情,不勝幸甚,臣無任惶恐屛營祈懇之至。答曰,覽書具悉。卿其依書辭往省焉。
右副承旨金在魯書曰,廟堂不知臣不肖,以臣差下湖南均田使,臣始焉驚怪,繼以憂懼,撫躬反側,靡所容措,卽擬據實瀝懇,仰請處分,而俄聞臺二行三字缺籲,亦庶無待於祈免矣。恭俟多日,訖未有聞,則又不可一向泯默,久稽變通,玆用不避煩猥,畢陳衷情焉。噫,量田一事,有國之大政,任事者之得失善敗,而生民之休戚存亡係焉,豈不重且難哉?肆昔先朝改量畿甸時,膺是命者,固皆妙選時望,亦且竝出兩人,分管左右道,而踰時閱歲,始得就緖,況玆湖南一路,地方之廣闊,田結之浩穰,比畿內不啻累倍,而量政之不行,殆近百年于玆,國綱日頹,氓俗日巧,禁錯淆亂,不可着手,雖使精敏咸明,加人數等者,竝出而分管,猶懼其難濟,而乃以五十六州經界之役,擧以專委於空疎眇末之一賤臣,將立視其僨事,而不之憂,臣誠愚惑,莫曉其故也。臣稟性至魯,歷職且淺,一切世務,都不通曉,重以氣質孱弱居常抱病,精神昏短,不堪理劇,顧一字缺量事,曲折繁碎,未易整頓,文書叢沓,未易領會,一任一字缺宰,則散漫泛忽,非朝家另遣之意,皆自檢督,則勞敝擾攘,有心力不逮之歎,又其壤賦之制,紐算之法,卽臣之尤所昧昧者,雖欲照察,必多疎失,吏緣爲奸,民受其病,畢竟使正界均稅之本意,反爲斂怨增弊之端,則及是而臣雖萬被誅戮,亦何所補益哉?臣猥受國恩,河海莫量,苟有蘊抱智慮,實欲殫竭報效,當此民困國瘁之日,豈敢計一身之勞佚,不體聖朝之憂勤哉?誠以自知甚明,自量甚審,與其怵分而冒當,終取狼狽,無寧力辭於未入,不致僨誤者,是亦所以報國也。區區此言,亶出肝膈,少有假飾,當伏欺瞞之罪矣。且臣老母,今年洽滿七十,纔經危篤之疾,餘症尙未盡祛,神氣蘇完,未可以時月期,私情懍懍,實難離側久外,有如臨行,若在途之日,或致顚倒代替之患,則臣之罪戾,益無以自贖,此臣所以參互公私,反覆思度,終不敢爲承當之計者也。二行缺答曰,覽書具悉。爾其勿辭,斯速擧行。
上在慶德宮。停常參·經筵。
大殿·中殿·世子宮,藥房·政院·玉堂二品以上·六曹·大司諫門安。答曰,知道。
藥房啓曰,伏未審夜來,聖候寢睡,若何?口淡·困惱·脚痺特甚有加,腹部飽滿,特甚熏熱·眩氣有加,膈間不淸利亦甚及喉乾,溺道不平,小便短澁之候,其有所減,而血溺不復放下乎?眼視昏暗特甚之候,亦何如?口味淡淡之候,少減後轉益差歇,而呼吸不平有加,中氣虛憊之候,比昨有減乎?昨夕水剌及煎入湯劑,終不得進御云,臣等一倍煎灼之忱,終宵未弛,今日與諸醫入診,詳察症候,宜當,敢此問安,竝爲仰稟。答曰,知道。口淡·困惱·脚痺·腹部飽滿特甚有加,熏熱·眩氣有加,膈間不淸利亦甚之候一樣,而喉乾朝來止歇,寢睡不寧,溺道不平,別無加減,小便短澁之候,與昨無異,血溺不復放下,眼視昏暗特甚之候無減,而口味淡淡之候減歇,呼吸不平少減,中氣虛憊之候,猶未快減矣。勿爲入診。
令曰,今番大政,皇甫仁·金宗瑞後孫,竝擬於一望,故皇甫仁後孫,獨不收用,後日窠闕擬望事,分付銓曹。
備邊司啓曰,忠淸道均田使尹憲柱改,代前判決事洪錫輔改付標以入,而洪錫輔時在罷散中,敍用付軍職,何如?傳曰,允。
同副承旨趙榮福上書。大槪,臣於直中,病勢猝劇,若將頃刻昏絶,實有汚穢淸禁之慮,不得不陳章哀籲,伏乞亟遞臣職,俾延殘喘事。入達。遞差。
府前達,請亟寢尹宣擧書院勿毁之命,依前回達施行,仍令本道盡毁其板本事。請統制使金重器罷職不敍事。請司成趙彦臣罷職事。請泗川縣監河必圖罷職事。入達。不從。末端事,依達。前達,兵曹佐郞文德麟改差事,停達。
傳曰,史官二員待命,騎馬六匹立之,禜祭所內摘奸。
假注書姜必愼有頉,代尹光益。
吏曹啓曰,承旨有闕,政事,取稟。傳曰,明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,熏熱·眩氣有加及膈間不淸利亦甚,溺道不平,小便短澁之候,復何如?呼吸不平之候,其有所減,而中氣虛憊之候,比夜快減乎?臣等不勝憂煎,惶恐敢啓。傳曰,諸症候及小便短澁之候一樣,晩後腹部飽滿有加,熏熱頗甚之候,呼吸不平,與朝有異,還爲不平,口味淡淡之候小減,而口淡特甚有加之候無減,故今日湯藥,不得進御,中氣虛憊之候,猶未快減矣。又口傳啓曰,卽伏聞入侍醫官所傳之言,則晩後聖候熏熱有加,咳嗽又爲發作云,臣等一倍焦煎之忱,有不可盡達矣。醫官請以金銀花茶,調進龍腦安神丸云,今已進御,而俄間有加諸症候,或有減歇之勢乎?貝母·麥門冬茶煎入事,亦已定奪云,故此茶煎入之意,敢啓。傳曰,知道。熏熱頗甚,咳嗽之候一樣,而水剌纔已進御,故龍腦安神丸姑未進御矣。
酉時,王世子坐景賢堂。承旨持公事入對時,左承旨丁道復,司書李國休,假注書尹光益,記事官申昉,諸臣進伏訖。丁道復進讀兵曹申目,文兼李斗三咸平地病親歸覲事。達下。
讀全羅監司狀達,年來增減人全義汝等,依律勘處事,達下。
又讀全羅監司狀達,順川私奴貴賢渰死事,達下。
又讀全羅監司狀達,錦山鄕校還安香燭,令該曹下送事,達下。
讀黃海兵使柳星樞狀達,平山人爲虎所囕事,達下。
讀黃海監司李德英狀,軍丁雜頉各邑分定統額,令廟堂稟處事,達下。
讀全羅監司申思哲狀,道內農事形止事,達下。
讀宣惠廳申目,據暗行御史達,尙州牧使·昌原府使論賞事,達下。
讀刑曹申目,討捕軍官金德三字缺事。達議處。諸臣退伏,以次出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱·腹部飽滿特甚有加,熏熱·眩氣有加,膈間不淸利亦甚及喉乾,溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平有加,中氣虛憊之候,漸有差減之勢,而咳嗽之候,比昨有減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱,腹部飽滿特甚有加,熏熱·眩氣有加,膈間不淸利,亦甚之候一樣,而喉乾朝來止歇,寢睡不寧,而溺道不平,別無加減,小便短澁,與昨無異,血溺不復放下,眼視昏暗特甚之候無減,而呼吸不平少減,中氣虛憊之候,猶未快減,咳嗽之候,姑無所減矣。勿爲入診。
政院啓曰,吏曹郞廳來言,今日爲政事命下,而判書李觀命陳書,參判金興慶在外,參議李秉常病不來,不得開政云,判書·參議竝卽牌招,使之開政,何如?傳曰,允。又達曰,兩銓之長,大政後一向引入,尙未行公,事甚未安,吏曹判書李觀命,纔以開政請牌,兵曹判書趙道彬,一體牌招,使之察任,何如?令曰,依。又達曰,金吾堂上竝引入,或在外,久未開坐,罪囚多滯,事甚未安,知義禁李觀命,以本職纔已請牌,而判義禁宋相琦,同義禁金德基卽爲牌招察任,何如?令曰,依。
府前達,請亟寢尹宣擧書院勿毁之令,仍令本道盡毁其板本事。請統制使金重器罷職不敍事。請司成趙彦臣罷職事。入達。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,腹部飽滿特甚有加,熏熱·眩氣有加,膈間不淸利亦甚及溺道不平,小便短澁之候,復何如?咳嗽之候,其有減歇之勢,呼吸不平,益有所減,而中氣虛憊之候,比夜快減乎?臣等不勝憂煎,惶恐敢啓。傳曰,諸症候及小便短澁一樣,而咳嗽之候,晩後減歇,呼吸不平,少減後一樣,中氣虛憊之候,猶未快減矣。以上朝報
吏批,以金相元爲同副承旨,李國休爲弼善,安時相爲理山郡守,兪德基爲泗川縣監,金鼎運爲槐山郡守,金昌彦爲平丘察訪,宋必恒爲司僕正,任守幹爲東萊府使。
兵批,副護軍洪錫輔·徐命淵·尹弼周,副司直趙榮福,副司正尹光益。
□時,王世子坐景賢堂。承旨持公事入對時,右副承旨金在魯,文學鄭錫五,假注書尹光益,記事官申昉,諸臣進伏訖。金在魯進讀議政府草記,新除授官員依例參謁事,達下。
又讀禮曹申目,金夏錫立後事,達下。
又讀吏曹草記,兵曹正郞尹植,高陽地覲親事及司僕判官洪禹齊,積城地掃墳事及工曹佐郞李秉鼎,永川地覲親事。達依準。
又讀平安監司狀,別武士變通事。達下。
又讀平安監司狀達,各營將官事。達下。
又讀平安監司狀達,道內倉穀差使員事。達下。
又讀忠淸水使狀達,光陽大同米船致敗沙工等推問事。達下。
又讀平安監司〈狀〉義州賊人金義一字缺等,旣已承服,令該曹照法處斷事。達下。諸臣退伏席上,以次退出。
上在慶德宮。停常參·經筵。
大殿·中殿·世子宮,藥房·政院·玉堂二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱·脚痺,腹部飽滿特甚有加,熏熱·眩氣有加,膈間不淸利亦甚及喉乾,溺道不平,小便短澁之候,其有少減,而血溺不復放下乎?眼視昏暗特甚之候,亦何如?呼吸不平,中氣虛憊之候,漸有差減之勢,而咳嗽之候,比昨益減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,熏熱·眩氣有加,膈間不淸利亦甚之候一樣,而喉乾朝來止歇,寢睡不寧,溺道不平,別無加減,小便短澁之候減歇,血溺不復放下,眼視昏暗特甚之候無減,而呼吸不平,中氣虛憊之候,猶未快減,咳嗽之候,姑無益減之勢矣。勿爲入診。
傳曰,史官一員待命,騎馬三匹立之,社稷大祭所內摘奸。
府前達,以社稷大祭齋戒,今日姑停。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞入侍醫官所傳之言,今日聖候咳嗽有加,且有肌熱之候云,而諸醫以爲前進貝母·麥門冬茶,加乾葛·杏仁二材進御,宜當,卽爲煎入事,旣已定奪云,此藥煎入之意,敢啓。傳曰,知道。
吏曹申目,粘連副提學李縡上書云云,所帶史職,與知春秋閔鎭厚,有應避之嫌,令該曹照律處置亦爲白有臥乎所,副提學與春秋館堂上,有相避者,只令減下春秋,而實職則仍爲行公事,因大臣陳達,新有定式是白置。李縡所帶春秋,今姑減下,使之仍察本職,何如?達依準。
觀象監,未時,太白見於巳地。夜五更,有霧氣。啓。
上在慶德宮。停常參·經筵。
大殿·中殿·世子宮,藥房·政院·玉堂二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱·腹部飽滿特甚有加,熏熱·眩氣有加,膈間不淸利亦甚及喉乾,溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平,中氣虛憊之候,已盡快減,而咳嗽之候,比昨有減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱,腹部飽滿特甚有加,熏熱·眩氣有加,膈間不淸利亦甚之候一樣,而喉乾朝來止歇,寢睡不寧,溺道不平,別無加減,小便短澁之候,加減無常,血溺不復放下,眼視昏暗特甚之候無減,而呼吸不平,中氣虛憊之候,猶未快減,咳嗽之候,與昨無異矣。勿爲入診。
都承旨李徵龜上書。大槪,臣以八十篤老之人,痼疾在身,昨今起居之班,連以代房替行,臣尤死罪,不得不疾聲呼籲,乞遞臣職,安意就盡事。入達。答曰,覽書具悉。卿其勿辭,調理察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,熏熱·眩氣有加,膈間不淸利亦甚,及溺道不平,小便短澁之候,復何如?咳嗽之候,其有差減之勢,而呼吸不平,中氣虛憊之候,比夜快減乎?臣等不勝憂煎,惶恐敢啓。傳曰,諸症候一樣,小便不如昨日,還爲短澁,咳嗽之候,晩後益減,而呼吸不平,中氣虛憊之候,猶未快減矣。
注書任珖上書。大槪,臣於直廬,得聞臣父宿疾沈淹之中,又添毒痢,度數無算,飮啖全廢,氣力澌頓,日就危劇,臣方寸煎灼,冒死仰籲,乞遞臣職,俾得歸護,以伸至情事。入達。答曰,覽書具悉。爾其勿辭,救護父病。
忠淸監司書目,保寧呈,以持平李滿辭職上書上送事。達。〈答〉曰,覽書具悉。爾其勿辭,從速上來察職。
刑曹判書權上書。入達。答曰,覽書具悉。書辭,令該曹稟處。
司直金錫衍辭職上書。入達。答曰,覽書具悉。卿其勿辭察職。
京畿監司書目,高陽呈,以知事李晩成辭職上書上送事。達。答曰,覽書具悉。卿其勿辭,從速上來察職。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱·脚痺,腹部飽滿特甚有加,熏熱·眩氣有加,膈間不淸利亦甚及喉乾,溺道不平,小便短澁之候,其有所減,而血溺不復放下乎,眼視昏暗特甚之候,亦何如?呼吸不平,中氣虛憊之候,已盡差歇,而咳嗽之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺·困惱,腹部飽滿特甚有加,熏熱·眩氣有加,膈間不淸利亦甚之候一樣,而喉乾朝來止歇,達夜煩轉,寢睡無異全失,溺道不平,別無加減,小便短澁,亦未減歇,血溺不復放下,眼視昏暗特甚之候無減,呼吸不平,中氣虛憊之候,猶未快減,咳嗽之候,漸益差減矣。勿爲入診。
政院達曰,吏曹判書李觀命,大政之後,一向引入,尙不出仕,事甚未安,卽爲牌招察任,何如?令曰,依。又達曰,禁府罪囚多滯,而判義禁宋相琦,知義禁李觀命,俱爲陳書引入,知義禁李晩成在外,久不開坐,事甚未安,知義禁李觀命,以本職今方請牌,而判義禁宋相琦,卽爲牌招,使之開坐,何如?令〈曰〉,依。
都承旨李徵龜上書。大槪,臣之病狀,略陳前書,而伏承調理之批,臣誠惶感,忍死强直矣。所患諸症,轉益添劇,不能暫動,飮啖全廢,氣息如縷,僵臥直廬,未參候班,代房替行,已至三日,臣罪尤萬萬矣。出伏禁扃之外,復此哀籲,伏乞亟許鐫遞,仍治臣擅離之罪事。入達。答曰,覽書具悉。卿之身病如此,本職今姑許遞焉。
平安監司李澤上書。大槪,猥膺藩寄,今將西下,乞於未辭陛之前,往省先壠,以伸至情事。入達。答曰,覽書具悉。卿其依書辭往省焉。
藥房口傳啓曰,今日茶飮,當爲煎入,而醫官等以爲寢睡雖甚不寧,咳嗽不無少減之勢,當待入診後,加減材料,而姑未煎入矣。卽伏聞下敎於醫官者,晩後困惱益甚,眩氣有加,口淡特甚尤加,水剌只一匙和水進御云,臣等不勝一倍焦灼之至,卽當請爲入診,而困惱如此,此時有妨應接,不敢仰請,醫官卽爲入診,何如?惶恐敢啓。傳曰,醫官當卽令入診矣。又口傳啓曰,卽伏聞入侍醫官所傳之言,則貝母·麥門冬茶,更爲加減煎入事,有所定奪云,仍與諸醫商議,則元方中貝母·麥門冬減其錢數,去杏仁·乾葛,更加人蔘·白茯苓各一錢宜當云,此茶卽爲煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,因內醫院草記,本院副提調李徵龜遞差之代,卽速開政差出,仍卽牌招察任事,令政院稟旨擧行事,依下矣。政官所當卽爲牌招開政,而旣有明日開政之命,何以爲之?敢稟。傳曰,明日開政。
藥房口傳再啓曰,夕後諸症候加減,復何如?困惱·口淡有加之候,或有差減之勢乎,夕水刺尙未進御云,粥飮强進伏望,惶恐敢啓。傳曰,困惱口淡特甚之候,有加無減,眩氣特甚之故,夕水刺僅進一匙,與朝無異,而如此之時,粥飮强進,亦難矣。又口傳啓曰,伏承口傳問安批答,則以如此之時,粥飮强進亦難爲敎,諸醫等以爲二錢重人蔘粟米飮進御,宜當云,卽爲煎入之意,敢啓。傳曰,知道。
申時,王世子坐景賢堂。承旨持公事入對時,左副承旨尹陽來,說書徐宗燮,假注書南壽彦,記事官申昉。左副承旨尹陽來讀平安監司李澤省墳上書,批下。原書及下答見上
又讀宗親府草記,咸平·月岳等面折受勿罷事。令曰,依。原草記見上
又讀黃海兵使柳星樞狀達,軍務相議事,發向監營事。達下。
又讀兵曹草記,閑良李鳴大差備門外擊錚,守門將推考事。令曰,依。原草記見上
又讀黃海兵使柳星樞狀達,遂安牙兵金老郞金,爲虎囕死事。達下。
又讀平安監司李肇狀達,理山郡守金鑮拿去,代擇差催送事。達下。諸臣退出。
上在慶德宮。停常參·經筵。
大殿·中殿·世子宮,藥房·政院·玉堂二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱·脚痺,腹部飽滿特甚有加,熏熱·眩氣有加,膈間不淸利亦甚及喉乾,溺道不平,小便短澁之候,其有所減,而血溺不復放下,眼視昏暗特甚之候,亦何如?呼吸不平,中氣虛憊之候,已盡差減,而咳嗽之候,比昨尤減乎?昨日朝夕水刺之進,無異全廢,臣等一倍煼煎之忱,終宵未已,今日不可不與諸醫入診,詳察症候,議定當進之藥矣。敢此問安,竝爲仰稟。答曰,知道。口淡·困惱·脚痺,腹部飽滿特甚有加,熏熱·眩氣有加,膈間不淸利亦甚之候一樣,而喉乾朝來止歇,寢睡不寧,而溺道不平,別無加減,小便短澁,與昨無異,血溺不復放下,眼視昏暗特甚之候無減,而呼吸不平,中氣虛憊之候,猶未快減,咳嗽之候,益有所減矣。困惱特甚有加之候,尙未減歇,勿爲入診,與諸醫議定當進之藥,宜矣。
政院啓曰,吏曹郞廳來言,今日爲政事命下,而判書李觀命,參議李秉常,俱以病不來,參判金興慶在外,不得開政云,判書李觀命,參議李秉常,竝卽牌招,使之開政,何如?傳曰,允。
領議政金昌集箚子。大槪,病勢添劇,候班次對,俱未克進參,惶恐待罪事。入達。答曰,覽箚具悉卿懇。所患如此,深用慮念,不得進參,有何所傷?卿其安心勿辭,亦勿待罪,從容善攝,俟間視事,以副余望。仍令曰,史官往諭,遣御醫看病。
藥房再啓曰,伏承問安批答,勿爲入診,與諸醫議定當進之藥事,命下矣,臣等與李時聖·權聖徵等諸御醫,反覆商議,則皆以爲卽今聖候諸症候有加之中,水刺厭進,尤爲切悶,不可不急先扶胃,御藥院平胃散,最宜調助胃氣,加神曲炒·山査肉各七分,枳實夫炒五分,則兼有消滯之力,氣味亦不甚苦,連進三貼,宜當云,此藥卽爲煎入之意,敢啓。答曰,知道。
政院達曰,大司憲李喜朝,掌令魚有鳳,持平洪禹傳·李滿,俱在外,執義朴聖輅,掌令南世珍呈辭,連日監察茶時,事甚未安,除在外,呈告人員竝卽牌招察任,何如?令曰,依。
令曰,大臣·備局堂上引接。引接時,北評事宋直明今姑改差,其代以三司通瀜備擬事及戶曹判書宋相琦牌招察任事,下令。
注書任珖受由,代假注書南壽彦落點。
吏曹判書李觀命辭職上書,入達。答曰,覽書具悉。前書之批,已諭余意,卿其勿辭,從速行公。
黃海監司書目,辭職上書上送事。達。答曰,覽書具悉。重臣書語,何必爲嫌?卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,熏熱·眩氣有加及膈間不淸利亦甚,溺道不平之候,復何如?小便短澁之候,其有減歇之勢,呼吸不平,中氣虛憊·咳嗽之候,比夜快減乎?臣等不勝憂煎,惶恐敢啓。傳曰,諸症候及小便短澁之候一樣,呼吸不平,中氣虛憊之候,猶未快減矣。
刑曹,粘連咸一海等稟處云云,地中不安,雖未盡如一海之言,而亦不可歸之於全然爽誤,以此論罪,似涉過當是白乎矣,渠以鄕曲無識不文之人,未有明知的見,而敢干上聽,妄論不敢議之地,此路一開,後弊難防,參酌定罪,梁益燾段,肆然納供,意甚凶慘,不可不依律科斷,鄭倬段,手本中全沒實狀,泛然爲說,書告本監,至有査問之事,其慢忽不審之罪,與護喪中使金振文,小無異同,而地師柳元昌段,與朴枝萬·趙重廉等,厥罪惟均,依禁府勘律,一體論斷,咸一海陳書製給人段,一海本罪,論以從輕,則今不必窮問現出,置之,何如?啓依允。咸一海議大臣稟處。又啓目,粘連議于大臣,則領議政金昌集,以爲近來風水之說,爲世道之大害,國家又從以動搖,則園陵重地,亦將有妄議者,其弊可勝言哉?咸一海之敢論不敢議之地者,固已驚駭,而旣不識文字,又不解方術,而來自遠方,驚動上聽,其爲情狀,誠極叵測。此輿情之所同惡,而雲觀之請勘罪者也。今觀刑曹査啓,其爲壙中不安之證者,雖與一海疏語懸殊,而旣曰,不可歸之於全然爽誤,則事體似與當初差別,宜依該曹啓辭施行,而但一海之托於術家之言,妄論大事之罪,恐不當末減,以啓日後無窮之弊,伏惟上裁。行判府事李頤命·金宇杭·趙泰采,與領議政金昌集議同,右議政李健命,以爲風水之術,微眇難究,苟非有明知的見,實難懸揣地中之吉凶,雖尋常士夫之山,不宜妄論於已葬之後,況敢輕議於不敢議之地,以動天聽者,其犯分干義之罪,大矣。今此仁章里開壙之後,橫帶及外棺地板下黑色,內棺罅隙之說,雖出於追問各人之招,其視咸一海疏論地中之變,有不可勝言者也。其輕重淺深,有較然矣,況一海原疏,專爲黃池事而發,其意本出於希賞,而朝家有禁,無計登徹,則末乃仍及於仁章里吉凶之說,眩惑群聽,以售捧入之計,其初非出於誠心爲國者,灼然可知,其心如此,其言未必相符,則雖與梁益燾之妖誕無忌,或似有間,而亦不可不從重勘處也。且今國綱陵夷,人不畏法,下土癡蠢,目不識一丁,如一海之徒,敢欲妄論國事,則不計大小輕重,輒倩人製疏,備名冒呈,至於壞亂一世,非特此一人一事而已。是以儒生之呈疏者,自政院使之展讀,意有所在,今一海倩丐之狀,渠旣自服,而製給之人,終不指告,亦宜更加嚴問現出,參酌定罪,以杜日後之弊,前日雲觀之啓,臣亦同參,竝論此段,故敢此復申,伏惟上裁。領府事李濡病不收議,左議政權尙夏在外,不得收議,大臣之議如此,上裁,何如?啓領相之議,正合予意,從重勘處。
大臣·備局堂上引接時,大司諫黃龜河所達,請還收權卨發配之命,仍令王府嚴鞫得情,快正王法事。令曰,勿煩。又所達,請還收罪人河減死定配之命,更加嚴刑得情,依律處斷事。令曰,勿煩。又所達,請亟寢尹宣擧書院勿毁之命,依前回達施行事。令曰,勿煩。又所達,穩城乃是北關重鎭,新除授府使朴昌悌,履歷不過一邊將,而遽授雄府,不但有違於政格,亦非另擇邊倅之意,請穩城府使朴昌悌改差。令曰,不從。執義朴聖輅所達,請亟寢尹宣擧書院勿毁之命,依前回達施行,仍令本道盡毁其板本事。令曰,勿煩。又所達,請統制使金重器罷職不敍事。令曰,勿煩。又所達,請司成趙彦臣罷職事。令曰,勿煩。以上朝報
吏批,以尹憲柱爲都承旨,李晩成爲工曹判書,李重協爲司書。
右議政李健命所達,此狀乃東萊府使徐命淵狀達也。倭船二隻遭風漂到,而所載之物,盡爲沈沒,其中一人渰死,自前倭船未有漂敗於我境者,而今乃有此渰死者,以東萊府書契成送,恐好矣。令曰,依爲之。
□時,王世子坐景賢堂。承旨持公事入對時,左副承旨尹陽來,弼善李國休,假注書尹光益,記事官申昉,諸臣進伏訖。尹陽來讀京畿監司狀,高陽呈,知中樞府事李晩成上書上送事。答曰,覽書具悉。卿其勿辭,從速上來察職。
又讀忠淸監司狀,持平李滿上書上送事。答曰,覽書具悉。爾其勿辭,從速上來察職。
又讀司直金錫衍辭職上書。答曰,覽書具悉。卿其勿辭察職。
又讀刑曹判書權上書。答曰,覽書具悉。書辭令該曹稟處。
又讀注書任珖上書。答曰,爾其勿辭,救護父病。
又讀咸鏡監司狀達,道內癘疫死亡方痛向差事。達下。
又讀平安監司狀達,勅行時朴泰著納銀論賞事。達下。
又讀全羅左水使狀達,種馬放牧形止及軍器戰船,令廟堂稟處事。達下。
讀訖,達曰,申本連幅處,例當只踏印信,而今此全羅左水使四行缺賜矜察焉。臣父誢無嗣,以臣爲後,臣忝叨從二品之後,已蒙推恩之典,而其後臣父,以孝行卓異,特贈上卿,今臣致身卿月,而應贈之典,無處何施,本生之親,拘於法典,未蒙致隆之恩,臣若瀆擾是懼,不一陳暴,則生我顧復之恩,終無酬報之日,豈不抑鬱於心乎?臣嘗聞唐·宋古事,許令群下,從願祈恩,露章陳懇者,輒以近事言之,驪陽府院君臣閔維重,平川君申琓,或爲其本生祖父,或爲其本生親,乞得廻贈,均蒙異恩,臣之冒昧上請,比諸兩臣,實無異同,豈非朝家惻然而矜許者乎?玆敢不避煩猥,仰籲於孝理之下。伏乞邸下,察微臣報本之情,遵近古已行之禮,以先臣貤贈之典,許施於生父贈參判臣謙,則感結幽明,糜粉難酬,臣無任屛營祈懇之至。書批在下
都承旨李徵龜上書,伏以臣以八十篤老之人,痼疾在身,精力都喪,實無一分供仕之望,而聖渥如天,圖報無地,前後恩除,輒不敢控辭,不計顚仆,惟以恪謹奉職爲心者,蓋爲二字缺之前,思效塵露之報而已。日昨待罪春曹之日,以山陵奉審之役。以下缺
上在慶德宮。停常參·經筵。
大殿·中殿·世子宮,藥房·政院·玉堂二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱·脚痺,腹部飽滿特甚有加,熏熱·眩氣有加,膈間不淸利亦甚及喉乾,溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平,中氣虛憊及咳嗽之候,比昨快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,熏熱·眩氣有加及膈間不淸利亦甚之候一樣,而喉乾朝來止歇,寢睡不寧,溺道不平,別無加減,小便短澁之候,比昨減歇,血溺不復放下,眼視昏暗特甚之候無減,呼吸不平,中氣虛憊,咳嗽之候,猶未快減矣。勿爲入診。
都承旨尹憲柱上書。大槪,情勢病狀,決無供職之望,伏乞亟許遞罷,仍令選部,勿復檢擧,以安微分事。入達。答曰,覽書具悉。今玆控免,專由於情勢,而臺言別無他意,因此自廢,寧有是哉?矧當藥院竝直之日,卿以提擧,決不可一向撕捱,毋庸更辭,卽出察職。
府前達,請亟寢尹宣擧書院勿毁之命,依前回達施行,仍令本道,盡毁其板本事。請司成趙彦臣罷職事。新達,昆陽群守許夔,爲人愚悖,處事顚妄,見棄儕流,固已久矣。曾授湖邑,專尙苛酷之政,率多怪駭之擧,到任未久,旋遭劾遞,其不合字牧之任,此已可驗,當此量政方行,守宰愼簡之日,決不可委以群任,以貽生民之害,請昆陽群守許夔罷職。答曰,不從。前達,統制使金重器罷職不敍事,停達。
令曰,吏判三告加由之後,一向陳書,無意行公,實涉太過,且監試覆試不遠,大提學例爲主試,則尤不可引入,更卽牌招察任。
江原監司兪崇上書。大槪,臣將受命東出,乞於未辭陛之前,往省先壠,以伸至情事。入達。答曰,覽書具悉。卿其依書辭往省焉。
大殿·中殿·世子宮·嬪宮,藥房·政院·玉堂夕問安。答曰,〈知道〉。
藥房口傳啓曰,晩後口淡·困惱·脚痺,腹部飽滿特甚有加,熏熱·眩氣有加,溺道不平之候,復何如?小便短澁之候,比夜益減,而呼吸不平,中氣虛憊及咳嗽之候,其已快減乎?臣等不勝憂煎,惶恐敢啓。傳曰,晩後諸症候一樣,而小便短澁之候,無益減之勢,呼吸不平,比朝有加,中氣虛憊及咳嗽之候,猶未快減矣。
內醫院官員,以都提調意達曰,新除授本院副提調尹憲柱,以情勢陳書,下答之辭,勉諭勤摯,竝直之時,曠員多日,卽爲牌招,使之入直,何如?令曰,依。
答工曹參判李麟徵書曰,覽書具悉。都監堂上之任,今姑遞改焉。
忠淸監司書目,忠州呈,以判尹鄭澔辭職上書上送事。達。答曰,覽書具悉。卿其勿辭,從速上來察職。
藥房口傳啓曰,伏聞醫官所傳之言,聖候諸症候一樣云,俄間呼吸不平,或有差勝之勢乎?朝水刺,旣已小進,夕水刺殆同全廢,夜間他粥飮,强爲進御伏望矣,惶恐敢啓。傳曰,卽今熏熱有加,口淡·困惱特甚及呼吸不平之候一樣,而粥飮欲爲强進矣。
觀象監,未時,太白見於巳地。啓。
下直,伊川府事金東弼。
上在慶德宮。停常參·經筵。
大殿,政院·玉堂問安。答曰,知道。二品以上·六曹·大司諫問安。〈答曰〉,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱·脚痺,腹部飽滿特甚有加,熏熱·眩氣有加,膈間不淸利亦甚及喉乾,溺道不平,小便短澁之候,其有所減,而血溺不復放下乎?眼視昏暗特甚之候,亦何如?呼吸不平有加之候,其已減歇,而中氣虛憊及咳嗽之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,熏熱·眩氣有加,膈間不淸〈利〉亦甚之候一樣,而喉乾朝來止歇,寢睡不寧,溺道不平,別無加減,小便短澁之候,一向減歇,血溺不復放下,眼視昏暗特甚之候無減,而呼吸不平之候少減,中氣虛憊及咳嗽之候,猶未快減矣。勿爲入診。
府前達,以國忌齋戒,今明日姑停。
內醫院官員,以都提調·提調意達曰,本院副提調尹憲柱,昨日又爲違牌不進矣。當此竝直之日,不可久曠,更爲牌招,使之入直,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·困惱·脚痺,腹部飽滿特甚有加,熏熱·眩氣有加,膈間不淸利亦甚及溺道不平之候,復何如?小便短澁,呼吸不平之候,益有所減,而中氣虛憊,咳嗽之候,比夜快減乎?臣等不勝憂煎,惶恐敢啓。傳曰,諸症候一樣,而困惱特甚,晩後有加,口淡特甚尤加,湯藥不得進御,呼吸不平,朝則少減矣。晩後不如朝,小便短澁之候,減歇後一樣,中氣虛憊及咳嗽之候,猶未快減矣。
藥房口傳啓曰,昏後諸症候加減,復何如?困惱特甚,呼吸不平有加之候,或有差勝之勢乎?口淡特甚有加,湯藥旣不得進御,則水刺僅進一匙,殆同全廢云,夜間他粥飮,强爲進御,伏望,惶恐敢啓。傳曰,諸症候及困惱·口淡特甚,呼吸不平有加之候一樣,人蔘粟米飮,方欲進御矣。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱·脚痺,腹部飽滿特甚有加,熏熱·眩氣有加,膈間不淸利亦甚及喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平有加之候,其已減歇,而小便短澁,中氣虛憊,咳嗽之候,比昨快減乎?近日諸症候,迭相有加,水刺厭進,日甚一日,臣等一倍煎灼之忱,何可盡達?而未得入侍,亦已浹旬,今日與諸醫入診,詳察症候,宜當,敢此問安,竝爲仰稟。答曰,知道。口淡·困惱·脚痺,腹部飽滿特甚有加,熏熱·眩氣有加,膈間不淸利亦甚之候一樣,而喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而呼吸不平之候少減,小便短澁·中氣虛憊及咳嗽之候,猶未快減矣。
傳曰,史官一員待命,騎馬三匹立之,明陵忌辰祭所內摘奸。
內醫院官員,以都提調·提調意達曰,本院副提調尹憲柱,昨又違牌,陳書留院,當此竝直之日,不可一向曠員,更爲牌招,使之入直,何如?令曰,依。
今日藥房入診時,副提調尹憲柱,更爲牌招察任事及加味生脈散,自今日煎入事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,前者所進加味生脈散,加陳皮一錢,依榻前定奪議定矣。自今日煎入之意,敢啓。傳曰,知道。以上朝報
藥房入診入侍時,都提調李所啓,三軍門中訓局,宣廟壬辰亂後所設,御營廳,仁廟中年所設,禁衛營,卽新設者,而三軍門自初設時,大將有故,不得操鍊,則中軍有代行之規,到當宁甲子·乙丑年間,亦有此例矣。丙寅年間,申汝哲以爲軍門重事,以中軍替行,已極未安,中軍有故,則至以假中軍替行,事甚不當云,大臣亦以此言爲是,故乃有此後如非大段疾病,不得使中軍代行之命,其後大將有故時,都提調替行定式之事矣。然,都提調多是老病之人,不得一一爲之,都監則自是京軍,停廢無多,而兩營率皆鄕軍,其立番或一朔二朔,故其時大將有故,則或未經一次習陣而下去矣。以卽今三軍門提調言之,金昌集近來病甚,候班猶不能進參,況於習陣乎?李健命亦是篤老之人,難責以此等事,御營廳則臣亦長在藥院,不遑於他事,大將金錫衍,以宿患沈綿,一二月內,似難往來操場,鄕軍今將上番於停番之餘,而亦不得行操,則戎政之疎虞,甚爲可慮矣。以外方見之,兵使習操時,營將必前一日,私爲操鍊,稱以私操,京軍門亦有把摠哨官大私習之例,京軍習陣,若以中軍代行爲未安,而不當稱以習陣,則以大私操爲名,使中軍爲之,猶勝於全然廢闕矣。上曰,故大將申汝哲之言,不無意見,故其時有中軍勿爲代行之敎矣。外方則營將私造後,兵使卽爲正操,而此則無正操,而只爲私操,果何如?李頤命曰,一朔之內,定行三操,大將雖未行前操,猶可爲後操矣。前操稱私操,後操大將爲之,則便是正操,恐無所妨矣。然,小臣一人之見,未必合宜,令廟堂與將臣商議稟處,何如?上曰,令廟堂商議稟處,可也。
申時,王世子坐景賢堂。諸承旨持公事入對,左副承旨韓世良,同副承旨尹陽來,說書徐宗燮,假注書申。記事官申昉。韓世良進讀戶曹申目,忠淸監司申本,據致敗船本曹所管穀物,一體施行之意,回移事,達下。
讀京畿監司黃一夏狀達,罪人金振文楊州牧到配事。達下。
讀義禁府申目,所斤僉使秦再奚,時在任所,拿來事。達下。
讀京畿監司狀達,罪人鄭倬良才驛到配事。達下。
讀南兵使李森狀達,朴元天犯越之罪,旣已承款,依事目境上梟示事。達下。
讀咸鏡監司金相稷狀達,南兵使報狀,據犯越罪人朴元天等梟示事。達下。
讀戶曹申目,年分事目事。達下。
讀二字缺申目,前文學崔守範身死,別致賻題給事。達下。
讀二行半缺
讀京畿監司狀達,高陽呈,以副提學李縡辭職上書上送事。原書見上答曰,覽書具悉。書辭令該曹稟處,卿其勿辭往來焉。
讀京畿監司狀達,左參贊趙泰耉辭職上書上送事。原書在上答曰,覽書具悉。卿其勿辭,從速上來察職。
讀正言金民澤上書。原書在上答曰,覽書具悉。趙泰億之書,何必深嫌?爾其勿辭察職。
讀刑曹判書權上書。原書在上答曰,覽書具悉。訟者之言,不足爲嫌。卿其勿辭,從速察職。
讀戶曹草記,貢物價布事。原書在上令曰,依。
讀義禁府草記,金得明保放事。全書在上令曰,依。
讀備邊司草記,建祠立碑嚴禁事。全書在上令曰,依。
讀吏曹申目,刑曹判書權上書,據贈典許施於本生父事。令曰,依回達施行事。
讀平安監司狀達,郭山郡居金必伊等四名渰死事。令曰,令本道恤典擧行。
讀平安監司狀達,軍餉米未捧居末人等抄達事。達下。
讀公州討捕使南泰徵申本,賊人林介山等明火作賊箇箇承服事。達下。讀畢,以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房口傳啓曰,伏未審夜來,聖候寢睡,若何?口淡·困惱·脚痺,腹部飽滿特甚有加,熏熱·眩氣有加,膈間不淸利亦甚及喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平有加之候,其已減歇,而小便短澁,中氣虛憊及咳嗽之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,熏熱·眩氣有加,膈間不淸利亦甚之候一樣,而喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,呼吸不平有加之候,姑無所減,小便短澁,中氣虛憊及咳嗽之候,猶未快減矣。勿爲入診。
內醫院官員,以都提調·提調意達曰,本院副提調尹憲柱,昨日再牌不進矣。竝直之時,曠闕至此,事體至爲未安,更爲牌招,使之入直,何如?令曰,有難强迫,本職今姑許遞。
政院啓曰,因內醫院草記,副提調尹憲柱,已有許遞之令,當此竝直之時,不可不卽爲差出,牌招察任,而政事有過國忌後爲之之命,令本院稟旨擧行事依下矣。在前如此之時,雖値齋戒,或有開政之例,政官卽爲牌招開政乎?敢稟。傳曰,依爲之。
政院啓曰,吏曹判書李觀命牌不進,推考徽旨,更爲牌招事,令下矣。參議李秉常,旣有只推之命,一體牌招開政,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺·腹部飽滿特甚有加,熏熱·眩氣有加及膈間不淸利亦甚,溺道不平之候,復何如?呼吸不平有加之候,其有減歇之勢,而小便短澁·中氣虛憊及咳嗽之候,比夜快減乎?臣等不勝憂煎,惶恐敢啓。傳曰,諸症候一樣,呼吸不平有加之候,無減歇之勢,小便短澁之候,加減無常矣。今日不如昨日,中氣虛憊之候,猶未快減矣。
假注書南壽彦有頉,代申落點。
傳曰,都承旨前望單子入之,明日乃誕日,再明日開政。
都承旨前望單子入之,金演落點。
藥房口傳啓曰,昏後諸症候加減,何如?夕水刺尙不進御,臣等一倍憂灼,不可盡達。伏聞入侍醫官所傳之言,以昨日政院下人兵曹請來之聲,聖候適當困睡之際,致有驚寤跳動爲敎,至以人心狃安,縷縷下敎,臣等伏不勝驚慮惶恐之至。大內處地,高而距外不遠,雜人喧譁之聲,自本院每每申飭,而至於政院下人之群呼,各司門卒巡軍傳呼之聲,亦不得一一禁止,當此聖候有加,中氣虛弱之時,居保護之地,不能隨事惕念,以致有妨於靜攝,至勤下敎,臣等狃安不誠之罪,萬死難贖,不勝惶恐待罪,政院亦難免不能檢飭下輩之失,當駭承旨,從重推考,何如?傳曰,知道。勿待罪,諸症候一樣,呼吸不平之候,少減矣。
上在慶德宮。停常參·經筵。
大殿誕日。大殿·中殿·世子宮,政院·玉堂·二品以上·六曹問安。答曰,知道。嬪宮,政院·玉堂問安。答曰,知道。中殿·世子宮·嬪宮,藥房問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,熏熱·眩氣有加,膈間不淸利亦甚及喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平之候,漸益減歇,而小便短澁,中氣虛憊及咳嗽之候,比昨快減乎?今日臣等,與諸醫入診,詳察症候宜當,玆當誕彌之日,益切康復之祝,不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,熏熱·眩氣有加,膈間不淸利亦甚之候一樣,而喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,而小便短澁之候,比昨減歇,呼吸不平,中氣虛憊及咳嗽之候,猶未夬減矣,勿爲入診。
令曰,吏判之一向祈免,雖出於私義之不安,而除拜銓任屬耳,决難輕遞,再經都政之後,更引前嫌乞解,則或可體諒矣,更卽牌招察任。
大殿·中殿·世子宮·嬪宮,藥房·政院·玉堂夕問安。答曰,知道。
禮曹參判李㙫,佐郞陳翼漢,繕工監役閔鎭綱·徐文溥,健元陵·泰陵兩陵上石物塗灰後入來。
藥房口傳啓曰,卽伏聞差備醫官所傳之言,則聖候晩後,口淡·困惱特甚尤有加,夕水刺僅進一匙,呼吸不平之候,不如朝前云,俄間諸症候加減,復何如?臣等一倍憂煎,惶恐敢啓。傳曰,卽今亦無差減之勢,而一樣矣。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,熏熱·眩氣有加,膈間不淸利亦甚及喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平有加之候,其已減歇,而小便短澁,中氣虛憊及咳嗽之候,比昨快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,夜間熏熱不至有加,而中氣虛憊之候頗甚,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,而呼吸不平之候小減,小便短澁,加減無常,咳嗽之候,猶未快減矣,勿爲入診。
藥房口傳啓曰,昨日入診時臣等,以移直廚院之意敢稟,則有姑觀數日之敎,其後聖候一樣有加,水刺日益厭進,臣等所處稍遠,益不勝憂煎之至。自今日移直廚院之意,惶恐敢啓。傳曰,知道。
政院啓曰,吏曹郞廳來言,今日爲政事,命下,而判書病不來,參判在外,參議未差,不得開政云,判書李觀命牌招,何如?傳曰,允。
吏曹判書李觀命辭職上書,入達。答曰,覽書具悉。昨判付中,已諭余意,斷不可許遞,毋庸更辭,安心行公。
政院啓曰,吏曹判書李觀命書答已下,更卽牌招開政,何如?傳曰,允。又達曰,湖西守令二員除拜已久,尙未署經,當此秋務方殷,量田將始之日,不可不催促下送,兩司無以備員,除在外外,呈告人員竝卽牌招,使之署經,何如?令曰,依。
府前達,請寢尹宣擧書院勿毁之令事,請司成趙彦臣罷職事,請昆陽郡守許夔罷職事。新達,黃海水使朴昌潤,本以常調武夫,及授所江,侵漁橫斂,罔有紀極,本鎭陞閫之後,重被臺劾,而不顧廉義,因仍蹲據,固已無恥,而以其臺論之發,致疑於本府吏民之行賂指囑,日夜囚治,吏民駭散,閭里殆空,而疑怒轉深,擧措妄悖,至於本府富民孫命胄處,以行賂言官,指囑發論之狀,劫捧考音,其招辭,西來之人,莫不傳說,而且奪取民間漁箭,勒屬官府,至於全失漁利之後,箭格等捉致重棍,白地徵稅,厥數甚多,潛與吏輩符同,勒給累百兩錢文於土卒,數月之內,以甲利勒捧,以此怨聲載路,人皆唾罵,如此之人,決不可仍畀海防重任,以貽無窮之害,請黃海水使朴昌潤罷職。答曰,不從。末端事,更加詳察處之。
禮曹判書李㙫上書。大槪,臣於祇役二陵之路,卒患寒疾,症情危惡,厚陵石物修改之時,斷無進參之勢,伏乞亟遞臣職,以爲備員董役事。答曰,覽書具悉。本職遞改焉。
持平洪禹傳上書。大槪,母病未差,身恙又劇,今始歸伏私次,而旣犯禁令應罷之科,玆敢露章首實,仰請嚴誅,兼陳沿路所聞,以備財幸事。入達。答曰,覽書具悉。書辭,令廟堂稟處。
持平洪禹傳承召上來時乘轎,依承令罷職。
大殿·中殿·世子宮·嬪宮,藥房·政院·玉堂夕問安。答曰,知道。
藥房啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及熏熱,溺道不平之候,復何如?中氣虛憊頗甚之候,漸益減歇,而小便短澁及咳嗽之候,比夜快減乎?臣等不勝憂煎,惶恐敢啓。傳曰,諸症候一樣,中氣虛憊頗甚之候,姑無所減,呼吸不平之候,小減後一樣,小便短澁,咳嗽之候,猶未快減矣。
同副承旨金相元辭職上書,入達。遞差。
平安監司書目,寧邊府使張漢相荒政過糶,定州牧使金時泰冒禁買馬,竝爲先罷黜,罪狀,令攸司稟處事,安州牧使柳述差祭之後,稱病不進,依例罷黜事。傳曰,只推勿罷。
江原監司書目,辭職上書上送事。達。答曰,覽書具悉。按獄詳審,則爾無所嫌,勿辭察職。
藥房口傳啓曰,昏後諸症候加減復何如?朝水刺僅進一匙,夕水刺尙不進御云,水刺終不得進御,則他粥飮强爲進御伏望,卽伏聞入侍醫官所傳之言,五錢重獨蔘茶進御之意,旣已定奪云,卽爲煎入之意,敢啓。傳曰,知道。夕後口淡特甚尤加,中氣雖有虛憊之候,粥飮亦難强進矣。
吏曹前文學崔守範身死,曾經侍從,達別致賻。以上朝報
吏曹,以韓重熙爲左副承旨,金在魯爲吏曹參議,洪龍祚爲持平,金民澤爲正言,趙觀彬爲副校理,李德壽爲兵曹佐郞,李萬選爲寧邊府使,李世瑾爲定州牧使。
兵批,宣傳官李壽民,副護軍李壽民,副司直李㙫·李徵龜,副司果李秀賢,副司果洪錫輔,副司正尹光益,副護軍李行儉,副司直尹憲柱·金相元。
上在慶德宮。停常參·經筵。
未時,太白見於巳地。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,腹部飽滿特甚有加,眩氣有加,膈間不淸利亦甚,熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平有加,小便短澁及咳嗽之候,比昨益減,而蔘茶進御之後,中氣虛憊之候,亦有顯效乎?昨日朝夕水刺,無異全廢,向曉始爲就寢,臣等一倍煎灼之忱,不可盡達,今日與諸醫入診,詳察症候宜當,蔘茶當限三貼,連爲煎入,其間加減生脈散,姑爲停止乎?敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利,亦甚之候一樣,而熏熱無加,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,呼吸不平小減,小便短澁及咳嗽之候,猶未快減矣。蔘茶昨纔進御,而中氣虛憊之候,姑無顯效,加味生脈散姑停宜當,勿爲入診。
藥房口傳啓曰,明日卽崇陵忌辰祭也。卽今聖候口淡尤甚,水刺不得進御,此際若進素膳,尤爲切悶,自前如此之時,或於正日,只爲行素,或於正日,亦不得行素,今日則伏望勿進素膳,雖明日,以口淡之候,亦不得差勝,則不爲行素,其爲調攝之道,恐爲得宜,惶恐敢啓。傳曰,口淡厭食如此,今日雖不爲行素,正日則豈不爲之乎?
吏曹啓曰,承旨有闕,政事,取稟。傳曰,過國忌後爲之。
傳曰,史官一員待命,騎馬三匹立之,崇陵忌辰祭所內摘奸。
弼善李國休,文學鄭錫五,兼文學金雲澤,司書李重協,說書徐宗燮上書。大槪,敢陳愚忱,仰請裁處事。入達。答曰,覽書具悉。余方欲退行,而爾等之書又如此,竝姑停止焉。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞醫官所傳之言,則以爲聖候諸症候有加之外,困惱·眩氣尤加,足部有寒氣,至有微縮不舒之候云,俄間加減復何如?惶恐敢啓。傳曰,困惱·眩氣尤加及足指端寒氣,皆一樣矣。
禮曹達曰,辛卯年間仍禮官陳達,凡陳試之類,各付其科,中間雖有小科混付之謬例,大科則猶不敢如是,事甚斑駁,依古規各付其科事定奪矣。增廣之科,亦有大小之別,大則文科初試數三百八十四人,小則二百四十人,若開陳試許付之路,則有乖於各付其科之意,文科旣不可混付,則監試以初試數之相同,許令混付,何以爲之?敢稟。令曰,一體許付。
政院啓曰,禮曹判書閔鎭厚奉命在外,參議魚有龜明將進詣厚陵,參判未差,本曹有時急擧行之事,且監試·會試,只隔二日,試官備擬,亦有窘迫之慮,參判未差之代,口傳差出,仍卽牌招察任,何如?傳曰,允。
謝恩,右承旨韓重熙。
吏曹口傳政事,禮曹參判,朴泰恒落點。
藥房口傳啓曰,昏後諸症候加減,復何如?口淡特甚尤加,眩氣有加,中氣虛憊之候,或有差減之勢乎?足指端寒氣,亦有所減乎?惶恐敢啓。傳曰,諸症候及口淡特甚尤加,眩氣有加,中氣虛憊之候一樣,足指端寒氣,乍歇復作,往來無常矣。
上在慶德宮。停常參·經筵。
未時,太白見於巳地。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平,小便短澁,咳嗽之候,比昨益減,而中氣虛憊之候,亦有差減之勢,足指端寒氣,更不發作乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱無加,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而中氣虛憊之候,姑無所減,呼吸不平,小便短澁及咳嗽之候,猶未快減,足指端寒氣,更不發作矣,勿爲入診。
藥房口傳啓曰,昨日以不爲行素之意啓達,則有正日豈可不爲之敎,其在情理固然,而卽今聖候如此,素膳進御,實爲切悶,再三啓達,極爲惶恐,而其於愼疾之道,願加三思,今日不進素膳,千萬伏望,惶恐敢啓。傳曰,水刺厭進,日甚一日,卿等之請,又如此,勉從焉。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及熏熱,溺道不平之候,何如?中氣虛憊之候,其有差減之勢乎?呼吸不平,小便短澁,咳嗽之候,比夜快減,而足指端寒氣,更不發作乎?臣等不勝憂煎,惶恐敢啓。傳曰,諸症候一樣,熏熱晩後有加,中氣虛憊,呼吸不平,小便短澁之候,猶未快減,足指端寒氣,更不發作矣。
謝恩,禮曹參判朴泰恒。
藥房口傳啓曰,昏後諸症候加減,復何如?熏熱有加之候,或有差減之勢乎?夕水刺僅進一匙云,厭進雖甚,他粥飮强爲進御伏望矣。惶恐敢啓,傳曰,諸症候一樣,熏熱有加之候,卽今則少減矣。人蔘粟米飮,將欲進御矣。以上朝報
備局達辭,曾因全羅右道暗行御史金相玉別單,禁令頒下後,外方生祠之不毁者,銅鐵石碑之豎立者,査出啓聞之意,覆啓行會於諸道矣。丁亥後所立碑及生祠堂,一倂埋毁,當該鄕任,摘發科罪,擧行形止,亦卽狀達,今後如有復踵前習者,各其道臣及守臣,常加檢察,隨現嚴治之意,竝爲申飭,何如?答曰,依。
上在慶德宮。停常參·經筵。
未時,太白見於巳地。申時,日暈。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,熏熱,膈間不淸利亦甚及喉乾,溺道不平之候,其有所減,而血溺不復放下乎,眼視昏暗特甚之候,亦何如?呼吸不平,小便短澁,咳嗽之候,其有所減,而中氣虛憊之候,亦有差減之勢乎?蔘茶已進三貼,而尙無補接之效,臣等區區煎灼之忱,與日俱深,不可不與諸醫入診,詳察症候,議定加進當否矣。敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱少減,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而呼吸不平,小便短澁,咳嗽之候,猶未快減,中氣虛憊之候,亦未減歇矣。
刑曹判書權上書。大槪,臣於韓橃原情回達事,該宮手本侵詆之言極其深緊,乞賜鐫遞,以快人心事。入達。答曰,覽書具悉。訟者之言,不足爲嫌,卿其勿辭,從速察職。
正言金民澤上書。大槪,臣於臺地,難冒之端,非至一二,乞遞臣職,以安私分事。入達。答曰,覽書具悉。趙泰億之書,何必深嫌?爾其勿辭察職。
謝恩,左副承旨韓世良,右副承旨韓重熙,同副承旨尹陽來。
禁府,邊震英拿囚。達。
今日藥房入診時,西原府夫人家,遣御醫看病事,榻前下敎。
藥房口傳啓曰,臣等入診退出後,以榻前稟達之意,與諸醫商議,則以爲蔘苓茶人蔘三錢,白茯令二錢,半夏一錢,繼進宜當云,此茶卽爲煎入之意,敢啓。傳曰,知道。
謝恩,兵曹參議趙榮福,參知金相元。
大殿·中殿·世子宮·嬪宮,藥房·政院·玉堂夕問安。答曰,知道。
明日監試覆試,一所試官二,李觀命·李德基落點,參試官三,尹鳳朝·李尙說·趙鎭禧,二所試官二,趙道彬·許玧,參試官三,洪啓迪·李德壽·宋眞明。
監試官,一所李師德,二所金慶衍。
京畿監司書目,果川呈,以左參贊趙泰耉辭職上書上送事。達。答曰,覽書具悉。卿其勿辭,從速上來察職。又書目,高陽呈,以副提學李縡上書上送事。達。答曰,覽書具悉。書辭,令該曹稟處,卿其勿辭往來焉。
咸鏡監司書目,辭職上書上送事。達。答曰,覽書具悉。卿其勿辭,從速察職。
藥房口傳啓曰,昏後諸症候加減,復何如?卽伏聞醫官所傳之言,則晩後腹部飽滿之候有加云,夕水刺似不得進御,他粥飮强爲進御伏望矣。惶恐敢啓。傳曰,諸症候及困惱特甚有加,熏熱有加,呼吸不平一樣,腹部飽滿之候尤甚,粥飮似難强進矣。熏熱益加,咳嗽頻數,牛黃進御,則似可降矣。問于醫官以啓。又口傳啓曰,因下敎問于醫官,則皆以爲竹瀝·牛黃調進宜當云,竹瀝及牛黃封入之意,敢啓。傳曰,知道。以上朝報
吏批,以朴泰恒爲禮曹參判,韓世良爲左副承旨,李㙫爲刑曹參判,尹憲柱爲戶曹參判,趙榮福爲兵曹參議,金相元爲兵曹參知,李世柱爲麒麟察訪。
兵批,副司直任守幹·李徵龜·尹憲柱,司果徐命淵,副司果趙榮福·金相元,司正李秀賢,副司直金始煥,副司果鄭來周·宋眞明·趙遠命。
上在慶德宮。停常參·經筵。
未時,太白見於巳地。夜自一更至四更,雷光。五更,流星出昴星下,入坤〈方〉天際,狀如拳,尾長三四尺許,色赤。三更,月犯畢左脚星。五更,月暈。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,大雨如霔,夜氣蒸鬱,伏未審聖候,寢睡若何?口淡·困惱·脚痺,腹部飽滿特甚有加,眩氣有加,熏熱,膈間不淸利亦甚及喉乾·溺道不平之候,其有所減,而血溺不復放下乎?眼視昏暗特甚之候,亦何如?呼吸不平,咳嗽有加,小便短澁,中氣虛憊之候,比昨差減,而昨日夕水剌,又不得進御,臣等不勝一倍煎灼之至,今日與諸醫入診,詳察症候宜當,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,熏熱,膈間不淸利亦甚之候一樣,而喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候及呼吸不平,咳嗽有加之候無減,小便短澁,中氣虛憊之候,猶未夬減矣。勿爲入診。
嬪宮,藥房·政院·玉堂問安。答曰,知道。
藥房啓曰,大雨如霔,夜氣蒸鬱,伏未審聖候,寢睡若何?口淡·困惱·脚痺,腹部飽滿特甚有加,眩氣有加,熏熱,膈間不淸利亦甚及喉乾·溺道不平之候,其有所減,而血溺不復放下乎?眼視昏暗特甚之候,亦何如?呼吸不平,咳嗽有加,小便短澁,中氣虛憊之候,比昨差減,而昨日夕水剌,又不得進御,臣等不勝一倍煎灼之至。今日與諸醫入診,詳察症候宜當,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,熏熱,膈間不淸利亦甚之候一樣,而喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候及呼吸不平,咳嗽有加之候無減,小便短澁,中氣虛憊之候,猶未快減矣,勿爲入診。
以政官牌招,玉堂闕員差出啓辭,傳曰,昨日試官違牌坐罷人員中,副校理趙觀彬只推,罷職傳旨中付標以入,此啓辭還出給。
兵曹參議趙榮福上書。大槪,出疆之期,只隔一朔,請往省父母墳,以伸至情事,入達。答曰,覽書具悉。爾其依書辭往來焉。
吏曹申目粘連觀此刑曹判書權上書則以爲,臣父誢無嗣,以臣爲後,而臣父以孝行卓異,特贈上卿。今臣致身卿月,而應贈之典,無處可施。本生之親,則拘於法例,未蒙致隆之恩。生我顧復之德,終無酬報之道是白乎所,以近事言之,驪陽府院君臣閔維重,平川君臣申琓,或爲其本生祖父,或爲其本生親,乞得回贈,均蒙異恩,乞遵此已行之例,以先臣貤贈之典,許施於本生父贈參判臣讓亦爲白有臥乎所,從願移施,旣有唐·宋故事,而驪陽府院君閔維重,平川君申琓陳章申懇,輒蒙朝家之許施。今似當依此移施恩典是白乎矣,國舅事體自別,今亦不可引此爲例是乎旀,平川君申琓陳疏時,卽令依施者,出於特恩是白置,事係常格之外,臣曹有難擅便,徽裁,何如?達依回達施行。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣·咳嗽有加及熏熱,膈間不淸利亦甚,溺道不平之候,復何如?呼吸不平之候,其有減歇之勢,而小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候一樣。困惱特甚之候,終日無減,呼吸不平之候,亦無加減,中氣虛憊之候,猶未快減矣。
假注書李著有頉,代尹光天落點。
禁府,李箕明拿囚。啓。
傳曰,西原府夫人家,往來看病書啓。
藥房口傳啓曰,昏後諸症候加減,復何如?伏聞醫官所傳之言,則咳嗽比昨有加云。牛黃今日亦爲調進,似宜矣。夕水剌尙不進御云。若終不得進御,則他粥飮强爲進御伏望。惶恐敢啓。傳曰,卽今諸症候一樣,而夕水剌,纔已少進矣。
傳曰,史官二員待命,騎馬六匹立之,監試覆試一二所內摘奸。
申時,王世子坐景賢堂,諸承旨持公事入對。左承旨丁道復,左副承旨韓世良,文學鄭錫五,假注書申,記事官申昉。丁道復進讀掌隷院決算等公事,不得爲之事。達下。
讀吏曹申目,尹一敎亡妻歸葬,依例給暇事。達下。
讀忠淸監司權狀達,罪人漢佑陰城縣到配事。達下。
讀忠淸監司權狀達,泰安等六郡帖價米蕩減事。達下。
讀忠淸監司狀達,沔川防牌船致敗軍人等渰死事。達下。
讀兵曹參議趙榮福上書。原書在上答曰,覽書具悉。爾其依書辭往省焉。
韓世良進讀吏曹申目,左通禮韓在垕亡妻歸葬事。達下。
讀禮曹申目,慶尙監司狀達,據仁同府印信改鑄事。達下。
讀憊邊司申目,平安監司狀聞,據使行時竝站邑出待事。待新監。二行缺
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣·咳嗽有加,熏熱,膈間不淸利亦甚及喉乾,溺道不平之候,其有所減,而血溺不復放下乎,眼視昏暗特甚之候,亦何如?小便短澁,中氣虛憊之候,比昨益減,而呼吸不平之候,亦有減歇之勢乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而喉乾朝來止歇,寢睡不寧,溺道不平,別無加減,血溺不復放下,熏熱,呼吸不平之候少減,咳嗽減歇,眼視昏暗特甚之候無減,而小便短澁,中氣虛憊之候,猶未快減矣,勿爲入診。
副校理趙觀彬,牌不進罷職傳旨,傳曰,只推勿罷。
假注書尹光益有頉,代崔落點。
政院達曰,卽者吏曹郞廳來言,宣陵慰安祭祭官,今當差出,而判書李觀命方入試所,參判金興慶在外,參議金在魯未肅拜,郞廳未差,祭官不得差出云。差祭與開政有異,雖未肅拜,亦可擬差,而謂無可據之前例,終不擧行。典祀官必於今日內,進詣陵所,然後可以及期熟設。事甚緊急,何以爲之?敢稟。令曰,參議金在魯牌招察任。
吏曹參議金在魯,牌不進罷職傳旨,傳曰,只推勿罷。
政院啓曰,吏曹參議金在魯,旣有只推之命。典祀官差送,一時爲急,更爲牌招,使之急速擧行,何如?令曰。依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加及膈間不淸利亦甚,溺道不平之候,復何如?熏熱,呼吸不平之候,益有所減,而小便短澁,中氣虛憊及咳嗽之候,比夜快減乎?臣等不勝憂煎,惶恐敢啓。傳曰,諸症候一樣,而熏熱,呼吸不平之候,小減後一樣,小便短澁,中氣虛憊及咳嗽之候,猶未快減矣。
吏曹參議金在魯,再牌不進罷職傳旨,傳曰,只推勿罷。
政院達曰,吏曹參議金在魯再牌不進,又有只推之命矣。欲請更牌,則一日三牌,有違常規,欲待明日,則祭官差出,萬分緊急,何以爲之。敢稟。令曰,祭官差出緊急,更爲牌招。
謝恩,吏曹參議金在魯。
藥房口傳啓曰,伏聞入侍醫官所傳之言,則晩後困惱有加云。昏後諸症候加減,復何如?夕水剌僅進一匙,他粥飮强進伏望。惶恐敢啓。傳曰,諸症一樣,而人蔘粟米飮將欲進御矣。蔘苓茶二三貼,盡爲進御,而口淡特甚,水剌厭進,少無差勝之勢,今無他藥進御之路。人蔘所入之藥,連爲進御,而姑無其害,予意則蔘苓茶四貼加進,限十貼進御則似好,而十貼人蔘,不過三兩六錢,似不太過矣。明日與諸醫議定,宜矣。
副校理趙觀彬,再牌不進罷職傳旨,傳曰,只推勿罷。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,中氣虛憊,呼吸不平,咳嗽之候,比昨快減乎?臣等伏承昨夜傳敎,與諸醫反覆商議,則皆以爲蔘料,雖無顯效,咳嗽向歇,亦無可慮,扶接脾胃,不可捨此,蔘苓茶依聖敎加進四貼,以觀症勢爲宜云。此藥連煎以入,而今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而喉乾朝來止歇,熏熱無加,寢睡不寧,溺道不平,別無加減,血溺不復放下,眼視昏暗特甚之候無減,呼吸不平,中氣虛憊,小便短澁及咳嗽之候,猶未快減矣,勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,今日夕水剌全未進御,他食物進御伏望。惶恐敢啓。傳曰,人蔘粟米飮將欲進御矣。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,中氣虛憊,呼吸不平及咳嗽之候,比昨快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而喉乾朝來止歇,熏熱無加,寢睡不寧,而溺道不平,別無加減,血溺不復放下,眼視昏暗特甚之候無減,呼吸不平,小便短澁,中氣虛憊及咳嗽之候,猶未快減矣。勿爲入診。
政院達曰,憲府大司憲李喜朝,掌令魚有鳳,持平李滿俱在外,執義朴聖輅,掌令南世珍,竝呈辭,持平洪龍祚未肅拜,陳書到院,無一員行公之員。監察茶時已過三日,守令亦有未署經者,除在外,陳書到院外,呈告人員,竝卽牌招,何如?令曰,依。
院前達,請還收權卨發配之命,嚴鞫得情,快正王法事。請還收罪人河減死定配之命,更加嚴刑得情,依律處斷事。請亟寢尹宣擧書院勿毁之令,依前回達施行事。請穩城府使朴昌悌改差事。新達,驛馬之濫騎加把,自有定律,苟或有犯,則不可低昂其法也,決矣。頃者慶尙新舊兵使李漢珪·李奎成等,行到竹山地,濫把驛馬,不啻狼藉,至於漢珪,則棍打驛卒,終至殞斃,其縱恣不法之罪,可勝痛哉?本道初以濫把事,馳聞於朝家,則爲刑官者,惟當請移禁府,依律處置,而乃反不顧法例,直請問備,此豈嚴邦憲重驛路之道乎?奎成則又以他道濫騎,見囚禁府,而漢珪則所犯益重,而尙今置諸閫任。朝家用法,不宜若是其斑駁,請慶尙右兵使李漢珪拿問定罪,刑曹當駿堂上從重推考。答曰,不從。朴昌悌事及末端事,依達。
府前達,請亟寢尹宣擧書院勿毁之命,依前回達施行,仍令本道盡毁其板本事。請司成趙彦臣罷職事。請昆陽郡守許夔罷職事。請黃海水使朴昌潤罷職事。新達,監察署經之法,自本廳先爲出署,然後送于臺廳,例也,而簡通書送之際,初旣落漏,後乃送言添書。其不加詳愼,致有落書之失,不可無警責之道,請當該監察從重推考。答曰,不從。朴昌潤先罷後推,許夔事及末端事,依達。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及熏熱,溺道不平之候,復何如?呼吸不平,中氣虛憊,小便短澁,咳嗽之候,比昨快減乎?臣等不勝憂煎,惶恐敢啓。傳曰,晩後諸症候一樣,而呼吸不平,中氣虛憊,小便短澁及咳嗽之候,猶未快減矣。
今日諸承旨持公事入對時,輔德·司書有闕之代,後日政以在京無故人差出,仍卽牌招察任事及入對時刻,以午鼓後,詣侍閤外事,下令。
答吏曹參議金在魯書曰,覽書具悉。爾其勿辭察職。
答持平洪龍祚書曰,覽書具悉。上款所陳,大意固好,下款兩件事,可不留心?爾其勿辭察職。
右副承旨韓重熙辭職上書。入達。遞差。
藥房口傳啓曰,伏聞入侍醫官所傳之言,則晩後困惱·呻吟有加云,俄間諸症候加減,何如?今日夕水剌,又不得進御云,他食物强進伏望。惶恐敢啓。傳曰,諸症候及困惱·呻吟有加之候一樣,而人蔘粟米飮,將欲進御矣。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰知道。,嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,呼吸不平,中氣虛憊及咳嗽之候,比昨快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而喉乾朝來止歇,熏熱比夜有減,寢睡不寧,溺道不平,別無加減,血溺不復放下,眼視昏暗特甚之候無減,呼吸不平,小便短澁,中氣虛憊及咳嗽之候,猶未快減矣。勿爲入診。
府前達,請亟寢尹宣擧書院勿毁之令,仍令本道盡毁其板本事。請司成趙彦臣罷職事。入達。答曰,亟停勿煩。
院前達,請還收罪人權卨發配之命,仍令王府嚴鞫得情,快正王法事。請還收罪人河減死定配之命,嚴刑得情,依律處斷事。請寢尹宣擧書院勿毁之令,依前回達施行事。新達,凡各司回啓之有定限,自是祖宗朝成規也。雖以政院刑房便覽中所載者觀之,上言回啓,無過三日,其他京外覆啓,政院隨加檢飭,毋或淹滯,故當時下情,率皆上達,庶績得以咸熙,而近來國綱波頹,舊制日弛,百僚恬憘,往而益甚,簿書期會,亦多稽遲,識者之寒心久矣。擊錚上言,所以通情,實開冤鬱也。其中固多猥濫,亦豈無切急哀痛者,而一切束之高閣,久而不論,此豈國家敎民自訟之意哉?至於外方,政弊民瘼査報申聞之類,亦皆憖置延拖,無所可否,甚非所以棕核振勵之道。自今以後,無論京外大小事件,凡係覆達處置者,舊則從其先後,新則定其期日,一依祖宗舊規,劃卽論聞之意,請令政院知委檢飭,俾無如前玩愒之弊。答曰,不從。末端事,依達。
政院啓曰,吏曹郞廳來言,今日爲政事命下,判書李觀命,以試官,時未出榜,參判金興慶在外,參議金在魯病不來,不得開政云。參議金在魯,卽爲牌招開政,何如?傳曰,允。
監試覆試,出榜詣闕。
傳曰,前副校理鄭纘先,副修撰趙尙絅竝敍用。
左副承旨韓世良,辭職上書。入達。答曰,覽書具悉。爾其勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及熏熱,溺道不平之候,復何如?小便短澁,中氣虛憊,呼吸不平及咳嗽之候,比夜快減乎?臣等不勝憂煎,惶恐敢啓。傳曰,諸症候一樣,而困惱特甚有加之候亦一樣,口淡特甚,自朝益甚,中氣虛憊之候,亦有加,呼吸不平,小便短澁,咳嗽之候,猶未快減矣。
政院達曰,受由下鄕,不得辭狀,曾有丙辰定式,而近年以來,未能一遵舊規。卽者吏曹參判金興慶辭職上書,忠淸監司權狀達上送矣。興慶前以大司諫,受由下去,移拜吏曹參判後,陳書承答,今又上書,有違定式。此書還爲下送,而今後則受由下鄕人員,辭狀與上書,以縣道上送者,自政院直爲還送事,一依定式施行,何如?令曰,依。
藥房口傳啓曰,昏後諸症候加減,何如?口淡·困惱,中氣虛憊有加之候,其有差勝之勢乎?今日夕水剌,亦無異全廢,他食物强進伏望。惶恐敢啓。傳曰,卽今諸症候亦一樣,而人蔘粟米飮,將欲進御矣。以上朝報
吏批,以尹鳳朝爲同副承旨,朴纘新爲長湍府使,許鼎爲穩城府使,崔日陞爲昆陽郡守,韓在垕爲碧潼縣監,沈廷輔爲原州牧使,宋成明爲輔德,李鳳年爲司書,趙尙絅爲修撰,宋鎭明爲副修撰。
兵批,副護軍朴昌悌,副司直韓重熙,副司正崔。
江原監司兪崇下直。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,呼吸不平及咳嗽之候,比昨快減,而中氣虛憊有加之候,亦有差減之勢乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱無加,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而小便短澁,呼吸不平之候,猶未快減,咳嗽今已差愈,中氣虛憊有加之候,姑無所減矣,勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及溺道不平之候,復何如?中氣虛憊有加之候,其有差減之勢,而小便短澁,呼吸不平之候,比夜快減乎?臣等不勝憂煎,惶恐敢啓。傳曰,諸症候及中氣虛憊之候,晩後一樣,而小便昨今復有短澁之氣,呼吸不平之候,猶未快減矣。
副校理金相玉·趙觀彬,修撰趙尙絅·宋眞明,牌不進,依承傳罷職。
藥房口傳啓曰,昏後諸症候加減,何如?中氣虛憊有加之候,其有差減之勢乎?今日夕水剌,又無異全廢,他食物强進伏望。惶恐敢啓。傳曰,諸症候及中氣虛憊有加之候,卽今亦一樣,而人參粟米飮,將欲進御矣。
觀象監,未時太白,見於巳地。夜自一更至四更電光。五更流星出昂星下,入坤方天際,狀如拳,尾長三四尺許,色赤,光照地,電光,啓。以上朝報
正言金民澤所啓,凡各司回啓之有定限,自是祖宗朝成規也。上言回啓,無過三日,其他京外覆奏,政院隨加檢飭,毋或淹滯。自今以後,一依祖宗朝舊規,劃卽論聞之意,請令政院知委檢飭,俾無如前玩愒之地,何如?令曰,依達。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,夜涼憀慄,伏未審聖候,寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,中氣虛憊有加之候,已有差減之勢,而呼吸不平之候,比昨快減乎?蔘苓茶四貼,又盡於昨日,而水剌厭進之候,少無所減,臣等區區煎灼之忱,何可盡達?今日與諸醫入診,詳察症候,議定繼進當否宜當。敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱無加,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而小便短澁,中氣虛憊有加之候,姑無所減,呼吸不平之候,猶未快減矣。
今日藥房入診時,蔘苓茶五貼加進事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
藥房入診時,九月內王世子文廟展謁,春塘臺文武試才事,榻前下敎。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,中氣虛憊有加之候,其有差減之勢,而呼吸不平之候,比昨快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱無加,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而小便短澁,與昨無異,中氣虛憊有加之候少減,呼吸不平之候,猶未快減矣。勿爲入診。
持平李滿上書。大槪,臣力疾赴召,來伏私次,而病勢轉劇,委頓叫苦,人鬼未分。以此病狀,末由入謝恩命,乞蒙恩遞,使職事毋曠,賤分獲安。兼附草草數語,以備裁察事。入達。答曰,覽書具悉。有懷書陳,余甚嘉尙,可不留心?爾其勿辭察職。
刑曹判書權辭職上書。入達。答曰,覽書具悉。卿其勿辭,從速行公。
平安監司書目,永柔縣令沈尙燦,冒犯乘轎,首實呈狀,罷黜事。
京畿監司書目,金浦郡守趙泰耉,厚陵告由祭典祀官,病重還官,不得擧行,事體所在,不得已罷黜事。啓。傳曰,只推勿罷。又書目,廣州呈,以判尹鄭澔辭職上書上送事。達。答曰,覽書具悉。卿其勿辭,上來察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及熏熱,溺道不平之候,復何如?小便短澁之候,其有差減之勢乎?中氣虛憊有加之候,益有所減,而呼吸不平之候,比夜快減乎?臣等不勝憂煎,惶恐敢啓。傳曰,諸症候一樣,而困惱特甚之候有加,小便短澁無減,中氣虛憊,呼吸不平之候,猶未快減,足指端復有寒氣,姑無減歇矣。
藥房口傳啓曰,伏聞入侍醫官所傳之言,則自午後,上候手部·足部指端,俱有寒氣,且有微縮不舒之候,困惱·口淡復有加云,臣等一倍驚慮,何可盡達?人蔘粟米飮方已溫進云,俄間諸症候加減,復何如?夕水剌終不得進御,則人蔘粟米飮,今當更爲煎入,强進伏望,惶恐敢啓。傳曰,寒氣少減,而猶未快祛,困惱,口淡特甚有加之候一樣,而人蔘粟米飮,將欲更進矣。
觀象監,夜自一更至五更電光,啓。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,霜風日高,伏未審夜來,聖候寢睡,若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁有加,中氣虛憊,呼吸不平之候,比昨有減,而手·足部指端寒氣少減及微縮不舒之候,今已快減乎?昨日夕水剌,終未得進御,臣等一倍煎灼之忱,何可盡達?今日與諸醫入診,詳察症候宜當。敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱無加,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而小便短澁,姑無所減,中氣虛憊,呼吸不平之候,猶未快減,手·足部指端寒氣及微縮不舒之候,夜深後始得鎭定矣,勿爲入診。
政院達曰,司憲府大司憲李喜朝,掌令魚有鳳在外,執義朴聖輅,掌令南世珍呈辭,持平李滿·洪龍祚未肅拜,無一行公之員,監察茶時,已至多日,事甚未安。除在外外,呈告未肅拜人員,竝卽牌招察任,何如?令曰,依。又達曰,刑曹判書權,久不行公,詞訟積滯,委屬可慮。卽爲牌招察任,何如?令曰,依。正言申晳三度呈辭。入達。遞差。
禁府申目,前府使邊震英,竹山府使李益馝,金郊察訪金弘憲等元情云云,竝只泛稱遲晩,刑推得情,何如?達除刑推議處。又申目粘連,黃海道定配罪人放未放申本云云,本府所管定配罪人稟秩中,張聖維罪名甚重,不可輕議,仍配爲白乎旀,他餘罪人等段,令該衙門稟處,何如?達依準。又申目粘連,平安道留獄罪人及放不放申本云云,本府所管定配罪人未放秩乙良,依申聞施行爲白乎旀,他餘罪人段,令各衙門稟處爲白乎矣,前後赦文竝錄以啓,雖有前例是白乎乃,彼中赦令,不爲區別,混同申聞,其在事體,殊涉未安,當該監司推考,何如?達依準。
禁府,金秀五康津縣邊遠充軍,達。
吏曹啓曰,臺諫有闕,政事,取稟。傳曰,明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及熏熱,溺道不平之候,復何如?小便短澁有加之候,其有差減之勢乎?中氣虛憊,呼吸不平之候,比夜快減,而手·足部指端寒氣及微縮不舒之候,更不發作乎?臣等不勝憂煎,惶恐敢啓。傳曰,諸症候及小便短澁有加之候一樣,而熏熱無加,中氣虛憊,呼吸不平之候,猶未快減,手·足部指端寒氣往來,而微縮不舒之候,止歇後一樣矣。
禁府申目粘連,慶尙監司狀本云云,放未放乙良,依申聞施行爲白乎旀,稟秩中尹梅段,罪名甚重,流配八年,屢經大霈,特爲放送,恐不害爲曠蕩之道,徽裁,他餘罪人等段,令該衙門稟處,何如?達依準。尹梅乙良,放送。
藥房口傳啓曰,入侍醫官來言,五錢重蔘茶進御之意,定奪於榻前云,故蔘茶今方煎入,而今日夕水剌,又尙未得進御,蔘茶雖煎入,他食物强進伏望。惶恐敢啓。傳曰,夕水剌纔已進少許矣。
觀象監,太白見於巳地,啓。以上朝報
藥房提調閔鎭遠入診時,以濟州鑄錢事陳達,則有令廟堂稟處之命矣。所入物力,須自朝家顧助,可以成就其事,而凡事固在於得人,監造之人,尤不可不另擇。令賑廳議于廟堂,各別擇定,作爲節目達下,以爲入送鑄錢之地宜當,以此分付該廳,何如?答曰,允。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁有加,中氣虛憊,呼吸不平之候,比昨差減,而手·足部指端寒氣及微縮不舒之候,更不往來乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱無加,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而小便短澁,亦無所減,中氣虛憊,呼吸不平,猶未快減,手·足部指端寒氣及微縮不舒之候,姑不往來,晩後可知加減矣,勿爲入診。
昨日諸承旨持公事入對時,掌令南世珍所達,請亟寢尹宣擧書院勿毁之令,依前回達施行,仍令本道盡毁其板本事。令曰,勿煩。又所達,請司成趙彦臣罷職事。令曰,勿煩。又所達,關西各驛,曾在壬辰年,創爲新法,加立馬匹,而不增位田,罷其復戶,而改以收米,自是厥後,驛路凋殘,無以成樣,前後奉命之臣,多陳其弊,昨年臺臣,亦以此論達,而本道尙不擧行,殊非國家所以軫恤馬政之意也。驛卒輩前後來訴,連續不絶,苟非有至冤難堪者,則必不至此。請關西兩驛所創新法,亟令本道,劃卽變通,何如?答曰,第三件事,令廟堂稟處。
持平洪龍祚所達,臣疾病沈痼,久未供職,辭單見阻,一味惶蹙。昨伏見持平李滿書本,以臣向日書末所陳,盛加非斥,語意深緊。臣於此,誠不勝瞿然,繼之以訝惑也。臣未知臺臣所謂是者誰歟,非者誰歟,而臣本意蓋以爲國是旣定,朝著粗安,在廷諸臣,相與同心協力,以做國事,尙恐有外邪之侵,異論之作,而乃反自相猜疑,轉輾乖激,務勝之言,層激之論,迭發而互起,不自覺其傷元氣而壞國脈,臣書所謂裁抑其偏重而過者,正謂此等說也。在昔先正臣文成公李珥,深憂士類分黨之漸,乃以調停爲主。其時所爭,亦豈無一二是非些少曲直,而不得不一例裁抑,遂爲兩是非之論者,亦可見仁人君子憂時慮世之微意,而未聞以此,見非公議,則今日朝論之潰裂,不至若先正之時,而遽加扶抑,使不得保合者,臣誠愚迷,未見其可也。臣以幺麽一新進,處地樹立,何等微弱,而若其區區血忱,竊有自附於先正者,乃敢不量時勢,妄有論列。早晩顚沛,固已料之,而臣寧受今日苟且之斥,誠不忍躬自推助,爲當日先正之罪人也。且其書中,欲言呑吐等說,臣雖左右思量,終莫曉其指意之所在也。臣之書語,亶出憂慨,元無適莫含蓄底意,則以平心者觀之,豈有疑晦之端,而其所譏詆,至於如此,豈臣書所云疑阻二字,觸處爲祟,人無公心目而然耶?嚴召之下,不敢坐違,謹此力疾來詣,祗肅恩命,而旣被其無限詆斥,則決不可一刻苟冒於臺次,請令遞斥臣職。令曰,勿辭,退待物論。
政院達曰,卽者吏曹郞廳來言,今日爲政事命下,而判書李觀命式暇,參判金興慶在外,參議金在魯病不來,不得開政云。判書·參議,竝卽牌招開政,何如?傳曰,允。又達曰,持平洪龍祚昨日引避退待,而大司憲李喜朝,掌令魚有鳳在外,執義朴聖輅,掌令南世珍,持平李滿呈辭,不得處置,今日賓廳次對,亦無推移入參之員。除在外外,呈告人員,竝卽牌招,使之察任,何如?令曰,依。
令曰,大臣·備局堂上引接。
藥房口傳啓曰,昨日則蔘苓茶·獨蔘茶·粟米飮,竝爲煎入矣。諸醫皆以爲,三藥竝進,似涉太過,獨蔘茶煎入之日,則粟米飮姑停爲宜云。今日粟米飮,不爲煎入之意,敢啓。傳曰,依啓。
傳曰,前校理趙觀彬·金相玉,修撰趙尙絅·宋眞明竝敍用。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,復何如?小便短澁有加之候,其有差減之勢,而中氣虛憊,呼吸不平之候,比夜快減,手·足部指端寒氣及微縮不舒之候,不復往來乎?臣等不勝憂煎,惶恐敢啓。傳曰,諸症候及小便短澁有加之候一樣,口淡·困惱特甚有加,呼吸不平亦有加,手·足部指端寒氣及微縮不舒之候,自午後更爲往來矣。
吏曹啓曰,守令多闕,政事,取稟。傳曰,再明日爲之。
藥房口傳啓曰,昏後諸症候加減,復何如?困惱·口淡特甚及呼吸不平有加之候,俄間或有差減之勢,而手·足部指端寒氣及微縮不舒之候,減歇後更不往來乎?夕水剌尙未進御,若終不得進御,則他食物强進伏望。惶恐敢啓。傳曰,困惱·口淡特甚,呼吸不平有加之候一樣,手·足部指端寒氣及微縮不舒之候,止歇後亦一樣,而粥飮,將欲進御矣。以上朝報
吏批,以金相玉爲正言,趙觀彬爲校理,洪錫輔爲刑曹參議,趙鎭禧爲司書,宋相維爲永柔縣令。
大臣·備局堂上引接入對時,領議政金昌集所達,此乃前持平洪禹傳時弊上書,而書中所論,良役變通及量田停止事也。令曰,諸臣皆獻議。知事李弘述,刑曹判書權曰,量田之不行,久矣。今者旣始,而又爲中止,則其在國體,似不當然矣。令曰,仍爲之。
領議政金昌集曰,臺臣所謂良役原弊,亶由於逋逃有藪,躱匿多門者,誠如其言。別爲申飭各道軍官·匠人·院生·校生等,禁令後冒入者,覈出罷定,何如?令曰,依爲之。
領議政金昌集所達,此乃江華留守沈宅賢狀達也。以爲本府,以老人加資事,朝官實職年七十及士庶人年八十以上者。憑考戶籍,則老人等多有增其年歲,或有已受加資者,論其本情,雖涉可惡,而今此七八十以上之人,未免杖配之律,則初因恩典,反罹罪網,豈不有乖於仁政乎?只此類,非但江都一府爲然,諸道必多如此,一倂勿論,何如?令曰,勿論,可也。
兵批,黃海水使柳貞章,北兵虞候鄭揀,全州營將尹弼周,知中樞兪命弘·金萬增,全羅右水使金翊相,慶尙右兵使李順坤,副摠管靈原君櫶,南兵使元徽,兼司僕將申憲周,五衛將黃鑌,宣傳官趙世望,同知鄭齊斗,衛率尹東魯,北評事趙㝡壽,都摠都事愼汝儉,副護軍李溭·申悜·李基漢·李森·李汝澤·韓斗綱,副司果申晳,副護軍李相頊,司果韓重熙,司正崔。郞廳李觀燮書。郞廳張澍校正。
上在慶德宮。停朝參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺·困惱,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,呼吸不平有加,中氣虛憊之候,亦有差減之勢,而手·足部指端寒氣及微縮不舒之候,更不往來乎?近日寒氣,往來無常,昨日微有熱候,此時進藥,尤不可不慮。今日臣等,與諸醫入診,詳察症候,蔘茶停否及他藥繼進當否,議定宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱減歇,喉乾朝來止歇,寢睡不寧,溺道不平之候,別無加減,血溺不復放下,眼視昏暗特甚之候無減,而小便短澁,與昨無異,呼吸不平有加之候少減,中氣虛憊之候,猶未快減,手·足部指端寒氣及微縮不舒之候,姑不往來矣。困惱方甚,勿爲入診,而與諸醫議定宜矣。
禮曹啓曰,去月二十六日藥房入診時,文武試才,設行於九月內,王世子文廟展謁後,仍爲代行於春塘臺事下敎,而又仍藥院陳達,有臨時觀勢爲之之敎矣。王世子文廟展謁,春塘臺試才吉日,預爲推擇,然後武科初試日期,亦當推移分排,王世子展謁,試才吉日,爲先推擇以入,以竢臨時處分,何如?傳曰,允。又達曰,因本曹啓稟,文廟展謁,春塘臺試才吉日,爲先推擇以入事,允下矣。謁聖試才吉日,令日官推擇,則九月二十五日二十八日爲吉云。而二十五日則上番鄕軍追後初試,勢未及周旋,二十八日則增廣文武科殿試相値,二十九日三十日,皆有拘忌,十月初一日爲吉云,以此日定行乎?敢稟。令曰,二十五日以前無吉日耶?
禁府申目粘連,全羅監司狀本云云,罪人放未放秩,竝依申聞施行爲白乎旀,稟秩中李世德段,當初所坐,係關斯文,有難輕議是白乎矣,累經大霈,不可無參酌之道,中道量移爲白乎旀,他餘罪人等段,令該衙門稟處,何如?達依準。
府前達,請亟寢尹宣擧書院勿毁之令,仍令本道盡毁其板本事。請司成趙彦臣罷職事。請關西兩驛新法,亟令本道劃卽變通,俾無呼怨之弊事。新達,竝引嫌而退。書避所論,殊欠別白,揆以臺體,勢難仍在。隨事論列,意在規警,僚臺避辭,何必爲嫌?請持平李滿出仕,洪龍祚遞差。答曰,不從。第三件事,令廟堂稟處,處置事,依達。
藥房再啓曰,伏承問安批答,勿爲入診,與諸醫議定事,命下矣。臣等與李時聖·權聖徵等諸御醫,反復商議則皆以爲,獨蔘茶,本非久進之藥,今姑停止,人蔘粟米飮,依前煎入,蔘苓茶五貼,當盡於今日,明日入診後,議定繼進之藥宜當云。明日臣等,與諸醫入診,詳細稟定後,更爲議進,恐爲得宜。惶恐敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及溺道不平之候,復何如?呼吸不平有加之候,其有所減,而小便短澁之候,益有減歇之勢乎?熏熱,中氣虛憊之候,比夜快減,而手·足部指端寒氣及微縮不舒之候,更不往來乎?臣等不勝憂煎,惶恐敢啓。傳曰,諸症候及小便短澁有加之候一樣,呼吸不平,中氣虛憊之候,猶未快減,手·足部指端寒氣及微縮不舒之候,午後往來,卽今則止歇矣。
禮曹達曰,令下矣。謁聖試才吉日,更令日官推擇,則九月十六日十九日二十四日俱吉云,以何日定行乎?敢稟。令曰,十九日定行。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,呼吸不平,中氣虛憊之候,亦有差減之勢,而手·足部指端寒氣及微縮不舒之候,更不往來乎?今日臣等,依昨日定奪,與諸醫入診,詳察症候,議定繼進之藥宜當,不勝終宵憂煎,敢此問安。答曰,知道。口淡·困惱·脚痺,腹部飽滿特甚有加,膈間不淸利亦甚之候一樣,眩氣猝然特甚,今始鎭定,而熏熱有加,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,小便短澁之候減歇,中氣虛憊,呼吸不平之候,猶未快減,手·足部指端寒氣及微縮不舒之候,姑不往來矣。
傳曰,卽今眩氣特甚,政事明日爲之。
傳曰,史官二員待命,騎馬六匹立之,津船等處內摘奸。
兵曹達曰,謁聖吉日,旣以今月十九日,達下矣。武擧子則自前例有初試,故令日官推擇,則今月初六日爲吉云,以此日擧行,而依定式分兩所,各取五十人之意,敢達。令曰,知道。
今日藥房入診時,領議政金昌集,右議政李健命,同爲入侍。入侍時,王世子文廟謁聖,退行於十月初一日,仍爲試士觀武才於春塘臺事及進宴,以今月內擇日擧行事及蔘苓茶五貼加進事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
兵曹達曰,謁聖武科初試,今初六日設行事,纔已達下,而錄名收捧日字甚急,事多苟簡矣。展謁今已退行於十月初一日,武科初試亦宜差退,更令日官推擇,則今月十六日爲吉云,以此日擧行,何如?令曰,依。
藥房口傳啓曰,今日入診時刻頗久,酬酢且繁,昏後諸症候加減,何如?伏聞差備醫官所傳之言,則口淡·困惱·熏熱·眩氣一樣云,俄間或有差勝之勢乎?夕水剌尙未進御,若終難進御,則他食物强進伏望,惶恐敢啓。傳曰,諸症候纔已下敎於醫官,其間一樣,而水剌亦已進小許矣。
觀象監,未時,太白見於巳地,啓。
藥房入診時,領議政金昌集,右議政李健命,同爲入侍。入侍時,副提調金演所啓,王世子文廟展謁後試士事,旣已判下擇日,而取考前規,則文臣儒生,輪回爲之矣。今番是文臣次第,而試士事旣已判下,宜有所稟旨擧行,故敢達。上曰,自前觀武才時,一番則文臣對擧,一番則儒生對擧。庚寅年觀武才,則試儒生,乃金在魯等榜也,今番則當爲文臣次第矣。都提調李頤命曰,文臣儒生,本是輪試之規,而亦有連試儒生之時矣。上曰,其規不一,而本規則參錯輪回,今番閱武,乃庚寅後初設,則文臣試取,宜矣。頤命曰,王世子謁聖之後,全無試士之擧,則多士輩想必落莫,故當初以依節製例試取事,收議判下矣。頃日觀武才下敎時,小臣又以儒生試取之意陳達者,蓋爲此也。今若以文臣對擧,則有違於前日稟定之本意矣。提調閔鎭遠曰,謁聖後無試士之擧,則其在事體,未知何如?上曰,然矣。自前或有連試儒生之事,其規不一,而旣行文廟展謁,則與只設春塘臺,有異矣。領議政金昌集曰,然則何以爲定耶?上曰,以儒生試取,分付,可也。演曰,昨年則以節製例定奪,而頃日都提調,又以合文武設場之意稟達,則事體與節製有異,似當更爲定奪矣。上曰,此事何如?昌集曰,王世子謁聖後,不可全無試士之擧,而與親臨有間,故以節製例直赴之意,稟定矣,今則旣行謁聖,合試文武,則事體與節製有異矣。演曰,此非王世子自爲之事,自大朝遣而行之,事體亦當有別矣。右議政李健命曰,王世子旣已代行,而竝試文武,則似不可只用一人矣。上曰,豈有取一人之科耶?健命曰,事體當與前日所定謁聖後終日試士者,有異,固當設科,而至於唱榜,則或於其明日,就時御所爲之似好矣。上曰,都提調之意,何如?頤命曰,小臣前旣以不可如大朝親臨時,不可其日唱榜之意,陳白矣。今若備甲乙丙,則可成科樣,然而唱榜,則待鄕軍上來畢試後爲之,可也。健命曰,以前定十月初一日爲之,則其間鄕軍足爲初試,而竝參於觀武才矣。上曰,初一日前當爲畢到,則等待爲之,可也。頤命曰,其時日氣,若至寒沍,則或恐馬路凍滑,武士以是爲慮云矣。上曰,近來連歲冬煖,十月初一日,必不至馬路之凍滑矣。頤命曰,王世子謁聖後試士,當於觀武才初日爲之耶?終日爲之耶?上曰,自前不爲設行於初日,而每於終日爲之矣。頤命曰,丙寅年謁聖時,以儒生等蹂死之變,退三日試士,而設行於春塘臺矣。上曰,其時儒生蹂踐多死,故退三日爲之矣。演曰,然則謁聖,亦以初一日退定耶?健命曰,試士不得爲之於觀武才初日,則殊無文武合設之本意矣。上曰,謁聖試士,竝於初一日爲之,可也。春塘臺文武,每於卽日唱榜,則不可不待各技直赴之盡出而爲之,故試士之擧,必在於終日,今番不爲卽日唱榜,而必待武士畢試後唱榜,則更無拘礙之端,文武竝於謁聖之日合設,可也。且武試初日,乃柳葉箭,則試士之際,別無紛踏傷人之慮,初日合設便好,依禮曹初巡草記,以十月初一日爲之之意分付,可也。鎭遠曰,然則放榜,別爲擇日耶?上曰,試士後待武士之畢試,仍就崇政殿放榜,可也。
藥房入診時,領議政金昌集,右議政李健命,同爲入侍時,領議政金昌集所啓,今年邦慶,三百年所無之慶,進宴一節,累度陳請,終靳允從,只令待秋稟行者,蓋聖意似在於欲觀年事之豐歉也。今則秋事旣成,宜卽稟定,而聖患近來有加,請對極爲惶恐,仍循至今矣,時序漸晩,擧行無日,臣等不勝悶鬱之至,敢與僚相入來矣。蓋大小群情,値此無前大慶,皆以爲不可不進宴,而王世子誠孝,他無可伸之道,且今年年事,初有豐登之望,雖因非時風雨,不如初頭所期,而亦不至失稔,則誠宜及時擧行,故欲爲定奪,敢此仰達矣。右議政李健命曰,今年入耆社,實是三百年再有之慶,旣自朝家,頒赦設科,又令錫宴,凡係慰悅人心之事,無不用其極,而臣僚抃悅之誠,則無以表見,惟在於進宴一節,故諸大臣陳請,欲於夏間爲之矣。因待秋之敎,不敢力請,而近來聖候有加,廚院移直,故尙今遲回,而今則九月已屆,節候漸晩,在外朝紳士庶,莫不抑鬱,若又趑趄,則將無擧行之時,故敢此仰達矣。都提調李頤命曰,小臣曾亦以宜許之意,縷縷陳白,今無可更達,而聖候至今彌留,故漸漸差池,今始仰請,前頭聖候,豈有小間之日乎?若如錫宴時,則可以爲之,大臣爲此入來,縷縷陳達,特許擧行,恐爲得宜矣。上曰,大臣陳請之意,予豈不知,而年事旣未豐登,予病又如此,勢難行矣。頤命曰,今此聖候,旣非朝夕所可復常,如錫宴時,則可以爲之,年事則非極凶也,何難設行乎?昌集曰,年事雖有間間被災處,而不至極凶矣。聖候如此,陳請非時,而前頭必不無差勝之時,若預爲定日,則臨時可以變通,雖或差退數日,亦無妨矣。健命曰,如許盛事,尙今闕禮,不但外議鬱抑,王世子誠孝,無處可伸,群下之情,皆以爲若不得請,則不敢止矣。頤命曰,自上若無端宴樂,則臣等雖無狀,旣忝輔弼之地,當諫而止之矣。何敢仰請乎?此則無前之慶,聖候諸節,雖難預度,而一番進宴,似不當已矣。此非自上樂爲之擧,乃爲伸群下之情也,尤無所妨矣。上曰,雖欲爲之,冬節不遠,似無可爲之日,物力不貲,亦難猝辦矣。提調閔鎭遠曰,此月內從簡設行,則何難爲之乎?健命曰,外議亦以爲此月內設行,則必不至日寒難行矣。昌集曰,戶曹亦知其一番擧行,故已有措置者,且與宴諸臣,比前從簡,其他凡百,亦爲減省,則何難爲之乎?鎭遠曰,觀武才下敎之後,臣多見儒生武夫輩,則皆以爲聖候添加之中,軫念慰悅之意,溢於綸綍,有足以感人心者,而自下進宴,則尙不得行,豈不抑鬱云,而或有感泣者。此等人情,何不下念耶?法殿臨御,雖難爲之,直就此堂,鋪設浮階,則亦無勞動之慮矣。若賜勉從,則朝野之喁望,王世子誠孝,可以小伸,故敢達矣。副提調金演曰,今此邦慶,實是三百年所再有也,若終不允進宴之請,則其爲抑鬱甚矣。大臣當以準請爲期,特賜允從,宜矣。昌集曰,臣適在耆老諸臣之列,國家特爲錫宴,旣蒙非常之異數矣。臣等則荷此不世之恩,而區區微誠,無以自效於上,非但臣等之悶鬱,殊非稱慶之本意矣。演曰,慶亦有大小,聖上之入耆社,是何等大慶,而群下終無進酌稱賀之擧乎?自是決不可已者,前頭寒事不遠,速爲允從,以爲擇日擧行,是所望,故惶恐敢達矣。頤命曰,向日錫宴時,聖候小愈,而安過盛禮,饌物亦有所進,其時群下之心,深以爲幸矣。古人有以樂侑食之道,今若與衆同樂,志氣舒和,則亦可有益於病患矣。健命曰,聖候未寧中,如是入來,時刻漸久,而不爲退出,極知惶恐,而外議皆以爲當以得請爲期,雖被强聒之誅,不可已云。群情所在,何可不諒乎?惟望速賜允許矣。上曰,大臣如是陳請有難終咈,而難御法殿,宜就景賢堂設行,而與宴人員,減數於前日,凡事務從簡約,求請等事,亦宜節損,毋令貽弊,可也。以上朝報
備邊司達曰,三南均田使,使每道各一員,旣已差出矣,諸議以爲,量役旣始之後,均田使下去,將有出入檢察之事,而只以一員差送,必有苟簡之弊。在前旣有兩員差出之例,今亦以此擧行云,而第念得人爲難,亦有外方貽弊之慮,該道監司,竝以兼均田使差下,使之分掌左右道量役,則事甚便當,以此分付三道,而均田使節目,令該曹卽速磨鍊,以爲別單達下之地,何如?答曰,依。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,呼吸不平,中氣虛憊之候,亦有差減之勢,而手·足部指端寒氣及微縮不舒之候,更不往來乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱差減,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而小便短澁,中氣虛憊,呼吸不平之候,猶未快減,手·足部指端寒氣及微縮不舒之候,更不往來矣,勿爲入診。
大司諫黃龜河三度呈辭。入達。遞差。
吏曹進宴廳堂上三,金柱臣·閔鎭厚·宋相琦,卽廳三,朴弼震·鄭赫先·李時恒。
傳曰,史官三員待命,騎馬九匹立之,津船等處內摘奸。
令曰,平安監司李澤留待引接。
平安監司,義州府尹書目,謝恩使一行,去月二十八日渡江入去事。
禮曹達曰,今月初二日藥房入診時,文廟展謁,春塘臺試才,以十月初一日退行事定奪矣。文廟展謁前,太廟展謁吉日,依前定奪推擇以入乎?敢稟。令曰,以今月十九日定行。
大殿·中殿·世子宮·嬪宮,藥房·政院·玉堂夕問安。答曰,知道。
藥房詣閤門外,口傳啓曰,卽伏聞入侍醫官所傳之言,則聖候困惱特甚,呼吸不平之候有加,而手·足部指端寒氣,復爲發作云,臣等不勝一倍驚慮。與未入侍醫官,卽爲入診,何如?謹詣閤門外,惶恐敢啓。傳曰,依爲之。
藥房口傳啓曰,昏後諸症候加減,何如?伏聞差備醫官所傳之言,則夕後困惱特甚之候少減,呼吸不平,熏熱之候一樣,且有飽滿之氣云,俄間或有差減之勢乎?夕水剌尙未進御,旣有飽滿之候,終難進御,則他食物强進伏望。惶恐敢啓。傳曰,困惱特甚之候,少減之後一樣,而熏熱,呼吸不平及腹部飽滿之候特甚,粥飮似難進御矣。
禮曹啓曰,大殿進宴吉日,今月二十八日,內殿進宴吉日,同月三十日爲吉云,以此日擧行,何如?傳曰,允。以上朝報
備邊司達,平安監司李澤留待引接時,李澤所達,本道賑資,無他出處,還上耗穀連次劃得,以爲賑民之資矣。今年凶歉,無異於前歲,依前劃給之意,分付廟堂,何如?令曰,依爲之。又所達,本道年事,酷被災害,便成赤地,加以風雹之慘,挽近所無,前頭救活,罔知攸爲。前所受去各處移轉,今秋準數收捧,有未可科,而設或畢捧,盡數還償於本所,則本道形勢,尤爲悶迫,姑令捧留各邑,以爲明春賑救之資,而待明秋收捧還償,何如?令曰,依爲之。又所達,本道賑資,無他出處,連以稅太米折銀上納,取其餘剩,以爲一分之助矣。今年年事,被災尤甚,失稔已判,前頭雖自他道,或有請得之事,一切防塞之意,分付廟堂,何如?令曰,依爲之。又所達,本道民事,失稔尤甚,凡係擾民之事,所當一切停止,故推奴徵債兩款,前監司旣已申聞防塞,而式年推刷,今年當次。擾民之弊,莫甚於推刷,今年則姑爲停止,待明秋擧行,何如?令曰,依爲之。又所達,兵使巡歷,係是戎政,固不可廢,而聚兵鍊習之際,民弊最多,如此災荒之歲,不可擾民,兵使巡歷,特爲停止,只令虞候,點視各邑軍器,何如?令曰,依爲之。
吏批,敦寧都正趙泰果,綾州牧使尹泓,兵曹佐郞申謙濟·李時恒,敦寧判官徐宗積,尙瑞副直長沈元浚,左通禮權始經,大司諫洪錫輔,持平申晳,副校理趙尙絅,宗府提調臨昌君焜,江界府使李挺周,三和府使李復休,宣川府使鄭纘述,金海府使柳濬。
兵批,副護軍黃龜河,副司直洪龍祚。
下直,平安監司李澤。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,熏熱,膈間不淸利亦甚及喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,中氣虛憊之候,比昨益減,呼吸不平之候,已有差減之勢,而手·足部指端寒氣及微縮不舒之候,更不往來乎?昨日夕水剌,終不得進御,臣等不勝一倍煎灼之至,今日與諸醫入診,詳察症候宜當。敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱呼吸不平之候少減,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,小便短澁,中氣虛憊之候,猶未快減,手·足部指端寒氣及微縮不舒之候,姑不往來矣。勿爲入診。
禮曹啓曰,今此進宴處所,依前定奪景賢堂設行,而內殿亦依前例,以光明殿設行乎?敢稟。傳曰,內殿以內宴事,有所不安以爲,此與前日內宴時有異,上候積年未寧,尙無所減,方在日夜憂煎之中,何必受宴?願速停止,縷縷爲言,今番則勿爲設行,少安內殿之心。
禮曹達曰,增廣文科殿試,初以九月二十八日推擇,達下矣,與進宴相値,殿試吉日更爲推擇,則二十一日爲吉云。原粘目中,以此改付標以入,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及溺道不平之候,復何如?熏熱,呼吸不平之候,益有所減,而小便短澁,中氣虛憊之候,比夜快減,手·足部指端寒氣及微縮不舒之候,更不往來乎?臣等不勝憂煎,惶恐敢啓。傳曰,諸症候一樣,小便短澁,減歇後亦一樣,而呼吸不平,中氣虛憊之候,猶未快減,手·足部指端寒氣及微縮不舒之候,姑無往來之事矣。
藥房口傳啓曰,昏後諸症候加減,何如?夕水剌僅進一匙云,他食物進御伏望。惶恐敢啓。傳曰,諸症候卽今亦無加減,而粥飮將欲强進矣。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,中氣虛憊之候,比昨益減,呼吸不平之候,亦有快減之勢,而手·足部指端寒氣及微縮不舒之候,更不往來乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加之候一樣,熏熱,膈間不淸利亦甚之候減歇,而喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,小便短澁,中氣虛憊,呼吸不平之候,猶未快減,手·足部指端寒氣及微縮不舒之候,姑不往來矣。勿爲入診。
吏曹申目,觀此副提學李縡上書,則再書乞免,援證亦詳,至以必可遞爲言。此係官制變通,非本曹所可循例覆奏,議于大臣稟處,何如?達依準。又申目,問議于大臣,則領議政金昌集以爲,今此行副提學李縡上書,以兼帶春秋減下,謂非古例,引臣曾祖父文正公臣尙憲辭免之疏,而疏中有曰,玉堂長官,列於史局堂上,考績黜陟,靡不與聞,史官與承旨相避則減,春秋與副提學相避則遞,史官前例古事,灼然明甚。蓋於其時,以同知春秋相避,特減兼帶,故其言如此,而其後爲玉堂長官,而有相避者,輒皆援例,遞其本職,則李縡之不欲仍冒,以必遞爲言,不爲無據,姑許遞改,似爲合宜,伏惟徽裁。行判府事金宇杭,與領議政金昌集議同,行判府事李頤命·趙泰采以爲,首相之議,恐爲得宜,無容別議,伏惟徽裁。右議政李健命以爲,玆事初因臣陳白定奪,則今於詢問之下,臣不當更爲容喙,而第心有所訝惑者,官職之設,各有輕重,而名之所存,其實可責。竊觀玉堂日記之月送史館者,率不過陰晴例記,而論思之長,責任甚重,非比閑漫,則以兼帶史職之有礙,遞其本職者,無亦舍重取輕,循虛名而忘其實者耶?若曰,副學之所帶修撰官,與他兼有別,則副學之爲史局有司堂上者,何不載錄於法典,而曾前亦何以或遞或否耶?以此言之,其出於流傳之語,非金科玉條之必可遵行者,槪可知矣。雖然,朝家旣無變通之令,則前輩之當是任者,援例力辭,事理當然,而若在變通之後,則恐未必終始堅守,如奉政令也。臣意春秋館堂上,領事以下員數甚多,雖無兼帶之一堂上,無大欠缺,官職輕重之序,可無乖舛之譏矣。目今制度政令,多不務實,區區愚見,復此冒陳,伏惟徽裁。領府事李濡病不收議。左議政權尙夏在外,不得收議,大臣之議如此,徽裁,何如?達依領相議施行。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加及溺道不平之候,復何如?熏熱,膈間不淸利之候,益有所減乎?小便短澁,中氣虛憊,呼吸不平之候,比夜快減,而手·足部指端寒氣及微縮不舒之候,更不往來乎?臣等不勝憂煎,惶恐敢啓。傳曰,諸症候一樣,熏熱,膈間不淸利之候,少減後一樣,小便短澁,中氣虛憊,呼吸不平之候,猶未快減,而手·足部指端寒氣及微縮不舒之候,午後往來矣,卽今差減矣。
禮曹達曰,文廟展謁節目,依前達下,以酌獻禮磨鍊,而酌獻禮後,由集春門,入詣春塘臺試士後,還宮則以弘化門東挾磨鍊乎?敢稟。令曰,依爲之。
備邊司,三南均田使望,慶尙左道李縡,右道吳命恒,全羅左道金在魯,右道申思喆,忠淸左道洪錫輔,右道權,達。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,熏熱,膈間不淸利,喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,中氣虛憊,呼吸不平之候,比昨有減,而手·足部指端寒氣及微縮不舒之候,更不往來乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡特甚有加之候,蔘苓茶連進後,不無一分之減,困惱·脚痺,腹部飽滿特甚有加,眩氣有加之候一樣,而熏熱,膈間不淸利之氣未已,喉乾朝來止歇,寢睡不寧,而溺道不平,別無加減,血溺不復放下,眼視昏暗特甚之候無減,小便短澁,中氣虛憊,呼吸不平之候,猶未快減,手·足部指端寒氣及微縮不舒之候,姑不往來矣,勿爲入診。
政院達曰,中樞府錄事來言,領府事李濡,連參候班之餘,觸冒風寒,病勢猝重云。係是大臣病患,敢達。令曰,遣御醫看病。
府前達,請亟寢尹宣擧書院勿毁之令,仍令本道盡毁其板本事。請司成趙彦臣罷職事。新達,竝引嫌而退。旅宦借寓,勢雖使然,旣已自列,有難仍冒。嫌難處置,其勢固然,不可以此,輕遞言官。請持平李滿遞差,掌令南世珍出仕。答曰,不從。處置事依達。前達,關西兩驛事],廟堂稟〈處〉間姑停。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,熏熱,膈間不淸利未已及溺道不平之候,復何如?小便短澁,中氣虛憊,呼吸不平之候,比夜快減,而手·足部指端寒氣及微縮不舒之候,更不往來乎?臣等不勝憂煎,惶恐敢啓。傳曰,晩後諸症候一樣,而中氣虛憊,呼吸不平之候,猶未快減,手·足部指端寒氣及微縮不舒之候,姑不往來矣。
禮曹啓曰,今此進宴時,與宴人員,比前減數事定奪矣。取考甲午年前例,參酌定數,宗親從二品,東班從二品實職以上,西班曾經侍從從二品軍職,武臣曾經亞卿·時任摠管以上,文臣堂上時任實職承旨·玉堂·兩司·侍講院·入侍史官進參,何如?傳曰,允。
藥房口傳啓曰,今日夕水剌,幾至全廢,他粥飮强進伏望。惶恐敢啓。傳曰,當依爲之。又口傳啓曰,伏聞差備醫官所傳之言,則卽今困惱特甚,手·足部指端寒氣,更爲發作云,臣等伏不勝驚慮之至,俄間加減,何如?惶恐敢啓。傳曰,困惱特甚有加之候一樣,而手·足部指端寒氣〈及〉微縮不舒之候少減,人蔘粟米飮五合進御後,仍爲就寢矣。
觀象監,未時,太白見於巳地,啓。
下直,北兵使李裕民。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加及熏熱,膈間不淸利,喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,中氣虛憊,呼吸不平之候,比夜有減,手·足部指端寒氣及微縮不舒之候,昨夜少減後,仍得鎭定乎?伏聞昨夜入侍醫官所傳之言,蔘苓茶姑停事,有議定之敎云,症候往來,無常如此,臣等不可不與諸醫入診,詳察後停進當否,更爲議定矣。不勝終宵憂煎,敢此問安,竝爲仰稟。答曰,知道。口淡·困腦·脚痺,腹部飽滿特甚有加,眩氣有加之候一樣,而熏熱,膈間不淸利之氣未已,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,小便短澁,中氣虛憊,呼吸不平之候,猶未快減,手·足部指端寒氣及微縮不舒之候,昨夜小減後,仍得鎭定矣。勿爲入診,蔘苓茶停進當否,與諸醫議定,宜矣。
兵曹觀武才初試規矩,六兩三矢一百三十步,柳葉箭一巡三分,騎芻一次二中,片箭一巡二分,四技取二技,落點。
假注書尹光天有頉,代黃梓落點。
藥房再啓曰,伏承問安批答,蔘苓茶停進當否,與諸醫議定事,命下矣。臣等以昨日下敎及今日批答,與諸醫反復商議,則皆以爲蔘苓茶,雖無顯效於困惱·寒氣,而口淡·虛憊之候,不無少減,煎進已十七貼,今加三貼,更觀症勢,議定他藥宜當云,此茶連煎以入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加及熏熱,膈間不淸利,溺道不平之候,復何如?小便短澁,中氣虛憊,呼吸不平之候,比夜快減,而手·足部指端寒氣及微縮不舒之候,更不往來乎?臣等不勝憂煎,惶恐敢啓。傳曰,晩後諸症候亦一樣,而小便短澁,中氣虛憊,呼吸不平之候,猶未快減,手·足部指端寒氣及微縮不舒之候,姑不往來矣。
令曰,李領府事家看病御醫處,使之連爲書達。
藥房口傳啓曰,昏後諸症候加減,何如?伏聞差備醫官所傳之言,則今日夕水剌,口淡特甚,無異全廢云,他粥飮强進伏望。惶恐敢啓。傳曰,卽今諸症候一樣,而粥飮將欲强進矣。以上朝報
備邊司達曰,刑曹參判李㙫,本司堂上差下之後,一不參坐,事體未安,牌招察任,何如?答曰,依。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,熏熱,膈間不淸利及喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,中氣虛憊,呼吸不平〈之〉候,比昨益減,而手·足部指端寒氣及微縮不舒之候,更不往來乎?夕水剌每未進御,臣等一倍煎灼之忱,不可盡達,今日與諸醫入診,詳察症候宜當。敢此問安,竝爲仰稟。答曰,知道。口淡·脚痺,腹部飽滿特甚有加,眩氣有加之候一樣,而昨夜就寢之時,手·足部指端寒氣及微縮不舒之候往來,困惱特甚有加,熏熱煩轉,膈間不淸利,呼吸不平之候亦甚,寢睡無異全失,而困惱姑無所減,喉乾朝來止歇,溺道不平,別無加減,血溺不復放下,眼視昏暗特甚之候無減,小便短澁,中氣虛憊之候,猶未快減矣,勿爲入診。
藥房口傳啓曰,伏承問安批答及寢睡後下敎於差備醫官之言,夜間諸症候有加,至於如此,臣等一倍憂煎,不可盡達。雖下勿爲入診之敎,而此時不可不與諸醫入診,詳察症候,或議當進之藥物,惶恐敢啓。傳曰,依爲之。又口傳啓曰,臣等入診退出後,與諸醫商議,則皆以爲蔘苓茶前方中,人蔘減一錢,白茯苓減五分,半夏加五分,更加陳皮一錢,和竹瀝五匙進御爲宜云。此茶劑煎以入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後諸症候與入診時,加減何如?困惱·口淡,或有減歇之勢,而手·足部指端寒氣及微縮不舒之候,更不往來,中氣虛憊之候,蔘苓茶進御之後,亦有差減之勢乎?今日朝水剌,亦無異全廢,他粥飮强進伏望。夕間更令諸醫入診,未知何如?臣等不勝憂煎,惶恐敢啓。傳曰,諸症候與入診時,別無所減,困惱·口淡特甚有加之候,晩後亦無減,而中氣虛憊有加之候,尙不得鎭定,手·足部指端寒氣及微縮不舒之候,姑不往來,粥飮勢難强進,醫官方欲見之矣。
藥房口傳啓曰,昏後諸症候加減,何如?困惱特甚有加之候,或有差減之勢,而竹瀝·牛黃調進之後,熏熱亦有所減乎?今日自朝至今,水剌尙無所進,臣等一倍憂遑,不知所達。水剌終難進御,則他粥飮强進伏望。惶恐敢啓。傳曰,諸症候一樣,而困惱·口淡特甚有加之候亦一樣,生竹瀝·牛黃調進之後,熏熱少減,水剌纔進少許矣。
觀象監,未時,太白見於巳地,夜二更,月犯牽牛南小星,啓。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,熏熱,膈間不淸利,呼吸不平亦甚及喉乾,溺道不平之候,其有所減,而血溺不復放下乎?眼視昏暗特甚之候,亦何如?小便短澁,中氣虛憊之候,比昨益減,而手·足部指端寒氣及微縮不舒之候,更不往來乎?昨日朝夕水剌之進,無異全廢,臣等一倍憂煎之忱,不可盡達。蔘苓茶三貼,已盡於昨日,今日與諸醫入診,詳察症候,議定繼進當否宜當。敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱,呼吸不平亦甚之候少減,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而小便短澁,猶未快減,中氣虛憊之氣,比昨減歇,手·足部指端寒氣及微縮不舒之候,姑不往來矣。勿爲入診,與諸醫繼進當否議定,宜矣。
右尹李禎,校理趙觀彬三度呈辭。入達。遞差。
藥房再啓曰,伏承問安批答,勿爲入診,與諸醫繼進當否議定事,命下矣。臣等與李時聖等諸御醫,反復商議,則皆以爲蔘苓茶,已滿二十貼,今姑停進,更觀數日症候,議定當進之劑宜當云,蔘苓茶自今日不爲煎入之意,敢啓。傳曰,知道。
政院啓曰,今此增廣別試文科會試試官知事任埅,判尹鄭澔,司直李善溥·李徵龜·李東馣,戶曹參判尹憲柱,竝違牌不進,將無以備員受點矣。竝卽更爲牌招,何如?傳曰,允。
明日增廣別試文科會試試官三,李觀命·李晩成·權,參試官四,洪啓迪·黃龜河·趙觀彬·李德壽,武一所試官三,李宇恒·申漢章·趙以健,參試官三,宋墁·李愚新·白守一,二所試官三,尹慤·李鳳祥·李壽民,參試官三,李尙說·李廷彬·魚必遠落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及溺道不平之候,復何如?熏熱,呼吸不平亦甚之候,其有差減之勢乎?小便短澁,中氣虛憊之候,比夜快減,而手·足部指端寒氣及微縮不舒之候,更不往來乎?臣等不勝憂煎,惶恐敢啓。傳曰,諸症候晩後一樣,而小便短澁,呼吸不平,中氣虛憊之候,猶未快減,手·足部指端寒氣及微縮不舒之候,姑不往來矣。
藥房口傳啓曰,昏後諸症候加減,何如?晩後呼吸不平之候微加云,俄間或有差減之勢乎?今日夕水剌,無異全廢,而粟米飮亦無煎進之事,他粥飮强進伏望。惶恐敢啓。傳曰,卽今諸症候及呼吸不平微加之候一樣,而粥飮將欲進御矣。
觀象監,未時,太白見於巳地。夜五更,流星出觜星下,入西方天際,狀如拳,尾長二三尺許,色白,啓。以上朝報
備邊司達曰,三道量田,將以來月始役,均田使臨時當爲下去,而洪錫輔以曾任全羅監司時被罪事,辭免矣。當初適因量尺往復之事,以致遷就而已,本非厭避量役,則到今以此引嫌,實涉太過,使之勿復控免,李縡在外,尙不上來,似由於本職之難安,而今遞本職,亦令斯速入來,何如?答曰,依。又所達,頃於齎咨官之行,禮部稱以皇旨,信使行中曉事者一人,節使時入送事移咨矣。通信使尙未回還,今行不得入送之意,似當有回報之事,令槐院撰出咨文,以付使行,何如?答曰,依。又所達,平安監司李澤引接時,本道賑資次還上耗穀,依前劃給,曾前受去各處移轉,姑令捧留之意,分付廟堂事定奪矣。本道今年年事,雖不得免凶,比諸已往,猶似有間,還上耗穀每年劃給,事涉重難,不可無參酌之道,折半劃給,各處移轉中,至於軍餉,每年捧留,則保障重地,粮餉枵然,有非從前申飭之意,以錢代納之意,曾已分付,則其視本米之難辦,亦似有勝,不可又爲捧留,依前定奪,斯速輸納于本所,此意本道及各該衙門,竝爲分付,何如?答曰,依。
吏批,刑曹參議黃龜河,同義禁任埅,相禮李慶華,禮曹佐郞金慶衍,兼弼善金雲澤,膳工副奉事尹盛績,延安府使洪重福,沃溝縣監趙鎭禧,平安都事申世雄,持平洪龍祚,兼東學敎授趙觀彬,副提學李秉常,右尹李縡,典簿李稷。
兵批,副護軍李縡,副司直李滿,副司直金重熙,副司果南一明,副司直趙觀彬,副司猛李森。
黃海監司書目,辭職上書上送事。達。答曰,覽書具悉。卿其勿辭,調理察職。
京畿監司書目,楊州呈,大司憲李喜朝辭職上書上送事。達。答曰,覽書具悉。卿勿固辭,從速察職。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,熏熱,膈間不淸利亦甚及喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平微加及小便短澁,中氣虛憊之候,比昨減歇,而手·足部指端寒氣及微縮不舒之候,更不往來乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚及呼吸不平微加之候一樣,而熏熱少減,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而小便短澁,中氣虛憊之候,猶未快減,手·足部指端寒氣及微縮不舒之候,姑不往來矣。勿爲入診。
傳曰,史官一員待命,騎馬三匹立之,文科試所內摘奸。
禁府申目粘連,前僉使秦再雲議處云云。到任旣在於十二月三十日,則其所未捧,責在前官,亦非掩置不捧之比,似無可罪之事,合有分揀之道,徽裁,何如?達分揀。又照目,金郊察訪金弘寶矣,延安兼任,不過十餘日,一依實官在任時區別文書,泛然代署,流來虛留之責,非暫時兼任,所可混被是如爲白臥乎所,雖曰兼官,旣已磨勘,則一體勘斷,依事目,施以徒配之律,五年禁錮。達依準。
賑恤廳申目粘連,平安監司狀達,定州牧使金時泰段,抄飢之際,品官戶下多入,而飢民或落漏,所捧皮穀,多空殼不實,外倉尤甚是如爲白乎旀,寧邊府使張漢相段,賑還分給,終始不一,尤減於當初設施,種子分給,所報多數,而田野多有荒廢是如爲白乎旀,朔州府使成稷段,民戶分等,旣有不察,賑穀實數,亦有加錄是如爲白臥乎所,此三邑守令段,疵政俱涉大段,竝只罷黜事。依下。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及呼吸不平微加,熏熱,溺道不平之候,復何如?小便短澁,中氣虛憊之候,比夜快減,而手·足部指端寒氣及微縮不舒之候,更不往來乎?臣等不勝憂煎,惶恐敢啓。傳曰,諸症候一樣,而困惱·熏熱之候有加,小便短澁,中氣虛憊之候,猶未快減,手·足部指端寒氣及微縮不舒之候,姑不往來矣。
禮曹判書閔鎭厚,咸鏡道各陵奉審後入來。
藥房口傳啓曰,昏後諸症候加減,何如?今日晩後困惱·熏熱有加云,卽今或有差減之勢乎?夕水剌尙未進御,他粥飮强進伏望。惶恐敢啓。傳曰,諸症候及困惱·熏熱有加之候一樣,而水剌才進小許矣。
觀象監,夜一更二更,月暈廻木星,啓。以上朝報
戶曹達曰,去八月二十九日大臣·備局堂上引接時,因工曹判書李晩成所達,京畿·海西水沈海溢許給全災處,就其不至於全不掛鎌,而雖有莖葉,全然無實者,竝給全災,其有些少所收者,許給內災事,依下矣。今年畿內沿江濱海之邑水沈海溢處及海西水災尤甚之邑,旣已許給全災,則其中慘被水災處,設令一斗落地,有一二斗所收,此與全然無實者,無異,自當入於全災,各邑之不許給災,必無其理。此等處十分精覈,無或濫雜,惟在於守令,而所謂內災·分災,名目雖別,其實則與分災無異,故曾前給災之年,內災一款,終無擧論,今此創開,似有後弊,此亦不可不慮。成命之下,雖不可旋請還寢,更以水沈海溢處,可令一斗落地,所收僅至數斗處,依事目竝給全災,則許給內災,自在其中,而內災名目,勿爲擧論。平安監司李澤,亦有內災之請,而關西水災,不至如兩道,故當初事目中,旣不許水沈海溢之災,則尤無內災可論之事,置之,何如?答曰,依。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,熏熱,膈間不淸利亦甚及喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平微加及小便短澁,中氣虛憊之候,比昨減歇,而手·足部指端寒氣及微縮不舒之候,更不往來乎?伏聞前夜右邊脚部,有跳動之氣,以此數覺云,夜間不復發作乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而熏熱減歇,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,呼吸不平微加之候,與昨無異,小便短澁,中氣虛憊之候,猶未快減,手·足部指端寒氣及微縮不舒之候,姑不往來,右邊脚部跳動之氣,夜間不復發作矣。勿爲入診。
備邊司達曰,因兵曹判書趙道彬辭職上書,令廟堂稟處矣。將有萬里之役,今作省掃之行,而道里稍遠,動經旬餘,則仍帶是任往來,實涉難便,旣還之後,出疆亦且迫近,本職今姑許免,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及熏熱,溺道不平之候,復何如?呼吸不平微加之候,其有減歇之勢乎?小便短澁,中氣虛憊之候,比夜快減,而手·足部指端寒氣及微縮不舒之候,更不往來乎?臣等不勝憂煎,惶恐敢啓。傳曰,諸症候及呼吸不平微加之候一樣,而小便短澁,中氣虛憊之候,猶未快減,手·足部指端寒氣及微縮不舒之候,姑不往來矣。
禁府,金鼎鳴漣川玉溪驛徒二年半,金弘寶北靑府徒三年定配。達依準。金弘寶乙良,後日登對時,稟處。
藥房口傳啓曰,昏後諸症候加減,何如?伏聞入侍醫官所傳之言,則晩後腹部飽滿微加云,俄間或有差減之勢乎?夕水剌無異全廢,他粥飮强進伏望。惶恐敢啓。傳曰,諸症候一樣,而腹部飽滿之候,晩後益甚,呼吸不平亦甚,粥飮不但厭進,飽滿如此,有難强進矣。以上朝報
備邊司達曰,因兵曹判書趙道彬辭職上書,令廟堂稟處矣。將有萬里之役,今作省掃之行,而道里稍遠,動經旬餘,則帶兵任往來,實涉難便,旣還之後,出疆亦且迫近,本職姑許遞免,何如?答曰,依。
今九月十一日承旨持公事入對時,左副承旨尹陽來所達,臣於金郊前察訪金弘寶事,竊有區區所懷,敢此仰達。弘寶前以延安兼官磨勘文書及今延安詳定米虛留事,發覺被遞,而本府前官李光朝·沈仲良,則以宥旨前事,勿論,李肇則因大臣陳達罷職,獨弘寶,以北道之人,被拿在於赦後,故金吾直以依事目,徒配禁錮照律矣。大抵虛留之責,專在本官,而本官則蒙宥或罷職,而弘寶以一時兼官,不過矇然着署於文書,論其所犯,視本官似輕,而家在北關,不得同時就囚,以致獨被徒配禁錮之律,則終不免輕重之倒置,情法之相乖,外議亦多以爲冤矣。照律公事,雖已判付,而後日次對時,下詢諸臣而處之,似合欽恤之道,故惶恐敢達。令曰,依爲之。陽來曰,此公事依例書以達依準,而金弘寶則以後日次對時稟處事書下乎?令曰,依爲之。
吏批,大司諫李箕翊,司評尹世顯,司書趙榮世,監察尹大英,朔州府使白守一,承旨黃龜河,兵曹判書李晩成。
兵批,副護軍李益著·李禎,副司果洪禹傳·黃梓,副司勇柳龍徵。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,熏熱,膈間不淸利亦甚及喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平微加及小便短澁,中氣虛憊之候,比昨減歇乎?水剌厭進,一向無減,藥物停止,今至四日,今日臣等,不可不與諸醫入診,詳察症候,議定當進之劑矣。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚及呼吸不平微加之候一樣,而熏熱少減,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而小便短澁,中氣虛憊之候,猶未快減矣。勿爲入診,與諸醫議定當進之劑,宜矣。
校理趙尙絅三度呈辭。入達。遞差。
傳曰,校正廳堂上以下及員役·工匠,依例書啓。
藥房再啓曰,伏承問安批答,勿爲入診,與諸醫議定當進之劑事,命下矣。臣等與諸醫,反復商議,則皆以爲卽今治法,補脾燥濕疎滯行氣爲急,加味六君子湯,錢數輕微,氣味渗淡,連進三貼宜當云。此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及呼吸不平微加,熏熱,溺道不平之候,復何如?小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候一樣,而小便短澁,中氣虛憊之候,猶未快減矣。
備忘記,校正廳都提調延齡君昍,半熟馬一匹,延礽君兒馬一匹,提調礪山君枋兒馬一匹,判書宋相琦上弦弓一張賜給,臨昌君焜,除拜提調屬耳,勿論,都廳正申弼賢加資,都廳正宋成明上弦弓一張,跋文製述官大提學李觀命兒馬一匹,句管堂上密豐君坦,礪城君楫,國朝御牒書寫官西平君橈,纂修監印校正官達城都正棡,鶴城副正楦,東恩副守榑,洛春正培,夏原守杞,陽平都正檣,錦南守棟,密陽正梡,各熟馬一匹,海興都正橿,上弦弓一張賜給,郞廳直長朴弼俊陞敍主簿,李志逵·朴昌厚各兒馬一匹賜給,書寫官忠義司果金萬奎·李觀星·鄭重烱竝相當職除授,御牒及跋文題目書寫官折衝李春華·李爾芳各兒馬一匹賜給,譜略書寫寫字官鄭萬興·慶昱·李寅郁等,竝令本衙門高品付祿,唱準·算員·畵員·員役·工匠等,令該曹米布分等磨鍊題給。
藥房口傳啓曰,昏後諸症候加減,何如?今日夕水剌,又無異全廢,他粥飮强進伏望。惶恐敢啓。傳曰,卽今諸症候,亦無加減,而黃雌鷄·餛飩·牛足熟,將欲進御矣。
觀象監,夜自一更至五更,電光,啓。
上在慶德宮。停常參·經筵。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平微加及小便短澁,中氣虛憊之候,比夜減歇乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚及呼吸不平微加之候一樣,而熏熱無加,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,小便短澁,中氣虛憊之候,猶未快減矣。勿爲入診。
禮曹判書閔鎭厚上書。大槪,敢陳行路見聞,乞下廟堂稟處事。入達。答曰,覽書具悉。書辭,令廟堂稟處。
院前達,請還收罪人權卨發配之命,仍令王府嚴鞫得情,快正王法事。請還收罪人河減死定配之命,嚴刑得情,依律處斷事。請亟寢尹宣擧書院勿毁之令事。入達。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,昏後諸症候加減,何如?今日夕水剌,又無異全廢,餛飩今方入之,而不可只進此等物,他粥飮或可强進,則似勝矣。惶恐敢啓。傳曰,諸症候一樣,而困惱特甚有加。粥飮,將欲進御矣。
今春夏等褒貶,大靜縣監金世華,中。
全羅道均田使金在魯請對引接時,金在魯所達,均田使發行期日,大臣之議,皆以爲量田未始之前,預先下去,則旣無可收之文書,雖欲摘奸,亦無其地,徐待各邑始量,來月望間下去爲宜云。臣則固當一從廟堂指揮,有所進退,但聞外方多有觀望遷就之意,均田使未及下去,則必不肯先始量役云。令廟堂別爲行關,以勿待均田使下去,秋收畢後,卽令一齊始役之意,嚴明分付,何如?令曰,依爲之。又所達,近來凡有大小,人情之弊,愈往愈甚。況此關係永久利害者乎?風聞外方各邑,或有每結收錢,極其夥然云。此必憑藉諸般雜費,而聽聞所及,誠極駭惋。必須嚴立科條,痛加禁斷,然後民怨可以少息,令廟堂稟旨定律,別爲知委,何如?令曰,依爲之。又所達,臣於新舊量尺一款,有所懷,敢達。甲戌量時舊尺,果有少違於遵守尺樣。若使當時任事之臣,不爲馳稟,擅自行用,則今於改量時,固當厘正,而臣考見甲戌量田時文書,則湖南左道均田使朴潢,以該曹造送新尺,差長於本道所在舊地尺,結數必有減縮之弊,具由馳啓,則該曹覆啓,請依舊尺施行,仁祖大王特敎曰,旣已下送之後,嫌其稍長而不用,事理未安,仍命議于大臣,領相尹昉以爲,新尺所剩,未滿二十分之一,結負所縮,不至大段,旣已下送之後,嫌其稍長而不用,事理未安,聖敎極爲允當。右相金尙容以爲,同律度量衡,聖人治天下之法。一依遵守冊造作新尺,分送各邑宜當云,則判付曰,古語云,差之毫釐,謬以千里。領相所謂所縮,不至大段者,殊涉不察,而大意與予所見相符,依領相議施行。仁祖大王,豈不念同律度量衡之爲重政,亦豈不念田結之必有減縮,而特推損上益下之意,不欲屑屑較計於分寸之間,有此達權變通之敎。事係先朝受敎,便成令甲,而到今欲爲追改,臣實未知其可也。蓋量尺一尺,準布帛尺二尺一寸二分六厘,而湖南所在舊尺,準布帛尺二尺二寸二分六厘,所剩不過爲布帛之一寸,以量尺言之,則未滿二十分之一,其所相爭,只是些子,則朝家之加得結負,民人之加出賦稅,固不大段,而但下土愚氓,未得詳知,徒聞新尺之短於舊尺,徑自騷動咨嗟曰,今此量政,非但搜括隱漏而已,竝與前量案所載,而將欲勒加結負也,鼎沸之怨先起,土崩之患必至。凡興動事役,莫先於鎭定人心,而今者爲此至微之爭,將使民情大擾,而莫之恤,臣切悶之。或者以爲甲戌之許用長尺,蓋由於量政旣畢,難於追段之致云,而臣考見其月日,則朴潢之馳啓,該曹之稟定,俱在十月,雖以狀啓收議等措語觀之,其非量畢之後者明甚,而只以嫌其稍長而不用,非益下之政,故特許仍用,仁祖寬大之德意,豈非聖上與邸下,所當遵法者乎?此事實關民心向背之機,故臣累以此議于大臣諸宰,而領相金昌集,戶判宋相琦,自初以臣言爲然,諸宰中如知敦寧閔鎭遠,初頗峻塞,今則亦見前見,而廟堂仍置前日之防啓,尙無變通之事,良可慨鬱。目今始量期日,只隔一望,不可不預先稟定,急速行會,令廟堂趁數日內稟處,何如?令曰,依爲之。又所達,事目內監官支待,監司量宜分付,紙地筆墨之價,勿論某樣耗穀,隨所入取用後會減云,而所謂量宜分付者,旣欠明白,且各邑還上,積年未捧居多,故耗穀本甚些少,今雖盡數取用,猶甚不足,至於正案紙價出處,訖無明白指揮之事。頃日持平洪禹傳上書中,亦論及此,而覆奏時不爲擧論,更令廟堂稟定,何如?令曰,依爲之。又所達,今此均田之行,不差郞廳·從事,而別擇軍官,勿論有職無職,必以曾經守令,曉達事務者帶去,而均田使不能盡自巡審處,則發遣軍官摘奸事,曾有榻前定奪矣。武臣鄭纘述剛明曉事,可合任使,而方任內禁將,故將欲稟達帶去,頃日政備擬宣川府使,臣以此持難,而首席以臣未及達請,不許改望,終至受點。宣川,固是重地,而量事尤重,且與已赴有異,特爲仍任禁軍將,臨時帶去,如都摠府·宣傳官,備邊郞見帶之人,竝勿拘帶去,何如?令曰,依爲之。又所達,今此量田,設令某條完畢於春耕之前,正案文書,必極浩穰,若待其盡爲修正,齎來復命,則勢將延至秋間,決不可如是久留,以貽無限之弊。或以爲均田使先却復命後,更設均田廳於京中,使各邑修正上送,均田使往來看檢,算員聚會考準,如有疑誤之處,移文往復,一一厘正後入達爲宜,或以爲均田使,只持改量摠數而上來,正案文書,則令道臣勿分左右,竝自句管修正上送爲宜云,令廟堂從長指一稟旨分付,何如?令曰,依爲之。又所達,外方所在諸宮家·各衙門屯田·免稅田元定結負之外,傍近民田,或稱俠起或稱加耕,混同冒入者,比元結,或反倍加,而本處上納,則只視元結,其餘盡歸於差人·導掌輩私橐,事之痛駭,莫此爲甚。今此改量時,如此之類,一一刷出,盡屬於應稅民田事,各別嚴明分付,如或因循掩置,有所發覺,則差人導掌輩,各別嚴刑後,準漏負計多少,次次加律之例,定罪,何如?令曰,依爲之。又所達,今番事目內舊陳,則土品雖肥厚,皆以六等施行,以開起墾之路云。此出於欲令地無不闢之盛意也,自前量田時,書員輩與田夫符同,時起之田,降等減卜,而盡歸其高等於陳荒處,故其後雖有欲爲耕食者,憚其量重,不敢起墾,誠爲可惜。如是變通,固似得宜,而第臣考見仁廟朝甲戌文書,則其時亦有是議,初下此令後,因該曹啓稟,傳曰,陳荒田畓,竝以六等施行,則雖有結數大縮之處,必以此執言,掩其違道干譽之失,更議處之,該曹乃以明見萬里,仰贊上敎,而只從四方時起等數,各減一等事,定奪施行。假令四方時起處爲一等,則陳處爲二等,四旁時起處爲五等,則陳處爲六等,其或四旁時起等數各異,則從其犯近處審定之設也。此是先朝已行之成規,今亦依此改分付,似合事宜,令廟堂稟處,何如?令曰,依爲之。又所達,今此量田之擧,出於仁政,自經界始之盛意,而但近百年不行之餘,兼以荐歲飢荒,又經無前癘疫,瘡痍未蘇,氣像愁痛,此時行此巨役,實爲重難。昔東漢之檢覈墾田,在於光武中興之初,而尙有吏民呼泣田中之事,況今國綱大壞,氓僞漸巧,幻弄奸計,胥動浮言,必無所不至。爲今之道,旣不可專尙嚴猛,一味操切,亦不可徒事寬緩,任其疎失,必須弛張合宜,民國俱便,然後方可謂善其事矣。伏聞外方民情,極其騷撓,皆謂朝家以經用匱乏,有此搜括之擧,故不顧民隱,必將以多得爲主云云。夫八十餘年之間,隱漏之當搜者,固當夥然,而無告小民,或有以陳田而應實役者,或有以薄田而供重賦者,改量本意,豈亶爲搜括而已?蓋欲使疆界得正,等第從實,以有平稅均賦之效也。前冬聖上,下敎於筵中曰,改量之擧,非爲得剩結,田政淆亂,不可不厘正也。大哉王言,孰不欽仰?改量完畢之後,摠計元數,如或比前減縮,則雖罪任事之臣,亦所不辭,不然而結數稍加,賦役差均,則斯可矣。朝家勿問其加得多少,實合於大體矣。且土豪漏卜,則搜出之際,固當有怨謗,至於小民之田,則設有不入於租正案者,或爲官家隱結,或爲書員輩偸食之資,故年年田役,渠則未嘗不納。今雖盡數搜出,無尺地寸土之遺隱,少無以此爲怨之理,而小民之恐怯而怨苦者,惟在於等第之過高,執等之際,最不可不審愼矣。今番事目有曰,如有土品之變改者,則就舊案等第,雖或有升降,俱不過一二等云。爲此議者,蓋慮夫降等,則雖奸弊因此而或生,元結因此而大縮也,臣意則有所不然。大凡田畓,前或家垈坐地及楮漆之田·灌漑之畓,而今則虛空荒廢,水道亦變,反爲瘠薄者有之,前或瘠薄荒廢,且無水根,而今則爲家垈坐地·楮漆之田·灌漑之畓者有之,故前之一二等,今爲五六等,前之五六等,今爲一二等者比比云。假令卽今可合六等之地者,以其前日一等之故,只降爲二等,則民安得不冤乎?初若不爲改量則已,旣行改量之後,猶循前案,無甚變通,則安在其均田之意哉?且降等者,雖或爲多,陞等者,亦豈遽小哉?其或升降,至於累等者,守令與均田使,固當各別致察,自朝家不必懸斷而勒定。今若更下分付,使之從實執等,而只以略倣舊等,勿令大變之意,嚴明申飭,則似合事宜,令廟堂稟處,何如?令曰,依爲之。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平微加及小便短澁,中氣虛憊之候,比昨減歇乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚及呼吸不平微加之候一樣,而熏熱無加,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而小便短澁,中氣虛憊之候,猶未快減矣。勿爲入診。
禁府照目,菁川別將韓相周矣,前前別將流來虛錄,歸之於新到,其矣身,實爲冤痛。其矣身段,丙申未捧及上年分給之數,無遺留庫是如,有所發明是白乎矣,考見元狀達,則丙申條,亦入於未捧中,其矣自明之言,不可取信,罪決杖一百,告身盡行追奪,私罪。達依準。
前判書趙道彬上書。大槪,獲卸重擔,仍授恩暇,往掃先壠,庶伸情理,而第臣出疆之期,隔在不遠,省墓之行,若不及今往返,則將有窘急之患,玆敢留書發程,仍又附陳使行時事,乞令廟堂趁速稟處事。入達。答曰,覽書具悉。書辭,令廟堂稟處。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚,眩氣有加,膈間不淸利亦甚,呼吸不平微加及熏熱,溺道不平之候,復何如?小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候晩後亦一樣,而小便短澁,中氣虛憊之候,猶未快減矣。
備邊司達曰,湖西均田使洪錫輔,以前任諫長,違牌坐罷矣,量役不遠,不可遞易,宜有變通之道。洪錫輔敍用,付軍職,何如?令曰,依。又達曰,新除授東萊府使任守幹,以身病情勢,連呈辭狀。身病輕重,雖未知如何,而至於情勢,旣以物議指斥爲言,則有難强迫,任守幹今姑許遞,何如?令曰,依。
右尹李縡上疏。大槪,敢冒出位之誅,略陳憂愛之悃,冀蒙省納事。入啓。答曰,省卿疏辭,憂予之病,可謂至矣。深嘉卿憂愛之忱,而第玆事,本非予樂爲,春宮之誠,不可終孤,群下之請,亦難牢拒故也。世子聽理之後,文廟展謁,尙此遷就,豈不未安?此予所以命世子,亟行酌獻禮,仍詣春臺試士者。旣已試士,則武才亦不可不試,此與無端親臨有間,而初日後命官替行,已爲成命矣。
藥房口傳啓曰,昏後諸症候加減,何如?今日夕水剌,又無異全廢,他粥飮强進伏望。惶恐敢啓。傳曰,諸症候,姑無所減,而粥飮,將欲强進矣。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱·脚痺,腹部飽滿特甚有加,眩氣有加,膈間不淸利亦甚及熏熱·喉乾,溺道不平之候,其有所減,而血溺不復放下乎?眼視昏暗特甚之候,亦何如?呼吸不平微加及小便短澁,中氣虛憊之候,比昨減歇乎?加味六君子湯三貼,已盡於昨日,今日臣等,不可不與諸醫入診,詳察症候,議定加進當否宜當。不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加,膈間不淸利亦甚之候一樣,而呼吸不平微加之候減歇,熏熱無加,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,小便短澁,中氣虛憊之候,猶未快減矣。加味六君子湯,非數貼所可責效,而氣味淸淡,亦不妨於進御矣。勿爲入診,加進五貼,宜矣。
傳曰,今此增廣文武科殿試,初定於今月二十八日,故放榜以十月初四日擇定矣,今則殿試進定於今月二十一日,殿試與放榜日字,相距頗遠,今月內如有無故之日,放榜日字,使之進定,可也。
政院達曰,今日賓廳次對,兩司當爲入參,而大司憲李喜朝,掌令魚有鳳,持平申晳在外,掌令南世珍,司諫尹錫來,獻納趙鳴謙,正言金民澤呈辭,執義朴聖輅,正言金相玉文所監試官進去,大司諫李箕翊,持平洪龍祚未肅拜。除在外監試官外,呈告未肅拜人員,竝卽牌招,以爲推移入參之地,何如?令曰,依。
備局堂上引接時,司書趙榮世牌招察任事,下令。
禮曹啓曰,命下矣。增廣殿試,旣已進定,則放榜日字,亦當隨而進定,而日官以爲,二十三日國忌,四日五日有大段拘忌,六日登對,七日十惡,八日進宴,九日中宮殿誕日,三十日與王世子謁聖相近,謝恩一節,有所拘礙,故以前定日仍存矣。聖敎如此,而實無變通之道,何以爲之?敢稟。傳曰,然則以前定日爲之。
大臣·備局堂上引接時,判義禁宋相琦,今姑改差事,下令。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·脚痺,腹部飽滿特甚有加,眩氣有加,膈間不淸利亦甚及熏熱,溺道不平之候,復何如?呼吸不平之候,益有所減,而小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候晩後一樣,而呼吸不平,小便短澁,中氣虛憊之候,猶未快減矣。
答司書趙榮世書曰,覽書具悉。爾其勿辭,從速察職。
藥房口傳啓曰,昏後諸症候加減,何如?今日夕水剌尙未進御。終未得進御,則他粥飮强進伏望。惶恐敢啓。傳曰,諸症候姑無加減,而水剌,纔進少許矣。
令曰,承旨入對。入對時,司書趙榮世書答已下,明日待開門牌招事,下令。以上朝報
大臣·備局堂上引接入對時,領議政金昌集所達,全羅均田使金在魯,日昨請對時,以量田事,有所達矣。量田始役之後,完畢未易,文書修正,必極浩穰,久留有弊,上來後設廳京中,文移考準,只持摠數上來,正案文書,令道臣句管修正爲宜云,指一稟旨分付事也。蓋均田使始量之後,當爲下去,而限畢役久留,則不無弊端,上來後往復厘正亦好矣。右議政李健命曰,文書盡爲磨勘後上來,則勢將遲待春夏,如是久留,實爲有弊,而許多文書,若持來京中,則各邑之文移往復,亦涉重難,令道臣修正之說似便矣。禮判閔鎭厚曰,旣令均田使,與道臣,分道改量,而量畢後,獨付文書於道臣,必有掣肘之端矣。戶判宋相琦曰,均田使旣分左右道,而畢量後文書,若使監司修正,則非但事體不然,亦必有掣肘之端矣。此則似不可行矣。金〈昌集〉曰,均田使有難獨當一道,故爲此分管之擧,而均田使及方伯,固當互相摘奸,凡事通議爲之,則文書之專付監司,亦未見其不可也。鎭厚曰,臣於此事,不知頭緖,而聞金在魯之言,以爲冬前,若未畢量,仍値雪積,則勢將停役,待春更擧云。若然則其間上來乎?抑或仍留乎?此一款爲先決定,然後可以議及於文書修正矣。相琦曰,臣伏見甲戌文書,則其時均田使,以文書修正,仍留與上來與否狀稟,則廟堂覆啓,以仍留有弊,使之上來修正矣。今亦依此爲之,宜矣。李曰,監司所掌文書,監司爲之,均田使所掌文書,均田使爲之,自是當然之事,而均田使未及修正文書之前,盡爲持來,似有難便矣。副應敎金雲澤曰,臣於此事,旣有淺見,故敢達。大臣所達持摠數上來者,大體似然,而量田乃是大事,其在作事之道,未及修正之文書,不可付諸他手。且此文書,雖已修正,尙慮有奸弊,若未及修正而持來,則其間奸弊,尤豈不可慮乎?且南土積雪易消,雖深冬,亦可爲之,豈可以數日停役之故,而上來乎?至於廚傳之弊端,與連在一處不同,亦必摘奸列邑,然後事可着實,若以貽弊爲慮,則事不得着實矣。鎭厚曰,凡事不可遙度,下去觀勢狀達,以竢廟堂處分,似好矣。金昌集曰,均田使文書,固當修正於所在處,而只以久留有弊,故如是仰達矣。鎭厚曰,弊有輕重。往來之弊輕,文書虛疎之弊重,則不可不仍留而修正,文書虛疎之弊輕,往來之弊重,則不可不上來修正,此非遙度預定之事也。相琦曰,以甲戌文書見之,則均田使狀稟,在於量田垂畢之時。其間月日,雖不能的記,今此均田使下去後,觀其遲速,臨時稟定,亦無不可,今不必預定矣。金昌集曰,曾前均田使,有稟定事,間間往來。今亦使之往來,好矣。使之下去後,觀其形勢,臨時狀聞,更稟擧行,何如?令曰,依爲之。領議政金昌集所達,忠淸監司狀達中,以爲量田,今當始役,而連歲荐飢之餘,民生之困悴已甚,上年農形,雖不失稔,還上身布捧上之際,無異凶歲,況今穡事大歉,實無一齊董役之路,災邑姑徐,稍實邑爲先始量,且己酉改量邑,比之甲戌田制,似無大段紊亂之事,姑置之爲宜云。本道今年年事,雖有被災之處,災邑不多,己酉量田,今至五十年,則田制亦可謂之不紊乎?竝令一齊始役,似宜矣。令曰,依爲之。
領議政金昌集所達,今番事目,舊陳土品,雖肥厚,皆執六等,以開起墾之路,而自前量田時,高等盡歸陳荒,故其後憚其役重,皆不敢起墾,如是變通,誠爲得宜,而仁廟朝初下此令,因該曹啓稟,下敎更議,但從四旁時起等數,各減一等事定奪。今亦依此更分付事,均田使亦爲陳達矣。蓋先朝此事,出於爲民之至意,便已成例,依此所達改分付,似好矣。右議政李健命曰,量田時舊陳,皆執高等,故人皆以其役重,而不爲開墾。今番事目中,皆執六等,蓋欲其開墾,而甲戌旣從四旁時起,各減一等,則此規甚好,依此爲之,似可矣。令曰,依爲之。
領議政金昌集所達,外方各樣軍餉,比諸還上,事體自別,而近來守令·邊將,切不徵督,未收居多,事之虛疎,莫此爲甚,故未捧中居末·之次之人,使之査聞者,蓋出於警飭之意也。忠淸水使崔鎭漢申本中,各鎭軍餉居末所斤僉使秦再雲,備局覆達請拿,而秦再雲原情以爲,到任在於上年十二月三十日,而前僉使金聖協,初不督徵,無意畢捧,磨勘文書,故爲遷就,以爲推諉後官之計,故渠以此意,枚報水營,則題辭以爲,捧上一節,係是三冬間擧行之事,非新到官不察之弊云云,故禁府以其未捧,責在前官,且報水使,旣受書目,則元無可罪之端,分揀事判下矣。秦再雲到任,旣在於歲末,則其未捧之責,實在於前官,且以水營題辭見之,水使亦知其未捧,非〈新〉到官不勤之狀,而及其申聞之際,應罪之前官,不爲擧論,乃反請罪新到之後官,使有罪者倖免,無罪者橫罹,事體極爲駭然。忠淸水使崔鎭漢從重推考,前僉使金聖協,拿問定罪,秦再雲,雖是微末邊將,旣是無罪分揀,則交代雖出,未及赴任,仍任,似宜矣。令曰,依爲之。秦再雲仍任,可也。
禮判閔鎭厚所達,陳試之法,大典之所不載也。大典但云,父赴覆試者子避。意者父子相避,許令陳試者,因此始備,而身病及朞服未葬者陳試,則分明在於父子相避,陳試,法之後也。大抵初試後有故,未赴會試者,固是擧子之不幸,而以此而許開陳試之法,太涉委曲,誠未知其穩矣。自是以來,奸弊漸生,身病陳試,旣已防塞,而互付他科之規又作。頃年禮官陳達大朝,仍有各付其科之命,科法比前稍正矣。然,所謂各付其科者,卽指額數相當者,而大增廣大科初試額數,比小增廣初試,至過百數,此宜不可混付大科,旣不可混,則監試亦難異同,故今番監試會試,以此草記,則特令一體許赴,大科會試時,亦用此例矣。然,六百別試陳試,不得付於三百別試會試者,自是流來舊例,而大增廣陳試之獨付小增廣,終爲斑駁之歸,此不可無一番定式之擧。科場之事體至重,問議于諸大臣而稟處,何如?令曰依爲之。
領議政金昌集所達,南兵使李森狀達中,以爲今年習操,以年事之凶歉,因道臣狀請,姑爲停止,而各邑軍兵巡點,則無竝止之令,定平以南各邑,簡其騶率,竝爲巡點,至於三·甲,纔行巡點之邑,抽栍爲之云矣。北路年事失稔,癘疫方熾,故習操則許令停止,而不可竝與巡點而停止,宜依狀請施行,而李森遞任,今當上來,不必等待新兵使下去,李森上來〈前〉,仍爲擧行,亦涉便好,以此分付,何如?令曰,依爲之。
領議政金昌集所達,金在魯以量尺事,有所達矣。卽今遵守尺,與甲戌量案時新尺差殊。其時全羅均田使朴潢,以新尺之長於舊尺,具由馳啓,大臣收議,則故相臣尹昉,以爲當用新尺,他大臣則以一依遵守尺爲對,而仁祖大王下敎,以新尺之稍長而不用,事理未安,遂用新尺,今亦定其當用之尺。然後可以始役,故在魯至擧臣言仰達矣。卽今民間,皆以爲量尺,欲用舊尺,此必國家意在加得結數,擧有呼冤之意。臣意則仁祖朝,旣用新尺,今番亦依此用之,則田結雖似小縮,事涉便順。詢問于諸臣而處之,似好矣。右議政李健命曰,昨年全羅監司洪錫輔以爲,舊尺短新尺長,民人輩至謂國家之用短長,出於加得結卜之意,將有騷擾之患,累次狀達爭論,終至遞罷矣。蓋己酉量案時,忠淸道用遵守尺,則今於兩南,獨用長尺,誠爲不均,故廟堂之終始防塞,正以此也。且洪錫輔旣以此被罪,而今反許之,事涉不當,臣意則以變通爲難矣。戶判宋相琦曰,甲戌量田時,該曹以當用舊尺之意覆啓,而仁祖下敎曰,新尺旣已下送之後,嫌其稍長而不用,事理不當,議于大臣,領相尹昉,請用新尺,以聖敎至當爲對,判付內,以與予意相符,遂令依此施行,蓋不用長尺,近於欲得結數故也。聖意誠爲至矣,而此與自下往復定用者有異,旣有別判付,則便是已經睿斷,又不但民情之以此執言,道臣及均田使之言,實有可據,且其減縮,似不至大段,臣意以甲戌段量時尺,用之爲好矣。李健命曰,今此量尺,國之重事,詢于諸宰臣及三司,何如?禮判閔鎭厚曰,前後兵革,不及於湖南,故不但甲戌之尺,甲戌以前之尺,亦尙在,而比遵守尺尤短云,尺樣之不相同,有如此矣。甲戌年收議中,故相臣金尙容,以同律度量衡爲言,此實正論。若如湖西己酉例用遵用尺,則固爲得宜,而今番騷動,猝然中起,雖未知出於何處,而此說旣騰之後,諸議又以爲湖西,旣用遵用尺,而獨於兩南,用甲戌尺,則湖西之民,豈不爲冤云,此亦然矣。雖然,外方凡事,多不能一齊。試以大同事言之,道道各異。此不必執一論斷,而從民情而少屈者,亦是不可已者。今民間旣以朝家用短長尺,意在多得結數爲疑,而朝家終不變通,則其在事體,亦未知其穩當,臣意則今以順民心爲主,兩南從兩南之法,湖西從湖西之法,各用其尺,似無所妨矣。李曰,閔鎭厚雖以各從其道爲言,而此亦有礙窒處,湖西一道,有己酉改量之邑,又有己酉未改量,而仍用甲戌量之邑。今若用己酉尺,則甲戌量邑之稱冤,當如兩南,欲用甲戌尺,則己酉巳量之邑,必至減縮,此甚難處矣。知中樞李弘述曰,以量尺事,諸臣所達不一,而臣意則各從其道,最似便當矣。大司諫李箕翊曰,今此量事,雖以風聞言之,人心騷擾,皆以利於國而害於民,爲呼冤之端,卽今則順民情爲第一條矣。若棄長尺而用短尺,則田結雖不無所得,而必不免大失民情之歸,國家之得失輕重,不其懸殊乎?決不可違拂民情,而用長尺矣。副應敎金雲澤曰,凡事有事理與事勢。今兩大臣所達,各有主見,而俱非不知事理之當否,至於重臣所達,尤爲詳盡,而第事有違於事理則事勢,亦必有掣肘之端。卽今民情如此,則其在事勢,當許其前日所量之長尺,但湖西己酉量田,旣用短尺,而未量十餘邑,今用長尺,則己酉量時,民情亦必稱冤,臣未知其時民情,不至於如今日,故用短尺而得以改量耶?一道之內,用尺長短,旣甚斑駁,其在事勢,亦豈不掣肘乎?律度量衡,不可不同,此事理之當然。臣意則三道似當通用一尺矣。掌令南世珍曰,均田使出送,實爲均賦之意,則豈可爭量尺之長短乎?惟以順民情爲急,可矣。鎭厚曰,玆事體重,仁廟朝旣已議大臣而處之。今日兩大臣雖入對,他大臣處,竝爲收議,恐好矣。令曰,他大臣處問議,可也。
領議政金昌集所達,今番事目中,如有土品之變改者,則就舊案等第升降,俱不過一二等,而若初不改量則已矣,旣行改量,而猶循前案,無甚變通,則殊非均田之意,使之從實執等,而只以略倣舊等,勿爲太變之意,申明分付事,金在魯亦爲仰達矣。大凡地品,古之瘠薄,今或爲肥厚,古之肥厚,今或爲瘠薄,則等數區別之際,宜有升降之道,而此不當過加升降,只倣舊等,無爲太變,似甚順便矣。右議政李健命曰,事目中,以高不過一二等,下不過一二等定式者,蓋慮民心巧詐,輒以低等爲事,從實執等,誠爲不易,若倣舊等,無甚高下,則遵行似易,故以此爲定式矣。金在魯以爲均田,出於均賦役之意,則古之一二等,今或爲五六等,古之五六等,今或爲一二等,今宜隨其土品,從實執等云,而其所謂略倣舊等,勿令太變者,與事目中無過一二等之意,不甚相左矣。禮判閔鎭厚曰,若一竝變等,則事必煩擾,而易生奸弊,事目之意,似在於此。然,古之一等,今當爲六等,而只降一二等,則民必呼冤,古之六等,今當爲一等,而只升一二等,則國亦豈無所失乎?等數不精,則均田使難免其責,而勤令無過一二等,則烏在其均田之意哉?金在魯之言,是矣。戶判宋相琦曰,改量時升降,毋過一二等云者,遵用冊中,亦有之,而蓋元田元畓,則等數雖無大段變易之理,他餘雜頉陳起等處,古今地品,或有不同,此則當以卽今所見,從實升降,似不必預以某等爲定矣。金〈昌集〉曰,垈田等處,當變等數,而亦似不多矣。略倣舊等,而無至太變,似合事宜,使之依此達爲之,何如?令曰,依爲之。
戶判宋相琦所達,金弘寶照律公事,有後日次對時稟處之令矣。詢問于大臣,何如?領議政金昌集曰,以還上虛錄,在前或有兼官同罪之事,而或以爲一時兼官徒配禁錮,似涉過重,有只施徒配之事矣。今弘寶,以延安虛錄事,至於徒配禁錮。蓋延安前官,皆以赦前事蕩滌,而弘寶以北道之人,未及就拿於赦限之內,獨被罪罰,實爲冤抑,故承旨有所陳達矣。臣意則只爲徒配,特減禁錮,似宜矣。相琦曰,臣伏見法文,甲子年則兼官勿用禁錮之律矣。壬午年大臣以此事陳達,兼官杖一百,徒三年,勿揀赦典云,而禁錮一款,無明白定式之事。凡法文從後施行,而壬午定奪,旣不明白,故今此弘寶,循例照律以入矣。弘寶以在遠之故,不得與前官同時戡罪,事勢固然,似涉冤抑,而法文不可低仰,故不得以宥旨前事擧論矣。且兼官同罪事,本無定式。大抵兼官,有不察之罪,而與本〈官〉似有間隔矣。右議政李健命曰,此事非謂與本官差別也。本官以赦前分揀,弘寶以未及同勘,獨被罪罰,爲冤故耳。似宜有參酌之道矣。令曰,徒三年定配,勿爲禁錮,可也。
右議政李健命所達,金昌集所達中,有監官供饋事矣。甲戌己酉事目及戊子年江原道量田時事目各異,而甲戌則各邑監色相換檢量,如光州監色,應役於羅州故也。其時謂他官監色之齎糧往來有弊,以官耗穀供饋,而紙·筆·墨則無擧論事。己酉年事目,則各里中監官·乼使令·指示〈人〉兺供饋,而酒肉徵索者論罪云,此則使各里供饋也。戊子事目,則各里中監官·乼使令·指示人兺供饋之條,一如曾前事目,而又一條,有監官支待,自監營別爲分付,紙·筆·墨,以官耗穀爲之之語。蓋監官輩,自本里支待,故監官申飭,使無〈泛〉濫之患耳。今此改量事目,一遵戊子事目,此兩條皆爲列書,而各里供饋之條,監官二字落書,只有乼使令指示人供饋之語,外方認得監官以下,皆令各邑給耗,故慶尙監司李㙫狀論耗穀難支之弊,該曹回啓,泛以耗穀不足,監營會外許之,而其實則事目本意,元無監官以下料,自官分給之事矣。然卽今外方,皆以爲監官以下各人供饋及紙·筆·墨價,自官備給云,誠爲難處矣。欲除民弊,而皆令官家供饋,則此非一二朔完了之事,實無支當之路,又欲使民供,則民人輩,旣欲其自官供饋,而事目中,又且漏書,必以此執言呼冤。今若監官,則自官給糧,乼使令·指示人,本里依前支供,則民間與官家,似無偏重難支之弊,而紙·筆·墨,則事目旣許以官耗,依此擧行,何如?領議政金昌集曰,供饋紙·筆·墨,在前皆出於民,而中間爲慮民弊,自官料理,今亦依事目爲之,好矣。李健命曰,古無監官給料之事,而今則事勢如此,且監官,異於常漢,民間供饋之際,必有弊端,自官給料,則似無侵責民間之弊矣。令〈曰〉依爲之。
右議政李健命所達,金昌集以宣川府使鄭纘述仍前任內禁將,而軍官帶去之事,稟達矣。均田使旣有郞廳從事官,則軍官固爲極擇,而第宣川,卽防禦使二品職也。二品官爲帶去軍官,遞其本職,殊涉未安,內禁將,宿衛之任,非千別將之比,故通信使曾欲帶去,而廟堂防塞,則今所達,亦違前規矣。領議政金昌集曰,固當愼擇軍官,鄭纘述之外,豈無可合之人耶?宣川,旣是防禦使,遞易重難,內禁將帶去,尤是規外,事體不當矣。李健命曰,事若得宜,則些少弊端,固不暇顧,而鄭纘述事體未安,以夫馬之弊言之,都政以金翊相差除,治行將發之際,移拜全羅水使,鄭纘述代之,過一望矣。夫馬上來,已過三朔,則今又遞改,貽弊不貲矣。令曰,仍任宣川府使,使之赴任,可也。郞廳李觀燮書。郞廳張澍校正。
缺鳳朝,卽爲牌招察任,何如?令曰,依。
以備忘記,傳于尹陽來曰,今下弓矢,恃寨僉使金鎰英處,給送。
尹鳳朝達曰,太廟展謁,只隔二日,兵曹堂上二員,當爲陪從,且觀武才時,本兵,例多先期擧行之事,而兵曹判書李晩成,昨自試所徑還,不爲入謝,事甚未安,卽爲牌招察任,何如?令曰,依。
以判尹鄭澔三度呈辭,令于尹陽來曰,只遞本職。
傳于尹陽來曰,嬪宮冠禮,以今月念後推擇以入事,分付該曹。
尹陽來,以備邊司言達曰,全羅左道均田使金在魯引接時,近來人情之弊,愈往愈甚,風聞外方各邑,或有每結收錢,誠極駭惋,令廟堂稟旨定律事,陳達矣。人情之弊,雖在常時,固當嚴禁,而況此改量之時,尤不可不十分嚴飭,故均田使節目中,受賂一款,旣令嚴加禁斷,今不必別爲定律,而憑藉雜費,每結收錢云者,誠甚駭然,申飭列邑,摘發科罪,其中情狀尤甚絶痛者,別爲申聞,繩以重律宜當,昨日稟定時,此一款,未免遺漏,惶恐敢達。令曰,知道。
以兵曹言啓曰,卽接觀武才初試一所移文,則試官李宇恒,前患風痺之症,挾感添劇,症情危重,斯速變通云,李宇恒試官之任改差,望單子還入,改落點之意,敢啓。傳曰,知道。
以兵曹言達曰,今九月十八日進宴初度習儀時各樣差備軍八十九名,及十九日宗廟展謁擧動時差備軍二百八十一名,與同日文廟告祭祭軍二十四名,合三百九十四名內,衛軍二百十四名計除,其餘不足一百八十名,他無推移之路,依前例給價,坊民調用之意,敢達。令曰,知道。
丁道復,以禮曹言啓曰,傳曰,嬪宮冠禮,以今月念後推擇以入事分付該曹事,命下矣。冠禮吉日,令日官推擇,則今月二十六日卯時,西北向行冠禮最吉,而其餘各日,則皆有拘忌云矣,敢啓。傳曰,以二十六日定行,而卯時太早,無他吉時耶?
尹陽來,以禮曹言啓曰,嬪宮冠禮推擇草記傳曰,以二十六日定行,而卯時太早,無他吉時耶事,命下矣。問於日官,則同日巳時申時亦吉云矣,敢啓。傳曰,以巳時爲之。
令于尹陽來曰,靈原君曾祖仁城君墓省掃時,澆奠床備給。
尹陽來,以禮曹言達曰,今日,發遣本曹佐郞金慶衍,健元陵·顯陵·穆陵·徽陵·崇陵·端懿墓抽栍摘奸,則各陵墓,皆無他頉,且無樹木斫痕,而健元陵·顯陵參奉闕直,顯陵守護軍金一萬闕點,而李石峯稱名人代現,穆陵守護軍鄭有得闕點,而周一萬代現云,健元陵參奉洪萬長·李天紀,顯陵參奉柳謙明·金相說,竝依承傳罷職,金一萬·李石峯·鄭有得·周一萬等,令攸司推治,何如?令曰,依。
丁道復啓曰,今日持公事入對時,因宮官所達,本院實兼官有闕之代,令政院稟旨差出事,令下矣。政官,待明朝牌招,開政,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱·脚痺,腹部飽滿將甚有加,眩氣有加,膈間不淸利未已,熏熱,溺道不平之候,復何如?呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,知道。諸症候一樣,而熏熱有加,呼吸不平,小便短澁,中氣虛憊之候,猶未快減矣。
人定時,藥房口傳啓曰,昏後,諸症候加減,何如?伏聞醫官所傳之言,則今日熏熱,終日有加云,俄間,或有減歇之勢乎?夕水刺,又無異全廢,他粥飮强進伏望,惶恐敢啓。傳曰,諸症候一樣,而熏熱之候少減,粥飮將欲進御矣。
右副承旨尹鳳朝書曰,伏以臣以疎脆之骨,有沈痼之病,漫局閑司,尙不敢久冒,況此夙夜供劇之地,決不可一分强仕之狀,卽同朝之所共悉也。只緣宴禮將迫,不敢言私,扶策病軀,黽勉供職,惟以顚踣爲期矣。昨夕,得伏見司書趙榮世之書,復提昨年事,張皇爲說,其所詬詈,遍及於前後諸臣,而臣之玉堂時,書中一段語,亦入於攙擧詬辱之中,旣謂之寔繁其目,又乃竝稱以不忍與此等人較辨,末復結之以讒言三至,此雖非單指臣一人,而臣亦包在其中矣。噫,何其不自反,而猶復詈人之如是也。臣於此,誠不勝駭然也。臣未知榮世當日之事,自以爲毫無所失焉,抑其心亦知其謬戾,而猶欲外自飾非耶。臺閣避辭,前後何限,而其爲可駭,孰有如榮世之避者乎?當其避草之出也,人之見者,毋論其親不親,莫不驚怪而駭歎,殆一世然矣。此臣所以略及於書中,而其所謂臺閣羞恥者,不過輕輕說去,以示公議而已。有何可怒之端,不料其包蓄經年,尙不能剗去於胸中,乃有此反詈之說也。臣旣被其許多詬詆,不可以其言之全無倫脊,而抗顔蹲據於榮次,召牌雖臨,亦不敢爲祗承之計,來伏禁門之外,略控短章,仰暴危懇,退歸私次,恭俟罪戾,伏乞离明,俯賜照察,亟許鐫削臣職,以謝人言,以安愚分,臣之大幸,臣無任兢怵祈祝之至。謹昧死以聞。答曰,覽書具悉。爾其勿辭,從速察職。
黃海監司李德英書曰,伏以臣,昨上請急之章,冀蒙體下之恩,伏枕祈祝之際,祗承徽答,乃以勿辭調理察職爲敎,臣奉讀以還,不勝惶隕抑塞之至,凡人之以疾辭職者,例多過實之語,邸下亦視以一例,有此靳許,而若臣前書所達,則非但不爲過實,强病呼草,固多疎略而未盡實狀者,況敢一毫增衍,自犯不誠之誅乎?蓋臣本病,積有年所,根深蔕固,已至難醫之役,以其病涉奇怪,醫不能執症,或以爲氣塊,或以爲奔豚,鬱而成積,積而成形,窠囊滿腹,股臂交胸,鼓脹輪囷,蓋無一日暫安,而少或失攝,則撑氣刺痛,若攢刀劍,實是百病中危惡之症也。曾前則猶幸年紀不至衰謝,故元氣猶能抵敵,僅以支過矣。今臣犬馬之齒,已望七矣。氣日益衰,而病日益痼,昨今年來,似若日加月增,而不敢言病,久當劇務,積傷所祟,遂致前日之暴發矣。雖幸入死出生,僅延殘喘,而大病大瀉之後,眞元澌綴無餘,舊症新恙,乘虛交侵,心腹絞痛,米飮纔下,惡心嘔逆,精神昏茫,如在煙霧,筋力困薾,顚倒亦艱,餘症固不論,四者如此,則其能束帶坐衙,酬應庶務耶?服藥調治,已過一望,而有加無減,深恐未及生還,徑死職次,以邸下仁恕之念,寧不惻然於斯乎?念臣少讀張文潛藥戒之文,備論痞塊治療之法,而終之曰燕居三月而後,藥可爲也。今臣,亦須屛絶思慮,累月靜攝,然後或可小蘇,而顧臣所帶之職,何等重地,其可廢却百務,徒爲一身養病之計哉,一道民訴之阻絶,各邑文報之積滯,已不可言,而最是秋成已屆,巡審漸晩,年事分等,杳無其期,每念及此,身不貼席,其何能安心而調息乎?百爾思之,自朝家斯速變通,俾得及時交替,然後公私可以俱濟,玆不得不冒死更籲於仁聽之下,伏乞俯諒切急之懇,亟賜處分焉,臣無任屛營祈懇之至。謹昧死以聞。答曰,覽書具悉。卿勿過辭,從速察職。
靈原君櫶書曰,伏以臣於頃年,得蒙恩暇,移窆祖父故海寧君臣伋墳山於豐德地,積年志願,一朝獲伸,天恩所洎,感淚自零,非臣隕結所可仰報,臣攢手祝天,徒切糜粉之願而已。仍竊伏念,當初新山,占得於白地,草草營葬,襄役未完,而由限遽迫,急於復命,不得淹留旬月,以了役事,旋以聖候不豫,候班間設,臣職添宗籍,未敢告由,睠言松楸,未展省掃之禮者,倏已五載餘矣。日月稍久,莎築漸罅,自經今年水潦之後,傷圮之處,比前尤倍,臣自聞此言,方寸靡定,且臣父故光平君臣溟墳山,在於安山地,而臣縻籍于朝,不得以時奠掃,霜露之感,入秋尤切,玆將懇迫之情,仰瀆离明之下,乞得旬日之暇,使臣得以往省父墳,仍得歷展祖墳,改築莎草,而且伏念臣之曾祖仁城君珙·高祖母靜嬪閔氏墳墓,俱在楊州地,而顧以曾祖以上,國典無給暇省掃之規,故臣固不敢援例請由,而儻因恩由之行,兼伸歷展之願,則幽明之感,當復如何?伏望邸下,特恢體下之仁,俯諒三處展掃之願,俾臣往省,伸臣志願,臣無任屛營祈懇之至。謹昧死以聞。答曰,覽書具悉。依書辭往省焉。
右尹李縡書曰,伏以臣情蹙病深,斷無供仕之望,而適當中外憂遑之日,不敢不一肅恩病,仍參候班,至於均田之任,臣實自知其不能,違命之罪,罪止一身,僨事之害,害及一道,左思右量,惟有一遞字,而其空疎實狀,雖竭心苦籲,徒歸例讓,臣不敢更煩,若夫切迫情理,宜若見諒於上下,而日昨速往之批,廟堂催促之請,有若以臣爲可以强赴者然,臣於是,抑塞兢悶,何所困極,臣母老病沈惙,不忍遠離之狀,已悉於前書矣。臣旣無同己,又無成長兒息,母子二人,如影依形,伶仃孤苦,未有臣比,況母病旣痼,心火爲祟,臣不在傍,輒致增加,臣於十年來,每陳乞身之請,獲蒙大朝典遂之恩,相守病側,以至今日,中間逋命,不知其幾,惟於前後移直之時,間造庭候,不如是,則無以自效忱誠,而亦不能數月淹久,此可見臣萬萬迫隘之情也。顧今嶺嶠遐遠,王事靡盬,歷歲經時,遲速難期,此是臣情理之所可强者乎?假令臣往來檢審,此非如數舍之地可以乍往乍來,臣若任情來往,則徒貽一路騶廚之弊,何事可做,此臣所以雖被誅譴,而決不敢强赴者也。臣雖無狀,豈不知往役之不敢辭,而公義私情,亦有時而輕重,決不忍以臣一身,上累孝理之化,區區此言,實出肝膈,如使臣終且强赴,而故爲此飾辭僞讓,則臣請先伏欺謾之誅矣。目今寒候漸迫,田事正急,而乃使應遞之人,一向撕捱,卒之臨急變通,則雖重勘臣罪,何益於國事哉,頃年江都試才之役,亦蒙聖上矜憐,特許恩遞,顧今情勢之煎迫,有倍往年,道理遠近,又復懸絶,邸下於此,豈不仰體聖惠,儻遂微悃,使臣得被終始之澤也哉?伏乞离明,曲軫衷懇之切至,深惟事勢之急迫,亟遞臣均田使之任,如以輕遞爲難,則下詢廟〈堂〉而處之,仍治臣慢命之罪,以礪臣節,公私萬幸,臣無任懇迫祈祝之至。謹昧死以聞。答曰,覽書具悉。書辭,令廟堂稟處。
九月十六日午時,王世子坐尊賢閣。承旨持公事入對,左副承旨尹陽來,說書徐宗燮,假注書崔,記事官申昉,左副承旨尹陽來進讀黃海監司李德英狀達,辭職上書上送事。達下。
讀李德英書。批下。
讀右尹李縡辭免均田使書。批下。
讀靈原君櫶書。批下。
讀戶曹申目,覆達林川郡大同舟致敗事。達下。
讀戶曹申目,三南均田事目磨鍊事。達下。
讀工曹申目,全州官婢致今,鍼饍婢致簿事。達下。
讀平安監司李澤狀達,左右軍兵番操停止,軍丁闕額,軍器修補,姑勿充定擧行事。達下。
讀黃海監司李德英狀達,谷山府使李仁復兼察營將事。達下。
讀備邊司草記,均田使節目中,有落漏事追達事。依下。
讀咸鏡監司金相稷申本,定配罪人方繼星物故事。達下。
讀咸鏡監司申本,爲奴罪人韓雪男物故事。達下。
讀咸鏡監司申本,定屬官奴孔有白物故事。達下。
讀咸鏡監司狀達,染病方痛人段事。達下。
讀開城留守兪命雄狀達,染病方痛〈人〉段〈事〉。達下。
讀咸鏡監司申本,永興沸流水祭獻官差定事。達下。
讀掌隷院申目,金貴人房有頉奴婢改望呈事。達下。
讀掌隷院申目,仁嬪房祭位賜牌有頉奴婢改望呈事。達下。
讀掌隷院申目,社稷署奴婢定給事。達下。
徐宗燮達曰,今十八日進宴習儀時,宮官當進參,十九日大廟展謁時,亦當盡數陪從,而本院實兼官,多有闕員,令政院稟旨,以在京無故人差出,仍卽牌招察任,何如?令曰,依爲之。出擧條諸臣,以次退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,副提調金演啓曰,伏未審夜來,聖候寢睡,若何?口淡·困惱·脚痺,腹部飽滿特甚有加,眩氣有加,熏熱,膈間不淸利及喉乾,溺道不平之候,其有所減,而血溺不復放下乎,眼視昏暗特甚之候,亦何如?呼吸不平,小便短澁,中氣虛憊之候,比昨減歇乎?臣等久未入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加,眩氣有加之候一樣,而熏熱,膈間不淸利之候未已,喉乾朝來止歇,寢睡不寧,溺道不平,別無加減,血溺不復放下,眼視昏暗特甚之候無減,而呼吸不平,小便短澁,中氣虛憊之候,猶未快減矣。
尹陽來達曰,明日,進宴初度習儀,明明日,太廟展謁相値,此兩日常參,頉稟。令曰,知道。
又達曰,大司憲李喜朝,掌令魚有鳳在外,執義朴聖輅,掌令南世珍呈辭,持平申晳受由在外,持平洪龍祚未肅拜呈辭,今日以監察茶時之意,敢達。令曰,知道。
丁道復達曰,本院,位甚不齊,右承旨臣韓世良呈辭受由,右副承旨臣尹鳳朝,昨日陳書承答,今日又不仕進,同副承旨臣黃龜河服制,廳中,只有臣道復,左副承旨臣尹陽來,不但出納之際,事多苟簡,卽今敦諭之行,亦難推移,右副承旨尹鳳朝,卽爲牌招察任,何如?令曰,依。
尹陽來,以弘文館言達曰,本館下番副校理趙尙健,以南學兼敎授,今日成均館儒生節製時,晝仕出去之意,敢達。令曰,知道。
尹陽來啓曰,昨因本院啓稟,侍講院實兼官闕員,今日政官牌招,開政差出事,命下矣。方此出牌之際,聞吏曹判書李觀命,參議金在魯,以儒生九日製設行事,方往泮宮,參判金興慶在外,無推移開政之員云,而太廟展謁,只隔一日,宮官差出,事甚緊急,不可等待其畢製,判書李觀命,旣以大提學進去,則亦可以吏曹堂上兼進開坐,參議金在魯,卽爲牌招開政,何如?傳曰,允。
達曰,今此太廟展謁時,本兵長官,當爲陪從,而兵曹判書李晩成,昨日辭書承答之後,又不出肅,卽爲牌招,使之察任,何如?令曰,依。
令于尹陽來曰,因宮官所達,太廟展謁差退事,稟于大朝,則以勿爲行爲敎矣。
尹陽來,禮曹言達曰,宗廟展謁時儀註,方已依例書入矣。自政院送言,以爲承旨史官陪往事,不可不添入云,內入儀註還下,付標以入,何如?令曰,依。
又以兵曹言達曰,今九月十七日,武臣堂上朔試射日次,而觀武才初試,今方設場,武臣軍職堂上,皆赴於初試,勢難應射於朔試射,且冬等付祿,當以試射陞降,觀武才初試,出榜後,無故日退行,何如?令曰,依。
又以兵曹言達曰,今九月十六日,私婢順今稱名人,自興元門入來,差備門外擊錚,極爲駭惡,令攸司囚禁治罪,同門守門將鄭夢弼,常時不能禁斷雜人,以致闌入,亦難免其責,推考,何如?令曰,依。
以禁衛營言達曰,本營分授彰義門北邊,肅靖門北邊及東邊水口門,南門體城頹毁處改築事,前已達下矣。今月十八日,竝爲畢役之意,敢達。令曰,知道。
又以成均館官員,以領議政意啓曰,九日製,無故日退行事,曾已達下矣。臣今日,與館閣及六曹堂上,來詣泮宮,方設場試士,而吏曹判書李觀命,參議金在魯,亦來會矣。卽聞政院,以開政事,請招參議,而第開場出題之後,試官出入,似涉不嚴,春坊闕員,雖於明日差出,亦無未及之慮,令政院稟旨變通,何如?傳曰,政事,明日爲之。
承旨持公事入對時,兵曹判書李晩成,更爲牌招察任事。下令。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
閉門後,藥房口傳啓曰,昏後,諸症候加減何如?今日夕水刺,又無異全廢,他粥飮强進伏望,惶恐敢啓。傳曰,諸症候,晩後亦一樣,而粥飮,將欲强進矣。
夜一更二更,月暈。
知敦寧府事閔鎭遠書曰,伏以臣於昨年,待罪秋官,覆奏呂善長擊錚公事矣。卽伏見司書趙榮世書本,則以秋曹不究情僞,偏信供辭,爲命峻地則厚矣。而待臺閣太薄等語,大加攻斥,臣看來不勝悚怖之至,故校理呂光周之恬於財利,篤於睦婣,卽朝紳之所共稱道,而臣與光周,曾爲上下官,熟知其爲人,至於被奪財産,貽辱亡親,終至憂憤而死,非但臣之所未曾聞,實不彷彿於光周之平生,故臣果據實覆奏,而不覺其有傷於待臺閣之道矣。今榮世又曰,光周之不較不爭,善處乎難處之地,臣亦聞而多之,何嘗一言侵及云,臣於是滋酷焉,使光周,果能不較不爭,則何至辱及亡親?旣已辱及亡親,而不能告絶,憂憤自死,則亦可謂善處難處乎?前旣曰辱及亡親,憂憤而死,後又曰不較不爭,善處難處,前後之言,如是矛盾,臣莫曉其故也。雖然,臣旣不能逆探言外之旨,以中臺臣之意,到今經年之後,被此訶責,臣實瞿然慙惶,無以自解也。伏乞邸下,亟治臣議讞失當之罪,以伸公法,不勝幸甚,臣無任屛營祈懇之至。謹昧死以聞。答曰,覽書具悉。卿其勿辭,從速察職。
九月十七日午時,王世子坐尊賢閣。承旨持公事入對,左副承旨尹陽來,文學鄭錫五,說書徐宗燮,假注書崔,記事官申昉,尹陽來進讀禁衛營草記,彰義門南邊修築事。令曰,知道。
讀知敦寧閔鎭遠辭職書,批下。
讀兵曹申目,李滿·朴尙信·柳春瑞給暇事。達下。
讀兵曹申目,武臣堂上試射,無故日退行事。達下。
讀兵曹草記,私婢順今擊錚,守門將鄭夢弼推考事。依下。
讀京畿監司黃一夏狀達,扶餘大同舟致敗事。達下。
讀刑曹申目,鄭智·李汝迪照律,李奎成徽裁事。令曰,依準,李奎成照律。
讀刑曹申目,承萬擊錚辭緣回達事。達下。
讀刑曹申目,石漢慶擊錚原情徽裁。令曰,議處。
讀刑曹申目,咸鏡道放未放,依申聞施行事。達下。
文學鄭錫五達曰,常時,則一人入對矣。今有稟達事,兩人俱入對矣。太廟展謁,曾因聖候有加,至令退行矣。其後更爲定奪,期日已迫,而聖候尙此彌留,藥院未能退直,此時侍湯之中,暫時離違,誠爲重難,更稟大朝而處之,何如?徐宗燮達曰,太廟展謁,事甚重大,異於他事,不待臣等之言,而必當自內善處,而當此侍湯之中,暫時動駕,誠甚悶迫,故敢達矣。鄭錫五〈達曰〉當稟於大朝而處之乎?令曰,然矣。諸臣,以次退出。
九月十七日午時,上御興政堂。藥房入診入侍時,都提調李頤命,提調閔鎭遠,副提調金演假注書申記事官李箕鎭·申昉,醫官柳瑺·李時聖·權聖徵·許坫·方震夔·吳重卨·李時弼·李徵夏·玄悌綱·金壽煃·張世輔。李頤命進伏曰,夜間症候,伏承問安批答,而伏聞醫官所傳之言,則熏熱·困惱·呼吸不平有加云,臣等,一倍驚慮,卽今加減何如?上曰,困惱·熏熱一樣,而呼吸不平之候,差勝矣。頤命曰,朝水刺,僅進一合,而每至午時,夕水刺,又在昏後,而或至全廢,口淡少無差勝之勢而然耶?上曰,夕水刺,益復厭進,以此觀之,則口淡之未勝,可知矣。頤命曰,眩氣每以有加爲敎,比去番勿爲開政之時,或有差減之勢乎?上曰,比其時差勝,而間間有加矣。頤命曰,溺道不平,比初加減何如?上曰,姑無加減,而一樣矣。頤命曰,血溺不復放下已久,且啓辭中,症候甚多,此一款,則從今拔去,何如?上曰,唯。閔鎭遠曰,溺道不平之時,血溺之漸,永無放意乎?上曰,有時若出若出矣。頤命曰,大便祕澁之候,近日何如?上曰,猶未快放矣。鎭遠曰,口淡每以特甚爲敎,朝夕水刺之外,其他食物,一倂厭進乎?上曰,口淡特甚,愈往愈甚,厭進之症,非但今番爲然,終始一樣矣。鎭遠曰,中氣虛憊之候,何如?上曰,一樣矣。頤命曰,進宴,只隔十餘日,而症候無減歇之勢,憂慮無窮,群下之意,以爲若無添加之患,則伊日可以臨御云,未知何如?上曰,當觀前頭而知之矣。頤命曰,諸醫皆以爲六君子湯連進,而姑無所害,若以白朮·陳皮之屬,加入進御,則尤好云,而苦口之材,似難强進矣。上曰,口淡如此,苦口之材,勢難加入進御矣。頤命曰,然則進宴之前,不可議定他藥矣。上曰,唯。頤命曰,伏聞醫女所傳之言,則中宮殿症候,比夏無減云,近日加減,何如?而生脈散之屬進御,則似好矣。上曰,近來連爲進服,而無差減之勢矣。頤命曰,請令醫官診脈,何如?上曰,唯。頤命曰,瞻望顔部,則右邊鼻梁,有紅痕,自近日如此乎?上曰,有無頻數矣。柳瑺入診退出曰,左右脈候,稍有數氣,而不至大段,脾胃脈,微有不足氣矣。李時聖曰,脈度,今日則無沈氣,而微有帶數氣矣。李時弼曰,脈度左右三部,無大段帶數氣矣。壽煃曰,脈候,比去番入診時安靜,六脈皆好,而肺脈尤爲差勝矣。頤命曰,請令醫官,診察眼部,何如?上曰,唯。聖徵曰,瞻望眼候,則瞳子瞖氣一樣,而精彩則晴明,開睫比前差勝矣。諸醫所達略同。頤命曰,請令醫官,診察腹部,何如?上曰,唯。聖徵曰,腹部暫有飽滿之氣,而無硜硜之意,背部·脚部肌膚滋潤,而亦無滯氣矣。鎭遠曰,近日連進生竹瀝,其味比乾竹瀝,尤淸快乎?上曰,生竹瀝,服之淸快,而且無煙臭矣。金演曰,小臣有稟定事,故敢達矣。今此春塘臺試士時書題,受點於王世子事,已爲定奪矣。試官,則上年庭試時試官擬望之人,來待於闕內,落點後,進往試所云,今番亦依此例爲之乎?上曰,試官,當爲自此落點,仍留闕內,曉頭出送,可也。頤命曰,王世子出宮時,試官當爲陪去乎?上曰,然矣。演曰,然則王世子文廟展謁後,自集春門入臨試所,而試官,則由弘化門入去,祗迎於集春門內後,當詣試所矣。鎭遠曰,然則試官落點之後,在此肅拜於大朝,進往試所後,又爲率擧子,肅拜於世子矣。上曰,唯。頤命曰,自前如庭試·殿試等科試官落點後,肅拜於闕內,入試所後,復爲肅拜於虛位矣。上曰,然矣。演曰,考文後,仍爲柝榜於其處乎?庭試,則詣闕出榜矣。上曰,今番則自其處,仍爲出榜,可也。頤命曰,然則試券及榜目單子,當爲同入矣。上曰,唯。演曰,武試,則兵房承旨,當以該房進詣,而文試承旨,則例爲受點,望單子當臨時書入,而王世子陪從承旨,亦當別爲稟定矣。上曰,禮房·兵房兩承旨進去,可也。演曰,然則王世子隨駕承旨,不爲別出乎?上曰,禮房·兵房承旨二人進去,則不必別出矣。頤命曰,承旨到試所後,禮房·兵房,各有所掌,王世子陪從,則似或別出,故都承旨所達如是矣。上曰,禮房·兵房,旣已進去,禮房次知文試,兵房次知武試,而二人之外,不必加定矣。演曰,文試承旨,旣有禮房進去之命,今番則望單子,當不爲書入矣。上曰,唯。出擧條鎭遠曰,小臣待罪經理廳,故敢達矣。今此觀武才,卽經理廳設立後始有之事也。經理廳,亦係軍門,故本廳軍官,在京任使者五人,山城立番者二十人,合二十五人,與他軍門軍官,一體許試事,移文問議于廟堂,則以爲旣與軍門有異,不可除初試云,而國家大計,旣定於北漢,則本廳雖非軍門,付料軍官,似與他閑散有間,下詢于入侍大臣而處之,何如?頤命曰,都提調軍官,曾有除初試之規矣。中間防塞,今則各技初試,亦爲不許矣。上曰,庚寅年,果爲防塞矣。頤命曰,兵曹判書堂上軍官,獨爲除初試,而其他軍官,無除初試者,扈衛付料軍官,只許各技初試矣。鎭遠曰,守禦廳所任軍官,入於各技初試中云,南漢·北漢,宜無異同矣。上曰,大臣之意,何如?頤命曰,守禦廳所任軍官,若許各技初試,則似可援例,經理廳軍官中,山城立番二十人則似歇,而在京任使五人則似緊,宜有參酌處分之道矣。上曰,在京軍官五人乎?鎭遠曰,然矣。上曰,然則本廳在京軍官五人,特許各技初試,可也。出擧條遂罷出。
上在慶德宮。停常參·經筵。
下直,原州牧使沈廷輔,碧潼縣監韓在垕。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,副提調金演啓曰,伏未審夜來,聖候寢睡,若何?口淡·困惱·脚痺,腹部飽滿特甚有加,眩氣有加,熏熱,膈間不淸利及喉乾,溺道不平之候,其有所減,而眼視昏暗特甚之候,亦何如?呼吸不平,小便短澁,中氣虛憊之候,比昨減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加之候一樣,而眩氣小減,熏熱,膈間不淸利之候未已,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。勿爲入診。
趙榮福達曰,大司憲李喜朝,掌令魚有鳳在外,執義朴聖輅,掌令南世珍呈辭,持平申晳受由在外,持平洪龍祚未肅拜呈辭,今日,以監察茶時之意,敢達。令曰,知道。
丁道復啓曰,小臣進宴初度習儀,禮曹進去下直。傳曰,知道。
尹陽來,以都摠府言達曰,副摠管趙爾重,以禁衛中軍,軍兵等觀武才初試事,今日南小洞晝仕進去之意,敢達。令曰,知道。
趙榮福啓曰,吏曹郞廳來言,今日爲政事,命下,而判書李觀命,參議金在魯,俱以病不來,參判金興慶未肅拜,不得開政云,判書李觀命,參判金興慶,參議金在魯,竝卽牌招開政,何如?傳曰,允。
以吏曹言達曰,今此宣陵告祭獻官行司勇成德望,預差行司勇閔挺健,塡差,達下矣。成德望則身病沈重,末由起動,閔挺健則適往鄕家,俱不得受香云,不得已以靖陵獻官預差行司果趙世行,改付標以入,而閔挺健,不爲受由,任自下鄕,殊極未安,從重推考,何如?令曰,依。
又以御營廳言達曰,今此觀武才時,本廳別抄武士·別武士及京標下軍各技初試入格人,別單書入之意,敢達。令曰,知道。
以備忘記,傳于尹陽來曰,居首生員吳光運,直赴殿試,之次進士閔圻,直赴會試,三下進士許浩,幼學林象奎,進士朴奎文,生員姜楷·李秉鼎,進士任達元·宋煒·姜碩年,各給一分。
尹陽來達曰,左承旨丁道復,同副承旨黃龜河服制,右副承旨尹鳳朝奉令在外,一員未差,廳中,只有臣陽來,不但出納苟簡,伴直亦且無人,而左承旨丁道復,同副承旨黃龜河,拘於廳規及法例,不得直請牌招,何以爲之?敢稟。令曰,牌招。
又啓曰,左承旨臣丁道復,同副承旨臣黃龜河服制,右副承旨臣尹鳳朝奉令在外,一員未差,廳中,只有臣陽來,出納之際,苟簡莫甚,未差之代,今日政,以在京無故人差出,仍卽牌招察任,何如?傳曰,允。
有政。吏批,判書李觀命進,參判金興慶牌不進,參議金在魯進,左副承旨尹陽來進。達曰,卽接掌樂院牒呈,則正金台壽身病甚重,不得察任云,依例改差,何如?令曰,依。以趙榮福爲承旨,任埅爲工曹判書,趙道彬爲判尹,閔鎭厚爲判義禁,朴澄爲刑曹參議,李德壽爲兵曹正郞,尹植爲司書,趙觀彬爲兼文學,李景華爲判校,兪泰章爲司藝,呂必寬爲廣興守,李巨源爲黃海都事,權宏爲咸鏡都事,申銋爲典醫監提調,李晩成爲軍器提調,皇甫慊爲厚陵參奉,李挺郁·鄭壽淵爲健元陵參奉,兪廣基·李夏範爲顯陵參奉,李昌普爲敬寧殿參奉,朴斗益爲康陵參奉,趙尙絅爲校理,金相玉爲副校理,朴乃貞爲宗簿正,宗簿正申弼賢,加通政事承傳,尹大英爲兵曹正郞,洪構爲兵曹佐郞,李秀英爲相禮,趙昌來爲直講,徐宗積爲漢城庶尹,金慶衍爲禮曹正郞,趙正萬爲掌樂正,趙尙健爲兼司書,右承旨尹陽來,左副承旨趙榮福。兵批,判書李晩成觀武才初試進,參判許玧,參議趙榮福病不進,參知金相元進,左副承旨尹陽來進,以金洵單付同知中樞,洪以圖·金斗箕·權怡單付僉知中樞,鄭澔·韓世良·任守幹付副護軍,趙道彬·洪錫輔·趙尙絅付副司直。
尹陽來啓曰,明日王世子太廟展謁時,承旨一員,當爲陪從,而何承旨進去乎?敢稟。傳曰,右承旨進去。
趙榮福,以兵曹言啓曰,卽接觀武才初試一所移文,則試官李㙫,所患感寒之病,添劇於連日參試之餘,症情危重,斷無自力之望,斯速變通云,李㙫試官之任改差,望單子還入,改落點之意,敢啓。傳曰,知道。
兼文學趙觀彬牌不進,罷職傳旨,傳于尹陽來曰,推考徽旨捧入。
趙榮福,以兵曹言達曰,今九月十七日,幼學李鳳彩,御營軍姜毛哲稱名人等,自開陽門入來,差備門外擊錚,極爲駭愕,竝令攸司,囚禁治罪,同門守門將金興弼,常時不能禁斷雜人,以致闌入,亦難免其責,推考,何如?令曰,依。
以兵曹言啓曰,今此觀武才時,禁軍等初試,今二十二日爲始,慕華館設場,而入直禁軍將及禁軍等,依前例除標信出試後,還入直之意,敢啓。傳曰,知道。
又以兵曹言啓曰,在前觀武才時,有兩貫革各三人入射之例矣。今亦依此擧行乎?敢稟。傳曰,依爲之。
以進宴廳言達曰,甲午年進宴時,禁軍將·守門將·武兼之類,皆以散果床給之,軍兵則依犒饋例,以酒肴分給事,定奪矣。今亦依此擧行,何如?令曰,依。
以兵曹言啓曰,今此觀武才時,入直軍兵等初試入格之類,使未入格者,預爲推移替代,俾無臨時呼名之弊,而訓鍊都監隨駕結陣軍兵鳥銃入格之類,亦爲推移作隊,使之預代於試所之意分付,何如?傳曰,允。
尹陽來,以禮曹言達曰,今九月十七日儒生課試居首生員吳光運,直赴殿試事,命下矣。依前例許付於今增廣別試·文科殿試之意,敢達。令曰,知道。
趙榮福,以進宴廳言達曰,今此宴禮時,各司盤器皿,必有散失破碎之患,令兵曹,別定勤幹部將數三人,多率軍士,一一收拾,分給該司,亦令左右捕盜廳,擇定軍官,嚴守各門,如有偸取者,各別科罪之意,依前知委,何如?令曰,依。
又以兵曹言啓曰,今此觀武才時,除初試應射之員,必須預待於試所近處,然後可無臨時呼名之患,而闕內入直都摠府郞廳宣傳官·武臣兼宣傳官·訓局禁衛營入直將官·禁軍將·扈衛別將·〈訓〉局別將·五衛將等,勢難擅離直處,依前例使先射者,推移替直後,來待試所之意,分付,何如?傳曰,允。
同副承旨黃龜河書曰,伏以臣於昨年忝叨館職也,妄進一言,觸犯衆怒,被人詬詆,前後非一,每以陳章自列爲事,應接之際,已不勝其疲劣,而卽又伏見前司書趙榮世之書,提臣昨年書中一轉語,有所侵斥,語意深緊,至謂之脅持,末又以讒言三至結之,臣於是非,不任駭歎之至。第玆事是非,業已离明之所俯燭,臣豈可與之呶呶較辨,以傷事面也哉?當初榮世之避,本不干涉儒臣去就,而忽地起鬧,橫加噴薄,似此擧措,已是常情之外,而繼起之論,不免爲助瀾之歸,則人之疑惑,烏可免乎?在榮世之道,固宜自反之不暇,而經年之後,若是齗齗,無乃急於自辨,不覺其終歸於文過耶?臣之略及於前書者,不過小視公議而已。豈有一毫近似於脅持之目,而今其反詈,至於此極,揆以廉義,決不可苟然仍冒於榮次,而適遭私慽,未及控籲,今始隨牌,來詣闕外,略陳危懇,仰瀆徽聽,仍爲徑歸私次,恭竢嚴譴。伏乞邸下,俯賜諒察,亟令鐫削,以謝人言,以安賤分,不勝萬幸,臣無任屛營祈懇之至。謹昧死以聞。答曰,覽書具悉。爾其勿辭,從速察職。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱·脚痺,腹部飽滿特甚有加,膈間不淸利未已及眩氣·熏熱,溺道不平之候,復何如?呼吸不平,小便短澁,中氣虛憊之候,比夜快減乎?臣等,不勝憂煎,惶恐敢啓。傳曰,知道。諸症候一樣,而呼吸不平,小便短澁,中氣虛憊之候,猶未快減矣。
閉門後,藥房口傳啓曰,昏後諸症候,加減何如?今日夕水刺,亦僅進少許,他粥飮强進伏望,惶恐敢啓。傳曰,諸症候無加減,而粥飮,將欲進御矣。
夜四更五更,雷動電光。
九月十八日酉時,王世子坐尊賢閣。承旨持公事入對,左副承旨趙榮福,弼善李國休,假注書崔,記事官申昉。趙榮福進讀兵曹草記,李鳳采·姜毛哲擊錚,守門將金興弼推考事。依下。
讀進宴廳草記,禁軍將·武兼守門將給散果床事。依下。
讀進宴廳草記,盤器皿,令勤幹部將數三人看檢事。依下。
讀吏曹申目,李光績·盧思賢給暇事。達下。
讀掌隷院申目,全州在奴婢各四口,劃給龍安縣事。達下。
讀刑曹申目,李奎成照律事。達下。
讀刑曹申目,賊人金成發依律處斬事。達下。
讀禮曹申目,春塘臺文武科事目磨鍊事。達下。
讀禮曹申目,覆達高陽幼學申泌等上書書院賜額事。令曰,依所達施行。
讀同副承旨黃龜河辭職書。批下。諸臣,以次退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,副提調金演啓曰,寒雨如注,夜氣陰濕,伏未審聖候寢睡,若何?口淡·困惱·脚痺·腹部飽滿特甚有加,眩氣·熏熱·膈間不淸利及喉乾,溺道不平之候,其有所減,而眼視昏暗特甚之候,亦何如?呼吸不平·小便短澁·中氣虛憊之候,比昨減歇乎?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱·脚痺,腹部飽滿特甚有加之候一樣,而眩氣往來,熏熱·膈間不淸利之候未已,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平·小便短澁·中氣虛憊之候,猶未快減矣。勿爲入診。
尹陽來達曰,明日常參,取稟。令曰,停。
趙榮福達曰,大司憲李喜朝,掌令魚有鳳在外,執義朴聖輅,掌令南世珍呈辭,持平申晳受由在外,持平洪龍祚呈辭入達。今日以監察茶時之意,敢達。令曰,知道。
尹陽來達曰,同副承旨黃龜河,異姓四寸兄學生李仁基身死,服制已行四日,出仕,何如?令曰,依。
又達曰,廳中只有臣陽來及左副承旨臣趙榮福,而臣陽來,以王世子太廟展謁時陪從進去,出納之際,無以成樣。同副承旨黃龜河服制,已經成服,卽爲牌招察任,何如?令曰,依。
尹陽來,以侍講院言達曰,本院新除授兼文學趙觀彬,昨日違牌,旣有只推之命,更卽牌招,以爲今日擧動時,備員陪從之地,何如?令曰,依。
以兼文學趙觀彬牌不進,罷職傳旨,傳于尹陽來曰,推考徽旨捧入。
趙榮福,以兵曹言啓曰,今日王世子太廟展謁時,本曹堂上二員,應爲陪衛,而判書臣李晩成,以禁衛營軍兵觀武才初試,當往南小洞,參知臣金相元,今方入直,只有參判臣許玧,無他推移之員。參議未差之代,令該曹,在京無故人口傳差出,仍卽牌招,以爲進參之地,何如?傳曰,允。
又以兵曹言達曰,今二十日,文臣朔試射日次,而訓鍊院慕華館觀武才初試,旣已設場,試射南小營設行之意,敢達。令曰,知道。
又以兵曹言啓曰,本曹正郞鄭錫三,今日監軍受點矣。身病猝重,不得受牌云,勢不得已原單子中,改付標以入之意,敢啓。傳曰,知道。
以守禦廳言啓曰,今此春塘臺觀武才時,本廳京別破陣等初試,今月二十日,本廳射亭良中設行之意,敢啓。傳曰,知道。
黃龜河,以吏曹言達曰,近日國綱解弛,百隷怠官,大小差祭,稱頉極其紛紜,事之寒心,固已久矣。兵曹正郞尹植,日昨見差永昭殿望祭大祝,而適往交河鄕家云。帶職下鄕,旣有朝禁,則所當草記請罪,而諸執事,異於獻官,雖或遞易,無改付標之節,則爲此煩達,亦甚未安,只令囚治其下吏矣。今此聖廟告由祭大祝,又爲差定,則又稱病重,不欲進參,昨日受香臨時,累度催促,而終不動念,將至生事,故該吏不得已私自改易,得以受香出去,而以本曹之絶不許頉,因仍掩諱,不以告知。及其尹植移拜司書之後,得接小報,則卽爲承牌入肅,意謂此必來自祭所,而但未知大祝之任,何以推移?方欲詰問曲折之際,該吏知其難掩,始乃自服。上項祭享色吏罪狀,旣已移文刑曹,使之囚禁重究,而尹植以身帶緊務之人,不爲受由,任意下鄕,固已未便。況半日之內,差祭則不進,移職則出肅,其元無疾病,可推而知。祭享事體,何等重大,而徒懷偃便,專事規避,尤涉可駭。後弊所關,決不〈可〉置之,罷職,何如?令曰,依。
王世子入太廟幕次後,遣宮官,大殿問安。答曰,知道。
王世子入齋室後,陪從承旨問安。答曰,知道。
王世子宗廟。永寧殿展謁後,陪從承旨問安。答曰,知道。
大殿·中宮殿·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
王世子還宮後,政院·玉堂問安。答曰,知道。
世子宮,政院·玉堂夕問安。答曰,知道。
藥房夕問安時,口傳啓曰,晩後口淡·困惱·脚痺,腹部飽滿特甚有加,眩氣往來,膈間不淸利未已及熏熱,溺道不平之候,復何如?呼吸不平·小便短澁·中氣虛憊之候,比夜快減乎?臣等不勝憂煎,惶恐敢啓。傳曰,知道。諸症候一樣,而腹部飽滿特甚有加之候,此時小減,呼吸不平·小便短澁·中氣虛憊之候,猶未快減矣。
尹陽來達曰,朝因兵曹草記,本曹參議未差之代,口傳差出陪從事,允下於辰初,自本院累度催促,而口傳望單子,來呈於出宮正時前一刻,入達之後,落點謝恩之際,自爾遲延,以致不得備員陪從於動駕之時,其在事體,至爲未安。吏曹當該堂上推考,下吏,自本院已爲囚禁,而其慢不擧行之習,誠極痛駭,各別科罪,何如?令曰,依。
黃龜河達曰,卽者司書尹植,因吏曹草記請罪,引嫌出去,所當直捧禁推,而此與無端徑出有異,推考,何如?令曰,依。
人定時,藥房口傳啓曰,昏後諸症候,加減何如?今日夕水刺,亦僅進一匙,他粥飮强進伏望,惶恐敢啓。傳曰,諸症候無加減,而粥飮,將欲强進矣。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,副提調金演啓曰,伏未審夜來,聖候寢睡,若何?口淡·困惱·脚痺·腹部飽滿特甚及熏熱·膈間不淸利·眩氣往來·喉乾·溺道不平之候,其有所減,而眼視昏暗特甚之候,亦何如?呼吸不平·小便短澁·中氣虛憊之候,比昨減歇乎?加味六君子湯五貼,又盡於昨日,今日臣等與諸醫入診,詳察症候,議定加進當否宜當。不勝終宵憂煎,敢此問安,竝爲仰稟。答曰,知道。口淡·困惱·脚痺特甚有加之候一樣,而腹部飽滿特甚之候,亦無所減,熏熱·膈間不淸利之候未已,眩氣往來·喉乾朝來止歇,寢睡不寧·溺道不平·別無加減,眼視昏暗特甚之候無減,而呼吸不平·小便短澁·中氣虛憊之候,猶未快減矣。勿爲入診,加味六君子湯五貼加進,宜矣。
尹陽來達曰,明日進宴二度習儀,增廣殿試,明明日國忌齋戒,二十三日國忌正日,二十四日進宴三度習儀相値,此四日常參,頉稟。令曰,知道。
趙榮福達曰,備邊司郞廳,以大臣意來言,今日賓廳坐起日次,而堂上位不齊,不得來會云矣,敢達。令曰,知道。
以都摠府言達曰,副摠管申漢章,以文臣堂下朔試射試官,南小洞晝仕進去之意,敢達。令曰,知道。
尹陽來,以弘文館言達曰,本館下番副校理趙尙健,以南學兼敎授,今日儒生製述坐起晝仕出去,而畢考間,除草記直爲出去之意,敢達。令曰,知道。
趙榮福啓曰,明日慕華館增廣別試武科殿試時,兩司當爲進參,城上所牌招言送之意,敢啓。傳曰,知道。
尹陽來達曰,明日文科殿試時,香室移接於扈衛廳,春秋館勿減省記,上番翰林直宿藥房之意,敢達。令曰,知道。
趙榮福啓曰,明日慕華館增廣別試武科殿試時,何大臣進去乎?傳曰,趙判府事進去。
尹陽來啓曰,今此文科殿試讀券官吏曹判書李觀命,行副護軍鄭澔,刑曹參判李㙫,禮曹參判朴泰恒,俱牌招不進,無以備員,而至於主文之人,事體尤重。李觀命·鄭澔·李㙫·朴泰恒,竝更爲牌招,何如?傳曰,允。
趙榮福,以兵曹言達曰,今朔武臣堂上試射,無故日退行事,前已達下矣。今二十一日南小營設行之意,敢達。令曰,知道。
又以兵曹言啓曰,前後直赴殿試事捧承傳,金俊鳴等五十一人,依例許赴於明日殿試之意,敢啓。傳曰,知道。
以御營廳言達曰,本廳分授東小門北邊內,托石築二間許頹毁處,今已畢築之意,敢達。令曰,知道。
以備邊司言達曰,因前判書趙道彬上書,燕行時各衙門銀貨許貸事,有令廟堂稟處矣。近來彼中需索之路,漸至增加,賂用之資,不可不持去,而若値萊貨不出,則每於使行,許貸公貨,已成近例,而各衙門儲蓄,亦旣不敷。在前節行許貸,要不出三萬兩矣,今亦依此數許貸,何如?令曰,依。
尹陽來,以進宴廳言達曰,今此進宴時,七爵所用樂節,分排磨鍊單子書入之意,敢達。令曰,知道。
又以進宴廳言達曰,今此進宴時饌物,當依甲午年例磨鍊擧行,而其中或有背節難辦之物,竝以他種代用之意,敢達。令曰,知道。
又以進宴廳言達曰,今此進宴時,參宴諸臣出入之際,必多紛紜之患,諸臣跟隨,不可不從略率入。一依前例,一二人外,切勿加率,亦令兵曹多定軍人,俾無雜人混入之弊,何如?令曰,依。
趙榮福,以守禦廳言達曰,今此春塘臺觀武才時,本廳京別破陣等初試入格人,別單書入之意,敢達。令曰,知道。
傳于尹陽來曰,行判中樞府事趙泰采,以武科殿試命官,使之進去矣。文科殿試,無推移之道,卽爲命招。
傳于趙榮福曰,慕華館武科殿試命官,知中樞府事姜鋧進去。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱·脚痺特甚有加,腹部飽滿特甚,熏熱·膈間不淸利未已及眩氣往來,溺道不平之候,復何如?呼吸不平·小便短澁·中氣虛憊之候,比夜快減乎?臣等不勝〈憂煎〉,惶恐敢啓。傳曰,知道。諸症候一樣,而呼吸不平·小便短澁·中氣虛憊之候,猶未快減矣。
掌令南世珍達曰,請亟寢尹宣擧書院勿毁之令,依前回達施行,仍令本道,盡毁其板本事。措辭在上請司成趙彦臣罷職。措辭在上陽德爲邑,處於關西僻壤,素有蠱毒,前後莅任者,恐被其害,凡吏民之犯辜也,輒皆置而不問,以致事務廢弛,民俗獷悍者,厥惟久矣。縣監朴鐄,爲人孱劣,徒善而不能事事。昨年移粟於隣郡也,怒其民人之不從令者,發差捉致,則數百亂民,成群突入,還爲奪去,如是者凡三度矣。觀者莫不驚駭,而鐄莫敢誰何,恬不知怪。身爲官長,受制邑民如此,尙何望檢束下吏,裁決官務乎?且日事沈酗,擧措多駭,凶歲字牧之責,決不可委之於此人,請陽德縣監朴鐄罷職。答曰,不從。末端事,更加詳察處之。
大司成洪啓迪書曰,伏以臣於病伏中,得伏見前司書趙榮世書本,則所以酷詆臣身者,全然帶得昨年噴薄之餘怒,臣誠駭訝之至。念臣前此所遭於榮世者,極其非常,而顧臣對辨之書,本自略略說去,未嘗深論而痛斥,則宜其無恨憾之端,而觀其語意,怨臣偏深,斥臣最力,是豈於臣,別有可怒者而然耶?抑臣所論,適中其病處而然耶?此已未可曉,而其中尤有可笑者,以臣之前後言議,謂之判若二人,臣於昨年以後,已聞此人創爲此等議論,槪其意以爲,此言若出,足以脅持臣身,而臣則念其言之一出,固已久矣。玆事不在多談,若知其初所以罪目者何語,末所以勘定者何罪,則前後條貫之大不相同,玆可曉然知之,今此所云,果何所據也?臣於此,非不知一場痛辨,而風波稍定之後,誠不欲更費說話,但榮世之必以兩件事,看作一事,而故不欲區別於其間者,果何計哉?噫,一世是非,非一人之混淆,則多見其言之不攻而自破,而第其不思則甚矣。人之不欲以讆言自處者,今不必强歸之於一套,而然其語意,無亦駸駸然近之乎?事不必索言,而但恐其畢竟着絡之浸不佳也。至於捏合人語句之習,鮮不歸於用意艱而造語巧,今其所以論臣者,果可以服臣之心,則豈以言出於反罵,有所介懷,而顧乃於不相交涉之箚語,力加吹洗,用盡機關,而曾不知是此非彼之如有所以,是又何心?良可慨然。然若其所引最初堂箚之辭,何所關緊於近事,而强爲攙入,其亦艱辛之甚矣。雖然,臣旣被其無限醜詆,揆以廉義,決不容一刻苟冒於職次,且臣素患喘痰之病,越添於累日試役之餘,落席喘喘,症形轉苦,只此病狀,亦無供職之望,不得不冒萬死,竝此仰籲於离照之下。伏乞邸下,俯垂諒察,將臣職名,亟行鐫削,以謝人言,以安私分,不勝幸甚,臣無任屛營祈懇之至。謹昧死以聞。答曰,覽書具悉。爾其勿辭,從速察職。
右議政李健命箚曰,伏以臣素患手足麻痺之症,每當寒暑之換易,輒復增加,頃者閱月候班,忍痛奔走,今纔日事艾焫,欲爲調治之計矣。卽因殿試讀券之擬望,天牌下降,而灸瘡未完,末由祗赴,臣不勝惶隕俟罪之至。且伏念臣兄觀命,主文掌試,而臣又同參於考試之列,則公義私分,實有萬萬不敢安者。伏乞邸下,俯賜諒察,仍令該部,勿復擬臣於讀券之任,不勝幸甚。取進止。答曰,覽箚具悉卿懇。病未赴召,別無所傷,政院之擬望,事體固然,卿其須體至意,安心勿待罪,從容善攝。仍令曰,史官往諭,遣御醫看病。
九月二十日午時,王世子坐尊賢閣。承旨持公事入對時,同副承旨黃龜河,弼善李國休,假注書崔,記事官申昉。黃龜河進,讀忠勳府申目,宜豐君南斗北孫時薰,嫡長施行事。達下。
讀進宴廳草記,參宴諸臣跟隨事。達下。
讀兵曹草記,武臣堂上朔試射設行事。達下。
讀禦營廳草記,東小門北邊石築頹毁處畢築事。達下。
讀備邊司草記覆達,前判書趙道彬上書燕行銀貨貸去事。令曰,依。
讀刑曹申目,金贊俊囚禁事。達下。
讀大司成洪啓迪上書。答曰,覽書具悉。爾其勿辭,從速察職。
讀禮曹申目,各道節祭香燭下送事。達下。
讀江華留守沈宅賢狀達,軍餉積峙年久,腐朽欠縮,以耗充上,永腐蕩減事。達下。
讀慶尙左兵使李汝玉申本,別騎衛試才事。達下。
讀慶尙監司吳命恒狀達,辭免均田使兼任事。達下。
讀慶尙監司狀達,昆陽土掘取時,依前劃給米四百石事。達下。
讀黃海兵使柳星樞狀達,禁衛軍點考發行事。達下。
讀開城留守兪命雄狀達,自分地川定界割給事。達下。
讀京畿監司黃一夏狀達,濟州賑廳納鐵所載舟,咸悅各衙門納穀物所載舟放舟事。達下。
讀慶尙監司吳命恒申本,放未放依該曹稟處擧行事。達下。
讀慶尙監司申本,梁益燾丹城到配事。達下。
讀宣惠廳申目覆達,尼山縣敗舟事。達下。
讀戶曹申目覆達,保寧縣敗舟,當該守令論罪事。達下。
讀禁衛營申目覆達,光陽保米敗舟事。達下。
讀統制使金重器申本,申稟新設鎭堡存罷當否,令廟堂稟處事。達下。
讀江原監司兪崇申本,軍餉居末,依朝令査達事。達下。
讀備邊司申目覆達,摠戎使尹慤狀達,以坡州耗穀,劃給臨津別將事。達下。
讀備邊司申目覆達,忠淸監司權狀達給災事。達下。
讀備邊司申目覆達,慶尙監司吳命恒狀達給災事。達下。
讀備邊司申目,潛商犯越地方官·邊將論罪事。達下。
讀備邊司申目覆達,黃海監司李德英狀達給災事。達下。
讀備邊司申目覆達,本司所管罪人放秩,依申聞施行事。達下。
讀備邊司申目覆達,本司所管罪人稟秩仍配事。達下。
讀備邊司申目覆達,本司所管罪人未放秩,依申聞施行事。達下。
讀慶尙監司吳命恒申本,殺人罪人寺奴莫龍結案事。達下。
讀慶尙監司申本,殺人罪人私奴興業結案事。達下。公事讀畢,諸臣以次退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,副提調金演啓曰,伏未審夜來,聖候寢睡,若何?口淡·困惱·脚痺,腹部飽滿特甚及熏熱·膈間不淸利·眩氣往來·喉乾·溺道不平之候,其有所減,而眼視昏暗特甚之候,亦何如?呼吸不平·小便短澁·中氣虛憊之候,比昨減歇乎?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱·脚痺特甚有加,腹部飽滿特甚之候一樣,而熏熱·膈間不淸利之候未已,眩氣往來·喉乾朝來止歇,寢睡不寧·溺道不平,別無加減,眼視昏暗特甚之候無減,而呼吸不平·小便短澁·中氣虛憊之候,猶未快減矣。勿爲入診。
趙榮福啓曰,小臣慕華館武科殿試進去,下直。傳曰,知道。
丁道復啓曰,小臣進宴再度習儀,禮曹進去,下直。傳曰,知道。
藥房再啓曰,勿爲入診,議藥以入事,下敎矣。臣等與諸御醫等,反復商議,則皆以爲,前進小薊飮子,係是經驗之藥,連進五貼,加味六君子湯,姑爲停進宜當云,此藥煎入之意,敢啓。傳曰,知道。
趙榮福,以都摠府言達曰,副摠管申漢章,以進宴再度習儀侍位事,今日禮曹晝仕進去之意,敢達。令曰,知道。
黃龜河達曰,左承旨丁道復,同姓孼五寸叔折衝時淑身死,服制已行四日,出仕,何如?令曰,依。
備邊司薦,以沈壽賢爲東萊府使。
黃龜河啓曰,吏曹郞廳來言,今日爲政事命下,而判書李觀命,參議金在魯,俱以文科殿試試官,方入試所,參判金興慶未肅拜,不得開政云。參判金興慶,卽爲牌招,開政,何如?傳曰,允。
達曰,左承旨丁道復,進宴二度習儀進去,右承旨尹陽來,文科殿試進去,左副承旨趙榮福,武科殿試進去,右副承旨尹鳳朝,奉令在外,廳中只有臣龜河,今方進去政廳,非但伴直無人,今日入對,無他推移之員。左承旨丁道復,待習儀罷後,所當牌招,而拘於廳規,不得請牌,何以爲之?敢稟。令曰,牌招。
傳于黃龜河曰,曾前觀武才時,大將畢射後,內官亦有次第試射之規,今亦依此擧行。
有政。吏批,判書李觀命試官進去,參判金興慶進,參議金在魯試官進去,同副承旨黃龜河進。啓曰,判書李觀命,參議金在魯,俱入試所,小臣獨政未安,何以爲之?敢稟。傳曰,仍爲之。達曰,春坊闕員,今當差出,而擬望之人乏少,相避竝擬,何如?令曰,依。以趙尙絅爲持平,洪龍祚爲正言,閔啓洙爲敦寧判官,朴師東爲禮賓正,朴崇古爲禮曹佐郞,蔡命運爲禮曹佐郞,張后相爲監察,李垕爲典籍,洪鉉輔爲司書,李鳳祥爲春川府使,沈壽賢爲東萊府使。兵批,判書李晩成試官進去,參判許玧習儀進去,參議呂必容進,參知金相元習儀進去,同副承旨黃龜河進。以申弼賢付副護軍,洪龍祚付副司直。
兵批啓曰,新除授全州營將尹弼周呈狀內,親年九十歲,決不可赴任於三百里外云。邊將之親年七十以上者,許遞其任,已有定式,今姑改差,何如?傳曰,允。
兵曹口傳政事,以李壽民爲禁軍別將。
以禮曹進宴時殿坐吉時單子,傳于黃龜河曰,午時太晩,而巳時似好。若爲吉則以巳時進定,可也。
趙榮福啓曰,今此增廣別試武科殿試時,直赴擧子五十一人中,武學金俊鳴·趙必昌,禁衛軍官申世洸,親騎衛金洞然·許赫,禁衛軍韓義相,閑良金夢三·李堦泰·許麟,前司果吳熙錫等十人,無緣不進,不得同付之意,敢啓。傳曰,知道。
以戶曹言達曰,田稅上納,自有期限,過時不爲裝發守令,摘發論罪事目至嚴,而近來各邑,或稱飢癘難捧,或稱舟隻難得,無意上納,已成痼弊。久遠未收,姑置勿論,當年條所捧,亦且延拖不納,莫重惟正之供,便作積逋之藪,事之寒心,莫此爲甚。雖以戊戌條言之,康津·海州·海南·瑞山稅米太,遂安·新溪作錢,鎭岑作木,延安別收米,或全數不納,或若干來納,而餘數尙多。卽今秋節已盡,準捧無期,不可無別樣論責之擧,各其邑當該守令,姑先從重推考,監色拿致營門,竝爲嚴刑,趁來月旬前,無遺上納。此外未收不至最多邑守令,雖不可一體請罪,監色等亦爲刑推督捧,來月內上納之意,諸道監司處,知委,申飭,何如?令曰,依。
藥房朝問安承批後,口傳啓曰,伏聞所下小便,有淡血色,且有血點,繼伏聞下敎醫官之言,則預備之藥,不可不卽進云,臣等伏不勝驚慮之至。卽與諸醫入診,詳察症候後,議定當進之藥宜當,惶恐敢啓。傳曰,平明血點放下時,溺道不平之候則有加,而其餘諸症候,別無所加矣。勿爲入診,與諸醫議藥,宜矣。
持公事入對時,今日政新除授司書,待下批,明朝牌招事,下令。
正言金民澤達曰,請還收權卨發配之命,仍令王府嚴鞫得情,快正王法。措辭在上請還收河減死定配之命,更加嚴刑得情,依律處斷。措辭在上請亟寢尹宣擧書院勿毁之令,依前回達施行。措辭在上皇甫仁·金宗瑞子孫錄用之擧,實出於愍冤恤枉之意,凡在瞻聆,孰不感歎?第朝家錄復之典,必先於嫡孫者,蓋其不易之例也,而今聞海西人皇甫慊,以仁之支派,混被除職,至於嫡孫,則自有其人,而乃反見遺於收用。果若此則不特有違於定式,亦非所以愍恤之本意,請皇甫仁嫡孫,令所居本道,詳査以聞後,更議錄用。答曰,不從。末端事,依達。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱·脚痺特甚有加,腹部飽滿特甚,熏熱·膈間不淸利未已及眩氣往來·溺道不平之候,復何如?呼吸不平·小便短澁·中氣虛憊之候,比夜快減乎?臣不勝憂煎,惶恐敢啓。傳曰,知道。諸症候一樣,而晩後熏熱有加,呼吸不平·小便短澁·中氣虛憊之候,猶未快減矣。
閉門後,藥房口傳啓曰,昏後諸症候,加減何如?溺道不平·熏熱有加之候,其有差減之勢乎?今日夕水刺,亦僅進一匙,他粥飮强進伏望,惶恐敢啓。傳曰,諸症候及溺道不平·熏熱有加之候一樣,卽今困惱有加,而粥飮將欲强進矣。
夜一更,流星出奎星上,入織女星,狀如拳,尾長三四尺許,色赤。二更,月入東井星。
大司憲李喜朝疏曰,伏以聖候彌留近復添加,至有藥院移直之擧,凡在中外臣庶,孰不憂遑煎迫,而如臣名係朝籍,職忝卿列者,其爲焦悶,尤當如何哉?顧以疾病垂死,未赴召命,一不得趨詣於庭候之末,徒自北望雲天,日夕竢譴而已。仍念臣以萬萬無似之身,被萬萬非常之恩,所叨本兼三任,俱是朝家莫重莫大之職,況前後大小朝批諭之隆重,亦非臣賤分所當得者,臣不得不謹守虞人非其招,死不敢往之義,力辭累年,終未承命,又以恒病委頓,脚疾尤苦,一謝軍銜之計,亦遂未成,私心惶蹙,若隕淵谷。抑臣有女息,春間死於城中,而臣病未能赴哭,症情益添,經夏沈篤,以致氣息如縷,奄奄度日。近者又遭妻喪,輾轉危惡,今則死亡之期,將在不日矣。臣又竊自惟,本以喬木世家,亦且半生從宦,非如山林隱遯之士,潔身長往者之比,而只緣老病廢伏,虛名上誣,猥蒙恩寵,一至於此。今若一朝命盡,溘先朝露,則是臣生旣不得一伸臣子之職,死亦當爲孤恩負國之鬼,思欲於未死之前,一進蕘言,以致其畢義願忠之誠,而顧臣平生所學空空,實無可以仰裨聖治者,若將我東諸賢所論君德治道者,抄錄上達,則時代旣近,鑑省必當尤切,故謹取已從祀文廟九賢之章箚與夫其他告君諸文字,編成一書,名之曰東賢奏議,仍於各篇之下,略附一二瞽說,合凡八冊,裹以白袱,昧死拜獻於冕旒之下,伏願殿下俯加察納焉。蓋臣竊念,文忠公鄭夢周,實爲東方理學之祖,而本朝以後,文正公金宏弼,文獻公鄭汝昌,文正公趙光祖,文元公李彦迪,文純公李滉,文成公李珥,文簡公成渾,文元公金長生,先後挺出,繼爲儒宗,雖遭遇有淺深,官位有崇卑,而其所爲章箚及告君文字,率皆明白正當,字字切實,大有益於君德治道。況其中亦多安民固國之策,內修外攘之方,擧而行之,亦在今日,儻蒙聖明特賜澄省,待聖候稍勝,神氣少蘇之時,召入玉堂官,接見臥內,簡其禮貌,使讀若而板,則似或不妨於眼患,而亦有宣暢壹鬱之道矣。遲以數月,聽讀旣畢,則又乞出示王世子邸下,庶幾從容閱覽,凡其一言一句,皆不放過,必期於體驗而施行,則是九賢者,無異於日侍左右,而君德之成就,治道之休明,可拭目而見之矣。且臣嘗伏見文純公朴世采以程朱經筵故事一冊,編進於殿下,而特蒙嘉納矣。今此九賢中,趙光祖·李滉·李珥·成渾·金長生五賢,又各有筵中陳啓說話,其言尤精切懇倒,所望於君父者,至深且重,可謂非堯·舜不陳,而得程·朱之遺緖者,故臣又敢遵用朴世采前例,編成二冊,名之曰續經筵故事,而一倂投進,亦乞聖明,與奏議冊子,一體處之焉。臣之此事,極知僭越,而念臣死期將迫,必欲以此爲一分報效之道,故不免瀆擾於玉候靜攝之中,又不敢經由縣道,謹使家僮,直呈政院,臣尤死罪死罪,臣旣無承命趨赴之路,而虛帶重任,至於此久,其在國體,寧有是理?伏望天地父母,諒臣垂死之實狀,將臣本兼諸職,竝許鐫免,俾臣安意就盡,千萬幸甚。臣衷情迫隘,語無倫脊,臨疏涕泣,不知所云,臣無任祈懇屛營之至。謹昧死以聞。答曰,省疏具悉卿懇。卿之憂愛之忱,至老彌深,其可抄進十冊,極其精切,嘉歎不已,從容省覽,必當出示世子,以爲專心體驗之地,卿其念春宮敦召之勤,安心勿辭,須速上來行公。
忠淸監司權書曰,伏以臣猥以無似,忝叨重寄,固當竭誠殫智,以副我聖上委畀之意,而才疎識淺,觸事憒憒,徒糜廩祿,無所猷爲,尋常愧懼,若隕淵谷矣。卽伏見籌司達下關文,則以臣差下兼均田使,使之分掌量役者,臣於是任,萬無堪承之勢,故曾於待罪嶺藩時,亦嘗累煩辭本,伏惟离明,或必記有之矣。有國之政,莫大於經界,必須地望隆顯,智慮周詳,然後乃可責之以均平綜覈之效,故從前膺是任者,無不極朝中一時之選,其不可以適忝藩任之故,因仍冒當也,明矣。雖以向日臺章觀之,亦可見均田之較重於按道,則臣何敢不自揣量,苟然奉承,而其在公朝事體,豈可以外方之貽弊,有此苟且之政耶?且臣纔以已量邑及尤甚邑,姑爲安徐之意,申聞仰請,雖未知朝家處分之如何,而若依臣言,差待後日,則改量之邑,數殊不至太多,一均田使,足以檢察有餘,又何必分而二之,致有令出多門之弊耶?一自均田使差出之後,各邑頗有惕念趨令之望,而若聞道臣之兼官,則不無依前稽滯之慮。顧此一端,實係得失之機,此非臣故爲退托,以圖自便之計也。伏乞邸下,亟令收還成命,以重田政,而如似差遣一員爲苟簡,則特命鐫遞臣職,回授可堪之人,使之擧行,不勝萬幸。臣無任屛營祈懇之至。謹昧死以聞。答曰,覽書具悉。卿其勿辭,從速察職。
九月二十一日申時,王世子坐尊賢閣。承旨持公事入對時,左副承旨趙榮福,說書徐宗燮,假注書崔,記事官申昉。趙榮福進讀江華留守沈宅賢狀達,有廟堂稟議事上去事。達下。
讀忠淸監司權狀達,辭兼均田使上書上送事。達下。
讀忠淸監司權書。批下。
讀戶曹草記,當年條田稅未納當該守令推考,監色刑推事。依下。
讀刑曹申目,各陵摘奸時,闕點陵軍捧招照律事。達下。
讀刑曹申目,吏曹書吏金萬鍊捧招照律事。達下。
說書徐宗燮達曰,今二十四日進宴三度習儀時,宮官當進參,今日政新除授本院司書,待下批,明日待開門,牌招察任,何如?令曰,依爲之。諸臣以次退出。
上在慶德宮。停常參·經筵。
神懿王后忌辰齋戒。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,副提調金演啓曰,伏未審夜來,聖候寢睡,若何?口淡·困惱·脚痺特甚有加,腹部飽滿特甚及熏熱·膈間不淸利·眩氣往來·喉乾·溺道不平有加之候,其有所減,而血溺不復放下乎?眼視昏暗特甚之候,亦何如?呼吸不平·小便短澁·中氣虛憊之候,比昨減歇乎?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱·脚痺特甚有加,腹部飽滿特甚之候一樣,而熏熱·膈間不淸利之候未已,眩氣往來·喉乾朝來止歇,寢睡不寧,溺道不平有加之候,姑無所減,血溺更不放下,眼視昏暗特甚之候無減,而呼吸不平·小便短澁·中氣虛憊之候,猶未快減矣。勿爲入診。
黃龜河啓曰,吏曹郞廳來言,新恩政事,何以爲之?敢稟。傳曰,過國忌後爲之。
以都摠府言達曰,副摠管西平君橈,以禁軍等戎器點考坐起事,慕華館晝仕進去之意,敢達。令曰,知道。
以司書洪鉉輔牌不進,罷職傳旨,傳于黃龜河曰,推考徽旨捧入。
以禮曹言啓曰,以進宴時刻單子,傳曰,午時太晩,而巳時似好,若爲吉則以巳時進定可也事,命下矣。午時殿坐,誠似太晩,故再三問於日官,則巳時有拘忌,辰時亦然云,不得已以午時,推擇以入矣。聖敎如此,何以爲之乎?敢稟。傳曰,以巳時爲之。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱·脚痺特甚有加,腹部飽滿特甚,熏熱·膈間不淸利未已及眩氣往來之候,復何如?溺道不平有加之候,其有差減之勢,而呼吸不平·小便短澁·中氣虛憊之候,比夜快減乎?臣等不勝憂煎,惶恐敢啓。傳曰,知道。諸症候及溺道不平有加之候一樣,而呼吸不平,小便短澁,中氣虛憊之候,猶未快減矣。
藥房又口傳啓曰,半乾全鰒,自慶尙左兵營及統營進供矣。今見其進供之物,則頗爲乾燥,味且不佳,臣等亦覺其如此,方爲發關申飭之際,伏聞差備醫官所傳聖敎,今番不得進御云。臣於常時,不能預爲檢飭,致勤下敎,不勝惶恐待罪。莫重進供之物,當該封進之官,不爲恪謹致精,不可不警責,慶尙左兵使李汝玉,統制使金重器,竝從重推考,何如?傳曰,依啓。勿待罪。
上在慶德宮。停常參·經筵。
神懿王后忌辰。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安,答曰,知道。
藥房都提調李頤命,提調閔鎭遠,副提調金演啓曰,伏未審夜來,聖候寢睡,若何?口淡·困惱·脚痺特甚有加,腹部飽滿特甚及熏熱·膈間不淸利,眩氣往來,喉乾·溺道不平有加之候,其有所減,而血溺更不放下乎?眼視昏暗特甚之候,亦何如?呼吸不平,小便短澁,中氣虛憊之候,比昨快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加之候,比前少減,困惱·腹部飽滿特甚之候,加減無常,脚痺特甚有加之候一樣,而熏熱·膈間不淸利之候未已,眩氣差減,喉乾朝來止歇,寢睡不寧,溺道不平,與前無異,而有加之候減歇,血溺更不放下,眼視昏暗特甚之候無減,而呼吸不平,小便短澁,中氣虛憊之候,猶未快減矣。勿爲入診。
黃龜河,以都摠府言達曰,都摠管任埅,以工曹判書,長生殿坐起晝仕進去之意,敢達。令曰,知道。
丁道復達曰,左副承旨趙榮福,連日病不仕進,卽爲牌招,何如?令曰,依。
尹陽來,以進宴廳言達曰,進宴班次圖,依前例圖寫以入之意,敢達。令曰,知道。
趙榮福啓曰,今此進宴時,承旨一員,當爲陪侍東宮矣。預爲稟定,然後明日習儀,可以進參,何承旨進去乎?敢稟。傳曰,左承旨進去。
以戶曹言達曰,今九月十五日大臣·備局堂上引接入對時,領議政金昌集所達,金在魯以量尺事,有所達矣。卽今遵守尺,與甲戌量案時新尺差殊,其時全羅道均田使朴潢,以新尺之長於舊尺,具由馳啓,大臣收議,則故相臣尹昉,以爲當用新尺,他大臣,則以一依遵守尺爲對,而仁祖大王,下敎以新尺之稍長而不用,事理未安,遂用新尺,今亦定其當用之尺,然後可以始役,故金在魯至擧臣言仰達矣。卽今民間,皆以爲量尺欲用舊尺,此必國家意在加得結數,擧有呼冤之意,臣意則仁祖朝旣用新尺,今番亦依此用之,則田結雖似小縮,事涉便順,詢問于諸臣而處之,似好矣。右議政李健命曰,昨年全羅監司洪錫輔,以爲舊尺短新尺長,民人輩,至謂國家之用短尺,出於加得結負之意,將有騷擾之患,累次狀達爭論,終至遞職矣。蓋己酉量案時,忠淸道用遵守尺,則今於兩南,獨用長尺,誠爲不均,故廟堂之終始防塞,正以此也。且洪錫輔,旣以此被罪,而今反許之,事涉不當,臣意則以變通爲難矣。戶曹判書宋相琦曰,甲戌量田時,該曹以當用舊尺之意覆啓,而仁祖朝下敎曰,新尺旣已下送之後,嫌其稍長而不用,事理不當,議于大臣,領議政尹昉,請用新尺,以聖敎至當爲對,判付內,以與予意相符,遂令依此施行,蓋不用長尺,近於欲得結數故耳。聖意誠爲至矣,而此與自下往復定用者有異,旣有別判付,則便是已經睿斷之尺,不但民情之以此執言,道臣及均田使之言,實有可據,且其減縮,似不至大段,臣意,以甲戌改量時尺用之,爲好矣。健命曰,今此量尺,國之重事,詢于諸宰臣及三司,何如?禮曹判書閔鎭厚曰,前後兵革,不及於湖南,故不但甲戌之尺,甲戌以前之尺亦尙在,而比遵守尺尤短云,尺樣之不相同,有如此矣。甲戌年收議中,故相臣金尙容,以同律度量衡爲言,此實正論,若如湖西己酉例,用遵守尺,則固爲得宜,而今番騷動,猝然中起,雖未知出於何處,而此說旣騰之後,諸議又以爲,湖西旣用遵守尺,而獨於兩南,用甲戌尺,則湖西之民,豈不爲冤云,此亦然矣。雖然,外方凡事,多不能一齊,試以大同事言之,道道各異,此不必執一論斷,而從民情而少屈者,亦是不可已者,今民間,旣以朝家用短尺,意在加得結數爲疑,而朝家終不變通,則其在事體,亦未知其穩當,臣意則今以順民心爲主,兩南從兩南之法,湖西從湖西之法,各用其尺,似無所妨矣。健命曰,鎭厚雖以各從其道爲言,而此亦有窒礙處,湖西一道,有己酉改量之邑,又有己酉未改量而仍用甲戌量之邑,今若用己酉尺,則甲戌量邑之稱冤,當如湖南·嶺南,欲用甲戌尺,則己酉已量之邑,必至減縮,此甚難處矣。知中樞府事李弘述曰,以量尺事,諸臣所達不一,而臣意則各從其道,最似便當矣。大司諫李箕翊曰,今此量事,雖以風聞言之,人心騷擾,皆以利於國而害於民,爲呼冤之端,卽今則順民情,當爲第一條矣。若棄長尺而改用短尺,則田結雖不無所得,而必不免大失民情之歸,國家之得失輕重,不其懸殊乎?決不可違咈民情而用長尺矣。副應敎金雲澤曰,凡事,有事理與事勢,今兩臣所達,各有主見,而俱非不知事理之當否,至於重臣所達,尤爲詳盡,而第事有違於事勢,亦必有掣肘之端,蓋卽今民情如此,則其在事勢,似當許以前日所量之長尺,但湖西己酉量田,旣用短尺,而未量十餘邑,今用長尺,則己酉量付民情,亦必稱冤,臣未知其時民情,不至如今日,故能用短尺,而得以改量耶?一道之內,用尺長短,旣甚斑駁,其在事勢,亦豈不掣肘乎?律度量衡,不可不同,此事理之當然,臣意則三道似當通用一尺矣。掌令南世珍曰,均田使出送,實爲均賦之意,則豈可爭量尺之長短乎?惟以順民情爲急,可矣。鎭厚曰,玆事體重,仁廟朝,旣已議大臣而處之,今日兩大臣,雖入對,他大臣處,竝爲收議,恐好矣。令曰,他大臣處問議可也事,令下矣。問議于他大臣,則行判中樞府事李頤命,以爲甲戌量尺之稍長,以其時戶曹啓辭及大臣獻議見之,本非朝廷之意,只因該曹之鑄錯徑頒,終致難處也。伏惟聖祖特許新尺之用者,以天地父母之心,哀此三南之民,久困昏朝之誅求,蓋欲因此少紓其憂也,而差毫釐謬千里之敎,亦已洞燭其後弊,竊恐一時異恩,非爲萬世法程計也。是以,先朝癸卯畿內·己酉湖西之改量,復用遵守舊尺,畿湖之民,不敢以長短新舊爲言,朝議未嘗以甲戌事爲疑者,誠以遵守之制,祖宗朝所講定,而實倣中朝三十八畝出稅米二十斗之法,開方畝積,百分取一,以作量尺者,旣有從周之義,又合方田之術,其不可中變,有若關石和勻故也。今者兩南之人,敢以爲言,豈四五十年之間,國綱漸弛而然歟?官吏又從而先後之,抑何意也?且今之議者,或以爲開方作尺,不能無奇零不盡之數,則已棄之矣。尺量土地,不能如布帛輕平之物,則度亦粗矣。其算結負也,又許把不滿六則棄,滿六以上,收爲一束,其裁田形也,直方之外,多棄其不整者。然則其不爭寸較,則自初已然,甲戌之尺,長舊尺者,不過布尺一寸,朝家大體,何獨靳許以拂民情?此言似矣。而布尺一寸,爲量尺四分七里,積萬尺爲一結,則剩四負七束,以至于千萬結,則當幾何,貧民有田滿結者,蓋鮮矣。雖用舊尺,負束之加至少,富者則田連阡陌,少加不至大害,今當曲循其情,而復許法外之尺乎?況算折定形,已多疎漏,又加以長尺,則通一國漏失,當爲二十分之一,用舊尺,則所損於民者甚微,較量輕重,終非中正之道也。但其中,有不可不商量者,遵守印尺,實難準信,前後傳刻,易失其眞,木板燥濕有時,所印隨而長短,故甲戌諸道均田使所謂不可爲準者,戶曹慮其稍短,依該用布尺造送者,俱有見于此也。且大臣之議,以爲兩南所在舊尺,長短亦不齊,尺度之不齊,不但今日爲然也。臣取看戶曹所藏銅鑄布帛尺,其長於遵守印尺者六分强,此必甲戌所謂該用布尺,以此造送量尺,其長於遵守舊尺,固矣。蓋銅鑄者過長,木刻者易差,今竝爲難準之尺,如欲度得其正,則姑舍甲·遵二尺,別求周尺之極精者,以此更造布尺,與量尺雖差,退量田始役日期,務歸至正,使民曉然知有法度而後擧行,則可無爭端,允合事宜矣。抑臣於昨年請停量役,正以飢疫之故也。今年三南,雖勝去年,民力猶未盡蘇,流亡猶未盡集,而督令窮民,耗費酒食,奔走講塍,數月呼號於箠楚之間,驅使厭避之官吏,俾行未諳之大役,則難免鹵莽究竟,徒取怨苦於田農,實亦無益於公私成案之役,猶夫前日,則雖重譴長吏,如漢建武時,何補於事,而聖上夙宵憂勤,必欲均役便民之意,果安在哉?況外方蓄積,只有還穀,逐年未捧餘者無幾,而紙筆之費,委官之料,皆從此出耗,穀盡而及於元穀,則三南倉庾,自此必枵然矣。目前難了,前頭可憂,不但尺度一事而已。猶望聖仁,深察民情,稍俟歲屢稔而民漸蘇也。銷刻之政,俱爲利民,何傷於治道也?臣不敢更阻已定之議,而有懷不言,臣罪亦大,冒死因事而言,不勝惶恐,且臣於尺度之事,嘗有衡于心者,願畢其說,律度量衡,同出黃鍾,黃鍾者,萬事之本,固生於聲氣之元,是故,唐虞聖政,必先于此,後世無法,一任其紊亂,至於近世,則尤甚矣。今尺度中,周尺最古,衆尺長短,皆根于此,儀章度數,莫不爲用,而今者官無定式,臣於戶曹銅尺之外,又取尙方鍮尺·樂院營造尺,書雲所得於彼國五官司曆何國柱之周尺,赴燕人所得燕市之尺以較之,參差不齊,愈多愈甚矣。以此京外梓匠,無所取式,各自爲尺,以私家言之,神主,人家之所至重,而匠各異尺,故一龕之內,長廣不同,若或不但私家爲然,則豈不大可寒心哉?後世去古日遠,累黍龠量之法無傳,或以五銖開元之錢,認其分寸,而宋時司馬光·張栻家刻尺,亦不同矣。今雖不可遠求秦漢之前,而我國,一從皇朝之典章,世宗大王,命制樂律及漏器,大臣許稠,求得陳友諒家廟主,取式作式之事,記在野史,而今樂院·書雲,無古器可考其尺度矣。臣嘗伏見皇朝野史昭代典則,洪武四年,制玉圖記,其方一寸五分,文曰,廣運之記云,其形甚少,似若我朝小啓字也。伏未知內間書畵圖籍中,或有印皇朝此圖記者乎?創業之初,琢寶玉而成皇符,必用尺之至精者,分寸亦必無差矣。所印,異於木刻,必無盈縮,若得此印跡,可以度其方爲周尺一寸五分,以此作尺,亦可用於量田,蓋中國,量畝以周尺,我國量尺之長,爲周尺四尺七寸七分五里故也。此不過一兩日可成,而頒之內間,如或有之,乞令出付尙方,度樣作尺,先送戶曹,速作量尺,仍令尙方及戶·工曹,周尺·布帛·營造等尺,盡依此精造,或鑄銅或刻石,使京外匠手取法,絶禁亂用雜尺者,則度數無差,公私俱益矣。顧臣管見,何能中窾?伏惟徽裁。行判中樞府事金宇杭,以爲今當量田方始之日,有此量尺長短之議,時任兩大臣,與卿宰·三司,講論筵中,猶未歸一,詢問之令,至及於臣,臣方病甚神昏,遇事茫昧,何能辦其得失而有所仰對乎?第伏見筵說諸臣之議,皆以民怨爲慮,欲改已定之尺,右相,獨以變通爲難,此固同律度量衡之意,可謂不易之論矣。湖西己酉,旣用遵守尺,今當仍用舊尺,湖西用短尺,兩南用長尺,則莫非王土,而尺有短長,名曰均田,而不均,甚矣。均田之稱,寧有道道不同之理哉?議者,雖以順民情爲言,獨不念湖西之民乎?諸道始量之後,湖西之騷擾怨謗,必不勝其紛紜,朝家將何以收穀乎?此尤可慮矣。區區淺見,玆敢略陳,伏惟徽裁。行判中樞府事趙泰采,以爲甲戌量田時,兩南所用之尺,比遵守尺差長,兩尺之參差,雖未知何故,而今若以舊尺之短於新尺,猝然定用,則民必騷擾,將至於難處之境,臣恐所得之田結小,而所失之民心大矣。諸議以爲,湖西已量之邑,旣用舊尺,則獨用新尺於兩南,事涉不均,此言亦然矣。而第湖西已量,不過二十邑,其未量者,至於三十四邑,今以已量邑之曾用短尺,竝與未量邑而仍舊用之,則其視兩南,不均,甚矣。以朝家大體言之,則雖通用新尺於已量之邑,結數減縮,必不至大段,毋論已量·未量,通用新尺,似或便順,如以通用爲難,則依原任大臣議,姑停量役,別求尺制之精者,較度長短,以銅鑄造,分送各道,始令擧行,則雖愚蠢之民,皆知有法度,而必無稱冤之端矣。臣之淺見如此,伏惟徽裁。領中樞府事李濡,病不收議,左議政權尙夏在外,不得收議,大臣之意如此,徽裁,何如?令曰,用舊尺似宜,而量田之役,決難中止矣。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。苓曰,知道。
藥房都提調李頤命,提調閔鎭遠,副提調金演啓曰,伏未審夜來,聖候寢睡,若何?口淡·困惱·腹部飽滿特甚,脚痺特甚有加及熏熱·膈間不淸利,喉乾·溺道不平之候,其有所減,而眼視昏暗特甚之候,亦何如?眩氣·呼吸不平,小便短澁,中氣虛憊之候,比昨益減乎?血溺今已止歇,小薊飮子,旣進三貼,諸醫中,或不無更爲消詳之議,今日臣等,與諸醫入診,詳察症候,議定仍進當否宜當,不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚,脚痺特甚有加之候一樣,而熏熱·膈間不淸利之候未已,眩氣一向差減,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。勿爲入診,小薊飮子二貼,仍進,宜矣。
尹陽來達曰,明日常參,取稟。令曰,停。
有政。吏批,判書李觀命進,參判金興慶進宴習儀進,參議金在魯進宴習儀進,同副承旨黃龜河進。達曰,新除授宣川府使鄭纘述戶奴呈狀內,矣上典數日前,猝得傷塞,症甚苦劇,旬月之內,萬無赴任之勢,斯速入達處置云,本府年事凶荒,而因中間新官之遞易,夫馬之留滯,亦過兩朔,不可等待其差歇,宣川府使鄭纘述依例罷黜,何如?令曰,勿罷,催促赴任。又達曰,文科甲科第二人·第三人,當付七品職而時無窠闕,未仕滿直長中,依例備擬遷轉後,推移付職,何如?令曰,依。啓曰,新及第柳謙明,以前任顯陵參奉,方在罷職中矣。在前如此之人,因本曹啓稟,有特敍之命,今亦何以爲之乎?傳曰,敍用。以朴弼俊爲掌樂主簿,趙鳴國爲宗簿主簿,鄭覺先爲茂朱府使,洪禹載爲碧沙察訪,安晟爲監察,金堤郡守鄭亨益加通政,文科第一人,登科前資窮,依法典陞資。姜必慶爲典籍,權賮爲宗簿直長,文科甲科第二人,李聖玉爲內贍直長,文科甲科第三人。慶基殿參奉李龜齡,長寧殿參奉金翼亮相換,朴端錫爲軍器主簿,武科甲科第一人。
兵批,判書李晩成觀武才初試進,參判許玧進,參議呂必容病,參知金相元病,同副承旨黃龜河進,以李秉常付副護軍,李世豪·孫俊萬付副司正,武甲科第二三人。
趙榮福,以禁衛營言啓曰,本曹上番軍兵,今番觀武才初試,一體試取事,命下矣,上番別驍衛及五哨軍兵等,明日訓鍊院點閱後,初試當爲試取,技藝規矩單子書入之意,敢啓。傳曰,知道。
以禁衛營言達曰,今此觀武才時,本營哨官別武士及京案雜色標下軍兵等,各技試取入格人,別單書入之意,敢達。令曰,知道。
丁道復,以戶曹言達曰,量尺收議草記。令曰,用舊尺似宜,而量田之役,決難中止矣事,令下矣。遵守尺,本是舊尺,故今番量田時,以此定用事,曾已頒布,而兩南則甲戌所用尺,比遵守,雖有參差,此亦爲舊尺,今此定用之尺,當以甲戌尺用之乎?抑以遵守尺用之乎?必須明白定奪,然後可以頒布擧行,惶恐敢稟。令曰,以遵守尺用之,可也。
趙榮福,以內醫院官員,以都提調·提調意達曰,駞駱粥,自十月初一日,當爲封進,依前例擧行事,分付司僕寺之意,敢達。令曰,知道。
以禁衛營言達曰,前司書趙榮世,本營郞廳旣已達下,而方在罷散中,令該曹,依例付軍職,冠帶常仕,何如?令曰,依。
黃龜河,以進宴廳言啓曰,今日習儀,詳察地勢,從二品以下,移就東邊,則似無窘窄之患,臣僚饌床,雖不先撤,處容舞,亦可爲之,正日依此擧行之意,敢啓。傳曰,知道。
趙榮福,以義禁府言達曰,卽接月令醫官鄭守範手本,則時囚罪人李重協,本有濕痰之病,而添得寒感,頭疼身熱,四肢麻痺,沈淹累日,終不發汗,食飮全廢,元氣大虛,症勢極其危重云,自前罪人病勢如此,則有保放救療之規,敢此仰稟。令曰,依。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱,腹部飽滿特甚,脚痺特甚有加,熏熱·膈間不淸利未已及溺道不平之候,復何如?眩氣·呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,知道。諸症候一樣,眩氣,差勝後亦一樣,而呼吸不平,小便短澁,中氣虛憊之候,猶未快減矣。
趙榮福達曰,奉敎李箕鎭,以親病陳書,原書,當於入對時持入,而不待下答,徑先出去,所當直捧禁推,而此與無端徑出有異,推考,何如?令曰,依。
奉敎李箕鎭書曰,伏以臣於前月母病之始發也。冒控危懇,幸蒙恩暇,扶護盡情,感祝度日,俄伏聞聖候有加,藥院移設,臣驚遑煎迫,私不暇顧,徑捨母側,旋就禁直,自是,臣身之脫出無期,母病之進退猶前,首尾幾四旬,心未嘗一日不在於陳章請急,而顧以微末小臣,職在晨夕問候之列,當此焦憂倍前之日,輒復干瀆,分所不敢,泯默隱忍,以至于今矣。卽者家人,報以病母近因霜風倍高,感傷猝重,表氣慄縮,裏火煩鬱,昔疾未愈,新症危劇,頭疼氣眩,阻食輟眠,委倒昏薾,一倍懍惙,蓋老病綿薄之氣,當時候換易之際,政宜加愼,如保嬰兒,緣臣久未在傍,以致失攝多端而然也。臣情到此,頃刻靡定,雖欲强抑其可得乎?玆敢冒萬死,投進短書,走出闕門,以爲及時歸護之計。伏乞邸下,亟令鐫罷臣職,勘治臣罪,俾臣得以自伸其情理,而毋至倖逭於邦憲,公私不勝萬幸,臣無任云云。答曰,覽書具悉。爾其勿辭,救護母病。
今日持公事入對時,司書洪鉉輔,待明朝牌招事,下令。
夜四更,月犯軒轅右角星。五更,電光。
刑曹判書權書曰,伏以臣受國厚恩,報蔑涓埃,徒竊廩祿,愧懼冞切,而憂愛之忱,不後於人,敢將膚淺之見,仰瀆离照之明,懇乞邸下,試垂察納焉,惟我邸下代理庶政,于今三載,大朝之所付託者何如?臣民之所顒望者何如?日間引接時,臣猥從大夫之後,獲瞻耿光,邸下穆然凝重,終無延討群下之意,此固臨事愼重之道,而好問好察,虞舜之聖德,則詢咨可否,討論疑難者,自是第一急務,而專尙凝持,無所振厲,則將何以副臣民之顒望,塞大朝之付託哉?嗚呼,帝王之孝無他,必以繼志述事爲要,大朝四十年憂勤之餘,邸下承精一之訓,任繼述之責,則其所以昕夕憂勤,豈但守拱淵默而已乎?臣愚竊願繼,自今當群下奏事之際,有可以咨訪者,則必詢於大臣,有不可以輕斷者,則必稟於大朝,凡於問寢之時,侍湯之暇,柔色惋容而承之,必曰今日有某事,將何以決之乎?今日有某政,將何以處之乎?一猷一爲,悉以奉稟,而祗承乎聖心,則我聖上靜攝之中,想必樂聞而善導之,宮闈之間,和氣藹然,施措之間,政令無缺,邸下丕承之孝,豈有過於此者哉?幸勿以賤臣而忽之,恒加睿念焉。抑臣有區區私情,敢此附陳焉,臣過蒙鴻造,猥躋上卿之列,格外榮贈,至及於本生親,非臣殞結所可圖報,焚黃給由,自有常典,伏乞邸下,俯垂諒察,特賜旬日之暇,俾伸人子至情,不勝幸甚,臣無任屛營祈懇之至。謹昧死以聞。答曰,覽書具悉。上款所陳,余當留心,卿其依書辭往來焉。
正言洪龍祚書曰,伏以臣庸愚鈍劣,百不猶人,前後所叨,罔非踰分,而不敢爲撕捱控免之計者,只以奔走殫竭,爲一分報效之圖矣。嚮臣所遭臺言,非比尋常,一受其斥,決不可復玷臺閣,臣於言地,自畫已審,故頃忝柏府,不敢承當,累呈書而見阻喉司,再違召而輒靳例罷,臣誠惶隕抑塞,進退路窮,不得不連尋長單,獲蒙恩遞矣。曾未數日,又叨諫省新命,職名雖殊,言責自如,臣之情勢悶蹙,已不可言,而其在朝家政例,亦豈不苟干之甚哉?反復循省,終難冒承,玆敢瀝血陳籲,祈蒙鐫改,伏乞离明,俯賜諒察,亟遞臣職,以安微分,不勝幸甚。今臣,旣不敢以言官自處,則宜不容贅陳他說,而臣於頃日憲臣請設內宴事,竊有所慨然者,今此進宴之設,蓋出於邸下志喜之誠,而聖上之勉從,亦由於此,則凡我臣民,孰不歡欣鼓舞,而至於內宴,則目今聖候無減,上下焦遑,坤殿何心受宴之敎,實是至哉之言,在庭臣僚,固當欽仰將順之不暇,而乃者强請之論,至發於言職之地,此誠爲臺閣之羞恥,臣竊爲臺臣惜此擧措也。臣無任屛營祈懇之至。謹昧死以聞。答曰,覽書具悉。憲臣書語,大意則好,非斥則不可,爾其勿辭,從速察職。
持平趙尙絅書曰,伏以臣罪積逋慢,尙逭誅戮,杜門屛蟄,頌祝聖恩,不意玉署之命纔下,而繼有柏府恩除,臣誠驚惶感激,罔知所以措躬也。顧臣情跡,不可復屬於邇列,則拳踢之來,固當任之,而第於日昨趙榮世之書,誠有不得不陳辨者,玆敢略暴危懇,冀蒙离明之照察焉。蓋榮世,則自以爲自初已聞趙觀彬斥臣之言云,而臣則實未有聞,旣未有聞,則亦不可自當其挾雜而終始不出,故筵席特敎之下,不敢更事撕捱,果爲承命,此是臣不能辭榮之罪也。若復同僚之遭彈,何關於臣之去就,而必以其被劾,爲臣出脚之機會乎?且其所謂私室說話,率多增愆傅會,抑勒操切者,臣固當一一辨破,而不但事涉煩猥,實不欲與之呶呶,毋寧安而受之,而第其吾則不以屋下私談引嫌,今日太遽等說,元不出於臣口,未知榮世何以說得若是其分明也。臣適逢親友,有所酬酢,而自信疎坦之誠,不料背面之笑矣。何知榮世有意屬耳於開口之際,捏合粧撰於經年之後,以爲陷臣之資也耶?其書又曰,臣之書供,比他人稍加緊切云,蓋臣之初除官職也,與兪拓基·金相尹,同爲被囚,聯名納供,則稍加緊切之云,果可成說乎?其後彼此辭書俱存,未知何句語比誰某緊切,而引嫌之際,雖或有語意緩急之不同,此豈預知其身之有所被斥而發者哉?又曰,初欲劾臣,而爲儕友力挽而中止云,當初中止,旣出於爲人所劾,則畢竟噴薄,又未知孰主張是,其亦可笑也已。臣於昨年,酷被榮世之詬辱,而元無一言較爭者,則宜其無恨憾之端,而今又設機構捏,一味蹴踏,未知榮世有何積怨深怒於臣,而斷斷不已,若是其太甚也。臣本以無似,濫叨極選,三緘所戒,自取狼狽,撫躬慙憚,尙誰咎哉?以臣所遭,決難復叨於言議之地,其何敢諉以職名之稍殊,晏然冒進,以蓋其無恥之誚哉?顧今進宴迫近,臣僚歡忭,區區犬馬之忱,豈不欲趨造末班,仰瞻羽毛之光,而以此僇辱之蹤,斷無祗肅之望,瞻望宸極,只自耿結,玆不避瀆擾,冒死仰籲於侍湯之中。伏乞邸下,亟令削臣之職,治臣之罪,以快人心,以安私分,不勝幸甚,臣無任屛營祈懇之至。謹昧死以聞。答曰,覽書具悉。爾其勿辭,從速察職。
司書洪鉉輔書曰,伏以臣數日前,左足浮高,隱隱作痛,猶不至大段,故日昨考望之下,乃敢黽勉承牌,而行步蹣跚,有駭瞻視,退歸之後,症情越添,痛若刺鍼,轉側須人,雜試砭焫,少無分效,不意春坊新除,遽下此際,召旨繼至,顧臣病勢,十分危重,雖是戶庭咫尺之間,尙不能運動,其敢有束帶跨馬,奔走供職之望哉?自不免違傲之科,譴何是竢,只推之命,又出格外,臣誠惶感,罔知攸措。今臣所苦,如得小間,固當趨謝恩命,以伸分義之不暇,而卽今症狀,有加無減,旬月之內,實無一分自力之勢,且臣於講官之任,尤有所不可冒當者,蓋臣語音未暢之狀,已悉於前後辭本中,伏想邸下,亦已洞燭矣。前日臺省之膺命,雖出於感恩畏義,而尙有冒沒之恥,況惟此職,專在講論,則豈可以如臣未暢之語音,徒恃寵靈,苟然充屬於勸講之列乎?旣不可以堪承,早已自劃,若其責任之重,有未暇論,而第臣前在諫職也。書論宮僚之不擇,今臣庸陋,乃反自處而能當是選,抗顔就列,寧有是理哉?抑臣有一二難安之端,向來避辭,不過不欲參涉於彼此譏激之間,蓋以其事,本不關係於國家重事,而朝著之上,便作大鬧端,景像不佳,止泊無期,以臣新進,雖未能鎭壓層生之論,至若推波助瀾,有不忍爲矣。其時玉堂處置,便一彈文,或曰專事依違,或曰有欠直截,其所詆斥,不遺餘力,臣未知勿分是非,專主乖激,然後方可免依違之誚耶?不思鎭定,强立偏見,然後亦可謂直截之風耶?不滿一哂,而且諫臣書末之斥,尤有所未曉者,其論劾兩臣,雖曰規警,旣非必不可已之事,而視若大論,持之不釋,則終難免已甚之歸云者,特是行語間例談,諫臣之必欲自是獨意哉?兩臣處義之未盡,臣亦論之,則含糊之譏,何爲而發也。彼雖以首尾橫決等語,譏切臣身,而自不覺其腹心之先潰,無亦近於緦·功之察乎?臣不欲呶呶爭論,以犯欲辨之譏而旣被儒臣·諫臣之無限侵攻,則旣不可諉以旣往,晏然冒居於榮次,玆敢不避煩猥,悉陳微悃,伏乞离明,諒臣病狀之旣如彼,察臣情勢之又如此,亟賜鐫削,以安微分,不勝幸甚,臣無任屛營祈懇之至。謹昧死以聞。答曰,覽書具悉。爾其勿辭,從速察職。
九月二十四日酉時,王世子坐尊賢閣。承旨持公事入對時,左副承旨趙榮福,文學鄭錫五,假注書崔,記事官申昉。
趙榮福進讀正言洪龍祚上書,批下。
讀奉敎李箕鎭書。批下。
讀刑曹判書權書。批下。
讀持平趙尙絅書。批下。
讀司書洪鉉輔書。批下。
讀義州府尹金有慶狀達,潛商罪人金億萬·金萬石·林枝强等,仍囚憑問事。達下。
讀江原監司兪崇狀達,各邑災實分等事。達下。
讀京畿監司黃一夏狀達,各邑災實分等事。達下。
讀京畿監司狀達,前牧使李宇謙身死事。達下。
讀平安監司李澤狀達,山郡巡歷發行,時急邊報,令直路防禦使直達事。達下。
讀內醫院草記,駝駱粥,自今分付司僕寺事。依下。
讀義禁府申目,阿耳僉使張漢益,山羊會萬戶徐昌碩拿來事。達下。
讀禁衛營申目,軍色郞廳趙榮世改達下冠帶常仕事。達下。
讀義禁府草記,李重協病重保放事。依下。
讀備邊司申目,本司所管定配罪人未放秩中,鄭奉祥·李墨里仍配事。達下。
讀備邊司申目覆達,咸鏡監司金相稷狀達,還穀代捧事。達下。
讀備邊司申目覆達,咸鏡監司狀達,請劃給嶺南移轉二萬石,會付鹽三百石事。達下。
讀備邊司申目覆達,禮曹判書閔鎭厚上書,請移嶺南粟於北路等事。達下。
文學鄭錫五達曰,司書洪鉉輔,書答已下,明日待開門,牌招察任,何如?令曰,依爲之。諸臣,以次退出。
上在慶德宮。停常參·經筵。
下直,理山郡守安時相,定州牧使李世瑾,鎭東萬戶鄭來徵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,副提調金演啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加,熏熱,膈間不淸利,喉乾,溺道不平之候,其有所減,而眼視昏暗特甚之候,亦何如?眩氣,呼吸不平,小便短澁,中氣虛憊之候,亦已快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱,膈間不淸利之候未已,喉乾朝來止歇,寢睡不寧,溺道不平,別無加減,眼視昏暗特甚之候無減,而眩氣,呼吸不平,小便短澁,中氣虛憊之候,猶未快減矣。
黃龜河達曰,明日常參,取稟。令曰,停。
趙榮福達曰,備邊司郞廳,以大臣意來言,今日賓廳坐起日次,而堂上位不齊,不得來會云矣,敢達。令曰,知道。
傳于趙榮福曰,今下弓矢,鎭東萬戶鄭來徵處,給送。
趙榮福,以都摠府言達曰,都摠管任埅,以知義禁府事,今日本府坐起晝仕進去之意,敢達。令曰,知道。
以御營廳言啓曰,本廳新番馬步軍兵,今九月二十六日南小營觀武才初試試取,而規矩單子書入之意,敢啓。傳曰,知道。
以司書洪鉉輔牌不進罷職傳旨,傳于丁道復曰,推考徽旨捧入。
黃龜河,以兵曹言啓曰,今此觀武才禁軍等初試未畢試技藝,今二十六日慕華館試取,入直禁軍等,依前例除標信出試後,還入直之意,敢啓。傳曰,知道。
以禮曹〈言〉達曰,卽接忠義廳所報,則今此春塘臺庭試時,各陵參奉試暇之代,例以付祿忠義差送,而二十員內,除各差備外,許多假官,萬無推移差送之路云,其不足之代,依前例以三醫司差送之意,分付,何如?令曰,依。
右副承旨尹鳳朝達曰,臣承令,馳往于忠淸道淸風黃江村議政府左議政權尙夏所住處,傳宣徽旨,則以爲,近者聖患有加,藥院移直,庭候不撤,百僚遑遑,臣非木石,豈敢晏然偃伏哉?只以篤老之年,重經奇疾,積敗之餘,眞元大脫,乍占生道之後,已經五十餘日,而尙不免床席,欲起則必待人扶,小坐則腰脚痺痛,重以日氣乍寒,咳喘添劇,虛憊成泄,度數無算,症狀危篤,萬無起動之望,不得不陳章請罪,日夕惶殞,不意誅罰不加,承宣遠臨,辭旨懇切,恩禮冞隆,臣奉讀以還,不覺泣涕之沾臆,雖然,臣之所不能進者,實在於老病垂盡,而邸下不少恕察,每以萬萬不敢當之重任責臣,臣情窮理極,罔知置身之所也。披瀝衷情,略不見信,臣於是,慙惶抑塞,不知所達云矣。令曰,知道。
兵曹達曰,今九月二十五日,西學生金瑾,保人呂周賢稱名人等,自興元門入來,差備門外擊錚,極爲駭愕,令攸司囚禁治罪。同門守門將金宗杓常時不能禁斷雜人,以致闌入,亦難免其責,推考,何如?令曰,依。
以京畿監司,以坡州等官居金興周等八名渰死狀達,令曰,渰死人等,令本道恤典擧行。
掌令南世珍達曰,臣伏見正言洪龍祚書本,以臣向日書中請行內宴事,盛加譏斥,語意深緊,臣不勝瞿然駭惑之至,今此稱慶進宴,實是國家莫大之盛禮,坤殿何心受宴之敎,蓋出於侍湯憂遑中不自安之意,謙謙聖德,至矣盡矣。凡在臣隣,孰不欽仰攢頌,而第伏念進宴盛禮,初不設行則已,旣已設行,則兩殿之一體進享,實是應行不可已之事,非但國家典禮自當如此,群下之願,同然一辭。今於大殿受宴之日,若無內宴竝行之禮,則邸下慰悅之孝,旣甚缺然,臣隣慶抃之誠,無以自伸,頃日停止備忘之下,群下莫不抑鬱,多有更爲陳稟之議,故臣果以仰稟大朝一體擧行之意,附陳於書中,而至若坤殿謙挹之至德,臣豈獨不知將順之亦宜而有所仰請也哉?今諫臣,若有意見,則各陳所懷,固無相妨,而乃以臣據禮陳懇之言,有若無端强請者然,費辭譏斥,至以羞臺閣惜擧措爲言,臣實莫曉其意也。然旣被其斥,亦難晏然於職次,請令遞斥臣職。令曰,勿辭。
丁道復達曰,掌令南世珍,再達煩瀆,退待物論矣。令曰,知道。
大殿·中宮殿·世子宮·嬪宮,政院·玉堂夕問安。答曰,知道。
中宮殿,藥房夕問安。答曰,知道。
九月二十五日申時,王世子坐尊賢閣。承旨持公事入對時,同副承旨黃龜河,文學鄭錫五,假注書崔,記事官申昉。黃龜河進讀禮曹草記,陵官假官忠義衛不足之數,以三醫司差送事。依下。
讀兵曹草記,西學生金瑾,保人呂周賢擊錚,守門將金宗杓推考事。依下。
讀吏曹申目,李顯慶給暇事。達下。
讀兵曹申目,全羅右水使金翊相帶率軍官口傳事。達下。
讀備邊司申目覆達,均田使李縡書,勿許改差事。達下。
讀掌隷院申目覆達,官奴石昌上言,令內司更査稟處事。達下。
讀掌隷院申目覆達,龍川官奴貴永免賤事。達下。
讀掌隷院立訟人後錄單子。達下。
讀京畿監司黃一夏申本,張祐漢仁川到配事。達下。
讀京畿監司申本,金鼎鳴漣川到配事。達下。
讀京畿監司申本,趙壬戌·金必相安山到配,李斗石富平到配事。達下。
讀京畿監司狀達,各邑渰死,至於八名事。令曰,令本道恤典擧行。
讀掌隷院申目,決等人後錄單子。達下。
讀南兵使李森申本,北兵營所納番布,開坐後錄事。達下。
讀京畿監司申本,英陵丁字閣告祭設行事。達下。
讀宣惠廳申目覆達,京畿監司狀達,扶餘縣大同米敗舟事。達下。
讀賑恤廳申目覆達,忠淸監司·水使狀達,龍安縣錢價米敗舟事。達下。
讀濟州牧使鄭東後申本,司僕寺貿得私屯馬案後錄事。達下
讀濟州牧使申本,元牧場馬案後錄事。達下。
讀濟州牧使申本,將官仕滿後錄事。達下。諸臣,以次退出。
九月二十五日午時,上御興政堂。藥房入診入侍時,都提調李頤命,提調閔鎭遠,副提調金演,假注書申,編修官李景華,記事官申昉,醫官李時聖·權聖徵·許坫·方震夔·吳重卨·李時弼·李徵夏·玄悌綱·金壽煃·石柱泰。李頤命進伏曰,近數日來,諸症候少減,口淡特甚亦少愈,水刺之節,比前稍加,臣等在外,不勝慶祝,未知水刺進御之際,竝其遺漏而合爲二合耶?上曰,數三合水刺所進者,猶未至半矣。頤命曰,脚痺之候,最妨於寢睡,未知卽今若何,而腹部飽滿,膈間不淸利之氣,亦何如?上曰,一樣矣。頤命曰,血溺之放,一次後卽止,此爲多幸,小便短澁之時,血溺之漸,比前何如?上曰,比前一樣,而小便短澁之症少愈後,亦未快減矣。頤命曰,大便痞滯之候,數日來何如?上曰,數日來,甚爲痞滯,未能快放矣。頤命曰,請令醫官,診脈,何如?上曰,唯。李時聖入診退出曰,左右脈候調勻,而無數氣矣。聖徵所達,與時聖同。時弼曰,脈度左右三部沈中,亦有調勻之意,而不無帶數之氣矣。壽煃曰,六部同爲調勻,而微有不足之氣矣。頤命曰,請令醫官,診察眼部,何如?上曰,唯。聖徵入診曰,瞳子瞖氣,無加減,而精彩則淸明矣。重卨所言,與聖徵同。時弼曰,左右眼精,無大段瞖氣,而小臣所見,似有淺薄氣矣。上曰,淺薄之氣,何如云耶?頤命曰,日氣陰霾,故所見終未分明,而似有淺薄之氣云矣。壽煃曰,比去番入診,精彩益淸明矣。石柱泰曰,精彩淸明,而瞳子瞖氣,亦淸明矣。頤命請腹部診察。上曰,唯。頤命曰,晴明日,則或有所視之物乎?上曰,一向昏暗矣。頤命曰,雖如松木之大,亦無全然所視乎?上曰,不見靑天,今已三年,常如大霧在前,少無淸明之時矣。聖徵入診曰,腹部微有硜硜之氣,而無大段飽滿之候矣。頤命曰,小薊飮子,已進四貼,欲於明日請診,更爲議藥矣。適於今日入診,繼進當否,當預爲定奪,故敢達矣。上曰,請醫處,問之可也。時聖曰,血溺最害於元氣,一番放下,極爲切悶,小便短澁之時,尙有若出之漸,則不可不預防,小薊飮子,加進五貼,宜矣。聖徵曰,小薊飮子,非不好矣。第今番血溺,比前有異,近來所進六君子湯,氣味輕輕,行氣補脾,藥味似茶,不難進御,且有益於水刺之節,小薊飮子,姑爲停止,加進六君子湯,宜矣。坫曰,血溺,不過一時心經有火之致也。六君子湯進御後,諸症候似有一分之減,小薊飮子,姑爲停止,加進此藥,宜矣,而猶以苦口,進御爲難,則數三日停止,以觀症候,亦無妨矣。震夔曰,今番血溺,有漸而卽止,小薊飮子,又進五貼,則不須加進,六君子湯,行氣補脾,味似茶飮,仍進,宜矣。時弼曰,小薊飮子,專主小腸之熱,方書所謂中病則止者,眞至言也。前後聖候,無非六君子湯進御之症,連進爲難,則或間二三日,久久進御,則水刺厭進,腹部飽滿,大便痞滯之症,自當次次差勝,小臣之意,以爲六君子湯外,無他藥矣。徵夏曰,今番血溺,元不大段,且小薊飮子,有妨於脾胃,姑爲停止,而加進六君子湯,宜矣。悌綱·壽煃,所見略同。頤命曰,六君子湯,李時聖外,皆以加進爲好云矣。上曰,血溺旣止,小薊飮子五貼,又已進御,則不必加進,六君子湯進御,宜矣。頤命曰,進宴不遠,其前則姑爲停藥,自卄九日,更爲議定,何如?上曰,進宴,非進藥之時,姑爲停止,過進宴後,更進六君子湯,似好矣。頤命曰,進宴之期,倏已迫近,而日氣稍冷,且値換節,寒暖不適,法駕勞動之餘,恐有添傷之患,以此憂悶矣。御座處,雖是溫突,而其時日氣,若至寒冷,則東西門,閉之似好矣。上曰,伊日日氣,若至寒冷,則東西門,閉之可也。頤命曰,觀武才時親臨,則將臣等,例爲隨時下敎試射矣。今番則不得親臨,故預爲傳敎矣。外議以爲,王世子代行日,則諸將臣入射,好矣,而若於命官主試日,則異於他武人及擧子,恐或不便云,初日,似未及盡試三技,此事可以預爲定奪矣。上曰,除初試各技試取,末端將臣等,例命入射,而試射之規,柳葉箭最先,片箭次之,騎芻又次之,故曾前親臨時,將臣,不得一日內畢三技矣。頤命曰,王世子代行,與命官主試,俱是上命,而外議或有所云云矣。上曰,欲令將臣,試射於世子未還次之前,則除初試之類,先射柳葉箭之後,大將等,繼射柳葉箭,仍射片箭,又射騎芻,可矣。頤命曰,然則以此擧行之意,分付兵曹乎?上曰,騎芻,在於儒生輩未出場之前,則不無所妨矣。頤命曰,此與卽日唱榜有異,儒生等,呈券限過之後,當盡爲出去,似無妨矣。上曰,以庚寅年觀之,則儒生輩,雖呈券之後,不卽退去,故至送宣傳官,僅得諭令出送矣。騎射,右弓則無妨於儒生,左弓則有妨,李弘述·尹慤之射,予曾見之,而今未詳思矣。鎭遠曰,尹慤,似是右弓矣。演曰,騎芻一節,雖在於儒生等未盡出之前,若以右弓射之,則似無妨,且今番,則不爲卽日唱榜,儒生等製呈後,當開門卽爲出送,騎射尤無妨矣。上曰,唯。除初試,柳葉箭先爲試取後,卽令大將等,射柳葉箭·片箭·騎芻爲宜,而若有餘晷,則除初試者,繼射似好,以此分付,可也。出擧條鎭遠曰,臣於頃日入診時,以經理廳付料軍官與守禦廳,一體各技初試事,陳達蒙允矣。厥後更爲聞知,則守禦廳諸將校,則除初試,而所任軍官,則元無各技初試之規云,臣於莫重奏達之語,有此錯認爽實之擧,不勝惶恐待罪矣。上曰,偶然錯認之失,何至待罪,勿待罪,可也。鎭遠曰,然則經理軍官各技許赴之事,臣所援據者,旣歸爽誤,前日定奪,當爲還收耶?本廳,旣無他將校,依扈衛廳所任軍官例,仍許各技初試乎?所當更爲稟定矣。上曰,旣無他將校,仍爲許之,無妨矣。鎭遠曰,然則頃日擧條中,臣之所達守禦廳一款,當爲付標以入耶?頤命曰,不必付標以入,今日所達,更出擧條,似好矣。上曰,依爲之。出擧條演曰,謁聖試官,曾前則大駕詣春塘臺後,擬望之人,皆在陪衛中,故元無牌招之事矣。今番則自此受點而去,當依庭試例,先爲牌招,然後可以來待矣。上曰,春塘臺則入幕次後,出給望筒,殿坐後,卽爲肅拜,而今番,則與此有異,牌招,可也。演曰,然則武所試官,亦當一體牌招矣。上曰,依爲之。出擧條頤命曰,酌數,雖以七酌減損,而進酌之際,自多節次,雖以習儀時觀之,其間時刻累經,終夕臨御,恐有妨於靜攝,進酌時,或間間閉門,何如?上曰,依爲之。頤命曰,伊日出宮殿坐後,臣等,當與一二醫,先爲入侍,診察症候,宜矣。上曰,依爲之。頤命曰,瓊玉膏新材,纔已捧納,過進宴後,提調當爲依前出去,作膏以來矣。上曰,進宴後出去,作膏以來,可也。鎭遠曰,中宮殿中氣虛憊之症,進御瓊玉膏,亦似合宜,今番則全劑,當爲作膏以來矣。上曰,唯。頤命曰,自前郊外擧動時,則大殿隨駕醫官及東宮陪從醫官,預爲落點以行矣。今番進宴出宮時,則何以爲之乎?上曰,陵行時,則落點以行,而闕內,則無落點之事矣。頤命曰,旣無落點之事,則陪從醫官,當爲臨時別定,而進宴處所,甚爲狹窄,減除一人,猶爲便好,差備待令醫官之外,其他陪從,勿爲加定,何如?上曰,處所甚狹,則勿爲加定,可也。頤命曰,差備待令中,無鍼醫,鍼醫一人,特爲別定,與差備醫官,同爲陪從,何如?上曰,依爲之。遂退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,副提調金演啓曰,日氣陰濕,伏未審夜來,聖候寢睡,若何?口淡·困惱,腹部飽滿特甚,脚痺特甚有加及熏熱,膈間不淸利,喉乾,溺道不平之候,其有所減,而眼視昏暗特甚之候,亦何如?眩氣·呼吸不平,小便短澁,中氣虛憊之候,亦已快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱·膈間不淸利之候未已,喉乾朝來止歇,寢睡不寧,溺道不平,別無加減,眼視昏暗特甚之候無減,而眩氣,呼吸不平,小便短澁,中氣虛憊之候,猶未快減矣。勿爲入診。
尹陽來達曰,卽者宗親府錄事來言,今此進宴時進爵宰臣延齡君昍,身病猝重,勢難進參云,合有變通之道,何以爲之?敢稟。令曰,入之。
趙榮福達曰,掌令南世珍,昨日引避退待,而大司憲李喜朝,掌令魚有鳳在外,執義朴聖輅,持平申晳呈辭,持平趙尙絅呈辭入達,無一行公之員,處置經宿,事甚未安,除在外及呈辭入達外,呈告人員,竝爲牌招,使之處置,何如?令曰,依。
尹陽來,以進宴廳言啓曰,頃因原任大臣所啓,進宴時,以七爵行禮,樂數亦隨而減省事,有令該廳稟處之命矣。殿庭頗狹,樂器排置,工人排立,似爲難容,故就其中可減者,略減其數,別單書入之意,敢啓。傳曰,知道。
趙榮福,以禁衛營言啓曰,來十二月當二番前部中司屬黃海道五哨軍兵,十一月二十五日京中逢點,依例準二朔立番,十番·十一番海西別驍衛,一體調送,逐朔立番之意,本道監·兵使〈處〉預爲知委,何如?傳曰,允。
又以禁衛營言達曰,今此觀武才時,本營新番別驍衛及五哨軍兵等各技藝試取入格人,別單書入之意,敢達。令曰,知道。
又以禁衛營言啓曰,在前本營軍兵上番時禁軍習陣,本營軍兵,一體每月三次爲之,而近因停番,每月一次爲之事,定奪擧行矣。今則本營軍兵,旣已上番,依前擧行之意,敢啓。傳曰,知道。
又以禁衛營言啓曰,一番前部左司屬黃海道五哨軍兵逢點實數六百五十二名,八番別驍衛五十六名,步軍標下一名,已爲點閱整齊,來十月初一日,與延和門及宮墻外南營入直訓鍊都監軍兵替代,而闕內則以一哨入番,南營本營,則以一哨,分半入番,別驍衛,則本營入直之意,敢啓。傳曰,知道。
以訓鍊都監言啓曰,都監中軍,爲任甚重,誠非人人所授,而亦不可久曠之職也。中軍有闕之代,前北兵使白時耉,雖已啓下,時在任所,上來未易,而觀武才期日漸迫,軍門多有擧行之事,則不可無及時變通之擧,而當品中,無故可代之人,今方絶乏矣。在前如此之時,或以未赴任閫帥·守令,啓稟差下者,蓋出於重軍門宿衛之意也。中軍白時耉,今姑改差,新除授春川府使李鳳祥差下,使之察任,何如?傳曰,允。
以御營廳言啓曰,本廳,來十二月·庚子年正月當海西別馬隊逐朔立番次趁期調送事,本道監·兵使處,依前知會之意,敢啓。傳曰,知道。
又以御營廳言啓曰,本廳來十二月·庚子年正月兩朔應立右部左司屬忠淸左道五哨軍兵,來十一月二十五日京中逢點,十二月初一日,與前司軍兵,當爲替代立番,趁期調送事,本道監·兵使處,依前知會之意,敢啓。傳曰,知道。
又以御營廳言啓曰,本廳右部前司屬忠淸右道五哨軍兵六百七十名及海西別馬隊五十六名,已爲逢點整齊矣。來十月初一日,與新營入直京標下軍及北二營入直訓鍊都監軍兵,替代入番之意,敢啓。傳曰,知道。
尹陽來,以社稷署官員,以都提調·提調意達曰,慶尙道昌寧縣案付婢是介等十七口,査出劃給於本署事,旣已達下矣。右奴婢等,圖得免賤,積年漏落之餘,今始還賤,若不別樣推刷,則其物故·生産,必有虛實相蒙之弊,依成均館例,自本署發遣郞廳,以爲着實推刷之地,何如?令曰,依。
以吏曹言達曰,來十月初四日,行宗廟·永昭殿·敬寧殿各享大祭亞·終獻官,除老病·在外,當品中,無故之人絶乏,在前如此之時,有刑官變通差下之例,今亦依此,通融塡差以入之意,敢達。令曰,知道。
達曰,明日常參,取稟。令曰,停。
正言洪龍祚達曰,臣情勢危蹙,不敢供職,而適於憲臣之書,有所慨然者,略陳微見於辭書之末矣。伏奉徽答,責之以非斥則不可,臣於是,已不勝其瞿然悚蹙,而繼又得見憲臣避辭,則逶迤其說,意在自是,臣誠訝惑焉。夫人臣事君之道,惟當視事之可否,有所獻替,而今此坤殿下敎,蓋出於侍湯中不欲稱觴之意,則此誠至哉之言,而大朝之體諒坤殿之意,俾寢內宴者,實是至當之擧,則其在群下之道,雖有欠缺之歎,政當欽仰攢頌而已。今者憲臣,亦非不知將順之爲宜,而乃反別生意見,苦口仰請者,殆近於古人所謂婦寺之忠,故臣果略有所論列矣。邸下旣下未安之批,憲臣斥之以莫曉其意,則臣何敢自以爲是,而晏然〈於〉臺次乎?請令遞斥臣職。令曰,勿辭。
趙榮福達曰,正言洪龍祚,再達煩瀆,退待物論矣。令曰,知道。
大殿·中宮殿·世子宮·嬪宮,政院·玉堂夕問安。答曰,知道。
中宮殿,藥房夕問安。答曰,知道。
持平申晳達曰,請亟寢尹宣擧書院勿毁之令,依前回達施行,仍令本道盡毁其板本。措辭見上請司成趙彦臣罷職。措辭見上請陽德縣監朴鐄罷職。措辭見上掌令南世珍避辭見上引嫌而退,書請進宴,譏深越俎,揆以臺體,勢難仍在。請掌令南世珍遞差。答曰,不從。處置事,依達。
藥房夕問安時,口傳啓曰,晩後,口淡·困惱,腹部飽滿特甚,脚痺特甚有加,熏熱,膈間不淸利未已,及溺道不平之候,復何如?眩氣·呼吸不平,小便短澁,中氣虛憊之候,比夜快減乎?臣等,不勝憂煎,惶恐敢啓。傳曰,知道。諸症候一樣,而熏熱有加,眩氣·呼吸不平,小便短澁,中氣虛憊之候,猶未快減矣。
弘文館校理洪廷弼書曰,伏以臣,頃於在京之日,得聞母病添劇,疾聲陳箚,顚倒歸省,老人沈痼之疾,一向危惙,人子至情,旣不忍暫時離側,而臣於晝宵扶將,累月焦煩之中,素患風痺之症,乘虛轉劇,左邊肢體,全不運用,便作癃廢之人,雖欲抑情强疾,還朝供職,其勢末由。踰越由限,邦憲旣嚴,虛帶曠職,罪戾增積,日夕惶懍,罔知攸措,乃於月前,冒死陳暴,封章縣道,至于湖·嶺,則道臣,謂有朝禁,還送書本,與受由再辭之類,視以一例,此蓋道臣未諳定式本意之致,而臣之區區情實,未獲登徹,其爲狼狽悶鬱,益復如何?方今聖候添加,藥院尙在移直,宴禮迫近,百僚擧相忭賀,當此之時,臣何敢以母病身恙,一味偃伏於遠外,自阻於承候獻祝之列,揆以分義情禮,萬分惶悚,不得不離違病母,黽勉就途,而憧憧憂念,長係病側矣。及至近京之地,得見家信之踵至,則母自數日以來,宿病挾感添篤,症兆一倍危惡,精神氣力,全不能收拾,至於傍人出入,亦不省識,懍懍有朝夕難保之慮,臣自得此報,方寸交亂,彷徨路岐,計無所出,急於歸護,蒼黃復路,都門莽蒼之地,竟不得置身,旣闕起居之禮,莫效蹈舞之忱,有臣如此,不如無生。噫,臣之離母,只是四五箇日字,母病往復,輒復如此,以此情理,顧安有違捨數百里之外,安意從宦之日也?伏惟邸下代理以來,廣推錫類之化,小人之私,宜蒙矜恤,玆敢不避僭猥,冒萬死瀝血哀籲,伏乞离明,察臣至懇,亟命鐫遞臣職,俾得終養老母,以卒生成之澤,仍勘臣徑情廢禮之罪,以肅朝綱,不勝千萬大幸,臣無任兢霣祈懇之至,謹昧死以聞。答曰,覽書具悉。爾其勿辭,救護母病。
夜四更五更,雷動電光。
九月二十六日申時,王世子坐尊賢閣。承旨持公事入對,右承旨尹陽來,兼弼善金雲澤,假注書崔,記事官申昉。尹陽來進讀京畿監司黃一夏狀達,校理洪廷弼辭職上書上送事。達下。
讀校理洪廷弼辭職書。批下。
讀義禁府申目,所斤僉使金聖協原情照律事。達下。
讀義禁府申目,前定州牧使金始泰原情事。令曰,除刑推,議處。
讀義禁府申目,前理山郡守金鑮原情事。令曰,除刑推,議處。
讀義禁府申目,枝同官典籍李喜春,査同官校檢嚴漢重等原情事。令曰,除刑推,議處。
讀社稷署草記,本署奴婢,發遣郞廳推刷事。令曰,依。
讀江華留守沈宅賢狀達,各樣軍兵合操事。達下。
讀黃海兵使柳星樞狀達,禁衛別隊點送後還營事。達下。
讀全羅左水使閔濟章狀達,羅老梁萬戶池雲起到任事。達下。
讀全羅監司申思喆狀達,推奴徵債,限明秋停止事。達下。
讀全羅監司狀達,珍島郡守金九齡,與兵使李弘肇相避,令該曹照例處置事。達下。
讀全羅監司狀達,各邑各樣軍布,以結錢代納事。達下。
讀刑曹申目覆達,晉州營將李震華狀達,罪人劉善儀梟示事。達下。
讀備邊司申目覆達,平安監司李澤狀達,左右列軍兵番操停止事。達下。
讀禁衛營申目覆達,忠淸監司狀達全州保米敗舟事。達下。
讀刑曹申目覆達,罪人莫龍一罪照律事。達下。
讀刑曹申目,罪人金興業一罪照律事。達下。
讀刑曹申目覆達,全州討捕使許樑申聞,賊人吳順伊指示任珵査達事。達下。
讀刑曹申目覆達,李申一擊錚辭緣事。達下。
讀刑曹申目,姜毛哲擊錚原情事。令曰,議處。
讀刑曹申目,順今擊錚原情事。令曰,議處。
讀刑曹申目,李鳳彩擊錚原情事。令曰,議處。
讀刑曹申目,石漢慶擊錚辭緣置之事。達下。
讀刑曹申目覆達,公州討捕使南泰徵申聞,賊人指捕更査事。達下。
兼弼善金雲澤達曰,列聖諸狀,今已印出粧䌙矣。進上日期,以今月三十日推擇,而進上節次,有稟定事,故敢達矣。外間之議,或以爲此冊,旣係列聖事迹,御諱御製,亦在其中,事體重大,進上節次,當用璿源譜略例,或以爲此與當初設廳撰修有異,一依璿源譜之例,未知如何。蓋此事,旣未設廳,則當自校書館,草記擧行,而亦無前例之可據,故臣問舊本進上前例於本館下吏,則以爲戊辰年,則印出後,具儀仗陪進云,而政院日記,旣無所載,而無他可據之文迹,下吏之言,亦不可準信,而以事體言之,列聖之言行所記,御諱之所在,付以紅籤,所係至重,則似不可與凡常書冊進上同例,而一依璿源譜之例,亦無可據,提調不得自下斷定,必須稟定,然後可以擧行,故敢此仰達矣。令曰,除儀杖,似好矣。雲澤曰,然則依他書冊進上例乎?令曰,唯。諸臣,以次退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,副提調金演啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加,及熏熱有加,膈間不淸利,喉乾,溺道不平之候,其有所減,而眼視昏暗特甚之候,亦何如?眩氣·呼吸不平,小便短澁,中氣虛憊之候,亦已快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱少減,膈間不淸利之氣未已,喉乾朝來止歇,寢睡不寧,溺道不平,別無加減,眼視昏暗特甚之候無減,而眩氣·呼吸不平,小便短澁,中氣虛憊之候,猶未快減矣。勿爲入診。
明日景賢堂進宴殿坐正時,巳初二刻,王世子出宮正時,巳初初刻,開門,罷漏後。
趙榮福,以兵曹言啓曰,今此進宴時,內禁衛·兼司僕·羽林衛等各番將及別將,率領崇賢門外,分左右侍衛事,節目啓下矣。崇賢門外東邊地勢,元來不廣,而王世子外幕次,且設於此,餘地甚窄,禁軍一半,勢難排立,而西邊補階外,餘地稍廣,勿拘左右,從地勢推移分立,扈衛軍官忠壯·忠翊衛及別破陣儀仗等,亦依此例,從地勢推移排立,何如?傳曰,允。
尹陽來,以進宴廳言達曰,三司監造官禮賓寺直長金祖澤,內資寺奉事元命稷,內贍寺奉事李挺卨,自今日,不分晝夜,當有看檢之事,今日別省記入直之意,敢達。令曰,知道。
以進宴廳言達曰,今此進宴時應參人員,宗親從二品,東班從二品實職以上,西班曾經侍從從二品軍職,武臣曾經亞卿·時任摠管以上,文臣堂上時任實職·承旨·玉堂·兩司·侍講院·入侍史官進不進單子,今始齊到,與人員及不陞殿者,竝別單書入之意,敢達。令曰,知道。
趙榮福,以兵曹言啓曰,進宴時,地勢狹窄,儀仗輦馬,設於崇賢門外事,旣已定奪矣。蛟龍旗,亦爲一體設於門外之意,分付兵曹,何如?傳曰,允。
尹陽來,以禮曹言啓曰,進宴時刻單子,傳曰午時太晩,而巳時似好,若爲吉時,則以巳時進定可也事,命下矣。午時殿坐,誠似太晩,故再三問于日官,則巳時有拘忌,辰時亦然云,不得已以午時推擇以入矣。聖敎如此,何以爲之乎?傳曰,以巳時爲之。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後,口淡·困惱,腹部飽滿特甚,脚痺特甚有加,熏熱·膈間不淸利未已,及溺〈道〉不平之候,復何如?眩氣·呼吸不平,小便短澁,中氣虛憊之候,比昨快減乎?臣等,不勝憂煎,惶恐敢啓。傳曰,晩後諸症候一樣,而熏熱少減,眩氣·呼吸不平,小便短澁,中氣虛憊之候,猶未快減矣。
正言金民澤達曰,請還收權卨發配之命,嚴鞫得情,快正王法。措辭在上請還收河減死定配之命,嚴刑得情,依律處斷。措辭在上引嫌而退。書斥憲臣,旣得臺體,徽答避辭,俱無可嫌。避辭在上請正言洪龍祚出仕。答曰,不從。處置事,依達。
夜四更五更,雷動電光。
九月二十七日申時,王世子坐尊賢閣。承旨持公事入對,右副承旨尹鳳朝,說書徐宗燮,假注書崔,記事官申昉。尹鳳朝進讀兵曹草記,私婢雪香擊錚,守門將桂德興推考事。令曰,依。
讀京畿監司狀達,安山郡守黃瑞河,陽川縣令李宜麟,濫率自尊,令攸司稟處事。達下。
讀掌隷院申目,具仁墍賜牌奴婢,依望定許給事。達下。
讀掌隷院申目,匠人代奴定給事。達下。
讀忠淸監司權狀達,木花及水沈海溢處,更請給災事。達下。
讀刑曹申目覆達,金千發擊錚辭緣事。達下。
讀備邊司申目覆達,江華留守沈宅賢狀達,各倉軍餉腐傷之數,以耗充上,或賜蕩減事。達下。
讀備邊司申目覆達,咸鏡監司狀達,犯越罪人朴元吉,地方官論罪事。達下。
讀備邊司申目覆達,慶尙監司吳命恒狀達,大丘討捕使擇送事。達下。
讀備邊司申目覆達,全羅左水使閔濟章狀達,司僕寺牧場,移給邊將事。達下。
讀備邊司申目覆達,忠淸水使崔鎭漢狀達,唐津兵舟致敗事。達下。
讀備邊司申目,本司所管罪人放秩,依申聞施行事。達下。諸臣,以次退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭遠,副提調金演啓曰,伏聞夜來,聖候喉乾頗甚,困惱特甚,腹部飽滿亦甚,熏熱·膈間不淸利之氣未已,脚痺之候特甚,寢睡不寧云,伏未審俄間,諸症候加減,何如,而口淡特甚,及溺道不平之候,其有所減,眼視昏暗特甚之候,亦何如?眩氣·呼吸不平,小便短澁,中氣虛憊之候,亦已快減乎?今日臣等,當入侍便殿,而不勝終宵憂煎,敢此問安。答曰,知道。困惱少減,口淡·腹部飽滿特甚,脚痺特甚有加之候一樣,而熏熱·膈間不淸利之候未已,喉乾朝來止歇,溺道不平別無加減,眼視昏暗特甚之候無減,而眩氣·呼吸不平,小便短澁,中氣虛憊之候,猶未快減矣。
尹陽來達曰,明日中宮殿誕日相値,常參頉稟。令曰,知道。
趙榮福啓曰,禁衛營敎鍊官來言,自明日,上番鄕軍南伐院習操云矣,敢啓。傳曰,知道。
以兵曹言啓曰,來十月初一日爲始,禁衛營哨官,領軍入直於延和門事,自本營,草記允下矣。禁衛營哨官入直望單子,依例書入,而今九月三十日,則以今日受點訓局哨官入直後,一望後,一望減省之意,敢啓。傳曰,知道。
以進宴廳言達曰,今此進宴時進參諸臣單子書達時,侍講院兼文學趙觀彬未肅拜,故不入於單子中矣。今已出肅,此是應參之員,別單書入之意,敢達。令曰,知道。
又以進宴廳言達曰,西川君榥,密南君堪,參宴宰臣旣已達下之後,以身病不進,雖未知其病勢之如何,而莫重大禮,臨時不進,事體殊涉未安,竝推考,何如?令曰,依。
上御景賢堂後,藥房問安。答曰,知道。
傳于尹陽來曰,別雲劍就位受饌事,分付。
傳曰,侍衛諸將,亦爲就位受饌事,分付。
大殿·王世子還宮後,政院·玉堂問安。答曰,知道。
大殿還宮後,藥房問安。答曰,知道。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
今九月二十八日巳時,上御景賢堂。進宴時入侍,都承旨金演,右承旨尹陽來,左副承旨趙榮福,右副承旨尹鳳朝,同副承旨黃龜河,假注書申,假注書崔,記事官李箕鎭,記事官申昉。上具翼善冠·衮龍袍,乘輿以出,內侍奉几杖隨之,繖扇侍衛,仗動鼓吹振作,奏與民樂。上入堂,軒架樂作,鼓吹止。左通禮權始經,跪請降輿,上降輿升座,內侍捧几杖置於座側,尙瑞院官捧寶置於案,樂止。近侍及諸執事官下殿,先行四拜禮,諸護衛之官,入列於御座之後及堂內東西,承旨入就位俯伏,史官在後。金演進啓曰,藥房都提調李頤命,提調閔鎭遠,欲爲問候來詣矣。上曰,唯。李頤命進曰,雨後日氣涼冷,上候勞動之後,別無所害乎?上曰,與朝問安批答,一樣矣。頤命曰,請令醫官入診。上曰,依爲之。頤命曰,御座之榻,若是其高,下雖溫堗,溫氣難升,請以火爐,置於床下,以上溫氣。上曰,似太溫矣。醫官李時聖入診而退曰,上候脈候,左右調均矣。藥房諸臣,退出復位,相禮引王世子,入就拜位,引儀引宗親·文武應參諸臣,入就拜位。典儀曰,四拜。贊儀唱鞠躬四拜興平身。王世子及宗親文武官鞠躬,樂作,四拜興平身,樂止。司饔提調進酒器,樂作,進訖樂止。贊儀唱跪,王世子以下皆跪。提調捧揮巾函,樂作,詣前跪,內侍跪進訖,樂止。提調進饌案,樂作,進訖樂止。提調進行果,樂作,進訖樂止。尹陽來跪請進花,供花盤,樂作。詣座前跪,內侍進花訖,樂止。提調捧鹽水,樂作,內侍跪進,提調以空案,置於饌案之右,樂止。贊儀唱俯伏興平身,王世子以下俯伏興平身。贊儀唱跪,王世子以下皆跪。提調進小膳,樂作,進訖樂止。贊儀唱俯伏興平身,王世子以下俯伏興平身。典樂二人,當中分東西,北向立,唱尊崇樂章維天之曲,訖退。相禮引王世子,陞自東偏階,由東門入,詣酒亭東,北向立,提調酌酒第一爵,鞠躬授王世子,王世子受爵,詣座前跪,贊儀唱跪,宗親·文武官皆跪,王世子以爵授提調,提調鞠躬受爵,由東階陞跪進,內侍傳捧置于座前,王世子俯伏興平身,出就拜位跪,代致詞官,陞自西階,由西門入,進當座前,俯伏跪致詞云云,俯伏興,降復位。上擧爵,樂作奏千歲萬歲,提調進受虛爵,復于坫,樂止。贊儀唱俯伏興平身,王世子以下俯伏興平身。贊儀唱跪,王世子以下皆跪。提調割肉,跪進于饌案之右,樂作奏淸平曲,提調進饅頭,進訖樂止。贊儀唱俯伏興平身,王世子以下俯伏興平身。引儀引班首領議政金昌集,陞自東階,由東門入,詣酒亭東,北向立,提調酌酒第二爵,授班首,班首詣座前跪,贊儀唱跪,王世子以下皆跪。班首以爵授提調,提調立受爵,由東階陞跪進,內侍傳捧置于座前,班首俯伏興,出就致詞位跪,代致詞官,陞自西階,由西門入,進當座前,俯伏跪,致詞云云,降復位。傳敎官尹陽來,進當座前,俯伏跪,啓傳敎,俯伏興,由東門出,臨階西向立。宣敎曰,敬擧卿等之爵,上擧爵,樂作奏五雲開瑞調,提調進受虛爵,復于坫,樂止。贊儀唱三叩頭,王世子以下三叩頭,贊儀唱山呼,王世子以下拱手加額曰千歲,唱山呼曰千歲,唱再山呼曰千千歲,贊儀唱俯伏興四拜平身,王世子以下俯伏,樂作奏桓桓曲,四拜興平身,樂止。贊儀唱就位,相禮引王世子,引儀分引宗親·文武官各就位,諸承旨·史官,亦自殿內,出就楹外位。傳曰,侍衛諸將,亦爲就座受饌事分付,典樂引歌者及琴瑟,分東西階陞就位。司饔院副提調,供王世子饌卓,供別行果,輔德宋成明,供花,副提調,以空盤,置於王世子之右,執事者,設宗親·文武官饌卓散花,副提調供王世子饌,提調進湯,樂作。贊儀唱離位俯伏,王世子以下離位俯伏,進訖還就位,副提調,供王世子湯,執事者,設宗親·文武官湯,食畢樂止。引儀引進爵宰臣,判中樞府事李頤命,由東門,詣酒亭東,北向立,提調酌酒第三爵,授宰臣,宰臣受爵,詣座前跪,贊儀唱離位俯伏,王世子以下離位俯伏,宰臣以爵授提調,提調受爵,由南階陞跪進,內侍傳捧跪進于座前,上執爵,宰臣俯伏,上擧酌,樂作奏步虛子,舞童入作,提調進受虛爵,立授宰臣,宰臣受爵,復於酒亭,王世子還就座,在位者就位,宰臣亦就位。副提調,供王世子酒,執事者,行宗親·文武官酒,酒初至,王世子以下離位俯伏跪受,飮訖,俯伏興還位訖,樂止。次進湯,引儀引進爵,宰臣全城君混,由東門入,進第四爵,如第三爵禮,贊儀唱離位俯伏,王世子以下,皆離位俯伏,上擧爵,樂作,奏井邑慢機,舞童入作,王世子還就座,在位者皆就位,宰臣亦就位,副提調,供王世子酒,執事者,行宗親·文武官酒,訖樂止。次進湯,引儀引進爵宰臣錦平尉朴弼成,由東門入,進第五爵,如第四爵禮,贊儀唱俯伏,王世子以下皆俯伏,上擧爵,樂作,奏步虛子,令舞童入作,奏千年萬歲,王世子還就座,在位者就位,宰臣亦就位,副提調,供王世子酒,執事者,行宗親·文武官酒,訖樂止。次進湯,引儀引進爵宰臣領敦寧府事金柱臣,由東門入,進第六爵,如第五爵禮,贊儀唱離位俯伏,王世子以下皆離位俯伏,上擧爵,樂作,奏井邑慢機,舞童入作,奏淸平曲,王世子還就座,在位者就位,宰臣亦就位,副提調,供王世子酒,執事者,行宗親·文武官酒,訖樂止。次進湯,引儀引進爵宰臣戶曹判書宋相琦,由東門入,進第七爵,如第六爵禮,贊儀唱離位俯伏,王世子以下皆離位俯伏,上擧爵,樂作,奏與民樂,令舞童入作,王世子還就座,在位者就位,宰臣亦就位,副提調供王世子酒,執事者,行宗親·文武官酒,訖樂止。次進湯,酒行七遍,提調退小膳,進大膳,樂作,奏太平年之曲,仍奏與民樂,鄕唐交奏,處容舞入作,副提調,供王世子膳,執事者,設宗親·文武官膳,訖樂止。提調進徹案,副提調徹王世子卓,執事者,徹宗親·文武官卓,諸大臣,進詣座前,承旨·史官還入侍。判中樞府事李頤命曰,日之暮矣。臨宴已久,困惱之候無加乎?上曰,姑無所加矣。頤命曰,口淡之候如何,饌物幾許色進御乎?上曰,多許色進御矣。領議政金昌集曰,久在靜攝之中,終日臨宴,聖候無加,臣不勝頌祝之至。判中樞府事金宇杭曰,錫宴時,臣瞻望玉色矣,今日又得瞻望玉色,有勝於前日,臣不勝喜幸之至,臣初以終日臨宴爲憫矣,今日安過禮宴,尤豈非慶忭之甚者乎?判中樞府事趙泰采曰,進宴日迫之後,日氣乍寒,大小臣隣,咸以爲憂,今何幸日氣和平,終日殿坐,玉候安寧,臣無任慶祝之至。右議政李健命曰,諸大臣,皆以慶祝之意仰達,小臣更無所達,而上候積年沈痼之餘,今日親臨受宴,王世子喜懼之誠,庶可伸矣。諸臣慶忭之心,亦得小展,不宜更容他說,而第今日之慶,太祖大王以後三百年,乃始再有,實是古史未聞也。詩曰,周雖舊邦,其命維新,殿下今日,乃舊邦新命之機也。自上寶算靈長,使臣民,見此大慶,孰不忭忻而鼓舞也?但在庭諸臣,獨蒙同樂之榮,而至於八路小民,未得均霑聖化,倉卒之際,臣不敢指陳某事,而凡係革弊保民之道,不可蠲一役除一事而止耳。頃者良役軍制,曾有變通之議,而近以聖候添加,尙未講定矣。王世子聽政日久,雖習庶務,而至於國計民憂,猶恐有未盡熟諳者,伏願殿下,每於燕閑之暇,常加誨諭,必令察民隱革弊政,永享天命,邦運回泰,使八域民生,咸囿於壽域之中,則豈不休哉?上曰,所言切實,予當留心焉。上曰,勉從群臣之請,今日宴禮已過矣。今春老人加資之典已施之,而在前進宴後,有施惠之事,令廟堂稟處。金昌集曰,聖敎及此,孰不欽仰德意乎?臣等當退出,商量仰稟矣。出擧條上曰,唯。金昌集曰,王世子謁聖之日,招諸生別爲敎諭之意,小臣曾已陳箚蒙允矣。自本館,今當擧行,而第今番,則與泮宮試士時有異,王世子謁聖之後,自集春門,入春塘臺試士,則其間事勢,似不可行之云,何以爲之乎?上曰,敎諭一款,當初旣令爲之矣。李健命曰,謁聖之後,仍御明倫堂,則可以招諭諸生,而今則自集春門,直詣春塘臺,諸生亦當隨鑾而入,其間事勢,實未暇及矣。趙泰采曰,若只行謁聖,則執經問難,猶可爲之,而其日仍卽試士,則敎諭一款,雖欲行之,勢有所不及矣。知敦寧府事閔鎭遠曰,其日謁聖後,敎諭諸生於下輦臺,自集春門,詣春塘臺,則似無不及之勢矣。上曰,春塘臺試士,則異於只行謁聖,試場紛踏之際,勢難及矣。都承旨金演曰,然則王世子謁聖後,敎諭諸生一款,勿爲擧行事,當分付矣。上曰,唯。出擧行條李頤命曰,臣於頃日入診時,以觀武才諸大將入射事,有所仰稟,則開場初日,除初試之類,柳葉箭畢射後,卽令諸大將入射事,下敎矣。伏聞兵曹之言,則除初試之類,多至四百九十餘人,其日畢試,勢似未易,或令別軍職畢射後,令大將入射爲宜云,宜有更爲定奪矣。上曰,前日觀武才,除初試之類,或至四五百,而曾於九月謁聖後春塘臺時,元初試畢試後,除初試之類,又爲繼射,而猶有餘晷,以此推之,則今番初日大將入射,亦足爲之,而第觀日勢,除初試之類,若未可畢試,則姑爲中撤,令大將入射,可也。頤命曰,其日試所大臣,當觀勢稟達後,入啓擧行乎?上曰,唯。出擧條金昌集曰,今此觀武才時,初日則王世子親臨,而其後則命官代行事,定奪矣。在前觀武才時,各技之類,分送於慕華館試藝,今則何以爲之乎?上曰,鞭芻·鳥銃,則分送於慕華館,可也。兵曹判書李晩成曰,王世子初日還宮後,當遣命官於春塘臺試才事,旣有成命,而各技之類,今若分送於慕華館,則當更送命官乎?上曰,初日始試之後,仍令命官試才於春塘臺,而只以鳥銃·鞭芻入格者,分送慕華館,可也。晩成曰,然則各送命官乎?上曰春塘臺及慕華館,各送命官,可也。晩成曰,在前則各技試記,隨其畢試,卽爲付標矣。今則與親臨時有異,若欲卽爲付標,則往復稍遠,事甚難便,當逐日付標乎?畢試後付標乎?上曰,親臨時,則各技試記,隨卽付標,今亦依前例擧行,宜矣。晩成曰,今則與親臨時有異,承旨往復,實爲難便矣。上曰,每日所試,必於其日,修正以入,可也。左副承旨趙榮福曰,觀武才初日後,春塘臺及慕華館,各遣命官事,允下矣。承旨亦當進去兩所,而臣以兵房承旨,當進春塘臺,慕華館則何承旨進去乎?上曰,慕華館則右副承旨進去,可也。榮福曰,各技試記,逐日持來留政院,而翌日更爲下直進去乎?上曰,此必有前例,依前爲之。晩成曰,曾前親臨時,則頒賞於御前矣。今番則王世子還宮之後,頒賞一節,何以爲之?當詣闕頒給乎?上曰,畢試後,詣闕頒給,可也。頤命曰,此時闕下,喧聒有妨,前日亦有闕外頒賞時,今亦闕門外頒給,似宜矣。上曰,自前觀武才時,必於殿庭頒賞,已有規例,蓋親見分給者,意有所在,非但閱其武藝而已,實欲見其爲人之意也。以旣往事言之,閔涵曾授平安道守令,睦來善以孱劣爲言而論遞矣。及至己未年春塘臺時,自御前見之,則儀表眞是武夫樣子,武藝亦善,決非孱劣之類,故仍令調用,而淸城府院君金錫胄亦曰,親臨閱武,蓋欲見武士之爲人,淸城之言,豈偶然哉?如閔涵之爲人者,亦受孱劣之誚,豈不冤乎?其後,仍拜草溪郡守,漸次調用,無所枳礙,終至於統制使,從前試賞之際,必爲親臨者,蓋以此也。柳葉箭片箭騎芻入格將士,例於殿內頒賞,今亦依此例,頒給於崇政殿庭,其餘軍卒輩雜技入格者,則於殿門外頒給,可也。出擧條晩成曰,王世子謁聖時,軍兵排立·設布帳等事,旣已依前例節目,啓下矣。訓鍊大將,送言於臣曰,大朝擧動時,則訓局軍兵,盡數隨駕,故得以依信地排立,而今番則排立處所,與前無異,而陪衛軍兵,只是八百名,以此分排,實難成樣云,然則排立限界,或可減定,改節目以入乎?當有變通之道,故敢達矣。上曰,觀其地勢,排立,可也。出擧條頤命曰,外聲喧聒,常妨靜攝,今日風樂,無害乎?上曰,少無此氣,今則差勝矣。諸大臣退出,承旨·史官,以次俯伏,贊儀唱可起,相禮引王世子,引儀分引宗親·文武官,降就拜位,贊儀唱鞠躬四拜興平身,王世子以下鞠躬,樂作,四拜興平身,樂止。左通禮權始經,由西偏門入,進座前跪,啓禮畢,俯伏興,降復位,協律郞俯伏,擧麾興,工鼓柷,樂作,上降座,權始經跪,啓請乘輿,上乘輿,內侍捧几杖隨之,繖扇侍衛,如出宮儀。上將出堂門,鼓吹振作,協律郞跪,偃麾俯伏興,工戞敔,樂止。上還內,鼓吹止,相禮引王世子出,引儀分引宗親·文武官出,左通禮跪,啓解嚴,兵曹承敎放仗。
上在慶德宮。停常參·經筵。
大殿·世子宮,政院·玉堂,以進宴殿坐翌日問安。答曰,知道。
大殿·世子宮·嬪宮,政院·玉堂問安。答曰,知道。
中宮殿誕日,藥房問安。答曰,知道。
中宮殿,藥房問安。答曰,知道。
中宮殿誕日,政院·玉堂單子問安。答曰,知道。
以中宮殿誕日,大殿·中宮殿,朝廷二品以上·六曹·大司諫單子問安。答曰,知道。
藥房都提調李頤命,提調閔鎭遠,副提調金演啓曰,昨日終夕臨宴,伏未審夜來,聖候寢睡若何,口淡·困惱,腹部飽滿特甚,脚痺特甚有加,及熏熱·膈間不淸利,喉乾·溺道不平之候,其有所減,而眼視昏暗特甚之候,亦何如?眩氣,呼吸不平,小便短澁,中氣虛憊之候,亦已快減乎?今日加味六君子湯,宜前定奪,當爲煎入,而臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而膈間不淸利之候亦甚,熏熱比夜小減,喉乾朝來止歇,寢睡不寧,溺道不平,別無加減,眼視昏暗特甚之候有減,而眩氣·呼吸不平,小便短澁,中氣虛憊之候,猶未快減矣。勿爲入診。
傳于尹陽來曰,進宴廳堂上以下,依例書啓。
尹陽來,以侍講院言達曰,文廟酌獻禮期日已迫,宮官不可不備員陪從,而實兼官有闕之代,多有未差,令政院稟旨差出,仍卽牌招,以爲備員進參之地,何如?令曰,依。
啓曰,因侍講院草記,文廟酌獻禮時,宮官不可不備員陪從,實兼官有闕之代,令政院稟旨差出事,依下矣。政官,所當卽請牌招,而旣有明日開政之命,實兼闕員,待明日政差出,仍卽牌招,使之備員進參,何如?傳曰,允。
以領中樞府事李濡看病書達,令于尹陽來曰,姑爲間間書達事,分付。
黃龜河,以御營廳言達曰,本廳軍兵中,觀武才初試入格者有頉之類,依前例試記懸頉以入之意,敢達。令曰,知道。
以兵曹言啓曰,今此春塘臺觀武才時,行首宣傳官,當爲執鼓,而新除授行首宣傳官趙世望,方在宣川任所,未及交印上來,試期隔日,不可不及時變通,趙世望改差,何如?傳曰,允。
又以兵曹言達曰,來十月初一日謁聖擧動時,各樣差備軍三百二十五名及春塘臺觀武才時差備軍二百三十六名,與宗廟,永昭殿,敬寧殿,魂宮朔祭,北郊癘祭,文廟酌獻時祭軍竝一百二十四名,初三日永禧殿告祭軍四十九名,初四日各享大祭祭軍一百四十七名,合八百八十一名內,衛軍不足代三百名,他無推移之路,依前例給價次,坊民調用之意,敢達。答曰,知道。
尹陽來,以吏曹言達曰,來初一日行文廟酌獻禮時,許多執事實預差竝五十八員,皆當以文官塡差,而其日適與宗廟以下五處朔祭及城隍癘祭相値,萬無推移塡差之路,在前如此之時,有前銜文官啓請付軍職之例矣。今亦依此,口傳付軍職,以爲推移塡差之地。且差祭人員,皆當先詣香所,而其中必多見擬試官之人,若以此爲頉,則除在鄕及罷職外,前銜之在京無故者,亦不多,實無以盡數代塡,誠爲悶迫,果有差祭後,又擬試官者,則使之承牌,來待闕中,受點者則陪從詣文廟行祭,仍又陪從詣春塘臺,同參考試,不受點則直詣文廟香所之意,預爲明白分付,何如?令曰,依。
傳于尹陽來曰,在前進宴後,例以特敎,老人加資,而亦有施惠事,令廟堂稟處之規矣。昨者右相,有所仰達,而予以所言切實,當留心答之之敎,則已盡其答矣。至於勉從群臣之請,今日宴禮已過矣,今春老人加資之典已施之,而在前進宴後有施惠之事,令廟堂稟處等敎,則本出特敎,而今乃繼書於答右相所達之下者,已非予本意,而至若勉從群下之請,今日宴禮已過等敎,又爲落漏矣。凡書出擧條之規,必有擧行之事,然後爲之,而今此右相所陳及答敎,則元非出擧條之事,予當留心之敎,以上則勿出於擧條,更以今九月二十八日進宴入侍時,上曰勉從群臣之請,爲頭辭,至上曰唯等辭緣,明日改書以入。
尹陽來達曰,明日常參,取稟。令曰,停。
尹鳳朝達曰,大司憲李喜朝,掌令魚有鳳在外,執義朴聖輅,持平申晳呈辭,掌令一員,持平一員未差,今日以監察茶時之意,敢達。令曰,知道。
尹陽來達曰,今日中宮殿誕日相値,持公事入對,何以爲之?敢稟。令曰,申後爲之。
丁道復啓曰,吏曹郞廳來言,臺諫有闕,政事,何以爲之?敢稟。傳曰,明日爲之。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後,口淡·困惱,腹部飽滿特甚,脚痺特甚有加,膈間不淸利亦甚及熏熱·溺道不平之候,復何如,眩氣·呼吸不平,小便短澁,中氣虛憊之候,比夜快減乎?臣等,不勝憂煎,惶恐敢啓。傳曰,知道。諸症候一樣,而膈間不淸利亦甚之候無減,眩氣·呼吸不平,小便短澁,中氣虛憊之候,猶未快減矣。
己亥九月二十九日申時,王世子坐尊賢閣。承旨持公事入對時,同副承旨黃龜河,弼善李國休,假注書崔㙫,記事官申昉。黃龜河進。讀戶曹公事李宇謙身死,別致賻擧行事,達下。
讀備邊司申目覆達,慶尙監司吳命恒狀達,昆陽土堀取民弊變通事。達下。
讀備邊司申目覆達,平安監司李澤狀達,江都移轉,捧留各邑事。達下。
讀備邊司申目覆達,江原監司兪崇狀達,軍餉未收居末守令,以赦典勿論事。達下。
讀備邊司申目覆達,掌令南世珍上書,堂下官乘轎及童蒙敎官擇差事。依所陳施行事。達下。
讀禁衛營申目覆達,京畿監司黃一夏狀達,扶餘縣保米敗船事,達下。
讀戶曹申目覆達,京畿監司狀達,居山縣軍資監納戊戌條米,別營納米敗船事,達下。
讀禮曹申目覆達,瑞山幼學趙必恒上書,文僖公柳淑,贈判書金弘郁等設院事徽裁。令曰,依所達施行。公事讀畢。諸臣,以次退出。
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
尹陽來達曰,明日謁聖擧動相値,常參,頉稟。令曰,知道。
趙榮福達曰,備邊司郞廳,以大臣意來言,今日賓廳坐起日次,而無大段稟定之事,不得來會云矣。敢達。令曰,知道。
又達曰,大司憲李喜朝,掌令魚有鳳在外,執義朴聖輅呈辭,掌令一員未差,持平申晳服制呈辭,持平一員未差,今日以監察茶時之意,敢達。令曰,知道。
藥房都提調李頤命,提調閔鎭遠,副提調金演啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加及膈間不淸利亦甚,熏熱·喉乾,溺道不平之候,其有所減,而眼視昏暗特甚之候,亦何如,眩氣·呼吸不平,小便短澁,中氣虛憊之候,亦已快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加,膈間不淸利亦甚之候一樣,而熏熱未已,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平有加,眩氣·小便短澁,中氣虛憊之候,猶未快減矣。勿爲入診。
吏批承旨啓曰,今日政,祿都目政事兼行之意,敢啓。傳曰,知道。
尹陽來啓曰,昨日進宴時擧行條件中,莫重上敎,漏落不書,且有不當書出而書出,故致勤聖敎,臣以該房,不能致察,不勝惶恐之至。當該注書,宜有警責之道,推考,何如?傳曰,允。
黃龜河,以都摠府言啓曰,明日王世子文廟展謁時,摠管二員,當爲陪衛進參,而本府堂上十員內,都摠管李觀命,副摠管趙爾重。申漢章,俱入試官望,都摠管任埅,昨日遭其女喪,未經成服,副摠管尹慤,差永昭殿朔祭,旣已受香,今日政新除授副摠管密川君墰,入直魂宮,白時耉在外,都摠管礪原君柱,副摠管咸平君泓,今方入直,副摠管西平君橈一人之外,無他推移進參之路。令該曹急速變通,以爲備員陪衛之地,何如?傳曰,允。
趙榮福啓曰,明日慕華館鳥銃·鞭蒭試才時,命官,何大臣進去乎?敢稟。傳曰,趙判府事進去。
丁道復達曰,右副承旨尹鳳朝,今日不爲仕進,卽爲牌招察任,何如?令曰,依。
尹陽來啓曰,自前親臨庭試及觀武才時,宗宰有差出入侍之規,大臣入侍,亦有取稟之例,而宗宰入侍,則近年以來,連爲頉稟。且今番觀武才,與親臨時有異,此等節目,何以爲之乎?敢稟。傳曰,時任大臣入侍,而宗宰勿爲入侍。
以李春躋爲假注書。
尹陽來啓曰,明日春塘臺試士時,讀卷官望中,行副護軍鄭澔,行知中樞府事姜鋧,行副司直李善溥,工曹判書任埅,判尹趙道彬,刑曹判書權,知中樞府事洪萬朝,行司直兪集一,淸恩君韓配夏,戶曹參判尹憲柱,行副司直李徵龜,李東馣,牌招不進矣。無以備員受點,竝更牌招,何如?傳曰,允。
黃龜河啓曰,明日慕華館鳥銃及鞭蒭試才事,命下矣。鳥銃及鞭蒭,先試何技乎?敢稟。傳曰,先試鳥銃。
尹陽來啓曰,王世子謁聖春塘臺試士時試官,今方擬入,而對讀官堂下之望,甚爲苟簡,無以備擬。在前如此之時,亦有稟旨別敍之例矣,卽今文臣堂下侍從罷散人員,合有變通之道,何以爲之?敢稟。傳曰,令該曹別單書入。
又達曰,明日春塘臺試士時,對讀官堂下擬望人中,前司諫李鳳翼,前持平趙尙絅,前縣監吳命新,前修撰宋眞明,前副司果趙遠命,前正言趙宅河,前持平洪禹傳,前都事申,前都事成震齡,前縣監金濰,前司書李鳳年,前司書趙榮世,前都事金重熙,前縣監鄭來周等,時無職名,令該曹竝卽爲付軍職,何如?令曰,依。
又以進宴廳言啓曰,傳曰,進宴廳堂上以下,依例書啓事,命下矣。堂上以下員役工匠等,別單書入之意。敢啓。傳曰,知道。
趙榮福,以兵曹言啓曰,今此觀武才時,闕內入直各廳及領軍將官應射之類,使先射者,推移替代事草記,允下矣。推移往來之間,相去稍遠,循次呼名之際,易致呼名,不入直之類,都合別爲試記,或於初頭,或於末端入射,則推移替代,可無窘塞之患,而在前有如此之例,今亦依例擧行乎?敢稟。傳曰,依爲之。
以王世子文廟酌獻禮出宮時刻單子,傳于尹陽來曰,四更一點似晩,以三更四點,改定以入。
又傳于尹陽來曰,明日春塘臺春宮試士時,以甲科一人乙科一人丙科二人定額事,分付。
以柳葉箭·片箭·六兩騎蒭·騎槍·交戰馬上才·馬上偃月刀·靑龍刀·强弓·殺手技藝·偃月刀·雙劍·提督劍·本國劍·單劍籐牌長槍·短槍·挾刀·棍·鎲鈀·筤·筅鞭·棍捧·拳法等次第列書,傳于黃龜河曰,明日春塘臺觀武才時,各技試取,依此書下,次第爲之事,分付。
趙榮福,以禁衛營言啓曰,在前內中日停止,則外中日,一體停止,而丙申年,因傳敎,內中日雖姑停,外中日則依例擧行矣。本營鄕軍,今已上番,今番則何以爲之?敢稟。傳曰,外中日則爲之。
又以御營廳言啓曰,在前內中日停止,則外中日一體停止,而丙申年,因傳敎,內中日雖姑停,外中日則依例擧行矣。本廳鄕軍,今已上番,則何以爲之?敢稟。傳曰,外中日則爲之。
黃龜河,以奉常寺官員,以提調意達曰,江原道封進十月令生大口魚薦新,來到本寺,臣進詣看品,則宗廟薦新三十尾,永昭殿,敬寧殿,各四尾,竝與加封而腐傷太多,擇其體全可合薦新者,僅菫備二十六尾。在前如此之時,不得已宗廟各室及永昭·敬寧兩殿,減數薦進矣。今亦他無變通之道,依前例各以二尾,推移薦進,而遠路上送之際,日暖腐傷,勢雖固然,莫重薦進,如是苟簡,事體未安。當該封進官原州牧使沈廷輔,江陵府使尹樟,三陟府使尹趾慶,蔚珍縣令李復淵,竝推考,何如?令曰,依。
又以兵曹言啓曰,明日王世子文廟展謁時,摠管二員,當爲侍衛進參,而本府堂上十員內,都摠管李觀命,副摠管趙爾重,申漢章,俱入試官望,都摠管任埅,昨日遭其女喪,未經成服,副摠管尹慤,差永昭殿朔祭,旣已受香。今日政新除授副摠管密川君墰,入直魂宮,白時耉在外,都摠管礪原君柱,副摠管咸平君泓,今方入直,副摠管西平君橈一人之外,無他推移進參之路,令該曹急速變通,以爲備員侍衛之地,何如?傳曰,允事,命下矣,在外摠管白時耉,今姑改差,其代卽爲口傳差出,何如?傳曰,允。
趙榮福,以兵曹言達曰,今此觀武才時,除初試,人員別單,已爲達下矣。其中或有遞改,或有在外未上來,或有身病,勢難應射者,故依前例懸頉,改付標以入之意,敢達。令曰,知道。
又以兵曹言啓曰,今此觀武才時,鳥銃·鞭蒭則慕華館命官試取事,定奪矣。在前觀武才時,各軍門兼藝之類,勿論次第,先爲試才後,來待春塘臺矣。今亦依此擧行,俾無呼不之弊,何如?傳曰,允。
尹陽來,以吏曹言啓曰,因政院啓辭,堂下侍從罷散人員,纔已別單書入矣。前副司果南一明,方在罷職中,而書入之時,未免落漏,不勝惶恐,追書以入之意,敢啓。傳曰,知道。
以備忘記,傳于尹陽來曰,進宴時進爵司饔院提調咸平君泓,加資。
趙榮福,以兵曹言達曰,今此觀武才慕華館命官殿試時,依春塘臺例,主掌官差出擧行之意,分付該曹,何如?令曰,依。
尹陽來,以禮曹言達曰,今此文廟酌獻禮後,招諸生提誨事,節目及儀注中,已爲磨鍊入達矣。再昨進宴入侍時,此一款勿爲擧行事,大臣旣已定奪,節目中,以此付標,而內入出還宮儀注,亦爲還下,付標以入,何如?令曰,依。
趙榮福,以義禁府言達曰,來十月初一日春塘臺時,本府都事,竝皆赴擧,故各處分差假都事六員,旣已稟達差出矣。慕華館命官,殿試觀武才時,本府都事二員,左右禁亂事傳關,自兵曹今始來到,假都事二員,亦令該曹差出,以爲分排之地,何如?令曰,依。
有政。
吏批,判書李觀命進,參判金興慶在外,參議金在魯進,同副承旨黃龜河進。
吏批達曰,造紙別提權平,受由過限未上來,依例改差,何如?令曰,依。
以金夢瑞爲坡州牧使,朴彙登爲春川府使,柳雸爲珍島郡守,韓埏爲義興縣監,金相玉爲掌令,李鳳翼爲司書,朴弼正爲持平,金弘錫單付奉常直長,金宇樞單付兼養賢主簿。
兵批,判書李晩成進,參判許玧進,參議呂必容隷儀進,參知金相元病,左副承旨趙榮福進。
以密川君墰爲副摠管,洪元益爲宣傳官,柳就章爲內禁將,朴溟羽爲兼司僕將,李蓍徵爲五衛將,南泰績爲都摠經歷,朴震達爲忠州營將,李重新爲全州營將,柳星一爲永宗僉使,南五熏爲同知,吳鼎周·申伯周爲僉知,李鳳祥單付副護軍,李喜聃付副司直,趙尙絅·洪鉉輔·南世珍·金相玉·趙榮世付副司果,洪夏濟爲文兼。
傳于尹陽來曰,讀卷官十員,無以推移,故兵曹判書李晩成,亦爲落點,而本兵之長,不可不參於武試,觀武才開場時,雖未進參,待儒生畢試科次後,卽爲進參於武試事,分付。
又傳于尹陽來曰,武所試官無以推移,刑曹判書權,雖已再招不進,更爲牌招,使之進參於慕華館武試事,分付。
又以備忘記,傳于尹陽來曰,進宴時進爵宰臣領議政金昌集,判府事李頤命,領敦寧府事金柱臣,各鞍具馬一匹面給。全城君混,錦平尉朴弼成,判書宋相琦,各熟馬一匹面給。都提調延齡君明,半熟馬一匹賜給。檢擧提調臨昌君焜,進爵提調咸平君泓,竝加資。進止提調判書閔鎭厚,加出提調密昌君樴,東昌君炡,驪陵君圻,益寧君梯,密川君墰,奉花盤宣敎官右承旨尹陽來,各熟馬一匹。世子進止副提調達城都正棡,陽平都正檣,海興都正橿,行錦南守棟,加出副提調行鶴城副正楦,行東恩副守榑,各半熟馬一匹賜給。監造官奉事李英輔,六品遷轉。進花官僉正李斗相,左通體權是經,右通禮李尙說,各兒馬一匹。相禮李秀英,贊儀方世謙,兼引儀權熻,各上弦弓一張賜給。饌品熟設色吏以下及政院通禮院書吏,令該曹米布分等磨鍊題給。
又以備忘記,傳于尹陽來曰,進宴廳堂上領敦寧府事金柱臣,判書閔鎭厚·宋相琦,各熟馬一匹賜給。郞廳僉正朴弼震,正郞鄭赫先·申滌,竝陞敍。監造官直長金租澤,奉事元命稷·李挺卨,別工作假監役官任鼎元,竝六品遷轉。大小饌次知別提鄭建柱,兒馬一匹賜給。執事典樂權信·皮次發·朴天彬,令本衙門高品付祿。殿庭執拍典樂金世輝,殿後執拍典樂金復永,算員以下員役工匠等,令該曹米布分等磨鍊題給。
又以備忘記,傳于尹陽來曰,進宴時造果次知內官韓信國,熟馬一匹。排設次知內官崔景遠半熟馬一匹。從事官南溟翼·朴文圭,薜里內官金珍·金重一各兒馬一匹賜給。造果次知別監全次萬,書題差下。排設次知別監趙興普,司鑰差下。排設司鑰康信興·曺孝彬·金斗澤,各兒馬一匹。書房色司鑰李徵成·李貴永,各上弦弓一張賜給。飯監以下,令該曹米布分等磨鍊題給。
又以備忘記,傳于尹陽來曰,今此賞格中,一人雖兼數事,毋得疊授。
大司諫李箕翊,正言洪龍祚達曰,請還收權卨發配之命,仍令王府,嚴鞫得情,快正王法。請還收河減死定配之命,更加嚴刑得情,依律處斷。請亟寢尹宣擧書院勿毁之令,依前回達施行。答曰,勿煩。
尹陽來啓曰,昨日付擧行條件中,莫重上敎,漏落不書,且有不當書出而書出者,致勤聖敎。臣以該房,不能致察,不勝惶恐之至。當該注書,宜有警責之道,推考,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·困惱,腹部飽滿特甚,脚痺特甚有加,膈間不淸利亦甚,及熏熱·溺道不平之候,復何如?呼吸不平有加之候,其有減歇之勢,而眩氣·小便短澁,中氣虛憊之候,比夜快減乎?臣等,不勝憂煎,惶恐敢啓。傳曰,知道。諸症候及膈間不淸利亦甚之候一樣,而呼吸不平有加之候差勝,眩氣·小便短澁·中氣虛憊之候,猶未快減矣。
黃龜河達曰,今九月各司坐不坐單子,來呈本院,而考見開坐之數,則其中漢城府·刑曹·掌隷院開坐定限,皆十五日,而漢城府則開坐只八日,不坐七日,刑曹則開坐只十一日,不坐四日,掌隷院則開坐十四日,不坐一日。漢城府·刑曹·掌隷院當該堂上,竝推考,何如?令曰,依。
左參贊趙泰耉上書曰,伏以聖候日康,壽觴載擧,日氣淸和,盛禮安行,臣民慶忭,已不可言。伏況邸下喜懼情深,愛養隆至,歡忻禱祝之誠,尤曷可極哉?顧臣職名在身,而屛伏荒墅,不得隨群工之後,叨陪式讌,快覩湛露之盛儀,雖緣負罪自廢,纏病垂死,跬步難運,跡阻班行之致,而其爲罪戾,實萬殞難贖矣。伏乞离明,俯賜體諒,削臣虛帶之職,治臣闕禮之罪,以安微分,以礪群工,不勝萬幸。答曰,覽書具悉,卿其勿辭,從速上來察職。
未時,王世子坐尊賢閣。承旨持公事入對,左承旨丁道復,說書徐宗燮,假注書李春躋,記事官申昉。
丁道復進讀戶曹春塘臺主掌官單子。
又讀掌隷院決等不得爲之事單子。
又讀漢城府決等不得爲之事單子。
又讀戶曹各司錢穀摘奸單子。
又讀漢城府閭家奪入無事單子。竝達下。
又讀宣惠廳達辭,大同米未收守令推考,各別嚴督事。
上在慶德宮。停常參·經筵。
大殿·中殿,藥房·政院問安。答曰,知道。
藥房啓曰,昨夜酬應頗煩,日氣涼冷,伏未審夜來,聖候寢睡,若何?口淡·困惱,腹部飽滿特甚,脚痺特甚有加,及膈間不淸利亦甚,熏熱·喉乾,溺道不平之候,其有所減,而眼視昏暗特甚之候,亦何如?眩氣,呼吸不平,小便短澁,中氣虛憊之候,其已快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道,口淡·困惱,腹部飽滿特甚,脚痺特甚有加之候一樣,而熏熱·膈間不淸利之候未已,喉乾朝來止歇,寢睡不寧,而溺道不平,別無加減,眼視昏暗特甚之候無減,眩氣,呼吸不平,小便短澁,中氣虛憊之候,猶未快減矣。勿爲入診。
京畿監司書目,果川呈,以左參贊趙泰耉辭職上書上送事。達。答曰,覽書具悉。卿其勿辭,從速上來察職。
備忘記,進宴廳堂上領敦寧金柱臣,判書閔鎭厚·宋相琦,各熟馬一匹賜給。郞廳僉正朴弼震,正郞鄭赫先·申滌,竝陞敍。監造官直長金祖澤,奉事元命稷·李挺卨,別工作假監役任鼎元,竝六品遷轉。大小膳次知別提鄭建柱,兒馬一匹賜給。執事典樂柳信·皮次發·朴得彬,令本衙門高品付祿。殿庭執拍典樂金世輝,殿後執拍典樂金貴天,執樂金俊永,算員以下員役工匠等,令該曹米布分等磨鍊題給。
備忘記,進爵宰臣領議政金昌集,判府事李頤命,領敦寧金柱臣,各鞍具馬一匹面給。全城君混,錦平尉朴弼成,判書宋相琦,各熟馬一匹面給。都提調延齡君,半熟馬一匹賜給。檢擧提調臨昌君焜,進爵提調咸平君泓,竝加資。進止提調判書閔鎭厚,加出提調密昌君樴,東昌君炡,驪陵君圻,益寧君梯,密川君墰,奉花盤宣傳官右承旨尹陽來,各半熟馬一匹賜給。世子宮進止副提調達城都正櫶,陽平都正橿,錦南守棟,加出副提調鶴城副守楦,東恩副守榑,各半熟馬一匹賜給。監造官奉事李英輔,六品遷轉。進花官僉正李斗相,左通禮權始經,右通禮李尙說,各兒馬一匹賜給。相禮李秀英,贊議方世謙,兼引儀權熻,各上弦弓一張賜給。饌品熟設色吏以下及政院·通禮院書員,令該曹米布分等磨鍊題給。進宴時造果次知內官韓信國,熟馬一匹賜給。排設次知內官崔景遠,半熟馬一匹賜給。從事官南憲益·朴文圭,薜里內官金珍·金重一,各兒馬一匹賜給。造果次知別監全以萬,書題差下。排設次知別監趙興普,司鑰差下。排設司鑰康信興·曺孝彬·金斗澤,各兒馬一匹賜給。書房色司鑰李徵成·李貴永,各上弦弓一張賜給。飯監以下,令該曹米布分等磨鍊題給。
備忘記,今此賞格中,一人雖兼數事,毋得疊授。
大殿·中殿,藥房·政院夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,熏熱·膈間不淸利·溺道不平之候,復何如?眩氣,呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候一樣,而困惱特甚之候,及呼吸不平之候有加,眩氣,小便短澁,中氣虛憊之候,猶未快減矣。
王世子還宮後,世子宮·嬪宮,藥房·政院·玉堂問安。答曰,知道。
藥房口傳啓曰,昏後困惱有加,熏熱·呼吸不平有加之候,加減何如?夕水刺僅進二匙,他粥飮强進伏望,惶恐敢啓。傳曰,困惱特甚有加,熏熱·呼吸不平有加之候一樣,而粥飮今將進御矣。
政院啓曰,明日春塘臺試才時,已有遣命官之命矣。命官何大臣進去乎?敢稟。傳曰,領相進去。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·腹部飽滿特甚,困惱·脚痺特甚有加,熏熱有加,膈間不淸利亦甚,及喉乾·溺道不平之候,其有所減,而眼視昏暗特甚之候,亦何如?呼吸不平有加,小便短澁,中氣虛憊之候,比夜減歇乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·腹部飽滿特甚,困惱·脚痺特甚有加,及呼吸不平有加,膈間不淸利亦甚之候一樣,而熏熱少減,喉乾朝來止歇,寢睡不寧,溺道不平,別無加減,眼視昏暗特甚之候無減,眩氣,小便短澁,中氣虛憊之候,猶未快減矣。勿爲入診。
領議政金昌集箚子。大槪,賞典過濫,決無冒受之理,病勢且劇,未赴試藝之地,惶恐待罪事。入啓。答曰,省箚具悉卿懇。所患如此,予用慮念。錫馬之典,不宜過辭,命官才已變通,卿其須體至意,安心勿辭領受,亦勿待罪,從容善攝。仍傳曰,遣史官傳諭,遣御醫看病。
傳曰,春塘臺試所命官趙判府事進去,慕華館試所命官戶曹判書宋相琦進去。
宗親府,延齡君當日卒逝事。
傳曰,卒延齡君家,今日內親臨事,卽速擧行。
傳曰,春塘臺觀武才姑停事,分付。
藥房口傳啓曰,王子之喪,出於意外,驚愕慘切,不知所以仰達。伏聞有親臨擧哀之敎,當此諸症候有加之日,決不可親臨擧哀。臣等不勝悶迫之至,惶恐仰陳,特賜寬抑,卽寢親臨擧哀之敎,不勝幸甚。傳曰,親臨擧哀,決不可不爲,卿等勿慮焉。
傳曰,今此延齡君之喪,出於意外,慘切痛悼,難以形言。禮葬等事,卽速擧行,而該司官員躬親進排,俾無未盡之弊事,着實分付。
大殿·中殿·世子宮·嬪宮,藥房·政院·玉堂·二品以上·六曹·大司諫問安。答曰,知道。
藥房再啓曰,更達惶恐,而闕內他殿移御,亦甚有爲難,當此症候添加之日,動駕決不可爲。況親臨之際,必致損傷,臣等在保護之地,何敢不爲力爭乎?決不可親臨,伏望寬抑停止。答曰,親臨擧哀事,不得爲之,則痛悼之懷,尤難定矣。病情必致添重,決不可不爲,更勿請停,可也。
藥房三啓曰,下敎如此,更爲陳達惶恐,而當此之日,親臨擧哀,聖候必有添加之慮,臣等旣知如此,而何敢不力爭乎?且有所達,臣等請對,如蒙入侍,則可以仰達矣。答曰,入侍,可也。
政院啓曰,王子之喪,出於意外,驚痛慘切,夫復何達?伏想聖上止慈之情,其爲慘痛,當復如何?第伏念當此聖候諸症有加之日,親臨喪次,必有添傷之慮,臣等相顧憂灼,罔知所措。伏望深加寬抑,亟寢親臨擧哀之命,不勝惶恐。敢啓。傳曰,已諭於藥房啓辭之批,勿爲過慮。
傳曰,延齡君祿俸,限三年仍給事,分付。
玉堂箚子。大槪,敢以短箚,仰暴愚衷,請寢親臨王子喪擧哀之命事。入啓。答曰,省箚具悉。初喪親臨一節,纔已姑停矣。
今日藥房及時原任大臣三司請對時,都承旨金演改差事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
禮曹,延齡君當日卒逝,自今日初四日至,停朝市。達。
今日藥房及時原任大臣三司請對入侍時,延齡君喪次哭臨擧動還寢事,下敎。
藥房口傳啓曰,都承旨金演改差之代,所當差出,牌招入直,而以停朝市,不得開政。且聞前例,都承旨則不得以口傳差出云,當此竝直之日,久曠可悶。曾前如此之時,則雖當國忌,亦爲開政,令政院稟旨擧行乎?若過停朝市後開政,則前都承旨金演,亦當過成服入來,仍任亦無不可,未知何如。曠直爲悶,惶恐敢啓。傳曰,知道。成服後自當入來,前都承旨金演仍任,可也。
藥房口傳啓曰,昏後諸症候加減,何如?困惱特甚有加,及呼吸不平有加之候,亦何如?夕時白粥二合進御云,終日無他進御,不可以此經夜,他粥飮强進伏望。臣等不勝憂煎,惶恐敢啓。傳曰,諸症候及困惱特甚,呼吸不平有加之候一樣,而粥飮將欲强進矣。
令曰,延齡君喪,大朝親臨時,當爲隨駕,今此親臨單子還給,擧哀節目,卽爲磨鍊擧行事,分付。
藥房及時原任大臣〈政院〉三司請對入侍時,大司諫李箕翊,執義朴聖輅,司諫尹錫來,副應敎金雲澤,獻納趙鳴謙。副校理趙尙健所啓,今者親臨延齡君喪次之敎,出於止慈之情,臣等亦豈不知,而第念聖候,方在積年沈綿之中,猝然動駕,任情臨哭,則諸節之添加,勢所必至,此已有乖於大聖人愼疾之道,而宗社臣民之憂,益復如何?殿下之必欲親臨,不過〈一〉時鍾情之痛,而臣等之合辭力爭,實是爲國深慮之意,請加三思,亟寢親臨喪次之命。上曰,爲慮添傷,如是陳請,不得已勉從,而發靷前,則不可不一臨矣。
觀象監,夜一更二更有霧氣。四更流星出井星下,入南方天際,狀如拳,尾長三四尺許,色赤,光照地。啓。以上朝報
傳曰,各色匠段十匠,送于延齡君家事,分付該曹。
傳曰,長生殿棺板一部,卽爲各別擇送于內需司事,言于該曹。
大臣原任大臣三司請對時,不爲親臨事定奪。
禮曹啓曰,取考五禮儀,王子之喪,當有擧哀之節,而自上方在靜攝之中,不得磨鍊以入之意,敢啓。傳曰,知道。以上禮曹謄錄
禮曹達曰,王子喪,王世子擧哀,不載於五禮儀,故初不得請爲擧行矣。今依下令,擧哀儀注,別爲磨鍊以入之意,敢達。令曰,知道。
侍講院口傳達曰,卒延齡君成服,在於明日矣。在前師傅賓客喪外,王子喪,自本官致弔節目,不載於五禮儀,故該曹未有磨鍊之事,今此致弔一節,何以爲之?敢稟。答曰,致弔之節,事當有之,擧行,可也。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
今日王世子,延齡君喪擧哀正時,辰正一刻。
王世子擧哀後,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,昨者聖情哀悼太過,酬酢移時,伏未審夜來,聖候寢睡,若何?口淡·腹部飽滿特甚,困惱·脚痺特甚有加,膈間不淸利亦甚,及熏熱·喉乾,溺道不平之候,其有所減,而眼視昏暗特甚之候,亦何如?呼吸不平有加,及眩氣·小便短澁,中氣虛憊之候,比夜減歇乎?情鍾之痛,理所難忍,而愼疾之道,聖人所戒。伏乞深念宗社臣民之重,益加寬抑,以副神人之望。臣等今日,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·腹部飽滿特甚,困惱·脚痺特甚有加,呼吸不平有加,膈間不淸利亦甚之候一樣,而熏熱未已,喉乾朝來止歇,寢睡不寧,而溺道不平,別無加減,眼視昏暗特甚之候無減,而眩氣,小便短澁,中氣虛憊之候,猶未快減矣。至情所在,慘痛難忍,而卿等之言如此,留心焉。勿爲入診。
內局提調閔鎭遠,御藥監劑後入來。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·腹部飽滿特甚,困惱·脚痺特甚有加,呼吸不平有加,膈間不淸利亦甚,及熏熱·溺道不平之候,復何如?眩氣,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候一樣,而眩氣,小便短澁,中氣虛憊之候,猶未快減矣。
禮曹達曰,增廣文武科放榜,定於初四日,而適與停朝市相値,改擇日擧行,何如?令曰,依。
假注書黃梓有頉,代柳壽垣落點。
藥房口傳啓曰,昏後諸症候加減,何如?困惱特甚及呼吸不平之候,亦復差勝乎?今日夕水刺尙未進御云,終不得進御,則他粥飮强進伏望,惶恐敢啓。且伏聞醫官之言,則入侍時加味生脈散進御事定奪云,今方煎入之意,竝此仰啓。傳曰,知道。諸症候及困惱特甚有加,呼吸不平有加之候一樣,而水刺纔已進御矣。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·腹部飽滿特甚,困惱·脚痺特甚有加,膈間不淸利亦甚,及熏熱·眩氣·喉乾,溺道不平之候,其有所減,而眼視昏暗特甚之候亦何如?呼吸不平有加,及小便短澁,中氣虛憊之候,比昨快減乎?加味六君子湯更進後已滿五貼,加進當否,不可不詳察症候而議定。聖情悲悼日深,損傷必多,此時臣等,尤當頻數入侍,瞻望玉色,今日與諸醫入診宜當。不勝終宵憂煎,敢此問安,竝爲仰稟。答曰,知道。口淡·腹部飽滿特甚,脚痺特甚有加,膈間不淸利亦甚之候一樣,而困惱特甚有加,呼吸不平有加之候少減,熏熱未已,眩氣往來,寢睡不寧,而溺道不平,別無加減,喉乾朝來止歇,眼視昏暗特甚之候無減,而小便短澁,中氣虛憊之候,猶未快減矣。勿爲入診,與諸醫議藥,宜矣。
令曰,〈明日〉延齡君成服,遣宮官致弔事,分付。
藥房再啓曰,伏承朝問安之批,有與醫官議藥之敎,臣等聚會諸御醫,反復商議,則皆以爲如此之時,材料多入之藥,不可强進,加味六君子湯,姑爲停止,昨日所進加味生脈散,更加人蔘五分,入粳米小許,加進三貼爲宜。且近日水刺所進,甚爲減少,粟米飮亦爲兼進,務令輕淸,以便進御爲宜云。此兩藥卽爲煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·腹部飽滿特甚,脚痺特甚有加,膈間不淸利亦甚,及眩氣往來,熏熱·溺道不平之候,復何如?困惱特甚,呼吸不平有加之候,益有所減,而小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候一樣,而困惱特甚,呼吸不平有加之候,少減後亦一樣,小便短澁,中氣虛憊之候,猶未快減矣。
藥房口傳啓曰,昏後諸症候加減,何如?今日夕水刺,僅進一匙云,他粥飮强進伏望。惶恐敢啓。傳曰,諸症候無加減,而粥飮將欲進御矣。
觀象監,夜一更,月犯南斗第二星,月暈。五更,電光。啓。
令曰,明日延齡君喪成服,遣宮官致弔事,分付。
侍講院口傳達曰,卒延齡君成服,在於明日矣。在前師傅賓客喪外,王子喪,自本宮致弔節目,不載於五禮儀,故該曹未有磨鍊之事。今此致弔一節,何以爲之?敢稟。答曰,致弔之節,事當有之,擧行,可也。
更稟曰,致弔之節事當有之擧行可也事,令下矣。下令于政院,以爲分付該曹擧行事,微稟。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡·困惱·腹部飽滿特甚,脚痺特甚有加,膈間不淸利亦甚,及熏熱·眩氣·喉乾·溺道不平之候,其有所減,而眼視昏暗特甚之候,亦何如?呼吸不平,小便短澁,中氣虛憊之候,比夜快減乎?今日臣等,與諸醫入診,詳察症候宜當。不勝終宵煎灼,敢此問安,竝爲仰稟。答曰,知道。口淡·困惱,腹部飽滿特甚,膈間不淸利亦甚之候一樣,而熏熱未已,眩氣往來,喉乾朝來止歇,寢睡不寧,而溺道不平,別無加減,眼視昏暗特甚之候無減,呼吸不平,小便短澁,中氣虛憊之候,猶未快減矣。勿爲入診。
政院啓曰,春塘臺·慕華館試才姑停事,命下矣,今則停朝市已過,何以爲之?敢稟。傳曰,明日爲之。
又達曰,大司憲李喜朝,掌令魚有鳳在外,執義朴聖輅呈辭,掌令金相玉未肅拜,持平朴弼正上書入達,持平申晳呈辭受由。監察茶時,已過累日,事甚未安,除在外及上書入達呈辭受由外,呈告未肅拜人員,竝卽牌招察任,何如?令曰,依。
都承旨金演上書。大槪,臣於日昨,祗奉聖敎,馳詣延齡君喪次,今旣竣事,所當卽爲仕進,而第臣身親斂殯之餘,有不敢卽就保護之列。伏乞离明,特念愼重之道,亟遞臣職,以幸公私事。入達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,膈間不淸利亦甚及眩氣往來,熏熱·溺道不平之候,復何如?呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候一樣,而呼吸不平,小便短澁,中氣虛憊之候,猶未快減矣。
禮曹啓曰,凡於大小科試紙,勿用好品事,前後朝令,極爲嚴截,習俗已痼,終無擧行之實,誠可慨然。今番春塘臺試士時,正草紙品好者甚多,合攷之際,亦有拔去者,事之寒心,莫此爲甚。四館只循顔情,冒禁打印,不可無警責之道,當該四館罷職,以懲後日,何如?傳曰,允。
戶曹判書宋相琦上書。大槪,臣於觀武才命官之命,有不敢冒當者。且於都監賞典,尤有所惶愧,敢陳微懇,冀蒙還收,以重國體,以安微分事。入達。答曰,上款所陳書辭誠然,春塘臺命官右相入參,慕華館命官趙判府事進往爲宜。今玆賞典,自有舊章,安心領受焉。
答都承旨金演書曰,覽書具悉,卿其勿辭,從速察職。
黃海監司書目,辭職上書上送事。達。答曰,覽書具悉。書辭,令該廳稟處。
罷職現告,學正吳瑞鍾。
春塘臺試官鄭錫三汰去,代尹大英改落點。
諸承旨入對時,執義朴聖輅所達,請亟寢尹宣擧書院勿毁之命,仍令本道盡毁其板本事。令曰,勿煩。又所達,請司成趙彦臣罷職事。令曰,勿煩。前達,陽德縣監朴鑌罷職事,停達。
右副承旨尹鳳朝,掌令金相玉牌不進,依承傳罷職。
吏曹,承旨及臺諫有闕,政事,取稟。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,靜攝悲悼之中,夜來雷雨之異,又驚淵衷,伏未審聖候寢睡若何,口淡·困惱,腹部飽滿特甚,脚痺特甚有加,膈間不淸利亦甚及熏熱·眩氣·喉乾,溺道不平之候,其有所減,而眼視昏暗特甚之候亦何如,呼吸不平,小便短澁,中氣虛憊之候,比昨快減乎?聖情近日,沈慟結中,不覺潛銷,其間傷損,何可盡達,而臣等未入侍,亦已多日,尤不勝一倍煎灼之忱。今日與諸醫入診,詳察症候宜當。敢此問安,竝爲仰稟。答曰,知道。非時雷異,增予憂惕,口淡·困惱,腹部飽滿特甚,脚痺特甚有加,膈間不淸利亦甚之候一樣,而熏熱未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。明日入診。
左副承旨趙榮福再度呈辭,入達,加給由。
持平申晳三度呈辭,入達,遞差。
禮曹,增廣文武科放榜,今月初十日改推擇。達下。
內醫院官員,以都提調·提調意達曰,本院副提調金演,旣承成服後入來之聖敎,而昨日陳書辭職,今日又不入來。當此移院竝直之日,曠員多日,極爲未安,卽爲牌招,使之入直,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,膈間不淸利亦甚及眩氣往來,熏熱·溺道不平之候,復何如?呼吸不平,小便短澁,中氣虛憊之候,比昨快減乎?臣等不勝憂煎,惶恐敢啓。傳曰,諸症候晩後亦一樣,而呼吸不平,小便短澁,中氣虛憊之候,猶未快減矣。
政院啓曰,因弘文館草記,副應敎金雲澤,掃墳事受由出去,下番無他推移入直之員,令政院稟旨變通,差出闕員,仍卽牌招察任事,依下矣。政官所當牌招開政,而日勢已晩,明日待開門牌招開政,何如?傳曰,允。
禁府,李重協廣州良才驛徒二年半定配。達。
申時,王世子坐尊賢閣。承旨持公事入對時,左承旨丁道復,說書徐宗燮,假注書李春躋,記事官申昉入侍。
丁道復進讀禮曹圖畵署敎授差出單子。達下。
又讀禮曹來庚子正朝奉饌年七十以上題給事單子。達下。
又讀義禁府申目,李重協良才驛徒二年半定配事。達下。
又讀江原監司狀達,纛祭設行事。達下禮曹。
又讀刑曹申目,別監鄭弘相杖八十照律事。達下。
又讀刑曹申目,李鳳彩擊錚,令漢城府稟處事。達下。
又讀黃海監司李德英狀達,安岳郡反庫事。達下戶曹。
又讀刑曹申目,黃瑞河·李宜麟等,濫率首實,依受敎決杖事。達下。
又讀御營廳達辭,郞廳郭萬績冠帶常仕事。依下。遂皆退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加,膈間不淸利亦甚,及熏熱·眩氣·喉乾,溺道不平之候,其有所減,而眼視昏暗特甚之候亦何如,呼吸不平,小便短澁,中氣虛憊之候,比夜快減乎?今日臣等,依聖敎當爲入診,而不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱·膈間不淸利之候未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。
備邊司達曰,卽今秋事已訖,量役正急,聞湖南均田使金在魯,匪久當爲下去,而嶺南均田使李縡,湖西均田使洪錫輔,連呈辭疏,無意應命。如使兩臣情理,果有必不可行之勢,則朝家豈不思體下之道,而兩臣雖有老母,姑無時急疾恙,且許從便往來,則有何難安,而徒懷一切之心,罔念分義之至嚴。其視古人,王事靡盬,不遑將母之義,恐不當如是也。況此量役,自丁酉命下之後,道臣遷就不行,故今春道臣之譴罷,稍欲振起頹綱,而均田使之別爲差遣,意在督役矣。兩臣之辭避又如是,然則朝廷命令,終無可行之日,誠可寒心,其在事體,決不可一任撕捱,以失事機。李縡·洪錫輔,竝從重推考,使之趁期下送,何如?令曰,依達,明日內辭朝。
令曰,均田使李縡·洪錫輔,明日辭朝事,令下矣,尙無辭朝之擧,事體極其未安,明日內辭朝事,各別嚴飭。
政院啓曰,吏曹判書李觀命,參判金興慶,牌不進推考徽旨,今方捧入,而參議金在魯,亦有只推之命,竝更卽牌招開政,何如?傳曰,允。
領議政金昌集箚子。大槪,災異非常,亟許斥退,以幸公私事。入達。答曰,覽箚具悉卿懇。今玆雷異,咎實在予,夙夜憂懼,不遑寧處,大臣有何所失,而引咎至此乎?卿其須體至意,安心勿辭,速出視事,以濟時艱。仍令曰,史官往諭。
左副承旨趙榮福三度呈辭,入達,遞差。
今日藥房入診時,延齡君家,自上親臨日子,以今月旬後望前推擇事,及觀象監提調閔鎭遠,今姑許遞事,榻前下敎。加味生脈散五貼加進事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,吏曹判書李觀命,參判金興慶,參議金在魯,再牌不進推考徽旨·罷職傳旨,今方捧入,而開政命下之後,尙不擧行,事甚未安。判書·參判,所當更請牌招,而一日三牌,有傷事體,何以爲之?敢稟。傳曰,明日開政。
輔德宋成明上書。大槪,目擊非常之變,敢效陳戒之忱。入達。答曰,覽書具悉。災異非常,憂懼方深,縷縷陳戒,言甚懇至,深用嘉尙,可不留心焉?
禮曹啓曰,命下矣。延齡君喪家親臨日子,令日官推擇,則今月十一日,十二日,十三日,皆平吉云,此三日中,以何日定行乎。敢稟。傳曰,以十一日定行。
申時,王世子坐尊賢閣。承旨持公事入對時,左承旨丁道復,說書徐宗燮,假注書李春躋,記事官申昉入侍。
丁道復進讀戶曹達辭,西川府院君賜牌田畓,依望呈許給事。依下。
又讀戶曹達辭,權尙游賜牌田畓,依望呈許給事。依下。
又讀兵曹達辭,守門將推考事。依下。
又讀義禁府達事,理山前郡守金鎰,杖八十告身追奪事。依下。
又讀禁府達辭,前萬戶李時昌,杖一百告身追奪事。依下。
又讀禁府達辭,前牧使金時泰,附過還職事。依下。
又讀禁府達辭,典籍李喜春,校檢嚴漢重,笞五十照律事。令曰,竝功減一等。
又讀禁府申目,張漢相分捧事。依下。
又讀全羅監司申思喆狀達,被災邑姑爲停量事。令曰,令廟堂稟處。遂皆退出。
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加及熏熱·膈間不淸利,眩氣·喉乾,溺道不平之候,其有所減,而眼視昏暗特甚之候亦何如,呼吸不平,小便短澁,中氣虛憊之候,比昨快減乎?今日臣等,與諸醫入診,詳察症候宜當。昨日親臨喪次之敎,諄複悲切,臣等不敢復爭而退矣。伏聞因禮曹稟啓,有十一日定行之命,初終已過,淹速無異,而調將之益,數日有關。伏望更加睿念,差退於十三日,以觀症候加減,千萬幸甚。煎灼之憂,無所不至,不得不瀆擾,不勝惶恐,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱·膈間不淸利之氣未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。勿爲入診。喪次親臨,不可不趁此症候少減之時而爲之。一日差退,元無所益,卿等諒予至情,勿以爲慮。
藥房朝問安批下時,以承傳色口傳下敎曰,親臨喪次,不可差退之意,已諭於批答矣。卿等雖有差退之請,而但症候如此,少減之時,實未易得,如此之時,退而又退,終至於不得親臨而止耶?每聞如許之請,則予輒過用心力,若用心則火必升,有難鎭定,易致症候之添加,必使予一抒此情,然後庶有益於寬抑之道。諒予至情,此後則更勿煩請,可也。
政院啓曰,吏曹郞廳來言,今日開政事命下,而判書李觀命,參判金興慶,俱以病不來,參議金在魯呈辭入達,不得開政云。判書李觀命,參判金興慶,竝卽牌招開政,何如?傳曰,允。
令曰,均田使李縡·洪錫輔,累次催促之下,終不辭朝,事之可駭,莫此爲甚。竝姑先罷職。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,熏熱·膈間不淸利未已,眩氣往來,溺道不平之候,復何如?呼吸不平,小便短澁,中氣虛憊之候,比夜快減乎?臣等,不勝憂煎,惶恐敢啓。傳曰,諸症候無加減而呼吸不平,小便短澁,中氣虛憊之候,猶未快減矣。
假注書柳壽垣改,代趙趾彬落點。
政院啓曰,今日入對時,因宮官稟達,輔德有闕之代,令本院稟旨差出事,令下矣。今日日勢已暮,政官待明朝牌招開政,何如?傳曰,允。以上朝報
吏批,以李箕翊爲右承旨,金雲澤爲同副承旨,宋思胤爲掌令,金昌翕爲持平,鄭宅河爲司書,申晳爲兵曹正郞,李㙫爲觀象提調,宋成明爲南陽府使,趙尙絅爲副校理,金有慶爲大司諫。
令曰,均田使李縡·洪錫輔,累次催促之下,終不辭朝,事之可駭,莫此爲甚。竝姑先罷職。
備局達辭,冬至使拜表吉日,定於今月二十日矣。聞外方求請,太半未到,似由於行期比前稍早之致,以此行具,多未措備,委屬可慮,不可無差退之擧。拜表吉日改推擇之意,分付該曹,何如?答曰,依爲之。
兵批,司果李蓍徵,副司正朴震圭·李重新,副司猛白時耉·洪夏濟,副司直趙榮福·申晳,副司果郭萬績,副司正柳壽垣。
禮曹啓曰,延齡君喪親臨時,王世子當爲隨駕事,旣有王世子下令矣。隨駕一節,依下令磨鍊乎?敢稟。傳曰,依爲之。
又啓曰,今此延齡君喪家親臨擧動時,大駕·王世子幕次,依五禮儀,以主人第大門外磨鍊,儀注以入矣。今聞大門外狹窄,不得排設,移設於堂後,而輦坐不得容入於大門云,門外當有降輦乘輿之節。興化門外侍臣上馬時,駕小駐之節,當初儀注磨鍊時,未免落漏。內入儀註還下,一例改付標以入,何如?傳曰,允。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加,熏熱·膈間不淸利,眩氣·喉乾,溺道不平之候,其有所減,而眼視昏暗特甚之候亦何如,呼吸不平,小便短澁,中氣虛憊之候,比昨快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道,口淡·困惱,腹部飽滿特甚,脚痺特甚有加之候一樣,而熏熱·膈間不淸利之候未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。勿爲入診。
文學鄭錫五呈辭,入達,遞差。
禁府照目,典籍李喜春,校檢嚴漢重等矣,科場事體至嚴,朱草考準之際,雖一字一畫,莫敢或改者,自是應法之事是白去乙,李喜春段,意謂書吏之誤書,任自改塡一字,雖曰本無他意,宜有別樣懲治之道是白遣。嚴漢重段,査同官相對考準,自是規例,而渠以査同官,專委於枝同官之手,雖曰意在速準,難免失職之罪,竝只以此照律罪,李喜春段,杖六十收贖〈奪〉告身,一等私罪,嚴漢重段,笞五十收贖,解見任別敍,私罪。達功減一等。
藥房口傳啓曰,近年以來,移御及城內擧動時,自小輿乘輦節次有妨,故連以駕轎,直爲待令矣。今番動駕時,亦以此分付司僕寺乎?惶恐敢啓。傳曰,駕轎則狹窄難容,且不明朗,以輦待令,可也。
判尹趙道彬辭職上書,入達,答曰,覽書具悉,譯院提擧今姑許遞,卿其安心調理。
密豐君坦,礪城君楫上書,入達,答曰,覽書具悉,書辭令該寺稟處。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,熏熱·膈間不淸利及眩氣往來,溺道不平之候,復何如?呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候別無加減,而呼吸不平,小便短澁,中氣虛憊之候,猶未快減矣。
今日入對時,延齡君喪家親臨擧動時,藥房·政院·三司·侍講院·文武宗班·正二品以上外,勿入大門內事下令。禮曹參判朴泰恒,待明朝牌招,雜科覆試進參事,及輔德鄭纘先,文學申牌招察任,司書鄭宅河書答已下,一體牌招事,下令。
政院達曰,憲府多官,或在外,或呈辭,或未肅拜。明日放榜及雜科覆試時,俱無進參之員,除在外外,呈告未肅拜人員,明日待開門牌招,以爲進參之地,何如?令曰,依。以上朝報
兵批,以鄭纘先爲輔德,申爲文學,李光佐爲右尹,洪禹翰爲丹陽郡守,權尙游爲司譯提調。副司直鄭錫五。
未時,王世子坐尊賢閣。承旨持公事入對時,右承旨李箕翊,說書徐宗燮,假注書李春躋,記事官申昉入侍。
李箕翊讀兵曹草記,摠戎使巡歷時,賞格木,自本廳上下事。依下。
又讀義禁府申目,邊是泰拿來事。達下。
又讀禮曹申目,安廷瑞繼後事。達下。
又讀社稷署草記,昌寧奴婢推刷事。令曰,知道。
又讀吏曹申目,權熽改名事。達下。
又讀吏曹申目,成必復等給暇事。達下。
又讀吏曹申目,李淨等給暇事。達下。
又讀工曹判書任埅服制出仕事。達下。
又讀訓鍊都監申目,京畿監司狀達云云,都監保米一體擧行之意,兩道分付事。達下。
又讀備邊司申目,全羅監司狀達,給災事,置之何如事。達下。
又讀備邊司申目,忠情監司給災狀,置之何如事。達下。
又讀密豐君坦等聯名上書。答下。
又讀司書鄭宅河上書。答下。
李箕翊曰,王子喪次甚窄,臣僚難容。今此哭臨時,藥房·政院·三司·春坊·文武宗班正二品以上外,勿爲入門內事,分付擧行,何如?令曰,依爲之。
又曰,明日雜科時,禮曹堂上二員,當爲進參,而參判不爲行公,待明朝牌招,使之進參,何如?令曰,依爲之。
徐宗燮曰,延齡君喪次,兩宮哭臨時,宮官不可不備員,輔德·文學牌招察任,司書書答下,亦爲一體牌招,何如?令曰,依爲之。遂皆退出。
密豐君坦,礪城君楫上書曰,伏以臣等,俱以無似,猥膺璿源譜略校正廳句管堂上之任,自顧鹵莽,決難稱職,而不敢祈免,黽勉承命,畢事之後,又蒙賜馬誤恩,尋常愧懼,若無所容矣。及今冊子頒布,更爲考閱,則尙多有訛誤疏漏之處,而到於魚錫胤婚娶,尤爲大段顚錯,臣等於此,實不勝惶隕愧恧之至。念此譜略重修,事體差重,臣等初非不敢想心於校讐之役,而非但精力昏短,有所不逮。且庚辰以後二十年間,各派子姓益繁,卷帙旣多,故臣等凡於編摩剞劂之際,深戒延拖,務宜速完,以省工匠之費,此雖出於仰體朝家恤情經費之意,而或慮有緣忙錯了之患矣。至今追考,果有爽謬之處,則臣等僨事不職之罪,罪無所逃,而莫重譜略,亦可。二行缺
司書鄭宅河上書曰,伏以臣之情亦,有不容抗顔復廁於周行者,杜門循省,念絶榮途,不意今者,恩敍除旨,荐降於一旬之內,臣誠惶感悚惕,無地自容,而顧臣前後所遭於泮儒者,僇辱狼藉,傍觀代怖,危厲熏心,寢夢猶驚。第离照至明,鑑燭無餘,恩批優渥,快賜照釋,則豈足與呶呶較辨於事過之後,而臣之深加慨然者,此輩每以體例間事爲托,而其意則實不在此,誠以臣昨年一書,雖出輿情之所同,而亦爲一經之所嫉惡故也。不肅則臣初無絶路過前之事,而何以勒謂之犯馬憑藉,聖廟醜辱至此哉?雖然,其人旣爲之儒,則亦豈可以其言之誣罔,而揚揚出入於榮次,以貽朝廷之羞哉?且臣於前掌令南世珍之書,有不可晏然者,臣之頃日承召對,冒乘草記轎者,蓋緣臣啓行之後,重患暑瘧,連日苦痛,必不免中路顚仆之患故耳。此實出於疾勢難强,萬不獲已,而憲臣乃以避官圖遞辭職好計等話,容易橫加,臣之伊日情勢,旣難冒出,則或遞或罷,早晩例事耳。何必巧生圖罷之計,自陷犯禁乎?此下缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加,及熏熱·膈間不淸利,眩氣往來,喉乾·溺道不平之候,其有所減,而眼視昏暗特甚之候,亦何如?呼吸不平,小便短澁,中氣虛憊之候,比昨快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱·膈間不淸利之候未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,呼吸不平,小便短澁,中氣虛憊之候,猶未快減矣。勿爲入診。
吏曹參議金在魯再度呈辭,入達,遞差。
院前達,請還收權卨發配之命事。請還收罪人河減死定配之命事。請亟寢尹宣擧書院勿毁之命事。達,新除授大司諫金有慶,時在平安道義州府任所,請斯速乘馹上來事,下諭。答曰,不從。下諭事,依達。
備邊司,均田使慶尙左道黃龜河,忠淸左道金雲澤。
禮曹,冬至使拜表吉日十一月初四日,方物封裹同月初一日改推擇。達。
均田使金在魯上書。大槪,臣於量尺一事,區區愚見,終不能自止,不避瀆擾之誅,冒死復陳,伏乞更下廟堂,速賜處分事。入達。答曰,覽書具悉。書辭,令廟堂稟處。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,熏熱·膈間不淸利未已,眩氣往來,溺道不平之候,復何如?呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候無加減,而呼吸不平,小便短澁,中氣虛憊之候,猶未快減矣。
今日入對時,判尹趙道彬,明日待開門牌招察任事,下令。
觀象監,卯時辰時有霧氣。啓。
全羅左道均田使金在魯上書曰,伏以臣,猥受均田之命,將以望後辭陛,此出於廟堂之措揮,亦已面達於徽聽矣。適會宿患痰症,遇感添劇,耳後結核,最怕受風,見方蟄伏調治,必欲俟間登程,而第臣於量尺一款,初旣入對力陳,後又上章極論,而猶未蒙照察而開施,臣誠慨然抑鬱,計欲畢攄愚見,更請睿裁,而不但在臣爲支離務勝之嫌,且値國家多撓,囁嚅遲徊,以迄于今,重念此事,實關民心之向背,邦本之固搖,知而不爭,是負聖朝也。玆敢冒死而復申之,惟邸下垂察焉。易曰,損上益下,民說無疆。孟子曰,遵先王之法而過者,未之有也。當甲戌量田之時,因均田使啓稟,旣覺該曹下送量尺之比遵守稍長,而仁祖大王特推寬大之念,不欲與小民,屑屑較爭否,乃曰,旣已下送之後,嫌其稍長而不用,事理未安,許令仍用,此可謂允合於羲易益下之義也。今日之議者,動以律度之宜同,田結必縮爲言,而同律度量衡之說,已發於甲戌大臣之議,通一道所備,不亦三萬結之敎,亦載於其時判府,仁祖大王何嘗察於二者哉?只以損上益下,王政所先,故不拘於尺。此下缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加,熏熱·膈間不淸利,眩氣·喉乾·溺道不平之候,其有所減,而眼視昏暗特甚之候,亦何如?呼吸不平,小便短澁,中氣虛憊之候,比昨快減乎?今日臣等,與諸醫入診於未動駕之前,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱·膈間不淸利之候未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。勿爲入診。
副校理趙尙絅牌不進罷職傳旨,傳曰,只推勿罷。
藥房口傳啓曰,早日勞動,聖候若何?上曰,與昨無異矣。
又口傳啓曰,動駕後移時,俄間聖候,若何?上曰,與出宮時一樣矣。
大駕·王世子詣喪家入幕次後,藥房·政院·玉堂問安。答曰,知道。擧哀後,藥房·政院·玉堂·二品以上·六曹·三司百官奉慰問安。答曰,知道。
藥房口傳啓曰,自上至今未出幕次,尙留殯所云,時刻已久,臣等焦煎之心,不可盡達。卽出幕次,休息少頃,趁日未暮,早爲還宮伏望。惶恐敢啓。傳曰,卽今殿坐處,猶得休息,時刻若入,則卽當還宮矣。
大駕還宮,初嚴未正三刻,二嚴申初初刻,三嚴申初一刻,王世子還宮正時,申初初刻。
大殿·世子宮,藥房·政院·玉堂夕問安。答曰,知道。
藥房口傳啓曰,入臨殯次後,諸症候加減,何如?動駕後有何食飮進御乎?惶恐敢啓。傳曰,諸症候無加,而白粥二合進御矣。
大駕·王世子還宮後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
大駕還宮後,藥房進啓曰,入臨殯次,擧哀移時,動駕回鑾後,聖候復何如?上曰,與今朝出宮時,少無所加矣。
觀象監,辰時巳時有霧氣。啓。以上朝報
摠戎廳達曰,伏見兵曹草記,則各道餘丁,合作禁保,接濟禁旅,摠戎使巡歷時賞格木,從今爲始,自本廳上下事,依下矣。因大臣所奏,聖敎中有守禦鎭撫兩營,則或可料理,而至於摠戎廳,甚爲疲弊,似難辦出,此則仍令兵曹劃給可也事命下,而繼因大臣陳達,定式施行事定奪,奉承傳之後,邇來二十有餘年,每當巡歷時,自該曹輸送其賞格木矣。今當出巡迫頭之日,不以該曹木移送,則自本廳實無辦出之勢,該曹雖以他色木推移,及今劃送,然後可免狼狽之患,依古例變通劃給事,令廟堂從速稟處,何如?答曰,依。
延齡君喪次親臨時,上出宮乘輦後,藥房都提調李頤命進曰,早日勞動,聖候,何如?上曰,與昨無異矣。頤命曰,今日風氣涼冷,而聞有捲簾三面之命,而只捲前面,何如?上曰,日氣不至甚寒,捲簾,無妨矣。頤命曰,親臨喪次後,自有禮節,而自上必須强抑深思,毋至過哀,千萬伏望。上曰,唯。上入喪家幕次後,藥房問安時,口傳啓辭批答。上,擧哀,百官奉慰後,頤命進曰,擧哀移時,易致傷損,聖候何如?上曰,與出宮時無異矣。頤命曰,自外儀節,已盡擧行,非久當還宮二行缺上曰,引接時在內之人,後當還宮矣。頤命曰,入臨殯次,甚爲切悶,必須停止,千萬伏望。上曰,在此咫尺,何可不臨殯次乎?頤命曰,自上無忌漆臭乎?上曰,自兒時所不畏漆,漆之好惡間,無所忌畏矣。頤命曰,入臨殯次後,必加深思,不至傷損,何如?若或過哀,則自不覺其爲損於聖候矣。上曰,唯。未時藥房口傳啓批答。申時,夕問安時口傳啓批答。大駕還宮乘小輿後,頤命進啓曰,入臨殯次,擧哀移時勞動,回鑾後,聖候,何如?上曰,與今朝出宮時,無所加矣。
尹陽來,以摠戎廳言達曰,伏見兵曹草記,則各道餘丁,合作禁保,接濟二行缺屢經城役,連値凶歉,營儲蕩竭。且當軍兵之上番,三四字缺之半,比計一歲所入,則殆至半數,許多上番軍,三次,中旬,竝與京標下千餘名,而當爲設行,其所施賞之木,辦出無路,方切悶慮之際,有此巡歷時賞木防塞之擧。此則曾在戊寅年,該曹以曹儲匱乏之意,論列草記,守禦·鎭撫·摠戎三處巡操時賞木,竝請防塞,而同年九月卄五日引見入侍時,因大臣所奏,聖敎中,有守禦·鎭撫兩營,則或可料理,而至於摠戎廳,甚爲疲弊,似難辦出,此則仍令兵曹劃給可也事命下,而繼因大臣陳達,定式施行事定奪,奉承傳之後,邇來二十有餘年,每當巡歷時,則自該曹輸送其賞格木矣。今當出巡迫頭之日,不以該曹木移送,則自本廳實無辦出之勢,該曹雖以他色木推移,及今劃送,然後可免狼狽之患,依古例變通劃給事,令廟堂從速稟處,何如?令曰,依。又以摠戎廳言達曰,本廳上番軍兵,明日當爲逢點,而臣以觀武才試官,不得親自點閱,使臣所帶中軍趙以健代察之意,敢達。令曰,知道。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,昨日臨喪過哀,向夕還宮,伏未審夜來,聖候寢睡,若何?口淡·困惱,腹部飽滿特甚,脚痺特甚有加,及熏熱·膈間不淸利,眩氣·喉乾,溺道不平之候,其有所減,而眼視昏暗特甚之候,亦何如?呼吸不平,小便短澁,中氣虛憊之候,比昨快減乎?聖情雖若小洩悲鬱,中氣必有大段傷損,此後將攝,當倍愼重,伏乞益加寬抑,以副神人之望。加味生脈散五貼,已盡於昨日,今日臣等,不可不與諸醫入診,詳察症候,議定加進當否。不勝終宵憂煎之忱,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,熏熱·膈間不淸利之候未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。益加寬抑之請,可不留心?加味生脈散加進,似宜。勿爲入診,與諸醫議定,宜矣。
傳曰,觀武才賞格,元無捧傳旨之事,此單子送于試所,依此擧行,而直赴殿試之類,以柳葉箭定其坐次,加資下批及邊將除授之類,待畢試開政事,分付。
傳曰,武科坐次,今明內爲之,放榜吉日推擇以入事,分付該曹。
藥房口傳啓曰,伏承朝問安批答,加味生脈散加進當否,與諸醫議定事,命下矣。臣等與諸醫商議,則皆以爲,依前方加進五貼宜當云。此藥仍爲煎入之意,敢啓。傳曰,知道。
左承旨丁道復上書。大槪,昨日擧動回還之後,猝然昏窒,曳還私次,而症情危劇,旬月之內,萬無復起爲人之望,乞遞臣職事。入達。遞差。
領議政金昌集箚子。大槪,敢陳私懇,冀蒙恩許事。入達。答曰,覽箚具悉卿懇,卿其依箚辭安心往來焉。仍令曰,給由馬,澆奠牀備給。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,及熏熱·膈間不淸利,眩氣往來,喉乾·溺道不平之候,復何如?呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候無加減,而呼吸不平,小便短澁,中氣虛憊之候,猶未快減矣。
右副承旨黃龜河上書。大槪,臣於均田使之任,實有不敢冒當之嫌,悉暴情實,冀蒙照察。乞令廟堂,劃卽變通,使量役無至稽滯,廉義無至放倒事。入達。答曰,覽書具悉。書辭,令廟堂稟處。
禮曹,春塘臺觀武才文武科放榜吉日,今月十五日推擇。啓。
未時,王世子坐尊賢閣。承旨持公事入對時,同副承旨金雲澤,司書鄭宅河,假注書李春躋,記事官申昉入侍。
金雲澤進讀江原監司兪崇狀達,年分災實事。達下。
又讀兪崇狀達,水沈邑捧糴收布,竝許蠲減事,令廟堂稟處事。達下。
又讀咸鏡監司金相稷狀達,年事大侵,前頭賑政時,空名帖多數請得,私賑人論賞事。達下。
又讀金尙稷狀達,年事孔慘,各邑月課,歲抄校講,推奴徵債,一倂停止,新舊還上,亦爲定分數收捧事。達下。
又讀慶尙監司吳命恒狀達,高靈縣鄕校修改時,香燭下送事。達下。
又讀全羅監司申思喆狀達,靈光郡大同船致敗事。達下。
又讀忠淸監司權狀達,沔川郡守安相元,靑陽縣監洪裕慶,催促下送事。達下。
又讀權狀達,年事失稔,推奴徵債,限明秋停止事。達下。
又讀黃海監司李德英狀達,平山等三邑,大興山城移轉米太,竝捧留本邑,仍作太白山城軍餉事。達下。
又讀李德英狀達,本道直路立馬復戶事。達下。
又讀義州府尹金有慶狀達,軍餉監官獨孤赫等褒賞事。達下。
又讀金有慶狀達,目前切急之狀,令廟堂一一許施事。達下。
又讀京畿水使張鵬翼狀達,本營凋瘵之狀條陳,急時修補事。達下。
又讀統制使金重器狀達,晴川鎭戰船及所載付物燒火緣由事。達下。
又讀開城留守兪命雄狀達,本營出身及選武軍官等,春秋別試時激勸事。達下。
又讀京畿監司黃一夏狀達,判府事趙泰采陪行落後事。達下。
又讀掌隷院申目,李萬善奴成大,依望呈攝給事。達下。
又讀刑曹申目,擊錚罪人金瑾,擊錚原情云云,徽裁,何如?達議處爲良如敎。
又讀刑曹申目,林遇春擊錚元情云云,徽裁,何如?達議處。
又讀刑曹申目,呂周賢擊錚云云,徽裁,何如?達議處。
又讀刑曹申目,私婢雪香擊錚原情云云,徽裁,何如?達議處。
又讀掌隷院申目,裵華慶擊錚原情云云,令該曹更爲稟處事。達依準。
又讀左承旨丁道復上書,未及答下。雲澤曰,丁道復近甚衰敗,實病不輕矣。令曰,踏達字。
又讀黃海監司狀達,黃州邑城修築之役,差待三年事。達下。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加,熏熱·膈間不淸利,眩氣·喉乾·溺道不平之候,其有所減,而眼視昏暗特甚之候,亦何如?呼吸不平,小便短澁,中氣虛憊之候,比昨快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱·膈間不淸利之候未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。勿爲入診。
傳曰,明日開政事,分付。
假注書李春躋有頉,代宋翼長,崔有頉,代呂善長落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,熏熱·膈間不淸利未已及眩氣·溺道不平之候,復何如?呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,晩後諸症候無加減,呼吸不平,小便短澁,中氣虛憊之候,猶未快減矣。
京畿監司書目,果川呈,以右尹李光佐辭職上書上送事。達。答曰,覽書具悉,卿其勿辭,從速上來察職。又書目,廣州呈,以禮曹判書閔鎭厚上書上送事。達。答曰,覽書具悉。卿其依書辭往省焉。仍令曰,澆奠牀備給。
假注書趙趾彬有頉,代李瑜落點。
金雲澤,以戶曹言達曰,今此觀武才賞格木綿,依庚辰例,訓局外竝令本軍門擧行事草記,依下之後,又因兵曹草記,兵曹·禁衛營,令本曹上下事達下矣。庚辰年間,則本曹經費,不至於今日之匱乏,而猶以本曹之難於專當,有此特敎,則卽今曹儲逐年耗縮之中,今年各樣都監及進宴大役,一時稠疊,許多需用,諸般賞格,合以計之,不下七八百同。從前所謂封不動之數,亦不免除出以用,卽今遺在木綿,摠括新舊,僅爲二百餘同,明春新捧前應下國用,萬無繼給之路,此猶不足說,目前艱急之狀,殆至於不成貌樣,事勢至此,宜有別樣變通之道,況有庚辰前例,則遵而行之,有不用但已。今此賞格,係是朝家應行之典,本曹事力,亦有一分擔當之勢,則其在事體,亦何可煩達,有若推諉者然?雖以訓局賞格言之,其數亦近百同,將至於罄盡遺儲,若又添之以他軍門,則雖欲某條拮据,着手無地,兵曹·禁營兩處賞格,都不過五六十同,則比於本曹之傳給都監,未及其半,而兵曹則宿儲不敷,自本曹雖當充給,禁營則依當初達下,自本營擧行,何如?令曰,然則禁·御兩營賞格,則自本軍門擧行。
金雲澤,以春塘臺觀武才差備官,以命官意啓曰,各技賞格中,內禁衛金兌亨,騎蒭四中,片箭貫一中邊一中,金起淵,騎蒭四中,比較騎蒭四中,閑良具侃,六兩一矢一百三十步,兩矢一百四十步,騎蒭三中,而兩技俱有直赴殿試之命,兼司僕李時興,片箭邊三中,六兩一矢一百五十步,兩矢一百四十步,而兩技俱有加資之命。直赴與加資,一人有難疊授,何以爲之?敢稟。傳曰,金兌亨則片箭貫一中邊一中,熟馬一匹面給,金起淵則比較騎蒭四中,熟馬一匹面給,具侃則騎蒭三中,熟馬一匹賜給,李時興則六兩一矢一百五十步,二矢一百四十步,三矢一百四十步,熟馬一匹面給。
金雲澤,以金塘臺觀武才差備官,以命官意啓曰,今此賞格中內禁衛李德峻,以騎蒭四中,直赴殿試,旣已坐次,而又以六兩三矢一百三十步,有直赴會試之命,何以爲之?敢稟。傳曰,弓帒筒箇弓矢賜給。
右尹李光佐上書曰,伏以臣,向在湖外松楸,伏聞聖候未寧有加,藥院移設,驚憂煎灼,不能自定,卽返江郊,以時承聞起居,少伸犬馬之誠矣。不意聖朝,更賜記存,乃有京兆新命,臣奉書叩頭,疑若夢寐,感隕惶汗,不省所措。伏惟慈天閔覆,不忍終棄一物,曲施包荒之度,每降復之恩,臣雖粉身糜頂,尙何以上報萬一?趨命爲恭,臣子常節,臣雖冥迷,敢忽斯義,顧臣前後負罪至重,區區慙悸跼蹐之情,略已陳暴於去年之兩書矣。寸心如丹,自白無階,追愆數尤,面無可顯,其得逭免刑章,息偃田里,亦已幸矣,尙何敢與論於官職去就之間哉?自畫之義,參前倚衡,畢命丘壑,全其咫尺之廉隅,庶不至爲貽累淸朝之歸,臣之一分報效,惟此而已,孤負隆恩,罪益萬死。仍伏念向者宴禮時,聖上出臨便殿,臣名忝與宴之列,一瞻天顔,微誠所切,而竟不敢爲冒進計,昨日動駕臨喪,又在於靜攝之中,止慈之情,過於哀慟,不瑕有添傷之節,憂慮之極,終夜忘寢,而亦無以趨承起居,少展忱誠。此下缺
申時,王世子坐尊賢閣。承旨持公事入對,同副承旨金雲澤,文學申,假注書宋翼長,記事官申昉。
金雲澤進伏,讀內醫院草記,進上臘藥不足之數,令該曹進排事。令曰,依。
讀禮曹申目,平昌郡印信改造下送事。達下。
又讀禮曹申目,通德郞李益三繼后事。達下。
又讀禮曹申目,故學生金順發繼後事。達下。
又讀禮曹申目,高靈郡鄕校修改,香祝下送事。達下。
讀慶尙左兵使李汝玉狀達,東萊試才居首人直赴殿試,之次論賞事。達下。
讀平安兵使李尙狀達,五邑捉虎人等論賞事。達下。
讀慶尙監司吳命恒狀達,秋享各祭設行事。達下。
讀咸鏡監司金相稷狀達,南北兵營句管戊戌條軍餉,元無未捧事。達下。
又讀慶尙監司吳命恒狀達,衝火罪人秋奉令該曹稟處事。
讀羅州營將元百揆狀達,明火賊僧雪進勘律事。達下。
讀忠淸監司權狀達,罪人崔一公到配事。達下。
讀開城留守兪命雄狀達,秋三朔留獄罪人及決罪人開坐事。達下。
讀忠淸監司權狀達,量移罪人李世德公州牧到配事。達下。
讀咸鏡監司金相稷狀達,罪人丁已奉等高原郡到配事。達下。
讀京畿監司黃一夏狀達,罪人黃廷中等豐德府到配事。達下。
又讀京畿監司黃一夏狀達,罪人李秀挺等水原府到配事。達下。
讀戶曹申目,明惠翁主折受處,還屬民人事。達下。
讀備邊司申目,全羅道被災邑,一體改量事。達下。
讀刑曹申目,罪人兪遠重,令本道別定剛明官明覈處之事。達下。
讀京畿監司黃一夏狀達,廣州呈,禮曹判書閔鎭厚上書上送事。仍讀上書。
又讀京畿監司黃一夏狀達,果川呈,右尹李光佐上書上送事。仍讀上書。讀訖,以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加及熏熱·膈間不淸利,眩氣·喉乾,溺道不平之候,其有所減,而眼視昏暗特甚之候,亦何如?呼吸不平,小便短澁,中氣虛憊之候,比昨快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱·膈間不淸利未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。勿爲入診。
令曰,日寒如此,薄衣軍士,襦衣題給。
令曰,日寒如此,宿衛軍士,空石題給。
明日文武科放榜時,開門差早。
假注書李瑜有頉,代宋寅明,呂善長有頉,代趙顯命。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,熏熱·膈間不淸利未已及眩氣往來,溺道不平之候,復何如?呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,晩後諸症候,亦無加減,而呼吸不平,小便短澁,中氣虛憊之候,猶未快減矣。
京畿監司書目,果川呈,以左參贊趙泰耉辭職上書上送事。達。答曰,覽書具悉。卿其勿辭,從速上來察職。以上朝報
吏批,以金相元爲右副承旨。
備邊司,因摠戎廳達辭,巡操時賞木,特令兵曹劃給之意,分付該曹,何如?答曰,依。
備局達辭,因右副承旨黃龜河均田使辭免上書,有令廟堂稟處之令矣。朝家事體,決不可許遞,依前分付,斯速辭朝,俾無量役遷就之弊,何如?答曰,依。
備局達辭,因全羅左道均田使金在魯上書論量尺事,有令廟堂稟處之令矣。廟堂諸議,亦多以還用甲戌尺爲宜,依金在魯書辭,以甲戌尺定用宜當,嶺南·湖西一體擧行之意,該曹及各其均田使處,竝爲分付,何如?答曰,依。
敦寧府達曰,癸亥年本府點得熊川無主海汀,募民漁採,收捧其稅,以補需用矣。戊辰年統營狀聞,廟堂覆啓,各衛門漁箭一倂革罷,庚午年本道監〈司〉啓聞,還役本府,漁梁則爲統營橫占矣。本府又爲入啓,使不得橫占,則丁亥年統營又啓,廟堂覆啓,還屬本營云云。本府不成貌樣,事甚可悶,議于廟堂,則亦以還屬爲宜,熊川所在本府所屬漁梁,依前還屬,何如?答曰,依。以上備謄
兵批,副護軍金在魯,副司直丁道復,副司正呂善長·宋翼長,副護軍趙世望·申翊夏,司果郭萬績,司猛尹五商,上護軍洪元益,副護軍李鳳徵,訓鍊僉正閔昌基,訓鍊主簿申德夏,翊贊李德邵。
謝恩,右副承旨金相元。
申時,王世子坐尊賢閣。承旨持公事入對,同副承旨黃龜河,輔德宋成明,執義朴聖輅,假注書柳壽恒,記事官申昉。黃龜河進讀黃海監司李德英上書。批下。
又讀持平朴弼正上書。批下。
又讀掌令魚有鳳上書。批下。
又讀文學鄭錫五上書。批下。
又讀禁府申目,前府使姜泰相,前察訪鄭德祚等軍餉居末罪,右決杖一百,告身盡行追奪事。令曰,功減一等。
又讀申目,前司書李重協驛馬加數發關責立罪,決杖一百,徒三年,告身盡行追奪事。令曰,功減一等。
又讀前僉使田成一議處云云,旣已軍餉分給,前官傾庫之狀報,似無可罪,分揀,何如?令曰,分揀。
又讀申目,植松萬戶李時昌元情云云,旣已遲晩,以此照律,何如?依準。
又讀申目,金鑮議處云云,犯越之變,不能嚴飭之罪,在所難免,以此照律,何如?依準。
左參贊趙泰耉上書,伏以玉候違豫,一味進退之中,新喪王子,聖情疾傷,臣民憂慮,已不可勝言。況又伏聞昨日兩宮,駕臨喪次,撫哀摧慟之餘,不瑕聖候之添損,下懷憂灼,益自倍萬。顧負罪之臣,屛伏荒野,不敢致身於陪扈之列,亦未隨參於前後起居之班,以伸臣子之忱,誠有臣如此,生不如死。且臣已作自廢之蹤,萬無赴朝之望,而恩數不替,爵秩依舊,上有罔極之造,下積難貰之罪,而屢申控乞,未蒙勘處,虛縻重銜,一任曠廢,國體有損,私分增惶,俯仰跼蹐,靡所容措。今臣情地窮隘之外,病勢亦且沈劇,危喘凜凜,鬼事將迫,不得不復此哀籲於重离之下,伏乞邸下,俯賜憐察,亟命盡削臣本兼諸任,仍治臣屢違朝命之罪,以勵群工,仍飭選部,勿復檢擧,俾臣得以優游田里,畢命丘壑,千萬幸甚。答曰,覽書具悉。卿其勿辭,從速速上來察職。
同日申時,又讀前牧使張漢相原情云云,泛稱遲晩,刑推得情,何如?令曰,除刑推議處。內官仍傳曰,諸賓竝爲小退,而勿曲拜,直出宜矣。諸臣以次退立于尊賢閣外,內官旋以勿曲拜還入之意傳言。諸臣以次進伏後,龜河又讀義州府尹金有慶狀達,犯越罪人處付鳳城事,及謝恩使到瀋陽狀達,陪持準授上送,而罪人李萬世取招嚴囚事。達下。
執義朴聖輅進達,請亟寢尹宣擧書院勿毁之命,依前回達施行,仍令本道盡毁其板本。令曰,勿煩。又達曰,請司成趙彦臣罷職。令曰,勿煩。達辭見上奏事畢,諸臣退伏,小頃以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加,及熏熱·膈間不淸利,眩氣·喉乾,溺道不平之候,其有所減,而眼視昏暗特甚之候,亦何如?呼吸不平,小便短澁,中氣虛憊之候,比夜快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱·膈間不淸利之候未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。勿爲入診。
假注書宋寅明有頉,代申致謹,趙顯命有頉,代曺命敎落點。
備邊司達曰,因全羅左道均田使金在魯上書論量尺事,有令廟堂稟處之令矣。在前量田之時所用遵守尺,自是法尺,後來遵用,事例當然,而曾在甲戌年戶曹造送新尺,比前稍長,其時以新舊長短不齊,至於問議於諸大臣,則大臣收議,亦有參差,而聖祖特許用稍長之新尺者,蓋出於益下之盛意也。今此改量之役,乃在久廢之餘,民情不知朝家均役之本意,方且騷然沸騰,而量尺又用遵守舊尺,則必以爲改量之意,專在於加得田結,而其所驚擾,有難鎭定,此所以奉使者之眷眷不已,必欲用甲戌尺者也。嶺南·湖西則旣經甲量,到今改用遵守尺,則得民結雖多,失民心則必倍,而議者雖以湖西己酉已用遵守尺,不可異同爲言。其時湖西,未量之邑過半,及今勿論已量未量,皆以甲戌尺改量,則已量之邑田結,設有些少減縮,所損元無大段。今日大臣收議之後,特用遵守尺者,非不知聖意之在於守經,而聖祖變通之意,亦非偶然,可謂貽後之成憲,自古興役之際,必以順民心爲主,況今國綱不振,民心易撓,則尤不容違拂群情,致有大事之狼狽也。命令之數改,雖似顚倒,貴在鎭民情·濟大事,則銷刻之嫌,有不足恤,廟堂諸議,亦多以還用甲戌尺爲宜,依金在魯書辭,以甲戌尺定用,宜當。嶺南·湖西一體擧行之意,該曹及各其均田使處,竝爲分付,何如?令曰,依。又達曰,因右副承旨黃龜河均田使辭免上書,有令廟堂稟處之令矣。黃龜河才地,曾已歷試於奉使之任,故今番均田使之差下,實非承乏苟充,而乃以諫職時論湖西均田使事,費辭控免,至引歐陽脩論包拯事,爲必遞之端,而三司使卽宋時財賦所管之職,包拯之斥其人而代其任,誠不無蹊田奪牛之嫌矣。今此使役,雖以地望差遣,本不如三司使之職,而所差又非其代,且其勞役,人所欲避,則以此引嫌,大不襯合。雖以近例言之,三司言議之臣,斥他三司在職之人,又劾方伯守宰者何限,而未聞以論人之故,强爲引嫌於此等職任,則其在朝家事體,決不可許遞,依前分付,斯速辭朝,俾無量役遷就之弊,何如?令曰,依。
右議政李健命箚子。大槪,乞賜恩遞,以答天譴事。入達。答曰,覽箚具悉卿懇。雷異非常,驚懼未已,陳戒之言,可不留心?卿其須體至意,速出視事,以濟時艱。仍令曰,史官往諭。
同副承旨金雲澤上書。大槪,臣於日昨備忘特罷承傳色之事,有不可幸其獨免,而晏然在職,玆敢冒死請譴,徑出禁門,乞賜一體斥罷,以爲溺職者戒事。入達。遞差。
傳曰,玉堂坐罷人員竝敍用。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,及熏熱·膈間不淸利未已,眩氣往來,溺道不平之候,復何如?呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,晩後諸症候無加減,而呼吸不平,小便短澁,中氣虛憊之候,猶未快減矣。
吏曹啓曰,承旨有闕,政事,取稟。傳曰,再明日爲之。
令曰,昨日入對後,以均田使黃龜河事,入告于大朝,而親承聖敎,則黃龜河曾爲諫長時,劾遞均田使尹憲柱任矣。今當是任,於人則論遞,自己則出而承當,士夫廉隅,必無是理,屢違召牌,本非廉隅太勝而然矣。徒事强迫,有乖使臣之道,爾宜體諒,許遞均田使之任,卽出其代爲敎,聖敎至當,黃龜河均田使之任,許改。以上朝報
賑恤廳達曰,湖南一道癸亥甲子荐飢之餘,民間無種廢農云,故朝家軫念,本廳錢三萬兩許貸,而其後不爲還償,道臣每年狀請留賑,分俵各邑,本廳則不知某邑所受幾何矣。上年送差人收拾,則長興府使李萬協所報內,備陳難捧之狀,而當初折半補賑,折半立本次,分給民間,其年秋未捧,又作甲折,年年如此,一兩之錢,今至八兩云,極爲驚駭,李萬協姑先推考,別定査官,嚴査處置,當初三萬兩分俵各邑中,竝爲一體査達之意,知委,何如?答曰,依。
令曰,以均田使黃龜河事,入告于大朝,而親承上敎,黃龜河曾在諫長時,劾遞尹憲柱均田使之任,今當是任,士夫廉隅,必無是理,許遞均田使之任,卽出其代爲敎,改遞。以上備謄
十五日申時,王世子坐尊賢閣。承旨持公事入對,左承旨李箕翊,文學申,假注書曺命敎,記事官申昉。
承旨李箕翊讀黃海監司申本,去秋季朔留獄罪人開坐事。達下。
又讀禁衛營申目粘,京畿監司狀達,仁川縣保米致敗未拯米,依事目,一體蕩減事。令曰,依準。
又讀兵曹申目,擊錚罪人韓世善囚禁治罪,守門將權德輿推考事。見上令曰,依。
又讀兵曹申目,擊錚罪人李權囚禁治罪,守門將金宗弼推考事。見上令曰,依。
又讀禮曹申目,幼學姜尙弼爲姜錫奎繼後事。令曰,依。
又讀忠淸監司狀達,雙樹山城頹圮處,本營別將李尙弘·朴萬直等,改築完實,請加褒賞,董役諸人,自新營參酌施賞事。達下。
又讀黃海監司申本,兔山縣監論穀數事。達下。諸臣遂退出。
戶曹判書宋相琦書曰,伏以臣於昨日,伏見傳敎,慕華館試武才命官,有令臣進去之命。蓋以其時大臣,或有病或有差祭,無他推移之道,聖上之特以命臣,似由於此,而事體未安,固已大矣。今則大臣旣皆無故,自當進參,臣何敢以一時特敎,晏然替行,以致重損國體乎?伏乞上稟大朝,亟遞臣命官之任,使莫重試事,得免苟簡之患,不勝幸甚。且臣伏乞備忘記,以進宴時都監及進爵官賜馬之命,臣於此,惶愧無地。今此盛擧,出於群下顒望之餘,臣以職掌所管,設有循例擧行之事,有何一毫可記之勞,而猥蒙恩典,已極僭濫,且臣之未獲登對,已過累年,聖患彌留,徒切憂煎而已。及至今日,忝隨諸臣之後,昵近耿光,親自獻觴,瞻望天顔,少伸微誠,臣之榮幸,於此極矣,此而爲賞,豈不萬萬踰分乎?雖有舊章,決難冒受,竝乞俯燭至懇,上稟收還,以重賞典,以安私分,不勝大願,臣無任屛營祈懇之至。答曰,覽書具悉,上款所陳書辭誠然,春塘臺命官右相入參,慕華館命官趙判府事進往,爲宜。今玆賞典,自有舊章,安心領受焉。
右議政李健命箚曰,伏以臣,災異之作,何代無之,而未有如近日之尤者,正當閉藏節,震雷轟燁,陰霧蔽塞,人心驚惑,氣象愁沮。雖在治平無事之時,此等變異,決非尋常譴告之比,況今國勢重機,民生困悴,環顧中外,無一可恃,不待上天之示警,而危亡之機,莫可救止。伏惟邸下,受聖上付托之重,任億兆臣民之責,仰觀俯察,必有惕然於中,而深夜不安者矣。噫,今日國事,比如膏肓疾,一毛一髮,無不受病,而最是氣脈壅閼,榮衛不宣,則雖有神方竗劑,決無所試,而朝廷者,綱紀之所托,四方之表準也。近來大小玩愒,百度解弛,竭誠奉公之義廢,懷私自便之習成,貴近法從之列,恬不爲異,轉相倣效,作爲高致,其何以董振庶僚,興起事功哉?是以位著之上,瘝廢居多,至於論思之地,責任尤重,而視若閒沈,禁直不備,銓曹疲於開政,庚牌輒至虛還,此豈眞可有必不可進之義,而自畫於痼廢者哉?或小有嫌礙,百端辭避,自主偏見,成義理,公義國體,倚閣一邊,此何道理耶?曾前三司之臣,豈無不安之端,而或達或罷,旋卽應命,豈今之處義,必賢於前人而然哉?不過廉隅太勝,而分義太輕故爾。朝廷如此,外方可知,而未聞有責勵之擧,一任其悠泛,思之至此,誠可寒心。然究厥所由,如臣無似,忝叨百僚之首,言議無以服衆心,力量無以振頹綱,委地盤礴,徒積尸素之譏,儻邸下因此警懼之日,克恢奮發之志,先斥臣身,以彰不職之罪,亦可謂振勵之一助矣。臣累日掌試,今始自列,尤不勝惶恧之至。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿特甚,脚痺特甚有加,熏熱·膈間不淸利,眩氣·喉乾·溺道不平之候,其有所減,而眼視昏暗特甚之候,亦何如?呼吸不平,小便短澁,中氣虛憊之候,比昨快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱·膈間不淸利之候未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。勿爲入診。
假注書宋翼長有頉,代李重觀落點。
令曰,金相玉曾於館職,無故行公矣。一自遞職之後,未知有何嫌端,而自畫於館職,前後除拜,牢臥不起,此何分義,此何事體?噫,朝廷紀綱,一相玉壞盡無餘,誠極寒心,不得不言之矣,各別嚴飭。且籌司之坐,堂上之稱病不進者多,心常未便矣,亦爲申飭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿特甚,脚痺特甚有加,熏熱·膈間不淸利未已,及眩氣往來,溺道不平之候,復何如?呼吸不平,小便短澁,中氣虛憊之候,比夜快減乎?臣等不勝憂煎,惶恐敢啓。傳曰,晩後諸症候亦一樣,而呼吸不平,小便短澁,中氣虛憊之候,猶未快減矣。
右承旨尹陽來上書。大槪,積傷之餘,病勢陡劇,昨違庚牌,惶隕罔措,問備纔下,再召狎至,不敢坐違,馱病强詣於闕門之外,厪得推移退歸,達夜叫苦,無計仕進。且於同僚辭遞之事,亦有震怖者,陳章請譴之際,召牌又辱,不得已扶詣闕外,投章徑退,乞罷臣職事。入達。答曰,覽書具悉。爾其勿辭,調理察職。
吏曹參判金興慶上書。大槪,敢暴血懇,冀蒙恩許事。入達。答曰,覽書具悉。書辭,令該曹稟處。
以備局草記,東萊府使沈壽賢,今始改差,嶺南均田使差下,一兩日內,使之辭朝事。依下。
觀象監,夜自二更至五更,月暈。啓。以上朝報
備邊司啓辭,嶺南均田使黃龜河代,今當差出,而東萊府使沈壽賢,雖是邊任,未及辭朝,使之差下,數日內辭朝,何如?答曰,允。以上備謄
右承旨尹陽來上書,伏以臣自少多病,未老先衰,四朔洪劇,百恙交發,而猶以顚外爲期,不敢爲控免之計矣。數日以來,病勢陡劇於積憊之餘,脚軟髀消,行步甚艱,脾虛痰壅,噉啜專廢,重以胃腕之痛,傷息之痢,又復發作昨闕卯仕,又逋庚牌,病裏惶悶,無所容措,問備纔下,再召狎至,臣銜恩怵義,不敢每每坐違,馱病强詣於闕外,僅得推移退歸,而達夜叫苦,宛轉牀席,欲起還仆,無計仕進。噫,臣之從仕於朝,今過一紀,凡有職任,苟無情勢之大段難安,則一未嘗托疾偃蹇。矧今藥院移直,上下憂灼,僚員不齊,出納苟艱,臣之病狀,苟可以一分自力,則其何敢煩喩於侍湯之中,以爲自便之圖哉?且臣於同僚辭遞之事,亦有所震慄,弍興煩賞典,雖有殿內門外之別,而守廳別破之未及行賞,蓋由於不得微稟,則臣忝在該掌,亦難免屯膏溺職之罪矣。方此陳書請譴之際,召牌又辱,不得已扶曳祗隨,投章徑還,臣無任悶蹙祈懇之至,謹昧死以聞。
申時,王世子坐尊賢閣。承旨持公事入對時,右副承旨黃龜河,司書鄭宅河,假注書李重觀,記事官申昉入侍。
承旨讀掌隷院申目,扶餘縣樂工作米拯出。令曰,依。
備邊司申目,咸鏡道勿配罪人事。令曰,依
備邊司申目,黃海道瓮津縣軍兵徒口充定事,身布待竣收捧事。令曰,依。
禮曹申目,慶尙監司印信急速鑄送事。令曰,依。
京畿監司申本,南陽致敗船拯米,分給民間,沙格色吏,偸食逃走,指路任掌,竝令囚禁嚴刑事。令曰,依。
戶曹申目,江原監司高城等邑水災處災給事。令曰,依。
京畿監司申本,濫騎罪人李重協,廣州良才驛徒配事。令曰,依。
刑曹申目,吉州擊錚罪人原情事。令曰,議處。
咸鏡監司申本,嶺南米移轉,趁速出給運去事。令曰,依。諸臣讀畢,遂以退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,連日陰曀,伏不審夜來,聖候寢睡,若何?口淡·困惱,腹部飽滿特甚,脚痺特甚有加,熏熱·膈間不淸利,眩氣·喉乾·溺道不平之候,其有所減,而眼視昏暗特甚之候,亦何如?呼吸不便,小便短澁,中氣虛憊之候,比昨快減乎?加味生脈散五貼,又盡於昨日,今日臣等,與諸醫入診,詳察症候,議定繼進當否,不勝終宵憂煎,敢此問安,竝爲仰稟。答曰,知道。口淡·困惱,腹部飽滿特甚,脚痺特甚有加之候一樣,而熏熱·膈間不淸利之候未已,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而呼吸不平,小便短澁,中氣虛憊之候,猶未快減矣。
副校理趙尙絅三度呈辭,入達。遞差。
傳曰,延齡君賜諡,未發靷前爲之事,分付。
守禦使書目,陽城縣監李秉成,合操時無緣不進,罷黜事。
藥房再啓曰,臣等入診退出後,與諸醫等反復商議,則皆以爲,前進加味六君子湯,更加白芍藥一錢,先進五貼,爲宜云。此藥煎入之意,敢啓。傳曰,知道。
今日藥房入診時,玉堂東壁,今日政變通差出事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
假注書曺命敎有頉代,柳謙明落點。
玉堂箚子。大槪,伏見非常之變,不勝憂愛之忱,冒控短箚於靜攝之中,累及陳戒之義,兼附近事之慨然者,以備採納事。入啓。答曰,省箚具悉。日昨下藥院敎中,有難鎭定症候添加八字,元不出於予口,必是內官之誤傳矣。災異之作,增予憂惕,陳戒之言,可不留心?玉署之臣,朝夕承候,而猶以予病,爲可强者然,尙何言哉?病入膏肓,日就沈痼,酬應若煩,諸症迭發,雖小小酬應,害亦隨生,縱欲强爲,其勢末由。兩臣所爲,誠極駭異,平時如此,緩急何侍?論其罪狀,決不可罷職而止,竝削奪官爵,門外黜送焉。
藥房詣閤門外,口傳啓曰,伏聞醫官之言,卽今上候呼吸不平,腹部飽滿特甚有加云,臣等伏不勝煎灼之至。請入診,惶恐敢啓。傳曰,勿爲入診。又口傳啓曰,俄間呼吸不平,腹部飽滿特甚有加之候,其有差減之勢,而竹瀝牛黃,今已調進乎?卽今人定已久,夕水刺尙未進御,終難進御,則他粥飮强進伏望。惶恐敢啓。傳曰,生竹瀝調進牛黃四分之後,呼吸不平,猶未減歇,呼吸不平之故,他食物終難强進矣。
傳曰,三司疏箚,竝上東宮,已有定式,今後一依定式爲之事,更爲申明。
觀象監,夜一更二更,有霧氣。自三更至五更,月暈。啓。
藥房入診時,副提調金演所啓,堂后久無實官,連以假官記事,事體未安。伏聞前薦之人,多有作故,或陞六,無可擬者云,注書任珖違牌坐罷已久,請下敍用付職,使之卽爲議薦之地,何如?上曰,敍用爲之,可也。提調閔鎭遠所啓,丁酉春凶荒時,賑廳米錢,京中士大夫家,或受糶,或出債,米至五千石,錢亦五千兩,而頓無還償之意,朝士,則移義禁府,生進以下,則自刑曹囚禁事,曾已稟達,而上年刑曹,不爲擧行,故厪厪收捧其折半。卽今未收過半,今年則依前定奪擧行,而尤甚數多而不納者,勿爲移文刑曹,自本廳捧勘,刑曹卽爲囚禁,何如?上曰,依爲之。以上朝報
吏批,以韓重熙爲右承旨,金在曾爲兵曹參知,趙觀彬爲校理,金相玉爲修撰,南一明爲修撰,黃泰河爲造紙別提,金完爲監察,趙觀彬爲兼文學,趙漢緯爲陽城縣監,李挺周爲義州府尹。
備邊司啓辭,進宴時外方施惠一事,商量稟處事,親承聖敎矣。第許多民弊,雖不能一一蠲革,最爲切急者,不可不先爲施澤,良民身役,參酌蕩減,以示德意。諸路各樣軍布身貢,倂隨其邑未捧,限最久一年條,特爲蕩減,此意分付諸監·兵·水使及各該衙門,何如?答曰,依爲之。
承旨持公事入對時,右副承旨黃龜河所達,今見濟州牧使鄭東後狀達,則今年失稔,無異癸甲之慘云。朝家雖有賑救之令,若不及時接濟,則民難蒙惠,而第本州三月以後,則魚藿方時,商船多萃,庶有資生之道,正二間,料活無策,曾前移轉,趁不擧行,輒有後時之歎,御史監督,猶於二月,始乃入送,今無別樣申飭之擧,則賑政之愆期,誠甚可慮。令廟堂別爲行關於穀物分定之邑,趁歲前入送,以爲及時賙賑之地,何如?令曰,依爲之。
藥房入診時,閔鎭遠所啓,濟州鑄錢事,小臣陳達廟堂許鑄矣。諸宰多以爲,絶島鑄錢,必多奸弊,爭執勿爲擧行,故敢達其由矣。上曰,此事初以爲好矣,誠如諸臣之慮矣。都提調李健命曰,濟州,今年又有風災,飢荒如前,極爲可慮,不可坐視,賑廳當預爲區劃矣。令廟堂稟處,何如?上曰,令廟堂稟處。以上備謄
副護軍金雲澤·沈壽賢,副司直趙尙絅,副司正申致謹·李重觀。
謝恩,右承旨韓重熙。
藥房入診入侍時,上曰,延齡君夫人,素有宿患,人事亦未知,繼後事,不可不趁今議定,而臨昌君諸外孫,佗無可定之處,不可無特爲軫念之道,令該曹稟處。都提調李頤命曰,私家,則法典有相議爲之之規,而若自上有特命,則該曹無稟定之事,自上若下問於臨昌家,定其可合者,而直以立後,下敎該曹,恐爲得矣。上曰,當如是處乎?提調閔鎭遠曰,此則似無稟定之事矣。副提調金演曰,自上下詢後,年甲第次,指的下敎,允當矣。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,昨夕諸症候有加,夕水刺終不進御,夜分後就寢,伏未審夜來,聖候寢睡,若何?口淡·困惱特甚,脚痺·腹部飽滿,熏熱·呼吸不平特甚有加,及膈間不淸利,眩氣·喉乾·溺道不平之候,其有所減,而眼視昏暗特甚之候,亦何如?小便短澁,中氣虛憊之候,比昨快減乎?諸症候如此之時,臣等不可不與諸醫入診,詳察症候矣。不勝憂遑煎灼之至,敢此問安,竝爲仰稟。答曰,知道。口淡·困惱,熏熱特甚,腹部飽滿,脚痺特甚有加之候一樣,而膈間不淸利,及呼吸不平之候亦甚,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,小便短澁,中氣虛憊之候,猶未快減矣,勿爲入診。
假注書申致謹有頉,代黃晸落點。
令曰,今後大臣箚子,來到入對前,則承旨先爲持入,來到入對後,則承旨亦爲持入。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,熏熱特甚,腹部飽滿,脚痺特甚有加,膈間不淸利,呼吸不平亦甚,眩氣往來,溺道不平之候,復何如?小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候亦一樣,而小便短澁·中氣虛憊之候,猶未快減矣。
假注書柳謙明有頉,代李匡世落點。
修撰金相玉上書。大槪,臣於日昨嚴旨之下,震駴悚蹙,求死不得,館職除旨,忽下於席藁俟譴之中,玆敢隨牌進伏闕外,略暴危悃,仰請嚴誅。伏乞先削臣職,仍下司敗,重勘辜犯,以振頹綱事。入達。答曰,覽書具悉,爾其勿辭,從速察職。
京畿監司書目,辭職上書上送事。達。答曰,覽書具悉。訟者之斥,不必爲嫌,卿其勿辭,從速察職。
觀象監,夜四更五更,月暈,有霧氣。啓。
申時,王世子坐尊賢閣。承旨持公事入對時,右承旨韓重熙,司書鄭宅河,事變假注書黃晸,記事官申昉。韓重熙讀摠戎使尹慤狀達,操鍊事。達下。
又讀濟州牧使尹東俊狀達,風雲雷雨壇祭享復設,香祝下送事。達下。
又讀修撰金相玉上書。答下。
又讀京畿監司黃一夏上書。答下。
又讀備邊司申目,李萬世減死定配事。達下。
又讀冬至使狀達,犯越罪人減死定配事。達下。諸臣遂退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,熏熱特甚,腹部飽滿,脚痺特甚有加,膈間不淸利,呼吸不平亦甚,及眩氣·喉乾·溺道不平之候,其有所減,而眼視昏暗特甚之候,亦何如?小便短澁,中氣虛憊之候,比昨快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡·困惱,熏熱特甚,腹部飽滿,脚痺特甚有加,膈間不淸利,呼吸不平亦甚之候一樣,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而小便短澁,中氣虛憊之候,猶未快減矣。勿爲入診。
觀象監,自昧爽至辰時,有霧氣。啓。
左副承旨尹陽來,刑曹參議朴澄再度呈辭,入達。遞差。
吏曹啓曰,承旨有闕,政事,取稟。傳曰,當日爲之。假注書李重觀有頉,代吳光運落點。傳曰,前府使趙鳴鳳敍用。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,熏熱特甚,腹部飽滿,脚痺特甚有加,膈間不淸利,呼吸不平亦甚,眩氣往來,溺道不平之候,復何如?小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候亦一樣,而小便短澁,中氣虛憊之候,猶未快減矣。
假注書吳光運在外,代朴弼夔。以上朝報
吏批,以李秉常爲吏曹參議,鄭纘先爲副應敎,沈埈爲典籍,鄭建柱爲義禁都事,金始煥爲江界府使,金相玉爲兼西學敎授,趙榮福爲刑曹參議,金堤爲東萊府使。
副護軍尹五商,副司猛李德養,副護軍尹陽來·朴澄·趙鳴鳳·金興尙,副司正黃晸·李匡世。
申時,王世子坐尊賢閣。承旨持公事入對時,左承旨李箕翊,弼善李國休,假注書黃晸,記事官申昉。李箕翊讀吏曹申目。達下。咸鏡監司金尙稷狀達據,甲山府使張世興善賑論賞事,及平安監司李肇狀達據,鐵山府使具後翼,順安縣令崔星瑞,安州牧使柳述,善治善賑論賞事。依準。
讀兵曹草記,守門將金興弼推考事。依下。
讀戶曹草記,禮賓寺空帒徵稅事。依下。
讀吏曹申目,宗簿直長權賮妻父喪,歸葬給暇事。依下。此下缺
上在慶德宮。停常參·經筵。
夜自三更至五更,月暈。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,熏熱特甚,腹部飽滿,脚痺特甚有加,膈間不淸利,呼吸不平亦甚,及眩氣·喉乾·溺道不平之候,其有所減,而眼視昏暗特甚之候,亦何如?小便短澁·中氣虛憊之候,比昨快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡·困惱,熏熱特甚,腹部飽滿,脚痺特甚有加之候一樣,而膈間不淸利,呼吸不平亦甚之候,亦無所減,而眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而小便短澁,中氣虛憊之候,猶未快減矣。勿爲入診。
政院達曰,今日賓廳次對時,兩司當爲進參,而大司憲李喜朝,掌令宋思胤,持平金昌翕,俱在外,執義朴聖輅服制,掌令魚有鳳未肅拜,持平朴弼正呈辭,無行公之員,除在外外,服制未肅拜呈告人員,竝卽牌招,以爲推移入參之地,何如?令曰,依。
令曰,大臣·備局堂上引接。
假注書黃晸有頉,代柳應煥落點,假注書李匡世有頉,代李著落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,熏熱特甚,腹部飽滿,脚痺特甚有加,膈間不淸利,呼吸不平亦甚,及眩氣往來,溺道不平之候,復何如?小便短澁,中氣虛憊之候,比夜快減乎?臣等不勝憂煎,惶恐敢啓。傳曰,晩後諸症候亦一樣,而小便短澁,中氣虛憊之候,猶未快減矣。
左副承旨黃龜河上書。大槪,臣於儒臣書語,有不可晏然於職次者,玆敢隨牌陳章,略暴危懇,乞蒙諒察,亟令鐫削臣職,以快人心,以安微分事。入達。答曰,覽書具悉。爾其勿辭,從速察職。
吏曹申目,吏曹參判金興慶上書,則以爲,老母今年七十有七矣,重嬰奇疾,半身不仁,起居隨人,危憊轉劇,下山之日,不足喩其急,而家業旁落,致養無計,危迫之懇,儻蒙貳極之哀念,特畀以便近一邑,則上可效供務之力,下可伸反哺之誠是如爲白臥乎所,金興慶家貧母老,情理之切急,卽同朝之所共悶憐,得邑便養,情甚懇迫,孝理之下,所當依願施行,而銓官出補,事體不輕,臣曹不敢擅便,徽裁,何如?達。依回達施行。
傳曰,延齡君立後,定於密豐君第二子乙未生尙大,言于該曹。
大臣·備局堂上次對引接時,正言洪龍祚所達,請罪人河更加嚴刑得情事。令曰,勿煩。請寢尹宣擧書院勿毁之令事。勿煩。又所達,臣伏見日昨玉堂箚批,有有難鎭定症候添加八字,必是內官誤傳之敎,臣不勝驚駭之至。夫內官之口傳聖敎,何等重大,而乃有此誤傳之擧,事之駭然,莫此爲甚。後弊所關,不可不嚴懲,請當該承傳色拿問定罪。令曰,依達。又所達,新除授掌令宋思胤,時在丹陽任所,持平金昌翕,時在楊州地,請竝乘馹上來事,下諭。令曰,依達。前達,權卨發配之命,仍令嚴鞫得情事。停達。
大臣·備局堂上引接時,右議政李健命所達,朝家凡事,皆有定式,各司一員呈由,則不得兩呈,古例然也。刑曹判書權焚黃受由之後,參判李㙫,又以掃墳,請由出去,刑曹煩劇之地,兩堂上一時受由,而政院之連續捧入,誠有不察之失,當該承旨推考,此後各別申飭,何如?令曰,依爲之。又所達,向日臺臣,書論守令濫率之弊,有所請罪,而徽批準許矣。自前定式濫率守令決杖仍任,曾經侍從及二品職者罷黜,故近者南陽府使任泂,亦已狀罷,而卽今三南守令中,必不無犯科者,朝令之下,皆將自首於營門,則自當依定式論罪。當初決杖之意,欲其仍任,而旣杖之後,必欲辭遞,朝家雖不許遞,相持之間,職事當廢,當此量田方張之日,若有査治之事,必將紛紜,濫率守令,雖有自首者,姑勿狀聞,待畢量後狀聞之意,分付三南監司,何如?令曰,分付,可也。知事李弘述所達,砲保身布,卽侍衛軍卒冬衣之資,故十月內使之畢納,意非偶然,而近來紀綱解弛,朝令之下,外邑守令,全不奉行,十月內應納軍布,至於歲飜,多有未納者,事之寒心,莫此爲甚。自今以後,歲前畢納事,各別申飭,而如有歲飜未納之邑,則勿論多寡,守令,入達論罪,何如?令曰,依爲之。右議政李健命所達,臣有所懷,更此仰達。濫率之法,其來蓋久,未大同前濫率衙眷,致有加徵民間之弊矣。卽今大同設行,官需有定之後,與前有異,禁令雖不可除,至於畿邑,異於遠方,不過一二日程也。父母在官有疾,則其子女之往省,此固人情之不可免,若或時時往來,則不可斷之以濫率之科,此則寬恕勿問,似宜矣。令曰,依爲之。以上朝報
戶曹達曰,三南量田時,節目旣已達下頒布,而其中又有不可不別爲定奪者。近來各邑,皆有隱結,或有流來結數,或有每年磨勘後餘結,或慮官用之苟簡,或恐前官之被罪,不能一一査報。均田使下去後,各邑新舊隱結,使之自首,收捧成冊,前後官竝爲免罪,如或不以實報,依還上虛錄例勘罪,以此意知委於三南監司及均田使,何如?答曰,依。
吏曹啓本,義州府尹李挺周,前任延安府使,解由未出,何以爲之事,草記,而邊任有勿拘之例耶,批下矣。庚申年間李䎘,以大臣薦,爲全羅監司,而以前任仁同解由未出稟啓,則勿論事命下,敢啓。答曰,勿拘,可也。
備局堂上引接時,右議政李健命所達,咸鏡監司金相稷狀達,因禮判上書,嶺南穀一萬五千石,劃給三甲入送,鹽三百石,亦爲劃給,使之運去,而本道船隻體樣甚小,大可載三十石,小不過二十餘石。今此萬餘石穀鹽,分載輸送,必不無未及之患,依丙丁年例,令該道船隻,運置於本道初面官事,令廟堂稟處矣。五千石則自本道載運,一萬石則令該道運致初面官事,分付,何如?令曰,依爲之。
又所達,濫率之弊,其來蓋久,未大同前,或慮濫率,致有加徵於民間,卽今大同設行,官需有定,與前有異,旣有禁令,雖不可除,而畿邑異於遠方,父母在官有疾,則子女之往省,人情之所不免,此則寬恕而勿問,似宜矣。令曰,依爲之。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,熏熱特甚,腹部飽滿,脚痺特甚有加,膈間不淸利,呼吸不平亦甚,及眩氣·喉乾,溺道不平之候,其有所減,而眼視昏暗特甚之候,亦何如?小便短澁·中氣虛憊之候,比昨快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡·困惱,熏熱特甚,腹部飽滿,脚痺特甚有加之候一樣,而膈間不淸利,呼吸不平亦甚之候,小減,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而小便短澁,中氣虛憊之候,猶未快減矣。勿爲入診。
正言金民澤三度呈辭,入達。遞差。
傳曰,副應敎鄭纘先上來遲速,未可預料,殊無別爲差出之意,今姑改差,後日政以在京無故人差出。
吏曹啓曰,臺諫有闕,政事,取稟。傳曰,再明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房啓曰,晩後口淡·困惱,熏熱特甚,腹部飽滿,脚痺特甚有加,及眩氣往來,溺道不平之候,復何如?膈間不淸利,呼吸不平亦甚之候,益有所減,而小便短澁,中氣虛憊之候,比夜快減乎?臣等不勝憂煎,惶恐敢啓。傳曰,困惱特甚之候有加,其餘症候,無加減,而小便短澁,中氣虛憊之候,猶未快減矣。
禁府,黃道晟拿囚。達。
京畿監司書目,果川呈,以左尹尹慤辭職上書上送事。達。答曰,覽書具悉,卿其勿辭,從速上來察職。
謝恩,同副承旨趙觀彬。
左尹兼副摠官尹慤書曰,伏以臣庸陋,百無可取,重任劇務,俱萃一身,自知不稱,居常愧懼,而不敢瀆擾於侍湯之中,唯以黽勉奔走,爲一分報效之圖矣。乃者以摠戎軍兵點閱事,奉命出行,而歷巡列邑,操鍊三營之際,計其日子,則當浹數旬,顧臣所帶諸任,俱係緊重,而至於本職,自是詞訟劇地,雖使三堂,備位開衙,尙患其公務之積滯,況今長席匪久出疆,僚堂在外,臣又出巡,一府久空,誠甚可慮。且夫摠管,宿衛重地,而番次苟簡,近又益甚,其不可因爲帶去也,決矣。臣於在京之日,拜章請急,見阻喉司,悶默登途,而若其兩任癏曠之弊,如上所陳,反覆思惟,宜有變通之道,玆敢補綴前書,猥附縣道,僭越之罪,益無所逃。伏乞离明,俯賜諒察,亟許遞改,以便公私,不勝幸甚。臣無任屛營祈懇之至。見上
申時,王世子坐尊賢閣。承旨持公事入對時,右承旨韓重熙,文學申,假注書李著,記事官申昉·韓重熙讀義禁府草記,北靑遠配罪人權卨,仍發配所事。令曰,知道。
又讀兵曹草記,幼學崔道潤擊錚,守門將科罪事。令曰,依。
又讀禮曹申目,學生李蕙立後事。達。依準。
又讀京畿監司黃一夏狀達,果川呈,左尹尹慤上書上送事。達下。
又讀左尹尹慤辭職上書。批下。
又讀江華留守沈宅賢狀達,壯·義兩旅都試設行事。達下。
又讀備邊司申目,江原道還上身布減捧,高城等三邑,傍近穀,限千石移給事。達。依準。
又讀備邊司申目,咸鏡道田稅身役,分等許減,月課歲抄儒校生考講等事,一倂停止事。達。依準。
又讀備邊司申目,忠淸道還上身布,只捧今年條,推奴徵債,限明秋停止事。達。依準。
又讀備局申目,咸鏡監司狀〈逹〉,據空名帖成送,補充隊等價米收捧補賑,納粟者,補影職及邊將除授事。達。依準。
又讀備邊司申目,黃州邑城之役姑停事。達。依準。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·熏熱特甚,困惱,腹部飽滿,脚痺特甚有加,膈間不淸利,呼吸不平,及眩氣·喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊之候,比昨快減乎?加味六君子湯五貼,盡於昨日,今日臣等,與諸醫入診,詳察症候,議定加進當否。不勝終宵憂煎,敢此問安,竝爲仰稟。答曰,知道,口淡·熏熱特甚,困惱,腹部飽滿,脚痺特甚有加之候一樣,而膈間不淸利之候亦甚,呼吸不平有加,眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而小便短澁,中氣虛憊之候,猶未快減矣。勿爲入診,加味六君子湯五貼加進,宜矣。
假注書柳應煥有頉,代李普昱落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·熏熱特甚,困惱·腹部飽滿,脚痺特甚有加,膈間不淸利亦甚,及眩氣往來,溺道不平之候,復何如?呼吸不平有加之候,其有所減,而小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候晩後一樣,而呼吸不平之候無減,小便短澁,中氣虛憊之候,猶未快減矣。
都承旨金演上書。大槪,臣於大臣筵奏請推之事,不敢晏然仍冒,乞遞臣職事。入達。答曰,覽書具悉。卿其勿辭,從速察職。
左副承旨黃龜河辭職上書。入達。答曰,覽書具悉。卿其勿辭,從速察職。
江原監司書目,金城縣令吳晉周,藥材差員差定之後,呈病不進,體例所關,不得已罷黜事。啓。傳曰,只推勿罷。
申時,王世子坐尊賢閣。承旨持公事入對,同副承旨趙觀彬,司書鄭宅河,假注書李著,記事官申昉。趙觀彬讀都承旨金演上書。批下。
又讀左副承旨黃龜河上書。批下。
又讀統制使金重器狀達,晴川戰船失火各人等罪狀論達事。達下。
又讀南兵使李森狀啓,武士才藝者二人薦送事。達下。
又讀忠淸監司權狀達,成歡驛投屬奴婢哲玉等,權㻑處,還爲出給事。達下。
又讀賑恤廳申目,黃海道各邑驛鎭賑政賞罰姑置事。達下。
又讀兵曹申目,前海州判官尹景績發緘取招事。達。依準。
此下缺又讀掌隷院申目,濟州吳得善等私賤施行事。達下。
又讀掌隷院單子,無立訟事。達下。
又讀左捕盜廳申目,賊人金元贊等取服,捕捉軍官金壽昌等論賞事。達。依準。
又讀備邊司申目,東萊新設別騎衛試才居首人直赴事。達。依準。
又讀戶曹草記,慶尙道瘠田甲量時,元帳付勿爲混入於續田事。令曰,依。諸臣退伏,以次退出。
上在慶德宮。停常參·經筵。
未申時,日暈。夜四更五更,月暈。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,及眩氣·喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而小便短澁,中氣虛憊之候,猶未快減矣。勿爲入診。
政院啓曰,今日爲政事命下,而判書·參判病不來,參議李秉常未肅拜,不得開政,判書李觀命,參判金興慶,參議李秉常,竝卽牌招開政,何如?傳曰,允。
持平朴弼正三度呈辭,入達。遞差。
謝恩,吏曹參議李秉常,左副承旨黃龜河。
以兵曹申目,海州判官尹景績受由上京,不參水操,先罷後推事,依下。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,及眩氣往來,溺道不平之候,復何如?小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候,晩後一樣,而小便短澁,中氣虛憊之候,猶未快減矣。
吏曹啓曰,臺諫有闕,政事,取稟。
咸鏡監司書目,辭職上書上送事。達。答曰,覽書具悉。書辭,令廟堂稟處。以上朝報
吏批,以洪啓迪爲副提學,黃夏臣爲金堤郡守,具命奎爲連原察訪,元命稷爲司畜別提,金相玉爲副應敎,魚有鳳爲執義,金濟謙爲正言,洪禹傳爲持平,安相元爲海州判官,金昌翕爲掌令。
戶曹達曰,慶尙監司李㙫狀達,本道上道原野絶少,土品瘠薄,如此石田,當入於六等,而一入元帳之後,雖或陳廢,元無給災之規,今若預慮來頭,初不擧論,甚非改量之本意。甲量時,以瘠鹵入錄於元田,雖或陳廢,不得蒙頉,改量時拔出,竝錄續田,隨起隨稅爲請,量田廳覆達,旱田之休其地力,或起或陳,不能每年耕食處,竝錄續案事,旣有事目。山峽沙石之地,土品瘠薄,或起或陳,誠如狀達辭緣,而加耕之田,不入於元帳,改量之時,固當以續田載錄,而至於甲量,則已入於元田,今若拔出,竝錄於續田,則元田之稱以瘠薄,偶然陳廢處,擧將移入於續田,其間奸弊,實難摘發。量外加耕之處,依狀達竝錄續田,入於元田者,毋論陳起,以卽今所見,參酌減等,依前竝錄於元田事,三南監司及均田使處,知委,何如?答曰,依。以上備謄
兵批,副護軍鄭纘先,副司直朴弼正,副司果金民澤,副司正朴弼夔·李普昱·李著,副司直李挺周·鄭亨益,司果沈壽賢·尹陽來,副司果金雲澤·朴澄·趙鳴鳳·丁道復·鄭錫五,副司直趙尙絅,副司猛申翊夏,副司勇金時說。
申時,王世子坐尊〈賢〉閣。承旨持公事入對,左副承旨黃龜河,弼善李國休,假注書李著,記事官申昉黃龜河讀吏曹申目,延齡君昍禮葬時,地理學訓導金佑夏口傳施行事。達。依準。
又讀吏曹申目,活人別提金在與等三人給暇事。達。依準。
又讀咸鏡監司金相稷狀達,辭職上書上送事。達下。
又讀咸鏡監司上書。批下。
又讀全羅監司申思喆狀達,全州等邑二人虎囕事。達下。
又讀忠淸監司狀達,判府事趙泰采迎候,因分付不爲出待事。達下。
又讀京畿都事柳復明狀,名山禁耕摘奸,無執頉事。達下。
又讀全羅監司申思喆申本,今秋三朔囚推罪人,放未放開錄事。達下。
又讀全羅監司申思喆申本,罪人二丑,黑山島到配事。達下。
又讀江原監司兪崇狀本,寧越反庫事。達下。
又讀江原監司兪崇申本,襄陽反庫事。
又讀江原監司兪崇申本,楊口反庫事。
又讀京畿監司黃一夏狀本,道內年分總數開錄事。達下。
又讀京畿都事柳復明狀,道內各邑時起田,當稅米太總數開錄事。達下。
黃龜河達曰,京畿都事柳復明狀本,連幅處不爲踏印,莫重文書,有此不察之失,不可無警責之道,推考,何如?令曰,依。又達曰,觀此咸鏡監司金相稷上書,連幅之處,不書臣字,又不着名緘,難免不察之失,與柳復明,一體推考之意,敢達。令曰,依爲之。奏畢,諸臣退伏,以次退出。
上在慶德宮。停常參·經筵。
夜四更,月入太微垣端門內。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平,及喉乾眩氣往來,溺道不平之候,其有所減,而眼視昏暗特甚之候,亦何如?小便短澁,中氣虛憊之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·熏熱特甚,困惱·腹部飽滿,脚痺特甚有加,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道別無加減,眼視昏暗特甚之候無減,而小便短澁,中氣虛憊之候,猶未快減,勿爲入診。
政院啓曰,監察茶時,已至多日,咸鏡都事權宏,除拜已久,而因兩司不齊,尙未署經,本道覆審,漸至節晩,委屬可慮,除在外外,呈告未肅拜人員,竝卽牌招,以爲署經之地,何如?令曰,依。
假注書李普昱有頉代,李熹落點。
均田使沈壽賢上書。大槪,田政苟管之任,決非如臣昏瞢者所可承應,而旣犯濫率之科,尤不當以田政方急之故,獨逭其罪,厭然承命,乞令攸司戡臣罪犯,以重國體,以安私分事。入達。答曰,覽書具悉,爾其勿辭,從速擧行。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,及眩氣往來,溺道不平之候,復何如?小便短澁,中氣虛憊之候,比夜快減乎?臣等不勝憂煎,惶恐敢啓。傳曰,晩後諸症候亦一樣,而小便短澁,中氣虛憊之候,猶未快減矣。
忠淸監司書目,忠州呈,以司直鄭澔上書上送事。達。答曰,覽書具悉。書辭,令該曹稟處。
右承旨韓重熙辭職上書。入達。遞差。
府前達,請寢尹宣擧書院勿毁之令。請司成趙彦臣罷職事。新達,日昨忽有校理趙觀彬承宣擢授之命,臣於是,竊不勝訝惑之至,夫以觀彬之人才地望,若令循序而進,則何適不宜,而第中批除官,本非淸朝之美事,而且其資歷尙淺,超躐太驟,其在任用之道,殊欠難愼之意,請亟令還收同副承旨趙觀彬特除之命。新除授掌令金昌翕,時在江原道春川地,請斯速乘馹上來事,下諭。答曰,不從。下諭事,依達。
承旨持公事入對時,左承旨李箕翊所達,咸鏡都事權宏,除授已久,而兩司不備,尙未署經,故今日請牌諫院,則已爲署經,而憲府只有持平洪禹傳,不得備員署經,在前都事守令,旣出一司署經,則亦有發送之規,本道覆審漸晩,都事權宏,除憲府署經,催促發送,何如?令曰,催促發送,可也。
行副司直鄭澔書曰,伏以臣之日昨赴朝也,非以尫癃之或未甚,而筋力之少可强也。惟是聖候有加,義難顧私,犬馬無知,誠猶未涉,遠外傳聞,一倍焦灼,章皇起身,捨死登程,分寸躋摭,僅到輦下,時隨庭僚,獲參候班,幸賴皇天之默佑,邸下之孝感,症患稍減,寢膳差勝,乃瘳之慶,庶幾可卜。如臣垂盡殘喘,雖退塡溝壑,更無餘憾,而繼又進宮官,告稱觴有期,身旣上來,不容徑還,只俟禮成之日,須二字缺退之期矣。夫何倚伏無狀,慶弔相隨,非意所到,貴四行缺寓荒涼,不便調將,中夜輾轉,百感交竝,誠恐一五字缺起,上累好生之仁,下供高人之笑,遂乃不量病勢,舁出三字缺費了多日,始達鄕廬。今而後,庶遂首丘之願,旣作道路之二字缺,雖使明日就盡,亦復何恨,而第身有犯科干憲之罪,玆敢以孝悖自恕,輒復露章,以自引伏焉。臣於頃日,伏蒙邸下之矜諒,使經年虛帶之職,獲終朝褫鞶之恩,數旬之間,幸作無職之人,今玆退歸私次,竊以爲庶可免其前日逃遁之誅矣。比伏聞軍銜下鄕,明有朝禁,挈爲新憲,著在令甲,朝紳有犯皆從罪,況臣旣有兼帶兩任,其比尋常軍銜,不啻重矣。始雖矇然徑歸,今旣自覺,敢思逃賁,且臣於藝苑之職,自是匪據,豈不知披露底蘊?必辭乃已,而祗以縣道封章,動經時月,仍且侍湯之際,瀆擾是懼,因循迄今,若固有之,長使詞翰之任,委諸草莽之賤。目今朝著之間,才彦林立,待次應選者,自有其人,而叨塵榮次,久妨賢路,臣之受譏,固無足恤,未知於國體政例,果如何也?臣方以犯科之罪,自首請譴,則凡係所叨之職,固知不待辭避,自在斥罷之中,而顧此兼帶,尤是平日深所不安於私分,猶未悉暴其情地者,故玆敢竝此覼縷焉。伏乞邸下,先將臣所兼春秋藝文之任,盡行鐫改,刊名銓部,勿復檢擧,以準區區休致之情,仍令下臣此章於攸司,照以當被之律,以警具僚,以安微分,千萬幸甚。答曰,覽書具悉。書辭,令該曹稟處。
副護軍沈壽賢書曰,伏以臣於待罪下邑之中,忽叨東萊府使移除之命,卽宜祗肅馳赴之不暇,而臣旣犯濫率冒禁之罪,當此申飭行査之日,不敢爲掩諱苟免之計,投狀其實,恭俟譴罷矣。千萬意望之外,嶺南均田使差下之五行缺之義,惟當杜門省愆,沒齒田間,而徒以數年罪廢之餘,三字缺外補之命,未敢一向以病爲辭,黽勉赴任,少伸義分。三字缺若復因仍盤礴,久縻廩祿,實非私義之所敢出,而不二字缺誤恩荐加,節次推遷,始叨邊寄之重,旋移量田之任,有若才具可堪,無他罪過者然,此心之恧縮不安,已不可言,而惟此勿罷之命,尤是萬萬惶蹙,有不以應命爲恭者。卽今嚴査之下,守令之犯科獲譴者,將不知其幾許人,而臣獨以田政方急,故幸逭罪罷,厭然承命,則不但朝家用法之不均,其在事體,終不免爲苟簡之歸,玆敢來伏城外,冒死仰喩。伏乞离明,俯賜諒察,亟令有司勘臣罪犯,以重國體,以安私分,不勝萬幸。臣無任屛營祈懇之至。
右承旨韓重熙書曰,伏以臣,以父母墳加土事,幸蒙恩暇,今方下去,霜露之感,庶幾少伸,蕪沒之壠,可以修治,臣誠仰戴洪私,寸忱成激,第惟加土之役,完於便休,不必多費日字,而適於此際,先墓局內,有圖占作變之人,臣之情理,不堪痛迫。且以無兄弟單獨之身,不得不躬自禁斷,勢將引日留連,還來遲速,實難䂊料,其何敢仍帶出納之任,久致癏曠,以益其罪戾也哉?私分惶悚,不能自已,玆敢冒死留章,略暴血懇,伏乞离明,俯垂矜諒,將臣職名,亟許遞改,以便往來,以安賤分,千萬幸甚。
申時,王世子坐尊賢閣。承旨持公事入對,左承旨李箕翊,司書鄭宅河,假注書李著,記事官申昉李箕翊讀禮曹申目,學生鄭弘赫立後事。達。依準。
又讀禮曹申目,通政李萬遇立後事。達。依準。
又讀禮曹申目,學生金萬維立後事。達。下。
又讀禮曹申目,冬至望闕禮吉日推擇事。達。依準。
又讀江原監司兪崇申本,罪人金克明蔚珍到配事。達下。
又讀濟州牧使鄭東後申本,進上船渰死人鄭日先等,恤典題給事。達下。
又讀全羅監司申思喆申本,罪人金有星任實到配事。達下。
又讀全羅監司申思喆申本,罪人庾萬根古阜郡到配事。達下。
四行缺又讀全羅監司申思喆申本,罪人方必明康津到配事。達下。
又讀全羅監司申思喆申本,罪人金壽五康津到配事。達下。
又讀忠淸監司狀達,行副司直鄭澔上書上送事。達下。
又讀慶尙道均田使沈壽賢上書。批下。
又讀京畿監司黃一夏狀達,仁川·八尾島·長與等,米船致敗形止事。達下。
疊李箕翊達曰,咸鏡都事權宏,除拜已久,而兩司不備,尙未署經,故今日請牌,諫院則已爲署經,而憲府只有持平洪禹傳一人,承牌來詣,不得備員署經,在前都事守令,旣出一司署經,則亦有發送之規,本道覆審,漸至節晩,事甚可慮,都事權宏,除憲府署經,催促發送,何如?令曰,催促發送,可也。奏畢,諸臣退伏,以次出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·熏熱特甚,困惱,腹部飽滿,脚痺特甚有加,膈間不淸利之氣亦甚,呼吸不平有加,及眩氣·喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而小便短澁,中氣虛憊之候,猶未快減矣。勿爲入診。
傳曰,史官一員待命,騎馬三匹立之,翼陵忌辰祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,及眩氣往來,溺道不平之候,復何如?小便短澁,中氣虛憊之候,比夜快減乎?臣等不勝憂煎,惶恐敢啓。傳曰,諸症候晩後亦一樣,而小便短澁,中氣虛憊之候,猶未快減矣。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊之候,比昨快減乎?加味六君子湯五貼,當盡於今日,臣等久未入侍,與諸醫入診,詳察症候,議定繼進之藥,宜當,不勝終宵憂煎,敢此問安,竝爲仰稟。答曰,知道。口淡·熏熱特甚,困惱,腹部飽滿,脚痺特甚有加,膈間不淸利亦甚之候一樣,而呼吸不平頗甚,眩氣往來,喉乾朝來止歇,寢睡不寧,而溺道不平,別無加減,眼視喑昏特甚之候無減,而小便短澁,中氣虛憊之候,猶未快減,困惱,腹部飽滿特甚之候,亦無減矣。
今日藥房入診時,蔘苓茶三貼繼進事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,雨後風寒猝緊,伏未審夜來,聖候寢睡,若何?口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,眩氣·喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而小便短澁,中氣虛憊之候,猶未快減,勿爲入診。
院前達,請還收罪人河減死定配之命,更加嚴刑,依律處斷事。請寢尹宣擧書院勿毁之令,依前回達施行事。新達,春川爲邑,關東雄府,近來數遞,凋弊日甚,不可不另加擇差也,明矣。新除授府使朴彙登,聾病旣劇,衰暮且甚,頃任南邑,不能事事,政多疵謗,重被臺劾,荒年弊邑,決不可付諸此人,請改差。不從。末端事,依達。
開城留守書目,本府經歷沈尙尹,今月二十五日身死事。
謝恩,右承旨李箕翊。
府前達,請寢尹宣擧書院勿毁之令事,請同副承旨趙觀彬還收特除之命事。新達,臣伏聞三南道臣綿田給災之請,朝家皆不許施,臣竊以爲過也。夫今年木花失稔之酷,實近歲所未有,而結負之數,其將視常年無減,廟堂雖急於經費之恤,而難於許災,亦何忍徵稅於白地,重貽窮民之冤苦乎?況今量役甫始,民怨方興,若於此時,爲慮實結之縮,不許應給之災,則民將有渙散之意,其何以收拾民心,鞏固邦本乎?請令廟堂劃給各道災結,均被聖惠事。朝家之愼選閫任,將以恃力於緩急,而近來多以膂力旣愆,不堪跨馬之人,苟充差遣,尋常慨然矣。頃者江界府使李順坤,移授慶尙右兵使,而素乏聲稱,年且衰老,除目之下,物情固駭。且是前兵使李漢珪拿來之代,而彼方在數千里外,待其交龜還京,治裝赴任,則待拿不治事之舊帥,勢將經年仍蹲,事體之苟簡,莫此爲甚,而閫務曠廢,亦涉可慮,請李順坤改差。答曰,不從。第三件事,令廟堂稟處。前達,司成趙彦臣罷職事,停達。
傳曰,以議諡事,玉堂東壁特命差出,而副應敎金相玉,一向違牌,尙未出肅,更卽牌招察任。
黃海監司書目,殷栗縣監韓璛,親年旣過八十,且有疾病,決不可還任,不得已罷黜事。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,及眩氣往來,喉乾溺道不平之候,復何如?小便短澁,中氣虛憊之候,比夜快減乎?臣等不勝憂煎,惶恐敢啓。傳曰,熏熱特甚之候少減,其餘症候一樣,而小便短澁,中氣虛憊之候,猶未快減矣。
副應敎金相玉辭職上書。入達。答曰,覽書具悉。爾其勿辭,從速察職。
京畿監司書目,楊州呈,以大司憲李喜朝辭職上書上送事。達。答曰,覽書具悉。卿之陳戒之言,余當留心焉。卿其勿辭,從速上來察職。以上朝報
吏批,以丁道復爲左承旨,金槹爲持平,李㙫爲大司成,金興慶爲沔川郡守,洪啓章爲工曹正郞,朴光元爲內資奉事,李廷說爲厚陵參奉,鄭纘先爲輔德,金希魯爲司僕僉正,李國休爲開城經歷,趙道彬爲左參贊。
持平洪禹傳達曰,臣伏聞三南道臣綿田給災之請,朝家皆不許施,臣竊以爲過也。今量役甫始,民怨方興,又慮實結之縮,不許應給之災,則民將曰,朝廷愛民之心,不如惜費之甚,而有渙散之意矣。令廟堂量定結數,劃給各道,使失業之民,均被給災之惠。答曰,令廟堂稟處。
兵批,副司果韓重熙,副司正李憙,副護軍尹廷舟·元次周,副司勇元德秀,司果金民澤。
申時,王世子坐尊賢閣。承旨持公事入對,右承旨李箕翊,文學申,假注書李著,記事官申昉李箕翊讀吏曹申目,副司直鄭澔上書,辭職辭緣置之事。達。依準。
李箕翊讀吏曹申目,繕工假監役任鼎元掃墳給暇事。達下。
又讀吏曹申目,別監崔昌益上言,書題司鑰隨闕差除事。達依準。
又讀刑曹申目,別監兪萬績,開城留守兪命雄狀達,經歷沈尙尹身死事。達下。
又讀慶尙監司吳命恒狀達,太白山史庫參奉單望馳達事。達下。
又讀京畿監司黃一夏狀達,判府事趙泰采上來時,差使員定以分不爲親縛事。達下。
又讀備邊司草記,統制使金重器姑爲改差事。達下。
又讀慶尙左兵使李汝玉狀達,蔚山明火賊殺越人命。達下。
又讀慶尙監司吳命恒狀達,量役時供饋紙地,令廟堂稟定計給事。達下。
又讀京畿監司黃一夏狀達,楊州呈,大司憲李喜朝上書上送事。達下。
又讀大司憲李喜朝上書。批下。
又讀金相玉上書。批下。
又讀慶尙監司吳命恒狀達,慶州府尹李禎翊等上書。批下。諸臣遂以次竝出。
上在慶德宮。停常參·經筵。
王世子誕日,世子宮,政院·玉堂·二品以上·六曹問安。答曰,知道。大殿·中殿·嬪宮,藥房·政院·玉堂問安。答曰,知道。世子宮,藥房問安。答曰,知道。
藥房啓曰,寒事慄冽,伏未審夜來,聖候寢睡,若何?口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁·中氣虛憊之候,比昨快減乎?今日臣等,與諸醫入診,詳察症候,宜當,不勝憂煎,敢此問安,竝爲仰稟。答曰,知道。口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而小便短澁·中氣虛憊之候,猶未快減矣。勿爲入診。
令曰,慶尙道均田使沈壽賢,忠淸道均田使金雲澤,尙不辭朝,何間下去乎?問達。政院達曰,問達事,令下矣。招問備邊司郞廳,則以爲,慶尙道均田使沈壽賢,則再明日辭朝,忠淸道均田使金雲澤,明日辭朝云矣,敢達。令曰,知道。
假注書李憙有頉代,徐宗伋落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·熏熱特甚,困惱,腹部飽滿,脚痺特甚有加,及眩氣往來,溺道不平之候,復何如?小便短澁,中氣虛憊之候,比夜快減乎?臣等不勝憂煎,惶恐敢啓。傳曰,晩後諸症亦一樣,而小便短澁,中氣虛憊之候,猶未快減矣。
謝恩,副應敎金相玉。
上在慶德宮。停常參·經筵。
嬪宮生辰日,嬪宮,政院·玉堂問安。答曰,知道。大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,及眩氣·喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊之候,比昨快減乎?蔘苓茶三貼,已盡於昨日,今日臣等,與諸醫入診,詳察症候,議定繼進之藥,宜當,不勝終宵憂煎,敢此問安,竝爲仰稟。答曰,知道。口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚之候無減,而小便短澁有加,中氣虛憊之候,猶未快減矣,勿爲入診。加進蔘苓茶,或繼進他藥當否,與諸醫議定,宜矣。
政院達曰,今日賓廳次對時,兩司當爲進參,而大司憲李喜朝,掌令宋思胤·金昌翕,大司諫金有慶,俱在外,執義魚有鳳,持平金槹,正言金濟謙未肅拜,獻納趙鳴謙呈辭入達,持平洪禹傳,司諫尹錫來,正言洪龍旋呈辭,無一行公之員,除在外及呈辭入達外,呈告未肅拜人員,竝卽牌招,使之推移入參之地,何如?令曰,依。
謝恩,右參贊趙道彬,正言金濟謙。
藥房再啓曰,伏承問安批答,加進蔘苓茶,或繼進他藥當否,與諸醫議定事,命下矣。臣等與李時聖·權聖徵等,反覆商議,則皆以爲,蔘苓茶三錢重三貼進御之後,加進則太過。卽今聖候飽滿及小便短澁,最爲緊切,前日榻前所達,升陽補氣湯古方,胃氣不足,脾氣下溜及小便赤濁,皆用升提之法,且其藥味輕淸不苦,此時此藥,實爲合當。本方羌活代,用乾葛,加砂仁炒硏三分,連進五貼,蔘苓茶今姑停進,宜當云。此藥煎入之意,敢啓。答曰,知道。
謝恩,持平金槹。
令曰,大臣·備局堂上引接。
正言金濟謙達曰,臣之姿性庸下,言議之責,固無堪承之望,而抑有區區難出之義。夫諫官與宰相,抗是非可否之間,動有劘切之事,故臣仲父臣昌協,曾於臣祖父在相府之日,引范祖禹故事,辭不拜諫職之命,今臣所處,與此相符,其何敢弁髦家庭遺規,晏然冒進乎?且本院方有尹宣擧書院毁撤之達,而臣父嘗以不必毁之意,酬酢於僚席之間,後因人言,至於上箚自列,則臣之不可參涉此論也,明矣。請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房啓曰,晩後口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,及眩氣往來,溺道不平之候,復何如?小便短澁有加之候,其有所減,而中氣虛憊之候,比夜快減乎?臣等不勝憂煎,惶恐敢啓。傳曰,諸症候及小便短澁有加之候一樣,中氣虛憊之候,猶未快減矣。
左承旨丁道復辭職上書。入達。答曰,覽書具悉。爾其勿辭,調理察職。
忠淸監司書目,辭職上書上送事。達。答曰,覽書具悉。書辭,令廟堂稟處。又書目,公州兼任利仁呈,以參知金在魯辭職上書上送事。達。遞差。以上朝報
大臣·備局堂上入對時,領議政金昌集所達,平安監司李澤狀達,碧潼地忽有淸人越來我境,捉去本縣軍官金汝結而去,以爲若給銀兩米醬,還送云,而方以此意覆達矣。今又狀達,彼人終放還至,以我國犯越,故捉去爲言,仍向鳳城。移咨之擧,不容遲緩,別定齎咨驛官,以爲急速入往之地,何如?令曰,依爲之。
右參贊趙道彬所達,小臣出疆之期已迫,彼中需索,有倍於前,資副之物,不可不優數持去,而各定各司銀貨三萬兩,兵曹所定六千兩內,只送三千兩,行中例用,比別使,不啻倍蓰,旣無萊貨之可資,無以需用,平安監兵營,皆有元銀,限一萬兩持去,似爲便好,入侍諸臣處下詢,何如?領議政金昌集曰,平安監兵營,果有所儲,則付送,便好矣。右議政李健命曰,元銀雖曰死貨,若儲置,則豈無可用處?大臣所達,如難全塞,則參酌減定,何如?領議政金昌集曰,所貸銀貨,嚴飭首驛以送,則鮮有未收之患,今番元銀一萬兩,許其持去,而嚴飭首驛,似無虛疎之弊矣。令曰,一萬兩持去,可也。
禮判閔鎭厚所達,請京畿·黃海兩水營,竝勿挈眷,濟州牧使一人亦足,判官可革罷。左副承旨黃龜河曰,臣前日奉命時,亦知其弊,論列書啓,只革其萬戶兩窠,至於革罷判官,則與其時監司金普澤商確,濟〈州〉牧,便是監司褒貶三邑,身行判官之事,事有難便,非倉卒可決,令廟堂稟處,好矣。鎭厚曰,使其道狀達,而後令廟堂禀處,好矣。令曰,問于道臣後處之。
領議政金昌集所達,因憲府達辭,三南綿田給災事,令廟〈堂〉稟處事,達下矣。給災似爲重難,更詢諸臣而處之,何如?右議政李健命曰,只以木花災,量宜劃給,使道臣參酌實災而分俵,必無如前濫觴之患矣。金昌集曰,今雖參酌許給,必有濫觴之弊矣。李健命曰,入侍諸臣處,各陳所見,何如?令曰,唯。禮判閔鎭厚曰,給災則民心必感悅,爲此而給之,猶或可也。只給三南,尤未知得當。知中樞李弘述曰,虛實相蒙之弊,誠可慮矣。右參贊趙道彬曰,別樣精抄以給,俾知朝家德意,好矣。副司直兪集一曰,卽今節晩,已捧其稅,民必不能蒙惠矣。李健命曰,凡干給災,豈可慮其弊而終不給乎?此乃民政之大者,諸臣意見不一,猝難決定,稟于大朝,未知何如?令曰,唯。令曰,以三南綿田給災事,稟于大朝,則虛實相蒙,未有甚於綿田給災,民不蒙惠矣。況今節晩,決難輕許,置之爲敎,依此擧行。
忠淸道均田御史金聖澤,下直。
忠淸監司權書曰,伏以臣本庸陋,百不猶人,冗官庶職,亦難稱塞,至於藩任,尤不近似,而迫於嚴命,不復牢辭。到營以後,日事憒憒,自知不堪,人謂斯何?以遽煩辭本,有所不敢,挨過時月,徒增愧懼,頃於均田使祈免之書,亦不暇提,及佗說者,非以臣之才分,不合於量役,而可堪於藩任也,惟望邸下之曲加矜諒,庶幾本兼之次第鐫遞矣。只緣誠淺,未蒙準許,臣誠惶隕悶蹙,不知所出,而今有溺職之罪,益無仍冒之理,玆敢露章自劾,惟离明垂察焉。夫國家之設置方岳,非以榮其身也,乃欲其承流而宣化,則二行缺本固邦寧。爲國之道,莫大於固本,而固本之要,莫急於恤民,故臣於巡審之際,敢將災荒之狀,累煩狀聞,仰請給災,而有司之臣,輒以防塞爲主,至再至三,終至於勿施,此雖如臣無似,濫叨匪據,誠未交孚,言不見重之致,而惟此窮民,莫非邸下之赤子,則豈可以按道者之無足比數,而使斯民,冤號而莫之恤乎?噫,今年穡事之失稔,已悉於前後狀聞,今不必更爲疊床之說,而旱澇相仍,損害多端,至於旱田,則尤爲被災之中,木綿之全失,輓近所罕有,窮民之日夜祈祝,惟在朝家之許災,而緣臣無狀,將未免白地徵稅,遠近缺望,歸怨國家,今雖擢臣之髮,何以謝一道之民哉?臣若以過實之言,欺瞞朝廷,則固當擧正其罪,以警具僚,如其不然,則亦宜商確許施,以示軫恤之仁,焉有一倂沮格,無所採納,而猶不斥退其人,仍令苟冒於旬宣之地者乎?臣,身爲道臣,旣不能導達民情,宣布惠澤,今何忍諉以朝令,橫徵白稅,而向臣之巡過列邑也?妄料德意,慰諭民訴者,終歸於誣上而罔民,則論以邦憲,合被重誅,決不可抗顔仍冒,以貽一方之羞。伏乞邸下,亟賜斥罷,以彰臣不職之罪,不勝萬幸,仍念朝家於量役,非不知累萬結之永失,而尙不膠守法尺者,蓋以損上益下,王政所先,而民心向背,不可不念故也。今此數千結一時蠲稅,比量尺得失,不啻懸殊,則其在遇災恤民之道,恐不當若是恝然也,而況木花全災,已令各道,從實區別執頉,文書在今可覈,若令廟堂更加商議而變通,則臣雖獲罪萬萬,窮民之受賜,大矣,尤豈非幸耶?臣無任屛營祈懇之至。批答見上郞廳李觀燮書。郞廳張澍校正。
上在慶德宮。停常參·經筵。
慶尙道均田使沈壽賢,出去。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·熏熱·困惱,腹部飽滿,脚痺特甚有加,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁有加,中氣虛憊之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚,及小便短澁有加之候無減,而中氣虛憊之候,猶未快減矣,勿爲入診。
獻納趙鳴謙再度呈辭。入達。加給由。
院前達,請還收罪人河減死定配之命,更加嚴刑得情事,請亟寢尹宣擧書院勿毁之命事。新達,引嫌而退,上款所引,殊涉太過,而旣難參達,不可仍在,請正言金濟謙遞差。答曰,不從。處置事,依達。
府前達,請亟寢尹宣擧書院勿毁之命事,請慶尙右兵使李順坤改差事。入達。答曰,不從。末端事,依達。前達,同副承旨趙觀彬特除之命還收事。停達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,,及眩氣往來,溺道不平之候,復何如?小便短澁有加之候,其有所減,而中氣虛憊之候,比夜快減乎?臣等不勝憂煎,惶恐敢啓。傳曰,晩後諸症候,及小便短澁有加之候一樣,而中氣虛憊之候,猶未快減矣。
左副承旨黃龜河上書。大槪,臣於諫院達辭,有不敢晏然於職次者,亟治臣罪,以謝臺言事。入達。答曰,覽書具悉。爾其勿辭,從速察職。
傳曰,議諡事,成命已下,不宜遷就,而副提學洪啓迪,一向撕捱,尙不出肅,事體極爲未便,推考。
初更,王世子坐尊賢閣。承旨持公事入對,左副承旨黃龜河,文學申,假注書李著,記事官申昉。黃龜河讀戶曹申目,卒開城經歷沈尙尹,曾經臺侍此下缺賜事。達。依準。
又讀開城留守兪命雄狀達。此下缺病狀爲寢息事。達下。
又讀禮曹申目,學生此以下缺立後事。達。依準。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·熏熱特甚,困惱,腹部飽滿,脚痺特甚有加,膈間不淸利亦甚,呼吸不平有加,眩氣·喉乾,溺道不平之候,其有所減,而眼視昏暗特甚之候,亦何如?小便短澁有加,中氣虛憊之候,比昨快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·熏熱特甚,困惱,腹部飽滿,脚痺特甚有加,呼吸不平,膈間不淸利亦甚之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚,及小便短澁有加之候無減,中氣虛憊之候,猶未快減矣,勿爲入診。
獻納趙鳴謙,敦寧都正趙泰果三度呈辭。入達。遞差。
吏曹啓曰,臺諫有闕,政事,取稟。傳曰,明日爲之。
同副承旨趙觀彬上書。大槪,臣之向日冒出,出於感激恩數,他不暇顧之義,而臺章果發,公議可見,乞令收還臣新授資級,以重官方,以謝臺議事。入達。答曰,覽書具悉。爾其勿辭,從速察職。
奉敎李箕鎭上書。大槪,臣聞老母病劇之報,情難自抑,陳章徑出,乞罷臣職,仍治臣罪事。入達。答曰,覽書具悉。爾其勿辭,救護母病。
右承旨李箕翊上書。大槪,臣於諫院達辭,有不可自安者,坐犯違傲,祗俟重譴,罰止問備,惶感罔措,今於再招之下,趨詣闕下,略暴危懇,乞賜鐫免,以謝臺議事。入達。答曰,覽書具悉。爾其勿辭,從速察職。
政院達曰,啓覆文案,旣已謄正,初覆今月十七日,再覆二十四日,三覆二十七日推擇之意,分付該曹,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·熏熱特甚,困惱,腹部飽滿,脚痺特甚有加,呼吸不平,膈間不淸利亦甚,眩氣喉乾,溺道不平之候,復何如?小便短澁有加,中氣虛憊之候,比夜快減乎?臣等不勝憂煎,惶恐敢啓。傳曰,口淡特甚有加,晩後困惱特甚亦有加,其餘症候一樣,而中氣虛憊之候,亦有加矣。
副提學洪啓迪上書。大槪,臣於所叨職名,難冒之端,與前無異,再犯違慢,輒蒙寬貸,備忘特推之命,益不勝惶悚,玆敢隨牌詣闕,略暴不可冒進之狀,仰請處分,伏乞亟削臣職,仍治臣罪,以嚴邦憲事。入達。答曰,覽書具悉。爾其勿辭,從速察職。
藥房口傳啓曰,昏後諸症候加減,何如?夕問安批答,有口淡特甚,困惱特甚,中氣虛憊有加之敎矣,此時其有差勝之勢乎?惶恐敢啓。傳曰,此時諸症候亦一樣矣。
執義魚有鳳辭職上書。入達。答曰,覽書具悉。爾其勿辭,從速察職。
承旨李箕翊書曰,伏以臣於昨者諫院達事,有不可自以上缺緣近日僚員之不齊,間有一人之入對,此出於事勢此下缺旣非自便之意,而第牽於切急病故,雖有經過以上缺下竝缺。
魚有鳳書曰,伏以臣,虛帶憲職,縮伏郊坰,月七易,而以上缺上矣。徽聽愈邈,處分無期,徊徨抑塞,計無此上缺情懇,急於省護,不得不冒昧入城陳書,而未徹以上缺見阻,一倍惶懼,窮蹙冞甚。不審此際,中承以下缺
文學洪啓迪書曰,伏以臣之所叨玉署官之命,實出於以上缺夢寐之外,揣量才分,顧念私義,俱無一分冒出之理。以上缺慢,輒煩恩旨,繼有備忘特推之命,臣誠悚蹙。以上缺,又以下缺。
日欲昏,王世子坐尊賢閣。承旨持公事入對,左副承旨黃龜河,司書徐宗燮,假注書李著,記事官申昉黃龜河讀承文院草記,査對時任意下鄕人員,竝罷以上缺事。令曰,依。
又讀奉敎李箕翊上書。批下。
上在慶德宮。停常參·經筵。
夜一更,流星下入西方天際,狀如鉢,尾長三四尺許,色赤,光照地。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏特甚暗,特甚之候,亦何如?小便短澁,中氣虛憊有加之候,比昨差減乎?諸症候有加如此,昨日湯藥,又不得進御,臣等一倍焦煎之忱,不可盡達,今日與諸醫入診,詳察症候,更議當進之劑,宜當,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,而眼視昏暗,及小便短澁,中氣虛憊有加之候,無減矣,勿爲入診。與諸醫議定當進之劑,宜矣。再啓曰,伏承問安批答,與諸醫議定當進之劑事,命下矣,臣等與李時聖等諸醫,反覆商議,則皆以爲,卽今聖候,口淡有加,湯藥不得進御,中氣虛憊之候,又有加,蔘苓茶加白芍藥炒一錢半,連進五貼,宜當云,此藥煎入之意,敢啓。答曰,知道。
令曰,三南綿田給災事,稟于大朝,則虛實相蒙,未有甚於綿田給災,而民間不得蒙惠矣。況今節晩,決難輕許,置之爲敎,依此擧行。
以弘文館草記,副提學洪啓迪牌招事,令曰,成命之下,尙今遷就,事之未安,莫此爲甚,雖一日屢招,必出乃已,更卽牌招察任。
謝恩,副提學洪啓迪。
府前達,請亟寢尹宣擧書院勿毁之命,仍令本道盡毁其板本事。本府以三南綿田給災事,有所論達,而有令廟堂稟處之敎矣。卽伏見下令辭旨,則有稟于大朝,則虛實相蒙,未有甚於綿田給災,而民間不得蒙其惠,況今節晩,決難輕許爲敎,仍令置之,臣竊以爲不然也。今年木花之失稔,實挽近所無,宜有軫恤之道,而三南道臣之狀請者,朝家爲恤經費,竝不許施,將何忍徵稅於白地,而重貼國家之冤苦乎?且聖上爲慮虛實相蒙,而不待廟堂稟裁,遽下勿許之敎,民情之缺望,當復如何?慮或有弊,仍靳惠澤,殆無幾於因噎而廢餐耶?今若分付各道,嚴飭守令,另加精抄,俾無虛實相蒙之弊,則夫豈有民不蒙惠之慮哉?今雖節晩,猶可以宣示聖上愛恤窮民之德意,而實有合於收拾民心之道,請更稟大朝,令廟堂量定結數,劃卽擧行,使失業之民,均被給災之惠。新達,夫婦之義,同氣之親,倫常之大者,一有乖悖,人不爲人,可不懼哉?文化縣監趙尙慶,怒其妻之妬忌,驅迫逐送於本家,則妻兄石城縣監洪重聖,怒於見逐,又爲驅黜而不受,彷徨門外,去就路窮,終至於投井而死。假令妻有七去之惡,則在尙慶之道,當有從容善處之擧,旣已不容於夫家,則在重聖之道,亦宜矜憐住接,而不此之爲,互相斥逐,窮阨無歸,使不得其死,傷倫悖義,莫此爲甚。如此殘忍薄行之人,決不可置諸衣冠之列,請文化縣監趙尙慶,石城縣監洪重聖,竝削去仕版。畿輔旬宣,責任不輕,其不可人人而濫授也,明矣。京畿監司黃一夏,地望輕重,姑捨勿論,衰朽老耗,不能事事,凡於題狀,一循請囑,至有狀者,預草題辭,輒許謄給,觸事昏憒,不成貌樣,人多傳說,莫不爲駭,請京畿監司黃一夏罷職。崇陵參奉黃琮,爲人蒙騃昏劣,全不識字,凡干事情,無所曉解,人皆指點,莫不駭笑,如此之人,不可仍置齋郞之列,請崇陵參奉黃琮汰去。答曰,不從。
傳曰,今此延齡君禮葬時題主官,以能書人擇差事,分付該曹。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣往來,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸症候,晩後無加減,而小便短澁,中氣虛憊有加之候,亦一樣矣。
京畿監司書目,果川呈,以修撰南一明辭職上書上送事。達。答曰,覽書具悉。爾其勿辭,從速上來察職。
假注書徐宗伋有頉代,白時光落點,假注書朴弼夔服制代,崔落點。
禁府申目,內官黃道晟元情云云,承服不盡,刑推得情,何如?達。除刑推議處。
左承旨丁道復初度呈辭。入達。給由。
吏批,獻納趙尙絅,正言鄭尙河,判尹權尙游,刑曹參議宋徵殷,兵曹參知尹陽來,弼善金濟謙,兵曹佐郞蔡命運,戶曹正郞趙榮祿,春川府使申翊夏,殷栗縣令金世衍,檢詳宋成明,舍人單宋成明落點。以上朝報
兵曹達曰,本曹銀子六千兩,自廟堂分排於今番燕行,而近年以來,連爲譯舌輩所貸,未捧殆至過半,累白於廟堂,折半先給,而趙道彬至以此稟達,大臣有陳,亟令盡給,而伏聞使臣,加得關西銀萬餘兩,更勿依分定出給,所儲不至於枵然,未知何如?答曰,依。
兵批,副護軍金在魯·趙泰耉·趙泰果,副司直趙鳴謙,副司果金濟謙·李鳳翼,副司正徐宗伋。
□時,王世子坐尊賢閣。諸承旨持公事入對,左副承旨黃龜河,同副承旨趙觀彬,文學申,假注書李著,記事官申昉。黃龜河讀開城留守兪命雄狀達,長湍松西面割屬本府事。達下。
又讀兵曹草記,使行銀子三千兩許給事。達下。
又讀京畿水使張鵬翼狀達,江都移轉捧留安數字缺一千石移給事。達下。
又讀北兵使李裕民狀達,數字缺次離發事。達下。
又讀平安監司李澤狀達,數字缺件條陳事。達下。
又讀軍器寺草記,十字缺趁卽上下事。此下缺
又讀耆老所草記,古阜折受田數字缺處量案懸錄事。令曰,依。
申進數字缺除授弼善金濟謙,時在忠淸道公州地,書筵入數字缺緊,斯速乘馹上來事,下諭,何如?令曰,依爲之。諸臣退伏,以次出。
上在慶德宮。停常參·經筵。
夜一更二更,有霧氣。
冬至正使趙道彬,副使趙榮福,書狀官申晳出去。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,而眼視昏暗特甚,及小便短澁,中氣虛憊有加之候,無減矣,勿爲入診。
政院達曰,今日拜表時,兩司當爲進參,除在外,呈告未肅拜人員,竝卽牌招,以爲推移進參之地,何如?令曰,依。
左承旨丁道復再度呈辭。入達。遞差。
假注書白時光在外代,洪一輔落點。
禁府照目,承傳色黃道晟矣,藥院下敎傳宣之際,參聽之人,非止一二,則朝紙中剩語,雖曰不出於其矣身之誤傳,有不可得兺不喩,所謂小紙,史官要見,而終不出給,以致仰煩聖敎,臺言遂發,則奉制書失錯旨意之罪,在所難免,罪杖七十贖,奪告身二等,私罪。達。功減一等。
右副承旨金相元上書。大槪,臣於日昨諫臣論達,有不可一刻仍冒者,陳章未徹,狼狽轉深,且臣眉間毒癤苦重,廢却巾沐,日夜呻痛,以此病狀,尤無供職之望,冒死哀籲,乞賜鐫遞,以便公私事。入達。答曰,覽書具悉。爾其勿辭,調理察職。
正言鄭宅河上書。大槪,臣之情勢,決無冒據榮次之理,而頃日春坊之除,適當動駕之時,私義有不暇顧,黽勉冒出,而方欲尋單必遞之際,諫省除命,遽下意外,召牌之下,趨詣闕下,而顧臣情勢,不可諉以向日一時冒出,而又復唐突趨承,乞削臣職,俾伸廉義,兼以在春坊時所欲陳者,附陳書末,冀蒙察納事。入達。答曰,覽書具悉。上款所陳,余當留心,下款所陳,當依施,爾其勿辭,從速察職。
禁府,張漢益·徐昌碩拿囚。達。
吏曹啓曰,臺諫有闕,政事,取稟。傳曰,再明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
京畿都事書目,果川呈,以右尹李光佐病重上去不得事。達。令曰,調理上來事,回諭。
今日入對時,說書徐宗燮牌招察任事,下令。
說書徐宗燮,牌不進,依承傳罷職。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,而眼視昏暗特甚及小便短澁,中氣虛憊有加之候,無減矣。勿爲入診。
府前啓,請亟寢尹宣擧書院勿毁之命,仍令本道盡毁其板本事。請亟許三南綿田給災之命事。請文化縣監趙尙慶,石城縣監洪重聖,竝削去仕版事。請京畿監司黃一夏罷職事。請崇陵參奉黃琮汰去事。入達。答曰,不從。末端事,依達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣往來,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,晩後諸症候無加減,而小便短澁,中氣虛憊有加之候,亦一樣矣。
政院啓曰,因侍講院草記,下番闕直,事體未安,下番有闕之代,令政院稟旨,以在京無故人差出,仍卽牌招事,依下矣。政官卽爲牌招,開政差出,何如?傳曰,明日政差出。
奉敎李箕鎭,牌不進,依承傳罷職。
上在慶德宮。停常參·經筵。
巳時,太白見於未地。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減乎?臣等久未入侍,今日與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚,及小便短澁,中氣虛憊有加之候,無減矣。
府前達,請亟寢尹宣擧書院勿毁之令,仍令本道盡毁其板本事。請亟許三南綿田給災之命事。請文化縣監趙尙慶,石城縣監洪重聖,竝削去仕版事。請京畿監司黃一夏罷職事。入達。答曰,勿煩。前達,年耄武將之毋得差遣於邊閫事。停達。
禮曹佐郞朴崇古,卒文敬公金集·文貞公李敬輿,書院賜額致祭後,入來。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,右承旨韓世良,兼漢學校授趙尙健,兼春秋洪搆。
吏曹啓曰,臺諫有闕,政事,取稟。傳曰,再明日爲之。
京畿都事書目,高陽呈,以冬至正使右參贊趙道彬辭職上書上送事。達。答曰,覽書具悉。書辭,令該曹稟處。又書目,副使刑曹參判趙榮福辭職上書上送事。達。遞差。
承旨韓世良,司書趙榮世,敦寧都正李涑,戶曹佐郞金獜慶,工曹佐郞李範之,禮曹佐郞李聖佐,崇陵參奉李道鎭,南陽府使申弼賢,禁府都事金宇楫,吏曹參判李喜朝。以上朝報
兵曹達曰,因忠淸監司狀達,備局覆奏,各樣身布,當年條,一倂停捧,右道各邑,則以半折上納事,定奪矣。本曹經費,專靠於錢布,至於穀物,元無需用之處,故賑廳雖有相換之事,本曹曾無直爲作米之例,各色價布,勿爲作米,以本木錢上納之意,更爲申明,分付各道,各邑過限不納之守令,依訓局新定奪之例,別爲摘發論罪,何如?答曰,依。以上備謄
碧團僉使李啓,阿耳僉使金鼎三,蝟島僉使尹經,山羊萬戶朴廷孝,慶尙右兵使李瀗,南兵使申翊夏,統制使李壽民,宣傳官田雲祥,訓鍊主簿金潗,守門將金時鏡·黃潾,都摠都事黃澤,都摠管昌寧君樟,副摠管尹五商,知中樞李善傳,副護軍丁道復·朴彙登·金重器·元徽·李順坤,副司正許繗,司直趙泰耉,副司果李鳳翼,副司正崔·洪一輔。
傳曰,長生殿外棺一部,石灰三百石,送于內需司所捧處事,言于該曹。
上在慶德宮。停常參·經筵。
夜一更,月暈,有霧氣。三更四更,東方有氣如火光。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減乎?今日臣等,與諸醫入診,詳察証候,宜當,不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加之候一樣,而夜來搔癢頗甚,眩氣往來,喉乾朝來止歇,寢睡不寧,溺道不平,別無加減,眼視昏暗特甚,及小便短澁,中氣虛憊有加之候,無減矣。勿爲入診。
左承旨李箕翊再度呈辭。入達。遞差。
府前達,請亟寢尹宣擧書院勿毁之命,仍令本道盡毁其板本事。請亟許三南綿田給災之命事。臣以文化縣令趙尙慶,石城縣監洪重聖削版事,累日論達,徽聽尙靳,臣竊不勝慨然之至。夫婦之倫,同氣之親,一有乖悖,則天倫斁矣,人理絶矣。尙慶之怒妻妬忌,豺虐仇疾,忍爲不忍之擧,終至驅逐,已極駭痛,而重聖之怒其見逐,斥黜門外,忍令窮阨,投死路井,人皆驚慘,莫不憤惋。假令妻有七去之惡,則尙慶豈無善處之道?旣不容於夫家,則重聖亦宜矜恤安接,而乃反互相遐絶,使不得其死,其傷倫敗義,莫此爲甚,而置之,將無以正人紀而洩輿憤。請文化縣令趙尙慶,石城縣監洪重聖,竝削去仕版。請京畿監司黃一夏罷職事。入達。答曰,不從。削版事,依達。黃一夏,遞差。
司書趙榮世上書。大槪,昨陳辭書,見阻喉司,今因本院草記,召牌荐辱,嚴畏分義,復詣闕外,而顧臣情地,終難冒出,更申血懇,冀蒙恩遞事。入達。
今春夏等褒貶,郭山郡守李世道,德川郡守朴尙玄,順川郡守禹洪龜,殷山縣監沈一羲以上,中,昌洲僉使具左翼,水口萬戶金億,吾老梁萬戶金燦益,乫洞權管李世章,大吉號里權管金夏三以上,中,天水僉使李徵槐,靑水萬戶金尙彬,楸仇非權管安萬邦以上,下。
政院啓曰,伏見平安監司李澤,今春夏等守令褒貶啓本,則守令無一人居下,兵使李尙,邊將褒貶啓本中,昌洲僉使具左翼,以年老且病,抛棄鎭務爲目,則宜置下考,而置諸中考,致勤點下,殊無嚴明殿最之意,竝推考警責,何如?傳曰,允。
假注書洪一輔服制代,朴宗潤落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣往來,溺道不平之候,復何如?搔癢頗甚之候,其有所減,而小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸症候晩後亦一樣,而搔癢之候,晝則差減矣。
答司書趙榮世書曰,覽書具悉。爾其勿辭,從速察職。
今日承旨入對時,司書趙榮世書答已下,更爲牌招察任事,下令。
謝恩,司書趙榮世。
忠淸假都事書目,韓山呈,以刑曹判書權辭職上書上送事。答曰,覽書具悉。卿其勿辭,從速上來察職。以上朝報
備邊司達曰,因平安監司李澤狀達,碧潼郡淸人犯越之弊,移咨禁斷事,旣已定奪,而至於邊將及巡邏軍等論罪事,未及陳達矣。邊境生事之後,亦不可置而不罪,楸仇非權管安萬邦,拿致兵營,參酌決棍,巡邏軍康信方等六名,令本縣決棍,前縣監蔡橚不能檢飭之失,在所難免,罷職,何如?答曰,依。以上備謄
上在慶德宮。停常參·經筵。
夜三更四更,西方有氣如火光。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有,加及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊之候,比昨差減乎?搔癢頗甚之候,夜間不復發作乎?蔘苓茶五貼,已盡於昨日,而諸醫以爲,瓊玉膏今方進御,蔘苓茶不必兼進,姑爲停止云,自今日不爲煎入,而臣等與諸醫入診,詳察證候,宜當。昨伏聞醫女所傳之言,嬪宮自近日有頭疼·膈煩·嘔吐等證候云,臣等不勝驚慮之至,今日更令醫女趁早入診,審察夜間證候,議定當進之劑矣,不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,而眼視昏暗特甚,小便短澁,中氣虛憊有加之候無減,夜間搔癢特甚矣。勿爲入診。
府前達,請亟寢尹宣擧書院勿毁之令,仍令本道盡毁其板本事。新達,討捕使之職,專管治盜,其爲責任,不輕而重。淸州討捕使柳鵬章,性本昏劣,目不識丁,大小推案,一委下吏,全不能解曉,賊徒夤緣而圖免,良民無辜而橫罹,村間騷擾,怨謗喧藉,請淸州討捕使柳鵬章罷職。日昨假注書之望,以新及第柳得章備擬,臣竊駭然也。得章,以逆黨之孫,爲世所棄,則決不可以其祖之倖復官爵,視同平人,遽擬於記事之任,喉院不察,宜加警飭,請當該承旨·注書,竝從重推考。宗廟副奉事朴光世,本以鄕曲鄙瑣,爲人粗劣,圖占公薦,濫通仕籍,居官行己,全不似官員貌樣,見者莫不爲駭,同僚羞與比列,請宗廟副奉事朴光世汰去。答曰,不從。前達,三南綿田給災事,及京畿監司黃一夏罷職事。停達。
禮曹,前同知李嵂九月二十五日卒逝云,弔祭致賻,依法例擧行,何如?達。依回達施行。
以備局草記,碧潼前縣監蔡橚罷職,依下。
令曰,延齡君家,遣宮官致祭事,分付。
藥房再啓曰,嬪宮入診醫女退出後,臣等與李時聖·權聖徵等諸御醫,反覆商議,則皆以爲,嬪宮諸證候,濕熱滯欝於陽明之經,以致如此,淸鬱二陳湯,加竹茹七分,連進五貼,以爲淸熱調胃之地,宜當云,此藥劑入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣往來,溺道不平之候,復何如?搔癢特甚之候,其有所減,而小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,晩後諸證候,亦無加減,搔癢之候,晝則差勝矣。
刑曹參判宋徵殷辭職上書。入達。答曰,覽書具悉。卿其勿辭,從速察職。
今日承旨入對時,刑曹參判宋徵殷,參議李正臣牌招察任事,下令。
忠淸假都事書目,淸風呈,以左議政權尙夏上疏上送事。啓。答曰,省疏具悉卿懇。向來月致廩粟,實出惠養之意,而固辭不受,深用缺然,又有是命,卽周之之義也,不腆之物,復何辭焉?疏末所辭,緣予情志不孚,撝謙彌堅,曷勝媿恧?病裡,以益篤汝誠禮,必致乃已之意,縷縷語世子,春宮虛佇之誠,其不可終孤也,決矣。卿其須體至意,安心勿辭領受,幡然造朝,輔我元良。仍傳曰,遣史官傳諭。
吏批,承旨李宖,右參贊閔鎭厚,刑曹參議李正臣,京畿監司李光佐,春川府使趙爾重,文化縣令金養謙,石城縣監成必復,郭山郡守李天翊,直講鄭運亨,掌苑別提金祖澤,內資主簿李英輔,司僕主簿金彦熙,大司憲鄭澔落點。
備邊司達曰,以碧潼犯越人事,齎咨譯官入送事定奪,咨文亦已啓下矣。今見平安監司李澤狀達,則淸人受若干米鹽,放還其捉去人金汝結云,旣已放還,則移咨之擧,今姑停止,更觀前頭形勢,而爲先灣府,將此前後曲折,馳通於鳳城將,以爲各別禁斷之地,何如?答曰,依。以上備謄
兵批,副護軍趙道彬·趙榮世,副司直黃一夏·李箕翊,副司正朴宗潤。
未時,王世子坐尊賢閣。承旨持公事入對時,同副承旨趙觀彬,司書趙榮世,假注書崔,記事官申昉。趙觀彬讀北兵使李裕民申本,黃廷卨·姜自遇薦聞事。達下。
讀宣惠廳申目覆達,慶尙監司吳命恒狀達,金溝等邑,使客支供米復舊事。達下。
讀備邊司申目覆達,京畿水使張鵬翼需米增給事,各司奴婢移給事。達下。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢頗甚之候,夜間不復發作乎?今日臣等,與諸醫入診,詳察證候,宜當,嬪宮證候,夜間加減,何如?不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱搔癢特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚,及小便短澁,中氣虛憊有加之候,無減矣。勿爲入診。嬪宮患候,比昨一樣矣。
傳曰,左參贊今日不爲出肅,卽爲牌招察任。
謝恩,左參贊閔鎭厚。
刑曹參議李正臣上書。大槪,臣於杜門病伏中,秋曹新命,忽下於意外,繼以天牌臨門,臣誠驚惶感激,不省所措,嚴召之下,不敢坐違,謹此來詣於禁扃之外,而臣於前春,以曾任楊州時事,厚被憲臣之劾,揆以廉義,不敢抗顔就列,以貽搢紳之羞,玆敢陳章,略加辨暴,伏乞遞臣職名,以謝人言事。入達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱搔癢特甚,膈間不淸利亦甚,呼吸不平有加,及眩氣往來,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸證候,晩後亦無加減,而搔癢特甚之候,晝則差勝矣。
假注書朴宗潤出使代,任徵夏落點,
答刑曹參議李正臣書曰,覽書具悉。爾其勿辭,從速察職。
申時,王世子坐尊賢閣。承旨持公事入對時,右承旨韓世良,文學申,假注書崔,記事官申昉,韓世良讀江華留守沈宅賢狀達,德津萬戶梁時柱到任事。達下。
讀全羅左水使閔濟章狀達,舟師旗牌官仕二字缺開坐事。達下。
讀全羅左水使狀達,沿海各邑舟師四字缺射放事。達下。
讀刑曹參議李正五書。批下。諸臣遂以次退出。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減乎?搔癢頗甚之候,夜間不復發作乎?今日臣等,與諸醫入診,詳察證候,宜當,嬪宮證候,夜間加減,何如?不勝終宵憂煎,敢此問安,竝爲仰稟。答曰,知道。口淡困惱,腹部飽滿,脚痺特甚有加,熏熱搔癢特甚,膈間不淸利亦甚,呼吸不平有加之候一樣,而眩氣往來,喉乾朝來止歇,溺道不平,別無加減,寢睡不寧,而眼視昏暗特甚,及小便短澁,中氣虛憊有加之候,無減矣。勿爲入診。嬪宮患候,姑無加減矣。
右副承旨金相元,司諫尹錫來初度呈辭。入達。給由。
備邊司達曰,今日乃賓廳日次,故方來會,而堂上多有病故,無以備員,大司成李㙫本職除拜之後,尙不出肅,事甚未安,卽爲牌招,以爲備員開坐之地,何如?令曰,依。
左承旨李宖上書。大槪,一日之內,召牌荐降,怵分畏義,宜卽趨謝,而顧臣情病,實無强起供職之望,乞遞臣職,仍治臣罪事。入達。遞差。
令曰,賓廳坐起單子,堂上多有稱病不進之員,實病外,竝爲牌招。
令曰,大臣·備局堂上引接。
吏曹啓曰,承旨有闕,政事,取稟。傳曰,當日爲之。
謝恩,正言鄭宅河。
今日大臣·備局堂上引接時,修撰南一明牌招察任事,下令。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱搔癢特甚,膈間不淸利亦甚,呼吸不平有加,及眩氣往來,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸證候,晩後亦一樣,而搔癢之候,晝則差勝矣。
持平洪禹傳上疏。大槪,臣於近日事,竊有憂慨之端,謹附匡救之義,略貢僭妄之說,而事關聖躬,不可陳聞於小朝,玆敢冒萬死,直煩於宸嚴之下,伏乞聖明,俯垂諒察,亟賜採納事。入啓。答曰,省疏具悉。此事已定於代理之初,而無異議,到今予病日益沈淹,而反謂出於激惱,何哉?實所未曉,其後如刑獄文書,望筒出納等事,亦多變通,則兵曹文書入達,東宮之命,元非異事也。綿田災給一款,令廟堂稟處。
傳曰,持平洪禹傳疏末,綿田給災事,覆達于東宮。
吏批,承旨韓重熙,禮曹判書兪命雄,右尹申慶濟,戶曹參議李箕翊,平市令申思遠,社稷令尹世顯,廣興主簿任鼎元,禮賓直長嚴慶遐。
卒延齡君昍諡號,孝憲落點。
備局堂上入對時,領議政金昌集所達,大興山城軍餉事,開城留守兪命雄狀達矣。平山移轉輸納于太白山城者,如前輸納於大興山城爲請,本意則似好,而朝家旣已移給之後,今又變改,亦涉顚倒,別爲料理,劃給其代,似好矣。令曰,依爲之。右議政李健命曰,令本府更思從便變通之道,或給保或收米磨鍊支用之意,狀稟施行,何如?領議政金昌集曰,大興山城中軍以下料米,令本府別爲磨鍊,勿犯軍餉,似好矣。令曰,依爲之。
又所達,忠淸監司權狀達,戊戌以前未收,則姑爲停捧事,令廟堂稟處矣。本道事勢似然,戊戌以前,姑爲停捧,戊戌未收及今年分給,則使之收捧,何如?令曰,依爲之。
又所達,向日入診時,提調閔鎭遠,以惠廳貢物裁減事,陳達矣。猝然裁減,似有難便,裁減一款,今姑安徐,更觀前頭形勢而爲之,何如?令曰,依爲之。
右議政李健命所達,頃因左參贊閔鎭遠所達,南兵使除挈眷事,有稟處之令矣。眷率一事,猶爲第二件,而供支之弊,不可不變通,下詢諸臣而處之,何如?領議政金昌集曰,以營需,付之監司,使自供給,若其營需不足之處,則雖磨鍊加給,未爲不可矣。鎭厚曰,監司支供之弊,誠如右相所達,宜有變通之道矣。判尹權尙游曰,監司支供,亦令本營,各自取辦,少無所妨矣。吏判李觀命曰,平安監司支供,一日之費,殆至五十兩,宜有變通之道。領議政金昌集曰,變通不難,以營需,付之監司,自爲支供,仍罷庶尹支供之例,自明年正月爲始,定式施行,此意,諸道監司處分付,何如?令曰,依爲之。
領議政金昌集所達,江原監司兪崇狀達,庚子式年奴婢推刷,三軍門改都案,今姑停止,待明秋擧行,似好,以此分付,何如?令曰,依爲之。
又所達,因藥房都提調李頤命所達,三軍門大將有故,則中軍代行事,令廟堂稟處矣。中軍代行,自是舊規,而中間申汝哲,以爲未安,都提調替行事,定式矣,依前都提調替行,似好矣。右議政李健命曰,此事旣稟于大朝,有稟處之命,今宜覆稟于大朝,而入稟未易,故領相有仰達矣。領相金昌集曰,稟于大朝,而下令,何如?令曰,依爲之。令曰,此事稟于大朝,則中軍之代行習操,誠爲重難,而卽令御營廳事勢,不可不變通,特令中軍代行無妨爲敎,依此擧行。以上備謄
兵批,副護軍李宖。
引見時,正言鄭宅夏所達,請還收罪人河減死定配之命,更加嚴刑得情,依律處斷事。令曰,勿煩。又所達,請亟寢尹宣擧書院勿毁之命,依前回達施行事。令曰,勿煩。持平金槹所達,請亟寢尹宣擧書院勿毁之命,仍令本道,盡毁其板本事。令曰,勿煩。又所達,請淸州討捕使柳鵬章罷職事。令曰,勿煩。又所達,請當該承旨及注書從重推考事。令曰,依達。又所達,請宗廟副奉事朴光世汰去事。令曰,勿煩。又所達,新榜之卽爲分館,乃是國朝故例,而近來紀綱解弛,每致經年遷就,有識之寒心,固已久矣。雖以卽事言之,四榜分館,迄今積滯,累次催促之後,昨始開坐,先分二榜,而其所取舍之際,一任私意,才地恰當者,亦多見漏,至於增廣一榜,則竟有焚圈罷坐之擧,其用意之不正,擧措之怪駭,莫此爲甚。此而置之,後弊難防,請當該承文院上博士及掌務官,竝拿問定罪,旣圈兩榜,斯速改圈,其餘兩榜,亦令一時會圈。令曰,不從。又所達,新除授大司憲鄭澔,時在忠淸道忠州地,請斯速乘馹上來事,下諭。令曰,依達。
校理趙尙健所達。館中僚員之苟簡,未有甚於此時,而卽今才彦林立,新錄不容少緩,況且成命,殆近一年,而連以官僚不備,尙未擧行,事體極爲未安矣。副提學洪啓迪,今已出肅,且其曾前引嫌,元非大段,別樣申飭,以爲速完新錄之地,何如?令曰,依爲之。
未時,王世子坐景賢堂。大臣·備局堂上引接時入對時,領議政金昌集,右議政李健命,右參贊閔鎭厚,判尹權尙游,吏曹判書李觀命,同副承旨趙觀彬,文學申,校理趙尙健,持平金槹,正言鄭宅河,司書趙榮世,假注書任徵夏,記事官申昉,以次進伏。領議政金昌集持忠淸監司權狀本進達。此以下缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候,宜當,嬪宮症候,夜來加減,何如?不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱·搔癢特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,而眼視昏暗特甚,及小便短澁,中氣虛憊有加之候,無減矣。勿爲入診。嬪宮患候,姑無顯減矣。
府前達。請亟寢尹宣擧書院勿毁之命,仍令本道盡毁其板本事。請淸州討捕使柳鵬章罷職事。請宗廟副奉事朴光世汰去事。請當該承文院上博士及掌務官,竝拿問定罪,旣圈兩榜,斯速改圈,其餘兩榜,亦令一時會圈事。入達。答曰,不從。末端兩件事,依達。
左副承旨黃龜河上書。大槪,臣於憲臣達辭,已難晏然於試次,而情勢之外,病狀苦劇,無望起動,坐違嚴召,恭俟譴何,恩出格外,反靳例勘,惶感之極,進退狼狽,以此病狀,萬無自力復入之望,玆敢略暴危懇,伏乞亟令鐫削臣職,以謝臺言,以便調治事。入達。
都承旨金演上書。大槪,臣於臺達假注書望事,竊有所不自安者,不可諉以只推當該,而晏然於職次者,請遞臣職,以謝臺言事。入達。
政院達曰,守令未署經,至於三員之多,諡號署經,亦有兩司各備三員開坐之規,而大司憲鄭澔,掌令宋思胤·金昌翕,俱在外,執義魚有鳳未肅拜,持平洪禹傳呈辭,大司諫金有慶在外,司諫尹錫來呈辭受由,獻納趙尙絅未肅拜,正言鄭宅河·洪龍祚俱呈辭,無以備員開坐。除在外·呈辭·受由外,竝卽牌招,以爲署經之地,如何?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱搔癢特甚,膈間不淸利亦甚,呼吸不平有加,及眩氣往來,溺道不平之候,復何如?小便短澁,中氣虛憊有加之候,比夜快減乎?臣等不勝憂煎,惶恐敢啓。傳曰,諸症候,晩後一樣,搔癢特甚之候,晝則差勝矣。
持平洪禹傳達曰,日昨三司疏箚竝上,東宮之聖敎,適下於玉堂箚陳之日,而儒臣箚語,蓋以延接臣僚,講說冊子,有所仰勉於靜攝之中,故臣之妄意,或恐語欠婉曲,有以致激惱於聖意。且念邸下代理之後,三司言事之疏間,亦無阻於四聦之聽,今忽有此下敎,從今以後,事關聖躬,將不得陳論,而三司規警之言,無以自達於宸嚴之下,自有此敎以來,群情莫不抑鬱,而忝居言地者,倍切憂慨,竊附匡救之義,略陳寂寥之語,以冀通下情而光聖德矣。及承聖批,乃以實所未曉爲敎,此實臣誠淺,未能上格之致,臣誠慙惶悚蹙,不知措躬之所也。卽因諡號署經事,召牌降臨,黽勉趨詣,而臣旣承嚴敎,方當俟罪之不暇,顧何敢一刻抗顔於臺次乎?請令遞斥臣職。答曰,勿辭,退待物論。
答都承旨金演書曰,覽書具悉。卿其勿辭,從速察職。
答左承旨黃龜河書曰,覽書具悉。爾其勿辭,從速察職。
申時,王世子坐尊賢閣。諸承旨持公事入對時,左承旨韓世良,右承旨韓重熙,文學申,假注書崔,記事官申昉。韓世良讀摠戎廳草記,上番軍兵賞試射設行事。依下。
上在慶德宮。停常參·經筵。
大殿·中殿·世子宮,政院·玉堂·二品以上·六曹冬至問安。答曰,知道。嬪宮,政院·玉堂冬至問安。答曰,知道。中殿·世子宮·嬪宮,藥房問安。答曰,知道。
藥房啓曰,節屆陽復,而夜雨如霖,伏未審,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦如何?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候,宜當,嬪宮症候,夜間加減,復何如?不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱搔癢特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚,及小便短澁,中氣虛憊有加之候,無減矣。勿爲入診。嬪宮患候,姑無顯減矣。
右副承旨金相元,司諫尹錫來三度呈辭。入達。遞差。
府前達,請亟寢尹宣擧書院勿毁之命,仍令本道,盡毁其板本事。請淸州討捕使柳鵬章罷職事。新達,引嫌而退,有懷疏陳,旣得臺體,聖敎未安,不必爲嫌,請持平洪禹傳出仕。答曰,不從。末端事及處置事,依達。
政院達曰,刑曹近因堂上不齊,久未開坐,詞訟及獄囚積滯,委屬可慮。且啓覆日字迫近,而參判宋徵殷,參議李正臣,一向引入,尙不出肅,竝卽牌招察任,何如?令曰,依。
以吏曹申目,忠淸左道均田使狀本云云,報恩縣監趙星壽,瓜期已滿,且有情勢之不便,其代,卽爲口傳差出,催促下送事,依下。
吏曹口傳政事,報恩縣監任遭落點。
禁府,尹就咸·金弘錫拿囚。達。
吏曹啓曰,承旨及臺諫有闕,政事,取稟。傳曰,明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱搔癢特甚,膈間不淸利亦甚,呼吸不平有加,及眩氣往來,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸症候,晩後亦一樣,而搔癢之候,晝則差勝矣。
令曰,未肅拜臺諫,更爲牌招。
左尹尹慤辭職上書。入達。答曰,覽書具悉。卿其勿辭,從速察職。
京畿都事書目,楊州呈,以吏曹參判李喜朝辭職上書上送事。達。答曰,覽書具悉,不腆之廩,不宜過辭,卿其安心勿辭,從速上來察職。
刑曹參議李正臣,牌不進,依承傳罷職。
申時,王世子坐尊賢閣。諸承旨持公事入對時,右承旨韓重熙,同副承旨趙觀彬,司書趙榮世,假注書崔,記事官申昉。韓重熙讀忠淸監司權申本,頒赦後放未放開坐事。達下。
讀全羅監司申思喆狀達,定配罪人其里金,扶安到配事。達下。
讀慶尙監司吳命恒狀達,道內朝官年數字缺庶人年八十以上人成冊事。達下。此以下缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加,及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜來不復發作乎?瓊玉膏進御,已過六日,臣等有當稟定之事,今日與諸醫入診,詳察症候,宜當,嬪宮症候,夜來加減,何如?所服湯劑五貼,已盡於昨日,今日亦令醫女,趁早入診後,議定繼用之藥,宜矣。臣等不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱搔癢特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚,及小便短澁,中氣虛憊有加之候,無減矣。嬪宮患候,姑無顯減矣。
府前達,請亟寢尹宣擧書院勿毁之命,仍令本道,盡毁其板本事。新達,儀曹長席,地望自別,而新除授禮曹判書兪命雄,名論素輕,物情未允,請禮曹判書兪命雄改差。答曰,不從。
政院達曰,諡號署經,今當爲之,而例有兩司各備三員開坐之規,未肅拜臺官,纔已依下令出牌矣。除在外外,兩司呈告人員,竝卽牌招,以爲署經開坐之地,何如?令曰,依。又達曰,纔以署經事,兩司多官出牌,而署經開坐,必須備三員,然後可以爲之,今日政,新除授司諫,待下批,卽爲牌招,以爲備員開坐之地,何如?令曰,依。
傳曰,今日政臺諫差出後,兩司竝牌招,諡號署經事,分付。
獻納趙尙絅,牌不進,依承傳罷職。
傳曰,違牌坐罷臺諫,今日政差出。
藥房口傳啓曰,醫女入診退出後,臣等與諸醫相議,則皆以爲,前劑入淸鬱二陳湯進服之後,膈間頗似開豁,旣不無微效,加用五貼,宜當云,此藥劑入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
執義魚有鳳,掌令宋思胤再牌不進,罷職傳旨。傳曰,執義魚有鳳推考徽旨捧入,掌令宋思胤罷職。
謝恩,左副承旨韓重熙,右副承旨黃龜河,司諫金相玉,獻納趙鳴謙,掌令朴弼正。
假注書任徵夏有頉代,趙趾彬落點。
政院啓曰,今日政臺諫差出後,兩司竝牌招,諡號署經事,命下矣。新除授司諫金相玉,今已承牌,而執義魚有鳳再牌不進,旣有只推之命,所當更爲牌招,而一日三牌,有傷事體,何以爲之?敢稟。傳曰,執義魚有鳳,勿爲牌招。
京畿都事書目,果川呈,以新監司李光佐辭職上書上送事。達。答曰,覽書俱悉。卿其勿辭,從速上來察職。
吏批,報恩縣監任遭,承旨李箕翊,司諫金相玉,刑曹參議柳憲章,司諫元命稷,監察李英輔,司饔奉事李坰,繕工監役李絢,稷山縣監閔思成,獻納趙鳴謙,掌令朴弼正落點。
兵批,副護軍南益華·尹錫來,副司直金相元,副司正趙趾彬,副護軍白時耉·權,副司果朴道常。
申時,王世子坐尊賢閣。諸承旨持公事入對時,右承旨韓世良,左副承旨黃龜河,文學申䨵,假注書崔,記事官申昉。韓世良讀賑恤廳申目覆達,忠淸監司權狀達,金堤郡本廳納米所載船致敗事。達下。
讀賑恤廳申目覆達,全羅監司申思喆狀達,全州本廳納米所載船致敗事。達下。
讀戶曹申目,李嵂卒逝致賻事。達下。
讀備邊司申本覆達,慶州府尹李禎翊聯名上書。達下。
讀義禁府草記,時囚罪人盧恰病重,保放救療事。達曰,依。
讀全羅監司申思喆狀達,珍山郡守鄭雲柱,礪山府使李岋,限畢量田前仍任事。達下。
讀全羅監司狀達,災邑分等開坐事。達下。
讀備邊司申目覆達,全羅監司狀達,沿海各邑給災事。達下。
讀備邊司申目覆達,京畿水使張鵬翼狀達,江華移轉米,今始捧留事。達下。
讀備邊司申目覆達,平安兵使李尙狀達,龜城火藥燒燼事。達下。
未時,上御興政堂。藥房入診時入侍,都提調李頤命,提調閔鎭遠,副提調金演,記事官任珖,記事官洪搆,記事官申昉,醫官李時聖·權聖徵·許玷·方震夔·吳重卨·李時弼·玄悌綱·金壽煃·石柱泰。李頤命進曰,近日聖候諸症,一無所減,而搔癢之候又發,伏想寢睡,以此尤爲不寧,臣等焦煎之忱,難以盡達矣。
以上缺曰,守禦使,則無頻數赴衙之事,籌司之任,姑爲遞改,使之調息,可也。出擧條鎭遠曰,瓊玉膏,當用桑柴煮成,而桑木,固是小民本業所資,屢次煮藥之際,多數斫取,貽弊不貲,南漢山城長養樹木中,多有桑木,雖是保障之地所養之木,而係是御藥房所用,則亦何可顧惜乎?如或不足,則民家老桑,當爲斫取,南漢山城內桑木,爲先取用,如何?上曰,依爲之。諸臣遂罷出。
上在慶德宮。停常參·經筵。
夜一更,月入畢星中。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜來不復發作乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,腹部飽滿,脚痺特甚有加,熏熱特甚,膈間不淸利亦甚,呼吸不平有加之候一樣,而眩氣往來,喉乾朝來止歇,搔癢特甚,夜來有加,寢睡益不寧,卽今困惱亦甚,溺道不平,別無加減,眼視昏暗特甚,及小便□□,中氣虛憊有加之候無減矣。勿爲入診。
吏曹申目,江原監司狀達云云。通川郡守沈啓賢,親年七十,而又有親病,旣已呈狀上京,則揆以情法,有難强令還任,依例改差事。依下。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱·搔癢特甚,膈間不淸利亦甚,呼吸不平有加及眩氣往來,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸症候晩後亦一樣,而搔癢之候,晝則差勝矣。
判府事趙泰采箚子。大槪,敢陳沿路聞見,以備裁處事。入達。答曰,覽箚具悉卿懇。箚陳之事,令廟堂稟處。
疊藥房入診時,提調閔鎭遠所啓,瓊玉膏當用桑枝煮成,而民桑斫取,貽弊不貲,南漢養木中多有桑木,雖保障地養木,御藥所用,亦何顧惜?南漢桑木,爲先取用,何如?上曰,依爲之。
都提調李頤命所啓,閔鎭厚性勤而有精力,雖有病,强起供職,勞悴傷損,形神俱敗,卸解職務,則庶可任便調養矣。上曰,所帶之職,何者爲緊任耶?李頤命曰,備堂守禦使,俱是緊任,而兩難一時逬遞,先遞其一,亦調息之道矣。上曰,籌司之任,姑爲遞改,使之調息,可也。以上備謄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,夜來聖寢,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加及眩氣喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱搔癢特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,眼視昏暗特甚及小便短澁,中氣虛憊有加之候,無減矣。勿爲入診。
備邊司達曰,刑曹判書權,趁啓覆上來事,旣已別諭矣。初覆在於今月十七日,而上來遲速,有不可知。莫重論囚,將未免臨時狼狽,不可無變通之道,刑曹判書權,今姑改差,卽令銓曹,差出其代,仍卽牌招察任,何如?令曰,依。
政院達曰,刑曹判書權,今姑改差,卽令銓曹差出其代,仍卽牌招察任事,依下矣。政官所當牌招,而國忌相値,在前如此之時,亦有開政之例,何以爲之,敢稟。傳曰,牌招開政。又達曰,刑曹詞訟之地,近因堂上不齊,久未開坐,事多積滯,委屬可慮,且啓覆,只隔二日,堂上不可不備員,而參判宋徵殷身病,再度呈辭,今方留院,參議柳憲章除拜有日,尙不出肅,卽爲牌招察任,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚,有加熏熱,搔癢特甚,膈間不淸利亦甚,呼吸不平有加及眩氣往來,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,晩後諸症候亦一樣,而搔癢之候,晝則差勝矣。
謝恩,刑曹判書權尙游。
藥房詣閣門外,口傳啓曰,卽伏聞入侍醫官所傳之言,卽今聖候困惱特甚,呼吸不平亦甚云,臣等伏不勝驚慮之至。生竹瀝纔已封入,而臣等與未入侍醫官,卽爲入診之意,敢啓。傳曰,卽今一樣,而生竹瀝·龍腦安神丸二丸調進矣。勿爲入診。
政院達曰,啓覆文書,前期三日修正入達,自是規例,刑曹判書雖已變通差出,啓覆只隔二日,其前詳覆,勢未及擧行。初覆以今月二十四日,再覆二十六日退行,三覆依前定日,以二十七日定行之意,敢達。令曰,知道。
刑曹判書權尙游,戶曹參議金在魯,兵曹佐郞沈□工曹正郞李廷燁,司畜別提李挺卨,司饔奉事尹得莘,敬寧殿參奉宋□源,通川郡守李光朝,兼中學敎授宋成明,開城留守閔鎭厚落點,
刑曹參判柳憲章謝恩。郞廳李觀變書。郞廳張澍校。
以上缺勿辭,從速察職。
藥房再啓曰,伏承問安批答,瓊玉膏今方進御,不必議藥,呼吸不平特甚之時,竹瀝調進丸藥宜當,以此問于諸醫事,命下矣。臣等與李時聖·權聖徵等諸御醫,反復詳議,則皆以爲困惱之候及往來無常之症,瓊玉膏旣已進御,有難更進他藥,呼吸不平之候,近來頻頻發作,而竹瀝調進龍腦安神丸,則不無其效,聖慮所及,誠爲允當,更無可議云矣。敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱·搔癢特甚,膈間不淸利亦甚及眩氣往來,溺道不平之候,復何如?呼吸不平之候,益有所減,而小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸症候晩後一樣,而呼吸不平特甚之候,比昨少間,而無益減之勢,搔癢之候,晝則差勝矣。
司直金錫衍辭職上書,入達。答曰,覽書具悉。將兵重任,不容久曠,卿其安心勿辭,從速行公。
謝恩,大成司李㙫。
吏批,左參贊任埅,判尹兪集一,刑曹參判尹慤,判義禁宋相琦,左賓客李晩成,大司憲沈宅賢落點。
兵批,副護軍宋徵殷,副司果趙趾彬,副護軍沈溍·李森,副司猛田雲祥,上護軍趙道彬·趙榮福,司直權·金重器·黃一夏·宋徵殷,司果金相元·李宖,副司果朴彙登·丁道復·尹錫來,副司正許繗,副司猛李順坤·元徽·朴道常,副司勇李絢,司直鄭澔·申銋,副司果李箕翊·魚有鳳·金濟謙·南一明,副司勇李普赫。
十六日未時,王世子坐尊賢閣,諸承旨持公事入對時,右副承旨黃龜河,同副承旨趙觀彬,司書趙榮世,假注書崔,記事官申昉。黃龜河讀兵曹申目,京畿監司黃一夏所授兵符,李光佐處傳授事。達下。
讀北兵使李裕民申本,新除授邊將到任日字開坐事。達下。
讀守禦使狀達,南漢習操軍兵査達事。達下。
讀兵曹申目覆達,咸鏡監司李坦狀達,居山驛奴婢,與許熾相訟,勿許聽理事。達下。
讀備邊司申目覆達,黃海監司李德英狀達,分等給災事。達下。
趙觀彬讀咸鏡監司金相稷申本,義陵參奉朱炯正差定事。達下。
讀咸鏡監司申本,純陵·定陵·和陵有頉處修改時,告由祭設行事。達下。
讀戶曹申目,淸興君韓載衡卒逝,致賻事。達下。
讀吏曹申目,朴師東給暇事。達下。
讀禮曹申目,金德明無後,命益立後事。達下。
讀禮曹申目,金德昌無後,夏文立後事。達下。
讀京畿監司黃一夏申本,齊陵·英陵冬至祭,獻官·執事職姓名,開坐事。達。
讀左承旨李箕翊辭職上書。批下。
讀司直金錫衍辭職上書。批下。
黃龜河達曰,來庚子式年大小科,旣已擇日,儒生課試甚急,多有擧行事,大司成李㙫除拜之後,不爲出肅,牌招察任,何如?令曰,依爲之。
上在慶德宮。停常參·經筵。
辰時巳時,日暈兩珥。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿有加之候,脚痺特甚有加熏熱特甚,膈間不淸利亦甚,呼吸不平有加,及眩氣·喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·困惱,腹部飽滿,脚痺特甚有加,熏熱·搔癢特甚,膈間不淸利亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,而眼視昏暗特甚及小便短澁,中氣虛憊有加之候,無減矣。勿爲入診。
傳曰,明朝大提學命招。
禮曹,來式年庚子諸科吉日,令日官推擇,則鄕漢城試進士初試,來二月初三日,生員初試同月初五日,文武科初試二月二十日,雜科初試二月二十五日,進士覆試三月二十一日,生員覆試同月二十三日,生進放榜四月初四日卯時,文科講經及武科覆試四月初十日,文科會試講畢後間一日,文武科殿試四月二十八日,文武科放榜五月初二日辰時,雜科覆試五月十一日,放榜五月二十五日卯時。
政院達曰,刑曹參判尹慤,以啓覆特令差出之後,趁未出肅,卽爲牌招察任,何如?令曰,依。
刑曹判書權尙游辭職上書,入達。答曰,覽書具悉。書辭,令該曹稟處,卿其勿辭,從速行公。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱·搔癢特甚,膈間不淸利亦甚,呼吸不平有加及眩氣往來,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸症候晩後無加減,而搔癢之候,晝則差勝矣。
傳曰,大提學明日趁早牌招。
未時,王世子坐尊賢閣,承旨持公事入對時,左副承旨韓重熙,文學申䨵假注書崔,記事官申昉。韓重熙讀江原監司兪崇狀達,中軍朴瑞圭差定事。達下。
讀江原監司狀達,春川府使趙爾重催促下送事。達下。
讀江華留守沈宅賢狀達,廣城別將朴之一字缺,昇天別將姜璠到任反庫事。達下。此下缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加及眩氣·喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候宜當,嬪宮症候,近日加減,何如?所服淸鬱二陳湯五貼,已盡於昨日,今日令醫女趁早入診後,議定繼用之藥,宜矣,不勝終宵憂煎,敢此問安,竝爲仰稟。答曰,知道。口淡,水刺厭進,數日內益甚,困惱,腹部飽滿,脚痺特甚有加,熏熱·搔癢特甚,膈間不淸利之氣亦甚,呼吸不平有加之候一樣,而眩氣往來,喉乾朝來止歇,寢睡不寧,溺道不平,別無加減,而眼視昏暗特甚及,小便短澁,中氣虛憊有加之候,無減矣。勿爲入診。嬪宮患候,別無加減矣。
政院啓曰,大提學李觀命,承牌來詣賓廳矣。傳曰,右承旨持此書題,與大提學,偕往泮宮,儒生等試取以來。
政院達曰,大司憲沈宅賢·掌令金昌翕在外,持平金槹受由在外,執義魚有鳳呈辭入達,掌令朴弼正·持平洪禹傳呈辭,連日監察茶時,事甚未安。除在外·受由·呈辭入達外,呈告人員,竝卽牌招察任,何如?令曰,依。
執義魚有鳳初度呈辭,入達。給由。修撰南一明三度呈辭,入達。遞差。
假注書朴宗潤書啓,臣承命馳往于忠淸道淸風黃江村左議政權尙夏所住處,傳宣聖批,則以爲臣於近六七日來,寒疾苦劇,出死入生,昏仆牀席,如在煙霧,卽者史官傳批,恩禮隆重,臣感激惶隕,無地措躬。蓋此恩頒,出於聖上惠養之意,德至厚矣,恩至渥矣,臣固當拜受之不暇,而第此國計板蕩之日,報蔑涓埃,受此許多,義不敢冒昧請蠲矣。今者聖敎如此,如欲更辭,則實所惶悚,如欲晏然受之,則終不勝愧懼,反復思惟,罔知所處。臣明年是八十,疾病如此,萬無回生之望,受恩深厚,一覲無階,瞻望宸極,但有涕泣而已云矣。敢啓。傳曰,知道。
令曰,左議政處,遣御醫持藥物看病。
藥房口傳啓曰,今日問安批答,有口淡水刺厭進,數日來益甚之敎,臣等與諸醫商議,則皆以爲如此之時,橘皮生薑湯煎作茶,調砂糖進服,則或當有效云,此茶煎入之意,敢啓。傳曰,知道。
右參贊任埅上書。大槪,新授職名,地望自別,旣難堪承,衰病且甚,無望供職,懇乞亟遞本兼,以幸公私事。及刑曹參判尹慤上書。大槪,臣於千萬夢寐之外,叨此不敢當之新命,縮伏私次,恭俟物議,昨以啓覆不遠,召牌下降,謹詣闕外,陳書見阻,終未免逋慢之歸,尤增惶悚,置身無地,瀝血乞遞,極知猥越,而一日虛帶,亦知未安,玆敢號籲,冀蒙鐫遞,以重名器,以安私分事。呈政院。還出給。
黃海監司書目,辭職上書上送事。達。答曰,覽書具悉,卿其勿辭,從速察職。
今日入對時,稷山縣監閔思誠除署經發送事,及副提學洪啓迪牌招察任事,下令。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱·搔癢特甚,膈間不淸利亦甚,呼吸不平有加及眩氣往來,溺道不平之候,復何如?小便短澁,中氣虛憊有加之候,比夜差勝乎?臣等不勝憂煎,惶恐敢啓。傳曰,諸症候晩後亦一樣,而搔癢之候,晝則差勝矣。
黃海監司書目,黃州牧使朴泰遠,强引情病,必欲解免,屢加敦迫,無意察任,不得已罷黜事。
傳曰,曾前懸題後,儒生或有請見解題之時矣,今日則無請見解題之事乎?政院啓曰,命下矣,問于大提學李觀命,則以爲懸題後,儒生十數人,請見解題,而以御題曾無解題揭示之規言之,則仍卽退去云矣。敢啓。傳曰,知道。
今日入侍時,持平洪禹傳所達,大宗伯爲任,何等顯重,而新除授禮曹判書兪命雄,聲望不足,物情未穩,請禮曹判書兪命雄改差。令曰,勿煩。又所達,海州,寔我仁廟誕降之地也。舊有事蹟碑,而文是逆臣黯之所撰,逮黯伏法之後,事宜卽改其文,而前後道臣,莫有爲之建請者,致令凶賊所撰之文,至今因仍不改,國體之傷損,聽聞之駭惑,爲如何哉?請令該曹,別撰碑文,下送本道,俾卽改樹。令曰,依達。又所達,三曹郞署,蔭路極選,則不可不擇差也,明矣。新除授工曹正郞李廷燁,曾任地部,多有鄙瑣之聲,縉紳之間,傳說狼狽,而幸免劾去,反被陞薦,物情俱駭,不可仍置。請工曹正郞李廷燁汰去。令曰,勿煩。又所達,新除授大司憲沈宅賢,時在江華府任所,請斯速上來事,下諭。令曰,依達。前達,尹宣擧書院勿毁之命還收事。停達。
十八日未時,王世子坐尊賢閣,承旨持公事入對時,右副承旨黃龜河,司書趙榮世,假注書崔,記事官申昉,持平洪禹傳同爲入對。黃龜河讀禮曹草記覆達,濟州風雲雷雨壇復設事,收議大臣後,依領相議稟處事。令曰,依。
讀戶曹申目覆達,江原都事金墰狀達,安峽縣監李蓍顯災傷差錯,令攸司照律事。達下。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間聖候,喉乾頗甚,困惱特甚,達夜呻吟,腹部飽滿,熏熱·搔癢·脚痺之候特甚,膈間不淸利之氣亦甚,寢睡不寧云。伏未審俄間,諸證候加減何如,而呼吸不平,小便短澁,中氣虛憊有加及眩氣,溺道不平之候,其有所減,而眼視昏暗特甚之候,亦何如?今日臣等,與諸醫入診,詳察證候宜當,不勝終宵憂煎,敢此問安,竝爲仰稟。答曰,知道。卽今諸證候及口淡,水刺厭進益甚,呼吸不平,小便短澁有加之候一樣,而搔癢喉乾,朝來止歇,眩氣往來,溺道不平,別無加減,眼視昏暗特甚之候無減,中氣虛憊,昨日特甚,粳米飮茶,調進瓊玉膏後,稍似鎭定矣。勿爲入診。
副提學洪啓迪上書。大槪,臣之情勢,決不可以日前冒出之故,而仍據職次,連日嚴召之下,荐犯違傲之罪,益增惶蹙,乞蒙鐫削臣職,以幸公私事。入達。答曰,覽書具悉。爾其勿辭,從速察職。
弼善金濟謙上書。大槪,今於新除,決無承當之望,而且於例兼春秋之銜,有應避之嫌,乞令該曹照例處置事。入達。答曰,覽書具悉。書辭,令該曹稟處。
府前達,請工曹正郞李廷燁汰去事。新達,玄風縣監鄭道顯,耳聾病昏,政令顚倒,大小詞訟,專委鄕色,莫重糶穀,多歸料辦,駄載絡繹,怨讟朋興。其貪汚不法之狀,固已可駭,而頃當文元公陞配,走避隣縣,終不參祀,招集醜類,斥呼先正名字,而公肆詬辱,及至釋菜也,祭享酒醴,連次闕封。以此道內多士,齊聲發通,則道顯乃反移怒於本縣儒生,發差推捉,或杖或囚,擧措乖悖,聽聞駭憤。請玄風縣監鄭道顯罷職不敍。答曰,不從。末端事,更加詳察處之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,熏熱特甚,膈間不淸利亦甚,呼吸不平有加及眩氣往來,溺道不平之候,復何如?小便短澁,中氣虛憊特甚之候,比夜益減,而搔癢之候,不復發作乎?臣等不勝憂煎,惶恐敢啓。傳曰,諸證候一樣,而熏熱差減,中氣虛憊特甚之候,小減後一樣,搔癢特甚之候,晝則差勝矣。
備忘記,居首進士睦天任,直赴殿試,之次生員李緯,直赴會試,生員李重郁·李日躋·朴師洙,幼學鄭泰瑞,各給一分。
藥房口傳啓曰,昏後諸證候加減,何如?近日,口淡水刺厭進之候漸甚,今日夕水刺,殆無異全廢,臣等一倍焦慮,何可盡達?伏望强進他粥飮,惶恐敢啓。傳曰,卽今諸症候亦一樣,而粥飮將欲進御矣。
十九日申時,王世子坐尊賢閣,承旨持公事入對時,右副承旨黃龜河,文學申䨵,假注書崔,記事官申昉。黃龜河讀刑曹申目,公州牧使金楙,移義禁府處置事。達下。
讀吏曹申目,請置刑曹判書權尙游上書,辭職兼經筵·賓客之任事。令曰,依回達施行。
讀禮曹申目,來庚子式年大小科,事目磨鍊事。達下。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?困惱,腹部飽滿,脚痺特甚,膈間不淸利亦甚,呼吸不平有加及熏熱·喉乾·眩氣,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?口淡水刺厭進之候,數日內特甚如此,今日臣等,與諸醫入診,詳察證候宜當,不勝終宵憂煎,敢此問安,竝爲仰稟。答曰,知道。口淡,水刺厭進益甚,困惱,腹部飽滿,脚痺特甚有加,膈間不淸利亦甚,呼吸不平有加,搔癢特甚之候一樣,而熏熱比夜減歇,眩氣往來,寢睡不寧,溺道不平,別無加減,而眼視昏暗特甚及小便短澁,中氣虛憊有加之候,無減矣,困惱方甚。勿爲入診,喉乾朝來止歇矣。
政院達曰,今日賓廳次對,兩司當爲入參,而諫院無一行公之員,大司諫金有慶在外,司諫金相玉陳書,獻納趙鳴謙,正言鄭宅河·洪龍祚俱呈辭,除在外外,陳書呈告人員,竝卽牌招,以爲推移入參之地,何如?令曰,依。又達曰,啓覆時刑曹堂上,不可不備員,而參判尹慤日昨違牌之後,連呈辭書,又不出肅,卽爲牌招察任,何如?令曰,依。
同副承旨趙觀彬上書。大槪,臣有情勢之大難安者,昨違嚴召,反荷寬假,虛帶職名,益增悚悶,玆敢冒進危懇,乞賜鐫削臣職,以重名器,以礪廉隅,不勝大幸事。入達。答曰,覽書具悉。意外人言,不必爲嫌,爾其勿辭,從速察職。
政院達曰,政府詳覆時,西壁當爲進參,而右參贊任埅,除拜之後,連呈辭書,久不出肅,卽爲牌招察任,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,膈間不淸利亦甚,呼吸不平有加,搔癢特甚及熏熱·眩氣,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸證候,晩後亦一樣,而搔癢之候,晝則差勝矣。
吏曹啓曰,臺諫有闕,政事,取稟。傳曰,再明日爲之。
藥房詣閤門外,口傳啓曰,卽伏聞入侍醫官所傳之言,今日聖候困惱呻吟,比前有加,口淡水刺厭進之候,亦有加云。臣等伏不勝一倍驚慮之至,敢此來詣閤門外,與未入侍醫官,卽爲入診之意,敢啓。傳曰,依爲之。又口傳啓曰,入侍醫官等,皆以爲卽今聖候如此,五錢重蔘茶,進御宜當云,而未入侍醫官之意亦如此,五錢重蔘茶,卽爲煎入之意,敢啓。傳曰,知道。以上朝報
備局達曰,判中樞趙泰采箚陳,安城·天安兩邑,以武臣差遣,果川·廣州·利川·驪州等邑,申飭營將及本邑,另加搜捕,量田之役,三道方始,雜色應饋筆墨價,加斂夥然,舊還上身布,一體停捧,上黨城役未畢,兵使畢役間仍任事,令廟堂稟處矣。兩邑,待糶糴畢捧後許遞,而天安,則當以量畢爲限,果川等邑,依箚辭,申飭討捕使,舊還身布,三南一體停捧,上黨城役畢後,兵使李台望許遞,何如?答曰,依。
領相金昌集所達,忠淸左道均田使金雲澤狀達中,紙筆墨價監官料米,以耗穀取用,注乙使令及指示人,使其洞里供饋有弊,紙筆墨價外,又有此區別給料之事,而時起一結,若出一斗米,似可供饋監官,而明春大同,依此數減給,不過償其所費,而非爲無名濫費之歸,則依此施行,似合事宜。大同一斗,若難減給,則每結收捧一斗,竝饋監官之後,監官所食,則以儲置米,從優減給,使無洞里加供耗穀浪費之弊,實甚便當,商量稟處云矣。大同減一斗,終涉重難,監官供饋,以儲置米除給,事甚便當矣。令曰,依爲之。
知中樞李弘述所達,近來因裁減,營中凡事,不成貌樣,今年月課鳥銃,若或復舊,造送外方,則可以取其剩餘,以爲補用之資,故敢達。令曰,依爲之。以上備謄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,寒威栗冽,伏未審夜來,聖候寢睡,若何?口淡·困惱,腹部飽滿,脚痺特甚有加,膈間不淸利亦甚,呼吸不平有加及熏熱·眩氣·喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而搔癢特甚之候,夜間不復發作乎?藿湯蔘茶進御之後,中氣虛憊之候,有所鎭定乎?五錢重蔘茶,今日依昨夜定奪,亦當煎入,而臣等不可不與諸醫入診,詳察症候矣,不勝終宵煎灼,敢此問安,竝爲仰稟。答曰,知道。口淡·困惱,腹部飽滿,脚痺特甚有加,膈間不淸利亦甚,呼吸不平有加之候一樣,而熏熱·眩氣往來,喉乾搔癢,朝來止歇,寢睡不寧,溺道不平,別無加減,而眼視昏暗特甚及小便短澁有加之候無減,中氣虛憊特甚之候,藿湯蔘茶進御之後,少得鎭定,而猶未減歇矣。勿爲入診。
忠淸監司書目,稷山縣監李獻一,今月初十日遭父喪事。
昨日大臣·備局堂上引接時,掌令朴弼正所達,請工曹正郞李廷燁汰去事。令曰,勿煩。又所達,請玄風縣監鄭道顯罷職不敍事。令曰,勿煩。又所達,臺諫爲任,其責甚重,不可不擇差也,明矣。監察鄭龜瑞,本以庸瑣之徒,濫授殿中之職,而旣已再越署經,則公議所在,此焉可見,決不可一日仍置於霜臺糾察之地,請監察鄭龜瑞汰去。令曰,不從。又所達,知事李弘述,敢於至尊至敬之地,高聲私語,揆以事體,殊甚未安,請知事李弘述推考。令曰,不從。正言鄭宅河所達,請還收罪人河,減死定配之命,更加嚴刑得情,依律處斷事。令曰,勿煩。又所達,請亟寢尹宣擧書院勿毁之命,依前回達施行事。令曰,勿煩。又所達,盜踏印信之罪,罪犯至重,身爲刑官者,其不可容護也,明矣。日者大司成李㙫之曾在秋曹貳席也,騎省書吏徐壽發爲名者,奸狀旣著,來關本曹,事當嚴囚痛治,而必使之勿爲拘留,此已大失法官之體,而壽發聞有騎曹摘奸之擧,身自拘留,而㙫反疑該吏之違令,至有推治之擧。夫刑人之道,罪疑惟輕則宥之,而未聞有顧藉罪人,妄作如此擧措,及其照律之際,必欲收贖,雖因僚堂之執法,不能肆意行私,已施定配之典,其不有公法,容護奸吏之狀,誠極駭然。不可以已離其職而,置以不論,請大司成李㙫罷職。令曰,不從。
校理趙尙健上書。大槪,臣於諫臣論劾大司成李㙫事,竊有所慨然者,玆敢略陳親聞實狀,以備財察事。入達。答曰,覽書具悉,書辭知道。
傳曰,延齡君賜諡,定於明日,吏曹郞官,卽爲口傳差出。
府前達,請工曹正郞李廷燁汰去事。請玄風縣監鄭道顯罷職不敍事。臺監爲任,其責重大,不可不擇差也,明矣。新除授監察鄭龜瑞,本以庸瑣之徒,濫授殿中之職,而旣已再越署經,則公議所在,此焉可見。決不可一日仍置於霜臺糾察之地,請新除授監察鄭龜瑞汰去,自今以後,各別擇差事,申飭銓曹。知事李弘述,乃於至敬之地,高聲私語,入對諸臣,相顧駭訝,揆以事體,不可無警責之道,請知事李弘述推考。答曰,不從。鄭道顯·鄭龜瑞·李弘述事,依達。
左參贊申銋三度呈辭,入達。只遞本職。
吏曹口傳政事,吏曹佐郞趙尙健落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,膈間不淸利亦甚,呼吸不平有加及熏熱·眩氣往來,搔癢,溺道不平之候,復何如?小便短澁有加,中氣虛憊特甚之候,比夜差減乎?臣等不勝憂煎,惶恐敢啓。傳曰,諸症候晩後亦一樣,而中氣虛憊之候,鎭定後無益減之勢矣。
副提學洪啓迪牌不進罷職傳旨,傳曰,只推勿罷。
今日入對時,副提學洪啓迪牌招事,下令。
十一月二十一日申時,王世子坐尊賢閣,諸承旨持公事入對時,右承旨韓世良,右副承旨黃龜河,文學申䨵,假注書崔,記事官申昉。韓世良讀左承旨李箕翊辭職書。達曰,李箕翊果是實病,而症勢亦重,無行公之勢云,故惶恐敢達。令曰,踏達字。
讀守禦廳申目,南漢留營別將吳達海差送事。達下。
讀忠淸監司權狀達,稷山縣監李獻一一二字缺下事。達下。以下缺
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。
嬪宮,藥房政院問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,膈間不淸利亦甚,呼吸不平有加及熏熱·眩氣,喉乾·溺道不平之候,其有所減,而眼視昏暗特甚之候,亦何如?小便頻澁,中氣虛憊有加之候,比昨有減,而搔癢特甚之候,夜間不復發作乎?五錢重蔘茶,今日亦當煎入,而臣等與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。口淡·困惱,腹部飽滿,脚痺特甚有加,眩氣及呼吸不平,膈間不淸利之候亦甚,寢睡無異全失,熏熱往來,喉乾搔癢,朝來止歇,溺道不平,別無加減,而眼視昏暗特甚,小便短澁,中氣虛憊有加之候,無減矣。勿爲入診。
傳曰,前冬諸症,不至如今年,而上前開拆之日,竟夕酬應,以致症候越添,前頭殿最不遠,而卽今氣力,漸不如前,精神有時眩瞀,決難畢於一日之內,又不宜經宿,亦不可不變通,分而二之,守令·邊將褒貶,依前入啓,其餘京外褒貶,入達于東宮,而吏曹兩等歲抄,依疏決例,其日大臣入對,世子問于大臣,付標宜當,依此擧行。
吏曹申目,弼善金濟謙上書云云。頃因文學金民澤上書,以大臣收議,春坊之兼帶春秋,蓋爲聽政後入對時記事,則不可減下是如,金民澤春坊之任,仍許遞改,已成法例,今此金濟謙春秋之任,不可減下,弼善之職改差,何如?達依準。
傳曰,吏曹佐郞趙尙健,今日不爲出肅,卽爲催促,使之出肅事,分付。
領議政金昌集箚子。大槪,病勢添劇,末由趨簉於候班,惶恐待罪事。入達。答曰,覽箚具悉卿懇。有疾未參,別無所傷,卿其安心勿辭,從容善攝。仍令曰,史官往諭,遣御醫看病。
傳曰,賜諡乃今日未時,而午正幾至,吏曹佐郞趙尙健傳敎之後,至今不爲出肅,事體極爲未安,星火催促,午時內出謝事,分付。
謝恩,吏曹佐郞趙尙健。
同副承旨趙觀彬上書。大槪,臣情勢之外,病狀且劇,萬無復起供職之勢,當此聖候添加之日,偃然退處,日事撕捱,辜恩蔑分,萬戮猶輕,玆敢仰籲病重實狀,冀蒙亟賜處分事。入達。遞差。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,眩氣,呼吸不平,膈間不淸利亦甚及熏熱搔癢,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸症候晩後一樣,而搔癢之候,差減後亦一樣矣。
藥房口傳啓曰,卽伏聞醫官所傳之言,則今夜聖候,困惱呻吟,呼吸不平之候,尤有加云,臣等伏不勝一倍焦煎之至。卽今症候加減,何如?惶恐敢啓。傳曰,卽今亦一樣,而溫水欲進丸藥矣。
吏批,吏曹佐郞趙尙健,承旨洪啓迪,執義尹錫來,弼善李尙說,副應敎金相玉,校理趙尙絅,工曹判書黃欽,左參贊鄭澔,左尹鄭濟斗,刑曹佐郞趙昌來,監察曺國相,內贍奉事宋煒,穆陵參奉李蓍泰,公州牧使李喜聃,黃州牧使李徵夏,玄風縣監吳緯周,兼東學敎授趙尙絅,兼說書徐宗燮,兼文學趙尙絅,江華留守趙泰耉,承旨尹陽來,司諫趙鳴謙落點。
午時,王世子坐尊賢閣,諸承旨持公事入對時,右承旨韓世良,文學申䨵,假注書崔㙫,記事官申昉。韓世良讀領議政金昌集箚。批下。
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱·眩氣,喉乾溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?蔘茶已進三貼,諸醫以爲今姑加進,瓊玉膏兼進宜當云,臣等今日不可不與諸醫入診,詳察症候後,議定加進當否,且有可以稟定之事矣。嬪宮患候,近日加減,何如?當歸補血湯五貼,已盡於昨日,今日令醫女入診後,可以議定繼用之藥矣。不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,呼吸不平,亦甚之候一樣,而眩氣亦甚,寢睡不寧,熏熱往來,搔癢喉乾,朝來止歇,溺道不平,別無加減,而眼視昏暗特甚,及小便短澁,中氣虛憊有加之候,無減矣。嬪宮患候差減矣。
吏曹啓曰,臺諫有闕,政事,取稟。傳曰,再明日爲之。
昨日入對時,正言鄭宅河所達,臣卽伏見吏曹佐郞趙尙健昨在玉署時書本,則以臣論罷大司成李㙫事,大加非責,至歸臣言於全然爽實之科,臣於此,竊不勝駭惑之至。臺諫論人,雖微官末僚,固宜十分詳愼,務歸的當,而況此卿宰之臣乎?臣之日昨所達,不是泛然風聞之比。蓋壽發之奸狀旣著,來關本曹之初,入直郞官,卽爲稟報於堂上,則伊時李㙫,方爲參判,特使之勿爲拘留,旣而壽發,聞有騎曹摘奸之擧,身自拘留,而李㙫之傔從,適來見而心訝,以爲旣有堂上勿拘之令,而何以若此?仍卽奔告於㙫,㙫乃疑該吏之違令,至有推治之擧,施杖五數之際,該色郞官李瑞泰送言,明其實狀,而始乃停刑,其受刑之吏,卽朴潤福爲名者,而其時則九月十一日也。臣稔聞其實狀於傳說藉藉之餘,而心甚驚怪,卽招潤福,則果如臣所聞,一一相符,此實明若觀火,決非疑晦難明之事,而儒臣至以目見親聞爲證,臣未知該郞送言之時,潤福受杖之際,儒臣亦果親聞而目見耶?噫,刑官者,治道之大關,而國家之平也。雖加刑於有罪之人,必盡審克欽恤之道,而今乃疑怒於不從護奸之令,至有杖吏之擧,此豈法官之體,而人心之所服哉?事雖微細,而關係則重,此臣所以終不能置而不論也。古人曰,聽言之道,必以其事觀之,今宰臣之有罪無罪,專在於該吏之受刑與否,儒臣不能說破其肯綮處,而只以輕信風傳,自歸孟浪等語,容易說去,臣竊惜之也。至於必欲收贖之說,固是餘事,雖不足辨,而蓋聞伊時兵曹參議趙榮福,以收贖之事,大以爲不可,至欲陳書上聽之故,㙫不得已强從之說,傳播狼藉,衆所共聞,此亦何可誣也?儒臣以騎曹摘奸之吏,還報拘留之說,引以爲訂,此則有可以推知者。蓋壽發,積年爲騎曹之吏,其於與騎曹下吏同情之事,其勢易成,則渠雖不拘,而以拘囚樣,使之瞞告於騎曹堂上者,亦何難之有哉?觀於自囚之狀,可以推知其然,況且臣說有依法拘留之事,如儒臣之所聞見,而此必末終之事,亦何補於其知之失哉?且儒臣雖以恬雅謹厚等語,如宰臣冤枉之證,而若其猝廢所守,有此可疑之事者,亦豈臣之所知也哉?雖然,儒臣旣以此書斥臣身,而歸之於爽失之科,則其何可晏然仍冒於臺次乎?請令遞斥臣職。令曰,勿辭,退待物論。
明日啓覆正時,辰正二刻。
刑曹,金城罪人尹風立,當日西小門外行刑。啓。
謝恩,執義尹錫來,司諫趙鳴謙。
院前達,請還收罪人河減死定配之命,依律處斷事。請寢尹宣擧書院勿毁之命事。新達,直講申混,曾任海州牧時,丁酉條軍布米,自朝家有已捧者上納,未捧者停捧之令,而其前幾盡捧置,則所當依朝令上納,而不此之爲,私自興販,取利無算,盡歸私橐。且欲贖其弟澋之所眄官婢,諉以鄕校後麓之崩汰,瞞報巡營,而移建之際,又托財力之不足,仍稱納贖,免役率畜。夫聖廟移建,何等重大,而爲一官婢之免役,作此駭悖之擧,又於上年田畓給災之數,至於三百八十結之多,而民間所分給者,不過爲六十餘結,其餘三百餘結,則符同監色,去處不明,自巡營廉聞覺察,其時監色,一倂推問,則混使其弟澋,要於中路,誘脅恐喝,使之逃躱,仍與偕來隱置,末乃因巡營行關,被捉於捕廳,只此數事,可見其縱肆無恥之狀。如此貪汚不法之人,不可置諸衣冠之列,請直講申混,削去仕版。郭山郡守李天翊,本以關西卑賤之人,夤緣發跡,濫通仕路,曾任江東,專事肥己,馱載絡繹,頃爲廣州褊裨,多有用奸,厚招民謗,題目之下,物情爲駭。況此本郡,距其所居,不過數息之地,尤不宜畀諸此人,以長其濫猾之手段。請郭山郡守李天翊改差。引嫌而退。當初論達,殊涉率爾,非斥之來,勢難仍置。請正言鄭宅河遞差。答曰,不從。末端事及處置事,依達。前達,大司成李㙫罷職事,停達。
府達,長湍卽畿輔重鎭,且是防營,而處於孔道,凋弊日甚,其另加顧護,俾得支保也,明矣。從前松都,有長湍松西面割給之計,而至今不許者,意蓋有在,今聞因前留守申請,自今廟堂,有覆奏許施之擧云,臣竊以爲不可也。松都之執而爲說,不過以操場之不便,山城之閡隔,而暫時操習,無地不可,他境間入,有何所妨,雖不移屬,固無大段弊習,而長湍之所恃而爲邑者,只是此一面,則有不宜割給之端,非止一二,而以最所易知者,言之,松都元無版曹納稅之規,又無民夫力役之事,而特以舊都之故,別置留,後以爲保釐之計而已。今以長湍出稅之地,作松都無稅之田,旣是朝家之失計,而以一面所應之役,加之於他面,則在長湍,尤爲難支之勢。且地則歸之松都,而軍兵則仍屬長湍云者,尤爲苟簡,而必多有掣肘難行之端矣。以此以彼,不便甚矣,不可以向來嶺邑移屬之事,仍而爲例,而猝然割給。請寢長湍松西面移屬松都之令。答曰,不從。前達,工曹正郞李廷燁汰去事,停達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,嬪宮入診醫女退出後,臣等與諸醫商議,則皆以爲卽今症候,頗有差減之勢,當歸補血湯,依前加入,五貼加用爲宜云。此藥劑入之意,敢啓。傳曰,知道。又口傳啓曰,昏後諸症候加減,比入診時,復何如?今日水刺,殆無異全廢,伏望强進他粥飮,惶恐敢啓。傳曰,諸症候比入診時無加減,而卽今虛乏頗甚,方進湯餠矣。
未時,上御隆福殿,藥房入診入侍,都提調李頤命,提調閔鎭遠,副提調金演,記事官任珖·陳翼漢·申昉,醫官李時聖·權聖徵·許玷·方震夔·吳重卨·李時弼·金壽煃·張世輔。李頤命進曰,俄者伏承問安批答,症候加減,略已仰悉,而此時呼吸不平之候,比昨何如?此下缺李時聖曰,聖候固宜峻補,而第氣挾火升,呼吸不平之候方甚,瓊玉膏蔘茶之竝進,似或有壅滯之慮,姑觀一兩日,依前兼進,宜矣。聖徵·玷所達,與時聖略同。震夔曰,近日水刺之進甚少,虛憊之候轉加,固當峻補,呼吸不平,非專由於火,臣意則蔘茶瓊玉膏之進,似無所妨矣。時弼·壽煃等所達,亦以兼進爲宜。頤命曰,諸醫所見,旣不歸一,蔘茶瓊玉膏之一時竝進,不無趑趄之慮,今日只進蔘茶,姑觀夜間症候,更爲議定,宜矣。上曰,唯。頤命曰,新製瓊玉膏,臣等先嘗少許,則以沈香加入之故,稍有香臭,而味則頗好,似不妨於進御矣。冬至所進煎藥,其或進御乎?上曰,間間進御矣。頤命曰,聖候積歲沈淹,醫技靡不殫竭,而獨補助元陽,熏蒸脾胃之方,尙未一試,諸醫多以此爲言,肉桂·破古紙等材料,固是補陽熏脾之劑,而煎藥性味頗同,亦有此等功效,若多進而腷火不生,無他所妨,則此法因以可試矣。以下缺上曰,唯。有頃,內官擎進藿羹。上曰,進少許。頤命曰,此等食物,若進御,則虛憊之候,或有差勝之效矣。上曰,虛憊之時,雖甚厭進,若强爲進御,則亦有所益矣。頤命曰,省記監軍軍號標信等回件事外,大小公事,竝入于東宮事,頃已下敎矣。其中監軍,則亦不無變通之端,古有五衛之制,上番軍卒,多至四五千,送宣傳官騎省郞而監軍矣。五衛之制旣罷,都摠府巡廳,便作文具,左右巡廳入直軍卒,不過十餘人,而猶送監軍,事涉不緊,監軍單子中,衛將·把摠等番次落點,依前入于大朝,自餘雜單子,則送于東宮,何如?上曰,依爲之。頤命曰,省記軍號標信等事,已有下敎,竝依前擧行乎?上曰,依前擧行。頤命曰,密符頒賜單子及諭書,何以爲之乎?以下缺上曰,唯。頤命曰,各道方物進上單子,何以爲之乎?上曰,送于弓房廂庫。頤命曰,能麽兒堂上,知弓品堂上,兵曹例以武臣差定啓下矣。此則何以爲之乎?上頒賜單子,當自東宮落點,而頒賜冊,例有安寶之事,此則依前啓請,可也。頤命曰,京官褒貶啓本,旣有入于東宮之命矣。外方守令·邊將褒貶啓本,亦送于東宮乎?上曰,唯。頤命曰,觀象監天變單子,具兩本,一則入于大朝,一則入于東宮矣。此則何以爲之乎?上曰,依前擧行。演書下敎,逐段付標,自初進讀訖。頤命曰,此是久遠可考文書,而付標之際,繕寫欠精,且有塗抹處,令都承旨,出去後更爲修整入啓,何如?上曰,依爲之。諸臣遂退出。
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房政院問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平有加,及熏熱,眩氣,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而眩氣亦甚,寢睡不寧,搔癢喉乾,朝來止歇,熏熱往來,溺道不平,別無加減,而眼視昏暗特甚,及小便短澁,中氣虛憊有加之候,無減矣。勿爲入診。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,眩氣,膈間不淸利亦甚,呼吸不平有加,及熏熱,搔癢,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸症候晩後亦無加減矣。今日入對時,弼善李尙說,待明朝牌招事,下令。
觀象監啓曰,巳時,太白見於未地。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平有加,及熏熱往來,眩氣亦甚,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?蔘茶五貼,已盡於昨日,依前定奪,當更進瓊玉膏矣。今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,呼吸不平有加,及眩氣亦甚之候,一樣,而寢睡不寧,熏熱往來,搔癢喉乾,朝來止歇,溺道不平,別無加減,眼視昏暗特甚,及小便短澁,中氣虛憊有加之候無減矣。勿爲入診。
持平洪禹傳三度呈辭。遞差。
昨日啓覆時,執義尹錫來所達,請寢長湍松西面移屬松都之令事。令曰,不從。司諫趙鳴謙所達,請還收罪人河減死定配之命,更加嚴刑得情,依律處斷事。令曰,勿煩。又所達,請直講申混,削去仕版事。令曰,不從。又所達,會寧府使李夏禎,年紀衰耗,處事顚妄,屢典州閫,專事貪饕,及授本府,不悛舊習,日夜之所經營,罔非虐民·肥己之事,締結商賈,官門成市,蠱惑妖妓,賄賂公行,闔境怨詈,如在水火,北來之人,莫不傳說。關防重鎭,決不可仍畀於此人,以貽邊民之害,請會寧府使李夏禎罷職。令曰,不從。前達,尹宣擧書院勿毁之命還收事。停達。又所達,臣以本院前達直講申混削版事,連達矣。大臣以申混罪犯旣重,宜請拿問,而臺諫以削版陳達,爲非,臣於此,不勝瞿然之至。臣亦非不知申混罪名之至重,而削版之律,亦云不輕,故依前連達矣。大臣以罪重律輕爲言,臣何敢仍冒於臺次乎?請令遞斥臣職。令曰,勿辭,退待物論。
政院達曰,司諫趙鳴謙引避退待,而大司諫金有慶在外,獻納·正言未差,正言洪龍祚呈辭,尙未處置,除在外,呈告人員,卽爲牌招,以爲處置之地,何如?令曰,依。
都承旨金演上書。大槪,臣素患疝病,觸寒重發,當此聖候有加之日,不得不陳書徑出,臣尤死罪,亟遞臣職,仍勘臣罪事,入達。答曰,覽書具悉。卿其勿辭,調理察職。
昨日啓覆時,右議政李健命所達,禁府時囚,雖不甚多,判義禁之上來,姑無其期,日寒如此,滯囚可慮,令次官從速勘處,何如?令曰,依爲之。正言洪龍祚達曰,臣以直講申混削版事,有所論達矣。伏聞昨夜筵中大臣,以事當拿問明覈,以正其罪爲言,至蒙許可云,臣不勝瞿然之至。混之罪犯不輕,而重臣亦非不知拿問爲宜,而旣移他職,事且經年,不必拿問,而其中爲贖官婢,請移聖廟,尤不勝駭痛之甚者。如此之人,不可置諸衣冠之列,故臣果擬以削版之律矣。今者大臣之言如此,則臣之擬律乖當之失,著矣,其何敢自以爲是,而晏然於臺次乎?今以右僚處置,承牌來詣,而臣旣首發此論,則情勢之難安,視右僚尤別矣。決不可一刻仍冒,請令遞斥臣職。令曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱往來,搔癢,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓,傳曰,諸症候一樣,而搔癢之候,晝則連爲差勝矣。
吏批,獻納金濟謙,正言趙榮世,兵曹參知趙觀彬,郭山郡守鄭淵,禁府都事宋宗錫,永昭殿參奉具鼎勳,直講李思德,右通禮李秀英,持平鄭宅夏,兼春秋二,沈埈·趙昌來落點。
副護軍李天翊,副司果趙觀彬·鄭宅河·洪禹傳,副司正徐宗燮,副司勇崔尙鼎。
申時,王世子坐尊賢閣,承旨持公事入對時,同副承旨洪啓迪,〈弼善〉李尙說,假注書崔,記事官申昉。洪啓迪讀兵曹草記,慶尙右兵使柳就章,催促下送事。依下。
讀宗親府草記,金海草場箭折受事。依下。
讀禮曹草記,故兵使南山獻致祭官給馬事。依下。
讀禁衛營草記,月課價覆舊事。依。以下缺
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,眩氣,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加之候一樣,而寢睡不寧,熏熱往來,搔癢喉乾,朝來止歇,溺道不平,別無加減,而眼視昏暗特甚,及小便短澁中氣虛憊有加之候,無減矣。勿爲入診。
府前達,請寢長湍松西面移屬松都之令事。新達,禮曹判書兪命雄改差之達,終不得準請,則亦不必一向相恃,而至於掌令朴弼正之再達卽停,已涉輕遽。況於停達之日,簡問可否於同僚,不待回答,汲汲輕停,其輕同僚而壞臺體,莫此爲甚,後弊所關,宜有警責。請掌令朴弼正遞差。竝引嫌而退。擬律乖當,旣被非斥,揆以臺體,勢難仍置。請司諫趙鳴謙,正言洪龍祚遞差。答曰,不從。處置事,依達。
領議政金昌集箚子。大槪,臣於歲抄文書參決之命,有不敢承當者,敢陳所懷,更賜處分,俾國體無損,私分少安事,入達。答曰,覽箚具悉卿懇。日昨上敎,不過與大臣相議之意而已。卿無所嫌,安心勿辭,依聖敎擧行焉。仍令曰,史官往諭。
兼說書徐宗燮上書。大槪,坐違嚴召,恭俟誅譴,聖度天大,終靳例罷,臣於是,尤不勝一倍惶蹙,玆敢略暴情實,治書將上之際,召牌又臨,不得不復此趨詣於闕下,而顧臣所叨之職,揣量寸分,終不近似,且臣情勢尤有所萬萬難强者。伏乞亟削臣職,以安私分事,入達。答曰,覽書具悉。爾其勿辭,從速察職。
都承旨金演上書。大槪,疝症重發,僵臥直廬,拜章徑出,冀蒙處分事。入達。答曰,覽書具悉,卿其勿辭,調理察職。
明日三覆時座堂正時,辰正二刻。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡困惱,腹部飽滿,脚痺特甚有加,膈間不淸利,眩氣亦甚,呼吸不平有加及熏熱往來,溺道不平之候,復何如?小便短澁,中氣虛憊有加之候,比夜差減,而搔癢之候,更不發作乎?臣等不勝尤煎,惶恐敢啓。傳曰,諸症候晩復一樣,而搔癢之候,晝則差勝後一樣矣。
今日入對之時,獻納金濟謙,正言趙榮世,兼說書徐宗燮牌招察任事,下令。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱·喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟,答曰,知道。口淡,困惱,腹部飽滿,脚痺特甚有加,膈間不淸利,呼吸不平有加,眩氣亦甚之候一樣,而寢睡不寧,熏熱往來,喉乾搔癢,朝來止歇,溺道不平,別無加減,眼視昏暗特甚,及小便短澁,中氣虛憊有加之候,無減矣。勿爲入診。
內醫院官員,以都提調意達曰,本院副提調金演,以病陳書徑出,再承調理之令,而尙未入來,當此移院竝直之時,三日曠直,至爲未安,金演卽爲牌招入直,何如?令曰,依。吏曹啓曰,臺諫有闕,政事,取稟。傳曰,明日爲之。
知義禁李觀命·李晩成·任埅上書。大槪,臣等於替讞之令,有不敢冒當者,乞寢成命,以重事體事,入達。答曰,覽書具悉。卿等勿辭擧行。
大殿·中殿·世子宮·嬪宮,藥房·政院·玉堂夕問安。答曰,知道。
藥房啓曰,晩後口淡,困惱,腹部飽滿,脚痺特甚,有加,膈間不淸利,呼吸不平有加,眩氣亦甚及熏熱往來,搔癢,溺道不平之候,復何如?小便短澁,中氣虛憊有加之候,比夜差減乎?臣等不勝憂煎,惶恐敢啓。傳曰,諸症候晩後一樣,而搔癢之候,晝則差勝後亦一樣矣。
四學儒生黃尙中等上書。大槪,請孝宗廟庭,追配先正臣宋時烈,以明聖朝際遇之隆,以副一國共公之論,兼請尹宣擧毁院·毁板,仍治停達臺臣之罪事。入達。答曰,覽書具悉。今玆配享之請,深嘉尊賢之誠,玆事體大,不得準請矣。尹宣擧事,爭執已久,停達何傷?爾等之言,殊涉太過矣。
藥房口傳啓曰,夕水刺比昨尤減,臣等固已不勝憂慮矣。卽伏聞入侍醫官所傳之言,腹部飽滿,呼吸不平之候有加云,臣等益不勝焦煎之至,竹瀝纔已封入,龍腦安神丸,其已調進,而進御後症候加減,何如?惶恐敢啓。傳曰,卽今一樣,而龍腦安神丸,纔已進御矣。以上朝報
戶判宋相琦所達,國家貢賦之中,田稅尤重,曾無轉換之事矣。自今以後,勿論京外各衙門,他穀則雖或請得,田稅則一切防塞,永爲定式,何如?領相金昌集曰,海西峽邑田稅,許令作錢,猶慮中間牟利之弊,他邑則豈有相換作錢之事乎?相琦曰,海西則元來作錢者四邑,而亦不爲輕許者,事體與他穀有異故也。其間或不無牟利之輩,其弊多端,今此尙州之事,亦可見矣,不可不嚴禁矣。領相金昌集曰,不捧本米,代捧錢文,始爲便民,豈可收米,而以米換錢乎?此所謂牟利之弊矣。判樞趙泰采曰,宋相琦所達,是矣,此弊不可不嚴防矣。領相金昌集曰,趙泰采之所達,是矣,宜加痛禁。相琦曰,大臣所達嶺底七邑之弊,誠如是矣。此外三南,亦安保其必無此事乎?永爲定式,以絶外方希望之路矣。令曰,依爲之。以上備〈局〉謄〈錄〉
二十七日酉時,王世子坐尊賢閣,承旨入對時,同副承旨洪啓迪,說書徐宗燮,假注書崔,記事官申昉。洪啓迪讀四學儒生黃尙中上書。批下。諸臣以次退出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候,宜當,嬪宮患候,近日加減何如?當歸補血湯五貼,又盡於昨日,今日亦令醫女入診,詳察症候,可以議定繼用當否矣。不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸〈利〉,眩氣亦甚,呼吸不平有加之候一樣,而寢睡不寧,熏熱往來,搔癢喉乾,朝來止歇,溺道不平,別無加減,而眼視昏暗特甚,及小便短澁,中氣虛憊有加之候,無減矣。勿爲入診。嬪宮患候,已言于醫女矣。
昨日三覆時,獻納金濟謙所達,臣於言責之職,以公以私,俱有難冒之端,而人器之不稱,不與焉。自古有國之建置百官,惟宰相與諫官爲重,故古人云,生民之利害,社稷之大計,獨宰相可行,諫官可言,由是觀之,其非父子之所可竝據也,亦已明甚矣。夫諫官與宰相,有是非可否之道,今以是非可否之事,責之於父子,則私分之難便,固不須言,而其於國體,亦將何如也?若爲此而許其噤默,徒取充位,則又非國家置諫官之意,此臣所以終始自畫,不敢爲承當之計者也。且臣叔父昌翕,方爲司憲府掌令,叔姪之竝處兩司,亦是難安之端,以此以彼,決不可一刻仍冒於職次,請乞遞斥臣職。令曰,勿辭,退待物論。
持平金槹所達,請寢長湍松西面移屬松都之令事。令曰,勿煩。前達,掌令朴弼正改差事,停達。
內醫院官員,以都提調意啓曰,本院副提調金演,昨日違牌不進矣。雖未知病勢之如何,而此時多日曠直,極爲未安,更爲牌招,使之入直,何如?令曰,依。
都承旨金演牌不進後,初度呈辭,入達。令曰,所患如此,本職許遞焉。
昨日三覆時,右議政李健命所達,貢賦防納,禁令至嚴,而聞尙州牧今年所納大同米一半,春夏間已納,其餘一半,作錢成陳省上送,而色吏空手而來,錢文則本官,分給京外閑遊之徒,收聚納廳之際,不能一一收拾,方自惠廳,拘留督捧云。前頭畢捧與否,姑未可預料,而不爲直納,致有此如許弊端,事極寒心,尙州牧使權熀拿問,何如?
領議政金昌集曰,近因凶荒,或有從民願作錢之令,則每有如此弊端,尙州之事,誠極寒心,不可無懲後之道,拿問,宜矣。令曰,依爲之。昌集曰,凡守令拿問之後,無卽出其代之事,無罪則放送,有罪則勘處,而第本州量役方張,不可一時曠官,其代卽爲差出,催促下送事,分付吏曹,何如?令曰,依爲之。
右議政李健命所達,小臣有所懷敢達。前司書李重協,以嶺南京試官時,迂路作行,驛馬加把之事,至被徒配之律矣。臣取見金吾文書,則當初行關中,無驛馬加出之數,其所加把,事無可據,至於由迂路,亦因畢試之後,積雨川漲,道路不通,故迂行十餘里枉道,此與無端犯科者,有異。年前李台佐,以史官出使,李徵龜承召上來之時,皆犯枉道加把之罪,因金吾議讞杖配,而自上以爲此有可恕之道,特爲除杖,罷職放送,其後李澤,亦犯驛馬加把之罪,定配未久,旋卽蒙宥。今此李重協之所犯,在於奉使之時,而旣不至大段,徒配且輕,數月罰已行矣,依李台佐等之例,宜有參酌放宥之道矣。令曰,依爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱往來,溺道不平之候,復何如?小便短澁,中氣虛憊有加之候,比夜差減,而搔癢之候,更不發作乎?臣等不勝憂煎,惶恐敢啓。傳曰,諸症候晩後一樣,而搔癢之候,晝則差勝後亦一樣矣。
四學儒生黃尙中等上書。大槪,臣等昨以先正臣宋時烈配享孝宗大王廟庭事,有所論列矣。及承徽批,則乃以體重,不得準許,臣等竊不勝悶鬱之忱,玆敢相率,更瀆於銅闈之下,伏乞深念典禮之不可已,公議之不可遏,亟稟大朝,卽令擧行事,入達。答曰,覽書具悉。昨日書答,已諭余意矣。
觀象監啓曰,巳時太白見於未地。
吏批,司諫洪廷弼,正言金民澤,司書李鳳年,說書李箕鎭,修撰南一明,尙州牧使趙正萬,相禮金遇秋,監察姜必慶,司饔提調閔鎭遠,承旨李㙫,戶議金在魯落點,都承旨李㙫。
兵批,副護軍趙鳴謙,副司直金演,副司正南泰斗。
未時,王世子坐尊賢閣,諸承旨持公事入對時,左承旨韓重熙,左副承旨尹陽來,文學申,假注書崔,記事官申昉,持平金槹,同爲入對。韓世良讀黃海兵使柳星樞狀達,以禁衛別馬隊點考上送事,到金川還營事,達下。
讀吏曹申目,承文院權知副正字姜必愼等十八人口傳事。達下。
讀平安監司李澤狀達,厲祭等各祭獻官職姓名開坐事。達下。此下缺
初更,王世子坐尊賢閣,入對時,同副承旨持公事洪啓迪,兼說書徐宗燮,假注書崔,記事官申昉洪啓迪讀四學儒生黃尙中等上書。批答見上
上在慶德宮。停常參·經筵。
禁府都事尹沆,前慶尙右兵使李漢珪拿來事,出去。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加之候一樣,而寢睡不寧,熏熱往來,搔癢喉乾,朝來止歇,溺道不平,別無加減,而眼視昏暗特甚,及小便短澁,中氣虛憊有加之候,無減矣。勿爲入診。
昨日承旨入對時,持平金槹所達,臣得見四學儒生黃尙中等書本,則以尹宣擧毁院毁板停達事,盛加非斥,臣於是,不勝瞿然之至。此事一歲爭執,兪音久閟,臺閣疲於傳達,殆同日課,邸下每下勿煩,有若例題,上下相持,事欠誠實,無寧參酌停論,毋損事面,而且聞物議,皆以爲訖可收殺,故臣亦以此意,有所酬酢於僚席之間矣。末梢停論,雖出於僚臺,臣亦旣參涉於其間,則今於多士之斥,理難晏然,方欲詣臺自列之際,以諫臣處置,召牌來臨,謹此隨詣,而顧臣情勢,旣不可苟據臺席,則其何敢處置他人乎?以此以彼,決難仍冒,請令遞斥臣職。令曰,勿辭,退待物論。
執義尹錫來達曰,獻納金濟謙,持平金槹引避退待,處置歸於臣身,而伏見金槹避辭,則以尹宣擧毁院·毁板停達時酬酢僚席間事,引以爲嫌,臣於此事,亦有難安者。臣頃以毁院·毁板,實是重發之論,而許久爭執,公議旣伸,則到今訖了,未爲不可之意,有所酬酢於停論之臺臣矣。臣固不敢可否於其間,而且儒生書末,以大論遽停,而未有駁正者,慨惋之極,不忍不言爲言,臣亦被斥中人,固當自處之不暇,其何可參涉於立落之際乎?請令遞斥臣職。答曰,勿辭,退待物論。
政院達曰,因弘文館草記,下番連日空虛,無推移之道,令本院稟旨變通,差出闕員,仍卽牌招察任事,依下矣。政官卽爲牌招開政,差出闕員,何如?令曰,依。
右副承旨黃龜河辭職上書,入達。遞差。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加及熏熱往來,溺道不平之候,復何如?小便短澁,中氣虛憊有加之候,比夜差減,而搔癢之候,不復發作乎?臣等不勝憂煎,惶恐敢啓。傳曰,諸症候晩後無加減,而搔癢之候,晝則差勝後,亦一樣矣。
四學儒生黃尙中等上書。大槪,臣等之請,非獨爲先正而已,亶出於尊聖祖明大義之意,則事體至重且大,入稟大朝,廣詢廷臣,亟令擧行事。入達。答曰,覽書具悉。前後書答,已悉余意矣。
吏批,承旨趙觀彬,校理洪廷弼,典籍崔道文,司藝尹大英落點。
未時,王世子坐尊賢閣,諸承旨持公事入對時,左副承旨韓重熙,同副承旨洪啓迪,弼善李尙說,假注書崔,記事官申昉,韓重熙讀承文院草記,寫字官崔興相付軍職冠帶當仕事,依下。
讀戶曹草記,李奎年卒逝,別致賻事,達下。
讀開城留守兪命雄狀達,敎授全聖臣遭父喪事。達下。
讀咸鏡監司金相稷狀達,道內染病方痛人數爻。達下。
讀咸鏡監司申本,濬源〈殿〉冬至祭獻官職姓名開坐事。達下。此下缺
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加之候一樣,而寢睡不寧,熏熱往來,搔癢喉乾,朝來止歇,溺道不平,別無加減,而眼視昏暗特甚,及小便短澁,中氣虛憊有加之候,無減矣。勿爲入診。
吏曹申目,權知承文院副正字姜必愼·趙趾彬·黃榟·柳弼恒·金相奭·金龍慶·柳壽恒·尹光益·朴弼夔·李著等爲等如,口傳施行,何如?達依準。
掌令朴弼正三度呈辭,入達。遞差。
平安監司,義州府尹書目,冬至使一行,今月二十六日,渡江入去事。
禮曹達曰,臘前三白,可占來歲之豐熟,今者冬候已晏,臘日不遠,而微霰乍灑,大雪尙靳,秋耕牟麥,未免凍傷,嗣歲之憂,有不可言,自前如此之時,多有祈雪祭擧行之規,依前例宗廟·社稷·北郊,遣重臣,不卜日來初三日設行之意,分付,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱,腹部飽滿,脚痺特甚有加,膈間不淸利,眩氣亦甚,呼吸不平有加及熏熱往來,溺道不平之候,復何如?小便短澁,中氣虛憊有加之候,比夜差減,而搔癢之候,更不發作乎?臣等不勝憂煎,惶恐敢啓。傳曰,諸症候晩後亦一樣,而搔癢之候,晝則差勝後一樣矣。
刑曹參判尹慤辭職上書,入達。答曰,覽書具悉。書辭令廟堂稟處。
平安監司書目,嘉山郡守洪啓賢今月二十五日身死事。
午時,王世子坐尊賢閣,承旨·大臣入對時,領議政金昌集,右議政李健明,右承旨韓重熙,左副承旨尹陽來,弼善李尙說,兼說書徐宗燮,假注書崔,記事官申昉。領議政金昌集進曰,日寒去而愈甚,氣候,若何?令曰,無事矣。昌集曰,今此歲抄使臣等參缺事,命下矣。以下缺郞廳李觀燮書。郞廳張澍校正。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加之候一樣,而寢睡不寧,熏熱往來,搔癢,喉乾,朝來止歇,溺道不平,別無加減,而眼視昏暗特甚,及小便短澁,中氣虛憊有加之候,無減矣。勿爲入診。
工曹判書黃欽,都承旨李㙫,正言金民澤再度呈辭,入達。給由。
校理趙尙絅三度呈辭,入達。只遞本職。
令曰,典獄摘奸,輕囚放釋。
令曰,前郡守金德重·李秀賢,縣監李箕佐·朴泰鎭·李燮,郡守許夔,佐郞李滋,參奉李天紀·洪萬長·金相說,縣令李悟·李時輝·李譔,縣監李延休,察訪安汝恒,縣監柳綎,府使任泂,縣監李秉成,縣令沈尙燦,副正字愼後三·姜樸,學正吳瑞鍾,副正字申思稷·宋國緯·徐命九·許錫·申,縣監蔡橚·韓璛·河必圖,判官尹景績,牧使朴泰遠·金楙,司書李鳳翼,執義朴聖輅,掌令宋思胤,司書李重協,縣監韓五章·郭氣和,郡守朴大梓,監司李肇,牧使李有壽,府使張漢相,牧使金時泰·成稷童·兪命凝·李翊漢,承旨尹鳳朝,參議李正臣,府使朴泰遠,承傳色黃道晟等,竝叙用。前府使宋宅相,郡守李命大,察訪鄭德祚,都事具普享,縣監沈珙·洪重聖,府使李會元,司書李重協,府使姜泰相,郡守李箕明·金鑮,承傳色黃道成等,竝職牒還授。前僉使鄭元樞,水使沈榗,司勇鄭士成·金尙鎰,中軍吳重周,水使朴昌潤,護軍趙泰億,司果李世最·李相成·洪重禹,討捕使柳鵬章,萬戶韓成仁,僉使李國輔,司果郭萬績·趙遠命·洪鉉輔等,竝敍用。虞候鄭光羽,萬戶韓成仁,別將韓相周,僉使金聖協,萬戶李時昌等,竝職牒還授事。下吏兵曹。
令曰,朝臣之不得嫌避,明有聖敎,而同副承旨趙觀彬荐違召命,專由嫌避,殊涉過當,更爲牌招,俾卽察任。
政院達曰,兩司多官引避,已至多日,而持平鄭宅河,正言趙榮世,昨日違牌不進,尙未處置,事甚未安,更卽牌招,使之處置,何如?令曰,依。
正言趙榮世上書。大槪,臣於本職,決難復叨,三陳書而未獲登徹,再違牌而輒靳例罷,尋單縮伏,一味惶悚,今於召牌之下,不敢一向坐違,扶拽病軀,來伏闕下,而反覆揣量,末由入肅。玆就前書之末,略論喉院阻搪之弊,兼陳處置難冒之嫌,伏乞竝賜諒察,亟許鐫削臣職事。入達。
令曰,李縡·洪錫輔事,稟于大朝,則放其門黜爲宜,爲敎矣。
平安監司,義州府尹書目,回還謝恩使先來出來事。
令曰,日寒如此,薄衣軍士襦衣題給。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,溺道不平之候,復何如?小便短澁,中氣虛憊有加之候,比夜差減,而搔癢特甚之候,更不發作乎?臣等不勝憂煎,惶恐敢啓。傳曰,諸症〈候〉晩後一樣,而搔癢之候,晝則差勝後,亦一樣矣。
答正言趙榮世書曰,覽書具悉。政院之不爲捧入,不無所執矣。爾其勿辭,從速察職。
初一日□時,王世子坐尊賢閣,承旨持公事入對時,左承旨韓世良,說書李箕鎭,假注書崔,記事官申昉。韓世良讀正言趙榮世書。批下。
讀兵曹草記,私婢月色擊錚,興元門守門將金弼興推考事。達下。
讀禮曹申目,金大珩無後,元兌立後事。達下。
讀禮曹申目,安弼興無後,大榮立後事。達下。
讀掌隷院決等單子。達下。
讀刑曹草記,堂上位不齊,今日不得開坐事。達下。
讀掌隷院草記,立訟人姓名單子。以下缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比夜差減,而搔癢特甚之候,夜間不復發作乎?臣等久未入侍,且有議藥稟定之事,今日與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平之候一樣,而寢睡不寧,熏熱往來,搔癢,喉乾,朝來止歇,溺道不平,別無加減,而眼視昏暗特甚,及小便短澁,中氣虛憊有加之候,無減矣。
政院達曰,今日爲政事,命下,而祈雪祭齋戒相値,何以爲之?敢稟。令曰,明日開政。又達曰,執義尹錫來,獻納金濟謙,持平金槹引避退待,已至累日,而兩司無行公之員,尙未處置,事甚未安。正言趙榮世,卽爲牌招處置,何如?令曰,依。
謝恩,正言趙榮世。
傳曰,史官三員待命,騎馬九匹立之。祈雪〈祭〉所內摘奸。
正言趙榮世達曰,臣於本職,旣是僨敗之地。且臣情理,尤無供仕之望,累違嚴召,輒靳例破,一徹辭章,未蒙矜諒,進退路窮,踪地益蹙。今又因多臺處置,召牌辱臨,不得不黽勉趨承,少伸分義,而第臣於昨日徽答,尤有所不敢晏然者。噫,臣雖至愚且妄,豈不知歸養外家之有違法典?只緣私情之切急,且恃已行之古例,不自揣量,有所陳懇,冀或見憐於孝治之朝矣。今邸下不惟不賜矜許,乃以政院不捧,不無所執爲敎,是固臣誠意淺薄,不能感動徽聽之致也。雖然,臣旣猥陳援例之私懇,妄附見阻之悶蹙,致令喉院逬出引嫌,而徽答辭旨又如此,則臣心慙悚,益無容措。在臣私義,已難仍冒,而至於多臺處置之嫌難可否,臣旣略陳於昨日書末矣。蓋臣妄意,竊以爲毁院·毁板之達,許久爭執,不得準請,間因堂箚,旣許而旋收,則與其一向相持,徒傷事體,無寧及今收殺之爲宜,故曾於私室,對儕友,以是酬酢,及在春坊與諸臺,以是發問矣。今於停達之後,非斥之來,臣固自處之不暇,而豈可冒當其處置哉?況儒生書末,以大論遽停,而未有駁正者,慨惋之極,不忍不言爲辭,則臣之忝叨是職,亦旣有日,而自在被斥中矣,尤何敢參涉於諸臺之立落乎?以此以彼,俱不可仍冒於臺端,請令遞斥臣職。答曰,勿辭,退待物論。
今日藥房入診時,磨積元劑入事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
左副承旨尹陽來書達,臣承令馳往于典獄署,點閱罪囚,則承傳罪人三十四名,刑曹罪人四十五名,咀呪罪人二名,來關罪人五十九名,各司罪人六名內,牙山倉漕軍安世重·田厚福·李從立·劉承昌·朴正逸·金運生·金武辰·金毛老金·朴石只·金貴奉等十名,領船監官渰死,可疑之端覈處事也,兪漢翊,貸錢推諉事也,宋世龜,奪取經釐廳差人白絲事,孔尙立,淫女惡禮本夫也,金順立·崔者斤得,宣惠廳納林川大同米無面事也,南順弼,慕華館試所,鳥銃潛入二丸事也,千萬琦,備邊司船隻私自下送事也,崔二興,災入士夫家依幕事,李尙晸·李惡男,無面不納事也,建伊·一萬,各邑京主人匠布及軍布不納事也,白尙周,臘藥牛黃不納事也,徐斗興,政院公事趁不擧行事也,私婢玉丹,殺獄逃走罪人有先接主人次知也,分禮,備局銀負債譯官張遠翼次知也,順梅,人物招引賣送罪人唜萬次知也。以上六十名段,罪名俱不至大段,故臣仰體邸下欽恤之德意,竝爲放釋,而此外關係殺獄·咀呪·綱常·强盜·私鑄·僞造,及其他所犯緊重之罪,竝爲因囚,重囚一向淹滯,殊甚可慮,竝令該曹,趁速推覈處決,俾無凍獄滯囚之弊。且伏聞典獄署囚徒之外,各衙門拘留罪人,其數亦多云。此是朝家申嚴之事,依前放送之意,分付,何如?令曰,依。
都承旨李㙫,正言金民澤三度呈辭,以祈雪祭齋戒,留政院。
未時,上御隆福殿。藥房入診入侍,都提調李頤命,提調閔鎭厚,副提調韓世良,記事官任珖·陳翼漢·申昉,醫官柳瑺·李時聖·權聖徵·許坫·方震夔·吳重卨·李時弼·玄悌綱·金壽煃·蔡光夏。李頤命進曰,俄者伏承問安批答,症候加減,略已仰悉,而近日以搔癢之候,寢睡尤爲不安,口淡特甚,水刺之進漸少,臣等焦煎之忱,已難盡達,而數日來腹部飽滿之候有加,昨夕醫官診察,則右邊顯有環亘之氣,而堅硬。此以下缺
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣,亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加之候一樣,而寢睡不寧,熏熱往來,搔癢,喉乾,朝來止歇,溺道不平,別無加減,而眼視昏暗特甚,及小便短澁,中氣虛憊有加之候無減矣。勿爲入診。
工曹判書黃欽,正言金民澤三度呈辭,入達。遞差。
都承旨李㙫三度呈辭,入達。只遞本職。
判尹兪集一再度呈辭,入達。加給由。
說書李箕鎭,砥平地掃墳呈辭,入達。給由。
忠淸監司書目,靑陽縣監洪裕度,以其母病,受由歸家,無意還任,罷黜事。
江華留守書目,本府經歷元命龜,因一微細之事,張皇呈狀,大失體貌,罷黜事。
傳曰,史官二員待命,騎馬六匹立之。外各司內摘奸。
左承旨韓世良上書。大槪,臣於藥院副提調之任,濫竽莫甚,冒沒就職,已過多日,而卽今應帶長席,旣已差除,尤非臣一刻仍冒。且於諫臣之書,有所難安,伏乞遞改臣本兼兩任,以安私分事,入達。答曰,覽書具悉。爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱往來,溺道不平之候,復何如?小便短澁,中氣虛憊有加之候,比夜差減,而搔癢之候,更不發作乎?臣等不勝憂煎,惶恐敢啓。傳曰,諸症候晩後無加減,而搔癢之候,晝則差勝後一樣矣。
黃海監司書目,臣冒陳血懇,未蒙矜許,不得不更申呼籲,兼附數條變通事,達。答曰,覽書具悉。卿其勿辭,書辭令廟堂稟處。
京畿都事書目,新監司李光佐辭職上書上送事。達。答曰,覽書具悉。卿其勿辭,從速上來察職。
今日入對時,今日政新除授臺諫,待明朝牌招處置事,下令。
修撰趙尙絅牌不進,罷職令旨,令曰,只推勿罷。
吏批,兵曹參知任守幹,兵曹佐郞申滌,嘉山郡守宋琢,平海郡守金遇秋,松羅察訪崔,承旨尹憲柱,司諫李鳳翼,掌令慶聖會,持平金民澤,正言洪禹傳,司書洪正相,工曹判書申銋,大司成洪啓迪,修撰趙尙絅,靑陽縣監洪啓章,江華經歷崔星瑞,同春秋沈宅賢,兼春秋單朴崇古,承旨尹鳳朝。
兵批,副護軍李肇·張漢相·尹鳳朝·兪命凝·李翊漢·李有壽·金時泰·成稷童,副司直李正臣·趙尙絅·李㙫,副司果金民澤。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加之候一樣,而寢睡不寧,熏熱往來,搔癢,喉乾,朝來止歇,溺道不平,別無加減,而眼視昏暗特甚,及小便短澁,中氣虛憊有加之候,無減矣。勿爲入診。
傳曰,史官一員待命,騎馬三匹立之。崇陵忌辰祭所內摘奸。
司諫李鳳翼牌不進,罷職令旨,令曰,只推勿罷。
判府事金宇杭箚子。大槪,病難自力,未參候班,乞治廢禮之罪,以安私分事,入達。答曰,覽箚具悉卿懇。有疾未參,別無所傷,所辭提調決難準許,卿其須體至意,安心勿辭,亦勿待罪,從容善攝。仍令曰,史官往諭,遣御醫看病。
府達,竝引嫌而退。參停重論,見非公議,揆以臺體,俱難仍在。請持平金槹,執義尹錫來竝令遞差。答曰,依達。前達,以國忌齋戒,今明日姑停。
都承旨尹憲柱上書。大槪,宿病癃痼,地部閑局,旣不敢供職,當此聖候有加,候班更設之日,亦未自力趨參,病裏徊徨,求死不得矣。知申新命,又下此際,而目今病狀危惡,萬無起動趨承之勢,玆敢疾聲哀籲,伏乞亟賜鐫遞,以尋生路事。以國忌齋戒,留政院。
正言洪禹傳達曰,頃忝憲官,隨事生疣,至今思惟,愧恧實深。不意玆者,復叨諫職,繼以多臺處置,召牌降臨,不敢坐違,謹此來詣,而顧臣難冒之端,非止一二。夫毁院·毁板之請,實乃公共之大論,則遽停之重難,臣豈不知?第閱歲爭執,尙閟兪音,與其一向强聒,都傷事體,毋令參酌收殺之爲宜,而竊聽朝議,大抵略同,故臣果廣採衆論,商議僚席,而仍以停達矣。乃者學儒之書發,而肆口凌藉,極意詬辱,有若臣强拂公議,獨自擅停者然。臣誠瞿然驚惑,不欲與之較辨,而其不可復玷臺端,則決矣。日昨右僚於禮曹判書兪命雄之達,再達卽停,殊似太遽,不待回簡,亦涉率爾,而臣於其時,賤疾方劇,未克自列,旋卽呈遞,其後僚臺,至以此論劾右僚,而乃以輕同僚爲言,則臣見輕同僚,不能自刻之失,著矣,此又臣難冒之一端也。至於李廷燁事,尤有所慨然者。廷燁之在地部也,銀債徵督,參紙點退之際,鄙瑣之誚,極其喧藉。且與一僚,明有世嫌,而貪戀官況,苟同僚席,此亦士夫羞恥□□時論,莫不鄙之,而臣草草論達,不欲索言者,竊付於忠厚之義,而逮臣辭單之讒入,右僚以欲停之意,轉通於臣,臣以回達先停,太涉輕遽爲答,而右僚不有僚議,汲汲輕停,其爲廷燁地,則可謂委曲矣,而獨不念及於臺體之乖損乎?此莫非如臣無狀,忝居言地,重論輕停,自取儒生之詆斥,言議骫骳,未免同僚之輕視。以此以彼,俱難抗顔於臺次,則方當引避不暇,其何敢可否於立落之間乎?請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱往來,溺道不平之候,復何如?小便短澁,中氣虛憊有加之候,比夜差減,而搔癢之候,更不發作乎?臣等不勝憂煎,惶恐敢啓。傳曰,諸症候晩後亦無加減,而搔癢之候,晝則差勝後一樣矣。
假注書崔外任,代宋翼長落點。
假注書宋翼長在外,代柳謙明落點。
藥房口傳啓曰,昏後諸症候加減,復何如?伏聞醫官所傳之言,蔘苓茶兼進之意,仰稟,則有煎入之敎云,二錢重蔘苓茶,今方煎入,而自明日狗寶·蔘苓茶,連爲竝入之意,敢啓。傳曰,知道。諸症候卽今亦一樣矣。
修撰趙尙絅牌不進,罷職令旨,令曰,只推勿罷。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢之候,夜間不復發作,背部微浮之氣,或有差減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加之候一樣,而寢睡不寧,熏熱往來,搔癢,喉乾,朝來止歇,溺道不平之候,別無加減,而眼視昏暗特甚,及小便短澁,中氣虛憊之候無減,而背部漸浮之氣,與昨無異矣。勿爲入診。
判尹兪集一三度呈辭,以國忌留政院。
府達,竝引嫌而退。情雖難安,法無應避,以此引嫌,無已太過。徽答未安,雖不必嫌,强引酬酢,終涉苟艱。遽停大論,旣乖臺體,下款兩嫌,非所可論。請獻納金濟謙出仕,正言趙榮世·洪禹傳竝令遞差。答曰,依達。
吏曹啓曰,臺諫有闕,政事,取稟。傳曰,再明日爲之。
修撰趙尙絅牌不進,罷職令旨。令曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,及熏熱往來,溺道不平之候,復何如?小便短澁,中氣虛憊有加之候,比夜差減,而搔癢之候,更不發作乎?臣等不勝憂煎,惶恐敢啓。傳曰,諸症候晩後無加減,而搔癢之候,晝則差勝後一樣矣。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作,背部微浮之氣,或有消減之勢乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加之候一樣,寢睡不寧,熏熱往來,搔癢,喉乾,朝來止歇,溺道不平,別無加減,而眼視昏暗特甚,及小便短澁,中氣虛憊有加之候無減,背部微浮之氣,姑無消減之勢矣。勿爲入診。
判尹兪集一三度呈辭,入達。只遞本職。
府前達,請寢長湍松西面移屬松都之令事。新達,慈山府使柳重碩,本以悖戾之人,曾任殷山時,以濫殺人命,坐廢多年,及授本職,不悛舊習,前後杖殺吏民,至於三四人,其中一人,則以一斗米無面之故也,一人則五斗麥未納之故也。其爲濫酷,已極寒心,蠱惑邑婢,以其叔奸吏玉東壁者,陞差軍官,一邑軍政,一委其手,而與軍官吳仁厚,衙客趙姓人,符同牟利,無所不至,賂門大開,民不聊生。且其到任初,以遺失馬牌,而有拿命,則稱以禁府吏人情,徵錢民間者,多至三百餘兩,其濫殺·橫斂·貪虐·蔑法之罪,不可不嚴加懲治。請慈山府使柳重碩拿問定罪。光陽縣監姜聖適,爲人奸瑣,專事虐民,京納米穀,濫捧改量,除其剩餘,盡歸私橐,托以魂宮責應,海衣十五貼之價,以錢計徵於民者,合爲二百八十餘兩。且率畜隣邑妓於衙內,衙內大小政訟,一循其言,賄賂狼藉,怨讟喧騰。如此貪汚之人,不可仍置字牧之任,請光陽縣監姜聖適罷職不敍。新除授掌令慶聖會,時在平安道泰川縣任所,請斯速乘馹上來事,下諭。答曰,不從。末端兩件事,更加詳察處之,下諭事,依達。
左副承旨尹陽來上書。大槪,敢陳前後溺職之罪,冀蒙譴罷,入達。答曰,覽書具悉。爾其勿辭,從速察職。
同副承旨趙觀彬上書。大槪,所叨廚院提擧,不可仍帶,長席下批之日,卽陳辭書,而初則緣臣入對,不敢親自持入,後因齋戒相値,以致許久未徹,尙此冒仍,轉甚不安,敢復仰申至懇,乞蒙亟賜遞改,以存政例事,入達。答曰,覽書具悉。爾其勿辭,從速察任。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱往來,溺道不平之候,復何如?小便短澁,中氣虛憊有加之候,比夜差減,而搔癢之候,更不發作乎?臣等不勝憂煎,惶恐敢啓。傳曰,諸症候晩後亦一樣,而搔癢之候,晝則差勝後一樣矣。
都承旨尹憲柱留院上書,入達。答曰,覽書具悉。卿其勿辭察職。
忠淸監司書目,忠州呈,以左參贊鄭澔辭職上書上送事。達。答曰,覽書具悉。卿其勿辭,從速上來察職。
京畿監司書目,果川呈,以江華留守趙泰耉辭職上書上送事。達。答曰,覽書具悉。卿其勿辭,從速上來察職。
修撰趙尙絅牌不進,罷職令旨,令曰,只推勿罷。
下直,黃海水使柳宰,郭山郡守鄭淵。
同副承旨趙觀彬書曰,伏以,臣於直中,伏見長僚書本,則以其辭書之不卽捧入,大加非斥,至以見輕同僚,壞損廳風爲言,臣不勝瞿然之至。昨者兩右僚辭單之先後入達,蓋出於事勢之適然,其間委折,已悉於右僚之書語,臣不復疊陳,而差早差晩,要此同日,而捧徹,或稟或否,專爲一院之苟簡,則初豈有左右取舍之意,而長僚乃有此情外之言,臣實莫曉也。然臣旣同在院中,終始參涉,則難安之勢,宜與右僚無異,而且聞長僚,以此事,至於捉囚院吏云,是則以同僚之虧例,移罪下吏也,其爲疲軟,尤無餘地,玆不得不逬出禁門,方欲陳書請免矣。此際召牌踵臨,不敢坐違,謹此還詣闕下,伏乞离明,卽罷臣職,以靖私義,以存院例,千萬幸甚。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢之候,夜間不復發作,背部微浮之氣,其有消減之勢乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加之候一樣,寢睡不寧,熏熱往來,搔癢,喉乾,朝來止歇,溺道不平之候,別無加減,而眼視昏暗特甚,及小便短澁,中氣虛憊有加之候無減,而背部微浮之氣,姑無消減之勢矣。勿爲入診。
刑曹判書權尙游初度呈辭,入達。給由。
政院達曰,吏曹郞廳來言,今日爲政事,命下,而判書李觀命病不來,參判李喜朝在外,參議李秉常陳書,不得開政云,判書·參議竝卽牌招開政,何如?令曰依。
傳曰,史官一員待命,騎馬三匹,卜馬二匹立之。長陵忌辰祭所內摘奸。
令曰,京畿監司李光佐連上辭書,無意行公,今姑改差,其代今日政差出,一兩日內辭朝事,分付。
慶尙監司書目,漆谷府使張孝源,去月二十九日身死事。
院前達,請還收罪人河減死定配之令,更加嚴刑得情,依律處斷事,入達。答曰,不從。末端事,依達。前達,直講申混削版事,停達。
平安監司書目,甑山縣令尹鳳韶,今月初一日遭母喪事。
禮曹佐郞李聖佐,卒前兵使南巘致祭後入來。
忠淸監司書目,懷德呈,以司直宋儒龍,去月三十日身死事。
都承旨尹憲柱上書。大槪,臣病危篤,萬無供職之望,昨陳血懇,未蒙恩遞,惶隕抑塞,不得不冒死更籲。伏乞亟賜遞罷,俾延殘喘事,入達。答曰,覽書具悉。卿其勿辭,更加調理察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱往來,溺道不平之候,復何如?小便短澁,中氣虛憊有加之候,比夜差減,而搔癢之候,更不發作乎?臣等不勝憂煎,惶恐敢啓。傳曰,諸症候晩後無加減,而搔癢之候,晝則差勝後一樣矣。
右承旨韓重熙上書。大槪,臣等長僚之書語,有不可一刻仍冒者,逬出闕外,恭俟威譴,而嚴召踵臨,惶隕益深,玆敢隨牌來詣,陳章徑退。乞蒙鐫罷,使廳風無損,而私分獲安事。及同副承旨趙觀彬上書。大槪,臣於長僚書語,下吏囚治事,有難晏然仍冒者。玆敢隨牌陳懇,乞賜罷斥,以存院例事。覽書具悉。爾等勿辭,從速察職。
戶曹判書宋相琦辭職上書,入達。答曰,覽書具悉。卿其安心,調理行公。修撰趙尙絅牌不進,罷職令旨。令曰,只推勿罷。
承旨黃龜河,戶曹參判宋徵殷,京畿監司李肇,禮曹正郞陳翼漢,相禮金仁垕,掌樂正洪重疇,工曹正郞二,鄭錫徵·李天耆,泰川縣監李時恒,漆谷府使南益華,順安縣令李範之,甑山縣令金時和,判尹權,司譯提調李晩成,執義趙鳴謙,持平洪龍祚,正言二,朴弼正·李顯章,會寧府使申翊夏,吏曹佐郞趙尙絅,注書李重煥落點。
備邊司申目,觀此東萊前府使徐命淵狀達,則以公作木·鷹連事,令廟堂稟處,公木作米年限旣盡之後,輒復煩請,實是難繼之道,似當據理責諭,鷹連雖不可引年入給,自願貿得於鴈商,則不必防塞,以此意分付,何如?達依準。以上禮曹謄錄
兵批,副護軍李光佐·尹錫來,副司直兪集一·金槹,副司果洪禹傳·趙榮世·李彦祥,副司正柳謙明,司直李肇,司果李相成·李翊漢,副司果洪重禹·趙泰億·兪命凝·李世㝡·李正臣,副司猛吳重周·張漢相·朴昌潤,副司勇柳鵬章,兼內乘魚必遠。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢特甚之候,夜間不復發作,背部微浮之氣,或有消減之勢乎?今日臣等,與諸醫入診,詳察症候,宜當。嬪宮患候,近日加減,何如?瀉黃散五貼,已盡於昨日,今日宜令醫女入診後,議定繼用之藥矣,臣等不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加之候一樣,而寢睡不寧,熏熱往來,搔癢,喉乾,朝來止歇,溺道不平,別無加減,眼視昏暗特甚,及小便短澁,中氣虛憊有加之候無減,而背部微浮之氣,姑無消減之勢矣。勿爲入診。嬪宮患候,尙未顯減矣。
傳曰,昨日政,南原縣監李顯章,移拜臺職矣。取考官案,則顯章赴任,未滿十朔,數遞之弊,不可不念,本職改差,南原縣監仍任。
院前達,以國忌齋戒,今明日姑停。
都承旨尹憲柱初度呈辭,以國忌齋戒,留政院。
左承旨韓世良上書。大槪,臣於長僚之書,情地之難安,與諸僚無異,乞賜鐫罷,以安私義事。以國忌齋戒,留政院。
吏曹啓曰,臺諫有闕,政事,取稟。傳曰,過國忌後爲之。傳曰,史官二員待命,騎馬三匹立之。臘享大祭所內摘奸。
假注書李鳳齡出使,代吳光運落點。
假注書吳光運有頉,代呂善長落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱往來,溺道不平之候,復何如?小便短澁,中氣虛憊有加之候,比夜差減,而搔癢之候,更不發作乎?臣等不勝憂煎,惶恐敢啓。傳曰,諸症候晩後亦一樣,而搔癢之候,晝則差勝後一樣矣。
同副承旨趙觀彬牌不進,罷職令旨,令曰,只推勿罷。右副承旨韓重熙牌不進,罷職令旨,令曰,只推勿罷。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,中氣虛憊有加之候,比昨差減,而搔癢之候,夜間不復發作,背部微浮之氣,或有消減之勢乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利,眩氣亦甚,呼吸不平之候一樣,而寢睡不寧,熏熱往來,搔癢,喉乾,朝來止歇,溺道不平,別無加減,而眼視昏暗特甚,及小便短澁,中氣虛憊有加之候無減,而背部微浮之氣,姑無消減之勢矣。勿爲入診。
平安監司,義州府尹書目,謝恩使一行,今月初四日,還渡江事。
政院達曰,因弘文館草記,下番連日空曠,事甚未安,令本院稟旨變通,差出闕員,仍卽牌招察任事,依下矣。今日雖是國忌正日,在前如此之時,亦有開政之例,何以爲之,敢稟。令曰,明日政差出。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,眩氣亦甚,呼吸不平有加,及熏熱,喉乾,溺道不平之候,復何如?小便短澁,中氣虛憊有加之候,比夜差減,而搔癢之候,更不發作乎?臣等不勝憂煎,惶恐敢啓。傳曰,諸症候晩後亦一樣,而口淡困惱日甚,晩後中氣虛憊之候益甚,眩氣近來頻發,坐而顚仆之時數矣。又口傳啓曰,卽伏承問安之批,諸症候多有加,而眩氣尤爲可悶,臣等與諸醫,卽爲入診,議定當進之藥,宜當,惶恐敢啓。傳曰,依爲之。
右承旨韓重熙,左副承旨尹陽來,同副承旨趙觀彬牌不進,罷職令旨,令曰,只推勿罷。
今日藥房入診時,五錢重人蔘粟米飮,連爲煎入,而蔘茶及狗寶,自明日姑爲停止事,榻前定奪。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,寒事日嚴,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而搔癢特甚之候,夜間不復發作,背部微浮之氣,或有消減之勢乎?眩氣·中氣虛憊特甚有加之候,蔘茶進御後,其已鎭定乎?症候之有加如此,臣等不可不與諸醫,連日入診,詳察症候矣,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,搔癢,喉乾,朝來止歇,溺道不平,別無加減,眼視昏〈暗〉特甚,及少便短澁之候無減,背部微浮之氣無加,眩氣特甚有加之候,姑無所減,中氣虛憊特甚之候,比昨小減,而猶未鎭定矣。勿爲入診。
藥房口傳啓曰,今日有開政之命,當爲開政,而症候如此,如此之時,雖數三望,酬應亦難,稍待聖候之差勝,差退開政,何如?惶恐敢啓。傳曰,知道。
令曰,京畿監司一兩日內辭朝事,下令矣,何至今不爲肅謝耶?
政院達曰,未署經守令,至於六員之多,此時曠官,殊涉可慮。兩司除行公在外外,呈告未肅拜人員,竝卽牌招,以爲開坐署經之地,何如?令曰,依。
都承旨尹憲柱初度呈辭,入達。給由。
刑曹判書權尙游再度呈辭,入達。加給由。
獻納金濟謙達曰,臣屢辭不獲,黽勉一出者,只欲粗伸分義而已,則固不敢爲因仍蹲冒之計,而新除授正言朴弼正,嘗以非理,醜辱臣父,罔有紀極,在臣私義,決不可與之同席。且臣連達會寧府使李夏禎罷職事,卽蒙依準矣。臣曾不識夏禎之爲何狀,故意謂發論之人,必有所根據,而今聞搢紳之間,皆稱其素有廉白之名。他事虛實,未知如何,而卽此一節,而其論人不審之失,著矣,尤何可一刻晏然於臺次乎?請命遞斥臣職。答曰,勿辭,退待物論。
兵曹,副司直宋儒龍身死,曾經臺侍。達別致賻。
政院達曰,京畿監司一兩日內辭朝事,下令矣,何至今不爲肅謝耶事,令下矣。招問吏曹郞廳,則以爲京畿監司李肇,情勢難安,今方陳書,不得肅謝云矣,敢達。令曰,知道。
令曰,京畿監司李肇書答後牌招肅拜,明日內辭朝事,分付。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,小便短澁,溺道不平之候,復何如?中氣虛憊特甚之候,其已鎭定,而眩氣特甚有加之候,或有差減之勢,搔癢之候,更不發作乎?臣等不勝憂煎,惶恐敢啓。傳曰,諸症候晩後亦一樣,眩氣特甚之候無加減,中氣虛憊特甚之候,姑未鎭定矣。
京畿監司李肇辭職上書,入達。答曰,覽書具悉,卿其勿辭,從速察職。京畿監司書目,廣州呈,以參知任守幹辭職上書上送事。達。答曰,覽書具悉。爾其勿辭,從速上來察職。
江華留守書目,左尹鄭齊斗辭職上書上送事。達。答曰,覽書具悉。卿其勿辭,從速上來察職。
左承旨韓世良留院上書,入達。答曰,覽書具悉。爾其勿辭,從速察職。
執義趙鳴謙達曰,臣頃忝諫職也,以尹宣擧毁院·毁板停達事,酷被學儒黃尙中等醜詆,臣亦覺駭怖慙恧之至。蓋此事關係旣重,爲臺閣者,所當苦口力爭,準請爲期,而第兩司俱發,倏已經年,徽聽莫回,兪音久閟,一向煩聒,徒損事體。且聞諸議,皆以爲憲府旣已收殺,則諫院不宜異同云,故臣於初覆入對之日,果爲停達矣。不料侵辱之言,至發於庠儒之書,一書再書,請加譴罰,至以望風迎合,瞻前顧後等說,極口噴薄,恣意拳踢,人之爲言,胡至此極?臣涉世昧方,動輒生疣,畢竟飽受此無限橫逆,臣實自取,尙何尤人?杜門屛蟄,分甘廢棄,不意柏府新命,遽及此際,聞命驚惶,莫省攸處,略構短章,仰暴危懇,而喉司不諒,終至退却,情地益苦,悶蹙倍切。嚴召之下,不敢坐違,包羞忍恥,黽勉祗肅,而顧此所遭,有非尋常,其在廉隅,旣難抗顔。且於諫臣之避,尤有所難安者。臣頃以會寧府使李夏禎罷職事,有所論達,厥後諫臣,又爲連達,至蒙準許矣。乃者諫臣,以論事不審自列,而至引搢紳間,稱其廉白之語,臣不勝瞿然,繼之以訝惑也。彼夏禎,臣亦不識其何狀,而屢典州閫,專事貪饕之狀,曾已稔聞,而及授本府,締結商賈,公行賄賂等說,北來之人,莫不播傳,臣果隨聞請罷矣。今者諫臣之言,至於如此,無乃人之所聞,各不同而然耶?論一貪吏,而言不見信於同朝,此亦臣難冒之一端。以此以彼,決不可一刻苟據於臺次,請令遞斥臣職。答曰,勿辭,退待物論。
藥房口傳啓曰,昏後諸症候加減,何如?中氣虛憊,眩氣特甚有加之候,或有差勝之勢乎?今日水刺所進,不滿一合,臣等焦煎之忱,有不可盡達。伏望强進他粥飮,惶恐敢啓。傳曰,諸症候卽今亦一樣,而腹部飽滿特甚,故中氣虛憊特甚之候,雖似差勝,而非眞差勝也。飽滿如此,粥飮難以强進矣。
下直,開城留守閔鎭厚,尙州牧使趙正萬,文化縣令金陽謙。
謝恩,執義趙鳴謙,持平洪龍祚,正言朴弼正,京畿監司李肇。
初十日申時,王世子坐尊賢閣。諸承旨持公事入對時,右承旨韓重熙,同副承旨趙觀彬,說書李箕鎭,注書李重煥,待敎申昉,持平洪龍祚,正言朴弼正。韓重熙進讀掌隷院申目,立訟人開坐事,決等公事開坐事。達下。
又讀京畿監司書目,廣州呈,參知任守幹辭職上書上送事。達下。
又讀江華留守書目,左尹鄭齊斗辭職上書上送事。達下。
又讀東萊府使申目,李弼弘等施賞事。達下。以下缺
上在慶德宮。停常參·經筵。
自巳時至未時,日暈。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,嚴寒久不解,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而搔癢特甚之候,夜間不復發作,背部微浮之氣·或有消減之勢,眩氣,中氣虛憊特甚有加之候,今已鎭定乎?諸醫以爲諸症如此之時,卽進五錢重蔘茶,似爲力綿,更加二錢重,人蔘粟米飮,更加一錢爲宜云。自今日依此煎入,而臣等與諸醫入診,詳察症候,宜當。中宮殿玉候,何如,而王世子氣候,何如?嬪宮患候加減,亦何如?臣等不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,搔癢,喉乾,朝來止歇,溺道不平,別無加減,眼視昏暗特甚,及小便短澁之候無減,而背部微浮之氣無加,眩氣有加之候,少似鎭定,中氣虛憊特甚之候,加減無常矣。勿爲入診。內殿氣候無事,世子氣候平穩,嬪宮患候姑無加減矣。
都承旨尹憲柱再度呈辭,入達。加給由,
禮曹參判朴泰恒初度呈辭,入達。給由。
昨日入對時,持平洪龍祚所達,臣頃在諫職時,論一微官,而擬律乖當,引避見遞,悚恧方深,不意憲職之除,又及此際,臣誠驚惶震越,靡所容措。庚牌之下,不得不强顔祗肅,而顧此已試僨敗之蹤,旣難晏然承當。且於頃日諫院停達毁院之論也,臣以此雖重論,兪音久閟,一向强聒,徒損事體,到今停止,恐無不可之意,有所酬酢於臺廳,且以私書,往復於停達之臺臣矣。今因學儒之斥,參論諸臺,皆以見非公議,竝在落科,則臣之應避之端,與諸僚無異,其何可久冒於臺次乎?請令遞斥臣職。令曰,勿辭,退待物論。
正言朴弼正所達,臣之愚陋庸碌,無所比數於人,而過蒙聖朝拂拭之恩,從前濫冒,非止一二,而隨事生疣,自取顚沛,居常慙恧,若隕淵谷。向忝憲職,重被持平金槹之駁遞,追思至今,尙有餘悸,寧復有一毫進取之望,而不意銓曹,收臣於譏謗之中,除臣以諫官之職,固知出於承乏苟擬,而臣心愧懼危蹙,當復如何?夫禮曹判書兪命雄,地望踐歷,有何不合於儀曹,而僚臺不問人地之如何,以名論所輕等語,一筆句斷,詳審之道,恐不當若是。如許過當之論,臣不欲苟同,而詣臺之時,適値僚臺之在外,不得不簡問於他僚,而適於其日,入對時刻已迫,未及見其回答而停止。若責之以率爾,則臣無以自解,而今僚臺不究事實,乃以情外之言,勒加於臣,何其不相諒至此也?抑又有所未曉者。當初曾發此論,卽僚臺也,臣之停論,果未洽當於其意,則自謂見輕而引避,容或可也,今乃反諉以他僚之見輕,汲汲彈駁,蹈藉無餘,臺閣風稜,誠爲可尙,而獨非輕同僚乖臺體之歸乎?可謂責己則輕,而責人則重矣。然此莫非如臣疲劣,忝居言地,觸事憒憒之致,臣何足多辨也?且四學儒生黃尙中等,以尹宣擧毁院停達事,聲罪臺官,極其狼藉,臣看來,不覺愧汗之沾背也。夫宣擧之事,關係重大,則在執法之論者,固當力爭,期於準請,而第閱歲論執,兪音久閟,與其一向相持,徒傷事體,無寧參酌停止之爲宜,故臣未及周思,果與僚臺,相議停止,非斥之來,烏得免乎?其時同僚,今旣自列見遞,則臣亦在應遞之科,而顧臣蹤跡,不敢偃然引避,昨陳短書,悉暴危懇,而喉司不諒,一例阻搪,臣實慨然也。召牌之下,不敢不肅命自列,而此際得伏見右僚避辭,則提起臣向日引避之事,以爲難進之端,臣於是,一倍愧恧,寧欲無辨。以此以彼,俱難一刻仍冒於臺次,請令遞斥臣職。令曰,勿辭,退待物論。
府前達,請寢長湍松西面移屬松都之命事。請慈山府使柳重碩拿問定罪事。請光陽縣監姜聖適罷職事。新達,竝引嫌而退。上款引嫌,雖涉過當,連達不審,在例宜遞。停論之際,初旣參涉,非斥之來,持難仍在。未待回簡,勢雖適然,旣參停論,難免其責。徑寢重論,旣拂公議,下段引嫌,猶未暇論。請獻納金濟謙,持平洪龍祚,正言朴弼正,執義趙鳴謙竝令遞差。答曰,不從。處置事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,小便短澁,溺道不平之候,復何如?眩氣特甚有加之候,益有差歇之勢,而中氣虛憊特甚之候,亦已鎭定,而搔癢之候,更不發作乎?臣等不勝憂煎,惶恐敢啓。傳曰,諸症候晩後亦一樣,而眩氣特甚之候,少定後,無益勝之勢,中氣虛憊特甚之候,加減無常,搔癢之候,晝則差勝後一樣矣。
今日入對時,司書洪廷相待明朝牌招事,下令。
京畿監司李肇到界事,出去。
十一日申時,王世子坐尊賢閣。諸承旨持公事入對時,左副承旨尹陽來,同副承旨趙觀彬,弼善李尙說,注書李重煥,待敎申昉。尹陽來進讀刑曹申目,私婢月色擊錚元情事。令曰,議處。
又讀刑曹申目,具益柱擊錚元情事。令曰,議處。又讀刑曹申目,蔡世徵擊錚元情事。令曰,議處。
又讀掌隷院申目,密城君家代奴換給事。達下。
又讀兵曹申目,京畿監司兵符傳授事。達依準。以下缺
上在慶德宮。停常參·經筵。
夜一更,月犯畢星。二更,月暈。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而搔癢特甚之候,夜間不復發作,背部微浮之氣·或有消減之勢乎?眩氣,中氣虛憊特甚有加之候,今已鎭定乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,搔癢,喉乾,朝來止歇,溺道不平,別無加減,眼視昏暗特甚,及小便短澁之候無減,而背部微浮之氣無加,眩氣特甚有加之候,稍似鎭定,而中氣虛憊特甚之候,加減無常矣。勿爲入診。
都承旨尹憲柱三度呈辭,入達。遞差。
刑曹判書權尙游三度呈辭,入達。只遞本職。
謝恩,司書洪廷相。
江原監司書目,平海郡守朴性儉,去月二十六日,父在喪事。
禮曹判書兪命雄上書。大槪,宗伯新命,遽下於待罪外司之日,自知不稱,果速彈劾,顧此情勢,亦難一刻僥冒。且臣昨纔交龜,今方來伏城外,而撼頓之餘,賤疾卒劇,不得已使褊裨,替納密符,尤增死罪。乞削臣新授職名,以伸臺議,仍治臣慢蹇之罪事。入達。答曰,覽書具悉。臺言過當,不必深嫌。卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,小便短澁,溺道不平之候,復何如?眩氣特甚有加之候,漸有差減之勢,而中氣虛憊特甚之候,已得鎭定,搔癢之候,更不發作乎?臣等不勝憂煎,惶恐敢啓。傳曰,諸症候晩後無加減,眩氣特甚之候一樣,搔癢特甚之候,晝則差勝後一樣矣。
京畿監司書目,果川呈,以江華留守趙泰耉病重,上去不得事,達。令曰,調理上來事,回諭。
禁府,權熀拿囚。達。
京畿監司李肇書曰,伏以,臣自繼文網,罰止譴罷,曾未幾何,恩敍遽下,繼有軍銜之例付。臣離違闕庭,已浹兩歲,聖候有加,候班又設,在臣義分情禮,亟當趨參於起居之列,以伸感激焦灼之思,而念臣向者所遭,誠有所慙惶悚惕,不敢爲束帶彈冠,復趨朝班之計,縮伏潛蟄,自同庶人。不意畿藩新命,忽下於此際,臣誠驚慄感隕,罔知所措。臣本疎迂昏鈍,曾不通曉,本不近似於藩翰之任,而西關臬司解免,纔數月,又有此除旨,兩年之間,三按重藩,有若臣纔具地望,眞可合於此任者。此以下缺
十二日申時,王世子坐尊賢閣。諸承旨持公事入對時,右承旨韓重熙,左副承旨尹陽來,司書洪廷相,注書李重煥,待敎申昉。韓重熙進讀禮曹申目,來庚子年望闕禮,令政院稟旨擧行事。達下。
又讀禮曹申目。正朝陳賀,以日食退行時節目,磨鍊開坐事。令曰,權停。
又讀觀象監申目,淸鄕曆脗合,以鄕曆施行事。令曰,依。
又讀禁府申目,直講申混元情事。令曰,議處。以下缺
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,眼視昏暗特甚之候,亦何如?小便短澁之候,比昨差減,而搔癢特甚之候,夜間不復發作,背部微浮之氣,或有消減之勢,眩氣·中氣虛憊特甚有加之候,今已鎭定乎?臣等與諸醫入診,詳察症候,宜當。嬪宮患候,日間加減,何如?白朮除濕湯五貼,已盡於昨日,今日與醫女入診,議定繼用當否,宜矣。不勝終宵煎灼,敢此問安,竝爲仰稟,答曰,知道。口淡,困惱,腹部飽滿,脚痺特甚有加之候一樣,而膈間不淸利,呼吸不平之候頗甚,卽今困惱特甚,寢睡不寧,熏熱往來,搔癢,喉乾,朝來止歇,溺道不平,別無加減,眼視昏暗特甚,及小便短澁之候無減,背部微浮之氣無加,眩氣·中氣虛憊特甚之候,與昨無異矣。勿爲入診。嬪宮患候,姑無加減矣。
禮曹參判朴泰恒再度呈辭,入達。遞差。
藥房口傳啓曰,卽伏承問安批答,聖候困惱方甚,呼吸不平有加,臣等則有勿爲入診之敎,不得入侍醫官,卽使之趁早入診,宜當,惶恐敢啓。傳曰,知道。
禁府申目,直講申混元情云云,承服不冬,刑推得情,何如?達除刑推議處。又申目,前僉使李詠元情云云,泛稱遲晩,所當循例請刑,而年迫七十,法不當請刑,徽裁,何如?達除刑推議處。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平頗甚,及熏熱往來,搔癢,小便短澁,溺道不平之候,復何如?困惱特甚之候,或有減歇之勢,而眩氣·中氣虛憊特甚之候,比夜差減乎?臣等不勝憂煎,惶恐敢啓。傳曰,諸症候及眩氣·中氣虛憊特甚之候,無加減,困惱特甚之候,卽今亦一樣矣。
觀象監,夜一更至三更,月暈。啓。以上朝報
諸承旨持公事入對時,同副承旨趙觀彬所達,臣伏見黃海監司李德英狀達,則以信川民人李順贊,官門外自剄事,至請蕩減其身布·還上,自備局回達依施。備局回達,誠爲得宜,而仰惟邸下代理以後,仁聞已彰,孰不欽仰,而深處九闕之內,生民困苦之狀,何以一一照燭乎?自今益體聖上四十年憂勤愛民之意,凡諸章奏狀聞中,關係民瘼者,則或稟大朝,或詢廟堂,卽加裁斷,以盡古聖王視民如傷,可惠困窮之道。令曰,當留意焉。以上備局謄錄
十三日申時,王世子坐尊賢閣。諸承旨持公事入對時,右副承旨黃龜河,同副承旨趙觀彬,弼善李尙說,注書李重煥,待敎申昉。黃龜河進讀咸鏡監司狀達,乾獐停捧,依啓下關文施行事。達下。
又讀慶尙監司狀達,移轉穀載運船隻,令廟堂稟處事。達下。
又讀平安兵使狀達,捉虎人金弘禧等論賞事。達下。
又讀咸鏡監司狀達,淸人開市次出來事,北兵使狀達,淸人開市次出來事,竝達以下缺
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而搔癢特甚之候,夜間不復發作乎?背部微浮之氣,今已消減,而眩氣·中氣虛憊特甚之候,亦有差減之勢乎?,今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,搔癢少減,喉乾朝來止歇,溺道不平,別無加減,眼視昏暗特甚,及小便短澁之候無減,背部微浮之氣無加,眩氣·中氣虛憊特甚有加之候,鎭定後姑無加勝矣。勿爲入診。
府前達,請寢長湍松西面移屬松都之令事。請慈山府使柳重碩拿問正罪事。請光陽縣監姜聖適罷職事。新達,堂后之薦,係是參下淸選,苟有疵纇,莫敢冒玷,姜世胤以科場用奸,至於充軍,其爲釁累,誠非細故也。曩擬假官,尙致臺章劾正,今乃騰諸薦剡,略無顧忌,其蔑公議護私黨之罪,終不可置而不論。請當該主薦注書罷職不敍,新薦人姜世胤,亟令拔去。答曰,不從。柳重碩·姜聖適事,依達。
注書任珖被論,代假注書姜必愼落點。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,小便短澁,溺道不平之候,復何如?眩氣·中氣虛憊特甚有加之候,漸有差歇之勢,而搔癢之候,更不發作乎?臣等不勝憂煎,惶恐敢啓。傳曰,諸症候晩後亦一樣,而搔癢之候,晝則不爲發作矣。
忠淸監司書目,辭職上書上送事。達。答曰,覽書具悉。書辭令廟堂稟處。
注書李重煥陳書徑出,依承令直捧禁推。
觀象監,夜二更,月入東井星,月暈。啓。
十四日酉時,王世子坐尊賢閣。持公事入對,左副承旨尹陽來,司書洪廷相,假注書呂善長,記事官申昉。尹陽來進讀忠淸監司權辭職上書。答曰,覽書具悉。書辭令廟堂稟處。
讀備邊司申目,常時蠲役之類,伐氷時通同出役事。達下。
刑曹申目,黃允濟山訟擊錚事。達議處。
讀摠戎廳草記,標下軍冬三朔立番時,藏氷及大小坊役,依三軍門例,勿侵事。達下。
讀全羅左道均田使金在魯狀達,朝家許用甲戌舊尺,劃給監官料米,嚴禁民間收斂,然後可得鎭定,而姑未知畢量後利害怨否事。達下。以下缺
忠淸監司權上書曰,伏以,臣於疾病危苦之中,只有情勢之萬分怵迫者,再上辭本,冒陳血悃,庶冀體下之仁,俯諒由中之懇,而只緣誠意淺薄,不足以上格,視若襲套之陳言,賜以勿辭之例答,臣誠愕然失圖,罔知攸措。卽當更入文字,期於準請,而適値考績之期,不敢以賤疾廢却,忍死挨過,輒復號籲,瀆擾之罪,益無所逃。臣之素患關格之症,本非一時偶感之比,源委旣深,砭焫罔效,歲加月增,輾轉沈痼,自今秋冬以來,一倍添劇,水漿亦不順下,飮啖或至全抛,鬱火上衝。以下缺
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,雪後日氣陰寒,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減而搔癢之候,不復發作,背部微浮之氣,今已消減,而眩氣·中氣虛憊特甚之候,漸益差減乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,搔癢減歇,喉乾朝來止歇,溺道不平,別無加減,眼視昏暗特甚,及小便短澁之候無減,而背部微浮之氣無加,眩氣·中氣虛憊之候,比昨姑無加減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,困惱,腹部飽滿,脚痺特甚,膈間不淸利亦甚,呼吸不平有加,及熏熱往來,小便短澁,溺道不平之候,復何如?眩氣·中氣虛憊特甚有加之候,漸有差減之勢乎?臣等不勝憂煎,惶恐敢啓。傳曰,諸症候晩後亦無加減,而眩氣·中氣虛憊特甚之候,無益減之勢矣。
注書李重煥禁推,代李廷綽落點。
藥房口傳啓曰,昏後諸症候加減,復何如?入診醫官來言,困惱之候有加,且近日夕水刺,只以白粥小許進御,臣等尤不勝焦煎之至。延齡君發靷隔宵,聖情必倍傷悼,勉加寬抑,千萬伏望,惶恐敢啓。傳曰,卽今諸症候一樣,所達之言,當爲寬抑,而發靷隔宵,痛悼倍切矣。
右承旨韓重熙上書曰,伏以,臣於再昨申退還家之際,忽致落馬,移時昏窒,久乃得甦,而達夜呻楚,殆不省事。頭腦如碎,眼睛如拔,左邊腰脅,牽引痛不可忍,左脚及足部,跌傷酸疼,全不運用,咳喘兼劇,精神眩暈,貼身牀席,萬無起動之望。今朝候班,旣未進參,旬月之內,差復難期,喉舌重地,不可暫曠,病裏惶憫,益無所措,不得不倩人代呼,僅成數行文字,冒死瀆擾於銅闈之下。伏乞离明,俯諒臣病重實狀,亟遞臣所帶職名,俾便調治,以尋生路,不勝幸甚。踏達字。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之氣,其有所減,而眼視昏暗特甚之候,亦如何?小便短澁之候,比昨差減,而搔癢之候,已盡夬減,背部微浮之氣,今已消減,而眩氣·中氣虛憊特甚之候,漸益差減乎?今日臣等,與諸醫入診,詳察症候,宜當,近日水刺之進漸減,困惱之候常加,而今日延齡君發引出城,仰惟聖情,傷悼一倍,伏乞勉抑至情,以盡愼疾之道。臣等不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,搔癢益減,喉乾朝來止歇,溺道不平,別無加減,眼視昏暗特甚,及小便短澁之候無減,而背部微浮之氣無加,眩氣·中氣虛憊特甚之候,姑無加勝矣。勿爲入診。延齡君發引已過,悲悼益不自勝,難抑者情,久而何忘,而啓辭如此,可不勉抑?
謝恩,正使礪山君枋,副使兪命弘,書狀宋必恒入來。
謝恩,同知兪命弘。
政院達曰,卽伏見諸道今秋冬等褒貶申本,則平安道龍川府使鄭習,政績無聞,衰耗亦甚,咸鏡道富寧府使申命尹,身病沈痼,抛棄戎務,江原道銀溪察訪梁禹甸,以病廢務,咸鏡北道漁游澗僉使李起英,年紀衰耗,戎政不修,防垣萬戶崔守溫,報警重地,不勤申飭爲目,此等題目,宜置下考,而置諸中考。咸鏡道·忠淸道,無一人居下,統制使今春夏秋冬等,及平安監司·江華留守·黃海兵使·忠淸水使·全羅左水使,邊將無一人居下,殊無嚴明殿最之意。平安監司李澤,咸鏡監司金相稷,江原監司兪崇,北兵使李裕民,忠淸監司權,統制使金重器,江華留守沈宅賢,黃海兵使柳星樞,忠淸水使崔鎭漢,全羅左水使閔濟章,竝推考警責。京畿今秋冬等褒貶,因新監司李肇狀達,使前監司黃一夏磨勘封進事,該曹旣已覆達依下矣。所當及期封進,而終不擧行,黃海前水使朴昌潤,永宗僉使柳星一,邊將褒貶,旣不封進,又無頉狀,事體俱涉未安,竝推考,京畿褒貶,期速封進事,分付,何如?令曰,依。
觀象監,今月十五日夜一更·三更,月暈。啓。
傳曰,諸症候雖無少減,政事不可屢日退行,再明日爲之,而只出緊任。
全羅左道均田使金在魯,稟議事上來。
謝恩,戶曹參議金在魯。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,小便短澁,溺道不平之候,復何如?眩氣·中氣虛憊特甚之候,比夜差減乎?臣等不勝憂煎,惶恐敢啓。傳曰,諸症候晩後一樣,而眩氣·中氣虛憊之候,亦無差勝之勢矣。
江原監司書目,辭職上書上送事。達。答曰,覽書具悉。卿其勿辭,從速察職。
今日入對時,玄風縣監吳緯周,靑陽縣監洪啓章,除署經一兩日內給馬發送事,下令。
忠淸左道均田使金雲澤上來。
未時,王世子坐尊賢閣。承旨持公事入對時,右副承旨黃龜河,文學申,假注書李庭綽,記事官申昉。黃龜河進讀江原監司兪崇狀達上書上送事,仍讀其上書,批下。原書及批答見上
又持刑曹申目達曰,此乃前已議處判下者也。黃允濟以年八十,除刑推,而無放送判付,故該曹送于本院,使之入達付標矣。黃允濟旣已除刑依準,放送一款,似當付標,故敢達矣。令曰,依。此下缺
又讀禮曹申目,因全羅左道均田使金在魯狀達,來式年大小科,初試以三·四月退行,會試待秋設行事。達下。
又讀吏曹申目,因慶尙監司吳命恒狀達,嶺邑守令,限畢量,口傳差出,給馬發送事。讀訖,達曰,吏曹因慶尙監司狀達,有此回達矣。玄風縣監吳緯周,靑陽縣監洪啓章除授已久,而尙未署經,今監司有給馬發送之請,若待兩司多官之差出,署經後發送,則日字尤爲遲滯,除署經,一兩日內發送,似爲得宜,故敢達矣。令曰,依爲之。
又讀曰,上番兼春秋朴崇古,患吐血甚重,勢難行公,減下,其代後日政,使之差出,何如?敢達。令曰,依爲之。遂以次退出。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房口傳啓曰,寒威日嚴,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,比昨差減,而搔癢之候,已盡夬減,背部微浮之氣,今已消減,眩氣·中氣虛憊特甚之候,漸益差減乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。口淡,困惱,腹部飽滿特甚有加,膈間不淸利亦甚,呼吸不平有加之候一樣,而寢睡不寧,熏熱往來,搔癢不復發作,喉乾朝來止歇,溺道不平,別無加減,眼視昏暗特甚,及小便短澁之候無減,而背部微浮之氣無加,眩氣·中氣虛憊特甚之候,姑無加勝矣。
禮曹判書兪命雄再度呈辭。入達。加給由。
吏曹申目,粘連全羅監司狀本云云,道內守令瓜滿,礪山府使李岋,珍山郡守鄭雲柱,萬頃縣令鄭行五,限量畢間,依事目仍任事,令該曹稟處亦爲白有臥乎所,畢量間仍任,旣有事目,上項三邑守令,依狀請限畢量仍任,以責量役,何如?達依準。
禮曹申目,粘連達下是白有亦,觀此全羅左道均田使金在魯狀達,則各邑量役,恐有春耕前不能完畢之邑,而式年大小文武科初試,皆以明春擇定,監試初試,則迫在二月初三日,量田與試場,決無竝行之勢,令該曹斯速變通,退定試期,俾完量役亦爲白有臥乎所,今此式年大小科初試,以定式言之,則當行於今秋,而因科擧稠疊,以明春退行定奪是白乎等以,取考前例,初·會試竝爲擇定於來春爲白有如乎,今此均田使狀達辭意如此,而量役·試事,果有所相妨,則固宜參量變通,以完大役是白乎乃,春分後則量役自當依事目停止,式年大比之科,亦不可一向遷就。大小科初試以三·四月內差退,會試則竝爲退行於明秋,恐爲得宜,而大臣之意如此,依此改擇日擧行,何如?達依準。
今日藥房入診時,領議政金昌集同爲入侍時,政事更退數日,待下敎擧行事,及蔘茶今姑停止,人蔘粟米飮減一錢煎入事,及都目大政,來正月內稟定事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,注書李重煥矣,謂有身病,陳書徑出,罪笞四十收贖,附過還職,私罪。達,功減一等。又申目,尙州前牧使權熀元情云云,承服不冬,刑推得情,何如?達,除刑推議處。
今日入對時,注書李重煥,旣已附過還職,卽爲牌招事,下令。
同副承旨趙觀彬上書。大槪,痰火宿病,本不堪職事,而又於再昨入對罷出之後,寒戰猝劇,虛汗大注,待朝舁還,跡阻候班,坐違召命,病裏惶悚,靡所容措。玆不得不仰徹疾痛之呼,伏乞亟許鐫遞,俾得及時調治,以延殘喘事。入達。答曰,覽書具悉。爾其勿辭,調理察職。
藥房入診,領議政金昌集同爲入對時所啓,近日聖候有加,憂煎之忱,何可盡達?久違天顔,不勝抑菀。今此請對,蓋欲一番瞻望,兼有所達之語矣。今年自上入耆老所,在昔我太祖大王春秋六十,降屈入參,三百年所未有之盛事,復見於今日,臣民胥悅,當復如何?第以事理言之,明年聖算,恰滿六十,當爲入參,而群情所急,聖意勉從,至有陳賀頒敎,告廟設科之擧,則明年所當爲之,而今年已盡擧行矣,似無以加矣。第念聖壽政當六旬之年,獨無識喜之擧,群議皆以爲缺然。陳賀頒敎等事,歲首擇日擧行,何如?上曰,今年旣已擧行,似涉重疊矣。都提調李頤命曰,今年則自上入耆老所,雖已有稱慶之科,明年則聖壽恰滿六十,豈可虛度乎?頒敎陳賀,似不可已矣。提調閔鎭遠曰,幸逢明年,在群下抃慶之忱,何可虛度乎?自上勉從群下之請,是望矣。頤命曰,陳賀一節,雖在常時,冬至正朝,亦且隨例設行,則今於群下之請,似不必以此持難矣。昌集曰,伏想王世子於明年,必以虛度爲缺然,率百官陳賀,有不可已矣。若因此張大,至有設科取士之擧,則或涉重疊,而至於陳賀頒敎等事,群情所望,勉從似宜矣。上曰,依所達。只陳賀頒敎,可也。
司直黃一夏上書。大槪,臣於杜門廢蟄之中,卽伏聞畿營殿最,不爲封進,至有政院請推之擧,臣於是,益不勝駭惑之至。玆事體重,決非如臣顚沛之蹤,所可冒當,難安情勢,疾聲呼籲,乞收成命,毋至苟簡,私分得以少安事。入達。答曰,覽書具悉。卿其勿辭,斯速封進。
藥房入診時,領議政金昌集同爲入侍時所啓,江華留守趙泰耉,以臣向年一箚之故,至今引嫌,凡有除命,一不應命,臣以此事,欲爲陳達者,久矣。蓋於伊時,泰耉疏中,有相臣之箚出,而士林之禍兆矣等語,故臣之對辨之疏有曰,今之言者,於其所尊,則雖眞有過失,而寬恕之典,亦以爲抱枉於聖祖,則雖無玷累,而辨白之人,竝不免見惡云云,泰耉以此爲得罪國家。臣之疏中,以今之言者,爲言,則可見其非專爲泰耉而發也。彼此爭論是非之際,其所遣辭,皆不免過激,而到今思之,臣亦不能稱停矣。泰耉以此引嫌,爲終始難進之端,實涉太過。今若自上別爲開釋,使之從速赴任,則其何敢不爲應命乎?上曰,趙泰耉之終始引嫌,至於自廢,誠未可知矣。每以此爲難進之一端,過矣。大臣所達如此,尤何敢拘礙?勿復撕捱,使之斯速赴任,可也。昌集曰,此事但出於擧條乎?或當別爲下諭乎?上曰,令政院下諭,可也。以上朝報
兵曹達曰,木覓·毋岳峯烽燧軍煙戶雜役及馬夫役減除事,事目不啻申明,而卽因漢府申目,廟堂覆達,與他軍混同出役云,依前承傳,勿出役於藏氷之意,永爲定式,何如?令曰,依。以上備局謄錄
未時,王世子坐尊賢閣。承旨持公事入對時,左副承旨尹陽來,司書洪廷相,假注書李庭綽,記事官沈埈。尹陽來進讀同副承旨趙觀彬辭職上書,批下。原書及批答見上
又讀全羅監司申思喆狀達,中軍趙台相差定事。達下。
又讀吏曹草記,崇陵參奉金後衍改差事。令曰,依爲之。
又讀吏曹申本,銀溪察訪梁禹甸罷黜事。令曰,依。
又讀兵曹草記,木覓·毋岳烽燧軍,勿役於藏氷事。令曰,依。此下缺
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,而眩氣·中氣虛憊特甚之候,漸益差減乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,喉間朝來止歇,溺道不平,別無加減,眼視昏暗特甚,及小便短澁之候無減,而背部微浮之氣無加,眩氣·中氣虛憊特甚之候,姑無加減矣。勿爲入診。
吏曹申目,慶尙監司狀本云云,畢量間仍任,旣有事目,則瓜滿守令,依狀請限量畢間仍任,中下考當遞守令,口傳差出事,依狀達施行,何如?達,依準。
吏曹口傳政事,星州牧使李相成落點,熊川縣監趙由恒落點,注書李重煥呈辭,代假注書趙趾彬落點。
禁府都事尹沆,前慶尙右兵使李漢珪拿來後,入來。
禁府,李漢珪拿囚。達。
承文副正字尹就咸,卒延齡君題主後,入來。
禮曹,量田相値,式年諸科改擇日。進士鄕,漢城初試,三月二十七日,生員初試,同月二十九日。文武科初試,四月十六日,雜科初試,四月二十日。進士覆試,八月十九日,生員覆試,同月二十一日。生·進放榜,九月初六日辰時。文武科講經及武科覆試,九月十二日,文科會試講畢後,間一日文武科殿試,十月初六日。文武科放榜,十月十三日辰時。雜科覆試,十月十九日,雜科放榜,十月二十九日辰時,改推擇。達。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,小便短澁,溺道不平之候,復何如?眩氣·中氣虛憊特甚之候,比夜差減乎?臣等不勝憂煎,惶恐敢啓。傳曰,諸症候晩後亦一樣,而眩氣·中氣虛憊特甚之候,無加勝矣。
京畿監司李肇,卒延齡君護喪後,入來。
京畿監司書目,果川呈,以江華留守趙泰耉辭職上書上送事。達。答曰,覽書具悉。卿其勿辭,從速上來察職。
江華留守書目,新授職名,萬不近似,冒陳危懇,冀蒙鐫遞事,上書上送事。達。答曰,覽書具悉。卿其勿辭,從速察職。
未時,王世子坐尊賢閣。承旨持公事入對時,右副承旨黃龜河,司書洪廷相,假注書李庭綽,記事官申昉。黃龜河進讀大司憲江華前留守沈宅賢狀達,辭職上書上送事。仍讀其上書,批下。元書及批答見上
又讀京畿監司李肇狀達,江華留守趙泰耉辭職上書上送事。仍讀泰耉上書,批下。
又讀戶曹草記,龍城大君·淑愼公主祭需,依前例以本米木輸送事。令曰,依。此下缺
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,而眩氣·中氣虛憊特甚之候,漸益差減乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,喉乾朝來止歇,溺道不平,別無加減,眼視昏暗特甚,及小便短澁之候無減,而背部微浮之氣無加,眩氣·中氣虛憊特甚之候,尙無加勝矣。勿爲入診。
禮曹判書兪命雄三度呈辭。入達。遞差。
刑曹參議柳憲章初度呈辭。入達。給由。
政院達曰,全羅監司殿最居中守令,口傳差出事,令下矣。分付吏曹,則判書李觀命式暇,參議李秉常,則以殿最守令不可差出,爲嫌,不爲擧行云。判書·參議竝卽牌招,使之擧行,何如?令曰,依。
假注書呂善長有頉,代黃晸落點。
大殿·中殿·世子宮·嬪宮,藥房·政院·玉堂夕問安,答曰,知道。藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,小便短澁,溺道不平之候,復何如?眩氣·中氣虛憊特甚之候,比夜差減乎?臣等不勝憂煎,惶恐敢啓。傳曰,晩後諸症候亦一樣,而眩氣·中氣虛憊特甚之候,無加勝之勢矣。
禮曹啓曰,今月十七日藥房入診時,領議政金昌集所啓,明年聖算,恰滿六十,陳賀頒敎,趁歲首,擇日擧行定奪矣。陳賀吉日,令日官推擇,則來正月初一日,日食齋戒,初二日雖是吉日,而適與祧遷國忌相値,大庭動樂,似爲未安。曾有陳賀,因此退行之例,初三日祈穀祭齋戒,初四日·五日·六日·七日皆拘忌,初八日午時爲吉云。依前例遣大臣宗廟·社稷,同日曉頭,先行告祭後,午時頒敎,王世子率百官進箋陳賀,中宮殿一體陳賀,而自上方在靜攝之中,以權停例磨鍊擧行,何如?傳曰,允。
吏曹口傳政事,雲峯縣監李墇落點,任實縣監沈世浚落點,光陽縣監李重昌落點。
觀象監,今月十九日夜三更,月入太微西垣內。啓。
未時,王世子坐尊賢閣。承旨持公事入對時,右副承旨黃龜河,弼善李尙說,假注書趙趾彬,記事官申昉。黃龜河讀全羅都事金廷潤,校生都講落講之類,除定軍役事。狀聞,達下。
又讀全羅都事金廷潤,黃腸山摘奸事。狀聞,達下。
又讀掌隷院申目,海城君楦奴成男換給事。達下。
又讀慶尙右兵使柳就章到任狀本。達下。
又讀司僕寺草記,諸員勿侵雜役事。令曰,依。
又讀副司直黃一夏上書。答曰,覽書具悉。卿其勿辭,斯速察任。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加及熏熱·喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微〈浮〉之氣,今已消減,眩氣·中氣虛憊特甚之候,漸益差減乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。口淡·困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,喉乾朝來止歇,溺道不平,別無加減,眼視昏暗特甚及小便短澁之候無減,背部微浮之氣無加,眩氣·中氣虛憊特甚之候,尙無加勝之勢矣。勿爲入診。
政院達曰,今日賓廳次對時,兩司當爲入參,而大司憲沈宅賢,掌令慶聖會·金昌翕,大司諫金有慶俱在外,執義·持平·獻納·正言二員未差,司諫李鳳翼未肅拜,持平金民澤呈辭,無一行公之員。除在外外,未肅拜,呈告人員,竝卽牌招,使之進參,何如?令曰,依。
令曰,大臣·備局堂上引接。
護軍朴昌潤,黃海水使,遞來。
司諫李鳳翼牌不進,罷職令旨。令曰,只推勿罷。
大臣·備局堂上次對引接時,星州牧使李相成改差,全義縣監尹惠敎罷黜,其代竝口傳差出,催促下送事。慶尙·全羅道守令,除署經,不多日內,催促下送事,及司直李㙫牌招察任事,下令。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·困惱,腹部飽滿,脚痺特甚有加,膈間不淸利亦甚,呼吸不平有加及熏熱往來,小便短澁,溺道不平之候,復何如?眩氣·中氣虛憊特甚之候,比夜差減乎?臣等不勝憂煎,惶恐敢啓?傳曰,諸症候晩後亦一樣,而眩氣·中氣虛憊特甚之候,無加勝之勢矣。
假注書呂善長有頉,代黃晸落點。
傳曰,二十二日開政事,分付。
次對時,持平金民澤所達,請寢長湍松西面,移屬松都之令事。令曰,勿煩。又所達,請當該主薦注書罷職不敍,新薦人姜世胤拔去事。令曰,勿煩。
觀象監,今月二十日夜四更,月犯太薇東垣上相星。啓。
大臣·備局堂上次對引接時,領議政金昌集所達,今番分館時,槐院應參之人見漏,故其時本院達辭中,應參見漏之人,使之指名現告矣。第其指名現告,事涉難便,只令該曹,隨其聞見,依槐院例調用,何如?令曰,依。又所達,玉堂近甚苟簡,上下番不能備員,事甚未安,新錄旣有成命,不可一向遷就。長官及闕員,竝爲差出,斯速新錄事,分付,何如?令曰,依爲之。右議政李健命曰,領相以新錄事陳達,故臣亦敢有所達矣。校理洪廷弼以覲親受由下鄕,今已五·六朔,連上辭書矣。頃者上來,而到廣州地,卽還云,雖未知親病之如何,亦豈無差安之時,而身帶職名,一向在外,事體未安。況今聖候彌留,候班久設,玉署之臣,非如踈逖之比,如無情外之難安,則尤不當退處鄕曲,別爲催促,使之斯速上來,何如?令曰,依爲之。
今日引接時,領議政金昌集所達,判義禁上來遲速不可知,故凡罪囚議讞,令次官擧行事,前已定奪矣。今聞新入罪囚,不欲仍爲替當,致有凍獄滯囚之弊,旣有朝令,則豈有前後罪囚區別之理乎?兵曹判書李晩成曰,因一時權行之事,以次官仍爲替當,事體恐爲未安矣。昌集曰,卽今滯囚,殊涉可慮,判義禁未上來之前,使之仍前定奪擧行,何如?令曰,依爲之。以上朝報
大臣·備局堂上入對時,領相金昌集所達,慶尙監司吳命恒狀達以爲,北道賑穀一萬五千石,鹽三百石,使本道兵船運致,而風和待變之船,不可須臾離次,令廟堂更加商度稟旨云矣。北道船隻,數旣不多,而穀物令本道運去五千石矣,其餘則不可不以嶺船載送。兵船事體雖重,北路民事方急,使各邑鎭兵船,載送於江原道初面官事,分付,何如?令曰,依爲之。
領相金昌集所達,上年備局以各衙門用度及各處守直軍,丙申裁減者,待明年更爲觀勢稟處事,定奪矣。此非永減,今姑仍前裁減,待明年稟處,何如?令曰,依爲之。
知敦寧閔鎭遠所達,惠廳蓄儲蕩然,用度極艱。上年三南免凶,故今年所捧米,則姑得支用,但今年木綿絶貴,民間備納極艱云。今又比前加數,則民力難支,今年上納木綿,廟堂雖以錢布參半定奪,而大同則三分之一,以木上納,三分之二,以錢上納,則可以少紓民力。前頭木綿價賤,宜從自願許施,而貢物則木代以錢上下不妨,下詢大臣而處之,何如?領相金昌集曰,今年木花極貴,大同則布則三分之一,錢則三分之二收捧,民間果便,則依此爲之,宜矣。令曰,依爲之。
兵判李晩成所達,今番增廣別試及春塘臺武科出身,當爲分防,而連因年凶,許令納米矣。今年西北大歉,依前赴防,有主客俱困之弊,使之納米,西北出身,從自願赴防,似好。領相金昌集曰,在前凶年,有除防納米之例矣。曾自大朝,有不許除防之敎,而卽今則西北飢荒,一時赴防,必有俱困之弊,西北武士納米爲難,從自願許赴,亦好矣。晩成曰,他道則納米,西北則赴防,何如?令曰,依爲之。
又所達,因尙州營將盧恰狀達,殺越人三四人之賊捕捉者,雖未滿五人定式之數,亦當各別論賞事,前判書趙道彬陳達,而議論不一,有議大臣之令矣。下詢處之,何如?領相金昌集曰,依前以五名定式,似好矣。晩成曰,雖殺越多人之劇賊,亦不別爲論賞,以五名定式乎?令曰,依爲之。
知敦寧閔鎭遠所達,國綱漸弛,人心極惡,外邑貢賦軍布及上納之物,色吏與京外牟利之輩符同,用奸偸食,不卽備納,以致國用之益艱,事之痛駭,莫此爲甚,必須嚴立科條,各別痛繩。隨其現發,移送捕廳亂杖,限內不納者,依强盜例,不待時處斬,守令之知情者,拿問定罪,下詢大臣處之。領相金昌集曰,閔鎭遠之請,誠是矣。不待時處斬,未知何如,而守令及防納色吏,別樣處置,以杜奸弊矣。右相李健命曰,不待時處斬,卽治强盜之律也。此與强道有間,囚禁還徵,若終不納,則付諸法司,計贓勘罪,似得宜矣。鎭遠曰,自捕廳亂杖督捧,限內〈不〉備納者,移送刑曹照律,守令之知情,兩件陳省成送者,拿問定罪事,奉承令施行,何如?令曰,依爲之。閔鎭遠所達,外方納錢布,每於發送時,先送發行狀於該衙門與監營,發行之後,所經各邑,另加看護,以某日過去本邑之意,卽報于該門,使該門預知去來形止,則庶防用奸之弊矣。以此定式,何如?穀物之船運者,忠淸水營及江華,例有馳報其去來矣。令曰,依爲之。
兵判李晩成曰,閔鎭遠旣陳上納之弊矣。京司之事,各邑慢不擧行,騎保木·保布上納者絶少,無以繼用。前判書趙道彬所達,九月內未收居末守令,決棍督納事,發關,而亦不動念,事極可駭。軍餉居末守令,有拿問之定式,軍布未收之類,歲末抄出,數三同以上居末者,拿問定罪,爲宜,詢于大臣而處之,何如?領相金昌集曰,依晩成所陳爲之,則似有其效矣。右相李健命曰,晩成所陳,三同以上居末者,論罪之請,恐未恰當,計其邑之大小,軍布之多寡,或十分之一未收者拿問,則似宜矣。晩成曰,臣之所陳,亦欲査出各邑軍布之多少,如有三同以上未收居末,陳達論罪矣。領相金昌集曰,三同未滿之邑,似爲勿論矣。晩成曰,計其分數而拿問,宜矣。令曰,依爲之。以上備〈局〉謄〈錄〉
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,眩氣·中氣虛憊特甚之候,漸益差減乎?今日臣等,與諸醫入診,詳察聖候,宜當,不勝終宵憂灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,喉乾朝來止歇,溺道不平,別無加減,眼視昏暗特甚,及小便短澁之候無減,而背部微浮之氣無加,眩氣·中氣虛憊特甚之候,尙無加勝之勢矣。勿爲入診。
刑曹參議柳憲章再度呈辭。入達。遞差。
吏曹口傳政事,星州牧使兪命凝落點,全義縣監金道錫落點。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,小便短澁,溺道不平之候,復何如?眩氣·中氣虛憊特甚之候,比夜有減乎?臣等不勝憂煎,惶恐敢啓。傳曰,諸症候晩後亦一樣,而眩氣·中氣虛憊特甚之候,無加勝之勢矣。
觀象監,今月二十一日辰時巳時·日暈。未時申時·日暈,暈上有冠,暈下有履,色皆內赤外靑。啓。
未時,王世子坐尊賢閣。承旨持公事入對時,右副承旨黃龜河,文學申,假注書趙趾彬,記事官申昉。黃龜河進讀內氷庫藏氷草記。達下。
又讀廣州府尹李萬稷狀本,出身許景準防事。達下。
又讀黃海水使柳廷章到任狀本。達下。
又讀平安監司李澤狀本,李商立潛商現捉杖配事。達下。
又讀兵曹申目,北兵虞候鄭捧辭朝之時,不受馬牌赴任,從重推考事。達下。此下缺
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗亦甚之候,亦何如?小便短澁,比昨差減,而背部微浮之氣,今已消減,眩氣·中氣虛憊特甚之候,漸益差減乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,喉乾朝來止歇,溺道不平,別無加減,眼視昏暗特甚,及小便短澁之候無減,背部微浮之氣無加,眩氣·中氣虛憊特甚之候,尙無加減矣。勿爲入診。
傳曰,延祥詩·春帖子,製述官抄啓單子及大提學牌招啓辭,製進帖子,竝入于東宮。
政院達曰,吏曹郞廳來言,今日爲政事,命下,而判書李觀命,參議李秉常俱以病不來,參判李喜朝在外,不得開政云。判書李觀命,參議李秉常,竝牌招開政,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平,及熏熱往來,小便短澁,溺道不平之候,復何如?眩氣·中氣虛憊特甚之候,比夜差減乎?臣等不勝憂煎,惶恐敢啓。傳曰,諸症候晩後亦一樣,眩氣·中氣虛憊特甚之候,無加勝之勢矣。
觀象監,今月二十二日初昏,流星出天中淡雲間,入巽方天際,狀如拳,尾長二·三尺許,色赤。啓。
吏批,光陽縣監李重昌,星州牧使李相成,熊川縣監趙由恒,雲峯縣監李墇,任實縣監沈世浚,星州牧使兪命凝,全義縣監金道錫,承旨兪命弘,副護〈軍〉丁道復,刑曹判書兪集一,刑曹參議金雲澤,副提學金在魯,兵曹佐郞洪龍祚,刑曹正郞尹世顯,禁府都事趙鳴國,監察李挺卨,永平縣令朴弼周,禮曹判書權尙游,執義洪正弼,獻納金相尹,校理鄭纘先,持平金鎭商,正言二,金槹·柳復明,奉敎單李箕鎭,永同縣監李秉鼎。
兵批,大興山城中軍鄭道元,訓鍊判官朴繼壽,副護軍金洙·申光夏,水原監牧官鄭治,南兵使尹五商,內禁衛將申光夏,副摠管李鳳祥·東善君炳·張漢相,副護軍李暉·洪處宙,司直權尙游·兪命雄·尹憲柱·朴泰恒,司果韓重熙,副司果柳憲章·李相成·趙鳴謙·金濟謙·洪龍祚·朴弼正,副司猛朴昌潤,副司勇尹,副護軍韓信哲·權聖揆·權聖經,司直兪集一·金演,副司直李㙫,司果權重經,副司果柳命雄·柳鳳徵·玄悌綱·尹錫來·辛泰東·權譍·朴泰謙·金槹·洪禹傳·崔擎玄,司正許繗·成殷錫·權怡·閔鎭綱·朴宗榮·朴道常·申以衡·洪夏濟·金得溫·金時保,副司正李萬雄,司猛李彦祥·李諴,司直李光佐,副司果趙榮世,司正黃晸,副護軍洪以圖·鄭德徵·韓信哲·李萬全,大護軍趙東彬,副護軍宋來翼,副司果安允文·張,副司正元弼揆,副司猛金養浩·金夢魯·李允之·洪敍一·閔弘洙,副司猛田雲祥·李日新·趙尙儁,副司果金世興。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,眩氣,中氣虛憊特甚之候,漸益差減乎?今日臣等與諸醫入診,詳察證候宜當,不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來·喉乾朝來止歇,溺道不平,別無加減,而眼視昏暗特甚及小便短澁之候無減,而背部微浮之氣無加,眩氣,中氣虛憊特甚之候,尙無加勝之勢矣。勿爲入診。且近來臥時常多,而坐時常少矣。
右承旨韓世良上書。大槪,藥院副提調,卽都承旨例兼之任,而如臣無似,濫叨匪據,辭避不得,蹲冒至今,私心愧悚,久而增添。其在國體,亦甚苟簡,今則新除長席,自當無故行公,臣以應遞之人,不可一刻仍帶。伏乞亟賜遞改,俾安微分事。以國忌齋戒,留院。
副提學金相魯牌招不進,罷職令旨。令曰,只推勿罷。
傳曰,卽今諸證候,俱無所減,而老病大臣,鎭日冒寒入來,予用慮焉,朝廷勿爲問安。慶恩府院君,素患咳喘腰痛,予所詳知,冒寒出入,必致傷損,予用慮念,自量入來,勿爲鎭日問安。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·困惱·腹部飽滿·脚痺特甚有加·膈間不淸利亦甚·呼吸不平有加及熏熱往來·小便短澁·溺道不平之候,復何如?眩氣,中氣虛憊特甚之候,比夜差減乎?臣等不勝憂煎,惶恐敢啓。傳曰,諸證候晩後亦一樣,而眩氣·中氣虛憊特甚之候,亦無加勝之勢矣。
謝恩,左承旨丁道復,奉敎李箕鎭。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,雨雪連日,氣候陰濕,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,眩氣,中氣虛憊特甚之候,漸益差減乎?近日水刺一向厭進,饌品只是海菜。昨日所敎,亦可見眞元之漸弱,去夜入侍醫官來傳,困惱有加,臣等一倍煎灼之忱,何可盡達?今日不可不與諸醫入診,詳察證候宜當,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,喉乾朝來止歇,溺道不平,別無加減,眼視昏暗特甚,及小便短澁之候無減,背部微浮之氣無加,眩氣,中氣虛憊特甚之候,姑無加勝之勢矣。困惱方甚,勿爲入診。
奉常主簿鄭東里,東氷庫別檢崔昌億,藏氷後入來。
都承旨兪命弘上書。大槪,長途撼頓之餘,舊恙新證,一倍添劇,跡阻候班,惶縮罔措。銀臺新命,忽下此際,而見今證情,有加無減,旬月之內,無望自力,玆敢疾聲呼籲,伏乞亟許鐫削臣職,以安微分,以便調治事。以國忌正日,留政院。
假注書趙趾彬有頉,代吳光運落點。
副提學金在魯牌不進,罷職令旨。令曰,只推勿罷。
大殿·中殿·世子宮·嬪宮,藥房·政院·玉堂夕問安,答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利亦甚,呼吸不平亦甚,及熏熱往來,小便短澁,溺道不平之候,復何如?困惱特甚有加之候,或有減歇之勢,而眩氣,中氣虛憊特甚之候,比夜差減乎?臣等不勝憂煎,惶恐敢啓。傳曰,諸證候,及困惱特甚有加之候,晩後亦一樣,而眩氣,中氣虛憊特甚之候,無加勝之勢矣。
觀象監,今月二十四日自辰時至午時,日暈。暈上有冠,暈下有履,申時日有重暈,兩珥內暈上冠,色皆內赤外靑。啓。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比夜差減,而背部微浮之氣,今已消減,眩氣,中氣虛憊特甚之候,漸益差減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,喉乾朝來止歇,溺道不平,別無加減,眼視昏暗特甚,及小便短澁之候無減,背部微浮之氣無加,眩氣,中氣虛憊特甚之候,尙無加勝之勢矣。勿爲入診。
府前達,請寢長湍松西面移屬松都之令事。請當該主薦注書罷職不敍,新薦人姜世胤亟令拔去事。新達,新除授執義洪廷弼,時在忠淸道忠州地,持平金鎭商,時在京畿廣州地,司諫院獻納金相尹,時在忠淸道永同縣任所,請竝斯速乘馹上來事,下諭。答曰,不從。下諭事,依達。
正言金槹達曰,臣於頃日,忝叨憲職,絲毫無補,愧懼徒積,幸蒙恩遞,粗安私分,薇院新命,又下意外,顧玆已試蔑效之身,不宜復玷言地,而況今難冒之端,非止一二。向臣以前縣監洪重聖削版事,有所論達,得蒙準許矣。其後伏聞大臣,伸白於筵中,至有職牒還給之令,臣竊訝惑也。玆事肯綮,只在於黜置門外,終致投井而死耳。雖以大臣筵奏觀之,此一款旣不可掩,則餘外稱冤之端,亦不必多辯,而其所黜置,蓋欲全保云者,臣則以爲尤不近似也。重聖之家,素廣闊,豈無一隅僻室,可以接置之所?況其妹累度自裁,可見其一死矢心。則雖母子兄弟,親自扶守,尙有難保之慮,而今乃黜置門外,任情悲苦,不得其死,而猶且曰,出於全保之意,則人孰信之?臣之所論,初非出於泛然風聞,而重聖之見削,曾未幾何,遽已伸脫,此莫非如臣無似,新入臺地,言議不能見重之致,反顧慙恧,已難晏然冒據,而至於前正言朴弼正避辭,則怒臣劾己,肆口譏切,臣實慨然,繼又駭歎也。禮判兪命雄改差之達,實出公議,則諫臣之猶以爲過當,已非意料之所及,而辭語之間,專不自反,轉益乖謬,臣亦安得默然而已乎?頃臣由行前一日,行會禮於朝房,諫臣問臣曰,禮判之達,將何以處之?臣以過數達後量處爲答矣。且臣於僚臺傳達之日,簡問其同參與否,則書送謹悉,許其聯名,而適値入對,傳達雖未得聯名,其實則同參也。諫臣果不欲苟同,則初何必問議於臣,末又書送謹悉於聯名之簡,而及夫擅停被駁之後,卒變前見,竝與原達而非斥之,至以地望踐歷,有何不合爲言,前後言行,何若是逕庭也?臣竊哂之。且其所謂時刻已迫,未及見答云者,尤有所可訝者。自茶時至入對,恰爲半日,雖屢次往復,足可爲之,而晩始發簡,秪存相問之名,不待回答,終爲擅停之歸,處事如此,而欲免人之非議,其亦難矣。今乃以率爾二字,强爲護過之資,何其自恕之太寬也?此達之早晩停止,臣旣許之矣。臣之擧劾,只以其不待回簡之失,則如臣在外者,元無簡問之例,有何見輕之嫌,而反咎臣以不爲引避,不亦可笑之甚乎?雖然,旣被其無限譏斥,決不可仍冒於臺次,請令遞斥臣職。答曰,勿辭,退待物論。
都承旨兪命弘留院上書。入達。答曰,覽書具悉。卿其勿辭,調理察職。
右承旨韓世良留院上書。入達。答曰,覽書具悉。爾其勿辭察職。
平安監司書目,平壤呈,以大司諫金有慶辭職上書上送事。達。答曰,覽書具悉。爾其勿辭,從速上來察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,熏熱往來,小便短澁,溺道不平之候,復何如?眩氣,中氣虛憊特甚之候,比夜差減乎?臣等不勝憂煎,惶恐敢啓。傳曰,諸症候晩後,亦無加減,眩氣,中氣虛憊特甚之候,無加勝之勢矣。
今日入對時,大提學明朝牌招事,下令。
同副承旨趙觀彬上書。大槪,伏蒙恩暇,纔已辭陛,而適有緊急情理,勢將久淹墓下,所帶之職,決不可一任虛曠,懇乞亟賜遞改臣職命,以便公私事。入達。遞差。
待敎申昉上書。大槪,臣有僨事之罪,決不可一刻仍冒,玆敢陳章徑出禁門,伏乞特賜照察,亟遞臣職,仍治臣罪事。及奉敎李箕鎭上書,今於新薦之見塞,情迹難安,與下番無異,懇乞特賜譴斥,以爲僨事溺職者之戒事。入達。答曰,覽書具悉。爾其勿辭,從速察職。
未時,王世子坐尊賢閣。承旨持公事入對時,承旨黃龜河,司書洪廷相,假注書吳光運,記事官金慶衍。
諸臣進伏訖,黃龜河讀兵曹草記,增廣別試·春塘臺出身願赴防與納米之類,依願施行事,依下。
又讀都承旨兪命弘辭職上書。批下。
又讀右承旨韓世良上書。批下。原書及批答見上
又讀禮曹申目,粘連平安監司狀,寧遠郡鄕校重修香祝改之以送事。達下。
又讀大司諫金有慶辭職上書。批下。原書及批答見上
又讀吏曹草記,繕工副奉事尹盛積給暇事。依下。
又讀觀象監草記,別定監官,登南山以候日蝕事。依下。此下缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,寒威日甚,伏未審夜來,聖候寢睡,若何?口淡,困惱,腹部飽滿,特甚有加,膈間不淸利亦甚,呼吸不平,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,眩氣,中氣虛憊之候,漸益差減乎?近日聖候有加,而臣等久未入侍,今日與諸醫入診,詳察證候宜當,不勝終宵煎灼,敢此問安,竝爲仰稟。答曰,知道。口淡,困惱,腹部飽滿,脚痺特甚有加,膈間不淸利亦甚,呼吸不平有加之候一樣,而寢睡不寧,熏熱往來,喉乾朝來止歇,溺道不平,別無加減,眼視昏暗特甚,及小便短澁之候無減,背部微浮之氣無加,眩氣,中氣虛憊特甚之候,尙無加勝之勢矣。
持平金民澤達曰,臣頃忝諫職,以慶尙右兵使李漢珪濫騎事,有所論達,請以拿問,而獲蒙依從矣。卽見其供辭,則張皇爲說,直欲自脫其罪,而至以臣所論,歸之於差爽,臣於〈此〉,又安得泯默而已乎?臣之當初論達,只據道臣郵官之狀牒,則伊時事實,今可按覈,臣何必逐段較挈?而大抵本驛則旣曰濫把二匹馬,而漢珪則反以爲應把之馬,亦不能備立,至若棍打驛卒,尤不當狼藉。況其致斃之後,彌縫延拖,退其死日之狀,人莫不傳說,而今漢珪,乃以只施五度笞等語,矯飾自明,以爲全覆實狀之計,論其情節,豈不重爲之駭惋?而然臣旣被其差爽之斥,其何可晏然仍冒於臺次乎?請令遞斥臣職。答曰,勿辭,退待物論。
副提學金在魯上書。大槪,荐違嚴召,輒荷寬恩,昨陳血懇,未蒙上徹,益復惶蹙,不知所出。玆又隨牌來詣,復申呼籲,亟行鐫許事。入達。
大殿·中殿·世子宮·嬪宮,藥房·政院·玉堂夕問安。答曰,知道。
玉堂箚子。大槪,請正言金槹,持平金民澤,竝令出仕事。入達。答曰,依達。
答副提學金在魯書曰,覽書具悉。爾其勿辭,從速察職。
吏曹啓曰,承旨有闕,政事,取稟。
觀象監,今月二十六日未時申時,日暈兩珥。啓。
未時,王世子坐尊賢堂。諸承旨持公事入對時,入對,左副承旨尹陽來,右副承旨黃龜河,文學申,假注書吳光運,編修官李景華。
諸臣伏訖,尹陽來讀義禁府申目,賑廳錢穀未收之邑,當該守令拿問事。依下。
又讀全羅監司狀,將軍島渰死人等屍體拯出事。令曰,本道恤典擧行。
又讀全羅監司狀,蝟島·珍島軍人水渰時,來救軍官等施賞事。依下。
又讀全羅監司狀,格浦亦依蝟島·君山島例,只赴春操,不赴秋操事。達下。以下缺又讀全羅監司狀,盜倉穀罪人柳春桂,綾州到配事。達下。
又讀全羅監司狀,反主罪人仲先扶安到配事。達下。
又讀全羅監司狀,盜牛馬罪人崔介俊珍島到配事。達下。
又讀全羅監司狀,潛商罪人韓斗翼光陽到配事。達下。
又讀禮曹回達,以全萬老,繼全好仁後事。達下。
又讀禮曹回達,以金壽華,繼金慶萬後事。達下。
又讀禮曹回達,以朴聖漸,繼朴致中後事。達下。
又讀禮曹回達,以朴龜瑞,繼朴尙健後事。達下。
又讀禮曹回達,以李其範,繼李胤欽後事。達下。
又讀禮曹回達,以黃世恒,繼琠後事。達下
又讀禮曹回達,以金壽龜繼金南重後事。達下。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,眩氣,中氣虛憊特甚之候,漸益差減乎?今日臣等,與諸醫入診,詳察證候宜當,不勝終宵煎灼,敢此問安,竝爲仰稟。答曰,知道。口淡等諸症,與昨一樣,而寢睡不寧矣。勿爲入診。
慶尙監司書目,晉州牧使鄭思孝,與新兵使柳就章,有世嫌,不許接面,量役遷就,不得已罷黜事。
右承旨韓世良上書。大槪,臣於藥院之任,決不可仍冒,昨上辭書,未蒙準許,不勝抑塞悶鬱之至,玆敢不避煩瀆,仰陳危懇,伏乞速賜處分,以存舊例,以安私分事。入達。答曰,覽書具悉。爾其勿辭察職。
京畿監司書目,果川呈,以江華留守趙泰耉辭職上書上送事。答曰,覽書具悉。卿其勿辭,從速上來察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,困惱,腹部飽滿,脚痺特甚有加,膈間不淸利,呼吸不平有加,及熏熱往來,小便短澁,溺道不平之候,復何如?眩氣,中氣虛憊之候,比夜差減乎?臣等不勝憂煎,惶恐敢啓。傳曰,諸症候晩後,無加減矣。
待敎申昉牌不進,依承令罷職。
謝恩,副提學金在魯。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,眩氣,中氣虛憊之候,漸益差減乎?今日臣等,與諸醫入診,詳察證候宜當,不勝終宵憂煎,敢此問安,竝爲仰稟。答曰,知道。口淡等證,與昨一樣,而寢睡不寧,卽今困惱特甚矣。勿爲入診。
吏曹口傳政事,晉州牧使朴泰三落點。
傳曰,史官一員待命,騎馬三匹,卜馬二匹立之。章陵忌辰祭所內摘奸。
院前達,以國忌齋戒,今明日姑停。
政院達曰黃海·江原·平安·咸鏡等道監司,以瓜滿及貶罷守令中災邑之窠,不待大政,急速差出,催促下送事,狀達該曹已久,而頃日政,因判書不進,不得差出,至今遷就,前頭開政遲速,有未可知,而諸邑賑政,一日爲急,依三南量邑例,令該曹卽爲口傳差出,以爲不多日內發送之地,何如?令曰,依。
領議政金昌集箚子。大槪,情勢難安,乞削臣職,以慰人心事。入達。
政院達曰,因弘文館草記,下番未免闕直,令政院稟旨變通,差出闕員,仍卽牌招事依下矣。政官所當牌招開政,而卽今聖候有加,日昨政事,取稟,尙今不下,且與國忌齋戒相値,何以爲之?敢稟。令曰,聖候有加,困惱無閑歇之時,政事,取稟,尙未得下者,以此也。卽今困惱之候特甚,晩後一樣,決難開政矣。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利亦甚,呼吸不平,及熏熱往來,小便短澁,溺道不平之候,復何如?眩氣,中氣虛憊特甚之候,比夜差減乎?困惱特甚之候,尤有加,臣等不勝煎灼之至。卽今或有減歇之勢乎?惶恐敢啓。傳曰,諸症候晩後亦一樣,而困惱特甚之候,無加勝之勢矣。
答領議政金昌集箚曰,覽箚具悉卿懇。趙泰耉於別諭之下,終不應命,侵詆大臣,殊極未安。本職遞差,於卿少無所嫌,安心勿辭,速出視事,以副余望。仍令曰,史官往諭。
吏曹口傳政事,載寧郡守鄭赫先落點。
遂安郡守李潤厦落點。
兔山縣監崔翼齊落點。
德川郡守李景華落點。
殷山縣監愼汝儉落點。
龍川府使李鳳徵落點。
富寧府使鄭智落點。
金化縣監趙榮世落點。
淮陽府使金楙落點。
鐵原府使洪以圖落點。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,及呼吸不平有加,熏熱往來,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,背部微浮之候,今已消減,眩氣,中氣虛憊特甚之候,漸益差減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。口淡等症,與昨一樣,而寢睡不寧矣。勿爲入診。
大殿·中殿·世子宮,藥房·政院·玉堂·二品以上·六曹過歲問安。答曰,知道。嬪宮,藥房·政院·玉堂過歲問安。答曰,知道。
大殿·中殿·世子宮·嬪宮,藥房·政院玉堂夕問安。答曰,知道。藥房口傳啓曰,晩後口淡,困惱,腹部飽滿,脚痺特甚之候,比夜差減,而膈間不淸利亦甚,呼吸不平,及熏熱往來,小便短澁,溺道不平之候,復何如?眩氣,中氣虛憊特甚之候,比夜差減乎?臣等不勝憂煎,惶恐敢啓。傳曰,諸症候晩後,口淡特甚,水刺厭進□□□終日一樣,起坐虛暈□□不平矣。又口傳啓曰,伏承夕問安批答,以困惱·口淡特甚尤加,起坐則有虛暈之氣爲敎。臣等不勝一倍煎灼之至,與諸醫商議,則皆以爲今以食物無所進御,故證候如此,五錢重蔘茶進服爲宜云。卽爲煎入之意,敢啓。傳曰,知道。郞廳李觀燮書。郞廳張澍校正。
