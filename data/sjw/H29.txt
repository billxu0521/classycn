上在昌德宮。常參·經筵,以代理停。
大殿·中宮殿·世子宮,內閣·政院·玉堂正朝單子問安。答曰,知道。世子嬪宮,單子問安。答曰,知悉。大殿·中宮殿·世子宮,朝廷二品以上·六曹堂上正朝單子問安。答曰,知道。王世子詣入幕次後,內閣·政院·藥房·春坊口傳問安。答曰,知道。陳賀行禮,還入幕次後,內閣·政院·藥房·春坊口傳問安。答曰,知道。大殿,正朝陳賀罷還內後,王世子板位問安。答曰,知道。內閣·政院·藥房·玉堂口傳問安。答曰,知道。王世子還內後,內閣·政院·藥房·春坊口傳問安。答曰,知道。中宮殿進表裏後,朝廷二品以上·六曹堂上單子問安。答曰,知道。
徐英淳達曰,明日常參,取稟。令曰,停。
傳于鄭知容曰,侍衛軍兵毛具。
令于鄭知容曰,陪衛軍兵毛具。
徐英淳達曰,卽者吏曹郞廳來言,中和府使鄭寅基,舒川郡守李敬達,牙山縣監洪鍾浩,抱川縣監尹行肅,郭山郡守崔柱悳,龍安縣監徐弘秉,憲府則雖已署經,諫院則竝在外,不得署經云,何以爲之?敢稟。令曰,一司除署經。
令于徐憙淳曰,領府事,今年洽滿九旬矣。家國享太平之福,明時膺吉祥之瑞,以元老而兼上壽,豈可無別般示意?況値稀有之慶年,尤可不同慶共樂乎?旣稟大朝,令戶曹,宴需優數輸送,設宴日賜樂。
令于鄭基一曰,原任一提學,檢校差下,待敎會圈。
徐英淳啓曰,吏曹郞廳來言,百官加下批政事,取稟。傳曰,當日爲之。
徐英淳達曰,待敎會圈事,令下矣。今方開政,待會圈,今日政仍爲下批,何如?令曰,依。
傳于金敎喜曰,領府事金思穆,領議政南公轍,令該曹,歲饌外食物衣資加送,仍令存問以來,故領議政金致仁妻李氏,故領議政徐龍輔妻朴氏,故右議政林漢浩妻李氏,故安恩君妻尹氏,故恩信君禛妻洪氏,故晉安君彦植妻愼氏,竝依昨年例擧行。
令于鄭基一曰,賀儀已擧,內外進饌,以二月旬前旬後擇入事,分付進饌所。
令于鄭基一曰,月正元日,縟儀載擧,此實吾東方莫大之慶。余小子歡忭之忱,不可無示意之擧,陳賀時禮房承旨鄭基一,左右通禮,禮貌官文學李敏會,受賀時禮貌官輔德柳台佐,宣敎官金鍏竝加資,相禮李禮延,宣箋官柳致睦竝陞敍,展敎官·宣箋目官·展箋官竝陞敍,代致詞官陞六,濟用監·承文院官員,各兒馬一匹賜給,贊儀·典儀·掌儀·東西唱引儀,各上弦弓一張賜給,軒架·鼓吹·樂工等及擧行通禮院書員,政院·禮房書吏等,竝考例從優施賞。
令于鄭基一曰,今番賞典中,一人雖兼數事,毋得疊授。
傳于鄭基一曰,中官金喜善·崔得麟,竝百官加親授。
鄭基一,以奎章閣言啓曰,奉謨堂每年孟春孟秋,涓吉展拜事,載在閣志矣。今春展拜吉日,以何間推擇乎?敢稟。傳曰,王世子攝行日字,旬前擇入。
又以奎章閣言啓曰,奉謨堂展拜,王世子攝行日字,旬前擇入事,命下矣。令日官朴周煥推擇,則今正月初四日辰時爲吉云,以此日時擧行,何如?傳曰,允。
又以奎章閣言達曰,景慕宮·望廟樓,今朔奉審,無頃之意,敢達。令曰,知道。
又以奎章閣言啓曰,箋文封進,事體甚重,而原任直閣水原府留守朴周壽,今此正朝及陳賀箋文,不爲封進,誠極未安。推考,何如?傳曰,允。
又以奎章閣言啓曰,原任一提學金履喬,檢校差下,待敎會圈事,令下矣。卽爲牌招察任,檢校提學金祖淳,檢校直提學趙鐘永,直提學趙寅永,檢校直閣李嘉愚·徐萬淳,檢校待敎徐憙淳·金英淳,一體牌招,以爲會圈之地,何如?傳曰,允。
又以進饌所堂上意達曰,賀儀已擧,內外進饌,以二月旬前旬後擇入事,令下矣。令日官朴周煥推擇,則來二月初九日·十二日俱吉云。外進饌以何日定行,內進饌亦以何日定行乎?敢稟。令曰,外進饌以初九日爲之,內進饌以十二日爲之。
安光直達曰,頒赦事,命下矣。未承受推考徽旨,自本院依例爻周之意,敢達。令曰,知道。
徐英淳,以吏曹言啓曰,在前頒赦時,例有別歲抄書入之事,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。居中居下。永不敍用,一體書入乎?敢稟。傳曰,書入。
又以吏批達曰,陳賀時禮貌官侍講院文學李敏會加資事,令下矣。未經準職,何以爲之?敢稟。令曰,勿拘。
有政。吏批,判書徐能輔式暇,參判趙晉和進,參議趙冀永病,同副承旨徐英淳進。啓曰,判書徐能輔式暇,參議趙冀永病不進,小臣獨政未安,何以爲之?敢稟。傳曰,仍爲之。以尹正鎭爲輔德,權大肯爲文學,李元默爲同經筵,李毅遠爲左通禮,趙爲右通禮,崔錫玄爲校書校理,趙秉龜爲西學敎授,安亨鎭爲公忠都事,林翰鎭爲安州牧使,興完副正單是應·南延君球嫡二男,興寅副正單最應南延君球嫡三男,以上資信初授職事,宗簿寺牒呈,承文著作單安允沆,興德縣監李重根,橫城縣監金奎集相換事承令,同副承旨鄭基一,輔德柳台佐,以上今加嘉善加資事承令,左通禮韓鍾運,右通禮金啓淵,文學李敏會,司果金鍏,以上今加通政加資事承令。
兵批,行判書朴宗薰病,參判韓義運病,參議李渭達病,參知高時臣入直進,右副承旨鄭知容進。同知金鎭宅,護軍柳台佐,副護軍金鍏·李敏會·韓鍾運·金啓淵,副司直徐箕淳,副司果朴敏恕·李相玶·趙得謙·李容純·李厚·邊錫魯·李春英·康文顯·李一亨,副司正李·金箕祖,以上竝單付。
徐英淳,以吏批言達曰,受賀時相禮李禮延,宣箋官柳致睦,竝陞敍事,令下矣。俱已經準職,何以爲之?敢稟。令曰,內下中鹿皮各一令。
鄭基一,以禮曹言啓曰,太廟歲首展謁吉日,以何間推擇乎?敢稟。傳曰,旬前擇入。王世子隨駕之節置之,祗迎處所,以進善門外爲之。
又以禮曹言啓曰,景慕宮展謁,每於孟春孟秋,取稟事,定式矣。今春展謁吉日,以何間推擇乎?敢稟。傳曰,旬前擇入。王世子隨駕之節置之,祗迎處所,以進善門外爲之。
又以禮曹言啓曰,太廟展謁取稟草記,傳曰,旬前擇入,王世子隨駕之節置之,祗迎處所,以進善門外爲之事,命下矣。展謁吉日,令日官朴周煥推擇,則今正月初八日爲吉云,以此日定行乎?敢稟。傳曰,以此日爲之。
又以禮曹言啓曰,景慕宮展謁取稟草記,傳曰,旬前擇入,王世子隨駕之節置之,祗迎處所,以進善門外爲之事,命下矣。展謁吉日,令日官朴周煥推擇,則今正月初八日爲吉,而以太廟展謁,今方擇入,此外旬前,無他吉日云,何以爲之乎?敢稟。傳曰,更以旬後擇入。
又以禮曹言啓曰,聖壽四旬,御極三十年合二慶,祗告廟社,頒敎八方,其在中外同慶之意,設科取士,自是應行之事。今番慶科,以何科設行,而何間擇吉乎?敢稟。傳曰,庭試除初試爲之,日字以四月旬前擇入。
又以禮曹言啓曰,今此正朝及稱慶陳賀時,諸道所封箋文中,肅川府使李圭徹,雖非應封官,以別軍職封箋矣。一體看審捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以禮曹言達曰,製述文臣年滿五十一歲人員,專經文臣年滿四十一歲人員,竝依前例減下,別單書入,而睿覽官案,亦爲改修正以入之意,敢達。令曰,知道。
鄭知容,以兵曹言達曰,今正月初一日,立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
又以兵曹言啓曰,今正月初五日,仁政門百官朝參日次,而祈穀大祭齋戒相値,在前如此之時,多有退行之例。當月內十一日·二十一日·二十五日,皆是應行之日,以何日定行乎?敢稟。傳曰,停。
敎中外大小臣僚·耆老·軍民·閑良人等書。王若曰,自天有佑,方屆鼎盛之四旬,以歲之正,又値臨御之卅載,監于祖宗之舊典,曁爾臣民而同休。惟予藐末之姿,叨承靈長之業,嗣服在幼沖之歲,尙至痛之未忘,負扆念艱大之投,豈宴安之自暇?幸賴有丕子之責,其代予勞,若爲能小民之諴,以祈永命,凜乎淵氷之若涉,居然歲月之滋多。聖人不惑之年,蓋言德盛之驗,王者必仁於世,亦是治成之期。顧在寡躬,於斯二而全未,惟玆年紀,以其數則適丁。迺者离明之章,遽有晉賀之請,諒貳極知年之喜,頌萬壽之攸基,稽我家享國之長,追四朝之遺緖。縱有先王之晟擧,顧何敢於比觀?矧又諸路之歉荒,尤不安於豐豫,肆渙批而庸示予意,逮復懇而愈見至誠。謂率土擧皆同情,有難乎終拂,念皇穹所以垂隲,曷敢不祗承?遂行告廟之儀,爰許呼嵩之禮。未守謙抑之初諭,寔感睿忱,仍戒節損於彌文,勉以順志,撫盈成而益懷兢業,對頌颺而反顧忸怩。萬年惟王,覩玆百工之齊祝,一人有慶,思與八域而共熙,當此曠絶之洪休,合施恢蕩之殊典。滌瑕藏垢,咸與維新,廣惠覃仁,自今更始。自本月初一日昧爽以前,除謀反·大逆·謀叛,子孫謀殺敺罵祖父母·父母,妻妾謀殺夫,奴婢謀殺主,謀故殺人,魘魅蠱毒,係關國家綱常,贓汚·强竊盜外,雜犯·死罪以下,徒流付處,安置充軍,已至配所·未至配所,已發覺·未發覺,已決正·未決正,咸宥除之。敢以宥旨前事,相告言者,以其罪罪之。在官者各加一資,資窮者代加。於戲,天地悠久而成化,神人悅豫而致和。誕敷恩言,順玆布澤之春煦,共躋壽域,至于薄海之蒼生,故玆敎示,想冝知悉。大提學金履喬製進。
勸農綸音。王若曰,國以民爲本,民以農爲本,國非民曷依,民非農曷生?雖在常時,民事固不可緩,況諸路告歉,群生困悴,夙宵憧憧之念,惟在嗣歲之望。春耕夏耘之方,山耨水耔之功,非但在於民力之勞止,若無長吏董飭之擧,則時而易失,力而易惰,農何以望秋,民何以聊生?周家之基業,專資於務本,漢朝之富盛,實由於力田,亦惟我朝,重本務農之治,已成家法,每當月正,必有飭勵,義在諴民,事同懸法。在今日字牧之任者,以國家敷心之誥,視以爲年例,例誥而止,則是豈仰體朝家懋實之政,下慰小民望哺之情乎?見今災荒溢目,民力已窮,此皆由於予一人否德之致。雖在九重之深,每念蔀屋頷顑之狀,則未嘗不惕然警心,錦玉靡安,宵旰關念。凡所以蠲恤之策,賑賙之政,已有廟堂之臣,實心區劃,咨爾方伯,居留守令,另加對揚,親巡田疇,力有未贍,則出糧以助之,工有未逮,則給牛以董之,俾各田功之無愆,得以秋事之有成,豈不爲依民足食之本,而以紓予恫若在己之憂乎?以此誕誥,其各勸勵。右副承旨徐英淳製進。
左參贊金履喬書曰,伏以皇天垂祐,景祿無疆,月元日吉,褥禮誕擧,仰惟睿情,歡慶無極,凡厥在廷,獲陪盛儀,擧不勝欣忭之至。卽伏承令旨下者,以臣舊忝本閣提學,差下檢校,使之會圈。臣方承牌來詣,而竊念設閣以來,會圈之事,惟首任主之,今因其一時有故,而臣乃替任而冒當,則揆以事面,實涉苟簡,玆敢短章仰陳。伏乞离明,俯賜鑑察,姑緩圈期,俾重閣體,千萬幸甚。臣無任云云。答曰,覽書具悉。前有其例,卽爲完圈。
知事趙鐘永書曰,伏以景祿維新,天休玆臻。迺於月正元日,我聖上寶曆,誕屆於三紀,海籌光躋於四旬,睿孝仰格,縟禮誕擧,萬年之祝,自今伊始,小大群情,蹈舞曷極?臣於此際,素患喘嗽之疾,乘寒添劇,委席沈淹,欲起還仆,陳力無望,終不得趨參於大庭嵩呼之列,下情耿結,悚惶交切,不知所以自措。卽者有內閣圈事,以臣見帶檢校直提學,伏承牌招之命,牙牌體重,不敢冒違,卽閣規爲然,而顧臣病狀,如是沈劇,旣不能進身於賀班,則其何以暇及於他事乎?進退維谷,惶蹙轉甚,玆不得已擔舁病軀,隨牌詣闕,忙具短章,冒陳實狀。伏乞离明,俯賜鑑察,亟削臣檢校之任,仍勘臣逋慢之罪,使圈事無滯,賤分獲安,不勝幸甚。臣無任云云。答曰,覽書具悉。身病旣如此,所帶檢校之任許遞。
己丑正月初一日辰時,上詣仁政殿。聖壽四旬,御極三十年稱慶陳賀兼正朝陳賀入侍時,行都承旨徐憙淳,右承旨安光直,同副承旨鄭基一,假注書洪祐順,記事官趙秉憲·徐戴淳,原任提學朴宗薰,直提學趙寅永,檢校直閣李嘉愚,檢校待敎金正喜,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調金鏴,副提調徐憙淳進前曰,冒寒勞動,聖體,若何?上曰,一樣矣。仍由協陽門·肅章門,入仁政門至殿內,通禮跪啓請降輿,上降輿。通禮跪啓請執圭,憙淳跪進圭,上執圭陞座。贊儀唱相禮引王世子,由東挾門入就位,鞠躬四拜·興·平身,王世子行四拜禮訖。贊儀唱王世子跪,代致詞官進前致詞,贊儀唱王世子鞠躬四拜興平身,王世子行四拜禮訖。贊儀唱相禮引王世子,由東挾門出就次。贊儀唱宗親·文武百官鞠躬四拜興平身,宗親·文武百官行四拜禮。贊儀唱宗親·文武百官跪,代致詞官進前致詞。贊儀唱鞠躬四拜興平身,宗親·文武百官行四拜禮訖。贊儀唱相禮引王世子,由東挾門入就位,基一跪告傳敎,展敎官展敎,宣敎官宣敎如儀訖。贊儀唱王世子及宗親·文武百官俯伏興四拜興平身,王世子及宗親·文武百官俯伏興四拜興平身。贊儀唱搢笏三叩頭,王世子跪,搢圭三叩頭,宗親·文武百官跪,搢笏三叩頭。贊儀唱山呼,王世子及宗親·文武百官,拱手加額曰千歲,唱山呼曰千歲,唱再山呼曰千千歲。贊儀唱出笏鞠躬四拜興平身,王世子出圭,行四拜禮,宗親·文武百官出笏,行四拜禮。贊儀唱跪,王世子跪,宣箋官進前,讀王世子箋訖。贊儀唱俯伏興平身,王世子俯伏興平身,宣箋目官進前宣訖。宣箋官進前,讀政府箋。贊儀唱跪,宗親·文武百官跪,宣箋訖。贊儀唱俯伏興平身,宗親·文武百官俯伏興平身,通禮跪啓禮畢。領議政南公轍,左議政李相璜,判府事李存秀進前曰,皇天眷佑宗祊,大德必得壽祿,吉慶荐臻,賀儀誕擧,此實稀有於簡冊,而益光於睿孝,臣等不勝蹈忭之忱矣。冒寒勞動,聖體,若何?上曰,一樣矣。公轍等曰,中宮殿氣候,何如?上曰,一樣矣。公轍等曰,世子宮氣候,何如?上曰,一樣矣。公轍等曰,世子嬪宮氣候,何如?上曰,一樣矣。公轍等曰,元孫宮氣候,何如?上曰,一樣矣。公轍等曰,元孫宮今年爲三歲,聖心尤當悅豫,臣等尤不勝慶祝矣。通禮跪啓請釋圭,上釋圭。通禮跪啓請乘輿,上乘輿,由仁政門出,由肅章門·宣化門還內。出標信解嚴,諸臣以次退出。
己丑正月初一日辰時,王世子詣仁政殿。親上致詞陳賀入對時,左承旨金敎喜,左副承旨鄭知容,右副承旨徐英淳,假注書任百經,記事官成遂默·金鼎集,原任直提學金鏴,原任直閣徐俊輔·李光文,以次陪立。時至,相禮跪贊請外備,王世子具遠遊冠·絳紗袍,乘輿出重華門。藥房提調金鏴進前奏曰,侵早勞動,睿體,何如?令曰,一樣矣。仍由貳極門,至協陽門外,相禮贊請降輿,王世子降輿,步出肅章門,至仁政門外入幕次。少頃,相禮跪贊請出次,王世子出次,相禮跪贊請執圭,宮官進圭,王世子執圭西向立。上至仁政門,王世子祗迎,贊儀唱相禮引王世子,由東門入就位。贊儀唱鞠躬四拜興平身,王世子鞠躬四拜興平身。代致詞官,陞自西偏階,進當座前,贊儀唱跪,王世子跪,代致詞官致詞訖。贊儀唱俯伏興四拜興平身,王世子俯伏興四拜興平身,相禮引王世子,由東門出就次前。相禮跪贊請釋圭,王世子釋圭,宮官跪受圭,王世子入幕次。少頃,相禮跪贊請出次,王世子出次,相禮跪贊請執圭,宮官跪進圭,王世子執圭,相禮引王世子,由東門入就位。宣敎官陞自東偏階就位,傳敎官進當座前,贊儀唱跪,王世子跪,宣敎官宣敎訖。贊儀唱俯伏興四拜興平身,王世子俯伏興四拜興平身。贊儀唱跪搢笏三叩頭,王世子跪,搢圭三叩頭。贊儀唱山呼,王世子拱手加額呼千歲,贊儀唱山呼,王世子呼千歲,贊儀唱再山呼,王世子呼千千歲。贊儀唱出笏俯伏興四拜興平身。王世子出圭,俯伏興四拜興平身。展箋官二人,對擧王世子箋案,入置座前,展箋官跪,取箋對展,贊儀唱跪,王世子跪,宣箋官宣箋訖。贊儀唱俯伏興平身,王世子俯伏興平身,相禮引王世子,由東門出至次前跪。贊請釋圭,王世子釋圭,宮官跪受圭,王世子入幕次。少頃,相禮跪贊請出次,王世子出次西向立。上還內,王世子祗迎後,至協陽門內板位問安訖,仍出協陽門外。相禮跪贊請乘輿,王世子乘輿,由建陽門·貳極門還內。諸臣以次退出。
己丑正月初一日午時,王世子座重熙堂。稱慶受賀,百官致詞入對時,左承旨金敎喜,左副承旨鄭知容,右副承旨徐英淳,假注書任百經,記事官成遂默·金鼎集,原任直提學金鏴,原任直閣徐俊輔·李光文,以次進伏訖。王世子具遠遊冠·絳紗袍陞座,相禮跪贊請執圭,宮官跪進圭,王世子執圭。掌儀唱引儀分引宗親·文武百官入就位,引儀引師傅·大臣,由左偏門入庭。禮貌官跪贊請興,王世子興,師傅·大臣陞堂就拜位,王世子立於拜位。掌儀唱師傅·大臣鞠躬再拜興平身,禮貌官跪贊請再拜,王世子答拜。掌儀唱引儀引師傅·大臣,出就門外位,禮貌官跪贊請陞座,王世子陞座。掌儀唱宗親·文武一品以下鞠躬再拜興平身。掌儀唱引儀引師傅·大臣還入,禮貌官跪贊請興,王世子興。師傅·大臣還就拜位,代致詞官進當座前東向跪。掌儀唱跪,師傅·大臣及宗親·文武一品以下跪,禮貌官跪贊請跪,王世子跪,代致詞官致詞訖。掌儀唱俯伏興平身,王世子俯伏興平身,師傅·大臣·宗親·文武一品以下俯伏興平身。掌儀唱師傅·大臣鞠躬再拜興平身,禮貌官跪贊請再拜,王世子答拜。引儀引師傅·大臣出,禮貌官跪贊請陞座,王世子陞座。掌儀唱宗親·文武一品以下鞠躬再拜興平身,禮貌官跪白禮畢,引儀分引宗親·文武一品以下出。相禮跪贊請釋圭,宮官跪受圭。出徽旨解嚴,諸臣以次退出。
上在昌德宮。常參·經筵,以代理停。
申時,日有兩珥。
藥房提調金鏴,副提調徐憙淳啓曰,辰屆三元,縟儀誕擧,臨殿受賀,群情胥忭。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子宮氣度平順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
又達曰,大司憲朴綺壽,掌令金鎭聲,持平金錫龍·魏迪喆呈辭,執義李明緖,掌令鄭宗顯在外,監察茶時之意,敢達。令曰,知道。
備忘記,黃海兵使李謙會下直,長弓一張,長箭一部,片箭一部,筒兒一箇賜給。
備忘記,全州營將權灝下直,長弓一張,長箭一部,片箭一部,筒兒一箇賜給。
徐英淳啓曰,應資老人下批政事,依例來稟,而政官旣在闕中,仍令擧行,何如?傳曰,允。
傳于徐英淳曰,吏兵批歲抄點下者,依例捧傳旨。
令于徐英淳曰,捧納承旨推考。
令于徐英淳曰,直提學許遞,與有闕之代,旣承下敎,今日政差出。
徐英淳達曰,行都承旨徐憙淳藥院進,行左承旨鄭基一,右承旨金敎喜不爲仕進,左副承旨安光直式暇,右副承旨鄭知容式暇出去,院中只有臣一人,伴直無人。右承旨金敎喜,所當牌招,而拘於廳規,不得請牌,何以爲之?敢稟。令曰,左承旨·右承旨竝許遞,旣承下敎,前望單子入之。
承旨前望單子入之,李若愚·金正喜代點。
徐英淳達曰,新除授同副承旨金正喜,卽爲牌招,何如?令曰,依。
徐英淳,以吏批言達曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢達。令曰,知道。
又以吏批言達曰,京畿應資老人狀達中,砥平嘉善魏國初妻李氏,今年爲一百,入錄達下矣。士族婦女年九十封爵,載在法典,而今此李氏,係是庶人,則封爵一款,有非可論,置之,何如?令曰,依。
吏批,再政。以金鼎集爲奎章閣待敎。
兵批,再政。同知單奇泳·金雄鼎·申光一·安命發·池漢鎭·鄭斗南·崔萬世·文世昌·林夏昌·金允儀·金興男·李命瑞·姜柱贊·金世玉·金象光·鄭福男·趙先伊·方在運·許孝·趙敬喆·崔德烈·嚴處俊·吳善昌·元命逵·金丁三·安道奉·李楨興·孫德龍·崔望元·權鳳局·朴春興·郭世元·崔助是·李岑必·柳德化·李世宗·崔大岳·李震弘·金秀箕·金光雲·金厚是·安有載·金大一·吉榮旭·辛海福·金日寧·趙碩還·金寬孫·李宗紀·張有賢·李仁揖·康興福·柳秀夏·金貴才·李守江·張枝好·李兌光·金夢泰·金明元·李景祥·金鳳翼·嚴泰瞻,護軍鄭基一,副護軍金敎喜。
吏批,三政。以鄭元容·徐憙淳爲奎章閣直提學,兼奎章閣待敎單檢閱金鼎集,兼校書正字單金鼎集。
吏批,四政。以尹羽烈爲同經筵,鄭基一爲同春秋,孫秉周爲監察,李鳳純爲槐山郡推考敬差官,弘文正字單金鼎集,兼春秋單李是鍊,行護軍金銑今加資憲,前僉知金道潤,前中軍李周百·李元臣,前虞候姜最顯,前忠翊將金星白,以上今加嘉善,前郡守尹載伋·李顯昱,前判官鄭述仁,前縣監林沔浩·洪履黿·李鎭斗,前監役金相謨,前參奉金鍾慶,前察訪朴春秀,以上今加通政,年八十加資事承令。
金正喜,以奎章閣言啓曰,新除授待敎金鼎集,卽爲牌招入直,何如?傳曰,允。
又以奎章閣言啓曰,新除授待敎金鼎集,敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直提學鄭元容·徐憙淳,卽爲牌招察任,何如?傳曰,允。
又以禮曹言啓曰,景慕宮展謁,今正月旬前,無他吉日事草記,傳曰,更以旬後擇入事,命下矣。展謁吉日,令日官朴周煥推擇,則今正月十七日爲吉云,以此日定行乎?敢稟。傳曰,以此日爲之。
又以禮曹言達曰,以聖壽四旬·御極三十年合二慶慶科,取稟草記,傳曰,庭試除初試爲之,日字以四月旬前擇入事,命下矣。在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。令曰,卽日放榜。
又以禮曹言達曰,以聖壽四旬·御極三十年合二慶慶科庭試,卽日放榜,擇日放榜,取稟草記,令曰,卽日放榜事,令下矣。庭試文武科吉日,令日官朴周煥推擇,則來四月初九日爲吉云,以此日定行,何如?令曰,依。
上在昌德宮。常參·經筵,以代理停。
李若愚達曰,明日常參,取稟。令曰,停。
徐英淳達曰,大司憲朴綺壽,掌令金鎭聲,持平金錫龍·魏迪喆呈辭,執義李明緖,掌令鄭宗顯在外,監察茶時之意,敢達。令曰,知道。
又達曰,晉州營將柳興禹,以前任慶尙左兵虞候,有除朝辭赴任之令,而今日廳坐,來呈下直肅單,至於捧納之境,臣之矇然捧入,不勝惶恐,而當該通禮院官員,所當重勘,而本院請推之外,無他可施之罰,何以爲之?敢稟。令曰,令該府拿問處之。
李若愚,以侍講院言達曰,明日奉謨堂展拜時,宮官當爲全數進參,而兼弼善金周默,受由在外,無以備員,令政院稟令變通差出,以爲備員進參之地,何如?令曰,依。
又達曰,因侍講院草記,明日奉謨堂展拜時,宮官當爲全數進參,而兼弼善金周默,受由在外,無以備員,令政院稟令變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
兼弼善前望單子入之,金興根代點。
以全羅監司徐耕輔狀達,賑資劃給,令廟堂稟處事,令于徐英淳曰,向於嶺南·湖西,已頒內帑之錢,以助賑資,今見湖南伯狀達,民勢之遑急,無甚異同,在朝家顧恤之道,不可無一視之政。內帑錢五千兩,特爲頒給,令廟堂卽速下送,其外所請諸條,亦卽回達,星火行會。
令于徐英淳曰,勸分之名,出於朱夫子南康之賑,而所謂勸分者,卽稍饒之民,起義出粟,以添公穀,以補賑資,而官家則初不爲言於納穀之間者,卽勸分之古法美事也。近來爲守令者,每當歉歲,則先探邑中稍富之民,威脅恐喝,使之勸分云。民不願納,官必徵出,此無異於勒奪民財,堂堂千乘之國,寧有如此苟且之政乎?以此令旨,行會於設賑各道,所謂勸分,一切禁斷,俾無貧富民俱瘁之歎。如是令飭之後,若或有犯科之守令,則斷當施以制書有違之律,而民若有自願自納者,則亦不必牢拒不捧。此則守令報于監司,監司分等狀聞,以爲一一褒賞之意,令廟堂卽爲行會,可也。
令于徐英淳曰,三南賑政,或有公賑處,或有私賑救急處,而近來穀簿漸縮,錢貨亦竭,雖欲移穀而餉之,給價而貿之,爲道伯·守宰者,其何能辦出於無中乎?言念及此,可勝哀痛。國之爲國,賴之於民,民若盡劉,國將何賴?大臣與諸備堂,會議於籌司,道臣請得及帑貨頒給外,錢貨穀物,更加爛商,量宜分劃,以示朝家必欲拯濟之意,可也。
令于徐英淳曰,明日出宮門路,以貳極門爲之。
李若愚,以承文院都提調意達曰,院製述官李相玶出六,代吏文學官南建正陞付,吏文學官有闕,代幼學朴邠壽差下,使之付軍職,冠帶常仕,何如?令曰,依。
徐英淳,以兵曹言啓曰,今正月初八日大駕詣宗廟展謁時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十二哨,馬軍五哨,訓將·摠使率領爲先後廂,禁軍三番爲之,御將率領下標軍及京軍一哨,騎士二番,留陣·留營置之。
又以兵曹言達曰,聖壽四旬,御極三十年,合二慶慶科庭試文武科,來四月初九日設行事,自禮曹推擇,達下矣。武科則例有初試吉日,令日官洪晩中推擇,則來三月十五日爲吉云,以此日擧行,而取考謄錄,則在前慶科庭試初試,取人之數,多寡不同,或取二百人,或取三百人,或取五百人,或取六百人,或取八百人。今番則取幾人乎?敢稟。令曰,取三百人。
又以備邊司言達曰,卽見全羅監司徐耕輔狀達,則備陳道內民情顑頷之狀,仍以爲尤甚邑·鎭·牧三十一處,之次營·邑·鎭·驛·牧二十九處,尤甚面·里,竝皆自備穀物,經紀私賑,各營·邑·鎭今年私備各穀之會錄條一千五百五十八石零,特令劃下,空名帖限七百張成給,俾補賑資事,請令廟堂稟令分付,而判付內,向於嶺南·湖西,已頒內帑之錢,以助賑資,今見湖南伯狀達,民勢之遑急,無甚異同,在朝家顧恤之道,不可無一視之政,內帑錢五千兩,特爲頒給,令廟堂即速下送,其外所請諸條,亦卽回達,星火行會事,令下矣。當賑邑鎭,爲六十處,而擧皆自備經紀,道臣所請穀物,亦約而不多,依狀辭準數許劃,空名帖,以五百張成送,別下帑錢,令戶曹卽速下送。所謂自備,雖甚可嘉,萬一有尤無良者,夤緣憑藉,犯手染指,則名雖私賑,害及公穀,日後廉察,自當知之,而先自道臣,另加申飭,俾無襲謬犯科之弊。至於抄飢拯救之方,別爲措辭,分付,何如?令曰,依。
又以御營廳言達曰,本廳千摠李煥輔,身病甚重,勢難察任,改差,何如?令曰,依。
假注書任百經書達,臣於本月初一日未時,量敬奉令旨,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢達。令曰,知道。
領議政南公轍書曰,伏以歲籥載新,邦籙無疆,大朝殿下,四旬添籌,卅載御極,元正元日,推睿孝於準海,擧縟儀於呼嵩,事曠簡冊,歡溢區宇。臣與文武百官,俯伏聽敎訖,上殿承起居,退而相慶於庭,欣欣動色,惟知舞蹈。竊惟輔相之職,邦人之所具瞻,矧値艱虞之時,朝廷尤宜遴選,顧任人之得失,常繫國之輕重。臣才學俱疎,語其平生,則終歸自愚,疾病久痼,今至垂死,而漸就難醫。然念聖朝之殊遇,誠切圖報,未忍明時之便訣,尙此遲徊。今則其年已至,其心漸迫,其日逾短,其言益懇,臣情到此,其亦窮且慼矣。臣於向年重卜之後暫肅,實緣感激之居先,人或相諒,久冒有乖去就之得中,臣亦無說。顧今諸路告歉,方議賙賑,廟堂經劃,絲毫之有善有不善,而民之死生係焉。臣方據此首席,癃廢昏髦,茫不知其措處,上以貽宵旰之獨憂,下以招四方之譏罵,尤以是夙宵兢恧,思得救時之良材,讓與機密,及此餘齡之未頹,退占冗散,庶逭官責,少息公議。居無終食之頃,不忘素餐之憂,以邸下終始愛欲保之德,俯諒此至切極苦之情,則鞶帶之褫,必不待臣言之畢矣。況臣乞身於朝者,今已十年,疏請筵懇不止一二,曾蒙我大小朝惻然垂念,屢以成就晩節有日爲敎,謂是簪履之舊,不欲遽棄於邱壑,思推帷蓋之恩,期其終收於桑楡。臣奉此恩言,信如四時,豈敢復有瀆聽,而荏苒之頃,犬馬之齒,已滿七耋矣。記大夫七十而致事,自其彊仕而言,則人臣服官之日,不過三十年,此禮經之大防也。明洪武年間,年六十而見任官者,聽其自請致仕,宣德中,從吏部尙書蹇義議,擇吏員年五十以上有疾不諳文移者皆罷。是雖蚤於古記之年限,後世自二十三十,決科從宦,以此爲準要,亦三十年四十年在官而已,吏職猶然,況大官之重乎?六十五十而不稱職者,猶聽其退,況臣年已至而宜去者乎?臣又有臣家故事之可以仰達睿聽者。臣之先臣文淸公有容,於年至之三之日,上疏請致仕,英宗大王嘉其引禮之懇,卽賜允許。仍以歲首吉日,親臨景賢堂,宣麻賜詩,下敎若曰,予則戀戀,卿之遂志,心有所貴。旋命以聖敎·聖製及誥箋文字,鋟印入兩宮,徧藏史庫,使後世知我君臣稀有之事也。聖主所以尊經訓優老臣,風勵朝臣者,一事而三善具焉,奚但臣闔門之感祝莊誦?同朝士大夫,莫不歆艶,傳爲盛事。臣雖不肖,無能爲役,而自朝廷視之,驅策任使之日,亦已久矣。涓埃之報效,縱無可稱,雨露之生成,每有希望,欲占僥倖,可勝慙恨,而士之立身,以康恥爲重,今臣之必欲求去,有甚可畏之大防故耳。臣竊見漢·唐以來,三公告老而歸者,朝纔還於印綬,夕自駕於車轅,一解高爵,永列編民,臣以受恩罔極之蹤,豈敢效此?雖於解上相符之後,自在城闠之中,不離閶闔之下,時節慶賀,自當參謁於散班,區區憂愛之誠,寧以進退而有間?所以爲此者,誠以重任難勝,禮防甚嚴。迄今白首,縱無效忠之跡,他日黃壤,庶有拜先之顔,餘生至懇,斷斷止此。伏望睿慈,特垂矜恤,無復疑難,將臣議政之任,仰稟亟遞,兼賜三字之銜,俾遂其大願。臣雖退塡溝壑,敢忘結草之報?臣無任云云。答曰,覽書具悉卿懇。卿之今日陳章,卽出於援引卿家古事,余豈不諒卿心,而先卿之得請於昔年者,其不大異於今日乎?今卿則際國家艱憂之時,値年形歉荒之日,小子之依賴者卿也,民生之仰望者卿也,卿何不念而有此擧耶?若使先卿當卿今日之處地,豈或有求退之言?卿無再辭,一心國事,則余豈不思成就之道?卿其諒之,卿其諒之。仍令于李若愚曰,此不答,遣史官往諭于領議政。
奉朝賀金履翼書曰,伏以皇穹篤棐,景祿荐臻,洪惟我大朝殿下,大德必得至治丕應,海屋之添籌,誕躋四旬,天位之垂裳,恰滿三紀,萬機替勞,膺文王之無憂,兩殿分甘,喜湯降之不遲,此誠往牒之罕覯,亦粵列朝之希有。肆我小朝邸下,以根天之孝,增愛日之誠,屢陳志慶之懇籲,克回撝謙之宸衷。迺涓三陽泰來,諸福畢至之辰,爰擧百僚咸忭,群黎偏聳之儀,猗歟,盛矣,曷不休哉?顧玆蟣蝨之賤品,亦具犬馬之微忱,雖已耄荒,猶且歡欣,自承吉期之卜,丕擬擔舁而進,快睹縟禮之成,歸詑鄕里之計。忽於望日,添得寒感,精神雖不至昏瞢,筋骸實無以收拾,浹旬危苦之狀,猥不敢陳,而指日趨簉之誠,終未遂焉。濫叨朝賀之銜,一任名實之舛,此日地上,難免不忠之歸,異時泉下,將抱未瞑之恨,命之崎嶇,鬼亦揶揄。今此一縷之更續,罔非兩朝之洪庥,敢將尺牘,猥伸寸悃,伏枕訟愆,席藁俟勘。惟願邸下,恢离明之照,體震虩之亨,深軫帝王之孝,必以舜·文自期,祗承止慈之念,惟以勉於蒙養,恐貽惟疾之憂,罔或忽於節攝。至如得臣無家,以備天職,若夫視民如子,不墜家法,俱爲養志之大本,自成裕昆之嘉謨,于以啓綿瓞之不億,于以基寶籙之於萬,宗社萬幸,臣民萬幸。臣無任云云。答曰,覽書具悉。日吉辰良,縟儀誕擧,此實我東方莫大之慶,余小子歡忭之忱,曷有其極?尾附陳勉老成忠愛之言,余當體念矣。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
王世子詣奉謨堂,入幕次後,內閣·政院·藥房·玉堂·春坊口傳問安。答曰,知道。展拜後,內閣·政院·藥房·玉堂·春坊口傳問安。答曰,知道。還內後,內閣·政院·藥房·玉堂·春坊口傳問安。答曰,知道。
李若愚達曰,明日社稷祈穀大祭齋戒相値,常參,頉稟之意,敢達。令曰,知道。
備忘記,恃寨僉使金埴,車嶺僉使金宗說,水口萬戶黃錫弘下直,各長弓一張,長箭一部,片箭一部,筒兒一箇賜給。
李若愚達曰,右承旨安光直,今日不爲仕進,卽爲牌招,何如?令曰,依。
令于鄭知容曰,陪衛軍兵毛具。
傳于李若愚曰,初八日,當詣景祐宮展拜矣。侍衛以入直磨鍊,雲寶劍置之,出還宮門路,以曜金門爲之,玉世子隨駕之節置之,祗迎所,以延英門外爲之。
令于李若愚曰,發遣吏郞,諸執事淸齋與否,摘奸以來。
鄭知容,以兵曹言啓曰,在前景祐宮動駕時,訓鍊大將率廣智營·西營入直軍,曜金門外布帳外排立矣,亦依此擧行,何如?傳曰,允。
又以兵曹言達曰,禁軍別將趙恩錫,身病猝重,無望供職,呈狀乞遞。實病旣如此,則有難强令察任,改差,何如?令曰,依。
黃海監司李翊會書曰,伏以臣猥膺藩寄,行將辭陛矣。臣之父母墳山,在於京畿楊根地,而方伯之任,異於守宰,到營之後,無以往省。官守莫越,遠隔松楸之鄕,祿養不洎,倍切蓼莪之悲,玆敢不避猥越,短章陳籲。伏乞睿慈,特許恩暇,得於未行之前,榮掃先壠,俾伸私情,千萬幸甚。臣無任云云。答曰,覽書具悉。卿其往省焉。
己丑正月初四日辰時,王世子詣奉謨堂。展拜入對時,行都承旨徐憙淳,左副承旨鄭知容,右副承旨徐英淳,同副承旨金正喜,假注書洪祐順,記事官兪星煥·徐戴淳,原任提學朴宗薰,原任直提學金鏴·朴綺壽·趙寅永,直提學鄭元容,原任直閣徐俊輔·李光文·朴永元,檢校直閣李嘉愚·徐萬淳,原任直閣李景在,原任待敎金興根,檢校待敎金英淳,待敎金鼎集,以次陪立。時至,相禮跪贊請外備。王世子具遠遊冠·絳紗袍,乘輿出重華門·貳極門,由銅龍·景和·靑陽門,入宜春門。相禮跪贊請降輿。王世子降輿入幕次。少頃,王世子出幕次。相禮跪贊請執圭,宮官跪進圭。王世子執圭。相禮引王世子,入就板位。宗薰啓門,元容·憙淳捲帳。掌儀唱鞠躬四拜·興平·身。王世子鞠躬四拜·興·平身。相禮引王世子陞自東階,入詣堂內奉審後,元容·憙淳降帳,宗薰闔門。相禮跪白禮畢,引王世子至幕次。相禮跪贊請釋圭。王世子釋圭,宮官跪受圭。相禮跪贊請乘輿。王世子乘輿,出宜春門,由靑陽·景和·銅龍,入重華門還內,出徽旨解嚴。諸臣以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
又達曰,大司憲朴綺壽,掌令金鎭聲,持平金錫龍·魏迪喆呈辭,執義李明緖,掌令鄭宗顯在外,監察茶時之意,敢達。令曰,知道。
又達曰,備邊司郞廳來言,今日賓廳日次,而社稷祈穀大祭齋戒相値,不得來會云矣,敢達。令曰,知道。
李若愚達曰,同副承旨金正喜,今日不爲仕進,卽爲牌招,何如?令曰,依。
令于李若愚曰,禮房承旨馳詣社稷,奉審摘奸以來。
鄭知容達曰,行都承旨徐憙淳進饌所進,行左承旨李若愚監祭進,右承旨安光直令旨未下,右副承旨徐英淳式暇,同副承旨金正喜牌不進,院中只有臣一人,伴直無人。行都承旨徐憙淳,所當牌招,而拘於廳規,不得請牌,何以爲之?敢稟。令曰,同副承旨許遞,旣承下敎,前望單子入之。
以右承旨安光直牌不進罷職令旨,令于鄭知容曰,只推。
鄭知容達曰,行都承旨徐憙淳進饌所進,行左承旨李若愚監祭進,右副承旨徐英淳式暇,同副承旨未差,伴直無人。右承旨安光直,旣有只推之令,所當牌招,而拘於廳規,不得請牌,何以爲之?敢稟。令曰,牌招。
鄭知容達曰,右承旨安光直牌不進,伴直無人。行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
以右承旨安光直牌不進罷職令旨,令于鄭知容曰,只推。
令于鄭知容曰,左副承旨入對。
承旨前望單子入之,尹聲大代點。
令于鄭知容曰,新除授承旨牌招。
鄭知容達曰,前檢閱金鼎集,還付薦狀公事,達下矣。令該曹口傳單付,卽爲牌招入直,何如?令曰,依。
吏曹,檢閱單金鼎集。
兵曹,以鄭來升爲禁軍別將。
鄭知容,以都摠府言達曰,今日入直內三廳武兼·禁軍及軍兵等,當爲中日習射技,而社稷祈穀大祭齋戒相値,不得設行之意,敢達。令曰,知道。
鄭知容,以兵曹言達曰,去冬等能麽兒廳考講時,訓鍊院主簿金善問·劉相浩,中樞府都事魏鍾敏,武臣兼宣傳官沈肇永,一次不通,都摠府都事鄭民行,訓鍊院判官洪吉謨,主簿金熙鍾,禁衛營把摠白龜鎭,武臣兼宣傳官康鵬南·申在貞·權聖履·柳相杓·鄭鳳顯·柳永魯,守門將田弼聖·趙孝珍,二次不通,依定式,竝從重推考,守門將成燾,四次不通,越俸一等,何如?令曰,依。
鄭知容,以義禁府言達曰,通禮院假引儀李建榮,令該府拿問處之事,徽旨達下,而假引儀,以雜技例,自刑曹擧行,曾有定式矣。李建榮,移送秋曹之意,敢達。令曰,知道。
兵曹,來三月十五日聖壽四旬,御極三十年,合二慶慶科庭試武科初試時規矩,木箭三矢一百五十步,鐵箭三矢一百五十步,片箭三矢一百三十步一巡二中,柳葉箭五矢一百二十步一巡三中,鳥銃三柄一巡二中,講書粗已上,已上取三技代點。
行護軍柳台佐書曰,伏以天休滋至,寶籙無疆,我大朝殿下萬年之聖壽,洽躋四旬,一治之休運,誕屆三紀,睿孝仰格,縟禮載行,歡慶之忱,小大惟均。仍伏念臣菲才鹵質,最居人下,而獲霑我正宗大王作成之化,講製之榮,記注之寵,偏荷不世之洪造,繼蒙我大朝殿下拂拭之恩,論思之銜,字牧之寄,罔非踰涯之殊眷。前後三十六年之間,節次推遷,奄躋緋玉,雖其微誠莫效於塵刹,鄕居逖違於輦轂,耿耿一念,長繞觚稜。迺者賀禮諏吉,跛躄皆起,螻蟻之忱,不能自已,千里跋涉,來伏城闉。我邸下,不遺樗散之庸品,特點雷肆之前望,臣且感且悚,實不知所以措躬之所也。昕庭昵陪,獲瞻盛儀,禮席周旋,畢露醜拙,榮幸之極,惶汗冞切,今此亞卿超擢之令,又何遽降於千萬夢想之外哉?夫是秩也,卽古所謂命德之器也。地望有別,掄選莫重,上不可以濫授,下不可以冒受,雖材諝器局,爲世所推者,亦必逡巡而不敢居。今臣生長嶺外,性本鹵下,幼而失學,長而無聞,及此楡景,疾病衰頹,微官庶職,尙患不堪,況此貳卿崇秩,其何敢晏然而冒受也哉?嚬笑之愛,明主垂訓,鵜梁之譏,古人有言。我邸下,値此千一之會,雖欲廣慶而飾喜,至於賞爵之濫,名器之玷,亦不可不審。恩光所被,殊切感頌之忱,而私分有愧,實無承膺之望,玆敢冒陳短籲,仰瀆睿聽。伏乞离明,特賜俯諒,亟收恩資,俾公器重而微分安焉。臣無任云云。答曰,覽書具悉。卿其勿辭行公。
輔德尹正鎭書曰,伏以臣頃叨承宣,重被臺論,忙籲逬出,冒違特召,惟譴何是俟。睿恩天大,始焉鄭重之下答,曲賜開諭,繼而不敍之下令,特出匪怒,臣誠惶隕感激,不知所喩。迺者歲抄恩點,伏蒙收敍之命,意外新銜,又奉低擬之除,臣當扣謝不暇,而今反逡巡不進者,是豈臣全昧分義而然也哉?臣於向日徑出之書,槪陳恧蹙之情,而臣之所遭,豈但恧蹙而已乎?凡人臣之被評於司直者,雖尋常論箴,猶不得晏然者,非第爲一己之廉防,乃所以重臺閣也,尊朝廷也。況玆憲臺之箚,以本事則係是懲討之大關,以其評則非止官師之薄警,臣不勝萬萬悚息,歷數月而如一日也。第臣之當初自引書中斟量云者,卽指捧入事勢之始終,而非謂本事輕重之斟量也,峻議云者,卽是臺閣言議之泛稱,而非謂懲討大義之緩峻也。憲箚之執此兩句而爲言,則誠不諒臣書之意,而其曰固當他不較計,惟事執難者,卽是論臣之大綱。臣雖以稟以達,屢次爭持,竟不得惟事執難,則以此罪臣,臣何可費辭分疎也?以若情踪,忝此新除,今何敢諉以職名之異,時日之久,而爲抗顔冒進之計哉?伏乞离明,俯垂鑑諒,亟賜鐫斥,俾伸公私焉。臣無任云云。覽書具悉。豈可復引前事?甚乖宜,勿辭行公。
己丑正月初五日酉時,王世子座觀物軒。右副承旨入對時,左副承旨鄭知容,假注書任百經,記事官兪星煥·徐戴淳,以次進伏訖。令書令旨曰,申諭社稷受香大臣,國之大事,惟在祀典,而上辛祈穀,所重尤爲自別。今番之享,余不得已替卿攝行,一念憧憧於罇爼之間。又況日寒如此,或有諸執事之做錯之弊,亦不可不念。卿其董飭,克敬將事,俾無如不祭之歎。今此申申之諭,卿與在庭駿奔之列,一心對揚。余當齋坐,以俟享事之利成。出令旨仍令曰,注書馳詣社稷,往傳大臣。又書令敎曰,大臣已有申諭,而卿以監祭進去,各別董飭,雖一執事,毋至於做錯之境。登軒架之雅樂節次,切勿促急,務爲舒和,以格神人。仍令曰,此令敎,往傳監祭承旨,可也。仍令于賤臣曰,大臣處申諭,已爲詳細,而祀典何莫非重大,至於祈穀大祭,卽爲民祈年之大亨也。今番余必欲躬攝將事,有奉聖旨,不得已替行,憧憧之念,不能暫弛,卿必體余此心,董飭諸執事,敬謹將事。至於罇罍之洗滌,犧牲之肥腯,形鹽·和羹·黍稷稻粱飯等各色祭物,俾盡精潔,作樂節次,行祭時刻,克盡如禮之意,爾其口傳于大臣,可也。仍令于賤臣曰,監祭承旨,許已有令敎,而今番享事,尤爲自別,大臣處已有申諭矣。卿以監祭出去,各別惕念,俾盡誠敬之意。見今日寒如此,諸執事中若或有占便坐休者,則監察似當一一呈課,卿亦先爲執頉之意,一體口傳,可也。賤臣承令往宣,令出徽旨金虎門仍留。又令出徽旨,宣傳官馳往社稷開門後,門將一一摘奸以來,可也。令曰,旣承下敎,承旨前望單子入之。入之,尹聲大伏點。仍令承史退出。又令注書入來後,卽爲入稟,可也。承史以次退出。
上在昌德宮。常參·經筵,以代理停。
李若愚達曰,明日宗廟春享大祭齋戒,再明日動駕相値,常參頉稟之意,敢達。令曰,知道。
尹聲大達曰,大司憲朴綺壽,掌令金鎭聲,持平金錫龍·魏迪喆呈辭,執義李明緖,掌令鄭宗顯在外,監察茶時之意,敢達。令曰,知道。
備忘記,伐登萬戶文國元下直,長弓一張,長箭一部,片箭一部,筒兒一箇賜給。
鄭知容達曰,右副承旨徐英淳,今日不爲仕進,卽爲牌招,何如?令曰,依。
令于李若愚曰,監祭承旨入對,下直守令同爲入對。
以京畿放未放成冊,令于尹聲大曰,前牧使趙禹錫放。
令于李若愚曰,發遣吏郞,諸執事淸齋與否,摘奸以來。
李若愚達曰,卽者檢閱趙秉憲,謂有館規,陳書徑出,原書纔已退却矣,所當直捧禁推徽旨,而此與無端徑出有異,推考警責,仍卽牌招入直,何如?令曰,依。
以檢閱金鼎集牌不進罷職令旨,令于李若愚曰,只推。
兵曹口傳政事,副護軍單金正喜。
兵曹,以具信喜爲御營中軍。
鄭知容,以吏曹言啓曰,卽接司僕寺牒報,則以爲,今此宗廟擧動時,本寺正例爲進輿差備,而正朴宗吉,奉命出疆矣。其代變通差出,以爲擧行之地云。司僕寺正朴宗吉改差,其代口傳擬入,何如?傳曰,允。
又以吏曹言啓曰,卽接通禮院牒報,則以爲,再明日擧動時,左右通禮,不可不備,而右通禮趙㯖在於慶尙道尙州地,其代卽速變通,以爲及時擧行云。通禮院右通禮趙㯖改差,其代口傳擬入,何如?傳曰,允。
尹聲大,以刑曹言達曰,因義禁府達辭,誤呈肅單之假引儀李建榮,移送秋曹事,令下矣。謹按律文,則大明律不應爲條,有曰,凡不應得爲而爲之,事理重者杖入十,李建榮,依此律決杖八十放送之意,敢達。令曰,知道。
兵曹,庭試武科初試規矩,木箭三矢二百四十步,鐵箭三矢一百三十步,片箭三矢一百三十步一巡一中,柳葉箭五矢一百二十步一巡二中,鳥銃三柄一巡一中,改代點。
行護軍鄭基一書曰,伏以,歲籥載新,邦籙無疆,猗我大朝殿下,大德得壽,久道化成,兩慶竝湊,縟儀誕擧,如川之洪休方至,知年之睿孝彌彰,斯誠往牒罕覯之慶,歡忭蹈舞,小大惟均。仍伏念臣,躬逢盛會,跡廁邇列,班綴起居,忱誠之所同,殿陛周旋,職分之常事,不意以禮房擧行,謂有微勞,特加臣一階爲嘉善大夫者,繼以有春秋除旨,華誥聯翩,龍光焜燿,恩至渥也,榮又極矣。臣於是,惕然驚凜,實莫曉臣身遭處,何若是僥冒,亦未敢知淸朝官方,何若是謬濫也。臣聞古者明王之用人也,或以德行,或以文學,或以政事,立賢固無方,而要之各有其實,將此三者,方之於臣,固不敢萬一擬倫,而且如資歷稍優,亦或以久次增秩,顧臣資歷,最居班簿之末,年齒纔踰强仕,通籍不滿三朞,得一官則無非新授,遇一事則無非創覩,踐履若是其淺,見聞若是甚謏,此皆由於由蔭仕而就榮塗,歲月無幾故也。如流品微官之循資序陞者,亦必計其年月,敍其勤勞,況卿班命德,何等峻秩,而夫豈有眇末如臣,朝夕超遷,不少留難者乎?凡居官巽讓之人,輒曰,才器不稱,臣則不暇以不稱爲辭,最是新進驟躐,爲目下必辭之義,此不待臣言之自陳,卽同朝之所共知也,睿鑑之所俯燭也。今若以金貂之美,車服之寵,爲一時榮觀,不思所以退避,則適足爲無恥冒進之徒,不獨梁鵜軒鶴,見譏於淸議也。且伏念臣之祖母,以年滿九十,照例封爵,適會斯時,錫類之仁,閨壼覃化,及老之典,門闌生輝,祖孫進秩,擎雙誥而增榮,家國同慶,祝千歲而餘誠,臣以今日喜懼之情,荷今日優異之渥,進而膺命,則珪組賁躬,退而承歡,則班衣趨膝,豈不是爲人臣爲人子者至願大幸,而猶且逡巡不敢自居者,亶以一己榮耀,所關至微,名器玷汚,爲罪甚巨也。噫,亟走則躓,冥升則困,卽理之常,歷數朝端,如臣之亟走冥升者果有幾人?與其他日躓困,悔之莫及,無寧早自丐免,還他本分,參倚交量,承當無望,玆敢披瀝衷悃,冒昧呼籲。伏乞离明,俯垂鑑諒,亟收臣新授資級,以幸公私焉,臣無任云云。答曰,覽書具悉。今見卿章,卿家之慶實稀異,實爲家國同慶也。卿其勿辭行公。
己丑正月初六日午時,王世子代臨春塘臺。一內禁軍試射,監祭承旨,下直守令同爲入對時,左承旨李若愚,左副承旨鄭知容,假注書任百經,記事官徐念淳·徐戴淳,春川府使李嘉愚,以次陪立。時至,王世子具戎服乘座馬,出重華門,令曰,監祭承旨進前。若愚進前。令曰,無頉行祭乎?若愚曰,祭器祭物精潔,諸執事無頉矣。令曰,春川府使進前。嘉愚進前。令奏職姓名,嘉愚奏職姓名,令奏七事,嘉愚奏七事訖。令曰,下去後着實爲之,又令曰,監祭承旨,春川府使同爲退去。仍由靑陽門,至春塘臺,降馬陞座。小開門節次,宣傳官如例擧行,承傳宣傳官,跪稟陞壇號令訖。兵曹判書朴宗薰,參現退出,知容跪稟宰樞執鼓。令曰,宣傳官趙存中,別軍職吳一善,參試官爲之,試射節次,宣傳官依例擧行。宗薰進前奏曰,今番庭試武科初試規矩中,木箭以一百五十步代點,而木箭元步數,爲二百四十步,則今番木箭規矩,似爲太近,至於鐵箭一百五十步,則不無太遠之慮,臣於待罪西藩時,見武士試射,則絶無一百五十步能射者,蓋西關武技,曾於先朝,每有勸賞之典,至今專肄,爲八道最,而猶且如此,況他道武技乎?柳葉箭五矢三中,鳥銃三柄二中,片箭三矢二中,雖射技精鍊者,或有偶中之時,難於期必之事,故今番初試時,應試擧子,似無多矣,敢此仰達矣。令曰,武科初試規矩單子還入,可也。賤臣承令出去持入,以木箭三矢二百四十步,鐵箭三矢一百三十步,片箭三矢一百三十步一巡一中,柳葉箭五矢一百二十步一巡二中,鳥銃三柄一巡一中,講書粗,已上取三技改代點。王世子入便次試射訖,王世子出便次,仍乘座馬,由重華門還內,承史以次退出。
上在昌德宮。常參·經筵,以代理停。
尹聲大達曰,大司憲朴綺壽,掌令金鎭聲,持平金錫龍·魏迪喆呈辭,執義李明緖,掌令鄭宗顯在外,監察茶時之意,敢達。令曰,知道。
尹聲大啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
鄭知容達曰,來十一日,專經文臣殿講日次,而元陵忌辰祭齋戒相値,頉稟之意,敢達。令曰,知道。
又達曰,來十一日,輪對日次,而元陵忌辰祭齋戒相値,頉稟之意,敢達。令曰,知道。
令于李若愚曰,禮房承旨馳詣宗廟永寧殿,奉審摘奸,仍與左副承旨,分詣受香諸處,奉審摘奸以來。
鄭知容達曰,左右史不可不備,檢閱金鼎集,旣有只推之令,卽爲牌招入直,何如?令曰,依。
傳于鄭知容曰,明日還宮時,貢市堂上率貢市人,敦化門外待令。
傳于尹聲大曰,明日出宮內門路,以協陽門爲之。
傳于尹聲大曰,明日出宮內門路,以協陽門爲之。
令于尹聲大曰,明日出宮門路,以貳極門爲之。
令于尹聲大曰,明日出宮門路,以貳極門爲之。
鄭知容,以侍講言達曰,明日動駕祗迎時,宮官當爲全數進參,而輔德尹正鎭未肅拜,令政院卽爲牌招,以爲備員進參之地,何如?令曰,依。
以右副承旨徐英淳牌不進罷職令旨,令于鄭知容曰,只推。
以輔德尹正鎭牌不進罷職令旨,令于鄭知容曰,只推。
以檢閱趙秉憲牌不進罷職令旨,令于鄭知容曰,只推。
尹聲大,以都摠府言達曰,今此動駕時,侍衛寶劍守宮及陪衛,當爲備員,而都摠管洪顯周有實病,金賢根有實故,副摠管徐鼎輔在外,鄭來升以禁軍別將陣上進,無以備員,令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,依。
尹聲大達曰,因都摠府草記,今此動駕時,侍衛寶劍守宮及陪衛,當爲備員,而都摠管洪顯周有實病,金賢根有實故,副摠管徐鼎輔在外,鄭來升以禁軍別將陣上進,無以備員,令政院稟令變通,仍令該曹,以在京無故人口傳差出,待下批,牌招事,依下矣,合有變通之道,何以爲之?敢稟。令曰,在外·有實故·有實病摠管竝許遞,旣承下敎,前望單子入之。
摠管前望單子入之,都摠管李勉昇·南延君球,副摠管權敦仁代點。
吏曹口傳政事,以金興根爲司僕正,閔令儒爲右通禮。
鄭知容,以吏曹言啓曰,卽接通禮院牒報,則以爲,明日宗廟擧動時,左右通禮,不可不備,而右通禮閔令儒,時在京畿安山地,其代卽速變通,以爲及時擧行之地云,通禮院右通禮閔令儒改差,其代口傳備擬以入,何如?傳曰,允。
吏曹口傳政事,以金秀鍾爲右通禮。
禮曹,今此進饌敎是時,應行諸事,參考前例磨鍊爲白去乎,依此擧行,何如?判付達,今年之慶,往牒罕有,歡忭頌祝,大小惟均,其日百官,特令入參於殿庭,別爲宣醞,令進饌所,備一酹一肴而賜之,以示廣慶同樂之意事,分付進饌所爲良如敎。
鄭知容,以奎章閣言啓曰,直提學徐憙淳,待敎金鼎集書答已下,竝卽牌招,推移入直,何如?傳曰,允。
又以奎章閣言啓曰,守宮檢校待敎金興根,待開門牌招,何如?傳曰,允。
鄭知容,以承文院都提調意達曰,請曆齎咨官,務令頒朔前數日抵京事,禮部咨文出來矣,今番齎咨官之到京,旣在於九月二十九日,則猶趁頒朔前,而彼咨以遲延爲辭,此不可循例答送,以當該齎咨官,爲先革職,嗣後則另加申飭之意,別撰回咨,至於華城漂民出送咨,以來頭奉表稱謝之意,撰出回咨,竝爲正書安寶後,定禁軍騎撥下送于灣府,以爲轉致北京之地,何如?令曰,依。
尹聲大,以兵曹言達曰,今正月初八日宗廟永寧殿春享大祭時,守門當爲塡差,而本曹郞廳·都摠府郞廳·五衛將除入直,排擬苟艱,依定式軍門將官,代差以入之意,敢達。令曰,知道。
又以備邊司言達曰,令曰,三南賑政,或有公賑處,或有私賑救急處,而近來穀簿漸縮,錢貨亦竭,雖欲移穀而餉之,給價而貿之,爲道伯守宰者,其何能辦出於無中乎?言念及此,可勝哀痛,國之爲國,賴之於民,民若盡劉,國將何賴?大臣與諸備堂,會議於籌司,道臣請得及帑貨頒給外,錢貨穀物,更加爛商,量宜分劃,以示朝家必欲拯濟之意,可也事,令下矣。三南賑資,纔已依道臣所請,準數劃下,而南顧睿念,宵旰靡弛,又有此加劃之令旨,若保如傷之德,至矣盡矣。謹依令敎,與諸堂會議籌司,而顧今京外財穀,在在枵然,他無可以着手者,以禁御兩營停番錢各一萬五千兩,司僕寺封不動錢一萬兩合四萬兩,分排於三南,嶺南則準折租一萬一千六百六十六石零價,以錢二萬兩下送,湖南則準折租一萬六千六百六十六石零價,以錢一萬四千兩下送,湖西則準折租五千石價,以錢六千兩下送,使之從便貿穀,添補賑需,而若其德意下究,災民賴活之方,更加嚴飭於各該道臣,何如?令曰,依
又以備邊司言啓曰,兩湖所上禁御軍,因年形歉荒,竝爲停番,而御營則自昨秋至今年九月,皆是兩湖軍停番,禁營則湖西停番,至於三月,三月以後,則當爲徵上於京畿·關東矣。在前停番之時,兩營無所異同,今亦依已例,京畿及關東所上禁衛軍,限九月一體停番,何如?傳曰,允。
又以義禁府言達曰,今此宗廟動駕時,大駕各差備都事及本府入直都事·當直入直都事,當以十一員分差,而本府都事十員內,一員奉令在外,只有九員,無以推移,在外都事李憲溥之代,令該曹口傳相換,假都事一員,亦令該曹口傳差出,以爲分排擧行之地,何如?令曰,依。
吏曹口傳政事,義禁府都事李憲溥,繕工監奉事鄭埴相換。
鄭知容,以成均館大司〈成〉意達曰,今正月初七日,儒生上旬輪次,當爲設行,而大提學金履喬有身病,限內不得爲之之意,敢達。令曰,知道。
又以成均館大司成意達曰,文廟守僕,依宗社守僕例試才抄擇,別單達下事,曾有定式矣。守僕鄭基浩自退,代以生徒守僕,試才抄擇,備三望受點次,別單書入之意,敢達。令曰,知道。
尹聲大,以御營廳言達曰,本廳千摠李宜植,身病甚重,勢難察任,改差,何如?令曰,依。
又以義禁府言達曰,京畿放未放成冊稟秩坡州牧限三年定配罪人趙禹錫名下,放字書下矣。趙禹錫放送事,分付該道道臣之意,敢達。令曰,知道。
吏曹判書徐能輔書曰,伏以,天休滋至,我大朝殿下,寶齡光躋四旬,呼嵩之縟儀誕擧,準海之睿孝冞彰,歡欣頌祝,匝域普均。仍伏念臣之忝叨重任,居然七閱月而歲又改矣,觸處生疣,無往非罪,而曲荷庇覆之恩,尙逭僨誤之誅,是豈臣始望之攸及哉?今則大政已過,瓜期便滿,鞶帶之遞,宜不容更竢終朝,而再控辭單,連蒙恩暇,旋値慶會,不遑言私,因仍盤礴,晏若固有,自顧忸怩,無面對人。臣今已抗顔復出矣,何敢更有煩籲,而顧臣儱侗迷闇,百不猶人,不但通朝之所共知,抑亦离明之所畢燭,則雖尋常百執事之末,猶懼其不克堪承,況天官冢宰之職,初豈臣夢想之所敢到,而辭不獲兪,瀆擾是懼,揚揚冒居,式至今日,臣猶自愧,人謂斯何?噫,方臣之未試也,以邸下則哲之明,亦豈不知其不足任使,而紆以誤恩?俾效尺寸,猶或可諉於試可乃已之義,及夫旣試而蔑效,則驢技畢殫,蚊負莫勝,雖婦孺輿儓,咸知其萬不近似於是職矣。邸下又將何取於臣,而使之久叨匪據,重冒一世之嗤點也?銓官之以大政爲瓜期,便成近規,雖才器可堪,望實俱優者,猶不敢不逡巡,引退於京察之後,誠以黜陟激揚之大柄,有非一身之所可久據,臣是何人,乃敢憑恃寵靈,貪戀不去,以增朝廷之羞恥哉?冒一日而添一日之罪,蹲二日而益二日之戾,一遞之願,寤寐如結,睿鑑孔昭,臣敢虛飾,且伏況臣,生平貞疾,風痰爲祟,年紀衰邁,氣血銷耗,方其劇時,症形危怖,近因觸冒奔走,痰火上升,視聰昏眊,風寒外襲,肢體麻木,委頓床笫,食飮全廢,種種醜穢之狀,雖不敢一一煩瀆,而目下症勢,實無以束帶供職,此又臣不得不遞之實情也。玆敢疾聲呼籲,仰暴衷懇。伏乞睿慈,諒臣必辭之義,憐臣難强之病,亟鐫臣見帶銓任,俾蒙天地生成之澤,千萬至祝,臣無任云云。答曰,覽書具悉。大政纔過,且長銓之任,不可輕許,余豈無所諒乎?勿辭行公。
直提學徐憙淳書曰,伏以,慶運迓新,寶曆彌邵,格聖衷之撝謙,伸睿孝於揄揚,呼嵩之縟儀誕擧,稱觴之吉日載涓,萬億年無疆惟休之祝,小大同情,臣於日昨,伏奉內閣除旨,以臣爲直提學者,臣誠惝怳恧蹙,不知所以自措也。以臣湔劣,偏蒙我大朝殿下河海莫量之洪造,通籍未幾,遽叨奎華之選,節次推遷,驟升緋玉之列,出入邇密,依近耿光,十數年如一日,及夫我邸下,代聽以來,寵擢逾隆,眷庇冞重,陶甄生成,天地之造也,惜保憐恤,父母之慈也。風雲雨露,薰沐浹髓,爝火涓涔,補報無階,愛戴之忱,徒切於傾葵,滿盈之懼,恒深於集木,尙安有一分餘念,或及於尺寸之進,而今玆誤恩,又奚爲而及於無似也?原夫本閣設施之規,遠倣乎龍圖·天章,近取諸文淵徽猷,而溯考宋明官制,則待制以下,遴選稍廣,至於學士以上,簡畀綦嚴,苟非華猷聞望,超出等夷者,莫宜居之,其爲官逾尊而責逾備,非可人人之冒濫也,明矣。若臣者,幼而失學,長益荒嬉,鏤氷雕脂,迄用無成,年前之猥廁末僚,猶不勝其斫指汗顔,矧敢進據前列,裒然爲大學士之亞,而視若宿趼,恬不知愧,以玷名器而招官謗哉?噫,臣之一身,非臣之有,頂踵毛髮,都歸於造化,夷險燥濕,惟命之從,顧何敢飾辭例讓,如慢如僞爲也?夫寵利大過,則諐尤自至,涯分已溢,則悔吝必隨,今又兜攬不止,自取顚沛,則臣身盈盛之戒,猶屬細故,仰累則哲之明,倘復如何,牙牌體重,雖不得不章皇趣承,而因仍蹲冒,大壞廉防,玆敢仰暴衷懇,冒瀆离明。伏乞睿慈,俯垂鑑察,將臣新除職名,亟賜鐫改,俾官方無淆,私分粗安焉。臣無任云云。答曰,覽書具悉。卿之心,余豈不知乎?卿其勿辭行公。
待敎金鼎集書曰,伏以臣,蒙騃鈍劣,弱冠倖第,蘭省雷肆,遽躡淸塗,豈以臣有毫分可取而然哉?仰揣我邸下,念臣家世,眷臣老祖,特推優渥,俾榮臣身,隆庇厚造,逈出常格,臣每於公餘,簪筆歸省,則臣祖輒頌恩私,撫頂歡喜,迺於太歲元正,又推廣慶之德,庸垂優老之典,賜宴飾喜,溫綸隆重,同朝稱艶,闔門攢祝,不意玆際,摛文特點,華誥臨宣,臣惝怳驚惕,莫省攸措,牙牌體重,謹詣祗肅,就直參班,恬若固有,而衷情悚愧,歷日愈深。伏惟是閣,義例綦重,謨訓奉雲漢之章,圖書應奎璧之光,琬琰鍾磬,賁飾聲明,冠冕玉佩,羽儀朝廷,掄揀之盛,非他職可比,而待制華選,尤係參外峻望,專掌院務,兼綰館銜,備顧問如唐集賢,撰詞命如宋翰林,校書籍如漢石渠,名雖一官,實具數職金華王筍,非但侈其銜而已,廐駟寶帶,非徒耀其身而已,苟非學識足以發揮鴻藻,名行足以矜式簪紳,則實無以膺是任而副是望矣。如臣顓愚蔑學,曷嘗彷彿其萬一,而今若徒懷戀寵之心,不思量入之義則不衷之譏,猶屬私憂,其於累名器而玷睿簡,何哉?且念臣家,世守謙約,自臣釋褐之初,臣祖之常所勉戒者,亦不外是。今於聞命之日,臣祖感極而兼悚,榮極而爲懼,俾以守分之義,視作圖報之道,臣雖穉昧,可不服膺,玆敢披心構章,仰瀆睿聽。伏乞睿慈,俯賜鑑諒,亟遞內閣新銜,以重公器,以安私分焉。臣無任云云。覽書具悉。乃祖之恰滿九十,聖世之人瑞也,爾家之慶事也,而適會國有大慶,實爲家國同慶也。奎華之職,爾其勿辭察職。
上在昌德宮。常參·經筵,以代理停。
大駕詣宗廟春展謁,入齋室後,王世子遣宮官問安。答曰,知道。內閣·政院·玉堂·藥房口傳問安。答曰,知道。展拜後,內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。王世子還內後,內閣·政院·藥房·春坊口傳問安。答曰,知道。王世子詣延英門外祗迎所,入幕次後,內閣·政院·藥房·春坊口傳問安。答曰,知道。祗迎後,內閣·政院·藥房·春坊口傳問安。答曰,知道。上詣景祐宮,入齋室後,內閣·政院·玉堂·藥房口傳問安。答曰,知道。展拜後,內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。王世子還內後,內閣·政院·藥房·春坊口傳問安。答曰,知道。
李若愚達曰,明日常參,取稟。令曰,停。
禮曹外進饌習儀吉日,初度今正月初九日,二度同月二十六日,三度來二月初三日,初二度習儀,則各日早朝,進饌所堂郞,以黑團領,本所行禮,三度習儀乙良,依正日例,中使·承旨宮官及進爵宰臣以下諸執事,俱以黑團領,明政殿行禮,應行諸事,令進饌所檢飭事,知委,何如?判付達依所達施行爲良如敎。
安光直啓曰,司僕寺內乘來言,捲簾毛帳取稟。傳曰,捲三面,毛帳依例爲之。
傳于安光直曰,侍衛軍兵毛具。
令于徐英淳曰,陪衛軍兵毛具。
傳于徐憙淳曰,貢市堂上率貢市人入侍。
李若愚,以奎章〈閣〉言啓曰,大駕今已還宮,守宮檢校待敎金興根,依定式减下,何如?傳曰,允。
徐英淳,以兵曹言達曰,宣薦內禁衛,額外內禁衛試射時入格人,謹依達下別單,分等施賞,而弓矢弓箭,以軍器寺所在者,取來頒給之意,敢達。令曰,知道。
又以禁衛營言啓曰,因備邊司草記,京畿·江原道本營上番軍,限九月停番事,允下矣。自今四月至九月合三當,仍爲停番,竝資保收布上送之意,兩道監司處,預爲知委,何如?傳曰,允。
己丑正月初八日辰時,大駕詣宗廟。春展謁擧動入侍時,行都承旨徐憙淳,行左承旨李若愚,右承旨安光直,假注書洪祐順,記注官洪煥,記事官徐戴淳,檢校提學金履喬,檢校直閣徐萬淳,檢校待敎金英淳,以次侍立。時至,通禮跪啓請外辦。上具翼善冠·衮龍袍,乘輿出宣化門,藥房提調金鏴,副提調徐憙淳進前曰,侵早勞動,聖體,若何?上曰,一樣矣。至協陽門外,降輿乘輦,仍由肅章門·進善門,出敦化門,進發至宗廟大門外,降輦乘輿,入齋殿。展拜時至,通禮跪啓請外辦。上改具冕服,至東神門外,憙淳跪進圭,上執圭,入詣板位,行四拜禮訖,命侍衛軍兵,來待于西神門外。賤臣承命出傳。上仍陞各室奉審,至第一室,冊寶奉審訖,仍由西神門,詣永寧殿,入就板位,行四拜禮,入殿內各室,奉審如上儀,至第四室,玉寶奉審訖,出殿門釋圭。憙淳跪受圭。左議政李相璜進前曰,侵早勞動,聖體,若何?上曰,一樣矣。還御齋殿,改具翼善冠·衮龍袍,乘輿出廟門外,降輿乘輦,進發至敦化門外,命駐輦下敎曰,貢市堂上率貢市人入侍。憙淳進前曰,當以已下標信,開作門乎?上可之。貢市堂上金敎根進前曰,貢市人所懷盡捧,而合爲十六張矣。仍命回輦,由敦化門·進善門·肅章門,入協陽門·宣化門還內,出標信解嚴。諸臣以次退出。
己丑正月初八日辰時,王世子詣進善門外。祗迎入對時,左副承旨鄭知容,右副承旨徐英淳,同副承旨尹聲大,假注書任百經,記事官成遂默·趙秉憲,直提學鄭元容,原任待敎金興根,待敎金鼎集,以次陪立。時至,相禮跪贊請外備。王世子具翼善冠·衮龍袍,乘輿出重華門,藥房提調金鏴進前曰,侵早勞動,睿體,若何?令曰,一樣矣。仍由貳極門·建陽門,至協陽門外,相禮跪贊請降輿。王世子降輿,步出肅章門,至仁政門外,相禮跪贊請乘輿。王世子乘輿,詣進善門外幕次前,相禮跪贊請降輿。王世子降輿,相禮跪贊請入次,王世子入次,入幕次後問安勿爲之事,下令。出令旨上至進善門外。相禮跪贊請出次,王世子出次,相禮跪贊請鞠躬,王世子鞠躬,相禮跪贊請入次,王世子入次,令曰,當該部將,令該府拿問處之。出令旨上還內。至敦化門,相禮跪贊請出次,王世子出次,相禮跪贊請鞠躬,王世子鞠躬祗迎訖,乘輿至仁政門降輿,步由肅章門,入協陽門內,板位問安,仍出協陽門外,相禮跪贊請乘輿。王世子乘輿,由建陽門·貳極門·重華門還內。諸臣以次退出。
己丑正月初八日午時,上詣景祐宮。展拜入侍時,行都承旨徐憙淳,行左承旨李若愚,右承旨安光直,假注書洪祐順,記注官洪煥,記事官徐戴淳,檢校提學金履喬,檢校直閣徐萬淳,檢校待敎金英淳,以次侍立。時至,通禮跪啓請外辦。上具翼善冠·衮龍袍,乘輿出宣化門,藥房提調金鏴,副提調徐憙淳進前曰,勞動旣多,聖體,若何?上曰,一樣矣。仍由協陽門·曜金門,至景祐宮入齋室。少頃,通禮跪啓請外辦。上由神門詣展拜位,行禮後,仍爲奉審,竹冊金印,亦爲奉審訖,還入齋室。少頃,通禮跪啓請外辦。上由曜金門·協陽門還內,出標信解嚴。諸臣以次退出。
己丑正月初八日午時,王世子詣延英門外。祗迎入對時,左副承旨鄭知容,右副承旨徐英淳,同副承旨尹聲大,假注書任百經,記事官成遂默·趙秉憲,直提學鄭元容,原任待敎金興根,待敎金鼎集,以次陪立。時至,相禮跪贊請外備。王世子具翼善冠·衮龍袍,乘輿出重華門,由貳極門·建陽門,至協陽門外,相禮跪贊請降輿。王世子降輿,步出延英門外幕次前,相禮跪贊請入次,王世子入次,相禮跪贊請出次,王世子出次。上至延英門外。相禮跪贊鞠躬,王世子鞠躬,相禮跪贊請入次,王世子入次。上還內。至肅章門外,相禮跪贊請出次,王世子出次。上至。相禮跪贊請鞠躬,王世子鞠躬祗迎訖,入協陽門內,板位問安,由協陽門出,相禮跪贊請乘輿。王世子乘輿,由建陽門·貳極門·重華門還內。諸臣以次退出。
上在昌德宮。常參·經筵,以代理停。
徐英淳達曰,明日常參,取稟。令曰,停。
尹聲大達曰,大司憲朴綺壽,掌令金鎭聲,持平金錫龍·魏迪喆呈辭,執義李明緖,掌令鄭宗顯在外,監察茶時之意,敢達。令曰,知道。
備忘記,潼關僉使康漢柱,古城僉使金應秀,委曲僉使宋智相下直,各長弓一張,長箭一部,片箭一部,筒兒一箇賜給。
安光直達曰,左副承旨鄭知容,今日不爲仕進,卽爲牌招,何如?令曰,依。
尹聲大,以兵曹言啓曰,今正月十七日,大駕詣景慕宮展謁時,隨駕營門,當爲磨鍊矣,禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依宗廟展謁例爲之。
兼弼善金興根書曰,伏以臣,與承政院同副承旨臣尹聲大,有內外從應避之嫌,臣之所帶春秋兼銜,在所當遞。伏乞离明,亟賜鐫改,以重公格,以安私分焉。臣無任云云。覽書具悉。書辭下該曹稟處。
兼說書徐念淳書曰,伏以臣與承政院行左承旨臣李若愚,有內外從應避之嫌,臣之所帶春秋兼銜,在所當遞。伏乞离明,亟許遞改,俾公格重而私分安焉。臣無任云云。覽書具悉。書辭下該曹稟處。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳達曰,明日再明日,元陵忌辰祭齋戒正日相値,常參頉稟之意,敢達。令曰,知道。
尹聲大達曰,大司憲朴綺壽,掌令金鎭聲,持平金錫龍·魏迪喆呈辭,執義李明緖,掌令鄭宗顯在外,監察茶時之意,敢達。令曰,知道。
備忘記,美錢僉使金龍甲,幕嶺萬戶金夏重下直,各長弓一張,長箭一部,片箭一部,筒兒一箇賜給。
徐英淳達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
令于徐英淳曰,十三日人日製,春塘臺爲之,試紙用大好紙矣,該房知悉。
徐英淳啓曰,臣英淳,以入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
令于徐英淳曰,吏曹參判許遞,旣承下敎,前望單子入之。
吏曹參判前望單子入之,朴綺壽代點。
徐英淳啓曰,吏曹郞廳來言,臺諫有闕,政事,取稟。傳曰,前望單子,入于小朝。
令于徐英淳曰,有實故摠官竝許遞,旣承下敎,前望單子入之。
以左副承旨鄭知容牌不進罷職令旨,令于徐英淳曰,只推。
徐英淳達曰,明日傳香,禮房承旨當爲齋宿,行左承旨李若愚,不爲仕進,所當牌招,而拘於廳規,不得請牌,何以爲之?敢稟。令曰,牌招。
以公忠監司朴晦壽狀啓,扶餘縣掛書罪人李洛龜捉得,究覈登聞計料事,傳于尹聲大曰,罪人捉得,庶可破人心之惑,酌處之道,卿其論理更聞可也事,回諭。
大司憲朴綺壽書曰,伏以,天休滋至,聖壽無疆,睿孝仰格,賀儀誕擧,稱觴飾慶,吉期在邇,臣民忻忭,小大惟均。臣卽伏見令旨下者,則進饌習儀,竝自內爲之,以臣愚見,恐不必如是矣。臣亦豈不知睿誠所到,靡不用極,必欲躬自照檢,俾無差錯於當日行禮之時,而此不過有司之事耳,旣有所掌堂郞,則本所敎習,自當中節,何必頻繁演肄於九重深嚴之地乎?臣又聞之,日前有自內女伶呈技之擧,似亦出於先期肄習之意,而如彼賤汚之物,無時出入淸禁,事無依據,聽聞駭異,今又屢度習儀,不付該所,而竝皆親自臨觀,聲色之娛,易以蕩心,將何以解四方之惑哉?臣職在言地,不敢泯默,玆敢忙陳短章,仰瀆崇嚴。伏乞离明,俯賜鑑察,亟寢成令,一依儀曹草記施行焉。臣無任云云。答曰,覽書具悉。其事余豈欲太康乎?已例然也,且有令於政院矣。
全羅監司徐耕輔書曰,伏以臣,情旣悚恧,病又危苦,冒控疾痛之呼,冀蒙生成之澤,誠未仰格,願不獲遂,恩答渙宣,誨諭諄諄,臣奉讀屢回,感惶交中,益不知措躬之所也。臣本無似,猥膺重寄,未有一事之裨補,徒積百出之瘡疣,辜負之罪,與日俱深,每一循省,秪自騂汗,藉使臣,身無疾病,年力方剛,尙不敢冒沒貪戀,久據於已試蔑效之地,況其已痼之疾,無望爲恒人之事者乎?臣稟質虛脆,自幼善病,中年以來,重嬰風痺,偏枯痿軟,常有廢疾之形,近又水土之所不伏,風寒之所相乘,舊症新祟,投間竝肆,頭目旋轉,神識常自迷瞀,筋絡拘攣,肢體莫能運用,簿書委積,而判署不能以時,長吏來訪,而酬接末由自力,漫無省記,徒存形殼,昔猶劇歇有時,今則常劇而無歇,昔猶醫藥以效,今則雖藥而不醫,可知其病根已深,不可以時月望瘳也。藩居非養病之坊,災年非曠務之時,夫豈可任他沈淹,一是尸素,使公私兩妨,民邑受害乎?臣庸是憂懼,如添一病,情窮勢迫,未暇緩聲,玆敢不避屢瀆之爲罪,罄暴難冒之實狀,仰首申籲於閔覆之下。伏乞睿慈,察臣至懇,解臣藩寄,使重任無曠,賤分獲安,臣不勝大願。臣無任云云。答曰,覽書具悉。卿其勿辭察任。
上在昌德宮。常參·經筵,以代理停。
尹聲大達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆呈辭,監察茶時之意,敢達。令曰,知道。
李若愚達曰,來十六日,漢學文臣殿講日次矣,敢稟。令曰,爲之。
又達曰,右承旨安光直,今日不爲仕進,卽爲牌招,何如?令曰,許遞,旣承下敎,前望單子入之。
又達曰,臣若愚,依定式進詣香室,奉審香祝樻·祝板袱子,則精潔之意,敢達。令曰,知道。
令于李若愚曰,禮房承旨馳詣元陵,奉審摘奸,局內諸陵,一體奉審以來。
承旨前望單子入之,徐鳳淳代點。
令于鄭知容曰,兼說書許遞,旣承下敎,前望單子入之。
兼說書前望單子入之,徐戴淳代點。
鄭知容,以奎章閣言啓曰,直提學鄭元容書答已下,待明朝牌招察任,何如?傳曰,允。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以兵曹言達曰,今正月十一日,武臣賓廳武經講書日次,而國忌齋戒相値,不得爲之之意,敢達。令曰,知道。
又以備邊司言啓曰,諸道春操稟啓,今已齊到矣。三南·北關,今方賑饑,窮春頷顑之類,有難責之以徵赴之役,其餘諸道,雖曰,免歉,亦多自救不贍之歎,且兩西·京畿,使行將有絡續之慮,詰戎雖重,恤民宜先,今春八道四都水陸諸操巡歷巡點,竝姑停止,至於官鎭門聚點,設賑邑鎭,一體停免,設賑處外,使之着意擧行,充伍繕械,坐作如法,毋或少忽,期有實效,有堤堰處,移點完役,依近例爲之,各樣都試,亦令設行,而三南·北關,待秋合設之意,何如?傳曰,允。
又以禁衛營言達曰,本營軍色從事官李鼎在,身病甚重,勢難察任,今姑改差,何如?令曰,依。
事變假注書洪履信書達,臣於本月初十日午時量,以東·南·北郊諸壇奉審摘奸事,敬奉令敎,馳往風雲雷雨壇奉審是白乎則,階砌曲墻及紅箭門,壇上下莎草,俱爲無頉是白遣,仍詣雩祀壇奉審是白乎則,階砌·曲墻及紅箭門·內莎草,俱爲無頉是白遣,仍詣龍壇奉審是白乎則,階砌·曲墻及壇上·紅箭門·內莎草,俱爲無頉是白遣,仍詣先蠶壇奉審是白乎則,階砌·曲墻及紅箭門·內莎草,俱爲無頉是乎旀,日已暮矣,仍爲止宿是白遣,十一日曉頭,馳詣司寒壇奉審是白乎則,階砌·曲墻及壇上·紅箭門,上下莎草,俱爲無頉是白遣,仍詣馬祖壇奉審是白乎則,階砌·曲墻及紅箭門,上下莎草,俱爲無頉是白遣,仍詣先農壇奉審是白乎則,階砌及紅箭門,壇上下莎草,俱爲無頉是白乎旀,仍詣祈雨壇及厲壇奉審是白乎則,階砌·曲墻及紅箭門,上下莎草,俱爲無頉是白乎所,仍爲復令之意,敢達。令曰,知道。
吏曹申目,粘連觀此兼侍講院說書徐念淳上書,則以爲,臣與行左承旨臣李若愚,有內外從應避之嫌,臣之所帶春秋兼銜,在所當遞,亟令遞改,俾公格重而私分安焉亦爲白有臥乎所,相避之法,在下當遞是白乎矣,春坊之兼帶春秋,法不得減下是白如乎,李若愚所兼春秋館修撰官之任,似當減下是白乎矣,宰臣所帶遞仍當否,臣曹不敢擅便,徽裁,何如?判付達依回達施行爲良如敎。又申目,粘連觀此兼侍講院弼善金興根上書,則以爲,臣與同副承旨臣尹聲大,有內外從應避之嫌,臣之所帶春秋兼銜,在所當遞,亟賜鐫改,以重公格亦爲白有臥乎所,相避之法,在下當遞是白乎矣,春坊之兼帶春秋,法不得減下是白如乎,尹聲大所帶春秋館修撰官之任,今姑減下,何如?判付達依準。
直提學鄭元容書曰,伏以,我大朝殿下,至仁如天,福祿昌盛,膺大德之壽,而千歲肇自四旬,守聖人之寶,而萬年基玆三記,睿請聖從,慈孝兩光,太歲元朝,法殿陳儀,寶籙奠泰山之安,遐籌騰碧嵩之祝,臣佩劍從衛,獲覩物采,蹈忭攢頌,曷以形容?仍伏念臣,本以無似,過蒙我聖上洪恩,驟躋華顯,又過蒙我邸下洪恩,華顯愈盛,臣之所仰受於聖上及邸下,華顯其身者,有如此之盛,而曾無片謨寸籌報答洪恩之萬一,臣居常踖踧,何能一日自安乎?臣近日所縻諸職,無非詞英之極選,藝林之至榮,而西淸東璧,錦花添耀,非臣謏陋所可堪承,臣曾忝直殿,出入深嚴,邇來歲月,不爲不多,而循職顧名,毫乏稱塞,辨訂經旨,考校祕籍,曾如東京之東觀諸郞乎?謨猷規諫,贊襄宥密,曾如皇朝之文淵諸僚乎?龍象細氈,質疑問難,曾如盛唐之學館諸士乎?跋燭掣鈴,制麻草誥,曾如先宋之翰阮諸臣乎?臣於是一無能焉,而所事者,惟是靑綾課眠,玉筍聯綴,桃華文石,希異其數,紫絲翠毛,章明其服,窺西崑群玉之府,遊東序球璧之間而已。臣竊稽龍圖·天章故事,庶官之外,別加直學士號,以厲行義文學之士,選擇尤精,得之爲榮,如范仲淹·歐陽脩諸賢,獲與是選,而是皆修嫺典章,發揮鴻藻,渙號令於風霆,尊朝廷於日月,爲時鴻碩,垂光來許,是閣是任,實倣是制,官寧不備,揀必極峻,今以臣之庸愚蔑學,而亦廁其間,則是何異於弊帚漏巵,共列於魯郜之弓鼎,瓦鐺土硎,錯間於夏商之敦彝乎?竊恐鸞臺·鳳閣之班,緣臣詒玷,而上以累邸下官爵之政矣,豈不大可懼哉?哲后制治,先愼名器,明試以功,而能者進之,三考其績,而否者黜之,臣之久於閣職,不但止於三考,而未有一事之著稱,則其不能可知也,未試而授,猶諉試可,蔑效而進,更當何謂?屢日揆度,惟有辭免。伏乞睿慈,鑑臣誠懇,亟賜遞改,俾公器重而私分安焉。臣無任云云。答曰,覽書具悉。奎華之職,卿其勿辭行公。
上在昌德宮。常參·經筵,以代理停。
夜自一更至四更,月暈。
尹聲大達曰,明日座堂相値,常參頉稟之意,敢達。令曰,知道。
徐鳳淳達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆呈辭,監察茶時之意,敢達。令曰,知道。
令于尹聲大曰,說書許遞,旣承下敎,政官牌招開政。
尹聲大達曰,吏曹判書徐能輔,參判朴綺壽,參議趙冀永牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依。
以吏曹參議趙冀永牌不進罷職令旨,令于尹聲大曰,只推。
尹聲大達曰,吏曹參議趙冀永,旣有只推之令,一體更爲牌招,何如?令曰,依。
令于徐英淳曰,禮曹三堂上竝許遞,旣承下敎,前望單子入之。
禮曹參判前望單子入之,朴綺壽代點。
令于徐英淳曰,新除授禮曹參判,卽爲牌招,進饌儀註節目,使之先擧行後謝恩。
令于徐英淳曰,前禮曹判書,進饌所堂上,仍爲擧行。
令于徐英淳曰,儀註節目擧行置之,禮曹參判朴綺壽,進饌所堂上差下。
令于徐英淳曰,明日出宮門路,以宜春門爲之。
摠管前望單子入之,副摠管朴綺壽·李綱重代點。
徐鳳淳,以義禁府言達曰,今此春塘臺人日製爲之時,本府都事十員內,七員赴擧,只有三員,而本府入直當直入直公事回公都事及靑陽門·集春門禁亂都事,無以推移,假都事二員,令該曹口傳差出,以爲分排擧行之地,何如?令曰,依。
上在昌德宮。常參·經筵,以代理停。
王世子代臨春塘臺,人日製試取還內後,內閣·政院·藥房·玉堂·春坊口傳問安。答曰,知道。
尹聲大達曰,明日常參,取稟。令曰,停。
徐鳳淳達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆呈辭,監察茶時之意,敢達。令曰,知道。
備忘記,阿山萬戶金鎭琥,阿吾地萬戶崔泰岳下直,各長弓一張,長箭一部,片箭一部,筒兒一箇賜給。
尹聲大達曰,來十八日,專經武臣殿講日次矣,敢稟。令曰,待下令爲之。
又達曰,禮曹參判朴綺壽,旣入闕中,兼帶副摠管,不爲肅謝,直爲出去,事甚未安。推考,何如?令曰,依。
令于尹聲大曰,旣有進饌所,則內進饌之習儀與節目,不必禮曹擧行,故日昨有節目草記還入之令,其時不審之前禮判,推考。
尹聲大,以進饌所堂上意達曰,本所堂上徐俊輔,時無職名,令該曹口傳付軍職,何如?令曰,依。
兵曹口傳政事,大護軍段徐俊輔。
鄭知容達曰,吏曹判書徐能輔,參議趙冀永再牌不進推考徽旨及罷職令旨,今方捧入,而開政令下之後,連事違召,事體所在,誠極未安。參判未差,判書所當更請牌招,而係是一日三牌,何以爲之?敢稟。令曰,參議只推,一體更爲牌招。
令于鄭知容曰,吏曹參判未差之代,旣承下敎,前望單子入之。
吏曹參判前望單子入之,徐耕輔添書代點。
令于鄭知容曰,全羅監司,今日政差出。
有政。吏批,判書徐能輔牌不進,參判徐耕輔在外未肅拜,參議趙冀永進,同副承旨尹聲大進。啓曰,判書徐能輔牌招不進,參判徐耕輔在外未肅拜,小臣獨政未安,何以爲之?敢稟。傳曰,只出緊任。以吳致愚爲副應敎,洪遠謨爲副修撰,金大根爲說書,林景鎭爲右尹,趙寅永爲全羅監司,李允植爲抱川縣監。兼持平單李鳳純,幼學金濟魯今超通政,前持平金宗虎父加資事承令,故僉正鄭文容贈吏參例兼,故學生鄭東愚贈吏議,以上同春秋鄭基一兩代追贈。
兵批,行判書朴宗薰病,參判韓義運病,參議李渭達入直進,參知高時病,右副承旨徐英淳進。同知李元臣,僉知吳致賢·趙元錫,大護軍金銑,護軍趙晉和·李元默·徐長輔·金德潤·李周百·尹復相·姜最顯·金星白,副護軍安光直·金裕憲·愼宜學·尹載伋·李顯昱·鄭述仁·林沔浩·洪履黿·李鎭斗·金相謨·金鎭慶·朴春壽·金濟魯·蔡文永·洪雲錫·沈鍾奎·金建衡,副司果李鼎在,副司正洪鍾應,副司直朴邠壽,以上竝單付
令于鄭知容曰,科次入對。
尹聲大,以吏曹言啓曰,淮陽縣去庚辰年降號,今年已準十年之限,淮陽縣監,陞爲淮陽府使,何如?傳曰,允。
徐鳳淳,以義禁府言達曰,禮曹參判朴綺壽,湖沿投畀事,承令達下矣。朴綺壽,全羅道南平縣投畀,而以承令內辭意具罪目,依例發遣府書吏,押送配所,何如?令曰,依。
禮曹參判朴綺壽書曰,伏以臣,本愚騃蠢蠢,僻在窮巷,無聞無睹,卽一聾聵,而適忝言地,接見小報,則禮曹草記內,進饌習儀初二度,則自本所擧行,第三度則自內設行之意,有所磨鍊,而繼下令旨,竝自內爲之,愚迷之見,禁中頻肄此儀,恐涉如何,故略陳瞽說矣。今見謄錄所載,則從前自內進饌習儀之竝自內爲之,已例班班,且揆以事勢,有不得不然者,而臣全然茫昧,妄有論說,此不過因儀曹草記之爲循例稟裁,而臣則認以爲實故也。當此千一慶會,睿孝篤至,凡係儀物,必欲克盡其誠,臣雖頑如木石,冥如豚魚,豈不仰認睿情?欽仰攢頌,而措辭之際,自歸妄率,致速罪戾,至承人臣不敢承聞之敎,崩隕震剝,五內失守,直欲卽地溘然而無知也。臣旣負此重犯,合置重辟,而除旨聯翩,以罪爲榮,此尤臣命卒之秋也,噬臍莫及,措躬無地,至於儀節之自臣手擧行,尤非義分之所敢當,玆敢略暴衷情,仰首陳籲。伏乞离明,亟令下臣司敗,斷以當律,以爲爲人臣妄言者之戒焉,臣無任云云。答曰,覽書具悉。余則自以爲盡誠盡心於今番慶禮,雖一節一儀,必欲躬檢,且內進饌之自內習儀,卽儀曹謄錄所載,故果依古例下令矣。日前書辭,全然歸之於聲色蕩心之科,余於平日,事親之誠,若能見孚於廷臣,則寧或今日,乃有此言乎?以我大朝殿下撝謙之德,其將不安於聖衷,余心之悚蹙,不知何以措躬,又以余所當之地言之,誠切奉歡,謗及蕩心,愧恧之極,無面對人,未知何意,不考規例,爲此知禮之言乎?爲先施以刊削之典,湖沿投畀。
己丑正月十三日辰時,王世子代臨春塘臺。人日製試取入對時,左副承旨鄭知容,右副承旨徐英淳,假注書任百經,記事官兪星煥·趙秉憲,直提學鄭元容,待敎金鼎集,以次陪立。時至,相禮跪贊請外備。王世子具翼善冠·衮龍袍,步出宜春門,相禮贊請乘輿。王世子乘輿,至春塘臺,相禮贊請降輿,王世子降輿陞座。引儀唱再拜,讀券官金履喬·鄭元容·趙寅永,對讀官李寅泰·韓弘敎·洪重燮·宋持養及應赴儒生,行再拜禮如儀訖。履喬等以次陞階就座。令履喬·元容,書題賦,酌以大斗以祈黃耇,限未時,懸題。令曰,陪衛軍兵毛具。出令旨令曰,吏曹參判未差之代,旣承下敎,前望單子入之。前望單子入之,徐耕輔添書代點。出令旨令曰,全羅監司今日政差出。出令旨以口傳下令曰,湖南方伯,當此災年,不可不擇差,以各別擇差之意,分付政官,可也。令曰,還宮門路,以保定門爲之。出令旨入門儒生,爲五百三十七人,收券爲一百四十五張,今番則取五人事,下令。相禮跪白禮畢,王世子乘輿,出靑陽門·保定門還內。諸臣以次退出。
己丑正月十三日未時,王世子座暎花堂。科次入對時,左副承旨鄭知容,假注書任百經,記事官兪星煥·趙秉憲,試官金履喬·鄭元容·趙寅永·李寅泰·韓弘敎·洪重燮·宋持養,以次進伏訖。令曰,科次爲之。履喬曰,書以何等乎?令曰,二張書正字三下,三張竝書次上,可也。履喬書等,知容坼封,自三下一,次第讀奏封內訖。令書令旨曰,人日製賦居首三下一進士徐得淳直赴會試,之次三下進士李源達給二分,次上生員徐麟淳等三人,竝令該曹,考例施賞。又令書令旨曰,入格儒生,明日延英門外施賞。知容曰,入對令下之後,春坊不卽來待,以致登對之遲滯,事甚未安。當該春坊推考,何如?令曰,依爲之。出擧條令曰,史官就座。仍令退,諸臣以次退出。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹聲大達曰,明日常參,取稟。令曰,停。
徐鳳淳達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆呈辭,監察茶時之意,敢達。令曰,知道。
令于鄭知容曰,傳香承旨馳詣宗廟·景慕宮,奉審摘奸以來。
鄭知容達曰,來十六日,漢學文臣殿講爲之事,令下矣。處所以何處爲之乎?敢稟。令曰,待下令爲之,處所以重熙堂爲之。
尹聲大,以奎章閣言達曰,明日卽書香閣春孟朔大奉審日次,時·原任閣臣,依節目進詣擧行之意,敢達。令曰,知道。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹聲大達曰,明日常參,取稟。令曰,停。
又達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆呈辭,監察茶時之意,敢達。令曰,知道。
又達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
徐鳳淳達曰,行右承旨李若愚,左副承旨鄭知容,今日不爲仕進,竝卽牌招,何如?令曰,依。
尹聲大達曰,右尹林景鎭,除拜後過三日不爲出肅,依定式推考警責,仍卽牌招察任,何如?令曰,依。
又達曰,卽者吏曹郞廳來言,抱川縣監李允植,憲府則雖已署經,諫院則諸臺竝在外,不得署經云,何以爲之?敢稟。令曰,一司除署經。
又達曰,行都承旨徐憙淳內閣進,行左承旨徐鳳淳式暇出去,右副承旨徐英淳式暇,行右承旨李若愚,左副承旨鄭知容牌不進,院中只有臣一人,伴直無人,行右承旨李若愚,所當牌招,而拘於廳規,不得請牌,何以爲之?敢稟。令曰,牌招。
又達曰,行右承旨李若愚再牌不進,伴直無人,所當更請牌招,而拘於廳規,不得請牌,何以爲之?敢稟。令曰,牌招。
禮曹堂上前望單子入之,判書徐俊輔,參議李根中代點。
又以都摠府言達曰,今此動駕時,侍衛寶劍守宮及陪衛,當爲備員,而副摠管白東薳·李綱重,俱有實病,二員未差,無以備員,令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,依。
又達曰,因都摠府草記,今此動駕時,侍衛寶劍守宮及陪衛,當爲備員,而副摠管白東薳·李綱重,俱有實病,二員未差,無以備員,令政院稟令變通,仍令該曹,以在京無故人口傳差出,待下批,牌招事,依下矣,合有變通之道,何以爲之?敢稟。令曰,有實病摠管竝許遞,與未差之代,令該曹口傳差出。
兵曹口傳政事,以鄭漪·鄭基一·柳台佐·趙華錫爲副摠管。
又以奎章閣言達曰,景慕宮望廟樓,今望奉審,無頉之意,敢達。令曰,知道。
義禁府申目,部將朴榮遇原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
上在昌德宮。常參·經筵,以代理停。
尹聲大達曰,明日動駕相値,常參頉稟之意,敢達。令曰,知道。
徐英淳達曰,大司憲未差,執義李明緖,掌令鄭宗顯在外,掌令金鎭聲書答未下,持平金錫龍·魏迪喆呈辭,監察茶時之意,敢達。令曰,知道。
備忘記,黃海道觀察使李翊會下直,長弓一張,長箭一部,海美縣監金遜根下直,長弓一張,長箭一部,片箭一部,筒兒一箇賜給。
傳于徐英淳曰,黃海監司留待。
令于徐英淳曰,黃海監司留待。
傳于徐英淳曰,黃海監司入侍。
令于徐英淳曰,黃海監司入對。
尹聲大達曰,行右承旨李若愚三牌不進,伴直無人,所當更請牌招,而拘於廳規,不得請牌,何以爲之?敢稟。令曰,牌招。
傳于徐英淳曰,明日出還宮門路,以協陽門爲之。
令于徐英淳曰,明日出宮門路,以貳極門爲之。
傳于徐英淳曰,明日還宮門路,以弘化門爲之,王世子祗迎處所,以明政門外爲之。
令于徐英淳曰,明日出宮門路,以貳極門爲之。
令于鄭知容曰,兼弼善·說書竝許遞,旣承下敎,前望單子入之。
春坊前望單子入之,兼弼善洪晩燮,說書金炳韶代點。
以左副承旨鄭知容牌不進罷識令旨,令于尹聲大曰,只推。
以江華留守申緯狀達,鑄錢之法,公私兩便,三條急務,開錄于後,令廟堂稟處事,令于徐英淳曰,令廟堂稟處。
尹聲大,以奎章閣言啓曰,守宮檢校直提學趙鍾永,待開門牌招,何如?傳曰,允。
徐英淳,以兵曹言達曰,今正月十七日,武臣堂上朔試射日次,而動駕相値,不得爲之之意,敢達。令曰,知道。
又以義禁府言達曰,今此景慕宮動駕時,大駕各差備都事及本府入直都事,當直入直都事當以十一員分差,而本府都事,只有十員,無以推移,假都事一員,令該曹口傳差出,以爲分排擧行之地,何如?令曰,依。
義禁府申目,向前朴榮遇,亦排軍傳語,何等迅速,而不能申飭,以致稽緩,溺職之罪,在所難免,以此照律,何如?判付達依準。
令黃海監司李翊會書。王世子若曰,共二千石良吏,先漢之治道郅隆,置十三省分司,皇明之官制大備,卿可任以方面,余乃貺之中心,睠彼環海西一區,卽我封域內重鎭,延袤四五百里,俗習則羯夷不均,統轄二十三州,事務則氄繁難理,燕軺之往來相望,供給多端,唐舶之出沒無常,疎虞莫甚,勅需庫樁儲日耗,積成虧逋,鄕品官案錄多淆,公行賂遺,顧此關防所在之地,凋弊無餘,苟非威望素著之人,彈壓不得,惟卿,故家賢胄,當世宿儒,立心則正直剛方,得自天賦,絶跡於紛華勢利,不合世趨,居官有氷蘖之聲,曾不鄙其吏事,持身若韋布之樣,蓋莫知爲達官,少日藝游,柳公權之心正筆正,晩年宦業,范希文之進憂退憂,奚但文章之外彪,足贊黼黻,抑亦學識之內韞,坐運經綸,以大朝則哲之明,已多知遇,故今日克艱之會,益專倚毗,玆授卿以黃海道觀察使兼兵馬水軍節度使·巡察使·海州牧使,卿其殫竭良猷,報答寵命。凡厥蘇殘而祛弊,何待勸勉後能之?若夫懲貪而勵廉,不過施措間事耳,詹蓉堂毓聖之址,拱護是勤,追石潭倡學之功,訓迪乃篤,委寄也若是重大,稟裁則自有故常,於戲,大纛高牙,韓稚圭之不足榮也,登車攬轡,范孟博之有志慨然,想邇列侍講之時,固所願於補闕,涖乃祖遺愛之地,庶終譽於克家,往其欽哉,行且召矣,故玆令示,想宜知悉。知製敎金胤根製進
己丑正月十六日辰時,上御熙政堂。黃海監司入侍時,右副承旨徐英淳,假注書洪祐順,記事官金鼎集·徐戴淳,黃海監司李翊會,以次進伏訖。上曰,史官分左右。上曰,黃海監司進前奏職姓名。翊會進前奏職姓名。上曰,下去着實爲之,可也。上曰,黃海監司先退。翊會退出。上命史官就座。仍命退,承史以次退出。
己丑正月十六日午時,王世子座觀物軒。黃海監司入對時,右副承旨徐英淳,假注書洪祐順,記事官成遂默·徐戴淳,黃海監司李翊會,以次進伏訖。令曰,史官分左右。令曰,黃海監司進前奏職姓名。翊會進前奏職姓名。令曰,方面之任,責任不輕,卿其一心對揚,以弛九重西顧之憂。令曰,宣諭。英淳宣諭訖,令曰,黃海監司先退。翊會退出。令曰,史官就座。仍令退,承史以次退出。
上在昌德宮。常參·經筵,以代理停。
大駕詣景慕宮,入齋室後,王世子遣宮官問安。答曰,知道。內閣·政院·玉堂·藥房口傳問安。答曰,知道。王世子祗迎還內後,內閣·政院·藥房·春坊口傳問安。答曰,知道。展拜後,內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。王世子還內後,內閣·政院·藥房·春坊口傳問安。答曰,知道。
鄭知容達曰,明日常參,取稟。令曰,停。
尹聲大達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆書答未下,監察茶時之意,敢達。令曰,知道。
徐英淳啓曰,來二十一日,朝參日次矣,敢稟。傳曰,停。
鄭知容達曰,來二十一日,輪對日次矣,敢稟。令曰,當次人受點,後日次待令。
徐鳳淳達曰,今日動駕時,承旨當爲備員,而行右承旨李若愚,不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,鄭漪代點。
令于鄭知容曰,新除授承旨許遞,旣承下敎,前望單子入之。
徐鳳淳啓曰,司僕寺內乘來言,捲簾毛帳,取稟。傳曰,捲三面,毛帳依例爲之。
傳于徐鳳淳曰,侍衛軍兵毛具。
令于徐英淳曰,陪衛軍兵毛具。
承旨前望單子入之,李鼎臣代點。
鄭知容達曰,新除授右副承旨李鼎臣,卽爲牌招,何如?令曰,依。
李鼎臣,以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣,今番則何以爲之乎?敢稟。傳曰,以二月初三日爲之,王世子隨駕磨鍊。
又以奎章閣言啓曰,大駕今已還宮,守宮檢校直提學趙鍾永,依定式減下,何如?傳曰,允。
鄭知容,以吏曹言達曰,成均館直講洪龜燮,以其身病,呈狀乞遞,改差,何如?令曰,依。
徐英淳,以兵曹言達曰,昨秋諸道官鎭門聚點時執頉推考各邑鎭守令·邊將等,俱已遲晩,所當照律施行,而係是宥旨前事,竝依例勿論,何如?令曰,依。
己丑正月十七日辰時,大駕詣景慕宮。春展謁入侍時,行都承旨徐憙淳,行左承旨徐鳳淳,同副承旨尹聲大,假注書任百經,記注官洪煥,記事官徐戴淳,檢校直閣徐萬淳,檢校待敎金英淳,以次侍立。時至,通禮跪啓請外辦。上具翼善冠·衮龍袍,乘輿出宣化門,藥房提調金鏴,副提調徐憙淳進前曰,侵早勞動,聖體,若何?上曰,一樣矣。仍由協陽門·肅章門,至仁政門外,通禮跪啓請降輿乘輦,上降輿乘輦,由進善門,出敦化門進發,至宗廟前路,通禮跪啓請降輦,上降輦步過,通禮跪啓請乘輦,上乘輦,仍詣景慕宮大門外,通禮跪啓請降輦乘輿,上降輦乘輿,入宮大門內,降輿入齋室,改具冕服,入神門內,通禮跪啓請執圭,憙淳跪進圭,上執圭就板位,贊儀唱再拜,上行再拜禮訖,入室內奉審,竹冊及金印,亦爲奉審訖,仍詣望廟樓,贊儀唱四拜,上行四拜禮訖,通禮跪啓請釋圭,上釋圭,憙淳跪受圭,仍上望廟樓,命閣臣捲帳,憙淳等捲帳奉審訖,仍命降帳,憙淳等降帳,還御齋室,通禮跪啓請外辦,上改具翼善冠·衮龍袍,乘輿出宮大門外,通禮跪啓請降輿乘輦,上降輿乘輦,進發至梨峴路,由弘化門,至明政門外,通禮跪啓請降輦乘輿,上降輦乘輿,由集禮門·景化門·銅龍門·建陽門,入協陽門·宣化門還內,出標信解嚴,諸臣以次退出。
己丑正月十七日辰時,王世子詣進善門外祗送,仍詣明政門外祗迎入對時,左副承旨鄭知容,右副承旨徐英淳,假注書洪祐順,記事官成遂默·趙秉憲,待敎金鼎集,以次陪立。時至,相禮跪贊請外備,王世子具翼善冠·衮龍袍,乘輿出重華門,藥房提調金鏴進前曰,侵早勞動,睿體,若何?令曰,一樣矣。仍由貳極門,出建陽門,令曰,新除授承旨許遞,旣承下敎,前望單子入之。出令旨至協陽門外,相禮跪贊請降輿,王世子降輿,步出肅章門,至仁政門外,相禮跪贊請乘輿,王世子乘輿,詣進善門外幕次前,相禮跪贊請降輿,王世子降輿,相禮跪贊請入次,王世子入次。入幕次後,問安勿爲之事,下令。出令旨承旨前望單子入之,李鼎臣代點。出令旨上出宮。至進善門外,相禮跪贊請出次,王世子出次,相禮跪贊請鞠躬,王世子鞠躬祗送訖,乘輿至仁政門,降輿步由肅章門·協陽門,入待賢門還內,以司謁口傳下令曰,陪衛軍兵仍留。少頃,王世子歩出待賢門,至協陽門外,相禮跪贊請乘輿,王世子乘輿,由建陽門·銅龍門·景化門·集禮門,至明政門外幕次前,相禮跪贊請降輿,王世子降輿,相禮跪贊請入次,王世子入次。上還宮。至弘化門內,相禮跪贊請出次,王世子出次,相禮跪贊請鞠躬,王世子鞠躬祗迎訖,乘輿由集禮門·景化門·銅龍門·建陽門,入協陽門內,板位問安,由協陽門出,相禮跪贊請乘輿,王世子乘輿,由建陽門·貳極門·重華門還內。諸臣以次退出。
上在昌德宮。常參·經筵,以代理停。
李鼎臣達曰,明日常參,取稟。令曰,停。
徐英淳達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆書答未下,監察茶時之意,敢達。令曰,知道。
備忘記,鍾城府使趙存卿,夞恠萬戶申在忠下直,各長弓一張,長箭一部,片箭一部,筒兒一箇賜給。
李鼎臣達曰,同副承旨尹聲大,今日不爲仕進,卽爲牌招,何如?令曰,依。
又達曰,卽者檢閱徐戴淳,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱趙秉憲·金鼎集,謂有館規,陳書徑出,原書纔已退却矣,所當直捧禁推徽旨,而此與無端徑出有異,竝推考警責,仍卽牌招入直,何如?令曰,依。
以平安監司金魯敬狀達,永柔縣令金大均身死事,令于李鼎臣曰,令該曹口傳差出,催促下送。
吏曹口傳政事,以金昔淵爲永柔縣令。
以同副承旨尹聲大牌不進罷職令旨,令于李鼎臣曰,只推。
李鼎臣,以進饌所堂上意啓曰,今此進饌時入參人員班次圖,書入之意,敢啓。傳曰,知道。
又以進饌所堂上意達曰,今此進饌時入參人員班次圖,書入之意,敢達。令曰,知道。
檢閱徐戴淳書曰,伏以臣,卽接家信,臣母素抱積聚之症,當此換節之候,挾感闖發,委頓床玆,食飮全却,轉側須人,衰老氣息,漸益澌綴,臣方在直,醫藥無以及時,情私益切焦熬,玆不得不忙陳短章,徑出禁扄。伏乞离明,俯賜鑑諒,特遞臣職,以便救護,仍治臣罪,以肅朝綱焉。臣無任云云。覽書具悉。爾其勿辭救護。
上在昌德宮。常參·經筵,以代理停。
李鼎臣達曰,明日常參,取稟。令曰,停。
尹聲大達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆書答未下,監察茶時之意,敢達。令曰,知道。
令于李鼎臣曰,明日春到記,春塘臺爲之矣,該房知悉。
令于李鼎臣曰,左副承旨馳往泮宮,夕食堂收取以來。
徐鳳淳達曰,左副承旨馳往泮宮,夕食堂收取以來事,令下矣,左副承旨徐英淳,纔已須資出去矣,卽爲牌招,何如?令曰,依。
以檢閱趙秉憲牌不進罷職令旨,令于李鼎臣曰,只推。
李鼎臣達曰,檢閱趙秉憲,旣有只推之令,卽爲牌招入直,何如?令曰,依。
令于徐英淳曰,明日出宮門路,以宜春門爲之。
徐英淳,以兵曹言達曰,今正月二十日文臣朔試射試官,纔已受點,而座堂相値,不得爲之之意,敢達。令曰,知道。
尹聲大,以義禁府言達曰,明日春到記春塘臺爲之時,本府都事十員內,七員赴擧,只有三員,而本府入直當直入直公事回公都事及靑陽門·集春門禁亂都事,無以推移,假都事二員,令該曹口傳差出,以爲分排擧行之地,何如?令曰,依。
義禁府照目,粘連部將朴榮遇矣本府議達內,排軍傳語,何等迅速,而不能申飭,以致稽緩,溺職之罪,在所難免,以此照律,罪笞四十收贖,附過還職,私罪,奉令依準。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
王世子還內後,內閣·政院·藥房·玉堂·春坊口傳問安。答曰,知道。
李鼎臣達曰,明日常參,取稟。令曰,停。
尹聲大達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆書答未下,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
令于徐英淳曰,陪衛軍兵毛具。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而春到記代臨相値,不得設行之意,敢達。令曰,知道。
又以兵曹言啓曰,來二月初三日,大駕詣永禧殿展謁時,隨駕營門,當爲磨鍊云矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十五哨,馬軍三哨,訓將御將率領爲先後廂,禁軍六番爲之,留營留陳置之,可也。
大護軍洪奭周書曰,伏以,睿孝上格,天休滋至,我大朝殿下,誕撫三記之熙運,益迓萬年之景祿,無疆惟休,繼自今彌永,庭賀旣擧,康爵將進,蹈抃攢頌,普均區宇,臣於病伏㱡㱡之中,卽伏奉春到記殿講考官恩點,義重往役,禮不俟駕,擔舁竭蹶,寧敢或後,而第臣於昨年夏間,忝主式年會講,識闇望輕,不能厭服人心,至今見屈之擧子,鳴金籲冤於柝榜半年之後,而春曹覆達,極言其絶矜冤屈,重惜其無路伸枉,夫膺大比主司之任,操多士進退之柄,而乃使之有絶矜之冤,難伸之枉,其爲罪當何如也,宜卽自列,以請譴罰,而屑瀆是懼,未敢張皇,遂但尋單解職,以效自訟之義而已。今玆考試之任,卽是僨誤之地,廉防所繫,鐵限在前,至於目下賤疾之重冒風寒,末由蠢動,尙不暇覼縷拖及。玆敢略控情實,干冒睿聽,而治書之際,門鑰已下,待朝呈徹,時刻旣迫,將使大庭班綴,緣臣而不備,臣罪至此,尤難自贖。伏乞离明,俯垂鑑察,亟賜變通,竝治臣前後辠犯,以嚴朝典,仍令勿復檢擬臣於試官之望,以安賤分,千萬幸甚。臣無任云云。答曰,覽書具悉。不必復提前事,勿辭進參。
行護軍申在植書曰,伏以,到記試士,成令已下,冒忝考官,義當蹶,況新春內苑,昵陪耿光,趨走筵陛之間,周旋考試之列,卽臣之大榮也,而不幸貞疾,癖積爲祟,近日乖候,宿症闖肆,下疝上痞,氣奔如豚,衝亘於胸膈,而呼吸不通,惛委於床笫,而轉側須人,以若賤狀,束帶赴公,實無其望。臣於昨冬,猥參陪衛,適覩試官之懸頉,親承睿音之嚴飭,顧今有一分可强之勢,則何敢爲自已冒犯之計,而目下病狀,末由蠢動,百爾思惟,短章陳暴。伏乞离明,俯垂鑑諒,特許臣鐫免試設,仍治臣逋慢之罪,以肅朝綱焉。臣無任云云。答曰,覽書具悉。實病如此,令政院改差矣。
全羅監司趙寅永書曰,伏以,邦籙無疆,兩慶合湊,賀儀誕擧於元正,讌禮載涓於吉辰,聖壽彌長,睿孝愈光,臣民頌忭,曷有其極?仍伏念布德行仁,必重牧民,承流宣化,專係方伯,雖於年穀豐熟之時,不宜苟授,況在饑饉賙恤之日,寧忽愼揀,而今以臣畀之以湖南之任?噫,此時此任,顧誠何如也?若其邦賦漸蹙,民産漸蹙,士風漸渝,吏習漸僞,以至於田弊·軍弊·糴弊·邸弊·魚鹽之弊·楮竹之弊,無弊不興,無策可捄,最爲八路之難治,每煩九重之軫念,卽擧世所共知,而此猶未暇言者,乃歉憂之孔劇,賑政之方張耳。臣未敢知道內事勢如何,措處如何,而槪以德音所下及廟堂之所區劃者言之,民情之遑急,可以推知。雖其儲蓄之廣,撫字之勤,如宋富弼之於靑州,朱子之於南康,尙病其未能博濟也,而如臣駑下,謬當擇差,臣之惝惶震越,姑捨勿論,其何以解四方之驚惑,慰一道之顒望哉?臣竊又伏念,下之所以擬臣,上之所以授臣,或以臣曾經藩任,粗習邑民事情而然耶?此有大不然者,臣之待罪嶺藩也,適値連豐,苟幸無事,而嶺南之弊,差與本道有間故耳。夫豈臣材力威望,有足堪勝於此哉?效蔑絲毫,愧切尸素,而乃以此,謂之有踐履閱歷,不念其事之輕重,時之難易,則弱楫雖試於洲渚,鈍鋩必缺於盤錯,獨不爲民國之狼狽乎?抑臣又有所惶蹙不安者,惟嶺與完,雄於諸道,權重祿厚,爲世所艶,臣是何人,左兜右攬,殆若非此莫可者然乎?僨事之懼,猶屬外面,過福之戒,實切中心,而且臣尩羸,積年成痼,前於嶺藩之丐免也,亦嘗以此控辭,蓋其姿弱神昏,不耐煩氄故也。今以一分無減之貞疾,復當十倍有加之劇務,則實有所行不得者矣。臣非不知委畀如彼其盛,夷險在所不避,而以公以私,無一可以奉承恩旨者,玆敢畢暴衷懇,仰瀆离明。伏乞邸下,俯賜鑑諒,特遞臣全羅監司之職,以重官方,以安賤分,千萬幸甚。臣無任云云。答曰,覽書具悉。今授卿是任,意豈徒然哉?見今災荒溢目,賑事方張,卿其嚴明黜陟,悉心奠接,以除朝家南顧之憂。
己丑正月二十日辰時,王世子代臨春塘臺。春到記儒生分製講試取入對時,行都承旨徐憙淳,右承旨鄭知容,左副承旨徐英淳,假注書洪祐順,記事官兪星煥·趙秉憲,原任提學朴宗薰,原任直提學金鏴,直提學鄭元容,以次陪立。時至,相禮跪贊請外備。王世子具翼善冠·衮龍袍,步出宜春門,相禮跪贊請乘輿,王世子乘輿。藥房提調金鏴,副提調徐憙淳進前曰,侵早勞動,睿體,若何?令曰,一樣矣。仍詣春塘臺,相禮跪贊請降輿,王世子降輿陞座,令儒生入場,考官申在植有頉代,副摠管鄭基一添書代點。令曰,書答雖下,日勢已晩,考官洪奭周改差,戶曹判書金鏴,講製兼行。出令旨大司成金鼎均,率儒生入場訖,成均館官員進前,跪呈入門單子,合爲五百二十七人。掌儀唱試官以下行禮,試官及儒生,如儀行再拜禮訖。考官戶曹判書金鏴,副摠管鄭基一,漢城府左尹李奎鉉,參考官行副護軍洪穉圭·朴宗學·鄭禮容,副司果成禹圭,讀券官行兵曹判書朴宗薰,戶曹參判鄭元容,對讀官行副護軍張敎根,侍講院輔德尹正鎭,副司直徐箕淳,副司果趙然春,以次進伏訖。令宗薰·鏴,書表題擬周群臣賀君子萬年介爾景福,限申時。懸題訖,王世子入便次,少頃,復爲座堂。令曰,儒生出榜後出送,可也。令曰,今番則取七張,可也。成均館官員進前,跪呈收券單子,合爲三百十六張,宗薰考試訖。令曰,五張竝書正字三下,而第一張書一字,其餘二張書次上,而預次一張,亦書次上,可也。宗薰承令書等,令曰,第一張試券入之,仍親坼祕封以下。憙淳以次坼封,讀奏祕封訖。令書令旨曰,春到記講居首略幼學趙迪相,製述表居首三下一進士沈宜臣,竝直赴殿試,之次製述三下生員鄭鴻淳等四人,竝直赴會試,講之次略幼學元炳敎等二人,各給二分,製述次上幼學金夔淳等三人,講略以下幼學白彝煥等十三人,竝令該曹,考例施賞。出令旨令曰,沈宜臣賜樂。出令旨令曰,入格儒生入對。出令旨迪相·宜臣等進前各奏職姓名。令曰,下番呼新。秉憲承令呼新訖,令曰,直赴儒生先退,其餘儒生,以次頒賞,可也。儒生等領賞後,以次退出,相禮跪白禮畢。令曰,還宮門路,以保定門爲之。出令旨相禮跪贊請乘輿,王世子乘輿,由靑陽門·明光門·保定門還內。諸臣以次退出。
上在昌德宮。常參·經筵,以代理停。
李鼎臣達曰,明日常參,取稟。令曰,停。
又達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆書答未下,監察茶時之意,敢達。令曰,知道。
李鼎臣啓曰,來二十五日,朝參日次矣,敢稟。傳曰,停。
李鼎臣達曰,行都承旨徐憙淳進饌所進,行左承旨徐鳳淳,右承旨鄭知容,左副承旨徐英淳不爲仕進,同副承旨尹聲大式暇出去,院中只有臣一人,伴直無人,左副承旨徐英淳,所當牌招,而拘於廳規,不得請牌,何以爲之?敢稟。令曰,牌招。
又達曰,左副承旨徐英淳牌不進,伴直無人,右承旨鄭知容,所當牌招,而拘於廳規,不得請牌,何以爲之?敢稟。令曰,牌招。
以左副承旨徐英淳牌不進罷職令旨,令于李鼎臣曰,只推。
李鼎臣達曰,右承旨鄭知容牌不進,伴直無人,左副承旨徐英淳,旣有只推之令,所當更請牌招,而拘於廳規,不得請牌,何以爲之?敢稟。令曰,牌招。
以右承旨鄭知容牌不進罷職令旨,令于李鼎臣曰,只推。
以左副承旨徐英淳再牌不進罷職令旨,令于李鼎臣曰,只推。
李鼎臣,以禮曹言達曰,皇壇壇上及祭器等,每年孟春,戶禮堂上奉審事,曾有定式矣。今正月二十四日,臣曹與戶曹堂上,同爲進去奉審後稟處,何如?令曰,依。
又以禮曹言啓曰,大報壇祭享,每於三月上旬內擇日擧行事,曾有定式矣。吉日令日官朴周煥推擇,則來三月初六日爲吉云,以此日擧行,而初雖以親祭磨鍊,亦多有攝行之例,今番則何以爲之乎?敢稟。傳曰,王世子攝行磨鍊。
上在昌德宮。常參·經筵,以代理停。
徐鳳淳達曰,明日常參,取稟。令曰,停。
尹聲大達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆書答未下,監察茶時之意,敢達。令曰,知道。
李鼎臣達曰,左副承旨徐英淳再牌不進,伴直無人,右承旨鄭知容,所當更請牌招,而拘於廳規,不得請牌,何以爲之?敢稟。令曰,牌招。
令于徐鳳淳曰,明日漢學文臣殿講爲之矣,該房知悉。
令于徐英淳曰,陪衛,兵摠府堂郞入直進參,其餘置之。
尹聲大達曰,修撰洪重燮,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
以右承旨鄭知容牌不進罷職令旨,令于徐鳳淳曰,只推。
徐鳳淳,以弘文館言達曰,下番闕直,事甚未安。修撰吳致淳,副修撰黃浩民·洪遠謨,竝卽牌招,以爲推移入直之地,何如?令曰,竝許遞,旣承下敎,前望單子入之。
又以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門·墻垣階砌,俱爲無頉,此後看護等節,另加申飭之意,敢達。令曰,知道。
又以禮曹言達曰,卽接康陵參奉所報,則近有虎患,橫行於火巢內,囕傷巡山之軍,奉審巡山之節,不得擧行云矣。噉害人物,雖不致命,莫重之地,有此虎患,極爲驚悚,卽令該軍門,發送砲手,期於獵捉事,分付,何如?令曰,依。
徐英淳,以兵曹言達曰,今月二十五日,一羽禁軍番次矣,該番將李勉學,身病猝重,時月之內,萬無供職之望,呈狀乞遞,改差,其代依例口傳擬入之意,敢達。令曰,知道。
兵曹口傳政事,以李儒斌爲羽林將。
徐英淳,以御營廳言啓曰,康陵火巢內,近有虎患,囕傷巡山之軍,卽令該軍門,發遣校卒,期於獵捉事,自禮曹草記依下矣,本廳善放砲手五十名,定將校率領,今月二十三日爲始,出送行獵之意,敢啓。傳曰,知道。
修撰洪重燮書曰,伏以,臣有老母,今年恰滿七耋,癃老氣息,居常凜綴,臣身在禁直,情私憧憧,卽接家信,則臣母素患寒感之證,夜來重添,見今委劇,食飮全却,轉側須人,緣臣在直,醫藥無以及時,家人促臣歸護,臣自聞此報,方寸煎熬,按住不得,玆敢忙陳短章,徑出禁扄。伏乞离明,俯賜鑑諒,特遞臣職,以便救護,仍治臣罪,以肅朝綱焉。臣無任云云。覽書具悉。爾其勿辭救護。
獻納黃鍾人書曰,伏以臣,庸陋賤品,最居人下,實非器使之姿,恒懷憂懼之心,而待罪西邑,二年于玆,絲毫蔑效,悚恧徒切,際此納言除旨,忽下於夢想之外,蒼黃登程,歸伏私次,非但逖違之餘,誠切光之昵近,況値稱觥之辰,益幸盛儀之將覩,而第臣之老母,年迫八耋,素患風痺之症,當此換節之時,調將失宜,一倍添劇,已無離捨供職之望,臣亦遠途驅馳,重冒寒感,委頓床席,蠢動無路,臺閣重任,不可虛縻,情極悚惶,敢陳短章。伏乞邸下,亟遞臣所帶之職,俾安私分,千萬顒祝。臣於丐免之章,何敢贅他,而第伏見日前投畀罪人朴綺壽處分下者,竊有區區所懷,不容泯默,冒此仰陳,冀蒙垂察焉。蓋今番進饌之禮,卽千一之慶會也,以邸下不匱之孝,凡於一節一儀之間,必欲躬臨檢察,稟出於懽欣洞屬,靡不用極,則雖無於例者,尙可以義起創行,何況有已行之例乎?今此綺壽,全然昧例,唐突論說,駭妄無嚴,罪固難容,而在昔益之告舜曰,罔遊于逸,罔淫于樂,豈以大舜之聖,眞有逸樂之失,而益以是陳戒哉?人臣事君,不論其事之有無,惟當以陳善爲主故也。今以邸下邁古之德,曠世之孝,有此備物盡禮之擧,爲臣下者,夫孰不攢誦欽仰,則惟彼綺壽,同是今日臣子耳,渠安敢獨有他腸,而特以職居言地,未諳前例,妄附於陳勉之義而已,豈眞以邸下,果有是事而然哉?自古人臣之告君,雖或出於過計之憂,明君哲辟,猶多容之者,乃所以來言路廣聰明也。然則綺壽之言,雖極妄率,而以言獲罪,恐非盛世之美事,投畀之典,罰亦已施矣,今此慶禮在邇,大霈旁流,翹蝡咸蘇,焦枯潛潤,則獨於綺壽,豈可無一視之澤哉?伏願离明,恢包容轉環之度,念導和延祥之意,特許放還,一以光睿德,一以開言路焉。臣無任云云。覽書具悉。嗾囑朴綺壽者,又嗾囑爾章,嗾囑者何其多事?且爾言出於懲討乎?出於匡救乎?如欲匡救,惟當洞言明辨,而乃爲此依違漫漶之說,一欲嘗試余意,一欲解放綺壽,嗾囑者之計,誠亦哀且憐矣。
掌令金鎭聲書曰,伏以臣,伏見朴綺壽書答下者,竊不勝憤惋之忱矣。今番慶禮,卽千載罕有之盛節,國家曠古之縟儀,以我邸下篤至之睿孝,飾此稱慶之盛擧,而習儀之自內設行,卽儀曹節目之所載,列聖朝已行之規例也。惟彼朴綺壽,抑何心術,不知規例,敢發聽聞駭異,聲色蕩心等語者,其可曰,出於憂愛之心乎?一節一儀之必欲躬檢,乃大舜之孝心也,周文之盛禮也。今當萬億年無疆之慶,八域臣民之跛躄者,擧皆歡忭蹈舞,則渠以邇列之臣,莫體睿誠,不考儀節,率爾進言,自歸駭妄之科,臣竊謂湖沿投畀,猶屬輕典矣。臣以微賤之蹤,濫叨匪分之職,雖不敢以言官自處,而事在目下,不容泯默,猥陳由衷之言。伏乞离明,亟降處分,施以重律焉。臣無任云云。覽書具悉。多日不答,欲觀動靜,黃鍾人之書出矣,爾書不足答。
持平金錫龍書曰,伏以,我大朝殿下,克寬克仁,俾熾俾昌,旣闡三十年亨泰之治,誕膺九五福壽康之休,太歲元朔,法殿陳儀,睿孝攸格,縉紳章甫,趨走而呼嵩,大小人民,蹈舞而戴天,獲覩物采,曷以形容?仍伏念臣,本以遐土賤迹,幸蒙我聖上之洪造,名題雁塔,又値我邸下之洪造,職忝烏臺,有隕自天,感祝無地。噫,彼朴綺壽,以喬木世臣,位叨宰列,前後知遇之澤,如彼其盛,當此慶賀之辰,攢頌顒祝之心,渠亦惟均,而乃敢以聲色蕩心,聽聞駭異等說,妄率投章,肆然觸冒於至誠至孝之地,其愚騃聾聵之習,莫不痛嘖。儀曹謄錄,昭然有據,況我邸下,誠孝篤至,一儀一節,必欲盡心盡禮,一從古例,而寧或有一分愆儀之差毫哉?惟彼朴綺壽,不考規例,有此失禮之言,以我大朝殿下撝謙之德,必將不安於聖衷,其在邸下奉歡之心,尤切惕然反咎,特以恢廓曠蕩之量,只施投畀之典,在渠雖極感幸,而今日北面在廷者,孰不齊聲懲討乎?臣雖蔑於學識,昧於古典,尙有衷情本然之天,濫廁言官,不可泯默,敢陳猥越之忱。伏乞离明,亟降處分,更加竄配之律,以肅朝綱,以明王章焉。臣無任云云。覽書具悉。爾等之書,可謂不謀而同矣。
持平魏迪喆書曰,伏以,當此無前慶會,擧國欣忭之日,朴綺壽上書,何爲而出也?猗我大朝殿下,荷天之龍,百祿鼎臻,寶齡添籌,恰躋於四旬,天位垂裳,奄屆於三紀,休慶無疆,往牒罕有,而特以撝謙之德,屢下辭巽之敎,我邸下以出天之純孝,愛日之至誠,重複懇籲,幸蒙允兪,月正元日,已行呼嵩之禮,仲春吉辰,將擧進爵之儀,此誠千一難再之慶辰,而至若飾慶之禮制,雖一節一儀,必也盡其賁文,備其休象者,是實天理人情之所不能已也。肆我邸下,必欲躬檢,有此自內習儀之令旨,此非我邸下今日創行之擧也。該曹已例,自有傳謄,卽不過遵舊應行之事而已,則其在廷臣對揚之道,固當奉承之不暇,而噫,彼綺壽,抑獨何心,處以言官,肆然抗章,有曰,無所依據,聽聞駭然,又曰,聲色之娛,易以蕩心,將何以解四方之惑?其所遣辭,有若眞箇以聲色之娛,創行無據之事,反爲四方之疑惑者然,以我邸下竭誠奉懽,極盡其方之孝思,倘作何懷,倘作何懷?人臣告君之辭,雖一字半句,顧何等審愼,而乃敢不考舊例,謂之無據,元無所惑,稱以解惑,甚至於以聲色蕩心等語,無難登諸章奏,全不顧忌,恣意䚹謗,是豈臣子之所敢忍爲也哉?臣愚目見其書,心膽戰慄,毛髮竦然,玆敢不遑長語,略控短章,仰瀆崇嚴,請南平縣投畀罪人朴綺壽,亟施島配之典,以洩臣民之憤焉。臣無任云云。覽書具悉。已諭於兩臺之答矣。
上在昌德宮。常參·經筵,以代理停。
李鼎臣達曰,明日常參,取稟。令曰,停。
尹聲大達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆呈辭,監察茶時之意,敢達。令曰,知道。
令于李鼎臣曰,專經武臣殿講,二十六日,春塘臺爲之,該房知悉。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而漢學文臣殿講代臨相値,不得設行之意,敢達。令曰,知道。
戶曹判書金鏴書曰,伏以臣,於漢學文臣殿講,名忝考官,義當趨參,而昨日公退,忽患滯感,疝亘而胸腹牽痛,咳急而呼吸喘急,宛轉床褥,蠢動無望,玆敢冒控文字,仰暴實狀。伏乞离明,俯垂矜諒,亟令頉下,使試事無闕,私心獲安焉。臣無任云云。答曰,覽書具悉。實病旣如此,試望改差,卿其調理。
獻納黃鍾人書曰,伏以臣庸愚湔劣,不合於耳目之任,而適忝言地,目見朴綺壽,以言獲罪,遠投南荒,不能無憾於天地之大,猶恐有遺於日月之明,故不揆譖妄,率爾陳章,竊自附於納君無過之地矣。及承令答下者,十行辭敎,節節有人臣不敢承聞者,臣五內崩裂,卽欲鑽地而不可得也。臣柔懦巽軟,辭未剴切,語欠鯁直,未能悉暴綺壽陳勉之實,而只請妄言之曲恕,未敢極言邸下過中之擧,而惟冀盛度之益恢,依違做得,漫漶說去,睿敎中不能洞言明辨之罪,臣實自知,而至若嗾囑嘗試之敎,則爲人臣者,兼此數罪,其何可一日偃息於覆載之間哉?臣於此,尤不知措躬之所也。噫,受人嗾囑,假辭人役之徒也,嘗試君父佞奸罔畏之類也,臣雖無狀,亦不忍爲此態也。令敎至此,臣罪何居?且以臣言爲非,則治臣以罪,臣言爲是,則解放綺壽,而以邸下睿智,靳下明斷,臣罪至此,尤無所逃。緣臣而貽羞臺閣,見嗤物議,臣於臺次,擧顔無地,不避僭越,冒陳短章。伏乞离明,俯垂鑑諒,遞臣職各,亟施當律焉。臣無任云云。覽書具悉。爾言之當理不當理姑毋論,爾旣以依違漫漶自服,則正與朴綺壽之自服以不識規例,噬臍莫及,同一哀憐,堂堂臺閣,焉有自服之諫官乎?余以爾輩,責之臺閣者,誠亦疲然也,至於嗾囑云云,爾若自反,必羞愧欲死,余豈索言,以傷事面乎?
己丑正月二十三日辰時,王世子座重熙堂。漢學文臣殿講入對時,右承旨鄭知容,左副承旨徐英淳,假注書任百經,記事官成遂默·趙秉憲,直提學鄭元容,待敎金鼎集,以次陪立。時至,王世子具翼善冠·衮龍袍陞座,承史及陪衛諸臣,以次陞堂訖。令曰,史官分左右。引儀唱試官以下再拜,考官行兵曹判書朴宗薰,戶曹參判鄭元容,行護軍李光文,參考官吏曹參議趙冀永,行副護軍趙庭和·洪穉圭·鄭禮容及應講文臣,以次行再拜禮訖。試官陞堂。令開講,文臣以次應講,王世子入便次,文臣應講訖。王世子出次,令試官閣臣先退,令書令旨曰,漢學殿講居首人,依例捧令旨,又令書令旨曰,專經武臣殿講,二十六日,春塘臺爲之,該房知悉。令曰,史官就座。仍令退,承史以次退出。
上在昌德宮。常參·經筵,以代理停。
李鼎臣達曰,明日常參,取稟。令曰,停。
尹聲大達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
備忘記,城津僉使李寬奎,麟山僉使李東憲下直,各長弓一張,長箭一部,片箭一部,筒兒一箇賜給。
令于鄭知容曰,前黃海監司再明日來待。
李鼎臣達曰,卽者戶曹郞廳來言,今日皇壇奉審,本曹判書,當爲進去,而判書金鏴有身病,次堂例不得擧行云,判書金鏴,卽爲牌招,何如?令曰,次堂擧行。
尹聲大達曰,大司憲未差,執義李明緖,掌令鄭宗顯在外,掌令金鎭聲,持平金錫龍·魏迪喆牌不進,監察茶時之意,敢達。令曰,知道。
以獻納黃鍾人,掌令金鎭聲,持平金錫龍·魏迪喆牌不進罷職令旨,令于尹聲大曰,只推。
李鼎臣,以弘文館言達曰,下番無他推移之員,不得已以上番,姑降入直之意,敢達。令曰,知道。
又達曰,卽者應敎韓弘敎,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
李鼎臣,以弘文館言達曰,應敎韓弘敎陳書徑出,副校理趙秉常在外,修撰洪重燮受由,副校理一員未差,修撰一員,副修撰二員前望未下,下番闕直,事甚未安。副應敎吳致愚,校理李正耆,竝卽牌招,以爲推移姑降入直之地,何如?令曰,依。
令于鄭知容曰,違牌與在外未肅拜臺諫,竝許遞,旣承下敎,前望單子入之。
今此進饌敎是時,自第三爵,至第九爵進爵宰臣七望,領中樞府事金思穆,議政府左議政李相璜,行判中樞府事李存秀·完城君爔·南延君球·永明尉洪顯周·東寧尉金賢根,領敦寧府事金祖淳,判中樞府事朴宗來,奉朝賀金履陽,知中樞府事李羲甲,兼刑曹判書鄭晩錫,行上護軍金在昌,議政府左參贊金履喬,行判敦寧府事鄭尙愚,行上護軍趙鍾永,議政府右參贊李錫奎,行知敦寧府事趙萬永,行兵曹判書朴宗薰,奉朝賀金履翼,行大護軍洪羲俊·南履翼,知中樞府事趙貞喆·李勉昇,行大護軍宋冕載,吏曹判書徐能輔,漢城府判尹金履載·韓陵君李海愚,行大護軍洪奭周,工曹判書金敎根·豐安君柳相祚,行廣州府留守李止淵,行水原府留守朴周壽,戶曹判書金鏴,禮曹判書徐俊輔,行大護軍徐有榘·金銑,以李存秀·金祖淳·洪顯周·金賢根·金履陽·金在昌·趙鍾永落點。
應敎韓弘敎書曰,伏以臣,於持被之中,卽接家信,則臣母素患頭疼之症,一倍添劇,臣自聞此報,方寸煎灼,按住不得,玆敢忙陳短章,徑出禁扄。伏乞离明,俯垂鑑諒,亟遞臣職,以便救護,仍治臣瀆擾之罪,以昭法紀焉。臣無任云云。覽書具悉。爾其勿辭救護。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李鼎臣達曰,明日座堂相値,常參頉稟之意,敢達。令曰,知道。
尹聲大達曰,大司憲·執義·掌令二員,持平二員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
令于尹聲大曰,明日出宮門路,以宜春門爲之。
以副應敎吳致愚,校理李正耆牌不進罷職令旨,令于李鼎臣曰,只推。
李鼎臣,以弘文館言達曰,下番闕直,事甚未安。副應敎吳致愚,校理李正耆,旣有只推之令,修撰洪重燮由限已過,竝卽牌招,以爲推移入直之地,何如?令曰,依。
臺諫前望單子入之,大司諫鄭元容,持平李正耆·李鼎在,正言洪重燮代點,正言徐箕淳添書代點。
李鼎臣達曰,卽者吏曹郞廳來言,永柔縣令金昔淵,兩司不備,不得署經云。新除授行大司諫鄭元容,持平李正耆·李鼎在,正言洪重燮·徐箕淳,竝卽牌招,以爲署經之地,何如?令曰,依。
又以禮曹言達曰,臣俊輔,與戶曹參判臣鄭元容,進詣皇壇奉審,則奉室第二位扆榻袱一件,座榻袱一件,第三位神位袱一件竝渝傷,幣篚蓋具二坐,饌卓巾四件,尊卓巾一件,座面紙一件,籩羃·尊羃·鼎羃各五箇,籩十坐,木豆四坐,鑾刀鈴四箇,隅板一坐,壇上黃花席一浮內二張,奉室雉尾箒一柄,雉尾黃帕一件,外板門內鋪陳黃別紋席一件,風遮大草芚一浮,懸竹二箇,雨傘一柄,紙香大廳地衣一浮內七張,雉尾箒一柄,雉尾從享位地衣一浮內二張,紫芝褥一件,衣闕字牌雨備一件,黃香亭雨備一件,敬奉閣風遮大草芚一浮,懸竹二箇,御齋室雉尾箒一柄,雉尾風遮大草芚二浮,懸竹二箇,滿花方席一立,壇上甲黃帳一浮內二幅,內簷甲黃帳二浮內二幅,甲黃帳二浮內二幅,前面黃帳一浮內二幅,黃綿絲大束乼三甲所各四艮衣,黃綿絲中束乼小束乼各三艮衣,廣別大束乼五艮衣,大束乼·中束乼各三艮衣,排設竹十五箇,朱漆圓柱杖三箇,從享位白布遮日一浮內二幅,白布揮帳一浮內一幅,油遮日二浮內十張,中束乼小束乼各二艮衣,三甲所一艮衣,排設竹二箇,登軒架白布遮日二浮內一幅,中束乼一艮衣,小束乼四艮衣,饌幕白布遮日一浮內一幅,油遮日二浮內十五張,白布揮帳一浮內一幅,三甲所一艮衣,排設竹二箇,典祀廳油遮日一浮內十張,白布揮帳一浮內一幅,小束乼三甲所各一艮衣,排設竹二箇,尊所油遮日二浮內十張,竝破改備,爼床五坐破修補,鍮東海二坐,鍮燈盞臺具一坐,大燭臺一雙,沙池一坐竝破,添鐵修補事,分付各該司,何如?令曰,依。
尹聲大,以備邊司言達曰,卽見京畿監司金鐮狀達,則以爲,本道例劃儲置米,從市直執錢取剩,限三年準報加下事,纔有變通而儲置錢米,亦入於今年各樣價四分一裁減之中,取剩準報,斷無其望,例劃米及所受錢條裁減一款,特爲還寢事,請令廟堂稟處矣。年前變通,旣未準限,而又爲減分於減價取剩之中,則加下捄弊,有始無終,必多狼狽,本道儲置錢米,特爲勿減之意,分付該廳,何如?令曰,依。
又以兵曹言達曰,專經武臣講官加抄達人員及減下人員,別單書入之意,敢達。令曰,知道。
又以御營廳言達曰,因禮曹草記,康陵局內捉虎事,定將校率領砲手,今月二十三日,出送行獵矣,二十四日申時量,崇陵曲墻近處,大虎一頭捉得,故謹此封進,而仍爲行獵之意,敢達。令曰,知道。
全羅監司趙寅永書曰,伏以臣,素乏可擇之才,且蔑已試之績,而謬玷廟剡,猥辱藩揀,所當力辭,以遞爲期,然而恩答之下,辭旨鄭重,諭之以災荒賑事,勗之以黜陟奠接,委畀之隆,迫出格外,臣於是,惶隕感激,他未暇顧,遂不敢不冒膺,將不敢不勉赴,而臣未諳本道事情,則誠所謂百聞不如一見者也,況於莅任之前,何敢有設施拯濟之可言乎?雖然事有在民甚急,於例有據,而又不可一日可緩者,則臣安敢徒懷賤分之猥越,不思德意之對揚,使湖以南幾萬飢民,未蒙天地涵育之澤哉?臣不必遠照古事,傍引他道,雖以先朝以後事屬本道者言之,若値荒歲設賑,則多有大同結錢停退之擧,雖其多寡不等,而或以狀請,或以特敎,載在籌司所藏惠政年表,班班有可考矣。見今湖南一路,歉憂方棘,俵災幾四萬結,抄飢爲六十處,則恐不待躬履其地,目見其人,而邱壑鶉鵠,可以遙度。秋旣失稔,春若畢賦,賙恤之際,撫字雖勤,椎剝之下,渙散可慮,今若以尤甚邑之大同尤甚與之次邑之結錢,竝限三分一,待秋成停退,俾紓災民一分之力,則在於經用,不過有差遲差速之別,而其爲實惠下究,不可與應文設粥,按例發粟,同日而語,且時當捧稅,一刻爲悶,民若已納,未必爲逋,其所以利之,適以爲害,玆不得不忙陳愚見,以備睿覽。伏乞邸下,卽下此章於廟堂,俾議便否,特施曠絶之德音,亟發停退之關文,則實一道之幸也。臣無任云云。答曰,覽書具悉。苟利於民,何事不從?所請依施。
上在昌德宮。常參·經筵,以代理停。
王世子還內後,內閣·政院·藥房·玉堂·春坊口傳問安。答曰,知道。
李鼎臣達曰,明日常參,取稟。令曰,停。
尹聲大達曰,大司憲·執義·掌令二員未差,持平李正耆·李鼎在令旨未下,監察茶時之意,敢達。令曰,知道。
令于徐英淳曰,陪衛軍兵毛具。
以副應敎吳致愚牌不進罷職令旨,令于李鼎臣曰,只推。
李鼎臣,以弘文館言達曰,下番闕直,事甚未安。副應敎吳致愚,旣有只推之令,卽爲牌招,姑降入直,何如?令曰,依。
以持平李正耆,正言洪重燮·徐箕淳牌不進罷職令旨,令于尹聲大曰,只推。
以持平李鼎在牌不進罷職令旨,令于尹聲大曰,只推。
鄭知容達曰,守令署經事,令下矣,持平李正耆·李鼎在,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以司䆃寺貢物主人等所懷,令于徐鳳淳曰,旣有兩朝受敎,則稱冤無怪,勿爲災減事,分付戶曹。
以紫門監軍契貢人等所懷,令于徐鳳淳曰,令該曹稟處。
以司宰監貢人等所懷,令于徐鳳淳曰,令廟堂稟處。
以立廛市民等所懷,令于徐鳳淳曰,令廟堂稟處。
以綿紬廛市民等所懷,令于徐鳳淳曰,令廟堂稟處。
以紙廛市民等所懷,令于徐鳳淳曰,令廟堂稟處。
以衣廛市民等所懷,令于徐鳳淳曰,令廟堂稟處。
以煙草廛市民等所懷,令于徐鳳淳曰,令廟堂稟處。
以月外廛市民等所懷,令于徐鳳淳曰,令廟堂稟處。
以營繕軍契舊貢人等所懷,令于徐鳳淳曰,令廟堂稟處。
以鴨島契貢人等所懷,令于徐鳳淳曰,令廟堂稟處。
以火藥契貢人等所懷,令于徐鳳淳曰,令廟堂稟處。
以內入綿花契貢人崔秀崗等所懷,令于徐鳳淳曰,令該曹稟處。
以大瓦契貢人朴淵淳等所懷,令于徐鳳淳曰,令該曹稟處。
以貰馬契貢人等所懷,令于徐鳳淳曰,令該曹稟處。
以席子契貢人等所懷,令于徐鳳淳曰,復貢未久,又此號籲,極爲猥屑,置之。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而專經武臣殿講代臨相値,不得設行之意,敢達。令曰,知道。
又以御營廳言達曰,崇陵曲墻近處,大虎一頭,捉得封進之後,連爲行獵,今月二十五日辰時量,大豹虎一頭,又爲捉得於元陵曲墻近處,故謹此封進,而仍爲行獵之意,敢達。令曰,知道。
己丑正月二十六日辰時,王世子代臨春塘臺。專經武臣殿講入對時,右承旨鄭知容,左副承旨徐英淳,假注書任百經,記事官金炳韶·金鼎集,原任提學朴宗薰,原任直提學金鏴,原任直閣徐俊輔,以次陪立。時至,相禮跪贊請外備,王世子具翼善冠·衮龍袍,步出宜春門,相禮跪贊請乘輿,王世子乘輿,至春塘臺,相禮跪贊請降輿,王世子降輿陞座,引儀唱試官及應講武臣行再拜禮,考官行兵曹判書朴宗薰,禮曹判書徐俊輔,行護軍李石求,參考官侍講院輔德尹正鎭,行副護軍朴英載·李完植·李敬熙及應講武臣,行再拜禮訖,宗薰等以次陞階就座,令開講,王世子入小次,武臣以次應講訖,王世子出次,相禮跪白禮畢,令試官先退。令曰,前黃海監司入對。出令旨賤臣承令出傳還入後,前黃海監司沈能岳進伏訖。令曰,奏職姓名,可也。能岳起伏奏職姓名訖。令曰,本道有何弊乎?能岳奏曰,遂安郡,有文山·位羅兩鎭,而文山,在於郡北嶺底,固是關防緊要之地,而位羅,則在郡南路邊,元非據險可守之地,其不足爲關防,可推而知,辛未西警時,邑倅率三邑兵,留鎭於本郡社倉,而文山鎭,則初無一分藉力之事,蓋緣手下無兵,而所謂收布軍,徒擁虛簿之致,位羅鎭之無兵無食,與文山一般,而兩鎭將遞歸時,未免徒步荷擔而去,以此貌樣,將何以恃於緩急之用,而責以鎭將之事乎?文山鎭軍八百二十九名,位羅鎭軍五百二十二名,而渙散殆盡,餘存無幾,以其役偏苦,名最賤之故,郡民則畏鎭役如死地,視鎭民若奴隷,不通婚媾,不齒會集,習俗已痼,莫可矯革,壬子因朝令,自本郡塡送八十名,身布卽地代定,則恥冒其名,朝疤夕遁,扶携流亡,無以禁遏,畢竟則本郡,偏受其弊,邑民亦漸流散,前道臣李勉昇及前後邑倅,相繼陳疏,請罷兩鎭,而因廟議難愼,尙未矯捄,而近年以來,爲弊益深,朝夕難保,關防雖重,恐不可一向因循,徒冒虛名而無實效,竟爲本郡難支之端,且邑治距兩鎭,不過爲數十里之地,足以控制兩邊,守禦一嶺,文山·位羅兩鎭,永爲革罷,關防備禦之策,專委本郡,以爲兩便之道似好,而事係官方,令廟堂稟處,何如?令曰,令廟堂稟處,可也。出擧條令曰,前黃海監司先退,令曰,還宮門路,以保定門爲之。出令旨相禮跪贊請乘輿,王世子乘輿,出靑陽門,由保定門還內。諸臣以次退出。
上在昌德宮。常參·經筵,以代理停。
李鼎臣達曰,明日常參,取稟。令曰,停。
尹聲大達曰,大司憲·執義·掌令二員未差,持平李正耆·李鼎在令旨未下,監察茶時之意,敢達。令曰,知道。
備忘記,從浦萬戶李顯城下直,長弓一張,長箭一部,片箭一部,筒兒一箇賜給。
徐鳳淳達曰,右承旨鄭知容,今日不爲仕進,卽爲牌招,何如?令曰,依。
李鼎臣達曰,來初一日,輪對日次,而穆陵忌辰祭正日相値,頉稟之意,敢達。令曰,知道。
令于徐英淳曰,專經武臣殿講居首人,依例捧令旨。
以副應敎吳致愚牌不進罷職令旨,令于李鼎臣曰,只推。
以持平李鼎在再牌不進罷職令旨,令于尹聲大曰,只推。
以持平李正耆,正言洪重燮牌不進罷職令旨,令于尹聲大曰,只推。
李鼎臣達曰,守令署經事,令下矣,持平李正耆·李鼎在,正言洪重燮,旣有只推之令,與行大司諫鄭元容,一體牌招,以爲署經之地,何如?令曰,依。
徐英淳,以禁衛營言達曰,本營軍色從事官金興根,達下已久,而謂有身病,終不來現,揆以事體,誠極未安。爲先從重推考,申飭行公,何如?令曰,依。
又以御營廳言達曰,大虎一頭,大豹虎一頭,捉得封進之後,連爲行獵,今月二十六日午時量,大虎一頭,又爲捉得於崇陵曲墻近處,故謹此封進,而仍爲行獵之意,敢達。令曰,知道。
又以御營廳言啓曰,因禮曹草記,康陵局內獵虎事,定將校率領砲手,今月二十三日,出送行獵矣,大虎三頭,大豹虎一頭捉得,而更無虎跡,山行軍,仍爲撤還之意,敢啓。傳曰,知道。
上在昌德宮。常參·經筵,以代理停。
徐英淳達曰,明日再明日,穆陵忌辰祭正日,三明日,景慕宮春享大祭齋戒,初三日社稷節祭齋戒相値,常參頉稟之意,敢達。令曰,知道。
尹聲大達曰,大司憲·執義·掌令二員未差,持平李正耆·李鼎在令旨未下,監察茶時之意,敢達。令曰,知道。
徐英淳達曰,右副承旨李鼎臣,今日不爲仕進,卽爲牌招,何如?令曰,依。
以右承旨鄭知容牌不進罷職令旨,令于徐英淳曰,只推。
以持平李正耆·李鼎在,正言洪重燮牌不進罷職令旨,令于尹聲大曰,只推。
徐英淳達曰,守令署經事,令下矣,持平李正耆·李鼎在,正言洪重燮,旣有只推之令,與行大司諫鄭元容,一體牌招,以爲署經之地,何如?令曰,依。
備邊司,以金煐爲統制使。
徐英淳啓曰,右邊捕盜大將金煐,移拜統制使矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李復淵卽爲牌招聽傳敎,何如?傳曰,允。
兵曹,以李升權爲右邊捕盜大將。
徐英淳啓曰,右邊捕盜大將李升權,卽爲牌招,傳授命召及大將牌傳令牌,何如?傳曰,允。
徐英淳,以禮曹言達曰,來二月初三日,行文宣王釋奠祭·景慕宮春享大祭,同月初四日,行社稷大祭,所用犧牲看品,小宗伯與本署提調,當爲前期擧行,而本曹參判有闕未差,無以擧行,令政院稟令差出,以爲趁時看品之地,何如?令曰,依。
徐英淳啓曰,因禮曹草記,來二月初三日,行文宣王釋奠祭·景慕宮春享大祭,同月初四日,行社稷大祭,所用犧牲看品,小宗伯與本署提調,當爲前期擧行,而本曹參判未差,無以擧行,令政院稟令差出事,依下矣。政官牌招開政,何如?傳曰,允。
又啓曰,吏曹判書徐能輔,參議趙冀永牌不進推考徽旨及罷職傳旨,今方捧入,而開政命下之後,如是違牌,事甚未安。參判徐耕輔在外,判書徐能輔,更爲牌招,何如?傳曰,允。參議只推,更爲牌招。
徐英淳,以弘文館言達曰,下番闕直,事甚未安。副應敎吳致愚,旣有只推之令,應敎韓弘敎,由限已過,竝卽牌招,以爲推移姑降入直之地,何如?令曰,依。
尹聲大,以漢城府言達曰,過期未婚之類,每年歲首,分付各部,搜訪報來後,別單書入,曾有定式矣。今年則各部,以無報來之意,敢達。令曰,知道。
徐英淳,以禁衛營言達曰,本營騎士別將任聖皐,身病猝重,勢難察任,改差,何如?令曰,依。
又以御營廳言達曰,大虎二頭,大豹虎一頭,捉得封進之後,連爲行獵,今月二十六日申時量,大虎一頭,又爲捉得於康陵主峯近處,故謹此封進,而更無虎跡,山行軍,仍爲撤還,陵寢近處,一獵三捉,則該校論賞,曾有已例矣。今番所捉,係是一獵四頭,捉虎將敎鍊官出身金有績,宜有論賞之擧,而臣不敢擅便,令該曹考例稟處,何如?令曰,依。
義禁府申目,兵曹佐郞鄭誠一原情云云。徽旨內,今正月二十三日漢學文臣殿講時居不,依定式推考,罪笞四十收贖,附過還職,私罪,奉令依準。
全羅監司趙寅永書曰,伏以臣,猥膺藩寄,行將辭陛矣,臣以孤露,祿不逮養,每當符節之任,冞切風樹之慟,惟有榮掃一事,可伸私情,而臣之父母墳山,在於京畿永平地,程路往返,不過費三四日耳,玆敢不避猥越,仰陳衷懇。伏乞睿慈,俯賜鑑諒,特許恩暇,俾於發行前展省,千萬幸甚。臣無任云云。答曰,覽書具悉。卿其往省焉。
上在昌德宮。常參·經筵,以代理停。
藥房提調金鏴,行左承旨徐鳳淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹聲大達曰,大司憲·執義·掌令二員未差,持平李正耆·李鼎在令旨未下,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌齋戒相値,不得來會云矣,敢達。令曰,知道。
令于徐英淳曰,傳香承旨馳詣宗廟·景慕宮,奉審摘奸以來。
傳于鄭知容曰,來初三日永禧殿展拜後,仍詣儲慶宮展拜矣,該房知悉。
王世子隨駕之節,一體磨鍊。
以右副承旨李鼎臣牌不進罷職令旨,令于徐鳳淳曰,只推。
徐鳳淳達曰,明日傳香,禮房承旨當爲齋宿,而右副承旨李鼎臣今日不爲仕進,卽爲牌招,何如?令曰,依。
以應敎韓弘敎,副應敎吳致愚牌不進罷職令旨,令于鄭知容曰,只推。
鄭知容達曰,校理李應信差祭,副校理趙秉常在外,校理一員,修撰一員未差,副校理一員,修撰一員,副修撰二員前望未下,玉堂上下番俱空,事甚未安。應敎韓弘敎,副應敎吳致愚,旣有只推之令,竝卽牌招入直,何如?令曰,依。
以持平李正耆·李鼎在,正言洪重燮牌不進罷職令旨,令于尹聲大曰,只推。
鄭知容達曰,守令署經事,令下矣。持平李正耆·李鼎在,正言洪重燮,旣有只推之令,與行大司諫鄭元容,一體牌招,以爲署經之地,何如?令曰,依。
鄭知容啓曰,吏曹判書徐能輔,參議趙冀永再牌不進推考徽旨及罷職傳旨,今方捧入,而開政命下之後,連事違召,不卽承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
李鼎臣,以兵批言達曰,淮陽縣監陞爲府使事,自吏曹啓下矣,淮陽兵馬節制都尉,改以同僉節制使,下批之意,敢達。令曰,知道。
有政。吏批,判書徐能輔牌不進,參判徐耕輔在外未肅拜,參議趙冀永進,右承旨鄭知容進。啓曰,判書徐能輔牌招不進,參判徐耕輔在外未肅拜,小臣獨政未安,何以爲之?敢稟。傳曰,只出緊任。以李游夏爲校理,申冕周爲修撰,鄭基一爲禮曹參判,李元默爲刑曹參判,金敎喜爲刑曹參議,鄭基一爲同義禁,洪在果爲戶曹佐郞,李埴爲社稷令,尹明儉爲鍾城府使,兼掌令具定默,永柔縣敬差官減下批,淮陽府使趙忠植陞號事承傳,故折衝柳師春贈吏參例兼,副摠管柳台佐考。
兵批,行判書朴宗薰病,參判韓義運入直進,參議李渭達病,參知高時臣病,右副承旨李鼎臣進。護軍李若愚·李惟秀,副護軍尹秉烈,副司直李明緖·尹錫永·鄭宗顯·金鎭聲·韓鎭㦿·魏迪喆·金錫龍,副司果洪遠謨·李治達·金宗奎,副司正金大根,以上竝單付,統制使單金煐。
李鼎臣達曰,應敎韓弘敎,副應敎吳致愚牌不進,玉堂上下番俱空,事甚未安。新除授校理李游夏,修撰申冕周,竝卽牌招入直,何如?令曰,依。
令于鄭知容曰,發遣吏郞,諸執事淸齋與否,摘奸以來。
鄭知容,以吏曹言達曰,今此景慕宮朔祭大祝前修撰吳致淳,社稷大祭大祝前修撰黃浩民,前獻納黃鍾人,文宣王釋奠祭東廡分獻官前察訪安允璟,啓聖祠祭典祀官兼大祝前直講洪龜燮塡差,而時無職名,竝令該曹,口傳付軍職,何如?令曰,依。
兵曹口傳政事,副司果吳致淳·黃浩民·黃鍾人·安允璟·洪龜燮,以上竝單付。
李鼎臣,以禮曹言達曰,卽接北部進士兪漢容所志,則以爲,同姓五寸姪重柱,嫡妾俱無子,以其同生弟驥柱第二子達煥,欲爲繼後,兩家相議完定,未及禮斜,重柱夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長兪漢容所訴旣如此,依定式,兪驥柱第二子達煥立爲兪重柱之後,何如?令曰,依。
又以內醫院提調意達曰,副提調徐憙淳,今日問安,不爲仕進,卽爲牌招,何如?令曰,依。
又以進饌所堂上意達曰,今此進饌時,宰臣以下入參人員,別單書入,而不陞殿者,亦依前例,一體書入之意,敢達。令曰,知道。
尹聲大,以兵曹言達曰,今正月各廳堂下武臣朔試射,臣曹連因有故,不得爲之之意,敢達。令曰,知道。
又以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以備邊司領左相意達曰,政府每於歲首,例爲觀察使·節度使薦,而臣等俱有故,限內不得議薦之意,敢達。令曰,知道。
上在昌德宮。常參·經筵,以代理停。
自辰時至午時,日暈。
尹聲大啓曰,來初五日朝參日次矣,敢稟。傳曰,停。
尹聲大達曰,大司憲·執義·掌令二員未差,持平李正耆,李鼎在令旨未下,監察茶時之意,敢達。令曰,知道。
徐鳳淳達曰,左副承旨徐英淳今日不爲仕進,卽爲牌招,何如?令曰,依。
令于李鼎臣曰,禮房承旨馳詣受香諸處,奉審摘奸以來。
尹聲大啓曰,禁衛大將申絅,御營大將柳相亮以東南關王廟獻官,今方受香出去矣。所佩命召,竝來請還納,何以爲之?而將兵之任,不可一刻無摠察之人,何以爲之,敢稟。傳曰,仍佩往來,禁將訓將兼察,御將摠戎使兼察。
又啓曰,禁將訓將兼察,御將摠戎使兼察事,命下矣。兼察禁衛大將趙萬永,兼察御營大將李石求,竝卽牌招聽傳敎,何如?傳曰,允。
李鼎臣達曰,文臣製述,以何日爲之乎?敢稟。令曰,待下令爲之。
又達曰,吏文製述,以何日爲之乎?敢稟。令曰,待下令爲之。
以持平李正耆·李鼎在,正言洪重變牌不進罷職令旨,令于尹聲大曰,只推。
李鼎臣達曰,守令署經事,令下矣。持平李正耆·李鼎在,正言洪重燮,旣有只推之令,與行大司諫鄭元容,一體牌招,以爲署經之地,何如?令曰,依。
令于李鼎臣曰,文臣製述,明日春塘臺爲之矣,該房知悉。
令于李鼎臣曰,明日出宮門路,以宜春門爲之。
以左副承旨徐英淳牌不進罷職令旨,令于尹聲大曰,只推。
以應敎韓弘敎,副應敎吳致愚牌不進罷職令旨,令于李鼎臣曰,只推。
以校理李游夏牌不進罷職令旨,令于李鼎臣曰,只推。
以修撰申冕周牌不進罷職令旨,令于李鼎臣曰,只推。
李鼎臣達曰,玉堂上下番俱空,事甚未安。應敎韓弘敎,副應敎吳致愚,校理李游夏,修撰申冕周,旣有只推之令,與校理李應信一體牌招,推移入直,何如?令曰,依。
李鼎臣,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,以念後擇入,而徽慶園展拜親祭磨鍊,王世子隨駕之節磨鍊,祗迎之節,亦爲磨鍊。
又以禮曹言啓曰,以陵幸取稟草記,傳曰,以念後擇入,而徽慶園展拜親祭磨鍊,王世子隨駕之節磨鍊,祗迎之節亦爲磨鍊事,命下矣。幸行吉日,令日官朴周煥推擇,則今二月二十七日爲吉云,以此日定行乎?敢稟。傳曰,以此日爲之。
又以禮曹言啓曰,今二月二十七日徽慶園親祭時,王世子亞獻之節,依例磨鍊乎?敢稟。傳曰,亞獻之節依例磨鍊。
傳于李鼎臣曰,右副承旨入侍。
李鼎臣,以禮曹言達曰,來三月初六日行大報壇祭王世子攝行時,王世子省牲器,省鼎鑊,視滌漑,監取明水火等節,依例磨鍊乎?敢稟。令曰,依例爲之。
又以進饌所堂上意啓曰,今此進饌時,明政殿行禮儀註一本,謹此書入之意,敢啓。傳曰,知道。
又以進饌所堂上意達曰,今此進饌時,明政殿行禮儀註一本,謹此書入之意,敢達。令曰,知道。
又以奎章閣言達曰,景慕宮望廟樓今朔奉審,無頉之意,敢達。令曰,知道。
尹聲大,以都摠府言達曰,今此動駕時,侍衛·寶劍·守宮及陪衛,當爲備員,而副摠管林景鎭差祭,具信喜以御營中軍陣上進,二員未差,無以備員。令政院稟令變通,仍令該曹,口傳差出,待下批,牌招,以爲備員進參之地,何如?令曰,依。
尹聲大達曰,因都摠府草記,今此動駕時,侍衛·寶劍·守宮及陪衛,當爲備員,而副摠管林景鎭差祭,具信喜以御營中軍陣上進,二員未差,無以備員,令政院稟令變通,仍令該曹,口傳差出,待下批,牌招事,依下矣。合有變通之道,何以爲之?敢稟。令曰,竝許遞,與未差之代,令該曹在京無故人,口傳差出。
兵曹口傳政事,以金銑·洪敬謨·沈能岳·許溟爲副摠管,都摠管單金銑。
令于李鼎臣曰,發遣吏郞,諸執事淸齋與否,摘奸以來。
尹聲大,以備邊司言達曰,本司武郞廳權奎容奔走勤仕,已滿十五朔,依例六品遷轉事,捧承令施行,何如?令曰,依。
又以濬川司言達曰,本司都廳禁衛營別將任聖皐改差,代以禁衛營千摠白能洙差下,使之察任,何如?令曰,依。
事變假注書洪履信書達,臣於本月初一日辰時量,以外南山植木摘奸事,敬奉令敎,出崇禮門至南關王廟,登主山及案山,植木處看審是白乎則,松木鬱然,橡樹間之,未見斧斤之痕是白遣,由靑鶴亭逶迤,南北所過處,面面周審是白乎則,長松密帀,稚株叢茂,舊失火處所,植木今已蒼然茂盛是白遣,仍至典牲署後面冷井洞,則大松參差,擁蓋一山是白遣,下山詣南壇,看審是白乎則,繞墻累砌及紅箭門,竝無圮傷處,而主山及案山,松樹茂盛是白遣,踰文峴至利泰院後麓,到水閣峴是白乎則,山脊犖确,木性不宜,略有稚松,姑未茁茂是白遣,前至馬石橋,松林蒙翳,而烙印舊痕,年久脫落,無以尋覓是白遣,到雁峯伏兵峴植木處,則亦已薈蔚成林是白遣,迤東而至盡景谷,松橡相襍,周帀山谷是白遣,遵斗湖而歷審司寒壇是白乎則,階砌及主山案山竝無頉是白遣,登無鶴峯,土性雖甚磽薄,樹木猶且茂盛是白乎旀,外山諸處,一一看審是白乎則,竝無斫伐之痕是白齊,臣仍由興仁之門,復路之意,敢達。令曰,知道。
兵曹軍令,徽慶園幸行,二月二十七日出宮,園所展拜,自闕門十五里,親祭當日還宮。
己丑二月初一日申時,上御暎花堂。王世子侍座,兵曹入直堂上持軍令入侍時,右副承旨李鼎臣,假注書洪祐順,記事官金鼎集·徐戴淳以次進伏訖。上命受兵曹堂上軍令,兵曹參議李渭達持軍令進前跪上,鼎臣讀奏,仍爲判付訖,上命兵曹堂上先退。上曰,今日伴直,誰也?鼎臣起伏奏曰,同副承旨臣尹聲大矣。上命退,承史以次退出。
上在昌德宮。常參·經筵,以代理停。
王世子詣春塘臺,文臣製述試取罷還內後,內閣·政院·藥房·春坊口傳問安。答曰,知道。
尹聲大達曰,大司憲·執義·掌令二員未差,持平李正耆·李鼎在令旨未下,監察茶時之意,敢達。令曰,知道。
令于李鼎臣曰,禮房承旨馳詣景慕宮,奉審摘奸,仍詣文廟,奉審摘奸以來。
鄭知容達曰,刑曹參判李元默除拜後過三日不爲出肅,依定式推考警責,仍卽牌招察任,何如?令曰,依。
又達曰,三品官之無得過三日,循例請牌,曾有定式矣,刑曹參議金敎喜除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
傳于徐英淳曰,明日出宮內門路,以協陽門爲之。
令于徐英淳〈曰〉,明日出宮內門路,以貳極門爲之。
以應敎韓弘敎,副應敎吳致愚,校理李應信,修撰申冕周牌不進罷職令旨,令于李鼎臣曰,只推。
李鼎臣達曰,校理李游夏差祭,副校理趙秉常在外,副校理一員,修撰一員,副修撰二員前望未下,玉堂上下番俱空,已至多日,事甚未安。應敎韓弘敎,副應敎吳致愚,校理李應信,修撰申冕周,旣有只推之令,竝卽牌招,推移入直,何如?令曰,依。
以校理李游夏再牌不進罷職令旨,令于李鼎臣曰,只推。
以持平李正耆·李鼎在,正言洪重燮牌不進罷職令旨,令于尹聲大曰,只推。
鄭知容達曰,守令署經事,令下矣。持平李正耆·李鼎在,正言洪重燮,旣有只推之令,與行大司諫鄭元容一體牌招,以爲署經之地,何如?令曰,依。
尹聲大達曰,明日動駕,兩司侍臣當爲進參,書答未下外,未肅拜人員,竝待開門牌招,何如?令曰,依。
令于李鼎臣曰,發遣吏郞,諸執事淸齋與否,摘奸以來。
傳于李鼎臣曰,明日動駕時,王世子隨駕之節,置之,祗迎處所,以延英門外爲之。
李鼎臣,以進饌所堂上意達曰,在前進爵時,侍衛中兵,摠府堂上外,有散果床分給之例,今亦依此例,令廚院一體擧行之意,分付,何如?令曰,依。
徐鳳淳,以戶曹言達曰,今番司䆃寺貢人所懷,旣有兩朝受敎,則稱冤無怪,勿爲災減事,分付戶曹事,判下矣。該貢勿爲災減之先朝受敎,在於甲辰三月,而自惠廳筵稟定式,依前減分,在於甲辰臘月,則貢人之只達先下之受敎,不言後定之筵稟者,跡涉瞞告,事極駭痛,而該貢事勢,則加貢之數,幾皆盡入於減貢之數,今又減分於元受價之中者,事面果涉苟艱,稱冤容或無怪,與惠堂更爲相議,從長稟處,何如?令曰,依。
又以戶曹言達曰,今番詢瘼時,大瓦契內綿花契·貰馬契·紫門軍契貢人所懷,有令該曹稟處之判下矣。取見其所懷,則大瓦契貢人以爲,大瓦進排之時,點退破傷之弊,比前益甚,貢勢凋殘,而大瓦·常瓦,便同一貢,常瓦契則自前有補縮條,每馱二張會減之例,依常瓦例,每馱二張式磨鍊會減云。無論大瓦·常瓦,俱是瓦署貢役之進排者,而以其貢役之多數負逋,往在己巳年,大瓦使貢人進排,先爲作貢,常瓦又於乙巳,使貢人進排,鱗次作貢矣。作貢之時,大瓦則有兩西元貢之故,雖無補縮條,足可擧行,常瓦則只是無元貢別貿,故果有二張別給補縮者矣。以外面觀之,瓦子一也,其實則元貢與別貿間有差等之殊,而行之已久,則不可以常瓦之例,比而同之,點退破傷,實由於瓦子之不善燔造,何嘗有點退之前後異同乎?所懷內辭意,極爲猥屑,置之。綿花契貢人以爲,本貢受價磨鍊,以米木錢分數之故,有失利難支之弊,此後則願以純錢磨鍊云,凡貢價以米木錢分數磨鍊者,乃是魚鱗所載金石之定例也。且物價高低,隨時不同,亦是物情也,而今以時價不同,些少失利,敢請變改不易之典者,極涉無嚴,置之。貰馬契貢人以爲,瓦礫·白土·細沙·沙壁四種,優數進排,及其出關,不過十分之一,落本許多,以木物言之,前則中椽四箇爲一馱,小椽十六箇爲一馱矣。近來中椽二箇爲一馱,小椽六箇爲一馱,以一馱之受價,分給三四馱之雇價,此亦失利不少,大小瓦甎·防草等物之各幕所在者,預先輸置於京都家,隨其捧甘,進排於各處,則疊雇白失者,不知幾許。內農圃沈藏,則每十里馱價米爲一斗五升,而至於各處營役時土木,則每十里馱價米至爲八升,一貢之內,馱價之差等,實爲冤抑云。瓦土進排後,減削之或多或小,每於營役時,觀其濫略而然矣,此不過自本曹隨時闊狹之事也。椽木馱載之數爻,自有準折,只當依準折會減而已,近來百物,皆不能準合於準折尺量,而獨於椽木,豈有倍加長大,過於準折者乎?變改準折,非所可論,瓦甎之預輸京中,隨甘進排,卽渠輩取便之事也,以此稱冤,萬萬不當。農圃菁菜載運進上所重,與他自別,故當初果有加磨鍊之特例,則諸處運價,何可援引特例而遽然增加乎?四條所陳,竝置之。紫門軍契貢人以爲,闕內營役時,募軍役價,擔當責應,而受兵曹都下錢六千兩,除却應用雜費,則所餘不過三千餘金,近來應役浩繁,貢勢難保之中,補階與次入一節,尤爲至冤。補階則紅坐板鋪排外,初非渠貢所管,今則大小補階,無不擧行,若經一番宴禮,所費之數,或至千餘金,小不下六七百兩,次入則無非新建,渠皆擔當,而俱無一分別受之價云。大抵都下之貢,折衷各年進排之數,都給一年進排之價,不問其有餘不足,乃是都下之本意也。此貢之受厚價蒙餘利,亦云多年,而今以比來如干役事,作爲藉口之資,輒請挪貸,殊極可駭,而次入名色,則自內從便修補及大小蓋瓦等役,皆有軍價磨鍊之事矣。然則次入便是恒有之例,以恒有之例謂之新建而給價,實爲難繼之道,置之。但補階一事,本曹旣已監董,而事役時急,軍丁倍入,則不可專責於契人,合有參量之道。自今以後,就實入元數之中,折半別爲給價,以紓其力似好,依此定式施行,何如?令曰,依。
徐英淳,以備邊司言達曰,貢市人詢瘼所懷,令廟堂稟處事,令下矣。取見其所懷,則司宰監貢人等以爲,矣貢進排石首魚等六種,乃是逐日供上及宣飯進排者,而閏朔所供,則以爲,別貿例受價於戶曹,極爲冤抑,自今依他貢例,受價於惠廳諸處,別進排亦爲依前隨用受價事也。自前受價於戶曹者,今忽願受於惠廳,全無所據,有違古規,置之。鴨島契貢人等以爲,矣貢與長木契進排受價,無所異同,而癸丑年諸處假家革罷之後,長木契則有補縮條都下之事,而矣貢則尙未蒙一視之澤,假家補縮條,依長木契例磨鍊上下事也。當初補縮條磨鍊時,只給長木契,不給鴨島契者,事必有由,今無變通,置之。兩道火藥契貢人等以爲,西北兩道各邑所需火藥作貢,擧行已多年所,而近以私造私賣之致,貿去之數,極其零星,實有不攻自破之慮。自今依三南月課契例,使兩道監兵營,每年各邑用藥之數,修成冊竝藥價上送于惠廳,自該廳隨所捧上下,永爲定式,而京畿及四都,亦依此例添付本貢事也。火藥之私自買賣,施以一律,曾有筵稟定式,則外邑之全不畏法,無難冒禁,豈可曰,國有紀綱乎?嚴明行關於兩道監兵營,每年各邑月課成冊,具陳省竝藥價,上送于惠廳,以爲依數受去,一一分給之地,至於京畿及四都,亦一體行會,依兩道例施行。營繕軍契舊貢人等以爲,矣貢年前弊劇難支,不得已納券退去,冀蒙矯捄矣。自戶曹一一釐弊後,仍爲官付貢物本價,及替當國役之私債,一不出給,豈不冤枉之甚乎?特令戶曹本貢,新定節目,還爲出給,以爲復業事也。當初納券,已是頑習,到今還推,亦極無嚴,此若不懲,民不知畏,狀頭漢出付刑曹,嚴刑懲礪。立廛市民等以爲,矣廛所供御衣襨次及宗社陵寢所用匹緞,每以天銀貿來,而戶曹受價則以丁銀上下,落本太多,廛勢難支,自今以天銀,價隨市直上下事也。以天銀貿來以丁銀受價者,稱冤容或無怪,古例有難變通,置之。綿紬廛市民等以爲,矣廛物種,無論正色與間色,色之爲名者,皆得以染賣,而惟獨黑之一色,只責進排,不許行賣者,實是刻骨之冤,且緞紬逈異,各有其主,而立廛人輩,符同匠人,國中所産常絲,一竝都聚,依放唐物,暗地織出,狼藉行賣,近來紬物之踊貴,專由於此,許多進排,萬無辦備之望。自今立廛物種之以常絲織造者,一切嚴禁,黑紬一種,亦依古規,永爲行賣之意,成給節目事也。紬廛緞廛,名各不同,紬廛則以常絲織紬,緞廛則以唐絲織緞,緞紬各異,買賣亦殊,則緞廛之常絲織緞,係是奪人生利。自今爲始,若或如前織賣,則以亂廛例施行,至於黑色禁賣,旣有年前定式,不可遽然變通,置之。紙廛市民等以爲,近來諸上司各宮房各營門內需司及士夫家所用紙地,必使市民自持進排,或無價取用,或歇價勒買,萬無支保之望,一依前後受敎,嚴加禁斷事也。歇價勒買,法當痛禁,無價取用,尤係不義,況前後受敎,何等截嚴,則今豈可一任其橫肆蔑法,民受其害乎?嚴飭各宮房各營各司,俾無如前作弊之端,班戶橫侵,則捧甘法司,使之一一執捉,草記嚴勘。衣廛市民等以爲,紬緞衣服復禁亂賣事也,月外廛市民等以爲,亂髮上層名色,禁其亂賣事也。煙草廛市民等以爲,復禁亂廛事也。以此猥屑之事,煩徹於詢瘼之下者,民習誠極可駭,竝置之,何如?令曰,依。
又以兵曹言啓曰,今此幸行時,隨駕軍兵當爲磨鍊矣,禁·御兩營鄕軍則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍十哨,馬軍三哨爲先廂,步軍五哨,馬軍一哨,兩營騎士,各一番爲後廂,訓將摠使率領,禁軍三番爲之,禁衛營留都,可也。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。御將代領。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而丁亥年徽慶園幸行時,三百名,餘軍一百名擧行矣,今番則何以爲之乎?敢稟。傳曰,三百名爲之,餘軍置之。
又以兵曹言啓曰,今此幸行王世子隨駕時,禁軍一番,挾輿軍三百名磨鍊陪衛,而挾輿餘軍一百名,亦爲磨鍊,量宜替代,何如?傳曰,允。餘軍置之。
又以兵曹言啓曰,在前幸行時,十里外斥堠伏兵傳語軍,以畿邑所屬束伍步軍擧行矣,今亦依此磨鍊,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣,今亦依此擧行,何如?傳曰,允。
又以兵曹言達曰,幸行回鑾後隨駕軍兵犒饋,近年連以乾物分給矣,今亦依此擧行,何如?令曰,依。
又以司僕寺一二提調意啓曰,今此徽慶園幸行時及王世子隨駕時,各差備入把馬數磨鍊,別單書入,而其中驛馬,則竝令兵曹依例知委各驛,使之直爲入把,何如?傳曰,允。
尹聲大,以義禁府言達曰,今此永禧殿·儲慶宮動駕時,大駕各差備都事·輿側左右考喧都事·本府入直都事,當以十二員分差,而本府都事只有十員,無以推移,假都事二員,令該曹口傳差出,以爲分排擧行之地,何如?令曰,依。
己丑二月初二日辰時,王世子代臨春塘臺。文臣製述試取入對時。行都承旨徐憙淳,行左承旨徐鳳淳,右承旨鄭知容,左副承旨徐英淳,右副承旨李鼎臣,同副承旨尹聲大,假注書洪祐順,記事官兪星煥·趙秉憲,原任提學朴宗薰,原任直提學金鏴,原任直閣徐俊輔,以次陪立。時至,相禮跪贊請外備,王世子具翼善冠·衮龍袍,步出宜春門。相禮跪贊請乘輿,王世子乘輿詣春塘臺,相禮跪贊請降輿,王世子降輿陞座,掌儀唱試官及應製文臣行再拜禮。讀券官行兵曹判書朴宗薰,戶曹判書金鏴,同知中樞府事沈能岳,對讀官行副護軍李寅溥,侍講院輔德尹正鎭,行副護軍金鍏·鄭禮容如儀行禮,以次陞階就座,令宗薰·鏴書表題擬陶唐群臣賀禹錫玄圭告厥成功,限申時,懸題訖。以禮曹來三月初六日大報壇祭攝事時誓戒單子,令曰,肄儀當親臨,與受誓戒處所,一體春塘臺爲之。出令旨以禮曹來三月初六日大報壇祭攝事時齋令單子,令曰,致齋處所以摛文院爲之。出令旨王世子入次,令試官權退,成均館官員呈收券單子。少頃,王世子出次,考試訖,憙淳坼封讀奏副司果宋持養,前直長韓用幹,權知承文院副正字權溭祕封訖,相禮跪白禮畢。令曰,還宮門路,以保定門爲之。出令旨相禮跪贊請乘輿,王世子乘輿,由靑陽門·明光門,入保定門還內後,諸臣以次退出。
上在昌德宮。常參·經筵,以代理停。
大駕詣永禧殿入齋室後,王世子遣宮官問安。答曰,知道。內閣·政院·玉堂·藥房口傳問安。答曰,知道。仍詣儲慶宮入齋室後,王世子遣宮官問安。答曰,知道。內閣·政院·玉堂·藥房口傳問安。答曰,知道。展拜後,王世子遣宮官問安。答曰,知道。內閣·政院·玉堂·藥房口傳問安。答曰,知道。王世子詣祗迎所入幕次後,內閣·政院·藥房·春坊口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。王世子還內後,內閣·政院·藥房·春坊口傳問安。答曰,知道。
李鼎臣達曰,明日常參,取稟。令曰,停。
尹聲大達曰,大司憲·執義·掌令二員未差,持平李正耆·李鼎在令旨未下,監察茶時之意,敢達。令曰,知道。
尹聲大啓曰,司僕寺內乘來言,捲簾,取稟。傳曰,捲三面。
令于李鼎臣曰,禮房承旨馳詣社稷,奉審摘奸以來。
傳于徐憙淳曰,今番幸行時,京擧動例爲之,凡係民事,務從省約,出還宮時植炬,置之,屬於役民事,皆以儲置米會減事,分付。
以持平李正耆·李鼎在,正言洪重燮牌不進罷職令旨,令于尹聲大曰,只推。
鄭知容達曰,守令署經事,令下矣。持平李正耆·李鼎在,正言洪重燮,旣有只推之令,正言徐箕淳書答已下,與行大司諫鄭元容,一體牌招,以爲署經之地,何如?令曰,依。
以應敎韓弘敎,副應敎吳致愚,校理李應信牌不進罷職令旨,令于李鼎臣曰,只推。
李鼎臣,以弘文館言達曰,上番闕直,事甚未安。應敎韓弘敎,副應敎吳致愚,校理李應信,旣有只推之令,與校理李游夏,一體牌招,以爲推移入直之地,何如?令曰,依。
左議政李相璜箚曰,伏以,國家之有言路,猶人身之有血脈,從未見血脈壅而人能爲完人,言路閉而國不爲危國者。臣自伏見投畀罪人朴綺壽處分以後,憂愛耿耿,明發繞壁者,凡幾日于玆,第所蘄祝而拱俟者,公議在下,行當仰徹,睿衷求道,理有開悟,庶不竟雷霆之怒,而可以睹日月之更焉。荏苒如是,今又爲幾日,夫豈今日大小之所仰望於邸下者哉?使綺壽而設有妄言其不當言者,其官則言官也,其事者言事也,上之所以處之,猶宜寬假而扶樹之,況其言或慮其累睿德而招物議,自附於無隱之義,欲獻其過計之憂者乎?此固宜採而不宜譴也。一言纔出,重戾隨之,此實非盛世之所宜有,廷議輿誦,愈久而愈不能無憾,是豈爲一綺壽地而然哉?若因是而睿思或忽於無勉,朝臣以言而爲諱,國事輾轉,何所止屆?倘邸下念及於此,庶不待臣之辭畢,而有以處綺壽也。亦庶有一日克己,致天下歸仁之盛,臣之仰首攢手,惟在於是。習儀之謄錄所載,臣雖未能詳諳其規例如何,而設有已例,於內於外則有司存,可以按而擧行而已,亦豈至於親睿趾而躬細節,屢煩臨視乎?彼閭巷民庶,見女伶之出入深嚴,課日侵夜,則此固今民耳目之所創覩者,其滋群疑而騰衆論,卽事勢之所必至,況傳說之必多過實,遠聞之尤異近見者乎?儀節之間,若或以時臨視,而不能候寒暑而時寢興,少失節宣之宜,則是有乖於聖人所愼之訓也。雖當然之禮,常行之儀,一動與一坐,堂或値日候之不調,則猶可或停或退,欲使六氣無愆,況今寒峭風厲之時,勞動之有過常節,豈不誠奉悶乎?古之人君,一遊後苑,尙有韓休知之語,欲馳埈坂,亦進宗廟何之戒,臣見叨丞弼,而不能先事進言,致有此譏議之日興,方任保護,而不能盡誠獻愚,致有此觸冒之時多,人若以是而罪臣,則臣有何辭可解?寤寐思惟,雖欲泯默,而終有不能已於言者,惟邸下察焉。人主處至尊之位,宜若無甚憚畏,然近而廷議在前,遠而與誦在後,此非威怒之可制,而勢力之可遏也。直道不行於朝廷,則謗議愈騰於遠近,安危之幾,不容一髮,其大可畏而甚可憚者,實有如是,惟願動以是深留睿念,凡有一政一令,必察廷議之如何,輿誦之如何,求大同者而始行之,克祛吾己私,不拂彼彝賦,常使天理之公,充然於中,則徯志之應從欲之治,其本在是,臣敢以是重有獻焉。取進止。答曰,覽箚具悉卿懇。卿言亦及於此,敢不知感,而苟知如此,則何不早爲之言,事不至於難處乎?仍令于鄭知容曰,此下答遣史官宣諭于左議政。
正言徐箕淳書曰,伏以,有國之治亂,專係於言路之開閉,言路閉而國能爲國,臣未之聞也,故以高宗爲君,而傅說戒之曰,毋恥過作非,又曰,后從諫則聖,以成王爲君,而周公戒之曰,無淫于觀于逸于遊于田,高宗與成王,未嘗或忤焉。漢武·唐宗,不過後代之中主也,而汲黯·魏徵之徒,極言直犯,多非敵以下可堪,而上下交孚,未聞見斥焉。亦惟我祖宗朝,克容臺臣,以來讜言,君德由是而益隆,朝政由是而益淸,萬億年無疆之基,由是而奠安,挽近士風就下,直聲無聞,獻替納忠之謨寥寥焉,是豈無一事可言而然耶?特謂上無容諫之量,妄陳一言,無益於國,徒取罪罰,非所以明哲也。於是乎緘默成習,淸朝之上逆耳批鱗之言,未嘗有焉,如是而衮職可補,國家可治乎?惟彼湖沿投畀罪人朴綺壽之書,忽出於此際,國家之一脈陽氣,於是焉在,誠宜培養之導劑之,猶恐其或失,今乃加之以雷霆之威,摧壓之斥逐之,不少顧恤,綺壽何足惜,顧其職則臺閣也,其意則忠愛也,置臺閣將以進言也,而今綺壽以言而獲罪,是豈可使聞於鄰國也哉?苟其言之可採則採之,如無足採則優答之,以示嘉奬之意,豈不有光於睿德,臺風得免於掃地乎?程子曰,七情之中,易發而難制者,惟怒爲甚,匹夫之怒,尙不可輕發,發之不中節,其害有不可勝言者,況人君臨億兆之上,妄施其怒,而不知所以制之,則人將薤粉而止矣。且使人有以窺朝廷之淺深,可不念哉?臣之所期望於邸下者,豈在高宗·成王之下,而夷考其實,則反有歉於漢武·唐宗者,臣重爲之恨焉。古人有言曰,先從隗始,伏願邸下,平心紓氣,懋恢轉圜之量,亟下追悔之令,投畀罪人朴綺壽,特許解放,使八方之人,知邸下容諫之德,出尋常萬萬,則謇諤忠志之士,必將于于焉來,昌言嘉謨,日積於公車,豈不盛哉,豈不休哉?臣官以諫名,目見睿德有漏,國事將非,憂歎遑迫,言不知裁,惟邸下留意加察焉。仍伏念,臣卽庸愚賤品耳,謬被恩私,廁名朝籍,纔一年有餘矣,前後揚歷,罔非僥濫,雷肆是輔導之地,而臣無能焉,瀛館是啓沃之職,而臣無能焉,每自循省,悚恧欲死,又於夢想之外,薇垣睿點,出於添書,無似賤臣,何以得此?感蹙之極,無地自容,臣之歷試雖未久,而以邸下則哲之明,庶燭臣長短無餘矣,豈謂臣世祿之裔,能銜訓事嗣,公而忘私,特授耳目之任,導之使隨事盡言耶?臣於是,始而惝怳,繼而感激,思所以上無孤特簡之睿念,下不負獻芹之愚忱,而自量懦劣訥拙,堪承無望,玆敢陳章仰龥。伏乞离明,亟賜遞改,以重公器,以安私分焉,臣無任云云。覽書具悉。已諭於大臣之答矣。
己丑正月初三日辰時,大駕詣永禧殿春展謁,仍詣儲慶宮展拜擧動入侍時,行都承旨徐憙淳,行左承旨徐鳳淳,同副承旨尹聲大,假注書任百經,記注官洪煥,記事官徐戴淳,檢校直閣徐萬淳,檢校待敎金正喜·金英淳以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金鏴,副提調徐憙淳進前奏曰,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,仍由肅章門·進善門·敦化門進發,至永禧殿紅箭門外,通禮跪啓請降輦乘輿,上降輦乘輿,由殿大門,至齋殿門外,通禮跪啓請降輿,上降輿入齋室,展拜時至,通禮跪啓請外辦,上改具冕服以出,通禮跪啓請執圭,憙淳跪進圭,上執圭,詣版位,行四拜禮訖,升自東階,仍入殿內奉審後,還降東階,至齋殿,通禮跪啓請釋圭,上釋圭,憙淳跪受圭,還御齋殿,入齋室後,問安勿爲之事,下敎。出榻敎仍命入外辦,通禮跪啓請外辦,上具翼善冠·衮龍袍,出齋殿,通禮跪啓請乘輿,上乘輿,由殿大門至紅箭門外,通禮跪啓請降輿乘輦,上降輿乘輦,仍詣儲慶宮,至宮大門外,通禮跪啓請降輦乘輿,上降輦乘輿,入宮大門,至齋室門外,通禮跪啓請降輿,上降輿入齋室,展拜時至,通禮跪啓請外辦,上詣版位行再拜禮,仍入室奉審,竹冊亦爲奉審訖,還御齋室,命書傳敎曰,諸司預備。通禮跪啓請外辦,上乘輿,出宮大門外,通禮跪啓請降輿乘輦,上降輿乘輦,回鑾由敦化門·進善門·肅章門,至協陽門外,通禮跪啓請降輦乘輿,上降輦乘輿,入協陽門,命出標信解嚴,由宣化門還內。諸臣以次退出。
己丑二月初三日辰時,王世子詣延英門外祗送,仍爲祗迎入對時,右承旨鄭知容,左副承旨徐英淳,右副承旨李鼎臣,假注書洪祐順,記事官成遂默·趙秉憲,原任直閣徐俊輔,待敎金鼎集以次陪立。時至,相禮跪贊請外備,王世子具翼善冠·衮龍袍,乘輿出重華門,藥房提調金鏴進前曰,侵早勞動,睿體,若何?令曰,一樣矣。仍由貳極門,出建陽門,至協陽門外,相禮跪贊請降輿,王世子降輿,仍步詣延英門外幕次前,相禮跪贊請入次,王世子入次。上出宮。至延英門外,相禮跪贊請出次,王世子出次,相禮跪贊請鞠躬,王世子鞠躬祗送訖,相禮跪贊請入次,王世子入次,少頃。上還宮。入肅章門內,相禮跪贊請出次,王世子出次,相禮跪贊請鞠躬,王世子鞠躬祗迎訖,仍步詣宣化門前板位問安後,出協陽門,相禮跪贊請乘輿,王世子乘輿,由建陽門·貳極門·重華門還內。諸臣以次退出。
上在昌德宮。常參·經筵,以代理停。
李鼎臣達曰,明日常參,取稟。令曰,停。
尹聲大達曰,大司憲·執義·掌令二員未差,持平李正耆·李鼎在令旨未下,監察茶時之意,敢達。令曰,知道。
徐鳳淳達曰,右承旨鄭知容,左副承旨徐英淳今日不爲仕進,竝卽牌招,何如?令曰,依。
令于李鼎臣曰,統營當此設賑之時,統制使使之當日辭朝。
備忘記,統制使金煐下直,長弓一張,長箭一部,片箭一部,筒兒一箇賜給。
令于李鼎臣曰,文臣製述入格人,依例捧令旨。以持平李正耆·李鼎在,正言洪重燮·徐箕淳牌不進罷職令旨,令于尹聲大曰,只推。
李鼎臣達曰,守令署經事,令下矣。正言洪重燮·徐箕淳旣有只推之令,與行大司諫鄭元容,一體牌招,以爲署經之地,何如?令曰,依。
以應敎韓弘敎,副應敎吳致愚,校理李應信牌不進罷職令旨,令于李鼎臣曰,只推。
以全羅監司徐耕輔狀達興陽縣人物渰死事,令于李鼎臣曰,聞甚矜惻,元恤典外,別加顧助,如有生前身還布,竝蠲蕩事,分付。
李鼎臣達曰,卽者檢閱金鼎集以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱趙秉憲謂有館規,陳書徑出,原書纔已退却矣,所當直捧禁推徽旨,而此與無端徑出有異,推考警責,仍卽牌招入直,何如?令曰,依。
又達曰,今此京外守令,邊將薦擧單子三百九十七張,依例捧入,而其中應薦不薦人,令該曹察推,何如?令曰,依。
尹聲大,以兵曹言達曰,今此徽慶園幸行時,各差備所把驛馬,別單磨鍊以入,而本曹驛馬外,不足之數,依近例京畿驛馬十五匹補把事,分付本道之意,敢達。令曰,知道。
令統制使金煐書。王世子若曰,揀一代干城之材,疇可當者,寄三道管轄之任,卿其往哉。倚毗斯隆,眷注則審,念彼嶠南重鎭,卽我海東巨防,控嶺右之要衝,粵自忠武公設險,摠梱外之節度,乃有統制使錫名,躬鎭數千里疆場,振號令於鳥章豹纛,手握十萬衆軍旅,大規模於雉堞龜船,第設置殆將數百年,而頹弊匪止一二事,城池甲兵舳艫等軍務,想多豫備之疎虞,隊伍魚鹽倉庾間民憂,不無恒規之違越,粵瞻鯨鯢之海,奚啻河東股肱,必藉熊虎之臣,殆若晉陽保障,矧當凋瘵之比甚,所以掄選也尤難,惟卿,名下無虛,師中有吉,周旋於亞將衛府,望實俱優,歷試於列梱諸州,聲績可紀,推轂之重寄,捨卿伊誰?詰戎之良材,惟余嘉乃,玆授卿以三道統制使兼慶尙右道水軍節度使,卿其祗服寵命,勉恢壯猷,練卒伍峙糗糧,當存居安思危之戒,嚴紀律飭鎭堡,必圖制治未亂之方,寬猛得中,民有所措手足,終始無間,王可以委腹心,其餘臨機而弛張,亦在隨時而區劃,於戲,閑山之壁壘尙在,勉中權之匹休,海門之氛祲永消,紓南顧之軫念,故玆令示,想宜知悉。
行大司諫鄭元容書曰,伏以,臣自拜諫職以來,因目下事,憂愛耿耿,竊欲附匡救之忱,而僚章先徹,言臣之所欲言者,顒俟兪音,以致多日泯默,固已負諫職之責矣,卽伏見相箚臺書,俱靳開納,臣未敢知邸下,何爲而遲恢轉環之量也。臣又敢一言而詳陳之,惟离明垂察焉。向日習儀令下之後,朴綺壽職在言地,或慮以無例之事,貽累睿德,上章陳勉,此不過述國朝之故事,遵臺閣之例責而已。臣竊稽國朝故事,內宴雖用女伶,廷臣必有陳勉,陳勉之來,輒賜嘉納,英廟朝進宴慈殿,有儒臣白上曰,內宴非女樂則不可以爲樂,然大爲非禮之視,東宮春秋方富,尤宜致謹,殿下於非禮之視,亦無所動乎?英廟敎若曰,每當內宴,春宮入侍,故自前春坊,例有陳戒,此雖近於文具,不可廢之,而今則未聞此等語,予用慨然,古有韓休知否之言,儒臣若入侍,則必有云云矣,予學問雖淺,豈動於女樂乎?雖然難制者心,勉戒之意好矣。夫以我英宗仁精義熟之大聖人,豈有萬一非禮之可憂,而儒臣之獻言猶如此,英廟不惟不罪,乃以難制者心爲敎,且以聖敎觀之,每當女樂之宴,輒有陳戒之例,若於今日,無綺壽一言,則幾使故事廢矣。且邸下於其言,何怒之有乎?設使彼昧例而言,其心則出於憂愛,邸下怒其無他,察其無隱,言可用則嘉納之,不可用則優容之而已,然則綺壽之言,不過例談陳勉而止,今邸下罪之太過,故人之論綺壽,有若敢言之士,而前後辭敎,徒爲邸下過中之擧而已,辭令一出,八方傳誦,威怒一加,士氣摧沮,日來臺閣諸臣之批,驅束摧折,不少留難,豈不有欠於禮臣鄰愼絲綸之道,而言纔脫口,罪輒隨至,則邸下雖有過失之德,孰肯爲邸下盡言無諱乎?言官無言則其國可知,故國朝以來凡言官之上論闕失,未嘗獲罪,雖或有匪怒之時,大臣·三司,互相匡救扶植,今也論于廷而議于巷者,皆以言官之獲罪,謂非聖世之美事,是豈皆爲綺壽地而顧惜之哉?所憂者,或恐爲累於睿度之萬一耳。三司,邸下之耳目,而言不見採,大臣,邸下之丞弼,而辭不見槪,一不採則廷論愈菀,再不槪則巷議愈騰,此蓋非如此紛紜之事,而上下未孚,臣竊憫之,如以臣言爲不信,則詢廷稽衆,求其大同而處之,趁慶禮前,亟賜宥還,則其於來諫之德,尤有光矣,臣無任云云。答曰,覽書具悉。見左揆箚而始出口氣乎。
檢閱金鼎集書曰,伏以,臣卽接家信,則臣母素以痰癖之證,當此換節之候,一倍添劇,委頓床笫,食飮全却,轉側須人,臣自聞此報,方寸煎灼,按住不得,玆敢忙陳短章,徑出禁扄。伏乞离明,俯垂鑑諒,亟遞臣職,以便救護,仍治擅離之罪,以肅朝綱焉,臣無任云云。覽書具悉。爾其勿辭救護。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹聲大達曰,明日再明日惠陵忌辰祭齋戒正日,三明日外進饌三度習儀,初九日,外進饌相値,常參頉稟之意,敢達。令曰,知道。
又達曰,大司憲·執義·掌令二員未差,持平李正耆·李鼎在書答未下,監察茶時之意,敢達。令曰,知道。
又達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
又達曰,行都承旨徐憙淳進饌所進,行左承旨徐鳳淳,右副承旨李鼎臣式暇,右承旨鄭知容,左副承旨徐英淳令旨未下,院中只有臣一人,伴直無人,行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
以右承旨鄭知容,左副承旨徐英淳牌不進罷職令旨,令于尹聲大曰,只推。
尹聲大達曰,行都承旨徐憙淳牌不進,伴直無人,左副承旨徐英淳旣有只推之令,所當牌招,而拘於廳規,不得請牌,何以爲之?敢稟。令曰,牌招。
以檢閱趙秉憲牌不進罷職令旨,令于尹聲大曰,只推。
尹聲大達曰,左右史不可不備,檢閱趙秉憲,旣有只推之令,卽爲牌招入直,何如?令曰,依。
以正言洪重燮·徐箕淳牌不進罷職令旨,令于尹聲大曰,只推。
尹聲大達曰,守令署經事,令下矣。正言洪重燮·徐箕淳旣有只推之令,持平李正耆書答已下,與行大司諫鄭元容,一體牌招,以爲署經之地,何如?令曰,依。
尹聲大啓曰,吏曹郞廳來言,臺諫有闕,政事,取稟。傳曰,前望單子入之,入于小朝。
尹聲大以進饌所堂上意達曰,今此進饌時,前牧使洪世周,前縣監洪魯榮,前監察具命喜,前參奉洪祐喆時無職名,令該曹口傳付軍職,使之入參,何如?令曰,依。
兵曹口傳政事,副司果洪世周·洪魯榮·具命喜,副司勇洪祐喆以上竝單付。
尹聲大以奉常寺都提調·提調意達曰,東耤親耕田所種九穀,先農祭後,卽爲起墾付種之意,敢達。令曰,知道。
又以禁衛營言達曰,本營軍色從事官金興根身病甚重,勢難察任,今姑改差,何如?令曰,依。
持平李正耆書曰,伏以,邦籙無疆,景休滋至,以我邸下愛日之誠,出天之孝,凡係供歡飾喜之擧,靡不用極,其在瞻聆,孰不欽仰攢頌?竊伏念,國家之設置臺閣,豈徒然哉?君德有闕,則思所以匡之,時政有失,則思所以救之,其任也爲人主之耳目,其言也係國家之安危,惟其責任之重若是,故所論雖未槪心,而如其當理,則勉强而從之,其言設或過中,而苟出衷懇,則優容而受之,必使直陳無諱,然後人君有所敬畏,百僚有所懾憚,自古明君哲辟所以敬待臺閣者,非爲其人,乃所以重其任也。臣於投畀罪人朴綺壽之處分,竊有所慨然者,蓋其言雖或輕率,其心實出忠愛,今當慶會,睿孝所至,彼亦豈不知仰體,而特以未然之過慮,有此先事之陳勉?此實臺閣之故事,抑亦盛世之美聞,粵惟我英廟朝戊申內宴時,將用女樂,儒臣有動心否乎之言,至蒙褒嘉,亦惟我大朝殿下己巳進饌時,其時堂疏,以不當臨觀之意,有所陳戒,亟賜開納,猗我兩聖朝容諫之德,有如是矣。今此綺壽之進言,卽亦兩臣之意,而包容優奬,亦豈非邸下所當繼述於今日者乎?且邸下代理之初,以開言路三字,憧憧之意,有所飭勵於群下,求助之德意如此,而乃不言者,臣下之責也。綺壽一書,偶出於寥寥之餘,而今乃過加摧折,嚴譴蒼黃,聽聞驚惑,景色愁沮,豈不有乖於平日樂聞之衷,而亦豈群下之所仰望者乎?伏願离明,淵然深思,投畀罪人朴綺壽,特令宥還,一以開言路,一以解四方聽聞之惑,不勝區區之祝。臣無任云云。覽書具悉。已諭於諸答矣。
持平李鼎在書曰,伏以,臣賦性庸愚,見識魯莽,初不足備數於淸朝百執事之末,矧玆風憲之職,責任顧何如,則以臣言議風采,復豈有一日堪承之望,而千萬意慮之外,忽叨誤恩,繼以有守令署經之令,召牌日降,促臣行公,臣感激恩私,怵畏義分,卽地叩謝,豈俟駕屨,而臣母本有風痺之疾,每遇寒節,如期輒作矣,近因日候不調,風寒陡劇,而宿病之外,別症又添,風濕傍動則手足麻痺,痰涎上潮則胸膈痞塞,咳喘孔棘,神精昏瞀,食飮全阻,氣息凜綴,臣左右扶將,晝宵焦灼,非但方寸已亂,實難跬步暫離,故自除拜之初,式至今日,輒事違傲,日以爲課,跡涉慢蹇,情實惶蹙,玆不得不略具短章,仰瀆崇聽。伏惟离明,俯賜鑑諒,亟遞臣見帶之職,以便救護,仍治臣積違之罪,以昭法紀,不勝顒祝。臣於請急乞免之章,豈容贅及他說,而區區憂愛之愚衷,按住不得,敢此敷陳,伏願少垂察焉。臣聞稱堯之德則曰,稽于衆舍己從人,數舜之功,則曰,明四目達四聰,敍禹之所由興,則曰,拜昌言,述湯之所由王,則曰,從諫弗咈,蓋堯·舜·禹·湯之所以爲堯·舜·禹·湯,職由於舍己從人,從諫弗咈,然則從人從諫之有關於聖德,爲如何哉?今此投畀罪人朴綺壽之處分,臣竊以爲萬萬過中,綺壽見叨之職,言責也,綺壽所言之事,衮闕也,誠宜開納之以恢睿聰,奬詡之以廣言路,而乃復違拒之摧折之,去國蒼黃,景色愁沮,與古人所謂舍己從人,從諫弗咈而一切相反,此誠我邸下代聽以來初有之過擧,而夫豈大小臣工億兆黎庶之素仰望於我邸下者哉?從今伊往,以言爲戒,臺閣之上,緘默成風,則邸下復或有過中之擧,忠愛匡救之言,將不得一進於邸下之前,思之及此,寧不懍然而寒心?臣謂朴綺壽投畀之典,亟賜反汗,以爲人得以盡言不諱之地焉。臣無任云云。覽書具悉。已諭於諸答矣,爾職許施。
上在昌德宮。常參·經筵,以代理停。
尹聲大達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
以持平李正耆,正言徐箕淳牌不進罷職令旨,令于尹聲大曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言徐箕淳,旣有只推之令,正言洪重燮書答已下,與行大司諫鄭元容,一體牌招,以爲署經之地,何如?令曰,依。
令于李鼎臣曰,發遣吏郞,諸執事淸齋與否,摘奸以來。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
尹聲大,以刑曹言達曰,備邊司達辭內,貢市人詢瘼所懷,令廟堂稟處事,令下矣。取見其所懷,則營繕軍契舊貢人等以爲,矣貢年前弊劇難支,不得已納券退去,冀蒙矯捄矣。自戶曹一一釐弊後,仍爲官付貢物本價及替當國役之私債,一不出給,豈不冤枉之甚乎?特令戶曹,本貢新定節目,還爲出給,以爲復業事也,當初納券,已是頑習,到今還推,亦極無嚴,此若不懲,民不知畏,狀頭漢出付刑曹,嚴刑懲勵,何如?令曰,依事,令下矣。謹依下令,營繕軍契貢人狀頭安鼎得,嚴刑一次,懲勵放送之意,敢達。令曰,知道。
正言洪重燮書曰,伏以,臣以無似,適忝言地,伏見近日非常之處分,憂愛耿耿,思所以匡救,而僚臺先臣而言之,竊庶幾弗咈之盛,不竢終日,嚴畏泯默,以至于今,大僚陳勉而未見採施,僚書迭上而未蒙槪聽,臣於是,愚衷轉激,玆不得不冒死陳籲,惟邸下垂察焉。臣竊念,古之聖王,聖不自聖,樂聞其過,賞諫臣而刑不匡,雖有狂戇詆觸之來,亦必包容寬假,導之使言,所以恢取善之路,開無諱之門也。故大堯之聖而有諫鼓之設,衛武之賢而有暬御之箴,由是治化郅隆於當時,令聞益彰於後世矣。顧今士氣日消,噤默成風,迺者投畀罪人朴綺壽之書出於此時,敢言人所難言之言,是宜嘉奬,不宜摧沮,藉使其言或不中理,原其心則出於憂愛,論其事則由於過慮,以我邸下明睿之德,恢弘之度,何厭於是,而言脫於口,威譴隨之,投諸遐陬,不少假貸,一自處分以後,廷議齎鬱,輿情沸騰,匡救之章,日上公車,此豈爲綺壽地而然哉?誠以言路通塞,關治忽之幾,諫官斥逐爲睿德之累也。傳曰,君子之過也,如日月之食,人皆見之,及其更也,人皆仰之。伏願邸下,平心舒究,翻然悔悟,特恢轉圜之量,渙下賜環之令,則豈非主明臣直,爲昭代之盛事,而益有光於睿德者哉?且伏念,大臣,國家之股肱也,臺官,朝廷之耳目也,邸下旣委毗之矣,托任之矣,言而不用反示訑訑之拒,將何以遏群情而息衆議乎?臣又有所區區歎惜者,大凡人主之言,出如絲綸,雖一字一句,播諸中外,載之簡策,其重且愼,果何如也,而自有近日事以來,前後辭敎,萬萬過中,多有人臣所不敢承聞者,豈可因一時之不槪,以自累於爲經之辭令也哉?昔在宣廟朝,先正臣李珥編進聖學輯要,其輔德章,引朱子之言曰,苟欲聞過,但當一一容受,不當復計其虛實,則事無大小,人皆樂告而無隱情矣,蓋樂聞其過,而至欲不計虛實,則此眞納諫之方,而容直之道也。朱子此言,豈非今日所當服膺者乎?邸下誠因是而益恢虛受之量,克懋不吝之德,則言路從此益廣,治化自底賁隆,曷不盛哉,豈不休哉?臣無任云云。覽書具悉。已諭於諸答矣。
上在昌德宮。常參·經筵,以代理停。
鄭知容達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
徐鳳淳啓曰,來十一日朝參日次矣,敢稟。傳曰,停。
李鼎臣達曰,來十一日輪對日次矣,敢稟。令曰,當次人受點,後日次待令。
又達曰,同副承旨尹聲大今日不爲仕進,卽爲牌招,何如?令曰,依。
令于李鼎臣曰,禮房承旨與左承旨分詣受香諸處,奉審摘奸以來。
以持平李正耆,正言洪重燮·徐箕淳牌不進罷職令旨,令于鄭知容曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以同副承旨尹聲大牌不進罷職令旨,令于鄭知容曰,只推。
鄭知容,以奎章閣言達曰,景慕宮望廟樓今春大奉審,臣鼎集與本宮提調金履喬,進詣展奉,奉審無頉,而望廟樓東北角簷楣與椽木,滲漏朽傷,壁土墮落,不可不及時繕葺,樓上春舌,亦有動退處,事合同時修改,令該曹擇日擧行,移安處所,謹依節目,以齋室爲之,移還安吉日,亦令儀曹推擇之意,敢達。今曰,知道。
又以進饌所堂上意達曰,進饌時前承旨鄭漪時無職名,令該曹口傳付軍職,使之入參,何如?令曰,依。
兵曹口傳政事,護軍單鄭漪。
徐鳳淳,以備邊司言達曰,卽見京畿監司金鐮狀達,則以爲,喬桐府殺獄罪人崔奉學越獄逃躱,今滿百日之限,而尙未捉得,該倅所當依法典論勘,而旣兼統禦使之任,自本營不得循例狀罷,且莅任未滿周年,又當遞易,則沿路迎送與災邑貽弊,尤極可悶,該府使李鍾英,特許限麥秋戴罪察任事,請令廟堂稟處矣。重囚過限未捕,該倅勘罷,法固爲然,而在前或引殿牌作變邑例,有權宜闊狹之時,且今災邑遞易與沿路迎送之弊,誠如狀辭,依所請令限麥秋戴罪察任,何如?令曰,依。
又以備邊司言達曰,卽見江華留守申緯狀達,則備陳本府三條急務,仍請鑄錢取剩,以爲措處之地爲辭,而判付內,令廟堂稟處事,令下矣。戶惠廳卽是常所設鑄之處,松都亦以商稅蠲罷,支放不足,不得已開鑄,而沁都則異於是,且四五處一時設鑄,不無掣肘之端,因而有趨末騷擾之慮,物力措辦,亦未可輕議,以此以彼,有難遽始,姑令置之,何如?令曰,依。
李鼎臣書達,臣承令馳詣南壇壇上神位板奉審則無頉,祭物祭器祭井看審則精潔,諸執事進排官佾舞工人摘奸則無頉,仍詣三角山·白嶽山壇上神位板奉審則無頉,祭物祭器祭井看審則精潔,諸執事進排官摘奸則無頉,臣則還詣南壇享所,仍留監祭,待將事還奉神位板後,復令之意,敢達。令曰,知道。
上在昌德宮。常參·經筵,以代理停。
尹聲大達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
以持平李正耆,正言洪重燮·徐箕淳牌不進罷職令旨,令于尹聲大曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
傳于李鼎臣曰,明日出宮門路,以協陽門爲之。
令于李鼎臣曰,明日出宮門路,以貮極門爲之。
尹聲大,以兵曹言達曰,僉知中樞府事朴升用病在鄕廬,上來無期,五衛將康萬基·金履淳,守門將尹彦邦除授在外,過限未上來,景福宮衛將吳成漢,慶熙宮衛將韓永祿,文臣兼宣傳官南履炯·柳夏永,俱以病難供職,呈狀乞遞,竝改差,何如?令曰,依。
吏曹申目,粘連達下是白有亦,觀此公忠監司朴晦壽狀達,則以爲,扶餘縣監金在宣牒呈內,本縣居前參奉鄭遂龜年今八十,而自京還鄕不久,未及入籍,以至漏報是如爲白有臥乎所,今此鄭遂龜以前行長陵參奉,今年爲八十,則在法當資是白如乎,在前應資老人之見漏者,追蒙恩典,亦多已例乙仍于,前參奉鄭遂龜,後日政加資下批,何如?判付達依準。
上在昌德宮。常參·經筵,以代理停。
自開東至申時,灑雨下雨,測雨器水深二分。
王世子詣祗迎所入幕次後,內閣·政院·玉堂·藥房·春坊口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。王世子還內後,內閣·政院·藥房·春坊口傳問安。答曰,知道。大殿·中宮殿·世子宮,內閣·政院·玉堂進饌禮成後口傳問安。答曰,知道。世子嬪宮口傳問安。答曰,知悉。
李鼎臣達曰,明日常參,取稟。令曰,停。
尹聲大達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
行大司諫鄭元容達曰,臣濫叨諫職,猥上一書,言不見孚,辭未感尊,上而睿衷非之,示以不槪,下而公議譏之,責以不職,臣罪臣知,何敢自恕?凡言官之以言獲罪,爲累君德,故三司之互請寬假,卽古例爲然。臣自拜見銜,欲控愚忱,而僚章未下,疊陳是懼,徊徨泯默,已是失職,及至相箚臺書,俱未蒙兪,則臣敢不繼陳一言,更乞開悟乎?及奉答敎,乃加誨責,臣顔騂背汗,歷日愧恧,瞻彼周行,何面可顯?臣心則在於匡救,而竟歸塞責之科,臣言則出於憂愛,而徒犯欠誠之罪,有言責者不得其言,猶當去官,況辭敎之下,萬萬慙悚者乎?臺地特重,異於他職,或承匪怒之敎於君上,或遭規警之言於同列,則輒皆辭避,不敢冒居,今臣情踪,何敢自處言官,揚揚臺省,而間因賤疾苦劇,課違蹙伏,顧今慶禮隔日,趨參無路,强病來避,所失尤大,請令遞斥臣職。答曰,諫官出肅,何其晩也?勿辭,益勉臺職。
尹聲大達曰,行大司諫鄭元容一日再達煩瀆,退待物論之意,敢達。令曰,知道。
傳于尹聲大曰,侍衛軍兵雨具。
令于徐英淳曰,陪衛軍兵雨具,從便爲之。
以持平李正耆,正言洪重燮·徐箕淳牌不進罷職令旨,令于尹聲大曰,只推。
令于鄭知容曰,發遣吏郞,諸執事淸齋與否,摘奸以來。
鄭知容,以吏曹言達曰,因承政院達辭,守令應薦而不薦人員,令該曹察推事,依下矣。行上護軍金在昌,知中樞府事李勉昇·洪羲俊,行大護軍洪奭周·宋冕載·徐有榘,禮曹參判鄭基一,刑曹參判李元默,同知中樞府事金啓河,行護軍權丕應·趙晉和·金陽淳·申在植·李羲準·洪敬謨·朴岐壽·李若愚·金道喜·朴宗正·金熙周·朴基宏,俱爲應薦而不薦,竝推考警責,何如?令曰,依。
徐英淳,以兵曹言達曰,因承政院達辭,邊將應薦而不薦人員,令該曹察推事,令下矣。行護軍金在昌,知中樞府事洪羲俊·趙貞喆·李勉昇,行大護軍南履翼·鈴原君尹行直,行護軍金陽淳·洪命周·金熙華,禮曹參判鄭基一,刑曹參判李元默,行護軍李升權·鄭來升·尹相重,俱爲應薦而不薦,竝推考,何如?令曰,依。
又以御營廳言達曰,東關王廟有頉處,臣監董修改後,別單書入,而正殿東西簷間雨漏處,西翼閣北邊春舌瓦子及外三門西邊春舌瓦子間間脫落處,待日暖修補之意,敢達。令曰,知道。
義禁府照目,左邊捕盜廳從事官李日榮,守門將金大行,禁衛營哨官張鳳哲·張東翼等原情云云。徽旨內,今正月二十六日專經武臣殿講時居不,竝依定式推考,罪各笞四十收贖,附過還職,竝只私罪達,奉令依準。
己丑二月初九日卯時,上詣明政殿。受爵入侍時,行都承旨徐憙淳,行左承旨徐鳳淳,右副承旨李鼎臣,同副承旨尹聲大,假注書洪祐順,記事官趙秉憲·金鼎集,檢校直閣李嘉愚·徐萬淳,檢校待敎金正喜·金英淳以次侍立。時至,通禮跪啓請外辦,上具翼善冠·衮龍袍,乘輿出宣化門·協陽門,由建陽門·集禮門,入明政門內,至殿上,通禮跪啓請降輿,上降輿陞座。相禮引王世子由東門入就拜位。引儀分引宗親文武二品以上,由東西偏門入就拜位。贊儀唱鞠躬四拜興平身,軒架作洛陽春,王世子以下皆鞠躬四拜興平身,樂止。司饔院提調朴岐壽進酒器,軒架作與民樂慢,進訖,樂止。贊儀唱跪,王世子以下皆跪,提調捧揮巾函,軒架作與民樂,令詣座前跪,內侍跪進訖,樂止。提調進饌案,軒架作與民樂慢,提調進別行果,進訖,樂止。鼎臣捧花盤,軒架作與民樂,令詣座前跪,內侍跪進訖,樂止。贊儀唱俯伏興平身,王世子以下皆俯伏興平身,典樂帥殿上工人舞童陞就位,又典樂二人陞自西階當中,分東西北向立,唱尊崇樂章惟天之曲訖退。進第一爵。相禮引王世子,陞自東偏階,由正門入,詣壽酒亭東北向立,提調酌壽酒,鞠躬授王世子,王世子受爵詣座前跪,贊儀唱跪,宗親文武應參官及百官皆跪,王世子以爵授提調,提調鞠躬受爵,由南階陞跪進,內侍傳捧跪置于座前,王世子俯伏興出就拜位跪,代致詞官陞自西階,由西門入,進當座前,俯伏跪,致詞云云訖,俯伏興,降復位,上擧爵,登歌作步虛子,令舞童初舞入作,提調進受虛爵復於坫,樂止,提調進湯,登歌作與民樂慢,提調進饅頭,進訖,樂止,贊儀唱俯伏興平身,王世子以下皆俯伏興平身。進第二爵。引儀引班首領議政南公轍,陞自東階,由正門入詣壽酒亭東北向立,提調酌壽酒授班首,班首受爵,詣座前跪,贊儀唱跪,王世子以下皆跪,班首以爵授提調,提調立受爵,由南階陞跪進,內侍傳捧跪置于座前,班首俯伏興,由西門出,就拜位跪,代致詞官陞自西階,由西門入,進當座前,俯伏跪,致詞云云訖,俯伏興,降復位。傳敎官鼎臣進當座前,俯伏跪,啓傳敎,俯伏興,由東門出,臨階西向立。宣敎曰,敬擧卿等之觴。上擧爵,登歌作井邑樂,舞童牙拍八作,提調進受虛爵復於坫,樂止,贊儀唱三叩頭,王世子以下皆三叩頭,贊儀唱山呼,王世子以下皆拱手加額曰,千歲,唱山呼曰,千歲,唱再山呼曰,千千歲,贊儀唱俯伏興四拜興平身,軒架作洛陽春,王世子以下皆俯伏興四拜興平身,樂止,相禮引王世子就座,引儀分引宗親文武應參官及百官各就位,典樂引歌者及琴瑟,分東西階陞就位。司饔院副提調徐憙淳供王世子揮巾饌卓,供別行果,輔德尹正鎭供花,執事者設宗親文武應參官饌卓散花,又散百官花,副提調供王世子酒湯饅頭,執事者行宗親文武應參官酒,行百官宣醞訖。進第三爵。引儀引進爵宰臣行判中樞府事李存秀由正門入,詣壽酒亭東北向立,提調酌壽酒授宰臣,宰臣受爵詣座前,以爵授提調,提調立受爵跪進,內侍傳捧跪置于座前,上擧爵,登歌作五雲開瑞朝,舞童響鈸八作,宰臣受虛爵復於酒亭,還就位如上儀,樂止。進第四爵。引儀引進爵宰臣領敦寧府事金祖淳,入詣壽酒亭,提調酌壽酒授宰臣,宰臣受爵詣座前,跪授提調,提調立受爵跪進,內侍傳捧跪置于座前,上擧爵,登歌作鄕唐交奏,舞童舞鼓八作,宰臣受虛爵復於酒亭,還就位如上儀,樂止。進第五爵。引儀引進爵宰臣永明尉洪顯周入詣壽酒亭,提調酌壽酒授宰臣,宰臣受爵詣座前,跪授提調,提調立受爵跪進,內侍傳捧跪置于座前,上擧爵,登歌作鄕唐交奏,舞童廣袖舞八作,宰臣受虛爵復於酒亭,還就位如上儀,樂止。進第六爵。引儀引進爵宰臣東寧尉金賢根入詣壽酒亭,提調酌壽酒授宰臣,宰臣受爵詣座前,跪授提調,提調立受爵跪進,內侍傳捧跪置于座前,上擧爵,登歌作鄕唐交奏,舞童尖袖舞八作,宰臣受虛爵復於酒亭,還就位如上儀,樂止。進第七爵。引儀引進爵宰臣奉朝賀金履陽入詣壽酒亭,提調酌壽酒授宰臣,宰臣受爵詣座前,跪授提調,提調立受爵跪進,內侍傳捧跪置于座前,上擧爵,登歌作井邑樂,舞童牙拍八作,宰臣受虛爵復於酒亭,還就位如上儀,樂止。進第八爵。引儀引進爵宰臣行上護軍金在昌入詣壽酒亭,提調酌壽酒授宰臣,宰臣受爵詣座前,跪授提調,提調立受爵跪進,內侍傳捧跪置于座前,上擧爵,登歌作鄕唐交奏,舞童響鈸八作,宰臣受虛爵復於酒亭,還就位如上儀,樂止。進第九爵。引儀引進爵宰臣行知中樞府事趙鍾永入詣壽酒亭,提調酌壽酒授宰臣,宰臣受爵詣座前,跪授提調,提調立受爵跪進,內侍傳捧跪置于座前,上擧爵,登歌作五雲開瑞朝,舞童舞鼓八作,宰臣受虛爵復於酒亭,還就位如上儀,樂止,登歌作與民樂慢,提調進徹案,副提調徹王世子卓,執事者徹宗親文武應參官及百官卓,樂止,領議政南公轍,左議政李相璜,領中樞府事金思穆,判中樞府事李存秀,檢校提學金祖淳·金履喬,原任提學朴宗薰,原任直提學趙鍾永·洪奭周·金鏴·趙寅永,直提學徐憙淳,原任直閣徐俊輔·李光文·朴永元,檢校直閣李嘉愚·徐萬淳,原任直閣李景在,檢校待敎金正喜·金英淳,原任待敎金興根等進前曰,邦慶無前,臣民蹈忭,元朝賀禮時,已爲仰達,而又當吉辰,進饌禮成,臣等尤不任慶祝之忱矣。侵早勞動,聖體,若何?上曰,一樣矣。公轍等曰,寢睡·水刺之節,何如?上曰,一樣矣。公轍等曰,中宮殿氣候,何如?上曰,一樣矣。公轍等曰,世子宮氣候,何如?上曰,一樣矣。公轍等曰,當此慶日,世子宮歡忭之誠,尤當萬萬矣。相禮引王世子,引儀分引宗親文武應參官及百官,還復拜位,贊儀唱鞠躬四拜興平身,軒架作洛陽春,王世子以下皆鞠躬四拜興平身,樂止,通禮跪啓禮畢,仍又跪啓請乘輿,上乘輿,出明政門,由集禮·建陽,入協陽門·宣化門還內,出標信解嚴。諸臣以次退出。
己丑二月初九日辰時,王世子詣明政殿。進饌入對時,右承旨鄭知容,左副承旨徐英淳,假注書任百經,記事官兪星煥·徐戴淳,原任直提學金鏴·趙寅永,原任直閣徐俊輔以次陪立。時至,相禮跪贊請外備,王世子具翼善冠·衮龍袍,乘輿出重華門·貮極門,由銅龍門·集禮門,詣祗迎所幕次,相禮跪贊請降輿,王世子降輿入幕次,少頃,掌儀唱出次,王世子出次。上至,掌儀唱鞠躬。王世子鞠躬,上入明政門,掌儀唱平身,王世子平身。掌儀唱入就拜位,王世子由東偏門入就拜位,贊儀唱鞠躬四拜興平身,王世子鞠躬四拜興平身,贊儀唱跪,王世子跪,司饔提調進饌案別行果訖,贊儀唱俯伏興平身,王世子俯伏興平身,贊儀唱相禮引王世子陞自東偏階,由正門入詣壽酒亭東北向立,司饔提調朴岐壽酌壽酒,鞠躬授王世子,王世子受爵詣座前跪,王世子以爵授提調,岐壽鞠躬受爵,陞階跪進訖,贊儀唱王世子俯伏興,由東門出就拜位,贊儀唱跪,王世子跪,代致詞官進當座前致詞訖,贊儀唱俯伏興平身,王世子俯伏興平身。領議政南公轍進第二爵,贊儀唱跪,王世子跪,代致詞官進當座前致詞訖,贊儀唱三叩頭,王世子三叩頭,贊儀唱山呼,王世子呼千歲,又唱山呼,王世子呼千歲,唱再山呼,王世子呼千千歲,贊儀唱俯伏興四拜興平身,王世子俯伏興四拜興平身,贊儀唱就位,相禮引王世子就座訖。司饔院副提調徐憙淳供揮巾,副提調鄭知容供饌卓,副提調徐英淳供別行果,輔德尹正鎭供花,王世子揷花,憙淳供酒,知容供湯,英淳供饅頭訖。判府事李存秀進第三爵,王世子離位俯伏,提調受爵跪進訖,王世子還位。領敦寧金祖淳進第四爵如上儀,永明尉洪顯周進第五爵如上儀,東寧尉金賢根進第六爵如上儀,奉朝賀金履陽進第七爵如上儀,上護軍金在昌進第八爵如上儀,知事趙鍾永進第九爵如上儀。岐壽徹饌案訖,憙淳等徹王世子卓,贊儀唱可起,相禮引王世子還復拜位,贊儀唱鞠躬四拜興平身,通禮白禮畢後,王世子詣祗迎位,上至內至,王世子祗迎訖。領議政南公轍等進前曰,進饌禮成,臣民慶忭,曷有其極?勞動餘睿體,若何?令曰,慶忭曷喩?余則一樣矣。仍由東偏門出,相禮跪贊請乘輿,王世子乘輿,由集禮門·銅龍門·建陽門,相禮跪贊請降輿,王世子降輿入協陽門內板位問安訖,由協陽出,相禮跪贊請乘輿,王世子乘輿,由建陽門·貮極門·重華門還內。諸臣以次退出。
上在昌德宮。常參·經筵,以代理停。
進饌禮成翌日,大殿·中宮殿·世子宮,朝廷二品以上·六曹堂上單子問安。答曰,知道。
藥房提調金鏴,副提調金憙淳啓曰,日吉辰良,進饌禮成,歡忭之忱,八域同情,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮行禮之餘,氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子宮氣度平順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李鼎臣達曰,明日常參,取稟。令曰,停。
尹聲大達曰,大司憲·執義·掌令二員,持平一員未差,持平李正耆牌招達辭未下,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而問安相値,不得來會云矣,敢達。令曰,知道。
令于李鼎臣曰,禮房承旨馳詣先農壇,奉審摘奸以來。
李鼎臣達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,竝卽牌招,以爲署經之地,何如?令曰,依。
上在昌德宮。常參·經筵,以代理停。
徐英淳達曰,明日內進饌相値,常參頉稟之意,敢達。令曰,知道。
又達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
又達曰,來十六日日次儒生殿講日次,而英陵忌辰祭齋戒相値,頉稟之意,敢達。令曰,十八日爲之。
又達曰,行都承旨徐憙淳進饌所進,行左承旨徐鳳淳不爲仕進,右承旨鄭知容,右副承旨李鼎臣式暇,同副承旨尹聲大式暇出去,院中只有臣一人,伴直無人,行左承旨徐鳳淳,所當牌招,而拘於廳規,不得請牌,何以爲之?敢稟。令曰,牌招。
以持平李正耆,正言洪重燮·徐箕淳牌不進罷職令旨,令于徐英淳曰,只推。
徐英淳達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,竝卽牌招,以爲署經之地,何如?令曰,依。
徐英淳,以弘文館言達曰,修撰申冕周差祭,副校理一員,修撰一員,副修撰二員前望未下,下番闕直,事甚未安。應敎韓弘敎,副應敎吳致愚,校理李應信·李游夏,竝卽牌招,以爲推移姑降入直之地,何如?令曰,依。
又以弘文館言達曰,下番闕直,事甚未安。修撰申冕周,卽爲牌招入直,何如?令曰,依。
以應敎韓弘敎,副應敎吳致愚,校理李應信·李游夏牌不進罷職令旨,令于徐英淳曰,只推。
以持平李正耆,正言洪重燮·徐箕淳牌不進罷職令旨,令于徐英淳曰,只推。
以全羅監司徐耕輔狀達扶安縣人物渰死事,令于徐鳳淳曰,聞甚矜惻,元恤典外,別加顧助,如有生前身還布,竝蠲蕩事,分付。
徐英淳,以備邊司言達曰,會寧開市,旣已完畢,令槐院撰出咨文,定禁軍騎撥下送于灣府,使之傳給鳳城將處,以爲轉致北京之地,何如?令曰,依。
又以禁衛營言達曰,本營千摠金鎭恒身病猝重,勢難察任,改差,何如?令曰,依。
上在昌德宮。常參·經筵,以代理停。
內進饌後,大殿·中宮殿·世子宮,內閣·政院·藥房·春坊口傳問安。答曰,知道。世子嬪宮口傳問安。答曰,知悉。
李鼎臣達曰,明日常參,取稟。令曰,停。
尹聲大達曰,大司憲·執義·掌令二員,持平一員未差,持平李正耆未肅拜,監察茶時之意,敢達。令曰,知道。
又達曰,臺諫避嫌之後,兩司無肅拜之人,則處置歸於玉堂,自是成規也。行大司諫鄭元容引避退待之後,兩司無行公處置,依例送于玉堂,則入直玉堂,謂以簡通停當,拖至屢日,仍値差祭,不爲處置,揆以格例,誠極未安。當該玉堂,從重推考,何如?令曰,依。
又達曰,行大司諫鄭元容引避退待,已至多日,尙未處置,事甚未安。正言洪重燮·徐箕淳,竝卽牌招,以爲處置之地,何如?令曰,依。
李鼎臣達曰,副校理一員,修撰一員,副修撰二員前望未下,副校理趙秉常差祭,修撰申冕周令旨未下,玉堂上下番俱空,事甚未安。應敎韓弘敎,副應敎吳致愚,校理李應信·李游夏,竝卽牌招,推移入直,何如?令曰,依。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,竝卽牌招,以爲署經之地,何如?令曰,依。
上在昌德宮。常參·經筵,以代理停。
內進饌翌日,大殿·中宮殿·世子宮,朝廷二品以上·六曹堂上單子問安。答曰,知道。
徐鳳淳達曰,明日再明日弘陵忌辰祭齋戒正日,三明日十七日英陵忌辰祭齋戒正日,十八日座堂相値,常參頉稟之意,敢達。令曰,知道。
尹聲大達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
徐鳳淳達曰,左副承旨徐英淳今日不爲仕進,卽爲牌招,何如?令曰,依。
以正言洪重燮·徐箕淳牌不進罷職令旨,令于尹聲大曰,只推。
尹聲大達曰,行大司諫鄭元容引避退待,已至多日,尙未處置,事甚未安。正言洪重燮·徐箕淳,旣有只推之令,竝卽牌招,以爲處置之地,何如?令曰,依。
以持平李正耆,正言洪重燮·徐箕淳牌不進罷職令旨,令于尹聲大曰,只推。
尹聲大達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,竝卽牌招,以爲署經之地,何如?令曰,依。
以修撰申冕周牌不進罷職令旨,令于尹聲大曰,只推。
以應敎韓弘敎,副應敎吳致愚,校理李應信·李游夏牌不進罷職令旨,令于徐鳳淳曰,只推。
徐鳳淳達曰,玉堂上下番俱空,事甚未安。應敎韓弘敎,副應敎吳致愚,校理李應信·李游夏,修撰申冕周,旣有只推之令,竝卽牌招,以爲推移入直之地,何如?令曰,依。
令于尹聲大曰,輔德許遞,旣承下敎,前望單子入之。
輔德前望單子入之,李鼎臣添書代點。
尹聲大達曰,右副承旨李鼎臣移拜輔德,伴直無人,左副承旨徐英淳令旨未下,右承旨鄭知容,所當牌招,而拘於廳規,不得請牌,何以爲之?敢稟。令曰,牌招。
鄭知容,以禮曹言達曰,因奎章閣草記,景慕宮望廟樓東北角簷楣與椽木朽傷,壁土墮落,春舌動退,不可不及時繕葺,移還安吉日時,令該曹推擇,移安處所,依節目以齋室爲之事,達下矣。本宮春奉審修改吉日時,以今二月二十日辰時推擇,纔已達下,今此望廟樓簷楣椽木等修改,亦趁此日時始役,而移安同日同時,還安修改,事畢後隨時擧行,所入物種,令該曹磨鍊進排,移還安節次及監董等事,謹依節目,本宮提調與閣臣眼同擧行,何如?令曰,依。
尹聲大,以都摠府言達曰,今日入直內三廳武兼禁軍及軍兵等,當爲中日習射技,而內進饌相値,不得設行之意,敢達。令曰,知道。
上在昌德宮。常參·經筵,以代理停。
尹聲大達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
令于鄭知容曰,傳香承旨馳詣宗廟·永寧殿·景慕宮,奉審摘奸,仍詣弘陵,奉審摘奸,局內諸陵一體奉審以來。
鄭知容啓曰,吏曹郞廳來言,承旨有闕,政事,取稟。傳曰,前望單子入于小朝。
承旨前望單子入之,李鼎臣代點。
徐鳳淳達曰,新除授右副承旨李鼎臣,卽爲牌招,何如?令曰,依。
鄭知容達曰,假注書任百經身病猝重,勢難察任,今姑改差,何如?令曰,依。
令于鄭知容曰,今番內外進饌堂郞,廚院·梨園提調以下及外進爵時禮貌官以下及擧行各差備郞廳·典樂樂工·女伶等,竝書達捧入。
令于鄭知容曰,進饌所堂郞,竝儀軌堂郞差下。
令于鄭知容曰,歉歲藩臣,不可不卽速下送,全羅監司使之明日辭朝。
以左副承旨徐英淳牌不進罷職令旨,令于尹聲大曰,只推。
以持平李正耆,正言洪重燮·徐箕淳牌不進罷職令旨,令于尹聲大曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,竝卽牌招,以爲署經之地,何如?令曰,依。
以正言洪重燮·徐箕淳牌不進罷職令旨,令于尹聲大曰,只推。
尹聲大達曰,行大司諫鄭元容引避退待,已至多日,尙未處置,事甚未安。正言洪重燮·徐箕淳,旣有只推之令,竝卽牌招,以爲處置之地,何如?令曰,依。
以應敎韓弘敎,校理李應信·李游夏,修撰申冕周牌不進罷職令旨,令于徐鳳淳曰,只推。
鄭知容達曰,玉堂上下番俱空,已至多日,事甚未安。應敎韓弘敎,校理李應信·李游夏,修撰申冕周,旣有只推之令,竝卽牌招,以爲推移入直之地,何如?令曰,依。
以統制使李惟秀狀達,玉浦·助羅浦,海毒熾發,進上生熟鰒,不敢循例封進,惶恐待罪事,令于徐鳳淳曰,卿其勿待罪事,回諭。
上在昌德宮。常參·經筵,以代理停。
巳時至未時,灑雨下雨,測雨器水深一分,未時,雷動。
自人定至十六日開東,灑雨下雨,測雨器水深二寸二分,人定,電光。
藥房提調金鏴,行左承旨徐鳳淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
尹聲大達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
徐英淳達曰,備邊司郞廳來言,今日,賓廳日次,而國忌正日相値,不得來會云矣,敢達。令曰,知道。
徐鳳淳達曰,右承旨鄭知容,今日不爲仕進,卽爲牌招,何如?令曰,依。
備忘記,全羅監司趙寅永下直,長弓一張,長箭一部賜給。
傳于徐鳳淳曰,全羅監司留待。
傳于徐鳳淳曰,全羅監司入侍。
令于李鼎臣曰,全羅監司留待。
令于李鼎臣曰,全羅監司入對。
任百經改差,代以徐念淳爲假注書。
徐鳳淳達曰,假注書洪祐順,身病猝重,勢難察任,今姑改差,何如?令曰,依。
以持平李正耆,正言洪重燮·徐箕淳牌不進罷職令旨,令于李鼎臣曰,只推。
李鼎臣達曰,守令署經事,令下已至多日,尙未署經,事甚未安。持平李正耆,正言洪重燮·徐箕淳,旣有只推之令,竝卽牌招,以爲署經之地,何如?令曰,依。
以正言洪重燮·徐箕淳牌不進罷職令旨,令于尹聲大曰,只推。
尹聲大達曰,行大司諫鄭元容引避退待,已至多日,尙未處置,事甚未安。正言洪重燮·徐箕淳,旣有只推之令,竝卽牌招,以爲處置之地,何如?令曰,依。
以應敎韓弘敎,校理李應信,修撰申冕周牌不進罷職令旨,令于李鼎臣曰,只推。
以校理李游夏牌不進罷職令旨,令于李鼎臣曰,只推。
李鼎臣達曰,玉堂上下番俱空,事甚未安。應敎韓弘敎,校理李應信·李游夏,修撰申冕周,旣有只推之令,與副校理趙秉常,一體牌招,推移入直,何如?令曰,依。
以右承旨鄭知容牌不進罷職令旨,令于徐鳳淳曰,只推。
以持平李正耆,正言洪重燮·徐箕淳牌不進罷職令旨,令于李鼎臣曰,只推。
以正言洪重燮·徐箕淳牌不進罷職令旨,令于尹聲大曰,只推。
以應敎韓弘敎,校理李應信,副校理趙秉常,修撰申冕周牌不進罷職令旨,令于李鼎臣曰,只推。
以校理李游夏再牌不進罷職令旨,令于李鼎臣曰,只推。
以慶壽宮稤宮金潤豐手本,令于尹聲大曰,宮墓事體自別,則局內之無難斫伐,萬萬痛駭,令法司嚴刑後,遠地定配,以杜後日之弊,可也。
令于李鼎臣曰,發遣吏郞,諸執事淸齋與否,摘奸以來。
李鼎臣,以奎章閣言達曰,景慕宮望廟樓,今望奉審,無頉之意,敢達。令曰,知道。
徐鳳淳,以內醫院提調意達曰,副提調徐憙淳,今日問安,不爲仕進,卽爲牌招,何如?令曰,依。
徐英淳,以備邊司言達曰,義州府尹徐淇修,以其身病,連呈辭狀矣,莅任已爲三載,實病亦果難强,至有生入玉門之願,情懇如此,宜有體諒,今姑許遞,何如?令曰,依。
又以都摠府言達曰,今日入直內三廳,武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
令全羅監司趙寅永書。王世子若曰,歐陽脩之川雲文章,連典潁毫,趙閱道之琴鶴淸致,再赴成都。雖宿儒當處深嚴,惟通才無間內外。爰取卿望實之重,庸畀卿旬宣之勞。永念我海東諸藩,莫重玆湖南一路。天潢長發之地,若周漆沮,陸海珍藏之區,比唐江·浙。名碩之風範尙挹,從古稱士夫之鄕,財賦之淵數最饒,平時爲國家所賴。四百年休養雖久,自致懷保之漸難,五十州凋瘵轉深,若爲蘇完而復舊。矧今三農之告歉,政急一道之救荒。夏旱秋澇之降災,仍以田螣肆害,水耨山耕之愆節,竟乃澤鴻興謠。蔀屋切仰哺之誠,百姓不足誰與足,廈氈軫察眉之念,一夫有飢若己飢。賙窮恤貧,方急幾萬生全活,承流宣化,必待二千石惟良。乃眷在廷,疇若余采。惟卿,圭璋美質,黼黻令譽。雅望淸名,志操本乎天賦,高才邃學,詩·禮乃其家傳。華贍典則之文,所蘊自有,聰明通敏之識,何適不宜。據長席於瀛洲,標準詞苑,掌祕書於奎壁,賁飾洪猷。持斧北闕,別利器於盤錯,攬轡嶺臬,奏成績於澄淸。惟其歷試也多,所以倚毗者重。玆授卿以全羅道觀察使兼兵馬水軍節度使巡察使全州府尹,卿其祗承寵旨,式殫弘圖。振濟飢甿,寧使富靑州專美,整頓歌器,佇見張乖厓竝名。考課最宜尙嚴,寧忽幽明之黜陟,隱瘼必先覈實,可議虧逋之蠲停。綜理本自有餘,彈壓何所加勉。凡諸稟達,厥有彝章。於戲,余嘉卿經濟之材,卿體余委畀之眷。襜帷原隰,行且聞於棠謠,畫角晨樓,夢應懸於楓陛。故玆令示,想宜知悉。知製敎金鼎集製進。
己丑二月十五日辰時,上御熙政堂。藥房入診,全羅監司同爲入侍時,提調金鏴,行左承旨徐鳳淳,假注書任百經,記注官李湜,記事官金輦,待敎金鼎集,全羅監司趙寅永以次進伏,醫官玄在德·李命運·金殷相·安橚進伏楹外訖。上曰,史官分左右,鏴進前奏曰,春日尙寒,聖體,若何?上曰,一樣矣。鏴曰,寢睡·水刺之節,何如?上曰,一樣矣。鏴曰,中宮殿氣候,何如?上曰,一樣矣。鏴曰,醫官使之入診乎?上曰,入診,可也。命運等次第診候訖,退伏楹外奏曰,脈候左右三部調均矣。鏴問醫官曰,湯劑議定乎?命運等曰,園幸不遠,調理之劑,待幸行後議定似好矣。上曰,依此爲之。鏴曰,幸行時,江心水,或有待令之時,或有置之之時,今番則何以爲之乎?上曰,置之,可也。上曰,全羅監司進前,寅永進前奏職姓名。上曰,下去着實爲之,可也。仍命退,諸臣以次退出。
己丑二月十五日午時,王世子座重熙堂。全羅監司入對時,右副承旨李鼎臣,假注書任百經,記事官成遂默·金鼎集,全羅監司趙寅永以次進伏訖。令曰,史官分左右。令曰,全羅監司進前奏職姓名,寅永進前奏職姓名,令曰,南路告歉,下去惕念對掦,可也。令曰,承旨宣諭。鼎臣承令宣諭訖,令曰,今日宿於何處乎?寅永曰,宿於始興矣。令曰,交龜當於何處爲之乎?寅永曰,前例每於礪山地交龜云矣。令曰,領府事家設宴,姑未爲之乎?鼎集奏曰,來月旬後,卽欲爲之矣。令曰,全羅監司先退。寅永退出,令曰,史官就座。仍令退,承史以次退出。
上在昌德宮。常參·經筵,以代理停。
自開東至巳時,灑雨下雨,測雨器水深四分。夜二更三更,月食。三更,月暈。
徐英淳達曰,大司憲·執義·掌令二員,持平一員未差,持平李正耆牌招達辭未下,監察茶時之意,敢達。令曰,知道。
徐鳳淳達曰,同副承旨尹聲大,今日不爲仕進,卽爲牌招,何如?令曰,依。
備忘記,全羅營將李煥庚下直,長弓一張,長箭一部,片箭一部,筒兒一箇賜給。
令于李鼎臣曰,禮房承旨與左承旨,分詣受香諸處,奉審摘奸以來。
李鼎臣達曰,日次儒生殿講,十八日爲之事,令下矣,處所以何處爲之乎?敢稟。令曰,春塘臺爲之。
洪祐順改差,代以韓宓履爲假注書。
李鼎臣達曰,守令署經事令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,竝更牌招,以爲署經之地,何如?令曰,依。
徐英淳達曰,行大司諫鄭元容引避退待,已至多日,尙未處置,事甚未安。正言洪重燮·徐箕淳,旣有只推之令,竝卽牌招,以爲處置之地,何如?令曰,依。
李鼎臣達曰,玉堂上下番俱空,已至多日,事甚未安。應敎韓弘敎,校理李應信·李游夏,副校理趙秉常,修撰申冕周,旣有只推之令,竝卽牌招,以爲推移入直,何如?令曰,依。
令于李鼎臣曰,吉日進饌,慶溢區宇,此誠吾東方初有之慶,歡欣忭祝之忱,以示識慶之意,外進饌時,進爵宰臣領議政南公轍,判中樞府事李存秀,領敦寧府事金祖淳,各內廏馬一匹面給,永明尉洪顯周·東寧尉金賢根各熟馬一匹面給,奉朝賀金履陽,上護軍金在昌,知中樞府事趙鐘永,各熟馬一匹賜給,進饌所堂上行兵曹判書朴宗薰,工曹判書金敎根,戶曹判書金鏴,禮曹判書徐俊輔,竝加資,行大護軍徐有榘,日淺勿論,行都承旨徐憙淳,行護軍朴岐壽竝加資,郞廳李謙秀·鄭性愚·趙濟晩,戶曹正郞洪羲錫,司果李奎憲,司禦洪耆周,竝陞敍,爵卓差備工曹正郞丁夏敎,佐郞金定根,刑曹佐郞沈宜永,敦寧主簿宋文熙,典設別提尹載輔,掌樂主簿趙然大,分花差備廣興主簿李和愚,禮賓直長洪冕周,竝兒馬一匹賜給,禮貌官通禮院引儀李義勝·張東厚,竝相當職調用,掌樂提調趙萬永,熟馬一匹面給,金鏴,熟馬一匹賜給,主簿洪疇,準職除授,外進饌時,司饔都提調領中樞府事金思穆,內廏馬一匹面給,檢擧提調行護軍朴岐壽,大殿進止提調行護軍朴岐壽,熟馬一匹賜給,王世子進止副提調徐憙淳,熟馬一匹賜給,饌品監造官僉正洪百淳,外職調用,熟設所郞廳鄭性愚·趙濟晩,戶曹正郞洪羲錫,各兒馬一匹賜給,牌將前同知金永老,折衝高元明,各長弓一張賜給,捕校李普華,從厚施賞,竝自本所頒給,饌品熟設書吏高重祿·李啓祥·朴孝達·金若礪·金聖麟,庫直盧學臣,分差計士崔信明,熟手姜信國等十五名,假各色掌三十名,銀器城上二名,砂器城上五名,使令二名,竝依昨春內進爵例施賞,自本所頒給,飯監朴昌燁,帖加,箋文繕寫寫字官崔始鎭·金應泰,竝永付司果,致詞繕寫寫字官趙命錫等三人,竝從厚施賞,自本所頒給,別看役李莘耆·徐有㲈,竝守令除授,計士李燁等五人,竝高品付料,錄事崔榮奎,高品付料,書吏金精默·文昌瑞,竝帖加,書吏韓喜象·金志遠·崔鼎寔,從自願免賤,劉明勳等,各木二疋,書寫庫直待令書吏等三人,各木一疋,使令軍士官使喚,各布一疋,別工作書員通禮院書員等三人,各木二疋施賞,竝自本所頒給,牌將梁學曾等十人,竝加資,待令捕校鄭德昌,賞加,南聖甲,邊將除授,寫字官李東賢等七人,畫員李命儒等三人,方外畫員李東延,諺書寫字官崔性元等四人,竝從厚施賞,甚餘寫字官·畫員·工匠等,依判下施賞,竝自本所頒給,左通禮李毅遠,右通禮金秀鍾,相禮李禮延,竝加資,贊儀邊相岱,掌儀朴惟儉,竝相當職調用,東西唱引儀李義勝·張東厚,竝兒馬一匹賜給,代致詞官引儀金懋相當職調用,假引儀安喜祥,陞六,前導假引儀朴基益·成泳默,相禮前引李建榮·方允默,宰臣引接李羲鏞·趙秉璿,竝內下上絃弓一張賜給,大殿事知書員李晩弼,世子宮事知書員朴昌燁,自前擧行,有可紀之勞,付之厚料,殿上擧行書員鄭壽珃等三人,竝從厚施賞,自本所頒給,各差備·女伶等,竝依判下施賞,自本所頒給,內進饌時,掌樂提調趙萬永·金鏴,竝內下中鹿皮一令賜給,正李鎭華,僉正申在順,主簿洪疇·趙然大各內下長弓一張賜給,其餘樂師·典樂·樂工等,竝依判下施賞,自本所頒給,隊伍典樂金昌淥·徐麟範,竝帖加,執拍文命新,鼓吹咸興國等十八名,色吏金龜河,竝依昨春例施賞,自本所施賞,金昌河·柳建茂,竝帖加,姜志修等九人,竝依判下施賞,自本所頒給,樂器冠服造成時,別監造主簿洪疇,計士洪勉修,典樂·樂工·書吏·工匹等,竝依昨春例施賞,自本所頒給,尙衣提調金祖淳,內下虎皮一令賜給,提調權丕應,熟馬一匹賜給,僉正李奎淵,主簿徐珌修,別提趙洽,直長李定愚,各兒馬一匹賜給,計士·書吏·工匠等,竝依判下施賞,自本所頒給,侍講院師領議政南公轍,傅左議政李相璜,各內下大虎皮一令賜給,左賓客李羲甲,右賓客朴宗薰,左副賓客李勉昇,右副賓客鄭元容,各內下大鹿皮一令賜給,贊善宋穉圭·吳熙常,各內下中鹿皮一令賜給,輔德尹正鎭,兼輔德李景在·弼善趙基謙,各兒馬一匹賜給,禮貌官兼弼善洪晩燮,加資,文學權大肯,兼文學韓弘敎,司書兪星煥,兼司書成遂默說書金炳韶,兼說書徐戴淳,各兒馬一匹賜給,其餘書吏·使令以下,竝考例施賞,翊衛金箕默·成道默,司禦洪耆周·李憲猷,翊贊李俊秀·鄭世翼,衛率金重根·金弘根,副率徐碩輔·申慤,侍直金在善·吳顯甲,洗馬南芝耉·吳致翼,已上各內下長弓一張賜給,其餘書吏·使令以下,竝考例施賞,承政院書吏·使令,竝從厚施賞,朝報書吏三人,竝考例施賞,禁漏奏時官書員等,竝考例施賞,自本所頒給,藝文館書吏以下,竝考例施賞,承文院書吏·書員·冊匠等,竝從厚施賞,自本所頒給,內進饌時,司饔提調金思穆,內下大豹皮一令賜給,檢擧提調朴岐壽,內下虎皮一令賜給,饌品監造官金鍾奎,外職調用,熟設郞廳李謙秀·洪耆周,牌將姜時顯·李仁驥·朴聖得,捕校安成寬,依外進饌例爲之,竝自本所頒給,書吏張仲郁等四人,竝從自願免賤,分差計士李宅基,高品付料,飯監全榮瑞,賞加,其餘庫直各色掌·熟手·使令以下,竝依判下施賞,自本所頒給,日官朴周煥,相當職調用,書員,木一疋施賞,自本所頒給,內外補階入排時,戶曹判書金鏴,正郞洪羲錫,各內下冠帶次,表裏一襲,計士·書吏·使令·工匠以下,竝從厚施賞,自本所頒給,木手安順吉·李完得,竝帖加,儀注次知書吏·書寫,竝從厚例施賞,自本所頒給,外進饌時陽傘差備李鉉承,考例施賞,忠贊衛各差備等四十二人,各箭竹一浮賜給,內進饌時,兼內吹等十七名,依判下施賞,自本所頒給。令于李鼎臣曰,進饌時,禮房承旨李鼎臣加資,令于李鼎臣曰,內進饌時進,第三爵郡夫人閔氏,進第四爵貞敬夫人宋氏,各白紬三疋,白木五疋,自戶曹輸送,進第五爵宗親班首南延君球進第六爵儀賓班首東寧尉金賢根,進第七爵戚臣班首永安府院君金祖淳,各內下大豹皮一令賜給。
令于李鼎臣曰,內熟設所次知金承業·李奇遠·吳鶴昌·李團宜,各半熟馬一匹賜給,從事官金始兌·金聖行,竝陞敍,監官李興潤·秦東奭,竝加資,金命爀,守令除授,牌將黃大呂·趙和璧·文有基,竝內下生皮筒箇一部賜給,金道亮·李得祿·韓宗瑗·崔道喆·姜鳳顯,竝加資,武藝廳韓興周·李重根,竝帖加,韓啓完等十三名,各木三疋,布一疋,小次待令王德寧等四人,竝從厚施賞,書記金弘振等三人,各木三疋,布一疋,門旗手李興宗等十三名,各木三疋,布二疋,熟手邊首白大鳳等三名,竝三次進饌及自前進饌,勤實爲之,竝帖加,屛風匠金光秋,帖加,其餘熟手·作實軍·屛風匠,各處軍士·使喚軍,各宮奴子·紫門監書員,竝依判下施賞,自本所頒給,排設次知李奇遠·吳鶴昌,竝加資,從事官趙珪·洪士行,竝令內府陞敍,儀節次知金承業,加資,李奇遠·吳鶴昌,各熟馬一匹賜給,從事官洪士行·王守恭,竝令內府陞敍,檢飭次知李昌成,加資,申寬吉,加資屬耳,內下虎皮一令賜給,從事官鄭運會·吳錫昌·申履福·元始萬,竝令內府陞敍,考禁次知朴敏昌,加資,從事官金幼孜,令內府陞敍,前檢飭次知鄭喜常,加資,前排設從事官吳元仁,前儀節從事官吳元仁,令內府陞敍,王世子捧致詞函差備羅星彩,捧箋文函差備南正協,世子嬪宮捧致詞函差備洪士行,左右命掃捧致詞函差備宋鳳儀·金福昌,宗親·儀賓戚臣捧致詞函差備李大奎·全永祜·洪應疇,竝令內府陞敍,外進饌時,大殿挾侍金承業,熟馬一匹賜給,吳鶴昌,半熟馬一匹賜給,世子宮挾侍李奇遠,熟馬一匹賜給,洪命福,兒馬一匹賜給,內進饌時,儀節笏記書役金弘振等四人,竝從厚施賞,自本所頒給,別待令畫員朴禧瑞,加資,令于李鼎臣曰,今番賞典中,一人雖兼數事,毋得疊受。
備邊司,以宋祥來爲義州府尹。
令于徐英淳曰,歉歲民情與守令治否,非繡衣無以知得,御史可合人,令廟堂抄達以入。
令于李鼎臣曰,旣承下敎,政官牌招,賞典下批。
徐英淳達曰,吏曹判書徐能輔,參議趙冀永牌不進推考徽旨及罷職令旨,今方捧入,而開政令下之後,如是違牌,事甚未安。參判徐耕輔在外,判書陳書到院,而原書以國忌齋戒,纔已退却矣,更爲牌招,何如?令曰,依。
以吏曹參議趙冀永牌不進罷職令旨,令于徐英淳曰,只推。
徐英淳達曰,吏曹參議趙冀永,旣有只推之令,一體牌招,何如?令曰,依。
以同副承旨尹聲大牌不進罷職令旨,令于徐英淳曰,只推。
以持平李正耆,正言洪重爕·徐箕淳牌不進罷職令旨,令于徐英淳曰,只推。
以正言洪重爕·徐箕淳牌不進罷職令旨,令于徐英淳曰,只推。
以應敎韓弘敎,校理李應信·李游夏,副校理趙秉常,修撰申冕周牌不進罷職令旨,令于徐英淳曰,只推。
徐英淳,以兵曹言達曰,今二月十七日,武臣堂上朔試射日次,而國忌齋戒相値,不得爲之之意,敢達。令曰,知道。
副應敎吳致愚書曰,伏以臣,伏見政院達辭,有堂該玉堂推考矣,臣於此,有不敢晏然者,日昨入直僚員,以諫長處置陳箚事有簡通,而臣以爲,凡臺例,未承勿退待之敎,則退待雖例也,而今此諫長避答,以勿辭益勉臺職爲敎,此異於勿辭二字循例之答,處置之際,須博考謄錄而爲之之意,回報矣。簡通停當,拖至屢日,不卽處置,職緣臣所答之未瑩也。玆敢短章自列,仰瀆崇嚴。伏乞离明,亟削臣職,以重臺體,以安微分焉,臣無任云云。覽書具悉。諫長避嫌,過一夜下答,則謂以一日再達煩瀆,仍卽退去者,果未知何許事例,爾之不欲處置,無乃得體乎?勿辭察職。
上在昌德宮。常參·經筵,以代理停。
徐英淳啓曰,來二十一日,朝參日次矣,敢稟。傳曰,停。
徐鳳淳達曰,來二十一日,輪對日次矣,敢稟。令曰,當次人受點,後日次待令。
尹聲大達曰,大司憲·執義·掌令二員未差,持平一員未差,持平李正耆牌招達辭未下,監察茶時之意,敢達。令曰,知道。
令于徐鳳淳曰,傳香承旨,馳詣受香所,奉審摘奸以來。
徐鳳淳達曰,守令署經事,令下已至多日,尙未署經,事甚未安。持平李正耆,正言洪重燮·徐箕淳,旣有只推之令,竝更牌招,以爲署經之地,何如?令曰,依。
尹聲大達曰,行大司諫鄭元容,引避退待,已至多日,尙未處置,事甚未燮,正言洪重燮·徐箕淳,旣有只推之令,竝卽牌招,以爲處置之地,何如?令曰,依。
徐鳳淳達曰,玉堂上下番俱空,已至多日,事甚未安。應敎韓弘敎,校理李應信·李游夏,副校理趙秉常,修撰申冕周,旣有只推之令,副應敎吳致愚書答已下,竝卽牌招,以爲推移入直,何如?令曰,依。
徐鳳淳,以侍講院言達曰,明日,日次儒生殿講時,宮官當爲全數進參,而兼輔德李景在有實故,無以備員,令政院稟令變通差出,以爲進參之地,何如?令曰,依。
徐鳳淳達曰,因侍講院草記,明日,日次儒生殿講時,宮官當爲全數進參,而兼輔德李景在有實故,無以備員,令政院稟令變通差出事,依下矣,合有變通之道,何以爲之?敢稟。令曰,許遞。旣承下敎,前望單子入之。
兼輔德前望單子入之,金正喜代點。
徐鳳淳,以侍講院言達曰,明日,日次儒生殿講時,宮官當爲全數進參,而弼善未差,無以備員,令政院稟令差出,以爲備員進參之地,何如?令曰,依。
徐鳳淳啓曰,因侍講院草記,明日,日次儒生殿講時,宮官當爲全數進參,而弼善未差,無以備員,令政院稟令變通差出事,依下矣,未差之代,政官牌招,開政差出,何如?傳曰,前望單子入之,入于小朝。
弼善前望單子入之,閔英世代點。
令于尹聲大曰,見窠皆令差出。
尹聲大,以吏曹言達曰,進饌時,內熟設所監官李興潤加資事,令下矣,已爲資窮,何以爲之?敢稟。令曰,內下虎皮一令賜給。
又以吏批言達曰,進饌時,儀節次知中官金承業,排設次知中官李奇遠加資事,令下矣,俱已資窮,何以爲之?敢稟。令曰,代加。
有政。吏批,判書徐能輔牌不進,參判徐耕輔在外未肅拜,參議趙冀永進,同副承旨尹聲大進。啓曰,判書徐能輔牌招不進,參判徐耕輔在外,小臣獨政未安,何以爲之?敢稟。傳曰,只出緊任。以徐萬淳爲輔德,洪遠謨爲兼弼善,金銑爲同義禁,洪羲俊爲右副賓客,洪奭周爲分內醫提調,義州府尹單宋祥來,今加通政加資事,承令,前參奉鄭遂龜,朝官年八十,今超通政加資事,承令,行兵曹判書朴宗薰今加崇祿,工曹判書金敎根,戶曹判書金鏴,禮曹判書徐俊輔,以上今加正憲,進饌所堂上行都承旨徐憙淳,行護軍朴岐壽,以上今加嘉義,進饌所堂上右副承旨李鼎臣,今加嘉善,進饌時禮房承旨左通禮李毅遠,右通禮金秀鍾,相禮李禮延,以上今加通政,進饌時通禮相禮兼弼善洪晩燮,今加通政,進饌時禮貌官。
兵批,行判書朴宗薰病,參判韓義運病,參議李渭達病,參知高時臣入直進,右副承旨徐英淳進,以徐麟爀爲水原監牧官,副護軍徐淇修·李毅遠·金秀鍾·李禮延·洪晩燮·尹正鎭·朴升用·朴兢淵·鄭瑋·金命麟·副司直李鼎在,副司果安喜祥,以上竝單付,兼義州鎭兵馬節制使兩道運餉使單宋祥來。
吏批,再政。以金道喜爲戶曹參判,金銑爲知春秋,金履載爲弘文提學,閔英世爲左通禮,趙爲右通禮,趙基謙爲相禮,鄭性愚爲漢城主簿,孟明淳爲典籍,李謙秀爲禮賓主簿,金興根爲東學敎授,李建榮爲兼引儀,李發源爲直講,姜英國爲司錄,成均博士單洪履信,學錄單尹孟烈,學諭單李東韻,行右承旨李鼎臣,左副承旨鄭知容,右副承旨徐英淳,知義禁單金銑,左副賓客單洪義俊,右副賓客單李勉昇。
尹聲大,以吏曹言啓曰,卽接通禮院牒報,則以爲,明日代臨春塘臺日次儒生殿講時,相禮當爲進參,而新除授相禮趙基謙身病猝重,萬無進參之望云,通禮院相禮趙基謙改差,其代口傳備擬以入,何如?傳曰,允。
吏曹口傳政事,以洪遠謨爲相禮。
令于徐英淳曰,明日出宮門路,以保定門爲之。
以持平李正耆,正言洪重燮·徐箕淳牌不進罷職令旨,令于尹聲大曰,只推。
以正言洪重燮·徐箕淳牌不進罷職令旨,令于尹聲大曰,只推。
徐英淳,以兵曹言啓曰,來三月初六日大報壇祭,王世子攝行時,墻外環衛軍兵,當爲磨鍊,而謹考謄錄,則昨年三月大報壇祭,王世子攝行時,訓局步軍四哨除出,中軍率領排立矣,今亦依此擧行乎?敢稟。傳曰,依此爲之。
尹聲大以承文院都提調意達曰,月食已過,禮部回咨,依例撰出,正書安寶後,竝與完市咨,一體定禁軍騎撥,下送于灣府,使之傳給鳳城將處,以爲轉致北京之地,何如?令曰,依。
又以成均館大司成意達曰,文廟守僕,依宗·社守僕例,試才抄擇,別單達下事,曾有定式矣,守僕金正默汰去,代以生徒守僕試才抄擇,備三望受點次,別單書入之意,敢達。令曰,知道。
領府事金思穆箚曰,伏以,皇穹垂佑,邦籙無疆,大朝殿下,大德必得,躋寶齡於四旬,至治丕應,撫熙運於三紀,睿孝仰格,縟儀誕擧,乃於元朝,旣受臨殿之賀,爰諏吉辰,載行進饌之禮,闡洪休於九觴,基景命於萬年,大小臣僚,莫不旣醉旣飽,簪花舞蹈於歡聲協氣之中,天保九如之頌,岡陵三壽之祝,猶未足以形容其萬一也,仍伏念,臣躬逢千一之會,偏蒙敷錫之化,耄癃殘喘,輥到九耋,幸遂須臾之願,獲覩無前之慶,區區欣忭,有倍餘人,迺我邸下,特推廣慶之德,曲軫優老之典,十行恩言,旣垂曠絶之諭,百朋寵錫,俾侈式燕之需,隆渥異數,逈越常格,臣榮極而感,感極而涕,實不知視蔭餘生,何以得此於离明之下也?又於此際,伏見書達下者,以臣名忝廚院提擧,天廐上駟,亦及於臣,罔功濫賞,夫豈有如臣之甚者乎?噫,臣於是職,便是箕斗之虛名耳,其殫竭董飭,僚堂之事也,奔走效力,郞吏之責也,而臣獨恬然尸居,無所猷爲,今忽以是職之故,受此上賞,則名實之乖舛,已無可言,而臣心之惶愧,尤當如何?且臣於年來,國有慶禮,輒承謬賞,私懇每歸於例讓,匪頒遂至於屑越,而終不能畢暴衷情,力辭乃已,又有此恩令之混及,慙靦之極,益無所容,玆敢冒入文字,仰于睿聽。伏乞亟賜收還,俾寵章無褻,微分獲安焉。取進止。答曰,覽箚具悉卿懇。卿其勿辭,安心領受,仍令于尹聲大曰,此下答,遣史官往諭于領府事。
領議政南公轍箚曰,伏以臣,卽見進饌時,賞單達下者,臣名亦與焉,欣忭之餘,愧悚旋切,臣幸逢國家盛禮,猥以宰臣班首,躋堂稱觥,獻萬壽無疆之祝,退而侍宴,君子有酒旣醉,嘉賓式燕以敖,榮已極矣,賞何論哉?況天廐駿駟,爲有功者之上錫者乎?陸贄之言曰,奉苽一盤而皆得重賞,則彼躬效汗馬之勞者,將何以酬之,此眞至論也,臣不敢爲乘以謝之禮,短牘仰陳,伏願亟收成令,以安私分焉,取進止。答曰,覽箚具悉卿懇。卿其勿辭,安心領受,仍令于尹聲大曰,此下答,遣史官往諭于領議政。
領敦寧府事金祖淳箚曰,伏以,日吉辰良,進饌禮成,我聖上靈長之寶籙,於是彌光,我邸下洞屬之睿孝,於是益彰,凡今日含生血氣之倫,孰不鼓舞歌頌於堯天舜日之中,而顧臣忝托肺腑之親,獲與外內之讌,再進康爵,快覩物采,區區忭祝,萬萬非餘人可比,乃承廣慶之睿令,遽侈錫馬之殊典,恩至渥也,寵至榮也,飾喜無窮,固知不吝於懋賞,罔功冒受,竊自有懼於傷廉,玆敢略控短箚,仰瀆离明。伏乞亟令收還,俾微忱得安,恩賞無屑焉。取進止。答曰,覽箚具悉卿懇。卿其勿辭,安心領受,仍令于尹聲大曰,此下答,遣史官往諭于領敦寧。
上在昌德宮。常參·經筵,以代理停。
王世子還內後,內閣·政院·藥房·春坊口傳問安。答曰,知道。
鄭知容達曰,明日常參,取稟。令曰,停。
尹聲大達曰,大司憲·執義·掌令二員·持平一員未差,持平李正耆牌招達辭未下,監察茶時之意,敢達。令曰,知道。
徐憙淳達曰,行右承旨李鼎臣今日不爲仕進,卽爲牌招,何如?令曰,依。
以應敎韓弘敎,副應敎吳致愚,校理李應信·李游夏,副校理趙秉常,修撰申冕周牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。應敎韓弘敎,副應敎吳致愚,校理李應信·李游夏,副校理趙秉常,修撰申冕周,旣有只推之令,竝卽牌招,以爲推移入直,何如?令曰,依。
又達曰,守令署經事,令下,已至多日,尙未署經,事甚未安。持平李正耆,正言洪重爕·徐箕淳,旣有只推之令,竝更牌招,以爲署經之地,何如?令曰,依。
徐英淳,以都摠府言達曰,今日入直內三廳,武兼禁軍及軍兵等,當爲中日習射技,而日次儒生殿講,代臨相値,不得設行之意,敢達。令曰,知道。
判府事李存秀箚曰,伏以,日吉辰良,盛禮誕擧,天休滋至,景祿冞新,歡欣蹈舞,率普惟均,臣猥忝進爵之列,昵近香案之前,擎北斗之瑤觴,祝南山之寶籌,區區下情,榮忭倍切,伏見令敎下者,臣名亦在施賞之中,侈以錫馬之典,天廐上駟,何等異數,混及罔功之賤,實非懋賞之政,臣不敢晏然拜受,乘而謝之,玆敢短箚仰瀆。伏乞亟令收還,以安賤分焉。取進止。答曰,覽箚具悉卿懇。卿其安心領受。仍令曰,此下答,遣史官往諭于李判府事。
永明尉洪顯周書曰,伏以,天休滋至,邦慶無疆,迓景命於添屋,伸睿誠於祝岡,於萬斯祜,自今彌延,八域含生,普切蹈忭,臣於是時,忝叨肺腑,獲奉恩命,再登三呼之筵,恭進九如之觴,歡祝之忱,已倍他人,近光之榮,同朝聳羨,至若錫馬之恩,是豈臣夢想所到哉?賞賚之典,必待有勞,天廐珍駟,體例尤別,承命獻爵,係是職分內事,拜跪進退,初非可紀之勞,緣此事會,領此厚賞,上累嚬笑之愛,下貽僥濫之譏,反躬自愧,不敢冒受,玆不得不短章控暴,仰瀆崇嚴。伏乞离明,察臣由中之懇,特令還收濫賞,以安賤分焉,臣無任云云。答曰,覽書具悉。卿其安心領受。
己丑二月十八日辰時,王世子代臨春塘臺,日次儒生殿講入對時,行都承旨徐憙淳,左副承旨鄭知容,右副承旨徐英淳,假注書韓宓履,記事官金炳韶·金鼎集,原任提學朴宗薰,原任直提學金鏴,原任直閣徐俊輔以次陪立,時至,王世子具翼善冠·衮龍袍,乘輿出萬八門,藥房提調金鏴進前奏曰,侵早勞動,睿體,若何?令曰,一樣矣。令曰,都承旨陪從,可也。仍由保定門·靑陽門,詣春塘臺,降輿陞座,試官及應講儒生以次行禮訖,考官行兵曹判書朴宗薰,戶曹判書金鏴,行護軍金蘭淳,參考官吏曹參議趙冀永,副護軍李寅溥,副司果成遂默,侍講院司書兪星煥進伏,宗薰曰,去臘都政,五衛將金履淳以副望蒙點矣,其時只據官案排擬,而追後詳考,則履歷不合於定式,臣之不察,誠甚惶恐,而原望筒勿施,何如?令曰,依爲之。出擧條令開講,儒生等以次應講,王世子入便次,少頃,復爲座堂,儒生等應講訖,令知容書令旨曰,日次儒生殿講居首純通幼學徐耆淳,直赴殿試,止次略幼學曺雲承,給二分,之次略生員尹宗儀等二人,各給一分,之次略進士沈有澤等五人,各八子百選一件,之次略幼學李寅喬等四人,各史記英選一件,粗幼學朴珪壽等十九人,各奎章全韻一件賜給。令曰,入格儒生入對。出令旨令曰,徐耆淳賜樂。出令旨令曰,禮判與右副承旨下去後從可也。俊輔·英淳,承令下去,與耆淳行禮。令曰,入格儒生進前。徐耆淳·曹雲承·尹宗儀·徐名輔·沈有澤·徐堂輔·徐用輔·沈敦永·李源庚·李寅喬·李光翼·李豐翼·李憲潞·朴珪壽·兪鎭五·尹敎成·吳泰璜·兪致崇·沈敬澤·洪永圭·金公鉉·鄭基轍·宋宅鎭·李寅儉·李鶴圭·徐兢輔·金在根·申泰運·朴齊度·徐兢淳·尹致歲·鄭夔容等,以次進前奏姓名訖。令曰,下番呼新,可也。鼎集承令呼新。令曰,直赴給分人先退,其餘頒賞,可也。有澤等領賞退出。憙淳曰,每於座堂時,下位承旨二員,例爲陪從,而今番則執冊承旨,陪從兼進,故擧行自多苟艱,此後如今番時,則雖無他承旨陪從之令,執冊承旨外,下位二員,依例陪從,似好矣。令曰,唯。令呼禮畢,相禮跪白禮畢,王世子降座乘輿,由靑陽門·保定門還內,諸臣以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
又達曰,大司憲·執義·掌令二員,持平一員未差,持平李正耆,令旨未下,監察茶時之意,敢達。令曰,知道。
又達曰,知義禁金銑,除拜後過三日,不爲出肅,依定式推考警責,仍卽牌招察任,何如?令曰,依。
又達曰,行都承旨徐憙淳內閣進,行左承旨徐鳳淳式暇出去,右副承旨徐英淳式暇,行右承旨李鼎臣,同副承旨尹聲大書答未下,院中只有臣一人,伴直無人,行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
又達曰,行都承旨徐憙淳牌不進,行左承旨徐鳳淳,右副承旨徐英淳式暇,同副承旨尹聲大,書答未下,伴直無人,行右承旨李鼎臣,書答已下,所當牌招,而拘於廳規,不得請牌,何以爲之?敢稟。今曰,牌招。
又達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,竝卽牌招,以爲署經之地,何如?令曰,依。
李鼎臣達曰,玉堂上下番俱空,事甚未安。應敎韓弘敎,副應敎吳致愚,校理李應信·李游夏,旣有只推之令,竝卽牌招,推移入直,何如?令曰,依。
以應敎韓弘敎,副應敎吳致愚,校理李應信·李游夏,修撰申冕周牌不進罷職令旨,令于李鼎臣曰,只推。
李鼎臣達曰,應敎韓弘敎,副應敎吳致愚,校理李應信·李游夏令旨未下,玉堂上下番俱空,事甚未安。副校理趙秉常,修撰申冕周書答已下,竝卽牌招入直,何如?令曰,依。
以慶尙監司鄭基善狀達密陽府民家失火事,令于鄭知容曰,今見此報,幾百戶民家,一時失火,況且歉歲尤甚之邑,民生之失所栖遑,聞甚驚慘,元恤典外,別加顧助,結構奠接之方,令道臣另念區處,毋使一民不得其所,又釋余九重南顧之憂,卿其着意對揚事,令廟堂措辭關飭,可也。
以全羅監司徐耕輔狀達茂長縣人物渰死事,令于鄭知容曰,聞甚矜惻,元恤典外,別加顧助,如有生前身還布,竝蠲蕩事,分付。
以持平李正耆,正言洪重燮·徐箕淳牌不進罷職令旨,令于鄭知容曰,只推。
李鼎臣,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以進饌儀軌所堂上意,達曰,本所郞廳鄭性愚,昨日政,除拜漢城府主簿矣,職務相妨,令該曹以閑司口傳相換,使之專意擧行,何如?令曰,依。
吏曹口傳政事,漢城主簿鄭性愚,敦寧主簿宋文熙相換。
鄭知容,以備邊司言達曰,御史可合人抄達,別單書入之意,敢達。令曰,知道。
行右承旨李鼎臣書曰,伏以,睿孝上格,天休滋至,九爵之晠禮誕擧,萬千之景籙冞永,蘄嚮抃頌,普均帀域,如臣無似,適忝邇列,昵陪耿光,親奉音旨,周旋趨走於歡聲喜氣之間,龍光遍體,榮耀溢分,忭踴攢祝,尤倍恒情,不意飾慶之睿念,廣推論賞之殊典,而臣之賤名,亦廁其中,裒然進叨於亞卿之秩,臣於是,震懍惝怳,五內失守,實莫知其措躬之所也,臣本湔劣,百不猶人,徒藉先故,早通朝籍,自在廕路,偏被洪造,前後歷試,已極踰濫,僥倖一第,尤非意慮之所及,而銀臺·春坊,特旨聯翩,淸塗華貫,晏若固有,臣雖銜佩恩私,不敢逡巡逃避之計,而每日循省,自不知惶汗之浹背,況今所蒙,尤萬萬出於常分之外,誠未敢知邸下何取於臣,而有此誤恩也,臣之本末長短,固邸下之所已悉燭也,淸朝百執事之末,猶恐其不堪備數,堂堂命德之器,顧何嘗近似於臣,而乃可以一朝加之,不少留難耶,且朝廷用人,固有次第,一資半階,不宜妄躐,臣於往歲之冬,眇然一堂下末蔭耳,由今視前,曾不過十餘朔之間,而遽使之乘軒腰金,躋卿月之班,雖便有特異之才,茂著之績,猶不容若是冒進,矧如臣庸碌蔑能無毫分可紀之勞者耶,冥升之災,急走而躓,尙屬臣一己之私憂,而在聖世懋官愼賞之道,其爲累當何如也?臣自先世,厚被恩眷,頂踵毛髮,罔非生成,而任職居官,蔑一報效,顧反以匪分之榮,不衷之服,貽累於朝家名器之重,寵命愈侈,辜負愈深,職秩愈崇,罪戾愈積,過福之殃,臣將不知其死所矣,以邸下曲庇之慈,倘或念及於斯,則不竢臣言之畢,而亦當有以處臣矣,歷日退伏,戰悸交中,天牌之下,承膺末由,玆敢披瀝陳懇,仰龥於崇嚴,神天在上,斷無假飾。伏乞离明,俯垂矜諒,亟將臣新授資級,特令收還,俾公器無濫而私分獲安,不勝大幸,臣無任云云。答曰,覽書具悉。卿其勿辭行公。
同副承旨尹聲大書曰,伏以,臣於日前諫長之引避退待也,以一日再達煩瀆之意,請入退待,故臣果矇然捧入矣,及伏覩副應敎吳致愚書答下者,臣之不能照檢之失,實無所逃矣,昨値齋日,未得上章自列,又不得不依前請出處置牌,而旣知有誤,仍爲含默,在臣道理,萬萬悚惶,處置請牌,未敢入稟,玆以據實自訟,乞被溺職之罪,以昭法紀,以安私分,千萬幸甚,臣無任云云。覽書具悉。爾之不審之失,推考。
副校理趙秉常書曰,伏以,臣以無似,忝叨館職,今玆數月矣,未嘗有一言一事裨補於上,而乃以區區事例,有所詰難,至煩崇聽,臣之不職之狀,於是益著,臣於伊日在直時,政院以諫長處置事,有所往復,而臣取考館例所載,則玉堂之處置兩司,必因諸臺之或皆避嫌,或皆有故,方有替行之例,見今諸臺,雖曰未肅,召牌連出,則與館誌所謂皆有故者有異,固不必舍彼而責之於玉堂也,臣以是持難,而右僚又以違例啓弊爲言,舊例旣無可考,僚見未嘗無據,處置之扯到于今,蓋由於此,而今以此事,至被承宣之問備,又有僚章之自引,臣之情踪,不可自安於職次,玆敢短章自列,仰瀆崇嚴。伏乞离明,亟削臣職名,以重公體,以安私分焉,臣無任云云。覽書具悉。爾言豈不太晩乎?
修撰申冕周書曰,伏以臣,本以草野寒素之蹤,百無肖似,而晩竊科第,歷剔淸顯,豈臣所圖,涯分已踰,涓埃莫效,恒切悸懼,若隕淵谷,幸値邦國千一之慶會,竊寓跛躄擧起之微忱,來入城闉,獲參賀班,病伏旅次矣,千萬夢想之外,以臣爲弘文館修撰者,擎奉華誥,感祝無地,況顧其職則挾冊登筵,討論經傳也,語其責則嘉猷嘉謨,啓乃沃朕也,在昔名碩,未嘗不逡巡,而以臣魯貿,豈若固有而冒據也哉?仍循時日,竟參進膳之班,懽忻蹈舞,卽秉彝同得,而億萬年無疆之祝,少須臾無死之願,若偏臣身,臣若一向貪榮,久叨匪分,則不待人譏,臣實自愧,而其於則哲之爲累,惟簡之欠愼,何哉?且臣於日前享役,觸寒添感,委頓床笫,食飮全却,時日之內,萬無蠢動之望,束帶赴公,非所可論,課日違傲,徒增惶窘。伏乞离明,亟令選部,鐫改臣所帶職名,以重公器,以安私分焉,臣於乞免之章,不宜贅及他說,而今於目下事,有不敢泯默者,玆敢略陳焉,臺臣之出處進止,自有防限,毋論傳啓避嫌,承批之前,臺廳一步,無得擅移者,古例卽然,而大司諫鄭元容,避嫌入達之後,移坐內閣,仍爲經夜,揆以臺體,虧損實大,且旣以勿辭益勉臺職承答,則又以一日再達,至有處置之擧者,亦不可無警,臣謂大司諫鄭元容,施以譴罷之典爲宜,臣無任云云。覽書具悉。識臺體之諫長,何可輕易論罪,爾其勿辭察職。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮,口傳問安。答曰,知道。世子嬪,宮口傳問安。答曰,知悉。
李鼎臣達曰,明日常參,取稟。令曰,停。
鄭知容達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
又達曰,備邊司郞廳來言,今日,賓廳日次,而宗廟修改相値,不得來會云矣,敢達。令曰,知道。
李鼎臣達曰,右副承旨徐英淳,同副承旨尹聲大,今日不爲仕進,竝卽牌招,何如?令曰,依。
傳于李鼎臣曰,宗廟夏享大祭,王世子攝行磨鍊。
以持平李正耆,正言洪重爕·徐箕淳牌不進罷職令旨,令于鄭知容曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重爕·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以應敎韓弘敎,副應敎吳致愚,校理李應信·李游夏牌不進罷職令旨,令于李鼎臣曰,只推。
以副校理趙秉常,修撰申冕周牌不進罷職令旨,令于李鼎臣曰,只推。
李鼎臣達曰,玉堂上下番俱空,已至多日,事甚未安。應敎韓弘敎,副應敎吳致愚,校理李應信·李游夏,副校理趙秉常,修撰申冕周,旣有只推之令,竝卽牌招,以爲推移入直之地,何如?令曰,依。
鄭知容達曰,今此幸行時,何大臣留都乎?敢稟。令曰,左議政留都。
兵曹,以李錫奎爲留都大將。
以右副承旨徐英淳,同副承旨尹聲大牌不進罷職令旨,令于鄭知容曰,只推。
李鼎臣,以禮曹言達曰,昌陵大王陵上曲墻左邊汰落處,王后陵上主脈左邊汰落處,補築之節,待今春擧行事,昨秋臣曹堂上奉審書達達下矣,補築吉日時,令日官朴周煥推擇,則來三月初六日卯時爲吉云,以此日時始役,而先告事由祭,同月初三日,寒食節享兼行,祝文中措辭添入,而謹考謄錄,則昨年禧陵陵上主峯後龍脊脈汰落處補土時,物力區劃,役軍機械等事,令京畿監營預先措備,以地方官高陽郡守,補土差使員差下,與本陵官員兼監役,眼同監役,臣曹堂上進去監董矣,今亦依此擧行,恐合事宜,以此分付,何如?令曰,依。
鄭知容,以兵曹言達曰,今二月二十日,文臣朔試射日次,而宗廟修改相値,不得爲之之意,敢達。令曰,知道。
李鼎臣,以奉常寺都提調·提調意達曰,祭享所用春等中脯,依定式今二月二十日,始造之意,敢達。令曰,知道。
鄭知容,以刑曹言達曰,因慶壽宮稤宮金潤豐手本,令曰,宮墓事體自別,則局內之無難斫伐,萬萬痛駭,令法司嚴刑後遠地定配,以杜他日之弊可也事,令下矣,謹依下令,和嬪墓局內伐木之姜仲成·李金石,各嚴刑一次後,仲成咸鏡道利原縣,金石平安道朔州府,竝遠地定配所,卽爲押送之意,敢達。令曰,知道。
上在昌德宮。常參·經筵,以代理停。
徐鳳淳啓曰,來二十五日,朝參日次矣,敢稟。傳曰,停。
李鼎臣達曰,明日常參,取稟。令曰,停。
又達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
徐鳳淳達曰,右副承旨徐英淳,同副承旨尹聲大今日不爲仕進,竝卽牌招,何如?令曰,依。
以應敎韓弘敎,副應敎吳致愚,校理李應信·李游夏,副校理趙秉常,修撰申冕周牌不進罷職令旨,令于李鼎臣曰,只推。
李鼎臣達曰,玉堂上下番俱空,已至多日,事甚未安。應敎韓弘敎,副應敎吳致愚,校理李應信·李游夏,副校理趙秉常,修撰申冕周,旣有只推之令,竝卽牌招,以爲推移入直之地,何如?令曰,依。
以持平李正耆,正言洪重爕·徐箕淳牌不進罷職令旨,令于李鼎臣曰,只推。
李鼎臣達曰,守令署經事,令下,已至多日,尙未署經,事甚未安。持平李正耆,正言洪重爕·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以右副承旨徐英淳,同副承旨尹聲大牌不進罷職令旨,令于徐鳳淳曰,只推。
以應敎韓弘敎,副應敎吳致愚,校理李應信·李游夏,副校理趙秉常,修撰申冕周牌不進罷職令旨,令于李鼎臣曰,只推。
以持平李正耆,正言洪重爕·徐箕淳牌不進罷職令旨,令于李鼎臣曰,只推。
李鼎臣達曰,今二十七日徽慶園親祭祭文,當爲製進,大提學金履喬,待明朝牌招,使之製進,何如?令曰,依。
兵曹,留都從事官單金周默。
以慶尙左水使安光贊狀達寧海等邑人物渰死事,令于李鼎臣曰,聞甚矜惻,元恤典外,別加顧助,如有生前身還布,竝蠲蕩事,分付。
李鼎臣,以禮曹言達曰,卽接抱川進士趙承默所志,則以爲,族弟愼衡,嫡妾俱無子,以其同姓十寸弟敬默第三子存鉉,欲爲繼後,兩家相議完定,未及禮斜,兩邊父母俱爲作故,拘於常規,不得循例禮斜,依定式,草記稟處事,呈狀矣,凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長趙承默所訴旣如此,依定式,趙敬默第三子存鉉,立爲趙愼衡之後,何如?令曰,依。
又以都摠府言達曰,今日入直內三廳,武兼禁軍及軍兵等,當爲中日習射技,而內試射相値,不得設行之意,敢達。令曰,知道。
又以兵曹言達曰,今二月二十一日,武臣賓廳講書日次,而內試射相値,不得爲之之意,敢達。令曰,知道。
又以兵曹言啓曰,闕內入直訓鍊都監局別將·把摠·哨官及內三廳將·守門將,禁衛營把摠·哨官等番單子,每中日入啓受點矣,今二十七日中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入之意,敢啓。傳曰,知道。
領議政南公轍書曰,伏以,臣於歲首,猥上一書,引禮經之明訓,遵臣家之故事,庶幾聰聽仰格,宿願可諧,及承下答,十行溫諄,慰諭備至,而終靳一兪,齎誠顒祝之餘,大失所圖,臣自立朝之初,已有自誓於心,以此祈籲於聖朝者,十年于玆,況今其年已至,症形益痼,經邦濟艱,尙矣毋論,趨走班行,末由自强,如此而不去,則公事實有甚狼狽者,臣請以醜穢賤狀之未及悉暴於前書者,不避猥屑而更陳之,臣本病在膏肓,平居不能自同常人,飮食起居,未嘗放縱,風雨寒暑,不敢觸冒,僅能支持,得延于玆,而今則元氣落下,不能敵病,少用思慮則唾血如期,暫試筋力則喘汗欲絶,形殼雖存,如朽中之木,其仆可立而待也,又自冬春以來,眩暈頭疼,無時發作,脚部全未運用,寸階尺級,亦皆須人陞降,比之前日所陳,別症倍劇,大小公役,一例闕參,尋常簿牒,漫不省記,恬然若身無職名者然,且睿度寬假,不賜譴罷,臺閣忠厚,不加糾劾,臣將無可去之日耶?譴與劾,人情之所欲免,而臣則待之久矣,而苦不得焉,命之窮矣,尙何言哉?今幸賀儀誕擧,康爵繼進,無前之慶禮,臣旣與覩,三南賑資,上以藉如傷若保之恩德,下以賴僚相諸堂之協力,區劃僅畢,臣果言去而無嫌,其或有未盡者,則待賢德之卜而益善措處,亦未晩矣,臣則百爾思量,一退之外,更無餘策,釋負一念,食息未忘,三字銜之願借,夢譫猶發,苦情至懇,臣不以謁之於邸下,而將誰訴耶?妄恃愛欲生之恩,屢籲而不知止,伏望恕其罪而諒其心,仰稟大朝,亟許遞免,仍許休致之請,毋使重任虛縻,臣亦免瀆擾違慢之罪,不勝幸甚,臣將退矣,焉用言爲,而適有所蘊,不敢自隱,向來朴綺壽之書,邸下以其言爲何如耶?出於寥寥之時,故人或稱之,而以臣見之,不過臺閣之故事,書生之常談也。肅廟朝將行進宴,文淸公金鎭圭請內宴勿用女樂,其後每當受宴進饌之時,諸臣多以是爲言,舊例雖用女伶,而終爲非禮之視,故有此陳戒,然則綺壽之言,雖或有妄率者,而何足深責之乎?許以風聞,則昧例未必爲罪,愜於公議,則受囑在所不論,以此抉摘,則世豈有不可罪之言者乎?求其言之當理與不當理而已。伏願邸下,穆然深思,特宥綺壽,俾睿德有光焉,不但一綺壽事爲然,太抵開言路,卽我列聖朝家法,人君深居九重,視聽有極,思慮難周,廷議巷論,未能徧知而詳察,則施措之際,寧免過差,幽遠之情,固多未達,不有匡救,何以聞過,不能改過,何以體天而悅人,唐臣陸贄有言曰,諫者多表我之能好,諫者卽示我之能賢,諫者之狂誣,明我之能恕,諫者之漏洩,彰我之能從,眞格論也,從諫弗咈,舍己從人,堯·舜·禹·湯之能事,漢唐英主之所勉强而力行者,苟邸下近法祖宗,遠法堯·舜,明而聽於至愚,尊而屈於匹夫,就敢不披露心腹,捐棄肝膽,盡其力之所至,不然而有自聖莫予違之心,則人臣常情,探上意之所在,以爲語默,於是乎宰相以頌美爲奉職,臺諫以稱旨爲當官,苟非賢者,難乎免於此矣,雖然語君德,必本之學問,臣嘗奉敎於古之君子矣,近日言事者固多矣,盍亦以終始典學,告之於邸下乎?堯·舜·禹·湯曁我列聖,從諫而至於聖者,皆由精一緝熙之工而致之也,君德不以學問爲本,則一事之失,一政之謬,雖或有糾正,謂之知本則未也,臣曾於代聽朝參,以恢納諫之量仰勉,而首以典學爲言者,竊有得於此矣,申望邸下懋哉懋哉,臣非不欲蚤言之,而方値睿心激惱,言未入而反致過中之辭令,則此有古來至戒,亦非愚臣至誠憂愛之道,而今則慶禮已成,爲日亦久,此或可以導達而得萬一之聽從,又當辭職而治書,未能終默,惶恐隕越,伏地俟罪,臣無任云云。答曰,覽書具悉卿懇。引退之章,又何爲而至哉?以余否德,誠禮有所未盡歟,國事日非,無可攸爲而然歟,三南告饑,民生顚連,此豈元老告退之時乎?先卿之引年,英廟之允許,其時則可矣,而余之不能許退於今日,卽以爲不可許之時,以卿公耳國耳之心,何不念及於此,乃爲必不成之擧耶?卿於朝廷,卽佩安危之首相也,其去其就,不可容易爲說,且成就遂初,當有其時,望卿亟斷來章,盡心國事,至於陳勉之言,敢不服膺,余有過失,隨事勉戒,使無至於大誤,則豈不知感,朴綺壽事,卿言如此,豈無處分之時,卿其諒之。仍令于李鼎臣曰,此下答,遣史官往諭于領議政。
上在昌德宮。常參·經筵,以代理停。
鄭知容達曰,明日再明日,寧陵忌辰祭齋戒正日相値,常參頉稟之意,敢達。令曰,知道。
徐英淳達曰,大司憲·執義·掌令二員,持平一員未差,持平李正耆牌招達辭未下,監察茶時之意,敢達。令曰,知道。
徐鳳淳達曰,同副承旨尹聲大,今日不爲仕進,卽爲牌招,何如?令曰,依。
鄭知容達曰,守令署經事,令下,已至多日,尙未署經,事甚未安。持平李正耆,正言洪重爕·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
又達曰,玉堂上下番俱空,已至多日,事甚未安。應敎韓弘敎,副應敎吳致愚,校理李應信·李游夏,副校理趙秉常,修撰申冕周,旣有只推之令,竝卽牌招,以爲推移入直之地,何如?令曰,依。
以應敎韓弘敎,副應敎吳致愚,校理李應信·李游夏,副校理趙秉常,修撰申冕周牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。應敎韓弘敎,副應敎吳致愚,校理李游夏,副校理趙秉常,修撰申冕周,旣有只推之令,竝更牌招,推移入直,何如?令曰,依。
以同副承旨尹聲大牌不進罷職令旨,令于徐鳳淳曰,只推。
徐英淳,以都摠府言達曰,今此幸行時,侍衛寶劍守宮及陪衛,當爲備員,而都摠管南延君球有實故,李勉昇·金銑,副摠管許溟,俱有實病,尹相重以摠戎中軍陣上進,洪敬謨·柳台佐在外,一員未差。無以備員,令政院稟令變通,仍令該曹,以在京無故人,口傳差出,待下批牌招,以爲備員進參之地,何如?令曰,依。
徐英淳達曰,因都摠府草記,今此幸行時,侍衛·寶劍·守宮及陪衛,當爲備員,而都摠管南延君球有實故,李勉昇·金銑,副摠管許溟,俱有實病,尹相重以摠戎中軍陣上進,洪敬謨·柳台佐在外,一員未差。無以備員,令政院稟令變通,仍令該曹以在京無故人,口傳差出,待下批,牌招事,依下矣,合有變通之道,何以爲之?敢稟。令曰,竝許遞,與未差之代,旣承下敎,前望單子入之。
徐英淳,以備邊司言達曰,春務方殷,曠官爲悶,而近多有上京守令之久不下去者云,令該曹催促,使之當日下送,何如?令曰,依。
又以兵曹言達曰,今此幸行時,巡將·監軍,依例以今二十六日受點人員,二十七日至,使之仍察之意,敢達。令曰,知道。
又以兵曹言達曰,內吹螺赤及龍虎營兼內吹習角賞格木,謹依達下別單,分等施賞之意,敢達。令曰,知道。
又以訓鍊都監言達曰,今此幸行時,隨駕武藝別監一百七十人饌價錢,每人二錢,門旗手二十七名饌價錢,每名一錢,依例分給之意,敢達。令曰,知道。
又以訓鍊都監言達曰,本局兼內吹,今春等習角賞格,謹依判下單子,木綿二十四疋,施賞之意,敢達。令曰,知道。
又以禁衛營言達曰,謹依本營兼內吹,今春等習角賞單達下愼石哲等十一名處,木綿各二疋,施賞之意,敢達。令曰,知道。
又以御營廳言達曰,本廳兼內吹,今春等習角賞格,謹依單子達下,李禧哲等十一名處,各木二疋,施賞之意,敢達。令曰,知道。
校理李應信書曰,伏以臣,本以庸陋之資,濫叨論思之列,無所猷爲,備位蹲冒,殆將數月于玆矣,竊惟念,古之人一日居是職也,有一日之責,有懷無隱,恢張淸議,如臣無似,固不足比擬,而事在目下,因循時日,則言之無及,事亦莫捄,玆敢不揆僭妄,猥陳愚見,惟邸下垂察焉,顧以今春歉荒,比於甲乙則少有間焉,而細究京鄕事勢,阻飢者十居七八,自食者不過二三,臣亦不圖歉荒之至於此矣,近聞閭里間輿論,則迨至春夏之交,漸見甁甔之竭,而且當慶科咸聚之時,自鄕來赴之儒,在京濟接之方,二三稍優者,倍蓰兼費,七八貧窮者,主客俱困,臣自聞此語,反覆思惟,閭里之言,理勢之必然,然當此千一之慶會,已諭八域之多士,使之四月初九日來赴,則到今輕議其退定於秋後者,恐涉僭妄,思之屢日,不得其便,一朝恍然有覺得者,慶不踰年,則秋冬退定而無害於義,人賴紓力,則公私稍饒而不至於困矣。向者全羅監司臣趙寅永書答,有曰,苟利於民,何事不從?臣三復莊誦,不覺蹈舞矣,今若退定科期,其所以利民者不少,伏願邸下,下臣此書,詢問庭臣而速處焉,臣又有一說焉,近以朴綺壽請宥事,相箚臺章,相繼迭奏,臣無容更贅,而日前大僚所陳,許以風聞,則昧例未必爲罪,愜於公議,則受囑在所不論者,眞至論也,亦願速下處分,快從輿論焉,仍伏念,臣三朔旅次,寒冷觸冒,調將失宜,素患濕痰之症,一倍添劇,伏枕叫苦,每日違傲,惶汗沾背,忽自日昨,凝結於下部,跨馬趨走,實有難强,見今幸行在邇,扈班末由,違慢之外,又添一罪,臣之情私,可謂進退維谷,玆敢不避猥屑,冒瀆崇嚴。伏乞离明,哀之憐之,特許鐫改,俾得安心調治,以遂生成之澤焉,臣無任云云。覽書具悉。爾之書辭,令廟堂稟處,尾附事,何如是至煩乎?更勿煩瀆,所請依施。
上在昌德宮。常參·經筵,以代理停。
尹聲大達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
徐鳳淳達曰,行右承旨李鼎臣,左副承旨鄭知容今日不爲仕進,竝卽牌招,何如?令曰,依。
徐英淳達曰,肅謝法意,何等嚴重,而敦寧主簿鄭性愚旣呈肅單,不爲入來,事極駭然,所當重勘,而本院請推之外,無他可施之罰,何以爲之?敢稟。令曰,拿處。
以持平李正耆,正言洪重燮·徐箕淳牌不進罷職令旨,令于尹聲大曰,只推。
徐英淳達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以應敎韓弘敎,副應敎吳致愚,校理李游夏,副校理趙秉常,修撰申冕周再牌不進罷職令旨,令于徐英淳曰,只推。
徐英淳達曰,玉堂上下番俱空,已至多日,事甚未安。應敎韓弘敎,副應敎吳致愚,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
摠管前望單子入之,都摠管金在昌·洪羲俊·宋冕載,副摠管李光文·朴齊一·申在植·金蘭淳·權敦仁代點。
徐英淳,以吏曹言達曰,因備邊司草記,春務方殷,曠官爲悶,而近多有上京守令之久不下去者云,令該曹催促,使之當日下送事,依下矣,自臣曹催促,則谷山府使朴蓍壽,咸興判官朴鎬壽,甑山縣令鄭友容,黃岡縣監李賢耆,俱以下去云,綾州牧使李德秀,身病沈重,不得下去云,高山縣監李秉國,親病沈重,不得下去云,雖未知其身病親病之如何,而特令之下,不得下去者,揆以事體,誠極未安。綾州牧使李德秀,罷黜,高山縣監李秉國,親病與身病有異,改差,何如?令曰,依。旣承下敎,政官牌招開政。
又以禮曹言達曰,來四月初四日行宗廟夏享大祭,王世子攝事時,王世子省牲省器之節,依例磨鍊乎?敢稟。令曰,依例磨鍊。
又以禮曹言達曰,來四月初四日行宗廟夏享大祭,王世子攝事時,一依親祭例,永寧殿,遣大臣攝行,何如?令曰,依。
又以備邊司言達曰,校理李應信書陳歉年民勢,仍請今番慶科退行於秋冬,而下答有令廟堂稟處之令矣,今年三南之災荒溢目,因此而京外穀價與百物騰貴,此時八路科儒,咸聚京師,則行者來往之費,居者接濟之需,貧富主客,必致俱困,秋事之豐登,雖未預度,如得少康,則必愈於春末夏初之事勢,今此儒臣之書請,實合於民情輿論,而亦無違於慶不踰年之義,依所請以秋成後,涓吉擧行之意,分付該曹,何如?令曰,依。
吏曹判書徐能輔書曰,伏以,吉日良辰,縟禮載擧,九爵旣進,百祥咸湊,寶籌益綿於齊岡,睿孝不匱於準海,萬億年無疆惟休,繼自今彌永,蹈舞攢祝,歡溢區宇,仍伏念,臣於月前,猥控衷懇,冒瀆崇嚴,極知僭越,無所逃罪,及伏奉睿答下者,不惟不加之罪,慰藉諄複,殆若慈父之詔迷子,臣稽首奉讀,且感且惶,誠莫曉樗散賤品,何以得此,而區區情實,獨未見諒,匪分重任,尙在身上,旋不勝愕然失圖,而不知所以自措也,慶禮在前,不敢屢瀆,嚴畏囁嚅,遂復有月,而狗馬賤疾,間又斗劇,風寒所襲,手臂麻木,屈伸運用,全不自由,神精隨以迷瞀,動作亦多妨礙,駸駸乎將有風痺之慮,若不及今解職,安意調治,癃廢膏肓,勢必無幸,而至於其情之難冒,又有倍甚於疾病者,則安得不疾聲更龥,以冀睿慈之垂憐也,臣之本末長短,莫逃於睿鑑之下,見職之尙此蹲仍者,豈眞有一分可堪之實而然哉?誠未格天,辭不達意,前後披瀝,徒歸例讓,於是乎唯知瀆擾之懼,罔念負乘之戒,淟涊盤礴,式至今日,才之不能逮也,則奔走承令者,反歸於辜恩,力之不可强也,則竭蹶供職者,適足爲瘝曠,指點笑罵之四至,猶屬臣一己之私,壞廉防而玷名器,所關非細,中夜思之,惶汗浹背,且陳力就列,不能者止,聖人攸戒,今臣不能,不惟通朝之所共知,臣所自知,不啻甚明,京察一過,瘡疣百出,鉛刀不可以再割,僨轅不可以更服,與其冒據而竟致僨誤之罪,不若控免而自犯逋慢之誅,二者之間,輕重較然,敢將未徹之章,冒死申暴,惟邸下矜之憐之,亟遞臣見帶之銜,以重天職,以安私分,且俾得專心調疴,少延殘喘,則終始生成之澤,非臣之生死隕結所能報也,臣無任云云。答曰,覽書具悉。所懇旣如是,今姑許施矣。
上在昌德宮。常參·經筵,以代理停。
尹聲大達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
李鼎臣達曰,明日,徽慶園親祭散齋,再明日三明日,致齋相値,常參頉稟之意,敢達。令曰,知道。
令于尹聲大曰,朴綺壽卽一可憐之物,余何難容渠十輩,且旣自服以噬臍莫及,則如渠哀嗟,不足深責,但臺臣·大臣,迭相伸救,有若眞箇諫臣之被謪者然,朝議誠極寒心,故仍不許放,而遇慶之時,不可無曠蕩之典,投畀罪人朴綺壽,特爲放送,以示同中國之意。
令于尹聲大曰,朝家之設置臺閣,所重與關係果何如?而名以言官,攻斥言官者,豈可使聞於隣國乎?自服朴綺壽,雖不足言,三臺之迭請加律,此何事面乎?跡涉迎合,弊固難言,前臺諫金鎭聲·金錫龍·魏迪喆,竝施罷職之典。
以左副承旨鄭知容牌不進罷職令旨,令于徐憙淳曰,只推。
以持平李正耆,正言洪重燮·徐箕淳牌不進罷職令旨,令于李鼎臣曰,只推。
李鼎臣達曰,守令署經事,令下,已至多日,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以應敎韓弘敎,副應敎吳致愚,校理李游夏,副校理趙秉常,修撰申冕周牌不進罷職令旨,令于李鼎臣曰,只推。
李鼎臣達曰,玉堂上下番俱空,已至多日,事甚未安。應敎韓弘敎,副應敎吳致愚,校理李游夏,副校理趙秉常,修撰申冕周,旣有只推之令,竝卽牌招,以爲推移入直之地,何如?令曰,依。
有政。吏批,判書未差,參判徐耕輔在外未肅拜,參議趙冀永進,行右承旨李鼎臣進,以趙鐘永爲吏曹判書,啓曰,新判書趙鐘永命招,同參政事,何如?傳曰,允。又啓曰,判書趙鐘永牌招不進,參判徐耕輔在外未肅拜,小臣獨政未安,何以爲之?敢稟。傳曰,只出緊任,以金英淳爲校理,金鼎集爲兼說書,徐耕輔爲同經筵,柳榮輔爲左通禮,金定鎭爲懿昭墓守衛官,洪徹榮爲綾州牧使,李惟鐸爲高山縣監,贈吏參金翼均贈吏判例兼,贈吏議金燮贈吏參例兼,以上知義禁金銑兩代,故學生宋文祿贈吏參例兼,故文學宋載中贈副學例兼,以上義州府尹宋祥來兩代。
兵批,行判書朴宗薰病,參判韓義運病,參議李渭達病,參知高時臣入直進,同副承旨尹聲大進,以朴重源爲珍島監牧官,大護軍徐能輔·黃重河·南堂玄,副護軍李得祿·梁學曾·朴聖得·鄭遂龜·朴禧瑞,副司直李應信,副司果李建榮竝單付。
李鼎臣達曰,玉堂上下番俱空,已至多日,事甚未安。新除授校理金英淳,一體牌招,以爲推移入直之地,何如?令曰,依。
尹聲大,以都摠府言達曰,今此幸行時,侍衛·寶劍·守宮及陪衛,當爲備員,而都摠管洪羲俊有實病,副摠管權敦仁與金蘭淳有親避,李光文·朴齊一在外,無以備員,令政院稟令變通,仍令該曹,以在京無故人,口傳差出,待下批牌招,以爲備員進參之地,何如?令曰,依。
尹聲大達曰,因都摠府草記,今此幸行時,侍衛·寶劍·守宮及陪衛,當爲備員,而都摠管洪羲俊有實病,副摠管權敦仁與金蘭淳有親避,李光文·朴齊一在外,無以備員,令政院稟令變通,仍令該曹,以在京無故人,口傳差出,待下批,牌招事,依下矣,合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,都摠管徐俊輔,副摠管沈能岳·金熙華·洪命周代點。
令于尹聲大曰,明日次對,依,來會。
尹聲大達曰,明日次對,兩司當爲進參,未肅拜·呈告人員,竝待開門牌招,何如?令曰,依。
尹聲大,以都摠府言達曰,今日入直內三廳,武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安,答曰,知悉。
尹聲大達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
傳于徐英淳曰,大臣·備局堂上引見。
以持平李正耆,正言洪重燮·徐箕淳牌不進罷職令旨,令于尹聲大曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以應敎韓弘敎,副應敎吳致愚,校理李游夏·金英淳,副校理趙秉常,修撰申冕周牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。應敎韓弘敎,副應敎吳致愚,校理李游夏·金英淳,副校理趙秉常,修撰申冕周,旣有只推之令,竝卽牌招,以爲推移入直之地,何如?令曰,依。
鄭知容啓曰,行吏曹判書趙鐘永,參議趙冀永牌不進推考徽旨及罷職傳旨,今方捧入,而開政命下之後,如是違牌,事甚未安。參判徐耕輔在外,判書更爲牌招,何如?傳曰,允。參議只推,一體牌招。
鄭知容達曰,弘文提學金履載旣入闕中,不爲肅謝,直爲出去,事甚未安。推考,何如?令曰,依。
傳于徐英淳曰,今番幸行時,王世子隨駕之節,衛內磨鍊。
徐英淳達曰,密符親納,例也,而前全羅監司徐耕輔所佩密符,使其褊裨替納,事甚未安。推考,何如?令曰,依。
鄭知容啓曰,吏曹參判徐耕輔纔已上來,一體牌招,何如?傳曰,允。
又啓曰,行吏曹判書趙鐘永,參議趙冀永再牌不進,參判徐耕輔牌不進推考徽旨及罷職傳旨,今方捧入,而開政命下之後,連事違召,不卽承膺,事體所在,誠極未安。判書所當更請牌招,而係是一日三牌,何以爲之?而參判更爲牌招,何如?傳曰,允。參議只推,與判書更爲牌招,如有違牌,勿爲呼望。
又啓曰,行吏曹判書趙鐘永書答已下,卽爲牌招,何如?傳曰,允。
有政。吏批,行判書趙鐘永進,參判徐耕輔奉牌闕外,參議趙冀永式暇,左副承旨鄭知容進,以李基準爲刑曹佐郞,崔道挺爲軍器判官,徐能輔爲進賀兼謝恩使,李瀅夏爲副使,兪章煥爲書狀官。
兵批,行判書朴宗薰病,參判韓義運病,參議李渭達病,參知高時臣入直進,右副承旨徐英淳進,副司果單任希兢。
鄭知容,以禮曹言達曰,因備邊司草記,慶科庭試,以秋成後,涓吉擧行事,依下矣,文武科庭試吉日,令日官朴周煥推擇,則來九月二十四日爲吉云,以此日定行,何如?令曰,依。
徐英淳,以兵曹言達曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?令曰,依。
又以禁衛營言啓曰,徽慶園幸行時,本營留都事,命下矣。建陽門則本營把摠韓仁植,訓局別武士朴永得·吳慶得,軍六十名,銅龍門則哨官金柱秀,京中哨軍三十名,西營則哨官曺勉承,助番牙兵四十名,率領入直,新營則千摠趙德永,騎士將申義權,哨官成東柱·劉白川,敎鍊官申相彦,騎士二十五人,兼別破陣二名,京標下軍三十名,率領入直,南別營則哨官高聖孫,別騎衛一人,兼別破陣六名,率領守直,火藥庫則哨官柳漢培,別破陣八名,率領守直之意,敢啓。傳曰,知道。
行吏曹判書趙鐘永書曰,伏以臣,沈疴在身,不堪供職,菲材冥升,涯分已濫,日夜所冀望,惟在於投閒置散,幸賴調息,以歌詠聖朝之恩澤而已,不料今日,又有新除,夫提衡握銓,進退人物,固非如臣無似所可堪承,而臣性本疎拙,罕與人接,甄別賢愚,尤非可論,雖欲循資計格,隨闕排擬,亦不辨爲何事,則以此爲政,必致僨誤,此臣之懍懍憂懼,不知所以自措者也,臣受恩已厚,濫躋崇顯,殫竭願忠,乃分之宜,而如以一身之私,徒占便利之策,避免睢盱之場,仰孤委畀之眷,則萬萬非賤慮之所敢出,离明俯臨,豈敢飾辭,荐違嚴召,諒非獲已。伏乞睿慈,特賜監察,亟改新除之任,回授可堪之人,公私兩得,不勝幸甚,臣無任云云。答曰,覽書具悉。卿其勿辭行公。
己丑二月二十五日辰時,上御熙政堂。王世子侍坐,藥房入診,大臣·備局堂上引見入侍時,提調金鏴,副提調徐憙淳,假注書徐念淳,記事官趙秉憲·徐戴淳,待敎金鼎集,右副承旨徐英淳,假注書韓宓履,事變假注書洪履信,領議政南公轍,行兵曹判書朴宗薰,知敦寧趙萬永,工曹判書金敎根,禮曹判書徐俊輔,知中樞府事李勉昇,判尹金履載,行護軍柳相亮·李石求·申絅以次進伏,醫官玄在德·金殷相·李亨基·安橚進伏楹外訖,公轍進前奏曰,日候不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。公轍曰,近日外間,尙多不淨云,此時小朝隨駕,臣不勝憧憧矣。上曰,醫官入診,置之。鏴曰,湯劑後日次,更爲入診議定恐好矣。上曰,唯。上曰,次對爲之。公轍曰,卽見前黃海監司沈能岳擧條,則以爲,遂安郡有文山·位羅兩鎭,而文山則雖是關防緊要之地,徒貽民弊,竟無實效,至於位羅,則尤非據險可守之處,且邑治距兩鎭,不過爲數十里之地,足以控制兩邊,守禦一嶺,文山·位羅兩鎭,永爲革罷,其所備禦之策,專爲本郡爲辭,而令廟堂稟處事,令下矣,前此亦因道臣疏請,關問該帥臣處,而年久官制,有難遽然變通爲辭,故仍爲置之矣,雖知其有弊無效,而兩鎭亦是關防之地,其存其革,不可不博詢爛商後決處,更爲關問於新道臣及帥臣處,使之詳察登聞,以爲稟處之地,何如?上曰,依爲之。出擧條公轍曰,卽見北兵使金魯甲所報,則以爲,行·本營各樣軍器,擧皆朽渝,迨此修繕,不容虛徐,而營樣自來凋弊,雖有如干鳩聚之物,難望其一新,行營停退都試一年賞資之當爲儲留條田米三百三十三石,依已例劃付,俾爲修改之地爲辭矣,軍器修繕,係是不容已者,而賞資儲留條之許劃取用,亦有已例,依所報許施,何如?上曰,依爲之。出擧條公轍曰,卽見公忠兵使趙運永所報,則以爲,本營邑城山城及門樓鋪樓,在在傾頹,不可不及今修補,而以若營樣,着手無處,就本營所在賑恤穀中,正租三百石,皮牟七百石,特許劃下,以爲趁解凍經紀之地爲辭矣,邑城山城與門樓鋪樓之在在傾頹,已悉於前後報辭,若不及今修葺,則漸有役鉅力綿之慮,且所請數爻無多,依所報許劃,何如?上曰,依爲之。出擧條公轍曰,卽見進賀謝恩兼冬至使先來啓達,則皇太后加上尊號後,頒赦詔書,順付出來矣,此不可無專价賀謝之擧,令政院政官牌招開政,進賀兼謝恩使差出,而至於求請路需,似無以及期上來,依已例自京廳先爲磨鍊,而員役盤纏,亦爲一體上下,兩西則使行下去時,從便取用之意,分付,何如?上曰,依爲之。出擧條公轍曰,登科十年人陞六,自是法典,而今亦有限滿當陞人云,依例陞六之意,分付該曹,何如?上曰,依爲之。出擧條公轍曰,御營大將柳相亮妻葬緬禮,在於來月旬間,而不過三四日往來云,前亦有仍佩往視之例,故敢此仰達矣,上可之。公轍曰,慶科庭試退定擇日,聞以九月念後爲之云,其時百穀,雖或收穫,都下必未及爛漫,旣爲民情而退行,則更待秋事之快成,使士民均被實效甚好,以十月望念前後,涓吉知委之意,分付該曹,何如?上曰,依爲之。出擧條公轍曰,臣於歲首,上書小朝,敢陳乞骸之懇,此乃臣近十年仰陳於前席者也,蓋七十致仕,禮經之大防也,若其有德則不許謝事,前輩名碩,才德足以有賴,精力康旺者,或於篤老之後,居位不去,而如臣之疲癃昏髦,進無所補,退無可惜,而托以明時,未忍便訣,鍾漏冥行,不計性命,則直一無恥之鄙夫耳,臣何忍爲此,次對,歲後尙未爲之,廟務雖無積滯,而心甚惶悚矣,今日來會有特令,故臣果不得已擔舁入來,蓋欲以前書未畢之辭,欲更回達,而此亦氣不接續,辭不達意矣,自上若俯察此至難堪之實狀,則鞶帶之禠,不待終日矣,此箇事狀,筵懇疏陳者,十數年來,不知爲幾遭,而今則病隨年添,經邦濟艱,尙矣無論,筋力奔走,亦無其望,大小公役,一例闕參,身帶相職,而恬然若處閒司漫任者然,豈有如許事體耶?一日在職則有一日瘝曠之憂,二日在職則有二日瘝曠之憂,不但爲禮防而言,爲今日民國良策,莫如先斥退如臣之老不任職者而已。伏乞諒臣至切之懇,亟賜許從,千萬顒祝,上曰,大臣就座,諸宰奏事,可也。公轍曰,臣未得承批,從當以文字仰奏矣。俊輔曰,故忠臣贈參判李有吉祠版不祧事,令下矣,在前如此之時,有遣禮官致祭之例,今亦依已例擧行,何如?上曰,依爲之。出擧條英淳曰,今日賓對,兩司無進參之員,事甚未安。違牌諸臺,竝推考,何如?上曰,依爲之。出擧條上命大臣先退,又命退,諸臣以次退出。
上在昌德宮。常參·經筵,以代理停。
徐鳳淳達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
徐英淳達曰,吏曹參判徐耕輔奉牌闕外,屢度催促,終不入來,事體所在,誠極未安。推考,何如?令曰,依。
以應敎韓弘敎,副應敎吳致愚,校理李游夏·金英淳,副校理趙秉常,修撰申冕周牌不進罷職令旨,令于尹聲大曰,只推。
尹聲大達曰,玉堂上下番俱空,事甚未安。應敎韓弘敎,副應敎吳致愚,校理李游夏·金英淳,副校理趙秉常,修撰申冕周,旣有只推之令,竝卽牌招,推移入直,何如?令曰,依。
令于徐鳳淳曰,都承旨許遞,旣承下敎,前望單子入之。
都承旨前望單子入之,朴岐壽代點。
徐鳳淳達曰,今日齋宿,承旨當爲備員,新除授行都承旨朴岐壽,所當牌招,而拘於廳規,不得請牌,何以爲之?敢稟。令曰,牌招。
徐鳳淳達曰,今日齋宿,承旨當爲備員,而行右承旨李鼎臣須資出去,卽爲牌招,何如?令曰,許遞。旣承下敎,前望單子入之。
承旨前望單子入之,洪赫代點。
徐鳳淳達曰,今日齋宿,承旨當爲備員,新除授同副承旨洪赫,卽爲牌招,何如?令曰,依。
傳于朴岐壽曰,明日出宮內門路,以協陽門爲之。
令于朴岐壽曰,明日出宮內門路,以貳極門爲之。
以持平李正耆,正言洪重燮·徐箕淳牌不進罷職令旨,令于洪赫曰,只推。
以持平李正耆,正言洪重燮·徐箕淳牌不進罷職令旨,令于洪赫曰,只推。
尹聲大達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
鄭知容達曰,卽者吏曹郞廳來言,明日幸行時,隨駕官單子,當爲修正,而兩司不備,不得修正云,未肅拜·呈告人員,竝卽牌招,何如?令曰,依。
以持平李正耆,正言洪重燮·徐箕淳牌不進罷職令旨,令于洪赫曰,只推。
以持平李正耆,正言洪重燮·徐箕淳牌不進罷職令旨,令于洪赫曰,只推。
洪赫達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體更爲牌招,以爲署經之地,何如?令曰,依。
鄭知容達曰,明日幸行時,隨駕官單子,當爲修正,而持平李正耆,正言洪重燮·徐箕淳,旣有只推之令,與行大司諫鄭元容,一體更爲牌招,何如?令曰,依。
徐英淳達曰,吏曹參判徐耕輔陳書到院,以徽慶園親祭齋戒,纔已退却,而一向奉牌,無意承膺,事體所在,誠極未安。從重推考,何如?令曰,依,原書捧入。
兵曹口傳政事,護軍單徐憙淳。
朴岐壽達曰,議政府錄事來言,左議政李相璜有身病,無以留都云,何以爲之?敢稟。令曰,李判府事留都。
朴岐壽,以兵曹言啓曰,今此幸行時,右邊捕盜大將李升權,以西班倍從隨駕矣,依前例回鑾間左邊捕盜大將李淵,姑令兼察,何如?傳曰,允。
朴岐壽啓曰,因兵曹草記,今此幸行時,右邊捕盜大將李升權,以西班倍從隨駕,回鑾間左邊捕盜大將李淵,姑令兼察事,允下矣。兼察右邊捕盜大將李淵,卽爲牌招聽傳敎,何如?傳曰,允。
尹聲大,以奎章閣言啓曰,守宮檢校直提學趙鐘永,待明朝牌招,何如?傳曰,允。
又以禮曹言達曰,因大臣筵奏,慶科庭試,更以十月望念前後涓吉事,允下矣。文武科庭試吉日,令日官朴周煥,更爲推擇,則來十月十五日爲吉云,以此日定行,何如?令曰,依。
又以奉常寺都提調·提調意達曰,祭享所用春等中脯三百四十六貼八條,今二月二十五日畢造,而所入牛隻爲三十五首矣,進上看品中脯二貼,依定式封進之意,敢達。令曰,知道。
朴岐壽,以備邊司言達曰,卽見江原監司李紀淵狀達,則以爲,還穀排分,每患苟艱,詳定添補,便成已例,各衙門應留條中,各穀二萬石,特許加分事,請令廟堂稟令分付矣,本道還摠,自來不敷,加分之請,便成年例,依狀辭施行之意,分付,何如?令曰,依。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今方結陣扈衛之意,敢啓。傳曰,知道。
又以兵曹言達曰,西班隨駕人員中,前承旨李鼎臣,時無職名,口傳付軍職以入之意,敢達。令曰,知道。
兵曹口傳政事,護軍單李鼎臣。
朴岐壽,以兵曹言達曰,慶科庭試文武科,來十月十五日退行事,自禮曹推擇,達下矣,武科初試吉日,更令日官朴周煥推擇,則來九月二十八日爲吉云,以此日設行,何如?令曰,依。
又以御營廳言達曰,去夜初更量,幼學鄭邦綏,犯夜被捉於本廳邏卒處,依例移送秋曹之意,敢達。令曰,知道。
洪赫,以義禁府言達曰,投畀罪人朴綺壽,特爲放送事,承令達下矣,全羅道南平縣投畀罪人朴綺壽,卽爲放送事,分付該道道臣之意,敢達。令曰,知道。
又以刑曹言達曰,因御營廳達辭,去夜初更量,犯夜幼學鄭邦綏,移送秋曹事,令下矣。邦綏待過齋,依更數決笞三十度,放送之意,敢達。令曰,知道。
左議政李相璜書曰,伏以皇穹垂祐,景貺滋至,爰諏吉辰,進饌禮成,聖德彌卲,睿孝益彰,萬億年無疆惟休,重基於今日,小大攢忭,歡溢區宇,仍念臣之宜去不去,諒亦久矣。入不能效辰告之猷,出未嘗有夾贊之益,公餗赧汗,尸竊抗冒,跡臣始末,無往而非臣之辜負,不惟如是而已。由前之妄有引處,而積虧義分,由後之略陳瞽說,而不識進退,一事二事,又無往而非臣之辜負,雖睿度包寬,何問不加?辜負之罪,臣實自知,然猶淟涊,已非臣廉義之所敢出,而抑臣病狀,亦有不暇緩聲於閔覆之下者,臣有奇疾,不齒恒人,前後瀆陳,非止一再,庶亦記有於睿聽,而此猶是未甚癃瘁,或有劇歇時言耳。自昨春以後,諸症越苦,視日益昏,聽日益瞶,下焦虛而膀胱失鎖,中氣乏而腰膂無力,或至於一飯三遺,十步九蹶,而最是土敗木肆,食飮全阻,如是轉輾,元氣日下,遂至於不可收拾,醫技已殫,無術可救,而庶可以少須臾延生者,惟在於謝陳就之勞,弛思慮之煩,節寒暄而時寢興,專意於對投按摩之方,而忽又容邪相乘,因痰而嗽,因嗽而眩,背有常寒,頭作深疼,達曙咯咯,如是者且旬餘日矣。聲嘶而不成語言,神脫而不能扶接,廢然一息,若將朝夕待符,而今日賓會,際承特令,此是歲後初對也。夤緣依近,覿离光而奉英音,仍將臣不堪驅策之實狀,面陳血懇,得蒙愍恤,豈非臣至願?而宛轉床玆,欲起不能,伏枕耿結,又添一病,人情自不能釋然於死生,而臣之自慮,方在於是,人情自不免必呼於疾痛,而臣之所處,今又如是,臣之情苦勢急,到底如此,而竟若自阻於遂物之睿慈,又將於何因極?玆瀝衷懇,仰冀愍諒。伏願邸下,哀其實而恕其僭,入稟大朝,許解臣議政之任,俾得調息病喘,復尋生路,則臣從今至死之年,皆邸下之攸賜也。生而歌詠,死而銜結,臣敢忘報,以臣積負,而屢及寬政,此實是匪望之倖恩也。若不知足,又敢以臣之餘生,望倖於邸下,誠知干冒爲罪,其情亦云慼矣。惟邸下憐察焉。臣於日前伏承留都之命,而病苦至此,實無以自力,亦望稟賜變通,以幸公私焉。臣無任云云。答曰,覽書具悉卿懇。領相之乞退,纔過數日,卿章又踵至,老成次第告退,則余將孰依而孰恃乎?災荒溢目,憂虞滿心,此正卿等盡心王事,寢食未遑之時,而豈可容易告退乎?愼節雖甚奉慮,此是一時證候,留都不過半日,何足爲辭?卿其諒之。仍令于尹聲大曰,此下答,遣史官往諭于左議政。
上在昌德宮。常參·經筵,以代理停。
大駕詣徽慶園,入齋室後,王世子遣宮官口傳問安。答曰,知道。內閣·政院·玉堂·藥房口傳問安。答曰,知道。朝廷二品以上口傳問安。答曰,知道。親祭罷入齋室後,王世子遣宮官口傳問安。答曰,知道。內閣·政院·玉堂·藥房口傳問安。答曰,知道。
朝廷二品以上口傳問安。答曰,知道。歷臨東關王廟,入小次後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。朝廷二品以上·六曹堂上口傳問安。答曰,知道。
尹聲大達曰,明日常參,取稟。令曰,停。
又達曰,來初一日,輪對日次,而禧陵忌辰祭齋戒相値,頉稟之意,敢達。令曰,知道。
朴岐壽達曰,司僕寺內乘來言,捲窓,取稟,傳曰,捲三窓。
洪赫達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
傳于朴岐壽曰,今日幸行時,王世子隨駕祗迎之節,置之。
以持平李正耆,正言洪重燮·徐箕淳再牌不進罷職令旨,令于洪赫曰,只推。
以持平李正耆,正言洪重燮·徐箕淳再牌不進罷職令旨,令于洪赫曰,只推。
洪赫達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以持平李正耆,正言洪重燮·徐箕淳牌不進罷職令旨,令于洪赫曰,只推。
朴岐壽達曰,卽者,義禁府都事來言,今日還宮時,駕側鳴錚罪人尹定鉉等七十人,移送秋曹云矣,敢達。令曰,知道。
尹聲大,以奎章閣言啓曰,大駕今已還宮,守宮檢校直提學趙鍾永,依定式減下,何如?傳曰,允。
朴岐壽,以禁衛營言達曰,隨駕本營將官將校軍兵等處,依定奪乾犒饋磨鍊分給之意,敢達。令曰,知道。
又以御營廳言達曰,隨駕將官及駕前別抄將校軍兵等處,依定奪乾犒饋磨鍊分給之意,敢達。令曰,知道。
又以摠戎廳言達曰,今番徽慶園幸行時,隨駕將校軍兵等處,乾犒饋依定式磨鍊分給之意,敢達。令曰,知道。
己丑二月二十七日卯時,大駕詣徽慶園幸行親祭入侍時,行都承旨朴岐壽,行左承旨徐鳳淳,右副承旨尹聲大,同副承旨洪赫,假注書韓宓履,記事官金鼎集·徐戴淳·原任直提學金鏴,原任直閣李景在,原任待敎金興根以次侍立,時至,鼓三嚴,通禮跪啓請外辦,上具戎服,乘駕轎,出宣化門,藥房提調金鏴,副提調朴岐壽進前奏曰,侵早勞動,聖體,若何?上曰,一樣矣。仍由協陽門·敦化門,通禮跪啓請少駐,大駕少駐,侍臣上馬進至宗廟前路,下轎而過,還乘轎出興仁之門,宣傳官跪啓稟鳴金二下吹打作,至東關王廟後路,下轎而過,還乘轎,至安樂峴,命書傳敎曰,左承旨馳詣懿陵,奉審以來。出駕敎至園所洞口,宣傳官跪啓稟鳴金三下吹打止,上下轎乘輿,至齋室門,降輿入齋室,少頃,通禮跪啓外辦,上具翼善冠·淺淡服·烏犀帶·黑皮靴,出齋室乘輿,至紅箭門外,通禮跪啓請降輿,上降輿,通禮導上詣板位,行再拜禮,在位者皆行再拜禮,上仍詣入小次,口傳下敎曰,右副承旨園上奉審,仍詣丁字閣碑閣,奉審以來,少頃,親祭時至,通禮跪啓請行禮,上出小次,贊禮徐俊輔前導陞東階,詣丁字閣板位行再拜禮,贊禮導上詣神位前跪,朴岐壽奉香,洪赫奉爐,上三上香,赫奠爐于案上,贊禮啓請執爵獻〈爵〉,岐壽奉跪進,上執爵授赫奠于神座前,贊禮啓請俯伏興少退跪,上俯伏興少退跪,在位者皆俯伏興少退跪,大祝副應敎吳致愚入神座之右,跪讀祝文訖,上降復位,執禮副司果柳致睦啓請亞獻禮,執禮請行亞獻禮,亞獻官洪顯周詣神座前,行亞獻禮,降就位,執禮請行終獻禮,終獻官金履喬詣神座前,行終獻禮,行禮如儀訖,降就位,贊禮啓請再拜興平身,上再拜興平身,在位者皆行再拜興平身,贊禮導上詣望燎位,望燎訖,贊禮啓禮畢,通禮導上詣辭園禮板位,行再拜禮,上乘輿,仍出紅箭門外,奉審承旨徐鳳淳進前奏曰,臣奉命馳詣懿陵,陵上諸處奉審則無頉矣。上曰,唯。命書傳敎曰,百官揷羽。出駕敎命書傳敎曰,自園所洞口,至興仁之門外捧上言。出駕敎上還詣齋室,傳曰,京畿監司率各務差使員來待。出駕敎命書傳敎曰,京畿監司率各務差使員入侍。出駕敎入侍時,同副承旨洪赫,假注書韓宓履,記事官金鼎集·徐戴淳,京畿監司金鐮,楊州牧使朴永元,坡州牧使李源祖,朔寧郡守朴宗有,陰竹縣監吳淳常,延曙察訪朴起壕,平邱察訪朴惟正偕入進伏訖,上命奏職姓名,京畿監司以下以次進伏奏職姓名訖。上曰,弊瘼奏達。鐮等曰,別無弊瘼矣。上命退,又命退,承史以次退出,命書傳敎曰,還宮時,東關王廟當歷臨,雲寶劍外侍衛軍兵,路上留駐。出駕敎鼓三嚴,通禮啓外備,上改具戎服,出齋室,乘輿出園所洞口,通禮啓請降輿乘轎,上降輿乘駕轎,宣傳官跪稟鳴金二下吹打作,進發過安樂峴,歷臨東關王廟,上行再拜禮,入小次,少頃,上命入外辦,通禮跪啓請乘輿,上乘輿,出大門外,通禮啓請降輿乘轎,上降輿乘轎,至興仁之門外,宣傳官啓稟鳴金三下吹打止,入興仁之門,至宗廟前路,下轎而過,還乘轎入敦化門·協陽門·宣化門還內,宣傳官出標信解嚴,諸臣以次退出。
上在昌德宮。常參·經筵,以代理停。
大殿·中宮殿·世子宮,內閣·政院·玉堂,翌日口傳問安。答曰,知道。世子嬪宮,口傳問安。答曰,知悉。大殿,朝廷二品以上·六曹堂上單子問安。答曰,知道。
藥房副提調朴岐壽啓曰,祗謁園寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
尹聲大達曰,明日再明日,大報壇祭散齋,三明日初二日,禧陵忌辰祭齋戒正日,初三日,懿昭墓忌辰祭齋戒,初四日初五日,元陵忌辰祭齋戒正日相値,常參頉稟之意,敢達。令曰,知道。
洪赫達曰,大司憲·執義·掌令二員,持乎一員未差,持平李正耆達辭未下,監察茶時之意,敢達。令曰,知道。
朴岐壽達曰,假注書徐念淳身病猝重,勢難察任,今姑改差,何如?令曰,依。
徐念淳改差,代以李鎭晩爲假注書。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體更爲牌招,以爲署經之地,何如?令曰,依。
尹聲大,以侍講院言達曰,明日誓戒時,宮官當爲全數進參,而弼善閔英世有實故,無以備員,令政院稟令,變通差出,待下批牌招,以爲備員進參之地,何如?令曰,依。
尹聲大達曰,因侍講院草記,明日誓戒時,宮官當爲全數進參,而弼善閔英世有實故,無以備員,令政院稟令,變通差出,待下批,牌招進參事,依下矣,合有變通之道,何以爲之?敢稟。令曰,許遞。旣承下敎,前望單子入之。
弼善前望單子入之,柳致睦代點。
洪赫達曰,卽者,刑曹郞廳來言,今此大報壇祭享受誓戒王世子攝行時,聽誓文官本曹判書當爲進參,而兼判書鄭晩錫書答未下,次堂例不得擧行云,何以爲之?敢稟。令曰,許遞。旣承下敎,前望單子入之。
刑曹判書前望單子入之,李勉昇代點。
尹聲大達曰,明日常參,取稟。令曰,停。
鄭知容,以吏曹言達曰,來三月初一日行宗廟朔祭大祝,前持平李光載,時無職名,令該曹口傳付軍職,何如?令曰,依。
兵曹口傳政事,副司果單李光載。
以持平李正耆,正言洪重燮·徐箕淳牌不進罷職令旨,令于洪赫曰,只推。
朴岐壽達曰,今此京外上言一百十七張內,一百二張,以猥濫違格拔去,十五張,分下各該司次,捧入之意,敢達。令曰,知道。
尹聲大,以禮曹言達曰,卽接懿陵參奉所報,則近有虎患,橫行於火巢內,奉審巡山之節,不得擧行云矣,莫重之地,有此虎患,極爲驚悚,卽令該軍門,發送砲手,期於獵捉事,分付,何如?令曰,依。
朴岐壽,以備邊司言達曰,卽見京畿監司金鐮申本,則以爲,昌陵主脈汰落處補築之役,極爲浩大,物力錢限三千兩,爲先劃下,鐵器械雜物及空石,令三軍門·戶曹·摠戎廳,分定進排,役軍依近例雇軍使用,相地官·奏時官,令該司定送事,請令廟堂稟令,分付矣,工役不係物力之多寡,專在於用之約而飭之嚴,第以禁御兩營錢各一千兩劃送,使之十分檢察,精約排用,而務從鞏固,無或疎忽,鐵器械雜物及空石,分定各營門·戶曹,使之進排,器械雜物則用後還下,其餘木物空石,自畿營量宜進排,役軍許令雇用,相地官·奏時官,依例定送之意,分付該監,何如?令曰,依。
又以備邊司言達曰,卽見江華留守申緯所報,則以爲,別庫御供各種魚物,每使三浦船民,隨節換色,而浦民漸次渙散,勢無以排比責役,故自昨年永爲革罷,募得府內饒民,將爲作貢擧行,而魚價上下,措處無策,兩南耗米代錢年例添餉條二千兩,每年劃下,以爲磨鍊出給之地爲辭矣,御供物種,事體自別,而改色之際,未免貽弊,浦民渙散,責役無路,年前之革罷浦納,變通作貢,可見其事勢之有不獲已者矣,然添餉條之全數取用,極涉難愼,第以每年三百石條一千二百兩許劃,使之磨鍊上下,何如?令曰,依。
又以兵曹言達曰,今番徽慶園幸行敎是時,隨駕將官將校軍兵,各差備等犒饋,依定奪以乾物分給之意,敢達。令曰,知道。
又以訓鍊都監言達曰,今番幸行時,隨駕將官將校軍兵及武藝別監等犒饋,依定奪,以乾物磨鍊分給之意,敢達。令曰,知道。
又以左邊捕盜廳言達曰,本廳兼從事官李容駿身病猝重,勢難察任,改差,何如?令曰,依。
義禁府申目,敦寧主簿鄭性愚原情云云。徽旨內辭緣,泛稱遲晩,刑推得情,何如?判付達,本事如此,儀軌事緊,放送。
左議政李相璜箚曰,伏以,皇壇攝祼,仰承聖旨,誓戒在今夕矣,躬芬苾之薦,而伸風泉之感,此擧甚盛,臣不勝欽仰萬萬,而臣以職忝保護之故,時因醫官,獲奉諸節,比因寒暄之不調,承有感觸之微候,此時勞動將事,有違節宣之宜,且風氣峭厲,晨暮爲甚,臣雖病伏床玆,憂慮,不能自已,玆具短箚,仰貢愚忱,伏願邸下,體兩殿惟憂之念,服前聖所愼之戒,稟寢成命,以答群情,千萬幸甚。取進止。答曰,覽箚具悉卿懇。壇享遣大臣攝行,仍令于鄭知容曰,此下答,遣史官往諭于左議政。
兼刑曹判書鄭晩錫書曰,伏以,日吉辰良,盛禮載擧,九爵進岡陵之祝,萬年鞏盤泰之業,聖德益彰,睿孝冞光,歡抃蹈舞,帀域惟均,仍伏念,臣之待罪見職,自前年五月,迄于今,凡八九朔,有百瘝曠,無一猷爲,私心懍惕,若隕淵谷,拔例呈告,冀倖釋負,千萬不自意,又伏承三度加由之命,恩寵逈出常格,榮耀偏被殘骸,臣雖豚魚之冥,木石之頑,豈不欲鞭策衰朽,殫竭駑鈍,以粗效萬一之酬報,而第惟臣狗馬賤齒,遠過七旬,揆諸禮經之訓,決非從宦之時,形神之銷鑠,筋力之澌脫,今春甚於去冬,今月加於去月,有如下山之日,赴海之水,莫可駐足,祗合飾巾,況於近日,重患頷頦之,醫家所謂五發,最是之重者,而頷頦卽其一也,方當成膿之時,飮啗俱妨,坐臥不便,最怕風寒,閉戶深蟄,惟有朝夕凘滅之狀,實無時日蠢動之望,今若强曳阽危之殘喘,冒膺剸繁之重任,則臣身生死,固不足恤,而其於國事之無限僨誤,何哉?且於目下,尤有所萬萬悚蹙,萬萬憫隘者,園幸之陪扈,末由伸悃,壇享之誓戒,無以進身,職任全廢,分義都虧,事雖緣於疾病,跡實涉於慢蹇,罪上添罪,病中增病,有臣如此,生不如死之久矣,玆敢冒入文字,猥陳實狀。伏乞离明,俯垂鑑諒,亟削臣見帶之職,仍治臣瀆撓之罪,以肅朝綱,以安私分,千萬幸甚,臣無任云云。答曰,覽書具悉。卿職已爲許遞矣。
吏曹參判徐耕輔書曰,伏以,景祿滋至,大慶竝湊,縟儀誕擧,睿孝愈光,協氣嘉祥,洋溢區宇,歡抃攢祝,朝野惟均,仍伏念,臣之無狀,臣自知之,經歲居藩,觸事生疣,罪著不職而倖逭郵罰,情在難冒而許久蹲據,移害於災歲之民邑,貽羞於淸朝之搢紳,辭不獲諒,惶阨轉深,迺於此際,亞銓特點,遽下於常格之外,華誥遠宣,一營聳觀,是豈辜負如臣所敢夢想到者哉?恩造愈隆而旣往之愆尤莫贖,榮耀已極而私心之慙悚冞切,歸伏私次,怵惕徊徨,咫尺修門,不敢爲進身之計者,奚但以新御華要,責任綦重,分之所不稱,而才之所不堪而已,誠以區區情實之終不敢晏然,猶夫昔耳。噫,臣家之世受國恩,何如也?臣身之猥蒙睿眷,又何如也?寸善尺長,無所藉手,而乃邸下不以臣不肖,陶鑄拔擢,若有所偏,至於南藩重任,又是人望之外,而惟簡在睿心,正是臣感激殫竭,一半分自效之地也,而其奈人微望輕,才短識淺,施措昧方,動輒得謗,歲饑民窮,賑貸方棘,則懷保奠安,卽臣之責也,而臣未之能焉,綱紀日紊,橫濫成俗,則彈壓糾繩,卽臣之職也,而臣未之能焉,徒自終歲熏心,而未能一事有濟,畢竟顚頓狼狽,自底僨誤,上而孤委寄之盛意,下而負圖報之初心,此臣所以撫躬自悼,如窮無歸者也,縱荷睿度天大,曲賜庇覆,同朝忠厚,不加顯斥,臣獨何顔,束帶揚揚,翺翔乎榮塗,驅逐乎周行也哉,況又風痺宿疾,重添於行役之餘,症形危若,蠢動末由,牌望路阻,悚蹙冞增,玆敢悉暴衷懇,冒瀆崇聽。伏乞睿慈,俯垂矜諒,將臣所帶銓銜,亟行鐫免,仍令選部,勿復檢擬於榮顯之職,俾得優游散地,歌詠聖澤,隨分飮啄,以終餘生,則我邸下終始生成之恩,臣當隕結以報矣,臣無任云云。答曰,覽書具悉。往事不必追提,勿辭行公。
上在昌德宮。常參·經筵,以代理停。
尹聲大達曰,明日常參,取稟。令曰,停。
洪赫達曰,大司憲·執義·掌令二員,持平一員未差,持平李正耆達辭未下,監察茶時之意,敢達。令曰,知道。
備忘記,仁遮外萬戶尹守澈下直,長弓一張,長箭一部,片箭一部,筒兒一箇賜給。
朴岐壽達曰,右副承旨尹聲大,今日不爲仕進,卽爲牌招,何如?令曰,依。
鄭知容達曰,守令署經事令下,已至多日,尙未署經,事甚未安。持平李正耆,正言洪重爕·徐箕淳,旣有只推之令,與行大司諫鄭元容,一體更爲牌招,以爲署經之地,何如?令曰,依。
以持平李正耆,正言洪重爕·徐箕淳牌不進罷職令旨,令于鄭知容曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重爕·徐箕淳,旣有只推之令,與行大司諫鄭元容,一體更爲牌招,以爲署經之地,何如?令曰,依。
洪赫達曰,卽者,刑曹郞廳來言,擊錚捧供,無得過三日,曾有定式矣,再昨日幸行時,擊錚罪人等,當爲捧供,而判書李勉昇陳書在外,次堂例不得擧行云,何以爲之?敢稟。令曰,次堂擧行。
又達曰,卽者,刑曹郞廳來言,今此擊錚罪人等捧供,令次堂擧行事,令下,而參判李元默差祭,無以擧行云,何以爲之?敢稟。令曰,許遞。旣承下敎,前望單子入之。
刑曹參判前望單子入之,金道喜代點。
洪赫達曰,卽者,刑曹郞廳來言,擊錚罪人等捧供,令次堂擧行事令下,而新除授參判金道喜差祭,無以擧行云,何以爲之?敢稟。令曰,待將事後擧行。
鄭知容,以吏曹言達曰,今此寒食祭祭官,當爲磨鍊,而除老病公頉,實無推移排比之路,依近例春坊官員及刑官,何饔院官員年六十以上人,通瀜塡差以入,而其中時無職名人員,令該曹口傳付軍職,何如?令曰,依。
尹聲大,以禮曹言達曰,卽接驪州幼學申光龜所志,則以爲,族兄光白,嫡妾俱無子,以其同姓四寸兄光徵第三子在秉,欲爲繼後,兩家相議完定,未及禮斜,兩邊父母俱爲作故,拘於常規,不得循例禮斜,依定式草記稟處事,呈狀矣,凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長申光龜所訴旣如此,依定式,申光徵第三子在秉,立爲申光白之後,何如?令曰,依。
朴岐壽,以兵曹言達曰,謹依判下成冊,今番徽慶園幸行時,元內吹金宗炯等二十九名處,木各一疋題給之意,敢達。令曰,知道。
又以禁衛營言達曰,謹依成冊啓下,御前前排牢子李龍伊等三十名,巡令手林春興等二十八名,挾馬旗手金明得等十二名,各木一疋,信箭手朴龍順等二名,各木二疋,施賞之意,敢達。令曰,知道。
又以御營廳言達日,謹依啓下,前排軍信箭手二名,各木二疋,牢子三十六名,巡令手三十四名等處,各木一疋,施賞之意,敢達。令曰,知道。
又以御營廳言啓曰,懿陵局內,近有虎患,奉審巡山之節,不得擧行,卽令該軍門,發送校卒,期於獵捉事,自禮曹草記依下矣,本廳善放砲手五十名,定將校率領,今月二十九日爲始,出送行獵之意,敢啓。傳曰,知道。
副校理趙秉常書曰,伏以臣,庸愚蹇拙,無一才長,倖占科第,忝跡朝端,蒙被誤恩,通擬華顯,周旋於雷肆之列,翺翔於玉署之班,私自揣量,愧惶靡措,顧何敢復有毫分希望,而第臣有區區悶迫之情,不敢不冒死瀆聞於憫覆之下,臣之父,今年六十有九矣,素嬰貞疾,常在床褥,而鄕居冷落,調將失宜,自數年來,日益沈淹,榮衛消鑠,氣息綿綴,念臣情理之切急,固宜乞暇歸養,而顧以家本貧窘,臣又疎於謀生,菽水蔬糲之供,尙患不給,自臣通籍以來,夙宵祈望,惟在於幸得一日之養,少伸烏鳥之私,而無至獲罪於孝理之下,玆敢不避猥瀆,疾聲陳籲。伏乞睿慈,俯垂矜憐,特令選部,畀臣一小縣,使得被終始生成之澤焉,臣無任云云。覽書具悉。書辭下該曹稟處。
上在昌德宮。常參·經筵,以代理停。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
洪赫,以都摠府言啓曰,今日入直內三廳,武兼禁軍及軍兵等,中日習射技,請出標信。傳曰,知道。
尹聲大達曰,明日再明日,禧陵忌辰祭齋戒正日,初三日,懿昭墓忌辰祭齋戒,初四日初五日,元陵忌辰祭齋戒正日相値,常參頉稟之意,敢達。令曰,知道。
洪赫達曰,大司憲·執義·掌令二員,持平一員未差,持平李正耆令旨未下,監察茶時之意,敢達。令曰,知道。
又達曰,備邊司郞廳來言,今日,賓廳日次,而無時急稟達事,不得來會云矣,敢達。令曰,知道。
令于尹聲大曰,禮房承旨,馳詣宗廟·景慕宮,奉審摘奸以來。
以持平李正耆,正言洪重燮·徐箕淳再牌不進罷職令旨,令于洪赫曰,只推。
洪赫達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
傳于尹聲大曰,園所行禮時,執禮柳致睦,大祝吳致愚竝加資,園司尹審求,令沈獻永竝陞敍,行首守僕,帖加,守僕·員役,令該曹考例施賞。
傳于徐鳳淳〈曰〉,東關王廟守直官金弘源等,各弓矢一部賜給,守僕·庫直·牌將·軍士等,竝令該曹,米布題給。
尹聲大達曰,校理李游夏,修撰申冕周差祭,校理金英淳內閣進,副校理一員,修撰一員,副修撰二員,前望未下,玉堂上下番俱空,事甚未安。應敎韓弘敎,副應敎吳致愚,副校理趙秉常,竝卽牌招,以爲推移入直,何如?令曰,依。
洪赫達曰,卽者,義禁府都事來言,公州幼學李上言,當爲回達,而與判義禁金履喬,有四寸應避之嫌,不得擧行云,何以爲之?敢稟。令曰,許遞。旣承下敎,前望單子入之。
判義禁前望單子入之,金在昌代點。
以持平李正耆,正言洪重燮·徐箕淳牌不進罷職令旨,令于洪赫曰,只推。
以應敎韓弘敎,副應敎吳致愚,副校理趙秉常牌不進罷職令旨,令于尹聲大曰,只推。
洪赫達曰,卽者,漢城府官員來言,上言回達,母得過三日,曾有定式矣,判尹金履載呈辭受由,次堂例不得擧行云,何以爲之?敢稟。令曰,次堂擧行。
以京畿監司金鐮狀達宗廟薦新生絡蹄,限內不得封進,惶恐待罪事,令于洪赫曰,卿其勿待罪事,回諭。
尹聲大,以禮曹言達曰,卽接健元陵·顯陵·穆陵·徽陵·崇陵·惠陵·元陵官員聯報,則近有虎患,橫行於局內,奉審巡山之節,不得擧行云矣,莫重之地,有此虎患,極爲驚悚,懿陵火巢內獵虎事,日前因本陵官所報,該營校卒,旣已出送矣,懿陵距東七陵甚近,以此校卒,仍爲遍獵於七陵局內之意,分付,何如?令曰,依。
又以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成洪羲弼呈旬,直講李發源,典籍柳河榮俱以差祭,時無入直之員,以他郞官姑爲代直,何如?令曰,依。
洪赫,以兵曹言達曰,今二月各廳堂下武臣朔試射,臣曹連因有故,不得爲之之意,敢達。令曰,知道。
上在昌德宮。常參·經筵,以代理停。
洪赫啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
尹聲大啓曰,玉堂備員間,經筵頉稟之意,敢啓。傳曰,知道。
洪赫達曰,大司憲·執義·掌令二員,持平一員未差,持平李正耆達辭未下,監察茶時之意,敢達。令曰,知道。
徐鳳淳達曰,左副承旨徐英淳,今日不爲仕進,卽爲牌招,何如?令曰,依。
尹聲大,以禮曹言啓曰,毓祥宮展拜,每年季春取稟事,曾有受敎,而延祜宮展拜,一體取稟事,亦有新定式矣,展拜吉日,以何間推擇乎?敢稟。傳曰,望間擇入,延祜宮·藏譜閣·宣禧宮,一體展拜磨鍊。
又以禮曹言啓曰,以毓祥宮·延祜宮展拜,取稟草記。傳曰,望間擇入,延祜宮·藏譜閣·宣禧宮,一體展拜磨鍊事,命下矣。展拜吉日,令日官朴周煥推擇,則今三月十三日爲吉云,以此日定行乎?敢稟。傳曰,以十三日爲之,可也。
傳于金聲大曰,毓祥宮·延祜宮·藏譜閣·宣禧宮展拜時,王世子隨駕祗迎之節,依例磨鍊。
尹聲大,以奎章閣言達曰,卽接內需司牒報,則咸興·永興兩本宮四月別大祭時,造燭·封香吉日,今月十五日卯時,衣襨·香燭·祭品奉詣吉日,同月十六日辰時俱吉云,以此日時,擧行之意,敢達。令曰,知道。
令于尹聲大曰,十五日詣慶熙宮,十六日咸興·永興兩本宮衣幣·香燭,當親傳矣,該房知悉。
令于尹聲大曰,親傳香齋宿處所,以思賢閣爲之。
令于尹聲大曰,咸興·永與兩本宮衣幣·香燭親傳處所,以興政堂爲之。
尹聲大達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
又達曰,玉堂上下番俱空,事甚未安。應敎韓弘敎,副應敎吳致愚,副校理趙秉常,旣有只推之令,與校理李游夏,修撰申冕周,一體牌招,推移入直,何如?令曰,依。
洪赫啓曰,別付料兵房來言,西北別付料親臨試射,每年春季朔初一日取稟事,曾有定式矣,今春季朔親臨試射,以何日爲之乎?敢稟。傳曰,王世子代臨。
洪赫達曰,西北別付料親臨試射,王世子代臨事,命下矣。日字及處所,何以爲之乎?敢稟。令曰,初七日春塘臺爲之。
又達曰,卽者,義禁府都事來言,公州幼學李上言,當爲回達,而新除授判義禁金在昌未肅拜,次堂例不得擧行云,判義禁金在昌,卽爲牌招,何如?令曰,依。
又達曰,判義禁金在昌牌不進推考徽旨,今方捧入,而上言回達令下之後,如是違牌,事甚未安。更爲牌招,何如?令曰,依。
兵曹口傳政事,副司果趙基謙·李日瀅·許茂·李容敏,竝單付。
以左副承旨徐英淳牌不進罷職令旨,令于徐鳳淳曰,只推。
以正言洪重燮牌不進罷職令旨,令于尹聲大曰,只推。
以應敎韓弘敎,副應敎吳致愚,校理李游夏,副校理趙秉常,修撰申冕周牌不進罷職令旨,令于尹聲大曰,只推。
尹聲大,以奎章閣言達曰,景慕宮望廟樓,今朔奉審,無頉之意,敢達。令曰,知道。
又以吏曹言達曰,因平安監司金魯敬狀達,新除授永柔縣令金昔淵,令該曹催促下送事,依下矣,該縣令金昔淵,方在未署經,自臣曹不得循例催促,待署經卽令赴任之意,敢達。令曰,知道。
又以吏曹言達曰,新除授鍾城府使尹明儉戶奴呈狀內,矣上典歷辭之路,忽得風寒之疾,有難遠赴之望云,其身病旣如是,則有難强令赴任,該府使尹明儉,罷黜,何如?令曰,依。
洪赫,以備邊司言達曰,慶尙右兵使南錫九,以其身病,連呈辭狀矣,病勢聞果難强,閫務不宜曠廢,今姑改差,何如?令曰,依。
又以都摠府言達曰,今日巳時量,弘化門南邊外宮墻外面一間許,頹圮之意,敢達。令曰,知道。
又以訓鍊都監言達曰,弘化門南邊十字閣北壁一間許,頹圮之意取達,令曰,知道。
又以兵曹言達曰,卽接弘化門入直哨官柳相甲手本,則弘化門南邊十字閣北壁一間許,頹圮云,爲先令紫門監,堅實圍排,卽速修築之意,敢達。令曰,知道。
又以兵曹言啓曰,卽接弘化門入直哨官柳相甲手本,則弘化門南邊十字閣北壁一間許,頹圮云,爲先令紫門監,堅實圍排,把守軍兵,弘化門入直軍八名除出,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,弘化門南邊十字閣北壁一間許,頹圮處,弘化門入直軍八名除出,限改築間,嚴加守直之意,敢啓。傳曰,知道。
又以御營廳言達曰,因禮曹草記,懿陵局內捉虎事,定將校率領砲手,去月二十九日,出送行獵矣,三十日午時量,中豹虎一頭,捉得於曲墻近處,故謹此封進,而仍爲行獵之意,敢達。令曰,知道。
又以御營廳言啓曰,東道七陵局內,近有虎患,奉審巡山之節,不得擧行云,極爲驚悚,懿陵火巢內獵虎事,日前該營校·卒,旣已出送矣,懿陵距東七陵甚近,以此校卒,仍爲遍獵於七陵局內事,自禮曹草記,依下矣,以日前懿陵定送校·卒,仍爲遍獵於東七陵之意,敢啓。傳曰,知道。
上在昌德宮。常參·經筵,以代理停。
自辰時至申時,日暈。
洪赫達曰,大司憲·執義·掌令二員,持平一員未差,持平李正耆差祭,監察茶時之意,敢達。令曰,知道。
令于尹聲大曰,禮房承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
尹聲大達曰,玉堂上下番俱空,事甚未安。應敎韓弘敎,副應敎吳致愚,校理李游夏,副校理趙秉常,修撰申冕周,旣有只推之令,竝卽牌招,以爲推移入直,何如?令曰,依。
鄭知容達曰,守令署經事,令下,已至多日,而憲府則大司憲·執義·掌令二員,持平一員,前望未下,李正耆差祭,諫院則司諫·獻納前望未下,正言洪重燮令旨未下,徐箕淳差祭,無以備員署經,何以爲之?而行大司諫鄭元容,更爲牌招,何如?令曰,依。持平·掌令,前望已下,卽爲牌招,使之署經。
臺諫前望單子入之,掌令洪羲弼,持平權馥代點。
鄭知容啓曰,卽者,吏曹郞廳來言,臺諫有闕,政事,取稟。傳曰,前望單子,入于小朝。
以黃海監司李翊會狀達,殷栗縣還耗査實事,該邑吏起送之意,兩次行關,該縣監金羽根,無端爲引,終不擧行,不得已罷黜事,令于鄭知容曰,令該曹,口傳差出,催促下送。
吏曹口傳政事,以林永洙爲殷栗縣監。
以應敎韓弘敎,副應敎吳致愚,校理李游夏,副校理趙秉常,修撰申冕周牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。應敎韓弘敎,副應敎吳致愚,校理李游夏,副校理趙秉常,修撰申冕周,旣有只推之令,竝更牌招,推移入直,何如?令曰,依。
朴岐壽,以備邊司言達曰,今番冬至使回還時,皇太后加上尊號後,頒赦詔書,旣已順付出來,到京日迎接儀節,令該曹照例擧行,何如?令曰,依。
又以兵曹言啓曰,今三月十三日,大駕詣毓祥宮展拜,延祜宮展拜,藏譜閣展拜,宣禧宮展拜時,隨駕營門,當爲磨鍊矣,禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番·幾哨磨鍊,餘軍留營,何以爲之乎?敢稟。傳曰,訓局步軍七哨·馬軍三哨,訓將率領,爲先廂,訓局步軍五哨·兩營騎士各二番,摠使都領,爲後廂,禁軍三番爲之,禁將率該營標下軍及京軍一哨·騎士一番留陣,餘軍留營,置之,可也。
又以禁衛營言啓曰,謹依下敎,徽慶園局內諸處,臣絅進詣看審後,別定看役,今月初三日爲始,植木之意,敢啓。傳曰,知道。
又以禁衛營言達曰,謹依下敎,徽慶園局內諸處,臣絅進詣看審後,別定看役,今月初三日爲始,植木之意,敢達。令曰,知道。
又以御營廳言達曰,懿陵曲墻近處,中豹虎一頭,捉得封進之後,連爲遍獵,今月初二日辰時量,中豹虎一頭,又爲捉得於元陵後峰近處,故謹此封進,而仍爲行獵之意,敢達。令曰,知道。
上在昌德宮。常參·經筵,以代理停。
自卯時至巳時,灑雨下雨,測雨器水深二分。
洪赫達曰,大司憲·執義·掌令一員未差,掌令洪羲弼,令旨未下。持平李正耆未肅拜,持平權馥在外,監察茶時之意,敢達。令曰,知道。
令于尹聲大曰,禮房承旨,馳詣懿昭墓,奉審摘奸以來。
以應敎韓弘敎,副應敎吳致愚,校理李游夏,副校理趙秉常,修撰申冕周再牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。應敎韓弘敎,副應敎吳致愚,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
尹聲大達曰,卽者,檢閱金鼎集,以其親病,陳書徑出,原書以懿昭墓忌辰祭齋戒,纔已退却矣,所當直捧禁推徽旨,而此與無端徑出有異,推考警責,何如?令曰,依。
尹聲大達曰,左右史,不可不備,檢閱趙秉憲,卽爲牌招入直,何如?令曰,依。
又達曰,左右史,不可不備,檢閱趙秉憲服制,別兼春秋成遂默,卽爲牌招入直,何如?令曰,依。
以應敎韓弘敎,副應敎吳致愚,校理李游夏,副校理趙秉常,修撰申冕周牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。應敎韓弘敎,副應敎吳致愚,校理李游夏,副校理趙秉常,修撰申冕周,旣有只推之令,竝更牌招,推移入直,何如?令曰,依。
以掌令洪羲弼牌不進罷職令旨,令于洪赫曰,只推。
鄭知容達曰,守令署經事,令下,已至多日,尙未署經,事甚未安。掌令洪羲弼,旣有只推之令,與行大司諫鄭元容,正言洪重燮·徐箕淳,持平李正耆,一體牌招,以爲署經之地,何如?令曰,依。
掌令洪羲弼達曰,伏以臣,言議風采,本不合於淸朝耳目之任,而栢府除旨,忽下夢想之外,臣感恩怵義,不得不章皇出肅,以伸叩謝之忱,而第於合達中,有不可聯參者,曾叨臺地,輒蒙體諒,今臣處義,宜無異同,且臣於本府,已經執義,揆以格例,尤所當遞,請令遞斥臣職,答曰依達。
徐英淳,以戶曹言達曰,謹奉下令,毓祥宮正堂簾帳等,修改吉日,令日官洪晩中推擇,則今三月初六日卯時爲吉云,以此日時,擧行之意,敢達。令曰,知道。
尹聲大以成均館大司成意達曰,今三月初三日,儒生課試,當爲設行,而大提學金履喬在外,限內不得爲之之意,敢達。令曰,知道。
洪赫,以都摠府言達曰,今日入直內三廳,武兼禁軍及軍兵等,當爲中日習射技,而懿昭墓忌辰祭齋戒相値,不得設行之意,敢達。令曰,知道。
又以御營廳言達曰,中豹虎二頭,捉得封進之後,連爲遍獵,今月初二日酉時量,中虎一頭,又爲捉得於康陵後谷近處,故謹此封進,而仍爲行獵之意,敢達。令曰,知道。
上在昌德宮。常參·經筵,以代理停。
夜自五更,至初五日開東,灑雨下雨,測雨器水深二分。
洪赫達曰,大司憲·執義·掌令二員未差,持平李正耆,令旨未下。權馥在外,監察茶時之意,敢達。令曰,知道。
令于尹聲大曰,禮房承旨,馳詣元陵,奉審摘奸,局內諸陵,一體奉審以來。
朴岐壽達曰,事變假注書洪履信,身病猝重,勢難察任,今姑改差,何如?令曰,依。
洪履信改差,代以崔岡鎭,爲事變假注書。
鄭知容啓曰,吏曹郞廳來言,臺諫有闕,政事,取稟。傳曰,前望單子,入于小朝。
以別兼春秋成遂默牌不進罷職令旨,令于尹聲大曰,只推。
尹聲大達曰,左右史,不可不備,別兼春秋成遂默,旣有只推之令,卽爲牌招入直,何如?令曰,依。
以持平李正耆,正言洪重燮·徐箕淳牌不進罷職令旨,令于洪赫曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以應敎韓弘敎,副應敎吳致愚,校理李游夏,副校理趙秉常,修撰申冕周再牌不進罷職令旨,令于尹聲大曰,只推。
尹聲大達曰,玉堂上下番俱空,已至多曰,事甚未安。應敎韓弘敎,副應敎吳致愚,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
令于尹聲大曰,發遣吏郞,諸執事淸齋與否,摘奸以來。
以應敎韓弘敎,副應敎吳致愚,校理李游夏,副校理趙秉常,修撰申冕周牌不進罷職令旨,令于尹聲大曰,只推。
以持平李正耆,正言洪重燮·徐箕淳牌不進罷職令旨,令于洪赫曰,只推。
以別兼春秋成遂默牌不進罷職令旨,令于尹聲大曰,只推。
鄭知容,以吏曹言達曰,今此大報壇祭,從享獻官前參判李元默,大祝前掌令洪羲弼,竝時無職名,令該曹口傳付軍職,何如?令曰,依。
兵曹口傳政事,護軍單李元默,副司果單洪羲弼。
朴岐壽,以禁衛營言達曰,本營千摠鄭繼周,身病猝重,勢難察任,改差,何如?令曰,依。
上在昌德宮。常參·經筵,以代理停。
藥房提調金鏴,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
尹聲大達曰,明日常參,取稟。令曰,停。
洪赫達曰,大司憲·執義·掌令二員未差,持平李正耆達辭未下,持平權馥在外,監察茶時之意,敢達。令曰,知道。
又達曰,備邊司郞廳來言,今日,賓廳日次,而國忌正日相直,不得來會云矣,敢達。令曰,知道。
徐鳳淳達曰,右承旨鄭知容,今日不爲仕進,卽爲牌招,何如?令曰,依。
令于尹聲大曰,禮房承旨,進詣大報壇,奉審摘奸以來。
洪赫達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體更爲牌招,以爲署經之地,何如?令曰,依。
徐鳳淳達曰,假注書李鎭晩,身病猝重,勢難察任,今姑改差,何如?令曰,依。
又達曰,左右史,不可不備,別兼春秋成遂默,旣有只推之令,更爲牌招入直,何如?令曰,依。
又達曰,玉堂上下番俱空,已至多日,事甚未安。應敎韓弘敎,副應敎吳致愚,校理李游夏,副校理趙秉常,修撰申冕周,旣有只推之令,竝更牌招,推移入直,何如?令曰,依。
洪赫,以兵曹言啓曰,今三月十五日,王世子詣慶熙宮思賢閤齋宿,十六日興政堂,咸興·永興兩本宮衣幣·香燭親傳時,陪衛軍兵,當爲磨鍊,而謹考謄錄,則昨年九月慶熙宮齋宿動輿時,訓局步軍八百名,馬軍二哨,中軍率領,爲先後牌,禁軍二番磨鍊矣,今亦依此擧行乎?敢稟。傳曰,依此爲之。
又以御營廳言啓曰,因禮曹草記,懿陵東道七陵局內捉虎事,定將校率領砲手,去月二十九日,出送行獵矣,中豹虎二頭,中虎一頭捉得後,連爲搜覓,更無虎跡,山行軍,今姑撤還之意,敢啓。傳曰,知道。
上在昌德宮。常參·經筵,以代理停。
尹聲大達曰,明日常參,取稟。令曰,停。
洪赫達曰,大司憲·執義·掌令二員未差,持平李正耆令旨未下,持平權馥在外,監察茶時之意,敢達。令曰,知道。
朴岐壽達曰,左副承旨徐英淳,今日不爲仕進,卽爲牌招,何如?令曰,依。
傳于尹聲大曰,第三公主爵號,以德溫爲之,供上及田結等事,依例磨鍊擧行事,分付該曹。
傳于尹聲大曰,政官牌招開政,德溫公主封爵下批。
傳于尹聲大曰,檢校待敎金正喜,馳詣健陵,奉審摘奸,仍詣顯隆園·華寧殿,一體奉審以來。
尹聲大達曰,知春秋知義禁金銑,旣入闕中,不爲肅謝,直爲出去,事甚未安。推考,何如?令曰,依。
以持平李正耆,正言洪重燮·徐箕淳牌不進罷職令旨,令于洪赫曰,只推。
尹聲大達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以應敎韓弘敎,副應敎吳致愚,校理李游夏,副校理趙秉常牌不進罷職令旨,令于尹聲大曰,只推。
以修撰申冕周牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。應敎韓弘敎,副應敎吳致愚,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
李鎭晩改差,代以兪象煥爲假注書。
以右承旨鄭知容牌不進罷職令旨,令于洪赫曰,只推。
以別兼春秋成遂默牌不進罷職令旨,令于尹聲大曰,只推。
朴岐壽達曰,命召親納例也,而前兵曹判書朴宗薰,使其軍官,替納命召,事甚未安。推考,何如?令曰,依。
令于朴岐壽曰,兵判有闕之代,旣承下敎,前望單子入之。
兵曹判書前望單子入之,金敎根,添書代點。
朴岐壽啓曰,新除授兵曹判書金敎根,卽爲牌招,傳授命召,何如?傳曰,允。
朴岐壽達曰,兵曹判書金敎根牌不進推考徽旨,今方捧入,而命召傳授,一時爲急,如是違牌,事甚未安。更爲牌招,何如?令曰,依。
又達曰,兵曹判書金敎根再牌不進推考徽旨,今方捧入,而命召傳授,一時爲急,如是違牌,不卽承膺,事甚未安。所當更請牌招,而係是一日三牌,何以爲之?敢稟。令曰,牌招。
令于洪赫曰,前全羅監司·前統制使留待。
令于洪赫曰,前全羅監司·前統制使入對。
有政。吏批,行判書趙鐘永服制,參判徐耕輔進,參議趙冀永牌招不進,右副承旨尹聲大進,啓曰,判書趙鍾永服制,參議趙冀永牌招不進,小臣獨政未安,何以爲之?敢稟。傳曰,仍爲之。
尹聲大,以吏批言啓曰,今此徽慶園親祭時大祝,弘文館副應敎吳致愚加資事,命下矣。雖已資窮,未經準職,何以爲之?敢稟。傳曰,勿拘。以趙基謙爲弼善,徐能輔爲判尹,金蘭淳爲戶曹參判,金鏴爲弘文提學,朴宗薰爲藝文提學,金敎根爲軍器提調,李是遠爲司成,尹慶烈爲繕工副正,金學敏爲典籍,成泳默爲兼引儀,李勉行爲孝昌墓守衛官,金㝡信·金錫祚爲武烈祠參奉,呂東植爲進賀兼謝恩副使,趙元錫爲鍾城府使,德溫公主單,第三公主封爵事傳敎,副應敎吳致愚,弼善柳致睦,已上今超通政加資事,承傳,兼掌令單兪章煥,成均博士單朴敏樹,承文博士單安允沆,學諭單崔岡鎭,承文副正字單李秉瑩,訓鍊都監提調單金敎根,禁衛營提調單金敎根,御營廳提調單金敎根。
兵批,判書金敎根未肅拜,參判韓義運入直進,參議李渭達病,參知高時臣病,同副承旨洪赫進。大護軍金履載,副護軍南錫九·吳致愚·柳致睦,副司直閔英世,竝單付。
兵曹口傳政事,上護軍單朴宗薰。
令于尹聲大曰,工曹判書未差之代,旣承下敎,前望單子入之。
工曹判書前望單子入之,朴宗薰代點。
以吏曹參議趙冀永牌不進罷職傳旨,傳于洪赫曰,只推。
以左副承旨徐英淳牌不進罷職令旨,令于洪赫曰,只推。
以持平李正耆,正言洪重燮·徐箕淳牌不進罷職令旨,令于洪赫曰,只推。
以應敎韓弘敎,校理李游夏,副校理趙秉常牌不進罷職令旨,令于尹聲大曰,只推。
以修撰申冕周再牌不進罷職令旨,令于尹聲大曰,只推。
兪象煥有頉,代以洪大稱爲假注書。
以全羅監司趙寅永狀達順天府人物渰死事,令于朴岐壽曰,聞甚矜惻,原恤典外,別加顧助,如有生前身還布,竝蠲蕩事分付。
尹聲大,以禮曹言達曰,因江西幼學李日贊等上言,本道査達宣祖大王駐蹕處,立碑紀蹟事,自臣曹覆達,依下矣。卽接平安監司金魯敬移文,則碑石今方硏磨,製述·書寫等節,自本曹依例稟旨擧行云,碑文令藝文館撰進,篆字及楷字書寫官,亦令該曹差出,何如?令曰,依。
又以禮曹言啓曰,因備邊司草記,今番冬至使回還時,皇太后加上尊號後,頒赦詔書,順付出來,到京日迎接儀節,令該曹照例擧行事,依下矣。取考謄錄,則順付詔書入京日,百官郊迎,殿庭行禮,而自上行禮之節,依正·至·聖節望闕禮時例磨鍊,今亦依此擧行之意,敢啓。傳曰,知道。
又以禮曹言啓曰,取考謄錄,則順付詔書,到京日頒詔後,有卽日頒敎之擧矣,今亦依此擧行,何如?傳曰,允。
朴岐壽,以戶曹言啓曰,傳曰,第三公主爵號,以德溫爲之,供上及田結等事,依例磨鍊擧行事,命下矣。謹考法典,公主房免稅,爲八百五十結,而其中二百五十結,以元結,無土劃送,六百結,以本房買得土田,或量外加耕,有土者免稅矣。今此德溫公主房免稅二百五十結,以元結劃送,待本房望呈,擧行之意,敢啓。傳曰,旣有丁丑甲申已例,今不可異同,八百五十結,卽爲劃送,可也。
又以戶曹言啓曰,傳曰,第三公主爵號,以德溫爲之,供上及田結等事,依例磨鍊擧行事,命下矣。供上各種及乳保母以下宣飯依纏,依定例別單書入,而依此進排之意,分付各司,何如?傳曰,允。
徐鳳淳,以都摠府言達曰,今日入直內三廳武兼禁軍及軍兵等,當爲中日習射技,而永禧殿修改相値,不得設行之意,敢達。令曰,知道。
又以兵曹言啓曰,弘化門南邊十字閣北壁頹圮處,今已畢築矣,把守軍兵,解送直所之意,敢啓。傳曰,知道。
又以訓鍊都監言啓曰,弘化門南邊十字閣北壁頹圮處,今已畢築,把守軍兵解送事,自兵曹草記矣,把守軍兵,還入直所,將校解送之意,敢啓。傳曰,知道。
又以御營廳言達曰,中豹虎二頭,中虎一頭,捉得封進之後,連爲行獵,更無虎跡,山行軍,仍爲撤還,陵寢近處,一獵三捉,則該校論賞,曾有已例矣。捉虎將敎鍊官前萬戶朴煥奎,宜有論賞之擧,而臣不敢擅便,令該曹考例稟處,何如?令曰,依。
南延君球書曰,伏以,康爵誕擧,睿孝已彰,園寢祇謁,聖慕克申,歡欣慶忭,大小惟均,伏念臣,謹考宗親府謄錄,則粵在英廟乙巳,因故全城君臣混建白,有自太祖朝至于景廟御筆印刊之事,臣謂英宗·眞宗·正宗三朝御筆,一體繼刊,以爲家國永傳之寶,千萬幸甚。臣無任云云。答曰,覽書具悉。旣有列聖朝已例,所請依施。
行兵曹判書朴宗薰書曰,伏以,春日淸美,祥和先路,拜園禮成,聖慕克伸,鑾輿穩旋,玉候彌康,小大從邁,情均歡祝,仍伏念臣於本兵重任,尙今虛縻,臣亦不自知其何說也。昨秋始拜,嚴不敢終辭,黽勉供奉,初非久計,中間控辭,誠未上格,懼甚屢瀆,竟歸例讓,逡巡之頃,急景旋催,京察捱度,於是乎苽熟蒂落,此正其時,而抑云晩矣。第時値慶會,名忝董役,歡忭居先,若忘匪據之在身,趨走事殷,良覺言私之非時,荏苒遷就,式至于今,當遞之職,分外因仍,譬則春和氣煖而綿襖不脫,水落石出而虛舟猶繫,以臣視臣,誠亦歇后可笑,今又陪扈事竣,曹務稍間,雖欲更蹲一日,理不可得矣。至若支離盤冒,嫌在妨賢,而於今便屬已遞,則旣往尙可自贖,衰朽擁腫,病甚曠務,不病亦自當去,則餘事不足多言,竊想聖朝所以處臣者,必不待臣辭之畢,而非臣之爲也,爲朝廷官爵之重也,短章自列,言不暇飾。伏乞离明,特垂照諒,畫卽遞改,俾重器毋至久褻,賤分粗得自安,不勝大願至祝。臣無任云云。答曰,覽書具悉。所帶司馬之任,今姑許施矣。
護軍李瀅夏書曰,伏以臣,向陳尋鄕之書,仍作省楸之行,修治先壠,擬趁冷節,不意家僮踵至,傳示政目,伏蒙恩點,以臣爲進賀兼謝恩副使者,臣於是,且感且惶,不知所以自措。夫專對重任也,忝叨爲榮,往役臣分也,何敢言私,第臣有萬萬不可强之情勢,有萬萬不可越之艮限,鴨江以西,雖跬步之近,足不忍踐,目不忍對,卽家傳世守之一箇道理,而通朝之所共知者也。私心隱痛,煩不敢仰塵,而臣自釋褐通籍,于今三十五年之間,凡係彼中文書儀節擧行,一例以嫌不進懸錄,則況今銜使命往彼地,尤豈可論哉?同朝士大夫之如臣處地者,無論使价之行,迎接之節,陳懇蘄免,擧蒙曲施之恩,臣雖無似,亦淸朝四維中物也,獨不可以蒙一視之澤乎?仰惟日月之明,無微不燭,體諒之政,恐不待臣言之畢矣,臣旣以已遞自處,而使行期在不遠,變通一時爲急,故不敢偃處山下,促裝徑還,玆將必不可行之實,冒死仰瀆。伏乞离明,俯賜鑑諒,卽令遞改臣使銜,俾無公私狼狽,仍治臣違令之罪,以肅朝綱,千萬幸甚。臣無任云云。答曰,覽書具悉。所請依施。
己丑三月初六日申時,王世子座重熙堂。前全羅監司·前統制使入對時,同副承旨洪赫,假注書韓宓履,記事官金炳韶·徐戴淳,前全羅監司徐耕輔,前統制使李惟秀,以次進伏訖。令曰,史官分左右。令曰,前全羅監司進前。耕輔進前奏職姓名,令曰,弊瘼奏之,可也。耕輔曰,當此歉荒之歲,矯捄之端,倉卒不可一一盡達矣。令曰,就座。令曰,前統制使進前。惟秀進前奏職姓名,令曰,弊瘼奏之,可也。惟秀曰,別無弊端矣。令曰,就座。令曰,吏曹參判先出,政事斯速爲之,可也。耕輔先退,又令惟秀先退,令書令旨曰,戶·兵換房。出令旨令曰,工曹判書有闕之代,旣承下敎,前望單子入之。朴宗薰代點。出令旨令曰,史官就座。仍令退,承·史以次退出。
上在昌德宮。常參·經筵,以代理停。
徐鳳淳啓曰,來十一日,朝參日次矣,敢稟。傳曰,停。
鄭知容達曰,明日再明日,健陵忌辰祭齋戒正日相値,常參頉稟之意,敢達。令曰,知道。
又達曰,來十一日,輪對日次矣,敢稟。令曰,當次人受點,後日次待令。
洪赫達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
朴岐壽達曰,左副承旨徐英淳,今日不爲仕進,卽爲牌招,何如?令曰,依。
鄭知容達曰,弘文提學金鏴,旣入闕中,不爲肅謝,直爲出去,事甚未安。推考,何如?令曰,依。
洪赫達曰,卽見慶尙監司鄭基善·東萊府使金狀達及左水使安光贊狀啓,則以我人之被刺於彼人,竟至致命事登聞,而帥臣則以啓修上,道臣及該府使則以達修上矣,事係邊門,固當啓聞,而今此或啓或達,未免錯謬,原狀達,雖不得不捧入,而該道臣及府使,不可無警,竝推考,何如?令曰,依。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
又達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
以永明尉洪顯周掃墳呈辭,令于徐英淳曰,給由馬,澆奠床備給。
洪赫達曰,大司憲·執義·掌令二員未差,持平李正耆牌不進,持平權馥在外,監察茶時之意,敢達。令曰,知道。
徐英淳,以戶曹言啓曰,德溫公主房免稅二百五十結,以元結劃送,而待本房望呈擧行事,本曹草記。傳曰,旣有丁丑·甲申已例,今不可異同,八百五十結,卽爲劃送可也事,命下矣。八百五十結,竝以無土劃送,雖非經法,旣有甲申已例,又有癸未出稅者,就其中六百結加劃送,待本房望呈擧行之意,敢啓。傳曰,知道。
徐鳳淳,以兵曹言達曰,弘化門南邊十字閣北壁頹圮處,今已畢築之意,敢達。令曰,知道。
又以訓鍊都監言達曰,弘化門南邊十字閣北壁頹圮處,今已畢築之意,敢達。令曰,知道。
判府事李存秀箚曰,伏以臣,夙抱貞疾,久成癃痼,或氣眩如旋,或血咯如湧,上攻而頭顱深疼,中阻而食飮輒噎,諸症之迭發,無非頑痰之爲祟,近因喪威之震剝,斗覺眞元之凘脫,形殼雖寄地上,氣象無異泉下,日事刀圭,未見分效,竊嘗聞江心活水,源遠而流長,味甘而性冽,磨以歲月,飮之不撤,則治痰之功,能及於藥力之所不到,非但醫者之言如是,病祟之似臣者,亦多試此而得效,臣方僦屋於臨江之地,欲爲朝夕試服之便,而所僦之屋,在於鷺江南岸,雖依近輦轂,無異城闉之內,而第涉江以南,不隷京兆,揆以格例,不敢擅往,擬於日後登對,一番提稟,今當木旺之節,肝氣益肆,胃氣愈衰,失今不治,蹉過時月,雖有中冷惠山之泉,恐無如之何矣,自前如臣者,欲往郊坰之外,則或以箚龥,或於筵達,輒蒙恩許,且臣此行,非敢爲永久往留之計,卽不過時往時來於十許里之間而已。伏乞睿慈,俯垂矜諒,許臣從便往來,隨意飮啄,賴天之靈,復尋生路,則自今以後,視息蠢動之日,皆邸下賜也,臣不勝伏地懇禱之至。取進止。答曰,覽箚具悉卿懇。愼節奉慮,江行之請,依施。仍令于鄭知容曰,此下答,遣史官往諭于李判府事。
己丑三月初七日辰時,王世子代臨春塘臺,西北別付料試射入對時,行左承旨徐鳳淳,假注書洪大稱,記事官金炳韶·徐戴淳,以次陪立,王世子具戎服,乘座馬,出重華門,至春塘臺,降座馬陞座,小開門節次,宣傳官如例擧行訖,承傳宣傳官,跪稟陞壇號令,號令訖,兵曹判書金敎根,參現退出,鳳淳跪稟宰樞執鼓,試射節次,宣傳官依例擧行,鳳淳曰,試射時參試官,使誰擧行乎?令曰,別軍職李恒權,宣傳官韓元植,兵房李殷會,擧行,可也。王世子入便次,試射訖,出次,降座乘座馬,由重華門還內,承·史以次退出。
上在昌德宮。常參·經筵,以代理停。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
洪赫達曰,大司憲·執義·掌令二員未差,持平李正耆令旨未下,持平權馥在外,監察茶時之意,敢達。令曰,知道。
徐鳳淳達曰,右副承旨尹聲大,今日不爲仕進,卽爲牌招,何如?令曰,依。
鄭知容達曰,判尹徐能輔,除拜後過三日,不爲出肅,依定式,推考警責,仍卽牌招察任,何如?令曰,依。
朴岐壽啓曰,藥房副提調,持粟米飮來待矣。傳曰捧入。
以持平李正耆,正言洪重燮·徐箕淳牌不進罷職令旨,令于洪赫曰,只推。
以持平李正耆,正言洪重燮·徐箕淳牌不進罷職令旨,令于洪赫曰,只推。
以應敎韓弘敎,校理李游夏,副校理趙秉常,修撰申冕周牌不進罷職令旨,令于徐英淳曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
鄭知容達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
以右副承旨尹聲大牌不進罷職令旨,令于洪赫曰,只推。
以持平李正耆,正言洪重燮·徐箕淳牌不進罷職令旨,令于洪赫曰,只推。
以應敎韓弘敎,校理李游夏,副校理趙秉常,修撰申冕周牌不進罷職令旨,令于徐英淳曰,只推。
兵曹,及第張軫樞,今加折衝,武科回榜,依定式加資事,承傳。
以全羅監司趙寅永狀達,康津縣人物渰死事,令于徐英淳曰,聞甚矜惻,元恤典外,別加顧助,如有生前身還布,竝蠲蕩事,分付。
徐英淳,以戶曹言達曰,謹奉傳敎,大造殿東翼閣傷損處看審後,修改吉日,令日官洪晩中推擇,則今月二十一日卯時爲吉云,以此日時擧行之意,敢達。令曰,知道。
上在昌德宮。常參·經筵,以代理停。
自人定,至初十日開東,灑雨下雨,測雨器水深二分。
尹聲大達曰,明日常參,取稟。令曰,停。
洪赫達曰,大司憲·執義·掌令二員未差,持平李正耆,牌招達辭未下,持平權馥在外,監察茶時之意,敢達。令曰,知道。
朴岐壽啓曰,藥房副提調,持粟米飮來待矣。傳曰封入。
尹聲大達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體更爲牌招,以爲署經之地,何如?令曰,依。
又達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
傳于洪赫曰,奉審閣臣入侍。
以統長金道亮手本,武藝別監李震英,與班奴言詰,無數被打,爲先除下,令攸司科治事,令于洪赫曰,觀此手本,李震英段,身爲武監,出入酒肆,至於被打致傷之境者,萬萬痛駭,令訓局決棍懲勵,且以班奴言之,渠雖豪悍之類,焉敢毆打期門之士乎?武監卽宿衛羽林之士也,渠卽不過一班奴也,當初生意毆打者,萬萬無嚴,萬萬痛駭,此漢不可尋常處之,竝出付有司,各別嚴刑後,遠地定配,以懲日後豪悍班奴,縱恣橫肆之弊,可也。
洪赫,以訓鍊都監言達曰,謹依統長金道亮手本判下,武藝別監李震英,決棍十度懲勵之意,敢達。令曰,知道。
令于尹聲大曰,發遣吏郞,諸執事淸齋與否,摘奸以來。
以持平李正耆,正言洪重燮·徐箕淳牌不進罷職令旨,令于尹聲大曰,只推。
以應敎韓弘敎,校理李游夏,副校理趙秉常,修撰申冕周牌不進罷職令旨,令于尹聲大曰,只推。
徐英淳,以戶曹言達曰,永溫翁主房免稅中,西原五十結·鎭川五十結,以米納邑相換事,令下矣,西原·鎭川,本是作米邑,而免稅則以錢上納者也,不必以他邑相換,戊子條,今旣收捧,依前上納,己丑條爲始,以米上納之意,分付該道,何如?令曰,依。
洪赫,以都摠府言達曰,今日入直內三廳,武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以兵曹言達曰,西北別付料軍官及未付料軍官試射入格人,謹依達下別單施賞,而弓矢上弦弓箭竹,以軍器寺所在者,取來頒給之意,敢達。令曰,知道。
己丑三月初九日酉時,上御熙政堂。奉審閣臣入侍時,同副承旨洪赫,假注書洪大稱,記事官金鼎集·徐戴淳,檢校待敎金正喜,以次進伏訖。上命奉審閣臣進前,正喜進前,上曰,奉審無頉乎?正喜曰,臣承命馳詣健陵,陵上丁字閣,尊所奉審則無頉,祭物·祭器·祭井看審則精潔,諸執事摘奸則無頉,仍留監祭,享事平安過行,仍詣顯隆園,園上奉審,則有四處舊頉,而前面屛風石爲兩處,後面屛風下排石爲兩處矣,三處則爲流來舊頉,而申方屛風石頉處,則爲今春新頉,該留守已爲狀聞,以油灰從便修補,目下則堅完,而若經夏溽,風雨剝損,又未敢知如何,故敢此仰達矣,碑閣·丁字閣奉審則無頉,華寧殿一體奉審則無頉矣。上曰,閣臣就座。又命史官就座。仍命退,諸臣以次退出。
上在昌德宮。常參·經筵,以代理停。
夜一更,月暈。
藥房提調金鏴,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
尹聲大達曰,明日常參,取稟。令曰,停。
徐鳳淳達曰,大司憲·執義·掌令二員未差,持平李正耆牌招達辭未下,持平權馥在外,監察茶時之意,敢達。令曰,知道。
禮曹,來四月初四日,行宗廟夏享大祭,王世子攝事敎是時,誓戒前期七日是白在果,今三月二十六日,王世子具遠游冠·絳紗袍,坐重熙堂階上位,宗親文武百官四品以上朝服,五品以下黑團領,前庭行禮爲白乎旀,肄儀前期四日是白在,同月二十九日早朝,中使·承旨·宮官及諸享官,俱以黑團領,議政府良中,行禮事知委,何如?判付達,依準爲旀,處所以春塘臺爲之,肄儀當親審,處所亦以春塘臺爲之。
禮曹,來四月初四日,行宗廟夏享大祭,王世子攝事敎是時,王世子散齋四日於別堂,致齋三日,二日於正堂,一日於齋室,凡散齋,不弔喪·問疾,不聽樂,有司不達刑殺文書,致齋,惟達享事事,依禮文擧行,何如?判付達依準爲旀,致齋處所,以摛文院爲之。
徐鳳淳達曰,備邊司郞廳來言,今日,賓廳日次,而大臣俱有身病,不得來會云矣,敢達。令曰,知道。
備忘記,義州府尹宋祥來下直,長弓一張,長箭一部,片箭一部,筒兒一箇賜給。
令于尹聲大曰,禮房承旨,馳詣受香所,奉審摘奸以來。
傳于朴岐壽曰,下直守令入侍。
朴岐壽啓曰,藥房提調·副提調,持湯劑來待矣。傳曰,封入。
令于鄭知容曰,下直守令留待。
令于鄭知容曰,下直守令入對。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體更爲牌招,以爲署經之地,何如?令曰,依。
尹聲大達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
徐鳳淳啓曰,御營大將柳相亮,以妻墳緬禮事,今方出去,而有仍佩往來之命矣,將兵之任,不可一刻無摠察之人,何以爲之?敢稟。傳曰,禁將兼察。
又啓曰,御營大將,禁將兼察事,命下矣。兼察御營大將申絅,卽爲牌招,聽傳敎,何如?傳曰,允。
徐鳳淳,以都摠府言達曰,今此動駕時,侍衛·寶劍·守宮及陪衛,當爲備員,而都摠管金在昌·宋冕載,副摠管趙華錫,俱有實病,沈能岳·申在植·鄭基一在外,無以備員,令政院稟令變通,仍令該曹,以在京無故人,口傳差出,待下批,牌招,以爲備員進參之地,何如?令曰,依。
徐鳳淳達曰,因都摠府草記,今此動駕時,侍衛·寶劍·守宮及陪衛,當爲備員,而都摠管金在昌·宋冕載,副摠管趙華錫,俱有實病,沈能岳·申在植·鄭基一在外,無以備員,令政院稟令變通,仍令該曹,以在京無故人,口傳差出,待下批,牌招事,依下矣,合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,都摠管洪羲俊·金賢根,副摠管洪敬謨·鄭漪·白東薳·李惟秀代點。
徐鳳淳,以兵曹言達曰,今此進賀兼謝恩使一行赴燕時,所把驛馬,預爲分定然後,可無窘急之弊,今亦依例知委,而應把驛馬三十一匹內,公忠道五匹,全羅道七匹,慶尙道十五匹,來四月初六日,京中逢點,江原道二匹,咸鏡道二匹,直送安州,來四月十五日逢點事,各道監司處行移,何如?令曰,依。
又以刑曹言達曰,因統長金道亮手本,武藝別監李震英被打事。令曰,觀此手本,李震英段,身爲武監,出入酒肆,至於被打致傷之境者,萬萬痛駭,令訓局決棍懲勵,且以班奴言之,渠雖豪悍之類,焉敢毆打期門之士乎。武監,卽宿衛羽林之士也,渠卽不過一班奴也,當初生意毆打者,萬萬無嚴,萬萬痛駭,此漢不可尋常處之,竝出付有司,各別嚴刑後,遠地定配,以懲日後豪悍班奴,縱恣橫肆之弊可也事,令下矣,謹依下令,奴日祿·汝秀等,竝爲捉來,各嚴刑一次後,日祿平安道熙川郡,汝秀咸鏡道利原縣,竝遠地定配所,卽爲押送之意,敢達。令曰,知道。
兵曹判書金敎根書曰,伏以,惟天惟祖宗,默佑我宗祊,大朝殿下,寶齡光躋四旬,臨宁儼屆三紀,元朝呼嵩,縟儀誕擧,吉日稱觴,睿孝彌光,環東土含生之倫,孰不懽欣鼓舞於堯天舜日之下,而顧臣無似,猥忝幹事之列,昵陪式讌之席,區區慶祝,有倍餘人,至於匪分恩資,龍光遍身,而感戴居先,未敢言私,罔功之愧,恒切于中,不意今者,本兵特除,忽下於千萬夢想之外,臣誠惶隕震駴,不省所以措躬之所也,噫,臣之庸愚鈍劣,百不猶人,非但通朝之所共知,抑已睿鑑之所悉燭,而節次冥升,致位崇顯,臣亦不自知其何以至此也,況今賤齒,已迫衰謝,孱軀不堪驅策,日夜所蘄祝,惟在於優游散閒,調息病喘,以圖不報之報而已,矧彼司馬之長,是何等重務劇任也,雖使年紀强壯,諳練機宜者當之,尙患其難濟,今乃居然委畀於如臣衰朽,如臣疎闇之一措大,將何以統五營詰戎之權,塞八方武士之望乎?臣若憑倚寵靈,冒沒承當,則畢竟露盡瘡疣,僨誤國事而止耳,臣之一身狼狽,縱不足恤,咈公議而累睿簡,夫豈細故也哉?試射隔夜,庚牌屢臨,怵畏義分,黽勉祗肅,而若復夤緣蹲據,恬若固有,則萬萬非私心之所可安,玆敢披瀝衷懇,仰瀆崇聽。伏乞离明,俯賜諒察,將臣新授職名,亟行鐫免,俾重任無瘝,賤分獲遂焉,臣無任云云。答曰,覽書具悉。卿其勿辭行公。
己丑三月初十日辰時,上御熙政堂。藥房入診,下直守令同爲入侍時,提調金鏴,副提調朴岐壽,假注書韓宓履,記事官金奎爕·徐戴淳,待敎金鼎集,以次進伏,義州府尹宋祥來,綾州牧使洪徹榮,醫官玄在德·李命運·金殷相·安橚,進伏楹外訖。上曰,史官分左右,鏴曰,日氣不佳,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世子宮氣候,何如?上曰,一樣矣。鏴曰,醫官入診,何如?上,可之。在德等,以次入診訖,退伏奏曰,左右三部調均,而右脈稍滑,挾痰所致也,調理湯劑,退出議定矣。上曰,唯。命醫官先退,在德等退出,上曰,義州府尹·綾州牧使進前,祥來·徹榮進前,奏職姓名訖,上曰,下去着實爲之,可也。仍命退,祥來等退出,又命史官就座。仍命退,承史以次退出。
己丑三月初十日午時,王世子座重熙堂。下直守令入對時,右承旨鄭知容,假注書洪大稱,記事官成遂默·徐戴淳,義州府尹宋祥來,綾州牧使洪徹榮,以次進伏訖。令曰,史官分左右。令曰,守令進前,奏職姓名。祥來等進前,奏職姓名,令于祥來曰,爾往邊門重地,着實爲之。又令于徹榮曰,下去着實爲之,可也。令曰,七事奏之。祥來等起伏奏七事,令曰,宣諭。知容宣諭訖,令曰,守令先退。祥來等退出,令曰,史官就座。仍令退,承史以次退出。
上在昌德宮。常參·經筵,以代理停。
尹聲大達曰,明日常參,取稟。令曰,停。
洪赫達曰,大司憲·執義·掌令二員未差,持平李正耆,令旨未下。持平權馥在外,監察茶時之意,敢達。令曰,知道。
徐鳳淳達曰,同副承旨洪赫,今日不爲仕進,卽爲牌招,何如?令曰,依。
備忘記,鍾城府使趙元錫下直,長弓一張,長箭一部,片箭一部,筒兒一箇賜給。
朴岐壽啓曰,藥房副提調,持湯劑來待矣。傳曰,封入。
以持平李正耆,正言洪重燮·徐箕淳牌不進罷職令旨,令于洪赫曰,只推。
鄭知容達曰,守令署經事,令下,已至經月,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體卽爲牌招,以爲署經之地,何如?令曰,依。
以副校理趙秉常牌不進罷職令旨,令于尹聲大曰,只推。
以應敎韓弘敎,校理李游夏,修撰申冕周牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
令于尹聲大曰,禮曹參議留待。
令于尹聲大曰,禮曹參議入對。
徐鳳淳,以都摠府言達曰,今此動駕時,侍衛·寶劍·守宮及陪衛,當爲備員,而都摠管洪羲俊,副摠管白東薳,俱有實病,洪敬謨·鄭漪在外,無以備員,令政院稟令變通,仍令該曹,以在京無故人,口傳差出,待下批,牌招,以爲備員進參之地,何如?令曰,依。
徐鳳淳達曰,因都摠府草記,今此動駕時,侍衛·寶劍·守宮及陪衛,當爲備員,而都摠管洪羲俊,副摠管白東薳,俱有實病,洪敬謨·鄭漪在外,無以備員,令政院稟令變通,仍令該曹,以在京無故人,口傳差出,待下批,牌招事,依下矣,合有變通之道,何以爲之?敢稟。令曰,竝許遞。旣承下敎,前望單子入之。
摠管前望單子入之,都摠管金鏴,副摠管權敦仁·徐畊朝·李寅植代點。
徐鳳淳,以兵曹言達曰,再明日毓祥宮動駕時,本曹堂上,守宮及侍衛·陪衛,當爲備員,而參知高時臣,有身病,無以進參,令政院稟令變通,仍令該曹,以在京無故人,口傳差出,待下批,牌招,以爲進參之地,何如?令曰,依。
徐鳳淳達曰,因兵曹草記,再明日動駕時,本曹堂上,守宮及侍衛·陪衛,當爲備員,而參知高時臣,有身病,無以進參,令政院稟令變通,仍令該曹,以在京無故人,口傳差出,待下批,牌招事,依下矣,合有變通之道,何以爲之?敢稟。令曰,許遞。旣承下敎,前望單子入之。
兵曹參知前望單子入之,洪永觀代點。
以慶尙監司鄭基善申本,東萊府使金,釜山僉使曺允鵬,爲先罷黜,其罪狀,令攸司稟處事,令于鄭知容曰,彼人之刺殺我人,可謂變怪,殺人者死,法文甚嚴,償命與否,似無異議,受刺者之死,在於四十日辜限之後,則償命一款,在所商量,令廟堂爛議回達,東萊府使之不能嚴束邊禁,罪固難貰,方當設賑之時,有不可付之生手,限畢賑戴罪擧行,可也。
以慶尙左水使安光贊狀啓,我人之被倭刃刺,不善察飭,惶恐待罪事,傳于徐鳳淳曰,勿待罪事,回諭。
以同副承旨洪赫牌不進罷職令旨,令于徐鳳淳曰,只推。
尹聲大,以戶曹言達曰,卽接內需司達下牒呈,則德溫公主房銀子·米·太·木·布·錢等物,磨鍊劃給事,達下矣,依定式,田土買得價銀二千五百兩輸送,田庄未備前需用次,本曹太一百石,宣惠廳米一百石,限五年上下,木布錢則本曹旣無已例,置之,何如?令曰,依買土價銀,以錢輸送,可也。
又以禮曹言達曰,大祀誓戒之夜,如値陵寢忌辰,則誓戒正時,進定於齋所,呼唱起寢之前,留門初更爲之事,曾有受敎定式矣,來四月初四日,行宗廟夏享大祭誓戒,在今三月二十六日三更四點子時正刻,而伊日,適與明陵忌辰相値,誓戒正時,進定於二更,何如?令曰,依。
徐鳳淳,以刑曹言達曰,今番幸行時,南部崔壽範妻,以其夫銅店復設事,擊錚於衛外,而諺書原情,語無倫脊,且不書姓字,有違格例,原情勿施,猥越之罪,考律勘處之意,敢達。令曰,知道。
刑曹判書李勉昇書曰,伏以臣,頃陳擅離之章,纔發省楸之行,不意是日,前望特點,以臣爲刑曹判書者,睿眷不遺朽鈍,恩誥至及郊坰,臣雙擎九頓,且惶且感,修治竣役之後,不敢遽歸蓬蓽,還入城闉,宜卽叩謝之不暇,而第臣方待罪於賓客之任,書筵重地,例不得兼管刑獄之事,玆敢短章仰龥。伏乞离明,亟遞臣秋曹之銜,以存公格,不勝幸甚,臣無任云云。答曰覽書具悉。司宼重任,所帶賓客之任,許遞矣。
己丑三月十一日午時,王世子坐觀物軒,奉審禮堂入對時,右副承旨尹聲大,假注書韓宓履,記事官兪星煥·徐戴淳,禮曹參議李根中,以次進伏訖。令曰,史官分左右。令曰,奉審禮堂進前。根中進伏,令曰,陵役盡畢入來乎?根中曰,堅固畢役矣。令曰,何時了役乎?根中曰,今日卯時訖役矣。令曰,何方位。根中曰,大王陵上曲墻左邊矣。令曰,就座。令禮堂先退,根中退出,又令史官就座,仍令退,承史以次退出。
上在昌德宮。常參·經筵,以代理停。
徐鳳淳,以都摠府言啓曰,今日入直內三廳,武兼禁軍及軍兵等,中日習射技,請出標信。傳曰,知道。
尹聲大達曰,明日動駕相値,常參頉稟之意,敢達。令曰,知道。
洪赫達曰大司憲·執義·掌令二員未差,持平李正耆令旨未下,持平權馥在外,監察茶時之意,敢達。令曰,知道。
徐鳳淳啓曰,藥房提調,持湯劑來待矣。傳曰,封入。
令于尹聲大曰,禮房承旨,馳詣受香所,奉審摘奸以來。
傳于尹聲大曰,徽慶園植木時,監董以下,別單書入。
以持平李正耆,正言洪重燮·徐箕淳牌不進罷職令旨,令于洪赫曰,只推。
尹聲大達曰,守令署經事,令下,已至經月,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體卽爲牌招,以爲署經之地,何如?令曰,依。
以副校理趙秉常再牌不進罷職令旨,令于尹聲大曰,只推。
以應敎韓弘敎,校理李游憂,修撰申冕周牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
尹聲大,以侍講院言達曰,明日動輿時,宮官當爲全數進參,而輔德徐萬淳,有實故,無以備員,令政院稟令,變通差出,以爲備員進參之地,何如?令曰,依。
尹聲大達曰,因侍講院草記,明日動輿時,宮官當爲全數進參,而輔德徐萬淳,有實故,無以備員,令政院稟令,變通差出,以爲進參事,依下矣,合有變通之道,何以爲之?敢稟。令曰,許遞。旣承下敎,前望單子入之。
輔德前望單子入之,尹正鎭代點。
兵曹口傳政事,副護軍單徐萬淳。
尹聲大,以吏曹言啓曰,卽接司僕寺牒報,則以爲,今此擧動時,本寺正,例爲進輿差備,而正金興根,身病猝重,不得進參,卽速變通,以爲差備進參云,司僕寺正金興根改差,其代口傳備擬以入,何如?傳曰,允。
吏曹口傳政事,以兪章煥爲司僕正。
傳于徐鳳淳曰,明日出宮內門路,以協陽門爲之。
令于徐鳳淳曰,明日出宮內門路,以貮極門爲之。
洪赫達曰,明日動駕,兩司侍臣,當爲進參,除在外外,未肅拜人員,竝待開門牌招,何如?令曰,依。
以慶尙左兵使尹義儉狀達,沿海浦口,海毒猝發,進上生熟鰒等,不得趁期封進,惶悚待罪事,令于尹聲大曰,卿其勿待罪事,回諭。
徐英淳,以戶曹言達曰,德溫公主房買土價銀,以錢輸送可也事,令下矣,田畓買得價銀二千五百兩,依下令代錢輸送之意,敢達。令曰,知道。
又以戶曹言達曰,今番貢市人詢瘼時,司䆃寺貢人所懷中,不言甲辰臘月定奪者,雖涉不審,論其事實,辛巳加定條,今已盡入於減貢之中,則不可與他貢,混同減分,而與惠堂相議,別無異同,依判下擧行之意,分付惠廳,何如?令曰,依。
徐鳳淳,以訓鍊都監言達曰,本局千摠李敬熙,身病甚重,勢難察任,改差,何如?令曰,依。
又以禁衛營言啓曰,徽慶園局內諸處所植松木,爲七千五百十六株,雜木爲一萬八千二百九十四株,今以節晩停役,略有未盡處,待秋更植計料,而安樂峴以東輦路南邊,有不得不築堤植木處,長爲四百十三步,廣爲八九步,故修築已植矣,園軍位畓之入於堤中,爲三十七負六束之意,敢啓。傳曰,知道。位畓價,自本營劃給,可也。
洪赫,以義禁府言達曰,明日動駕時,大駕各差備都事及輿側左右考喧都事·本府入直都事,當以十二員分差,而本府都事,只有十員,無以推移,假都事二員,令該曹口傳差出,以爲分排擧行之地,何如?令曰,依。
徐鳳淳,以禁衛營言達曰,徽慶園局內諸處所植松木,爲七千五百十六株,雜木爲一萬八千二百九十四株,今以節晩停役,略有未盡處,待秋更植計料,而安樂峴以東輦路南邊,有不得不築堤植木處,長爲四百十三步,廣爲八九步,故修築已植矣,園軍位畓之入於堤中,爲三十七負六束,其所給代,何以爲之?敢達。令曰,知道。已有大朝處分矣。
左議政李相璜書曰,伏以臣,情迫於中而聲疾於外,向以賤微之私,冒干崇嚴之聽,始謂有願必從,理庶可恃,終焉淺誠未孚,辭不獲準,左右迫塞,窮若無歸,臣顧不肖,動生釁疣,而寬政待以不治,已有違於黜幽之彝典,臣實甚病,若將朝暮,而容光不免遺照,得無憾於遂物之大化乎,臣之陳私蘄免,前後凡三閱星霜矣,臣非敢趣想高邁,妄效古人之勇退也,臣非敢趨避夷險,圖占一己之便宜也,惟其尸竊之愧,衰癃之悶,表裏交攻,自有不能已於疾痛之呼焉耳,荏弱之甚,濡忍不決,勉責之隆,感激居先,進退前却,以迄於今,然今則雖欲勉强抖擻,復欲爲已往之爲,實有萬萬不可能者,且置臣尸竊之罪,愈久而愈有浮於前日,見今臣衰癃之實愈往而愈不逮前日,本祟客症,種種危噩,淹綴床玆,今不可復齒於恒人矣,此是前書之所已陳,而最是胃氣積敗,不能與食味相應,才有勺溢之進,輒作升降之滯,上而爲嘔噦,下而爲溏泄,朝而如是,夕而如是,如是之際,眞元日下,目下貌樣,卽一未冷之行尸耳,甚至於指口索飮,倩手穿衣,自動作之常,而不能自由,況可擬議於供趨走而與訏謨,少效職分之萬一乎,雖上恩如天,未嘗專責以筋力,而其身則無以自安,雖仰成有地,未嘗必親其簿書,而乃心則常若有係,怦怦瞿瞿,兩皆不能寬帖,腸日幾回,又添一病,醫者斂手,幾於却走,而謂或散慮攝神,吸淸潤津,遲以時月,庶不無僥倖之望,此雖似一時慰藉之辭,然臣亦自惟,如是望倖,或不爲無理,假使無幸,及此解負,不至顚踣於官次,則此亦臣之幸也,情苦如此,有不敢自阻於閔覆,玆又冒悚申瀆,惟邸下照察而哀憐之,特許臣前請,使公私兩得,千萬血祝,臣無任云云。答曰,覽書具悉卿懇。向書之答,已悉余衷,何爲此再懇不止乎?卿雖欲必遞乃已,余則果不許乃已,國事去益多艱,民憂兼又溢目,輔相之此時乞退,恐非體國之意,竊爲卿惜此擧,望卿毋復苦辭,調攝愼節,盡心國事。仍令曰,此下答,遣史官往諭于左議政。
開城留守金炳朝書曰,伏以,天休滋至,寶籙無疆,慶禮誕擧於呼嵩,睿孝益彰於準海,懽欣蹈舞,中外惟均,仍伏念臣,以菲薄之質,受保障之重,今已周歲于玆矣,絲毫蔑效,瘡疣隨出,尋常兢懼,如負大何,卽伏見邸報,則臣父臣敎根,新被本兵之特授,臣於惶恐感激之中,抑有所反顧怵惕者,噫,臣之父子,過蒙我大朝殿下曁邸下拂拭之恩,歷敭華膴,踵躋卿斑,雨露若偏,淵氷在前,況臣年識俱淺,最出人下者,本不合於保釐之任,而今則臣父所帶之職,卽戎權之長也,臣營雖無所統轄於司馬,其佩密符而典兵務,則外內無間矣,顧臣私心之悚縮不安姑舍,此非臣父平日謹畏之意也,玆敢略暴情實,冒瀆崇嚴。伏乞特遞臣見職,俾安賤分,千萬顒祝,臣無任云云。答曰,覽書具悉。留臺之任,異於京營,卿其勿辭察任。
弼善趙基謙書曰,伏以,臣所帶春秋之銜,與同春秋臣朴岐壽,有娚妹應避之嫌,玆敢援例陳章。伏乞亟許鐫改,以重公格焉,臣無任云云。覽書具悉。書辭下該曹稟處。
上在昌德宮。常參·經筵,以代理停。
自午時至人定,灑雨下雨,測雨器水深九分。
大駕詣毓祥宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。中宮殿·王世子,遣宮官,問安。答曰,知道。世子宮,內閣·政院·藥房·春坊口傳問安。答曰,知道。展拜後,內閣·政院·玉堂·藥房口傳問安。答曰,知道。世子宮,內閣·政院·藥房·春坊口傳問安。答曰,知道。宣禧宮展拜後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·藥房·春坊口傳問安。答曰,知道。世子宮還內後,內閣·政院·藥房·春坊口傳問安。答曰,知道。
尹聲大達曰,明日常參,取稟。令曰,停。
徐鳳淳啓曰,司僕寺內乘來言,捲簾,取稟。傳曰,捲三面。
洪赫達曰,大司憲·執義·掌令二員未差,持平李正耆,令旨未下。持平權馥在外,監察茶時之意,敢達。令曰,知道。
朴岐壽啓曰,藥房提調·副提調,持湯劑來待矣。傳曰,封入。
以持平李正耆,正言洪重燮·徐箕淳牌不進罷職令旨,令于洪赫曰,只推。
以持平李正耆,正言洪重燮·徐箕淳牌不進罷職令旨,令于洪赫曰,只推。
鄭知容達曰,守令署經事,令下,已至經月,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體卽爲牌招,以爲署經之地,何如?令曰,依。
以應敎韓弘敎,校理李游夏,副校理趙秉常,修撰申冕周牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
徐鳳淳,以禁衛營言啓曰,徽慶園局內植木時,監董將官·將校·軍兵等,別單書入之意,敢啓。傳曰,知道。
以徽慶園局內植木時,監董以下別單,傳于尹聲大曰,令沈獻永陞敍,參奉尹審求陞六,別看役李興潤·李宗采竝外職除授,牌將朴昌煥·朴寅元,監官尹命珏,竝加資,都牌將金仁錫·李洛培竝邊將除授,其餘牌將員役·守僕·守護軍等,竝依判下施賞。
傳于尹聲大曰,雖非別單禁將,內下筒箇一部賜給。
洪赫達曰,卽者,義禁府都事來言,今日動駕時,駕側鳴錚罪人金尙元,輿側鳴錚罪人李天順等三人,移送秋曹云矣,敢達。令曰,知道。原情捧入。
尹聲大,以禮曹言達曰,卽接敬陵·昌陵·明陵·翼陵·弘陵·順懷墓官員聯報,則近日虎患狼藉,晝夜橫行於局內,至於數三之多,咆哮怒喝,勢甚危怖,奉審巡山之節,不得擧行云矣,莫重之地,有此虎患,極爲驚悚,卽令該軍門,發送砲手,期於獵捉事,分付,何如?令曰,依。
徐鳳淳,以訓鍊都監言啓曰,敬陵·昌陵·明陵·翼陵·弘陵·順懷墓局內,虎患狼藉,卽令該軍門,發送砲手,期於獵捉事,自禮曹草記達下矣,本局善放砲手五十名,定將校領送,行獵之意,敢啓。傳曰,知道。
朴岐壽,以漢城府言達曰,每式年成籍後,五部帳籍江都件,例於翌年春,臣府郞官,持往江都,舊籍曝曬,竝與新籍藏置矣,戊子式帳籍,發遣本府郞廳,藏置曝曬等事,依例擧行,而帳籍封裹雜物,令各該司進排,領去官吏所騎馬及帳籍載運馬,亦令該曹題給,何如?令曰,依。
吏曹申目,粘連達下是有亦,觀此侍講院弼善趙基謙上書,則以爲,臣所帶春秋之銜,與同春秋臣朴岐壽,有娚妹應避之嫌,亟許鐫改,以重公格亦爲白有臥乎所,相避之法,在下當遞是白乎矣,春坊之兼帶春秋,法不得減下是白如乎,朴岐壽所帶同春秋之任,似當許遞是白乎矣,宰臣兼帶遞仍當否,臣曹不敢擅便,徽裁,何如?判付達,依回達施行爲良如敎。
又申目,粘連達下是白有亦,觀此弘文館副校理趙秉常上書,則以爲,臣之父,今年六十有九矣,素嬰貞疾,常在床褥,而鄕居冷落,調將失宜,日益沈淹,氣息綿綴,而顧以家本貧窘,臣又疎於謀生,菽水蔬糲之供,尙患不給,自臣通籍以來,夙宵祈望,惟在於幸得一日之養,少伸烏鳥之私,而無至獲罪於孝理之下,玆敢不避猥瀆,疾聲陳籲。伏乞特令選部,畀臣一小縣,使得被終始生成之澤亦爲白有臥乎所,趙秉常之親老家貧,菽水難繼之狀,卽通朝之所共知,許畀一邑,以遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,徽裁,何如?判付達,依回達施行爲良如敎。
己丑三月十三日卯時,大駕詣毓祥宮·宣禧宮展拜擧動入侍時,行都承旨朴岐壽,行左承旨徐鳳淳,同副承旨洪赫,假注書洪大稱,記注官洪煥,記事官徐戴淳,檢校待敎金正喜·金英淳,以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調金鏴,進前奏曰,侵早勞動,聖體,若何?上曰,一樣矣。出協陽門·肅章門,至仁政門,通禮跪啓請降輿乘輦,上降輿乘輦進發,由進善門·敦化門,王世子祇迎後,仍爲隨駕,上至毓祥宮大門外,通禮跪啓請降輦乘輿,上降輦乘輿,入齋室。少頃,上與王世子,詣板位,行再拜禮,仍入室奉審,仍詣奉安閣板位,行再拜禮奉審,還入齋室,命書傳敎曰,王世子問安置之,仍敎曰,延祜宮·藏譜閣,遣王世子行禮矣,該房知悉。出榻敎通禮跪啓請外辦,上與王世子,乘輿至宣禧宮,入齋室後,問安勿爲之事。出榻敎少頃,詣板位行再拜禮,仍入室奉審後,命書傳敎曰,侍衛軍兵雨具,從便爲之。出榻敎仍敎曰,還宮時,王世子祗迎之節置之,又敎曰,還宮後,王世子問安置之,問安竝勿爲之事。出榻敎鼓三嚴,通禮跪啓請外辦,上乘輿出宮大門,通禮跪啓請降輿乘輦,上降輿乘輦,進至彰義宮大門外,通禮跪啓請降輦,上降輦,步過宮大門外,通禮跪啓請乘輦,上乘輦,由六曹前路·敦化門·進善門,至仁政門,通禮跪啓請降輦乘輿,上降輦乘輿,入肅章門·協陽門·宣化門還內,出標信解嚴,諸臣以次退出。
己丑三月十三日卯時,大駕與王世子,詣毓祥宮·宣禧宮展拜擧動,王世子詣延祜宮·藏譜閣·懿昭廟展拜動輿入對時,右承旨鄭知容,左副承旨徐英淳,右副承旨尹聲大,假注書韓宓履,記事官金炳韶·趙秉憲,原任直提學金鏴,直提學徐憙淳,原任直閣徐俊輔,待敎金鼎集,以次陪立,時至,相禮跪白外備,王世子具翼善冠·衮龍袍,乘輿出重華門,藥房提調金鏴,進前奏曰,侵早勞動,睿體,若何?令曰,一樣矣。至協陽門外,相禮贊請降輿,王世子降輿,至仁政門外,相禮贊請乘輿,王世子乘輿,至敦化門外祗迎所,入幕次,少頃,大駕至,王世子出祗迎位,祗迎後入幕次,少頃,乘輦進發,至毓祥宮入齋室,少頃,詣板位,上詣板位,展拜奉審,上仍詣奉安閣,王世子隨詣,展拜奉審,王世子,仍詣延祜宮,令書令旨曰,延祜宮展拜時,百官行禮置之。出令旨展拜奉審後,問安勿爲之事,下令。出令旨還詣毓祥宮,入齋室,少頃,上詣宣禧宮,王世子乘輿先出宮大門外,入祗迎所幕次後,問安勿爲之事,下令。出令旨大駕至,王世子祗迎後,乘輿至宣禧宮,入齋室,少頃,上詣版位,展拜奉審,王世子隨詣,展拜奉審,還入齋室,少頃,王世子,上洗心臺,駐蹕于淸風溪太古亭,試取童蒙三十五人,頒賞。令曰,陪衛軍兵雨具。出令旨令曰,聞金領府事家壽宴,在於明日云,檢閱金鼎集,還宮後,使之出直,可也。睿製淸風閣聯句,令承·史·閣臣賡進,還詣宣禧宮,少頃,相禮跪白外備,王世子乘步輦,詣藏譜閣,入齋室後,問安勿爲之事,下令。出令旨展拜奉審,仍詣懿昭廟,展拜奉審後,令書令旨曰,諸司預待。出令旨乘輿至大門外,相禮贊請降輿乘輦,王世子降輿乘輦,由六曹前路,至敦化門外,降輦乘輿,至仁政門外降輿,過協陽門乘輿,由貮極門·重華門還內,諸臣以次退出。
上在昌德宮。常參·經筵,以代理停。
徐英淳達曰,大司憲·執義·掌令二員未差,持平李正耆令旨未下,持平權馥在外,監察茶時之意,敢達。令曰,知道。
鄭知容達曰,明日·再明日,動輿相値,常參頉稟之意,敢達。令曰,知道。
又達曰,同副承旨洪赫,今日不爲仕進,卽爲牌招,何如?令曰,依。
朴岐壽啓曰,藥房副提調,持湯劑來待矣。傳曰,封入。
令于尹聲大曰,禮房承旨,馳詣宗廟·景慕宮,奉審摘奸以來。
令于徐英淳曰,今日,領府事受宴之日,宣醞依例擧行,左副承旨進去。
徐英淳達曰,臣英淳,領府事金思穆家宣醞進去,下直之意,敢達。令曰,知道。
鄭知容達曰,行都承旨朴岐壽藥院進,行左承旨徐鳳淳受由在外。左副承旨徐英淳奉令進去,右副承旨尹聲大慶熙宮齋宿進,同副承旨洪赫令旨未下,院中只有臣一人,伴直無人,行都承旨朴岐壽,所當牌招,而拘於廳規,不得請牌,何以爲之?敢稟。令曰,牌招。
以持平李正耆,正言洪重燮·徐箕淳牌不進罷職令旨,令于鄭知容曰,只推。
鄭知容達曰,守令署經事,令下,已至經月,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以應敎韓弘敎,副校理趙秉常,修撰申冕周牌不進罷職令旨,令于鄭知容曰,只推。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
令于鄭知容曰,左承旨許遞,旣承下敎,前望單子入之。
承旨前望單子入之,金裕憲代點。
鄭知容達曰,新除授右副承旨金裕憲,卽爲牌招,何如?令曰,依。
令于鄭知容曰,同副承旨許遞,旣承下敎,前望單子入之。
承旨前望單子入之,徐淇修代點。
鄭知容達曰,新除授承旨徐淇修,方在解由未出中,何以爲之?敢稟。令曰,勿拘。
又達曰,新除授同副承旨徐淇修,以前任義州府尹,時在任所,斯速乘馹上來事,下諭,何如?令曰,依。
鄭知容,以侍講院言達曰,明日動輿時,宮官當爲全數進參,而輔德尹正鎭在外,無以備員,令政院稟令,變通差出,以爲備員進參之地,何如?令曰,許遞。旣承下敎,前望單子入之。
輔德前望單子入之,安光直代點。
以黃海監司李翊會狀達,薦新石首魚,節序差早,限內不得封進,惶恐待罪事,令于鄭知容曰,卿其勿待罪事,回諭。
令于金裕憲曰,明日出宮內門路,以萬安門爲之。
以同副承旨洪赫牌不進罷職令旨,令于金裕憲曰,只推。
以持平李正耆,正言洪重燮·徐箕淳牌不進罷職令旨,令于金裕憲曰,只推。
金裕憲,以禁衛營言啓曰,謹依下敎,徽慶園局內植木築堤時,所入位畓三十七負六束,每負價二十兩,合錢七百五十二兩,劃給之意,敢啓。傳曰,知道。
又以禁衛營言達曰,謹依下敎,徽慶園局內植木築堤時,所入位畓三十七負六束,每負價二十兩,合錢七百五十二兩,劃給之意,敢達。令曰,知道。
又以訓鍊都監言啓曰,謹依禁衛營別單判下,徽慶園植木本局軍元聖仁等十九名處,各木一疋,米三斗,施賞之意,敢啓。傳曰,知道。
又以禁衛營言啓曰,謹依徽慶園植木別單判下,書字的朴儁煥,牌頭池海雲,植木軍吳道明等六十四名處,各木一疋,米三斗,施賞之意,敢啓。傳曰,知道。
又以御營廳言啓曰,謹依徽慶園植木別單判下,植木軍車得仁等十名處,各木一疋,米三斗,施賞之意,敢啓。傳曰,知道。
又以訓鍊都監言達曰,謹依禁衛營別單啓下,徽慶園植木本局軍元聖仁等十九名處,各木一疋,米三斗,施賞之意,敢達。令曰,知道。
又以禁衛營言達曰,謹依徽慶園植木別單判下,書字的朴儁煥,牌頭池海雲,植木軍吳道明等六十四名處,各木一疋,米三斗,施賞之意,敢達。令曰,知道。
又以御營廳言達曰,謹依徽慶園植木別單判下,植木軍車得仁等十名處,各木一疋,米三斗,施賞之意,敢達。令曰,知道。
上在昌德宮。常參·經筵,以代理停。
王世子詣慶熙宮齋宿後,內閣·政院·玉堂·藥房·春坊口傳問安。答曰,知道。大殿·中宮殿,王世子遣宮官問安。答曰,知道。遣宮官夕問安。答曰,知道。
藥房提調金鏴,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
金裕憲達曰,大司憲·執義·掌令二員未差,持平李正耆牌招達辭未下,持平權馥在外,監察茶時之意,敢達。令曰,知道。
徐英淳達曰,備邊司郞廳來言,今日,賓廳日次,而動輿相値,不得來會云矣,敢達。令曰,知道。
朴岐壽啓曰,藥房副提調,持湯劑來待矣。傳曰,封入。
令于徐英淳曰,再昨日,藏譜閣展拜時,不爲入參之百官,竝捧現告,下義禁府推考。
令于尹聲大曰,明日三日製,通方外爲之,試紙用大好紙,處所金商門爲之,該房知悉。
令于鄭知容曰,都承旨牌招。
鄭知容達曰,守令署經事,令下,已至經月,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體更爲牌招,以爲署經之地,何如?令曰,依。
以校理李游夏再牌不進罷職令旨,令于尹聲大曰,只推。
以應敎韓弘敎,副校理趙秉常,修撰申冕周牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
以持平李正耆,正言洪重燮·徐箕淳牌不進罷職令旨,令于鄭知容曰,只推。
鄭知容達曰,守令署經事,令下,已至經月,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體更爲牌招,以爲署經之地,何如?令曰,依。
令于徐英淳曰,明日出宮內門路,以廣達門爲之。
令于徐英淳曰,明日出宮門路,以廣達門爲之。
尹聲大,以奎章閣言達曰,景慕宮望廟樓,今望奉審,無頉之意,敢達。令曰,知道。
又以禮曹言達曰,卽接景慕宮官員所報,則明日三日製試取時,本宮令三員,俱爲觀光云矣,依定式假官一員,令吏曹以成均館官員,口傳達下,以爲代直後,赴試之地,何如?令曰,依。
朴岐壽,以戶曹言達曰,謹奉傳敎,璿源殿簾帳·地衣等,修改吉日,令日官崔福基推擇,則今月二十一日卯時爲吉云,以此日時,擧行之意,敢達。令曰,知道。
尹聲大,以承文院都提調意達曰,皇太后加上尊號進賀,以有方物一起磨鍊外,此詔書順付謝恩,賜物謝恩,使臣參宴謝恩,濟州漂民出送謝恩,海南漂民出送謝恩,已上合五起,竝依已例,以無方物入送,而待其節使之復命,以奉表伸謝之意,撰出咨文,定禁軍騎撥,下送于灣府,使之先通禮部,華城漂民出送謝恩一起先通稱謝咨,已送於禮部矣,此亦以無方物入送,何如?令曰,依。
金裕憲,以義禁府言達曰,明日三日製,通方外爲之時,本府都事,皆爲赴擧,只有武都事一員,而各差備都事及本府入直當直入直都事,興化門禁亂都事,無以推移,假都事八員,令該曹口傳差出,以爲分排擧行之地,何如?令曰,依。
又以刑曹言達曰,昨日動駕時,衛外擊錚人西部申氏,爲其子李膺峻定配請放事也,而判付內,放未放姑未下,則不待朝家處分,猥屑擊錚,此原情勿施事,書下,開寧金尙元等,田畓推尋事也,而以猥字書下矣,竝依書下勿施,而金尙元之猥濫呼籲,尤係無嚴,自臣曹考律勘處之意,敢達。令曰,知道。
徐英淳,以都摠府言達曰,今日入直內三廳,武兼禁軍及軍兵等,當爲中日習射技,而動輿相値,不得設行之意,敢達。令曰,知道。
又以訓鍊都監言達曰,因禮曹捉虎草記,發遣砲手,使之行獵矣,弘陵齋室近處,大豹虎一頭捉得,謹此封進,而捉虎將卒,爲先考例施賞,仍爲行獵之意,敢達。令曰,知道。
己丑三月十五日卯時,王世子詣慶熙宮,齋宿動輿入對時,左承旨鄭知容,右承旨徐英淳,假注書韓宓履,記事官金炳韶·趙秉憲,原任提學朴宗薰,原任直提學金鏴,直提學徐憙淳,原任直閣徐俊輔,待敎金鼎集,以次陪立,時至,相禮贊請外備,王世子具翼善冠·衮龍袍,由萬安門以出,至仁政殿庭,藥房提調金鏴進前奏曰,侵早勞動,睿體,若何?令曰,一樣矣。仍出仁政門,相禮跪贊請乘輿,王世子乘輿出敦化門,相禮跪贊請降輿乘輦,王世子降輿乘輦,進發至景福宮前路,相禮跪贊請降輦,王世子降輦乘輿,由興化門·建明門·顯謨門,入興泰門還內,諸臣以次權退。
上在昌德宮。常參·經筵,以代理停。
大殿·中宮殿,王世子遣宮官問安。答曰,知道。世子宮,內閣·政院·藥房·春坊經宿口傳問安。答曰,知道。世子宮還內後,內閣·政院·藥房·春坊口傳問安。答曰,知道。
尹聲大達曰,明日常參,取稟。令曰,停。
金裕憲達曰,大司憲·執義·掌令二員未差,持平李正耆令旨未下,權馥在外,監察茶時之意,敢達。令曰,知道。
朴岐壽啓曰,藥房副提調,持湯劑來待矣。傳曰,封入。
令于鄭知容曰,承旨有闕之代,旣承下敎,前望單子入之。
承旨前望單子入之,金正喜代點。
令于鄭知容曰,科次入對。
以持平李正耆,正言洪重燮·徐箕淳再牌不進罷職令旨,令于鄭知容曰,只推。
鄭知容達曰,守令署經事令下,已至經月,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以應敎韓弘敎,校理李游夏,副校理趙秉常,修撰申冕周牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
金裕憲啓曰,御營大將柳相亮,左邊捕盜大將李復淵,右邊捕盜大將李升權,下義禁府推考事,徽旨達下矣。將兵之任,不可一刻無摠察之人,何以爲之,而捕將之任,亦不可一刻暫曠,在前如此之時,有曾經大將權察之例,今番則何以爲之?敢稟。傳曰,御將·訓將兼察,左右捕將,前大將權察。
又啓曰,御將·訓將兼察事,命下矣。兼察御營大將趙萬永,卽爲牌招,聽傳敎,何如?傳曰,允。
又啓曰,左右捕將,前大將權察事命下,而前左邊捕盜大將徐鳳淳在外,前右邊捕盜大將金煐,方在統營任所,何以爲之?敢稟。傳曰,前前大將權察。
又啓曰,左右捕將,前前大將權察事,命下矣。前前大將中,何大將權察乎?敢稟。傳曰,前前大將李石求·趙華錫權察。
又啓曰,左右捕將,前前大將李石求·趙華錫權察事,命下矣。權察左邊捕盜大將李石求,權察右邊捕盜大將趙華錫,竝卽牌招,聽傳敎,何如?傳曰,允。
金裕憲達曰,卽者義禁府都事來言,今日還宮時,輿側鳴錚罪人金龍根等三人,移送秋曹云矣,敢達。令曰,知道。原情捧入。
己丑三月十六日辰時,王世子座興政堂。咸興·永興兩本宮衣襨·香燭親傳入對時,左承旨鄭知容,右承旨尹聲大,同副承旨金正喜,假注書韓宓履,記事官金炳韶·趙秉憲,原任提學朴宗薰,原任直提學趙鍾永·金鏴,直提學徐憙淳,原任直閣徐俊輔,待敎金鼎集,以次進伏。檢校待敎金英淳,亦以陪香閣臣進伏訖。王世子具翼善冠·衮龍袍,座親傳位,親審衣襨·香燭及祭品訖,閣屬官以次封裹,宗薰等對擧以進,對擧以授京畿監司金鐮,鐮跪受,以授執事官,仍奉彩轝,祭品亦奉架子上訖,相禮贊請詣祗送位,王世子詣祗送位,彩轝至祗送如儀。令退,承史·閣臣,以次退出。
己丑三月十六日辰時,王世子詣金商門。三日製儒生試取入對時,左承旨鄭知容,右承旨尹聲大,同副承旨金正喜,假注書韓宓履,記事官金炳韶·趙秉憲,原任提學朴宗薰,原任直提學金鏴,直提學徐憙淳,原任直閣徐俊輔,待敎金鼎集,以次陪立。時至,王世子具翼善冠·衮龍袍,乘輿出興泰門,藥房提調金鏴進前奏曰,離次經宿,睿體,若何?令曰,一樣矣。令曰,捧納承旨,爲先遞差。出令旨令曰,新除授承旨,使之先進參後謝恩。出令旨仍詣金商門,降輿陞座,令儒生入門,贊儀唱試官以下再拜,試官及應製儒生,如儀行禮訖,考官行工曹判書朴宗薰,戶曹判書金鏴,直提學徐憙淳,對讀官吏曹參議趙冀永,應敎韓弘敎,司書兪星煥,副司果趙鶴年,以次陞堂就座訖。令宗薰·鏴書題七言二十韻排律春色滿宸苑,押春字,限申時,懸題訖。令曰,兵曹堂上·摠管·春坊·兵曹郞廳,竝試官加差下。出令旨令曰,試官及試所承旨仍留,試取以入,令呼禮畢,相禮跪白禮畢,王世子乘輿,由興泰門還內,諸臣以次權退。
己丑三月十六日申時,王世子座景賢堂。科次入對時,左承旨鄭知容,假注書韓宓履,記事官金炳韶·趙秉憲,讀券官行工曹判書朴宗薰,戶曹判書金鏴,直提學徐憙淳,對讀官吏曹參議趙冀永,應敎韓弘敎,司書兪星煥,副司果趙鶴年,以次進伏訖。令曰,史官分左右。令曰,科次爲之。星煥·鶴年等,以次讀奏試券訖。宗薰曰,等則何以書之乎?令曰,三張書以正字三下,二張書以草三下,五張書以次上,可也。宗薰書等。令曰,第一第二試券入之。仍親坼以下,知容讀奏封內訖。令曰,三日製排律居首三下一進士睦仁培,之次三下二幼學洪永圭,竝直赴殿試,之次三下三幼學睦晉錫,直赴會試,之次草三下幼學金正善等二人,各八子百選一件,次上幼學申命河等五人,各奎章全韻一件賜給。出令旨令曰,入格儒生入對。出令旨令曰,入格儒生進前。睦仁培·洪永圭·睦晉錫·金正善·申命河·徐獜淳·張錫漢·林喜鎭·尹穳等,以次進前,奏職·姓名訖。令曰,翰林呼新,可也。秉憲承令呼新。令曰,直赴人先退,其餘頒賞,可也。晉錫等頒賞退出。今曰,史官就座。仍令退,試官及承·史以次退出。
己丑三月十六日酉時,王世子還宮入對時,左承旨鄭知容,右承旨尹聲大,假注書韓宓履,記事官金炳韶·趙秉憲,原任提學朴宗薰,原任直提學金鏴,直提學徐憙淳,原任直閣徐俊輔,待敎金鼎集,以次陪立。時至,相禮跪白外備,王世子乘輿,由興泰門,出興化門進發,至景福宮前路,相禮贊請降輿乘輦,王世子降輿乘輦進發,至敦化門,相禮贊請降輦乘輿,王世子降輦乘輿,至仁政門,相禮贊請降輿,王世子降輿,步過協陽門,相禮贊請乘輿,王世子乘輿,入貮極門·重華門,諸臣以次退出。
上在昌德宮。常參·經筵,以代理停。
午時·未時,日暈。
翌日,大殿·中宮殿,內閣·政院口傳問安。答曰,知道。世子宮,內閣·政院·春坊·朝廷二品以上·六曹堂上口傳問安。答曰,知道。世子嬪宮,內閣·政院·春坊口傳問安。答曰,知悉。
藥房提調金鏴,副提調朴岐壽達曰,伏未審日間,大殿聖體,若何?中宮殿氣候,若何?移次齋宿,親傳香燭,勞動之餘,睿體,何如?臣等不任區區伏慮,敢來問安。答曰,大殿聖體萬安,中宮殿氣候安寧,余亦無恙矣。大殿·中宮殿,口傳問安。答曰,知道。世子嬪宮,口傳問安。答曰,知悉。
金裕憲啓曰,來二十一日,朝參日次矣,敢稟。傳曰,停。
尹聲大達曰,明日常參,取稟。令曰,停。
又達曰,來二十一日,輪對日次矣,敢稟。令曰,當次人受點,後日次待令。
金裕憲達曰,大司憲·執義·掌令二員未差,持平李正耆令旨未下,權馥在外,監察茶時之意,敢達。令曰,知道。
鄭知容達曰,同副承旨金正喜,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,徐鼎輔代點。
朴岐壽啓曰,藥房提調·副提調,持湯劑來待矣。傳曰,封入。
尹聲大啓曰,三皇忌辰日親行望拜禮,前期一日以稟事,曾有定式矣,今十九日毅宗皇帝忌辰日,親行望拜禮,何以爲之?敢稟。傳曰,奉室行禮,王世子攝行。
尹聲大達曰,奉室行禮王世子攝行事,命下矣。齋宿處所,以何處爲之乎?敢稟。令曰,暎花堂爲之。
鄭知容達曰,假注書韓宓履,身病猝重,勢難察任,今姑改差,何如?令曰,依。
韓宓履改差,代以洪鍾應爲假注書。
尹聲大達曰,卽者檢閱徐戴淳,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱趙秉憲·金鼎集,謂有館規,聯書徑出,原書纔已退却矣,所當直捧禁推徽旨,而此與無端徑出有異,竝推考警責,仍卽牌招入直,何如?令曰,依。
兵曹口傳政事,副護軍單金正喜。
以持平李正耆,正言洪重燮·徐箕淳牌不進罷職令旨,令于鄭知容曰,只推。
鄭知容達曰,守令署經事令下,已至經月,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以應敎韓弘敎,副校理趙秉常,修撰申冕周牌不進罷職令旨,令于尹聲大曰,只推。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。應敎韓弘敎,校理李游夏,副校理趙秉常,修撰申冕周,旣有只推之令,竝卽牌招,推移入直,何如?令曰,依。
尹聲大,以侍講院言達曰,明日齋宿時,宮官當爲全數進參,而兼司書成遂默呈辭受由,無以備員,令政院稟令變通差出,以爲備員進參之地,何如?令曰,依。
尹聲大達曰,因侍講院草記,明日齋宿時,宮官當爲全數進參,而兼司書成遂默呈辭受由,無以備員,令政院稟令變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
兼司書前望單子入之,洪羲弼代點。
令于尹聲大曰,明日出宮門路,以貮極門爲之。
金裕憲,以義禁府言達曰,再昨日藏譜閣展拜時,不參竝推考事,徽旨達下,而卿宰禁推,該府草記,待批下捧供,載在大典通編矣。李奎鉉·李鍾運·呂東植·權敦仁·李瀅夏·朴基宏·李元默·李鼎臣·柳相亮等,係是卿宰,敢達。令曰,知道。捧供以入。
義禁府照目,漢城府左尹李奎鉉,同知中樞府事李鍾運,行護軍呂東植·權敦仁·李瀅夏·朴基宏·李元默·李鼎臣·柳相亮·李復淵·李升權·李忠運·具信喜,僉知中樞府事金喆遠,行副護軍李羲肇·洪彦謨·朴宗學·洪穉圭·吳致愚,吏曹正郞李敦夏,佐郞金聖謙,戶曹佐郞李尙祐·徐冕輔·洪在果,刑曹正郞洪章燮·權曦·沈淳祖,佐郞李程淳·沈宜永,工曹正郞權中履·丁夏敎,佐郞丁學冕·元,漢城府主簿趙學點·宋文熙,中樞府經歷蔡大永,都事李琇,承文院校檢白思坤,校書館判校張振一,訓鍊院僉正李義命·韓宅履,判官申鍾命·金宗浩,主簿劉相浩·李遠振·韓弘定·李敎益·安宅臣,掌樂院僉正申在順,主簿趙然大,造紙署別提韓守一,濟用監主簿徐宅順,奉事鄭憲容,司饔院僉正洪百淳,奉事李鍾奎,平市署令徐有畬,守門將金璹·金最和·成燾·李東植·趙秉吉·金鼎鐵·蔡東逌·李元耆,瓦署別提李章漢·方孝善,繕工監副正尹慶烈,主簿趙必煥,奉事李憲溥,典牲署副奉事尹日善,司圃署別提吳東瀚,內贍寺奉事李漍,尙衣院僉正李奎淵,義盈庫奉事李相佑,禮賓寺直長洪冕周,活人署別提李錫遠·辛英秀·成祐曾,內資寺直長李寅亮,奉事李源膺,成均館司藝田齊賢,直講劉志義,典籍柳榮河·李敏實,軍器寺正金明根,僉正金永璞,判官金春敍·崔道挺,主簿金達鉉,直長金錫龜,奉事李元哲,副奉事權億等原情云云徽旨內,再昨日藏譜閣展拜不參,竝推考,罪各笞四十收贖,附過還職,竝只私罪,奉令依準爲旀。李鼎臣·柳相亮·李忠運·具信喜·吳致愚·徐冕輔·沈宜永·尹日善·李漍·金永璞等段,功議各減一等,李奎鉉·李鍾運·呂東植·權敦仁·李瀅憂·朴基宏·李元默·李復淵·李升權·金喆遠·李羲肇·洪彦謨·朴宗學·洪穉圭·李敦夏·金聖謙·李尙祐·洪在果·洪章燮·權曦·沈淳祖·李程淳·權中履·丁夏敎·丁學冕·元·趙學點·宋文熙·李琇·張振一·李羲命·韓宅履·金宗浩·劉相浩·韓弘定·李敎益·安宅臣·趙然大·鄭憲容·洪百淳·李鍾奎·徐有畬·金最和·成燾·李東植·李元耆·李章漢·尹慶烈·李憲溥·李奎淵·李相佑·洪冕周·成祐曾·李寅亮·李源膺·柳榮河·金明根·金春敍等段,竝只功減一等爲良如敎。
金裕憲啓曰,御營大將柳相亮,左邊捕盜大將李復淵,右邊捕盜大將李升權,禁府照律,附過還職事,達下矣。竝卽牌招,傳授命召及大將牌·傳令牌,何如?傳曰,允。
金裕憲,以備邊司言達曰,卽見慶尙監司鄭基善申本,則以爲,留館下倭,刃刺我國小通事裴末敦,竟爲致死,故犯倭償命,今方另飭該府,責諭館守,期於從速正法,而東萊府使金,釜山僉使曺允鵬,不但有平日不能彈壓之失,彼人之刃刺我人,事係不輕,而末敦身死之後,始爲修達,萬萬疎忽,爲先罷黜,其罪狀,竝請令攸司稟處,而判付內,彼人之刺殺我人,可謂變怪,殺人者死,法文甚嚴,償命與否,似無異議,受刺者之死,在於四十日辜限之後,則償命一款,在所商量,令廟堂爛議回達,東萊府使之不能嚴束邊禁,罪固難貰,方當設賑之時,不可付之生手,限畢賑,戴罪擧行可也事,令下矣。謹按律文,以刃及湯火傷人,辜限爲三十日,加限爲十日,今此彼倭之刃刺我人,雖係萬萬驚駭之變怪,而致斃旣在六十餘日之後,則論以十日加限之法,不啻過三,且金刃傷口咬傷,死情雖明白者,除非別般稟旨,收議歸一前,無敢輕用加辜限,旣有先朝戊午受敎,道臣雖以重邊政之意,有此必償命之論,而法者天下平,豈以彼我人而異視,或有低仰乎?前此亦有倭館殺越之變,而或用流竄之典,今亦以次律施行,恐合制律之意,惟在睿裁處分之如何,而萊倅旣以設賑,有姑仍之令,釜山僉使曺允鵬,亦爲限畢賑,使之戴罪察任,以除迎送之弊,何如?令曰,依次律,可也。
又以兵曹言啓曰,今此奉室行禮王世子攝行時,墻外環衛軍,當爲磨鍊,而謹考謄錄,則昨年三月奉室行禮時,訓局步軍四哨除出,中軍率領排立矣,今亦依此擧行,何如?傳曰,允。
又以兵曹言啓曰,來四月初四日宗廟夏享大祭王世子攝行時,陪衛軍兵,當爲磨鍊,而謹考謄錄,則昨年四月大祭攝行時,訓局步軍八百名·馬軍二哨,中軍率領,爲先後牌,禁軍二番磨鍊矣,今亦依此擧行乎?敢稟。傳曰,依此爲之。
又以刑曹言達曰,昨冬節行時,紅蔘潛商罪人等,自義州府捉送臣曹矣,其中前察訪玄雲瑞,係是朝官,當移金吾處之,而渠以卑微之類,犯此潛商之罪,則不必移送王府,自臣曹依本律勘處之意,敢達。令曰,知道。
又以刑曹言達曰,昨日動輿時,西部良人李景夏等,以馬夫契復業事擊錚,而原情以猥字書下矣,謹依書下勿施,而本事旣甚屑越,自臣曹考律勘處之意,敢達。令曰,知道。
又以訓鍊都監言達曰,弘陵齋室近處大豹虎一頭捉得後,仍爲行獵矣,明陵後峰,大豹虎一頭,又爲捉得,謹此封進,而捉虎將卒,考例施賞,仍爲行獵之意,敢達。令曰,知道。
吏曹參議趙冀永書曰,伏以臣才具望實,一無可取,見叨職名,初非近似,而除旨之下,銜恩怵義,黽勉出膺,居然四改月矣,間嘗代斲,亦旣數遭,而臨時窘迫,瘡疣百出,事過點檢,赧汗沾背,雖欲强策蹇鈍,少答涓埃,而無奈乎鉛刀之割,終非利用之器,襪線之材,未有少補之效,于以上積瘝官之罪,下速妨賢之誚而已,此臣所以求解之願,日甚一日者也。況今新除長銓臣趙鍾永,卽臣之再從兄也,稽之國典,雖無應避之文,揆以私義,亦有參佐之嫌,竝據銓地,尤所難安,且臣竊有情私之不可不仰籲者,臣自西邑而歸,卽縻職事,父母墳山,在於畿內,而雨露旣濡,尙未得一往省歸,非不知循例呈辭,仰請恩暇,而見職異於閒司,往還自當曠日,惟有乞解得解,可以少安於心矣。伏乞离明,俯垂鑑諒,將臣所帶三銓之任,亟許鐫改,俾便公私之地,幸甚,臣無任云云。覽書具悉。銓職引嫌,已無國典者也,勿辭,掃墳之請,依施。
檢閱徐戴淳書曰,伏以臣卽接家信,臣母積聚之證,近因日候之不適,委頓床笫,食飮全却,轉側須人,臣自聞此報,方寸煎灼,按住不得,忙陳短章,徑出禁扄。伏乞离明,俯垂鑑諒,特遞臣職,以便救護,仍治臣罪,以肅朝綱焉,臣無任云云。覽書具悉。爾其勿辭救護。
上在昌德宮。常參·經筵,以代理停。
王世子詣暎花堂齋宿後,內閣·政院·玉堂·藥房·春坊口傳問安。答曰,知道。
尹聲大啓曰,明日經筵,取稟。傳曰,停。
尹聲大達曰,明日奉室行禮相値,常參頉稟之意,〈敢〉達。令曰,知道。
金裕憲達曰,大司憲·執義·掌令二員未差,持平李正耆令旨未下,權馥在外,監察茶時之意,敢達。令曰,知道。
朴岐壽啓曰,藥房提調·副提調,持湯劑來待矣。傳曰,封入。
令于朴岐壽曰,左承旨有闕之代,旣承下敎,前望單子入之。
承旨前望單子入之,朴宗學代點。
朴岐壽達曰,新除授同副承旨朴宗學,卽爲牌招,何如?令曰,依。
以持平李正耆,正言洪重燮·徐箕淳牌不進罷職令旨,令于鄭知容曰,只推。
鄭知容達曰,守令署經事令下,已至經月,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
尹聲大,以侍講院言達曰,今日齋宿時,宮官當爲全數進參,而兼司書洪羲弼,說書金炳韶,俱有實故,無以備員,令政院稟令,變通差出,待下批,竝卽牌招,以爲備員進參之地,何如?令曰,依。與兼輔德·兼文學竝許遞,旣承下敎,前望單子入之。
春坊前望單子入之,兼輔德徐萬淳,兼文學韓弘敎,說書金炳韶代點,兼司書金英淳添書代點。
令于鄭知容曰,持平權馥許遞,旣承下敎,前望單子入之。
持平前望單子入之,柳榮輔代點。
鄭知容啓曰,吏曹郞廳來言,臺諫有闕,政事,取稟。傳曰,前望單子,入于小朝。
臺諫前望單子入之,掌令洪羲弼,獻納朴來謙代點。
令于鄭知容曰,新除授臺諫,一體竝爲牌招,如有違牌,勿爲呼望。
令于鄭知容曰,未署經守令,待署經卽爲辭朝。
掌令洪羲弼達曰,言議風采,本不合於淸朝耳目之任,而迺者栢府新除,忽下於夢想之外,繼以有勿呼望之令,臣感恩怵義,不得不章皇出肅,少伸叨謝之忱,而臣於合達中,有不可聯參者,日前恩除,亦蒙體諒,今臣處義,豈有異同?且臣曾經亞憲,揆以格例,尤所當遞,請令遞斥臣職。答曰,依達。
持平柳榮輔達曰,臣姿本愚鹵,性又謭劣,淸朝耳目之任,初不近似,而栢府除旨,忽下於夢想之外,繼以有勿呼望之令,臣感恩怵義,不得不章皇出肅,以伸叨謝之忱,而臣於本府,旣經掌憲,揆以格例,不可蹲仍,請令遞斥臣職。答曰,依達。
金裕憲達曰,獻納朴來謙,謂有情勢,奉牌闕外,無意承膺,事甚未安。推考,何如?令曰,依。
鄭知容達曰,永柔縣令金昔淵,憲府則雖已署經,諫院則行大司諫鄭元容,正言洪重燮·徐箕淳牌不進,獻納朴來謙奉牌闕外,不得署經,何以爲之?敢稟。令曰,一司除署經。
行都承旨朴岐壽,左承旨鄭知容,右承旨尹聲大,左副承旨金裕憲,同副承旨朴宗學等達曰,臣等卽伏見放未放成冊下者,則荐棘罪人趙璟鎭,島配罪人韓植林·睦台錫等,以放字書下矣。此罪人等,罪名雖各不同,當初處分,極爲嚴截,前後臺達,相繼峻發,故年前有放送之令旨,而院議屢次爭執,王府竟不擧行,公議莫遏,輿情愈鬱,今此宥釋之令,何爲而復下也?臣等相顧愕貽,末由奉承,玆敢聯聲仰籲。伏乞亟寢成令,以嚴隄防,以重刑政焉,惶恐敢達。答曰,遇此大慶霈澤滂流之時也,且以前者蒙放之人也,不必爭執,卽速擧行,毋至煩瀆,可也。
令于尹聲大曰,明日出宮門路,以集成門爲之。
以應敎韓弘敎,副校理趙秉常牌不進罷職令旨,令于尹聲大曰,只推。
以校理李游夏再牌不進罷職令旨,令于尹聲大曰,只推。
朴宗學達曰,卽者應敎韓弘敎,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
以公忠監司朴晦壽狀達,贊善宋穉圭內下中鹿皮,縮伏俟勘之餘,萬無祗受之望事,令于尹聲大曰,卿其安心領受事,更爲回諭。
朴宗學,以都摠府言達曰,今日入直內三廳武兼禁軍及軍兵等,當爲中日習射技,而奉室行禮齋宿相値,不得設行之意,敢達。令曰,知道。
又以兵曹言達曰,本曹正郞權馦,身病猝重,屢度呈狀乞遞,今姑改差,何如?令曰,依。
又以訓鍊都監言達曰,明陵後峰大豹虎一頭捉得後,仍爲行獵矣,敬陵齋室近處,大豹虎一頭,又爲捉得,謹此封進,而連捉三虎之該校論賞,曾有定式矣。捉虎將知彀官前別將金應澤,令該曹考例稟處,砲手分等施賞,而連捉之餘,有難遽然撤還,仍爲行獵之意,敢達。令曰,知道。
又以義禁府言達曰,慶尙監司鄭基善申本內,蔚山府使宋宗洙罪狀,令攸司稟處事,達下矣。宋宗洙,時在任所,依例發遣府羅將拿來,何如?令曰,依。
行左承旨徐鼎輔書曰,伏以臣草土餘生,萬念都灰,白首殘骸,病又侵尋,神精益銷,形殼僅存,復廁周行,非臣始料之攸及,而簪履收錄,前後聯翩,承宣特旨,復降此際,在臣義分,且感且悚,逖違之餘,豈不欲重入脩門,以伸戀結之忱,而情病如右,彈束無望,況臣與行都承旨臣朴岐壽,有內外從應避之嫌,揆以公格,在下當遞。伏乞离明,亟遞臣職名,俾安私分,千萬幸甚,臣無任云云。答曰,覽書具悉。許遞矣。
應敎韓弘敎書曰,伏以臣卽接家信,則臣母近因日候之不調,素患痰癖之症,日倍添劇,臣自聞此報,方寸煎灼,按住不得,玆敢忙陳短章,徑出禁扄。伏乞睿慈,俯垂鑑諒,亟遞臣職,以便救護,仍治臣瀆擾之罪,以肅朝綱焉,臣無任云云。覽書具悉。爾其勿辭救護。
己丑三月十八日辰時,王世子詣暎花堂。奉室行禮攝行齋宿入對時,行都承旨朴岐壽,右承旨鄭知容,左副承旨尹聲大,假注書洪鍾應,記事官兪星煥·趙秉憲,原任提學朴宗薰,原任直提學金鏴,直提學徐憙淳,原任直閣徐俊輔,待敎金鼎集,以次陪立。時至,相禮跪白外備,王世子具翼善冠·衮龍袍,乘輿出重華門,藥房提調金鏴進前奏曰,侵早勞動,睿體,若何?令曰,一樣矣。進發至暎花堂前,相禮跪請降輿,王世子降輿入次,諸臣輪次陪立閤外。
上在昌德宮。常參·經筵,以代理停。
世子宮,內閣·政院·玉堂·藥房·春坊經宿口傳問安。答曰,知道。詣大報壇入齋室後,口傳問安。答曰,知道。奉室行禮後,口傳問安。答曰,知道。還內後,口傳問安。答曰,知道。
尹聲大啓曰,玉堂備員間,經筵頉稟之意,敢啓。傳曰,知道。
尹聲大達曰,明日常參,取稟。令曰,停。
朴宗學達曰,大司憲·執義·掌令二員·持平一員未差,持平李正耆令旨未下,監察茶時之意,敢達。令曰,知道。
朴岐壽啓曰,藥房副提調,持湯劑來待矣。傳曰,封入。
令于朴岐壽曰,戶房承旨,與禮曹堂上·戶曹郞廳,依定式,馳詣宣武祠,奉審以來。
令于鄭知容曰,右副承旨許遞,旣承下敎,前望單子入之。
承旨前望單子入之,徐英淳代點。
以持平李正耆,正言洪重燮·徐箕淳牌不進罷職令旨,令于朴宗學曰,只推。
鄭知容啓曰,吏曹郞廳來言,臺諫有闕,政事,取稟。傳曰,前望單子,入于小朝。
以平安道放未放成冊,令于朴宗學曰,白泓鎭·李觀植·李寅光放。
以全羅道放未放成冊,令于朴宗學曰,李䆃重·李景純·韓植林·睦台錫·趙璟鎭放。
以全羅道放未放成冊,令于朴宗學曰,金允光放逐。
以黃海道放未放成冊,令于朴宗學曰,權應祜·石雲乾·韓用正放。
以江原道放未放成冊,令于朴宗學曰,南衡老·金文敎放。
以義禁府赦單子,令于朴宗學曰,沈象奎·曺鳳振放。
以義禁府赦單子,令于朴宗學曰,元喜慶·尹克培放。
尹聲大,以弘文館言達曰,上番闕直,事甚未安。校理李游夏,副校理趙秉常,竝卽牌招,以爲推移入直之地,何如?令曰,依。
朴岐壽,以戶曹言達曰,臣鏴與正郞臣洪羲錫,工曹判書臣朴宗薰,佐郞臣金定根,進詣於義本宮奉審,則姑無頉處之意,敢達。令曰,知道。
尹聲大,以禮曹言達曰,今此和陵陵上石物修改事,本曹堂上下去時,所用奉使印信一顆,依例齎去之意,敢達。令曰,知道。
又以禮曹言達曰,卽接前同知徐澈修單子,則以爲,族孫重輔,嫡妾俱無子,以其同生弟世輔第二子興淳,欲爲繼後,兩家相議完定,未及禮斜,重輔夫妻,俱爲作故,拘於常規,不得循例禮斜,依定式,草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長徐澈修單辭旣如此,依定式,徐世輔第二子興淳,立爲徐重輔之後,何如?令曰,依。
又以禮曹言達曰,卽接開城幼學李世玉所志,則以爲,族姪錫祿,嫡妾俱無子,以其同姓十二寸弟錫鳳第三子景奕,欲爲繼後,兩家相議完定,未及禮斜,生·養父母,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李世玉所訴旣如此,依定式,李錫鳳第三子景奕,立爲李錫祿之後,何如?令曰,依。
徐英淳,以備邊司言達曰,本司有司堂上金鏴,職務相妨,所帶摠管之任,今姑許遞,何如?令曰,依。
又以禁衛營言達曰,本營騎士將李宗采,身病猝重,勢難察任,改差,何如?令曰,依。
己丑三月十九日辰時,王世子詣大報壇。展拜入對時,行都承旨朴岐壽,左承旨鄭知容,左副承旨尹聲大,假注書洪鍾應,記事官兪星煥·趙秉憲,原任提學朴宗薰,原任直提學金鏴,直提學徐憙淳,原任直閣徐俊輔,待敎金鼎集,以次陪立。時至,相禮跪白外備,王世子具翼善冠·黑圓領,出次乘輿,藥房提調金鏴進前奏曰,移次經宿,睿體,若何?令曰,一樣矣。進發由集成門,至齋殿門外。知容曰,新除授承旨徐英淳,卽爲牌招,何如?令曰,依爲之。出擧條降輿入齋室,以司謁口傳下令曰,外備卽爲入之,可也。相禮跪白外備,王世子出齋殿,乘輿至朝宗門·冽泉門夾門,至奉室前版位,行四拜禮後,奉審室內,仍詣壇上奉審,又詣敬奉閣奉審歇,還由冽泉門,至朝宗門外乘輿,至齋殿門外降輿,入齋殿,少頃,相禮跪白外備,王世子出齋殿乘輿,還由集成門還內,諸臣以次退出。
上在昌德宮。常參·經筵,以代理停。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候,安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金裕憲達曰,明日常參,取稟。令曰,停。
朴宗學達曰,大司憲·執義·掌令二員·持平一員未差,持平李正耆陳書,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
又達曰,左副承旨尹聲大,今日不爲仕進,卽爲牌招,何如?令曰,依。
朴岐壽啓曰,藥房副提調,持湯劑來待矣。傳曰,封入。
以校理李游夏牌不進罷職令旨,令于金裕憲曰,只推。
以副校理趙秉常牌不進罷職令旨,令于金裕憲曰,只推。
以黃海監司李翊會狀達,鳳山郡民家燒燼事,令于金裕憲曰,聞甚矜惻,元恤典外,別加顧助事,令廟堂措辭關飭,可也。
徐英淳,以訓鍊都監言啓曰,連捉三虎,遽爾撤獵,恐涉疎虞,故仍爲搜覓矣,今至二日,更無虎跡,行獵校·卒,姑爲撤還之意,敢啓。傳曰,知道。
朴宗學,以義禁府言達曰,本府赦單子達下,放遂鄕里罪人仍秩元喜慶·尹克培等名下,放字書下,放歸田里罪人仍秩沈象奎·曺鳳振等名下,放字書下矣。元喜慶·尹克培·沈象奎·曺鳳振等,竝放送之意,敢達。令曰,知道。
又以義禁府言達曰,各道放未放成冊達下,江原道鐵原府徒二年半定配罪人南衡老,金化縣徒一年定配罪人金文敎等名下,放字書下,黃海道遂安郡徒一年定配罪人權膺祜,瑞興府徒二年定配罪人石雲乾,長連縣徒三年定配罪人韓用正等名下,放字書下,平安道三和府流三千里定配罪人白泓鎭,碧潼郡流三千里定配罪人李觀植,寧遠郡定配罪人李寅光等名下,放字書下,全羅道金堤郡定配罪人李䆃重,務安縣投畀罪人李景純,興陽縣屛裔罪人韓植林,珍島郡金甲島島配罪人睦台錫,羅州牧黑山島荐棘罪人趙璟鎭等名下,放字書下,海南縣定配罪人金允光名下,放逐書下矣。南衡老·金文敎·權膺祐·石雲乾·韓用正·白泓鎭·李觀植·李寅光·李䆃重·李景純等竝放送,金允光放遂事,分付各該道道臣,而其中韓植林·睦台錫·趙璟鎭等,臺達方張,不得擧行之意,敢達。令曰,知道。卽速擧行。
贊善宋穉圭書曰,伏以臣,恭惟我主上殿下,御極已卅載,寶齡躋四十,大德必得其壽,景命宜其有僕,我邸下乃以愛日之深誠,彌切如山之遐祝,稱觴盡歡,導迎祥和,此實宗社無疆之休,臣民忭舞,中外惟均。伏念臣不才無比,受恩罔極,頌祝微忱,豈後於人?自以草菜之賤,跡阻嵩呼之末,義分都虧,兢惕徒深,忽於夢寐之外,道臣行關,本縣來致賜給鹿皮下者一令,乃是進讌日志喜之典也。噫,臣之無狀,而恩例濫及,臣反覆以思,不得其說,只有惶汗浹背,措躬無地,而罔功之賞,又竊恐厚招物議,臣雖欲冒沒祗受,誠有所不敢者矣,臣叨此寵錫,非止一再,而臣前皆辭不獲命,則今又仰瀆,固甚屑越,情實迫隘,言非矯飾,伏願邸下,俯垂鑑諒,特賜反汗,千萬顒祝。抑又念臣所帶宮銜館職,尙未鐫解,臣沈淹床席,一切不能陳乞,逋慢之誅,實所難逭,臣之跼蹐懍慄,寧或以幸蒙寬貸,而斯須已也。玆敢竝以哀龥,伏乞离明,洞察微情,亟許罷免,仍命刊去臣姓名於朝籍,俾得安意待盡於邱壑,則臣雖死之日,猶生之年也,臣無任云云。答曰,覽書具悉卿懇。今此賞典,出於同慶之意,卿其安心領受。仍令于金裕憲曰,此下答,令地方官往諭。
持平李正耆,正言洪重燮·徐箕淳等書曰,伏以臣等,俱以無似之姿,猥叨臺閣之任,課日違傲,于今三朔,豈不知分義之不當若是,而自顧情踪,諒非得已,惶恧縮伏,惟譴何是俟,顧何敢以臺職自居,而第事在目下,不容泯默,冒死聯龥,惟离明垂察焉。臣等卽伏見院議達辭答下者,始知有趙璟鎭·韓植林·睦台錫等放釋之令矣,臣等不勝愕眙,繼之以憂歎之至也。夫此三罪人之罪名,雖各不同,關係本自甚重,當初處分,不啻截嚴,前後臺論,相繼峻發,則何可遽擬於宥赦之典乎?年前雖有放送之令,而伊時諸臣,亦皆爭執,畢竟王府,不得擧行,輿情之莫遏,公議之齎憤,於此可見矣。今此放還之令,何爲而復下也?遇慶霈澤,雖出於好生之睿德,顧玆三罪人之以若負犯,以若罪名,豈可如尋常罪謪之遇赦卽放者哉?竊恐隄防由是而漸壞,刑政由是而不嚴。伏乞亟寢成令,以從輿論焉,臣等無任云云。覽書具悉。不必如是煩瀆,卽速停達。
獻納朴來謙書曰,伏以臣,卽伏見院議達辭答下者,始知有趙璟鎭·韓植林·睦台錫等三罪人放釋之令,臣誠不勝愕貽失圖之至也。夫三罪人罔赦之斷案,已悉於前後臺章,而島置之律,猶屬輕勘,設諊之請,連爲峻發,則顧何可擬議於肆赦之典乎?年前放送之令旨,亦因諸臣之爭執,竟未擧行,則此可見輿情之齎憤,公議之莫遏,而今此特令,又何爲而再下也?臣固知邸下之心,寔出於遇慶霈澤,而刑政不嚴,隄防漸壞,霜氷之懼,羸豕之戒,實非細故也。玆敢忙陳短章,仰瀆离明。伏乞亟降反汗之令旨,仍從請鞫之臺達,俾王章伸,而輿憤洩焉。仍伏念臣於耳目之任,本不近似,而納言特旨,有隕自天,召牌荐降,繼有勿呼望之令,臣誠惶懍迫阨,宜卽叨謝之不暇,而第臣於昔年待罪臺職也,重被人言,遭罹憯毒,至今追思,寢夢猶驚,自玆以往,臺端一步,看作鐵限,前後屢叨,一未嘗膺命,則時月今雖稍久,情勢固自如也,顧何敢爲冒沒承膺之計,甘自歸於放倒廉隅之科哉?且臣於本院,已經亞諫,則今臣職名,揆以公格,自在應遞,以此以彼,其不可一刻蹲冒也審矣,經宿朝房,惶隘轉深,玆敢尾陳實狀,仰煩貮極。伏乞俯垂鑑諒,特賜鐫遞,以安私分,以存公格,不勝幸甚。臣無任云云。覽書具悉。不必如是煩瀆,卽速停達,爾職許遞矣。
修撰申冕周書曰,伏以臣於直中,伏見院議達辭答下,始知有荐棘罪人趙璟鎭,島配罪人韓植林·睦台錫等放釋之令,臣於此伏不勝萬萬憂慨之忱。噫,此三人,罪名何如,負犯何如?當初島配之律,不啻截嚴,而臺論隨以峻發,年前放宥之令,出於特旨,而王府爭執不已,今當邦慶稠疊,惠澤旁流之日,好生之德,雖無所不被,而其在重刑章·嚴堤防之道,不可遽施曠蕩之典,此則擧世之公議然也。臣職忝論思,不容泯默,敢此略陳所懷。伏乞睿慈,俯循輿情,亟寢成令,以重國綱,以靖世道,不勝幸甚。臣無任云云。覽書具悉。不必如是煩瀆,勿煩。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,明日常參,取稟。令曰,停。
朴宗學達曰,合辭許久闕達,事甚未安。未肅拜·呈告人員,竝卽牌招,何如?令曰,依。
徐英淳啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
金裕憲啓曰,藥房提調,持湯劑來待矣。傳曰,封入。
令于鄭知容曰,左承旨·右承旨入對。
鄭知容,以弘文館言達曰,上番闕直,事甚未安。校理李游夏,副校理趙秉常,旣有只推之令,竝卽牌招,以爲推移入直之地,何如?令曰,依。
鄭知容達曰,副應敎未差,校理李游夏,副校理趙秉常陳書,校理金英淳內閣進,副校理一員·修撰一員·副修撰二員前望未下,修撰申冕周在外,玉堂上下番俱空,事甚未安。應敎韓弘敎,由限已過,卽爲牌招入直,何如?令曰,依。
以左副承旨尹聲大牌不進罷職令旨,令于鄭知容曰,只推。
朴宗學達曰,大司憲·執義·掌令二員·持平一員未差,持平李正耆牌不進,監察茶時之意,敢達。令曰,知道。
金裕憲,以戶曹言達曰,臣鏴與正郞臣洪羲錫,進詣慶熙宮,差備內達下手本中有頉處,眼同看審,則各殿·堂行閣椽木等,間間有朽傷處,故今方次次修改,而始役則擇日擧行之意,敢達。令曰,知道。
朴宗學,以義禁府言達曰,名在臺達之罪人,雖或被謪蒙放,臣府不得擧行,卽自古已然之格例也。黑山島荐棘罪人趙璟鎭,金甲島島配罪人睦台錫,興陽縣屛裔罪人韓植林等放送事,昨有爭執之達辭矣。今伏承卽速擧行之批旨,而臺達方張,關和至嚴,不得擧行之意,敢達。令曰,卽速擧行,毋至煩瀆。
己丑三月二十一日午時,王世子座芙蓉亭。左承旨·右承旨入對時,左承旨鄭知容,右承旨徐英淳,假注書洪鍾應,記事官金炳韶·徐戴淳,以次進伏訖。令曰,儀軌堂·郞及待敎金鼎集,檢閱趙秉憲,同爲入對,儀軌堂上工曹判書朴宗薰,掌樂提調趙萬永,兵曹判書金敎根,戶曹判書金鏴,禮曹判書徐俊輔,直提學徐憙淳,都承旨朴岐壽進前,郞廳李謙秀·鄭性愚·洪羲錫·李奎憲·洪耆周·趙濟晩進伏階下,仍賜酒饋饌。知容曰,注書出送,使之門考後入來,似好矣。令曰,唯。下睿製二句,令承·史·閣臣,儀軌堂·郞賡進,令退,諸臣以次退出。
上在昌德宮。常參·經筵,以代理停。
鄭知容達曰,明日再明日,英陵忌辰祭齋戒正日,三明日二十六日,明陵忌辰祭齋戒正日,二十七日,宗廟夏享大祭散齋,二十八日二十九日,光陵忌辰祭齋戒正日,來初一日初二日初三日,宗廟夏享大祭致齋相値,常參頉稟之意,敢達。令曰,知道。
朴宗學達曰,大司憲·執義·掌令二員·持平一員未差,持平李正耆令旨未下,監察茶時之意,敢達。令曰,知道。
鄭知容達曰,左副承旨尹聲大,今日不爲仕進,卽爲牌招,何如?令曰,依。
朴岐壽啓曰,藥房副提調,持湯劑來待矣。傳曰,封入。
令于鄭知容曰,兼說書許遞,旣承下敎,前望單子入之。
兼說書前望單子入之,趙秉憲代點。
鄭知容啓曰,吏曹郞廳來言,臺諫有闕,政事,取稟。傳曰,前望單子,入于小朝。
鄭知容達曰,玉堂上下番俱空,事甚未安。副校理趙秉常書答已下,卽爲牌招入直,何如?令曰,依。
以持平李正耆,正言洪重燮·徐箕淳牌不進罷職令旨,令于朴宗學曰,只推。
徐英淳,以備邊司言達曰,卽見東萊府使金狀達,則以爲,倭人處被刺致死之小通事裵末敦,覆檢詞證,明的無疑,罪倭償命,斷不可已,故申飭任譯等處,使之責諭館守倭,則已爲通報島中,待回報期於償命爲言,而訓導秦東益,別差玄時亨,身爲任譯,平日不能嚴束,致有此變怪者,論以邊政,斷當依法嚴勘,其罪狀,請令廟堂稟處矣。犯倭則旣以次律施行事令下,已有所行會者,必以令旨辭意,曉諭館倭等處,俾知朝家刑政,無間於彼我人,而流竄之典,不容少緩,責諭館守倭處,卽爲縛送島中,斯速施行之意,分付道倅臣,至於訓·別等,雖有平日不善操束之罪,事變之初,旣報本府,則與全然掩置有異,且銅·蔘互換講定,最爲目下緊重之事,有不可換面而付之生手,公幹出場間,竝姑仍任,使之戴罪擧行,何如?令曰,依。
朴宗學,以義禁府言達曰,荐棘罪人趙璟鎭,島配罪人睦台錫,屛裔罪人韓植林等,罪負俱重,臺達方張,放送之令,末由奉承,屢次防達,連伏承下令,而經法至嚴,不得擧行之意,敢達。令曰,卽速擧行。
徐英淳,以禁衛營言達曰,本營哨官李智養,身爲兼參軍,不勤巡山,汰去之意,敢達。令曰,知道。
左議政李相璜書曰,伏以臣之苦衷切懇,計前後書單箚達,殆三四十上矣,臣雖至愚,豈不知干冒之不敢,支離之甚悚,而甘樂爲是哉?愈不獲準,而愈不知止者,其情良亦慼矣,凡有國置相,上之所注意,衆之所屬望,其重果何如也?臣之復入中書,三歲于玆,可否獻替,果有一言可以當上意者否,表率董勵,果有一事可以厭衆望者否,格心之責,雖未嘗指如臣輩而言,陳力之就,竝不能爲在下者之常,有相如此,將焉用彼?公私義諦,臣固宜去,況臣見狀,癃瘁到極,雖欲自效於鞭策之末,勢決有不可行者,醜穢之實,雖不敢更煩瀆陳,而惟其積有根柢,鋤拔未易,深入膏盲,鍼焫不及,任他交攻,一聽其爲,床玆淹綴,惟竢符到而已,猶有僥倖之望,或延須臾之喘者,若能外撓不至,內治斯專,資淸涼之潤,而加寧息之工,得自由於寬閑之地,則庶幾萬一。然今臣所處,實有欲然而不能然者,許大擔負,寄在肩背,有甚物事,繫着胸肚,輕鬆寬帖,兩皆無術,見任爲祟,又成不病之病,如是不已,安所冀倖,膏火催煎,其終可知,臣旣淺誠未孚,容光有遺,惟宜泯然退伏,造化是聽,而死生在心,往來如結,自不能無望幸於無幸之中,屢形譫囈,如窮無歸,旣又醒然若寤,以心語口者,臣有積負,屢及寬政,是由閔覆在上,愛欲其生也。方臣有罪,上猶待之如是,及此垂死,遽靳恩私,反覆思惟,理決無是,旣往之未蒙憐察,特臣情實,有未能畢達耳,曲遂之天,豈或外臣於大化中一物而然哉?終始之澤,妄竊有所恃,窮窘之極,終不忍自阻,玆又臚盡實狀,瀆塵威尊,惟邸下恢聽卑之聰,哀疾聲之呼,將臣台司見銜,稟賜刊免,使微願獲伸,千萬血祝,若因此而復有臣餘年,是睿慈所推生死而肉骨也,縱不能然,得以安意就盡,此亦我邸下賜也,臣無任云云。答曰,覽書具悉卿懇。自有向書之答,意謂亟回卿心,更不陳章,今又復陳前辭,苦不知止,有何不得不已之情勢,而若是屢懇,卿有可去之義,而余若苦挽,則果非禮待之道,卿無可去之義,而卿若力辭,則亦非體國之意,余豈爲非禮之待,以傷卿體國之重乎?余言止此,卿其諒之。仍令于金裕憲曰,此下答,遣史官往諭于左議政。
判尹徐能輔書曰,伏以臣,猥膺專對,行將出疆,而臣之父母墳山,在於廣州地,省掃之曠,三載于玆矣,原濕之期漸近,雨露之感冞切,職事有拘,末由擅離,情理所在,不能按抑,玆敢冒陳衷懇。伏乞睿慈,俯垂鑑諒,特許臣往還之暇,俾伸至情,千萬顒祝,臣無任云云。答曰,覽書具悉。所請依施。
應敎韓弘敎書曰,伏以臣,卽伏見放未放成冊下者,荐棘罪人趙璟鎭,島配罪人韓植林·睦台錫,有放送之令矣。諸罪人罪名,雖各不同,當初負犯,何等深重,伊時處分,何等截嚴,而臺達方張,兪音尙靳,已是失刑之大者,輿情抑鬱,久益何如,而今何可輕擬於放釋之典乎?伏乞亟寢成令,以爲嚴隄防·重刑政之道焉。仍伏念臣,忝叨館銜,今已屢月矣,臣本材識淺短,學術謏陋,百不類人,一無可取,而特蒙優渥,廁跡經幄,報蔑絲毫,恩若山海,每自循省,悚恧靡措,適當持被之際,聞臣母病報,請急歸護,其間數日,苦無減勢,証情一倍添劇,臣方左右扶將,晝宵煎灼,由限已過,召牌又臨,臣身旣終鮮,無他代勞,食飮之節,藥餌之需,臣若暫離,則實無以及時調護,玆不得不更爲呼龥於孝理之下。伏乞睿慈,俯垂鑑諒,亟遞臣職,俾便救護,仍治臣猥越之罪。臣無任云云。覽書具悉。許遞矣。
副校理趙秉常書曰,伏以臣,卽伏見院議達辭答下者,有趙璟鎭·韓植林·睦台錫等放釋之令,臣於此誠不勝愕眙憂歎之至。夫三罪人之負犯,果何如也?當初之處分截嚴,目下之臺達方張,豈可比擬於尋常罪謫之遇赦蒙放者哉?院議之復難,臺章之迭龥,可見公議之莫遏,而尙靳反汗之兪音,竊恐隄防由是而漸壞,刑政由是而不嚴。伏乞离明,亟寢成令,以從輿論焉。臣無任云云。覽書具悉。勿煩。
上在昌德宮。常參·經筵,以代理停。
朴宗學達曰,大司憲·執義·掌令二員·持平一員未差,持平李正耆未肅拜,監察茶時之意,敢達。令曰,知道。
金裕憲啓曰,藥房提調,持湯劑來待矣。傳曰,封入。
以左副承旨尹聲大牌不進罷職令旨,令于金裕憲曰,只推。
以副校理趙秉常牌不進罷職令旨,令于金裕憲曰,只推。
金裕憲達曰,玉堂上下番俱空,事甚未安。副校理趙秉常,旣有只推之令,卽爲牌招入直,何如?令曰,依。
又達曰,校理李游夏書答已下,一體牌招入直,何如?令曰,依。
大司憲前望單子入之,金履載代點。
金裕憲,以侍講院言達曰,兼文學韓弘敎,時無職名,令該曹口傳付軍職,何如?令曰,依。
兵曹口傳政事,副司果單韓弘敎。
朴宗學,以左巡廳言達曰,去夜二更量,犯夜人武藝別監朴永泰執捉,何以爲之?敢達。令曰,移送訓局,可也。
以統長金道亮手本,武藝別監朴永泰,被捉於巡邏,爲先除下,令攸司科治事,令于朴宗學曰,武監之無難犯夜,萬萬駭惋,令訓將決棍懲勵。
朴宗學,以右巡廳言達曰,去夜二更量,犯夜人前萬戶金和中執捉,依例移送義禁府之意,敢達。令曰,知道。
判義禁金在昌,同義禁朴基宏·鄭基一等聯名書曰,伏以名在臺達之罪人,雖有放釋之令,臣府不得擧行,乃是從古不易之經法也。況此黑山島荐棘罪人趙璟鎭,金甲島島配罪人睦台錫,興陽縣屛裔罪人韓植林等,罪負俱重,臺達方張,宥釋之令,末由奉承,屢次防達,未蒙兪準,臣等誠不勝憂迫之至,金石之典,不容違越,已有昨年諸堂之聯龥矣。今臣等忝叨金吾之任,其所爭執,亶出於憂關和之毁劃,懼隄防之不嚴也,玆敢不避煩瀆,相率陳章。伏乞离明,更加三思,亟降反汗之音,以肅刑政,不勝幸甚。臣等無任云云。答曰,覽書具悉。又何如是支離乎?
校理李游夏書曰,伏以臣不肖無似,早荷先大王作成之化,濫登科第,厚被我大朝殿下拂試之恩,出入臺閣,而其奈姿性狷拙,與世寡合,才術淺短,不適時用,以是自知甚明,跧伏窮廬,不敢萌希世干進之念,通籍三十五年,居然作白頭拾遣矣。迺者我邸下,拔之久枳之餘,置之經幄之列,渥恩洪造,與天無極,臣誠惶霣感激,不知所以措躬之所也。噫,玉署深嚴之處,其地望何如,責任何如?雖使臣强壯之時,尙懼不能稱塞,況今臣年已衰,臣精已消,鬢髮則星星若老樹被霜,眼視則茫茫如霧中看花,其何能彯纓束帶,橫經於文石之陛哉?臣於除拜見職之後,卽宜辭免之不暇,而時値慶禮,不敢言私,簪花與宴,寵光被體,繼當園幸,義重陪扈,昵近羽旄,微誠粗伸,而間緣時候之不調,素患痰嗽之症,際此添劇,持被就直,萬無其望,課日違召,義分都虧,憂悶悚仄,病上添病。伏乞睿慈,俯垂鑑諒,特許鐫改,俾職事無曠,私分獲安焉。臣方蘄免,而事在目下,區區憂慨之忱,有不容泯默者,惟邸下垂察焉。臣卽伏見赦單判下者,有韓植林·睦台錫·趙璟鎭放釋之令,臣愕爾驚顧,不識邸下何爲而有此擧也。噫,彼三人者,罪名雖各不同,當初之處分至嚴,伊日之臺達極峻,其不可容易擬議於宥釋之典者,明矣。是故前年令旨之下,以院議臺章,成令遂未擧行,其名義之至重,公議之莫遏,從可知矣。遇慶恢網,睿念雖出於曠蕩,執法守經,王政莫嚴於隄防,惟邸下俯循群請,亟寢成令焉。且以尹克培事言之,昨冬之書,何爲而出也?夫斥邪義理,卽天下公共之論也,凡有彝性者,孰不深惡而痛闢,甚於洪水猛獸之害乎?然而其中,不無挾雜逞憾之徒,肆惟我先大王,明辨洞察,無微不燭,凡於誅討之間,一政令·一處分,明白磊落,嚴於斧鉞,昭如日星,而精義神化,有非凡腹之所可窺也。今此克培,若欲斥邪,則斥邪固可也,而今乃滿紙張皇,旨意叵測,故令敎以搞撼挾雜罪之,雖禹鼎之照魅,無以加此,臣實欽仰,而第其書中,肆然誣逼我先大王者,不一其端,其曰依俙怳憁,急急打殺,掩覆不覈,憫其已露等三四句語,是皆渠臆度而捏造爲說者也。夫以先大王至正之學,至精之義,何嘗一毫近似於渠所云云,而乃於三十年之後,爲幺麽一克培所誣逼,豈不痛哉?當初放逐之典,失之太輕,而曾未幾何,遽下全釋之令,臣於此不勝慨然之至。伏願离明,更加照察,亟降處分焉,臣無任云云。覽書具悉。放釋事勿煩,尹克培事,爾言亦不知出於公論也。
上在昌德宮。常參·經筵,以代理停。
朴宗學達曰,大司憲金履載在外,執義·掌令二員·持平一員未差,持平李正耆未肅拜,監察茶時之意,敢達。令曰,知道。
朴岐壽啓曰,藥房副提調,持湯劑來待矣。傳曰,封入。
以左議政李相璜初度呈辭,令于金裕憲曰,封還。
以校理李游夏,副校理趙秉常牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,副校理趙秉常,旣有只推之令,竝卽牌招入直,何如?令曰,依。
以江原監司李紀淵狀達,通川郡民家失火事,令于金裕憲曰,聞甚矜惻,元恤典外,別加顧助,結構奠接之方,令廟堂措辭分付。
朴宗學,以義禁府言達曰,因右巡廳達辭,去夜二更量,犯夜人前萬戶金和中執捉,移送義禁府事批旨內,知道事,令下矣。金和中,今方待令拿囚,而待開坐,依例決杖放送,何如?令曰,依。
又以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以訓鍊都監言達曰,謹依統長金道亮手本判下,左巡廳巡邏被捉武藝別監朴永泰,決棍十度,懲勵之意,敢達。令曰,知道。
上在昌德宮。常參·經筵,以代理停。
自午時至人定,灑雨下雨,測雨器水深一寸三分。自人定至夜四更,灑雨下雨,測雨器水深七分。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴宗學達曰,行大司憲金履載在外,執義·掌令二員·持平一員未差,持平李正耆未肅拜,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而國忌齋戒相値,不得來會云矣,敢達。令曰,知道。
朴岐壽啓曰,藥房副提調,持湯劑來待矣。傳曰,封入。
以校理李游夏,副校理趙秉常牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,副校理趙秉常,旣有只推之令,竝卽牌招入直,何如?令曰,依。
尹聲大,以侍講院言達曰,明日誓戒時,宮官當爲全數進參,而輔德安光直有實故,無以備員,令政院稟令變通差出,待下批牌招,以爲備員進參之地,何如?令曰,依。
尹聲大達曰,因侍講院草記,明日誓戒時,宮官當爲全數進參,而輔德安光直有實故,無以備員,令政院稟令變通差出,待下批牌招事,依下矣。合有變通之道,何以爲之?敢稟。令曰,許遞,旣承下敎,前望單子入之。
輔德前望單子入之,張敎根代點。
尹聲大,以侍講院言達曰,再明日誓戒時,宮官當爲全數進參,而司書未差,無以備員,令政院稟令差出,以爲備員進參之地,何如?令曰,依。
尹聲大啓曰,因侍講院草記,明日誓戒時,宮官當爲全數進參,而司書未差,無以備員,令政院稟令差出,備員進參事,依下矣。未差之代,政官牌招,開政差出,何如?傳曰,前望單子,入于小朝。
司書前望單子入之,李鼎在代點。
鄭知容,以吏曹言達曰,今此宗廟夏享大祭祭官中,時無職名人員,令該曹口傳付軍職,何如?令曰,依。
兵曹口傳政事,副護軍金敎喜,副司果洪羲弼·兪星煥·柳榮輔·李光載·洪龜燮·任百能·朴宗休·姜時永,以上竝單付。
以內需司粘連手本,慶壽宮墓所樹木斫伐兩漢,移法司依律嚴繩事,令于朴宗學曰,墓木之無難斫伐,萬萬驚該,且符同山直,亦極駭惋,與山直一體令攸司嚴刑後,遠地定配,可也。
令于徐英淳曰,明日出宮門路,以宜春門爲之。
令于鄭知容曰,陪衛軍兵雨具。
金裕憲達曰,持平李正耆,正言洪重燮·徐箕淳,旣入闕中,不爲肅謝,直爲出去,事甚未安。竝推考,何如?令曰,依。
金裕憲,以戶曹言達曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣雨漏二庫,蠶壇碑閣雨漏一庫,追慕洞碑閣雨漏一庫,淨業院碑閣雨漏二庫,流霞亭雨漏二庫,養正齋雨漏三庫,分付各該司,使之卽速修改之意,敢達。令曰,知道。
又以戶曹言達曰,訓鍊院·慕華館,依定式發遣本曹郞廳摘奸,則姑無頉處之意,敢達。令曰,知道。
尹聲大,以承文院都提調意達曰,卽見回還使行帶來咨文謄本,則有賜物謝恩方物一起移準之事,此當按例稱謝者,以無方物磨鍊擧行之意,分付該曹,何如?令曰,依。
左議政李相璜箚曰,伏以廟享攝將,誓戒在今夕矣,輿衛將啓,齋令已頒,追遠毖祀,睿思甚盛,而見今時雨終晷,入夜未已,此時觸冒勞動,實非所以仰體兩殿惟憂之玆念,且霑服失容,禮訓所戒,玆敢短箚貢愚,若許還收成令,以攝事行儀,則實爲幸甚。取進止。答曰,覽箚具悉卿懇。門路以宜春門爲之,別無霑濕之慮,卿其安心勿煩。仍令于金裕憲曰,此下答,遣史官往諭于左議政。
上在昌德宮。常參·經筵,以代理停。
王世子受誓戒還內後,內閣·政院·藥房·春坊口傳問安。答曰,知道。
朴宗學達曰,行大司憲金履載在外,執義·掌令二員·持平一員未差,持平李正耆未肅拜,監察茶時之意,敢達。令曰,知道。
朴岐壽啓曰,藥房副提調,持湯劑來待矣。傳曰,封入。
令于金裕憲曰,留院公事入之。
以校理李游夏,副校理趙秉常牌不進,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,副校理趙秉常,旣有只推之令,竝卽牌招入直,何如?令曰,依。
又達曰,今此順付詔書入京日,當爲頒敎,而大提學金履喬在外,藝文提學朴宗薰,待明朝牌招,頒敎文使之製進,何如?令曰,依。
尹聲大,以吏曹言達曰,昨日永寧殿夏享大祭受誓戒時,初獻官完城君爔,稱以身病,不爲進參,故不得已以二品預差受誓戒,揆以事體,誠甚未安。令該府拿問處之,其代,改付標以入,何如?令曰,依。
己丑三月二十六日子時,王世子詣春塘臺。宗廟夏享大祭受誓戒入對時,左承旨鄭知容,假注書洪鍾應,記事官金炳韶·徐戴淳,直提學徐憙淳,原任直閣徐俊輔,待敎金鼎集,以次陪立。時至,相禮贊請外備,王世子具遠游冠·絳紗袍,乘輿出宜春門,至春塘臺,相禮贊請降輿,王世子降輿,相禮贊請執圭,王世子執圭,詣褥位立,諸享官及宗親文武百官,行再拜禮訖,吏曹判書趙鍾永讀誓文,刑曹判書李勉昇聽誓文,在位諸臣行再拜禮,相禮跪白禮畢,贊請釋圭,王世子釋圭,相禮贊請乘輿,王世子乘輿,由宜春門還內,承史以次退出。
上在昌德宮。常參·經筵,以代理停。
朴宗學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
尹聲大達曰,來初一日,輪對日次,而宗廟夏享大祭致齋相値,頉稟之意,敢達。令曰,知道。
又達曰,右副承旨金裕憲,今日不爲仕進,卽爲牌招,何如?令曰,依。
朴岐壽啓曰,藥房副提調,持湯劑來待矣。傳曰,封入。
以校理李游夏,副校理趙秉常牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,副校理趙秉常,旣有只推之令,竝卽牌招入直,何如?令曰,依。
令于尹聲大曰,內醫副提調許遞。
尹聲大達曰,藝文提學朴宗薰牌不進推考徽旨,今方捧入,而頒敎文當爲製進,如是違牌,事甚未安。更爲牌招,使之製進,何如?令曰,許遞,旣承下敎,前望單子入之。
藝文提學前望單子入之,洪羲俊代點。
尹聲大達曰,頒敎文製進事,令下矣。新除授藝文提學洪羲俊,卽爲牌招,使之製進,何如?令曰,依。
又達曰,藝文提學洪羲俊牌不進推考徽旨,今方捧入,而頒敎文當爲製進,如是違牌,事甚未安。更爲牌招,使之製進,何如?令曰,依。
尹聲大,以侍講院言達曰,再明日肄儀時,宮官當爲全數進參,而司書李鼎在在外,無以備員,令政院稟令變通差出,以爲備員進參之地,何如?令曰,依。
尹聲大達曰,因侍講院草記,再明日肄儀時,宮官當爲全數進參,而司書李鼎在在外,無以備員,令政院稟令變通差出,以爲備員進參事,依下矣。合有變通之道,何以爲之?敢稟。令曰,許遞,旣承下敎,前望單子入之。
司書前望單子入之,尹心圭代點。
朴宗學達曰,行大司憲金履載在外,執義·掌令二員·持平一員未差,持平李正耆牌不進,監察茶時之意,敢達。令曰,知道。
以完城君爔拿處徽旨,令于朴宗學曰,分揀。
尹聲大,以禮曹言達曰,各陵·園·墓所,今春植木及播橡,依定式擧行後,株數·斗數,區別報來,故別單書入,而健陵·顯隆園植木,則本府留守,已爲區別狀達矣,敢達。令曰,知道。
朴宗學,以兵曹言達曰,內禁衛將李亨權,宣傳官金鍵,俱以病難供職,呈狀乞遞,領軍之將,侍衛之職,不可久曠,竝改差,何如?令曰,依。
又以義禁府言達曰,公忠監司朴晦壽狀達內,公州鎭營將姜鎭華,爲先罷黜,其罪狀,令攸司稟處事,達下矣。姜鎭華,時在任所,依例發遣府書吏,交代後拿來,何如?令曰,待待令拿囚。
行護軍呂東植書曰,伏以臣猥膺使命,出疆有日,而臣之父母墳山,在於京畿楊根地,今當遠離,情切往省,而職名有拘,末由擅行,玆敢冒陳衷懇。伏乞睿慈,俯垂鑑諒,特許往還之暇,俾伸至情,千萬顒祝,臣無任云云。答曰,覽書具悉。所請依施。
上在昌德宮。常參·經筵,以代理停。
朴宗學達曰,行大司憲金履載在外,執義·掌令二員·持平一員未差,持平李正耆令旨未下,監察茶時之意,敢達。令曰,知道。
尹聲大啓曰,藥房副提調,持湯劑來待矣。傳曰,封入。
尹聲大達曰,藝文提學洪羲俊再牌不進推考徽旨,今方捧入,而頒敎文當爲製進,連事違召,事極未安,所當更請牌招,而係是一日三牌,何以爲之?敢稟。令曰,更爲牌招。
傳于尹聲大曰,頒敎文中,赦句添入。
尹聲大達曰,頒敎文中赦句添入事,命下矣。藝文提學洪羲俊,旣在闕中,使之添入,何如?令曰,依。
尹聲大啓曰,頒敎文中赦句添入事,命下矣。某罪以下宥之乎?敢稟。令曰,徒流以下竝宥。
尹聲大,以侍講院言達曰,明日肄儀時,宮官當爲全數進參,而司書尹心圭在外,無以備員,令政院稟令變通差出,以爲備員進參之地,何如?令曰,依。
尹聲大達曰,因侍講院草記,明日肄儀時,宮官當爲全數進參,而司書尹心圭在外,無以備員,令政院稟令變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
司書前望單子入之,權馥代點。
以右副承旨金裕憲牌不進罷職令旨,令于尹聲大曰,只推。
以持平李正耆,正言洪重燮·徐箕淳牌不進罷職令旨,令于朴宗學曰,只推。
以校理李游夏,副校理趙秉常牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,副校理趙秉常,旣有只推之令,竝卽牌招入直,何如?令曰,依。
令于徐英淳曰,明日出宮門路,以貳極門爲之。
令于尹聲大曰,發遣吏郞,諸執事淸齋與否,摘奸以來。
徐英淳,以兵曹言達曰,明日宗廟夏享大祭肄儀時,本曹郞廳陪衛及禁喧,當爲備員,而正郞李寅弼,佐郞鄭在鑑差祭,鄭誠一受由在外,正郞一員未差,無以備員,佐郞鄭諴一改差,與未差之代,竝令該曹,以在京無故人,口傳差出,以爲進參之地,何如?令曰,依。
左議政李相璜書曰,伏以臣抱血懇而望體諒,始而書籲,繼以單徹,病思如結,兪令是竢,而書旣未準,單又封還,勉責冞勤,有若臣無去就之可據,而惟便私之是視,臣尤惶愧悶阨,不知心處,臣之備任使於邸下者,今且三載,蹟臣之爲,蓋無往而非臣之宜去,出言動失窾會,慮事又欠分曉,自不免累世道而玷朝廷,此其罪國有公法,在所不赦,豈但臣宜去之私而已哉?离照在上,顧無待乎?臣之自訟,而至若臣狗馬之疾,賤私至微,睿聽蓋高,固難望情實之畢達,然卽臣外著之形,亦有可以俯諒者,臣之久曠朝謁,凡幾日月,臣雖無狀,豈或昧義分之常,而懷偃便之計,遽敢出此哉?惟其甚病不振,以至於此耳。時値法紀修明,群工率勵乃職,睿德廣覆,萬物曲遂其生,而臣獨由前而逭不職之罪,由後而失必從之願,有累常典,貽阻大化,窮窘至此,臣將安歸?進退之循責名實,有位皆然,今臣所處名實之間,抑有何說,使臣而姑且羈遲?雖曰名寄見任,器大材薄,實不相侔,重以疾病之故,而知昏神脫,稟覆訏謨,漫無所夾贊,輪示簿書,矇不省何語,竝與筋力當爲之分,而不得自效,其實與已退者等耳。使臣而得以解去,雖曰名在散地,郊居一舍,輦轂非遙距,臣年至尙餘數年,苟幸危喘少延,時疾劇歇,亦可以從便來往,値慶則與攢祝之列,有事則備詢議之末,以至於時節起居,大小從邁,未嘗無伸誠之日,其實非遂退之類耳。然則下之仰請者,非敢以便訣,而是濱死而冀恩也,上之俯循者,非所以遐擯,而乃欲生而加憐也,臣之仰首攢手,惟在於是,抑又治有九經,體下居一,與其姑息於久留無爲之身,而蔑裨於公,毋寧曲察夫有痛必呼之情,而俾遂其私之爲兩得其全也。玆敢重犯瀆撓,猥有干冒,惟邸下惻然回思,稟準懇辭,終始臣於造化生遂之中,則感戴銘鏤,敢忘睿慈。臣雖餘生甚短,無可報補,爲犬爲馬,亦有來世,聲鳴益哀,言不知裁,臣尤死罪。臣無任云云。答曰,覽書具悉卿懇。美疴宿症,調養則自可差復,相職重任,有辭而豈可許副?旣無可去之情勢,而卿欲必遞乃已者,似未及諒余之心矣,實爲卿惜此擧也,望須亟斷來章,卽起視事。仍令于徐英淳曰,此下答,遣史官往諭于左議政。
上在昌德宮。常參·經筵,以代理停。
未時·申時,日暈。
藥房副提調尹聲大啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候,安順,爾不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
進御加味健脾湯,自明日停止事,榻前下敎。
朴宗學達曰,行大司憲金履載在外,執義·掌令二員·持平一員未差,持平李正耆未肅拜,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
尹聲大啓曰,藥房副提調,持湯劑來待矣。傳曰,封入。
令于尹聲大曰,禮房承旨,馳詣宗廟,景慕宮,奉審摘奸,仍詣受香所,一體奉審摘奸以來。
朴宗學達曰,持平李正耆,正言洪重燮·徐箕淳,旣入闕中,不爲肅謝,直爲出去,事甚未安。竝推考,何如?令曰,依。
以左議政李相璜再度呈辭,令于鄭知容曰,封還。
傳于鄭知容曰,恩信君夫人洪氏卒逝,長生殿預差棺板一部輸送,禮葬致弔·致祭之節,令該曹依例擧行。
鄭知容達曰,卽者說書金炳韶,以其親病,陳書徑山,原書,以國忌正日,纔已退却矣,所當直捧禁推徽旨,而此與無端徑出有異,推考警責,何如?令曰,依。
鄭知容,以侍講院言達曰,明日齋宿時,宮官當爲全數進參,而司書權馥在外,說書金炳韶有實故,無以備員,令政院稟令變通差出,以爲備員進參之地,何如?令曰,依。
鄭知容達曰,因侍講院草記,明日齋宿時,宮官當爲全數進參,而司書權馥在外,說書金炳韶有實故,無以備員,令政院稟令變通差出事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
春坊前望單子入之,司書趙秉常,說書李殷相代點。
鄭知容,以吏曹言達曰,景慕宮朔祭獻官前承旨徐鼎輔,時無職名,令該曹口傳付軍職,何如?令曰,依。
兵曹口傳政事,護軍單徐鼎輔。
鄭知容,以吏曹言達曰,今此景慕宮朔祭大祝前獻納朴來謙,時無職名,令該曹口傳付軍職,何如?令曰,依。
兵曹口傳政事,副司果單朴來謙。
令于徐英淳曰,明日出宮門路,以貳極門爲之。
吏曹口傳政事,以金胤根爲兵曹正郞,金龍翼爲佐郞。
以校理李游夏牌不進罷職令旨,令于尹聲大曰,只推。
金裕憲,以戶曹言達曰,時御所內各司,依定式發遣本曹正郞臣洪羲錫,與兵曹參議臣李渭達,佐郞臣李鎭默,東所衛將臣張羽成,西所衛將臣李煥懋,南所衛將臣沈鍩,北所衛將臣朴民煥,眼同看審後,有頉處別單書入,而修改則擇日擧行之意,敢達。令曰,知道。
尹聲大,以侍講院言達曰,說書金炳韶入直矣,以其親病,纔已陳書徑出,下番闕直,事甚未安。司書權馥在外,兼司書金英淳內閣進,兼說書趙秉憲翰林除本仕,無他入直之員,輔德張敎根,兼輔德徐萬淳,弼善趙基謙,文學權大肯,兼文學韓弘敎,竝卽牌招,以爲推移姑降入直之地,何如?令曰,依。
徐英淳,以兵曹言啓曰,禁軍習陣,當爲設行,而本曹連因有故,不得爲之之意,敢啓。傳曰,知道。
又以兵曹言達曰,今三月各廳堂下武臣朔試射,臣曹連因有故,不得爲之之意,敢達。令曰,知道。
朴宗學以義禁府言達曰,公忠監司朴晦壽狀達內,公州判官洪羲翼罪狀,令攸司稟處事,達下矣。洪羲翼,時在任所云,依例發遣府羅將,拿來,何如?令曰,待待令拿囚。
己丑三月二十九日卯時,王世子詣春塘臺。宗廟夏享大祭攝行肄儀入對時,左承旨鄭知容,右承旨徐英淳,假注書洪鍾應,記事官趙秉憲·徐戴淳,直提學徐憙淳,原任直閣徐俊輔,待敎金鼎集,以次陪立。時至,王世子具翼善冠·衮龍袍,乘輿出重華門,由貳極門·靑陽門,詣春塘臺,相禮跪贊請降輿,王世子降輿陞座,仍肄儀如禮訖,禮儀使跪白禮畢,相禮贊請乘輿,王世子乘輿,仍由貳極門還內,諸臣以次退出。
上在昌德宮。常參·經筵,以代理停。
王世子詣摛文院。宗廟夏享大祭齋宿後,內閣·政院·春坊·藥房口傳問安。答曰,知道。
徐英淳啓曰,來初五日,朝參日次矣,敢稟。傳曰,停。
朴宗學達曰,行大司憲金履載在外,執義·掌令二員·持平一員未差,持平李正耆未肅拜,監察茶時之意,敢達。令曰,知道。
鄭知容達曰,假注書洪鍾應,身病猝重,勢難察任,今姑改差,何如?令曰,依。
洪鍾應改差,代以吳取善爲假注書。
傳于鄭知容曰,景祐宮夏享祭,王世子攝行磨鍊。
令于鄭知容曰,閣臣入對。
徐英淳達曰,卽者漢城府官員來言,再明日動輿時,本府堂上一員,當爲導輿,而判尹徐能輔,右尹林景鎭受由在外,左尹李奎鉉呈辭受由,無導輿之員云,何以爲之?敢稟。令曰,竝許遞,旣承下敎,前望單子入之。
漢城府堂上前望單子入之,判尹洪羲俊,左尹金愚淳,右尹柳台佐代點。
徐英淳達曰,禁喧法意,何等嚴重,而衛內咫尺,冒打法鼓者,不卽禁斷,以致本院之執捉出付,揆以事體,誠極駭然,此與攔入擊鼓,雖或稍異,其不能檢飭之失,在所難免,當該禁喧郞廳,所當重勘,而本院講推之外,無他可施之罰,何以爲之?敢稟。令曰,拿處。
鄭知容達曰,應敎·副應敎·副校理一員未差,副校理一員·修撰一員·副修撰二員,前望未下,修撰申冕周在外,玉堂上下番俱空,事甚未安。校理李游夏·金英淳,竝卽牌招入直,何如?令曰,依。
以京畿監司金鐮狀達,薦新石首魚,限內不得封進,惶恐待罪事,令于鄭知容曰,勿待罪。
以兼輔德徐萬淳牌不進罷職令旨,令于鄭知容曰,只推。
鄭知容,以奎章閣言達曰,景慕宮望廟樓,今朔奉審無頉之意,敢達。令曰,知道。
又以禮曹言啓曰,今此恩信君夫人喪,禮葬依例擧行事,命下矣。王孫夫人喪禮葬擧行,臣曹謄錄,元無可考,而取考戶曹謄錄,則有慶安君夫人喪,因特敎擧行之例,今亦依此擧行之意,分付,何如?傳曰,允。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而齋宿相値,不得設行之意,敢達。令曰,知道。
又以兵曹言達曰,今日動輿時,樂工金時雨爲名漢,敢抱濫雜之意,冒入輿蹕之前,肆然擊前導之法鼓,衛內咫尺之地,驚動睿聽,已是萬萬痛駭,而幺麽樂工,全無畏忌,作此無前之擧者,尤不可以尋常擊鼓,循例勘律,爲先嚴棍二十度後,移送秋曹,照法嚴繩,何如?令曰,依。
又以備邊司言達曰,今番別使行表咨,待回還使臣入來,詳見詔書及咨文,然後可以修正,而復命旣遲,拜表迫近,實無以及期繕寫,且內入安寶黑草,正書査對,當多費日字,在前如此之時,亦有退行之例,拜表吉日,更以望後念前推擇之意,分付,何如?令曰,依。
己丑四月初一日辰時,王世子詣摛文院。宗廟夏享大祭齋宿入對時,左承旨鄭知容,右承旨徐英淳,假注書洪大稱,記事官李殷相·徐戴淳,直提學徐憙淳,原任直閣徐俊輔,待敎金鼎集以次陪立。時至,相禮跪贊請外備,王世子具翼善官·衮龍袍,乘輿以出貳極門,歷建陽門,進至協陽門外,相禮跪贊請降輿步過,王世子降輿步過,出肅章門,歷仁政門外,相禮跪贊請乘輿,王世子乘輿出進善門,至摛文院降輿,入堂內齋宿所,諸臣以次權退。
己丑四月初一日辰時,王世子座摛文院,閣臣入對時,左承旨鄭知容,假注書洪大稱,記事官趙秉常·徐戴淳,直提學徐憙淳,原任直閣徐俊輔,檢校直閣李景在·徐萬淳,檢校待敎金英淳,待敎金鼎集以次進伏訖。令曰,史官分左右,俊輔進前奏曰,侵早勞動,睿體,若何?令曰,一樣矣。令曰,史官就坐,閣臣先退。仍令退,諸臣以次退出。
上在昌德宮。常參,經筵,以代理停。
世子宮經宿後,內閣·政院·玉堂·藥房·春坊口傳問安。答曰,知道。
朴宗學達曰,行大司憲金履載在外,執義·掌令二員·持平一員未差,持平李正耆未肅拜,監察茶時之意,敢達。令曰,知道。
令于鄭知容曰,都承旨許遞,旣承下敎,前望單子入之。
都承旨前望單子入之,申在植代點。
鄭知容達曰,卽者典牲署官員來言,宗廟夏享大祭犧牲看品,本署提調,今當進參,而提調朴宗薰,有實病,不得擧行云,卽爲牌招,何如?令曰,許遞,旣承下敎,前望單子入之。
典牲提調前望單子入之,金敎根代點。
徐英淳,以都摠府言達曰,今此齋宿時,陪衛當爲備員,而都摠管金賢根差祭,徐俊輔陪從進,副摠管李惟秀·李寅植入直,洪命周在外,金蘭淳·徐耕輔俱有實病,二員未差,無以備員,令政院稟令變通,仍令該曹,以在京無故人,口傳差出,待下批牌招,以爲備員進參之地,何如?令曰,在外與實病摠管,竝許遞,旣承下敎,前望單子入之。
摠管前望單子入之,都摠管金在昌,副摠管李若愚·鄭漪代點。
徐英淳達曰,新除授都摠管金在昌,副摠管鄭漪·李若愚,竝卽牌招,以爲陪衛進參之地,何如?令曰,依。
令于鄭知容曰,發遣吏郞,諸執事淸齋與否,摘奸以來。
鄭知容,以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李是遠在外未肅拜,直講李發源,典籍柳榮河,俱爲差祭,時無入直之員,以他郞官姑爲代直,何如?令曰,依。
又以禮曹言達曰,因備邊司草記,今番別使拜表吉日,更以望後念前推擇事,依下矣。令日官全啓煥推擇,則拜表今四月十六日卯時,方物封裹前期三日同月十三日爲吉云,以此日時擧行,而原粘目中,改付標以入之意,敢達。令曰,知道。
徐英淳,以兵曹言達曰,今四月初四日宗廟·永寧殿夏享大祭時,守門當爲塡差,而本曹郞廳·都摠府郞廳·五衛將,除入直,排擬苟艱,依定式,軍門將官代差以入之意,敢達。令曰,知道。
又以兵曹言達曰,今四月初六日,一內禁軍番次矣,該番將未差之代,依承傳口傳擬入之意,敢達。令曰,知道。
又以御營廳言達曰,本廳哨官金鶴哲,受由下鄕,過限不上來,爲先汰去之意,敢達。令曰,知道。
又以摠戎廳言達曰,本廳左部千摠沈樂臣,身病猝重,勢難察任,改差,何如?令曰,依。
上在昌德宮。常參·經筵,以代理停。
世子宮經宿後,內閣·政院·玉堂·藥房·春坊口傳問安。答曰,知道。詣宗廟入齋室後,大殿·中宮殿,王世子遣宮官問安。答曰,知道。世子宮,內閣·政院·玉堂·藥房·春坊口傳問安。答曰,知道。省器省牲後,內閣·政院·玉堂·藥房·春坊口傳問安。答曰,知道。大殿·中宮殿,王世子遣宮夕問安。答曰,知道。塡祝後,內閣·政院·玉堂·藥房·春坊口傳問安。答曰,知道。
鄭知容達曰,明日常參,取稟。令曰,停。
朴宗學達曰,行大司憲金履載在外,執義·掌令二員·持平一員未差,持平李正耆差祭,監察茶時之意,敢達。令曰,知道。
令于鄭知容曰,新除授都承旨牌招。
令于鄭知容曰,祭物看審後,當親塡祝,該房知悉。
徐英淳達曰,陪衛法意,何等愼重,而徽旨之下,宣傳官全數擅離,以致擧行之遲滯,事極駭然,當該宣傳官及常時不能檢飭之行首宣傳官,竝所當重勘,而本院請推之外,無他可施之罰,何以爲之?敢稟。令曰,竝從重推考。
鄭知容啓曰,應敎·副應敎·副校理一員未差,校理李游夏·金英淳差祭,副校理一員,修撰一員,副修撰二員,前望未下,修撰申冕周在外,玉堂上下番俱空,事甚未安。未差之代,政官牌招開改差出,待下批,牌招入直,何如?傳曰,前望單子,入于小朝。
兵曹口傳政事,以李載亨爲內禁將。
鄭知容,以吏曹言達曰,謝恩使一行,將爲復命,而書狀官朴宗吉,旣遞實職,時無職名,令該曹口傳付軍職,何如?令曰,依。
兵曹口傳政事,副司果單朴宗吉。
己丑四月初三日辰時,王世子詣宗廟。夏享大祭攝行動輿入對時,左承旨鄭知容,右承旨徐英淳,右副承旨金裕憲,假注書吳取善,記事官趙秉常·徐戴淳,直提學徐憙淳,待敎金鼎集以次陪立。時至,相禮跪白外備,王世子具遠遊冠·絳紗袍,乘輿出齋宿所,藥房提調金鏴奏曰,侵早勞動,睿體,若何?令曰,一樣矣。仍由敦化門東夾門出,相禮跪贊請降輿乘輦,王世子降輿乘輦,相禮跪贊請執圭,王世子執圭,進發至宗廟大門外,相禮跪贊請釋圭,王世子釋圭,相禮跪贊請降輦乘輿,王世子降輦乘輿,由西夾門,至齋室前,降輿入齋室,少頃,相禮跪白外備,王世子改具冕服以出,相禮跪贊請執圭,王世子執圭,相禮前引,詣廟禮位西向立,相禮跪贊請四拜,王世子行四拜,由東夾門入,由東階陞詣廟內,第一室奉審,次詣各室,奉審如儀,省器亦如儀訖。相禮引王世子,至永寧殿東門外殿禮位,西向立,相禮跪贊請四拜,王世子行四拜,由東夾門入,由東階,陞詣殿內奉審,省器亦如儀訖。令曰,祝史金定根,事過後拿處。出令旨相禮引王世子,還入宗廟東夾門外幕次,少頃,相禮跪白外備,王世子詣省牲位,禮儀使徐俊輔跪白省牲,省牲如儀訖。知容達曰,省牲時擧行,不善察飭,極爲未安,當該掌牲令,所當重勘,而本院請推之外,無他可施之罰,何以爲之乎?令曰,從重推考,可也。出擧條相禮引王世子,還入齋室,諸臣以次陪立。
己丑四月初三日申時,王世子詣宗廟。夏享大祭祭物看審入對時,左承旨鄭知容,右承旨徐英淳,右副承旨金裕憲,假注書吳取善,記事官趙秉常·徐載淳,直提學徐憙淳,待敎金鼎集以次陪立。時至,相禮跪白外備,王世子具冕服,出齋室門外,相禮跪贊請執圭,王世子執圭,相禮前引,詣東階上,跪贊請跪,王世子跪,香室官奉香祝跪進,知容準祝,王世子親塡祝,仍傳香,廟司跪受,奠于各室訖。王世子詣廟內,祭物看審後,令英淳,饌幔臺奉審,又詣永寧殿,祭物看審後,還詣東夾門外少住,令裕憲,饌幔臺奉審。知容達曰,笏記唱讀之際,有所錯誤,事甚未安。當該掌儀,推考,何如?令曰,依爲之。出擧條相禮跪贊請釋圭,王世子釋圭,相禮前引,還入齋室,諸臣以次陪立。
上在昌德宮。常參·經筵,以代理停。
自辰時至午時,日暈。
自未時至人定,灑雨下雨,測雨器水深二分。
自人定至初五日開東,灑雨下雨,測雨器水深三分。
世子宮,內閣·政院·玉堂·藥房·春坊·朝廷二品以上口傳問安。答曰,知道。
行祭後,內閣·政院·玉堂·藥房·春坊口傳問安。答曰,知道。
還內後,內閣·政院·玉堂·藥房·春坊口傳問安。答曰,知道。
鄭知容達曰,明日常參,取稟。令曰,停。
朴宗學達曰,合辭許久闕啓,事甚未安。除在外外,未肅拜·呈告人員,竝卽牌招,何如?令曰,依。
鄭知容達曰,玉堂上下番俱空,事甚未安。校理李游夏,卽爲牌招入直,何如?令曰,依。
徐英淳啓曰,左邊捕盜大將李復淵,以迎詔事,今日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
朴宗學達曰,卽者義禁府都事來言,今日還宮時,輿側鳴錚罪人李台相等六人,移送秋曹云矣,敢達。令曰,知道。
又達曰,頒赦事,命下矣。未承受推考徽旨,自本院依例爻周之意,敢達。令曰,知道。
申在植啓曰,吏曹郞廳來言,百官加下批政事,取稟。傳曰,當日爲之。
傳于申在植曰,中官崔得麟·兪應會,竝百官加親授。
申在植達曰,事變假注書崔岡鎭,身病猝重,勢難察任,今姑改差,何如?令曰,依。
朴宗學達曰,卽者義禁府都事來言,今此頒赦後,赦單子當爲修入,而判義禁金在昌在外,次堂例不得擧行云,何以爲之?敢稟。令曰,次堂擧行。
又達曰,卽者義禁府都事來言,赦單子次堂擧行事,命下矣。判義禁金在昌,知義禁金銑在外,同義禁鄭基一呈辭受由,只有同義禁朴基宏一員,不得備員開坐云,何以爲之?敢稟。令曰,竝許遞,旣承下敎,前望單子入之。
傳于申在植曰,回還三使臣入侍。
令于朴宗學曰,回還三使臣留待。
令于申在植曰,回還三使臣入對。
傳于申在植曰,吏·兵批歲抄點下者,依例捧傳旨。
徐英淳,以備邊司言達曰,進賀兼謝恩使拜表不遠,正使徐能輔,令該曹,判中樞府事口傳單付下批,何如?令曰,依。
兵曹口傳政〈事〉,判府事單徐能輔。
徐英淳,以備邊司言達曰,詞訟曠任可悶,京兆堂上中在外人,竝許遞,今日政,使之差代,何如?令曰,依。
有政。吏批,行判書趙鍾永進,參判徐耕輔病,參議趙冀永病,右副承旨金裕憲進,啓曰,江界府使,今當差出,而本府以邊上防禦重地,不可不擇差,同道守令,竝擬,何如?傳曰,允。以林景鎭爲工曹參判,金熙華爲漢城府左尹,李鼎臣爲右尹,吳致愚爲刑曹參議,李錫奎爲右副賓客,李奎鉉爲同春秋,洪羲弼爲左通禮,李進奎爲司宰監僉正,宋台霖爲兵曹佐郞,申大元爲成均館典籍,金漢益爲長寧殿別檢,金驪書爲明陵別檢,金性求爲徽慶園參奉,安國鉉·李悌寬·玄鈺·朴載鳳爲假引儀,李完植爲江界府使,魚在濂爲京畿都事,趙相玉爲江原都事,徐宅順爲重林察訪,劉志義爲慶安察訪,洪憲燮爲金井察訪,奉常直長單安允沆,養賢奉事單李東韻,中學訓導單金大默,西學訓導單金鉉復,兼掌令朴宗吉,兼持平李鳳純,以上減下,兼春秋單林永洙,開城府分敎官單金大洪,故通德李命卨贈戶參例兼,故副護軍李寅瑞贈左承旨,以上同知李元臣兩代,故通德吳命潝贈童蒙敎官,孝行卓異贈職事承令,以李湜爲濟州判官。
兵批,判書金敎根進,參判韓義運侍衛進,參議李渭達入直,參知洪永觀病,同副承旨朴宗學進。啓曰,慶尙右兵使,今當差出,而擬望之人乏少,他道水使及守令,竝擬,何如?傳曰,允。又啓曰,公忠水使,今當差出,而擬望之人乏少,他道守令,竝擬,何如?傳曰,允。以洪奭周·柳相祚爲知事,李志淵爲都摠管,柳台佐爲副摠管,李寅會爲同知,權時彦·林沔浩爲僉知,李吉求爲宣傳官,李莘耆·金相龍爲五衛將,朴宗球爲曺司衛將,柳相質爲訓鍊判官,權用經·尹致秀爲文兼,南百善爲備邊郞,金翊根爲守門將,尹守鳳爲宣傳官,朴潤榮爲慶尙右兵使,尹載鐸爲全羅右水使,李馨萬爲阿耳僉使,李煥周爲公州營將,洪濂爲慶尙右兵虞候,崔在亨爲柔遠僉使,金永璞爲羅州監牧官,安原權管單朱震賢,同知單金鍾宅,僉知趙·尹弘鼎·黃顯宅,大護軍徐能輔,護軍朴岐壽·徐鳳淳·李奎鉉·林景鎭·尹命烈,副護軍李德鉉·徐淇修·洪赫·韓應信·安光直·尹正鎭·高時臣,副司直權馥,副司果尹心圭·李鼎在·尹審求·李民烈·申允祿,副司正金炳韶·李儒龍·權善祜·尹命珏竝單付,金相龍今加折衝,加資事承令,以崔宗厚爲慶熙將。
吏批,再政。以金輦爲工曹正郞,李培林爲直講,王師羲爲顯陵令,趙濟晩爲濟用主簿,崔龍羽·羅台晟爲典籍,李奎憲爲掌苑別提,左副賓客單李錫奎,右副賓客單洪羲俊。
兵批,再政。以沈昌奎爲訓鍊主簿,元世勳爲都摠經歷,尹喜用爲公忠水使,南聖甲爲南桃浦萬戶,文允行爲興陽監牧官,護軍金愚淳·柳台佐,副護軍金鍵·李儒龍·權善祜,同知單崔宗厚,僉知金相龍·李莘耆,竝單付。
吏批,三政。以金熙逌爲禮曹佐郞,柳養晦爲典籍,成兢默爲義盈主簿,任泰淳爲昌城府使。
兵批,三政。以李應謙爲宣傳官,崔斗煥爲武兼,副司果單蔡興永。
朴宗學達曰,行大司憲金履載在外,執義·掌令二員·持平一員未差,持平李正耆牌不進,監察茶時之意,敢達。令曰,知道。
以持平李正耆,正言洪重燮·徐箕淳牌不進罷職令旨,令于朴宗學曰,只推。
以校理李游夏牌不進罷職令旨,令于朴宗學曰,只推。
以慶尙監司鄭基善狀達,慶州府民家失火事,令于金裕憲曰,聞甚矜惻,元恤典外別加顧助,結構奠接之方,令廟堂措辭分付。
以全羅監司趙寅永狀達,淳昌等邑民家失火事,令于金裕憲曰,聞甚矜惻,元恤典外別加顧助,結構奠接之方,令廟堂措辭分付。
申在植,以吏曹言啓曰,在前頒赦時,有別歲抄書入之例矣,今番則何以爲之?敢稟。傳曰,書入。
鄭知容,以承文院都提調意達曰,今此回還使臣齎來詔書一道,提調一員陪進,奉安于禮曹奉安閣後,仍爲奉審之意,敢達。令曰,知道。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而權停例陳賀相値,不得設行之意,敢達。令曰,知道。
又以備邊司言達曰,卽見咸鏡監司金箕殷狀達,則以爲,永興本宮後麓防築之缺落蹲縮處,合爲二百四十三把,不可不及今補築,所入物力,依已例,就會付穀中作錢用下而待完役,修實數申達事,請令廟堂稟令分付矣。缺落蹲縮,若是夥多,其所修築,不容少緩,所入物力,依狀辭許令取用於會付穀,而十分董飭,從速竢役,無至曠日持久工費過濫之意,一體分付,何如?令曰,依。
又以備邊司言達曰,卽見京畿監司金鐮狀達,則以爲,漣川縣昨年査逋之後,前後守令,已經勘處,所逋諸漢,俱被當律,而此是流來積逋,死亡旣多,準捧末由,故自本邑,略有經紀,將以排充,依他例該縣還餉未捧各穀八千三百四十七石零,特許限十五年除耗排捧事,請令廟堂稟令分付矣。還穀排捧,係是法外,且滋奸弊,固不可有請輒許,而如斗之邑,欠逋此多,其不可一時了勘,誠如狀辭,且自本邑,有所經紀排充之道云,上項還逋各穀八千三百四十七石零,依他例使之限十五年除耗排捧,何如?令曰,依。
又以兵曹言達曰,訓鍊都監挾輦把摠哨官,禁衛營槍劍把摠哨官,滿二十四朔後啓稟加資陞六事,曾有定式矣。今此挾輦把摠李儒龍,已滿二十四朔,依定式加資,何如?令曰,依。
又以兵曹言達曰,今四月初四日立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
敎中外大小臣僚耆老軍民閑良人等書。王若曰,進鴻號於慈極,慶闡靖難,宣鳳綍於歸軺,恩荷覃遠,式循彝典,庸誥多方,念玆西塞月捷之功,寔賴東朝陰贊之化,回醜敢蠢,久致王師之濯征,慈德誕敷,奄見妖氛之廓掃,肆以紫宸之聖孝,爰擧瑤冊之縟儀,皇威遠震於流沙,一統之洪業永奠,徽音載陽於檢玉,萬世之盛烈昭垂,屬上號而頌休,曁外藩而宣詔,遙瞻文陛,旣切率土之均歡,順付丹綸,尤感殊渥之偏被,斯誠罕覯之慶,詎緩播告之修,有惠必推,若蒸陽之旁達,無瑕不滌,猶膏雨之普霑,自本月初四日昧爽以前,除謀反大逆謀叛子孫謀殺毆罵祖父母父母,妻妾謀殺夫,奴婢謀殺主,謀故殺人,魘魅蠱毒關係國家綱常,贓汚强竊盜,雜犯死罪外,徒流以下付處安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,璽書啓緘,荷龍光之密邇,寶牒闡美,仰鴻籙之彌長。故玆敎示,想宜知悉。藝文提學洪羲俊製進。
己丑四月初四日子時,王世子詣宗廟。夏享大祭攝行入對時,左承旨鄭知容,右承旨徐英淳,假注書吳取善,記事官趙秉常·徐戴淳,直提學徐憙淳,待敎金鼎集,以次陪立。時至,相禮跪白外備,王世子具冕旒冠·黑黲袍·玉帶·赤舃以出,禮儀使引王世子,至東夾門外。禮儀使達請執圭,王世子執圭,詣板位西向立,執禮請行事,禮儀使達請行事,軒架作保太平之樂·保太平之舞。令曰,功臣位祝史朴慶九,事過後拿處。出令旨令曰,七祀祝史金尙元,齋郞洪㙉,竝從重推考。出令旨作樂八成,執禮請四拜,禮儀使達請鞠躬四拜興平身,王世子鞠躬四拜興平身,樂九成,禮儀使引王世子,詣盥洗位,北向立。禮儀使達請搢圭,王世子搢圭盥手,禮儀使達請執圭,禮儀使引王世子,陞自阼階,詣第一室尊所,西向立,登歌作保太平之樂,保太平之舞作,執尊擧羃,瓚爵官酌鬱鬯,禮儀使引王世子,詣神位前,北向立。跪請跪搢圭,王世子跪搢圭,英淳奉爐,知容奉香,王世子三上香。禮儀使達請執瓚灌地,進幣瓚爵官金敎根跪進,王世子執爵灌地,以授奠幣瓚爵官趙冀永。禮儀使達請執幣獻幣,敎根奉幣跪進,王世子執幣授冀永,奠于案。禮儀使達請執圭俯伏興平身,王世子執圭俯伏興平身,次詣各室,上香灌鬯奠幣,竝如第一室儀訖,登歌止。禮儀使引王世子降復位,典祀官引饌,入自正門,軒架作豐安之樂,諸祝史徹毛血槃,授諸齋郞以出,捧俎官等各捧牲匣,薦俎官捧奠于各室訖。執禮請行初獻禮,禮儀使引王世子,詣第一室尊所,仍詣神位前,跪搢圭,禮儀使達請執爵獻爵,敎根奉爵跪進,王世子執爵授冀永,奠于神位前,執圭俯伏興少退跪,樂止,大祝進,東向跪讀祝文訖,王世子俯伏興平身,次詣各室,獻爵讀祝,如第一室儀行禮訖。禮儀使引王世子,降復位,保太平之舞退,定太平之舞進,執禮請行亞獻禮,亞獻官東寧都尉金賢根,行亞獻禮如儀。執禮請行終獻禮,終獻官上護軍金在昌,行終獻禮亦如儀。執禮請行飮福禮,禮儀使引王世子,詣飮福位,跪搢圭,敎根跪進爵,王世子受爵飮訖,敎根受酌授大祝,復於坫,薦俎官奉俎跪進,王世子受俎授宮官,宮官出授司饔院官訖,王世子執圭,俯伏興平身,降復位訖。禮儀使達請四拜,王世子行四拜禮,執禮請撤籩豆,大祝入撤籩豆,登歌作雍安之樂,七祀功臣齋郞,各撤籩豆,樂止,軒架作興安之樂。禮儀使達請四拜,王世子行四拜禮,樂止,執禮請望燎,禮儀使引王世子,詣望燎位,望燎訖,引儀唱禮畢。禮儀使引王世子,還入齋室,少頃,相禮跪白外備,王世子具遠遊冠·絳紗袍以出,乘輿進止宗廟大門外。相禮跪贊請降輿乘輦,王世子降輿乘輦,樂作,進發至敦化門外,相禮跪贊請降輦乘輿,王世子降輦乘輿,至仁政門外,王世子降輿步過,樂止,至協陽門外,王世子乘輿,入貳極門還內,諸臣以次退出。
己丑四月初四日申時,上御熙政堂。回還三使臣入侍時,行都承旨申在植,假注書洪大稱,記事官金鼎集·徐戴淳,正使洪起爕,副使柳鼎養,書狀官朴宗吉,以次進伏訖。上曰,三使臣進前。起爕等進前,上曰,無事往還乎?起爕等曰,王靈所曁,無事往還矣。上命三使臣先退,起爕等先退。仍命退,承史以次退出。
己丑四月初四日申時,王世子座重熙堂。回還三使臣入對時,同副承旨朴宗學,假注書洪大稱,記事官李殷相·徐戴淳,正使洪起爕,副使柳鼎養,書狀官朴宗吉,以次進伏訖。令曰,史官分左右。令曰,三使臣進前。起爕等進前,令曰,平安往還乎?起爕等曰,王靈所曁,得以無事往還矣。令曰,以何日渡江乎?起爕曰,去月十二日渡江矣。宗吉起伏奏曰,小臣則十三日渡江矣。令曰,回還使臣先退。起爕等退出,令于宗學曰,今日伴直,誰人耶?對曰,右副承旨臣金裕憲矣。令退,承史以次退出。
上在昌德宮。常參·經筵,以代理停。
自開東至人定,灑雨下雨,測雨器水深二寸一分。
自人定至初六日開東,灑雨下雨,測雨器水深五分。
大殿·中宮殿,內閣·政院翌日口傳問安。答曰,知道。世子宮,內閣·政院·春坊翌日口傳問安。答曰,知道。朝廷二品以上單子問安。答曰,知道。世子嬪宮,內閣·政院,春坊翌日口傳問安。答曰,知悉。
藥房提調金鏴,左承旨鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。
藥房提調金鏴,左承旨鄭知容達曰,伏未審日間,大殿聖體,若何?中宮殿氣候,若何?移次齋宿,廟享禮成,勞動之餘,睿體,何如?臣等不任區區伏慮,敢來問安。答曰,知道。大殿聖體,安寧,中宮殿氣候,萬安矣。
鄭知容達曰,明日再明日,泰陵忌辰祭齋戒正日相値,常參頉稟之意,敢達。令曰,知道。
朴宗學達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而問安相値,不得來會云矣,敢達。令曰,知道。
申在植達曰,假注書洪大稱,身病猝重,勢難察任,今姑改差,何如?令曰,依。
鄭知容達曰,玉堂上下番俱空,事甚未安。校理李游夏,旣有只推之令,卽爲牌招入直,何如?令曰,依。
洪大稱改差,代以李敦榮爲假注書。
崔岡鎭改差,代以李東韻爲事變假注書。
金吾堂上前望單子入之,判義禁趙萬永,知義禁宋冕載,同義禁李羲準代點。
朴宗學達曰,新除授判義禁趙萬永,知義禁宋冕載,同義禁李羲準,竝卽牌招,以爲開坐之地,何如?令曰,依。
又達曰,行大司憲金履載在外,執義·掌令二員·持平一員未差,持平李正耆牌不進,監察茶時之意,敢達。令曰,知道。
以統制使金鍈狀達民家失火事,令于金裕憲曰,聞甚矜惻,元恤典外別加顧助,燒死人處,如有生前身還布,竝蠲蕩事,分付。
朴宗學,以兵曹言達曰,去春等能麽兒考講時,訓鍊院判官申鍾命,主簿金熙鍾,戶曹佐郞李尙祜,武臣兼宣傳官李元熙,守門將趙孝珍·金永琦·權紞·鄭興敏·李守文,二次不通,中樞府都事魏鍾敏,軍器寺僉正金永,武臣兼宣傳官柳勉根,部將趙羲元·朴榮遇,守門將蔡東逌,一次不通,依定式竝從重推考,何如?令曰,依。
左議政李相璜書曰,伏以臣屢籲而未蒙兪準,洊告而竝令封還,徊徨抑鬱,轉益無措,意竭而猶有未已,辭窮而猶且不已,臣心良亦苦矣,人臣受遇於其上,常左右焉而不鄙夷之,入而朝夕承弼,奉恩眄而聆德音,出而萬鍾五鼎,妻孥共享君賜,安富尊榮,是常情之至願大欲也,臣何苦而辭此不爲,甘自投於寂寞之濱,違遠觚稜,陸沈畎畝哉?不惟如是而已,抗旨有罪,又將有執法之臣,從而議臣後者乎?臣雖憃愚,亦非昧此,然猶支離唐突,以至於今,由其力盡勢迫,萬萬有欲已而不能已者,前此屢陳,實非以去就之故而敢爲此張皇之辭也。人生脩短,自有定命,若其視勞逸而爲延促,理決無是,然每窮窘到極,未免呼天呼父母,而僥倖萬一者,亦小人之常情耳。臣之始疾,雜試諸方,未見靈應,診視者幾於斂手,而畢竟收功於謝外撓而專內治,佐之以淸涼之水,潄嚥潤滋,費時月之工,而少得良已,伊後屢作,作輒以是應之,雖病旣深,無力剗拔,然要之紓急而解圍,則亦未嘗無其力耳。今臣病苦,卽醫家所云末証之不可治者,猶不能任命於造化,而以其有已試之驗也,故病思憧憧,曰往來於巖溜崖滴之間,若不知以病則始猶淺而今已深,以年則昔稍壯而見甚衰,旣往之效,有不可以復望於目下者,臣誠甚愚,而其情則蓋可哀已,旣有苦衷,屢瀆固知爲罪,自阻終有不忍,玆又冒昧塵溷,惟睿慈,㦖其情而恕其僣,仰稟俯循,策免臣職名,俾遂此寤寐如結之微願焉。人臣進退,雖若在下者一己之事,使公亮而竟貽蹲池之譏,龐籍而不免下殿之仆,則其爲累於上下,諒非細故,惟邸下,申加深念焉,臣無任云云。答曰,覽書具悉卿懇。再呈辭單,三上書本,有若必遞乃已者然,卿心雖如此,余心不如此,上下之情志,如其相孚,則寧有是擧?此實余自反處,而卿亦不能深量,望須亟斷來章,卽起視事。仍令于鄭知容曰,此下答,遣史官往諭于左議政。
上在昌德宮。常參·經筵,以代理停。
朴宗學達曰,行大司憲金履載在外,執義·掌令二員·持平一員未差,持平李正耆令旨未下,監察茶時之意,敢達。令曰,知道。
尹聲大達曰,假注書吳取善,身病猝重,勢難察任,今姑改差,何如?令曰,依。
以左議政李相璜三度呈辭,令于尹聲大曰,不許下答。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以持平李正耆,正言洪重爕·徐箕淳牌不進罷職令旨,令于朴宗學曰,只推。
以校理李游夏牌不進罷職令旨,令于尹聲大曰,只推。
以義禁府赦單子,令于朴宗學曰,宋宗洙·姜鎭華·洪羲翼放。
以義禁府赦單子,令于朴宗學曰,金和中放。
朴宗學,以備邊司言達曰,卽見全羅監司趙寅永狀達,則以爲,潭陽等四邑所在米還,合爲十五萬一千四百三十九石零之多,每戶所受,多或爲四五十石,少不下二三十石,穀簿自致紊亂,隣族不堪侵徵,一境繹騷,貧富俱困,此實他道他邑所無之弊也。到今矯革之策,莫若作錢減穀,而穀麤價歇,不備詳定,則不得不用格外減價之例,上項四邑米,限二萬石,以二兩價作錢後,更以詳定例作米一萬三千三百三十三石零,移轉分給於穀少諸邑,其不足本米,則以元米,作留庫條,而限五年加分取耗,俾充二萬石本穀,而又自今冬,一依此例,每年二萬石式,限十萬石作錢散俵,則四邑之民生,庶可支保,一路之米總,竟無減縮,請令廟堂稟令分付矣。四邑米還,至於十五萬石之多,其勘簿之紊亂,捧糴之不精,隣族之侵徵,貧富之俱困,勢所必至,誠甚憂悶,若不及今矯捄,則道臣所謂末流之弊,將至於無邑無民者,實非過語也。減價錢則加分計報,雖非經法,然若於不得不變通處,膠守而不用裒益之政,無以減摠,不有減作之擧,亦無以移糴,特爲依狀請施行,而但做不似說,人不如我,古今之通患,措處之初,非無裁停,年條漸久,則難保無違,繣令道臣,爛加講究,成一節目,必使民則受惠,穀則準摠,以爲永遵無弊之意,分付,何如?令曰,依。
又以訓鍊都監言達曰,本局中軍柳和源,身病甚重,勢難察任,改差,何如?令曰,依。
又以義禁府言達曰,功臣位祝史朴慶九拿處徽旨,雖達下於赦令之後,而所犯係是宥旨前事,一體書入之意,敢達。令曰,知道。
又以刑曹言達曰,因內需司達辭,和嬪墓局內樹木斫伐之孫快奉及山直金鍾源,移法司嚴繩事,令曰,墓木之無難斫伐,萬萬驚駭,且符同山直,亦極駭惋,與山直,一體令攸司嚴刑後,遠地定配,可也事,令下矣。謹依下令,孫快奉·金鍾源各嚴刑一次後,快奉全羅道靈光郡,鍾源平安道价川郡,竝遠地定配所,卽爲押送之意,敢達。令曰,知道。
又以刑曹言達曰,兵曹達辭內,今日動輿時,樂工金時雨爲名漢,敢抱濫雜之意,冒入輿蹕之前,肆然擊前導之法鼓,衛內咫尺之地,驚動睿聽,已是萬萬痛駭,而幺麽樂工,全無畏忌,作此無前之擧者,尤不可以尋常擊鼓,循例勘律,爲先嚴棍二十度,移送秋曹,照律嚴繩,何如?令曰,依事,命下矣。謹按律文,則大明律越訴條有曰,若迎車駕及擊登聞鼓,申訴而不實者,杖一百,事重者從重論,大典通編訴冤條有曰,冒濫上言事理重者,依上言詐不以實律,杖一百徒三年,金時雨從重論,決杖一百後,黃海道松禾縣,徒三年定配所,卽爲押送之意,敢達。令曰,知道。
左議政李相璜三度呈辭不許下答。王世子若曰,渙諭屢宣,謂卿心之可挽,巽牘又至,愧余誠之未孚,復此諄諄,無或邁邁,惟卿,柱石重望,珪璋令姿,風度端凝,足以坐鎭雅俗,操履廉介,允爲矜式具僚,自先王而受知最深,才猷殆遍於歷試,逮大朝而枚卜攸吉,眷注冞隆於仰成,肆當小子代聽之初,爰有中書重入之擧,撫遺大投艱之業,凜一念於淵氷,藉論道經邦之才,托重寄於霖雨,曁元輔而協贊廟畫,喜卿和衷之謨,遇微事而輒納箴規,嘉卿匪躬之節,夫何乞退之懇,遽在求助之辰?年紀未及於懸車,寧有疾病之難强?眷遇方勤於側席,亦無情勢之可言,況今諸路設賑之時,尤非三公丐閑之日,廟謨多滯,大臣貴相須之功,時事方艱,君子無可去之義,宜回若浼之念,勉副如渴之誠。於戲,上下之情志交孚,余不多誥,輔相之責任至重,卿勿過辭,亟斷來章,須體至意,所辭宜不許。故玆令示,想宜知悉。知製敎李游夏製進。
上在昌德宮。常參·經筵,以代理停。
徐英淳啓曰,來十一日,朝參日次矣,敢稟。傳曰,停。
尹聲大達曰,明日常參,取稟。令曰,停。
又達曰,來十一日,輪對日次矣,敢稟。令曰,當次人受點,後日次來待。
朴宗學達曰,行大司憲金履載在外,執義·掌令二員·持平一員未差,持平李正耆未肅拜,監察茶時之意,敢達。令曰,知道。
金裕憲達曰,來十一日,專經文臣殿講日次矣,敢稟。令曰,爲之。
以左議政李相璜四度呈辭,令于金裕憲曰,不許下答。
令于金裕憲曰,厚陵修改別單書入。
假注書吳取善改差,代尹興圭添書代點。
以校理李游夏牌不進罷職令旨,令于金裕憲曰,只推。
金裕憲達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
金裕憲達曰,卽者吏曹郞廳來言,濟州判官李湜,當爲署經,而兩司不備,不得署經云,除在外外,未肅拜·呈告人員,竝卽牌招,以爲署經之地,何如?令曰,依。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
金裕憲,以吏曹言達曰,新除授昌城府使任泰淳戶奴呈狀內,矣上典母年七十七歲,往赴無路云,依法典改差,何如?令曰,依。
徐英淳,以兵曹言啓曰,卽接西道參軍柳億牒報,則訓鍊都監所授肅靖門西邊第五城廊近處體城二間許頹圮云,爲先令繕工監,堅實團排,分授軍門,卽速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以兵曹言達曰,卽接西道參軍柳億牒報,則訓鍊都監所授肅靖門西邊第五城廊近處體城二間許頹圮云,爲先令繕工監,堅實圍排,分授軍門,卽速修築之意,敢達。令曰,知道。
又以訓鍊都監言啓曰,本局分授都城肅靖門西邊第五城廊近處體城二間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,嚴加守直之意,敢啓。傳曰,知道。
又以訓鍊都監言達曰,本局分授都城肅靖門西邊第五城廊近處體城二間許頹圮之意,敢達。令曰,知道。
金裕憲,以承文院都提調意達曰,皇帝幸行瀋陽,遣官迎駕事,盛北京禮部咨文,同爲出來矣。以承領之意,撰出咨文,順付於今番別使之行,而盛京禮部回咨,則使行歷路傳致之意,分付,何如?令曰,依。
金裕憲,以義禁府言達曰,全羅監司趙寅永狀達內,谷城前縣監成兢默罪狀,令攸司稟處事,達下矣。成兢默,今方待令,拿囚之意,敢達。令曰,知道。
左議政李相璜四度呈辭不許下答。王世子若曰,國家置公卿輔弼之任,蓋一體之相須,君子重辭受去就之分,惟大義之是視,卿欲必遞乃已,余實莫省所由,顧今艱虞溢目之辰,豈是老成乞身之日?西路之冠蓋相續,府庫有罄竭之嘆,南民之杼軸俱空,溝壑急接濟之策,先天下而憂,後天下而樂,古大臣擔負,何如?了一代之事,生一代之才,余小子期望斯在,念卿重卜以後,肆余倚毗也深,离筵代聽,佇朝夕納誨之益,鼎席同德,藉夙夜匪懈之忠,豈料濟屯之責未周,遽見乞解之章屢晉?親近醫藥,美痾有遄復之期,端委廟堂,重負非輕釋之任,卿心雖如此,余心不如此,徒煩上下之相持,昨日入辭單,今日上辭單,是豈平昔之所望?情志貴相孚者,胡遽奉身而丐閑?誠禮有未盡歟?祗益反躬而多愧,幸勿聽我藐藐,所以復玆申申。於戲,淸時鍾鼓,勝事園林,綠墅之馳想雖切,巨川舟楫,大旱霖雨,黃扉之注意冞隆,亟回遐心,無替休令,所辭宜不許。故玆令示,想宜知悉。知製敎李游夏製進。
上在昌德宮。常參·經筵,以代理停。
永溫翁主夭逝後,大殿·中宮殿·世子宮,內閣·政院·藥房口傳問安。答曰,知道。世子嬪宮,內閣·政院·藥房口傳問安。答曰,知悉。
鄭知容達曰,明日常參,取稟。令曰,停。
朴宗學達曰,行大司憲金履載在外,執義·掌令二員·持平一員未差,持平李正耆令旨未下,監察茶時之意,敢達。令曰,知道。
鄭知容達曰,左副承旨尹聲大,今日不爲仕進,卽爲牌招,何如?令曰,依。
又達曰,臣知容,依定式進詣香室,奉審香祝櫃·祝板·袱子,則精潔之意,敢達。令曰,知道。
以左議政李相璜五度呈辭,令于鄭知容曰,不許下答。
以持平李正耆,正言洪重爕·徐箕淳牌不進罷職令旨,令于朴宗學曰,只推。
以校理李游夏牌不進罷職令旨,令于鄭知容曰,只推。
朴宗學達曰,守令署經事,令下矣。持平李正耆,正言洪重燮·徐箕淳旣有只推之令,與行大司諫鄭元容,一體牌招,以爲署經之地,何如?令曰,依。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
徐英淳達曰,公忠水使朴潤榮,移拜慶尙右兵使,有除朝辭赴任之令矣,密符則以前所授仍佩,諭書則安寶,使院吏齎傳,何如?令曰,依。
兵曹,以李升權爲都監中軍。
徐英淳啓曰,右邊捕盜大將李升權,以都監中軍,明日鷺梁習陣事出去矣,所佩命召及大將牌·傳令牌,何以爲之?敢稟。傳曰,仍佩往來。
傳于金裕憲曰,永溫翁主,今日亥時夭逝,慘慟悼惜之懷,何可勝言?其治喪儀節,令該曹,考出前例擧行事,分付。
傳于金裕憲曰,永溫翁主成殯之所,本房爲之。
傳于金裕憲曰,永溫翁主之喪,東園副板一部,輸送于內需司。
傳于金裕憲曰,永溫翁主喪凡干擧行之事,一依護喪中使之言擧行事,分付。
傳于金裕憲曰,出身朴性秀,別軍職差下。
鄭知容,以吏曹言達曰,贈諡貞敏公申公濟延諡,定行於今四月二十日全羅道長城地鄕家云矣,敢達。令曰,知道。
左議政李相璜不許下答。王世子若曰,十行之答諭荐宣,方勤勤而不已,五度之辭單繼上,何邁邁之若斯?意未喩耶?辭已竭矣。永念輔相之責,本自不輕,上下之情,貴在無蘊,卿其少留意也,余將復洞言之,國計民憂之若涉無津,政急弘濟之策,世道人心之益下如水,誰任挽回之功?駸駸然毛髮之皆傷,須資對症神劑,泛泛乎衣袽之無備,方思副手梢工,惟卿,起之於代聽之初,畀之以協贊之任,內外歷職,立朝逾四十年,夙夜奉公,著勞難一二計,雷肆恭己,樂聞藥石之良規,台席同寅,佇見梅鹽之互濟,豈意釋負之請?乃在告病之餘,若懇悲辭,卿何爲愈往愈切?宿德雅望,余則曰不進不休,天時正屬於淸和,可想昔疾而今愈,廟務方患於委積,盍念先公而後私,玆申心腹之敷,無負股肱之托。於戲,其在大臣體國之義,固知進亦憂退亦憂,不及古經引年之期,莫曰一宜去二宜去,庸勉副乎至意,須亟斷於來章,所辭宜不許。故玆令示,想宜知悉。知製敎李游夏製進。
上在昌德宮。常參·經筵,以代理停。
自午時至申時,日暈。
大殿·中宮殿·世子宮,內閣·政院翌日口傳問安。答曰,知道。世子嬪宮,內閣·政院翌日口傳問安。答曰,知悉。
大殿·中宮殿·世子宮,朝廷二品以上·六曹堂上,永溫翁主夭逝後,單子問安。答曰,知道。
藥房口傳啓曰,永溫翁主病患,竟至不救,伏惟兩殿驚疚之懷,何以堪抑?累日惟憂之餘,聖體恐致受損,區區下情,惟願勉加寬抑,臣等不勝憂慮之忱,惶恐敢啓。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日再明日,停朝市相値,常參頉稟之意,敢達。令曰,知道。
朴宗學達曰,行大司憲金履載在外,執義·掌令二員·持平一員未差,持平李正耆令旨未下,監察茶時之意,敢達。令曰,知道。
以左議政李相璜六度呈辭,令于鄭知容曰,不許下答。
令于鄭知容曰,專經文臣殿講,待下令爲之。
傳于鄭知容曰,永溫翁主致弔日,遣內侍致祭,祭文當親撰矣,該房知悉。
令于鄭知容曰,永溫翁主成服日,遣內侍致祭,祭文當撰下矣,該房知悉。
以左副承旨尹聲大牌不進罷職令旨,令于鄭知容曰,只推。
以持平李正耆,正言洪重燮·徐箕淳牌不進罷職令旨,令于朴宗學曰,只推。
鄭知容達曰,守令署經事,令下矣,持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以慶尙監司鄭基善狀達,薦新生竹笋,限內不得封進,惶恐待罪事,令于鄭知容曰,勿待罪事,回諭。
兵曹口傳政事,部將加設單朴性秀。
鄭知容,以禮曹言啓曰,五禮儀,翁主之喪,自上有擧行之節,而取考謄錄,則或因特敎擧行矣,自下不敢循禮,取稟之意,敢啓。傳曰,擧哀之節,置之。
徐英淳,以兵曹言啓曰,今此永溫翁主成殯之所,以本房爲之事,命下矣。出去時,以何門擧行乎?敢稟。傳曰,丹鳳門爲之。
又以備邊司言達曰,卽見廣州留守李止淵狀達,則以爲,本府民勢之遑汲,殆無異於已往設賑之時,而麥事尙遠,應分不足,餉穀留庫中三千五百石,特許加分事,請令廟堂稟令分付矣。還戶增益,應分减縮,民情事勢,無恠其然,餉穀雖重,方農艱食,不可不念,依狀請數爻,許令加分,何如?令曰,依。
又以御營廳言達曰,本廳把摠差出時,趙存奎之奎字,誤以圭字書入,至於受點,臣之矇然,不勝惶悚,而原單子,改付標以入,何如?令曰,依。
義禁府申目,兵曹正郞金胤根原情云云。徽旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付達依準。又申目,祝史金定根原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,功臣位祝史朴慶九原情云云。徽旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付達依準。又申目,谷城前縣監成兢默原情云云。問目內辭緣,泛稱遲晩,刑推得情,何如?判付達,除刑推議處爲良如敎。
左議政李相璜六度呈辭不許下答。王世子若曰,屢諭反涉於彌文,殆成課日,遐心冞堅於遜讓,無意造朝,余不以敦迫爲嫌,卿無曰疾病難强,余惟君臣所貴相信,進退不可自輕,度己量時,或有言不用道不合則可去,許身報國,何嘗年未至病未深而便休?況卿兩朝老臣,三事宿望,重卜纔過數載,寧或禮貌之少衰,遐籌不及稀年,方喜精力之尙旺,矧玆余小子代聽之日,尤急老成人夾輔之功,水旱饑饉而萬姓困窮,望卿奠安袵席,文武恬嬉而百度解弛,待卿整頓紀綱,今誠何等時耶?不啻太息者六,其責如彼重矣,奈無宜去之三,所以敦勉之冞勤,胡乃辭巽之愈摯?懇牘連徹於六度,無已大過,美恙雖苦於一時,乃是无妄,夙夜切惕乾之念,願以余心爲心,上下貴交泰之方,盍思國耳公耳,更勿屑屑煩也,玆復諄諄諭之。於戲,紅亭抽簪,莫懷午橋養閑之戀,金門聽漏,益勉寅陛獻替之誠,須體敷心之言,亟斷乞身之請,所辭宜不許。故玆令示,想宜知悉。知製敎李游夏製進。
上在昌德宮。常參·經筵,以代理停。
自辰時至人定,灑雨下雨,測雨器水深五分。
永溫翁主成殯後,大殿·中宮殿·世子宮,內閣·政院·藥房口傳問安。答曰,知道。朝廷二品以上·六曹堂上單子問安。答曰,知道。世子嬪宮,內閣·政院·藥房口傳問安。答曰,知悉。
藥房提調金鏴,副提調尹聲大啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴宗學達曰,行大司憲金履載在外,執義·掌令二員·持平一員未差,持平李正耆令旨未下,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而停朝市相値,不得來會云矣,敢達。令曰,知道。
以左議政李相璜七度呈辭,令于鄭知容曰,不許下答。
以持平李正耆,正言洪重燮·徐箕淳牌不進罷職令旨,令于朴宗學曰,只推。
鄭知容達曰,守令署經事,令下矣。持平李正耆,正言洪重燮·徐箕淳,卽有只推之令,與行大司諫鄭元容,一體牌招,以爲署經之地,何如?令曰,依。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招,以爲入直之地,何如?令曰,依。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而停朝市相値,不得設行之意,敢達。令曰,知道。
又以禁衛營言達曰,本營哨官崔寬錫,身病猝重,勢難察任,改差,何如?令曰,依。
左議政李相璜七度呈辭不許下答。王世子若曰,余辭已罄,禮九經而愈勤,卿心莫回,章七上而不止,其無困我,決不拾卿,股肱良而元首始尊,上下所以交須成體,綱紀張而衆目乃擧,承弼所以相助爲治,豈此時一意巽謙,惟大臣百責咸萃,減騶從而撤聲樂,嘗聞楊綰之淸標,崇節儉而抑浮澆,政須李沆之雅度,惟卿期望者重,肆余倚毗也深,故昨年尋鄕而陳章,旣敦勉之不已,伊近日臥閤而論道,顧節宣之何妨,春初之慶禮纔過,方喜泰運之同享,月六之賓對久曠,尙憂鼎席之未圓,不料引疾力辭,有若潔身長往,急流勇退,慕前修之遠超,老圃寒香,圖晩節之獨保,雖爲自計則得,其如國事而何?於戲,當貳邸憂勞之時,須念眷注之靡替,矧兩殿驚疚之日,尤覺瀆撓之不安,卿未有可去之端,余則無輕許之理,所辭宜不許。故玆令示,想宜知悉。知製敎李游夏製進。
上在昌德宮。常參·經筵,以代理停。
永溫翁主成服後,大殿·中宮殿·世子宮,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。世子嬪宮,內閣·政院·玉堂·藥房口傳問安。答曰,知悉。
鄭知容達曰,明日常參,取稟。令曰,停。
朴宗學達曰,行大司憲金履載在外,執義·掌令二員·持平一員未差,持平李正耆令旨未下,監察茶時之意,敢達。令曰,知道。
鄭知容達曰,來十六日,漢學文臣殿講日次,而拜表相値,頉稟之意,敢達。令曰,待下令爲之。
又達曰,來十六日,日次儒生殿講日次,而拜表相値,頉稟之意,敢達。令曰,待下令爲之。
又達曰,來十三日,代臨方物看品處所,以何處爲之乎?敢稟。令曰,重熙堂爲之。
以左議政李相璜八度呈辭,令于鄭知容曰,不許下答。
以持平李正耆,正言洪重燮·徐箕淳牌不進罷職令旨,令于朴宗學曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與大司諫鄭元容,一體牌招,以爲署經之地,何如?令曰,依。
又達曰,卽者檢閱金鼎集,以其親病,陳書徑出,原書,以停朝市,纔已退却矣,所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱趙秉憲,謂有館規,陳書徑出,原書纔已退却矣,所當直捧禁推徽旨,而此與無端徑出有異,推考警責,仍卽牌招入直,何如?令曰,依。
以持平李正耆,正言洪重燮·徐箕淳牌不進罷職令旨,令于朴宗學曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體更爲牌招,以爲署經之地,何如?令曰,依。
朴宗學,以兵曹言達曰,今四月十一日,武臣賓廳武經講書日次,而停朝市相値,不得爲之之意,敢達。令曰,知道。
左議政李相璜八度呈辭不許下答。王世子若曰,義同休戚,尙賴圖攸厥終,計出優閑,未可相助爲理,余實慙誠意之未盡,卿何爲辭單之又呈?蕪詞應文,顧不敢徒事邊幅,梓道類相,請以喩若作室家,念昔聖哲王肯堂搆之辰,必藉賢輔相作柱石之重,都匠審勢,所職則尋引規矩準繩,大廈告功,其制也高深圓方長短,今卿鞠躬之丕責,卽一苦心之良工,風範端凝,有裁量於體要,性度剛確,無進退於毫釐,上棟書名,擔重任於百揆使宅,中處執引,藹宿望於六載巖廊,況當余體勞於克家,尤籍卿服勤於若梓,治國譬如建屋,政須棟樑之良,志學尙未升堂擬資門路之正,夫何屢牘而乞退,殆若半途而廢功?三路告歉,便同棟撓而屋壞,百僚執事,孰使斧奔而鉅趨,筵對思聞,盍勉補闕一念,廟務多滯,有甚作舍三年,大僚非比小官,器豈居於礱斲,昔疾庶幾今愈,慶可卜於芋寧,卿若棄余如遺,殆同閉其門欲入,余或聽卿長往,何異曠安宅不居。於戲,君子存心,宜恢千萬間大庇之思,元老體國,詎忽一二日無曠之規,猥臬欂櫨,待卿而適器用,簾陛堂宇,待卿而定等威,亟回懸車之心,益勉臥閤之義,所辭宜不許。故玆令示,想宜知悉。知製敎朴來謙製進。
上在昌德宮。常參·經筵,以代理停。
尹聲大達曰,明日代臨方物看品,再明日三明日順陵忌辰祭齋戒正日,十六日拜表相値,常參頉稟之意,敢達。令曰,知道。
朴宗學達曰,行大司憲金履載在外,執義·掌令二員·持平一員未差,持平李正耆令旨未下,監察茶時之意,敢達。令曰,知道。
備忘記,全羅右水使尹載鐸,公州營將李煥周下直,各長弓一張,長箭一部,片箭一部,筒兒一箇賜給。
徐英淳啓曰,臣英淳,以入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以左議政李相璜九度呈辭,令于尹聲大曰,不許下答。
尹聲大達曰,明日傳香,禮房承旨當爲齋宿,左承旨鄭知容,今日不爲仕進,所當牌招,而拘於廳規,不得請牌,何以爲之?敢稟。令曰,牌招。
以持平李正耆,正言洪重燮·徐箕淳再牌不進罷職令旨,令于鄭知容曰,只推。
鄭知容達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
以江原監司李紀淵狀達,麟蹄縣民家失火事,令于尹聲大曰,聞甚矜惻,元恤典外別加顧助事,分付。
鄭知容,以吏曹言達曰,因丙戌六月二十四日司譯院草記,壬午年陳奏使先來軍官前判官吳泰洽,前僉正李鎭九,竝施加資之典,前察訪韓永祿,係是武科出身,令該曹稟處事,允下矣。韓永祿之以其時先來軍官,獨未蒙一視之澤者,未免斑駁之政,依吳泰洽·李鎭九之例,一體施以加資之典,何如?令曰,依。
尹聲大,以戶曹言達曰,永溫翁主房第宅價銀一千五百三十兩,田土價二千五百兩,竝以代錢輸送,需用米太,自己丑至辛卯條,竝以本色輸送事,令下矣。謹依下令,第宅價銀一千五百三十兩代錢三千六百六十兩,田土價銀本是二千兩,故二千兩代錢四千兩,及本曹太每年一百石,自己丑至辛卯條合三百石,竝爲輸送之意,敢達。令曰,知道。
鄭知容,以禮曹言達曰,卽接古阜幼學金日表所志,則以爲,族兄弼龍,嫡妾俱無子,以其同姓六寸兄日中第三子大儉,欲爲繼後,兩家相議完定,未及禮斜,弼龍夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗入後,兩邊與受,明有可據,而不得登聞者,許令該曹,論理草記事,曾有筵奏定式,而門長金日表所訴旣如此,依定式金日中第三子大儉,立爲金弼龍之後,何如?令曰,依。
徐英淳,以都摠府言達曰,副摠管金熙華,以漢城府左尹,本府坐起,書仕出去,而逐日赴坐,煩稟未安,入番間,除草記往來之意,敢達。令曰,知道。
又以訓鍊都監言達曰,本局千摠沈日永,身病甚重,勢難察任,改差,何如?令曰,依。
朴宗學,以義禁府言啓曰,因京畿監司金鐮啓本,刑曹回啓內,楊州牧弑姑罪人金女阿只,係是三省罪人,依法典移義禁府,發遣都事拿來後稟處事,允下矣。罪人金女阿只,方囚楊州獄,依例發遣府都事,拿來,何如?傳曰,允。
又以義禁府言達曰,因京畿監司金鐮申本,刑曹回達,楊州牧弑姑罪人金女阿只,係是三省罪人,依法典移義禁府,發遣都事拿來後稟處事,依下矣,罪人金女阿只,方囚楊州獄,依例發遣府都事,拿來,何如?令曰,依。
義禁府申目,粘連達下是白有亦,向前金胤根亦,樂工之不意擊鼓,雖難責之以先機禁斷是白乎乃,莫重衛內,有此猥雜之喧,以此照律,何如?判付達依準。又申目粘連,向前金定根亦,不能致愼,有此失措之擧,以此照律,何如?判付達依準。又申目粘連,向前朴慶九亦,旣在致愼之地,妄自擅離,事甚駭忽,以此照律,何如?判付達依準。又申目粘連,向前成兢默亦,罪人逃失,雖在於遞歸之前,伊後捕捉,固難責之以已遞任者,不可援以限內未捕,全然歸罪,以此照律,何如?判付達依準。
左議政李相璜九度呈辭,不許下答。王世子若曰,辭則竭,意則餘,有申其告,望愈切,聽愈藐,無已太過,余旣勉以遁思,卿勿決然捨去,緬惟古大臣乞骸之際,各守士君子處身之方,或知止知足而聊以優游,或避色避言而脫然高擧,利物不易利己,自爲計則似宜,愛身有甚愛君,反以思則非義,以若卿廣度弘量,寧或不透此關,在今余求助望治,必欲徒得其重,三朝歷事,炳然丹爲國之心,一節不渝,老矣白憂時之髮,方期以相須一體,夫何爲獨善其身?沖年代聽,是豈老成人求去之日?時政多棘,尤切余小子慕仰之忱,往年右揆之丐閒,不過暫時許副,今日領閤之秉軸,詎使從事獨賢,苟或所請之得兪,卿固適願,方當庶事之弘濟,余將疇依。於戲,垂拱仰成,固倚毗之至大,勤懇乞退,豈夢想之所圖?重言復言,書庸識夫至意,欲去勿去,章亟斷於來呈,卿其幡然改之,余則不多誥矣,所辭宜不許。故玆令示,想宜知悉。知製敎朴來謙製進。
上在昌德宮。常參·經筵,以代理停。
朴宗學達曰,行大司憲金履載在外,執義·掌令二員·持平一員未差,持平李正耆令旨未下,監察茶時之意,敢達。令曰,知道。
徐英淳達曰,來十八日,專經武臣殿講日次矣,敢稟。令曰,待下令爲之。
以左議政李相璜十度呈辭,令于申在植曰,封還。
以持平李正耆,正言洪重燮·徐箕淳牌不進罷職令旨,令于朴宗學曰,只推。
申在植達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
徐英淳達曰,明日傳香,禮房承旨當爲齋宿,左承旨鄭知容,方物封裹進去,所當牌招,而拘於廳規,不得請牌,何以爲之?敢稟。令曰,牌招。
以厚陵修改別單,令于金裕憲曰,監董留守金炳朝,內下大虎皮一令賜給,兼監役本陵令鮮于瓅陞敍,參奉姜彝文陞六,監董牌將前縣監朴寅秀外職調用,浮石牌將高文奕,浮莎牌將安道源,補土牌將黃會淵,竝加資,看役書吏守僕書員工匠等,竝從厚例施賞。
金裕憲,以議政府右參贊意達曰,今日方物看品時,六曹堂上,當爲進參,而吏曹·禮曹堂上,俱以病不來,令政院竝卽牌招,以爲同參之地,何如?令曰,依。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而代臨方物看品相値,不得設行之意,敢達。令曰,知道。
朴宗學,以義禁府言達曰,全羅監司趙寅永狀達內,益山郡居前別提蘇輝國,令攸司稟處事,達下矣。蘇輝國,時在益山地云,依例發遣府羅將,拿來,何如?令曰,待待令拿囚。
又以義禁府言啓曰,弑姑罪人金女阿只,今已拿囚,而係是綱常,依法例三省推鞫,何如?傳曰,允。
又以義禁府言達曰,弑姑罪人金女阿只,今已拿囚,而係是綱常,依法例三省推鞫,何如?令曰,依。
己丑四月十三日辰時,王世子座重熙堂。方物看品入對時,左承旨鄭知容,右承旨徐英淳,假注書尹興圭,記事官李殷相·徐戴淳以次進伏訖。令曰,方物入之。知容等承令持入,以次看品,至席子,令于知容曰,席品非但不佳,織紋極爲稀疎,今番則似難變通,而此後若又如此,判堂以下,斷當重勘,此意使戶曹郞廳,出傳于戶判也。仍又次第看品訖,令退,承史以次退出。
上在昌德宮。常參·經筵,以代理停。
朴宗學達曰,行大司憲金履載在外,執義·掌令二員,持平一員未差,持平李正耆令旨未下,監察茶時之意,敢達。令曰,依。
令于金裕憲曰,傳香承旨,馳詣宗廟·景慕宮,奉審摘奸以來。
以持平李正耆,正言洪重燮·徐箕淳牌不進罷職令旨,令于金裕憲曰,只推。
金裕憲達曰,守令署經事,令下,已至多日,尙未署經,事甚未安。持平李正耆,正言洪重燮·徐箕淳,旣有只推之令,與行大司諫鄭元容,一體牌招,以爲署經之地,何如?令曰,依。
朴宗學啓曰,因義禁府草記,罪人金女阿只,三省推鞫事,允下矣。委官,何大臣進去乎?敢稟。傳曰,領議政進去。
又啓曰,卽者議政府錄事來言,委官南公轍,有身病,不得進去,何以爲之?敢稟。傳曰,判府事進去。
朴宗學達曰,三省推鞫,兩司當爲進參,除在外外,未肅拜·呈告人員,竝卽牌招,以爲進參之地,何如?令曰,依。
以持平李正耆,正言洪重燮·徐箕淳牌不進罷職令旨,令于朴宗學曰,只推。
朴宗學達曰,三省推鞫,兩司當爲進參,持平李正耆,正言洪重燮·徐箕淳,旣有只推之令,與行大司諫鄭元容,一體更爲牌招,以爲進參之地,何如?令曰,依。
金裕憲達曰,應敎·副應敎·副校理二員·修撰一員·副修撰二員前望未下,校理李游夏差祭,修撰申冕周在外,玉堂上下番俱空,事甚未安。校理金英淳,卽爲牌招入直,何如?令曰,依。
以慶尙左水使安光贊狀達,東萊府人物渰死事,令于金裕憲曰,聞甚矜惻,元恤典外別加顧助,如有生前身還布,竝蠲蕩事,分付。
以統制使金煐狀達,海毒淸淨,未滿一朔,進上生熟鰒等,不敢封進,惶恐待罪事,令于金裕憲曰,卿其勿待罪事,回諭。
以左承旨鄭知容牌不進罷職令旨,令于金裕憲曰,只推。
以吏曹參議趙冀永牌不進罷職令旨,令于金裕憲曰,只推。
以校理金英淳牌不進罷職令旨,令于金裕憲曰,只推。
金裕憲,以奎章閣言達曰,明日卽書香閣夏孟朔大奉審日次,時·原任閣臣,依節目進詣擧行之意,敢達。令曰,知道。
義禁府照目,粘連兵曹正郞金胤根矣本府議達內,樂工之不意擊鼓,雖難責之以先機禁斷是白乎乃,莫重衛內,有此猥雜之喧,以此照律,罪笞四十收贖,附過還職,私罪,奉令依準爲旀,功減一等爲良如敎。又照目,粘連祝史金定根矣本府議達內,不能致愼,有此失措之擧,以此照律,罪笞五十收贖,解見任別敍,私罪,奉令依準爲旀,功減一等爲良如敎。又照目,粘連功臣位祝史朴慶九矣本府議達內,旣在致愼之地,妄自擅離,事甚駭忽,以此照律,罪杖六十收贖,奪告身一等,私罪,奉令依準爲旀,功減一等爲良如敎。又照目,粘連谷城前縣監成兢默矣本府議達內,罪人逃失,雖在於遞歸之前,伊後捕捉,固難責之以已遞任者,不可援以限內未捕,全然歸罪,以此照律,罪笞五十收贖,解見任別敍,私罪,奉令依準爲旀,功減一等爲良如敎。
上在昌德宮。常參·經筵,以代理停。
藥房副提調尹聲大啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候,安順,爾不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴宗學達曰,行大司憲金履載在外,執義·掌令二員,持平一員未差,持平李正耆陳書,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
又達曰,行大司諫鄭元容,正言洪重燮·徐箕淳,持平李正耆三省推鞫進參事,昨日飭令,不啻截嚴,而達夜催促,謂有情勢,終不承膺,事體道理,俱極未安。正言洪重燮,持平李正耆,以其親病,陳書到院,而原書,以國忌正日,纔已退却矣,竝從重推考,何如?令曰,依。原書捧入。
金裕憲達口,玉堂上下番俱空,事甚未安。校理金英淳,旣有只推之令,與校理李游夏,一體牌招入直,何如?令曰,依。
朴宗學啓曰,右邊捕盜大將李升權,以都監中軍中旬事,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
尹聲大啓曰,吏曹郞廳來言,左議政李相璜許副事,令下矣。置處政事,取稟。傳曰,當日爲之。
有政。吏批,行判書趙鐘永進,參判徐耕輔病,參議趙冀永病,右副承旨金裕憲進,啓曰,水原府判官,今當差出,而本府,以營下劇邑,素稱難治,不可不擇差,他道有聲績已準限未準朔守令,竝擬,何如?傳曰,允。
又以吏批言啓曰,左議政李相璜許副事,令下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
以呂東植爲戶曹參判,徐耕輔爲同春秋,崔道挺爲軍器僉正,金榮澤爲典籍,金炳斗爲厚陵參奉,白殷鎭爲昌城府使,尹慶烈爲水原判官,奉常奉事單黃晦暎,兼春秋單金熙逌,前察訪韓永祿·金儞根,已上今加通政加資事,承令,故學生李挺徽·宋麟祥·禹傑,已上贈童敎,孝行卓異贈職事,承令。
兵批,判書金敎根病,參判韓義運入直進,參議李渭達病,參知洪永觀方物封裹進,左副承旨尹聲大進,以兵批言啓曰,左議政李相璜,許副送西事,命下矣。當爲隨品置處,而領中樞一窠,判中樞二窠,他大臣及輔國判書朴宗來,今方見帶,判中樞朴宗來,知中樞有闕之代降付,其代下批之意,敢啓。傳曰,知道。以尹光宗爲明月萬戶,判府事單李相璜,知事單朴宗來,同知單李時昌,護軍金蘭淳,副護軍任泰淳·沈漢永,副司果姜彝文,副護軍尹明儉,以上竝單付。
朴宗學啓曰,三省推鞫委官,判府事李存秀進去事,命下,而卽伏見書答往諭史官書達,則委官附奏以爲,樞府不可爲三省之一,且政府以外,不可以斷死囚,法意不可違越云,何以爲之?敢稟。傳曰,領議政進去。
令于朴宗學曰,兩臺書答已下,卽爲牌招。
金裕憲,以內醫院都提調·提調意達曰,外醫南正吉,議藥同參差下事,令下矣。依下令,外醫南正吉,議藥同參差下,令該曹口傳付軍職,冠帶常仕之意,敢達。令曰,知道。
兵曹口傳政事,副司果單南正吉。
金裕憲,以奎章閣言達曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢達。令曰,知道。
又以奎章閣言達曰,景慕宮望廟樓,今望奉審無頉之意,敢達。令曰,知道。
事變假注書李東韻書達,臣於本月十五日辰時量,敬奉書答,馳往宣諭于果川縣下北面下加次山里判府事李存秀所住處是白乎則,以爲,臣猥控疾痛實狀,仰冀委官變通之恩,以領左相之適會有故,令臣强疾入來,臣雖委頓床笫,敢不擔舁進參,而蓋此等關係綱常之獄,名之曰三省推鞫者,擧行則自王府爲之,而政府與兩司合坐,故稱以三省也。大抵時任·原任,俱是大臣,他餘事務,時任有故,則原任固可替行,而政府·樞府,本自判異,獄體至重,故樞府不可替,政府備三省之一,且非但三省推鞫也,啓覆必待時任詳覆,亦報政府,死囚斷讞之際,未嘗無政府而爲之,法意甚嚴矣,時·原任俱參之獄以外,如三省之鞫,則只一大臣進去,故原任未嘗擧行者,蓋以樞府不可備三省之一也,自前時任有故之時,一再有原任進去之命,旋卽變通,畢竟則政府擧行,百餘年內,無原任替行之例,蓋獄名以三省,則樞府不可爲三省之一,且政府以外,不可斷死囚故耳,若尋常陳力之事,設或稍涉於常格之外,睿答之下,敢不强病趨承,而至於死囚之獄,樞府不可替行政府之事,且以莫重關和言之,豈可無政府而斷死囚乎?膚淺之見,斷斷如是,故敢此煩瀆,臣雖無狀,豈敢爲暫時占便,不爲擧行於成命之下乎?上書中未敢以此煩絮者,雖非法例所拘,疾病無以趨造,故只陳實狀之難强,今伏奉睿敎,賤疾未蒙見諒,而法意不可違越,冒昧附奏於宣答之史官,僭擾之罪,伏地恭俟是如爲白有等以,臣仍爲復路,緣由馳達云云。踏達字。
左議政李相璜書曰,伏以臣披情而控實,疾聲而冀哀,章凡五上而單又十徹矣,病思如結,攢手雲天者,惟閔覆之睿慈,是恃是望,而又伏奉原單封還之令,惘然失圖,莫省所云,殆臣之所以見知於上者,若非以占便而規私也,則抑又以要寵而固位也,有一於斯,臣又何以自容?臣旣身非自有,而辭不獲準,律以常分,只有惟命而已,致身而已。疑若無第二義諦,然聖人垂經,亦未嘗無審情度勢,示天下後世爲人臣事君之則者,若一以趨走爲恭,則夫豈有不量而入之戒,一以逡巡爲慢,則亦豈有不能者止之訓哉?臣雖不佞,蓋嘗奉敎於君子矣。臣之匪才冒據,積有釁負,職由於如入之不量,而及此病癃,終又不能爲不能者之止,則將不免得罪於聖經,而爲羞於當世也,臣何敢爲此?顧臣病苦,前旣屢籲,雖不敢更擧醜穢之實,仰溷崇嚴之聽,而一日二日,如水漬紙,床玆危喘,僅屬如線,設欲忍死扶策,强起趨朝,實有萬萬不可得者,情窮勢迫,無所因極,玆又冒昧瀆塵。惟邸下,察必呼之情,恢蓋高之聽,稟許臣苦懇,終始臣於造化曲遂之中,則感戴恩私,臣將雖死猶生,臣嘗聞之,牛馬誠賤甚,然服箱者問其喘,執策者候其疲,時許弛載而息力,使無顚踣之患,今臣之所仰望於邸下者,亦猶牛馬之望於其主人也。伏乞邸下,申加愍察焉,臣無任云云。答曰,覽書具悉卿懇。卿之上書,已爲四次,呈辭又滿十度,苦心如此,一向靳持,亦非禮待之意,有違相孚之道,且爲國盡誠,固不以時·原任有間,所帶議政之任,姑爲許副,卿其諒之,余實多悵。仍令于金裕憲曰,此下答,遣史官往諭于左議政。
判府事李存秀書曰,伏以臣抱膏肓必無幸之病,荷睿慈愛欲生之德,棲息江干,飮啜淸冽,或冀一半分收效,其奈天廢之貞疾?實非人力之可爲,膈痰作噎,轉成手臂之痿痺,齒風添痛,倍覺頭目之眩暈,刀圭灸焫,百方蔑效,眞元旣脫,外氣闖入,寒邪攻中,點風體粟,食飮不下,屢日絶粒,見方宛轉床褥,便作半生半死之蟲,日前候班,禮當趨參,而欲起還仆,竟未自力,怵惕悸恐,若無所措,卽伏奉三省推鞫委官擧行之命,揆以義分,固宜駕屨之不俟,顧今病狀,雖庭戶之間,不能運動,成命之下,萬無趨造之望,玆敢不避僭越,猥暴實狀。伏乞俯賜鑑諒,仰稟變通,收還臣按獄進參之命,仍勘臣逋慢瀆擾之罪,以肅朝綱,以安賤分焉,臣無任云云。答曰,覽書具悉卿懇。愼節奉慮,委官擧行,係是成命,而領相有愼節云,左相陳書矣,卿其强疾入來,仍令于金裕憲曰,此下答,遣史官往諭于李判府事。
持平李正耆書曰,伏以臣庸愚謭劣,最居人下,而濫叨臺職,前後違召,今已四箇月矣。此不但揆分不稱而然,實有情勢之不得不爾者,署牌屢下,鞫坐有命,而旣不敢以見職自居,積犯違傲,罪著逋慢,惶恧悚蹙,靡所容措,揆以朝綱,焉逭重辟?伏願遄被當律,以爲爲人臣慢命者之戒焉。且臣之老父,今年爲六十有八矣,素患風痺,便成貞疾,間經喪慼,一倍凘綴,近又因日候之不調,積泄添劇,委頓床席,食飮全阻,轉側須人,臣方左右扶將,情私煎灼,跬步離捨,有非暇論,飭令截嚴,牌望路阻,玆敢冒死仰暴。伏乞离明,特賜矜諒,亟遞臣職,以便救護,千萬至祝,臣無任云云。覽書具悉。所謂情勢何事耶?雖有親病,先公後私之道,不可以稱頉,卽爲承牌。
正言洪重燮書曰,伏以臣,以無似之姿,猥叨臺閣之任,違傲召令,今至屢朔,臣雖至愚,豈不知分義之不敢如是,而自顧情蹤,諒非得已,惶恧靡措,恭俟嚴譴,且今鞫坐有命,召牌荐降,繼而有飭令於喉院,呼望路阻,臣固當不俟駕屨,蹶趨膺,而第臣有偏母,年滿七耋,癃老氣息,居常凜綴,素患風痰,因爲貞疾,每當換節,輒復肆發,粵自春初木旺,諸證一倍委㞃,多試刀圭,少無差減,近因日候之不適,又添外感之證祟,食飮全却,轉側須人,臣左右扶將,晝宵焦灼,跬步暫離,其勢末由,非但情蹤之自來難冒,見今情私之若是悶迫,臣情到此,吁亦窮且蹙矣。且臣於合達中,竊有私義之不得聯參者,曾叨是職,亦旣陳避蒙遞矣,今臣處義,宜無異同,而只緣臣母病狀,如右所陳,亦不得輒入陳避,以此以彼,其不可冒居於見職,審矣。伏乞离明,俯賜鑑諒,許解臣臺銜,俾得安意救病,仍治臣積犯逋慢之罪,以肅朝綱焉,臣無任云云。覽書具悉。兩臺之親〈病〉,何待今日而發乎?鞫獄體重,不可抑公先私,卽爲承牌。
上在昌德宮。常參·經筵,以代理停。
自午時至申時,日暈。
鄭知答達曰,明日常參,取稟。令曰,停。
申在植達曰,右承旨徐英淳,今日不爲仕進,卽爲牌招,何如?令曰,依。
傳于鄭知容曰,三使臣留待。
傳于鄭知容曰,三使臣入侍。
令于申在植曰,三使臣留待。
令于申在植曰,三使臣入對。
鄭知容達曰,今日拜表,憲府則監察代行矣,雖無諫院,仍爲行禮之意,敢達。令曰,知道。
朴宗學啓曰,左邊捕盜大將李復淵,今日拜表,慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
令于鄭知容曰,先正臣趙文正公祠宇,自其祀孫任所還鄕云,其過京日,遣承旨致祭,祭文,令藝文館撰進。
申在植達曰,假注書李敦榮,身病猝重,勢難察任,今姑改差,何如?令曰,依。
朴宗學達曰,持平李正耆,正言洪重燮,特令申飭,何等截嚴,而鞫坐將開,連加催促,終不承膺,事體道理,俱極未安,竝從重推考,何如?令曰,連日申飭,何等截嚴,則不爲承膺者,是何事體與道理乎?更爲牌招,若又如是,直捧竄配令旨,可也。
又達曰,行大司憲金履載在外,執義·掌令二員·持平二員未差,監察茶時之意,敢達。令曰,知道。
申在植啓曰,吏曹郞廳來言,臺諫有闕,政事,取稟。傳曰,前望單子,入于小朝。
朴宗學達曰,三省推鞫,兩司當爲進參,而憲府則行大司憲金履載在外,執義·掌令二員·持平二員未差,諫院則行大司諫鄭元容,正言徐箕淳書答未下,司諫·獻納·正言一員未差,無進參之員,何以爲之?敢稟。令曰,未差之代,旣承下敎,前望單子入之。
臺諫前望單子入之,執義權馥,獻納朴宗璜,持平韓鎭㦿·趙鶴年代點。
令于朴宗學曰,臺諫前望已下,竝牌招。
申在植啓曰,吏曹郞廳來言,臺諫有闕,政事,取稟。傳曰,前望單子,入于小朝。
義禁府問事郞廳朴來謙·李游夏,竝單付。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以右承旨徐英淳牌不進罷職令旨,令于金裕憲曰,只推。
朴宗學,以都摠府言達曰,今日入直內三廳武兼禁軍及軍兵等,當爲中日習射技,而拜表相値,不得設行之意,敢達。令曰,知道。
鄭知容,以承文院·議政府右參贊意達曰,今日慕華館査對時,六曹堂上,當爲進參,而吏曹判書趙鍾永內閣進,參判徐耕輔,參議趙冀永病不來,禮曹判書徐俊輔都摠府入直,參判鄭基一病不來,參議李根中奉命在外,兵曹判書金敎根嫌不進,參判韓義運入直,參議李渭達侍衛進,參知洪永觀病不來,吏曹參判徐耕輔,參議趙冀永,禮曹參判鄭基一,兵曹參知洪永觀,令政院竝卽牌招,以爲同參之地,何如?令曰,依。
朴宗學,以義禁府言達曰,司憲府持平李正耆,司諫院正言洪重燮竄配事,承令達下矣。李正耆平安道順安縣,洪重燮全羅道金堤郡,竝竄配,而以承令內辭意,具罪目,依例發遣府羅將,押送于各其配所,何如?令曰,依。
行大司憲金履載書曰,伏以臣,以先隴有事,拜章徑行,回到近坰,宿病闖發,爲便調治,舁還鄕舍,迺於此際,伏奉都憲除旨,職是宿硏,義當反面,固宜祗承恩令,不俟駕屨,而第臣所苦之症,乃是積年成痼之積聚,一日之內,升降無數,方其肆劇之時,胸脅若受刃刺,呼吸僅如縷續,鍼焫之攻難施,而藥餌之扶無功,勺飮不入,盡宵叫痛,衰質異於少壯,元氣從而脫陷,委頓凘綴,轉側須人,以今所見,時月之內,起動無望,風憲重任之虛縻久曠,惶蹙悶隘,病上添病,玆敢從縣道拜章,疾聲哀籲。伏乞睿慈,俯垂矜諒,亟遞臣職,俾得安意治療,獲保殘喘焉。臣方丐免,非以言職自居,而愚衷所蘊,有不敢泯默。臣於昨年冬,因災應旨,猥上一書,仰勉我邸下,以立志爲先,立志亦必以堯·舜三代爲法,其後復上書,亦只申複前說,顧今上而朝政闕遺,下而官邪民瘼,可言者何限,而臣之一陳再陳,不出乎立志二字者,竊以爲,人主一心,萬化之原,志不先立,則如不基而築,無的而射,事無大小,都做不成故也,其時下答,皆有開納之旨,臣心惶蹙,實無涯極,而期望之情,因以倍切。孔子曰,如有用我者,期月斯可,三年有成,仲由·冉求之言爲邦,亦皆以比及三年爲辭,蓋三年者,治成之期也,今我邸下,承大朝之命,代理萬幾,亦已三年矣,庶幾庶績咸熙,萬品維新,而就以著見者言之,風俗之渝弊者,有篤厚之效乎?臣未之見也。紀綱之頺弛者,有振肅之效乎?臣未之見也。民生之困瘁者,有殷實之效乎?臣未之見也。名器之濫屑者,有愼惜之效乎?臣未之見也。財用之匱竭者,有撙節之效乎?臣未之見也。言路之壅閼者,有開導之效乎?臣未之見也。有其志者,必有其事,有其事者,必有其功,而今也不然者,臣愚死罪,竊以爲,我邸下爲治之志未立,故其著於外者,猶影響也,臣伏見我邸下代聽之初,內之百官有司,莫不警勵惕息,外之入域民庶,莫不奔走欣告,以爲太平可翹足而待也,旣而日月荏苒,玩愒成俗,邸下自强之念,亦隨漸弛,日三之講,月六之對,名存而實少,朝廷事爲,不越乎課試除拜章達答判之循常應文而已,至於修德行政,治國安民之大經大猷,未聞有討論於廈氊,諮諏於臣隣者,則邸下之志,不篤於求治,人皆仰揣,是故前之惕息者,今反解體,前之欣告者,今皆缺望,委靡泮渙,日甚一日,挽回振作,若無其期,此臣所以中夜繞壁,至于明發,不能不爲我邸下惜之也。邸下試思之,邸下今日責任之艱且大,果何如也?我大朝殿下,以四百年宗社之重,托之邸下,以萬億世子孫之謨,貽之邸下,邸下惟夙夜憂勤,思所以光前烈而恢後圖,副大朝無窮之祈祝,猶懼日之不暇,力之不給,矧可念及於豫逸,習成於因循,以苟安無事爲幸而已也哉?傳曰,舜何人予何人,又曰,文王我師,此邸下所宜奮發心誠,忘寢廢飱,勇進力退,以爲準的者也。楚有莊王,三年不爲政,一朝奮厲,楚國大治,彼志於覇者,猶能如此,我邸下岩志於舜·文,奮厲如彼,則唐虞三代,亦邸下一用力間耳,然唐虞三代之爲治,卽不過修己以安人,而其本,卽不過精一執中堯·舜·禹相授之心法也。今居千載之後,欲得千載之心法,則舍夫學問之功而奚以哉?伏願邸下,問寢視膳之外,惟專心於經典,招延宿儒,與之講討,剖析乎理欲危微之分,審擇而固守之,使動靜云爲,無一不由於大中至正,則斯爲修己之實,而若乃治人之方,亦莫要於舜之詢四岳闢四門,邸下亦須日召公卿侍從之臣,訪以治道,俾得以平日所聞唐虞以來名臣賢佐之昌言嘉獻·經邦固本之良法美制,敷陳於前,考論古今之得失,參酌時勢之當否,以之發於施措,則何政之不修,何事之不擧,何憂乎治不及唐虞三代也?昔唐仇士良,謀其黨曰,天子常宜以奢靡,娛其耳目,使日新月盛,無暇更及他事,愼勿使之讀書,親近儒士,彼見前代興亡而知懼,則吾輩疎斥矣,使當時之君,早有志於郅隆之治,讀書而親賢,則許大功業,巍然在前,豈肯舍此而從耳目之所娛,墮其術中也哉?然勤勵之心難持,而燕安之情易懷,忠讜之士難合,而褻昵之言易入,承奉爲恭,違拂爲戾,故婦寺之計常售,而危亡之轍常蹈,吁可畏也,惟明君哲辟,洞知此患,深自勉强,能勤心典學,親近正士,汲汲於求治,以不替興隆之業矣,爲人上者,將何擇焉?向來大僚書奏,以勤講討數延訪陳勉者,實是忠益之言,而今臣之願邸下立志,亦復以二者爲說,蓋志雖立矣,而不資乎講討諮訪,則修己治人之道,將無下乎入頭處故耳。伏願邸下,念哉念哉。懋哉懋哉,臣生於畎畝,蒙無知識,而自少尋摘,不出于經史之間,故常以爲,士幸生世,若得堯·舜君民,於身親見,則乃爲不虛生矣,耿然此心,食息未忘,而憒憒無當,迄于白首。今遇我邸下代聽之時,竊伏見邸下聰明特達,知周萬物,踐舜·禹之攝政,承列祖之熙業,疆場無虞,邦內寧謐,百官萬民,莫不傾心側耳,以聽睿志之所嚮,邸下若一朝赫然,以堯·舜三代,立志堅定,內專修己之工,而外講治人之政,發號施令,當如風行而草偃,孟子之言折枝反手之易,豈欺人哉?邸下果有志於挽古之一治,則臣雖老殘死無日,猶可掇拾舊聞,隨百僚後,時獻愚陋,倘邸下過自謙挹,以爲不可跂及,則臣亦永息於身親見之念,而畢命溝壑矣,朝廷固無取於如臣之汚闊,臣亦無他技能,可以藉手而自效者,臣受國家再造罔極之恩,雖其材質庸下,未有絲毫之報,而忠君憂國,彝性不泯,寤寐一念,惟知愛戴我邸下,期望我邸下,惟其愛戴之深,故期望者大,竊附責難之義,不避干冒之罪,申告瀆撓,今又至三。伏乞离明,恕其狂妄而憐其衷懇,幸垂察焉,臣無任云云。答曰,覽書具悉。敷陳格言,深嘉卿忠愛之誠,余當銘念矣。
己丑四月十六日辰時,上御熙政堂。三使臣入侍時,左承旨鄭知容,假注書尹興圭,記事官金鼎集·徐戴淳,上使徐能輔,副使呂東植,書狀官兪章煥以次進伏訖。上曰,史官分左右。上曰,三使臣進前。能輔等進前伏,上曰,無事往還也。仍頒臘劑等五種,能輔等祗受訖。上曰,三使臣就座。仍命三使臣先退,又命退,承史以次退出。
己丑四月十六日辰時,王世子座重熙堂。三使臣入對時,行都承旨申在植,假注書李敦榮,記事官趙秉常·徐戴淳,上使徐能輔,副使呂東植,書狀官兪章煥以次進伏訖。令曰,史官分左右。令曰,三使臣進前,奏職姓名。能輔等以次進前奏職姓名訖。令曰,遠程當暑,平安往還也。令曰,使臣就座。仍命退,能輔等以次退出。在植曰,趙文正公祠宇,聞將過京,而前或如此之時,每有院稟,故敢此仰達矣。令曰,先正臣趙文正公祠宇,自其嗣孫任所還鄕云,其過京日,遣承旨致祭,祭文,令藝文館撰進。出令旨令曰,史官就座。又令退,承史以次退出。
上在昌德宮。常參,經筵,以代理停。
自酉時至人定,灑雨下雨,測雨器水深二分。
自人定至十八日開東,灑雨下雨,測雨器水深一寸三分。
朴宗學啓曰,來二十一日,朝參日次矣,敢稟。傳曰,停。
金裕憲達曰,明日常參,取稟。令曰,停。
又達曰,來二十一日,輪對日次矣,敢稟。令曰,當次人受點,後日次待令。
假注書李敦榮改差,代金大根添書代點。
朴宗學達曰,臣宗學今日三省推鞫,進去下直之意,敢達。令曰,知道。
金裕憲達曰,假注書尹興圭,身病猝重,勢難察任,今姑改差,何如?令曰,依。
以和陵陵上修改別單,令于金裕憲曰,地方官咸興判官朴鎬壽陞敍,各務都檢察折衝成季仁賞加,別看役嘉善吳鎭東,相當職調用,定陵參奉魏煥喆,和陵參奉李齊楠,竝陞六,其餘都看役·看役守僕·色吏·奏時香盤僧·工匠·封土軍人等,竝依癸未年純陵例爲之。
金裕憲達曰,濟州判官李湜,兩司當爲署經,而憲府則行大司憲金履載,執義權馥在外,掌令二員,前望未下,持平趙鶴年未署經,只有持平韓鎭㦿一人,諫院則行大司諫鄭元容,正言徐箕淳書答未下,司諫·正言一員前望未下,只有獻納朴宗璜一人,無以備員署經,何以爲之?敢稟。令曰,司諫·正言前望已下,牌招署經。
臺諫前望單子入之,司諫尹心圭,正言權用經代點。
金裕憲達曰,行都承旨申在植,左承旨鄭知容,右承旨徐英淳,左副承旨尹聲大不爲仕進,同副承旨朴宗學推鞫進,院中只有臣一人,伴直無人,左副承旨尹聲大,所當牌招,而拘於廳規,不得請牌,何以爲之?敢稟。令曰,牌招。
又達曰,左副承旨尹聲大牌不進,伴直無人,右承旨徐英淳,所當牌招,而拘於廳規,不得請牌,何以爲之?敢稟。令曰,牌招。
以左副承旨尹聲大牌不進罷職令旨,令于金裕憲曰,只推。
金裕憲達曰,右承旨徐英淳牌不進,伴直無人,左副承旨尹聲大,所當更請牌招,而拘於廳規,不得請牌,何以爲之?敢稟。令曰,牌招。
又達曰,左副承旨尹聲大再牌不進,伴直無人,同副承旨朴宗學,卽爲牌招,何如?令曰,依。
以右承旨徐英淳牌不進罷職令旨,令于金裕憲曰,只推。
以左副承旨尹聲大再牌不進罷職令旨,令于金裕憲曰,只推。
金裕憲達曰,同副承旨朴宗學牌不進,伴直無人,左副承旨尹聲大,所當更請牌招,而拘於廳規,不得請牌,何以爲之?敢稟。令曰,牌招。
以同副承旨朴宗學牌不進罷職令旨,令于金裕憲曰,只推。
以吏曹參議趙冀永,兵曹參知洪永觀牌不進罷職令旨,令于金裕憲曰,只推。
以校理李游夏牌不進罷職令旨,令于金裕憲曰,只推。
金裕憲達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
金裕憲,以備邊司言達曰,卽見黃海監司李翊會狀達,則以爲,本營支放穀停蕩滌給代,每以加分耗請得取用,便成年例,且當窮節,農糧艱乏,道內會付穀應留中各穀,限一萬四千石,特許加分事,請令廟堂稟令分付矣。支放給代,已成近例,農節艱食,尤宜軫念,依狀請數爻,特許加分,何如?令曰,依。
罪人金女阿只,遲晩後議啓。
弑姑罪人阿只,結案後議啓。
義禁府,弑姑罪人阿只年二十三矣結案白等,矣身根脚段,父良人化彬生存,父矣父乭夢故,母金召史生存,母矣父名不知故白良乎,父母以胎生於京畿廣州地面名不知古目只村,隨父母長養,癸未年出嫁于楊州古楊州面元洞里居守禦廳大旗手白紅吉,入籍的實是白乎旀,行凶節次段,矣身本以至悍至毒之性,不知倫綱之爲重,含怨於媤母盜髢之責,始也言辭不順,末乃推撲石塊,腦破血逬,至於當刻致命,覆載難容,萬戮猶輕,窮凶情節,已爲遲晩納招,弑姑的實的只罪,大明律謀殺祖父母條云,凡謀殺夫之父母,已殺者凌遲處死,同律死囚覆奏待報條云,其犯十惡之罪應死者,決不待時亦爲白有臥乎等用良,阿只段,不待時凌遲處死爲白乎事。
守判中樞府事徐能輔書曰,伏以臣,往役有期,今已辭陛,回首觚稜,不任戀結。仍伏念,出疆之臣,例不得虛縻職名,雖閒司漫務,必於登程之翌日,封章祈解者,自是不易之常規也,今臣所帶平市提擧,雖曰與實職有異,平列肆之輕重,係都民之休戚,其爲任之緊重,諒非他司之所可比,其不容一日瘝曠也,明矣。以是之故,在前居是任者,當近道旬月之行,亦嘗陳懇而蒙遞,今臣壃外之役,將及半年之久,若諉以兼銜,而一任其抛置,以致市務之無管,公私之滋弊,則其爲罪,當復如何?不避猥越,略控情實。伏乞离明,俯垂鑑諒,亟遞臣提擧之任,俾職事無曠,私分獲安,千萬幸甚,臣無任云云。答曰,覽書具悉,所請依施。
戶曹參判呂東植書曰,伏以臣,猥膺使命,纔已辭陛,今方出疆矣,瞻望觚稜,不任戀結之忱,第臣所帶度支佐貳之職,不可虛縻,玆敢冒陳短章。伏乞睿慈,俯垂鑑諒,特令遞改,以便公私,不勝幸甚,臣無任云云。答曰,覽書具悉。所請依施。
上在昌德宮。常參·經筵,以代理停。
自開東至午時,灑雨下雨,測雨器水深二分。
金裕憲達曰,明日常參,取稟。令曰,停。
徐英淳達曰,合辭許久闕達,事甚未安。除在外·未署經·陳書外,呈告人員,竝卽牌招,何如?令曰,依。
又達曰,左副承旨尹聲大三牌不進禁推徽旨,不得循例捧入,何以爲之?敢稟。令曰,更爲牌招。
又達曰,同副承旨朴宗學,今日不爲仕進,卽爲牌招,何如?令曰,依。
假注書尹興圭改差,代吳取善添書代點。
金裕憲達曰,先正臣趙文正公祠宇過京日,遣承旨致祭事,令下矣。何承旨進去乎?敢稟。令曰,左副承旨進去。
又達曰,濟州判官李湜,兩司當爲署經,而憲府則行大司憲金履載,執義權馥在外,掌令二員前望未下,持平趙鶴年未署經,只有持平韓鎭㦿一人,諫院則行大司諫鄭元容,正言徐箕淳書答未下,司諫尹心圭,正言權用經在外,只有獻納朴宗璜一人,無以備員署經,何以爲之?敢稟。令曰,掌令前望已下,牌招,如有違牌,勿爲呼望。
掌令前望單子入之,朴來謙代點,李寅弼添書代點。
金裕憲達曰,濟州判官李湜,憲府則雖已署經,而諫院則行大司諫鄭元容,正言徐箕淳書答未下,司諫尹心圭,正言權用經在外,只有獻納朴宗璜一人,無以備員署經,何以爲之?敢稟。令曰,一司除署經。
以校理李游夏牌不進罷職令旨,令于金裕憲曰,只推。
金裕憲達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以江原監司李紀淵狀達,平康縣民家失火事,令于金裕憲曰,聞甚矜惻,原恤典外別加顧助,結構奠接之方,令廟堂措辭關飭,可也。
金裕憲,以禮曹言達曰,卽接永川幼學鄭良宅所志,則以爲,族兄亨宅,嫡妾俱無子,以其同生弟時宅第二子履修,欲爲繼後,兩家相議完定,未及禮斜,亨宅夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長鄭良宅所訴旣如此,依定式,鄭時宅第二子履修,立爲鄭亨宅之後,何如?令曰,依。
又以禮曹言達曰,卽接寶城幼學朴啓相所志,則以爲,族姪守愚,嫡妾俱無子,以其同姓六寸兄守敏第二子龍根,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長朴啓相所訴旣如此,依定式,朴守敏第二子龍根,立爲朴守愚之後,何如?令曰,依。
徐英淳,以都摠府言達曰,副摠管金熙華,以漢城府左尹,本府坐起,晝仕出去之意,敢達。令曰,知道。
又以備邊司言達曰,卽見開城留守金炳朝狀達,則以爲,例分旣畢,麥事尙遠,農民種糧,在在艱乏,本營所管各邑鎭留庫各穀,限二千三百石,特許加分事,請令廟堂稟處矣。餉糴加分,有難輒許,而麥熟差遲,農食方艱,此時民情,在所當念,依狀請數爻,使之加分,何如?令曰,依。
又以義禁府言啓曰,弑姑罪人阿只,旣已承服正刑,其子女爲奴婢,破家瀦宅·降邑號·罷守令等事,令各該司,奉承傳擧行,何如?傳曰,允。
金裕憲,以吏曹言啓曰,因義禁府草記,弑姑罪人阿只,旣已承服正刑,其子女爲奴婢,破家瀦宅·降邑號·罷守令等事,令各該司,奉承傳擧行事,允下矣。降邑號·罷守令,卽是本曹擧行,而問于義禁府,則弑姑罪人阿只,胎生於廣州地,居生於楊州地云,守令則以勿罷事,曾有定奪,胎生邑則勿爲降號事,亦有定式,以時居邑楊州牧,當爲降號,而本州以陵寢所在邑,例不得降號之意,敢啓。傳曰,知道。
上在昌德宮。常參·經筵,以代理停。
尹聲大,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,明日常參,取稟。令曰,停。
尹聲大達曰,行大司憲金履載,執義權馥在外,掌令朴來謙書答未下,李寅弼呈辭,持平韓鎭㦿令旨未下,趙鶴年未署經,監察茶時之意,敢達。令曰,知道。
令于鄭知容曰,傳香承旨,馳詣社稷,奉審摘奸以來。
鄭知容達曰,社稷署官員來言,西壝門修改告由祭時,提調當爲進參,而本署提調金履載在外,不得進參云,何以爲之?敢稟。令曰,許遞,旣承下敎,前望單子入之。
社稷提調前望單子入之,李羲甲代點。
以同副承旨朴宗學牌不進罷職令旨,令于申在植曰,只推。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以持平韓鎭㦿,獻納朴宗璜牌不進罷職令旨,令于尹聲大曰,只推。
尹聲大,以戶曹言達曰,時御所內各司雨漏修改吉日,令日官池宅龍推擇,則今四月二十日卯時爲吉云,以此日時擧行之意,敢達。令曰,知道。
又以禁衛營言達曰,本營餉色從事官李煥永,軍兵放料,所重何如,而晩時赴坐,以致迫昏窘速之弊,揆以擧行,誠極稽忽,爲先汰去之意,敢達。令曰,姑爲安徐。
又以刑曹言啓曰,義禁府啓辭內,弑姑罪人阿只,旣已承服,正刑其子女爲奴婢,破家瀦澤·降邑號·罷守令等事,令各該司,奉承傳擧行,何如?傳曰,允事,命下矣。罪人阿只子女及奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
上在昌德宮。常參·經筵,以代理停。
藥房副提調尹聲大啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候,安順,爾不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
朴宗學達曰,合辭許久關達,事甚未安。除在外·未署經·陳書外,呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
鄭知容達曰,右承旨徐英淳,右副承旨金裕憲,今日不爲仕進,竝卽牌招,何如?令曰,依。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
朴宗學,以備邊司言達曰,皇帝瀋陽謁陵之行,我國遣官接駕事,咨文纔已出來矣。取考謄錄,則使臣皆於四月內差出,令政院稟旨,政官牌招開政,瀋陽問安使,使之擬入,何如?令曰,依。
朴宗學啓曰,因備邊司草記,瀋陽使,令政院稟旨,政官牌招,開政擬入事,依下矣。政官牌招,開改差出,何如?傳曰,允。
尹聲大,以吏批言達曰,瀋陽問安使,今當差出,而無故大臣,只有二人,以二望擬入之意,敢達。令曰,知道。
有政。吏批,行判書趙鐘永進,參判徐耕輔,參議趙冀永牌不進,左副承旨尹聲大進,以趙晉和爲戶曹參判,朴齊一爲同春秋,金蘭淳爲平市提調,判府事李相璜爲瀋陽使,朴來謙爲書狀官,宋持養爲兵曹正郞,李奎淵爲繕工副正,朴基碩爲軍器判官,李宅淳爲繕工主簿,吳鍾烈爲定陵參奉,宋榮達爲和陵參奉,兼華寧殿令單尹慶烈,故承文正字裴承武贈左承旨,忠節卓異贈職事,承令。
兵批,判書金敎根進,參判韓義運入直進,參議李渭達,參知洪永觀病,同副承旨朴宗學進,以李鼎臣爲副摠管,金道潤爲同知,李能權爲訓鍊判官,李綱在爲衛率,李煥輔爲管城將,護軍呂東植,副護軍朴升用·金儞根·韓永祿,副司果魏煥喆·李齊楠,以上竝單付。
吏批,再政。以鄭性愚爲尙衣僉正。
兵批,再政。以朴宗喆爲訓鍊主簿,護軍單韓廷禹。
朴宗學達曰,行大司憲金履載,執義權馥在外,掌令一員未差,李寅弼,持平韓鎭㦿牌不進,趙鶴年未署經,監察茶時之意,敢達。令曰,知道。
以掌令李寅弼,持平韓鎭㦿,獻納朴宗璜牌不進罷職令旨,令于朴宗學曰,只推。
以右承旨徐英淳,右副承旨金裕憲牌不進罷職令旨,令于尹聲大曰,只推。
以吏曹參議趙冀永牌不進罷職傳旨,傳于尹聲大曰,只推。
朴宗學,以都摠府言達曰,副摠管金熙華,以漢城府左尹,本府坐起,晝仕出去之意,敢達。令曰,知道。
尹聲大,以禮曹言啓曰,謹依口傳下敎,永溫翁主新定墓所境界,發遣郞廳,與中使眼同看審,則新定墓所,以壬坐丙向定標,而自新定標東邊火巢,爲一百步,自東邊內火巢,至灼灼洞,加定外火巢,爲二百步,西至孝昌墓火巢,爲九十九步,南至堂峴爲案山,五百二十步,自案山至長堂峴爲外火巢,一百六十步,新定墓所主脈,卽孝昌墓外靑龍腰,北至華龍亭,爲三百步,自華龍亭,至蓮花峯,爲外火巢,一百六十步,定界四標云矣,敢啓。傳曰,知道。
朴宗學,以備邊司言達曰,卽見水原留守朴周壽狀達,則以爲,本府還餉,自來不敷,而當此農務方殷之時,應分已畢,民情遑汲,留庫條中租太合三千六百八十二石零,特許加分事,請令廟堂稟令分付矣。應分旣畢,麥熟尙遠,蔀屋農糧之艱乏,不可不念,依狀請數爻,許令加分,何如?令曰,依。
掌令朴來謙書曰,伏以臣百不猶人,一無可取,淸朝耳目,本不近似,而且臣於臺地,自有難冒之情勢,向叨薇垣,陳懇蒙遞,伏想离明,業已俯諒,而曾未幾何,栢府除旨,又何及於臣身也,召牌儼臨,違傲路阻,恩寵雖極惶感,情地轉益窮阨,玆敢隨詣朝房,仰暴情實。伏乞俯垂鑑諒,亟賜遞免,不勝幸甚。臣方丐免,不宜贅他,而竊有區區憂慨之忱,敢申前說,惟离明垂察焉。臣於向書中,以趙璟鎭·睦台錫·韓植林放送事,仰請成令之收還,三司諸臣,亦皆繼臣而發,則此可見公議之所在,而何邸下至今靳許也?夫三罪人罪名,雖各有異,而負犯本自不輕,俱不可擬議於肆赦,而睦台錫之關係至重,指意叵測,卽一世道之大變怪,則尤不可混入宥典也,明矣。臺達方張,該府雖未擧行,而令旨未收,上下便同相持,竊恐隄防漸壞,國體益紊,諒非細憂也。伏乞离明,亟寢三罪人放釋之令,以重邦憲焉,臣無任云云。覽書具悉。所請依施,尾附事勿煩。
上在昌德宮。常參·經筵,以代理停。
朴宗學啓曰,來二十五日,朝參日次矣,敢稟。傳曰,停。
尹聲大達曰,明日常參,取稟。令曰,停。
朴宗學達曰,合辭許久闕達,事甚未安。除在外·未署經·陳書外,呈告人員,竝卽牌招,何如?令曰,依。
備忘記,柔遠僉使崔在亨下直,長弓一張,長箭一部,片箭一部,筒兒一箇賜給。
尹聲大達曰,右副承旨金裕憲,今日不爲仕進,卽爲牌招,何如?令曰,依。
又達曰,臣以趙文正公祠宇致祭,進去下直之意,敢達。令曰,知道。
以校理李游夏牌不進罷職令旨,令于朴宗學曰,只推。
朴宗學達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
朴宗學啓曰,吏曹郞廳來言,臺諫有闕,政事,取稟。傳曰,前望單子,入于小朝。
朴宗學達曰,行都承旨申在植,左承旨鄭知容,右承旨徐英淳不爲仕進,左副承旨尹聲大致祭進去,右副承旨金裕憲牌不進,伴直無人,右承旨徐英淳,所當牌招,而拘於廳規,不得請牌,何以爲之?敢稟。令曰,牌招。
令于朴宗學曰,兵·刑換房。
以右副承旨金裕憲牌不進罷職令旨,令于朴宗學曰,只推。
朴宗學達曰,右承旨徐英淳牌不進,伴直無人,右副承旨金裕憲,所當更爲牌招,而拘於廳規,不得請牌,何以爲之?敢稟。令曰,牌招。
又達曰,行大司憲金履載,執義權馥在外,掌令一員未差,掌令李寅弼,持平韓鎭㦿牌不進,持平趙鶴年未署經,監察茶時之意,敢達。令曰,知道。
以掌令李寅弼,持平韓鎭㦿,獻納朴宗璜牌不進罷職令旨,令于朴宗學曰,只推。
以右承旨徐英淳牌不進罷職令旨,令于朴宗學曰,只推。
以校理李游夏牌不進罷職令旨,令于朴宗學曰,只推。
以黃海監司李翊會狀達,黃岡縣人物渰死事,令于金裕憲曰,聞甚矜惻,原恤典外,別加顧助,渰死人如有生前身還布,竝蠲蕩事,分付。
金裕憲,以禮曹言達曰,卽接前縣令洪瀷所志,則以爲,族姪允範,嫡妾俱無子,以其同姓十四寸弟大晟第二子鎏,欲爲繼後,兩家相議完定,未及禮斜,允範夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長洪瀷所訴旣如此,依定式,洪大晟第二子鎏,立爲允範之後,何如?令曰,依。
又以禮曹言達曰,卽接牙山幼學張重弼所志,則以爲,族叔得紹,嫡妾俱無子,以其同姓十二寸弟鳳輝第二子志淳,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長張重弼所訴旣如此,依定式,張鳳輝第二子志淳,立爲張得紹之後,何如?令曰,依。
又以禮曹言達曰,取考謄錄,則瀋陽問安使時齎去禮物,自戶曹卽爲磨鍊,別單書入,而方物封裹及正草査對,一依節使例,於議政府爲之矣。今亦依前例擧行,而表筒諸具,急速措備事,一體知委,何如?令曰,依。
朴宗學,以兵曹言達曰,今四月二十一日,武臣賓廳講書日次,而訓鍊都監中旬賞試射相値,差備官勢難推移,不得爲之之意,敢達。令曰,知道。
又以備邊司言達曰,每於問安使行時,自本司分付灣尹,探問鳳城,得來路程記矣。今亦依此知委,俾令詳細探來,陸續馳報,何如?令曰,依。
又以備邊司言達曰,問安使入去時,方物·魚果等屬,若經潦炎,易致腐傷,故自前行會於箕營灣府,使之措備,以爲臨時換色之地矣。今番亦依此例,預爲備待之意,知委,何如?令曰,依。
又以備邊司言達曰,邊門交易,自有其時,而今年使价,行將絡續,逐門通貨,必致雜亂,且使行盤纏之每自京廳磨鍊,亦無其路,今番問安使往來所需,依戊寅年例,就曆節行包蔘中,除出分排,而蔘稅收捧間,使惠廳姑先貸下,待收捧卽爲還報,則此與京盤纏有異,在本廳別無所損,亦可爲申嚴邊禁之道,以此意分付該廳·該院,何如?令曰,依。
又以備邊司言達曰,瀋陽使行時,皇太后·皇后前禮單,皆爲預備齎去矣。今番接駕之行,皇后之同來與否,雖未可知,而旣有各年已例,則皇后前所進禮單,不可不一體齎去,分付該曹,使之照例磨鍊,何如?令曰,依。
金裕憲,以禮曹言達曰,卽接光州幼學李儒行所志,則以爲,族叔秉五,嫡妾俱無子,以其同生弟徽五第二子儒誠,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長李儒行所訴旣如此,依定式,李徽五第二子儒誠,立爲李秉五之後,何如?令曰,依。
上在昌德宮。常參·經筵,以代理停。
朴宗學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲達曰,明日常參,取稟。令曰,停。
徐英淳達曰,合辭許久闕達,事甚未安。除在外·未署經·陳書外,呈告人員,竝卽牌招,何如?令曰,依。
金裕憲達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
徐英淳達曰,行大司憲金履載,執義權馥在外,掌令一員未差,掌令李寅弼,持平韓鎭㦿牌不進,持平趙鶴年未署經,監察茶時之意,敢達。令曰,知道。
以掌令李寅弼,持平韓鎭㦿,獻納朴宗璜牌不進罷職令旨,令于徐英淳曰,只推。
朴宗學,以訓鍊都監言達曰,昨日洗馬臺中旬試才砲放時,左部左司右哨軍郭壽益,監的擧行,而不謹藏身,中丸致死,極爲驚慘,斂葬之需,自本局依例優給之意,敢達。令曰,知道。
開城留守金炳朝書曰,伏以臣母墳,在於京畿驪州地,久未往省,益切霜露之感,守臣之陳懇來往,近多已例,玆敢不避煩猥,短章仰籲。伏乞离明,俯賜鑑諒,特許臣旬日之暇,俾伸至情,不勝大願,臣無任云云。答曰,覽書具悉。所請依施。
上在昌德宮。常參,經筵,以代理停。
鄭知容達曰,明日常參,取稟。令曰,停。
朴宗學達曰,合辭許久闕達,事甚未安。除在外·未署經·陳書外,呈告人員,竝卽牌招,何如?令曰,依。
鄭知容達曰,右承旨徐英淳,今日不爲仕進,卽爲牌招,何如?令曰,依。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
朴宗學達曰,行大司憲金履載,執義權馥在外,掌令一員未差,掌令李寅弼,持平韓鎭㦿牌不進,持平趙鶴年未署經,監察茶時之意,敢達。令曰,知道。
以掌令李寅弼,持平韓鎭㦿,獻納朴宗璜牌不進罷職令旨,令于朴宗學曰,只推。
朴宗學,以都摠府言達曰,副摠管李鼎臣,以漢城府右尹,本府坐起,晝仕出去之意,敢達。令曰,知道。
以右承旨徐英淳牌不進罷職令旨,令于鄭知容曰,只推。
行吏曹判書趙鍾永書曰,伏以臣有區區情私切迫,而不可不仰籲者,臣之長妹,家在郊坰數十里之外,而年老多病,常懷憂慮,近聞別症危劇,爲喘爲脹,醫技已窮,縷命將盡,雖倖望支活,而恐不可得矣。顧以孤露餘生,終鮮兄弟,人之稱骨肉之親者,惟妹輩在耳,而病今如此,不遠而居,終不得一訣於未暝之前,則天理人情,豈容已耶?如可以薄往相面,不日而旋歸,則其幸而生,不幸而死,俱無憾於臣心,而臣今職名在身,擅行無路,此臣所以抱懷鬱陶,徊徨悶隘,冀蒙睿慈體物之仁者也。伏乞离明,俯垂矜憐,特許臣從便往還,俾得以少伸情私,不勝大願,臣無任云云。答曰,覽書具悉。所請依施。
上在昌德宮。常參·經筵,以代理停。
申時,日暈,日有右珥,日上有冠。
申在植達曰,明日常參,取稟。令曰,停。
朴宗學達曰,合辭許久闕達,事甚未安。除在外·未署經·陳書外,呈告人員,竝卽牌招,何如?令曰,依。
申在植達曰,左承旨鄭知容,今日不爲仕進,卽爲牌招,何如?令曰,依。
以校理李游夏牌不進罷職令旨,令于申在植曰,只推。
申在植達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
朴宗學達曰,行大司憲金履載,執義權馥在外,掌令一員未差,掌令李寅弼,持平韓鎭㦿牌不進,持平趙鶴年未署經,監察茶時之意,敢達。令曰,知道。
以掌令李寅弼,持平韓鎭㦿,獻納朴宗璜牌不進罷職令旨,令于朴宗學曰,只推。
以江原監司李紀淵狀達,江陵府人物渰死事,令于尹聲大曰,聞甚矜惻,原恤典外,別加顧助,如有生前身還布,竝蠲蕩事,分付。
申在植,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢達。令曰,知道。
朴宗學,以都摠府言達曰,副摠管金熙華,以漢城府左尹,本府坐起,晝仕出去,而逐日赴坐,煩稟未安,入番間,除草記往來之意,敢達。令曰,知道。
又以兵曹言達曰,矢人李道臣來告內,渠以庚午年入屬,今年爲二十年服役,造納長片箭,合爲一千五十部云,故依定式,取考知弓品堂上啓下單子及本曹錄置成冊,則自庚午,至今年二十年服役,造納長片箭,合爲一千五十部的實矣,服役條造納矢數,俱已準限,矢人李道臣,依定式帖加成給,何如?令曰,依。
上在昌德宮。常參·經筵,以代理停。
藥房副提調尹聲大啓曰,伏未審日間聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴宗學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹聲大達曰,明日常參,取稟。令曰,停。
徐英淳達曰,合辭許久闕達,事甚未安。除在外,未署經·陳書外,呈告人員,竝卽牌招,何如?令曰,依。
朴宗學達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
以校理李游夏牌不進罷職令旨,令于金裕憲曰,只推。
金裕憲達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
徐英淳達曰,行大司憲金履載,執義權馥在外,掌令一員未差,掌令李寅弼,持平韓鎭㦿牌不進,持平趙鶴年未署經,監察茶時之意,敢達。令曰,知道。
以掌令李寅弼,持平韓鎭㦿,獻納朴宗璜牌不進罷職令旨,令于徐英淳曰,只推。
以左承旨鄭知容牌不進罷職令旨,令于徐英淳曰,只推。
以校理李游夏牌不進罷職令旨,令于金裕憲曰,只推。
朴宗學,以備邊司言達曰,卽見京畿監司金鐮狀達,則枚擧楊州牧使朴永元牒呈,以爲本州偏被昨年歉荒,春後民情,轉益遑汲,而麥熟尙遠,捐瘠在卽。依辛未·壬午例,北漢移轉米,明春當分條中折半二千二十二石,特許預劃,俾爲災民接濟之地事,請令廟堂稟處矣。每當年分輒請下捧,及到春窮,又欲預劃,如此之際,摠廳留儲,漸致不敷,而道臣邑倅,備陳災民事勢,且以麥熟尙遲,捐瘠在卽爲言。旣聞之後,有難恝然,第就明春當分條中,限三分一許施之意,分付該廳·該道,何如?令曰,依。
徐英淳,以義禁府言達曰,公忠監司朴晦壽申本內,舒川郡守李敬達罪狀,令攸司稟處事達下矣。李敬達時在任所云,依例發遣府羅將,拿來,何如?令曰,待待令拿囚。
行大司諫鄭元容書曰,伏以臣猥叨不稱之職,屢承匪怒之敎,惶隘慙恧,杜門訟愆,惟俟譴何,三朔于玆。今因飭令,違牌路阻,進退不得,何所因極?凡有官職者,遭人論劾,義不敢進身,他職尙然,況臺閣之官乎?臺閣之所審者,卽格例與去就,而人之論臣,正在於是,物論之地,以臣之當初退待爲失,惟允之地,以臣之不宜處置自引,論思之地,以臣之大損臺體請譴。有一於此,去就固非可議,況兼而有之乎?臣雖愚劣無狀,其心則豈欲昌披放倒,自速不職之譏哉?然人見或相參差,臺規似易未諦,而緣臣輕微,素不見孚,動輒疑謗,評箴隨之,臣固自反,何暇尤人?臣之所自劾,人之所議臣,宜在於疲軟噤默,不合言責之官,而不此之罪,徒以格例爲言者,亦見其輕重之倒置也。格例之如何,自當付出入臺閣者之公議,有不欲自臣覼縷,以傷事面也。臣向伏覩令敎下者,愚衷耿耿,不能無憾於天地之大也。凡群下雖有可罪,原之則怒不當蓄,人主雖有微過,改之則聖固自如,譬若雷霆之霽而天氣淸朗,日月之更而萬物仰照,恩威竝行,情志相通,此固大聖人至公無私之道,而群下之得包容於聖度之內者也。今邸下,蓄怒於旣原之餘,吝過於旣改之後,雖若寬假,更加摧折,如綸如綍之言,實有欠於渾厚嚴正之體,而其在禮使臣鄰之道,亦不至爲累乎?雖以臣等言之,一竝責之以寒心,赫赫具瞻之臣,卽九經之所以敬也,堂堂持論之臣,卽人主之所相與也,而苟其言之一咈睿意,則輕侮低視,毫無顧藉,辭敎一布,大小憂歎,臣誠恐巖穴自好之士,其肯願立於朝,而盡心盡言乎?究其貽累之本,則實由於臣等之不能積誠之致也,此尤臣難進之一端也。臺端一步,鐵防難越,經夜相持,情窮勢迫,玆敢來詣朝房,冒罪控籲。伏乞离明,俯賜諒察,刊削臣職,以爲不職者之戒焉,臣無任云云。答曰,覽書具悉。卿若自以爲是,余豈不以是知之乎?如是然後,卿足快於心耶?
正言徐箕淳書曰,伏以臣之情踪,有不敢以臺閣自居,縮伏私次,鎭日違召,懍蹙冞切,又於此際,鞫坐有命,飭令出肅。臣若怵迫嚴威,冒沒承膺,則私義難安,如欲膠守微分,一例違傲,則牌望路阻,進退郞當,益不知寘躬之所也。臣之當初一書,猥忝言地,適値事會,區區愚衷,有不能自已,竊附憂愛之忱,妄效匡救之義,向來令敎,責之以臺臣之伸救,諭之以朝議之寒心,是豈臣進言之本情乎?噫,臺閣以言議爲先,朝廷以廉維爲重,今臣誠不見孚,辭未有槪,至伏承寒心之令,臣雖至愚,寧不慙悚?緣臣無狀,上而爲累於綸綍,下而貽羞於臺閣,所關非細故也。臣何敢徒懷逋慢之是懼,罔念四維之莫嚴,肆然爲冒膺之計乎?玆敢罄暴情實,冒死仰籲。伏乞睿慈,亟賜鐫削,以重臺閣,仍治臣不職之罪,以昭法紀,不勝幸甚。臣方俟勘,豈容贅他,而第伏念古之明王所以能爲國者,亶由於學,而學者將以治心也。夫幽獨之地,君心肆逸,臨朝之時,君心肅穆,故古人有勉其君者曰,接宦官宮妾時少,而親賢士大夫時多,可謂知爲國之本也。見今天氣政暄,午漏方永,迨此奮發睿志,頻開講席,召接臣鄰,討論礱磨,薰陶涵養,日以孜孜,樂不知疲,治心之要,無外乎是而熙皥之世,將復覩於今日,豈不休哉?臣愚竊謂目下之急務,莫先於懋睿學,故屢以膚淺之說,申複陳之,惟邸下,勿以人廢言焉,臣無任云云。覽書具悉。有何情勢乎?勿辭察職,尾附事,當留念矣。
上在昌德宮。常參·經筵,以代理停。
巳時午時,日暈。
鄭知容達曰,明日常參,取稟。令曰,停。
徐英淳達曰,合辭許久關達,事甚未安。除在外·未署經外,未肅拜·呈告人員,竝卽牌招,何如?令曰,依。
鄭知容達曰,玉堂上下番俱空,已至多日,事甚未安。校理李游夏旣有只推之令,卽爲牌招入直,何如?令曰,依。
傳于鄭知容曰,奉審禮堂留待。
傳于鄭知容曰,奉審禮堂入侍。
徐英淳達曰,行大司憲金履載,執義權馥在外,掌令一員未差,掌令李寅弼,持平韓鎭㦿脾不進,持平趙鶴年未署經,監察茶時之意,敢達。令曰,知道。
以掌令李寅弼,持平韓鎭㦿,獻納朴宗璜,正言徐箕淳牌不進罷職令旨,令于徐英淳曰,只推。
鄭知容,以奎章閣言啓曰,頒賜冊子安寶次,奎章之寶,請出之意,敢啓。傳曰,知道。
又以禮曹言達曰,卽接北部幼學洪益友所志,則以爲,同生弟益敏,嫡妾俱無子,以其同姓三十寸弟益朝第三子秉儉,欲爲繼後,兩家相議完定,未及禮斜,益敏夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長洪益友所訴旣如此,依定式,洪益朝第三子秉儉,立爲洪益敏之後,何如?令曰,依。
己丑四月二十六日午時,上御熙政堂。奉審禮堂入侍時,左承旨鄭知容,假注書金大根,記注官洪煥·金奎燮,禮曹參議李根中以次進伏訖。上曰,史官分左右。上曰,奉審禮堂進前。根中進伏。上曰,各陵奉審則何如乎?根中曰,道內諸陵奉審則無頉,而和陵石物修改,亦堅固爲之矣。上曰,禮堂先退。根中先退,又命史官就座。仍命退,承史以次退出。
上在昌德宮。常參·經筵,以代理停。
自開東至午時,灑雨下雨,測雨器水深二分。
尹聲大達曰,明日常參,取稟。令曰,停。
又達曰,來初一日輪對日次,而景慕宮夏享大祭齋戒相値,頉稟之意,敢達。令曰,知道。
朴宗學達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
朴宗學達曰,行大司憲金履載,執義權馥在外,掌令一員未差,掌令李寅弼,持平韓鎭㦿牌不進,持平趙鶴年未署經,監察茶時之意,敢達。令曰,知道。
上在昌德宮。常參·經筵,以代理停。
朴宗學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲達曰,明日常參,取稟。令曰,停。
徐英淳達曰,行大司憲金履載,執義權馥在外,掌令一員未差,掌令李寅弼,持平韓鎭㦿令旨未下,持平趙鶴年未署經,監察茶時之意,敢達。令曰,知道。
以校理李游夏牌不進罷職令旨,令于金裕憲曰,只推。
金裕憲達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以掌令李寅弼,持平韓鎭㦿,獻納朴宗璜,正言徐箕淳牌不進罷職令旨,令于徐英淳曰,只推。
金裕憲,以吏曹言達曰,今此景慕宮朔祭大祝,前掌令朴來謙塡差,而時無職名,令該曹口傳付軍職,何如?令曰,依。
兵曹口傳政事,副司果單朴來謙。
金裕憲,以吏曹言達曰,新除授昌城府使白殷鎭戶奴呈狀內,矣上典素患痰癖之証,當此換節之時,一倍添劇,萬無遠地赴任之望,卽速遞改云,其身病旣如是,則有難等待其差歇,該府使白殷鎭,罷黜,何如?令曰,依。
尹聲大,以戶曹言達曰,禮曹草記,今此瀋陽問安使齎去禮物,自戶曹磨鍊,別單達下事入達依下矣。禮物各種,依前例磨鍊別單書入之意,敢達。令曰,知道。
朴宗學,以備邊司言達曰,卽見京畿監司金鐮狀達,則以爲,本道還穀,自來不敷,當此農節,民情遑汲,留庫各穀,限二千石特許加分事,請令廟堂稟處矣。元還本自不敷,加分便成年例,且麥熟稍遲,農食方艱,此時民情,亦所當念,依狀請數爻,許令加分,何如?令曰,依。
又以兵曹言達曰,考見諸道今春官鎭門聚點狀啓,則黃海兵使李謙會狀啓中,道內團束軍兵聚點時,遂安等四邑鎭,戰馬瘦駑,服色麤劣,軍器什物,不無若干執頉云。全羅兵使李存敬狀啓中,道內束伍軍兵聚點時,龍安一邑,隊伍間多虛闕,坐作初不設行,揆以戎政,萬萬疎忽云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉,當該邑鎭守令·邊將,竝推考警責,何如?令曰,依。
又以禁衛營言達曰,本營中軍李寅植,身病甚重,勢難察任,今姑改差,何如?令曰,依。
又以御營廳言達曰,本廳千摠李井會,身病甚重,勢難察任,改差,何如?令曰,依。
上在昌德宮。常參·經筵,以代理停。
未時,日暈。
鄭知容達曰,明日常參,取稟。令曰,停。
徐英淳達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
又達曰,端午帖製述人,旣已抄達矣。大提學金履喬在外,弘文提學金鏴,待明朝牌招,以爲出韻科次之地,何如?令曰,依。
徐英淳達曰,行大司憲金履載,執義權馥在外,掌令一員未差,掌令李寅弼,持平韓鎭㦿牌不進,持平趙鶴年未署經,監察茶時之意,敢達。令曰,知道。
兵曹,以李惟秀爲禁衛中軍。
上在昌德宮。常參·經筵,以代理停。
藥房都提調李相璜,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日景慕宮夏享大祭齋戒相値,常參頉稟之意,敢達。令曰,知道。
徐英淳達曰,行大司憲金履載,執義權馥在外,掌令一員未差,掌令李寅弼,持平韓鎭㦿令旨未下,持平趙鶴年來署經,監察茶時之意,敢達。令曰,知道。
朴宗學達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
令于鄭知容曰,禮房承旨,馳詣宗廟·景慕宮,奉審摘奸以來。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以掌令李寅弼,持平韓鎭㦿,獻納朴宗璜,正言徐箕淳牌不進罷職令旨,令于徐英淳曰,只推。
令于鄭知容曰,發遣吏郞,諸執事淸齋與否,摘奸以來。
鄭知容,以內醫院都提調意達曰,提調金鏴,今日問安,不爲仕進,卽爲牌招,何如?令曰,依。
朴宗學,以兵曹言達曰,今四月各廳堂下武臣朔試射,臣曹連因有故,不得爲之之意,敢達。令曰,知道。
上在昌德宮。常參·經筵,以代理停。
朴宗學啓曰,來初五日,朝參日次矣,敢稟。傳曰,停。
鄭知容達曰,明日常參,取稟。令曰,停。
朴宗學達曰,行大司憲金履載,執義權馥在外,掌令一員未差,掌令李寅弼,持平韓鎭㦿呈辭,持平趙鶴年未署經,監察茶時之意,敢達。令曰,知道。
鄭知容達曰,右承旨徐英淳,左副承旨尹聲大,右副承旨金裕憲,今日不爲仕進,竝卽牌招,何如?令曰,依。
令于鄭知容曰,禮房承旨馳詣景慕宮,奉審摘奸以來。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以右承旨徐英淳,左副承旨尹聲大,右副承旨金裕憲牌不進罷職令旨,令于鄭知容曰,只推。
鄭知容,以奎章閣言達曰,景慕宮望廟樓,今朔奉審,無頉之意,敢達。令曰,知道。
又以司饔院監膳提調意達曰,鷹師貢人等呼訴內,京貿山雉,今已垂乏,將無以推移封進云,依前傳敎定式,今日爲始,各殿宮日下生雉,以活鷄全數代封之意,敢達。令曰,知道。
又以吏曹言達曰,新除授成均館司成李是遠,除拜後過限未肅拜,成均館直講康國龍,成均館典籍金在榮,受由過限不上來,竝依例改差,何如?令曰,依。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以禮曹言啓曰,今五月十五日中宮殿誕日陳賀節目,當爲磨鍊,而異於常時,謹依前例權停,以只進表裏擧行,何如?傳曰,允。
朴宗學,以都摠府言達曰,今日入直內三廳武兼禁軍及軍兵等,當爲中日習射技,而景慕宮夏享大祭齋戒相値,不得設行之意,敢達。令曰,知道。
又以訓鍊都監言達曰,本局別將趙恩錫,身病甚重,勢難察任,改差,何如?令曰,依。
又以摠戎廳言達曰,北漢訓鍊都監字內城堞頹圮處,自該營,來五月初二日擇日,始役改築之意,敢達。令曰,知道。
上在昌德宮。常參·經筵,以代理停。
金裕憲達曰,明日再明日,寧陵忌辰祭齋戒正日相値,常參頉稟之意,敢達。令曰,知道。
徐英淳達曰,合辭許久闕達,事甚未安。除在外·未署經·差祭外,未肅拜·呈告人員,竝卽牌招,何如?令曰,依。
又達曰,左副承旨尹聲大,今日不爲仕進,卽爲牌招,何如?令曰,依。
又達曰,假注書金大根,身病猝重,勢難察任,今姑改差,何如?令曰,依。
以校理李游夏牌不進罷職令旨,令于金裕憲曰,只推。
金裕憲達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
徐英淳達曰,行大司憲金履載,執義權馥在外,掌令一員未差,掌令李寅弼差祭,持平韓鎭㦿牌不進,持平趙鶴年未署經,監察茶時之意,敢達。令曰,知道。
以左副承旨尹聲大牌不進罷職令旨,令于徐英淳曰,只推。
金裕憲,以吏曹言達曰,今此端午祭祭官,當爲分排,而除老病公頉,實無推移排比之路,依近例,時任春坊及刑官,司饔院官員年六十以上人,通瀜塡差以入,而其中時無職名人員,令該曹,口傳付軍職,何如?令曰,依。
朴宗學,以兵曹言啓曰,今五月二十一日景祐宮夏享祭王世子攝行時,陪衛軍兵,當爲磨鍊,而謹考謄錄,則昨年五月景祐宮夏享祭攝行時,訓局步軍八百名,馬軍二哨,中軍率領爲先後牌,禁軍二番磨鍊矣,今亦依此擧行乎?敢稟。傳曰,依此爲之。
又以兵曹言啓曰,今當儲窠之月,虛司果,例不得循例區處,而在前積滯之時,勿拘儲窠,以虛司果擬入,已多近例,今亦依此擧行,以爲次次疏滯之地,何如?傳曰,允。
上在昌德宮。常參·經筵,以代理停。
徐英淳達曰,行大司憲金履載,執義權馥在外,掌令一員未差,掌令李寅弼差祭,持平韓鎭㦿令旨未下,持平趙鶴年未署經,監察茶時之意,敢達。令曰,知道。
申在植達曰,左承旨鄭知容,今日不爲仕進,卽爲牌招,何如?令曰,依。
金大根改差,代以李敦崇爲假注書,李敦榮有頉代,洪鍾應添書代點。
以校理李游夏牌不進罷職令旨,令于鄭知容曰,只推。
鄭知容達曰,應敎·副應敎·副校理二員,修撰一員,副修撰二員前望未下,校理李游夏差祭,修撰申冕周在外,玉堂上下番俱空,事甚未安。校理金英淳,卽爲牌招入直,何如?令曰,依。
以獻納朴宗璜,正言徐箕淳,持平韓鎭㦿牌不進罷職令旨,令于徐英淳曰,只推。
兵曹口傳政事,副司果黃,副司正韓用幹竝單付。
尹聲大,以戶曹言達曰,翁主供上,例於出閤後,卽爲減下,而今此永溫翁主喪,在於出閤之前,本房供上及所屬內人宣飯衣纏,來朔爲始減下與三年後減下,臣曹無可據之例,不得擅便,何以爲之?,敢達。令曰,三年後減下。
鄭知容,以禮曹言達曰,圖畫署畫員金漢英有頉代,本署祿官窠,以差備待令畫員李寅植陞付之意,敢達。令曰,知道。
又以成均館知館事意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成未差,直講李發源差祭,典籍柳榮河呈旬,時無入直之員,以他郞官,姑爲代直,何如?令曰,依。
又以承文院都提調意達曰,今此皇帝潘行,係是初謁祖陵,而皇后之同來與否,姑未的知,故方物則已爲預備入去,難保無常例外文書之臨時擧行,本院書員,雖非定額應赴者,從前似此之行,或有別例帶去之時矣。今亦依已例,以爲率往擧行之地,何如?令曰,依。
徐英淳,以備邊司言達曰,卽見咸鏡監司金箕殷狀達,則以爲,本道穀簿,自來不敷,而連値災荒,還戶增加,只以應分之數,萬無塗抹之勢,元還餉及交濟穀應留條中各穀二萬石,特許加分事,請令廟堂稟令分付矣。農節艱食,民情宜念,道臣所請,必有斟量,依狀請數爻,許令加分,何如?令曰,依。
又以御營廳言達曰,本廳千摠金思運,身病甚重,勢難察任,改差,何如?令曰,依。
又以刑曹言達曰,謹依判付,京囚金春石·朴季孫等鬪敺殺罪,減一等,各決杖一百後,春石平安道价川郡,季孫慶尙道安義縣,流三千里定配。申同伊依本律,咸鏡道利原縣,減死定配所,竝卽押送之意,敢達。令曰,知道。
上在昌德宮。常參·經筵,以代理停。
自巳時至申時,日暈。
鄭知容達曰,明日常參,取稟。令曰,停。
徐英淳達曰,行大司憲金履載,執義權馥在外,掌令一員未差,掌令李寅弼,持平韓鎭㦿差祭,持平趙鶴年未署經,監察茶時之意,敢達。令曰,知道。
令于鄭知容曰,禮房承旨馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
朴宗學達曰,事變假注書李東韻,身病猝重,勢難察任,今姑改差,何如?令曰,依。
李東韻改差,代以卓雲翰爲事變假注書。
以校理金英淳牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理金英淳,旣有只推之令,卽爲牌招入直,何如?令曰,依。
朴宗學,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以摠戎廳言達曰,北漢禁衛營字內,御營廳子內城堞頹圮處,自各該營,今月初四日擇日,始役改築之意,敢達。令曰,知道。
上在昌德宮。常參·經筵,以代理停。
藥房副提調尹聲大啓曰,伏未審日間,聖體若何,寢睡·水刺之節,何如?臣率諸御醫,趁旱入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿·世子宮口傳問安。答曰知道。世子嬪宮口傳問安。答曰,知悉。
申在植達曰,明日常參,取稟。令曰,停。
朴宗學達曰,合辭許久闕達,事甚未安。除在外未署經·差祭外,未肅拜·呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
申在植達曰,左承旨鄭知容,右承旨徐英淳,今日不爲仕進,竝卽牌招,何如?令曰,依。
令于鄭知容曰,明日日次儒生殿講,魚水堂爲之矣,該房知悉。
以校理金英淳牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理金英淳,旣有只推之令,與校理李游夏,一體牌招入直,何如?令曰,依。
令于鄭知容曰,兼弼善·文學·司書竝許遞,旣承下敎,前望單子入之。
春坊前望單子入之,文學成遂默,司書兪星煥代點,兼弼善徐箕淳添書代點。
鄭知容,以侍講院言達曰,明日日次儒生殿講時,宮官當爲全數進參,而輔德兼輔德未差,弼善趙基謙,兼文學韓弘敎受由在外,無以備員,未差之代,令政院稟旨差出,而在外人,亦爲稟令變通差出,以爲備員進參之地,何如?令曰,輔德兼輔德未差之代,旣承下敎,前望單子入之。
春坊前望單子入之,輔德安光直,兼輔德李光正代點。
朴宗學,以兵曹言達曰,明日王世子代臨魚水堂,日次儒生殿講時,本曹堂上陪衛二員,當爲備員,而參知洪永觀有實故,不得進參,令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,依。
朴宗學達曰,因兵曹草記,明日日次濡生殿講時,本曹堂上陪衛,當爲備員,而參知洪永觀有實故,不得進參,令政院稟令變通,仍令該曹,口傳差出,待下批牌招事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參知前望單子入之,洪學淵代點。
吏曹,兵曹參議單洪學淵,參知單李渭達。
朴宗學,以都摠府言達曰,明日座堂時,陪衛當爲備員,而副摠管李惟秀·李若愚·柳台佐·李鼎臣在外,李志淵有實故,金熙華有實病,一員未差,無以備員,令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,竝許遞,旣承下敎,前望單子入之,待下批,牌招進參。
摠管前望單子入之,都摠管金鏴,副摠管徐憙淳·朴蓍壽·李羲準·金蘭淳·李奎鉉·鄭基一代點。
朴宗學達曰,卽者刑曹郞廳來言,載寧郡謀殺本夫罪人金女德捧結案啓本,當爲覆啓,而判書李勉昇受由在外,次堂例不得擧行云,何以爲之?敢稟。令曰,判書許遞,旣承下敎,前望單子入之。
刑曹判書前望單子入之,洪奭周代點。
朴宗學達曰,卽者刑曹郞廳來言,載寧郡謀殺本夫罪人金女德捧結案啓本,當爲覆啓,而新除授判書洪奭周有身病,不得擧行云,卽爲牌招,何如?令曰,依。如有違牌,勿爲呼望。
又達曰,行大司憲金履載,執義權馥在外,掌令一員未差,掌令李寅弼差祭,持平韓鎭㦿牌不進,持平趙鶴年未署經,監察茶時之意,敢達。令曰,知道。
以獻納朴宗璜,正言徐箕淳,持平韓鎭㦿牌不進罷職令旨,令于朴宗學曰,只推。
令于朴宗學曰,明日出宮門路,以貳極門爲之。
以右承旨徐英淳牌不進罷職令旨,令于申在植曰,只推。
以校理李游夏·金英淳牌不進罷職令旨,令于鄭知容曰,只推。
鄭知容,以侍講院言達曰,上番闕直,事甚未安。新除授兼弼善徐箕淳,文學成遂默,竝卽牌招,以爲推移入直之地,何如?令曰,依。
以兼弼善徐箕淳牌不進罷職令旨,令于鄭知容曰,只推。
朴宗學,以兵曹言達曰,僉知中樞府事權時彦,曹司五衛將朴宗球除授在外,上來無期。五衛將趙湐·崔漢象·朴民煥·黃顯宅·李莘耆,景福宮衛將金遇淵,慶熙宮衛將崔宗厚,文臣兼宣傳官尹致秀,俱以病難供職,呈狀乞遞。文臣兼宣傳官權用經除授在外,過限未肅拜,侍衛之職,輪番之任,不可久曠,竝改差,何如?令曰,依。
領議政南公轍書曰,伏以臣,近引禮經乞還官政,羈縻至今,迄無止泊,癃癈倍前,末由勉强,縱睿訓之丁寧曲加慰諭,然迷志之已定,尙敢瀆煩。臣自歲初,屢承書答,十行辭敎,諄複鄭重,追提先故,恩言感祝,苟非有甚不得已者,則干請之重言不一言,此敵以下之所厭聞,而況於君臣之間乎?蓋臣之至情苦懇,必欲求退者有三,壯而仕老而退,此人臣之一大防限,而臣自釋褐之日,以此誓心,亦嘗言於朝中知舊,其人或有存者,或在泉下矣。有其志而無其勇,有其言而無其決,遲徊仰祿,將過十年,內而負心,外而欺人,臣自知愧,人謂斯何?今又犬馬之齒,恰滿七耋,猶且蹲仍而不去,則將以何辭,解當世之惑,而見先哲於地下乎?此一也。臣本受稟虛弱,前時强壯,猶不如人,而加以用踰其器,福過招災,居然貞疾,卄載成痼,醜穢証形,前後煩陳,不知爲幾,而今則舊証無減,新恙漸劇。精神之昏眩,脚力之痿薾,前之歲而不知所加者,近又月而知其落下,長委床笫,直一未冷之屍耳。人臣辭職,其事各異,其說不一,而至於病在垂死,不能陳就者,上無以勉之,下無以强也,此二也。臣之老且病如此也,故廟務日益瘝曠,國綱日益頹墮,中書令,豈可一日不見天子,而臣之未能登對,幾至半年之久,廟宮享謁,駕輿陪班,朝儀之大者,而一皆闕參,仍爲常例。大臣爲權減之職,百僚無董率之人,在前亦有是否?究其故則莫非臣昏耄而不能任職,僨誤國事,至此之極,此三也。一自僚相許解之後,鼎席益無倚仗,朝廷僅有一相,而與無相等,此爲安危治亂之大關係,而邸下,姑令臣,充位備員,倚閣而無所變通,方今之憂,無有大於此者矣。臣之前書下答,以三南告饑民生顚連,此非告退之時爲敎,臣雖在職無所猷爲,而間未敢更有仰懇者,有所待也。今幸兩麥登熟,賑事垂畢,如臣之年至病癃,罪著僨誤者,宜在斥退,而改卜賢德,此政其時,臣之一身成就,惟在我邸下一稟奏一辭令之間,哀之命也,不哀之亦命也,知其在命,而且鳴號之者,尤見其窮且迫矣。伏願邸下,惻然垂念,將臣議政之任,亟行遞免,仍令奉朝請一銜,題旌而歸,臣之至願也,國之大幸也,臣無任云云。答曰,覽書具悉卿懇。愼節非不奉慮,乞退何其屢言?卿試思之,國事去益罔涯,民勢新經歉荒,可悶可憂,不一其端,而左閤解任,卿又辭職,老成次第告歸,余將孰倚而孰恃乎?更勿陳懇,卽起視事。仍令于鄭知容曰,此下答,遣史官,往諭于領議政。
上在昌德宮。常參·經筵,以代理停。
還內後,內閣·政院·藥房。春坊口傳問安。答曰,知道。
鄭知容達曰,明日再明日,長陵忌辰祭齋戒正日,三明日獻陵忌辰祭齋戒,初十日十一日,孝昌墓忌辰祭齋戒正日相値,常參頉稟之意,敢達。令曰,知道。
徐英淳達曰,行大司憲金履載,執義權馥在外,掌令一員未差,掌令李寅弼差祭,持平韓鎭㦿呈辭,持平趙鶴年未署經,監察茶時之意,敢達。令曰,知道。
備忘記,阿耳僉使李馨萬下直,長弓一張,長箭一部,片箭一部,筒兒一箇賜給。
鄭知容達曰,成均館官員來言,今日日次儒生殿講時,本館堂上,當爲進參,而同成均鄭尙愚,大司成金鼎均在外,同成均洪起燮有身病,無進參之員云,同成均洪起燮,卽爲牌招,何如?令曰,依。
又達曰,玉堂上下番俱空,已至多日,事甚未安。校理李游夏·金英淳,旣有只推之令,竝卽牌招入直,何如?令曰,依。
以校理李游夏牌不進罷職令旨,令于鄭知容曰,只推。
令于申在植曰,春坊兼帶臺諫許遞,旣承下敎,前望單子入之。
正言前望單子入之,鄭僑代點。
鄭知容,以侍講院言達曰,兼弼善徐箕淳,時無職名,令該曹,口傳付軍職,何如?令曰,依。
兵曹口傳政事,副司果單徐箕淳。
鄭知容,以侍講院言達曰,今日日次儒生殿講時,宮官當爲全數進參,而輔德安光直,兼輔德李光正,兼弼善徐箕淳未肅拜,無以備員,令政院竝卽牌招,以爲進參之地,何如?令曰,依。
令于申在植曰,守令有闕之代,旣承下敎,政官牌招開政。
有政。吏批,行判書趙鐘永進,參判徐耕輔牌不進,參議趙冀永在外,同副承旨朴宗學進。以趙萬協爲司成,金履喬爲判義禁,鄭義命爲奉常僉正,李敏衡爲直講,趙學點爲敦寧主簿,張敎根爲谷山府使,李熙章爲昌城府使,孔熙宅爲律學敎授,兼執義單朴來謙,前縣監申在衡今加通政加資事承令。贈執義金南式贈吏議,忠節卓異,贈職事承令。
兵批,判書金敎根病,參判韓義運入直進,參議洪學淵,參知李渭達陪衛進,同副承旨朴宗學進。以李繼默爲甕津別將,大護軍李勉昇,護軍朴蓍壽,副護軍張敎根·洪永觀,副司直朴來謙·權大肯,副司果趙秉常竝單付。
朴宗學達曰,判義禁金履喬,旣在闕中,不爲肅謝,直爲出去,事甚未安。推考,何如?令曰,依。
兼輔德李光正書曰,伏以臣,數年之間,跧伏訟愆,思不敢復廁於恒人之伍者,蓋情有所蹙也。臣自玆以往,每奉除書,輒增惶汗,不知所以自措,千萬不意,恩點又下,授臣以兼侍講院輔德,俾之備數於從衛之列,不敢知离明,又何取於臣,而誤加收簪之恩也?仍伏念臣於年前,猥忝考試之役,僨誤旣多,辜負至重,乃有經幄之臣,論劾甚峻,卽試士不公,合置何律,而睿度寬大,勘止刊籍。臣以罪爲榮,杜門屛息,不敢以日月之久,而或忘于心,夫遇慶設科,國家之盛擧也。科名甚大,八方咸聚,蓋將以廣取人才,慰悅遠邇,而況當我邸下代聽之初,飭諭申嚴,凡在有司,孰敢不思竭智力以對揚休旨,而只緣臣闇昧駑孱,選取無當,致使朝家大公之德意,不克下究於觀國利用之地,而草野擔簦之士,莫不向隅而竊歎,此臣等之罪,而儒臣之不能不言也。縱使不言,臣固自訟,豈敢以臣非主試,而厭然自恕而已乎?抑臣竊有所區區自悼者,彼泮儒之捲堂,已是事例之所未嘗有,常情之所不敢度,而其所懷中遣辭,多出過情,全不擇發,至以人臣所不敢聞之句,無難加之,何其言之至此甚也?自古掌試者之被人構捏固何限,而曾未有如臣遭羅之危且㦧也。噫,臣之不肖,上以貽辱朝廷,已無可言,而其僇敗身名,又非細故,雖邸下欲爲臣地,曲費湔拂之恩,將何補於旣虧之質,而臣又何顔猶復來帶翺翔於器使之末,以重犯無忌憚之誅乎?積違之餘,昵陪耿光,臣分之大願也,而滓穢之賤,進身無路,傲慢之罪,尤無所逃,玆敢悉暴危懇,冒瀆睿聽。伏願特垂憐察,亟賜遞改,竝治臣前後辜犯,仍許臣鏟跡朝端,以爲爲人臣不職者之戒,則公法私義,兩得其宜,不勝幸甚,臣無任云云。覽書具悉。何必復提前事?勿辭卽爲進參。
己丑五月初六日卯時,王世子代臨魚水堂。日次儒生殿講入對時,行都承旨申在植,左承旨鄭知容,右承旨徐英淳,左副承旨尹聲大,假注書洪鍾應,記事官李殷相·徐戴淳,原任直提學金鏴,原任直閣徐俊輔,原任直閣李光文,檢校待敎金英淳,待敎金鼎集,以次陪立。時至,王世子具翼善冠·衮龍袍,乘輿出重華門。藥房提調金鏴進前奏曰,侵早勞動,睿體若何?令曰,一樣矣。令曰,阿耳僉使輿前入對。出令旨阿耳僉使李馨萬,進伏奏職姓名。令曰,七事奏之,可也。馨萬奏七事,英淳讀宣諭訖,令退,馨萬退出。仍由貳極門·靑陽門,詣魚水堂,降輿陞座,試官及應講儒生以次行禮訖。考官左參贊金履喬,戶曹判書金鏴,吏曹參判徐耕輔,參考官副護軍李寅溥·金鍏,副司果朴宗吉·趙然春進伏訖。令開講,王世子入次,少頃復爲座堂,儒生等應講訖。令曰,通幼學李豐翼·徐名輔比較,可也。令知容,書七律題琴字,出韻宵寥簫搖么五字,賜紙筆墨,少頃製進,睿考批成。令知容,書令旨曰,日次儒生殿講通比較七言律詩三下一幼學李豐翼直赴殿試。之次三下幼學徐名輔直赴會試,之次略進士李光翼等七人,各給一分,之次略進士趙雲近等五人,粗生員鄭基轍等十三人,竝令該曹,考例施賞。出令旨令曰,入格儒生入對。出令旨豐翼等各奏職姓名,退立階下訖。令曰,下番出去呼新,可也。戴淳承令呼新,令曰,直赴給分人先退,其餘頒賞,可也。雲近等領賞退出,令呼禮畢,相禮跪白禮畢。王世子乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
朴宗學啓曰,來十一日朝參日次,而孝昌墓忌辰祭正日相値,頉稟之意,敢啓。傳曰,知道。
尹聲大達曰,來十一日,輪對日次,而孝昌墓忌辰祭正日相値,頉稟之意,敢達。令曰,知道。
朴宗學達曰,行大司憲金履載,執義權馥在外,掌令一員未差,掌令李寅弼,持平韓鎭㦿呈辭,持平趙鶴年未署經,監察茶時之意,敢達。令曰,知道。
尹聲大達曰,右副承旨金裕憲,今日不爲仕進,卽爲牌招,何如?令曰,依。
又達曰,假注書吳取善,身病猝重,勢難察任,今姑改差,何如?令曰,依。
傳于尹聲大曰,今初八日,景祐宮誕辰茶禮當親行矣。門路以協陽門·曜金門爲之,雲寶劍置之,侍衛入直磨鍊,王世子隨駕之節,一體磨鍊。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以校理李游夏牌不進罷職令旨,令于尹聲大曰,只推。
吳取善改差,代以徐念淳爲假注書。
徐念淳有頉,代以韓宓履爲假注書。
尹聲大,以吏曹言啓曰,卽接通禮院牒報,則以爲,明日景祐宮擧動時,相禮不可不備,而相禮洪遠謨,身病猝重,萬無進參之路,其代卽速變通,以爲及時擧行云。相禮洪遠謨,身病旣如是,則有難强令察任,今姑改差,其代口傳備擬以入,何如?傳曰,允。
吏曹口傳政事,以朴宗吉爲相禮。
令于朴宗學曰,明日出宮門路,以貳極門爲之。
以右副承旨金裕憲牌不進罷職令旨,令于尹聲大曰,只推。
以兼輔德李光正牌不進罷職令旨,令于尹聲大曰,只推。
尹聲大,以禮曹言達曰,卽接昌平幼學柳榮和所志,則以爲,族姪煥轍,嫡妾俱無子,以其同姓八寸弟煥經第二子奎,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩便與受,明有可據,而不得登聞者,許令該曹論理草記事,曾有筵奏定式,而門長柳榮和所訴旣如此,依定式,柳煥經第二子奎,立爲柳煥轍之後,何如?令曰,依。
又以禮曹言達曰,卽接白川幼學安志濟所志,則以爲,族叔故參奉錫儆,嫡妾俱無子,以其同生兄故縣監錫銓第四子善永,欲爲繼後,諸族相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長安志濟所訴旣如此,依定式,安錫銓第四子善永,立爲安錫儆之後,何如?令曰,依。
朴宗學,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以兵曹言啓曰,在前景祐宮動駕時,訓鍊大將率廣智營·西營入直軍,曜金門外布帳外排立矣,今亦依此擧行,何如?傳曰,允。
又以義禁府言啓曰,因黃海監司李翊會啓本,刑曹回啓內,謀殺本夫罪人金女德,係是三省罪人,依法典移義禁府,發遣都事拿來後稟處事,允下矣。罪人金女德,方囚載寧郡獄,依例發遣府都事拿來,何如?傳曰,允。
又以義禁府言達曰,卽接楊州牧使朴永元牒呈及成冊,則弑姑罪人阿只應坐人,査出以來矣。阿只子日乭,公忠道忠州牧,依法典爲奴,而日乭方囚本州獄,依例令刑曹,押送配所,何如?令曰,依。
上在昌德宮。常參·經筵,以代理停。
上詣景祐宮。王世子祗迎入幕次後,內閣·政院·藥房·春坊口傳問安。答曰,知道。
上入齋室後,王世子板位問安。答曰,知道。內閣·政院·藥房口傳問安。答曰,知道。
展拜後,王世子板位問安。答曰,知道。內閣·政院·藥房口傳問安。答曰,知道。
王世子展拜後,內閣·政院·藥房·春坊口傳問安。答曰,知道。
還宮時,王世子祗迎入幕次後,內閣·政院·藥房·春坊口傳問安。答曰,知道。
還宮後,王世子板位問安。答曰,知道。內閣·政院·藥房口傳問安。答曰,知道。
王世子還內後,內閣·政院·藥房·春坊口傳問安。答曰,知道。
徐英淳達曰,行大司憲金履載,執義權馥在外,掌令一員未差,掌令李寅弼,持平韓鎭㦿呈辭,持平趙鶴年未署經,監察茶時之意,敢達。令曰,知道。
鄭知容啓曰,三皇忌辰日親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,王世子攝行,奉室行禮。
鄭知容達曰,奉室行禮,王世子攝行事,命下矣。齋宿處所,以何處爲之乎?敢稟。令曰,映花堂爲之。
假注書韓宓履有頉,代金大根添書代點。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以校理李游夏牌不進罷職令旨,令于鄭知容曰,只推。
令于朴宗學曰,明日出宮門路,以貳極門爲之。
朴宗學,以備邊司言達曰,卽見水原留守朴周壽狀達,則以爲,本營屬安山等五邑,元還勘少,排巡無路,當此麥嶺,民情遑汲,五邑所在南漢餉祖留庫中四千五百六十九石零,特許加分事,請令廟堂,稟令分付矣。麥嶺艱食,民情宜念,且屬邑加分,便成年例,依狀請許施,何如?令曰,依。
又以兵曹言啓曰,今此王世子攝行奉室行禮時,墻外環衛軍,當爲磨鍊,而謹考謄錄,則今三月奉室行禮時,訓局步軍四哨除出,中軍率領排立矣,今亦依此擧行乎?敢稟。傳曰,依此爲之。
又以御營廳言達曰,本廳中軍具信喜,身病甚重,勢難察任,改差,何如?令曰,依。
徐英淳,以義禁府言達曰,因黃海監司李翊會申本,刑曹回達內,謀殺本夫罪人金女德,係是三省罪人,依法典移義禁府,發遣都事拿來後稟處事依下矣。罪人金女德,方囚載寧郡獄,依例發遣府都事拿來,何如?令曰,依。
又以刑曹言達曰,義禁府達辭內,卽接楊州牧使朴永元牒呈及成冊,則弑姑罪人阿只應坐人,査出以來矣。阿只子日乭,公忠道忠州牧,依法典爲奴,而日乭方囚本州獄,依例令刑曹,押送配所,何如?令曰,依事令下矣。罪人方囚該州獄,依例令本道,押送配所之意,敢達。令曰,知道。
己丑五月初八日卯時,上與王世子,詣景祐宮。誕辰茶禮親行入侍時,行都承旨申在植,左副承旨尹聲大,右副承旨金裕憲,同副承旨朴宗學,假注書金大根,記注官金輦,記事官徐戴淳,直提學徐憙淳,原任直閣徐萬淳,檢校待敎金英淳,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金鏴,副提調尹聲大進前奏曰,侵早勞動,聖體若何?上曰,一樣矣。仍由協陽門·曜金門,至景祐宮。通禮跪啓請降輿,上入齋室,仍詣展拜位行禮訖,還入齋室,還宮時至,通禮跪啓請外辦,上乘輿,由曜金門·宣化門還內。宗學請出標信解嚴,諸臣以次退出。
己丑五月初八日卯時,上詣景祐宮。誕辰茶禮親行,王世子隨駕入對時,左承旨鄭知容,右承旨徐英淳,假注書洪鍾應,記事官李殷相·趙秉憲,原任直提學金鏴,原任直閣李光文,待敎金鼎集,以次陪立。時至,相禮跪贊請外備,王世子具翼善冠·衮龍袍,乘輿出重華門。藥房提調金鏴進前奏曰,侵早勞動,睿體若何?令曰,一樣矣。由貳極門至協陽門,降輿步過仁政門外,乘輿由曜金門,詣祗迎位,降輿入次。大駕至,王世子出次,鞠躬祗迎,乘輿仍隨詣景祐宮,展拜訖,王世子入齋室,還宮時至,相禮跪白外備。王世子出齋室,乘輿詣祗迎位,降輿入次,大駕至,王世子出次,鞠躬祗迎訖,乘輿隨駕,由曜金門還內,諸臣以次退出。
上在昌德宮。常參·經筵,以代理停。
王世子詣映花堂齋宿後,內閣·政院·藥房·春坊口傳問安。答曰,知道。
徐英淳達曰,行大司憲金履載,執義權馥在外,掌令一員未差,掌令李寅弼,持平韓鎭㦿呈辭,持平趙鶴年未署經,監察茶時之意,敢達。令曰,知道。
鄭知容達曰,明日奉室行禮時,九卿當爲進參,而右參贊李錫奎,刑曹判書洪奭周,行工曹判書朴宗薰病不進,竝卽牌招,以爲淸齋之地,何如?令曰,依。
又達曰,明日奉室行禮時,兩司長官當爲進參,而行大司憲金履載在外,何以爲之,而行大司諫鄭元容病不進,卽爲牌招,以爲淸齋之地,何如?令曰,依。大司憲許遞,旣承下敎,前望單子入之。
又達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,更爲牌招入直,何如?令曰,依。
令于徐英淳曰,陪衛軍兵雨具,從便爲之。
令于徐英淳曰,明日出宮門路,以集成門爲之。
朴宗學,以都摠府言達曰,都摠管徐俊輔,以儀軌堂上,儀軌所晝仕出去之意,敢達。令曰,知道。
鄭知容,以承文院都提調意達曰,院吏文學官李邠壽呈遞代,進士安秉良差下,使之付軍職,冠帶常仕,何如?令曰,依。
又以承文院都提調意達曰,卽見進賀兼謝恩使狀達,則以爲,進賀表文中第六長句七德之謨之謨字,與第五短句闡謨之謨字爲疊簾,故改以休字。第十二長句窮虜之虜字,有所礙眼,故改以寇字,末句中二萬里之二字,與一二日之二字相疊,故改以數字爲辭矣。進賀表,卽是自禮部印板而出送者,自前表式出送之時,皆依原本書之,今番依例修正,則表文非我國所撰也。使臣未知表式出來與否,有此改字之擧,本是彼中所製,而今若自我改書,則必有生頉,切勿改之,仍卽齎去事,罔夜知委於未渡江之前,何如?令曰,依。
朴宗學,以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
己丑五月初九日卯時,王世子詣映花堂。大報壇奉室行禮齋宿入對時,行都承旨申在植,左承旨鄭知容,右承旨徐英淳,左副承旨尹聲大,假注書洪鍾應,記事官李殷相·徐戴淳,原任直提學金鏴,原任直閣李光文,檢校直閣徐萬淳,待敎金鼎集,以次陪立。時至,相禮跪白外備,王世子具翼善冠·衮龍袍,乘輿出重華門。藥房提調金鏴進前奏曰,侵早勞動,睿體若何?令曰,一樣矣。由貳極門·靑陽門,詣映花堂,降輿入次,諸臣輪回詣閤。
上在昌德宮。常參·經筵,以代理停。
世子宮經宿後,內閣·政院·藥房·春坊口傳問安。答曰,知道。
詣大報壇,入齋室後,內閣·政院·藥房·春坊口傳問安。答曰,知道。
還內後,內閣·政院·藥房·春坊口傳問安。答曰,知道。
藥房提調金鏴,右副承旨金裕憲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。
藥房提調金鏴,右副承旨金裕憲達曰,移次齋宿,伏未審夜間,睿體,何如?臣等不任區區伏慮,敢來問安。答曰一樣。
徐英淳達曰,大司憲·掌令一員未差,執義權馥在外,掌令李寅弼,持平韓鎭㦿呈辭,持平趙鶴年未署經,監察茶時之意,敢達。令曰,知道。
朴宗學達曰,備邊司郞廳來言,今日賓廳日次,而孝昌墓忌辰祭齋戒相値,不得來會云矣,敢達。令曰,知道。
令于鄭知容曰,禮房承旨馳詣孝昌墓,奉審摘奸以來。
令于尹聲大曰,戶房承旨與禮曹堂上·戶曹郞廳,依定式馳詣宣武祠,奉審以來。
以校理李游夏再牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
兵曹,以李鍾英爲御營中軍。
朴宗學,以都摠府言達曰,今日入直內三廳武兼禁軍及軍兵等,當爲中日習射技,而孝昌墓忌辰祭齋戒相値,不得設行之意,敢達。令曰,知道。
己丑五月初十日卯時,王世子詣大報壇。奉室行禮入對時,行都承旨申在植,左承旨鄭知容,右承旨徐英淳,左副承旨尹聲大,假注書洪鍾應,記事官李殷相·徐戴淳,原任直提學金鏴,原任直閣李光文,檢校直閣徐萬淳,待敎金鼎集,以次陪立。時至,王世子具翼善冠·黑團領,乘輿進發,由集成門至齋殿門外,降輿入次。少頃,相禮跪白外備,王世子出齋殿,乘輿至朝宗門外,降輿由朝宗門,冽泉門夾門,至奉室前,版位行禮後,奉審室內,仍詣堂上奉審,又詣敬奉閣奉審訖。王世子步出朝宗門,乘輿由金馬門還詣映花堂。少頃,相禮跪白外備,王世子改具衮龍袍,乘輿由靑陽門·貳極門還內。禮貌官請出徽旨解嚴,諸臣以次退出。
上在昌德宮。常參·經筵,以代理停。
金裕憲達曰,明日常參,取稟。令曰,停。
又達曰,大司憲·掌令一員未差,執義權馥在外,掌令李寅弼,持平韓鎭㦿呈辭,持平趙鶴年未署經,監察茶時之意,敢達。令曰,知道。
又達曰,行都承旨申在植,左承旨鄭知容,右承旨徐英淳,左副承旨尹聲大不爲仕進,同副承旨朴宗學式暇出去,院中只有臣一人,伴直無人,左副承旨尹聲大,所當牌招,而拘於廳規,不得請牌,何以爲之?敢稟。令曰,牌招。同副承旨許遞,旣承下敎,前望單子入之。
承旨前望單子入之,金鍏添書代點。
金裕憲達曰,新除授同副承旨金鍏,卽爲牌招,何如?令曰,依。
以校理李游夏牌不進罷職令旨,令于金裕憲曰,只推。
金裕憲達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
金裕憲,以內醫院都提調·提調意達曰,外醫金漢祚,議藥同參差下事,令下矣。依下令,外醫金漢祚,議藥同參差下,令該曹口傳付軍職,冠帶常仕之意,敢達。令曰,知道。
兵曹口傳政事,副司勇單金漢祚。
金裕憲,以戶曹言啓曰,淑善翁主房所屬沔川郡田畓二十一結七十四負八束及洪陽縣田畓三結五負九束,乙丑年分竝免稅,買得於和平翁主房,別賜與於該宮矣。因和平翁主房折受還收,混入於出稅中,自今特爲依前免稅事,分付該曹事,命下矣。此土雖移屬於淑善翁主房,癸未年和平翁主房出稅之後,自淑善翁主房,至今納稅,則此非混入於和平翁主房出稅之中而納稅矣。今以別賜與,仍爲免稅,則非但有違於法典,定數王稅頉減,關係甚重,且以本房言之,旣有元劃八百結,則外此雖有買得土地,無論多少,自當依例納稅,豈可以移買於和平翁主房免稅之故,而依前免稅乎?事例如此,不得擧行,惶恐敢啓。傳曰,守經之論,非不是矣,特例也,旣有成命,卽爲擧行,可也。
金鍏,以兵曹言達曰,謹依口傳下令,大報壇修掃軍四名,當爲加定,而騎兵有難徵番,故以雇立別單書入之意,敢達。令曰,知道。
上在昌德宮。常參·經筵,以代理停。
金鍏達曰,明日常參,取稟。令曰,停。
金裕憲達曰,合辭許久闕達,事甚未安。除在外·未署經外,呈告人員,竝卽牌招,何如?令曰,依。
令于金裕憲曰,誤踏達字中官,令該府拿處。
以左副承旨尹聲大牌不進罷職令旨,令于金裕憲曰,只推。
以校理李游夏牌不進罷職令旨,令于金鍏曰,只推。
金鍏達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
金裕憲達曰,大司憲·掌令一員未差,執義權馥在外,掌令李寅弼,持平韓鎭㦿牌不進,持平趙鶴年未署經,監察茶時之意,敢達。令曰,知道。
金裕憲,以兵曹言啓曰,今番都政,新資五窠,例爲差出,而營將·中軍,姑無準二十朔者,雖未滿朔數,依近例推移內遷,何如?傳曰,允。
又以兵曹言達曰,龍虎營中旬,今方設行,賞格木,當自一軍色需用,而目今遺儲不敷,勢難策應,在前如此之時,每以二軍色所儲木邊中取用矣。今番亦依已例,限五十同取用,何如?令曰,依。
上在昌德宮。常參·經筵,以代理停。
尹聲大達曰,明日常參,取稟。令曰,停。
鄭知容達曰,大司憲·掌令一員未差,執義權馥在外,掌令李寅弼,持平韓鎭㦿令旨未下,持平趙鶴年未署經,監察茶時之意,敢達。令曰,知道。
令于鄭知容曰,永興本宮後麓補築時,該府使元永麟,內下虎皮一令賜給。別差林得圓,相當職調用,營裨趙翼錫加資。營校全承塾·李秉寬,邑校咸敬毅·金潤庚·金允弘·李宅敏·裴宗浩·蔡濟行·林益亨·宋英弼·盧鴻集·金宗潤竝賞加。色吏金聖敏·朴珍奎,自本道,米布各別施賞事,回諭。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以掌令李寅弼,持平韓鎭㦿,獻納朴宗璜牌不進罷職令旨,令于鄭知容曰,只推。
尹聲大,以禮曹言達曰,卽接前牧使李種祐所志,則以爲,族姪在文,嫡妾俱無子,以其同姓十六寸弟在謙第二子奎錫,欲爲繼後,兩家相議完定,未及禮斜,在文夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李種祐所訴旣如此,依定式,李在謙第二子奎錫,立爲李在文之後,何如?令曰,依。
又以禮曹言達曰,卽接古阜幼學金維潝所志,則以爲,族曾孫俊聲,嫡妾俱無子,以其同生兄大聲第二子彦宗,欲爲繼後,兩家相議完定,未及禮斜,兩邊父母,俱爲作故,拘於常規,不得循例禮斜,依定式,草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金維潝所訴旣如此,依定式,金大聲第二子彦宗,立爲金俊聲之後,何如?令曰,依。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢達。令曰,知道。
又以訓鍊都監言達曰,本局中軍李升權,身病甚重,勢難察任,改差,何如?令曰,依。
又以摠戎廳言達曰,本廳中軍尹相重,身病猝重,勢難察任,改差,何如?令曰,依。
又以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
又以義禁府言達曰,京畿水使李鍾英狀達內,德浦鎭前僉使趙道洽罪狀,令攸司稟處事達下矣。趙道洽,時居京畿金浦地云,依例發遣府書吏拿來,何如?令曰,待待令拿囚。
上在昌德宮。常參·經筵,以代理停。
藥房提調金鏴,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹聲大達曰,明日中宮殿誕日相値,常參頉稟之意,敢達。令曰,知道。
鄭知容達曰,合辭許久闕達,事甚未安。除在外·未署經外,呈告人員,竝卽牌招,何如?令曰,依。
又達曰,右副承旨金裕憲,今日不爲仕進,卽爲牌招,何如?令曰,依。
備忘記,昌城府使李熙章下直,長弓一張,長箭一部,片箭一部,筒兒一箇賜給。
令于尹聲大曰,禮房承旨,馳詣宗廟·景慕宮,奉審摘奸以來。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
鄭知容達曰,大司憲·掌令一員未差,執義權馥在外,掌令李寅弼,持平韓鎭㦿牌不進,持平趙鶴年未署經,監察茶時之意,敢達。令曰,知道。
以掌令李寅弼,持平韓鎭㦿,獻納朴宗璜牌不進罷職令旨,令于鄭知容曰,只推。
以右副承旨金裕憲牌不進罷職令旨,令于鄭知容曰,只推。
兵曹,以李惟秀爲都監中軍。
鄭知容,以備邊司言達曰,本司有司堂上金鏴,職務相妨,所帶摠管之任,今姑許遞,何如?令曰,依。
又以摠戎廳言達曰,今此本廳中旬時將官·將校·軍兵等賞試才別單及鐵箭·柳葉箭·片箭·鳥銃沒技人,別單書入之意,敢達。令曰,知道。
又以摠戎廳言達曰,北漢山城城堞頹圮處,三軍門各隨字內,董役改築,今五月十三日,畢築之意,敢達。令曰,知道。
義禁府申目,前別提蘇輝國矣原情云云。問目內辭緣,泛稱遲晩,刑推得情,何如?判付達,除刑推議處爲良如敎。又申目,舒川郡守李敬達矣原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。
上在昌德宮。常參·經筵,以代理停。
中宮殿誕日,大殿,內閣·政院·玉堂·春坊口傳問安。答曰,知道。中宮殿單子問安。答曰,知道。
世子宮,內閣·政院·玉堂·春坊口傳問安。答曰,知道。世子嬪宮口傳問安。答曰,知悉。
大殿,朝廷二品以上·六曹堂上口傳問安。答曰,知道。中宮殿單子問安。答曰,知道。世子宮口傳問安。答曰,知道。
尹聲大達曰,明日常參,取稟。令曰,停。
金裕憲達曰,大司憲·掌令一員未差,執義權馥在外,掌令李寅弼,持平韓鎭㦿呈辭,持平趙鶴年未署經,監察茶時之意,敢達。令曰,知道。
鄭知容達曰,備邊司郞廳來言,今日賓廳日次,而問安相値,不得來會云矣,敢達。令曰,知道。
備忘記,江界府使李完植下直,長弓一張,長箭一部,片箭一部,筒兒一箇賜給。
兵曹,以柳和源爲禁衛中軍。
兵曹,以安光質爲摠戎中軍。
令于徐英淳曰,正言·持平竝許遞,與大司憲未差之代,旣承下敎,政官牌招開政。
有政。吏批,行判書趙鍾永進,參判徐耕輔牌不進,參議趙冀永在外,同副承旨金鍏進。啓曰,臺諫及春坊闕員,今當差出,而擬望之人乏少,外任及相避,竝擬,何如?傳曰,允。又啓曰,會寧府使,今當差出,而當品中可擬之人乏少,曾經堂上兵使,竝擬,何如?傳曰,允。以徐有榘爲大司憲,李日瀅·崔漢翼爲持平,宋相玉·尹升烈爲正言,趙秉龜爲兼司書,金啓河爲同經筵,權中履爲軍資判官,丁庠敎爲奉常主簿,金履鍾爲漢城主簿,李恒權爲會寧府使,尹得燁爲蔚珍縣令,金時中爲淸河縣監,南學訓導單卓碩行,校書著作單趙昌敎,贈兵參金齊閔贈吏判文衡例兼,倡義討賊,期殉國難,故承旨金地粹贈吏參弘提例兼,抗疏扶倫,尊周斥和,竝施以褒贈之典事承令。故學生金光壽贈戶參例兼,金㙉贈左承旨,通德郞金粹琯贈僕正,以上同知金道潤三代。
兵批,判書金敎根進,參判韓義運入直進,參議洪學淵病,參知李渭達病,右副承旨金裕憲進。啓曰,京畿水使,今當差出,而當品中可擬之人乏少,他道堂上兵使及未赴任守令,竝擬,何如?傳曰,允。又啓曰,全羅左水使及訓戎僉使,今當差出,而擬望之人乏少,他道僉使及同道中軍,竝擬,何如?傳曰,允。以金銑爲知事,尹復相爲同知,朴奎亮爲僉知,金陽淳爲都摠管,申在衡爲羽林將,李膺緖·權友仁·許榦·金鎰·金魯赫爲五衛將,金光宇·林鳳儀爲景福將,金載琬爲曹司衛將,趙鶴年·宋能圭爲文兼,李羲鍾爲武兼,李完植爲京畿水使,李亨權爲全羅左水使,元永道爲訓戎僉使,大護軍金履載,護軍李鍾英·安光質,副護軍朴宗學·李誾彬·李顯夔,副司直趙鶴年·韓鎭㦿,司果權用經·鄭僑,司正安秉良,以上竝單付。
吏批,再政。以韓用鏶爲工曹正郞,李奎憲爲司僕主簿,任聖皐爲江界府使,黃爲洪原縣監,金聖謙爲泰川縣監,安孝述爲大同察訪,喬桐府使李完植,會寧府使李恒權,今加嘉善加資事承傳。
兵批,再政。以李東奎爲武兼,權爲咸鏡中軍,同知單林鳳儀,僉知單李膺緖·權友仁·許榦,護軍李寅會,副護軍權時彦·李用弼·李益培竝單付。
尹聲大,以奎章閣言達曰,景慕宮望廟樓,今望奉審,無頉之意,敢達。令曰,知道。
上在昌德宮。常參·經筵,以代理停。
自午時至申時,日暈。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹聲大達曰,明日常參,取稟。令曰,停。
金裕憲達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
又達曰,假注書洪鍾應,身病猝重,勢難察任,今姑改差,何如?令曰,姑令察任。
又達曰,行大司憲徐有榘,執義權馥,持平崔漢翼在外,掌令一員未差,掌令李寅弼,持平李日瀅牌不進,監察茶時之意,敢達。令曰,知道。
上在昌德宮。常參·經筵,以代理停。
金裕憲啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
徐英淳達曰,明日再明日,景祐宮夏享祭散齋,三明日致齋,二十一日,顯隆園忌辰祭正日相値,常參頉稟之意,敢達。令曰,知道。
金裕憲達曰,行大司憲徐有榘,執義權馥,持平崔漢翼在外,掌令一員未差,掌令李寅弼,持平李日瀅令旨未下,監察茶時之意,敢達。令曰,知道。
徐英淳達曰,來二十一日,輪對日次,而顯隆園忌辰祭正日相値,頉稟之意,敢達。令曰,知道。
又達曰,左副承旨尹聲大,今日不爲仕進,卽爲牌招,何如?令曰,依。
金裕憲,以義禁府言啓曰,謀殺本夫罪人金女德,今已拿囚,而係是綱常,依法例三省推鞫,何如?傳曰,允。
又以義禁府言達曰,謀殺本夫罪人金女德,今已拿囚,而係是綱常,依法例三省推鞫,何如?令曰,依。
金裕憲啓曰,因義禁府草記,罪人金女德,三省推鞫事,允下矣。委官何大臣進去乎?敢稟。傳曰,領議政進去。
以左副承旨尹聲大牌不進罷職令旨,令于徐英淳曰,只推。
以掌令李寅弼,持平李日瀅,獻納朴宗璜牌不進罷職令旨,令于金裕憲曰,只推。
徐英淳,以禮曹言達曰,卽接丹城幼學李元燮所志,則以爲,同姓六寸兄元祿,嫡妾俱無子,以其同姓八寸弟敬鎭第二子濟民,欲爲繼後,諸族相議完定,而元祿夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李元燮所訴旣如此,依定式,李敬鎭第二子濟民,立爲李元祿之後,何如?令曰,依。
金裕憲,以御營廳言達曰,今此本廳中旬賞試才時,武藝別監李肇煥,以在家軍官林寅爀·徐英根給科事,虛傳下令,而罪旣現發,則此等之類,固當依律嚴勘,以杜後弊,而係是掖屬,何以爲之?敢達。令曰,見此草記,寧欲無言,渠以一箇軍卒,犯此罔赦之罪者,實是罕有之變,今若不用律,則大非聖人刑期無刑之義。入稟大朝,期用一律,以大聖人好生之德,特施次律,在余承順之道,不可不屈法仰從,三漢出付御營,回示後嚴棍三十度,遠惡地減死充軍,勿揀赦前。
又以兵曹言達曰,羽林衛將李儒斌,病難供職,呈狀乞遞,改差,何如?令曰,依。
又以都摠府言達曰,副摠管鄭基一時無職名,令該曹,口傳付軍職,何如?令曰,依。
又以御營廳言啓曰,虛傳下令罪人武藝別監李肇煥,在家軍官林寅爀·徐英根,大會軍民於敎場,竝回示而嚴棍三十度後,遠惡地充軍次,移送秋曹之意,敢啓。傳曰,知道。
又以御營廳言達曰,虛傳下令罪人武藝別監李肇煥,在家軍官林寅爀·徐英根,大會軍民於敎場,竝回示而嚴棍三十度後,遠惡地充軍次,移送秋曹之意,敢達。令曰,知道。
義禁府申目,德浦鎭前僉使趙道洽原情云云。問目內辭緣,泛稱遲晩,刑推得情,何如?判付達。除刑推議處爲良如敎。又申目,中官崔喜鎭原情云云。徽旨內辭緣,泛稱遲晩,所當請刑是白乎矣,曾經長番內官,勿爲請刑,載在大典通編,議處,何如?判付達依準。又申目粘連達下是白有亦,向前蘇輝國亦,今此囚供與道達,雖多矛盾,而道臣査達,乃是兩造取招,質以門長所告,參以營邑前決,折衷論斷者,則輝國之斁倫敗理,無所逃罪,以此照律,何如?判付達依準。又申目粘連,向前李敬達亦,穀物準載,旣已親監發送,船隻停泊,亦非護送之所是白乎矣,燒火之患,出於不遠之地,無論燼穀之多寡,其常時不能檢束之失,在所難免,以此照律,何如?判付達依準。
領議政南公轍書曰,伏以臣,半歲之中,三上辭本,以公以私,量之熟而度之審,有甚不得已者存,而及承睿答,恩諭隆重而已,所請不許,莫非臣誠淺而然也。謂天聽卑,而不積其誠,何以孚格,誠之欲積,言可止乎?敢傾虔至之心,復黷高明之聽。臣之必欲求去者,其說有三,前已悉陳,最是金甌改卜,爲今日急務,而尙無成命,堂堂相府,爲臣養病妨賢之所,臣之嚮書所稱僅有一相而與無相等者,豈過語也哉?自臣之有辭懇,人或謂臣曰,方今歲饑民困,廈氈之上,宵旰憂勞,此時大官,不宜輕去就,子之言病,近於占便,臣曰此言似矣,而陳力就列,不能者止,不能而止,則知有病而無以任職者,亦在當止,聖哲之明訓有在,胡爲占便?又有謂臣者曰,所貴乎退者,以其有急流之勇也,顧子宦成而位極,今欲致政而歸,適足爲孤恩負國之人,而亦無以爲名。臣聞此,不覺顔發騂,而旣未能早圖,又不得收之桑楡,而昧知足之戒,則將爲何如人哉?凡年至乞休者,一皆率之以孤負無名,則將使一世之士大夫,毁壞禮防,知進而不知退,爲是言者,除非不知臣心者,則其所學與所操者異也。噫,年至而不去者,古亦有之矣,此必有德則不許謝事者,而且其人,自任以世道之重者也。中書伴食,守虛位而費廩祿者,古亦有之矣,此必貪戀於崇寵,廟務國計,坐視其僨誤狼狽而不之恤,是鄙夫之無恥者也。二者賢不肖不同,而然皆有之,至若疾病之垂死者,雖自謂有德而自任,不可得也。欲爲鄙夫之無恥,亦末由也,而況臣不欲爲鄙夫者乎?欲自見其誠者,不能已於言,言之未入者,又以誠繼之,不以黷爲嫌,苟邸下深加三思,無復鄭重,不待屢煩,亟賜許可。臣言可以止於此,而身與國俱幸,不然其將鳴號不止,而竟以罪爲限,如此則上下相持,國體徒虧,以被罪爲僥倖,亦非臣之所願矣,玆敢齋沐治書,仰干崇嚴。伏乞邸下,將臣所懇,竝行稟施,仍簡雋良,俾濟時艱,國事不勝幸甚,北望攢手,恭候睿旨,臣無任云云。答曰,覽書具悉卿懇。卿之書今已再至,而一辭乞遞,至請奉朝,以卿體國之誠,何忍爲此?卿若解職,則國事之罔涯,余誰倚畀,民生之困瘁,余誰共議?卿雖十書,必不許從,亟斷來章,卽起視務。仍令于金鍏曰,此下答,遣史官,往諭于領議政。
上在昌德宮。常參·經筵,以代理停。
金裕憲達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
又達曰,臣裕憲,三省推鞫進去,下直之意,敢達。令曰,知道。
義禁府問事郞廳單吳致淳·趙然春。
金裕憲達曰,行大司憲徐有榘,執義權馥,持平崔漢翼在外,掌令一員未差,掌令李寅弼書答未下,持平李日瀅未署經,監察茶時之意,敢達。令曰,知道。
令于徐英淳曰,大司憲·大司諫外,在外臺諫竝許遞,旣承下敎,前望單子入之。
兵曹口傳政事,護軍單鄭基一。
罪人金女德,捧遲晩後議啓。
罪人德,捧結案。
義禁府,謀殺本夫罪人德年十九矣結案白等,矣身根脚段,父良人光延故,父矣父良人興大故,母良女金者斤阿只生存,母矣父良人名不知故白良乎,父母以胎生於載寧郡柳等洞坊立巖村。年七歲時,移居于本郡邑內東部里,隨父母長養至十二歲,出嫁于同邑西部里良人金麗水第二子禿伊,至今同居,而未生男女是白乎旀,行凶節次段,矣身砒礵和粥,以饋本夫,暗售殺害之計是如可,前後情狀,節節綻露,謀殺本夫的實遲晩的只罪,㐔德段,不待時斬爲白乎事。
判府事李相璜箚曰,伏以臣,忝叨保護之任,已半載有餘矣。緣臣病苦,自日次起居,班行從邁,而竝闕常禮,雖睿度涵假,不加何問,臣宜早卽引處,俾無瘝曠,而始因乞解相職,猥不敢竝擧。及臣解職,又以續有煩陳爲懼,黽勉到今,然若臣見狀,則彈束趨奏,實無其望,非但頭眩腹積,寧日恒少,唇吻之傍,臍肚之下,腫癤相仍,醜穢龍鍾,不堪自列於周行。欲責醫治之效,當費旬月之工,議藥重地,容可任臣虛縻,視爲養病之坊乎?伏乞特許遞免,俾幸公私,而抑又臣有微懇,敢此附徹。出疆之臣,許令往省先壠,卽朝家體下之政,而臣之瀋行,已有定期,請暇於啓程之前,亦臣情理之不容已者。臣之楸鄕,不過是距京一宿之地,若蒙睿慈,許臣從便往來,臣可以時病間歇,遲早隨宜,而夫馬廚傳之不至貽弊於邑驛,亦私分之幸也。不惟今行如是而已,臣於父母墳山,尙多墓道未卒之事,迨臣未死,欲爲經紀,而若倩人看視,則終有不恔於心者。若躬檢終始,則臣甚老病,亦有難於離次久淹,勢須時往時來,得以便宜幹事,而每每請由,有所不敢。倘垂恩諒,日後還往,亦如今行仰請之爲,則勢不相礙,情庶獲伸,敢以是重有望於聽卑之下,張皇陳私,不勝主臣。取進止。答曰,覽箚具悉卿懇。所帶藥院之任,今姑許副,省墓之行,一依卿請,從便往來。仍令于徐英淳曰,此下答,遣史官,往諭于李判府事。
刑曹判書洪奭周,參判金道喜,參議吳致愚等聯名書曰,伏以臣等,卽伏見御營廳草記答下者,有李肇煥·林寅爀·徐英根等三漢減死充軍之令。臣等於是,竊不勝憂嘆之至,詐傳令旨,在法當死,明律國典,昭揭關和,夫法者天下平也。雖以天地好生之德,亦不容低昂於其間,況以幺麽賤隷,圖亂科場,憑藉莫嚴之地,肆逞矯誣之習,其爲關於世道國綱,果何如也?國之所以爲國者,惟法綱是已,而法綱之擧,必自近始,是以諸葛亮之告其君,必以宮府一體,爲平明之治,而朱夫子之論振肅紀綱,亦必以宮省禁密之地爲先。今玆掖隷,人雖至賤,跡則至近,出入深嚴之中,密邇仗衛之傍,其勢易以賣弄威福,其言易以眩惑中外。雖嚴加操切,不少假借,隨其犯科,輒施加倍之律,猶恐其跳踉之不可制,況可示之以曲庇之意,加之以格外之恩,無難撓屈於三尺之章耶?臣等竊恐自今以往,此輩之氣勢益張,縱恣益甚,而其所以貽累朝廷,將不知其紀極矣。臣等伏讀下令,有曰若不用律,則大非聖人刑期無刑之義,入稟大朝,期用一律,以大聖人好生之德,特施次律,在余承順之道,不可不屈法仰從。臣等雖至愚,亦豈不知我大朝生物之至仁,我邸下順志之睿孝,俱出尋常萬萬,而生道殺人,其仁尤大,擧措得宜,其孝尤光。若過於涵貸,不思轉圜,以致啓倖門而隳王章,是豈群下之所仰望哉?三漢之綢繆和應,厥罪雖均,詐傳令旨之掖隷,尤不可不先正典刑,臣等待罪司寇,職當擧行,而愚忱耿耿,不敢自隱,玆敢猥附執藝,瀆冒崇聽。伏乞离明,俯賜察納,更稟大朝,還收成令,亟令依律處斷,俾睯不畏法之類,知所懲畏,千萬幸甚,臣等無任云云。答曰,覽書具悉。昨日武監處分,果出於大聖人好生之德,而卿等執藝之論,係是守經重法,余甚欽歎,然而處分已經夜,今不得反汗。
掌令李寅弼書曰,伏以臣,庸愚湔劣,最居人下,淸朝耳目之任,本不近似,而掌憲除旨,忽下於千萬夢想之外,特點陞授,尤係異恩,感激惶隕,實不知所以措躬之所也。時値有事,雖不得不章皇出肅,而因仍蹲冒,冞增慙恧,玆敢披瀝仰瀆。伏乞离明,亟賜鐫遞,以幸私分焉。卽伏見御營廳草記下答者,有不勝驚懍寒心之至,近日紀綱,雖曰掃地,豈有以一掖隷蟣蝨之賤,而乃敢生心於虛傳睿旨,干冒試場者乎?如此變怪,前牒所罕,揆之邦憲,夬施當律,斷然無疑,而畢竟處分,付之惟輕,止於次律,此固出於我大朝殿下好生之盛德,曁我邸下承順之至意,而第伏念法者,天下之公也,今若以名係掖庭者,特貸當施之律,則將何以示信於四方,爲則於後世哉?伏願更稟大朝,亟施典憲,以昭王者至公莫嚴之政焉。臣於此,竊有區區獻愚者,宮闈之間,貴在肅淸,褻御之類,患生狎昵,苟使出入禁途,趨走廉陛者,少知有國綱不可衊,王章不可犯,則彼幺麽掖卒,豈有此做出無前之變,自陷罔赦之科乎?臣竊恐邸下平日操束之政,猶有所未盡而然也,惟邸下,懋哉懋哉,臣無任云云。覽書具悉。已諭於司寇之答矣。
上在昌德宮。常參·經筵,以代理停。
自午時至申時,日暈。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲達曰,合辭許久闕達,事甚未安。除在外·未署經·陳書外,呈告人員,竝卽牌招,何如?令曰,依。
傳于尹聲大曰,檢校待敎金英淳,馳詣顯隆園,奉審摘奸,仍詣健陵·華寧殿,一體奉審以來。
徐英淳達曰,卽者吏曹郞廳來言,蔚珍縣令尹得燁,兩司當爲署經,而憲府則行大司憲徐有榘在外,持平李日瀅未署經,執義·掌令一員,持平一員前望未下,只有掌令李寅弼一人。諫院則司諫·正言二員前望未下,獻納朴宗璜書答未下,不得備員署經云,何以爲之,而行大司諫鄭元容,卽爲牌招,何如?令曰,依。
臺諫前望單子入之,執義沈鈁,持平李在鶴,司諫李南翼,正言柳幼麟·金樂壽代點。
徐英淳達曰,守令署經事令下矣。新除授執義沈鈁,持平李在鶴,司諫李南翼,正言柳幼麟·金樂壽,一體牌招,以爲備員署經之地,何如?令曰,依。
鄭知容,以都摠府言達曰,明日動輿時,陪衛當爲備員,而都摠管金賢根差祭,徐俊輔呈辭受由,副摠管朴蓍壽·金陽淳受由在外,李羲準·金蘭淳·李寅植俱有實病,入直外陪衛,無以備員。令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,差祭外竝許遞,旣承下敎,前望單子入之。
摠管前望單子入之,都摠管金履喬,副摠管徐長輔·權敦仁·徐耕輔·李若愚·李元默代點。
金裕憲達曰,行大司憲徐有榘,執義沈鈁,持平李在鶴在外,掌令一員未差,掌令李寅弼牌不進,持平李日瀅未署經,監察茶時之意,敢達。令曰,知道。
以掌令李寅弼牌不進罷職令旨,令于金裕憲曰,只推。
令于尹聲大曰,發遣吏郞,諸執事淸齋與否,摘奸以來。
令于鄭知容曰,明日出宮內門路,以貳極門爲之。
尹聲大,以禮曹言達曰,江西縣聖蹟碑文草圖書書入,而待達下,繕寫北柒後,依前例定曹吏,陪持下送之意,敢達。令曰,知道。
鄭知容,以兵曹言達曰,今五月二十日,文臣朔試射日次,而顯隆園忌辰祭齋戒相値,不得爲之之意,敢達。令曰,知道。
又以兵曹言達曰,謹依司謁口傳下令,加設承傳色房率屬照羅赤二名,依古例復設,而朔下木,每朔每名,各一疋式,上下之意,敢達。令曰,知道。
又以御營廳言達曰,本廳把摠柳相鍵,身病甚重,勢難察任,改差,何如?令曰,依。
又以摠戎廳言達曰,本廳哨官李宗煥,身病猝重,勢難察任,改差,何如?令曰,依。
金裕憲,以刑曹言達曰,御營廳達辭內,今此本廳中旬賞試才時,武藝別監李肇煥,以在家軍官林寅爀·徐英根給料事,虛傳下令,而罪旣現發,則此等之類,固當依律嚴勘,以杜後弊,而係是掖屬,何以爲之?敢達。令曰,見此草記,寧欲無言,渠以一箇軍卒,犯此罔赦之罪者,實是罕有之變,今若不用律,則大非聖人刑期無刑之義。入稟大朝,期用一律,以大聖人好生之德,特施次律,在余承順之道,不可不屈法仰從。三漢出付御營,回示後嚴棍三十度,遠惡地減死充軍,勿揀赦典事令下,而罪人李肇煥·林寅爀·徐英根三漢,自御營廳,嚴棍回示後,押送臣曹矣。謹依下令,肇煥咸鏡道會寧府,寅爀明川府,英根平安道碧潼郡,遠惡地減死充軍定配所,竝卽押送之意,敢達。令曰,知道。
義禁府申目粘連,達下是白有如,向前趙道洽亦,旣請添木,而全用舊材,稱以修改,而依前腐傷,至有帥臣之論列,則其監造不謹之罪,在所難免,以此照律,何如?判付達依準。又申目粘連,向前崔喜鎭亦,莫重公事,誤踏達字,不能審愼,罪實難貰,以此照律,何如?判付達依準。又照目粘連,舒川郡守李敬達矣本府議達內,穀物準載,旣已親監發送,船隻停泊,亦非護送之所是白乎矣,燒火之患,出於不遠之地,毋論燼穀之多寡,其常時不能檢束,在所難免,以此照律,罪笞四十收贖,附過還職私罪,奉令依準爲旀,功減一等爲良如敎。又照目粘連,前別提蘇輝國矣本府議達內,今此囚供與道達,雖多矛盾而道臣査達,乃是兩造取招,質以門長所告,參以營邑前決,折衷論斷者,則輝國之斁倫敗理,無所逃罪。以此照律,罪杖八十收贖,告身盡行追奪,徒二年定配私罪,奉令依準。
上在昌德宮。常參·經筵,以代理停。
藥房提調金鏴,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
藥房口傳達曰,景祐宮夏享,今將攝行,時辰已屆,儀衛且備,而雨勢一直霏微,日候又甚蒸鬱,此時移次,經夜勞動,大非聖人節宣之方,恐貽兩殿惟疾之憂。臣等職忝保護,有難泯默,玆不得不相率仰籲,伏乞亟寢成令焉,惶恐敢達。答曰,莫重享祀,豈可一時霏微之雨,遽令攝事?然齒痛之後,牙頰浮高,不甚大段,觸風則盛,故入稟大朝矣。今番夏享祭,遣重臣攝行。
金裕憲達曰,行大司憲徐有榘,執義沈鈁,持平李在鶴在外,掌令李寅弼呈辭,一員未差。持平李日瀅未署經,監察茶時之意,敢達。令曰,知道。
鄭知容達曰,備邊司郞廳來言,今日賓廳日次,而動輿相値,不得來會云矣,敢達。令曰,知道。
令于尹聲大曰,禮房承旨,馳詣受香諸處,奉審摘奸以來。
鄭知容達曰,假注書金大根,身病猝重,勢難察任,今姑改差,何如?令曰,姑令察任。
傳于尹聲大曰,宗廟·永寧殿秋享大祭香祝親傳,王世子攝行磨鍊。
傳于徐英淳曰,淸河縣監金時中,畿邑相換。
徐英淳啓曰,應敎·副應敎·副校理二員,修撰一員,副修撰二員前望未下,校理李游夏差祭,金英淳奉命在外,修撰申冕周在外,玉堂上下番俱空,事甚未安。副提學未差之代,政官牌招開政差出待下批,仍卽牌招入直,何如?傳曰,奉命在外及在外人竝許遞,前望單子,入于小朝。
又達曰,守令署經事令下,而憲府則行大司憲徐有榘,執義沈鈁,持平享在鶴在外,掌令一員前望未下,持平李日瀅未署經,只有掌令李寅弼一人,諫院則行大司諫鄭元容牌不進,司諫李南翼,正言柳幼麟·金樂壽在外,獻納朴宗璜書答未下,無以備員署經,何以爲之,而行大司諫鄭元容,更爲牌招,何如?令曰,依。
又達曰,守令署經事令下,而憲府則行大司憲徐有榘,執義沈鈁,持平李在鶴在外,掌令一員前望未下,持平李日瀅未署經,只有掌令李寅弼一人,諫院則行大司諫鄭元容牌不進,司諫李南翼,正言柳幼麟·金樂壽在外,無以備員署經,何以爲之,而獻納朴宗璜書答已下,與行大司諫鄭元容,一體牌招,何如?令曰,依。掌令未差之代,旣承下敎,前望單子入之。
掌令前望單子入之,趙秉龜添書代點。
金裕憲達曰,新除授掌令趙秉龜,旣在闕中,不爲肅謝,直爲出去,事甚未安。推考,何如?令曰,依。
徐英淳達曰,守令署經事,令下矣。新除授掌令趙秉龜,一體牌招,何如?令曰,依。
鄭知容,以兵曹言達曰,今此中旬試才時,射砲技藝入格之類,別單中,各其名下懸註,而鐵箭三矢一百五十步以上入格人,依定式別單中,亦爲懸註以入之意,敢達。令曰,知道。
金裕憲,以義禁府言達曰,因京畿監司金鐮狀達,刑曹申目內,前直長李象祖罪狀,令義禁府拿問處之事,達下矣。李象祖,時居京畿廣州地云,依例發遣府羅將拿來,何如?令曰,待待令拿囚。
又以義禁府言達曰,時囚罪人蘇輝國,杖八十收贖,告身盡行追奪,徒二年定配照律公事判付內,依準事,令下矣。蘇輝國,杖八十收贖,告身盡行追奪,黃海道黃岡縣敬天驛,徒二年定配,而以議達內辭意,具罪目,依例發遣府羅將,押送配所,何如?令曰,依。
獻納朴宗璜書曰,伏以近來,掖隷濫猾之習,罔有紀極,傳聞狼藉,有識之憂嘆,厥惟久矣。至於今番武藝別監李肇煥事,是何等變怪也?是可忍也,孰不可忍也?論其所犯,合置大辟,而卽伏見令旨下者,有曰入稟大朝,期用一律,以大聖人好生之德,特施次律,在余承順之道,不可不屈法仰從。猗歟我大朝好生之德,邸下順志之孝,臣固欽仰萬萬,而臣愚死罪,竊有所區區仰達者。傳曰以生道殺人,雖死不怨殺者,朱夫子釋之曰,彼有惡罪當死,吾求所以生之者而不得,然後殺之,以安衆而厲其餘,此以生道殺之也,彼亦何怨之有?噫,彼肇煥,以幺麽賤隷,憑藉莫重,無所顧忌,虛傳下令,罪犯罔赦,國人皆曰可殺,則卽朱子所謂求所以生之而不得者也。此而不誅,則將無以安衆而厲其餘,必至於益無畏而不勝誅之地矣,不亦反有欠於大聖人好生之德耶?伏願邸下,念王章之不可屈,察輿論之不可遏,更爲仰稟大朝,亟施當律,則庶無違於生道殺人之訓矣,豈可以處分之經夜,不思所以反汗,而竟失守經重法之義耶?臣於日前,得見政眼,又有所驚嘆不已者,喬桐水使李完植,初除邊邑,嫌其地遠弊鉅,百計圖遞,晩始辭陛者,已極驕蹇,而不出西門一步之地,旋移桐營便近之任。夫如是則朝廷官爵,爲渠占便而設耶?邊邑弊局,復誰樂赴其任耶?捨遠取近,可謂適中其願,臣意則還授前職,以杜後弊宜矣。且以李恒權兄弟言之,南·北閫邑,左右兜攬,東西政注,一時檢擬,貪進之鄙態,已無可言,而用人之苟且,若是其甚耶?臣愚謂會寧府使及全羅左水使,一幷勿施,以爲勵廉恥抑紛競之地,似好矣。伏乞离明,垂察焉,臣無任云云。答曰,覽書具悉。上段事,已諭於諸答,下段事,三武臣踐歷地閥,豈有踰於此者乎?苟且云云,爾言未可曉也。
上在昌德宮。常參·經筵,以代理停。
金裕憲啓曰,來二十五日,朝參日次矣,敢稟。傳曰,停。
金鍏達曰,明日常參,取稟。令曰,停。
金裕憲達曰,行大司憲徐有榘,執義沈鈁,持平李在鶴在外,掌令李寅弼呈辭,趙秉龜令旨未下,持平李日瀅未署經,監察茶時之意,敢達。令曰,知道。
以掌令趙秉龜,獻納朴宗璜牌不進罷職令旨,令于金裕憲曰,只推。
金鍏達曰,守令署經事,令下矣。掌令趙秉龜,獻納朴宗璜,旣有只推之令,與行大司諫鄭元容,一體牌招,以爲署經之地,何如?令曰,依。
又達曰,應敎·副應敎·校理一員,副校理二員,修撰二員,副修撰二員前望未下,玉堂上下番俱空,事甚未安。校理李游夏,卽爲牌招入直,何如?令曰,依。
兵曹口傳政事,副司果單金英淳。
令于金鍏曰,留院公事入之。
以慶尙監司鄭基善狀達,興海郡守趙羲民身死事,令于金鍏曰,令該曹口傳差出,催促下送。
吏曹口傳政事,以兪膺煥爲興海郡守。
令于金裕憲曰,包蔘潛越事,前後申飭,何等截嚴,而睯不畏法,依前潛商,甚至有昨冬之極矣。此若不別般更張,則其將法不得爲法矣,天下寧有是理乎?令廟堂諸臣,各各出意見,收議以入。
傳于金鍏曰,奉審閣臣入侍。
以慶尙監司鄭基善狀達,進上生竹笋,節序差早,限內不得封進,惶恐待罪事,令于金鍏曰,卿其勿待罪事,回諭。
金裕憲,以御營廳言達曰,中旬賞試才時,鐵箭遠射及各技沒技之類,別單書入,已有前例矣。鐵箭遠射各技沒技人,別單書入之意,敢達。令曰,知道。
己丑五月二十一日酉時,上御熙政堂。奉審閣臣入侍時,同副承旨金鍏,假注書洪鍾應,記事官金鼎集·徐戴淳,檢校待敎金英淳,以次進伏訖。上曰,史官分左右。英淳進前奏曰,顯隆園奉審則無頉,仍詣健陵·華寧殿,一體奉審則亦無頉矣。上命諸臣就座。仍命退,閣臣·承史,以次退出。
上在昌德宮。常參·經筵,以代理停。
自午時至人定,灑雨下雨,測雨器水深二寸四分。
自人定至二十三日開東,灑雨下雨,測雨器水深一分。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹聲大達曰,明日再明日,健元陵忌辰祭齋戒·正日相値,常參頉稟之意,敢達。令曰,知道。
金裕憲達曰,合辭許久闕達,事甚未安。除在外·未署經·令旨未下外,呈告人員,竝卽牌招,何如?令曰,依。
以掌令趙秉龜,獻納朴宗璜牌不進罷職令旨,令于尹聲大曰,只推。
金裕憲達曰,掌令趙秉龜,獻納朴宗璜,旣有只推之令,一體牌招,何如?令曰,依。
尹聲大達曰,守令署經事令下,已至多日,尙未署經,事甚未安。掌令趙秉龜,獻納朴宗璜,旣有只推之令,與行大司諫鄭元容,一體牌招,以爲署經之地,何如?令曰,依。
金裕憲達曰,司諫李南翼,自鄕上來云,一體牌招,何如?令曰,依。
尹聲大達曰,司諫李南翼,自鄕上來云,一體牌招,以爲備員署經之地,何如?令曰,依。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,事甚未安。校理李游夏,旣有只推之令,卽爲牌招入直,何如?令曰,依。
金裕憲達曰,行大司憲徐有榘,執義沈鈁,持平李在鶴在外,掌令趙秉龜·李寅弼牌不進,持平李日瀅未署經,監察茶時之意,敢達。令曰,知道。
以掌令趙秉龜·李寅弼,司諫李南翼,獻納朴宗璜牌不進罷職令旨,令于金裕憲曰,只推。
以掌令趙秉龜,司諫李南翼,獻納朴宗璜牌不進罷職令旨,令于尹聲大曰,只推。
尹聲大,以禮曹言達曰,故忠臣李有吉加贈賜諡,仍施不祧之典事,纔有成令矣。節義名賢不可不給復者,稟旨乃施,載在法典,而遼東伯金應河,三學士吳達濟·尹集·洪翼漢家已例可按,令該曹一體施行。昔在先朝己未,特命訪問其後孫,而至今流落遐鄕,不能守護墓道云,亦令該道,定給墓直事,竝爲分付,何如?令曰,依。
鄭知容,以禁衛營言達曰,賞中日時,柳葉箭五中,片箭三中,騎蒭五中,鳥銃貫三中,沒技者啓稟事,曾有定式矣。今此本營賞中日時各技沒技人,依例別單書入之意,敢達。令曰,知道。
又以御營廳言達曰,今番中旬時,本牙兵中登科者爲七名,而一哨中五卒登科,該次知加資,曾有他營已例矣。本廳本牙兵次知敎鍊官司果朴泰勳,當照例加資,而事係恩典,不敢擅便,令該曹,考例稟處,何如?令曰,依。
又以左邊捕盜廳言達曰,本廳兼從事官柳相質,身病猝重,勢難察任,改差,何如?令曰,依。
兵曹判書金敎根書曰,伏以臣,年紀衰邁,鑑識昏劣,司馬重任,本非可堪,而特簡之下,不敢固辭,匪據而據,今又有月。數三行政,瘡疣隨露,自顧慙恧,已無可言,而早晩顚沛,亦所預料,果然諫臺之書出,而賤臣不職之罪,益無所逃矣。彼諫書所論兩弁,俱是將門世閥,資歷最優者,循次排擬,恐無出右,故臣果檢擧於兩閫之望,而至於西邑之占便圖遞,東銓之注擬其兄,卽非臣意慮之攸及也。雖然銓官用人之責,專在於抑躁競勵廉恥,而今緣臣政注之失當,使彼兩弁,自歸於喪廉躁進之科,則諫臣之論列兩弁,卽所以譏切銓官也。況其書中,或謂之適中其願,或謂之用人苟且,臣雖無狀,豈欲曲循一弁之私願,放倒朝廷之公器,而人言乃至於此,此莫非臣行己無素,不能見孚於同朝而然也。臣何必强與之較絜長短,而若其見職之不可仍冒則決矣,玆敢疾聲呼籲於离明之下。伏乞睿慈,特賜鑑諒,將臣本兵之任,亟行罷斥,仍勘臣當被之律,以爲爲人臣溺職者之戒焉,臣無任云云。答曰,覽書具悉。臺言不過論三武臣事而已,且其言不足深辨,而余之倚畀卿,果何如則豈因臺書中過去之言,使卿爲去就乎?所引萬萬過矣,勿爲更提,以傷事體。
行都承旨申在植書曰,伏以臣,竊有區區私情,仰而特無物不遂之仁,俯而循有痛必呼之義,冒沒陳暴,不勝主臣。臣於月前,不幸遭孔懷之慼,今將營窆於郊坰一舍之地,涓期隔夜,顧以孤露殘命,慟纏割半,臨穴一哭,情理之所不容已。計其往返,不俟終日,而職忝邇密,不敢擅便,敢綴短章,庸塵崇覽。伏乞睿慈,特許一日恩暇,俾伸至情,仍治臣瀆擾之罪,以肅朝綱焉,臣無任云云。答曰,覽書具悉。所請依施。
上在昌德宮。常參·經筵,以代理停。
徐英淳達曰,行大司憲徐有榘,執義沈鈁,持平李在鶴在外,掌令趙秉龜未肅拜,李寅弼呈辭,持平李日瀅未署經,監察茶時之意,敢達。令曰,知道。
又達曰,右副承旨金裕憲,今日不爲仕進,卽爲牌招,何如?令曰,依。
令于尹聲大曰,禮房承旨,馳詣健元陵,奉審摘奸,局內諸陵,一體奉審以來。
徐英淳達曰,守令署經事令下,已至多日,尙未署經,事甚未安。司諫李南翼,掌令趙秉龜,旣有只推之令,與行大司諫鄭元容,一體牌招,以爲備員署經之地,何如?令曰,依。
又達曰,行都承旨申在植在外,左承旨鄭知容不爲仕進,左副承旨尹聲大奉審進去,右副承旨金裕憲牌不進,同副承旨金鍏式暇出去,院中只有臣一人,伴直無人。左承旨鄭知容,所當牌招,而拘於廳規,不得請牌,何以爲之?敢稟。令曰,牌招。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以公忠監司朴晦壽狀達全義縣監李寬永遭父喪事,令于徐英淳曰,令該曹口傳差出,催促下送。
以右副承旨金裕憲牌不進罷職令旨,令于徐英淳曰,只推。
以司諫李南翼,掌令趙秉龜牌不進罷職令旨,令于徐英淳曰,只推。
義禁府申目,前直長李象祖原情云云。問目內辭緣,惶恐遲晩,向前李象祖亦,當初禁李頤新之葬者,象祖則爲其先祖故相臣景奭墳山對案而禁之,李秉遠則爲其親山迫近而禁之是白如可,畢竟私掘之擧,出於秉遠,而秉遠非故相臣后孫,則李頤新鳴冤辭意內,謂受指使於象祖者,有不襯着兺除良,畿營査達,以爲象祖之指使,果無明證云,而今此援辭與營邑行査,俱無差爽,別無更問之端,此囚段,放送,何如?判付達依準。照目粘連,德浦前僉使趙道洽矣本府議達內,旣請添木,而全用舊材,稱以修改,而依前腐傷,至有帥臣之論列,則其監造不謹之罪,在所難免。以此照律,罪杖一百收贖,告身盡行追奪私罪,奉令依準。又照目粘連,中官崔喜鎭矣本府議達內,莫重公事,誤踏達字,不能審愼,罪實難貰,以此照律,罪笞四十收贖,附過還職,私罪奉令依準爲旀,功減一等爲良如敎。
上在昌德宮。常參·經筵,以代理停。
徐英淳達曰,明日常參,取稟。令曰,停。
金鍏達曰,行大司憲徐有榘,執義沈鈁,持平李在鶴在外,掌令趙秉龜牌招達辭未下,李寅弼呈辭,持平李日瀅未署經,監察茶時之意,敢達。令曰,知道。
徐英淳達曰,右副承旨金裕憲,今日不爲仕進,卽爲牌招,何如?令曰,依。
吏曹口傳政事,以邊相岱爲全義縣監。
徐英淳達曰,守令署經事令下,已至多日,尙未署經,事甚未安。司諫李南翼,掌令趙秉龜,旣有只推之令,與行大司諫鄭元容,一體更爲牌招,以爲備員署經之地,何如?令曰,依。
以校理李游夏牌不進罷職令旨,令于徐英淳曰,只推。
徐英淳達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以左承旨鄭知容牌不進罷職令旨,令于徐英淳曰,只推。
上在昌德宮。常參·經筵,以代理停。
藥房副提調尹聲大啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹聲大達曰,明日常參,取稟。令曰,停。
鄭知容達曰,合辭許久闕達,事甚未安。除在外·未署經·令旨未下外,呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
尹聲大達曰,卽者檢閱徐戴淳,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱趙秉憲·金鼎集,謂有館規,陳書徑出,原書纔已退却矣。所當直捧禁推徽旨,而此與無端徑出有異,竝推考警責,仍卽牌招入直,何如?令曰,依。
以司諫李南翼,掌令趙秉龜牌不進罷職令旨,令于尹聲大曰,只推。
鄭知容達曰,司諫李南翼,掌令趙秉龜,旣有只推之令,一體牌招,何如?令曰,依。
尹聲大達曰,守令署經事令下,已至多日,尙未署經,事甚未安。司諫李南翼,掌令趙秉龜,旣有只推之令,與行大司諫鄭元容,一體牌招,以爲署經之地,何如?令曰,依。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以右副承旨金裕憲牌不進罷職令旨,令于鄭知容曰,只推。
鄭知容達曰,行大司憲徐有榘,執義沈鈁,持平李在鶴在外,掌令李寅弼·趙秉龜牌不進,持平李日瀅未署經,監察茶時之意,敢達。令曰,知道。
鄭知容,以備邊司言達曰,慶尙前右兵使南錫九,遞任未歸,在營身死矣。返柩時擔軍,依法典題給之意,分付所經各道,何如?令曰,依。
又以備邊司言達曰,卽見宣惠廳所報,則以爲,湖西所在本廳句管儲置常賑等穀,近甚不敷,需用無路,而見今湖南常賑麰還,比他稍裕,就其中限二萬四千石,與湖西本司句管麰二萬四千石換劃爲辭矣。儲置常賑等穀,需用甚多,元數不敷,不得不有此變通之請,而只是穀名互換,別無損益,依所報施行之意,分付兩道道臣,何如?令曰,依。
又以兵曹言達曰,今此瀋陽使一行赴燕時,所把驛馬,預爲分定,然後可無窘急之弊。今亦依例知委,而應把驛馬二十六匹內,公忠道四匹,全羅道七匹,慶尙道十一匹,來七月初十日京中逢點。江原道二匹,咸鏡道二匹,直送安州,來七月十五日逢點事,各道監司處行移,何如?令曰,依。
檢閱徐戴淳書曰,伏以臣,卽接家信,則臣母素患積瘁之証,當此炎熱之節,一倍添劇,委頓床笫,氣息凜綴,轉側須人,臣自聞此報,方寸前灼,按住不得,忙陳短章,徑出禁扄。伏乞离明,俯垂鑑諒,亟遞臣職,以便救護,仍治臣擅離之罪,以肅朝綱,千萬幸甚,臣無任云云。覽書具悉。爾其勿辭救護。
上在昌德宮。常參·經筵,以代理停。
尹聲大達曰,明日常參,取稟。令曰,停。
金裕憲達曰,行大司憲徐有榘,執義沈鈁,持平李在鶴在外,掌令李寅弼·趙秉龜令旨未下,持平李日瀅未署經,監察茶時之意,敢達。令曰,知道。
鄭知容達曰,右承旨徐英淳今日不爲仕進,卽爲牌招,何如?令曰,依。
令于金裕憲曰,中旬卽出於慰悅軍心之好意,而今番則宣部薦之直赴殿試者,數爻甚多,此不足慰悅,大有關於後弊。兵曹及各營軍摠之直赴殿試者外,其他則一竝施以直赴會試,以示重科制之意事,分付兵曹及各營門。
以司諫李南翼,獻納朴宗璜,掌令趙秉龜·李寅弼牌不進罷職令旨,令于金裕憲曰,只推。
以司諫李南翼,掌令趙秉龜牌不進罷職令旨,令于尹聲大曰,只推。
尹聲大達曰,守令署經事令下,已至多日,尙未署經,事甚未安。司諫李南翼,掌令趙秉龜,旣有只推之令,與行大司諫鄭元容,一體牌招,以爲備員署經之地,何如?令曰,依。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
令于尹聲大曰,慶尙監司與守令有闕之代,旣承下敎,政官牌招開政。
令于尹聲大曰,吏·兵判書答已下,卽爲牌招。
尹聲大達曰,行吏曹判書趙鐘永牌不進推考徽旨,今方捧入,而開政令下之後,如是違牌,事甚未安。參判徐耕輔,參議趙冀永在外,判書更爲牌招,何如?令曰,參判·參議竝許遞,今日政差出,吏兵判,仍以前牌催促,如有違牌,勿爲呼望。
有政。吏批,判書趙鐘永進,參判未差,參議未差,左副承旨尹聲大進。以吏批言達曰,內醫都提調,今當差出,而大臣中無故大臣,只有二員,以二望擬入之意,敢達。令曰,知道。
又以吏批言達曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。待從臣父年七十以上人,別單書入之意,敢達。令曰,知道。以徐憙淳爲吏曹參判,朴齊聞爲參議,李鼎臣爲禮曹參判,徐耕輔爲同敦寧,金在昌爲左副賓客,李存秀爲內醫都提調,宋守謙爲吏曹佐郞,趙濟晩爲司䆃僉正,徐有畬爲濟用判官,林貞鎭爲贊儀,李錫遠爲監察,李勉昇爲慶尙監司,朴潞壽爲慈山府使,李光龍爲咸平縣監,韓元植爲海南縣監。學正單尹孟烈,學錄單李東韻·崔岡鎭,淸河縣監金時中,高陽郡守李海存相換事承傳。故學生宋載泰贈僕正,軍功卓異贈職事承令,故僉正尹若洙贈戶參例兼,故通德尹東英贈左承旨例兼,以上同知尹復相兩代。
兵批,判書金敎根進,參判韓義運病,參議洪學淵呈辭,參知李渭達入直進,右副承旨金裕憲進。以李秉吉爲羽林將,柳光魯爲部將,張文澤爲南固別將。僉知三單申在衡·金鎰·金魯赫,護軍徐耕輔·鄭基善,副護軍趙冀永·李配浩·洪極,副司直權馥·尹心圭·崔漢翼,副司果申冕周·宋尙玉·尹升烈,以上竝單付。
吏批,再政。以沈能岳爲右尹,金履鍾爲平市令,李憲百爲濟用主簿,右賓客單金在昌,左副賓客單朴宗薰。幼學李鍾正今超通政,侍從臣持平李日瀅父加資事承令。左尹單沈能岳,右尹單金熙華。
兵批,再政。以沈昌奎爲宣傳官,僉知單李秉吉。
以右承旨徐英淳牌不進罷職令旨,令于尹聲大曰,只推。
以司諫李南翼,掌令趙秉龜牌不進罷職令旨,令于尹聲大曰,只推。
以校理李游夏牌不進罷職令旨,令于尹聲大曰,只推。
尹聲大,以吏曹言達曰,承文院副正字李秉瑩,除拜過限未肅拜,依例罷職,何如?令曰,依。
又以禮曹言達曰,卽接靈光幼學李民吾所志,則以爲,族孫潛,嫡妾俱無子,以其同姓十四寸弟萬東第二子英越,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李民吾所訴旣如此,依定式,李萬東第二子英越,立爲李潛之後,何如?令曰,依。
領議政南公轍書曰,伏以在昔君臣之際,相須相悉,有言必從,有願必遂,迨乎後世之凌夷,無復古人之髣髴,蓋緣誠信未能感尊,而抑上之使臣者,不以禮進退之,世級隨以隆衰,臣嘗樂而悲之。臣之前書所云一身成就,惟在一稟奏一辭令之間者,可知其心漸迫,其望逾切,而每承下答,大失所圖,臣於此,自悼且愧,而亦不能無憾也。狗馬賤疾之有書輒陳,極知猥屑,而近日以來,永作癃痼之狀,伏想睿明,有未盡俯燭,原其病祟,久已難醫,而前猶强起冠帶,擔羿出入,今則年旣老耄,益覺落下,氣血枯燥,頑痰凝滯,寢食俱減,藥餌無效,臂疼脚痿,殆同廢人,一匙箸一書冊之動移,其重如杠鼎。當此暑月,閉戶深臥,跬步猶且須人,奄奄無陽界意思,見者莫不危之,臣之年位已極,固不足惜,而顧念重任在身,虛縻不解,廟謨國事,日受僨敗,竊恐四方譏議,緣臣而上及朝廷也,金甌改卜,爲方今先務,而顒俟成命,尙此寂然,邸下豈以臣雖老且病,三五日一入中書,商量簿書,猶可勉强而爲耶?不然則必難其代而然也。臣愚竊有悉暴心曲而仰復者,今欲得德量才器,如古之稱是職者,則果未可易言,而旣無以爰立於版築,則無論舊卜新卜,當求之其時位著,才不借於異代,況踰於臣者,不啻有十百者乎?周官之論三公言,官不必備惟其人,卽今事勢,則人不必求備,官備爲急,臣言人或以爲率爾,而若一向難愼而不决,則鼎席長虛,而臣亦無可退之日矣,豈有是理?臣自以宜於時措,而未見其率爾也,且臣休致之請,乃平生之自誓者也。臣立朝四十年,居身行世,本末難欺,始從祿仕,本爲口腹之私計,長據華膴,遂至齒髮之凋落,常冒懷祿之恥,未有辭榮之節,如欲不自量度,妄希前修高蹈之風,則有識必當竊笑之矣。臣豈敢爲此,而誠以臣見狀,不堪供仕,目下之廉隅事理,只有一退,宜去已久,有不待禮經之限,而今又年至而大防至嚴者乎?申望睿慈,察其匪飾之辭,成其知止之心,將臣所請,仰稟許施,言從願遂,庶復見古昔君臣之盛,奚但臣一人之幸也?如以終違明旨,準以有司之法,則鈇鉞之誅,寧容曲貸?伏地俟罪,惟知戰恐,臣無任云云。答曰,覽書具悉卿懇。自有日前之答,意謂卿翻然改圖,巽章又至,余心愕然,卿今去朝,廊廟其將無相乎?以卿體國之誠,何不念及於此而爲是擧也?望須一念在國,不憚獨賢,以副余倚畀之望。仍令于尹聲大曰,此下答,遣史官,往諭于領議政。
行吏曹判書趙鐘永書曰,伏以臣於日者,得伏見獻納朴宗璜上書,以閫邑新除者,有所論及,而會寧倅李恒權,卽臣所檢擬者也,以其將家華閥,踐歷旣優,故臣果首擬而蒙點。至若其弟之見擬湖閫,初非兩銓之相議排定,雖使預聞,亦難保其必不擧論,如政格所拘耳。今以閫邑兩擬,歸之於苟且之政,而竝請勿施,顧臣所處,亦覺瞿然,臣本信心直行,不喜細商,畢竟僨事,自量已熟,雖欲久據匪據,其可得乎?玆敢略陳微諒,仰瀆崇聽。伏乞睿慈,將臣職名,亟行鐫斥,使重任無曠而私分少安焉。臣無任云云。答曰,覽書具悉。臺旣不直斥銓官,則在卿何有?所引萬萬過當,勿辭行公。
兵曹判書金敎根書曰,伏以臣,冒據重任,自速厚謗,略控惶恧之私,仰冀體諒之恩,及奉下答,不惟譴罰不加,乃反慰勉勤摯,誠未敢知無狀賤臣,何以得此於离照之明也?噫,自古人臣之事君者,必也望實兼備,衆論俱允,然後上可以不辱寵命,下可以自保身名。臣本至愚極陋,實不合於淸朝任使之末,而偏蒙我大朝殿下特達之知,通籍數十年來,歷揚內外,致位崇顯,曁至我邸下代聽以後,恩顧又復鄭重,數年之內,迭據兩銓。臣雖矇然,豈不知盈滿之可懼,睢盱之可避,而顧臣一身,非其自有,惟思信心冥擿,殫誠燥濕,生死夷險,一聽於造化而已。至於賦性昏劣,做事顚錯,終爲辜恩負國之歸,則卽所自取,尙誰怨尤?今此臺臣之書,固不過泛論三武臣,而推究其本,罔非臣罪。夫仕宦者之占便貪進,最爲末俗之惡習,果使三臣,盡如臺言,則爲銓官者,固當摧抑之不暇,而反爲之適中其願,苟且擢用,是其循私蔑公之罪,較彼尤倍,而臺臣所論,只及三武,則無或爲輕重之倒置耶?抑亦以忠厚之風,不忍直斥姓名,只示言外之意,使爲自處之方耶?官師相箴,盛世美規,推緘滿囊,銓家故事,苟使臺言,只攻臣身之闕失,則固當拜受以謝,何敢連章屢瀆,重傷事面哉?第臣所遭,孽由己作,而移罪於韎韋之流,過不厭聞,而受譏於黯黮之地,士夫之恥,孰甚於此?雖然此在臣,猶屬細故,臣之前後受遇,若是罔極,而曾未效絲毫之補,今於溺職著罪之後,猶復涵容而寬假之,恩眷愈隆,辜負愈大,拊躬慙悼,無面可顯。爲今之計,惟宜早被譴何,永謝榮塗,庶幾桑楡之收,萬一河海之報也。區區此心,可質神明,人言有無亦非所關,歷日思量,復此申籲。伏乞睿慈,諒臣言之匪出飾讓,念國體之當先廉防,亟削見職,仍勘當律,以昭邦憲,以安賤分,千萬幸甚。臣無任云云。答曰,覽書具悉。日昨之答,悉諭余意,卿書又何再至?誠萬萬過中,更勿辭巽。
慶尙監司鄭基善書曰,伏以臣,才不足了一事,智不能出一慮,見職之當初冒赴,何嘗一日可堪而然?點檢所事,有百尤悔,環省所部,無一修擧,重任之迄今遲回,亦何嘗一日可據而然哉?始而感激恩造,身不敢自有,終又遭値大歉,義不敢辭避,方其群生阽危,全道設賑,苟且牽補,秪增罪戾,因仍蹲冒,徒傷廉義,夷考前後,無往非竢勘。竊伏幸睿念憂勤,德意曠絶,減田租之半,發左藏之帑,措劃皆出特裁,飭諭極其懇惻。環嶠南幾萬生靈,春熙仁涵,藹然若枯荄之噓陽,膏沐上澤,銘鏤恩言,糗葛饘菜,挨到麥嶺,嶺民之得有今日,皆邸下賜耳。臣之夤緣倖會,獲免重戾,揆諸始料,實非攸及,今臣居然箇滿,報瓜只餘兩月,苟爲少須臾捱過,會當納此重任,還他本分。顧何敢冒陳私懇,自犯瀆撓之罪,而第臣區區情私,有不得一日按抑者,臣母今年,七十有一,素多貞疾,常少寧日,近年以來,轉益癃痼。轉側焉隨臣扶將,眠食焉倚臣看護,一日無臣,不能暫安,臣又零丁孤苦,恃母爲命,亦不能一日暫捨。幸際孝理之世,厚沐錫類之仁,將母赴藩,經歲致養,藥餌之補,甘瀡之供,獲遂人子之大願,闔門感泣,相對攢祝。第緣風土之不竝,每患熏濕之有妨,暑令漸屆,宿症頻發,勢無以遲留炎節,竢臣同歸,前月先已捲還。纔聞抵京之報,而自玆以後,心神飛越,乍阻京褫,五內如灼,纔得家緘,兩手先掉,殆不能安意疊席,尤何以專心視務?夙宵焦熬,一日爲悶,臣遂參倚公私,伏而思之,以公則賑旣畢巡,麥又登場,今臣去留,無關於民邑,以私則情理如右,按住末由,事不經心,畢竟害歸於公而已。左思右量,惟有一遞,惟邸下,孝以爲治,仁於遂物,庶不待臣言之畢,而有所以處臣者,僂指計日,以竢了賑,纔修終等之達,兼附疾聲之呼。伏乞睿慈,曲遂矜諒,亟賜鐫遞,俾得以趁卽歸護,生成大造,隕結難報。臣無任云云。答曰,覽書具悉。賑事纔畢,民憂未紓,固宜使已熟之手,終善其後,而卿之情理,亦自難强,所帶藩任,不得已許遞。
上在昌德宮。常參·經筵,以代理停。
自未時至酉時,灑雨下雨,測雨器水深一寸三分。
尹聲大達曰,明日常參,取稟。令曰,停。
又達曰,來初一日,輪對日次矣,敢稟。令曰,當次人受點,後日次待令。
金裕憲達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
尹聲大達曰,同副承旨金鍏,今日不爲仕進,卽爲牌招,何如?令曰,依。
備忘記,江界府使任聖臯下直,長弓一張,長箭一部,片箭一部,筒兒一箇賜給。
尹聲大達曰,守令署經事令下,已至多日,尙未署經,事甚未安。司諫李南翼,掌令趙秉龜,旣有只推之令,與行大司諫鄭元容,一體更爲牌招,以爲備員署經之地,何如?令曰,依。
又達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
備邊司薦望,以洪羲祖爲東萊府使。
金裕憲達曰,行大司憲徐有榘,執義沈鈁,持平李在鶴在外,掌令趙秉龜·李寅弼牌不進,持平李日瀅未署經,監察茶時之意,敢達。令曰,知道。
以司諫李南翼,獻納朴宗璜,掌令趙秉龜·李寅弼牌不進罷職令旨,令于金裕憲曰,只推。
以司諫李南翼,掌令趙秉龜牌不進罷職令旨,令于尹聲大曰,只推。
以校理李游夏牌不進罷職令旨,令于尹聲大曰,只推。
金裕憲,以兵曹言達曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?令曰,依。
又以摠戎廳言達曰,本廳右部千摠金履協,身病猝重,勢難察任,改差,何如?令曰,依。
上在昌德宮。常參·經筵,以代理停。
永溫翁主發引後,大殿·中宮殿·世子宮,內閣·政院·藥房口傳問安。答曰,知道。世子嬪宮口傳問安。答曰,知悉。
世子宮,春坊口傳問安。答曰,知道。世子嬪宮口傳問安。答曰,知悉。
大殿·中宮殿·世子宮,朝廷二品以上·六曹堂上口傳問安。答曰,知道。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹聲大達曰,明日常參,取稟。令曰,停。
金裕憲達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
尹聲大達曰,檢閱徐戴淳,由限已過,卽爲牌招入直,何如?令曰,依。
尹聲大達曰,卽者檢閱趙秉憲·金鼎集,謂有館規,聯書徑出,原書纔已退却矣。所當直捧禁推徽旨,而此與無端徑出有異,推考警責,竝卽牌招入直,何如?令曰,依。
徐英淳達曰,守令署經事令下,已至多日,尙未署經,事甚未安。司諫李南翼,掌令趙秉龜,旣有只推之令,與行大司諫鄭元容,一體牌招,以爲備員署經之地,何如?令曰,依。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
金裕憲達曰,行大司憲徐有榘,執義沈鈁,持平李在鶴在外,掌令趙秉龜·李寅弼牌不進,持平李日瀅未署經,監察茶時之意,敢達。令曰,知道。
以京畿監司金鐮狀達,高陽郡守李海存,査逋恤災,方多措置,此時此邑,難付他手,淸河前縣監金時中,更令他邑相換事,令于徐英淳曰,以近畿中稍實邑相換事,分付。
金鍏達曰,門鑰出納,何等嚴重,而今日放鑰時,曜金門鑰匙,混入於鑰筒,以致門卒之來納。開鑰後不能照數收納之當該司鑰,不可無罪,令攸司科治,雖以門考宣傳官與守門將言之,不卽來告,使門卒替納者,事未前有,萬萬駭然。竝所當重勘,而本院請推之外,無他可施之罰,何以爲之?敢稟。令曰,依。竝拿處。
鄭知容,以御營廳言達曰,本廳千摠柳民儉,身病甚重,勢難察任,改差,何如?令曰,依。
檢閱徐戴淳書曰,伏以臣,頃蒙恩暇,歸護母病,情私少伸,感幸冞切,顧今由限已滿,召牌儼臨,在臣分義,固當蹶之不暇,而第臣母病,數日之間,諸症無減。眞元葸削,氣息凜綴,床笫之調護,藥餌之扶接,惟臣身是須,臣雖欲抑情而就直,其可得乎?玆敢冒死申籲,仰瀆睿聽。伏乞离明,俯垂鑑諒,亟遞臣職,以便救護,仍治臣罪,以肅綱紀焉,臣無任云云。覽書具悉。爾其勿辭救護。
上在昌德宮。常參·經筵,以代理停。
藥房都提調李在秀,副提調尹聲大啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
尹聲大達曰,明日常參,取稟。令曰,停。
金裕憲達曰,行大司憲徐有榘,執義沈鈁,持平李在鶴在外,掌令趙秉龜·李寅弼令旨未下,持平李日瀅未署經,監察茶時之意,敢達。令曰,知道。
鄭知容達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
令于尹聲大曰,禮房承旨,馳詣宗廟·景慕宮,奉審摘奸以來。
尹聲大啓曰,藥房都提調·副提調持湯劑來待矣。傳曰,封入。
以司諫李南翼,獻納朴宗璜,掌令趙秉龜·李寅弼牌不進罷職令旨,令于金裕憲曰,只推。
以司諫李南翼,掌令趙秉龜牌不進罷職令旨,令于徐英淳曰,只推。
徐英淳達曰,守令署經事令下,已至多日,尙未署經,事甚未安。司諫李南翼,掌令趙秉龜,旣有只推之令,與行大司諫鄭元容,一體牌招,以爲備員署經之地,何如?令曰,依。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
尹聲大,以內醫院都提調意達曰,提調金鏴,今日問安,不爲仕進,卽爲牌招,何如?令曰,依。
徐英淳,以吏曹言達曰,因京畿監司金鐮狀達,高陽郡守李海存,與淸河縣監金時中相換矣。高陽以孔塗劇邑,百弊俱滋,査逋恤災,方多措置之擧,此時此邑,决難付之他手,淸河前縣監金時中,更令他邑相換事,令曰,以近畿中稍實邑相換事,分付矣。日前高陽郡守相換下批單子,勿施,何如?令曰,依。
鄭知容,以兵曹言達曰,今五月各廳堂下武臣朔試射,臣曹連因有故,不得爲之之意,敢達。令曰,知道。
己丑五月二十九日辰時,上御熙政堂。藥房入診入侍時,都提調李存秀,副提調尹聲大,假注書洪鍾應,記事官金熙逌·趙秉憲,待敎金鼎集,以次進伏。醫官玄在德·李命運·安橚,進伏楹外訖。存秀曰,日氣漸熱,聖體若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,各殿宮氣候亦一樣矣。存秀曰,醫官入診,何如?上曰,可之。命運等以次入診訖,退伏奏曰,左右三部調均,而右脈稍滑,暑痰所致也,調理湯劑,退出議定矣。上曰,唯。進御香薷君子湯,自今日一貼式煎入事。出榻敎命史官就座,又命退,存秀等以次退出。
上在昌德宮。常參·經筵,以代理停。
金裕憲啓曰,來初五日朝參日次矣,敢稟。傳曰,停。
徐英淳達曰,明日常參,取稟。令曰,停。
金裕憲達曰,合辭許久闕達,事甚未安。除在外·未署經·令旨未下外,未肅拜·呈告人員,竝卽牌招,何如?令曰,依。
徐英淳啓曰,藥房提調,持陽劑來待矣。傳曰,封入。
以司諫李南翼,掌令趙秉龜牌不進罷職令旨,令于金裕憲曰,只推。
金裕憲達曰,司諫李南翼,掌令趙秉龜,旣有只推之令,一體牌招,何如?令曰,依。
傳于徐英淳曰,吏兵批,歲抄點下者,依例捧傳旨。
徐英淳達曰,卽者兼文學韓弘敎以其親病,陳書徑出,原書,纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,守令署經事令下,已至多日,尙未署經,事甚未安。司諫李南翼,掌令趙秉龜旣有只推之令,與行大司諫鄭元容,一體牌招,以爲備員署經之地,何如?令曰,依。司諫·掌令二員竝許遞,旣承下敎,前望單子入之,待下批卽爲牌招,使之署經。
臺諫前望單子入之,掌令權馥·金周默代點,司諫鄭元善添書代點。
掌令權馥達曰,臣於淸朝耳目之任,本不近似,而柏府除旨,忽下於夢想之外,署經有令,召牌儼臨,臣感恩怵義,雖不得不章皇出肅,粗伸叩謝之忱,而臣於本府,已經亞憲,揆以公格,在所當遞,其何可一刻晏然於臺次乎?請令遞斥臣職。答曰,依達。
掌令金周默達曰,臣言議風采,本不合於淸朝耳目之任,而掌憲除旨,忽下於千萬夢想之外,署經有令,召牌儼臨,臣感惶怵畏,雖不得不章皇出肅,粗伸叩謝之忱,而第臣於合達中,有私義之不可冒參者,曾前屢叨,以此引避,輒蒙體諒,今臣處義,宜無異同,其何可一刻晏然於臺次乎?請令遞斥臣職。答曰,依達。
以校理李游夏牌不進罷職令旨,令于徐英淳曰,只推。
徐英淳達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
徐英淳,以禮曹言啓曰,今六月十八日大殿誕日陳賀時,王世子致詞陳賀之節,依例磨鍊乎?敢稟。傳曰,權停。
禮曹,今六月十八日大殿誕日陳賀時應行節目,參考前例磨鍊爲白去乎,依此擧行,何如?啓,權停。
徐英淳,以奎章閣言達曰,景慕宮望廟樓今朔奉審,無頉之意,敢達。令曰,知道。
金裕憲,以御營廳言達曰,去夜初更量,進士許渼犯夜被捉於本廳巡邏,依例移送秋曹之意,敢達。令曰,知道。
又以摠戎廳言達曰,本廳中軍安光質以前任會寧府使,方在任所,貶坐前勢未得入來,改差,何如?令曰,依。
義禁府申目,宣傳官李儒城,守門將白弘儉等原情云云。徽旨辭緣,泛稱遲晩,李儒城段,所當請刑是白乎矣,宣傳官勿爲請刑,載在大典通編,議處。白弘儉段,刑推得情,何如?判付達依準爲旀,白弘儉段,除刑推議處爲良如敎。
文學韓弘敎書曰,伏以,臣母年老病沈,寧日恒少,居常奄奄,臣或在公,時日曠省,情私焦慮,無容暫抑,卽於持被之中,獲接家信,則臣母素患痰癖之症,每當換節之時,如期闖發,神精昏瞀,氣息凜綴,委頓床席,藥餌蔑效,傍觀爲之代悶,臣自聞此報,方寸如灼,按抑不得,玆敢疾聲仰籲,徑出禁扄。伏乞睿慈,俯垂鑑諒,亟遞臣職,以便救護,仍治臣瀆擾之罪,以昭法紀焉,臣無任云云。覽書具悉。爾其勿辭救護。
上在昌德宮。常參·經筵,以代理停。
鄭知容,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
尹聲大達曰,明日常參,取稟。令曰,停。
金裕憲達曰,行大司憲徐有榘,執義沈鈁,持平李在鶴在外,掌令二員未差,持平李日瀅未署經,監察茶時之意,敢達。令曰,知道。
鄭知容達曰,同副承旨金鍏今日不爲仕進,卽爲牌招,何如?令曰,依。
尹聲大啓曰,藥房副提調,持湯劑來待矣。傳曰,封入。
尹聲大達曰,檢閱徐戴淳由限已過,卽爲牌招入直,何如?令曰,依。
又啓曰,吏曹郞廳來言,臺諫有闕,政事,取稟。傳曰,前望單子,入于小朝。
尹聲大達曰,蔚珍縣監尹得燁,全義縣監邊相岱,海南縣監韓元植,憲府則雖已署經,諫院則司諫鄭元善,正言柳幼麟·金樂壽在外,只有獻納朴宗璜一人,無以備員署經。行大司諫鄭元容,卽爲牌招,以爲署經之地,何如?令曰,一司除署經。
令于尹聲大曰,未下直閫帥·守令當日辭朝。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以獻納朴宗璜牌不進罷職令旨,令于尹聲大曰,只推。
兵曹,以徐鳳淳爲摠戎中軍。
尹聲大,以侍講院言達曰,兼司書趙秉龜時無職名,令該曹口傳付軍職,何如?令曰,依。
兵曹口傳政事,副司果單趙秉龜。
鄭知容,以備邊司言達曰,卽見公忠監司朴晦壽狀達,則以爲,道內還摠,自來不敷,而至於今年,民食尤艱,願受者夥然,還軍餉留庫條中應加分外米太各一千石,租三千石特許加分事,請令廟堂稟令分付矣。秧節排巡,常患難繼,賑餘民食,尤當軫念,而所請石數,參較近例,未免稍過,米太各一千石,租二千石,許令加分,何如?令曰,依。
又以兵曹言達曰,禁軍別將鄭來升猝得身病,無望供職,呈狀乞遞矣。實病旣如此,則有難强令察任,改差,何如?令曰,依。
金裕憲,以刑曹言達曰,因御營廳達辭,去夜初更量,犯夜進士許渼,依例移送秋曹事令下矣。許渼依更數,笞三十收贖,放送之意,敢達。令曰,知道。
上在昌德宮。常參·經筵,以代理停。
自開東至人定,灑雨下雨,測雨器水深二寸六分。
尹聲大達曰,明日常參,取稟。令曰,停。
金裕憲達曰,行大司憲徐有榘,執義沈鈁,持平李在鶴在外,掌令二員未差,持平李日瀅未署經,監察茶時之意,敢達。令曰,知道。
申在植達曰,右承旨徐英淳今日不爲仕進,卽爲牌招,何如?令曰,依。
尹聲大啓曰,藥房副提調,持湯劑來待矣。傳曰,封入。
申在植達曰,假注書洪鍾應身病猝重,勢難察任,今姑改差,何如?令曰,姑令察任。
以同副承旨金鍏牌不進罷職令旨,令于申在植曰,只推。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
兵曹,以徐鳳淳爲禁軍別將。
兵曹以李復淵爲摠戎中軍。
義禁府申目粘連,向前李儒城·白弘儉等亦,禁門鎖鑰,何等愼重,則鑰匙之混入誤出,雖以初未聞知,有所發明是白乎乃,俱是當日監鑰,則不可全然無罪,竝只以此照律,何如?判付達依準。
上在昌德宮。常參·經筵,以代理停。
開東,灑雨下雨,測雨器水深六分。
尹聲大達曰,明日常參,取稟。令曰,停。
鄭知容達曰,行大司憲徐有榘,執義沈鈁,持平李在鶴在外,掌令二員未差,持平李日瀅未署經,監察茶時之意,敢達。令曰,知道。
尹聲大啓曰,藥房提調·副提調,持湯劑來待矣。傳曰,封入。
令于金鍏曰,都承旨許遞,旣承下敎,前望單子入之。
承旨前望單子入之,徐憙淳代點。
以校理李游夏牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以右承旨徐英淳牌不進罷職令旨,令于金鍏曰,只推。
尹聲大,以吏曹言達曰,掌樂院正李鎭華以其身病,呈狀乞遞,改差,何如?令曰,依。
金鍏,以兵曹言達曰,內禁衛將李載亨,曹司五衛將金載琬俱以病難供職,呈狀乞遞。五衛將李膺緖前任安東營將,權友仁前任大丘營將,許榦前任洪州營將,金鎰前任西原營將,金魯赫前任慶州營將,俱在任所,上來間該廳番次苟艱云,竝改差,何如?令曰,依。
上在昌德宮。常參·經筵,以代理停。
藥房提調金鏴,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
徐憙淳達曰,明日常參,取稟。令曰,停。
徐英淳達曰,行大司憲徐有榘,執義沈鈁,持平李在鶴在外,掌令二員未差,持平李日瀅未署經,監察茶時之意,敢達。令曰,知道。
又達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
尹聲大啓曰,藥房提調·副提調,持陽劑來待矣。傳曰,封入。
以校理李游夏牌不進罷職令旨,令于徐憙淳曰,只推。
徐憙淳達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
令于徐憙淳曰,上京守令,催促下送。
令于徐憙淳曰,臺諫有闕之代,旣承下敎,政官牌招開政。
令于徐憙淳曰,吏曹參議許遞,旣承下敎,前望單子入之。
吏曹參議前望單子入之,金敎喜代點。
徐憙淳達曰,新除授吏曹參議金敎喜,一體牌招,何如?令曰,依。
又達曰,行吏曹判書趙鍾永,參議金敎喜牌不進推考徽旨及罷職令旨,今方捧入,而開政令下之後,如是違牌,事甚未安。參判未差,判書更爲牌招,何如?令曰,參議只推,一體更爲牌招。
又達曰,行吏曹判書趙鍾永,參議金敎喜再牌不進推考徽旨及罷職令旨,今方捧入,而開政令下之後,連事違召,不卽承膺,事體所在,誠極未安。判書所當更請牌招,而係是一日三牌,何以爲之?敢稟。令曰,參議只推,一體更爲牌招,如有違牌,勿爲呼望。
徐憙淳,以吏曹言達曰,未下直閫帥·守令當日辭朝事令下矣。慈山府使朴潞壽,蔚珍縣令尹得燁,全義縣監邊相岱,海南縣監韓元植,咸平縣監李光龍俱已下直。會寧府使李恒權謂有親病,屢度催促,終不辭朝。守令之以親病不得赴任者,自臣曹請以改差,卽是仰體朝家孝理之政,而至於此守令,則呈訴臣曹,先言其親病之難於遠離,又以臺言後情勢,添附爲說,臣曹旣知有自引之端,則今不可只以親病,循例改差矣。促令之下,一向違拒者,有關分義,不可仍置,令該府拿問處之,何如?令曰,武臣引嫌,誠甚駭然,有關後弊,而旣以親病爲辭,遞差,可也。
徐英淳,以兵曹言達曰,未下直閫帥·守令,當日辭朝事,令下矣。京畿水使李完植身病危重,全羅左水使李亨權親病沈劇,萬無赴任之望,俱爲呈狀乞遞,竝改差,何如?令曰,依。
徐憙淳,以吏曹言達曰,受由上京守令催促下送事,令下矣。自臣曹催促,則尙州牧使吳致成,羅州牧使趙咸永,春川府使李嘉愚,淮陽府使趙忠植,靈光郡守徐有素,安岳郡守李圭祊,雲山郡守朴弘錫,義城縣令趙湕,靑山縣監徐鴻輔,燕岐縣監金箕明,陰城縣監玄烜,任實縣監洪鍾遠,兔山縣監洪鍾英俱爲下去。星州牧使李憲周,平山府使尹勉鎭,杆城郡守尹致泰,俱以身病猝重,不得下去云,竝罷黜。伊川府使尹致謙,茂長縣監徐有贊,宜寧縣監南久淳,俱以親病沈重,萬無還官之望云,竝改差,何如?令曰,依。
徐憙淳,以吏批言達曰,前會寧府使李恒權未赴任遞差矣。所授加資,依例還收之意,敢達。令曰,知道。
徐英淳,以兵批言達曰,前京畿水使李完植,旣以未赴任改差,所授加資,依例還收之意,敢達。令曰,知道。
有政。吏批,行判書趙鍾永進,參判未差,參議金敎喜進,左副承旨尹聲大進。啓曰會寧府使今當差出,而當品中可擬之人乏少,堂上曾經兵使及他道守令,竝擬,何如?傳曰,允。又啓曰,星州牧使今當差出,而本州以嶺南雄邑,物衆地大,素稱難治,不可不擇差,同道及他道有聲績,已準限未準朔守令,竝擬,何如?傳曰,允。以鄭基善爲吏曹參判,金英淳·金榶爲掌令,李鍾運爲刑曹參判,朴齊聞爲兵曹參議,李寅弼爲掌樂正,兪碩柱爲漢城主簿,沈碩奎爲平市主簿,申常顯爲星州牧使,李羲肇爲伊川府使,李周聖爲平山府使,柳相弼爲會寧府使,尹行定爲杆城郡守,李正履爲宜寧縣監,趙秉常爲茂長縣監。淸河縣監金時中,朔寧郡守朴宗有相換。東萊府使單洪羲祖,會寧府使李恒權嘉善今降通政,加資還收事承令。兼春秋單金聖謙·黃,前郡守具載鳳·韓用夏,前縣監趙存奎,前郡守申紹,前縣令韓仁植,以上今加通政加資事,承令。
兵批,判書,金敎根進,參判韓義運病,參議未差,參知李渭達進,右承旨徐英淳進。啓曰,京畿水使今當差出,而當品中擬望之人乏少,堂上他道兵使及同道守令,竝擬,何如?傳曰,允。又啓曰,全羅左水使及永宗僉使,今當差出,而擬望之人乏少,他道守令,竝擬,何如?傳曰,允。以李愚在爲同知,任存常爲副摠管,韓應浩爲內禁將,朴慶悳·愈漢宗·張永燮·金儞根·洪羲祿·李光根爲五衛將,黃仁紀爲曹司衛將,金昌壽爲忠壯將,張得源爲慶熙將,金瓚宗爲景福將,李邦鉉爲訓鍊僉正,金翊根爲訓鍊主簿,趙果永爲南道參軍,金守基爲京畿水使,沈能俊爲全羅左水使,李圭男爲永宗僉使,具載哲爲釜山僉使。僉知三單,李恒權·白殷鎭·金光宇,護軍申在植·金道喜·李愚在·尹致謙·洪聖禧,副護軍朴齊聞·洪學淵·尹命圭·朴蓍會·李完植·李亨權·李吉會·姜鎭華,副司直李南翼·李寅弼·權馥·金周默以上竝單付。前京畿水使李完植嘉善今降折衝。
吏批,再政。以徐珌修爲司饔主簿,柳致睦爲定州牧使,李載亨爲昌原府使,具錫朋爲三和府使,朴宗濂爲瑞興府使,洪疇爲魯城縣監。會寧府使柳相弼折衝今加嘉善加資事承令,兼喬桐府使金守基。
兵批,再政。以李惟秀爲訓鍊都正,柳相濂爲訓鍊判官,具載龍爲宣傳官,田宜聖爲守門將。同知單金瓚宗,僉知單金儞根·洪羲祿,副護軍李龍求·金華重·崔秉秀·張濟汲·金東珪·高亨圭以上竝單付。
以校理李游夏牌不進罷職令旨,令于尹聲大曰,只推。
尹聲大,以吏曹言達曰,成均館典籍申大元除拜過限未肅拜,依例改差,何如?令曰,依。
徐英淳,以摠戎廳言達曰,本廳左司把摠具載鳳身病猝重,勢難察任,改差,何如?令曰,依。
義禁府照目粘連,宣傳官李儒城,守門將白弘儉等矣本府議達內,禁門鎖鑰,何等愼重,則鑰匙之混入誤出,雖以初未聞知,有所發明是白乎乃,俱是當日監鑰,則不可全然無罪。竝只以此照律罪,各笞四十收贖,付過還職,竝只私罪,奉令依準爲旀,李儒城段,功議各減一等爲良如敎。
上在昌德宮。常參·經筵,以代理停。
自人定至初七日開東,灑雨下雨,測雨器水深三分。
鄭知容達曰,明日再明日明陵忌辰祭齋戒·正日相値,常參頉稟之意,敢達。令曰,知道。
徐英淳達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐憙淳達曰,同副承旨金鍏今日不爲仕進,卽爲牌招,何如?令曰,依。
尹聲大啓曰,藥房副提調,持湯劑來待矣。傳曰,卦入。
鄭知容達曰,卽者檢閱金鼎集以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱趙秉憲謂有館規,陳書徑出,原書纔已退却矣。所當直捧禁推徽旨,而此與無端徑出有異,推考警責,仍卽牌招入直,何如?令曰,依。
又達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
徐英淳達曰,行大司憲徐有榘,執義沈鈁,持平李在鶴在外,掌令金英淳·金榶牌不進,持平李日瀅未署經,監察茶時之意,敢達。令曰,知道。
以掌令金英淳·金榶,獻納朴宗璜牌不進罷職令旨,令于徐英淳曰,只推。
檢閱金鼎集書曰,伏以臣卽接家信,則臣母素患痰癖之證,當此炎熱之節,一倍添劇,委頓床笫,食飮全却,轉側須人,臣纔聞此報,方寸煎灼,按住不得,玆敢忙陳短章,徑出禁扄。伏乞离明,俯垂鑑諒,亟遞臣職,以便救護,仍治臣罪,以肅朝綱,千萬幸甚,臣無任云云。覽書具悉。爾其勿辭救護。
上在昌德宮。常參·經筵,以代理停。
金鍏啓曰,來十一日朝參日次矣,敢稟。傳曰,停。
金鍏達曰,行大司憲徐有榘,執義沈鈁,持平李在鶴在外,掌令金英淳·金榶未肅拜,持平李日瀅未署經,監察茶時之意,敢達。令曰,知道。
鄭知容達曰,來十一日輪對日次矣,敢稟。令曰,當次人受點,後日次待令。
尹聲大啓曰,藥房提調·副提調,持湯劑來待矣。傳曰,封入。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以檢閱趙秉憲牌不進罷職令旨,令于鄭知容曰,只推。
鄭知容達曰,左右史不可不備,檢閱趙秉憲,旣有只推之令,卽爲牌招入直,何如?令曰,依。
以校理李游夏牌不進罷職令旨,令于鄭知容曰,只推。
鄭知容,以吏曹言達曰,奉常寺判官黃基安以其身病,呈狀乞遞,改差,何如?令曰,依。
金鍏,以訓鍊都監言達曰,本局千摠李應植身病甚重,勢難察任,改差,何如?令曰,依。
領議政南公徹書曰,伏以,臣之今日情地,誠極難處而大可悶矣。欲遵奉明旨,因仍蹲據,則區區疾病,縱未自恤,廟務瘝曠,國事僨誤,厥罪甚大,欲干冒威尊,愍不知懼,則鈇鉞之加,終亦不免,而計日上牘,臣亦自覺其支離,仰想判批之貽勞,惶悚極矣。然而與其瘝曠僨誤,而得罪於公議,毋寧以干威貽勞,得罪於有司,臣又不得不狂叫妄呼,氣竭心鑠,身其餘幾。臣之前後辭懇,實有千不可强,而改卜賢德之請,又是萬不獲已者,邸下以今之民國事勢爲何如耶?譬如大廈,東西頹圮,有非一朽木所可撐柱也。如將覆之舟,泛在無畔之海,人命宛轉,呼號於波濤之中,不有良手梢工,何以牽挽而拯救之乎?顧今鼎席缺二而未備,以臣廁之首任,而稱爲獨相,臣於是,逃遁不得,祈死不可,緊急文簿之推諉無所者,時或看詳,而病症之中,耄忘尤甚。朝有達事,夕不記其何語,每當薦望卿宰之名,輒須覓尋官案而得之,他餘可知也。唐時宰相,有老而善忘者,御史劾之,議者恨其不早致仕,必待劾而歸,臣之事恐將類此,邸下若不早賜區處,後之譏臣者,當如今之議昔,而君臣終始之際,必有所憾矣。卽今臣之當退,正如瓜熟而落蔕,駑疲而稅鞅,雖以上天雨露之私,主人微物之愛,亦無以得施於其間也。凡朝廷官爵,皆有所司,而況輔相之職,其重何如也?苟充虛縻,訖無變通,此之謂姑息,此之謂因循,姑息因循,似若挨過無事,而民國以之受害,以邸下之睿明,何不念及於此耶?臣未暇爲一己之憂,實爲國家憂之,頃承下答之後,歷日經時,恭俟處分,而又無發落,玆敢不避猥越,申控瀝血之章,冀遂乞身之願。伏望將臣所請,竝行稟施,仍治臣瀆擾違拒之罪,使朝綱肅而臣分勵焉,臣無任云云。答曰,覽書具悉卿懇。前答旣悉余心,今又何如是苦懇?卿已辭竭,余亦無以爲答,其在實心相孚之道,何可若是乎?如宜允許,豈或至於屢章屢靳耶?卿其體余至意,更勿固辭,卽起視務,以幸國事。仍令于金鍏曰,此下答,遣史官,往諭于領議政。
上在昌德宮。常參·經筵,以代理停。
自卯時至人定,灑雨下雨,測雨器水深六分。
尹聲大達曰,明日常參,取稟。令曰,停。
徐英淳達曰,行大司憲徐有榘,執義沈鈁,持平李在鶴在外,掌令金英淳·金榶未肅拜,持平李日瀅未署經,監察茶時之意,敢達。令曰,知道。
尹聲大啓曰,藥房副提調,持湯劑來待矣。傳曰,封入。
尹聲大達曰,刑曹參議李鍾運除拜後過三日不爲肅謝,依定式推考警責,仍卽牌招察任,何如?令曰,依。
又達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
又達曰,卽者吏曹郞廳來言,宜寧縣監李正履,魯城縣監洪疇,兩司當爲署經,而憲府則行大司憲徐有榘,執義沈鈁,持平李在鶴在外,掌令金英淳·金榶未肅拜,持平李日瀅未署經。諫院則行大司諫鄭元容呈辭,司諫鄭元善,正言柳幼麟·金樂壽在外,只有獻納朴宗璜一人,不得備員署經云。行大司諫鄭元容,掌令金英淳·金榶,竝卽牌招,以爲署經之地,何如?令曰,依。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而國忌·正日相値,不得設行之意,敢達。令曰,知道。
上在昌德宮。常參·經筵,以代理停。
進御香薷君子湯,自明日停止事,榻前下敎。
鄭知容達曰,明日常參,取稟。令曰,停。
徐英淳達曰,行大司憲徐有榘,執義沈鈁,持平李在鶴在外,掌令金英淳·金榶未肅拜,持平李日瀅未署經,監察茶時之意,敢達。令曰,知道。
徐憙淳達曰,同副承旨金鍏今日不爲仕進,卽爲牌招,何如?令曰,依。
尹聲大啓曰,藥房提調·副提調持湯劑來待矣。傳曰,封入。
令于鄭知容曰,明日新舊圓點儒生應製,以春塘臺爲之,試紙用大好紙矣,該房知悉。
令于徐憙淳曰,右副承旨許遞,旣承下敎,前望單子入之。
承旨前望單子入之,權敦仁代點。
以掌令金英淳·金榶牌不進罷職令旨,令于徐憙淳曰,只推。
徐憙淳達曰,守令署經事,令下矣,掌令金英淳·金榶,旣有只推之令,與行大司諫鄭元容一體牌招,以爲備員署經之地,何如?令曰,依。
以校理李游夏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
徐英淳達曰,持平李日瀅以其親病,投章徑歸,原書纔已捧入矣。所當直捧遞差令旨及禁推徽旨,而此與無端下鄕有異,從重推考,何如?令曰,依。
徐憙淳啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,兪星煥落點。
徐英淳達曰,新除授持平兪星煥,一體牌招,以爲署經之地,何如?令曰,依。
徐英淳,以兵曹言達曰,明日春塘臺王世子代臨圓點儒生應製時,本曹堂上二員當爲陪衛,而參議朴齊聞在外未肅拜,令政院稟旨變通,仍令該曹,以在京無故人口傳差出,待下批,牌招,以爲進參之地,何如?令曰,依。
徐英淳達曰,因兵曹草記,明日春塘臺代臨圓點儒生應製時,本曹堂上二員當爲陪衛,而參議朴齊聞在外,令政院稟令變通,仍令該曹,以在京無故人口傳差出,待下批,牌招事依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參議前望單子入之,洪彦謨代點。
吏曹兵曹參議單李渭達,參知單洪彦謨。
鄭知容,以侍講院言達曰,明日新舊圓點儒生應製時,宮官當爲全數進參,而弼善趙基謙,兼弼善徐箕淳,文學成遂默,司書兪星煥俱有實故,說書未差,無以備員。未差之代,令政院稟旨差出,而有實故人,亦爲稟令變通差出,以爲備員進參之地,何如?令曰,依。
鄭知容啓曰,因侍講院草記,明日圓點儒生應製時,宮官當爲全數進參,而說書未差,無以備員,令政院稟旨差出事,依下矣。未差之代,政官牌招開政差出,何如?傳曰,前望單子入于小朝。
鄭知容達曰,因侍講院草記,明日圓點儒生應製時,宮官當爲全數進參,而弼善趙基謙,兼弼善徐箕淳,文學成遂默,司書兪星煥俱有實故,說書未差,無以備員,未差之代,令政院稟旨差出,而有實故人,亦爲稟令變通差出事依下矣。合有變通之道,何以爲之?敢稟。令曰,竝許遞與未差之代,旣承下敎,前望單子入之。
春坊前望單子入之,弼善權馥,兼弼善金周默,文學金興根,說書李敦榮代點,司書金東健添書代點。
鄭知容,以侍講院言達曰,明日新舊圓點儒生應製時,宮官當爲全數進參,而新除授弼善權馥有實故,文學金興根在外,無以備員,令政院稟旨變通差出,以爲備員進參之地,何如?令曰,依。
鄭知容達曰,因侍講院草記,明日圓點儒生應製時,宮官當爲全數進參,而新除授弼善權馥有實故,文學金興根在外,無以備員,令政院稟令變通差出事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
以掌令金英淳·金榶牌不進罷職令旨,令于徐憙淳曰,只推。
徐憙淳達曰,守令署經事令下矣。掌令金英淳·金榶旣有只推之令,與行大司諫鄭元容,一體更爲牌招,以爲署經之地,何如?令曰,依。
令于徐英淳曰,明日出宮門路,以貳極門爲之。
以同副承旨金鍏牌不進罷職令旨,令于尹聲大曰,只推。
以校理李游夏牌不進罷職令旨,令于鄭知容曰,只推。
以公忠水使朴潤榮申本結城縣人物渰死事,令于尹聲大曰,聞甚矜惻,元恤典外,別加顧助,如有生前身還布,竝蠲蕩事,分付。
尹聲大,以吏曹言達曰,掌樂院正李寅弼,以其身病,呈狀乞遞,改差,何如?令曰,依。
又以戶曹言達曰,鑄錢所用含錫貿取之時,收稅勿侵之意,移文灣府矣。卽接其回移,則若不收稅,灣商失利,無以施行爲辭,在前設鑄之時,無論銅鑞·含錫,雖屢十萬斤收稅勿侵,法例卽然。且本曹鑄錢,與他衙門所重逈異,而今此該府之謂以灣商失利,竝與貿取,而一切防報者,事體所在,誠極未安。見今鑄設在卽,需用一時爲急,該府尹推考,使之依前關星火貿送,以爲及時入用之地事,嚴飭分付,何如?令曰,依。
又以戶曹言達曰,本曹鑄錢所用各樣鐵物,其間求貿,數甚不敷,且曹儲錢邊十分苟艱,無以排用,各營·各司留庫錢中,從便貸用,而待設鑄,以新錢鱗次還報之意,敢達。令曰,知道。
徐英淳,以義禁府言達曰,明日春塘臺新舊圓點儒生應製時,本府都事十員內,六員赴擧,只有四員,而當直入直都事,本府入直都事,公事回公都事,靑陽門·集春門禁亂都事,無以推移。假都事一員,令該曹口傳差出,以爲分排擧行之地,何如?令曰,依。
慶尙監司李勉昇書曰,伏以,臣向蒙賜告,得返鄕廬,與園翁·田叟,歌頌恩澤,譚桑麻而評雨露,雖愚忱耿結,常懸觚稜,而私分謭劣,寔安邱壑。曾未數旬,伏承除旨,以臣爲慶尙監司,簡心特紆於樗櫟,華誥遠宣於蓬蓽,臣榮溢感極,繼以憂懼,誠以寵渥太隆,委寄太重,揆度公私,兩不得其當也。臣之中外揚歷,孰非僥冒,而至於按節一方,身任澄淸之責,亦已再矣。高牙大纛,縱爲閭里之榮,鈍刃缺鋩,終非盤錯之用,依藉王靈,雖免大戾,而未有成效,徒費厚廩,至今追惟,如負譴何,今此誤恩,又何爲而荐加也?況嶠南大藩,甲於八路,民物邑聚,綿絡七十餘州,陸海舟車,綰轂東南之界,俗同鄒·魯,而詩禮之風尙存,地接島倭,而撫綏之典不替。以至於兵農金穀,歲計月當,簿書期會,極其浩穰,膺是任者,學不足以導迪儒士,威不足以彈壓遠人,綜明强記,不足以剸理庶務,則僨敗之來,疾於影響。此特本道自來事宜,而最是目下急務,尤有所悶然者,昨年農形之入於睹聞者,卽甲乙後初有之大歉荒也。穀直之翔貴,民情之遑急,殆將散四塡壑,不保朝夕,而幸荷朝家之曲念懷保,重賴道臣之殫心賙恤,民以奠安,得有今日,譬如大病新瘥,九候未完,凡所以保護充養之方,不容少忽,則此時巡按之任,正當極選才器,大慰一路之望,而臣之淺薄鹵下,已是离明之所畢燭。矧今年衰氣邁,識短神迷,雖按例署判,尙不能如前日,何望其理坌劇而釐弊蠱,下副旬宣之任,仰塞倚畀之眷乎?臣若感戴洪造,貪戀厚祿,不思所以自處之道,則臣罪大矣,玆敢蒼黃入都,疾聲陳籲。伏乞睿慈,俯垂鑑照,亟遞臣職,另簡時望,使重任得人,微分獲安焉,臣無任云云。答曰,覽書具悉。委寄於卿者非輕,卿其勿辭,往欽哉。
持平李日瀅書曰,伏以臣顓愚拙訥,百不猶人,僥倖一第,已踰涯分,至於臺閣之玷選,尤豈夢想之攸期?不稱之實,人所共知,匪據之地,理難冒居,而適承參鞫之召,義不得不章皇出肅,旋以未署之故,法不得以臺閣自處,進旣無以效一日之責,退又無以伸再僂之忱,因仍虛縻,迄至于今,慙悚悶蹙,靡所措躬。際接鄕信,則臣之八耋老父,素有積聚之祟,近添暑泄之証,食飮全廢,氣息危綴,專送家僮,趣臣歸視。臣離違彌朔,一念本自如結,自聞此報,方寸益復飛越,眼前萬事,都不暇顧,蒼黃拜章,徑首鄕路。伏乞睿慈俯垂鑑諒,亟遞臣所帶之職,以便救護,仍治臣擅行之罪,以昭法紀焉,臣無任云云。覽書具悉。所請依施。
上在昌德宮。常參·經筵,以代理停。
自辰時至未時,灑雨下雨,測雨器水深一寸三分。
自五更至十一日開東,灑雨下雨,測雨器水深七分。
還內後·內閣·政院·藥房·春坊口傳問安。答曰,知道。
藥房都提調李存秀,提調金鏴,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
金鍏達曰,行大司憲徐有榘,執義沈鈁,持平李在鶴·兪星煥在外,掌令金英淳·金榶令旨未下,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
以領議政南公轍初度呈辭,令于鄭知容曰,封還。
以掌令金英淳·金榶再牌不進罷職令旨,令于金鍏曰,只推。
春坊前望單子入之,弼善洪羲弼,文學宋持養代點。
令于鄭知容曰,掌令金英淳許遞,旣承下敎,前望單子入之。
掌令前望單子入之,權弘復代點。
兵曹口傳政事,副司果單金英淳。
鄭知容達曰,守令署經事,令下矣。掌令金榶,旣有只推之令,與行大司諫鄭元容,新除授掌令權弘復,一體牌招,以爲備員署經之地,何如?令曰,依。
又達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
以校理李游夏牌不進罷職令旨,令于鄭知容曰,只推。
徐英淳,以訓鍊都監言啓曰,本局攔後別哨官,以知彀官備望受點,而見今知彀官無堂下人,難以排擬矣。本局曾有漢人牙兵將名色,今雖減下,可以援例,攔後哨官,改以攔後將,以知彀官中加資者,通融擬望,作爲遞兒窠,則可無窒礙,事甚便好,而係是變通,不敢擅便,令該曹稟處,何如?傳曰,允。
己丑六月初十日辰時,上御熙政堂。藥房入診入侍時,都提調李存秀,提調金鏴,副提調尹聲大,假注書洪鍾應,記事官趙秉憲·徐戴淳,待敎金鼎集,以次進伏。醫官玄在德·李命運·安橚進伏楹外訖。存秀曰,陰雨不佳,聖體若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,各殿宮氣候,亦一樣矣。存秀曰,醫官使之入診,何如?上曰,醫官一員入診,可也。命運診候訖,退伏奏曰,脈候左右三部調均矣。存秀顧謂醫官曰,湯劑更爲議定乎?命運曰,湯濟昨纔停止,痰候已爲平復,更無議定之劑矣。存秀曰,首醫吳千根病不得供職,之次李性鐸方在外任,只有玄在德一人,而若於醫官領率之時,渠或有病,則更無領率之首醫,以之次數三醫官中輪次差任,在德有故之時,使之領率諸醫,似好矣。上曰,可也。命史官就座,又命退,存秀等以次退出。
己丑六月初十日辰時,王世子代臨春塘臺。新舊圓點儒生應製試取入對時,行都承旨徐憙淳,行左承旨權敦仁,右承旨鄭知容,左副承旨徐英淳,右副承旨尹聲大,假注書洪鍾應,記事官李敦榮·徐戴淳,檢敎提學金履喬,原任直提學金鏴,原任直閣徐俊輔·李景在,檢校待敎金英淳,待敎金鼎集以次陪立。時至,王世子具翼善冠·衮龍袍,乘輿出重華門。藥房提調金鏴進前奏曰,侵早勞動,睿體若何?令曰,一樣矣。仍由貳極門·靑陽門,進發至春塘臺。相禮跪贊請降輿,王世子降輿陞座。令曰,記過作門哨官洪近泳拿入。宣傳官傳令拿入。令曰,依法。宣傳官傳令,依法決棍十度訖。令宣傳官曰,作門哨官之令前擧行問入。宣傳官傳令,進前奏曰,近泳爲哨官纔數日,初當擧行,未免疎忽,不勝惶悚云矣。令曰,日後則善爲擧行,仍令拿出。憙淳曰,傳令擧行之際,有所做錯,當該宣傳官,所當重勘,而本院請推之外,無他可施之罰,何以爲之乎?令曰,從重推考,可也。出擧條令曰,檢閱趙秉憲對讀官差下。出令旨引儀唱再拜禮,讀券官金履喬·金鏴·徐俊輔,對讀官李景在·金鼎集·趙秉憲及應赴儒生行禮如儀,對讀官金英淳追入來進伏訖。令履喬·鏴書表題擬漢群臣賀置酒洛陽南宮,限未時懸題。王世子入便次,令曰,陪衛軍兵雨具,從便爲之。出令旨王世子以口傳下令曰,今番試券,取七人,可也。少頃,出次陞座,令曰,科次爲之。令曰,對讀官讀奏。景在等,以次讀奏訖,履喬曰,書何等乎?令曰,二張書正字三下,二張書草三下,三張書次上,可也。履喬書等,令正字三下一試券入之,親坼祕封下之。令曰,三下二試券又入之,親坼祕封下之。令曰,之次五張,英淳坼封,竝三下一次第讀奏封內。令書令旨曰,新舊圓點儒生應製表居首三下一進士趙雲澈,直赴殿試,之次三下進士李源達給二分,草三下進士洪達善·李文馨等二人,次上生員宋端和·南正寬·徐得淳等三人竝令該曹考例施賞。出令旨令曰,入格儒生明日延英門外施賞。出令旨相禮跪白禮畢,王世子乘輿由靑陽門·貳極門還內,諸臣以次退出。
上在昌德宮。常參·經筵,以代理停。
自人定至十二日開東,灑雨下雨,測雨器水深一寸三分。
金鍏達曰,明日常參,取稟。令曰,停。
又達曰,行大司憲徐有榘,執義沈鈁,掌令權弘復,持平兪星煥·李在鶴在外,掌令金榶令旨未下,監察茶時之意,敢達。令曰,知道。
又達曰,來十六日日次儒生殿講日次矣,敢稟。令曰,待下令爲之。
徐英淳達曰,右副承旨尹聲大今日不爲仕進,卽爲牌招,何如?令曰,依。
令于金鍏曰,元朝雖已稱慶,玆當千秋聖節,少伸祝岡之忱,十八日,謹詣仁政殿殿庭,親上致詞表裏,該房知悉。
傳于金鍏曰,判府事李存秀拜左相。
金鍏啓曰,判府事李存秀拜左相事,命下矣。政官牌招,開政下批,何如?傳曰,允。
金鍏達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
金鍏,以吏曹言達曰,宗廟望祭大祝前正李寅弼,時無職名,令該曹口傳付軍職,何如?令曰,依。
兵曹口傳政事,副司果單李寅弼。
有政。吏批,行判書趙鍾永進,參判鄭基善在外未肅拜,參議金敎喜牌不進,左副承旨徐英淳進。以趙冀永爲禮曹參議,趙萬協爲左通禮,南履炯爲掌樂正,宋能圭爲兵曹正郞,金碩淳爲掌樂主簿,李學在爲軍資奉事,申在順爲陜川郡守,左議政單李存秀,承文院都提調單李存秀。
兵批,判書金敎根病,參判韓義運病,參議李渭達入直進,參知洪彦謨病,同副承旨金鍏進。同知單張得源,副護軍金裕憲·李根中·朴齊聞·具載鳳·韓用夏·趙存奎·申紹·韓仁植。副司直李日瀅·趙基謙·權馥·金興根,副司正李殷相以上竝單付。
吏批,再政。以權馥爲司成,金錫喜爲掌樂僉正,朴奎源爲監察,金愼根爲童蒙敎官。
兵批,再政。大護軍徐有榘,副司直沈鈁·鄭元善·權弘復·李在鶴·兪星煥,副司果柳幼麟·金樂壽,以上竝單付。
以掌令金榶牌不進罷職令旨,令于金鍏曰,只推。
金鍏達曰,守令署經事令下,已至多日,尙未署經,事甚未安。憲府則行大司憲徐有榘,執義沈鈁,掌令權弘復,持平兪星煥·李在鶴在外,諫院則司諫鄭元善,正言柳幼麟·金樂壽在外,只有獻納朴宗璜一人,無以備員署經,何以爲之,而掌令金榶旣有只推之令,與行大司諫鄭元容,一體牌招,何如?令曰,依。在外臺諫竝許遞,今日政差出。
吏批,三政。以洪起燮爲大司憲,金興根爲執義,朴鳴和爲司諫,李潤聖爲掌令,林原培·趙秉玖爲持平,趙然春·白東奎爲正言,李埴爲漢城庶尹。
金鍏,以吏批言達曰,通禮院相禮朴宗吉以其身病,呈狀乞遞,改差,何如?令曰,依。
又以吏曹言達曰,成均館司藝權達準,典籍金履迪俱爲受由,過限不上來,竝依例改差,何如?令曰,依。
吏批,四政。以李鐸遠爲軍資正,韓弘敎爲相禮,李培林爲司藝,孟明淳爲禮曹佐郞,趙學默爲社稷令。
金鍏達曰,守令署經事令下,已至多日,尙未署經,事甚未安。新除授臺諫,竝卽牌招,行大司諫鄭元容,一體更爲牌招,以爲備員署經之地,何如?令曰,依。與新除授臺諫竝牌招,如有違牌,勿爲呼望。
金鍏,以禮曹言啓曰,今六月十八日大殿誕日陳賀權停事,命下,而王世子親上致詞表裏事,纔有下令矣。王世子率百官,親上致詞表裏行禮後,當有百官進致詞箋文表裏行禮之節,何以爲之乎?敢稟。傳曰,依例爲之。
以吏曹參議金敎喜牌不進罷職傳旨,傳于金鍏曰,只推。
以右副承旨尹聲大牌不進罷職令旨,令于徐英淳曰,只推。
以校理李游夏牌不進罷職令旨,令于金鍏曰,只推。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而本府褒貶相値,不得設行之意,敢達。令曰,知道。
金鍏,以奉常寺都提調·提調意達曰,東籍親耕田所種大麥打作,則所出爲七石三斗,小麥打作則所出爲十三斗之意,敢達。令曰,知道。
徐英淳,以兵曹言達曰,五衛將金儞根·洪羲祿,景福宮衛將林鳳儀,慶熙宮衛將金鎭宅,俱以病難供職,呈狀乞遞,五衛將朴慶悳前任平安兵虞候,兪漢宗前任順天營將,張永燮前任慶尙監營中軍,李光根前任北虞候,忠壯衛將金昌壽前任全羅監營中軍,俱在任所,上來間該廳番次苟艱云,竝改差,何如?令曰,依。
徐英淳,以兵曹言啓曰,卽伏見訓鍊都監草記,則本局攔後別哨官以知彀官,無堂下人,難以排擬矣。攔後哨官,改以攔後將,以知彀官中加資者,通融備望,作爲遞兒窠,令該曹稟處事,允下矣。本局旣有可據之例,且無相妨之端,依所請施行,何如?傳曰,允。
上在昌德宮。常參·經筵,以代理停。
尹聲大達曰,明日常參,取稟。令曰,停。
權敦仁達曰,右承旨鄭知容,今日不爲仕進,卽爲牌招,何如?令曰,依。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
金鍏達曰,行大司諫鄭元容,特令之下,謂有情勢,奉牌闕外,不卽承膺,事體所在,誠極未安。從重推考,何如?令曰,依。
行大司憲洪起燮達曰,臣於都憲重任,初不近似,而特點遽降,違召路阻,顚倒趨詣,徹曉朝房,今纔入肅,粗伸叩謝,而第臣於合辭中,有私義之不可冒參者,前此引避,輒蒙體諒,今臣所處,宜無異同,何可一刻晏然於臺次乎?請令遞斥臣職。答曰,依達。
正言趙然春達曰,臣蒙騃謭劣,其於諫諍之任,自知不堪,而薇垣除旨,忽下於夢想之外,署經有令,天牌儼臨,臣感激恩私,怵畏義分,雖不得不章皇出肅,而臣於合達中,有不當連參者,前後如臣處地,有除輒引,有引必遞,幸推敦親之誼,擧蒙體諒之恩,臣何可獨自晏然於臺次乎?請令遞斥臣職。答曰,依達。
司諫朴鳴和,掌令李潤聖,持平趙秉玖·林原培等達曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之則速出斬之等語,肆然發惡,而且太甲桐宮之說,果如諸賊,一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案,置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種最長,安知不更肆獍惡如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能亟施孥籍,趾賊等凶種,快施邦刑,獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不到,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也,此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議,勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常唱和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過夭麽一賊女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覆嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也。身爲閫帥,十三字刀割乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而七字刀割逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,七字刀割鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政謂此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙亟施孥戮,逆復庶子好石亟施處絞。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語。究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱竝施孥籍之律,金樂敎亟令王府,設鞫嚴覈,快正邦刑。八行刀割噫嘻,亂臣賊子從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·連之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而及夫儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而,髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則亦榮賊也。幸賴我先大王廓輝乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹佶等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今,至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈胳相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪。千怪百變,疊生層出,以至於達賊不道之誅,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。邸下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追律之名,雖謂之生前一律,而顧其擧行則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢而此賊敢爲之?鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛畜禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,亟施散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶熖雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝,而掩護者渠也。渠以爲見驅則觀·鎬曰見驅,渠以爲非逆則觀·鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私押之客,托身於榮賊之家,而備盡謟諛之態。至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖而,直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二,二而一之狀,不亦凶且㦧乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯·賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不到也,是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則半行刀割分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則技倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,搢紳家火具之潛埋,六字刀割指卯日而擧事爲期云者,莫非做作妖言,煽動人心之計,而七字刀割十三日至凶之說,與鍾一一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,八字刀割欲輸軍糧則轉到南陽,凡爲群凶之指使,率皆挺身而樂赴。半行刀割將臣家將欲火攻,所營何事?店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贜斷案,至於正月十三日凶言,卽是窮宙亘宇所未有,所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友加施孥戮之典,致後·延壽竝施孥籍之典。今番逆獄之至凶至㦧,實是亘古之所罕,鍾振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當兩賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,夬正典刑。噫嘻痛矣,亂逆之變,振古何限,而豈有如李肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於崇顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,匪今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至㦧罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成,蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯莫重莫嚴,爲賊爲逆之狀,睿鑑之照如日月,令旨之嚴如斧鉞,此誠神人之所共憤,王法之所不貸。凶如肇賊,逆如肇賊,而若使假息晷刻,共戴一天,則其可曰世有三綱,而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也。惟彼三凶之請鞫,于今幾月於玆,而睿答輒承勿煩,群情去益如沸,卽伏奉令答下者,有此是國之大刑政,當仰稟大朝後處分之敎矣。惟其大刑政也,故處分之俟,一時爲急。請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。噫嘻痛矣,金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與李肇源·金基厚,綢繆密勿,受其措使,作書轉送於時相,而乃是不忍言不敢道之說,論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱,惟彼三凶之請鞫,于今幾月於玆,而睿答輒承勿煩,群情去益如沸。卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請楸子島荐棘罪人金基敍亟令王府,設鞫得情,夬正典刑。答兩司曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不從。李肇源·金基敍·金基厚等事,勿煩。
掌令李潤聖,持平趙秉玖·林原培等達曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之類,敢懷梟獍之心,假托校宮之復設,而或發悖通,潛伺場屋之試士,而或投悖卷,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢塘之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事,必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。噫嘻痛矣,世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且㦧,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭堂堂蟠天極地,磨滅他不得者,卽辛壬義理也,入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防,折奸萌之道,不可但施屛裔而止。請屛裔罪人韓植林拿鞫得情,夬正典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰憯,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府設鞫嚴問,快正典刑。噫嘻趙璟鎭憸詖之性,鄙瑣之行,爲世所目,與人不齒者,久矣。至於日昨筵達,何爲而發也?外託進言,內蓄禍心,旨意閃忽,遣辭㦧毒,蓋其心固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使,假名於柳榮五,而機關潛動,接踵於趙璟鎭,而手脚畢露,其計則愈出愈巧,而顯售嘗試,其意則無忌無憚,而陰懷壞亂,所欲嘗試者果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國。況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿形幻身,恐無自露之日,鞫令遽輟,群情如沸,箚籲未準,公議愈鬱。請黑山島荐棘罪人趙璟鎭亟令王府,拿鞫得情,夬正典刑。新除授執義金興根時在京畿富平地,請斯速乘馹上來事,下諭。答府曰,申鼎朝等事不從。申綱·黃允中事,不從。韓植林·睦台錫事,趙璟鎭等事,勿煩,斯速停達。下諭事,依達。
司諫朴鳴和達曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見者膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若誘之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲卑微之類,敢懷譸張傾陷之計,或發通而圖聚不逞之徒,或投卷而冒犯莫嚴之地,秦坑是何等時,而比擬無難,錢塘是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦蘄一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈胳之連通,表裏之和應,至此昭綻,無復餘蘊,然則奎·坤是已伏法之申綱也,申綱是未就鞫之奎·坤也。設鞫治逆,將以致天討,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中亟令王府,拿鞫嚴問,盤覈得情,夬伸典刑。噫嘻痛矣,世級日下,變怪層生,至於韓植林事而極矣。噫泰億是何等凶逆也?密贊鏡賊之跡,至凶至㦧,定策國老之說,絶悖無倫,終始梟獍之殿茅,爛漫虎龍之窩窟,三凶居一,萬惡俱備。于今百餘年之間,爲東土臣民者,無不㦸手而裂眦,心寒而膽掉,丙申處分,昭揭日星,聾瞽之人,亦皆聞知,則噫彼植林,亦今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在恒,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之意,不可以屛裔薄勘而止。請屛裔罪人韓植林嚴鞫得情,夬正典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭誑悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫亟令王府,拿鞫嚴問,明正典刑。噫嘻,世道詿誤,人心㦧慝,怪鬼之徒,敢售跳踉之習,惎讒之說,莫掩萌孽之漸,至於今番趙環鎭事而極矣。驟看外面,不過論一重臣,罰擬薄罷,而細究情跡,暗蓄叵測心術壞亂朝廷者也,此豈幺麽一不逞,倉卒間所可獨辦者哉?渠本射形之蜮毒,濟以媚人之狐性,幽陰之嗾,必有所聽,狡惡之態,不忍正視,向者柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁亦愈往愈巧,至凶至㦧者矣。此必有一種樂禍之類,潛伏暗地,縱其嚆矢,爲茅爲殿,釀出亂本者也,此豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕貽抑鬱之至,此雖出於大聖人好生之德,藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭亟令王府,嚴鞫得情,夬正典刑焉。新除授正言白東奎,時在京畿坡州地,請斯速乘馹上來事,下諭。答院曰,不從。申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩,斯速停達。下諭事,依達。
尹聲大達曰,行大司諫鄭元容謂有情勢,一向奉牌,無意承膺,事體所在,誠極未安。從重推考,何如?令曰,依。
兵曹口傳政事,大護軍單洪起燮。
尹聲大達曰,吏曹郞廳來言,臺諫有闕,政事,取稟。傳曰,前望單子,入于小朝。
以右承旨鄭知容牌不進罷職令旨,令于權敦仁曰,只推。
以校理李游夏牌不進罷職令旨,令于尹聲大曰,只推。
兼司書趙秉龜書曰,伏以,臣所帶春秋兼銜,與左議政臣李存秀,有妻三寸親應避之嫌,在法當遞。伏乞离明,亟賜鐫改,以存公格焉,臣無任云云。覽書具悉。書辭下該曹稟處。
上在昌德宮。常參·經筵,以代理停。
尹聲大達曰,明日常參,取稟。令曰,停。
又達曰,合辭方張之時,兩司無詣臺之員,事甚未安。除在外奉牌外,呈告人員,竝卽牌招,何如?令曰,依。
又達曰,同副承旨金鍏,今日不爲仕進,卽爲牌招,何如?令曰,依。
又達曰,行大司諫鄭元容,特令之下,謂有情勢,奉牌闕外,已至經夜,終不承膺,事體所在,誠極未安。從重推考,何如?令曰,依。
令于尹聲大曰,卿之解相居閑,已經歲矣,當初余之許卿免副,意有在焉,而今者大朝之重卜於卿者,實出輿論,國事萬幸,卿試思之,目今民國之憂,容有其極,紀綱日漸解弛,民生日益倒懸,朝象有渙散之慮,財穀有匱竭之歎,危徵敗兆,指不勝屈,一髮一毛,莫不受病,此皆緣余否德,終不能治得其方,以至於莫可收拾,若非如卿之爲國誠心,孰可以轉危回安,撐傾支圮乎?望卿念國勢之岌嶪,體聖意之委畀,卽起簉朝以副余如渴之望。仍令于尹聲大曰,此敦諭遣史官往宣于左議政。
令于尹聲大曰,今春三南賑恤時,出義納穀者,至有三千石一二千石之多,朝家若不用褒賞之典,是罔民也,堂堂千乘之國,寧或有是哉?分付銓曹,外而中軍虞候邊將,內而實職,從其踐歷,一一收用於今番都政,無一見漏,未多石者,各自本道監營從願施賞後,形止馳達事,一體分付,可也。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
又達曰,明日傳香禮房承旨,當爲齋宿,右承旨鄭知容今日不爲仕進,所當牌招,而拘於廳規,不得請牌,何以爲之?敢稟。令曰,牌招。
金鍏達曰,行大司諫鄭元容特令之下,謂有情勢,奉牌闕外,已至經夜,終不承膺,事體所在,萬萬未安。從重推考,何如?令曰,依。
又達曰,大司憲未差,執義金興根在外,掌令李潤聖·金榶,持平趙秉玖·林原培牌不進,監察茶時之意,敢達。令曰,知道。
以司諫朴鳴和,獻納朴宗璜,掌令李潤聖·金榶,持平趙秉玖·林原培,牌不進罷職令旨,令于金鍏曰,只推。
以校理李游夏,牌不進罷職令旨,令于鄭知容曰,只推。
金鍏,以兵曹言達曰,宣傳官廳薦會在卽,而行首宣傳官,今方有闕,不得擧行云,其代口傳差出,以爲趁期會薦之地,何如?令曰,依。
兵曹口傳政事,以李亨權爲宣傳官。
金鍏,以兵曹言達曰,今六月十六日三內禁軍番次矣,該番將未差之代,依承傳口傳擬入之意,敢達。令曰,知道。
兵曹口傳政事,以趙禹錫爲內禁將。
金鍏,以兵曹言達曰,新除授內禁衛將趙禹錫時無職名,依例口傳付軍職,以入之意,敢達。令曰,知道。
兵曹口傳政事,副護軍單趙禹錫。
金鍏,以吏曹言達曰,成均館直講李齊松以其身病,呈狀乞遞,改差,何如?令曰,依。
又以備邊司言達曰,頃因禮曹申目,永興宮闥里立碑事,令道臣奉審基址,更爲狀達擧行之意,覆達行會矣,卽見咸鏡監司金箕殷狀達,則以爲,宮基之的在某方,事在久遠,終無明證,考之陵殿誌中所載,則只在此里,分明無疑,而事係愼重,有難擅便,請令廟堂稟令分付矣。聖祖鞠養之地,事甚稀貴,狀辭中迄玆湮晦,實是闕典,今始記蹟,尙云晩時爲言,而陵殿誌及屢百年流來傳說,皆云是處有基,多士上言,亦必有據,朝家旣聞之後,豈可使遂泯無傳乎?今則宮基之必在某方,不必强爲搜覓,就龍興江北濬源殿相望處,依黑石里例,立碑記蹟,以識其地,允合事宜,令道臣依此擧行,碑文令文任臨時撰出下送,而傍近民塚,係是年久,切勿遷移之意,分付,何如?令曰,依。
又以備邊司言達曰,卽見慶尙監司鄭基善狀達,則枚擧前右兵使南錫九牒呈,以爲,該營各年舊逋,已經査達,有待秋收捧之朝令,而僅僅所捧,爲一千二百石零,其餘米一萬九百六石零,太一百十二石零,租二百六十二石零,仍爲未捧,而犯逋諸漢,屢經徵督,蕩殘無餘,且値昨秋歉荒,萬無一時收捧之路,依他例特許限十年除耗排捧事,請令廟堂稟令分付矣。餉糴實有所重,充完豈容虛徐,而第其徵督之餘,又値歉荒,萬餘包之一時收殺,事勢誠難,此等處不可不依他例有所闊狹,上項逋穀一萬一千二百八十一石零,特許限七年除耗排捧,而當年排定之數,無或違越,必爲準捧之意,嚴飭分付,何如?令曰,依。
兵曹判書金敎根書曰,伏以,臣受氣綿薄,自少善病,奔走仕路,輥到白首,已非始望之攸及,而數年以來,衰相日極,疝積已成痼疾,而每遇寒暑,發作如期,痰痺轉爲奇症,而少有勞瘁,流注無常,甚則肢體頑麻,不得任行步,肚腹膨脹,不得通食飮,往往有頃刻難保之慮,必也雜試鍼焫,閑居調養,然後幸而復起爲人,故臣於年前,略控實狀,出住郊廬,數月將理,伏想睿聰,亦或記有也,至於今年,則未及盛暑,症已先發,發必凘頓,視前益危,此殆齒愈邁病愈深而然耳,況臣所受之任,又異於閒司,照檢戎務,酬應人客,鉅細相糾,逐日旁午,雖欲暫占暇隙,少加休息,亦不可得矣。日前行政,適値蒸鬱,痰極生滯,滯仍成痢,擔羿還家,登溷無度,今過屢日,奄奄垂盡,醫人之素所知臣者,皆言以此本祟,添此別症,若不靜便起居,安意將攝,如向日之爲,則雖有十全妙劑,亦難卒乍責效云,見方重任未缷,大政在前,本曹貶坐,武士取才,卽是次第應行之務,而緣臣病臥,稽緩過期,公事狼狽,已無可言,而私心危蹙,又添一罪,玆不得不疾聲呼籲於睿慈之下。伏乞特賜鐫免,以卒生成焉,且伏承頃日令旨,有中旬時宣部薦直赴殿試人改赴會試之敎,恢張大公,慰悅衆心之盛德至意,臣不勝欽仰萬萬,而顧臣不職之罪,於是乎益著矣,若使臣苟能盡操束之方,克嚴試事,則豈有此致煩睿令之擧耶?縱以寬大之度,置之涵容之科,而反省惶恧,無地自措,惟願亟被重譴,俾嚴邦憲,千萬幸甚,臣無任云云。答曰,覽書具悉。大政不遠,豈可輕遞?中旬事,不必更提矣。
上在昌德宮。常參·經筵,以代理停。
鄭知容,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
鄭知容達曰,明日常參,取稟。令曰,停。
又達曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?令曰,依。
又達曰,左副承旨徐英淳,今日不爲仕進,卽爲牌招,何如?令曰,依。
令于鄭知容曰,禮房承旨馳詣宗廟·景慕宮,奉審摘奸以來。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
鄭知容啓曰,本院今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
令于徐英淳曰,伏侍莫近於內官,則其愼尤重,有罪必罰,懲其後也,內官田有光,有罔赦之罪,何累王府,出付秋曹,嚴刑一次後,海南縣勿限年定配。
以平安道放未放成冊,令于徐英淳曰,李正耆放。
以全羅道放未放成冊,令于徐英淳曰,洪重燮放。
以全羅道放未放成冊,令于徐英淳曰,韓植林·睦台錫·趙璟鎭依前判下擧行。
鄭知容啓曰,吏曹郞廳來言,大臣置處政事,取稟。傳曰,當日爲之。
鄭知容,以吏批言達曰,領議政南公轍許副事令下矣,當爲置處,而領敦寧一窠,國舅今方見帶,本曹時無相當窠,依例送西之意,敢達。令曰,知道。
又以吏批言達曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十以上人,別單書入之〈意〉,敢達。令曰,知道。
吏批,行判書趙鍾永病,參判鄭基善在外未肅拜,參議金敎喜進,右承旨鄭知容進,啓曰,行判書趙鍾永病不進,參判鄭基善在外未肅拜,小臣獨政未安,何以爲之?敢稟。傳曰,允。以金興根爲兼司書。
徐英淳,以兵曹言達曰,領議政南公轍許副送西事,命下矣。當爲隨品置處,而領中樞一窠,他大臣今方見帶,依例從座目,判中樞有闕之代,下批之意,敢達。令曰,知道。
兵批,判書金敎根病,參判韓義運病,參議李渭達病,參知洪彦謨入直進,左副承旨徐英淳進,判府事單南公轍,副護軍李商俊,副司果趙然春以上竝單付。
徐英淳達曰,大司憲未差,執義金興根在外,掌令李潤聖·金榶,持平趙秉玖·林原培牌不進,監察茶時之意,敢達。令曰,知道。
以司諫朴鳴和,獻納朴宗璜,掌令李潤聖·金榶,持平趙秉玖·林原培牌不進罷職令旨,令于徐英淳曰,只推。
以校理李游夏牌不進罷職令旨,令于鄭知容曰,只推。
事變假注書卓雲翰書達,臣於本月十三日午時量,敬奉敦諭,馳往于果川縣下北面下加次山里,左議政李存秀所住處,宣諭是白乎則,以爲,臣自伏奉日昨恩命,五情震駭,歷日罔措,卽者史官儼臨,傳宣令旨,諭之以民國岌嶪之憂,示之以特簡重拜之意,期望而敦勉者,鄭重勤懇,臣奉讀未半,衷情激越,繼之以惶隕,益不知置身之所,臣於萬萬不稱之職,前者玷汚,至于今羞愧欲死,況敢議到於重入乎?拚棄廉義,冒沒趨造,斷無其望,慢命之罪,實無所逃,謹當收召精神,冒入文字,仰冀體諒之恩是白乎等,以緣由馳達事云云。踏達字。
徐英淳,以刑曹言達曰,令曰,伏侍莫近於內官,則其愼尤重,有罪必罰,懲其後也,內官田有光,有罔赦之罪,何累王府,出付秋曹,嚴刑一次後,海南縣勿限年定配事令下矣,謹依下令,內官田有光,嚴刑一次後,全羅道海南縣,勿限年定配所,卽爲押送之意,敢達。令曰,知道。
領議政南公轍書曰,伏以,臣之病情危惡,實有萬分難出之勢,書辭瀆擾,實有萬死難贖之罪,事窮理極,情迫言竭,惟有坐俟嚴誅而已,不意日前,又有辭單之封還,是慈覆之德,猶未盡下燭,而淺薄之誠,終無望上格,此乃淸朝之逋臣,天下之窮人也,瞻望涕泣,更何所云。顧惟沈痼之疾,久在不生不死之中,醜穢賤狀,悉暴於前後章奏,今不敢煩陳,而加以區區去就,情地蹙隘,心緖睯亂,意謂別証必出,出則將不復起矣。果然無所失攝,而忽得暴泄,多般藥治,終無顯效,今至屢日,落在床褥,筯力無以收拾,精神轉益眩昏,殘骸餘喘,安有戀惜,而但耿耿而銷鑠不得者,重登文陛,獲瞻耿光,未易自期,且恐畢命官次,不得遂平生之願,爲當世高人所笑耳。今臣欲退之心,正如離弦之矢,無可止之勢,如以重違嚴令遽撤書單,則世必目之以前後兩截,而棄之四維之外,雖曰我心有不然,人孰諒之乎?心之旣定,不謀於人,不詢於元龜,惟以積誠感尊爲期,言之未入,則又以誠繼之,不得請則將不已矣,際幸左揆重卜,廟務民事之瘝曠委置者,其將恃而整頓,今則邸下所以處臣者,與臣之忝居獨相之時,尤有異焉,顧何必更待累單,强存備例層節,不念恩禮之反涉文具乎?以臣之德薄能鮮,生老太平之世,獲免大戾,得缷重負,委蛇西班,時奉朝請,則臣不過爲賤大夫,倖而苟全者,而若其終始成就之仁德,遇以禮養以廉之美名,皆歸於治朝,臣與有榮,人得自勵,豈不休哉?玆敢不避畏越,又復疾聲哀籲。伏乞睿慈,仰稟大朝,亟允所請,俾不至於重敗國事,千萬幸甚,臣無任云云。答曰,覽書具悉卿懇。卿之苦懇,今已經歲,余曾有成就之前後屢答,則其在禮待之道,不可一向相持,旣承下敎,所帶議政之任,今姑許副,至於致仕之請,有不可遽許,卿其諒之。仍令于徐英淳曰,此下答遣史官往諭于領議政。
上在昌德宮。常參·經筵,以代理停。
靑陽府夫人練祭後,大殿,內閣·政院·藥房口傳問安。答曰,知道。中宮殿口傳問安。答曰,罔極。世子宮,內閣·政院·藥房·春坊口傳問安。答曰,知道。世子嬪宮口傳問安。答曰,知悉。
藥房提調金鏴,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
金鍏達曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?令曰,依。
徐英淳達曰,備邊司郞廳來言,今日賓廳日次,而上前開坼相値,不得來會云矣,敢達。令曰,知道。
徐憙淳達曰,同副承旨金鍏今日不爲仕進,卽爲牌招,何如?令曰,依。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
鄭知容,以奎章閣言達曰,景慕宮望廟樓今望奉審,無頉之意,敢達。令曰,知道。
金鍏啓曰,卽伏見諸道今春夏等褒貶啓本,則平安監司金魯敬,慶尙監司鄭基善,守令無一人居中居下,京畿監司金鐮,黃海監司李翊會,咸鏡監司金箕殷,守令無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今春夏等褒貶啓本,則京畿水使李鐘永,公忠水使朴潤榮,黃海水使李仁達,全羅左水使李誾彬,平安監司金魯敬,慶尙監司鄭基善,左水使安光贊,統制使金煐,邊將無一人居中居下,黃海兵使李謙會,南兵使李晢,邊將無一人居下,殊無嚴明殿最之意,竝推考警責,何如?傳曰,允。
又達曰,大司憲未差,執義金興根在外,掌令李潤聖·金榶,持平趙秉玖·林原培牌不進,監察茶時之意,敢達。令曰,知道。
徐憙淳,以議政府左右參贊意啓曰,今己丑年春夏等褒貶,當爲等第,而領議政臣南公轍有身病,左議政臣李存秀未肅拜,右議政未差,限內不得磨勘之意,敢啓。傳曰,知道。
又以中樞府言啓曰,本府郞廳及醫員,錄事等今己丑年春夏等褒貶,當爲等第,而領中樞府事臣金思穆,判中樞府事臣李相璜俱有身病,限內不得磨勘之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周,東寧尉臣金賢根俱有身病,限內不得爲之之意,敢啓。傳曰,知道。
又以耆老所言啓曰,本曹堂上多有身病,無參坐之人,今己丑春夏等褒貶,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以忠勳府言啓曰,本府今己丑年春夏等褒貶,當爲磨勘,而有司堂上韓陵君臣李海愚有身病,豐安君臣柳相祚在外,堂上不備,限內不得爲之之意,敢啓。傳曰,知道。
又以奎章閣言啓曰,本閣今己丑年春夏等褒貶,當爲磨勘,而提學二員,直閣俱未差,不得擧行,外閣褒貶,亦不得爲之之意,敢啓。傳曰,知道。
又以漢城府言啓曰,本部郞廳五部官員,今己丑年春夏等褒貶,當爲等第,而判尹臣洪羲俊有身病,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等,今己丑春夏等褒貶,當爲等第,而臣有身病,限內不得磨勘之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今己丑年春夏等褒貶,當爲等第,而俱因提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今己丑春夏等褒貶,依前例磨鍊以入,而軍資監內資寺,濟用監·司䆃寺·內贍寺·平市署·五部,因都提調·提調·漢城府堂上有故,不得磨勘,去秋冬等褒貶時,軍資監·內資寺·濟用監·司圃署·五部,因都提調·提調,漢城府堂上有故,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
鄭知容,以禮曹言啓曰,今此所屬各司官員等褒貶時,獻陵參奉李載信與判書臣徐俊輔,有應避之嫌,永禧殿令金魯廣與參議臣趙冀永,有應避之嫌,通禮院兼引儀朴酆壽與參判臣李鼎臣,有應避之嫌,不得同議磨勘,各爲別啓本以入之意,敢啓。傳曰,知道。
又以禮曹言啓曰,今此所屬各司官員等褒貶時,成均館直講李齊松謂以呈旬,不爲參坐,事體未安,以本館褒貶之不爲磨勘,雖不得等第,不可置之,令吏曹中考施行,何如?傳曰,允。
又以禮曹言啓曰,各陵殿園墓本曹郞廳,四學童蒙敎官,通禮院·典牲署·掌樂院·禮賓寺·東西氷庫·惠民署·圖畫署官員等,今己丑年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·東西活人署·觀象監·內醫院·司譯院·典醫監·東南關王廟官員等褒貶,各其司領事,都提調·提調及堂上有故,不得一時磨勘之意,敢啓。傳曰,知道。
又以禮曹言啓曰,今此本曹春夏等褒貶等第時,通禮院官員啓本中一處,惠民署前銜啓本中九處,刀擦之意,敢啓。傳曰,知道。
徐英淳,以兵曹言啓曰,判書臣金敎根有身病,本曹今己丑年春夏等褒貶等第,限內不得磨勘之意,敢啓。傳曰,知道。
金鍏,以刑曹言啓曰,今十二日本曹褒貶時,屬司典獄署官員,今春夏等褒貶,本曹參議例與刑房承旨,同爲磨勘,而參議吳致愚有身病,不得磨勘以入之意,敢啓。傳曰,知道。
徐喜淳,以工曹言啓曰,今春夏等褒貶,當爲磨勘,而堂上有故,限內不得爲之之意,敢啓。傳曰,知道。
徐英淳以濬川司都提調意啓曰,本司都廳及郞廳,今己丑年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等,今己丑年春夏等褒貶,當爲等第,而都提調臣金思穆有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今己丑年春夏等褒貶,當爲等第,而臣公轍有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今己丑年春夏等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
金鍏,以義禁府言達曰,各道放未放冊子達下,咸鏡道茂山府定配罪人趙東暹,穩城府定配罪人柳性浩等名下,仍字書下,平安道順安縣竄配罪人李正耆名下,放字書下,全羅道靈巖郡楸子島安置罪人寅柱,珍島郡安置罪人李永純,康津縣薪智島充軍罪人王道恒,羅州牧黑山島荐棘罪人李肇源,靈巖郡楸子島荐棘罪人金基敍等名下,仍字書下,興陽縣屛裔罪人韓植林,珍島郡金甲島島配罪人睦台錫,羅州牧黑山島荐棘罪人趙璟鎭等名下,依前判下擧行書下,金堤郡竄配罪人洪重燮名下,放字書下矣。趙東暹·柳性浩·寅柱·李永純·王道恒·李肇源·金基敍等竝仍,李正耆·洪重燮等竝放送事,分付各該道道臣,韓植林·睦台錫·趙璟鎭等,旣在臺達中,不得擧行之意,敢達。令曰,知道。三罪人一體擧行。
吏曹申目,粘連達下是白有亦,觀此平安監司金魯敬狀達,則以爲,定州辛未搶攘,偏被其毒,城堞之頹荒,邑弊之積痼,將有邑不邑之歎是白在如中,該牧使赴任以後,勵意措處,城堞則鳩工修築,釐弊則逐條劃策,期有實效,事未半就,今當徑歸,雖尋常郡邑,數遞可悶,況此巖邑難治之地,善治者之未竣事遞易,係是民邑之大關,同牧使柳相弼,蘇弊間姑爲仍任事亦爲白有臥乎所,均是牧民之責,則已著之效,不可使之有始無終,定州牧使柳相弼,依狀請姑爲仍任,何如?判付達依準。
上在昌德宮。常參·經筵,以代理停。
尹聲大達曰,明日常參,取稟。令曰,停。
金鍏達曰,大司憲未差,執義金興根在外,掌令李潤聖·金榶,持平趙秉玖·林原培令旨未下,監察茶時之意,敢達。令曰,知道。
權敦仁達曰,右承旨鄭知容,左副承旨徐英淳今日不爲仕進,竝卽牌招,何如?令曰,依。
以校理李游夏,牌不進罷職令旨,令于尹聲大曰,只推。
尹聲大達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
尹聲大,以侍講院言達曰,再明日親上致詞表裏時,宮官當爲全數進參,而兼司書金興根在外,無以備員,令政院稟令變通差出,以爲備員進參之地,何如?令曰,依。
尹聲大達曰,因侍講院草記,再明日親上致詞表裏時,宮官當爲全數進參,而兼司書金興根在外,無以備員,令政院稟令變通差出事依下矣,合有變通之道,何以爲之?敢稟。令曰,許遞,旣承下敎,前望單子入之。
以右承旨鄭知容,左副承旨徐英淳牌不進罷職令旨,令于權敦仁曰,只推。
以司諫朴鳴和,獻納朴宗璜,掌令李潤聖·金榶,持平趙秉玖·林原培牌不進罷職令旨,令于金鍏曰,只推。
以校理李游夏牌不進罷職令旨,令于尹聲大曰,只推。
尹聲大,以吏曹言啓曰,今日本曹開坼坐起時,考見諸道褒貶啓本,則溫陽郡守沈璟以結爲謗祟爲目,金堤郡守鄭淵始以劣或民咨,墊豈官咎爲目,鎭川縣監徐膺淳以謗由稅貿爲目,新昌縣監李博鉉以屛客則善爲目,恩津縣監徐有準以益察倉謗爲目,連山縣監宋持膺以做處宜嚴爲目,則俱宜置下考,而置諸中考,靑嚴察訪崔致輔以益勉操束爲目,景陽察訪金鳳梧以細疵宜略爲目,則俱宜置中考,而置諸上考,殊無嚴明殿最之意,兩道道臣,竝推考警責,溫陽郡守沈璟,金堤郡守鄭淵始,鎭川縣監徐膺淳,新昌縣監李博鉉,恩津縣監徐有準,連山縣監宋持膺,竝罷黜,靑嚴察訪崔致輔,景陽察訪金鳳梧,竝中考施行,何如?傳曰,允。
金鍏,以兵曹言啓曰,本曹今己丑年春夏等褒貶有故,限內不得磨鍊矣,今始磨鍊以入,而曹所屬軍器寺·司僕寺·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
金鍏,以兵曹言達曰,今六月十七日,武臣堂上祿試射日次,而大殿誕日前一日不得開坐,載在法典,以後日退行之意,敢達。令曰,知道。
金鍏,以兵曹言啓曰,本曹今己丑年春夏等褒貶啓本中,刀擦二處之意,敢啓。傳曰,知道。
左議政李存秀書曰,伏以,臣於千萬夢外,忽伏承台司重拜之命,震越驚惑,不覺四體之失措。噫,以臣才具,以臣疾病,廊廟重任,夫豈有一半分堪承之望,而再昨年除拜之初,仰感特達之恩,竊附盡瘁之義,拚棄廉隅,倉卒出膺,旣出之後,亦不敢旋卽辭免,荏苒盤礴,恰逾半載,及夫尸素之罪日積,癃廢之形日深,求解一念,按住不得,屢犯瀆擾,交上書單,乃蒙睿慈,矜其不能,遂其微諒,生成之仁,感激之私,銘在心肝,寢夢猶泣,竊庶幾從此以往,永投散地,獲免大何,奉塵刹之身心,涵敦化於江湖,忽於今日,誤恩復加,臣之才具,卽前日之臣也,而已試而蔑可矣,臣之疾病,亦前日之臣也,而比前則益痼矣,苟使臣可堪於是職,初何爲積費祈懇,必遞乃已乎?前則抵罪力辭,今忽晏然承當,國事之僨誤,重任之玷辱,且置勿論,臣雖至愚,亦具四維,擧措失當,義分乖繆,聞聽之駭惑,談議之沸騰,何以自解乎,我邸下所以曲諒微懇,特許遞免之恩,亦豈無有始無終之歎乎?臣自聞命以來,仰思國體之屑越,俯念身計之狼狽,且惶且憂,忘寢忘食,披瀝肝血,干瀆睿聽,斷斷情實,毫無假飾。伏乞离明,將臣議政新命,仰稟收還,俾重務無曠,微分獲安,不勝大願,臣無任云云。答曰,覽書具悉卿懇。日前宣諭,果是余披心之言,意謂卿卽日簉朝,不惟不卽出膺,巽牘繼至,愕然失圖,不勝憂悶,國事之哀痛,待卿而彌綸,民生之倒懸,待卿而奠安,世道與紀綱,亦待卿之來,而庶可肅淸而振刷矣,卿之來,余豈不如渴者之思飮乎?重卜異於新拜,固不當備例而出,況又慶日只隔,卿豈可不參於呼嵩祝崗之班乎?卿其隨史官入來,余方顒企。仍令于尹聲大曰,此下答遣史官往傳于左議政,仍與之偕來。
上在昌德宮。常參·經筵,以代理停。
徐英淳啓曰,來二十一日朝參日次矣,敢稟。傳曰,停。
鄭知容達曰,明日親上致詞表裏相値,常參頉稟之意,敢達。令曰,知道。
鄭知容啓曰,明日乃是初伏,自明日處暑間,經筵頉稟之意,敢啓。傳曰,知道。
鄭知容達〈曰〉,來二十一日輪對日次矣,敢稟。令曰,當次人受點,後日次來待。
金鍏達曰,大司憲未差,執義金興根在外,掌令李潤聖·金榶,持平趙秉玖·林原培呈辭,監察茶時之意,敢達。令曰,知道。
鄭知容達曰,玉堂上下番俱空,已至多日,事甚未安。校理李游夏,旣有只推之令,卽爲牌招入直,何如?令曰,依。
令于鄭知容曰,輔德·兼輔德許遞,旣承下敎,前望單子入之。
春坊前望單子入之,輔德尹聲大代點,兼輔德安光直添書代點。
令于鄭知容曰,承旨有闕之代,旣承下敎,前望單子入之。
令于鄭知容曰,左承旨許遞卽承下敎,前望單子入之。
承旨前望單子入之,韓耆裕·李光正代點。
鄭知容達曰,新除授左副承旨韓耆裕,卽爲牌〈招〉,何如?令曰,依。
鄭知容,以侍講院言達曰,兼輔德安光直時無職名,令該曹口傳付軍職,何如?令曰,依。
兵曹口傳政事,副護軍單安光直,兼司書前望單子入之,金英淳代點。
令于徐英淳曰,明日出宮門路,以貳極門爲之。
韓耆裕達曰,卽見北兵使金魯甲,柔遠僉使等到任事狀達,則着銜處有所落漏,奏達文字,何等審愼,而如是疎忽,事甚未安。原狀達係是兵符傳授,故雖不得不捧入,而該帥臣不可無警,推考,何如?令曰,依。
徐英淳,以都摠府言達曰,今日入直內三廳武兼禁軍及軍兵等當爲中日習射技,而大殿誕日前一日相値,不得設行之意,敢達。令曰,知道。
兼春秋金熙逌書達,臣於本月十六日未時量,敬奉睿答,馳往于果川縣下北面下加次山里左議政李存秀所住處,宣諭是白乎則,以爲,臣之所被新命,以才器則決不稱也,以疾病則決難强也。冒上祈免之章,顒俟矜諒之音,卽者睿答之俯宣,又煩史官之來傳,十行辭旨,愈往愈勤,萬萬曠絶,擎讀未竟,愧汗浹衣,臣若有一分可進之勢,則出而膺命,蹈舞於慶日祝岡之班,何待敦勉之令敎,而匪據之職,未蒙體諒之前,萬無進身之望,其將反不如禁旅衛士之亦能伸誠於大庭三呼,瞻望觚稜,心神飛越,雖尋常闕禮之罪,猶當露章自列,況此慶儀未參,合置何辟,不敢蔓辭於附奏,謹當更入文字,仰請金木之典,簪筆之臣,相守於十里江干,大關朝體,卽令收還,千萬企祝是白乎等,以緣由馳達云云。
上在昌德宮。常參·經筵,以代理停。
大殿誕日,內閣·政院·玉堂單子問安。答曰,知道。中宮殿口傳問安。答曰,知道。世子宮,內閣·政院·玉堂·春坊口傳問安。答曰,知道。世子嬪宮口傳問安。答曰,知悉。大殿,朝廷·二品以上·六曹堂上單子問安。答曰,知道。中宮殿·世子宮口傳問安。答曰,知道。王世子詣仁政殿殿庭,親上致詞表裏後,中宮殿·世子宮,朝廷·二品以上·六曹堂上口傳問安。答曰,知道。還內後,內閣·政院·玉堂·藥房·春坊口傳問安。答曰,知道。
李光正達曰,明日常參,取稟。令曰,停。
令于李光正曰,千秋慶節,縟儀已擧,歡忻祝岡之忱,不可無示意之擧,親上致詞表裏時,禮房承旨李光正,對擧承旨韓耆裕竝加資,相禮韓弘敎陞敍,禮貌官說書李敦榮陞六,濟用監·承文院官〈員〉竝依昨年例施賞,代致詞官東西唱引儀竝依昨年例施賞,殿庭軒架與龍亭導樂典樂以下及通禮院擧行書員,竝依元朝例爲之。
令于徐憙淳曰,旣承下敎,政官牌招開政,賞典下批。
徐英淳,以吏批言達曰,今日親上致詞表裏時,相禮韓弘敎陞敍事令下矣,已經資窮,準職何以爲之?敢稟。令曰,加資。
又以吏批言達曰,前會寧府使柳相弼未赴任,而仍任前職矣,所授加資,依例還收之意,敢達。令曰,知道。
有政。吏批,行判書趙鍾永進,參判鄭基善在外未肅拜,參議金敎喜牌不進,右副承旨徐英淳進,啓曰,會寧府使今當差出,而當品中可擬之人乏少,堂上曾經兵使及他道兵使,竝擬,何如?傳曰,允。以徐有贊爲兼文學,尹興圭爲說書,鄭基善爲同經筵,金英淳爲相禮,成禹圭爲奉常判官,李謙會爲會寧府使,左承旨李光正,左副承旨韓耆裕今加嘉善,相禮韓弘敎今加通政加資事承令,定州牧使單柳相弼仍任事及前府使柳相弼今降通政,加資還授事承令,學諭單李維馨,幼學林鼎烈今超通政,侍從臣持平林原培父年七十加資事承令。
兵批,行判書金敎根病,參判韓義運病,參議李渭達入直進,參知洪彦謨病,左副承旨鄭知容進,護軍權敦仁,副護軍金鼎均·韓弘敎·柳致睦·李文馨,副司果李敦榮以上竝單付。
吏批,再政。以全榮澤爲直講,朴宗吉爲中學敎授,會寧府使李謙會折衝,今加嘉善加資事承令,行左承旨李光正,行右承旨韓耆裕,左副承旨鄭知容。
兵批,再政。副司直單徐有贊。
金鍏達曰,臣鍏敬奉令旨,馳往義禁府,取考囚徒案則無時囚,故仍詣典獄署,取考囚徒案,則結案罪人三名,殺獄罪人二十一名,御寶僞造罪人三名,僞造臺疏批旨罪人一名,啓字僞造罪人一名,殺獄干犯罪人三名,係是重囚,故竝爲仍囚,其餘欺人取物,他錢不報,及各司直囚罪人李宗玉·婢九月·郭萬甲·林尙賢·奴次乭·李繼亨·宋昌老·李福得·盧仁國·盧鼎國·金有寬·奴元哲·崔漢男·金日元·車三喆·婢連玉·崔圭男·文龍宅·尹成範·金守業·池元成·朴秋玉·張得龍·李秉完·金命喆·朴忠達·洪錫顯·鄭彭龍·金龍雲·朴慶山·郭基永·李吉祥等三十二名,罪名係是輕囚,故竝放送之意,敢達。令曰,知道。
以吏曹參議金敎喜,牌不進罷職令旨,令于徐英淳曰,只推。
李光正,以奎章閣言啓曰,箋文封進,事體甚重,而原任直閣水原留守朴周壽,今此誕日箋文,不爲封進,誠極未安。推考,何如?傳曰,允。
又以禮曹言啓曰,今此大殿誕日陳賀時,諸道所封箋文中,肅川府使李圭徹,雖非應封官,以別軍職封箋矣,一體看審封入之意,敢啓。傳曰,允。
韓耆裕,以兵曹言達曰,景福宮衛將金瓚宗,慶熙宮衛將張得源,武臣兼宣傳官崔斗煥,南道參軍趙果永,俱以病難供職,呈狀乞遞,文臣兼宣傳官宋能圭時帶本曹正郞,職務相妨,呈狀乞遞,竝改差,何如?令曰,依。
刑曹申目,粘連京囚李明五獄事,兩臀傷㾗,可驗受杖之祟,九日致命,旣在辜限之內,執杖者俱已自服,指使者當歸元犯,而年滿八十,法不得栲訊,八十以上敎人應死者,擬議奏聞,取自上裁,載在大明律,伏俟徽裁,干犯諸漢,分輕重勘處,何如?達依議爲旀,李明五段,勿論正犯與干犯,年八十者不施栲訊,載在大明律,物施次律,以示好生之意,可也。又申目,粘連黃岡鄭聖巖獄事,此獄專在於死者之潛奸與否,而前後衆招,俱無異辭,朴女之供,亦旣吐實,則潛奸一款,更無可疑,父子兄弟迭先輸款,已自初覆檢,挺身自當,騈首爭死,其在敦倫,容有矜疑之端,徽裁,何如?達。當初更査,卽在於朴女行淫與否,而朴女今旣自服,則獄事自可歸正矣。打殺奸夫,本無償命之律,且三父子之各自以謂正犯者,足可見篤倫之政,原犯懸錄之鄭聖巖,特用次律,干犯懸錄之鄭福憲·鄭聖得,各庭刑問一次放送。又申目,粘連海州鄭大永獄事,製藥贈錢,眞贓莫掩,杖打足踢,參證俱在,而但渾身上下無一傷處,不得不以內損,爲歸實因,而糢糊若此,正犯疑眩如彼,硬定償死,恐有乖於審克,徽裁,何如?達。趙多男之先犯丁寧,則謂之干連不可,鄭大永之踢打甚猛,則亦謂之正犯,可也。但至於推擠,主客難分,實因分明,疑眩多端,趙·鄭兩囚,竝用次律,以示罪疑惟輕之典,可也。
己丑六月十八日辰時,王世子詣仁政殿,親上致詞表裏入對時,行都承旨徐憙淳,左承旨李光正,右承旨鄭知容,左副承旨韓耆裕,右副承旨徐英淳,假注書洪鍾應,記事官金東健·徐戴淳,檢校提學金履喬,原任直提學金鏴,原任直閣徐俊輔·李光文,待敎金鼎集以次陪立。時至,王世子具冕服,乘輿出重華門,藥房提調金鏴進前奏曰,侵早勞動,睿體若何?令曰,一樣矣。仍由貳極門,至協陽門外。相禮贊請降輿,王世子降輿,由仁政東挾門,入就板位,行四拜禮,引儀引承文院提調金履喬,濟用監提調鄭晩錫,就階下西向立。相禮贊請跪,王世子跪,承文院官員陞詣殿內,奉致詞函出,以授履喬,履喬跪受,以授光正,光正跪進,王世子授函,以授光正,光正跪受,還置於案,濟用監官員奉禮物函出,跪授晩錫,晩錫跪受,以授光正,光正跪進,王世子受函,以授光正,光正跪受,耆裕對擧還置於案。相禮贊請山呼,王世子呼千歲,相禮跪贊請山呼,王世子呼千歲,相禮跪贊請再山呼,王世子呼千千歲,仍行四拜禮,光正陞詣殿內,奉致詞箋文禮物函,各置於龍亭,由正門出,王世子鞠躬興平身訖。知容曰,行禮臚唱,做錯非細,當該通禮院官員,所當重勘,而本院請推之外,無他可施之罰,何以爲之乎?令曰,安徐,可也。出擧條王世子入便次,少頃出次,相禮跪白禮畢,判府事南公轍·李相璜進前奏曰,誕辰載屆,縟儀已擧,臣等不勝慶祝之忱矣,日熱勞動,睿體若何?令曰,一樣矣。仍由仁政東挾門出,令曰,輕囚放釋。出令旨仍詣協陽門外乘輿,由建陽門·貳極門還內,諸臣以次退出。
上在昌德宮。常參·經筵,以代理停。
徐憙淳達曰,明日常參,取稟。令曰,停。
徐英淳達曰,大司憲未差,執義金興根在外,掌令李潤聖·金榶,持平趙秉玖·林原培呈辭,監察茶時之意,敢達。令曰,知道。
徐憙淳達曰,行左承旨李光正,行右承旨韓耆裕,同副承旨金鍏,今日不爲仕進,竝卽牌招,何如?令曰,竝許遞,旣承下敎,前望單子入之。
承旨前望單子入之,李光正·金鍏代點,韓弘敎添書代點。
徐憙淳達曰,新除授行左承旨李光正,右副承旨金鍏,同副承旨韓弘敎,竝卽牌招,何如?令曰,依。
令于韓弘敎曰,明日日次儒生殿講,以製代講,處所以春塘臺爲之,試官以閣臣爲之矣,該房知悉。
令于韓弘敎曰,明日出宮門路,以貳極門爲之
上在昌德宮。常參·經筵,以代理停。
還內後,內閣·政院·玉堂·藥房·春坊口傳問安。答曰,知道。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐憙淳達曰,明日常參,取稟。令曰,停。
金鍏達曰,大司憲未差,執義金興根在外,掌令李潤聖·金榶,持平趙秉玖·林原培呈辭,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而領議政·右議政未差,左議政李存秀未肅拜,不得來會云矣,敢達。令曰,知道。
備忘記,東萊府使洪羲祖,京畿水使金守基,三和府使具錫朋,釜山僉使具載哲下直,各長弓一張,長箭一部,片箭一部,筒兒一箇賜給。
徐憙淳達曰,假注書金大根身病猝重,勢難察任,今姑改差,何如?令曰,依。
又達曰,行左承旨李光正書答已下,卽爲牌招,以爲陪從進參之地,何如?令曰,依。
又達曰,左議政李存秀書答,遣亞卿宣諭,仍與偕來事令下矣,何亞卿進去乎?敢稟。令曰,行護軍金道喜進去。
令于徐憙淳曰,偕來史官還入。
李光正,以禮曹言達曰,卽接開城進士金鳳五所志,則以爲,族姪基德嫡妾俱無子,以其同姓十六寸兄尙孝第二子克鎔,欲爲繼後,兩家相議完定,未及禮斜,生養父母俱爲作故,拘於常規,不得循例禮斜,依定式草記,稟處事呈狀矣,凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金鳳五所訴旣如此,依定式金尙孝第二子克鎔,立爲金基德之後,何如?令曰,依。
徐英淳,以都摠府言達曰,今日入直內三廳武兼禁軍及軍兵等當爲中日習射技,而日次儒生製述代臨相値,不得設行之意,敢達。令曰,知道。
又以兵曹言達曰,今六月二十日文臣朔試射試官望,纔已受點,而座堂相値,不得爲之之意,敢達。令曰,知道。
金鍏,以刑曹言達曰,京囚李明五,謹依判付,鬪敺殺罪減一等,平安道中和府,流三千里定配所,卽爲押送之意,敢達。令曰,知道。
徐英淳,以禁衛營言達曰,本營哨官權斅仁身病猝重,勢難察任,改差,何如?令曰,依。
左議政李存秀書曰,伏以,天休滋至,景祿無疆,我大朝殿下,千秋慶節載屆,盛禮誕擧於祝岡,睿孝彌隆於準海,歡聲叶氣,洋溢區宇,臣以不稱之職名,尙在身上,獨阻鰲抃之班,情禮俱闕,義分都虧,不勝惶恐俟罪之至,仍伏念,臣猥奉誤恩,今幾一旬,一陳辭章,再上附奏,而未蒙矜諒,徒辱寵諭,有若臣循例飾讓,可以敦勉而出之者然,臣抑塞惶虞,措躬無所,抑臣所籲者,自以謂罄竭懇迫之情,而辭不達意,睿慈容有所未盡俯察也,敢此冒死更煩,逋慢瀆擾,罪合萬殞。噫,國之安危,最在論相,在平時猶當難愼,況今國勢之岌嶪,紀綱之解弛,朝家之渙散,民生之倒懸,財穀之匱竭,一毛一髮,無不受病,莫可收拾,邸下旣已洞悉矣,此時此任,雖使古名碩當之,亦將茫然不知爲計,豈可責之於如臣已試乃已者哉?臣之本末,睿鑑之所燭也,無學術無才具,只是空空一朽殼耳,兼以年邁而志氣頹墮,病痼而神精益耗,歷數百執事之末,無一可堪,況此中書重地,何等擔負,尙可擬議於萬一也哉?若謂官是宿趼,義無必辭,則尤有大不然者,所貴乎宿趼者,昌言已著,茂績可記,無忝主眷,允叶民望,故屢授而不疑,重膺而無愧,如臣者,空疎畢露,尺寸蔑效,上無格君之術,下乏捄時之策,留無所益,去無可惜,則奚取乎宿趼也?且臣深有不安于中,殆無異於艮限之情勢者,年前臣之初膺寵擢也,領左相備員,臣則丞佐於末席,而猶不能堪勝,屢懇必遞,況今首揆不備,臣若冒出,勢不免代大匠之斲,在丞佐則力辭,在代斲則出膺,是豈廉義之所可爲者乎?臣雖欲强顔而出,前後矛盾,去就顚倒,千指簇揶,萬目叢笑,臣將何辭以解之乎?且以朝家圖任之道言之,老成宿德之二相,偶以一時丐間,豈宜必解,而數月之內,竝許其辭,乃以如臣百無一能之身,代匱塡虛,眞所謂弊箒易金,烏在其重相職之意也?假使臣無此難安之事,自度人器,已不可冒進,況此前辭後受,大關廉防如右所陳,臣豈敢徒懷嚴畏,冒沒承膺,玷淸朝上四維之政乎?玆敢悉暴情實,仰瀆睿聽,言不知裁,冞增辜戾。伏乞离明,俯賜鑑諒,亟遞臣議政之銜,改卜賢德,以幸國事,仍治臣違慢之罪,以勵臣分,王人之尙留陋巷,與俟勘之蹤,相守不離,亦非朝體之得當,卽令收還,千萬顒祝,臣無任云云。答曰,覽書具悉卿懇。日前宣諭,罄悉余意,而卿則聽之愈邈邈,誠淺未孚,余實多愧,來書中無異艮限云云。以卿忠質,何爲此言?若如卿言,自古中書,初無前解左右相,後拜領左相而出而膺職者耶,況今廟堂空虛,國事罔涯,此豈不萬萬悶迫乎?望卿念國耳公耳之重,卽爲造朝,毋負大朝委畀之聖念,毋孤小子日夕之渴望。仍令于韓弘敎曰,此下答遣亞卿宣諭於左議政,仍與偕來。
行左承旨李光正書曰,伏以,我大朝殿下,配天休命,寶籌四旬,大德膺必得之祿,慶節千秋,睿孝伸無疆之祝,紳笏交抃,中外同情,懽聲喜氣,洋溢旁流,臣於是時,適叨邇班,升降乎殿陛之上,周旋乎儀物之間,恩之摯矣,榮之極矣。臣退與諸僚,忻忻相告,頌千一之盛,歌九如之章,不意以廣慶之意,特授臣以嘉善之階,臣喜榮未暇,恧惕先之,俯仰參倚,不知所以自厝也。噫,今臣所授之秩,卽古所謂文昌貳卿,而閑達故事,彌綸舊章,以建明萬事之本者也。夫國家官爵,孰可輕以畀人,而至於二品之官,所以命德,而上下授受之際,尤宜致愼焉,若謂臣有勞勩也,一時該房之任,卽其職耳,書曰車服以庸,臣不足言也,若謂臣年紀踐履爲久次也,臣之年過彊仕,不出十年之間,居然廁下大夫之列,埴而濫竽,已犯古人之戒矣。傳曰其使人也器之,臣又不敢當也,況臣之兄弟,出於單寒之門,徒藉先蔭,竝致榮顯,貂車後先,市閭稱艶,同朝中擬而倫者,殆指不多屈,臣手奉恩誥,相對惝怳,不勝其業業之懼矣。竊伏惟我邸下,方以至明,照臨百官,綜核庶政,而顧以臣之故,而旣失於愛惜名器,遂以養成群下僥倖冒竊之風,則非細故也,臣又不揆事理,憑恃榮寵,恬然承膺,若固有之,梁鵜軒鶴,猶屬臣一己之譏,而弊袴繁纓,豈不爲淸朝今日之誡乎?且臣旣蒙收簪之恩,獲瞻盛儀,見職之纔遞旋除,又出殊私,臣輒增感激,宜卽蹶,而區區私義之所不安,則有不能自已,敢冒威尊,略徹微懇。伏乞睿慈,俯垂鑑諒,亟收臣所授新資,俾名器重而賤分安焉,臣無任云云。答曰,覽書具悉。卿其勿辭行公。
令喬桐府使金守基書,王世子若曰,楓宸聽鼙,疇當制一方之責,相營授鉞,爰畀統三路之權,惟簡余心,奚待僉擧,眷彼戴雲一府,卽我沿海重防,咽喉扼湖·嶺之衝,職任視統制使,呼吸通漢京之近,地利控鎭撫營,有社稷有人民,求蒭之責兼寄,爲繭絲爲保障,撤桑之備斯存,久矣昇平之餘,邇來凋弊也甚,軍伍糧餉之歲耗月縮,政急矯捄之方,樓櫓舸艦之雨泐風磨,孰任修擧之策,民力已竭。嗟乎有秣陵凋瘵之憂,戎政極疎,慨然念穎川牧御之手,惟卿,干城宿望,韜鈐舊家,仡仡膂力之不愆,辨利器於盤錯之地,恂恂廉謹之有素,見儒風於韎韋之班,樓船南浮,聲績著漢挐之域,旄鉞北指,威名振靺鞨之墟,惜軍銜之久閑,咸謂方叔之猷克壯,値畿閫之數遞,固知充國之略無踰,玆授卿以京畿水軍節度使兼三道統禦使喬相府使,卿其益恢良圖,秖服寵令,峙糇糧穀甲冑,須作予玉塞長城,修臺隍繕舳艫,用壯我金湯重地,浦戶之生理甚薄,宜體若子保之衷,海路之斥堠不明,尤軫防未然之道,自餘隨便措置,惟在臨機稟裁,於戲,今玆倚毗之望,實藉老成之重,鯨鯢帖息,佇見杜元凱裘帶風流,豼貅飽歌,庶增李臨淮壁壘精彩,故玆令示,想宜知悉。知製敎李游夏製進。
己丑六月二十日辰時,王世子代臨春塘臺,日次儒生應製試取入對時,行都承旨徐憙淳,行左承旨李光正,右承旨鄭知容,左副承旨徐英淳,同副承旨韓弘敎,假注書洪鍾應,記事官尹興圭·徐戴淳,檢校提學金履喬,原任直提學金鏴,原任直閣徐俊輔·李光文·李景在,待敎金鼎集以次陪立。時至,王世子具翼善冠·衮龍袍,乘輿出重華門,藥房提調金鏴進前奏曰,日熱勞動,睿體若何?令曰,一樣矣。仍由貳極門·靑陽門,詣春塘臺。相禮跪贊請降輿,王世子降輿陞座,令曰,檢閱徐戴淳對讀官差下。出令旨讀券官金履喬·徐憙淳·李光文,對讀官李景在·金英淳·金鼎集·徐戴淳及應製儒生以次行禮訖。令履喬·憙淳書詩題祝有餘,押餘,限未時,懸題訖。令曰,留院公事入之,賤臣承令出傳,王世子入便次,以司謁口傳下令曰,今番則取十人,儒生出榜後出送,少頃,王世子出次陞座,履喬考試訖。令曰,對讀官讀奏,可也。景在等以次讀奏訖,履喬曰,書何等乎?令曰,五張書正字三下,五張書草三下,履喬承令書等,令曰,正字三下三張入之,親坼祕封下,英淳竝讀奏封內訖,令英淳書令旨曰,日次儒生應製三下一進士金始淵,三下二進士李象敬,三下三生員朴齊憲竝直赴殿試,之次三下進士申應謨,生員金宜淳竝直赴會試,草三下進士金奭均,進士徐有喬,幼學沈敬澤,生員李敎寅,進士李克聲竝令該曹考例施賞。令曰,入格儒生入對。出令旨令曰,金始淵·朴齊憲賜樂。出令旨令曰,戶判下去後陪,可也。令曰,儒生進前,始淵等以次進前奏職姓名,退立階下,令曰,下番呼新,可也。戴淳承令呼新訖。令曰,直赴人先退,其餘儒生,令頒賞,可也。儒生等領賞行禮訖,退出。英淳曰,留院公事俄已待令矣。令曰,讀奏,憙淳·光正·知容·英淳·弘敎等進伏訖。憙淳曰,臣吏房,無公事矣。光正曰,臣禮房,有公事一張矣,讀奏咸鏡監司金箕殷雨澤狀達。知容曰,臣戶房,無公事矣。英淳曰,臣兵房,無公事,而代房刑房,有公事二張矣,讀奏全羅監司趙寅永申本罪人權永極益山郡到配事及公忠監司朴晦壽申本罪人金興仁洪州牧到配事竝達下。弘敎曰,臣工房,無公事矣,相禮跪白禮畢,王世子乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
韓弘敎啓曰,來二十五日朝參日次矣,敢稟。傳曰,停。
李光正達曰,明日常參,取稟。令曰,停。
韓弘敎達曰,合辭許久闕達,事甚未安。除在外外,呈告人員,竝卽牌招,何如?令曰,依。
李光正達曰,右承旨鄭知容,右副承旨金鍏今日不爲仕進,竝卽牌招,何如?令曰,依。
備忘記,公忠水使尹喜用,永宗僉使李圭男下直,各長弓一張,長箭一部,片箭一部,筒兒一筒賜給。
金大根改差,代以吳正秀爲假注書。
韓弘敎達曰,大司憲未差,執義金興根在外,掌令金榶·李潤聖,持平趙秉玖·林原培牌不進,監察茶時之意,敢達。令曰,知道。
李光正,以禮曹言達曰,卽接英陵官員·寧陵官員所報,則本陵局內松蟲熾發,方茁之稚松,擧多枯黃,以數少陵軍,雖連日捕拾,萬無盡除之道,依前例調發烟軍云矣。莫重陵松,有此蟲蝕枯黃之患,誠爲驚悚,而當此農節,多發民丁,亦甚重難,盡發兩陵元保軍拾蟲,其不足之數,量宜調發民丁,以爲同力捕除事,分付,如何?令曰,依。
韓弘敎,以兵曹言達曰,今六月二十一日土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
又以兵曹言啓曰,拆見諸道褒貶啓本,則全羅監司趙寅永啓本中,格浦別將林行麟以糴事必察,松政宜謹爲目。北兵使金魯甲啓本中,森森坡萬戶洪天用以瑣謗奚信爲目。黃海兵使李謙會啓本中,東里僉使金景瑗以浮謗奚信爲目。水使李仁達啓本中吾义浦僉使文重友以益勉松政爲目,則竝宜置中考,而置諸上考。江華府留守申緯啓本中寅火堡萬戶李孝達以姑恕欠體爲目。文殊別將白師奭以分糴盍謹爲目,則竝宜置下考,而置諸中考,殊無嚴明殿最之意,該守臣及各該道帥臣,竝推考警責。格浦別將林行麟,森森坡萬戶洪天用,東里僉使金景瑗,吾义浦僉使文重友竝中考施行。寅火堡萬戶李孝達,文殊別將白師奭竝下考施行,奏御文字何等審愼,而北兵使金魯甲啓本中訓戎僉使李顯夔,旣已親年修達,而今以狀罷懸頉,有違格式,該帥臣從重推考,何如?傳曰,允。
又以兵曹言啓曰,黃土岐權官河宗天以二十四朔窠,邊將連二等褒貶居中,一中雖遇赦蕩滌,其不職可知,依例罷黜,何如?傳曰,允。
又以兵曹言達曰,今六月二十一日,武臣賓廳講書日次,而將鬼薦取才相値,差備官勢難推移,不得爲之之意,敢達。令曰,知道。
又以兵曹言達曰,今六月十七日武臣堂上祿試射以後日退行事,草記依下矣,今二十二日設行,而試官望備擬以入之意,敢達。令曰,知道。
吏曹參議金敎喜書曰,伏以,臣材識荒蕪,見聞謏寡,何嘗彷彿於見職,猥荷淸朝拂拭之恩,濫廁匪據,屢叨蔑效,居常愧忸,惶汗浹背,況令群彦林蔥通而未經者,殆同積薪之歎,則今此誤恩,奚爲以又及於賤臣也?夤緣倖會,蹲仍盤礴,固知爲妨賢之路,違牌路阻,冒參政席,仍又京察在卽,瀆撓是懼,泯默至此,一念求解,食息靡安,抑臣又有目下情理之萬萬迫切者,臣母年今七十有六矣,頃患大腫,新經毒痢,衰落益甚,焦熬方切,近因庚熱之熾盛,越添暑症,食飮全却,氣息奄奄,轉側須人,顧臣賦命畸窮,終鮮兄弟,年迫五十,又無一子,藥餌扶護之節,無他代勞,大政迫近,佐貳不可不備,見今事勢,無以暫時離側鎭日政坐,初非可論,玆不得不據實仰籲於孝理之下。伏乞离明,俯垂鑑諒,特遞臣所帶之職,以便救護,仍治臣冒瀆之罪,以昭法紀焉,臣無任云云。覽書具悉。所請依施。
兼司書金英淳書曰,伏以,臣之妻父左議政臣李存秀方監春秋館事,臣所帶春坊見職,亦兼春秋之銜在法應避,援例當遞,而間値公役,未敢煩瀆,今始具由仰陳,乞令選部卽行差,代以存公格,千萬幸甚,臣無任云云。覽書俱悉,書辭下該曹,稟處。
上在昌德宮。常參·經筵,以代理停。
李光正達曰,明日常參,取稟。令曰,停。
韓弘敎達曰,大司憲未差,執義金興根在外,掌令李潤聖·金榶,持平趙秉玖·林原培令旨未下,監察茶時之意,敢達。令曰,知道。
李光正達曰,假注書洪鍾應身病猝重,勢難察任,今姑改差,何如?令曰,依。
徐英淳啓曰,今六月二十四日都目政事爲之之意,敢啓。傳曰,知道。
傳于徐英淳曰,景慕宮秋享大祭,王世子攝行磨鍊。
洪鍾應改差,代以李㙽爲假注書。
以右承旨鄭知容,右副承旨金鍏,牌不進罷職令旨,令于韓弘敎曰,只推。
以司諫朴鳴和,獻納朴宗璜,正言白東圭,掌令李潤聖·金榶,持平趙秉玖·林原培牌不進罷職令旨,令于韓弘敎曰,只推。
徐英淳,以兵曹言達曰,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢達。令曰,知道。
又以訓鍊都監言達曰,本局把摠具廷鉉身病甚重,勢難察任,改差,何如?令曰,依。
吏曹申目,粘連達下是白有亦,觀此兼侍講院司書金英淳上書,則以爲,臣之妻父左議政臣李存秀方監春秋館事,臣所帶春坊見職,亦兼春秋之銜,在法當遞,乞令選部卽行差,代以存公格亦爲白有臥乎所,春坊之兼帶春秋者,與領監事相避,則本職遞改,載在法典,兼侍講院司書金英淳,依法典改差,何如?判付達依準。
吏曹申目,粘連達下是白有亦,全羅監司趙寅永狀達據賑恤廳覆達內,各邑補賑人等論賞,令該曹考例稟處事依下敎是乎所,觀此全羅監司趙寅永畢賑狀達,則補賑人靈光前衛將金宗祿願納租爲三千石,全州前衛將白致彦願納租爲三千石,長水嘉善李孝曾願納租爲三千石,茂長嘉善朴履亨願納租爲二千石是白如乎,上項四人等出義補賑,若是夥多,其在激勸之政,宜有褒賞之擧,竝依事目,似當施以實職除授之典是白乎矣,其中金宗祿·白致彦兩人段,俱以經實職,似當施以邊將除授之典是白乎旀,萬頃閑良鄭辰五願納租爲五百石,依事目似當施以賞加之典是白乎矣,竝只係于恩賞,臣曹不敢擅便,徽裁,何如?判付達依回達施行爲良如敎。
吏曹申目,粘連達下是白有亦,慶尙監司鄭基善畢賑狀達據賑恤廳覆達內,別單三邑守令,一驛察訪·士民願納與私賑及補賑五十石以上,載於成冊者,令該曹考例稟處事依下敎是乎所,取見別單及成冊,則別單中仁同府使柳浩源自昨秋歉荒以後,檢災則躬行田疇,毫無漏濫之冤,捧糴則務盡精實,優爲嗣歲之資,及其設賑,自備穀爲一千五百七十餘石是如爲白乎旀,淸河前縣監李正榦以至殘之邑,値大歉之歲,民命延活,全係賙賑,而自備穀物,悉抄飢口,十三等分給,合爲七百三十餘石是如爲白乎旀,長鬐縣監崔聲遠赴任在於災傷已判之後,方冬賙給,開春賑飢,無不竭力自備,盡傾官廩,鳩貿商穀,辦得千有餘石,濟活許多民命,闔境之內,賴以晏如是如爲白乎旀,長水察訪趙鼎錫自冬經春,躬行各驛,每月三巡,終始不懈,載運相續,賙恤備至,前後所賑爲五百八十餘石,錢爲三百九十餘兩是如爲白有臥乎所,上項三邑守令,一驛察訪,自備穀若是夥多,極爲嘉尙是白乎矣,該廳回達以凡於守土按民之地,對揚朝令,盡誠拯救,自是職分內事,非如富民之出義補賑者,比而同之,所當置之爲辭是白乎則,自臣曹亦不敢循例論賞,竝只置之爲白乎旀,願納人金海出身李潤奎願納租一千石,錢二百兩,幼學尹師明願納牟一千石,尙州嘉善尹光漢私賑租一千八百十五石,錢二百三十餘兩,寧海幼學權度謙私賑各穀五百六石零,錢三百兩,上項四人補賑石數,雖有多寡之別,旣入於道臣別單,一體施以實職除授之典,恐合事宜是白乎矣,其中尹師明·權度謙,係是士人,依年前定式,先付參下軍銜是白乎旀,東萊前別將趙德成願納租七百八十石,依事目似當施以賞加之典是白乎旀,成冊中公賑邑淸道幼學朴增耆願納租三百三十三石零,幼學崔昌文願納租一百十六石零,玄風幼學郭林道願納租一百五十石,宜寧閑良申千石願納租一百二十五石,私賑邑慶山幼學全東曄願納租二百石,幼學全羲達願納租一百五十石,幼學李聖補願納租一百二十石,閑良金得俊願納租一百石,仁同幼學李錫蓍願納租一百二十三石零,救急邑永川閑良尹順大願納各穀四百十三石零,閑良朴興龍願納租二百十六石零,閑良崔東元願納租一百三十四石零,尙州幼學曺允徽私賑各穀二百六十五石零,義興嘉善朴達善願納租二百五十石,咸陽將仕郞鄭福龍,鎭海幼學郭龍伯私賑租各一百五石零,慈仁幼學吳顯周,聞慶閑良錢東春願納租各一百石,上項十八人,依事目似當施以帖加成給之典是白乎矣,其中朴增耆·崔昌文·郭林道·金東曄·金義達·李聖輔·李錫蓍·曺允徽·郭龍伯·吳顯周係是士人,施以郞階成給是白乎旀,公賑邑淸道幼學金東喆·張德載·李寬·金斗鼎·朴基一·金致德·李大榦·金琪贊,業武權厚民,宜寧閑良李大仁·金定澤,庇安幼學尹恒吉,閑良金再三願納租各八十三石零,興海幼學李虎臣願納租七十石,山淸幼學王孝渾·朴景煥願納租各六十五石,比安閑良李文巖願納租五十八石零,三嘉幼學朴守大願納租五十六石,延日幼學方四正願納租五十石,私賑邑慶山幼學馬羲像願納租八十石,閑良石千鐘願納租六十石,幼學金孝夏,泗川幼學金養淳願納租各五十石,救急邑聞慶嘉善金廷顯願納租七十石,慈仁幼學尹孝喆,忠義李長春願納租各六十七石,新寧幼學丁相國願納租六十石,永川閑良李成春願納租五十五石零,金致興願納租五十二石零,咸陽幼學鄭師箕私賑租五十石零,義興幼學朴承祖,慈仁幼學朴光臣,閑良盧文甲,聞慶閑良錢重榮願納租各五十石,上項三十四人,竝施以限十年烟役勿侵之典是白乎矣,竝只係于恩賞,臣曹不敢擅便,徽裁,何如?判付達依回達施行爲良如敎。
吏曹申目,粘連達下是白有亦,公忠監司朴晦壽畢賑狀達據賑恤廳覆達內,各邑補賑人等論賞,令該曹從其石數,考例稟處事,依下敎是乎所,觀此公忠監司朴晦壽畢賑狀達,則補賑人瑞山嘉善李世雄段,納租一千二百石,以海隅土民,每當歉歲,自願補賑,極爲嘉尙,依事目似當施以實職除授之典是白乎旀,西原司勇李志泰段,丙戌春願納租一千石,今又願納租一千石,前後賑穀,若是夥然,不可無拔例之政,依年前定式,似當先付司果,施以實職調用之典是白乎旀,淸安幼學延瑞朝段,納官租七十餘石,私自賙飢數至六百餘石,合爲七百石零,依事目似當施以賞加之典是白乎旀,牙山前衛將安道赫段,納租三百石,槐山折衝全厚成段,納租二百五十石,永同閑良李宗植段,納租一百石,上項三人等,竝依事目,似當施以帖加成給之典是白乎旀,舒川馬兵池尙甲段,納租五十石,石城幼學金鎭·張奉鐸等段,各納租五十石,上項三人等,竝依事目,似當施以限十年烟役勿侵之典,而其中金鎭·張奉鐸,係是士人,似當郞階成給是白乎矣,竝只係于恩賞,臣曹不敢擅便,徽裁敎是白乎旀,槐山驛民崔致芳段,納租二百石,極爲嘉尙,而驛屬頉役一款,非臣曹所關,令兵曹稟處,何如?判付達依回達施行爲良如敎。
兵曹申目,粘連達下是白有亦,公忠監司朴晦壽畢賑狀達賑恤廳覆達據吏曹回達內,槐山驛民崔致芳段,納租二百石,極爲嘉尙,而驛屬頉役一款,令兵曹稟處亦爲白有臥乎所,今此崔致芳之出義補賑,救濟飢民,殊極嘉尙,依已例從願免役之意,分付道臣,何如?判付達依準。
慶尙監司李勉昇書曰,伏以,臣鹵材猥受重寄,丐免不獲,行將辭陛矣,臣之父母墳山,在於京畿果川地,赴任之路,不甚迂回,乞許歷省,以伸至情焉,臣又有區區私懇,臣祖父母墳山,在於公忠道忠州地,距大路纔十里之近,松楸入望,旋纛將又戞過,若不得展省而去,則情私實無以自安,玆敢竝籲。伏乞特垂矜許,俾盡追遠之情,千萬幸甚,臣無任云云。答曰,覽書具悉。卿其歷省焉。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
又達曰,明日常參,取稟。令曰,停。
金鍏達曰,合辭許久闕達,事甚未安。除在外外,呈告人員,竝卽牌招,何如?令曰,依。
令于鄭知容曰,左承旨許遞,旣承下敎,前望單子入之。
承旨前望單子入之,徐有素代點。
令于鄭知容曰,說書許遞,旣承下敎,前望單子入之。
說書前望單子入之,金炳韶代點。
令于鄭知容曰,吏曹參議有闕之代,旣承下敎,前望單子入之。
吏曹參議前望單子入之,李道在代點。
令于鄭知容曰,吏曹參議前望已下,待開門牌招,如有違牌,勿爲呼望。
金鍏達曰,大司憲未差,執義金興根在外,掌令李潤聖·金榶,持平趙秉玖·林原培牌不進,監察茶時之意,敢達。令曰,知道。
以司諫朴鳴和,獻納朴宗璜,正言白東奎,掌令李潤聖·金榶,持平趙秉玖·林原培牌不進罷職令旨,令于金鍏曰,只推。
行護軍金道喜書達,臣於本月二十日未時量,敬奉睿答,馳往于果川縣下北面下加次山里左議政李存秀所住處,宣諭是白乎則,以爲,臣瀝血更籲,齊心默禱,諒許之報,或發於夢寐之中,其所願欲,可謂切矣。噫,天人相孚,其理不忒,鞶帶之遞,庶不終朝,及奉睿答,不惟不賜從許,至遣亞卿宣諭,仍與偕來,恩數之隆,辭旨之懇,愈往而愈摯愈往愈摯也,故臣之不敢當不敢膺之義,亦隨而愈深矣。臣旣無以起膺隆眷,則惟有懋積誠意,更暴至懇,期回睿聽而已,宰臣之一時淹留,尤爲臣悚惕之端,先令收還,以重朝體,區區顒祝是如是白乎等,以緣由馳達爲白乎旀,臣旣承偕來之令,故仍留爲白臥乎事是良厼,詮次善達向敎是事。答曰,卿之重膺甌卜,已過旬餘,余則側席以俟,卿則尙遲出膺,國事之艱憂,民生之困苦,卿果不置之心上,而若是浼浼乎?望卿之卽日造公,非徒余意之切至,廷議巷論,莫不大同,卿雖持難於去就辭受之際,其於國人之論,何哉,卿若一向逡巡,不卽出肅,余亦豈無迎來之道乎?望卿毋復辭巽,卽隨亞卿入來,以幸民國,千萬顒企。令于金鍏曰,卿其更爲宣諭,期於偕來。
上在昌德宮。常參·經筵,以代理停。
徐英淳達曰,明日常參,取稟。令曰,停。
金鍏達曰,大司憲,執義,掌令二員,持平二員未差,監察茶時之意,敢達。令曰,知道。
徐憙淳達曰,新除授左副承旨徐有素,方在靈光郡任所,斯速乘馹上來事,下諭,何如?令曰,依。
傳于徐憙淳曰,生民休戚,專係於守令,守令之治不治,亦在於初仕之擇不擇,每當都政,歸於例飭,未見實效,誠極寒心,今番則勿以文具,誠心對揚事,分付兩銓。
傳于徐憙淳曰,皇朝人,忠臣,淸白吏子孫,西北松都人落仕最久人,各別收用事,分付兩銓。
傳于徐憙淳曰,雖非親政,注書尙瑞院官員依例陞六。
假注書吳正秀陞六代,南獻中添書代點。
李㙽陞六,代以尹興圭爲假注書。
令于韓弘敎曰,朝家之禮待儒賢,果何如?且優老惠養,尤宜先於山林宿德,分付湖西道臣,贊善宋稚圭家,米肉逐朔優送,擧行形止,繼卽登聞,可也。
傳于徐憙淳曰,故判書權常愼聞有孫云,今日政,初仕勿拘年限擬入。
令于徐憙淳曰,栗谷李文成,卽我東夫子也,列聖朝尊崇之擧,靡不容極,而聞年來久未官享云,其祀孫,今日政,外職擬入。
令于徐憙淳曰,前領相已入耆社,且解相職,在朝家優待惠養之政,不可無示意之擧,其子南芝耇,近邑守令,勿拘常格擬入。
令于徐憙淳曰,前縣監南久淳,今日政,畿海邑守令中擬入。
令于徐憙淳曰,有實故經筵許遞,今日政差出。
令于徐憙淳曰,今日政泮長春坊經筵東壁臺諫竝通淸,以爲疏鬱之政。
令于徐憙淳曰,說書有闕之代,旣承下敎,前望單子入之。
說書前望單子入之,金炳韶代點。
徐英淳達曰,春坊上下番俱空,事甚未安。新除授說書金炳韶,卽爲牌招入直,何如?令曰,依。
令于金鍏曰,今番補賑人中,湖南有三千石補賑者三人,此則勿拘常格,本道中軍·虞候第一窠僉使,今日政差送,以示激勸褒賞之意事,分付西銓,他道補賑人,亦皆一體差送邊將或特除五衛將,而邊將若窠窄,則近窠邊將,作闕差送,可也。
令于徐英淳曰,今番誕辰時擧行,各差備中官洪命福·李昌成·吳英煥·朴道性·金宜祿·許銀·李祉亨·金應昌·慶文佑·金應九竝加資。各次知中官金承業·李奇遠·吳鶴昌竝加資。熟設所監官秦東奭加資。金在溫·李東臣竝相當職調用。牌將黃大呂·金道亮竝加資。趙和璧·崔道哲竝邊將除授。孟昌孫·金弘延·尹炫·白聖淳·金應漢·金榮瑞·朴昌燁竝加資,典樂金昌河·柳建武竝帖加。補階時木手都邊首安順吉邊將除授。邊首李完得帖加。
令于徐憙淳曰,玉堂·春坊·臺諫竝許遞,與未差之代,今日政差出。
徐英淳達曰,玉堂上下番俱空,已至多日,事甚未安。今日政新除授玉堂,竝待下批,牌招,以爲推移入直之地,何如?令曰,依。
都政吏批,行判書趙鐘永進,參判鄭基善在外,參議李道在進,行都承旨徐憙淳進,啓曰,今都目大政,各歧仕滿應遷者,相避及未準朔監察,禁府都事,戶曹·刑曹·工曹·漢城府郞官,平市署官員,五部令,各司久任,時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者絶無經一考之人,五品官無以推移備擬,未經一考之人,勿拘陞擬,何如?傳曰,允。
又啓曰,守令多窠今當差出,而未準朔,禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,臺諫及玉堂多窠,今當差出,而擬望之人乏少,相避及外任竝擬,何如?傳曰,允。
又啓曰,春坊闕員,今當差出,而擬望之人乏少,相避竝擬,何如?傳曰,允。
徐憙淳,以吏批言達曰,今番誕辰時擧行,各差備中官洪命福·李昌成·朴道性,各次知中官金承業·李奇遠竝加資事令下矣,俱是崇祿,今無可加之資,何以爲之?敢稟。令曰,朴道性代加,其餘豹皮一令賜給。
又以吏批言達曰,前縣監南久淳,今日政畿海邑守令中擬入事令下矣,前任宜寧縣監,時方在解由未出中,何以爲之?敢稟。令曰,勿拘。以金在善爲尙衣主簿,林孝謙爲掌苑別提,洪冕周爲活人別提,趙濟和爲金堤郡守,趙亨復爲溫陽郡守,李鎭默爲直講,韓道裕爲穩城府使,孫綏遠爲三水府使,閔元鏞爲仁川府使,韓璵爲文義縣令,洪秉道爲內贍直長,金啓洽爲典牲直長,李相佑爲禮賓直長,朴祥發爲造紙別提,李魯奎爲引儀,軍資直長單李學在,以李鍾奎爲司宰直長,李源達爲宗簿直長,閔洙龍爲司饔奉事,李景燁爲禁府都事,趙然明爲義盈奉事,徐鼎輔爲同敦寧,鄭漪爲驪州牧使,金箕默爲新溪縣令,尹昇大爲靑陽縣監,李魯奎爲典籍,典籍三單洪履信·朴敏樹·安允沆,以洪晉淵爲敦寧主簿,兪鼎柱爲引儀,朴履浩爲司饔奉事,元有五爲禁府都事,韓升烈爲典籍,軍資主簿單李在稼,以李宅鉉爲益山郡守,洪鍾英爲沃川郡守,李景在爲安岳郡守,金裕憲爲靈光郡守,丁庠敎爲大靜縣監,李宜翼爲長興主簿,權永圭爲司饔直長,鄭埴爲宗廟直長,南芝耇爲洪川縣監,李宗孝爲新昌縣監,鄭在容爲恩津縣監,洪冕容爲松禾縣監,金魯廣爲鎭川縣監,洪耆燮爲咸悅縣監,南久淳爲兔山縣監,金能淳爲獻陵直長,金仁根爲長興奉事,白宗倫爲禁府都事,沈宜永爲金化縣監,洪明厚爲連山縣監,柳相祚爲大司憲,朴齊聞爲大司諫,金周默爲執義,李南翼爲司諫,尹師殷爲掌令,金碩淳爲永禧殿令,李能淵爲社稷令。吏批啓曰,坡州防禦使今當差出,而擬望之人乏少,他道守令,竝擬,何如?傳曰,允。以許棨爲坡州牧使,趙晉錫爲龍川府使,姜漢赫爲栗峯察訪,朴宗吉·申冕周爲校理,李鼎在·尹心圭爲副校理,閔英世爲修撰,具秉魯爲掌樂主簿,成退默爲禁府都事,吳正秀爲典籍,柳民根爲弘陵令,李勉友爲昌陵令,金英淳爲應敎,李寅弼爲副應敎,李竣祜爲修撰,李應信·李趾秀爲副修撰,沈碩奎爲景慕宮令,李民愚爲典籍,沈煥永爲長津府使,洪永謨爲長連縣監,金弘洛爲㓒原縣監,成祐曾爲東部令,洪應謨爲慶基殿令,呂東奎爲尙端直長,柳翊魯爲咸從府使,朴宗喆爲求禮縣監,金銑爲刑曹判書,金學敏爲兵曹佐郞,柳相祚爲冬至正使,洪學淵爲副使,趙秉龜爲書狀官,金敎喜爲輔德,李道在爲兼輔德,尹錫永爲弼善,李敦榮爲文學,李㙽爲司書,南鍾玄爲活人別提,權度爲尙瑞副直長,李宜翼爲監察,金命孝爲軍器副正,任希兢爲典籍,徐憙淳以司饔院都提調。提調意達曰,本院直長洪晉淵時帶燔造之任,而今日都政,敦寧府主簿遷轉矣,莫重燔造,不可付之生手,本院主簿中依例相換,以爲竣事之地,何如?令曰,依。敦寧主簿洪晉淵,司饔主簿李宜鉉相換。以朴宗吉爲兼弼善,韓鎭㦿爲兼文學,徐戴淳爲兼說書,成憲曾爲延華察訪,金璹爲碧沙察訪,玄鎭商爲獻納,洪羲晉爲繕工副奉事,鄭義命爲平安都事,趙玄鈺爲順川郡守,吳鼎周爲萬頃縣令,柳可均爲掌令,黃贊熙·李是鍊爲持平,韓兢裕·許晟爲正言,呂東奎爲長興主簿,兪碩柱爲西部令,崔宗煥爲奉常僉正,尹正鎭爲長湍府使,徐有磬爲寧遠郡守,李寅弼爲兼司書,鄭基一爲同經筵,權馥爲相禮,羅台晟爲奉常主簿,李衡秀爲監役,南鍾玄爲刑曹佐郞,吳顯甲爲漢城主簿,權度爲尙瑞直長,高時臣爲江陵府使,崔重湜爲文川郡守,任泰瑛爲定平府使,沈鈁爲司成,申大元爲典籍,金善命爲寶城郡守,李羲臣爲保寧縣監,李敏榮爲平市主簿,權用經爲沃溝縣監,趙萬協爲北靑府使,權馦爲泰安郡守,李發源爲梁山郡守,黃鍾林爲尙瑞副直長,呂東奎爲監察,林景鎭·洪敬謨爲同經筵。禁府都事李景燁,司饔奉事金益根相換,禁府都事白宗倫,內資奉事李源膺相換,禁府都事成退默,內贍奉事李漍相換,護軍申鳳朝贈吏參例兼,孝行卓異贈職事承傳。以洪吉周爲長興主簿,閔翊顯爲宗廟副奉事,韓光獜爲禁府都事,朴宗默爲旌義縣監,沈能淑爲假監役。
吏批啓曰,大司成今當差出,而擬望之人乏少,外任竝擬,何如?傳曰,允。以金盛淵爲大司成,洪羲弼爲左通禮,李民愚爲禮曹佐郞,李佑伯爲典籍,李志泰爲活人別提,元錫周爲監役,姜䆃爲咸鏡都事,朴宗采爲假監役,成載濩爲童蒙敎官,李文翼爲永陵參奉,金箕絢爲靖陵參奉,宋纘洙爲敬陵參奉,金永孝爲顯陵參奉,趙雲近爲泰陵參奉,韓益東爲長陵參奉,南英中爲康陵參奉,朴和燮爲思陵參奉,鄭海宗爲英陵參奉,權思喆爲恭陵參奉,韓光臣爲順康園守奉官。
兵批,判書金敎根進,參判韓義運入直進,參議李渭達進,參知洪彦謨病,右副承旨金鍏進,啓曰,今日都目政事時,本曹堂上不可不備員,而參知洪彦謨病不來,令政院牌招,同參政事,何如?傳曰,允。
又啓曰,營將·虞候今當差出,而擬望之人乏少,已準朔守令及虞候,竝擬,何如?傳曰,允。
金鍏,以兵批言啓曰,參下官仕日不足未滿十日以下者,曾有啓稟出六之規矣,武臣兼宣傳官趙存兢仕日不足爲八日,依例陞六,何如?傳曰,允。
以李惟秀爲同知,李光正爲副摠管,鄭述仁爲僉知,金魯鵬爲訓鍊主簿,李商球爲武兼,訓鍊判官禹時英,主簿金致夏·金履元·安重基以上加設,依定式減下。訓鍊主簿單申景周,同知單李元臣,僉知三單任希慶·權師億·徐眘輔,公忠兵虞候姜在浚,前參軍許潤·朴敏悳以上今加折衝加資事覆達判下。以韓耆裕·李忠運·李鍾英爲副摠管,李鍾正·高致晃爲五衛將,梁學曾·金應晦·張濟汲·金尙範爲五衛將,李敦榮爲文兼,護軍韓耆裕·李光正·徐耕輔,副護軍金敎喜·林鼎烈以上竝單付。以金履元爲訓鍊判官,白民洙·朴永根·趙和璧爲主簿,權斅仁爲南道參軍,李亨在爲安東營將,鄭泰東爲大丘營將,申命淳爲洪州營將,梁宣洙爲順川營將,蔡光臣爲西原營將。
兵批啓曰,黃海兵使今當差出,而擬望之人乏少,他道兵使及守令,竝擬,何如?傳曰,允。以李源祖爲黃海兵使,金履寬爲多大僉使,徐翯淳爲白翎僉使,李叶求爲慶州營將,李玉鉉爲平安兵虞候,朴敏悳爲忠壯將,李元臣爲慶尙中軍,金鍾輔爲北虞候,李台成爲加里浦僉使,吳致文爲公忠兵虞候,副司果鄭東勉·權徽·李志泰,副司正尹興圭,副司勇尹師明·權度謙以上竝單付。以任仁福爲鹿島萬戶,李命遠爲鉢浦萬戶,徐啓豐爲安骨萬戶,李漢謙爲薪智島萬戶,黃在中爲越松萬戶,金宗祿爲全羅中軍,白致彦爲古群山僉使,李孝曾爲臨淄僉使,尹光漢爲西生僉使,李世雄爲所斤僉使,安東營將李亨在,大丘營將鄭泰東,順天營將梁宣洙,西原營將蔡光臣,洪州營將申命淳以上今加折衝加資事承傳。以元世勳爲高山里僉使,朴履亨爲古今島僉使,邊擎仁爲慶尙左兵虞候,李是遠爲北評事,金正心爲九月別將,副司直金興根·朴鳴和·李潤聖·金榶·李游夏·趙秉玖·林原培·朴宗璜·洪羲弼·宋持養·金東健,副司果白東奎以上竝單付。以金弘源爲防踏僉使,金慶得爲東里僉使,高亨奎爲注文僉使,申廷翼爲草芝僉使,韓宗喆爲吾义浦僉使,僉知單朴敏悳,護軍鄭元容·金東珪,副護軍尹聲大·趙德成以上竝單付。以鄭命基爲西林僉使,崔宗賢爲碧團僉使,金宗烈爲兔城僉使,金尙沂爲淸城僉使,尹聖烈爲永登萬戶,同知單金應晦,以朴致元爲寅火堡萬戶,羅錫模爲德津萬戶,韓翼彦爲龍津萬戶,金國亨爲防垣萬戶,任鎭圭爲古豐山萬戶。
兵批啓曰,法聖僉使今當差出,而擬望之人乏少,未準朔禁軍將,竝擬,何如?傳曰,允。以沈昌祖爲忠翊將,金永孚爲翊衛,兪孟源爲武兼,許楫爲法聖僉使,朴蓍會爲群山僉使,同知單高致晃,僉知單張濟汲·李鍾正·梁學曾,副護軍李亨在·鄭泰東·梁宣洙·申命淳·蔡光臣以上竝單付。以趙瑩鎭爲在德萬戶,姜漢龜爲撫夷萬戶,金基魯爲廢茂山萬戶,梁國佐爲黑山島別將,金有榮爲正方別將。
金鍏,以兵批言達曰,宣傳官李亨權,內禁衛將趙禹錫,五衛將梁學曾·張濟汲·金應晦·金尙範·高致晃俱以病難供職,呈狀乞遞。南道參軍權斆仁除授在外,巡山之任,不可久曠,竝改差,何如?令曰,依。以李完植爲宣傳官,李儒斌爲內禁將,元永貞·趙建洙爲五衛將,徐京輔爲翊贊,同知單金尙範,以趙德成·延瑞朝·鄭辰五爲五衛將,柳相質爲都摠經歷,李敎益爲都事。
兵批啓曰,訓鍊正今當差出,而擬望之人乏少,外任竝擬,何如?傳曰,允。以具信喜爲訓鍊都正,徐相奎爲訓鍊正,李敏行爲洗馬,安弼壽爲雲寵萬戶,秦東顯爲文殊別將,柳漢源爲副摠管,金善勗爲訓鍊判官,兪章煥爲主簿,徐章輔爲尙州營將,李莘耆爲忠州營將,副護軍單姜在汲。
金鍏,以兵批言達曰,五衛將元永貞前任忠州營將,趙建洙前任尙州營將,俱在任所。李鍾正·趙德成·延瑞朝·鄭辰五除授在外,竝上來無期。新除授淸城僉使金尙沂,碧團僉使崔宗賢,古豐山萬戶任鎭圭,親年俱過七十五歲,法不當遠離赴任,呈狀乞遞,竝改差,何如?令曰,依。以金宗彦爲五衛將,李能權爲都摠經歷,金瓚宗爲淸城僉使,李益松爲碧團僉使,金泰雄爲古豐山萬戶,僉知三單趙德成·延瑞朝·鄭辰五,以李用弼·崔秉秀·李得祿·韓永祿·金近源爲五衛將。大護軍洪奭周,副司果李㙽竝單付。以權奎容·王熙澤爲訓鍊主簿,趙玄鈺爲都摠經歷,李鍾奎爲訓鍊判官,鄭鳳賢爲武兼,僉知單金宗彦,以柳相質爲宣傳官。
金鍏,以兵批言達曰,五衛將崔秉秀·李得祿·金近源·韓永祿·金宗彦俱以病難供職,呈狀乞遞,竝改差,何如?令曰,依。以黃櫟·李益培·李錫龜·韓光蘊·王德修爲五衛將,僉知單李用弼·崔秉秀·韓永祿,以鄭民行爲都摠經歷,李昌潤爲守門將,僉知二單李得祿·金近源,以金翰喆爲訓鍊副正,鄭㙉爲都摠經歷,沈昌奎爲都事,李仁模爲宣傳官,金翊根爲都摠都事,李南軾爲宣傳官,李昌五爲訓鍊主簿,僉知三單李益培·王德修·韓光蘊,以柳貞裕爲武兼,金致恒爲部將,李敎益爲都摠經歷,金善問爲都摠都事,李邦顯爲訓鍊主簿,李元夏爲宣傳官,李鍾和·張鉉德爲武兼,僉知單黃櫟·金彦柱爲武兼,宋泰熙爲侍直,金翊根爲訓鍊僉正,王熙澤爲都摠都事,安墉爲訓鍊主簿,鄭文熙爲部將,李熠爲宣傳官,李明錫·南錫圭爲武兼,李潤奎·高明律爲部將,鄭明行爲南道參軍,申在應爲馬馬海權管,金得柔爲三千浦權管,李義燁爲乾川權管,金健西爲廣坪權管,宋宗文爲乫軒洞權管,白日昇爲大吉號里權管,嚴致能爲梁永萬洞權管,羅宸樞爲楸仇非權管,華寧殿守門將單金秉遠,副護軍柳鎬源·金獜鍾·鄭宅和·鄭日永,副司果南建正·鄭周應·金錫龜·趙存兢以上竝單付。
以兵曹參議洪彦謨牌不進罷職傳旨,傳于金鍏曰,只推。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
韓弘敎達曰,合辭方張之時,諫院無詣臺之員,事甚未安。除在外外,未肅拜人員,卽爲牌招,何如?令曰,依。
徐英淳達曰,明日穆陵忌辰祭齋戒,再明日健陵忌辰祭齋戒,三明日二十九日懿陵忌辰祭齋戒,正日相値,常參頉稟之意,敢達。令曰,知道。
韓弘敎達曰,備邊司郞廳來言,今日賓廳日次,而領議政·右議政未差,左議政李存秀未肅拜,不得來會云矣,敢達。令曰,知道。
傳于徐英淳曰,守令·邊將,初仕人留待。
傳于徐英淳曰,守令·邊將,初仕人入侍。
傳于徐英淳曰,原任直閣李光文馳詣健陵,奉審摘奸,仍詣顯隆園華寧殿,一體奉審以來。
以應敎金英淳,副應敎李寅弼,校理朴宗吉,副校理李鼎在,修撰閔英世·李竣祜牌不進罷職令旨,令于徐英淳曰,只推。
徐英淳達曰,玉堂上下番俱空,事甚未安。應敎金英淳,副應敎李寅弼,校理朴宗吉,副校理李鼎在,修撰閔英世·李竣祜,旣有只推之令,竝卽牌招,推移入直,何如?令曰,依。
執義金周默達曰,臣於淸朝耳目之任,萬不近似,而亞憲除旨,忽下於夢想之外,臣感恩怵義,雖不得不章皇出肅,粗伸叩謝之忱,而第於合達中,有不可冒參者,屢叨屢避,輒蒙體諒,前後處義,宜無異同,其何可一刻晏然於臺次乎?請令遞斥臣職。答曰,依達。
徐英淳達曰,吏曹郞廳來言,臺諫有闕,政事,取稟。令曰,前望單子入之。
執義前望單子入之,尹心圭落點。
韓弘敎達曰,卽見刑曹坐不坐單子,則連三日無緣不坐,詞訟劇地,委屬可悶,當該堂上不可無警,推考,何如?令曰,依。
韓弘敎達曰,左議政李存秀書答,遣重臣宣諭,仍與偕來事,令下矣,何重臣進去乎?敢稟。令曰,大護軍洪起燮進去。
令于韓弘敎曰,偕來亞卿還入。
以司諫李南翼牌不進罷職令旨,令于韓弘敎曰,只推。
以應敎金英淳,副應敎李寅弼,副校理李鼎在,修撰閔英世·李竣祜牌不進罷職令旨,令于徐英淳曰,只推。
左議政李存秀書曰,伏以,臣之今日情地,可謂窮且迫矣,披瀝之血懇,未格睿衷,偕來之宰臣,尙留陋巷,欲連章屢瀆則冞增悚惶,欲一向泯默則亦非分義,熬煎熏鑠,病上添病,卽伏見令旨之傳宣,擎讀未半,四體戰掉,危喘益促,直欲攢地而不可得也,臣未敢知邸下之必欲致臣於見任者,將姑使之充位備數,爲奉令承意之事而已耶,其將使之匡弼彌綸,責之以大臣之職耶。大臣之職,雖無不統,而語其任之至重且大者,惟格君爲最,故高宗之命傅說曰,朝夕納誨,以輔台德,傅說之復于高宗曰,木從繩則正,后從諫則聖。今邸下若使臣充位備數,爲奉令承意之事而已,則臣固不敢言,如以爲旣置大臣之列宜責大臣之任,則誠僭猥,竊願有復於邸下,唯邸下試垂聽焉。念終始典于學,傅說之言也,今邸下果能日親方冊,潛心聖訓,誦讀問難,無停廢之歎乎?有言逆于心,必求諸道,伊尹之謨也,今邸下果能樂聞讜言,從諫弗咈,雖或忤旨而不以爲罪乎?罔遊于逸,罔淫于樂,伯益之告大舜也,今邸下果能夙夜憂勤,屛絶細娛,不累於紛華波蕩之中乎?不作無益,不寶遠物,召公之戒成王也,今邸下果能盡罷不急之工役,無求殊方之玩好,以昭儉德而裕民國乎?任官惟賢,其難其愼,咸有一德之訓也,今邸下果能愼惜名器,付之公議不啓僥倖之門乎?自朝至于日中昃,不遑暇食,文王之聖德,而周公之陳於無逸也,今邸下果能未明求衣,宵旰圖治,不以燕安,或妨於勤民之政乎?親賢士大夫之時多,接宦官宮妾之時少,程叔子之進言也,今邸下果能博延賢俊,頻加咨訪,不間以暬御之賤乎?携僕奄尹,各恭其職,無一人敢招權市寵,以紊朝政,朱夫子之封事也,今邸下果能使掖庭趨走之類,兢兢畏法,無敢干科,不示以假貸姑息之私乎?此皆在邸下方寸之間一轉移之頃耳。大本旣正,百度自擧,則如臣不肖,亦庶幾藉手對揚,殫竭駑鈍,以效其區區願忠之悃,如或不然,則小大解體,民生受病,政令猷爲,動成枘鑿,雖古之名碩,猶將無所展其尺寸,何況於如臣之庸駑者哉?倘邸下以臣言爲可採,亟加奮勵,見諸施用,臣當身不自有,恭承德意,不敢以賤末去就,重煩睿聰,若以臣言謂不足用不槪於睿心,則又將何所取於臣,而虛辱恩禮之隆摯哉?無寧早遞臣職,無使臣益添違慢之罪,卽九經體群臣之義也,愚衷所激,猥此塵瀆,語雖涉於荒陋,意則切於憂愛,僭越之罪,臣不敢辭,臣無任云云。答曰,覽書具悉卿懇。日昨別諭之後,苦俟卿之造朝,此際辭牘又至,大失所圖,不勝悶然,余若積誠有孚,卿其浼浼至此乎?至於多少勉戒,重言複言,忠愛溢於辭表,此果近日章牘之所罕見,銘佩固無論,余豈不萬萬知感?惟望卽日入來,隨事盡心,余有過失則言之,朝廷之是非,亦皆規正,民生之困瘁,拯濟而奠安,紀綱之頹敗,振刷而肅淸,一以體大朝簡心之重,一以副小子專委之念。仍令于韓弘敎曰,此下答遣重臣,宣諭于左議政,與之偕來。
副摠管韓耆裕書曰,伏以,睿孝準海,慶運回千秋之節,縟儀呼嵩,寶籙鞏萬年之基,蹈舞歡抃,普率惟均,仍伏念,臣學識鹵莽素蔑一能,年紀晼晩,已近七旬,粵自通籍以來,伏蒙我大朝殿下陶鎔之澤,猥廁法從之班,未效一日之責,濫躋緋玉之列,蔑有半分之報,每自循省,只切悚蹙,而況今蒲質已杇,薪疴長苦,榮途一步,念所不到,惟我邸下不遺簪履之舊,特置近密之班,試以房掌之任,及其禮成,又加寵擢,臣聞命以來,冞增惶恧,誠不知措躬之所也。夫亞卿之班,卽朝家命德之器,參貳諸曹,聯武宰列,苟究責任,亶宜愼揀,不可澆濫也審矣,如臣無似,有何才能,有何功勞,迺敢夤緣倖會,揚揚冒膺也哉?然而冥升之懼,過福之憂,猶屬臣一己之私,其在朝家愛惜名器之道,遴選賢才之政,恐不當若是也,臣於是乎左右思量,實無堪承之望,玆敢略陳短章,仰瀆睿聰。伏乞邸下,諒臣言之非出飾讓,念爵賞之不可過濫,將臣新授之恩資,特令還收,以重公器,以安私分,千萬幸甚,臣無任云云。答曰,覽書具悉。卿其勿辭行公。
檢閱趙秉憲書曰,伏以,臣見帶春秋兼銜,而與司書臣李㙽,爲四寸娚妹之親,在法應避,援例當遞。伏乞离明,亟賜鐫改,以存公格焉,臣無任云云。覽書具悉。書辭下該曹,稟處。
己丑六月二十五日辰時,上御熙政堂。王世子侍座,守令·邊將,初仕人入侍時,右承旨徐英淳,假注書南獻重,記事官趙秉憲·金鼎集以次進伏。長湍府使尹正鎭,靈光郡守金裕憲,長津府使沈煥永,咸從府使柳翊魯,定平府使任泰暎,順川郡守趙玄鈺,新溪縣令金箕默,大靜縣監丁庠敎,靑陽縣監尹昇大,恩津縣監鄭在容,松禾縣監洪冕容,金化縣監沈宜永,連山縣監洪明厚,長連縣監洪永謨,㓒原縣監金弘洛,求禮縣監朴宗喆,恭陵參奉權思喆,順康園守奉官韓光臣以次進伏。安東營將李亨在,大丘營將鄭泰東,慶州營將李叶求,順天營將梁宣洙,全羅中軍金宗祿,北虞候金鍾輔,法聖僉使許楫,防踏僉使金弘源,東里僉使金慶得,注文僉使高亨奎,草芝僉使申廷翼,古今島僉使朴履亨,吾义浦僉使韓宗喆,臨淄僉使李孝曾,雲寵萬戶安弼壽,鹿島萬戶任仁福,安骨萬戶徐啓豐,寅火堡萬戶朴致元,在德萬戶趙瑩鎭以次進立階下訖。上曰,史官分左右,守令·邊將進前各奏職姓名,正鎭等以次奏職姓名,至權思喆,上曰,年今幾許,思喆起伏奏曰,二十四歲矣。仍皆退出,命承史以次退出。
上在昌德宮。常參·經筵,以代理停。
自開東至辰時,灑雨下雨,測雨器水深一分。
未時申時,日暈。
韓弘敎達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
又達曰,同敦寧徐鼎輔除拜後過三日不爲出肅,依定式推考警責,仍卽牌招察任,何如?令曰,依。
又達曰,三品官之無得過三日循例請牌,曾有定式矣,大司成金盛淵,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
又達曰,行都承旨徐憙淳,左承旨鄭知容,右副承旨金鍏不爲仕進,左副承旨徐有素在外,右承旨徐英淳式暇出去,院中只有臣一人,伴直無人,右副承旨金鍏所當牌招,而拘於廳規,不得請牌,何以爲之?敢稟。令曰,牌招。
令于韓弘敎曰,左副承旨許遞,旣承下敎,前望單子入之。
承旨前望單子入之,朴永元代點。
韓弘敎,以弘文館言達曰,下番闕直,事極未安。應敎金英淳,副應敎李寅弼,副校理李鼎在,修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
以副應敎李寅弼,副校理李鼎在牌不進罷職令旨,令于韓弘敎曰,只推。
以大司成金盛淵牌不進罷職令旨,令于韓弘敎曰,只推。
韓弘敎,以都摠府言達曰,今日入直內三廳武兼禁軍及軍兵等當爲中日習射技,而國忌齋戒相値,不得設行之意,敢達。令曰,知道。
又以成均館知成均館事意達曰,本館入直久任郞廳外,他郞不得入直,若有代員替直之事,則草記代直事,曾有定式矣,司成沈鈁未肅拜,直講未差,典籍柳榮河今方入直,身病猝重,呈旬出去,時無入直之員,以他郞官姑爲代直,何如?令曰,依。
吏曹申目,粘連達下是白有亦,觀此藝文館檢閱趙秉憲上書,則以爲,臣見帶春秋兼銜,而與司書臣李㙽,爲四寸娚妹之親,在法應避。伏乞亟賜鐫改,以存公格亦爲白有臥乎所,相避之法,在下當遞,而史官兼帶春秋,法不得減下有白如乎,春坊與史官,有春秋兼銜相避,則本職遞改,曾有已例,侍講院司書李㙽,依例改差,何如?判付達依準。
大護軍洪起燮書達,臣於本月二十五日酉時量,敬奉睿答,馳往宣諭于果川縣下北面下加次山里左議政李存秀所住處是白乎則,以爲,臣於日昨,荐控丐免之章,兼附憂愛之悃,愚衷所激,言不知裁,悸恐惕息,恭俟譴何,卽伏奉書答下者,十行辭旨,逈出常格,期勉奬借,愈益鄭重,萬萬非如臣無似所敢承當,直欲循墻而不可得,至於豈不知感之敎,擎讀未畢,感涕被面,到今亦不敢一味縮伏,徒辱恩禮,謹當冒沒趨膺,畢暴至懇於前席,仰請處分,第臣狗馬宿疾,益添於惶隘震迫之中,姑無以蠢動,少俟三數日調息,收召精神,扶舁趨造,仰承德意,惟是遲緩遷就,冞增不恭之罪,不勝惶恐之至,至於正卿偕來,施之於眇末賤臣之宣召,已是不當,大關朝體,況臣旣將冒昧進身,重臣尤不可暫時留滯於陋巷,先卽召還,千萬至祝云矣,臣旣承偕來之令,故仍留緣由馳達云云。踏達字,令于韓弘敎曰,左相日間當簉朝,國事萬幸,偕來重臣,卽令還入,以安大臣之心。
上在昌德宮。常參·經筵,以代理停。
未時申時,灑雨下雨,測雨器水深八分。
進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
金鍏達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
鄭知容達曰,來初一日輪對日次矣,敢稟。令曰,當次人受點,後日次來待。
徐憙淳啓曰,藥房副提調,持粟米飮來待矣。傳曰,封入。
朴永元達曰,假注書南獻中身病猝重,勢難察任,今姑改差,何如?令曰,依。
南獻中改差,代吳取善添書代點。
上在昌德宮。常參·經筵,以代理停。
自辰時至人定,灑雨下雨,測雨器水深九分,自人定至二十九日開東,灑雨下雨,測雨器水深四分。
藥房副提調徐憙淳啓曰,庚炎轉甚,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?元孫宮氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,世子宮·世子嬪宮·元孫宮氣度平順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金鍏達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
朴永元達曰,左副承旨徐英淳今日不爲仕進,卽爲牌招,何如?令曰,依。
備忘記,安東營將李亨在,慶州營將李叶求,大丘營將鄭泰東,順天營將梁宣洙下直,各長弓一張,長箭一部,片箭一部,筒兒一箇賜給。
令于鄭知容曰,禮房承旨馳詣懿陵,奉審摘奸以來。
徐憙淳啓曰,藥房副提調,持粟米飮來待矣。傳曰,封入。
傳于金鍏曰,奉審閣臣入侍。
鄭知容達曰,卽者吏曹郞廳來言,定平府使任泰瑛,咸從府使柳翊魯,順天郡守趙玄鈺,靑陽縣監尹昇大,恩津縣監鄭在容,鎭川縣監金魯廣,連山縣監洪明厚,金化縣監沈宜永,保寧縣監李羲臣,㓒原縣監金弘洛,求禮縣監朴宗喆,大靜縣監丁庠敎,兩司當爲署經,而憲府則行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,諫院則大司諫朴齊聞,獻納玄鎭商,正言韓兢裕·許晟在外,司諫李南翼未肅拜,無以備員署經云,何以爲之,而司諫李南翼,卽爲牌招,何如?令曰,依。正言許遞,旣承下敎,前望單子入之,待下批與未肅拜司諫,一體待明朝牌招,如有違牌勿爲呼望。
正言前望單子入之,權大肯·韓鎭㦿代點。
鄭知容達曰,定平府使任泰瑛,咸從府使柳翊魯,順川郡守趙玄鈺,靑陽縣監尹昇大,恩津縣監鄭在容,鎭川縣監金魯廣,連山縣監洪明厚,金化縣監沈宜永,保寧縣監李羲臣,㓒原縣監金弘洛,求禮縣監朴宗喆,大靜縣監丁庠敎,諫院則雖已署經,憲府諸臺俱在外,不得署經云,何以爲之?敢稟。令曰,一司除署經。
己丑六月二十八日申時,上御熙政堂。王世子侍座,奉審閣臣入侍時,右副承旨金鍏,假注書吳取善,記事官金鼎集·徐戴淳,原任直閣李光文以次進伏訖。上曰,進前,光文進前奏曰,臣承命馳詣健陵,陵上奉審則無頉,丁字閣碑閣奉審則無頉,祭物祭器祭井看審則精潔,諸執事摘奸則無頉,仍留監祭,仍詣顯隆園,園上奉審則無頉,丁字閣碑閣奉審則無頉,仍詣華寧殿殿內,奉審則無頉矣。命就座。仍命退,承史以次退出。
上在昌德宮。常參·經筵,以代理停。
自開東至申時,灑雨下雨,測雨器水深三分。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
韓弘敎達曰,明日常參,取稟。令曰,停。
徐英淳達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
又達曰,備邊司郞廳來言,今日賓廳日次,而領議政·右議政未差,左議政李存秀未肅拜,不得來會云矣,敢達。令曰,知道。
備忘記,兔城僉使金宗說,西林僉使鄭命基下直,各長弓一張,長箭一部,片箭一部,筒兒一箇賜給。
令于韓弘敎曰,傳香承旨馳詣宗廟·景慕宮,奉審摘奸以來。
韓弘敎達曰,祭享事體何等重大,而景慕宮朔祭獻官尹尙圭謂有身病,今於時刻已晩之後,改付標以入,以致受香之遲滯,事未前有,萬萬駭然,原單子雖不得不改付標以入,而差享之吏曹堂上,不可無警,從重推考,當該獻官,所當重勘,而本院請推之外,無他可施之罰,何以爲之?敢稟。令曰,依,拿處。
傳于徐英淳曰,聞左相明日出肅云,初五日次對,進定於明日。
徐英淳達曰,明日次對,兩司當爲進參,除在外外,呈告人員,竝待開門牌招,何如?令曰,依。
徐英淳,以侍講院言達曰,再明日親傳香時,宮官當爲全數進參,而文學李敦榮呈辭受由,司書未差,無以備員,令政院稟旨差出,而受由人亦爲稟令變通差出,以爲備員進參之地,何如?令曰,依。
徐英淳啓曰,因侍講院草記,再明日親傳香時,宮官當爲進參,而司書未差,無以備員,令政院稟旨差出事,依下矣,未差之代,政官牌招,開政差出,何如?傳曰,允。
又達曰,因侍講院草記,再明日親傳香時,宮官當爲全數進參,而文學李敦榮呈辭受由,無以備員,令政院稟令變通差出事,依下矣,合有變通之道,何以爲之?敢稟。令曰,許遞,今日政差出。
韓弘敎,以吏曹言達曰,成均館司成沈鈁,通禮院相禮權馥,俱以身病,呈狀乞遞,竝改差,何如?令曰,依。
有政。吏批,行判書趙鐘永受由,參判鄭基善在外未肅拜,參議李道在進,同副承旨韓弘敎進,啓曰,行判書趙鐘永受由,參判鄭基善在外未肅拜,小臣獨政未安,何以爲之?敢稟。傳曰,只出緊任。
又啓曰,春坊闕員,今當差出,而擬望之人乏少,相避竝擬,何如?傳曰,允。以李游夏爲副校理,尹致秀爲文學,趙鶴年爲司書,金興根爲相禮,申道顯爲南海縣監,李勉祜爲省峴察訪,書題單李鍠。
兵批,判書金敎根受由,參判韓義運差祭,參議李渭達入直進,參知洪彦謨病,左副承旨徐英淳進,副護軍徐有素,副司直金周默·李敦榮,副司果韓兢裕·許晟·李㙽竝單付。
傳于韓弘敎曰,南陽府使李命運,旣有牧使承令,楊州牧使除授。
韓弘敎,以吏曹言達曰,今此宗廟秋享大祭,堂下執禮前正李鎭華,景慕宮朔祭大祝前相禮權馥塡差,而時無職名,竝令該曹口傳付軍職,何如?令曰,依。
又以吏曹言達曰,橫城縣監李重根戶奴呈狀內,矣上典以差使員上來,今當還下去,而老父老母俱以癃老之病,又添痰癖之症,一陪危重,人子情理,萬無離捨還官之望,卽速入達遞改云,其親病旣如是,則有難强令還任,改差,何如?令曰,依。
傳于韓弘敎曰,見窠皆令差出。
吏批,再政。以權馥爲司成,李民植爲南陽府使,鄭鴻觀爲橫城縣監,軍器直長單李元哲,奉事單權億,副奉事單朴萬春,參奉單李完孫,承文副正字二單李秉瑩·朴奎瑞,兼養賢直長單尹孟烈,楊州牧使單李命運。
韓弘敎,以吏批言達曰,今番誕辰時熟設所牌將金道亮加資事,令下矣,本資乃是崇祿,今無可加之資,何以爲之?敢稟。令曰,代加。
兵曹口傳政事,副司果單李鎭華。
以京畿監司金鐮狀達,楊根郡民家失火事,令于韓弘敎曰,聞甚矜惻,元恤典外,別加顧助,結構奠接之方,令廟堂措辭關飭,可也。
韓弘敎,以戶曹言達曰,時御所內各司,依定式發遣本曹正郞臣洪羲錫與兵曹參議臣李渭達,佐郞臣金履喆,東所衛將臣張羽成,西所衛將臣李煥懋,南所衛將臣任榦,北所衛將臣李用弼眼同看審後,有頉處別單書入,而修改則擇日擧行之意,敢達。令曰,知道。
又以禮曹言達曰,徽慶園香炭山斯速定屬事,伏承成命,事當卽爲望定,而無可合之土,尙稽望定,方以憂悶,際接本園官所報,則公忠道西原山內一面·二面·菁山面,鎭川栢谷面·聖巖面·杏井面,木川邑內面·葛田面·北面等地,有如干量外加耕,可合劃付云,故未諳便否,關問該道,則自該道定校吏摘奸後,定界修成冊,今纔齊到矣,似此空閑之土,劃付園所,以補香炭之需實便宜,至於執卜之節,似當卽爲經紀,而見今農務方殷,姑待秋成擧行,先以劃付本園之意,分付本道道臣,何如?令曰,依。
徐英淳,以兵曹言達曰,今夏等能麽兒考講時,訓鍊院主簿鄭成祐·李遠振·金熙鍾·韓弘定·金魯鵬,武臣兼宣傳官林秉周·柳相琦·李元熙·元東,部將朴榮遇·全孝源·李仁輔·洪鋈·李景源,守門將姜棨·成燾二次不通,依定式竝從重推考,何如?令曰,依。
又以兵曹言達曰,各廳堂下武臣朔試射,庚暑勿爲設行事,曾有定式矣,今六月及來七月朔試射,依定式停止之意,敢達。令曰,知道。
又以兵曹言達曰,卽接訓鍊都監旗牌官李繼默手本,則通化門越邊含春苑墻垣一間半許頹圮云,爲先令繕工監堅實圍排,依例樹柵,卽速修築,而衛軍二名定立,限改築間嚴加守直,亦令巡邏營門申飭校卒,各別巡察之意,分付,何如?令曰,依。
又以訓鍊都監言達曰,本局千摠鄭煥宗身病甚重,勢難察任,改差,何如?令曰,依。
又以禁衛營言達曰,本營哨官李章烈身病猝重,勢難察任,改差,何如?令曰,依。
吏曹參議李道在書曰,伏以,臣衰晩通籍,百不猶人,而偏蒙簡拔,厚沐洪造,數年之間,驟躋華顯,循分自顧,寢夢猶噩,而區區衷赤,莫效涓埃之圖報,悾悾杇殼,只益疾病之纏綿,居常跧伏,以榮爲懼,乃者三銓新除,忽下於意慮之外,臣聞命惝怳,莫知所以措躬之所也。噫,三銓之職,爲任最重,周官少宰,尙矣無論,隋唐貳卿,其制可按,國朝以來,尤重是選,辨論官材,銓衡人物,固是長僚之職,而若乃激揚淸濁,甄別流品,參論於通塞之際,與聞於注擬之間,則佐貳之責,亦自不輕,苟非風裁知鑑,爲世所推則莫宜居之,近來官方雖曰不古,歷數前後,未有如臣而冒叨者,臣本駑鈍,重以衰頹,知見殆同聾瞽,冥全無方向,賢愚莫辨,臧否罔聞,此非但臣之自知者然,人之所以處臣者,抑且如此,今若憑恃寵靈,冒居匪據,則蚊山之懼,鵜梁之譏,雖未遑自恤,其於玷淸選而辱朝廷,何哉?左右參倚,進身末由,奉誥之日,卽欲陳章自列,而大政在卽,庚牌儼臨,嚴令繼下,違召路阻,臣於是乎逃遁不得,未暇鳴號,冒沒出肅,備數政席,旋入禁直,連値齋令,衷情莫暴,靦然蹲冒者,今且有日矣,夤緣事會,分義雖伸,轉益昌披,廉防都喪,玆敢冒控至懇,仰冀鑑燭。伏乞离明,諒臣言之非出飾讓,念名器之不可濫授,將臣所帶職名,亟行鐫免,以重公選,以安私分,臣不勝大願,臣無任云云。覽書具悉。爾其勿辭察職。
大司成金盛淵書曰,伏以,臣卽一樸愚鹵莽,百無肖似之人耳,早從蔭途,晩竊科名,前後踐歷,罔非踰分,而至若國子新除,又奚爲至哉?臣誠惝怳恧蹙,莫省攸措也。噫,師儒長席,責任最重,必須學職足以敎導儒林,望實足以矜式靑衿,然後方可以稱其任矣。是以從古以來,最難其選,雖古之名碩,居是任者,必逡巡却顧,未嘗若固有之,視以當來也。噫,臣之空疎,不可以敎導儒林,臣之謭劣不可以矜式靑衿,則固何敢揚揚冒膺,不念辭受之節乎?且顧今才彦林立,負重望而需世用者,不患無人,則如臣之聲望無聞於朝端,文學最下於儕流者,擧而畀之,不少難愼,誠非私心之所安,而亦豈不上累則哲之明,下貽公議之譏哉?玆齎誠治書,冒瀆睿聽。伏乞邸下,俯察由中之懇,亟垂體下之恩,將臣所帶職名,亟令遞改,俾公器無玷,不勝大願,臣無任云云。覽書具悉。爾其勿辭察職。
上在昌德宮。常參·經筵,以代理停。
徐英淳啓曰,來初五日,朝參日次矣,敢稟。傳曰,停。
鄭知容達曰,明日宗廟秋享大祭齋戒相値,常參頉稟之意,敢達。令曰,知道。
徐英淳達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
傳于徐英淳曰,大臣·備局堂上引見。
令于鄭知容曰,再明日秋到記,春塘臺爲之,朝食堂親受矣,該房知悉。
令于鄭知容曰,有實故同成均許遞,今日政差出。
傳于鄭知容曰,見窠皆令差出。
鄭知容,以吏批言達曰,卽接通禮院牒報,則以爲,明日宗廟·永寧殿秋享大祭香祝代傳時,相禮不可不備,而新除授相禮金興根身病猝重,萬無起動進參之路,卽速變通,以爲及時擧行之地云,通禮院相禮金興根改差,其代今日政擬入之意,敢達。令曰,知道。
有政。吏批,行判書趙鍾永受由,參判鄭基善在外未肅拜,參議李道在進,右承旨鄭知容進,啓曰,行判書趙鍾永受由,參判鄭基善在外未肅拜,小臣獨政未安,何以爲之?敢稟。傳曰,只出緊任。以洪起燮爲刑曹判書,李瀅夏爲參判,柳致睦爲參議,金蘭淳爲同成均,金周默爲相禮,李明緖爲直講,兼掌令單趙秉龜,學諭單文起珽。
兵批,判書金敎根受由,參判韓義運病,參議李渭達病,參知洪彦謨入直進,左副承旨徐英淳進,大護軍金銑,護軍李鍾運,副護軍吳致愚竝單付。
令于徐英淳曰,明日出宮門路,以貳極門爲之。
徐英淳,以司僕寺提調意達曰,兼內乘南錫圭,身病猝重,勢難强令察任,今姑改差,其代令該曹口傳差出,以爲推移入直之地,何如?令曰,依。
兵曹口傳政事,以柳基常爲內乘。
令于鄭知容曰,發遣吏郞,諸執事淸齋與否,摘奸以來。
以正言韓鎭㦿·權大肯牌不進罷職令旨,令于鄭知容曰,只推。
以京畿監司金鐮狀達,漣川縣監洪養默,病淹京第,屢狀乞遞,不得已罷黜事,令于徐憙淳曰,此是出於圖遞占便之計,寧不可痛?使之卽日下送,瓜滿前勿爲遷轉之意,分付銓曹。
以公忠監司朴晦壽雨澤狀達,令于徐英淳曰,奏達文字,何等審愼,則職銜有誤書處而不察,卿則推考之意,回諭。
徐英淳,以義禁府言達曰,卽接月令醫員白晩榮手本內,時囚罪人尹尙圭素患風眩之症,挾暑闖發,食飮全却,氣息奄奄云,罪人病勢如此,則一邊保放,一邊草記,曾有定式矣。尹尙圭,姑爲保放之意,敢達。令曰,知道。
以尹尙圭囚單子,令于徐英淳曰,聞有實病云,且飭已施矣,分揀放送。
徐英淳,以都摠府言達曰,副摠管韓耆裕,以宗廟·永寧殿秋享大祭終獻官,祭物看品事,晝仕出去之意,敢達。令曰,知道。
鄭知容,以奎章閣言達曰,景慕宮望廟樓,今朔奉審,無頉之意,敢達。令曰,知道。
又以禮曹言達曰,來八月初三日行景慕宮秋享大祭,王世子攝行時,王世子省牲省器之節,依例磨鍊乎?敢稟。令曰,依例磨鍊。
徐憙淳,以吏曹言達曰,新除授洪川縣監南芝耇呈狀內,矣身親病,當暑添劇,實無離捨赴任之望,卽速入達遞改云,其親病旣如是,則不可强令往赴,改差,何如?令曰,程不甚遠,而且出於禮待之道,其令往赴,間間歸覲,可也。
徐英淳,以兵曹言達曰,今七月初三日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將除入直,排擬苟艱,依定式軍門將官,代差以入之意,敢達。令曰,知道。
又以扈衛大將意達曰,別將金東喆,身病猝重,勢難察任,改差,何如?令曰,依。
又以義禁府言達曰,慶尙監司鄭基善狀達內,省峴察訪金權,爲先罷黜,其罪狀,令攸司稟處事達下矣。金權,時在任所云,依例發遣府羅將拿來,何如?令曰,待待令拿囚。
司諫李南翼書曰,伏以臣,姿性迂拙,學識空疎,百無肖似,最居人下,而早竊科第,猥蒙先大王之殊奬,中間踐歷,尤荷大朝之誤恩,逮夫我邸下代聽之後,臺端除旨,聯翩於數年之內,臣感激恩榮,涓埃莫報,區區寸忱,常切悚恧,迺者亞諫恩點,荐下於數旬之間,繼以署經有令,違牌路阻,雖不得不章皇出肅,粗伸叩謝之忱,而夫臺閣者,耳目之重寄也,諫諍之責任也。苟以如臣匪材,晏然因冒,則疲軟之誚,媕婀之譏,有若影響之相隨,貽羞必矣,在臣身雖不足恤,而竊恐貽累於我邸下則哲之明矣。且臣之稟賦虛脆,素多疾病,潦暑爲祟,宿痾闖作,嘔泄數日,委頻床笫,飮啖厭却,神精昏迷,欲起還仆者屢矣,際玆大僚登筵,賓對有令,召牌儼臨,在臣義分,固當蹶趨承之不暇,而以若病情,無路承膺,坐犯違傲,疾聲仰瀆。伏乞离明,亟賜鐫遞,仍治臣逋慢之罪,以肅朝綱,以安微分,千萬幸甚。臣於乞免之章,不宜贅及他說,而事關民國,有難泯默,敢陳愚見,伏願睿慈,垂察焉。夫沿海邑稅穀裝載船,運來泊京江,輸納諸倉,自是不易之例,而臣竊聞風傳,近來三南之稅運者,不無監色船人輩之中間偸弄,或發賣於穀貴之所,而或捧價於本邑之民,以其錢本,潛送城闉,貿取京肆,欲爲防納,如是之際,市民之窺利者,乘機操縱,惟意高下,穀價日以騰踊,都民日以顑頷,是誠目今之急政,朝家之軫念者也。臣愚以爲此而置之,後弊難言,特令各該道臣,査實嚴處,以紓都民之憂,以嚴稅納之典焉,臣無任云云。覽書具悉。書辭令廟堂,稟處,爾其勿辭察職。
己丑七月初一日辰時,上御熙政堂。王世子侍座,大臣·備局堂上引見入侍時,左副承旨徐英淳,假注書吳取善,事變假注書卓雲翰,記事官金鼎集·徐戴淳,左議政李存秀,行知敦寧府事趙萬永,戶曹判書金鏴,禮曹判書徐俊輔,行大護軍洪起燮,行護軍柳相亮·李石求,校理朴宗吉,以次進伏訖。存秀曰,近日潦炎轉劇,聖體若何?上曰,一樣矣。寢睡·水刺之節,何如?上曰,一樣矣。存秀曰,中宮殿氣候,何如?上曰,一樣矣。存秀曰,臣之才具,非但萬萬不稱於見職也,小朝敦勉之令旨,鄭重曠絶,尤萬萬不敢當,何敢唐突承膺,而每欲一番祈免,輒增一層恩禮,逃遁不得,冒昧出肅,而於此,亦可見臣每事搖勷未定也。昔晉之蔡謨爲司徒,固讓三年,至於人主臨軒,使者十返,而猶不膺命,臣則怵迫恩命,出膺於不敢膺之職,去就之際,不但有愧於古人,執心之不能牢確,從可知也。且臣之疾病,萬無擔夯重任之望,犬馬之齒,姑未至六十,而眼昏神迷,無異癃老,方其痰眩之際,殆無省覺,雖其少愈之時,遇事輒忘,少勞則喘,實狀之如是,通朝之所共知也,臣安敢以占便之計,欺罔君父也?凡人有官職求遞之事,則移疾請免,便成例套也,故自上不問虛實,認以例讓,而臣之病情,決難冒據,實情然也。今日出肅登筵,冀蒙體諒於今日筵席,非所敢望,亦不敢仰請,而若拖至屢月,不賜變通,臣身之狼狽,猶屬細事,莫重廟務,將不成樣,臣之所仰望,惟殿下特推萬物曲遂之仁,從速區處臣身,無使臣犯僨誤國事之罪,千萬顒祝,且見今廟堂事勢,萬萬切悶,以時任爲名,卽不解事之賤臣一介而已,自前雖或有獨相之時,此絶罕之例也。且其爲獨相,亦緣事會之不得不暫然,蓋備員行公之餘,或有實病,或有事端,不可不姑許免副,而未及出代之際,其勢不得不爲獨相,未嘗自除拜之初,以獨相出膺也,設或有獨相出膺之例,屢百年間絶無而僅有也。其亦宿德重望,諳練治體者爲之,未嘗有如臣者之爲獨相也,相職比政官,其輕重不可同日語也,而判堂未差之時,亞三堂間一人行政,則以獨政未安,每入啓辭,獨相之未安,豈止於獨政之未安乎?且以獨相二字之義觀之,其所爲任,本不當獨,而以其獨之也,故謂之以獨相也,獨相若是當然之事,則安有獨不獨之可論也?原任宿德中少休後重入,誠國事之萬幸,且縱不得備三員卜賢德,而使重任不至於獨,則其亦非細幸,幸伏望聖念無忽焉,臣則雖不得已冒肅,而免得獨相之前,雖數月之間,萬無晏然行公之望,此非有一毫推托之心而然也,實爲國事也,申伏望俯垂諒察焉。上曰,次對爲之。存秀曰,前北評事朴來謙上書下答,有令廟堂稟處之令,而故持平李載亨貤贈事,前領相已爲稟處,其餘諸條,未及稟處矣。取見其書本,則其一,德陵·安陵,自慶興遷奉之後,舊碑尙立於舊基,令文任,備述遷陵之蹟,追刻於舊碑之陰,或別立新石事也,陵寢遷奉,而舊碑仍立於舊基,亦不刻遷奉事蹟,有非徵信於千億載之道,亦甚未安。立新石恐涉張大,只以某陵舊基四字,刻之於舊碑之陰或碑傍事,分付道臣似好。其一,北關節度使,定爲文宰之窠,替行道伯之任,守令考課之政,亦令專主專事也,蓋摩天以北,程道絶遠,道臣無以盡察守令之臧否,民生之痼瘼。故北兵使以文宰差送之論,自前有之,顯廟朝,道臣徐必遠,以此意有所疏請,故相臣閔鼎重,按本道也,以北評事極擇差送,依道臣行部之例,巡行六鎭,使之宣布王化之意,狀請施行,至于今有評事巡歷之事矣。大抵兵使之作爲文窠,雖是自前所有之論,而事關官制變通,且是曾未施行者,到今有難忽地創行,極擇評事,宣布王化,卽古名碩狀請之事,而巡行六鎭,尙有存羊之義,自今以後,必以峻望之人,各別擇送,俾有實效。其一茂山之梁永鎭以北四社,割屬於會寧事也,爲捄會寧之殘薄,至割茂山之四社者,在茂山,安知不更出別弊乎?土地之割屬,決非輕易爲之之事,此一款置之。其一,北關諸邑,區別還穀與官廩,無敢混同推貸事也,無論公用私用,混同推貸於還穀,實爲北關還弊之根柢,前後朝飭,不啻申嚴,至令揭板衙軒,使之常目而猶復犯科,遂至蕩然,視若應行者,極爲駭歎,更爲措辭嚴禁。其一,人才收用事也,十室之邑,尙有忠信,苟有一藝小善之可取,則搜訪調用,實爲慰悅激勸之道,而驟聞而驟用,亦非俾遠人知朝廷之難愼官爵之道也。北關則不待式年,每年有道薦之法,姑待道伯之剡擧,使之調用於北道陵官有窠之時似好。其一,高山·楚原·德山·谷口禁所革罷事也,當初禁所設置,法意有在,而卽今事勢,與開拓六鎭之初大異,一傡革罷,似未爲不可,而幾百年行之之事,一朝盡革,亦合審愼,只置,一禁所於摩天之路,亦是一道,令道臣啇量狀達後,稟處施行,而大抵防所之擅收無名之稅,已萬萬不可,而況憑藉稅名,甚至於商賈物貨,行人盤纏,要路勒奪之弊,比比有之,此則爲先道臣,嚴立科條,一傡禁斷事,分付,何如?上曰,依爲之。出擧條存秀曰,頃因前黃海監司沈能岳擧條,遂安之文山·位羅兩鎭存革便否,關問新道臣及帥臣處,使之詳察登聞後稟處之意行會矣。卽見該監司李翊會,兵使李謙會啓達,則以爲,兩鎭事勢,全不成樣,軍摠虛額,塡充無路,應役自爾倍蓰,朝夕難保,至於形便,則位羅處在原野,初無阻險之可言,文山所管嶺隘,皆是緊要,設險防守,不宜暫曠,今若革位羅而存文山,且以位羅之軍摠倉穀,補添於文山,則鎭樣庶獲蘇完,防守可免疎虞,請令廟堂,稟令分付矣。關防形便,可合各各設鎭也,故設鎭之初,必是各自設鎭也,到今弊至難撟,鎭不成樣,是豈當初設兩鎭之咎也?軍戶之減縮者,使之勞來,應役之倍蓰者,使之省約,卽道臣帥臣之職責,欲以合屬爲捄弊之道者,已是不當,況革此補彼,歲月稍久之後,又爲凋殘,不成鎭樣,則更革何鎭合屬而捄弊乎?一小鎭之革罷,雖若微事,決不可使之革此補被,合屬一款置之,兵使啓達中,應役之自爾倍蓰,朝夕難保云者,亦甚可駭,役豈有自倍自簁之理也?事關鎭堡,卽帥臣之職責,而至殘之鎭卒鎭將輩,不爲撫恤,使之倍簁應役,至於難保,而許久任他者,何異於帥臣之躬自椎剝鎭卒也?自今限周年,萬一兩鎭,不能復舊,則帥臣難免重勘,不爲檢飭之道臣,亦不得辭其責,以此意一體分付,何如?上曰,依爲之。出擧條存秀曰,卽見咸鏡監司金箕殷狀達,則枚擧厚州府使李義權牒呈,以爲,左寨割屬之議,其來已久,迄未究竟,有民然後,可以有邑,有土然後,可以有民,而本邑折長補短,不過爲四方十里,今以江州之左寨,移屬厚州,稅蔘一斤四兩及防守三十三處,竝爲移送,則在江州,移其積年痼瘼,殆同沈疴之譴却二豎,在厚州,以若新設殘局,無異僬僥之强員千匀,割屬一款,請令廟堂,稟令分付矣。以左寨移寨事,前後道臣,以啓以牒,積成券軸,而尙在未決之中者,實緣於在江界,有許多難處之端,且必有日後又生別弊之慮故耳。有民然後,可以有邑,有土然後,可以有民,未設邑之前,請劃江界之左寨,先爲有土有民,然後請設邑,可也,而只以四方十里之地,新設一邑,始請他道他邑之地於旣設邑之後者,恐涉輕遽,又因許多窒礙,許久不劃,則至請一斤四兩之稅蔘,三十三處之防守,竝爲移送,苟若依此施行,在江州,似若無更爲窒礙之端,而以厚州言之,寧罷旣設之邑,何必移來他處之二豎,作爲自己之痼瘼,至於僬僥千匀,必有擔重不起之慮,雖急於左寨得來,以畢竟行不得之事,自請移擔,未知其十分穩當,雖以朝家一視之道言之,江州之疾,不可移之於厚州,千匀之重,不可擔之於僬僥,且以江州言之,左寨移送之後,不生別般弊端,亦未可必,以此以彼,不可輕許,令關北道臣,文移往復于關西道臣,兩議歸一,然後枚擧關西道臣歸一之文移,更爲狀達後,稟處施行,實爲完備之道,以此意分付,何如?上曰,依爲之。出擧條存秀曰,詞訟瘝曠可悶,在外及有實故刑曹堂上竝許遞,其代政官牌招,開政差出,何如?上曰,依爲之。出擧條上曰,大臣就座,諸宰奏事,可也。石求曰,臣廳新營,年久頹圮,自春初始修改之役,姑未了畢,而在前似此等役,例多來往董役矣,今亦從便來往,以爲董役之地,何如?上曰,依此爲之。英淳問玉堂所懷有無,宗吉曰,小臣才識鹵莽,別無所懷矣。上曰,就座。英淳曰,今日賓對,憲臺則俱在外,諫院無一人進參,事甚未安。諫院行公諸臺,竝推考,何如?上曰,依爲之。出擧條上曰,史官就座。仍命退,存秀·萬永等先退,承史以次退出。
上在昌德宮。常參·經筵,以代理停。
申時,灑雨下雨,測雨器水深七分。
金鍏達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
鄭知容達曰,明日座堂相値,常參頉稟之意,敢達。令曰,知道。
令于鄭知容曰,禮房承旨馳詣宗廟·永寧殿,奉審摘奸以來。
令于韓弘敎曰,留院公事入之。
令于徐英淳曰,明日出宮門路,以貳極門爲之。
令于徐英淳曰,內官之職,卽給事傳令,修掃監門而已,所當之職,惟其克勤克誠,而近日紀綱解弛,渠習怠慢,各占其便,不勤公事者,萬萬痛惋,萬萬駭然,昨日公事不察之中官申寬吉,令該府拿處嚴問,捧口招以入。
令于金鍏曰,中官輩常時有戰兢之心,豈有作罪之理?昨日當該中官金雲璧,令該府拿問嚴勘。
令于金鍏曰,當該中官李昌成,從重推考,趙浚英,渠受國恩,何如,不思其殫誠給事,一向占便,是何道理乎?自內府重勘,削去祿單事,分付吏曹。
鄭知容達曰,應敎金英淳內閣進,副應敎李寅弼受由,校理朴宗吉,修撰李竣祜差祭,校理申冕周,副修撰李應信·李趾秀在外,副校理李游夏·李鼎在未肅拜,玉堂上下番俱空,事甚未安。修撰閔英世,與副校理李游夏·李鼎在,竝卽牌招,推移入直,何如?令曰,依。
以副校理李游夏·李鼎在,修撰閔英世牌不進罷職令旨,令于鄭知容曰,只推。
鄭知容達曰,今此試官望中,時無職名人,令該曹口傳付軍職,何如?令曰,依。
兵曹口傳政事,副司果單金興根。
以統長金道亮手本,武藝別監崔致興,座下別監敺打,甚至於運身不動之狀,爲先除下後,令攸司科治事,令于徐英淳曰,如此之類,何不嚴處?爲先除下,令訓將嚴棍後草記。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而宗廟秋享大祭,齋戒相値,不得設行之意,敢達。令曰,知道。
又以兵曹言啓曰,卽接東道參軍金華淳牒報,則御營廳所授肅靖門東邊第二城廊近處體城三間許頹圮云,爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內肅靖門東邊第二城廊近處體城三間許頹圮處,令分授軍門,卽速修築,把守軍兵,量宜定送事,自兵曹草記矣,修築則待晴擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
又以兵曹言達曰,卽接東道參軍金華淳牒報,則御營廳所授肅靖門東邊第二城廊近處體城三間許頹圮云,爲先繕工監,堅實圍排,分授軍門,卽速修築之意,敢達。令曰,知道。
又以御營廳言達曰,本廳字內肅靖門東邊第二城廊近處體城三間許頹圮矣,待晴修築之意,敢達。令曰,知道。
又以訓鍊都監言達曰,謹依統長金道亮手本判下,除下武藝別監崔致興,嚴棍二十度之意,敢達。令曰,知道。
金鍏,以義禁府言達曰,明日春塘臺秋到記爲之時,本府都事十員內,七員赴擧,只有三員,而本府入直·當直入直公事回公都事,靑陽門·集春門禁亂都事,無以推移,假都事二員,令該曹口傳差出,以爲分排擧行之地,何如?令曰,依。
假注書尹興圭書達,臣於本月初一日辰時量,敬奉令旨,馳往明陵蜂峴,巡審摘奸,則防路之石築,久益堅固,障谷之榛荆,尤就叢密是白乎旀,峴上結幕處守直之節,亦爲着實擧行是白如乎,仍詣昭顯墓看審是白乎則,植木叢茂各處守護,竝皆無頉之意,敢達。令曰,知道。
己丑七月初二日辰時,王世子詣仁政殿月臺,宗廟秋享大祭香祝代傳入對時,行都承旨徐憙淳,左承旨朴永元,右承旨鄭知容,左副承旨徐英淳,右副承旨金鍏,假注書吳取善,記事官趙鶴年·徐戴淳,原任直提學金鏴,原任直閣徐俊輔·李光文,待敎金鼎集,以次陪立。時至,王世子具翼善冠·衮龍袍,乘輿出重華門。藥房提調鏴進前奏曰,日氣極熱,侵早勞動,睿體若何?令曰,一樣矣。相禮前引至協陽門外,贊請降輿,王世子降輿步過,由仁政門東夾門,入就月臺褥位。相禮贊請跪,王世子跪,香室官員奉香祝,以次授知容,知容跪進,王世子受香祝,傳授宗廟初獻官金賢根,賢根跪受興,次授永寧殿初獻官金在昌,在昌跪受興。相禮贊請興,王世子興,相禮前引降階,就祗送位,諸獻官奉香祝,由正階出,王世子鞠躬祗送平身,還由仁政門東夾門出,過協陽門。相禮贊請乘輿,王世子乘輿,由重華門還內,諸臣以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
金鍏達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
備忘記,慶尙監司李勉昇下直,長弓一張,長箭一部賜給。
韓弘敎達曰,刑曹參判李瀅夏,除拜後過三日不爲出肅,依定式推考警責,仍卽牌招察任,何如?令曰,依。
傳于朴永元曰,慶尙監司留待。
傳于朴永元曰,慶尙監司入侍。
鄭知容,以侍講院言達曰,兼司書李寅弼時無職名,令該曹口傳付軍職,何如?令曰,依。
兵曹口傳政事,副司果單李寅弼。
令于鄭知容曰,考官徐俊輔書答己下,申飭牌招。
令于鄭知容曰,讀券官金鏴書答已下,申飭牌招。
令于鄭知容曰,讀券官金鏴推考。
令于鄭知容曰,慶尙監司留待。
令于鄭知容曰,慶尙監司入對。
令于鄭知容曰,入格儒生入對。
義禁府申目,中官申寬吉原情云云。徽旨內辭緣,發問目嚴問是白乎則,以未及等待,自犯占便之罪,泛稱遲晩,所當請刑是白乎矣,長番內官,勿爲請刑,載在大典通編是白遣,旣有捧口招以入之令,徽裁,何如?判付達。今觀招供,可謂自知其罪,此爲無知妄作,怙終犯科耶,更爲嚴問後,議處以入爲良如敎。又申目,中官金雲璧原情云云。徽旨內辭緣,泛稱遲晩,所當請刑是白乎矣,長番內官,勿爲請刑,載在大典通編,議處,何如?判付達,此雖無知妄作,不謹之罪,不能容恕,以此議處爲良如敎。
鄭知容,以弘文館言達曰,下番闕直,事甚未安。副校理李游夏,修撰閔英世,旣有只推之令,與修撰李浚祜,一體牌招,以爲推移入直之地,何如?令曰,依。
禮曹判書徐俊輔書曰,伏以臣,受點於今日到記殿講考官矣,踐歷旣淺,主試最重,有不可遽然冒當,敢陳短章,仰瀆崇聽。伏乞睿慈,亟賜變通,以重試體,以安私分焉,臣無任云云。答曰,覽書具悉。禮部卽科試之主司,則尙書豈不主試乎?勿辭卽爲入來。
戶曹判書金鏴書曰,伏以凡科試考券,文衡主之,而今於到記讀券官之望,臣忽蒙點,裒然處主筆之席,臣若謂以時帶文任,捨文衡而冒濫替行,則文苑古事,其將由臣身而破壞無餘矣,況又原定賜第之科,與等閒節製,逈有異焉,揆諸公格,萬無執筆之望,參以私義,實有越俎之嫌,玆不得不短章仰籲。伏乞离明,俯垂鑑諒,卽賜變通,使試體重而微分安焉,臣無任云云。答曰,覽書具悉。前有已例,且時刻在卽,勿辭。
兵曹判書金敎根書曰,伏以臣,久叨重任,情病俱苦,一念求解,耿耿如結,而大政在前,屢瀆是懼,竭策疲鈍,黽勉捱過,今則庶幾其仰賴恩庇,曲遂微諒矣,不料三度呈告,又蒙加由,徊徨蹙迫,罔知爲喩,臣之自來貞疾,略陳於前書,目下醜穢之狀,雖不敢更事煩溷,离照之明,無微不燭,必不待臣言之畢,而有所矜許者矣。伏乞特解本兵之任,俾延殘喘,千萬顒祝,臣無任云云。答曰,覽書具悉。司馬之任,豈可輕遞乎?且試射隔日,卿其勿辭行公,則余豈無體諒之日乎?
右副承旨金鍏書曰,伏以臣之所帶春秋兼銜,與監事臣李存秀,有妻三寸應避之嫌,揆以格例,在下當遞,玆敢援例陳章。伏乞睿慈,俯垂鑑諒,特遞臣所兼之職,以存公格,以安私分,臣無任云云。覽書具悉。書辭下該曹,稟處。
令慶尙監司李勉昇書。王世子若曰,北闕分憂,思共理於良二千石,南維弭節,托重寄於餘七十州,脚春興謠,福星增彩,睠彼嶠南一路,卽我海東重藩,海産魚鹽,陸出絲麻,腴壤按羅韓之舊,家誦程·朱,戶談孔·孟,美俗稱鄒·魯之遺,山川人物之殷,於八方冠帶衣履,錢穀甲兵之盛,爲一國府庫蓋藏,惟其地廣而務繁,所以責重而任大,海運摠三倉之賦,關國計之詘嬴,島餉傾半道之財,係民力之舒慘,嗟,歲饑而民困,禮讓之風漸衰,況吏猾而鄕奸,掊克之弊益痼,政須龔渤海之良手,如理亂絲,安得張益州之賢材,復整欹器?推卿,白眉擢秀,黑頭蜚英,綜密周通之才,無二致於政事文學,堅礭恬簡之操,著一節於燥濕險夷,玉署金閨,暢華聞於聯棣,西藩北臬,留惠化於憇棠,春坊作敎冑之賓,益見稽古之力,秋官掌詰慝之任,克播盡職之譽,斂跡江湖,而蔚廊廟之望,致位宰輔,而有儒素之風,蓋聲績之俱優,故倚毗也冞重,玆當嶺臬之缺,果見岳剡之登,顧名府鎭鑰之才,非準不可,亦靑州蘇瘼之筞,維弼克諧,玆授卿以慶尙道觀察使兼兵馬水軍節度使都巡察使大邱都護府使,卿其克殫乃心,祗服休令,攬澄淸之轡,而黜陟大吏,惟廉公可以服人,布喣濡之澤,而懷保小民,若剸理特其餘事,龍蛇之劫雖邈,戒豈忽於桑土衣袽?蟲蝗之災甫經,治宜謹於藥石粱肉,山郡沿邑,釐糴薄於那移,夏誦春絃,返禮俗於淳樸,建州非萬里之遠,宜勉國耳忘家,公耳忘私,淸河絶二天之譏,所貴柔亦不茹,剛亦不吐,自餘品式,厥有憲章。於戲,職非外輕,治得君重,行部經花山之府,應有竹驂之歡迎,威聲曁萊海之波,庶見卉服之畏戢,吾且召矣,卿其往哉,故玆令示,想宜知悉。踏達字,知製敎李游夏製進。
己丑七月初三日辰時,上御熙政堂。慶尙監司入侍時,左承旨朴永元,假注書尹興圭,記事官金鼎集·徐戴淳,慶尙監司李勉昇,以次進伏訖。上曰,史官分左右,慶尙監司進前奏職姓名。勉昇進前起伏奏曰,慶尙道觀察使臣李勉昇也。上曰,下去着實爲之也。仍命就座,又命退,勉昇先退,承史以次退出。
己丑七月初三日辰時,王世子詣春塘臺。代臨秋到記儒生分製講試取入對時,行都承旨徐憙淳,右承旨鄭知容,左副承旨徐英淳,同副承旨韓弘敎,假注書吳取善,記事官趙鶴年·趙秉憲,原任直閣李光文·李景在,待敎金鼎集,以次陪立。時至,王世子具翼善冠·衮龍袍,乘輿出重華門,由靑陽門詣春塘臺。相禮贊請降輿,王世子降輿陞座。令曰,讀券官雖未入來,諸試官先爲行禮,讀券官行護軍徐耕輔·申在植,對讀官行副護軍徐淇修,副司果趙秉龜·李敦榮·趙然春,考官禮曹判書徐俊輔,刑曹判曺洪起燮,行護軍李若愚,參考官行副護軍洪穉圭·尹聲大,掌樂正南履炯,副司直宋持養及儒生等,如儀行禮訖,諸試官以次就座。令曰,讀券官申飭入來,可也。賤臣承令出傳,令曰,讀券官金鏴推考。出令旨令設食堂,大司成金盛淵,跪進水刺床,輔德金敎喜跪受傳挾侍,挾侍跪進,從陞官諸試官以下儒生等,竝如儀行食堂訖。令曰,先爲開講,可也。俊輔曰,抽栍爲之乎?令曰,唯。令書題賦,其書也六彙編·三十二典·六千一百九部共一萬卷,藏之東二冊府,限申時,鏴·耕輔,進前書訖,敦榮·然春,捧出而懸之,王世子降座入次,令諸試官退食,諸試官退食還入,王世子出次陞座,令曰,慶尙監司入對。出令旨賤臣承令出傳,與李勉昇入。令曰,職姓名奏之。勉昇起伏曰,慶尙道觀察使臣李勉昇矣。令曰,庚炎已過,下去着實爲之。勉昇曰,臣有殫竭之誠,而才器駑鈍,不勝惶蹙矣。令曰,宣諭。憙淳承令宣諭訖。令曰,先退,勉昇先退。王世子降座入次,考講試取訖,憙淳以科次之意,因司謁入稟,王世子出次陞座,令科次爲之。鏴科次訖,令上居首試券,親坼祕封還下,憙淳以次拆封讀奏〈訖〉。令曰,秋到記講居首通幼學白文鳳,製述賦居首三下一幼學曺雲承,竝直赴殿試,講之次通進士趙得鉉等二人,製述之次三下二進士洪遠燮,竝直赴會試,製述之次草三下進士宋一儁等三人,竝給二分,講略幼學金在根等十人,製述次上進士趙建和等五人,竝令該曹,考例施賞。出令旨令曰,入格儒生入對。出令旨幼學曺雲承,進士洪遠燮·宋一儁,生員吳泰重·許石老,進士趙建和·洪耆周,生員李時在,進士金德喜·鄭世翼,幼學白文鳳,進士趙得鉉,幼學金炳奎·金在根·金顯箕·洪在重·李用翼·李長韶·柳晢·朴鼎德·金孟浩,進士姜元默·朴儀漢,以次序立庭下,進前各奏姓名,還爲退立。令曰,上番呼新來,可也。秉憲呼雲承·文鳳新來,給分儒生先退,在根·建和等,領賞行禮訖。相禮呼禮畢,王世子乘輿,由靑陽門·重華門還內,諸臣以次退出。
上在昌德宮。常參·經筵,以代理停。
韓弘敎達曰,明日常參,取稟。令曰,停。
徐英淳達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
朴永元達曰,右承旨鄭知容,左副承旨徐英淳,右副承旨金鍏,今日不爲仕進,竝卽牌招,何如?令曰,依。
備忘記,淸城僉使金瓚宗下直,長弓一張,長箭一部,片箭一部,筒兒一箇賜給。
朴永元達曰,假注書吳取善,身病猝重,勢難察任,今姑改差,何如?令曰,依。
吳取善改差,代以徐念淳爲假注書。
傳于徐英淳曰,捧納承旨,從重推考。
韓弘敎達曰,卽伏見京畿水使金守基今秋水操取稟狀啓還下者,則承政院下開坼二字,不爲書塡,奏御文字,何等審愼,而有此疎忽,萬萬駭然,臣之矇然捧入,不勝惶悚,而原狀啓,旣承還下送之命,該帥臣不可無警,從重推考,何如?令曰,依。
鄭知容達曰,卽者吏曹郞廳來言,南海縣令申道顯,洪川縣監南芝耇,兩司當爲署經,而諫院則雖已署經,憲府則行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,不得署經云,何以爲之?敢稟。令曰,一司除署經。
以右副承旨金鍏牌不進罷職令旨,令于朴永元曰,只推。
以副校理李游夏,修撰閔英世·李竣祜牌不進罷職令旨,令于鄭知容曰,只推。
以全羅監司趙寅永狀達,南原府人物渰死事,令于朴永元曰,聞甚矜惻,元恤典外,別加顧助,如有生前身還布,竝蠲蕩事,分付。
鄭知容,以弘文館言達曰,新除授校理申冕周,時在慶尙道義城地,副修撰李應信,時在江原道原州地,李趾季時在公忠道沃川地,經筵入番事緊,請竝斯速乘馹上來事,下諭。答曰,依達。
徐英淳,以刑曹言達曰,順興府弑父罪人金末孫同推考覆親問結案,令該曹稟處事,本道觀察使啓本申本,俱下臣曹矣,係是三省罪人,依法典移義禁府,發遣都事拿來後,稟處,何如之意,原啓本粘連,今方覆啓之意,敢達。令曰,知道。
吏曹申目,粘連達下是白有亦,觀此承政院右副承旨臣金鍏上書,則以爲,臣之所帶春秋兼銜,與監事臣李存秀,有妻三寸應避之嫌,揆以格例,在下當遞。伏乞俯垂鑑諒,特遞臣所兼之職,以存公格亦爲白有臥乎所,相避之法,在下當遞,承政院右副承旨臣金鍏所帶春秋館修撰官之任,今姑減下,何如?判付達依準。
義禁府申目,粘連向前金雲璧亦,公事擧行,何等愼重,而旣爲當該自犯不謹之罪,萬萬痛駭,在法難貰,以此照律,何如?判付達依準。又申目,向前申寬吉亦,以判付內辭緣,發問目更加嚴問是白乎則,仍爲等待之當然,渠旣知之,而暫爲離次,則所犯罪狀,難免故犯之科是白如,納供是白置,莫重公事之不謹擧行,自有當律,而專出占便之習,自速故犯之罪,可謂罪上添罪,以此照律,何如?判付達。罪已自知,至辭故犯,不可與他公事不謹之罪,按例照律,以三等奪告身定配,照律以入爲良如敎。
兵曹判書金敎根書曰,伏以臣,昨陳血懇,顒俟恩許,及伏承下答,諭之以豈可輕遞,申之以豈無體諒之日,臣於惶隕感激之中,益不勝悶隘之至,若使臣目下實病,或有一分可强之勢,則豈敢不蹶趨承,以待終始生成之澤,而種種危惡之症,實無時日內起動之望,明日試射之進參,尤非可論,以若病狀,徒事虛縻,烏在其司馬之爲重任,而我邸下體諒之恩,不於今日,而更待何時乎?玆敢倩人呼寫,冒死申籲。伏乞睿慈,持垂悶憐,將臣見職,劃卽遞改,仍治臣屢瀆之罪,以重國體,以安私分,千萬幸甚,臣無任云云。答曰,覽書具悉。昨旣諭矣,又何煩瀆乎?勿辭進參,終有體諒之道,卿其諒悉。
行副護軍洪學淵書曰,伏以臣,伏奉冬至副价之令,義重往役,何敢辭免,而第臣私情,有不敢冒赴者,臣之五代祖母,殉節於丙子江都之亂,含冤忍痛,百世難忘,凡係公役之與彼中相關者,一例嫌避,每蒙朝家體諒之恩,非但臣家爲然,朝紳之如臣情地者,或縻使銜,輒伸私義,鴨江一步,視作艮限,今臣所處,豈有異同?玆敢略搆短章,仰瀆崇聽。伏乞离明,俯垂鑑諒,亟遞臣副使之任,以便公私,不勝幸甚,臣無任云云。覽書具悉。所請依施。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐憙淳達曰,明日常參,取稟。令曰,停。
徐英淳達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
徐憙淳達曰,左承旨朴永元,右副承旨金鍏,今日不爲仕進,竝卽牌招,何如?令曰,依。
令于徐憙淳曰,右副承旨許遞,旣承下敎,前望單子入之。
承旨前望單子入之,李恒權代點。
徐憙淳達曰,新除授左承旨李恒權,卽爲牌招,何如?令曰,依。
以右承旨朴永元牌不進罷職令旨,令于徐英淳曰,只推。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而內試射相値,不得設行之意,敢達。令曰,知道。
又以義禁府言啓曰,因慶尙監司鄭基善啓本,刑曹覆啓內,弑父罪人金末孫,係是三省罪人,依法典移義禁府,發遣都事拿來後,稟處事,允下矣。罪人金末孫方囚順興府獄,依例發遣府都事拿來,何如?傳曰,允。
又以義禁府言達曰,因慶尙監司鄭基善啓本,刑曹覆啓內,弑父罪人金末孫,係是三省罪人,依法典移義禁府,發遣都事拿來後,稟處事,允下矣。罪人金末孫,方囚順興府獄,依例發遣府都事拿來,何如?令曰,依。
義禁府照目,粘連中官金雲璧矣本府議達內,公事擧行,何等愼重,而旣爲當該自犯不謹之罪,萬萬痛駭,在法難貰,以此照律,罪杖八十收贖,奪告身三等,私罪。奉令依準爲旀,功減一等爲良如敎。又照目,粘連中官申寬吉矣更招公事判府內,罪已自知,至辭故犯不可與他公事不謹之罪,按例照律,以三等奪告身定配,照律以入罪,從重論杖一百收贖,徒三年定配,而依判付,奪告身三等,私罪。奉令依準爲旀,功減一等爲良如敎。
徐英淳,以義禁府言達曰,時囚罪人申寬吉,杖一百收贖,奪告身三等,徒三年定配照律公事判付內,依準爲旀,功減一等事令下矣。申寬吉,功減一等,杖九十收贖,奪告身三等,江原道三陟府平陵驛,徒二年半定配,而以判付內辭意具罪目,依例發遣府書吏,押送配所,何如?令曰,依。
己丑七月初五日辰時,王世子代臨春塘臺,一內禁軍試射入對時。右副承旨徐英淳,假注書徐念淳,記事官金炳韶·徐戴淳陪從。時至,王世子具戎服乘座馬,出重華門由靑陽門,至春塘臺,降馬陞座,小開門節次,宣傳官如例擧行訖,宣傳官跪稟陞壇號令,號令訖,兵曹判書金敎根參現退出,英淳跪稟宰樞執鼓,試射節次,宣傳官依例擧行,王世子入便次。試射訖,王世子出次,少頃,降座乘座馬還,由靑陽門·重華門還內,承史以次退出。
上在昌德宮。常參·經筵,以代理停。
徐英淳達曰,明日常參,取稟。令曰,停。
又達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
又達曰,同副承旨韓弘敎,今日不爲仕進,卽爲牌招,何如?令曰,依。
備忘記,平安兵虞候李玉鉉下直,長弓一張,長箭一部,片箭一部,筒兒一箇賜給。
徐英淳達曰,假注書尹興圭,身病猝重,勢難察任,今姑改差,何如?令曰,依。
尹興圭改差,代以李殷相爲假注書。
徐英淳,以備邊司言達曰,司諫李南翼上書下答,有廟堂稟處之令矣,取見其書本,則以爲,三南沿海邑稅穀,不無監色船人之中間偸弄,或發賣於穀貴之所,或捧價於本邑之民,以其錢潛送城闉,貿取京肆,欲爲防納,故市民之窺利者,乘機操縱,穀價騰踊,都民顑頷,此而置之,後弊難言,特令各該道臣,查實嚴處事也。稅穀到泊京江也,自捕廳送校譏詗,禁其防納,法例卽然,今番則防納之說,狼藉傳播,一兩日之間,米直驟踊,都民嗷嗷,此前所未有之變怪也。若防納的實,至於穀價之極踊,則當初送校之時,不能另飭,任其防納之弊者,已是捕將之不職,且其防納,若非屢千石或近萬石之多,都下米價,必不至如是翔貴矣。雖暮夜穿窬潛盜,一撮輕寶,幾無形跡之可尋,尙能譏詗而執贓,況此許多防納之米,若非榷取於江上貿穀之民,卽是貿之於貢人所受之價屢千石運下,以充近京來泊之空船也。旣非霎時可運之物,亦非一人獨爲之事,此事詗知,何患無其術,而名以捕廳,尙未執贓,不得使船漢輩無辭自服者,尤極可駭。若實無眞贓,則亦當明言其眞無防納,一以使米廛乘時倡說,無端射利之類,不得倖逭重勘,一以解都下人心之疑惑,可也,而今已多日,置之疑信之間,便同未決之案者,以此以彼,都是捕將之罪也。當該捕將,爲先削職,令該府拿問嚴勘,其代卽令差出,使之不日內詗其有贓無贓,無論漕船執籌船賃船,又無論米廛之市民,使有罪者,被當被之律,至於令各該道臣査處一款,防納之眞贓現露後,漕捧之不如法,任他船漢輩執錢作奸之守令,自可依法論勘,此則待捕廳執贓後處之,若實無防納之事,捕廳以無防納之意,質言言送于平市署,則廛民無端增價,使都下之人猝地艱食者,厥罪罔赦,移送秋曹,照律嚴處之意,分付該署,何如?令曰,依。
徐英淳啓曰,右邊捕盜大將李升權削職事,令下矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李復淵,卽爲牌招聽傳敎,何如?傳曰,允。
兵曹,以李惟秀爲右邊捕盜大將。
徐英淳啓曰,新除授右邊捕盜大將李惟秀,卽爲牌招,命召及大將牌·傳令牌傳授,何如?傳曰,允。
咸鏡監司金箕殷狀達,甲山府使金魯巖身死事,令于徐英淳曰,令該曹口傳擇差,催促下送。
徐英淳,以都摠府言達曰,副摠管李鍾英,以御營中軍,本營諸將官射會監試事,南小營晝仕出去之意,敢達。令曰,知道。
又以兵曹言達曰,宣薦內禁衛試射入格人,謹依達下別單施賞,而弓矢,以軍器寺所在者,取來頒給之〈意〉,敢達。令曰,知道。
又以備邊司言達曰,卽見全羅監司趙寅永狀達,則以爲,本道應加分折米七千石,乃是年例取耗,劃送於華城及兵營,以爲支放給貸之需者,還餉留庫中各穀限一萬石,特許加分事,請令廟堂,稟令分付矣。係是年例取耗需用者,依狀請施行,雖曰加分已成應式,每請稟處,還涉煩屑,此後則直爲加分,只令分留磨勘中懸錄事,分付,何如?令曰,依。
行吏曹判書趙鐘永書〈曰〉,伏以臣,疎迂憒劣,百無肖似,性又寡合,徒守一拙,每有除職,輒恐冥行摘埴,以陷大戾,其或蒙恩解免,得處散地,則隨分優遊,略不省戶外事,譬如江淮鳧雁自去自來耳。尙何足以進退人物,譬如銓衡之任者,責其可能於臣哉?臣雖陳章控辭,未獲鞶褫,怵於嚴召,抗顔趨膺,而顧臣材器淺薄,初非古人量而後入之義也。竊嘗伏聞,甄別品類,激濁揚淸,銓職是也,而臣有何鑑識,可能量材授能,各稱其任乎?蒐羅遠邇,疏淹振滯,銓職是也,而臣有何材知,可能恢張仕路,檢擧無遺乎?若夫奔競成俗,廉讓掃地,則臣有何鎭物之量,可能見孚於人,以厭服一世之論乎?凡此皆臣之所不能者,而猥被謬恩,半年冒據,瘝職之罪,日甚一日,此臣所以夙夜憂悸,不覺惶汗沾背者也。況臣纔行京察,醜拙畢露,跡其已試,絲毫莫效,夫以已試而若此,則仰惟离明監臨,明無不察,昔雖猶有遺照,今則庶已悉燭矣。昔雖猶有寬假,今則宜於斥退矣,其視未試之前,果何如哉?臣於是,求解一念,不啻如執熱思濯,而所憂者僨事是憂,所懼者溺職是懼,若臣一身之顚頓狼狽,猶不暇自恤,而臣之疾病添劇,無望供職之狀,亦未敢張皇煩陳,臣之情私,尤增悶隘,不知所以爲計也。伏乞睿慈,特推成物之仁,俯垂體下之恩,亟降令旨,鐫斥臣職名,以幸國事,以全微諒,不勝大願。臣無任云云。答曰,覽書具悉。一經大政,輒欲遞免者,實未知其可也。然而苦懇如此,今姑許遞。
全羅監司趙寅永書曰,伏以聖節載屆於慶年,縟儀誕擧於昕庭,帀域臣民,咸頌睿孝,仍伏念臣於本職,宜辭不辭,恬若固有,亦已半載,是豈臣本情然哉?其始也大賑方張,特簡有令,不意賤名,至登廟剡,繼又書答懇摯,非臣所堪,臣竊伏以爲踰濫之懼,或近於規避,貪冒之嫌,反輕於往役,遂不敢力辭也。知臣者,謂臣才弱擔重,憂其事之不濟,不知臣者,謂臣饕榮嗜利,全昧乎辭受之義,而乃臣區區微諒,抑有自定焉耳。幸而賴天之靈與國家之德,籌劃帑頒,惠無不遍,結退賦停,願無不遂,遂使顑頷,免於顚連,枯朽得以蘇甦,洪恩厖澤,洋溢海隅,而臣亦有藉,庶免大戾,此皆我邸下賜也。且今麥事普登,秧役罔愆,目下民憂,或得少舒,臣於是,始可以控辭,惟邸下,試垂察焉。臣竊觀湖南事勢,可謂陸海之珍藏也,田摠爲八路之最,稅額當一國之半,而菑畬日荒,杼柚歲匱,加之以虛勘之糴,疊徵之簽,官枵民瘵,百度俱弛,說之雖易,捄之甚難,然以其捄之之難,不思所以通變,則竊恐異日朝廷之慮,不止於今也。誠宜急加經理,如漏之補,如欹之正,如焚溺之撲拯,而此時旬宣,尤係得人,似臣駑下,何能承當?此臣之當辭一也。臣自受任以來,旣經巡部,又行考績,則設施措劃之間,宣布對揚之際,固當自效於萬一,而明有所不察,故吏鄕擧多舞弄,威有所不振,故邑閫或無稟畏,鉤隱剔幽,尙矣無論,簿書期會,每患不給,溺職之誅,在臣甘受,苟究其弊,將歸何地?此臣之當辭二也。臣本措大,眼孔甚小,妻孥契活,福分有限,而三數年來,再叨雄藩,屢掌黜陟之柄,久處脂膏之所,寵極災生,鬼怒人猜,卽天下必至之勢也。臣亦粗識此理,夙宵憂歎,凡今卿宰之列,踐履望實,不患無人,而豈或有歷典兩南如臣者否乎?此臣之當辭三也。有一於此,可以必辭,況以臣不容不辭之病乎?臣幼嬰奇疾,轉成沈痼,雖於齒髮盛壯之時,飮食起居,不敢與恒人自同,中虛生痰,痰頑爲癖,方其甚劇也。胃無所納,而腸則滑,氣不相續,而血則濇,如有一件物事,橫亘於腕膈之交,接之而有形,扣之而有響,五官爲之失守,四體爲之不擧,是誠湯焫針砭之所不及,而非一朝一夕之祟也。臣抱此難醫,又於南方水土,積有所傷,潦濕暑炎,外攻內鑠,舊症越添,薑桂技窮,消瘦戊削,奄成癃癈,筋膂神精,隨而耗減,而尙欲自力於剸繁理劇之地,則實有强之而不得者矣,臣身生死,縱不自恤,其於國事,何哉?玆敢瀝盡肝血,仰瀆睿聽,若蒙天地父母生成之恩,曲賜體諒,少得以任便調治,則其病旣深,雖不可爲,亦無所自憾矣。伏乞邸下,俯賜鑑燭,特遞臣全羅監司之職,以重公器,以安私分,千萬幸甚。臣無任云云。答曰,覽書具悉。麥旣登熟,賑又善成,雨暘得宜,民生奠安,卿則可謂一路福星,更勿爲辭,盡心觀察。
上在昌德宮。常參經筵,以代理停。
韓弘敎啓曰,來十一日,朝參日次矣,敢稟。傳曰,停。
鄭知容達曰,明日常參,取稟。令曰,停。
韓弘敎,達曰行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
鄭知容達曰,來十一日,輪對日次矣,敢稟。令曰,當次人受點,後日次待令。
又達曰,來十一日,專經文臣殿講日次矣,敢稟。令曰,待下令爲之。
令于鄭知容曰,左承旨許遞,旣承下敎,前望單子入之。
承旨前望單子入之,吳致愚添書代點。
鄭知容達曰,新除授同副承旨吳致愚,卽爲牌招,何如?令曰,依。
令于鄭知容曰,司書許遞,旣承下敎,前望單子入之。
司書前望單子入之,金箕晩添書代點。
吏曹口傳政事,以卞浩德爲甲山府使。
兵曹,以李栻爲扈衛別將。
兵曹口傳政事,上護軍單趙鍾永。
鄭知容啓曰,吏曹郞廳來言,本曹判書有闕,政事,取稟。傳曰,政官牌招開政。
有政。吏批,判書金鏴牌不進,參判鄭基善在外未肅拜,參議李道在進,右承旨鄭知容進,啓曰,新判書命招,同參政事,何如?傳曰,允。
又啓曰,判書金鏴牌招不進,參判鄭基善在外未肅拜,小臣獨政未安。何以爲之?敢稟。傳曰,只出緊任,以金鏴爲吏曹判書。
兵批,判書金敎根病,參判韓義運病,參議李渭達入直進,參知洪彦謨呈辭受由,右副承旨韓弘敎進,僉知單李恒權,大護軍洪羲俊,護軍金學淳,副護軍金鍏·任文白,副司直李鼎在,副司果趙鶴年,副司正趙履錫,以上竝單付。
以公忠監司朴晦壽狀達,奏達文字,不能審愼而誤書,致承問備之令,惶恐待罪事,令于韓弘敎曰,卿其勿待罪事,回諭。
鄭知容,以成均館同知館事大司成意達曰,今七月初七日,儒生上旬輪次,當爲設行,而大提學金履喬,以身病,限內不得爲之之意,敢達。令曰,知道。
韓弘敎,以兵曹言達曰,宣傳官李吉求,病難供職,呈狀乞遞,改差,何如?令曰,依。
上在昌德宮。常參·經筵,以代理停。
韓弘敎,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
韓弘敎達曰,行大司憲柳相祚,執義尹心圭,掌令尹師殷·柳可均,待平黃贊熙·李是鍊在外,監察茶時之意,敢達。令曰,知道。
鄭知容達曰,明日再明日,獻陵忌辰祭齋戒正日相値,常參以稟之意,敢達。令曰,知道。
朴永元達曰,左副承旨徐英淳,同副承旨吳致愚,今日不爲仕進,竝卽牌招,何如?令曰,依。
備忘記,古豐山萬戶崔泰雄,撫夷萬戶姜漢龜,在德萬戶趙瑩鎭下直,各長弓一張,長箭一部,片箭一部,筒兒一箇賜給。
鄭知容達曰,卽者檢閱金鼎集,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱趙秉憲,謂有館規,陳書徑出,原書纔已退却矣。所當直捧禁推徽旨,而此與無端徑出有異,推考警責,仍卽牌招入直,何如?令曰,依。
又達曰,臣知容,依定式進詣香室,奉審香祝櫃祝板袱子,則精潔之意,敢達。令曰,知道。
以金敎根爲戶曹判書,朴宗吉爲副應敎,吳致淳爲副校理,趙鍾永爲判尹,洪奭周爲右副賓客,李光正爲知義禁,洪羲瑾爲冬至副使,趙鍾淳爲禁府都事,廣州中軍李亨謙折衝今加嘉善。
廣州留守狀達,本營城壁修繕時都廳加資事,兵曹覆達判下。
令于鄭知容曰,見窠皆令差出。
吏批,再政。以鄭東煥爲校理,金明鎭爲敦寧都正,趙鍾永爲藝文提學,金敎根爲禮賓提調,金普根爲東部都事,同義禁單李光正,訓鍊都監提調單金敎根,兵曹判書望筒,徐俊輔添書代點。
韓弘敎達曰,命召親納例也,而前兵曹判書金敎根,使其軍官替納,事甚未安。推考,何如?令曰,依。
令于鄭知容曰,禮曹判書有闕之代,旣承下敎,前望單子入之。
禮曹判書前望單子入之,洪奭周代點。
鄭知容啓曰,新除授兵曹判書徐俊輔,卽爲牌招,傳授命召,何如?傳曰,允。
又達曰,兵曹判書徐俊輔牌不進推考徽旨,今方捧入,而命召傳授,一時爲急,如是違牌,事甚未安。更爲牌招,何如?令曰,依。
又達曰,兵曹判書徐俊輔再牌不進推考徽旨,今方捧入,而命召傳授,一時爲急,連事違召,無意承膺,事甚未安。所當更請牌招,而係是一日三牌,何以爲之?敢稟。令曰,更爲牌招。
又達曰,兵曹判書徐俊輔三牌不進推考徽旨,今方捧入,而命召傳授,一時爲急,連事違召,無意承膺,事體所任,誠甚未安。所當更請牌招,而係是一日四牌,何以爲之?敢稟。令曰,更爲牌招。
以公忠監司朴晦壽狀達,贊善宋穉圭恩賜米肉不爲祗受事,令于鄭知容曰,禮待儒賢,優老惠養之意也,卿何固辭?安心領受事,卿其回諭。
以左副承旨徐英淳,同副承旨吳致愚,牌不進罷職令旨,令于韓弘敎曰,只推。
以檢閱趙秉憲牌不進罷職令旨,令于韓弘敎曰,只推。
鄭知容,以弘文館言達曰,新除授副應敎朴宗吉,副校理吳致淳,竝卽牌招察任,何如?令曰,依。
又以承文院都提調意達曰,院製述官南建正陞六代,吏文學官成永淳陞付,吏文學官有闕代,幼學李義協差下,使之付軍職,冠帶常仕,何如?令曰,依。
韓弘敎,以訓鍊都監言啓曰,本局分授都城肅淸門西邊第五城廊近處體城二間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
又以訓鍊都監言達曰,本局分授都城肅淸門西邊第五城廊近處體城二間許頹圮處,今已畢築之意,敢達。令曰,知道。
禮曹,來八月初三日行景慕宮秋享大祭,王世子攝行敎是時,王世子散齋三日於別堂,致齋二日,一日於正堂,一日於齋室,凡散齋,不弔喪問疾,不聽樂,有司不達刑殺文書,致齋,惟達享事事,依禮文擧行,何如?判付達,齋宿處所,以侍講院爲之。
義禁府申目,右邊捕盜大將李升權原情云云。徽旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?達依準。
檢閱金鼎集書曰,伏以臣,卽接家信,則臣母素患痰癖之証,當此炎熱之節,一倍添劇,委頓床笫,食飮全却,轉側須人,臣自聞此報,方寸煎灼,按住不得,玆敢忙陳短章,徑出禁局。伏乞离明,俯垂鑑諒,亟遞臣職,以便救護,仍治臣罪,以肅朝綱,千萬幸甚。臣無任云云。覽書具悉。爾其勿辭救護。
上在昌德宮。常參·經筵,以代理停。
韓弘敎達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
又達曰,同副承旨吳致愚,今日不爲仕進,卽爲牌招,何如?令曰,依。
又達曰,左右史不可不備,檢閱趙秉憲,旣有只推之令,卽爲牌招入直,何如?令曰,依。
又達曰,假注書徐念淳,身病猝重,勢難察任,今姑改差,何如?令曰,依。
徐念淳改差,代以兪象煥爲假注書。
韓弘敎達曰,兵曹判書徐俊輔四牌不進推考徽旨,今方捧入,而命召傳授,一時爲急,連事違召,終不承膺,事體所在,萬萬未安。所當更請牌招,而係是一日五牌,何以爲之?敢稟。令曰,更爲牌招。
又達曰,兵曹判書徐俊輔,牌不進推考徽旨,今方捧入,而命召傳授,一時爲急,如是違牌,事甚未安。陳書到院,而原書以國忌齋戒,纔已退却矣,更爲牌招,何如?令曰,原書捧入。
又達曰,兵曹判書徐俊輔,書答已下,卽爲牌招傳授命召,何如?令曰,依。
又達曰,行都承旨徐憙淳,左承旨朴永元不爲仕進,右承旨鄭知容式暇出去,左副承旨徐英淳式暇,同副承旨吳致愚牌不進,院中只有臣一人,伴直無人,左承旨朴永元,所當牌招,而拘於廳規,不得請牌,何以爲之?敢稟。令曰,左承旨·同副承旨許遞,旣承下敎,前望單子入之。
承旨前望單子入之,尹聲大·權馥代點。
韓弘敎達曰,新除授同副承旨權馥,卽爲牌招,何如?令曰,依。
以同副承旨吳致愚牌不進罷職令旨,令于韓弘敎曰,只推。
以副應敎朴宗吉,副校理吳致淳牌不進罷職令旨,令于韓弘敎曰,只推。
以公忠監司朴晦壽狀達,公州牧人物渰死事,令于韓弘敎曰,聞甚矜惻,元恤典外,別加顧助,如有生前身還布,竝蠲蕩事,分付。
韓弘敎,以兵曹言達曰,今七月初九日,立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
兵曹判書徐俊輔書曰,伏以臣,猥叨掌禮之職,今已周歲于玆矣,幸値連年之慶禮,獲伸無疆之華祝,廁跡於進爵呼嵩之列,效誠於儀節撰次之役,遵奉睿裁之指敎,備盡盛禮之善美,準海之孝,彌八埏而有餘,躬覩之喜,在一己而愈切,蹈抃之中,榮感冞深,將待儀軌之告竣,擬懇宗伯之缷務,千萬不自意,本兵特除,忽下於此時,臣誠倘怳震懼,不知所以自措也。噫,臣本荒迂謭劣,百不猶人,而厚被我大朝殿下再造之德,拯濟奠安,門戶依舊,亦惟我邸下,謂臣以先朝舊物,念臣以先臣後承,垂憫於滄桑之抱經,推心於簪履之不遺,粵自湖藩歸後,復隨閣銜邇列,廣慶推賞,連蒙升秩之恩,叨近知喜,每荷晉接之渥,忱誠冞切於今昔,寵光若偏於老朽,區區愛戴之願,竊庶幾將此心身,幸免罪戾,以期不報之報而已,何嘗有一半分貪進之念哉?且況今者所叨之任,卽古所稱大司馬之職耳,政注之銓衡,竝列於東西,韎韋之管束,視同於戎垣,其責務之重且大,爲最於六部之中,雖使名在前望,循次受點,猶且叨恩憂兢,手足靡措,矧今不待通擬,遽下中批,寧不承令悸恐,心神震越乎?念臣賤齒,洽滿六十矣,精力澌消,旣無以擔夯於繁重,筋骸衰鈍,又無以陳就於奔奏,今若憑恃寵靈,冒沒出膺,則戎務之弛廢,衛護之顚蹶,必將有解體貽笑之擧,我邸下特授之意,豈非萬萬過中,而在賤臣,適足爲貪冒之一鄙夫矣。臣之居寵益危,罪上添罪,猶屬私心之懍惕,其爲上累睿衷之簡,下貽同朝之羞,尤當如何哉?左右思量,承膺無路,屢犯違傲,經宵惶,玆敢披瀝肝血,仰瀆崇聽。伏乞睿慈,俯垂鑑察,還收臣本兵特授之令,以重公器,以安私分,千萬顒祝,臣無任云云。答曰,覽書具悉。特除也,卿其勿辭行公。
贊善宋穉圭書曰,伏以臣,衰癃殘骸,床席累朔,仍値盛炎,日夕㱡㱡,鬼事迫近,臣所帶兼銜,尙未鐫解,顧未能自力陳乞,將不免負罪泉下,撫躬踧踖,靡所容措,玆因道臣行關本縣,伏知有逐朔優送米肉之恩命,臣之揆分隕越,尤當如何?臣計拙治生,貧餒到老,草萊賤品,固其常分,惟我邸下,特軫睿念,惠養之典,有此濫及,臣感激洪私,涕自霣之,竊念臣,盜名欺君,違命自遂,自始迄今,卽一三十餘年逋慢之蹤,無善可紀,有罪難赦,自知甚明,恒懷兢惕,今於此,雖欲冒沒拜領祗承愍恤之德意,內愧私心,外懼物議,誠有所不敢者矣,又況令旨中辭意,殊非如臣庸陋所敢聞者耶。噫,優老惠養,實是美典,而施之失當,反爲謬政,未知邸下,奚取於臣,而加之以非常之寵禮,乃至於是也。所以駭瞻聆而招後譏者,不但爲微臣不敢安之私而已也,玆敢冒瀆崇嚴,不避鈇鉞。伏乞离明,俯察微情,亟賜反汙,仍命罷遞臣兼帶諸職,而永爲刊名於朝籍,俾濱死危喘,得以安意待盡,不勝大願,臣無任云云。答曰,覽書具悉卿懇。出於優老禮待之意也,卿豈固辭?卿其安心領受。仍令于韓弘敎曰,此下答,遣地方官宣諭于宋贊善。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁卽入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳達曰,明日常參,取稟。令曰,停。
韓弘敎達曰,行大司憲柳相祚,執義尹心圭,掌令尹師殷·柳可均,持平黃贊熙·李是鍊在外,監察茶時之意,敢達。令曰,知道。
尹聲大達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
權馥達曰,戶曹判書金敎根,判尹趙鍾永,除拜後過三日不爲出肅,竝依定式,推考警責,仍卽牌招察任,何如?令曰,依。
以檢閱趙秉憲牌不進罷職令旨,令于徐英淳曰,只推。
徐英淳達曰,左右史不可不備,檢閱趙秉憲,旣有只推之令,卽爲牌招入直,何如?令曰,依。
令于徐英淳曰,在外臺諫許遞,旣承下敎,政官牌招開政。
徐英淳達曰,吏曹判書金鏴,參議李道在牌不進推考徽旨及罷職令旨,今方捧入,而開政令下之後,如是違牌,事甚未安。參判鄭基善在外,判書更爲牌招,何如?令曰,參議只推,與判書一體更爲牌招。
又達曰,吏曹判書金鏴再牌不進,推考徽旨,今方捧入,而開政令下之後,連事違召,不卽承膺,事體所在,誠極未安。參議李道在家在城外,判書所當更爲牌招,而係是一日三牌,何以爲之?敢稟。令曰,待明朝牌招,如有違牌,勿爲呼望。
尹聲大,以訓鍊都監言達曰,本局軍器中,擧其緊要者磨鍊造成,以備需用,今已畢役,故數爻單子書入,而監董別將前兵使任聖皐,把摠前府使具廷鉉,哨官前縣監金魯哲,前縣監李濟弘,看役監官知彀官嘉義禹弘鼎,嘉善金宗軾,司果李象鼎,牌將別武士前萬戶鄭光澈,屢朔殫誠,效勞旣多矣,在前軍器修補時,監董人例有論賞之擧,而係是恩典,不敢擅便,令該曹考例,稟處,何如?令曰,依。
上在昌德宮。常參·經筵,以代理停。
尹聲大,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
尹聲大達曰,大司憲執義掌令二員,持平二員未差,監察茶時之意,敢達。令曰,知道。
徐英淳達曰,來十六日,漢學文臣殿講日次,而拜表相値,頉稟之意,敢達。令曰,知道。
又達曰,右副承旨韓弘敎,今日不爲仕進,卽爲牌招,何如?令曰,依。
備忘記,楊州牧使李命運下直,長弓一張,長箭一部,片箭一部,筒兒一箇賜給。
徐英淳達曰,假注書李殷相,身病猝重,勢難察任,今姑改差,何如?令曰,依。
李殷相改差,代以金大根爲假注書。
尹聲大啓曰,臣聲大,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以吏曹參議李道在牌不進罷職令旨,令于徐英淳曰,只推。
徐英淳達曰,吏曹參議李道在,旣有只推之令,一體牌招,何如?令曰,依。
又達曰,吏曹判書金鏴書答已下,卽爲牌招,何如?令曰,依。
有政。吏批,判書金鏴進,參判鄭基善在外未肅拜,參議李道在牌不進,右承旨徐英淳進,以洪羲俊爲大司憲,金學淳爲大司諫,尹錫求爲執義,趙秉玖·金初燮爲掌令,吳正秀·趙完植爲持平,李鼎在爲獻納,朴來謙爲司成,徐俊輔爲軍器提調,李鍾耆爲孝昌墓守衛官,訓鍊都監提調單徐俊輔,禁衛營提調單徐俊輔,御營廳提調單徐俊輔,兼春秋單權馦。
兵批,判書徐俊輔病,參判韓義運病,參議李渭達入直進,參知洪彦謨病,同副承旨權馥進,黃土歧權管單曺慶祐,副護軍朴永元·吳致愚·朴齊聞·李完植·李吉求·申命源,副司直尹心圭·玄鎭商·尹師殷·柳可均·黃贊熙·李是鍊,副司勇李義協,以上竝單付。
以右副承旨韓弘敎,牌不進罷職令旨,令于徐英淳曰,只推。
以吏曹參議李道在,再牌不進罷職令旨,令于徐英淳曰,只推。
徐英淳,以侍講院言達曰,弼善尹錫永入直矣,移拜臺職,纔已出去,上番闕直,事甚未安。輔德金敎喜,兼輔德李道在,兼弼善朴宗吉,文學尹致秀,兼文學韓鎭㦿,竝卽牌招,以爲推移入直之地,何如?令曰,依。
又以吏曹言達曰,通禮院左通禮洪羲弼,以其身病,呈狀乞遞,依例改差,何如?令曰,依。
權馥,以備邊司言啓曰,各道秋操稟啓,今已齊到矣,見今諸道秋事,庶有登熟之望,詰戎之政,雖難全然廢閣,而三南·關北,則纔經大賑,京畿·兩西,則冠蓋相續,關東又是積弊未蘇,勞民赴操,實屬可悶,今秋八道·三都水陸諸操巡歷巡點,竝姑停止,官鎭門聚點及各樣都試覆審考講,依例擧行,前此停退之都試,亦令合設之意,分付,巡操稟啓,自有期限,而全羅兵營狀聞,過限不來,該兵使,從重推考,何如?傳曰,允。
又以兵曹言啓曰,來八月初三日景慕宮秋享大祭,王世子攝行時,陪衛軍兵,當爲磨鍊,而謹考謄錄,則昨年十一月景慕宮冬享大祭攝行時,訓局步軍八百名,馬軍二哨,中軍率領爲先後牌,禁軍二番磨鍊矣,今亦依此擧行乎?敢稟。傳曰,依此爲之。
權馥,以兵曹言達曰,今七月十一日,武臣賓廳武經講書日次,而中日相値,不得爲之之意,敢達。令曰,知道。
又以兵曹言達曰,宣傳官李完植,文臣兼宣傳官趙鶴年,俱以病難供職,呈狀乞遞,竝改差,何如?令曰,依。
義禁府申目,粘連向前李升權亦,凡係譏詗,捕廳之責,而稅穀到江,發校察飭,尤係關重,便成令甲,則今此囚供之始不能嚴束譏校,終未及鉤得奸狀云者,罪者溺職,難逭重勘,以此照律,何如?判付達依準。
吏曹判書金鏴書曰,伏以臣之從前所叨,罔非顯爵濫秩,而始若丐免,終歸冒當,上以是視同例讓,下以是處若應文,而臣情之所至迫至切者,終不得一番自暴而止矣,天官新除,今又何爲而至哉?臣誠惝怳震惕,五內崩潰,自不覺疾聲一呼,仰瀆崇聽。伏願邸下,少垂察焉,臣粵自釋褐,出入邇密,事邸下凡七年于玆,拔擢於衆人之中,而恩遇最渥,超遷於數歲之內而隆顯徧加,凡所以沐化薰德,毫髮皆恩,呴嚅之全保之,殆無異於天地之曲成萬物,臣心之所自矢,亦惟在於夷險不擇,生死向前,以爲一半分自效之道,而今乃以必不堪之才,叨此決無幸之職,臣雖至愚,自知甚明,豈可一向冥擿,不思所以必辭之擧哉?先儒有言曰,擔子輕重,惟擔不起者知之,正爲臣今日準備語也。噫,銓部異於漫職,長官重於貳佐,激濁揚淸之間,世道之汚隆係焉,陟明黜幽之際,生民之休戚判焉。此誠六官之最長,一國之重任也,矧又奔競成習,人心無反樸之術,仕路積滯,政注無疏鬱之策,此宜極選當世之彦,責其綜核之政,而如臣鹵下,初不可以擬議也審矣。然此猶近於備例,不暇張皇爲辭,竊念臣冥升不已,滾到入座,雖以入座以後事言之,首膺主兵之權,再之以掌財之要,今又三之以選部之重,上焉而授之,殆同非此莫可,下焉而受之,亦且恬若固有,遂使名器由臣而玷汚,睿簡由臣而致累,則臣雖不自知其爲罪,識者傍觀,將謂斯何?且臣魯質,雖蒙睿知,弱植本無攀援,百艱叢萃,一念危懼,持和易之心,而强爲諧謔,則必致擧世之譏笑,避驕矜之目,而少加謙恭,則反被同朝之慢侮,涉世旣自昧方,處身又此至難,今若憑恃寵靈,揚揚出膺於睢盱之場則畢竟顚沛,可立而俟,此身先敗,何所藉以更事我邸下哉?今臣之榮悴憂樂,一聽造化,不敢自有,則其所仰恃而仰望者,惟邸下耳,情窮勢迫,無處控告,玆不得不瀝血陳章。伏乞离明,哀其情而憐其言,亟許鐫免,俾遂至願,千萬泣祝,臣無任云云。答曰,覽書具悉。卿心卿懇,余豈不知乎?天官之任,爲一世權要,卿其克誠克公,毋負此諭,勿辭行公。
上在昌德宮。常參·經筵,以代理停。
韓弘敎達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
徐英淳達曰,明日代臨方物看品相値,常參頉稟之意,敢達。令曰,知道。
韓弘敎達曰,事變假注書卓雲翰,身病猝重,勢難察任,今姑改差,何如?令曰,依。
卓雲翰改差,代以李維馨爲事變假注書。
權馥達曰,明日代臨方物看品處所,以何處爲之乎?敢稟。令曰,暎花堂爲之。
令于權馥曰,明日方物看品處所,以重熙堂爲之。
行大司憲洪羲俊達曰,臣伏奉霜臺除旨,召牌儼臨,以臣庸下之姿,何敢濫廁於淸朝風憲之長,而感恩怵義冒沒趨膺,少伸叩謝之忱,第於合達中,有不可以聯參者,自前陳懇,輒蒙體諒之恩,到今處義,宜無異同,請令遞斥臣職。答曰,依達。
權馥啓曰,吏曹郞廳來言,臺諫有闕,政事,取稟。傳曰,前望單子,入于小朝。
大司憲前望單子入之,柳相祚代點。
以輔德金敎喜,兼弼善朴宗吉,兼文學韓鎭㦿牌不進罷職令旨,令于權馥曰,只推。
以兼輔德李道在牌不進罷職令旨,令于權馥曰,只推。
以執義尹錫永,掌令趙秉玖·金初燮,持平趙完植,司諫李南翼,獻納李鼎在,正言權大肯·韓鎭㦿牌不進罷職令旨,令于韓弘敎曰,只推。
韓弘敎,以御營廳言達曰,本廳軍器,以至年久,耗鈍可悶,鳩財始役,今才告訖,故新備與修補數爻區別單子書入,而監董別將前水使李商一,本廳軍官前五衛將趙應錫,前主簿愼,前參軍趙果永,看役監官敎鍊官嘉善黃啓漢,折衝黃起春,牌將司果李益昌·金弘信,屢朔董役,效勞甚多,在前軍器監造之役,自有論賞之例,而係是恩典,不敢擅便,令該曹考例,稟處,何如?令曰,依。
又以摠戎廳言達曰,本廳左部千摠李貞坤,身病猝重,勢難察任,改差,何如?令曰,依。
義禁府照目,粘連右邊捕盜大將李升權矣本府議達內,凡係譏詗,捕廳之責,而稅穀到江,發校察飭尤係關重,便成令甲,則今此囚供之始不能嚴束譏校,終未及釣得奸狀云者,罪著溺職,難逭重勘,以此照律,罪杖一百收贖,告身盡行追奪,私罪。奉令依準爲旀,功減一等爲良如敎。
戶曹判書金敎根書曰,伏以臣於本兵重任,冒沒復出者,初非謂疾病之或可少强,亦非但分義之不敢屢瀆也,前後睿批,輒示體諒之意,早晩遞解,獲遂祈祝之私故耳,乃者度支移除之旨,忽下於千萬夢想之外,臣始焉驚惶,繼而憂歎,實不省自措也。噫,六部之長,孰非可以愼簡,而苟論其任重務緊而最難稱塞者,則固莫先於司徒司馬,蓋國之爲國,以其有財賦與甲兵也,然而理國之本,在於裕民,裕民之方,在於足食,此又聖訓所以去兵之先於去食,而周禮所以夏官之次於地官也,雖古來名碩之號稱通才者,迭據是職,絶罕其人而亦莫不逡巡退讓,則以今日國計之罔涯,仕路之漸淆,而將此莫重莫緊之任,畀之至庸至愚之臣,半年之內,左右兜攬,殆若非此莫可者然,誠不敢知我邸下則哲之明,何爲此莫大之失政也。臣本性惛而闊於事情,才疎而短於經理,固不足備數於百執事之末,而今又衰病沈淹,精力消落,公私文字,過眼輒忘,大小營爲,斷念已久,軍國重地,初非可擬議者,而庸懦無守,不能堅辭,盤礴匪據,亦旣多月,惟幸過蒙曲庇,捱過大政,若於罪負未甚著之前,得以缷免劇務,優遊散秩,則臣之區區至願,於是乎可畢矣,孰料其萬萬不近似之任,輾轉相仍,視前愈重哉?此殆臣貪戀爵祿,過福生災,天將促其殃而然也。設使臣不度才力,晏然承當,畢竟止於僨誤國事,狼狽顚仆而止耳。顧臣一身之病,猶或可以畢命爲期,而緣臣而至於民國受病,則雖被萬殞,將何以贖其咎耶?玆敢冒死哀籲,悉暴衷懇。伏乞睿慈,亟將臣地部新除,劃卽鐫改以重名器,仍令許臣長暇,俾保殘喘,則我邸下天地生成之澤,臣可以終始賴之矣,臣無任云云。答曰,覽書具悉。授卿司徒,余意有在,勿辭行公。
副校理吳致淳書曰,伏以臣於經幄論思之職,本不近似,而不意日昨,又伏奉除旨,適値僚員不齊,館直苟艱之時,雖不敢不章皇祗肅,旋卽持被,第臣區區情私,實有所大難堪者,臣之偏母,積抱痼疾,當此酷暑,一倍沈淹,殆有時日難保之慮,臣又終鮮兄弟,扶將無人,數夜離側,方寸已亂,玆敢疾聲哀籲。伏乞睿慈,俯賜矜諒,亟遞臣職,俾便救護焉,仍伏念臣,積殃在身,早失怙恃,只有繼母,相依爲命,零丁含恤,貧窮流離,講誦十年,僥倖一第,卽不過欲得尺寸之祿,以效一日之養而已。蓋臣母自少有泠積之病,寧日恒少,巨創以來,飮藜茹茶,備經艱楚,百疾交攻,入於骨髓,又於中年,重患聯珠毒腫,屢歲辛苦,幾危僅甦,而春夏以後,則膿潰無常,委頓床席,延拖時月,病纏表裏通計一年,其獲少康,不過一兩朔者,于今二十有餘年矣。氣力由是以澌綴,形容由是以凋朽,年不滿六十,而奄奄若大耋之老人,醫人之言,皆以爲多用大劑,兼資食補,然後庶幾其萬一獲全,而計無所施,啜泣度日,何幸年前,西邑副擬,恩點特降,一年將往,少收寸效,造化覆燾之澤,感結中心,圖報無地,今何敢更將私懇,有所干冒,而臣之家食,纔過三載,生計去益剝落,母病旋復危篤,情急勢迫,視前愈倍,若或徒懷嚴畏,囁嚅不陳,終至有無窮之悔,則人子情理,是可忍爲,而其亦自阻於仁覆之天也,倘蒙睿慈特推孝理,畀臣一小縣,得於宣力之暇,少伸至願,則臣母餘年,卽我邸下賜也,臣無任云云。覽書具悉。書辭下該曹,稟處。
上在昌德宮。常參·經筵,以代理停。
徐英淳達曰,明日常參,取稟。令曰,停。
韓弘敎達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
又達曰,來十八日,專經武臣殿講日次矣,敢稟。令曰,待下令爲之。
徐英淳,以議政府右參贊意達曰,今日方物看品時,六曹堂上當爲進參,而工曹判書朴宗薰,參判林景鎭,參議鄭鴻慶病不來,令政院卽爲牌招,以爲同參之地,何如?令曰,依。
鄭知容達曰,臣知容,方物封裹進去,下直之意,敢達。令曰,知道。
以工曹參議鄭鴻慶牌不進罷職令旨,令于徐英淳曰,只推。
以黃海監司李翊會狀達,薦新蓮實,節序差晩,限內不得封進,惶恐待罪事,令于徐英淳曰,卿其勿待罪。
上在昌德宮。常參·經筵,以代理停。
自開東至人定,灑雨下雨,測雨器水深二寸六分。
徐英淳達曰,明日常參,取稟。令曰,停。
韓弘敎達曰,行大司憲柳相祚在外,執義尹錫永,掌令趙秉玖,持平趙完植令旨未下,掌令金初爕呈辭,持平吳正秀未署經,監察茶時之意,敢達。令曰,知道。
徐英淳達曰,左副承旨尹聲大,今日不爲仕進,卽爲牌招,何如?令曰,依。
備忘記,穩城府使韓道裕下直,長弓一張,長箭一部,片箭一部,筒兒一箇賜給。
令于徐英淳曰,禮房承旨馳詣宗廟景慕宮,奉審摘奸以來。
以全羅監司趙寅永狀達金甲島定配罪人金德祖,出陸逃躱,地方官之擅許由暇,該鎭將之不愼防守,極甚駭惋,珍島郡守魚在溟,金甲島萬戶金興喆,竝爲先罷黜,其罪狀令攸司,稟處事,令于徐英淳曰,令該曹口傳差出,催促下送。
吏曹口傳政事,以韓應一爲珍島郡守。
咸鏡監司金箕殷狀達,南兵使李晢身死事,令于徐英淳曰,令該曹口傳差出,催促下送。
兵曹口傳政事,以尹敏東爲南兵使,張繼興爲金甲島萬戶。
以左副承旨尹聲大牌不進罷職令旨,令于徐英淳曰,只推。
以執義尹錫永,掌令趙秉玖,持平趙完植,司諫李南翼,獻納李鼎在,正言權大肯·韓鎭㦿牌不進罷職令旨,令于韓弘敎曰,只推。
韓弘敎,以都摠府言達曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢達。令曰,知道。
徐英淳,以弘文館言達曰,下番闕直,事甚未安。副應敎朴宗吉,副校理李游夏,修撰李竣祜,竝卽牌招,以爲推移入直之地,何如?令曰,依。
又以奎章閣言達曰,明日卽書香閣秋孟朔大奉審日次,時原任閣臣依節目,進詣擧行之意,敢達,令曰,知道。
又以禮曹言達曰,卽接德山幼學鄭明鎭所志,則以爲,族兄靖鎭,嫡妾俱無子,以其同姓二十寸弟煥鎭第二子俊伊,欲爲繼後,兩家相議完定,未及禮斜,靖鎭夫妻,俱爲作故,拘於常規,不得循例禮斜,依定式草記,稟處事呈狀矣,凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭明鎭所訴旣如此,依定式,鄭煥鎭第二子俊伊,立爲鄭靖鎭之後,何如?令曰,依。
韓弘敎,以兵曹言達曰,內禁衛將李儒斌,病難供職,呈狀乞遞,五衛將韓光蘊·黃櫟·李益培除授在外,上來無期云,輪番之任,侍衛之職,不可久曠,竝改差,何如?令曰,依。
又以備邊司言達曰,南兵使李晢,在任身死矣,返柩時擔軍,依法典題給之意,分付所經各道,何如?令曰,依。
又以義禁府言達曰,全羅監司趙寅永狀達內,珍島郡守魚在溟,金甲島萬戶金興詰,竝爲先罷黜,其罪狀,令攸司,稟處事達下矣。魚在溟·金興喆,俱在任所,依例發遣府羅將拿來,何如?令曰,待待令拿囚。
吏曹申目,粘連觀此弘文館副校理吳致淳上書,則以爲,臣早失怙恃,只有繼母,相依爲命,自少有冷積之病,寧日恒少,年不滿六十,而奄奄若大耋之老人,生計去益剝落,母病旋復危篤,情急勢迫,視前愈倍,若或繼懷嚴畏,囁嚅不陳,終至有無窮之悔,則人子情理,是可忍爲,特推孝理,畀臣一小縣,少伸至願亦爲白有臥乎所,吳致淳家貧親老,菽水難繼之狀,卽通朝之所共知,許界一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,徽裁,何如?判付達依回達施行爲良如敎。
兵曹申目,粘連,觀此北兵使金魯甲狀達,則訓戎僉使元永道,父年今爲七十七歲,在法當遞,令該曹考例稟令亦爲白臥乎所,邊將之親年七十五歲者,許遞其任,載在法典,訓戎僉使元永道,依法典改差,何如?判付達依準。
上在昌德宮。常參·經筵,以代理停。
自卯時至申時,灑雨下雨,測雨器水深三分。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
韓弘敎達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐英淳達曰,明日拜表相値,常參頉稟之意,敢達。令曰,知道。
備忘記,全羅左水使沈能俊下直,長弓一張,長箭一部,片箭一部,筒兒一箇賜給。
韓弘敎達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
徐英淳達曰,左副承旨尹聲大,今日不爲仕進,卽爲牌招,何如?令曰,依。
權馥達曰,省記所重,何等審愼,而今日春坊省記,兼司書李寅弼入直,而誤以說書金炳韶塡入。雖不得不追省記以入,臣之矇然捧入,不勝惶恐,而不審之當該入直春坊,亦不可無警。從重推考,何如?令曰,依。爾則推考。
又達曰,卽見漢城府坐不坐單子,則連三日無緣不坐,詞訟劇地,委屬可悶。當該堂上,推考,何如?令曰,依。
韓弘敎達曰,行大司憲柳相祚在外,執義尹錫永,掌令趙秉玖·金初燮,持平趙完植牌不進,持平吳正秀未署經,監察茶時之意,敢達。令曰,知道。
以執義尹錫永,掌令趙秉玖·金初燮,持平趙完植,司諫李南翼,獻納李鼎在,正言韓鎭㦿·權大肯牌不進罷職令旨,令于韓弘敎曰,只推。
以左副承旨尹聲大牌不進罷職令旨,令于權馥曰,只推。
以副應敎朴宗吉,副校理李游夏,修撰李竣祜牌不進罷職令旨,令于權馥曰,只推。
權馥,以弘文館言達曰,下番闕直,事甚未安。副應敎朴宗吉,副校理李游夏,修撰李竣祜,旣有只推之令,與修撰閔英世,竝卽牌招,以爲推移入直之地,何如?令曰,依。
韓弘敎達曰,明日拜表,兩司當爲進參,除在外·未署經外,未肅拜·呈告人員,竝待開門牌招,何如?令曰,依。
權馥,以奎章閣言達曰,景慕宮望廟樓,今望奉審,無頉之意,敢達。令曰,知道。
又以奎章閣言達曰,今日書香閣大奉審,日氣陰濕,不得擧行,依節目當朔內,釋日擧行之意,敢達。令曰,知道。
韓弘敎,以兵曹言達曰,文臣兼宣傳官李敦榮,病難供職,呈狀乞遞,改差,何如?令曰,依。
又以扈衛廳大將意達曰,別將李栻,身病猝重,勢難察任,改差,何如?令曰,依。
同義禁李光正書曰,伏以臣見帶之職,與判義禁臣金履喬,有昏姻家應避之嫌,揆以公格,臣固當遞,玆敢仰綴短章。伏乞睿慈,特許照例遞改,以安私分焉。臣無任云云。答曰,覽書具悉。所請依施。
上在昌德宮。常參·經筵,以代理停。
權馥達曰,明日常參,取稟。令曰,停。
鄭知容達曰,右承旨徐英淳,左副承旨尹聲大,今日不爲仕進,竝卽牌招,何如?令曰,依。
傳于權馥曰,瀋陽使臣留待。
傳于權馥曰,瀋陽使臣入侍。
鄭知容達曰,假注書兪象煥,身病猝重,勢難察任,今姑改差,何如?令曰,依。
兪象煥改差,代以黃起源爲假注書。
鄭知容啓曰,左邊捕盜大將李復淵,今日拜表,今方慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
權馥,以承文院,以議政府右參贊意達曰,今日慕華館査對時,六曹堂上,當爲進參,而吏曹判書金鏴病不來,參判鄭基善在外,參議李道在春坊入直,兵曹判書徐俊輔,參知洪彦謨病不來,參判韓義運入直,參議李渭達侍衛進。吏曹判書金鏴,兵曹判書徐俊輔,參知洪彦謨,令政院竝卽牌招,以爲同參之地,何如?令曰,依。
權馥達曰,密符親納例也,而前慶尙監司鄭基善,謂有身病,使其褊裨替納,事甚未安。推考,何如?令曰,依。
又達曰,掌令趙乘玖,今日拜表,旣已肅謝,不出姑停望,仍爲出去,事甚未安。推考,何如?令曰,依。
兵曹,以金星翼爲扈衛別將。
以右承旨徐英淳,左副承旨尹聲大牌不進罷職令旨,令于鄭知容曰,只推。
以兵曹參知洪彦謨牌不進罷職令旨,令于鄭知容曰,只推。
以執義尹錫永,掌令金初燮,持平趙完植,司諫李南翼,獻納李鼎在,正言韓鎭㦿·權大肯牌不進罷職令旨,令于鄭知容曰,只推。
以副應敎朴宗吉,副校理李游夏,修撰李竣祜·閔英世牌不進罷職令旨,令于權馥曰,只推。
權馥,以弘文館言達曰,下番闕直,事甚未安。副應敎朴宗吉,副校理李游夏,修撰李竣祜·閔英世,旣有只推之令,竝卽牌招,以爲推移入直之地,何如?令曰,依。
鄭知容,以義禁府言啓曰,弑父罪人金末孫,今已拿囚,係是綱常,依法例三省推鞫,何如?傳曰,允。
鄭知容,以義禁府言達曰,弑父罪人金末孫,今已拿囚,係是綱常,依法例三省推鞫,何如?令曰,依。
鄭知容啓曰,囚義禁府草記,罪人金末孫,三省推鞫事,允下矣。委官何大臣進去乎?敢稟。傳曰,左議政進去。
又啓曰,議政府錄事來言,委官左議政李存秀有身病,今日內不得進去開坐云矣。敢啓。傳曰,知道。
以咸鏡監司金箕殷狀達,定平府民家漂頹事,令于鄭知容曰,聞甚矜惻,元恤典外,別加顧助,結構奠接之方,令廟堂措辭分付。
權馥,以吏曹言達曰,新除授典牲署直長金啓洽,以其身病,呈狀乞遞,改差,何如?令曰,依。
鄭知容,以戶曹言達曰,各道年分事目,從近當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?令曰,依。
權馥,以弘文館言達曰,新除授校理鄭東煥,時在京畿龍仁地。經筵入番事緊,請斯速乘馹上來事,下諭。答曰,依達。
又以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則先蠶壇·南壇·雩祀壇·祈雨壇·馬祖壇·漢江壇·司寒壇·厲壇,壇上及四面紅箭門,墻垣階砌,俱爲無頉,而先農壇東邊紅箭門顚仆,卽爲修改事,分付該監,而此後看護等節,另加申飭之意,敢達。令曰,知道。
鄭知容,以兵曹言啓曰,卽接東道參軍金華淳牒報,則御營廳所授肅靖門東邊第二城廊近處前日頹圮把守連接處體城一間許,又爲頹圮云。爲先令繕工監,堅實圍排,分授軍門,急速修築,而旣是連接處,則把守軍兵,不必加定,以前把守軍兵,限改築間,仍爲嚴加守直之意,分付,何如?傳曰,允。
鄭知容,以兵曹言達曰,卽接東道參軍金華淳牒報,則御營廳所授肅靖門東邊第二城廊近處體城,前日頹圮連接處一間許,又爲頹圮云。爲先令繕工監,堅實圍排,分授軍門,一體卽速修築之意,敢達。令曰,知道。
鄭知容,以御營廳言啓曰,本廳字內肅靖門東邊第二城廊近處,前日頹圮連接處體城一間許,又爲頹圮云。令分授軍門,急速修築,而旣是連接處,則把守軍兵,不必加定事,自兵曹草記矣。修築則與前頹圮處,一體擧行,而把守軍,另加嚴飭守直之意,敢啓。傳曰,知道。
鄭知容,以御營廳言達曰,本廳字內肅靖門東邊第二城廊,前日頹圮連接處體城一間許,又爲頹圮。修築則待晴一體擧行之意,敢達。令曰,知道。
鄭知容,以司僕寺一二提調意啓曰,濟州前判官李義謙遞任進上馬三匹,今纔上來,禾毛色別單書入,而依例內廐立養之意,敢啓。傳曰,知道。
己丑七月十六日辰時,上御熙政堂。瀋陽使臣入侍時,同副承旨權馥,假注書金大根,記事官金鼎集·徐戴淳,上使李相璜,書狀官朴來謙,以次進伏訖。上曰,史官分左右,使臣進前。相璜等進前,相璜奏曰,近暑罕有,雨又陰濕,聖體,若何?上曰,一樣矣。相璜曰,中宮殿氣候,何如?上曰,一樣矣。相璜曰,伏聞世子宮氣候,近以齒痛·暑症靡寧云,下情伏不勝憂慮,而今當遠離,尤不任戀結之忱矣。臣之今行往返,當爲三四朔,而其間寒暑嬗更,區區下情,惟伏祝聖體保嗇萬安,各殿宮諸節一向康寧矣。命賜臘劑等八種,相璜等以次祗受訖。上曰,使臣就座。上曰,使臣先退,相璜等先退。仍命史官就座,又命退,承史以次退出。
上在昌德宮。常參·經筵,以代理停。
尹聲大,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
權馥達曰,明日常參,取稟。令曰,停。
尹聲大達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
備忘記,碧團僉使李益松,廢茂山萬戶金基魯下直,各長弓一張,長箭一部,片箭一部,筒兒一箇賜給。
尹聲大啓曰,來二十一日,朝參日次矣,敢稟。傳曰,停。
權馥達曰,來二十一日,輪對日次矣,敢稟。令曰,當次人受點,後日次待令。
尹聲大達曰,右副承旨韓弘敎,今日不爲仕進,卽爲牌招,何如?令曰,依。
又達曰,行大司憲柳相祚在外,執義尹錫永,掌令趙秉玖·金初燮,持平趙完植牌不進,持平吳正秀未署經,監察茶時之意,敢達。令曰,知道。
以右副承旨韓弘敎牌不進罷職令旨,令于尹聲大曰,只推。
以執義尹錫永,掌令趙秉玖·金初燮,持平趙完植,司諫李南翼,獻納李鼎在,正言權大肯·韓鎭㦿牌不進罷職令旨,令于尹聲大曰,只推。
以副應敎朴宗吉,修撰李竣祜牌不進罷職令旨,令于權馥曰,只推。
以副校理李游夏,修撰閔英世牌不進罷職令旨,令于權馥曰,只推。
權馥,以弘文館言達曰,下番闕直,事甚未安。副應敎朴宗吉,修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
尹聲大,以兵曹言達曰,卽接軍器寺官員牒報,則枚擧本寺弓矢人金仁哲等呈訴,以爲渠等與尙方及內弓矢人,俱是御供匠人,而尙方及內弓矢人之服役二十年,造納弓子滿千數者,上言或呈訴兵曹,皆蒙加資之恩典,而渠等之因循度過,自歸廢閣之科者,不無向隅之歎,依尙方及內弓矢人例,請賞事論報矣。軍器寺與尙方及內弓矢人之工役勤勞,初無異同,而加資之或施或否者,實有斑駁之嫌。今此軍器寺弓人金仁哲·李俊喆·宋煥奎之服役年條,造納弓子數爻,考見該寺成冊,俱已準限,竝依尙方及內弓矢人例,帖加成給。此後似此之人,依此定式施行,何如?令曰,依。
上在昌德宮。常參·經筵,以代理停。
元孫宮生辰,大殿·中宮殿,內閣·政院·玉堂·朝廷二品以上·六曹堂上口傳問安。答曰,知道。世子宮,內閣·政院·玉堂·春坊·朝廷二品以上·六曹堂上口傳問安。答曰,知道。世子嬪宮,內閣·政院·玉堂·春坊口傳問安。答曰,知悉。元孫宮,單子問安。答曰,知悉。
徐英淳達曰,明日常參,取稟。令曰,停。
韓弘敎達曰,行大司憲柳相祚在外,執義尹錫永,掌令趙秉玖·金初燮呈辭,待平吳正秀未署經,趙完植未肅拜,監察茶時之意,敢達。令曰,知道。
徐憙淳,以吏曹言達曰,卽接公忠監司朴晦壽移文,則以爲,公州,以營下劇邑,事務本自繁氄,見今秋節已屆,稅穀裝發,時刻爲急,而該判官,以子婚受由上京,將至一念,尙不還任,此時曠官,誠甚憫然。公州判官洪羲翼,催促下送,不日還官之地爲辭。故自臣曹催促,則以爲,身病沈重,萬無時日內還官之望云矣。當此農務方殷之時,曠官誠甚可悶,病勢無望還任,罷黜,何如?令曰,依。旣承下敎,政官牌招開政。
又達曰,吏曹判書金鏴,參判鄭基善,參議李道在牌不進罷職令旨及推考徽旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依。參議只推,一體牌招。
又達曰,吏曹判書金鏴,參判鄭基善,參議李道在再牌不進推考徽旨及罷職令旨,今方捧入,而開政令下之後,連事違召,不卽承膺,事體所在,誠極未安。參判陳書,判書所當更請牌招,而係是一日三牌,何以爲之?敢稟。令曰,參判書答已下,參議只推,與判書·參判,一體更爲牌招。
有政。吏批,判書金鏴進,參判鄭基善進,參議李道在牌不進,同副承旨權馥進。啓曰,公州牧判官,今當差出,而本州以營下劇邑,物衆地大,素稱難治,不可不擇差,同道及他道有聲績已準朔守令,竝擬,何如?傳曰,允。以鄭僑爲弼善,李奎鉉爲同義禁,柳鼎養爲同經筵,具定默爲左通禮,申允祿爲典籍,李源膺爲典牲直長,閔靖顯爲公州判官。江界府使任聖臯,前水使李商一,前五衛將趙應錫,以上通政,今加嘉善。前縣監具廷鉉·金魯哲,前縣令李濟弘,康翎縣監申䊵,以上。今加通政,加資事承令。
兵批,判書徐俊輔病,參判韓義運病,參議李渭達入直進,參知洪彦謨病,左副承旨尹聲大進。僉知單李重根,大護軍洪羲俊,副護軍元永道,以上竝單付。
權馥,以吏批言達曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢達。令曰,知道。
再政。吏批,以金啓洽爲禁府都事,柳英根爲振威縣令。幼學吳泰觀年七十一,今超通政,侍從臣持平吳正秀父,加資事承令。
權馥達曰,吏曹參議李道在三牌不進,依定式禁推徽旨捧入之意,敢達。令曰,知道。
以吏曹參議李道在三牌不進禁推徽旨,令于權馥曰,分揀。
以修撰李竣祜·閔英世牌不進罷職令旨,令于權馥曰,只推。
以慶尙監司鄭基善狀達,薦新進上胡桃,節序差晩,限內不得封進,惶恐待罪事,令于權馥曰,勿待罪事,回諭。
權馥,以弘文館言達曰,下番無他推移之員,不得已以上番姑降入直之意,敢達。令曰,知道。
尹聲大,以兵曹言達曰,卽接慶熙宮入直衛將吳聖錫牒報,則本宮內南所都摠府後中松一株,拔根顚仆云,依例斫去之意,敢達。令曰,知道。
吏曹參判鄭基善書曰,伏以臣,三載按藩,一無善狀,殿屎餘民,萎如病荄,而臣不能喣噓以回蘇之,積弊列郡,棼如錯碁,而臣不能鋪置以齊整之,上負委寄之重,下蔑對掦之效,縱臣畏罪,不敢自劾。苟朝家擧綜核之政,宜加郵罰,不宜加爵賞,而迺者亞銓除書,忽下於嶺外須代之際,華誥遠宣,部曲動色,臣聞令若驚,惝怳悸恐,實不知措躬之所也。夫是職也,古所稱選部,而今亦以選職稱,若其裁持權衡,甄別流品,視冢宰縱下一等,與聞可否之議,佐均邦國之政,未嘗無銓綜之責,蓋不可夫夫而冒居也明矣。今乃擧以畀之於空疎如臣者而不少留難,上之所以授,下之所以受,竊恐參倚公私,兩無所當。若以臣久廁宰列,爲可以循資乎,則班聯之內,群彦濟濟,才具踐歷之超臣等輩者,的歷可數,以臣視臣,宜殿而莫宜先。若以臣曾忝佐貳,爲可以宿趼乎,則階愈進而責愈重,昔之只議於緊任者,今焉無礙於代斲,其節次推遷,不宜如閒司漫官之序陞爲也。臣雖欲僥冒爲幸,趨走爲恭,强自解而不得其說,竊恐世之持淸議者,議臣之不暇,而議今日官人之政,此又臣所大懼者。臣出自邇列,久滯周南,逖違文石之陛,倐爾三易歲矣。今入城闉,瞻望觚稜,戀結之忱,固自彝性,昵覲之願,尤倍他時,而只緣誤恩之在身,莫遂反面之誠,今又嚴召之踵門,甘犯慢命之辜,情禮都虧,罪負徒積。玆不得不冒昧陳暴,仰瀆崇嚴。伏乞睿慈,諒臣至懇,特遞臣新授職名,以重銓選,以安賤分焉。臣無任云云。答曰,覽書具悉。卿其勿辭行公。
副校理李游夏書曰,伏以臣,忝叨館職,亦已半載矣。間蒙恩遞,旋又除拜,進未效一分論思之責,退而積鎭日違傲之誅,居常愧懼,若負大何。而臣素患腹暑之症,挾滯闖發於屢日持被之餘,泄痢交作,一日之內,登溷無度,神精昏瞀,食飮全却,見方委席涔涔,而時値闕直,召牌日臨,臣以此病情,蠢動無路,惶隕悶隘,靡所容措。玆敢略暴實狀,仰瀆崇聽。伏望睿慈,俯垂鑑諒,特賜鐫改,俾便調治,仍治臣逋慢之罪,以昭法紀,以安賤分,不勝大願。臣方請急,不宜贅他,而臣於日前閫帥之望,竊有所訝惑者。除非履歷之窠,則以折衝爲首,以亞將爲副者,臣未之前聞也。事關政格,大失照檢。臣謂原望筒勿施,該銓官施以問備之典,斷不可已也。臣無任云云。答曰,覽書具悉。南兵擬望,似有已例,爾言過矣。
上在昌德宮。常參·經筵,以代理停。
徐憙淳達曰,明日常參,取稟。令曰,停。
徐英淳達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
備忘記,防垣萬戶金國亨下直,長弓一張,長箭一部,片箭一部,筒兒一箇賜給。
徐憙淳達曰,假注書金大根,身病猝重,勢難察任,今姑改差,何如?令曰,依。
金大根改差,代以洪鍾應爲假注書。
洪鍾應有頉,代以李鎭晩爲假注書。
韓弘敎啓曰,三皇忌辰日親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,王世子攝行爲之。
令于徐英淳曰,同副承旨許遞,旣承下敎,前望單子入之。
承旨前望單子入之,權敦仁代點。
徐英淳達曰,行大司憲柳相祚在外,持平吳正秀未署經,執義尹錫永,掌令趙秉玖·金初燮,持平趙完植牌不進,監察茶時之意,敢達。令曰,知道。
以執義尹錫永,掌令趙秉玖·金初燮,持平趙完植,司諫李南翼,獻納李鼎在,正言權大肯·韓鎭㦿牌不進罷職令旨,令于徐英淳曰,只推。
韓弘敎,以侍講院言達曰,再明日北苑望拜禮時,宮官當爲全數進參,而弼善鄭僑在外,說書金炳韶有實故,無以備員。令政院,稟令變通差出,以爲備員進參之地,何如?令曰,依。
又達曰,因侍講院草記,再明日北苑望拜禮時,宮官當爲全數進參,而弼善鄭僑在外,說書金炳韶有實故,無以備員,令政院稟令變通差出事依下矣。合有變通之道,何以爲之?敢稟。令曰,竝許遞,旣承下敎,前望單子入之。
春坊前望單子入之,弼善鄭東煥,說書尹興圭代點。
以咸鏡監司金箕殷狀達,北靑府民家漂頹,人物渰死·壓死事,令于韓弘敎曰,聞甚矜惻,元恤典外,別加顧助。渰壓死人,如有生前身還布,竝蠲蕩,結構奠接之方,令廟堂措辭分付。
判義禁金履喬書曰,伏以臣,素患伏暑,兼有癖滯,近年以來,病隨衰添,而又値今夏無前之熇烈,始以泄痢,轉成痎瘧,劇歇無常,而久漸澌綴。昨日候班,强力進參,歸而經宿,寒熱復作,症勢比前一倍苦劇,呻吟之中,尤有所惶悶者。臣所帶金吾之職,推鞫參坐,當在不日,而以此病狀,雖擔舁無以進詣,須及今變通,然後可以開坐。伏乞睿慈,特垂俯諒,亟令遞改。且臣兼帶摠管,有番次苟簡之患,本職參贊,有姻婭應避之嫌,俱係當遞,故具單求解,而適値有飭令,未得入徹,已有日矣。玆因陳病之章,敢此附籲,亦伏望一體鐫改,以便公私,千萬幸甚。臣無任云云。答曰,覽書具悉。有何實病耶?金吾與摠府,別無職事之相妨。且卿幾次入直於摠府乎?勿辭行公。
大司憲柳相祚書曰,伏以臣,竊祿崇品,抱病窮鄕,便蕃除旨,一未叩謝,至於今年之我大朝殿下千秋節,尤何等稀有之慶會,而候班參例,亦復闕焉。臣分都虧,罪戾冞增,雖在宛轉床笫之中,自訟之忱,譴何是竢。不意睿度包容,恩眷反侈,司憲府大司憲,冬至正使特點寵令,竝下於一日之內,臣誠惝怳踖踧,罔知所以措躬之所也。風憲之長,責任至重,年前僨誤,固已畢露其醜拙,豈可以日月之稍久,而更玷重地乎?至於專對之任,尤係萬不近似。藉使臣,無疾病委痛之苦,有原隰驅馳之勢,衣冠都會之地,管蠡矇陋之見,其何以周旋應對,不辱君命也哉?況臣所抱之疾,卽三十年痰積也。刀圭無力,膏肓轉痼,頑痰成塊,流注發動,方其發動之時,心膽怔忡,肢體痿痺,精神昏窒,氣息喘急,言語酬酢,無以自力,起立拜跪,尤非可論。且近年以來,發動頻數,寒暑之節,倍加添劇,以此危惡之病,致身萬里之程,行禮使臣之席,決知其行不得也。臣雖至愚,豈不知往役之不敢言私,而臣若徒怵義分,膺命出疆,顚仆道路,則臣之死生,雖不足恤,使事之狼狽,當至何境耶?憲長之任,旣無趨謝之路,正使之銜,尤無承膺之望,玆敢席藁病次,據實陳籲。伏乞离明,俯垂諒察,亟賜鐫遞,以便公私,仍治臣瀆撓之罪焉。臣於乞免之章,不宜贅他,而區區憂愛,有不能自已,尾附一言。前歲南路之歉荒,言之懍惕。幸蒙朝家懷保之澤,萬千饑口,擧免捐瘠,天休滋至,雨暘時若,麥事旣登,秋農占豐,此莫非我邸下子惠之念,上格天心,康衢擊壤,庶幾復見於今日矣。雖然字恤之方,莫先於責守令,守令之或臧或否,民生之休戚係焉。況今賑救之餘,善後爲難,流民之還接也,舊逋之收刷也,災結·身逋之査櫛也,民邑大政,不一而足,守令之職,尤有所大關係者。伏乞另飭內外有司之臣,益軫奠安之策,俾卒終始之惠,不勝幸甚。臣無任云云。答曰,覽書具悉。出疆之期,尙餘數朔,其間調理上來。守令擇差,卿言極好,當申飭銓官矣。
兵曹判書徐俊輔書曰伏以臣,昨伏見副校理李游夏書本,以南閫檢擬事,有所論責矣。蓋北兵使及平安兵使外,皆是堂上窠,而至於南兵使,則以曾經兵使擬差,載在法典。故前後擬望,只從已經兵使,不拘折衝·嘉善而通融檢擬者,不翅班班可考。且非但南兵而已,如公兵·慶兵,亦皆援此擧擬,已成政格,無所拘礙。公·慶兵之履歷窠,猶且如此,況如南兵之非履歷窠乎?臣之今番通擬,亦不過遵通編據舊例而已。儒臣之言,出於官箴,實是淸朝之美事,而旣有原望筒勿施,政官問備之請矣。銓注之格例,雖則如此,臣心之悚忸,有若毁劃,玆敢略陳故實,以冀睿察焉。仍念臣,冒據非據,最初政注,遽速疵議,堂書之昧例與否,臣不必張皇爲辨,而在臣私義,何敢晏然不思所以自處之道乎?伏乞离明,亟賜斥退,以安微分焉。臣無任云云。答曰,覽書具悉。旣諭昨日玉堂之答,於卿何有?勿辭行公。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,明日北苑望拜禮相値,常參頉稟之意,敢達。令曰,知道。
尹聲大達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐英淳達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
鄭知容達曰,明日北苑望拜禮時,闕字牌及爐盒,當爲奉來,門路以何處爲之乎?敢稟。令曰,永肅門爲之。
又達曰,明日北苑望拜禮時,九卿當爲進參,而左參贊金履喬,右參贊李錫奎,兵曹判書徐俊輔,行工曹判書朴宗薰病不進,戶曹判書金敎根有實故,禮曹判書洪奭周未肅拜,竝卽牌招,以爲淸齋之地,何如?令曰,依。近來望拜禮與奉室行禮時,九卿進參,有名無實,政院請牌,卽一前例。左右參贊·兵判,有何實病而不進乎?一體牌招。
又達曰,明日北苑望拜禮時,兩司長官,當爲進參,而行大司憲柳相祚,行大司諫金學淳在外,何以爲之?敢稟。令曰,竝許遞,旣承下敎,前望單子入之。
尹聲大達曰,大司憲未差,執義尹錫永,掌令趙秉玖·金初爕,持平趙完植牌不進,持平吳正秀未署經,監察茶時之意,敢達。令曰,知道。
鄭知容,以侍講院言達曰,明日北苑望拜禮時,宮官當爲全數進參,而弼善鄭東煥在外,無以備員。令政院稟令變通差出,以爲備員進參之地,何如?令曰,依。
又達曰,因侍講院草記,明日北苑望拜禮時,宮官當爲全數進參,而弼善鄭東煥在外,無以備員,令政院稟令變通差出事依下矣。合有變通之道,何以爲之?敢稟。令曰,許遞,旣承下敎,前望單子入之。
弼善前望單子入之,權徽代點。
徐英淳,以兵曹言達曰,明日北苑望拜禮王世子攝行時,本曹堂上陪衛二員,當爲備員,而參知洪彦謨有身病,無以進參。令政院稟令變通,仍令該曹,以在京無故人,口傳差出,待下批牌招,以爲備員之地,何如?令曰,依。
尹聲大達曰,因兵曹草記,明日北苑望拜禮王世子攝行時,本曹堂上陪衛二員,當爲備員,而參知洪彦謨有身病,無以備員。令政院稟令變通,仍令該曹,以在京無故人,口傳差出,待下批牌招事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參知前望單子入之,黃燾代點。
令于尹聲大曰,兵判書答已下,卽爲牌招。
令于權敦仁曰,當該承旨·注書推考。
以執義尹錫永,掌令趙秉玖·金初燮,持平趙完植,司諫李南翼,獻納李鼎在,正言權大肯·韓鎭㦿牌不進罷職令旨,令于權敦仁曰,只推。
令于鄭知容曰,明日出宮門路,以宜春門爲之。
鄭知容,以吏曹言達曰,今此文禧廟修改告由祭獻官預差,前參知洪彦謨塡差,而時無職名,令該曹口傳付軍職,何如?令曰,依。
兵曹口傳政事,副護軍單洪彦謨。
鄭知容,以都摠府言達曰,副摠管李鍾英,以御營中軍,本營諸將官射會監試事,南小營晝仕出去之意,敢達。令曰,知道。
又以義禁府言達曰,副護軍沈英錫,施以投畀之典事,承令達下矣。沈英錫,咸鏡道北靑府投畀,而以承令內辭意,具罪目,依例發遣府書吏,押送配所,何如?令曰,依。
兵曹判書徐俊輔書曰,伏以臣愚魯之姿,加以衰杇,凡於百執事之末,猶懼其不克堪承。況於本兵重任,豈或有一分擔夯之望,而恩出特授,感激居先,義在竭蹶,不敢自恤,冒沒出膺,亦已有日,未及行政,只一口傳,而露出瘡疣,自速人言矣。此已多例,銓格無礙,而若能循次排擬,無所罅漏,則人言何爲而至哉?旣荷睿鑑之垂察,伏奉於卿何有之恩言,固何敢更爲引義,而堂書旣曰大失照檢,至請望筒勿施,則臣固反躬慙忸之不暇,其何敢自謂伸廉而揚揚冒出乎?且臣積患暑証,滯泄方劇,一食之頃,不翅三遺,而自來痰注之証,又復凝結於膝脚之間,行步蹣跚,末由起動。飭令之下,庚牌繼降,以情以病,趨承無路,悚惶之極,如負大何,玆又瀝血仰懇。伏願邸下,施臣當施之罰,以爲不職者之戒焉。臣無任云云。答曰,覽書具悉。已諭於昨日之答,且有飭令,而更爲如是者,此豈不俟駕之道乎?卽爲隨牌入齋。
副護軍沈英錫書曰,伏以臣,猥以無似之蹤,偏蒙我兩聖朝拂拭之恩,濫厠緋玉之列,感骨銘肺,常懷爲國一死之心矣。出位論事,極涉唐突,而忠憤所激,有不能終默者。易曰開國承家,小人勿用,況今离明照臨,朝著淸平之時,豈容使一箇小人,滓穢於其間哉?臣伏見戶曹判書金敎根,卽一傾巧鄙悖,全沒名檢之類。身居衣冠之列,而潛懷鬼蜮之情,早穿利慾之竇,而習爲駔儈之術,平生能事,不過是左右陰陽,白地做謊而已。夫其無識無賴,無所取材之狀,豈逃於則哲之明,而特以其門閥之華,資歷之優,有兩銓之特除,在渠至榮也大德也,不思報效之道,敢生藉弄之計,攘臂大言,誇寵張勢,自以爲左右近習,吾無不交,宮闈動靜,吾無不知,朝廷之一黜一陟,隱然若皆由於其手,言言事事,宣播增飾,使人驚動。於是乎大小之冒利附勢者,輻輳其門庭,中外之挾富居貨者,盡入其牢籠,用財如土,而究其所來,則無非欺人而勒奪。締交遍世,而視其所與,則盡是賄親而勢合,愛憎一分,而立判榮悴,干囑四行,而莫敢違拂。朝廷由是而貽累,國言由是而益騰。近自輦轂,遠至遐外,莫不戟手唾罵,咎歸朝廷。至若居家而豪奢驕汰,在官而醜暴貪殘,特渠薄物細故耳。蓋其潛布耳目,伺內制外,似李林甫,掊聚貨賄,斂怨爲德,似裴延齡,大言誇詡,慢上惑世,似蔡京,此而置之,其何以淸朝著而慰民心乎?至於其子炳朝,卽一嚴家之世蕃耳。性本癡濫,益無顧忌。居留松都,憑藉鑄錢,騙聚民財,怨聲載路,亦可謂是父是子。惡慝世濟,國人之所共誅,罪戾日積,輿情之所同憤,而尙未有爲邸下一言而痛斥之者,專由於氣熖所觸,人莫誰何而然,思之及此,寧不懍然而寒心哉?臣固知言一脫口,薤粉立至,而臣若不言,恐邸下終無以盡燭此情狀,而世道人心,將不知至於何境,臣何忍隨衆畏縮,以負我邸下也?臣謂戶曹判書金敎根,爲先施以投竄之典,其子炳朝,亦勘當律,以示不與同中國之意,斷不可已。臣無任云云。覽書具悉。此果公憤耶,私憾耶?一紙之上,竝論父子者,是豈人理之所可爲乎?況此重臣立朝,無可罪之端,而無端搆捏詬辱者,卽出於余方向用之故。爾若有一半分顧畏之心,寧或如是?其在靖世道壹民心之道,不可尋常處之。爾則施以投畀之典。
上在昌德宮。常參·經筵,以代理停。
王世子北苑望拜禮還內後,內閣·政院·玉堂·藥房·春坊口傳問安。答曰,知道。
權敦仁達曰,明日常參,取稟。令曰,停。
徐英淳達曰,來二十五日,朝參日次矣,敢稟。令曰,停。
尹聲大達曰,大司憲未差,執義尹錫永,掌令趙秉玖·金初燮呈辭,持平吳正秀未署經,趙完植未肅拜,監察茶時之意,敢達。令曰,知道。
令于尹聲大曰,戶·禮換房。
韓弘敎達曰,卽者副應敎朴宗吉,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
徐英淳達曰,卽者開城留守金炳朝,謂以遭罹罔測,情私崩迫,不敢晷刻偃處職次,使其褊裨,來納密符,而事未前有,不可遽然受入,何以爲之?敢稟。令曰,密符所重自別,卽爲捧入。
尹聲大,以義禁府委官意達曰,明日三省推鞫,金吾堂上當爲備員。判義禁有闕之代,令政院稟旨差出,待下批牌招,以爲參坐之地,何如?令曰,依。
尹聲大啓曰,因義禁草記,明日三省推鞫,金吾堂上當爲備員,判義禁有闕之代,令政院稟旨差出,待下批牌招,以爲參坐事,依下矣。未差之代,政官牌招,開改差出,何如?傳曰,前望單子,入于小朝。
判義禁前望單子入之,趙鍾永代點。
韓弘敎啓曰,吏曹郞廳來言,臺諫有闕,政事,取稟。傳曰,前望單子,入于小朝。
令于尹聲大曰,臺諫有闕之代,旣承下敎,前望單子入之。
臺諫前望單子入之,大司憲金陽淳,執義金興根,持平成遂默,大司諫朴齊一,正言徐有贊代點,司諫徐箕淳,獻納兪星煥,掌令金胤根添書代點。
尹聲大達曰,明日三省推鞫,兩司當爲進參,除在外外,未肅拜人員,竝待開門牌招,何如?令曰,依。
義禁府問事郞廳朴宗吉·金周默。
以京畿監司金鐮狀達,開城留守金炳朝,謂以遭罹罔測,不可一日冒居,兵符·印信移送事,令于尹聲大曰,情勢自情勢,事體自事體,固當爲處分,而揆以目下情理,容或無怪,姑爲遞差。
以公忠監司朴晦壽狀達,贊善宋穉圭,恩賜米肉,以爲縮伏俟勘之中,不勝惶悚,萬無祗受之望事,令于韓弘敎曰,向者書答狀回,皆諭余意,卿其勿辭,安心祗受事,卿其回諭。
韓弘敎,以弘文館言達曰,上番闕直,事甚未安。副校理吳致淳·李游夏,竝卽牌招,以爲推移入直之地,何如?令曰,依。
又以吏曹言達曰,成均館典藉任希兢,以其身病,呈狀乞遞,依例改差,何如?令曰,依。
尹聲大,以義禁府言達曰,正言韓鎭㦿,姑施珍島郡投畀事,承令達下矣。韓鎭㦿,全羅道珍島郡投畀,而以承令內辭意具罪目,依例發遣府羅將,押送配所,何如?令曰,依。
贊善宋穉圭書曰,伏以臣,冒死陳章,乞收濫恩,誠淺辭拙,未承兪音,臣冞增惶隕,不知所出。噫,庸陋小臣,不能自食,顧何足以軫睿念,愍恤之恩,出於夢外,而所以爲敎者,乃是禮賢之意也。臣徒懷榮感,冒沒祗命,則其貽累於綜核之政,當如何哉?周之則受,固有古訓,而今此逐朔優送之令旨,實非周之之常例,臣是何人,叨此殊渥?臣積負逋慢,幸逭刑章,而乃復月耗公廩,有若從仕者之受常祿,則其爲不恭,又添一罪。玆敢復控危懇,不避猥屑之誅。伏乞离明,俯諒微臣情由迫隘,言非矯飾,亟收恩典。仍命有司,勘斷罪狀,俾朝綱毋至壞損,臣分得以粗安,千萬幸甚。臣無任云云。答曰,覽書具悉卿懇。向者之諭,已悉余意,卿何復辭?卿其領受,以安余心。仍令于鄭知容曰,此下答,遣地方官往宣于宋贊善。
正言韓鎭㦿書曰,伏以臣,卽伏見沈英錫書答下者,臣愚死罪,竊不能無憾於天地之大。噫,英錫之書一出,而上自朝紳,下至輿儓匹庶,而莫不快之曰尙云晩矣。於此而物情大可見,夫何處分一下,相顧抑菀,愕然失圖曰,無乃言者之出於疎逖而然耶,抑或离明之未盡照燭而然耶?且以言獲罪,大非盛世之美事,臣於是,安得無憂愛之倍激也?當此寥寥之世,惟彼英錫,職非言責,出位敢言者,眞可尙不可罪。藉使其言,不槪於睿衷,固宜優容而假借之,況其所論,卽擧國之公憤乎?論一權奸,旋被摧折,至使蒼黃去國,則景色之愁阻,已無可言,物情之沸騰,尤當如何?臣適忝臺閣,義急匡救,未暇緩聲,忙陳短章,仰瀆离明。伏乞亟加三思,特寢沈英錫罪名,以光睿德,以慰群情焉。臣無任云云。覽書具悉。爾言其果出於公耶?內懷搆陷之計,外示匡救之意者,究厥心腸,豈不陰巧慘毒乎?沈英錫爲前矛,爾爲後援,驅人於必死之地者,其心極可怕,其習不可長。太阿在上,焉敢若是無嚴乎?爾則姑施珍島郡投畀。
執義尹錫永,司諫李南翼,掌令趙秉玖·金初燮,持平趙完植,獻納李鼎在,正言權大肯等聯名書曰,伏以臣等,俱以無似,猥叨言地,尙無一言效一日之責,居常懍蹙,惟大何是俟。沈英錫之書出,而臣等泯默之罪,益無所逃,在臣等則不任惶恧,而在朝廷則可謂甚幸。書答未下之前,上自搢紳,下至輿儓,莫不快心以俟處分,昨伏見書答下者,不惟不賜依從,震剝之摧折之,急於迅雷烈火,何爲而邸下過中之擧,至於此耶?臣等死罪,未敢知邸下,以爲箝制此始發之一人,使被言者,得以掩匿其罪,而其實有不然者。喧騰之萬口,何可鉗而制之,拂鬱之輿情,何可勒而禁之乎?莫可遏者輿論也,莫可抑者公憤也。以邸下包容之度,曲保之德,無寧明正其罪,使之益知畏戢,世道因是而肅淸,人心由此而底定,則豈不有光於睿德乎?至於書答中搆捏二字之敎,臣等尤不勝萬萬抑鬱。蓋本無實狀,而用意呈憾者,謂之搆捏,而今此言者之言,卽擧國之公言,一字一句,初無差爽於擧國之公言,此豈可歸之於誣捏乎?噫,彼金敎根父子濟惡,許多負犯,指不勝屈,而天賦戾性,釀罪稔惡,非一朝一夕之故。若其傾巧鄙悖,貪殘無賴等指目,特其薄物細故,言者之言,未盡劈破之歎果有之,而況其內外煽惑,壅蔽耳目,卽渠伎倆手法,雖以我邸下則哲之明,亦何以盡燭其奸狀乎?此所以輿論之愈騰也,公憤之益激也。伏乞淵然三思,亟降處分,沈英錫投畀之令,卽爲反汗,以答輿情焉。臣等齊會,治書將上之際,伏見正言臣韓鎭㦿書答下者,處分嚴截,至於珍島郡役畀之典。臣等職忝言地,言無異同,乞被同罪之律,幸甚。臣等無任云云。答曰,覽書具悉。爾等竝遞差。
副應敎朴宗吉書曰,伏以臣母,年迫七耋,素患痰癖之疾,長在床褥,臣之情理,實難離捨,而猥蒙恩除,感惶居先,遂不俟屨,仍又持被,今已多日矣。卽接家信,則臣母本病之外,又添脹症,食飮全却,轉側須人,促臣歸視,臣自聞此報,按住不得,玆敢忙陳短章,徑出禁扄。伏乞离明,亟令鐫改臣所帶職名,以便救護,仍治臣擅離之罪,以肅朝綱焉。臣無任云云。覽書具悉。爾其勿辭救護。
己丑七月二十一日辰時,王世子詣北苑,望拜禮攝行入對時,行都承旨徐憙淳,行左承旨權敦仁,右承旨鄭知容,左副承旨徐英淳,同副承旨韓弘敎,假注書李鎭晩,記事官尹興圭·徐戴淳,原任直提學金鏴,原任直閣徐俊輔,待敎金鼎集,以次陪立。時至,王世子具翼善冠·黑團領袍,乘輿出宜春門。藥房提調金鏴,副提調徐憙淳進曰,侵早勞動,睿體,何如?答曰,一樣矣。相禮跪贊請降輿,王世子降輿,相禮引王世子,詣拜位北向立。參班儒武各就位。掌儀唱四拜,王世子行四拜禮,掌儀唱跪,王世子跪,司香二員進香案前,跪三上香,俯伏興退,掌儀唱四拜,王世子行四拜禮訖。令曰,昨日飭令之後,今日不參者,萬萬駭然。左參贊金履喬罷職。出令旨相禮引王世子還至便次。令曰,入幕次後問安勿爲之。出令旨王世子改具翼善冠·衮龍袍,出便次。令曰,還宮門路,以貳極門爲之。出令旨至銅龍門外,令曰,戶房承旨與禮曹堂上·戶曹郞廳,依定式馳詣宣武祠,奉審以來。出令旨仍由貳極門·重華門還內,諸臣以次退出。
上在昌德宮。常參·經筵,以代理停。
韓弘敎達曰,明日常參,取稟。令曰,停。
尹聲大達曰,今日三省推鞫,兩司當爲進參,而行大司諫朴齊一,正言徐有贊牌不進,司諫徐箕淳,獻納兪星煥在外,正言一員未差,無進參之員。行大司諫朴齊一,更爲牌招,何如?令曰,依。
以執義金興根,正言徐有贊牌不進罷職令旨,令于尹聲大曰,只推。
尹聲大達曰,正言徐有贊,旣有只推之令,一體更爲牌招,三省推鞫進參之地,何如?令曰,依。
又達曰,臣聲大,三省推鞫進去,下直之意,敢達。令曰,知道。
韓弘敎達曰,行都承旨徐憙淳內閣進,行左承旨權敦仁不爲仕進,右承旨鄭知容,左副承旨徐英淳式暇,右副承旨尹聲大三省推鞫進,院中只有臣一人,伴直無人。行左承旨權敦仁,所當牌招,而拘於廳規,不得請牌,何以爲之?敢稟。令曰,牌招。
備邊司,以徐憙淳爲開城留守。
韓弘敎,以都摠府言達曰,副摠管李鍾英,以能麽兒堂上,本廳講坐起事,禁衛營晝仕出去之意,敢達。令曰,知道。
又以兵曹言達曰,五衛將李錫龜,忠壯衛將朴敏悳,武臣兼宣傳官柳勉根,俱以病難供職,呈狀乞遞,新除授北評事李是遠,親病猝重,時月之內,萬無登途赴任之望云。竝改差,何如?令曰,依。
罪人金末孫,問目後捧遲晩。
罪人末孫,捧結案後議啓。
義禁府,弑父罪人末孫年二十六矣結案白等,矣身根脚段,父賢煜,父矣父相重,竝故,母徐召史生存,母矣父命俊故白良乎,父母以胎生於順興府內竹面德峴里,隨父母長養,仍爲入籍居生是白乎旀。行凶節次段,矣身常時含憤於矣父,已是悖逆,而作此萬古所無之大變,萬戮猶輕,晷刻難容,弑父情節的實,遲晩的只罪,不待時凌遲處死爲白乎事。
罪人末孫,照律入啓。
韓弘敎,以義禁府言啓曰,弑父罪人末孫,旣以承服正刑矣。依律文妻子女爲奴婢,破家瀦澤,降邑號罷守令等事,令各該司,捧承傳擧行,何如?傳曰,允。
副應敎朴宗吉,副校理吳致淳·李游夏,修撰閔英世·李竣祐,副修撰李應信聯名書曰,伏以臣等,竊伏見沈英錫·韓鎭㦿處分及兩司聯書下答,有不勝抑鬱者矣。書中之臚列,如彼狼藉,而邸下之辭旨,無所分析,只以搆捏二字,爲言者之罪案,將何以解衆人之惑,而服被罪者之心乎?夫言路,有國之不可一日無者,當此寥寥噤默之時,兩臣之相繼敢言,實爲盛世之美事,而今乃摧折之斥逐之,不少假貸,伏未知我邸下恢弘之睿度,或未及深量,而有此過中之擧耶?臺閣卽一世之耳目,必無苟同之理,而聯書齊籲,則其必有採輿論而循公議也明矣。以言獲罪,竄逐相續,行路之咨嗟,識者之憂嘆,轉而益激,有不可遏。臣等忝叨論思之地,若以臺臣之罪逐,沮縮而不能效一言匡救,則是負邸下也,負臣職也,臣等雖駑,豈忍爲是乎?噫,雷霆之威,時或奮發,而日月之更,人皆仰之。伏願离明,淵然深思,赫然夬斷,使有罪者伏辜,被斥者宥還,以光睿德,以慰群情焉。臣等宜卽聯籲,而散在各處,通議之際,自至日暮,門鑰路阻,達宵繞壁,今纔陳達,尤不勝惶恧之至。臣等無任云云。答曰,覽書具悉。只救沈英錫之被罪,不念余躬之誣逼,爾等之言,不知其可也。
上在昌德宮。常參·經筵,以代理停。
鄭知容達曰,明日常參,取稟。令曰,停。
尹聲大,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
韓弘敎達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
鄭知容達曰,左副承旨徐英淳,今日不爲仕進,卽爲牌招,何如?令曰,依。
徐英淳啓曰,吏曹郞廳來言,承旨有闕,政事,取稟。傳曰,前望單子,入于小朝。
承旨前望單子人之。金學淳代點。
令于徐英淳曰,禮房承旨馳詣文禧廟,奉審摘奸以來。
令于鄭知容曰,除拜翌日,不爲仕進,奉審纔來,旋又懸頉出去,入對有令,不得爲之,是何道理乎?近日百度懈弛,而承宣亦爲占便,紀綱所係,萬萬駭然。左承旨權敦仁,寧邊府使補外。
令于鄭知容曰,承旨有闕之代,旣承下敎,前望單子入之。
承旨前望單子入之,金鏛代點。
令于徐英淳曰,未下直閫帥·守令,皆令當日辭朝,上京守令,亦爲當日下送。
備忘記,南兵使尹敏東下直,長弓一張,長箭一部,片箭一部,筒兒一箇賜給。
令于鄭知容曰,在外摠管許遞,與未差之代,旣承下敎,前望單子入之。
摠管前望單子入之,都摠管金鏴·金賢根,副摠管金熙華·洪敬謨代點。
韓弘敎達曰,大司憲金陽淳,執我金興根,掌令金胤根牌不進,掌令一員未差,持平吳正秀未署經,成遂默在外,監察茶時之意,敢達。令曰,知道。
以執義金興根,掌令金胤根,正言徐有贊牌不進罷職令旨,令于韓弘敎曰,只推。
徐英淳達曰,新除授行都承旨金學淳,時在京畿楊州地,斯速乘馹上來事,下諭,何如?令曰,依。
令于徐英淳曰,旣承下敎,政官牌招開政。
韓弘敎達曰,吏曹判書金鏴,參判鄭基善牌不進推考徽旨,今方捧入,而開政令下之後,如是違牌,事甚未安。參議李道在家在城外,判書·參判,竝更牌招,何如?令曰,竝待明朝牌招。
徐英淳,以吏曹言達曰,未下直閫帥·守令,皆令當日辭朝,上京守令,亦爲當日下送事,令下矣。自臣曹催促,則未下直守令寧邊府使權敦仁,文川郡守崔重湜,珍島郡守韓應一,振威縣令柳英根,俱爲當日辭朝,上京守令安東府使趙容和,長鬐縣監崔聲遠,南平縣監李聞榮,俱以爲下去。迎日縣監金貞根,親病沈重,不得下去云,淸道郡守金初淳,通川郡守李羲升,俱以身病沈重,不得下去云。雖未知其親病·身病之如何,而特令催促之下,不卽下去者,揆以事體,誠極未安。淸道郡守金初淳,通川郡守李義升,竝罷黜。迎日縣監金貞根,親病與身病有異,改差,何如?令曰,依。
又以吏曹言啓曰,因義禁府草記,弑父罪人末孫,旣已承服正刑矣。其妻子女爲奴婢,破家瀦澤,降邑號罷守令等事,令各該司,捧承傳擧行事,允下矣。降邑號罷守令,卽是本曹擧行,而問于義禁府,則弑父罪人末孫,居生於慶尙道順興府云,而守令則以勿罷事,曾有定奪矣。順興府使,降爲縣監,何如?傳曰,允。
韓弘敎,以司僕寺一提調意啓曰,濟州出來先運年例進上馬八匹,三名日進上馬六十匹,凶咎駑駘馬二十匹,合八十八匹內,一匹到中路故失,五匹到中路病留,七匹到津頭逃逸,三匹到本寺病留除,實納馬七十二匹,禾毛色,別單書入之意,敢啓。傳曰,知道。
修撰李竣祜書曰,伏以臣於聯書,敢供微忱,恭俟處分之際,及伏奉書答下者,切有所憂惶,至於不念以下五字,尤非臣子所忍承聞也,衷情震懍,忙陳短章。伏乞离明,亟賜威罰,俾安微分焉。臣無任云云。覽書具悉。爾言不知其爲何說也。
上在昌德宮。常參·經筵,以代理停。
徐英淳啓曰,今日乃是處暑,自明日經筵,當爲取稟,而老炎猶蒸,無異盛暑,姑看日候稍涼,更稟之意,敢啓。傳曰,知道。
徐英淳達曰,明日常參,取稟。令曰,停。
備忘記,北虞候金鍾輔下直,長弓一張,長箭一部,片箭一部,筒兒一箇賜給。
金鍏達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
令于徐英淳曰,長鬐縣監崔聲遠,畿邑守令相換。
令于徐英淳曰,玉堂竝待開門來待。
金鍏達曰,大司憲金陽淳,執義金興根,掌令金胤根牌不進,掌令一員未差,持平吳正秀未署經,持平成遂默在外,監察茶時之意,敢達。令曰,知道。
以執義金興根,掌令金胤根,正言徐有贊牌不進罷職令旨,令于金鍏曰,只推。
尹聲大,以兵批言達曰,順興府使,改以縣監事,自吏曹啓下矣。安東鎭管兵馬同僉節制使,改以安東鎭管兵馬節制都尉啓下之意,敢達。令曰,知道。
有政。吏批,判書金鏴進,參判鄭基善,參議李道在牌不進,右承旨徐英淳進。以沈鈁爲校理,金英淳爲兼文學,宋冕載爲左參贊,柳相祚爲知經筵,宋持養爲兵曹正郞,鄭尙愚爲景慕宮提調,徐耕輔爲繕工提調,金賢根爲氷庫提調,李錫奎爲長興提調,金道喜爲惠民提調,兪春柱爲敦寧判官,安仁爲典籍,成兢默爲淸道郡守,李熽爲通川郡守,成有敏爲迎日縣監。開城留守單徐憙淳,順興縣監單金祖淵降邑號事承傳。長鬐縣監崔聲遠,陽川縣令成奎柱相換。
兵批,判書徐俊輔追,參判韓義運,參議李渭達病,參知黃燾入直,左副承旨尹聲大進。以金履載爲知事,金相順·白能洙·李元緖爲宣傳官,朴兢淵爲內禁將,趙存奎·林致浩·朴永根爲五衛將,李顯昱爲忠壯將,柳相立爲御營把摠,李在鶴爲文兼,朴熙聖·閔晉鏞爲武兼,李敏會爲訓戎僉使,朴宗璜爲北評事,李尙殷爲多慶浦萬戶。護軍金炳朝·李商一·趙應錫,副護軍權馥·李憲球·吳泰觀·具廷鉉·金魯哲·李濟弘·許潤,副司直尹錫永·李南翼·李鼎在·趙秉玖·金初燮·鄭東煥·鄭僑·趙完植,副司果權大肯,副司正金炳韶,管理使單徐憙淳。前主簿愼,及第鄭裕健,前參軍趙果永,訓鍊主簿朴永根,以上今加折衝加資事承令。
吏批,再政。以李玹爲禁府都事,朴敏恕爲義盈主簿,李善永爲積城縣監。左參贊單李錫奎,右參贊宋冕載。
兵批,再度,以李龍求·金學初爲五衛將,李命集爲都摠經歷,朴宗吉爲文兼。僉知三單趙存奎·朴永根·李顯昱,副護軍鄭裕健·趙果永·愼竝單付。
以吏曹參議李道在牌不進罷職令旨,令于徐英淳曰,只推。
徐英淳,以奎章閣言達曰,書香閣秋孟朔大奉審,更爲擇日擧行事草記依下矣。令日官金宜鍾推擇,則今二十五日爲吉云,以此日擧行之意,敢達。令曰,知道。
開城留守徐憙淳書曰,伏以臣,以孤露之生,惟偏母恃以爲命,邇來數年,年至病加,願得一縣之養,以遂板輿之榮,而職在邇密,依近耿光,臣之一身,非臣自有,一行一止,惟聽造化而已。千萬不自意,除旨忽下,以臣爲開城府留守兼管理使者,龍光所被,闔門攢祝,上以頌錫類之化,下以切奉檄之喜。況此分司居留,尤是重寄,有非畿甸小縣之比,而地不過百有餘里,其去也有時,其來也無常,冠冕起居之列,依舊周旋於諸大夫之後,不可以外職等耳。公私情理,兩得其便,臣豈敢爲崇飾禮讓辭職之例哉?第伏念臣,卽一庸疎謭劣之人,有百不似,無一可取。幸蒙我大朝殿下曁我邸下前後陶鎔拂拭之恩,雨露之澤,偏浹肌髓,天地之化,曲遂性命,歷數同朝,罕與倫比。從前所叨之職,罔非踰分,而至若保釐之責,尤非可堪。矧玆松京,卽故都保障之地,節制倣於兩局,關防控于二西,販商輳會,閭里贍富,繁華盛麗,民樂爲業,爲治者視以休沐丐閒之所矣。挽近以來,百弊蝟興,非復舊容,官府之峙積如掃,市廛之交易少利,織路迎送,供億無術,蔀屋啼呼,奠安沒策,殆若殘枰敗局,難以下手,以臣匪材,實無以剸利懷綏,使頹綱復振,弊俗回蘇。臣若徒懷便養之榮,不思量入之意,揚揚冒赴,畢竟僨誤,則是孤負委寄之至意也。喜反爲懼,不知所措,自量已熟,理宜巽免。玆敢略陳短章,仰暴衷情。伏乞离明,早賜鐫改,以安賤分焉。臣無任云云。答曰,覽書具悉。留相重任,克殫乃誠,對揚休令。西府管營,板輿榮親,東壁奎署,周旋拱北,可伸玉樓之戀夢。卿其勿辭行公。
副校理李游夏書曰,伏以臣於昨日,隨參聯籲,匡救爲急,未暇聲討,及伏奉下答,有不念以下五字不敢承聞之敎,無或以沈英錫之書而有是敎耶?臣誠惝怳悚懍,繼之以憂歎也。如使英錫之書,苟有字句間一毫近似於誣逼者,在廷諸臣,孰不沬飮明張,而其書,卽不過論一權奸,何邸下,忽發臣子所不忍聞之敎,欲爲鉗制之擧耶?始旣有過中之處分,又有此非常之辭敎,臣竊爲邸下惜之也。伏乞离明,亟寢昨日二字之敎,以光睿德焉。臣方貢愚,仰冀反汗,而忠憤轉激,按住不得,請以昨日未畢之懷,爲邸下更陳之。噫,彼金敎根之罪,可勝言哉?渠本癡濫之性,濟以驕悖之習,自在韋布,全沒行檢,平生伎倆,不過危言讆說,到處嚇賣,都是貪利饕勢。按藩而瀆貨無厭,前後流毒,秉銓而賄門大開,中外竭財。蓋其出身於粉黛之場,比肩於市井之類,習以成性,不知爲恥,讀書士類,擯不與焉,挾富賤流,結爲仰友。於是乎龍斷之術,便同茶飯,鬼蜮之狀,莫不指點,此固擧世之所唾罵,有識之所羞恥,而猶屬渠薄物細故。爲人臣而藉買恩寵,擅弄威福,白地做謊,赤面欺蔽者,前所未聞之至奸巨慝也。戕人害物,凶國禍家,可立而俟,罪關罔赦,不容假貸,十手所指,萬口喧騰。日前沈英錫之一書,寧有私憾?亶出公憤,朝野相賀,處分是俟。言纔脫口,遽加摧折,雷霆而震之,霜雪而剝之,氣色沮喪,爻象不佳。諫臣韓鎭㦿之匡救,卽其職分內耳,固不足稱善,亦不必加罪,而繼施投竄,不少留難,是豈臣所仰望於邸下者哉?況兩司聯籲,公議大見,體段尤嚴,而不唯不賜開納,乃反遞逐之,亦豈淸朝待臺閣之意耶?伏願离明,深加諒察,先降金敎根父子流竄之典,兩臣行遣之罪名,亟令還寢,一以恢轉圜之睿度,一以慰拂鬱之群情焉。當此國論沸騰之時,新除臺臣,適多應避與實故,而至於正言徐有贊,以行公之臺,尙今含默者,專昧鷹逐之義,顯有狼顧之態,極爲駭然。施以刊削之典,斷不〈可〉已也云云。以承言色口傳下令曰,金敎根之有罪無罪,雖不暇言,而日前堂書,旣以誣逼爲答,則今此李游夏之書,又何爲出耶?苟或有一分顧畏令敎之心,則焉敢如是?雖以政院言之,處在唯允之地,如無疏章退却之例則已矣,旣或有其例,則似此上書,何可無難捧入乎?此上書,招致館吏,卽刻出給,此後如或捧入,此等書章,則先自捧納承旨,當有嚴處。政院知悉。
上在昌德宮。常參·經筵,以代理停。
藥房提調金鏴,左承旨鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳達曰,明日常參,取稟。令曰,停。
金鍏達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
尹聲大達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
以承言色口傳下令曰,國之所以爲國,專在於紀綱與分義,而紀綱不立,分義不嚴,則等威有陵夷之嘆,群下犯刑憲之重。近日朝廷之紀綱分義,爾等所見,以爲何如?論一重臣,似非大事,而旣無罪而見彈,故余罪言者矣。稱以匡救,書章之投呈者,日相踵至,此非懲討,必是務勝余言者,此豈非紀綱頹而分義虧乎?昨日堂書之退却,非曰無可罪之端,而特念事面,十分寬恕者。此後則快悛舊日之習,毋爲傾軋之風也。手裏太阿,本自無私,爾等咸各知悉之意,曉諭諸玉堂。
又以承言色口傳下令曰,爾等近日擧措之非出於爾等之見,余已悉燭,臨門之擧,非或難爲,而爲念臺閣之重,儒臣之待,姑此商量。苟或一向傾軋,不知調停,則余亦不可以一向假貸。臨門之擧,加倍之典,將有所處分,爾等須各惕念,無至冒犯之意,曉諭諸玉堂。
又以承言色口傳下令曰,爾等不知目前道理,固不足罪之,而旣以誣逼爲答,則少無警惕,復申前說者,極爲駭惋。今此洞諭之擧,寔出於庭衢八荒之意,爾等退去之意,曉諭諸玉堂。
金鍏達曰,大司憲金陽淳,執義金興根,掌令金胤根牌不進,掌令一員未差,持平吳正秀未署經,持平成遂默在外,監察茶時之意,敢達。令曰,知道。
以執義金興根,掌令金胤根,正言徐有贊牌不進罷職令旨,令于金鍏曰,只推。
徐英淳,以奎章閣言達曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢達。令曰,知道。
尹聲大,以司僕寺一提調意啓曰,濟州出來後運歲貢馬二百匹內,三匹到中路故失,十三匹到中路病留,十一匹到津頭逃逸,四匹到本等病留,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十七匹,禾毛色,別單書入之意,敢啓。傳曰,知道。
尹聲大,以訓鍊都監言達曰,本局中軍李惟秀,身病甚重,勢難察任,改差,何如?令曰,依。
又以禁衛營言達曰,本營加設哨官張寅植,凡於公故,一不來參,今日射會,申飭赴試,而謂有身病,終不待令,揆以師律,萬萬駭然。嚴棍汰去之意,敢達。令曰,知道。
上在昌德宮。常參·經筵,以代理停。
尹聲大,以都摠府〈言〉啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,明日·再明日·三明日,景慕宮秋享大祭散齋,來初一日·初二日,致齋相値,常參頉稟之意,敢達。令曰,知道。
金鍏達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
又達曰,卽者副校理吳致淳,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,大司憲金陽淳,執義金興根,掌令金胤根牌不進,掌令一員未差,持平吳正秀未署經,持平成遂默在外,監察茶時之意,敢達。令曰,知道。
兵曹,以具信喜爲訓鍊中軍。
金鍏,以禁衛營言啓曰,本營鄕軍停番之限,在於今九月矣。來十月當七番中部右司屬江原道四哨軍兵,九月二十五日,京中逢點,依例準二朔立番之意,本道監司處,預爲知委,何如?傳曰,允。
又以御營廳言啓曰,本廳鄕軍停番之限,在於今九月矣。來十月·十一月兩朔應立右部前司屬公忠右道四哨軍兵,九月二十五日,京中逢點,十月初一日立番,而依定奪,每哨以九十八名磨鍊,趁期調送事,本道監·兵使處,預爲知會,何如?傳曰,允。
應敎金英淳書曰,伏以臣之所帶玉堂·春坊,與臣妻父左議政臣李存秀,有春秋館應避之嫌,玆敢仰籲。伏乞离明,亟令選部,照例遞改,以存公格,千萬幸甚。臣無任云云。覽書具悉。爾職許遞。
副校理吳致淳書曰,伏以臣母,近以痎瘧,數朔彌留,眞元漸脫,委頓床席,扶將看護,只臣一人,悶迫情私,實難暫離。向値番空,庚牌儼臨,不敢違傲,仍卽持被,爲日稍久,方寸煩亂。卽接家信,臣母病上添泄,一夜之間,登溷無度,奄奄氣力,莫可收拾,家僮踵至,催臣歸視。臣於是,精爽飛越,按住不得,玆敢疾聲仰籲,徑出禁扄。伏乞离明,亟遞臣所帶之職,以便救護,仍治臣擅離之罪,以昭法紀焉。臣無任云云。覽書具悉。爾其勿辭救護。
上在昌德宮。常參·經筵,以代理停。
金鍏達曰,合辭許久闕達,事甚未安。除在外·未署經·令旨未下外,未肅拜人員,竝卽牌招,何如?令曰,依。
徐英淳達曰,來初一日,輪對日次,而景慕宮秋享大祭致齋相値,頉稟之意,敢達。令曰,知道。
鄭知容達曰,假注書李鎭晩,身病猝重,勢難察任,今姑改差,何如?令曰,依。
以執義金興根,掌令金胤根,正言徐有贊牌不進罷職令旨,令于金鍏曰,只推。
金鍏達曰,執義金興根,掌令金胤根,正言徐有贊,旣有只推之令,一體竝卽牌招,何如?令曰,依。
又達曰,大司憲金陽淳,執義金興根,掌令金胤根牌不進,掌令一員未差,持平吳正秀未署經,持平成遂默在外,監察茶時之意,敢達。令曰,知道。
以執義金興根,掌令金胤根,正言徐有贊牌不進罷職令旨,令于金鍏曰,只推。
金鍏達曰,持平吳正秀,以其親病,投章徑歸,原書纔已捧入矣。所當直捧遞差令旨及禁推徽旨,而此與無端下鄕有異,從重推考,何如?令曰,依。
李鎭晩改差,代以韓用幹爲假注書。
以全羅監司趙寅永狀達,興陽等邑人物渰壓事,令于鄭知容曰,聞甚矜惻,元恤典外,別加顧助。如有生前身還布,竝蠲蕩,埋置之方,亦令該邑倅,着意擧行事,分付,可也。
徐英淳,以弘文館言達曰,上番闕直,事甚未安。副應敎朴宗吉,副校理李游夏,竝卽牌招,以爲推移入直之地,何如?令曰,依。
以副應敎朴宗吉,副校理李游夏牌不進罷職令旨,令于徐英淳曰,只推。
兵曹口傳政事,副司果單金英淳。
徐英淳,以禮曹言啓曰,太廟展謁,每以春秋,定式取稟矣。今秋展謁吉日,以何間推擇乎?敢稟。傳曰,以今二十九日爲之。
又以禮曹言啓曰,今此太廟展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以禮曹言啓曰,景慕宮展謁,每以孟春·孟秋,定式取稟矣。今秋展謁吉日,以何間推擇乎?敢稟。傳曰,同日爲之。
又以禮曹言啓曰,今此景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
徐英淳,以景慕宮都提調意達曰,太常所進生梨,今方薦新於本宮,而宮苑生梨,初無結實,莫重薦新,無以依例同薦,不勝惶恐之意,敢達。令曰,知道。
鄭知容,以戶曹言達曰,時御所內各司雨漏修改吉日,令日官洪晩中推擇,則今七月二十九日卯時爲吉云,以此日時擧行之意,敢達。令曰,知道。
徐英淳,以郁摠府言達曰,副摠管金熙華,以漢城府右尹,本府坐起,畫仕出去之意,敢達。令曰,知道。
韓弘敎,以備邊司言達曰,卽見公忠監司朴晦壽狀達,則以爲,舒川郡燼餘大同米一千三百十七石零,分給於該郡民人等處,當爲改色上納,當初分俵,旣據拯米之例,而代錢則獨不用拯米之規者,容有向隅之歎。且該郡,以昨年尤甚之邑,瘡痍甫起,流徙未集,而以千餘包意外之穀,本色添督,其勢末由。以詳定價,使之當年上納,俾紓民力事,請令廟堂,稟令分付矣。當初該廳之稟覆知委,卽傍照致敗船,距本官一日程,則拯米及乾劣米,本官獨當改色之法,而第燼餘穀之自穀主官,獨當改色與代錢,旣無的礭可據之例。故議于有司諸堂,則多以爲火延水沈,形臭已變,此與尋常臭載之拯乾者,尤有異焉,名雖改色,便是白地再徵。道臣旣據民情,有此陳請,其在寧失之義,誠難一切無闊狹之政云。諸議旣如此,民勢誠可矜,法典亦無畫一定式移易不得者,依狀辭施行之意,分付該廳·該道,何如?令曰,依。
金鍏,以兵曹言達曰,宣傳官鄭壽基,五衛將朴永根,俱以病難供職,呈狀乞遞,竝改差,何如?令曰,依。
又以兵曹言達曰,今番慶科庭試文武科,來十月十五日設行,而文科除初試,文武科,卽日放榜事令下矣。直赴殿試及會試奉承傳及承令者,例皆許赴,而元榜初試之數,爲三百人,直赴殿試爲二百三十餘人,直赴會試爲一百八十餘人之多。以此近千數武擧,雖分各所,一日之內,畢試放榜,其勢末由。今此武擧初試畢試出榜後,殿試差先一二日或三四日更爲推擇,與文科同日放榜,則事甚便好。列聖朝文武殿試各日設行,已多其例,今亦依此擧行,何如?令曰,依。
持平吳正秀書曰,伏以臣,姿性庸闇,學識滅裂,濫竊科第,已極踰分,雖欲趨走於冗散之職,微末之任,猶懼其不能堪承。況栢府恩除,誠非夢想之所到。臣惶隕震惕,罔知攸措,而未及署經,冒沒蹲據,爲日已多,尤增悚恧,無地自容。且臣之老父,年今七十有一矣。素抱奇疾,每當換節,一倍添加,長在床褥,湯焫扶護,無他兄弟,惟臣是須,遠離供職,情理切悶。卽接家信,病狀比前尤劇,若不保朝夕,促臣歸見。臣自聞此報,五內熬煎,按住不得,忙陳短章,仰瀆离明。伏乞睿慈,亟令鐫削臣職,以便救護,仍治臣擅行之罪,以肅朝綱,千萬幸甚。臣無任云云。覽書具悉。所請依施。
上在昌德宮。常參·經筵,以代理停。
金鍏達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
備忘記,高山里僉使元世勳下直,長弓一張,長箭一部,片箭一部,筒兒一箇賜給。
韓弘敎達曰,卽者吏曹郞廳來言,積城縣監李善永,兩司俱未署經云。除在外外,未肅拜·呈告人員,竝卽牌招,以爲署經之地,何如?令曰,依。
又達曰,明日動駕,承旨當爲備員,而行都承旨金學淳在外,無以備員,何以爲之?敢稟。令曰,許遞。旣承下敎,前望單子入之。
承旨前望單子入之,申在植代點。
尹聲大達曰,假注書韓用幹,時無職名,令該曹依例付軍職,冠帶常仕,何如?令曰,依。
韓弘敎啓曰,吏曹郞廳來言,臺諫有闕,政事,取稟。傳曰,前望單子,入于小朝。
韓弘敎達曰,卽者景慕宮官員來言,明日秋展謁時,本宮提調例爲進參,而都提調南公轍有身病,提調鄭尙愚在外,不得進參云,何以爲之?敢稟。令曰,提調許遞。旣承下敎,前望單子入之。
景慕宮提調前望單子入之,洪羲浚代點。
韓弘敎達曰,卽者景慕宮官員來言,明日秋展謁時,本宮提調例爲進參,而都提調南公轍有身病,新除授提調洪羲浚在外,不得進參云,何以爲之?敢稟。令曰,許遞。旣承下敎,前望單子入之。
景慕宮提調前望單子入之,金鏴添書代點。
韓弘敎,以禮曹言達曰,卽接典牲署所報,則來八月初三日行景慕宮秋享大祭所用㰕牲,本署提調與小宗伯,當爲前期看品,而提調金敎根在外,無以擧行云。令政院稟令變通,以爲趁期看品之地,何如?令曰,依。
又達曰,因禮曹草記,來八月初三日行景慕宮秋享大祭所用犧牲,典牲提調與小宗伯,當爲前期看品,而提調金敎根在外,無以擧行,令政院稟令變通事依下矣。合有變通之道,何以爲之?敢稟。令曰,許遞。旣承下敎,前望單子入之。
典牲提調前望單子入之,權丕應代點。
尹聲大達曰,大司憲金陽淳,執義金興根,掌令金胤根牌不進,掌令一員,持平一員未差,持平成遂默在外,監察茶時之意,敢達。令曰,知道。
以執義金興根,掌令金胤根,正言徐有贊牌不進罷職令旨,令于尹聲大曰,只推。
以執義金興根,掌令金胤根,正言徐有贊牌不進罷職令旨,令于尹聲大曰,只推。
韓弘敎達曰,守令署經事,令下矣。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體更爲牌招,以爲署經之地,何如?令曰,依。
尹聲大達曰,明日動駕,兩司侍臣當爲進參,除在外外,未肅拜·呈告人員,竝待開門牌招,何如?令曰,依。
令于韓弘敎曰,未下直留守及守令·邊將,皆令明日辭朝。
傳于尹聲大曰,明日出宮內門路,以協陽門爲之。
令于尹聲大曰,明日出宮內門路,以貳極門爲之。
尹聲大達曰,明日傳香,禮房承旨當爲齋宿,而右承旨徐英淳,不爲仕進。所當牌招,而拘於廳規,不得請牌,何以爲之?敢稟。令曰,牌招。
韓弘敎,以侍講院言達曰,明日動輿時,宮官當爲全數進參,而輔德金敎喜,弼善權徽俱有實故,兼文學未差,無以備員。未差之代,令政院稟旨差出,有實故人員,亦爲稟令變通差出,以爲備員進參之地,何如?令曰,依。
韓弘敎啓曰,因侍講院草記,明日動輿時,宮官當爲全數進參,而兼文學未差,無以備員,令政院稟旨差出事依下矣。未差之代,政官牌招,開政差出,何如?傳曰,允。
韓弘敎達曰,因侍講院草記,明日動輿時,宮官當爲全數進參,而輔德金敎喜,弼善權徽俱有實故,無以備員,令政院稟令變通差出事依下矣。合有變通之道,何以爲之?敢稟。令曰,許遞,今日政差出。
以慶尙監司李勉昇狀達,靈山縣監金泳根,謂有嫌避,到界公狀,不爲進呈,爲先罷黜事,令于徐英淳曰,靈山縣監,與江西縣令相換。
徐英淳,以吏曹言達曰,新除授迎日縣監成有敏戶奴呈狀內,矣上典素患痰癖之症,當此換節之時,一倍添劇,時日內萬無登程遠赴之望,卽速入達遞改云。其身病旣如是,則有難强令遠赴,罷黜,何如?令曰,依。
又以吏批言達曰,卽接掌樂院·司僕寺牒報,則以爲,明日宗廟·景慕宮擧動時,本院正,例爲協律郞進參,而正南履炯在外,本寺正,例爲進輿差備,而正兪章煥,奉命出疆,卽速變通,以爲及時學行之地云。掌樂院正南履炯,司僕寺正兪章煥竝改差,其代今日政,備擬以入之意,敢達。令曰,知道。
有政。吏批,判書金鏴進,參判鄭基善,參議李道在牌不進,右承旨徐英淳進。啓曰,大邱都護府判官,今當差出,而本府以營下劇邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。以朴永元爲輔德,李鎭華爲弼善,徐有贊爲兼文學,洪起燮爲禮曹判書,洪羲弼爲掌樂正,金英淳爲司僕正,洪錫鵬爲司宰主簿,李相玶爲引儀,趙亨復爲大邱判官,沈誾之爲迎日縣監。靈山縣監金泳根,江西縣令李玄好相換。
兵批,判書徐俊輔,參判韓義運病,參議李渭達入直進,參知黃燾病,左副承旨尹聲大進。同知單金學初,僉知單李龍求,大護軍洪奭周,護軍金學淳,副護軍金敎喜·鄭壽基,副司直權徽·吳正秀,副司正韓用幹,以上竝單付。
吏批,再政。以趙基謙爲應敎,金在昌爲刑曹判書,徐瑾修爲長興庫主簿,尹五榮爲溫陽郡守。
以吏曹參議李道在牌不進罷職傳旨,傳于徐英淳曰,只推。
徐英淳,以弘文館言達曰,上番闕直,事甚未安。副應敎朴宗吉,副校理李游夏,旣有只推之令,與修撰閔英世,副修撰李應信一體牌招,以爲推移入直之地,何如?令曰,依。
以副應敎朴宗吉,副校理李游夏,修撰閔英世,副修撰李應信牌不進罷職令旨,令于徐英淳曰,只推。
尹聲大,以兵曹言啓曰,今七月二十九日,大駕詣宗廟展謁,仍詣景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍二哨爲先廂,訓將率領,訓局步軍七哨,馬軍二哨,摠使率領爲後廂。禁軍二番爲之,禁將率該營京軍一哨,騎士一番留陣,留營置之,可也。
尹聲大,以兵曹言達曰,今此慶科庭試武科殿試,差先一二日或三四日,更爲推擇事草記依下矣。武科殿試吉日,令日官朴周煥推擇,則來十月初十日爲吉云,以此日擧行,何如?令曰,依。
又以義禁府言達曰,明日宗廟·景慕宮動駕時,大駕各差備都事及輿側左右考喧都事,本府入直都事,當以十二員分差,而本府都事只有十員,無以推移。假都事二員,令該曹口傳差出,以爲分排擧行之地,何如?令曰,依。
義禁府申目,省峴察訪金權原情云云。問目內辭緣,泛稱遲晩,刑推得情,何如?判付達,除刑推議處爲良如敎。
上在昌德宮。常參·經筵,以代理停。
王世子詣敦化門外,入幕次後,內閣·政院·藥房·春坊口傳問安。答曰,知道。大駕詣宗廟,入齋室後,王世子板位問安。答曰,知道。內閣·政院·藥房口傳問安。答曰,知道。王世子入齋室後,內閣·政院·藥房·春坊口傳問安。答曰,知道。展拜後,王世子板位問安。答曰,知道。內閣·政院·藥房口傳問安。答曰,知道。王世子展拜後,內閣·政院·藥房·春坊口傳問安。答曰,知道。仍詣景慕宮,入齋室後,王世子板位問安。答曰,知道。內閣·政院·藥房口傳問安。答曰,知道。王世子入齋室後,內閣·政院·藥房·春坊口傳問安。答曰,知道。展拜後,王世子板位問安。答曰,知道。內閣·政院·藥房口傳問安。答曰,知道。王世子展拜後,內閣·政院·藥房·春坊口傳問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。王世子還內後,內閣·政院·藥房·春坊口傳問安。答曰,知道。
藥房都提調李存秀,提調金鏴,左承旨鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金鍏達曰,大司憲金陽淳未肅拜,執義金興根,掌令金胤根令旨未下,掌令一員,持平一員未差,持平成遂默在外,監察茶時之意,敢達。令曰,知道。
備忘記,開城留守徐憙淳下直,長弓一張,長箭一部,雲籠萬戶安弼壽訓戎僉使李敏會下直,各長弓一張,長箭一部,筒兒一箇賜給。
令于申在植曰,開城留守留待。
尹聲大啓曰,司僕寺內乘來言,捲簾,取稟。傳曰,捲三面。
鄭知容達曰,備邊司郞廳來言,今日賓廳日次,而動駕相値,不得來會云矣,敢達。令曰,知道。
令于徐英淳曰,禮房承旨馳詣宗廟·景慕宮,奉審摘奸以來。
令于申在植曰,戶·兵換房。
傳于徐英淳日,王世子祗迎之節置之。
傳于徐英淳曰,王世子祗迎之節置之。
令于鄭知容曰,明日出宮門路,以貳極門爲之。
令于鄭知容曰,再明日出宮門路,以弘化門爲之,蹕路由館峴爲之。
令于申在植曰,開城留守入對。
徐英淳達曰,應敎趙基謙,校理申冕周·沈鈁,副修撰,李趾秀在外,副應敎朴宗吉身病出去,修撰李竣祜差祭,玉堂上下番俱空,事甚未安。副校理李游夏·吳致淳,修撰閔英世,副修撰李應信,竝卽牌招,推移入直,何如?令曰,依。
以執義金興根,掌令金胤根,正言徐有贊再牌不進罷職令旨,令于金鍏曰,只推。
以執義金興根,掌令金胤根,正言徐有贊牌不進罷職令旨,令于金鍏曰,只推。
申在植達曰,守令署經事令下矣。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
韓弘敎達曰,卽者檢閱徐戴淳,以其親病,陳書徑出,原書纔已捧入矣。所當卽捧禁推徽旨,而此與無端徑出有異,推考警責,何如?令曰,依。
又達曰,卽者檢閱金鼎集,謂有館規,陳書徑出,原書纔已退却矣。所當直捧禁推徽旨,而此與無端徑出有異,推考警責,仍卽牌招入直,何如?令曰,依。
徐英淳,以侍講院言達曰,明日齋宿時,宮官當爲全數進參,而弼善李鎭華,兼說書徐戴淳俱有實故,無以備員,令政院稟令變通差出,以爲備員進參之地,何如?令曰,依。
又達曰,因侍講院草記,明日齋宿時,宮官當爲全數進參,而弼善李鎭華,兼說書徐戴淳俱有實故,無以備員,令政院稟令變通差出事依下矣。合有變通之道,何以爲之?敢稟。令曰,竝許遞。旣承下敎,前望單子入之。
春坊前望單子入之,弼善朴宗璜,兼說書徐念淳代點。
徐英淳,以侍講院言達曰,明日齋宿時,宮官當爲全數進參,而輔德朴永元,兼輔德李道在,兼弼善朴宗吉,司書金箕晩竝拿處,無以備員,令政院稟令變通差出,以爲備員進參之地,何如?令曰,依。
又以禮曹言達曰,卽接典牲署所報,則來八月初三日行景慕宮秋享大祭所用犧牲,本署提調與小宗伯,當爲前期看品,而新除授提調權丕應在外,無以擧行云。令政院稟令變通,以爲趁期看品之地,何如?令曰,依。
又達曰,因禮曹草記,卽接典牲署所報,則來八月初三日行景慕宮秋享大祭所用犧牲,本署提調與小宗伯,當爲看品,而新除授提調權丕應在外,無以擧行云。令政院稟令變通,以爲趁期看品事依下矣。合有變通之道,何以爲之?敢稟。令曰,許遞。旣承下敎,前望單子入之。
以公忠監司朴晦壽狀達,早紅杮子·松茸,節序太早,限內不得封進,惶恐待罪事,令于徐英淳曰,卿其勿待罪事,回諭。
令開城留守徐憙淳書。王世子若曰,東省貯琬琰之姿,爰撤邇列,西門揀鎖鑰之任,庸畀居留,往展弘猷,祗服寵誥。睠玆開城大府,實惟漢師陪京,控引兩西,有若漢三輔拱護,專制一境,殆同宋二京分司。舟車金帛之委輸,素稱珍藏陸海,樓櫓甲兵之修繕,寔藉藩衛都畿。嶺阨關防,奚但鎭守之專管?民人土地,蓋亦字牧之兼畀。邇來昇平之狃安,以致修擧之稽滯,倉積半屬虛簿,倘水旱則何資,營伍率多漏簽,奈陰雨之無備?賓館之冠蓋相望,供億旣疲,市井之錐刀爭趨,姦僞滋盛。雖昔豐盈之際,尙云措置之實難,矧今解弛之餘,尤合遴選之克愼。惟卿,瑚璉美器,珪簪名門,豈弟溫恭之規,如玉蘊匵,綜明練達之識,若刃發硎。持心也不設畦畛,人皆許其雅量,傳家而夙襲詩禮,世共推爲通才。奎壁淸班,早播眞學士令譽,玉署長席,亦凝古宰相風儀,出宰仙樓,文采競山水之勝,佐貳選部,物論服銓衡之平。旣卿才歷試也多,而余心眷注之篤,置諸密邇,蓋切常見卿之心,念玆保釐,亶爲徒得君之重。玆授卿以開城府留守兼管理使,卿其克殫報答之悃,庸體倚毗之裏。惟簡嚴可以御衆煩,惟勤勵可以刷百弊,抑末利而務本業,在所當先,塞姦竇而淸弊源,以莫不擧。興學校而移風易俗,夐溯花潭之餘芬,修城隍而選卒鍊兵,永鞏松岳之巨鎭。凡厥裁稟,自有彝章。於戲,懿範雅儀,副叔子輕裘之望,良籌碩畫,挹孟博攬轡之治。倚斗誠懸,應切玉樓之歸夢,專城養就,庶展板輿之至榮。故玆令示,想宜知悉。踏達字。知製敎金鼎集製進
檢閱徐戴淳書曰,伏以臣母,素患痰癖之症,當此換節之時,一陪添劇,委頓床笫,食飮全却,轉側須人。臣自聞此報,方寸煎灼,玆敢忙陳短章,徑出禁扄。伏乞离明,俯垂鑑諒,亟遞臣職,以便救護,仍治臣罪,以肅朝綱,千萬幸甚。臣無任云云。覽書具悉。爾其勿辭救護。
己丑七月二十九日卯時,上詣宗廟·景慕宮展謁擧動入侍時,行都承旨申在植,左副承旨尹聲大,右副承旨金鍏,假注書黃起源,記事官徐戴淳·金熙逌,檢校直閣徐萬淳,檢校待敎金正喜·金英淳,以次侍立。時至,上具翼善冠·衮龍袍,乘輿出宣化門。藥房都提調李存秀,副提調申在植進前奏曰,侵早勞動,聖體,若何?上曰,一樣矣。出協陽門,降輿乘輦,仍由敦化門出,至宗廟大門外,降輦乘輿入齋室。改具冕服,由東神門入至褥位,行望廟禮,仍陞各室奉審,冊寶奉審。命戶·禮堂入侍,賤臣出傳,引戶·禮堂入。上由西神門,詣永寧殿,行望殿禮,各室奉審如上儀。命進睿宗室寶鑑。上曰,下番奉進。戴淳奉進。奉審訖,出殿門。存秀等進前曰,勞攘旣多,聖體,若何?上曰,一樣矣。還入齋室,改具翼善冠·衮龍袍,乘輿出廟門外,乘輦至景慕宮大門外,降輦乘輿入齋室。少頃,通禮跪請外辦,上改具冕服,行禮及宮內奉審。命戶·禮堂入侍,賤臣出傳還入。仍命進冊寶,奉審訖。傳曰,百官行禮置之。出榻敎賤臣出傳。上仍詣望廟樓,行禮奉審如儀,還入齋室。改具翼善冠·衮龍袍,乘輿出宮門,降輿乘輦,還至宗廟洞口前,降輦步過,乘輦由敦化門至協陽門,降輦乘輿,由宣化門還內。諸臣祇伏門外,王世子還內問安後,諸臣以次退出。
己丑七月二十九日卯時,大駕詣宗廟·景慕宮秋展謁擧動,王世子陪參入對時,左承旨鄭知容,右承旨徐英淳,同副承旨韓弘敎,假注書韓用幹,記事官李寅弼·趙秉憲,原任直提學金鏴,原任直閣李光文,待敎金鼎集,以次陪立。時至,王世子具翼善冠·衮龍袍,乘輿出貳極門,至協陽門外,降輿步過,至仁政門外,乘輿由敦化東狹門出,降輿入幕次。大駕至,就祗迎位,鞠躬祗迎訖。乘輦進發,詣宗廟門外,降輦乘輿,由西狹門入齋室。改具冕服,由東神門入詣板位,行四拜禮,仍陞廟內,各室奉審,冊寶奉審訖,仍詣永寧殿,行四拜禮,仍陞廟內,各室奉審,冊寶奉審如上儀,還入齋室。少頃,改具翼善冠·衮龍袍,乘輿出西狹門,降輿乘輦,進至宗廟洞口外。令曰,玄武隊班,何等淸嚴,則人馬之攔入於衛士之間者,萬萬駭然。當該官員,捧現告,令該府拿問處之。出令旨詣景慕宮門外,降輦乘輿,入宮西狹門詣齋室。改具冕服,行禮及宮內奉審,冊寶奉審如儀,仍詣望廟樓,行四拜禮,還入齋室。還宮時至,改具翼善冠·衮龍袍,乘輿出西狹門,降輿乘輦,進發至宗廟前路降輦,乘輦進至敦化門外,降輦乘輿,由東狹門至仁政門外,降輿步入宣化門外,問安後,乘輿仍由貳極門還內,諸臣以次退出。
己丑七月二十九日午時,王世子座重熙堂。開城留守入對時,行都承旨申在植,假注書韓用幹,記事官李寅弼·徐戴淳,開城留守徐憙淳,以次進伏訖。令曰,史官分左右。仍令開城留守,進前奏職姓名,憙淳進前奏職姓名。令在植別諭,在植承令別諭訖。令開城留守先退,又令退,承史以次退出。
上在昌德宮。常參·經筵,以代理停。
王世子詣侍講院後,內閣·政院·藥房·春坊口傳問安。答曰,知道。
禮曹,今八月初九日王世子生辰賀習儀乙良,百官除良,執事禮貌官兺,預爲講習爲白乎矣,正日王世子具冕服出座重熙堂,宗親文武百官,以黑團領行禮事,知委擧行,何如?達,權停爲良如敎。
金鍏達曰,大司憲金陽淳未肅拜,執義金興根,掌令金胤根令旨未下,掌令一員,持平一員未差,持平成遂默在外,監察茶時之意,敢達。令曰,知道。
又達曰,來初五日朝參日次矣,敢稟。令曰,停。
徐英淳達曰,文臣製述,以何日爲之乎?敢稟。令曰,待下令爲之。
又達曰,吏文製述,以何日爲之乎?敢稟。令曰,待下令爲之。
令于尹聲大曰,戶判雖有人言,不由政院,直爲尋鄕者,萬萬徑遽矣。從重推考,令政院申飭上來也。
以執義金興根,掌令金胤根,正言徐有贊牌不進罷職令旨,令于金鍏曰,只推。
金鍏達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
令于尹聲大曰,今見北伯狀達,北關水災,不覺驚愕失圖。旣經昨年歉荒,又當此水患,家舍之頹壓,人命之漂沒,極目愁慘,滿心傷憐,而鶉鵠失所,號哭遍野,此若不別般顧恤,則民將孰依而恃乎?思之及此,達夜失眠。檢校待敎金英淳,北評事差下,兼察慰諭御史之任,不日下去,與道臣爛商其奠接賙恤之方,使一夫一婦咸得安居,以弛九重北顧之憂,事過後仍行評事之意,分付,可也。
令于尹聲大曰,北關水災,不可但以慰諭而止。令廟堂另加商確,使災民無至失所之歎事,分付廟堂。
鄭知容達曰,因侍講院草記,明日齋宿時,宮官當爲全數進參,而輔德朴永元,兼輔德李道在,兼弼善朴宗吉,司書金箕晩竝拿處,無以備員,令政院稟令變通差出事依下矣。合有變通之道,何以爲之?敢稟。令曰,竝許遞。旣承下敎,前望單子入之。
春坊前望單子入之,輔德安光直,兼輔德朴齊聞,兼弼善金周默,司書金東健代點。
尹聲大,以侍講院言達曰,今日齋宿時,宮官當爲全數進參,而新除授兼輔德朴齊聞在外,兼文學徐有贊有實故,無以備員,令政院稟令變通差出,待下批牌招,以爲備員進參之地,何如?令曰,依。
又達曰,因侍講院草記,今日齋宿時,宮官當爲全數進參,而新除授兼輔德朴齋聞在外,兼文學徐有贊有實故,無以備員,令政院稟令變通差出,待下批,牌招事依下矣。合有變通之道,何以爲之?敢稟。令曰,竝許遞。旣承下敎,前望單子入之。
春坊前望單子入之,兼輔德金正喜,兼文學黃浩民代點。
令于尹聲大曰,發遣吏郞,諸執事淸齋與否,摘奸以來。
以執義金興根,掌令金胤根,正言徐有贊牌不進罷職令旨,令于金鍏曰,只推。
金鍏達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體更爲牌招,以爲署經之地,何如?令曰,依。
以副校理李游夏·吳致淳,修撰閔英世,副修撰李應信牌不進罷職令旨,令于尹聲大曰,只推。
尹聲大達曰,玉堂上下番俱空,事甚未安。副校理李游夏·吳致淳,修撰閔英世,副修撰李應信,旣有只推之令,與修撰李竣祜一體牌招,推移入直,何如?令曰,依。
以副校理李游夏·吳致淳,修撰閔英世·李竣祜,副修撰李應信牌不進罷職令旨,令于尹聲大曰,只推。
尹聲大達曰,玉堂上下番俱空,事甚未安。副校理李游夏·吳致淳,修撰閔英世·李竣祜,副修撰李應信,旣有只推之令,竝更牌招,推移入直,何如?令曰,依。
金鍏,以兵曹言達曰,檢校待敎金英淳,北評事差下,不日下去事令下矣。單付單子,當爲待政下批,而不日下去,行期甚迫,口傳下批,何如?令曰,依。
兵曹口傳政事,北評事單金英淳。
典牲提調前望單子入之,鄭基善代點。
金鍏,以備邊司言達曰,本司武郞廳李重榮奔走勤仕,已滿十五朔,依例六品遷轉事,捧承令施行,何如?令曰,依。
兵曹口傳政事,以趙禹錫爲宣傳官。
尹聲大,以司僕寺一提調意達曰,本寺僉正李羲斗,纔已箇滿矣。文簿方有釐正之事,難付生手,今姑仍任,而幸行在卽,擧行時急,令該曹口傳單付之地,何如?令曰,依。
吏曹口傳政事,司僕寺僉正李羲斗仍任事承令。
尹聲大,以奎章閣言達曰,景慕宮望廟樓今朔奉審,無頉之意,敢達。令曰,知道。
尹聲大,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,以弘陵展謁,念間擇入,親祭磨鍊。
又以禮曹言啓曰,以陵幸取稟草記,傳曰,以弘陵展謁,念間擇入,親祭磨鍊事,命下矣。幸行吉日,令日官朴周煥推擇,則今八月念間,連値齋日與拘忌,念前·晦前,亦皆如此,當月內無可合之日云。何以爲之乎?敢稟。傳曰,以今月二十七日爲之。
又以禮曹言啓曰,今八月二十七日弘陵親祭時王世子亞獻之節,依例磨鍊乎?敢稟·傳曰,依例磨鍊。
又以禮曹言啓曰,今此弘陵幸行出宮時,王世子闕門外祗送,還宮時城門外祗迎及隨駕等節,何以爲之乎?敢稟。傳曰,祗迎隨駕之節,依例磨鍊。
傳于鄭知容曰,軍士房承旨入侍。
傳于鄭知容曰,今番幸行,京擧動例爲之,出還宮時植炬,置之,凡係民事,皆以儲置米會減事,分付。
金鍏,以兵曹言啓曰,今此幸行時隨駕營門,依定式以春幸時隨駕營門當爲磨鍊,而今春幸行時,訓局步軍十哨,馬軍三哨,訓鍊大將率領爲先廂,訓局步軍五哨,馬軍一哨,兩營騎士各一番,摠戎使率領爲後廂,禁軍三哨隨駕,禁衛大將,率該營軍兵,留都矣。今番則後廂大將,以何營爲之,而兩營鄕軍,已爲停番,留都及禁軍馬步軍,以幾番幾哨磨鍊乎?敢稟。傳曰,依春展謁時例爲之。後廂大將,以御營大將爲之。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣。今番則何以爲之乎?敢稟。傳曰,三百名爲之,餘軍一百名爲之。
又以兵曹言啓曰,今此幸行王世子隨駕時,禁軍一番,挾輿軍三百名磨鍊陪衛,而餘軍一百名,亦爲磨鍊,量宜替代,何如?傳曰,允。
又以兵曹言啓曰,在前幸行時,先廂步軍一哨,晝停所連爲作門,十里外斥堠·伏兵·傳語軍,摠戎廳·廣州府,各隨地方,以所屬束伍步軍排立矣。今亦依此擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
金鍏,以兵曹言達曰,幸行回鑾後,隨駕軍兵犒饋,近年連以乾物分給矣。今亦依此擧行,何如?令曰,依。
又以禁衛營言達曰,本營千摠李吉求身病猝重,勢難察任,改差,何如?令曰,依。
弘陵幸行時軍令,八月二十七日出宮,黔巖碑閣所晝停所,自闕門二十五里,弘陵展謁,自晝停所十里,以上三十五里,親祭還詣黔巖碑閣所晝停,當日還宮。
己丑八月初一日辰時,王世子詣侍講院,景慕宮秋享大祭攝行齋宿入對時,行都承旨申在植,左承旨鄭知容,右承旨徐英淳,同副承旨韓弘敎,假注書韓用幹,記事官尹興圭·金鼎集,原任直提學金鏴,原任直閣徐俊輔·李光文,檢校待敎金正喜以次陪立。時至,王世子具翼善冠·衮龍袍,乘輿出重華門,由貳極門至侍講院,相禮贊請降輿,王世子降輿,入侍講院,陪從諸臣輪回詣閤。
己丑八月初一日午時,上御映花堂。軍士房承旨入侍時,左承旨鄭知容,假注書黃起源,記注官金奎燮,記事官金熙逌以次進伏訖。上命宣傳官,兵曹判書持軍令入侍。兵曹判書徐俊輔跪伏請軍令,命知容讀軍令,仍親啓下,知容還授俊輔,俊輔先退。承史以次退出。
上在昌德宮。常參·經筵,以代理停。
齋宿後,內閣·政院·藥房·春坊口傳問安。答曰,知道。王世子詣景慕宮,入齋室後,內閣·政院·藥房·春坊口傳問安。答曰,知道。奉審省牲·省器,隷儀後,內閣·政院·藥房·春坊口傳問安。答曰,知道。塡祝祭物看品後,內閣·政院·藥房·春坊口傳問安。答曰,知道。
金鍏達曰,大司憲金陽淳未肅拜,執義金興根,掌令金胤根令旨未下,掌令一員,持平一員未差,持平成遂默在外,監察茶時之意,敢達。令曰,知道。
徐英淳達曰,明日常參,取稟。令曰,停。
以執義金興根,掌令金胤根,正言徐有贊再牌不進罷職令旨,令于金鍏曰,只推。
金鍏達曰,守令署經事令下,已至多日,尙未署經,事甚未安。掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
以副校理吳致淳,修撰李竣祜,副修撰李應信再牌不進罷職令旨,令于尹聲大曰,只推。
以副校理李游夏,修撰閔英世牌不進罷職令旨,令于尹聲大曰,只推。
尹聲大達曰,玉堂上下番俱空,事甚未安。副校理李游夏·吳致淳,修撰李竣祜·閔英世,副修撰李應信,旣有只推之令,竝卽牌招,推移入直,何如?令曰,依。
以掌令金胤根,正言徐有贊牌不進罷職令旨,令于金鍏曰,只推。
以副校理吳致淳,修撰李竣祜,副修撰李應信牌不進罷職令旨,令于尹聲大曰,只推。
以副校理李游夏,修撰閔英世再牌不進罷職令旨,令于尹聲大曰,只推。
申在植,以吏曹言達曰,檢校待敎金英淳,北評事差下,兼察慰諭御史之任,不日下去事令下矣。慰諭御史下批單子,口傳單付以入之意,敢達。令曰,知道。
吏曹口傳政事,咸鏡道兼察慰諭御史北評事單金英淳。
申在植,以吏曹言達曰,今此文宣王釋奠祭及山川祭祭官中,時無職名人員,令該曹口傳付軍職,何如?令曰,依。
尹聲大,以司僕寺一提調意啓曰,今此弘陵幸行時及王世子隨駕時,各差備入把馬數,磨鍊別單書入,而其中驛馬,竝令兵曹,依例知委各驛,使之直爲入把,何如?傳曰,允。
又以司僕寺一提調意啓曰,今此弘陵幸行時及王世子隨駕時,補把驛馬,勿論遠近道,限五十匹分排,知委各驛,以爲入用之地,何如?傳曰,允。
金鍏,以備邊司言達曰,卽見京畿監司金鎌狀達,則以爲,北漢平倉還餉,卽畿民心腹之疾,而運留之間,生死攸係。甲寅添劃米七千餘石,仍留各其邑,均排糶糴後,耗條代錢移送,在摠廳別無大損,在畿民庶可奠安。長湍所受大興城餉各穀二千二百石,亦令仍留長湍,作爲松營穀,松營所在某樣穀中,依此數換作餉還,令各其本邑糶糴取耗事,請令廟堂稟處矣。北漢米之添數糶糴以後,畿邑民勢,轉至於莫可支保之境,卽京外之所共悶歎也。今此道臣所請,卽中間所添之數,糶糴於各其本邑也,山·平兩倉本來轉輸之數,依前爲之也。此與更張有異,卽不過仍舊貫也。事當直爲許施,而第摠廳事勢之能無掣礙,有難的知,故枚擧狀辭,先問于該廳,則該帥臣李石求牒呈內,耗條,支放所需也。若以代錢收送,則貿米支放之際,必生別弊,與春三升秋一斗折半條,一體以本色米輸送,然後可無後弊云。故更爲關問於畿營,則該道伯所報內,耗條旣是支放,當以精實米輸送,所謂秋斗春升,本非公用之物,名色亦不正,此則代錢收送,未爲不可,而旣載於甲寅節目,摠廳之言且如此,其亦一從摠廳之言,以米輸送。山耗以其有陟險遠輸之勞,故本是每石一斗,而旣令糶糴於本邑,則亦當以一斗五升收送,然則支放所需,比前有添,在摠廳可云滿足爲辭矣。今則此事便是該廳與本道相議歸一也,更無後弊有無之可言,廟堂稟覆,不必靳持。自今年爲始,依狀辭施行之意,分付該廳·該道。大抵北漢餉米之民不堪命者,非但由於遠輸之難也。當其收捧之時,無識之摠校輩,憑藉軍餉所重,無故點退,若不充其慾,則使屢百名男負女戴,艱辛上去於高峯絶頂之民,進退不得,五六日或六七日,濡滯於倉底。這間民勢之狼狽,誠不忍言,此弊連年益甚,至于近年而極矣。軍餉雖重,有民然後可以斂散,爲帥臣者,若念民惟邦本之義,寧忍不爲檢束廳屬,以至於民之視北餉如烏喙乎?此則帥臣不得辭其罪。雖以道臣言之,北餉斂散之時,別岐廉察,甲寅節目·甲戌定式所載者外,雖升勺之微,若有誅求討索之弊,小則往復該廳嚴治,大則狀達懲創,可也,而不此之爲,故弊到此極。自今以後,別加察飭之意,分付該道臣。至於大興城餉,未知松營事勢之如何,有難直爲變通,使道臣·守臣相議,停當歸一,更爲登聞後稟處,何如?令曰,依。
己丑八月初二日辰時,王世子詣景慕宮。秋享大祭攝行動輿入對時,行都承旨申在植,左承旨鄭知容,右承旨徐英淳,同副承旨韓弘敎,假注書韓用幹,記事官尹興圭·金鼎集,原任直提學金鏴,原任直閣徐俊輔·李光文,檢校待敎金正喜以次陪立。時至,王世子具遠遊冠·絳紗袍,乘輿出侍講院,由銅龍門·弘化東挾門出。相禮跪贊請降輿乘輦,王世子降輿乘輦,相禮跪贊請執圭,王世子執圭,進發至觀旂橋,降輦乘輦,館學儒生等俯伏祗迎。令曰,迎輿儒生中,立於同成均後者,何人耶?知容曰,李鼎賢也。令曰,同副承旨落後,收取迎輿儒生擧案以來。仍進發至景慕宮大門外,相禮跪贊請釋圭,王世子釋圭,降輦乘輿,由西門入,降輿入齋室。少頃,王世子改具冕服以出,相禮跪贊請執圭,王世子執圭,詣神位前,行再拜禮,陞詣室內奉審後,仍詣望廟樓,行四拜禮,奉審如儀,還入齋室。少頃,具冕服以出,詣板位,省器·省牲,肄儀如儀。在植曰,望廟樓行禮時,內外臚唱,全不相應,由於外唱之短促,以致行禮之參差。當該外唱引儀,所當重勘,而本院請推之外,無他可施之罰,何以爲之乎?令曰,事過後拿處,可也。出擧條令曰,當該監察,事過後拿處。出令旨還入齋室,以司謁下令曰,祭物陳設看審後,當親塡祝矣。該房知悉。出令旨親塡祝時至,王世子具冕服以出,仍詣月臺,陳設奉審,尊所奉審,塡祝如儀,還入齋室,諸臣以次輪回詣閤。
上在昌德宮。常參·經筵,以代理停。
世子宮,內閣·政院·藥房·春坊·朝廷二品以上·六曹堂上經宿口傳問安。答曰,知道。親祭後,內閣·政院·藥房·春坊·朝廷二品以上·六曹堂上口傳問安。答曰,知道。還內後,內閣·政院·藥房·春坊口傳問安。答曰,知道。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
鄭知容達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
又達曰,假注書黃起源身病猝重,勢難察任,今姑改差,何如?令曰,依。
韓弘敎達曰,右副賓客洪奭周旣在闕中,不爲肅謝,直爲出去,事甚未安。推考,何如?令曰,依。
令于徐英淳曰,右承旨持此睿題,馳往泮宮,迎輿儒生,試取以來。
徐英淳達曰,守令署經事令下,已至多日,尙未署經,事甚未安。掌令金胤根,正言徐有贊,旣有只推之令,與大司憲金陽淳,行大司諫朴齊一,執義金興根,一體牌招,以爲署經之地,何如?令曰,依。
鄭知容達曰,大司憲金陽淳,執義金興根,掌令金胤根牌不進,掌令一員,持平一員未差,持平成遂默在外,監察茶時之意,敢達。令曰,知道。
以執義金興根,掌令金胤根,正言徐有贊牌不進罷職令旨,令于鄭知容曰,只推。
以執義金興根,掌令金胤根,正言徐有贊牌不進罷職令旨,令于鄭知容曰,只推。
令于徐英淳曰,迎輿儒生試取時,入直都摠管金鏴,副摠管金熙華,兵曹參知黃燾,左承旨鄭知容,同副承旨韓弘敎試官差下,待敎金鼎集,檢閱徐戴淳,兵曹佐郞金學敏,弼善朴宗璜,說書尹興圭對讀官差下。
令于徐英淳曰,七夕製,明日通方外爲之,試紙用大好紙,處所以春塘臺爲之,該房知悉。
徐英淳達曰,玉堂上下番俱空,事甚未安。副校理李游夏·吳致淳,修撰閔英世·李竣祜,副修撰李應信旣有只推之令,竝卽牌招,推移入直,何如?令曰,依。
令于鄭知容曰,明日出宮門路,以貳極門爲之。
假注書黃起源改差代,南獻中添書代點。
令于徐英淳曰,科次入對。
以副校理李游夏·吳致淳,修撰閔英世·李竣祜,副修撰李應信牌不進罷職令旨,令于徐英淳曰,只推。
兵曹口傳政事,副司果曺錫鯤·李鎭華·高萬九,以上竝單付。
韓弘敎,以吏曹言達曰,軍器寺副正金命孝,除拜後過限未肅拜,依例改差,何如?令曰,依。
徐英淳,以禮曹言達曰,卽接康陵令所報,則昨日酉時量,本陵曲墻內東邊階砌上下莎草,失火延燒云矣。莫重陵上至近之地,有此莎草失火之患,萬萬驚悚。慰安祭不卜日,今初五日設行,修改之節,依法典,臣曹堂上郞廳進去,奉審後稟處,而當該入直官員,常時不能審愼之罪,令該府照法勘處,伊日入番員役等,亦令該曹到底査究,以爲依律嚴繩之地,何如?令曰,依。
傳于韓弘敎曰,奉審禮堂入侍。
徐英淳,以禮曹言達曰,今八月初五日行康陵慰安祭時,兩官當爲備員將事,而令金尙義方在拿令中,爲先改差,其代卽令該曹,以在京無故人口傳差出,以爲備員擧行之地,何如?令曰,依。
吏曹口傳政事,以趙然大爲康陵令。
徐英淳,以內醫院都提調·提調意達曰,年例燕貿唐藥材,依例磨鍊,別單書入之意,敢達。令曰,知道。
韓弘敎,以宣惠廳言達曰,大同裝發,本有月限,而以其舟橋司再籤船隻下往之故,湖西各邑則一二朔差緩,固其勢也,而憑藉於此,至有經夏不納之弊。窮春穀價極踊之時,以錢倍徵於民,待新穀旣登,穀價輕歇之時,始爲貿納者,便作湖西諸邑之例套。春旣倍徵,故不足爲窮民之紓力,秋貿歇價,故乃反爲奸吏之利竇,事之痛該,莫此爲甚。見今七月已過,尙多裝發形止初不報來之邑,大同事目,本自嚴重,湖西諸邑之甘於射利,了無一分顧畏之心者,寧有如許道理?七月晦日前不爲裝發之邑倅,令該道道臣,捧現告指名狀達後,令該府拿問嚴勘。京畿亦多未裝發之邑,其亦令道臣狀聞後,一體拿問勘處,何如?令曰,依。
鄭知容,以都摠府言達曰,去七月二十六日中日試射時,扈衛軍官李完基,以改名時顯,應射之意白活,而本廳試記,亦以時顯載錄,故許其應射而沒技,依例直赴殿試矣。追聞本廳軍官,元有李時顯,則今此李完基所改之名,與此相同者,跡涉可疑,故屢次査問,別無隱情,而試體至嚴,臨時冒改,旣已現露之後,不可置而勿論。李時顯段,爲先削科。臣之矇未覺察,不勝惶悚,而雖以該廳別將言之,領率監試之際,冒名赴試,必無不知之理,而不卽覺發,致此追後現露者,事甚該然。當該別將,令該府拿問處之,何如?令曰,依。
又以摠戎廳言達曰,本廳右部千摠金鍵身病猝重,勢難察任,改差,何如?令曰,依。
又以義禁府言達曰,明日春塘臺七夕製,通方外爲之時,本府都事皆爲赴擧,只有武都事一員,本府入直都事,當直入直都事,公事回公都事,靑陽門·月覲門·集春門禁亂都事,無以推移。假都事五員,令該曹口傳差出,以爲分排擧行之地,何如?令曰,依。
又以義禁府言達曰,通禮院假引儀李悌寬·朴載鳳等拿處事,徽旨達下,而假引儀以雜歧,例自刑曹擧行,曾有定式矣。李悌寬·朴載鳳等,依例移送秋曹之意,敢達。令曰,知道。
又以刑曹言達曰,因義禁府達辭,內外臚唱全不相應之通禮院假引儀李悌寬·朴載鳳,以雜技例移送秋曹事令下矣。謹按律文,則大明律不應爲條有曰,凡不應得爲而爲之,事理重者杖八十。李悌寬·朴載鳳,依此律,各決杖八十,放送之意,敢達。令曰,知道。
行刑曹判書金在昌書曰,伏以,臣方帶賓客之任矣。新叨刑官,在所當遞,而連値齋日,今始援例陳章。伏乞离明,亟令遞改,以存公格,不勝幸甚。臣無任云云。答曰,覽書具悉。所帶賓客之任,許遞。
己丑八月初三日子時,王世子詣景慕宮。秋享大祭攝行祭入對時,行都承旨申在植,左承旨鄭知容,右承旨徐英淳,同副承旨韓弘敎,假注書韓用幹,記事官尹興圭·金鼎集,原任直提學金鏴,原任直閣徐俊輔·李光文,檢校待敎金正喜以次陪立。時至,王世子具冕服入就位,禮儀使贊請再拜,王世子行再拜禮訖。禮儀使贊請行晨祼禮,禮儀使引王世子詣盥洗位,王世子盥洗訖。禮儀使引王世子詣神位前,知容奉香,弘敎奉爐,王世子三上香,仍行晨祼禮,禮儀使引王世子降復位。禮儀使贊請行初獻禮,禮儀使引王世子詣神位前,王世子行初獻禮,仍降復位。令曰,堂上執禮,從重推考,守僕,事過後,令攸司從重科治。出令旨亞獻官·終獻官,以次行禮如儀訖。禮儀使引王世子詣飮福位,王世子受胙飮福訖,仍降復位。禮儀使贊請行再拜禮,王世子行再拜禮,禮儀使引王世子詣望燎位,王世子望燎訖,王世子還入齋室。少頃,王世子改具遠遊冠·絳紗袍,乘輿出宮門外,相禮贊請降輿乘輦,王世子乘輦,至弘化門降輦乘輿,由東挾門入貳極門還內,諸臣以次退出。
己丑八月初三日申時,王世子座重熙堂。迎輿儒生應製科次入對時,右承旨徐英淳,假注書韓用幹,記事官尹興圭·徐戴淳,試官都摠管金鏴,副摠管金熙華,兵曹參知黃燾,左承旨鄭知容,同副承旨韓弘敎,對讀官待敎金鼎集,檢閱徐戴淳,兵曹佐郞金學敏,弼善朴宗璜,說書尹興圭以次進伏訖。令曰,試券爲幾張乎?英淳曰,六百餘張矣。仍令考券,又令分考。鏴等考試畢,達曰,今番則取幾人乎?令曰,取七人。鏴曰,書以何等乎?令曰,第一張書三下一,之次二張書草三下,之次四張書次上。令曰,表居首三下一幼學兪鎭五直赴殿試,之次三下幼學睦雲錫給二分,草三下幼學洪耆鉉給一分,次上幼學趙發永等四人,竝令該曹考例施賞。出令旨又令曰,入格儒生明日待令。出令旨令曰,兪鎭五,誰之孫也?鏴曰,故郡守兪駿柱之曾孫也。仍命試官先退,又令退,承史諸臣以次退出。
己丑八月初三日戌時,上御熙政堂。王世子侍座,康陵奉審禮堂入侍時,同副承旨韓弘敎,假注書韓用幹,記事官金鼎集·徐戴淳,禮曹判書洪起燮以次進伏訖。上曰,禮曹判書進前。起燮進前。上曰,陵寢奉審則何如耶?起燮曰,陵上丁字閣·碑閣奉審則竝無頉,而莎草被燒處,則火跡似從東邊而始,自曲墻內丑方至酉方,長爲十三把許,曲墻外階砌上下長廣,至於二十餘把。考諸臣曹謄錄,比之乙亥光陵,則爲頉差輕,而比之丁丑齊陵,則不啻浩大,萬萬驚悚矣。上命禮堂先退,起燮退出。又命退,承史以次退出。
上在昌德宮。常參·經筵,以代理停。
經宿翌日,大殿·中宮殿,內閣·政院·藥房口傳問安。答曰,知道。世子宮,內閣·政院·藥房·春坊口傳問安。答曰,知道。世子嬪宮口傳問安。答曰,知悉。王世子七夕製試取還內後,內閣·政院·藥房·春坊口傳問安。答曰,知道。
藥房提調金鏴,副提調申在植達曰,伏未審日間,大殿聖,體若何?中宮殿氣候,若何?移次齋宿,宮享禮成,勞動之餘,睿體,何如?臣等不任區區伏慮,敢來問安。答曰,大殿聖體萬安,坤殿玉候萬安,余亦一樣矣。
鄭知容達曰,大司憲金陽淳,執義金興根未肅拜,掌令金胤根呈辭,掌令一員,持平一員未差,持平成遂默在外,監察茶時之意,敢達。令曰,知道。
徐英淳達曰,明日常參,取稟。令曰,停。
申在植達曰,右副承旨金鍏,今日不爲仕進,卽爲牌招,何如?令曰,依。
傳于徐英淳曰,慰諭御史留待。
傳于徐英淳曰,慰諭御史入侍。
令于徐英淳曰,入格儒生入對。
鄭知容達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
以執義金興根,掌令金胤根,正言徐有贊牌不進罷職令旨,令于鄭知容曰,只推。
徐英淳達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信,旣有只推之令,竝卽牌招,以爲推移入直,何如?令曰,依。
以副校理李游夏·吳致淳,修撰閔英世·李竣祜,副修撰李應信牌不進罷職令旨,令于韓弘敎曰,只推。
令于尹聲大曰,日前以戶判去就,有嚴飭上來之令旨,而仍無變動者,揆以事體,萬萬駭然。分付畿營,其去就卽速知入。
以右副承旨金鍏牌不進罷職令旨,令于徐英淳曰,只推。
鄭知容達曰,明日次對,兩司當爲進參,除在外外,未肅拜·呈告人員,竝待開門牌招,何如?令曰,依。
令于徐英淳曰,發遣吏郞,諸執事淸齋與否,摘奸以來。
尹聲大,以吏曹言啓曰,卽接掌樂院牒報,則以爲,協律郞例以本院官員塡差,而正洪羲弼,僉正金錫喜,主簿具秉魯俱爲差祭,南壇祭協律郞,無推移之路,主簿一員未差之代,卽速變通,以爲擧行之地云。掌樂院主簿未差之代,口傳備擬以入,何如?傳曰,允。
吏曹口傳政事,以趙鍾淳爲掌樂主簿。
鄭知容,以兵曹言達曰,宣傳官白能洙,五衛將李煥懋·沈鍩·李用弼,俱以病難供職,呈狀乞遞,竝改差,何如?令曰,依。
又以兵曹言達曰,今此弘陵幸行時,各差備所把驛馬,別單磨鍊以入,而本曹驛馬外,不足之數,依前例京畿驛馬十五匹補把事,分付本道之意,敢達。令曰,知道。
又以訓鍊都監言達曰,本局把摠曺圭振身病甚重,勢難察任,改差,何如?令曰,依。
又以摠戎廳言達曰,本廳中軍李復淵身病猝重,勢難察任,改差,何如?令曰,依。
又以義禁府言達曰,康陵令金尙義照法勘處事,徽旨達下,而金尙義方在直所,未及上來云。依例發遣府羅將,替直後拿來,何如?令曰,待待令拿囚。
義禁府申目,輔德朴永元,兼輔德李道在,兼弼善朴宗吉,司書金箕晩,檢閱趙秉憲等原情云云。徽旨內辭緣,泛稱遲晩,所當請刑是白乎矣,侍從勿爲請刑,載在大典通編,竝只議處,何如?判付達依準。又申目,監察梁在孟原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
公忠監司朴晦壽書曰,伏以,臣之空疎謭劣,何嘗有一毫近似於藩臬之任也?曾於受任之初,量入之讓,易歸於例套,必辭之義,未形於先事,含恩畏分,黽勉冒膺。南出日月,居然多積,微忱未效於塵刹,匪材莫掩於瘡疣,遇一事則以杜撰爲計,挨一日則以苟免爲倖。況値昨秋告祲,仍當今春設賑,上焉而恩波廣蕩,惠澤下究,下焉而守宰趨命,小大殫誠,臣於其間,一無所猷爲,至於承上接下,牽架補漏,亦猶未能,人之視臣,便一宂員,每自循省,罔非臣罪戾之大者。如是而淟涊盤礴,尤豈常情之所敢安也?今雖夏穫已登,秋稔有望,念彼災餘之窮蔀荒閻,譬如死疾纔起,形殼徒存,凜凜然蘇醒之無期。惟此時也,雖使兪·扁殫技,百方調護,如保嬰兒,猶難善後。況如臣之已試蔑效者,其在綜核之政,宜卽斥去也審矣,何待臣辭之覼縷也?且念臣瓜期不遠,雖欲更勉策勵,少贖旣往,其奈目下病勢難强,瘝曠非細,與其仍據,滋大其弊,無寧早免,差輕其辜。臣本稟弱,素患痰癖,來此以後,水土之異宜,風氣之不竝,又傷於昨冬乖候,今夏盛炎,宿症新祟,闖發添劇,如有硬物橫塞,胸膈痞悶,或似煙氣上衝,頭面烘熱。少動則喘,乍勞則汗,減睡阻食,神昏精耗,種種醜穢之狀,危惡之證,有不敢一一仰煩。方其劇時,雖尋常涉筆占署,猶不能自力,從此簿書期會,率多稽滯。況今秋序將半,巡審在卽,郇按之職,省部最重,自有期限,未或停廢。以此病狀,驅策原隰,尤非可論,思之惶隘,病裏添病,求解一念,不翅如囚人之夢釋。玆敢冒入文字,仰暴實狀,言出肝膈,毫無假飾。伏乞睿慈,曲垂鑑諒,亟令鐫改臣觀察使之任,以便公事,以安私分,俾卒受生成之澤,千萬幸甚。臣無任云云。答曰,覽書具悉。大賑纔畢,民多未蘇,此時巡使之任,其可輕遞乎?卿其勿辭察任。
敦寧都正金明鎭書曰,伏以,臣病伏鄕廬,伏承恩除,以臣爲敦寧府都正者。臣感恩怵義,宜卽擔舁登途,少伸叩謝之忱,而臣於見職,本無敦寧,揆以公格,在所當遞。且目下病情,無以蠢動,俟其少間,今始趨詣禁扄之外,援例陳章,益切悚惶之至。伏乞离明,俯垂諒察,特許鐫改,以存公格,以安私分,不勝幸甚。臣無任云云。覽書具悉。所請依施。
己丑八月初四日辰時,上御熙政堂。慰諭御史入侍時,右承旨徐英淳,假注書南獻中,記事官金鼎集·徐戴淳,慰諭御史金英淳以次進伏訖。上曰,慰諭御史進前。上曰,奠接之方,下去後着實擧行,可也。上命慰諭御史就座,仍命慰諭御史先退。命史官就座,又命退,承史以次退出。
己丑八月初四日辰時,王世子代臨春塘臺,七夕製試取入對時,行都承旨申在植,左承旨鄭知容,右承旨徐英淳,同副承旨韓弘敎,假注書南獻中,記事官徐念淳·徐戴淳,原任直提學金鏴,原任直閣徐俊輔·李光文,檢校待敎金正喜,待敎金鼎集以次陪立。時至,相禮跪贊請外備,王世子具翼善冠·衮龍袍,乘輿出重華門。藥房提調金鏴,副提調申在植進前奏曰,侵早勞動,睿體,若何?令曰,一樣矣。由銅龍門·靑陽門,至春塘臺,相禮跪贊請降輿,王世子降輿陞座。令曰,禁府時囚多滯,勿拘座堂相値,卽爲開坐事,分付。出令旨令曰,迎輿應製入格儒生入對。入格儒生幼學兪鎭五·睦雲錫·洪耆鉉·趙發永·洪配厚·吳泰重,進士尹致膺序立階下訖。令曰,入格儒生以次進前,奏職姓名。鎭五等以次進前,各奏職姓名。至致膺,令曰,與尹致秀幾寸?知容曰,致秀之兄也。令曰,居首人下番下去,呼新,仍爲墨戲。戴淳承令,呼新還入。令曰,直赴及給分人先退,入格儒生頒賞,可也。直赴·給分人退出,頒賞行禮如儀訖,仍退出。引儀唱再拜,讀券官吏曹判書金鏴,吏曹參判鄭基善,行護軍金蘭淳,對讀官行副護軍金正喜,行副護軍洪穉圭,副司直李寅弼,副司直李敦榮行再拜禮如儀訖,鏴等以次陞階就座。令書題,鏴·基善承令書詩,日月會于壽星,押星,限申時,懸題。令曰,慰諭御史留待。出令旨入便次,有頃,出次陞座。令曰,慰諭御史入對。出令旨慰諭御史金英淳進前。令曰,連年歉荒之餘,又被水災,下去後奠恤之方,與道臣講究,着念擧行,可也。令退,英淳退出。入便次,有頃,出次陞座。令曰,科次爲之。鏴曰,書以何等乎?令曰,三張書以正字三下,四張書以草三下,八張書以次上。鏴書等訖,知容坼封,讀奏封內。令書令旨曰,詩居首三下一幼學趙發永直赴會試,之次三下幼學金益文等二人,各給二分,草三下生員趙存榮等四人,各給一分,次上幼學李雲九等八人,竝令該曹考例施賞。令曰,試所承旨落後,入格儒生盡爲呼入後,率詣重熙堂入對。相禮跪白禮畢,王世子乘輿出靑陽門,由銅龍門·貳極門還內,諸臣以次退出。
己丑八月初四日酉時,王世子座重熙堂。入格儒生入對時,左承旨鄭知容,假注書南獻中,記事官徐念淳·徐戴淳以次進伏訖。入格儒生幼學趙發永·金益文·徐有翔,生員趙存榮,幼學睦仁徽·高迥,生員林肯洙,幼學李雲九,進士徐得淳,幼學徐慶淳·李益永·李行益·朴鼎壽,生員徐有薰,進士李源達,序立階下訖。令曰,史官分左右。令曰,入格儒生以次進前,各奏職姓名。發永等以次進前,各奏職姓名。至高迥。令曰,顯祖,誰也?迥曰,開國功臣呂後孫。令退。令曰,直赴及給分人先退,入格儒生頒賞,可也。直赴及給分人退出,頒賞如儀,行禮訖,仍退出。令曰,史官就座,仍令退,承史以次退出。
上在昌德宮。常參·經筵,以代理停。
藥房都提調李存秀,提調金鏴,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,大司憲金陽淳,執義金興根,掌令金胤根牌不進,掌令一員,持平一員未差,持平成遂默在外,監察茶時之意,敢達。令曰,知道。
徐英淳達曰,明日社稷大祭齋戒相値,常參頉稟之意,敢達。令曰,知道。
申在植達曰,右副承旨金鍏,今日不爲仕進,卽爲牌招,何如?令曰,依。
令于徐英淳曰,禮房承旨馳詣文廟,奉審摘奸,仍詣受香諸處,一體奉審摘奸以來。
令于鄭知容〈曰〉,大臣·備局堂上引接。
以執義金興根,掌令金胤根,正言徐有贊牌不進罷職令旨,令于鄭知容曰,只推。
徐英淳達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲備員署經之地,何如?令曰,依。
鄭知容達曰,卽者戶曹郞廳來言,明日宗廟·永寧殿·永禧殿秋奉審,本曹判書當爲進參,而判書金敎根在外,次堂例不得擧行云,何以爲之?敢稟。令曰,次堂擧行。
令于鄭知容曰,發遣吏郞,諸執事請齋與否,摘奸以來。
令于鄭知容曰,情勢自情勢,事體自事體,屢下飭令,終無變動者,寧有如許道理乎?戶曹判書金敎根,下義禁府推考。
鄭知容達曰,行都承旨申在植藥院進,右承旨徐英淳監祭進去,左副承旨尹聲大,同副承旨韓弘敎式暇,右副承旨金鍏牌不進,院中只有臣一人,伴直無人。行都承旨申在植,所當牌招,而拘於廳規,不得請牌,何以爲之?敢稟。令曰,牌招。
以右副承旨金鍏牌不進罷職令旨,令于鄭知容曰,只推。
鄭知容達曰,行都承旨申在植牌不進,伴直無人。右副承旨金鍏,旣有只推之令,更爲牌招,何如?令曰,依。
以副校理李游夏牌不進罷職令旨,令于鄭知容曰,只推。
鄭知容達曰,應敎趙基謙,校理沈鈁·申冕周,副修撰李趾秀在外,副應敎朴宗吉就理,副校理吳致淳,修撰閔英世·李竣祜,副修撰李應信差祭,玉堂上下番俱空,事甚未安。副校理李游夏,旣有只推之令,卽爲牌招入直,何如?令曰,依。
又達曰,義禁府都事來言,時囚罪人金權·朴永元·李道在·朴宗吉·金箕晩·趙秉憲·梁在孟等,當爲議處,而判義禁趙鍾永,時囚中有應避之嫌,不得擧行云,何以爲之?敢稟。令曰,許遞。旣承下敎,前望單子入之。
判義禁前望單子〈入之〉,金在昌代點。
鄭知容達曰,新除授判義禁金在昌,時無職名,令該曹口傳付軍職,仍卽牌招,以爲開坐之地,何如?令曰,依。
兵曹口傳政事,上護軍單金在昌。
鄭知容達曰,卽者刑曹郞廳來言,康陵入番員役等,當爲査究,而判書未差,次堂例不得擧行云。何以爲之?敢稟。令曰,旣承下敎,前望單子入之。
刑曹判書前望單子入之,李羲甲代點。
鄭知容達曰,新除授兼刑曹判書李羲甲,卽爲牌招,以爲開坐之地,何如?令曰,依。
又達曰,刑曹郞廳來言,康陵入番員役等,當爲査究,而新除授兼判書李羲甲方在服制中,無以出肅,不得擧行云。何以爲之?敢稟。令曰,許遞。旣承下敎,前望單子入之。
刑曹判書前望單子入之,金銑代點。
以執義金興根,掌令金胤根,正言徐有贊牌不進罷職令旨,令于鄭知容曰,只推。
義禁府申目粘連,向前金權亦,以邸吏役價事,營門有所發關,而反爲移怒,推治邸吏,有損體統是白如乎,不可以囚供之發明,有所參恕,以此照律,何如?判付達依準。又申目,向前朴永元·李道在·朴宗吉·金箕晩·趙秉憲等亦,陪從之時,人馬欄入於衛士之間者,殊甚可駭,竝只以此照律,何如?判付達依準。又申目,向前梁在孟亦,肄儀之班,行禮參差,而身爲押班監察,不能察飭,難免其罪,以此照律,何如?判付達依準。
鄭知容,以軍器寺都提調·提調意達曰,本寺物力,自來凋殘,入不當出,故從前艱乏之時,惠廳儲留別方物價,每爲筵稟或草記取用矣。見今所蓄諸般軍器,年久破傷,而至於弓子,本甚不優之中,戶曹年例劃送之倭角,連三年不來,新造旣廢,舊儲垂乏,來頭大小賞格,無以擧行。外此凡百繕修等節,百不成說,若不趁卽變通,寺樣實無維持之勢。惠廳所儲方物價中,限二十六部取來,以爲補用之地,何如?令曰,依。
金鍏,以義禁府言達曰,戶曹判書金敎根推考事,徽旨達下矣。金敎根下去京畿楊州地云,依例發遣府都事,拿來,何如?令曰,待待令拿囚。
徐英淳書達,臣承令馳詣文廟,罇所奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,啓聖祠·尊經閣一體奉審則無頉。仍詣三角山神位板奉審則無頉,祭物·祭器·祭井看審則精潔,諸執事·進排官摘奸則無頉。仍詣白嶽山,神位板奉審則無頉,祭物·祭器·祭井看審則精潔,諸執事·進排官摘奸則無頉。仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉。仍詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣漢江壇,壇上神位板奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位板後,復令之意,敢達。令曰,知道。
己丑八月初五日辰時,王世子座重熙堂。大臣·備局堂上引接入對時,左承旨鄭知容,假注書南獻中,事變假注書李維馨,記事官徐念淳·徐戴淳,左議政李存秀,漢城府判尹趙鍾永,行知敦寧府事趙萬永,吏曹判書金鏴,兵曹判書徐俊輔,禮曹判書洪起燮,行護軍李石求,以次進伏訖。存秀曰,晩熱稍退,新涼乍動,大殿聖體,若何?令曰,安寧矣。存秀曰,寢睡·水刺之節,何如?令曰,一樣矣。存秀曰,中宮殿氣候,何如?令曰,安寧矣。存秀曰,睿體,若何?令曰,一樣矣。存秀曰,臣之出肅於見職,是豈自處以可堪而然也?卽不過逃遁不得,冒沒暫膺,而裨輔睿德,尙矣無論,按例稟覆,亦賴諸堂,臣則便是無與於其間,古所云焉用彼相者,正爲臣準備語也。非不欲盡心殫誠,而其奈臨事,則外無分別,內無主宰,何哉?以此憒劣,諉以已肅,視若固有,蹲仍盤礴,萬萬非廉義之所可强者,臣雖無似,豈敢爲此哉?今日先務,莫過於早賜斥退,改卜賢德,以幸國事,千萬顒祝。臣之頃者上書,不過掇拾經傳句語,便同按例塞責,旣無誠意之盈缶,敢望睿聰之轉圜,而答敎鄭重,期勉愈摯。至於銘佩之敎,知感之諭,睿意藹然,若春陽之噓,臣百回莊誦,不覺感涕。答敎中首言隨事盡心,有過則言,古之帝王,旅賁·暬御,尙令有規有箴,況大臣之職,先格然後正事,如臣者,雖不可與議於此,而顧其職則輔弼也。況旣奉有過則言之敎,臣雖愚昧,敢不思所以報答萬一乎?今日邸下之過,莫過於書筵之停閣。天命之眷顧,人心之蘄向,實係於此,蓋不讀書則無以明理,理有不明,則無以爲出治之本。前者上書諸條,先言念終始典于學之說,答敎之開納,極其夐絶,是邸下於臣言,不以爲不可,而仄聽月餘,猶未有施用之實,豈邸下姑且因循,而不以爲急耶?古人有云,書以維持此心,一時放下,則一時德性有懈,讀書之法不可遲待來日,一日不讀書,則外至之物累,雜進於前,嗜欲之攻,不勝其衆,一日二日,至於許久不讀,則德性遂懈,而其害將不可勝言矣。見今一國臣民,寤寐攢祝於邸下之日開書筵者,非但以講學爲出治之本也。以目下切近之效言之,專心於講讀之事,則耳目之細娛,不期屛而自屛矣。雖在燕閒之中,威儀動作,自有莊敬之度,擕僕·使令,自無褻昵之弊,以至於百爲之間,無一不出於正,一日有一日之效,一月有一月之益,人心之解體,自可以收拾,朝象之潰決,自可以底定矣。雖如臣不肖,敢不奉承對揚,以效螢爝,而睿念若以爲,雖非讀書,自可以出治,仍復如前停廢,是臣之前書及今奏,不過以理未必然者,强援陳談,重言複言,聊以備例而已,不誠莫大於是矣。顧臣孤負之罪,姑無論,邸下亦焉用臣,使之徒玷廊廟之重乎?不若因其懇辭,而許其退去,猶足爲公私之兩幸。是臣區區之望。邸下謂臣除拜屬耳,倘靳卽席許免,元老宿德中,置之首揆之任,又採輿論儲望之人,使之備員,臣亦豈敢不姑爲伴食捱過,而今以空空無所有之一庸夫,獨處於堂堂巖廊之上,朝體已不成矣,國事必僨誤矣,瞻聆駭惑矣,身計狼狽矣。伏願睿慈,察臣實情,仰稟大朝,特降枚卜之命,以備鼎席之重,千萬顒企。令曰,次對爲之。存秀曰,臣於近日辭敎中,竊有所憂嘆者。因廷臣被彈,至下二字驚悚之敎,竊爲邸下惜此擧也。仰認睿念,出於裁抑鎭安之意,而獨不念後弊之無窮乎?七情之中,易發而難制者,惟怒爲甚。今於關係一臣下者,至發此敎,苟有犯顔直諫,牽裾斷鞅,眞箇箚着於睿躬之事,則邸下必當以人臣不敢聞之敎,十倍於此者,勒加而箝制之,夫孰有爲邸下盡言而不諱者哉?此亦由於邸下不於問學上工夫,故辭敎之間,有此失言之擧。令旨一播,八方悶嘆,此非但白圭之玷而已,此臣所以眷眷以書筵講讀,仰勉而不知止者也。伏願邸下,勉旃勉旃,以至辭敎之間,不貳過焉。令曰,大臣之言如此,當還收矣。出擧條存秀曰,日前關北道臣水災狀達,萬萬驚心。災民濟活之難,何處不然,而至於北關,地形與他有異,水陸之路,俱是絶險絶遠,他道之米商不至,又是荐歉也,公私俱竭,不見是圖。以簿領觀之,則留庫之數,不爲不多,而近來徒擁虛簿,到處通患。況當昨年之歉,實捧能爲幾何?縱有如干所捧,今春還賑以後,豈有餘數之在庫也?湍川以南及茂山之災形,俱在狀達,而其餘諸邑之如何,姑無登聞者,未敢領會,而如果免災則誠萬幸,阻水而邑報不通,不得擧論於狀達之中,則其災形之尤甚,從可知也。令廟堂另加商確,使災民無至失所之歎事,伏承令敎,纔已另飭於該道道臣處,而漂壓之類,奠接之道,雖不容少緩,北關之被災,若又如南關,則來頭接濟之難,不啻百倍於目下,奠安之策。全道被災與否,未盡詳知之前,其所措處之方,姑無以質言仰陳,待道達更爲上來,與諸堂爛商後稟定,何如?令曰,依爲之。出擧條存秀曰,包蔘潛越事,前後申飭,何等截嚴,而睯不畏法,依前潛商,甚至於昨冬之極矣。此若不別般更張,則其將法不得爲法,天下寧有是理乎?令廟堂諸臣,各各出意見,收議以入事,令下矣。議于諸堂則諸堂之意以爲,此非別般更爲立法之事,只當依法典申明嚴禁云。蓋此事別無更張與否之可論,通編禁制條有曰,使臣渡江時,書狀官。地方官,眼同搜檢一行卜物,又曰,如有擅自許越者,監司·府尹以潛賣禁物律論。此則以銀包立法,而今則銀變爲蔘,蔘亦自當以此律施行,禁制嚴密,可謂盛水不漏,今雖別爲更張,無以加於此。且此與當初包蔘創設之自廟堂議定者,事面有異,潛商申禁,卽不過節目間事,一付之於該院,使之嚴飭於箕營及灣府足矣。且況該院異於他各司,自有都提擧之主管,則雖大於此之事,固將從長變通,無煩令飭,何可以似此小小察奸等事,致勤睿念乎?書云,文王罔攸兼于庶言庶獄庶愼,惟有司之牧夫,是訓用違,蔡沈釋之曰,庶愼國之禁戒也。文王不敢下侵庶職,惟於有司牧夫,訓飭用命及違命者而已,古聖王爲治之道,不當存心於此等細務,故雖以文王日昃不遑之德,亦不屑屑於有司之事。蓋此事之有司,內則該院,外則灣尹與監司是已。凡事先立紀綱,然後可以有爲,紀綱不立,則不但此一事而已,天下萬事,皆無可爲之道。紀綱立則此等節目間事,自當不令而行,紀綱之所以立,又在於自上擧措得宜,賞罰無私,可服人心,不在乎細務之躬自提飭。臣意則令該院申明知委於道臣及灣尹處,一依通編定制,眼同搜檢,俾無如前有名無實事,嚴飭,何如?令曰,依爲之。出擧條存秀曰,前領相在任時,有兩條事草記入達,而尙今未下者,一則廛民相訟事也。蓋古人以不擾市,爲安民之要道,市民輩買賣物種,俱載市案,不可變革矣。一則欲智島事也。昔在肅廟朝,以此島爲王子宮折受,工曹判書申汝哲上疏言,臣曾任此地,備諳形便。統營若失此島,則船材汁物,何以取用?是無統營也,無海防也。豈爲宮家設庄,罷其遠規,損其威重哉?其時大臣亦箚請,無許折受,自上卽賜允從,仍命自今以後,關防緊要之地,毋得折受,以此觀之,不但此一島也。凡係關防要地,固不當許墾,況此欲智島,古人至有無統營無海防之語,今何可議到於起墾乎?且廟堂草記,異於他各司之尋常奏達,而許久未下,兩件事殆同,仍無下落,揆以事面,恐不當若是,故敢此提奏矣。令曰,從當判下矣。出擧條存秀曰,臣以書筵事,俄亦縷縷仰奏,而多日停筵,則春坊之達辭請講,自是應行之故事,而邸下之停講,今爲許多朔,春坊無一達辭,春坊之職,豈專爲坐堂及動輿時陪從而設哉?書筵之久停,已不勝悶歎,而竝與講院應行之事,而無異置之於忘域。達辭之故事,究其意義,其爲關係,何等重大,決不可視若文具而廢閣也。自今以後,停筵多日,春坊若無請講之達辭,則自政院察推之意,定式施行,實合事宜,敢此仰達矣。令曰,申明古事,可也。出擧條存秀曰,北餉之折半,自本邑斂散,在畿民殆同拯濟於水火,今當新定式之初,如或臨陣易將,則非但實效之下究,未可必也。且該道臣今已報瓜,民情亦皆惜去,京畿監司金鐮,限今年仍任,何如?令曰,依爲之。出擧條存秀曰,御營大將柳相亮來待朝房,謂有身病,不爲登筵。雖未知實病之如何,而因一微事,有若處義然者,萬萬未安。爲先從重推考,後無敢更爲逡巡之意,嚴飭,何如?令曰,依爲之。出擧條存秀曰,北漢移轉之中間添數者,使之斂散於各其邑,甲寅移轉添數之時,自摠廳啓下節目,今於移轉減數之後,亦不可不以追節目達下矣。今番畿伯狀達及廟堂稟覆,消詳載錄,仍以甲寅節目,甲戌定式所在者外,稱以雜費,無敢討索事,及元來移轉之數,輸納於山·平兩倉時,科外侵虐窮民之弊,該廳與本道監營,別般照察嚴禁痛繩事及餘數之移轉於北漢者,若非萬不獲已之時,毋得更請捧留本邑事,別爲措語,一體載錄。別單,入達後遵行,永杜後弊事,分付該廳,何如?令曰,依爲之。出擧條令曰,大臣就座,諸宰奏事。萬永進前曰,倭角五十桶,每年自戶曹輸送訓局,造弓三百張矣。近年倭角不爲出來,已三數年,故嶺南弓角價入給本色木,自戶曹輸來云。本木旣已上來,則年例五十桶價三同木移送之意,言于前戶判,則以爲,一番經稟後,可以本木輸送爲可云,下詢處之,恐好矣。令曰,前戶判之意,何如?鏴曰,臣之待罪度支之時,果以此酬酢,而今雖遞任,新戶判姑未行公,重記尙未越送,當以輸送之意,分付戶曹,似宜矣。知容曰,今日賓對,兩司無一人進參,事甚未安。兩司諸臺,竝推考,何如?令曰,依爲之。出擧條令曰,大臣諸宰先退。存秀等退出。令曰,史官就座,令退,承史以次退出。
上在昌德宮。常參·經筵,以代理停。
金鍏達曰,大司憲金陽淳,執義金興根未肅拜,掌令金胤根呈辭,掌令一員,持平一員未差,持平成遂默在外,監察茶時之意,敢達。令曰,知道。
申在植達曰,明日常參,取稟。令曰,停。
又達曰,同副承旨韓弘敎,今日不爲仕進,卽爲牌招,何如?令曰,依。
令于徐英淳曰,傳香承旨馳詣社稷,奉審摘奸以來。
申在植達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
又達曰,卽者社稷署官員來言,今此大祭時,神位出還奉安之節,提調當爲擧行,而本署提調李羲甲以服制,不得進參云,何以爲之?敢稟。令曰,許遞。旣承下敎,前望單子入之。
社稷提調前望單子入之,金在昌代點。
傳于申在植曰,謝恩副使事,聞極驚惻。未抵北京,中路不淑,尤爲慘然。凡係護送之節,另飭兩西道臣。年前一繡衣,雖是域內,尙施錄孤之典,況異域銜命之人乎?如有其子,待闋服調用事,分付該曹。
申在植達曰,應敎趙基謙,校理沈鈁·申冕周,副修撰李趾秀在外,副應敎朴宗吉就理,副校理李游夏差祭,玉堂上下番俱空,事甚未安。副校理吳致淳,修撰閔英世·李竣祜,副修撰李應信,竝卽牌招,推移入直,何如?令曰,依。
金鍏,以義禁府言達曰,戶曹判書金敎根推考事,徽旨達下,而卿宰禁推該府草記,待批下捧供,載在大典通編矣。金敎根係是卿宰,敢達。令曰,捧供以入。
令于金鍏曰,戶判招致政院,問達以入。
令于尹聲大曰,當該承旨從重推考。
金鍏達曰,戶曹判書金敎根,屢度令飭,不啻截嚴,今下辭旨,何等鄭重,而謂以情地之轉益惶蹙,不敢晷刻淹留於禁門咫尺之地云,直爲逬出城外,事體道理,俱萬萬未安。從重推考,何如?令曰,依。
令于金鍏曰,戶判之不安朝端,蒼皇尋鄕者,是豈戶判之罪耶?自余代聽之初,果有意向用之故,衆怒群猜,致有今番之慘遭人言。若此不已,則代聽之初,何可用人,世祿之臣,其能全保乎?余不鎭壓,罰及無罪,念至於此,寧欲無言。戶判若因此長往,可謂適中彼計,余將孤立於上耶?勿顧私義,卽爲入來,聽余面諭事,自政院嚴飭,可也。
令于金鍏曰,俄者令旨,果出余中心之諭,而仍不入來,逬出城外者,寧有如許事體道理乎?譴削之罰,無所不可,而若或處分,則適中彼輩之計。戶曹判書金敎根,姑先遞差,令政院另加嚴飭,使之卽速入來。
金鍏達曰,卽者刑曹郞廳來言,康陵入番員役等,當爲査究,而新除授判書金銑在外,不得擧行云。何以爲之?敢稟。令曰,許遞。旣承下敎,前望單子入之。
刑曹判書前望單子入之,鄭晩錫代點。
金鍏達曰,新除授兼刑曹判書鄭晩錫,卽爲牌招,以爲開坐之地,何如?令曰,依。
又達曰,兼刑曹判書鄭晩錫牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
以同副承旨韓弘敎牌不進罷職令旨,令于尹聲大曰,只推。
兵曹口傳政事,以李惟秀爲摠戎中軍。
金鍏,以奎章閣言達曰,景慕宮望廟樓今秋大奉審,臣鼎集與本宮提調金鏴進詣,展奉奉審,無頉之意,敢達。令曰,知道。
又以都摠府言達曰,今日入直內三廳武兼禁軍及軍兵等,當爲中日習射技,而社稷大祭齋戒相値,不得設行之意,敢達。令曰,知道。
又以忠勳府言達曰,本府書寫忠義衛邊達秀瓜滿代,嫡長忠義衛張極老差下,依例以假郞廳稱號,何如?令曰,依。
上在昌德宮。常參·經筵,以代理停。
自辰時至酉時,灑雨下雨,測雨器水深一寸二分。
金鍏達曰,合辭許久闕達,事甚未安。除在外·令旨未下外,未肅拜人員,竝卽牌招,何如?令曰,依。
韓弘敎達曰,明日常參,取稟。令曰,停。
備忘記,西原營將蔡光臣下直,長弓一張,長箭一部,片箭一部,筒兒一箇賜給。
金鍏達曰,來十一日朝參日次矣,敢稟。令曰,停。
韓弘敎達曰,來十一日輪對日次矣,敢稟。令曰,當次人受點,後日次來待。
金鍏達曰,大司憲金陽淳牌不進,執義金興根,掌令金胤根牌招達辭未下,掌令一員,持平一員未差,持平成遂默在外,監察茶時之意,敢達。令曰,知道。
又達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
以執義金興根,掌令金胤根,正言徐有贊牌不進罷職令旨,令于金鍏曰,只推。
以副校理吳致淳,修撰閔英世·李竣祜,副修撰李應信牌不進罷職令旨,令于韓弘敎曰,只推。
韓弘敎達曰,玉堂上下番俱空,已至多日,事甚未安。副校理吳致淳,修撰閔英世·李竣祜,副修撰李應信,旣有只推之令,與副校理李游夏,一體牌招,推移入直,何如?令曰,依。
以濟州牧使李行敎狀達,進上靑皮,未滿定例,惶恐待罪事,令于韓弘敎曰,卿其勿待罪事,回諭。
金鍏,以都摠府言達曰,副摠管李鍾英,以御營中軍,本營諸將官射會監試事,南小營晝仕出去之意,敢達。令曰,知道。
又以訓鍊都監言達曰,本局千摠李商一身病甚重,勢難察任,改差,何如?令曰,依。
又以刑曹言達曰,禮曹達辭內,卽接康陵令所報,則昨日酉時量,本陵曲墻內東邊階砌上下莎草,失火延燒云矣。莫重陵上至近之地,有此莎草失火之患,萬萬驚悚。慰安祭不卜日,今初五日設行,修改之節,依法典,臣曹堂上郞廳,進去奉審後稟處,而當該入直官員,常時不能審愼之罪,令該府照法勘處,伊日入番員役等,亦令該曹,到底査究,以爲依律嚴繩之地,何如?令曰,依事令下矣。當該守僕朱春根,長番金厚成,負木朴長金,山直曺世男等處,失火根因,嚴加査問,則春根招內以爲,渠與金厚成,陵上除草之際,厚成吸草於階砌下數步之地,申後下來于公需廳,因困着睡矣。忽聞有失火之變,驚惶走救,而若其失火根因,則或緣吸草時落火,而實未目覩云。厚成招內以爲,渠果吸草於階砌下數步之地,而其後困睡於公需廳,則烟竹殘火之延燒,實是意慮之所不到云。長金招內以爲,渠於出他還歸之路,望見曲墻內失火,喚起方睡之春根·厚成,同往救火,而失火根因,實未知得云。世男招內以爲,渠方巡山之際,聞長金之呼喚,始知曲墻內失火,而根因雖不的知,守僕房無得置烟竹,而伊日忽有一箇烟竹,厚成獨知吸草,則必是厚成之吸草落火云矣。觀此各人所招,則吸草餘火之誤落延燒,旣甚無疑,而蓋此莫重莫敬之地,橫竹吸草,致有失火之變,厚成之罪,已不可言。且其守僕房,乃是晝夜竝直,不可暫離之處,而肆然擅離,移時不還,罔覺失火之擧,春根之罪,亦不可赦,此不可以渠輩所諉意慮之所不到,有所容貰。謹按大明律失火條有曰,若於山陵兆域內失火者,杖八十徒二年,延燒林木者,杖一百流二千里。曲墻內雖無林木,而莎草之延燒,萬萬驚悚。厚成依延燒林木律,決杖一百後,慶尙道機張縣流二千里定配所,春根目見吸草,無意禁斷,依失火律,決杖八十後,江原道蔚珍縣徒二年定配所,竝卽押送。朴長金·曺世男,俱是入番員役,則不可全然放釋,竝自臣曹從輕重勘處之意,敢達。令曰,知道。
義禁府照目粘連,省峴察訪金權矣本府議達內,以邸吏役價事,營門有所發關,而反爲移怒,推治邸吏,有損體統是白加乎,不可以囚供之發明,有所參恕。以此照律,罪杖八十收贖,奪告身三等,私罪。奉令依準。又照目粘連,司憲府監察梁在孟矣本府議達內,肄儀之班,行禮參差,而身爲押班監察,不能察飭,難免其罪。以此照律,罪笞四十收贖,附過還職,私罪。奉令依準爲旀,功減一等爲良如敎。又照目粘連,侍講院輔德朴永元,兼輔德李道在,兼弼善朴宗吉,司書金箕晩,藝文館檢閱趙秉憲等矣,本府議達內,陪從之時,人馬攔入於衛士之間者,殊甚可駭。以此照律,罪各笞四十收贖,附過還職,竝只私罪。奉令依準爲旀,朴永元·李道在等段,功議各減一等,朴宗吉·金箕晩·趙秉憲等段,竝只功減一等爲良如敎。
上在昌德宮。常參·經筵,以代理停。
自午時至人定,灑雨下雨,測雨器水深八分。
自人定至初九日開東,灑雨下雨,測雨器水深二寸一分。
申在植達曰,明日誕辰,再明日聖節望闕禮習儀相値,常參頉稟之意,敢達。令曰,知道。
韓弘敎達曰,合辭許久闕達,事甚未安。除在外·令旨未下外,未肅拜人員,竝卽牌招,何如?令曰,依。
申在植達曰,左承旨鄭知容今日不爲仕進,卽爲牌招,何如?令曰,依。
備忘記,坡州牧使許棨下直,長弓一張,長箭一部,片箭一部,筒兒一箇賜給。
以執義金興根,掌令金胤根,正言徐有贊牌不進罷職令旨,令于韓弘敎曰,只推。
韓弘敎達曰,執義金興根,掌令金胤根,正言徐有贊,旣有只推之令,一體牌招,何如?令曰,依。
又達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
以副校理李游夏·吳致淳,修撰閔英世·李竣祜,副修撰李應信牌不進罷職令旨,令于申在植曰,只推。
申在植達曰,玉堂上下番俱空,已至多日,事甚未安。副校理李游憂·吳致淳,修撰閔英世·李竣祜,副修撰李應信,旣有只推之令,與副應敎朴宗吉,一體牌招,以爲推移入直之地,何如?令曰,依。
韓弘敎達曰,大司憲金陽淳,執義金興根,掌令金胤根牌不進,掌令一員,持平一員未差,持平成遂默在外,監察茶時之意,敢達。令曰,知道。
以執義金興根,掌令金胤根,正言徐有贊牌不進罷職令旨,令于韓弘敎曰,只推。
以執義金興根,掌令金胤根,正言徐有贊牌不進罷職令旨,令于韓弘敎曰,只推。
以平安監司金魯敬狀達,江界府民家頹壓,人物渰死事,令于韓弘敎曰,當此農時,民戶之頹漂,人物之渰死,極爲驚慘,元恤典外,別加顧助。如有生前身還布,竝蠲蕩。埋置之節,奠接之方,令道臣另飭該邑倅,各別顧恤事,令廟堂措辭關飭,可也。
以全羅監司趙寅永狀達,古阜郡守宋友淵身死事,令于韓弘敎曰,令該曹口傳差出,催促下送。
吏曹口傳政事,以鄭久容爲古阜郡守。
韓弘敎,以備邊司言達曰,進賀使先來譯官,纔已出來矣。卽見使臣啓達,則有漂民出送之事,又有使臣賜食之事,來頭節行,不可無稱謝之擧,使名當以冬至兼謝恩使爲稱。令政院稟旨,政官牌招,開政下批。使名旣兼謝恩,則副使當以從二品差送,副使洪羲瑾改差,其代以當品人使之差出,何如?令曰,依。加資,可也。
韓弘敎啓曰,因備邊司草記,卽見進賀使臣啓達,則有漂民出送之事,又有使臣賜食之事,來頭節行,不可無稱謝之擧,使名當以冬至兼謝恩使爲稱,令政院稟旨,政官牌招開政下批事依下矣。政官牌招開政,何如?傳曰,允。
又啓曰,吏曹判書金鏴,參判鄭基善牌不進推考徽旨,今方捧入,而開政命下之後,如是違牌,事甚未安。參議李道在家在城外,判書·參判,竝更牌招,何如?傳曰,允。
韓弘敎,以奎章閣言達曰,原任直閣朴永元,明日候班,當爲進參,而時無職名,令該曹口傳付軍職,何如?令曰,依。
兵曹口傳政事,副護軍單朴永元。
韓弘敎,以禮曹言達曰,今八月十一日靑陽府夫人祥朞日,中宮殿望哭除服儀註,直爲書入中宮殿之意,敢達。令曰,知道。
又以備邊司言達曰,卽見統制使金煐報本司辭緣,則以爲,徽慶園香炭山,以固城欲智島劃屬,許民起墾事,屢有禮曹行會,而該島南通馬島,西椄露梁,與楸島·蓮花·頭尾等三島,聯絡海口,捍禦邊門,爲關防緊要之地,故前後香炭折受宮房劃屬,亦非一再,而竝皆還寢。且擧一島松檜蔚密,日星不照,構巢奠接,其勢末由,而若論其拓土收稅,則差可耕墾者,極涉零星,未免徒勞。又與馬島,烟火相望,狡倭之看作奇貨,楊帆故漂,窺覘虛實,固是倘來,則亦是邊圉之疎虞。本島之形便如彼,古例之寢停如此,取舍可否,惟在廟堂處分爲辭矣。此是海防要害之地,而自前宮房折受與元陵香炭之劃屬,竝自廟堂或陳箚或行關,皆爲還寢,則今亦不可以園所香炭屯,許民起墾,以啓邊門日後之慮。置之,何如?令曰,宮房折受,陵寢香炭之劃付此島者,前旣還寢,則今不可異同。依回達置之,而徽慶園香炭,則分付禮曹,更以空閑土地,往復廟堂,卽速許劃,可也。
又以備邊司言達曰,歲初詢瘼時,因綿紬廛市民所懷,立廛之以常絲織緞一款,嚴加禁斷之意,回達蒙依,而近聞立廛民所訴,且見平市署論報,則此是年久之事,有難遽然變革云。向前回達,置之,何如?令曰,常絲織緞,旣曰年久,有難變革請寢禁斷之令,則紬廛民之失利,亦不可不念。黑色紬之立廛行賣者,還屬紬廛,以爲兩相無冤之地,可也。
又以兵曹言達曰,忠壯衛將李顯昱,除授在外,上來無期云,部將李潤奎病難供職,呈狀乞遞。竝改差,何如?令曰,依。
上在昌德宮。常參·經筵,以代理停。
自開東至申時,灑雨下雨,測雨器水深四寸。
世子宮誕日,大殿·中宮殿,內閣·政院·朝廷二品以上·六曹堂上口傳問安。答曰,知道。世子宮,內閣·政院,朝廷二品以上·六曹堂上單子問安。答曰,知道。世子嬪宮,內閣·政院口傳問安。答曰,知悉。
金鍏達曰,大司憲金陽淳,執義金興根未肅拜,掌令金胤根呈辭,掌令一員,持平一員未差,持平成遂默在外,監察茶時之意,敢達。令曰,知道。
徐英淳啓曰,明日聖節望闕禮,依例爲之之意,敢啓。傳曰,知道。
金鍏達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
徐英淳達曰,玉堂上下番俱空,已至多日,事甚未安。副應敎朴宗吉,副校理李游夏·吳致淳,修撰閔英世·李竣祜,副修撰李應信,旣有只推之令,竝卽牌招,推移入直,何如?令曰,依。
備忘記,黃海兵使李源祖下直,長弓一張,長箭一部,片箭一部,筒兒一箇賜給。
以執義金興根,掌令金胤根,正言徐有贊牌不進罷職令旨,令于金鍏曰,只推。
以副應敎朴宗吉,副校理李游夏·吳致淳,修撰閔英世·李竣祜,副修撰李應信牌不進罷職令旨,令于韓弘敎曰,只推。
有政。吏批,判書金鏴進,參判鄭基善,參議李道在牌不進,行都承旨申在植進。以趙萬永爲戶曹判書,朴光錫爲戶曹參議,洪晩燮爲禮曹參議,洪儼爲敦寧都正,趙鐘永爲右賓客,趙秉龜爲司僕正,鄭翼容爲昌陵令,洪吉周爲禁府都事,沈正書爲軍器副正,李容純爲濟用主簿。京畿監司單金鐮,限今冬仍任事承令。冬至兼謝恩使單柳相祚,副使單洪羲瑾,書狀官單趙秉龜。戶曹參議洪羲瑾,今加嘉善加資事承令。再政。以閔致遠爲宗廟令,韓弘瓚爲長興主簿。東學訓導單金泰鉉,右賓客單朴宗薰,左副賓客單趙鐘永。
兵批,判書徐俊輔進,參判韓義運入直,參議李渭達,參知黃燾病,左承旨鄭知容進。以李錫祜爲同知,韓用夏爲僉知,趙毅存爲宣傳官,韓仁植爲兼司僕將,李配浩·金東珪·黃顯宅·李極齡爲五衛將,李東煥爲忠翊將,金應鉉爲景福將,崔重巖爲慶熙將,張奎爲都摠都事,黃仁㷞爲部將。知事單玄在德,大護軍金敎根·金銑,副護軍趙冀永·金明鎭·白能洙,副司直李鎭華,副司果金箕晩以上竝單付。以洪象基爲景福將。再政。以邊景祐爲同知,鄭日永爲僉知,具鼎錫爲忠壯將,宋得鼎爲訓鍊主簿。同知單崔重巖,僉知三單韓仁植·李配浩·李極齡,護軍尹復相·金道潤,副護軍林沔浩·朴奎亮以上竝單付。
以吏曹參議李道在牌不進罷職傳旨,傳于金鍏曰,只推。
徐英淳達曰,明日聖節望闕禮習儀時,兩司當爲進參,除在外外,未肅拜·呈告人員,竝待開門牌招,何如?令曰,依。
徐英淳,以內醫院都提調·提調意達曰,本院年例製造蛇油丸當次邑,初以保寧,自本道報來,故監劑官下送之由,纔已達下矣。卽接本道更報,則結城之當次,誤以保寧報來云。該道之初未詳審,有此誤報者,揆以道理,不可無警。公忠監司朴晦壽推考,該醫官更爲下送結城之地,何如?令曰,依。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而誕辰相値,不得設行之意,敢達。令曰,知道。
又以兵曹言達曰,內禁衛將韓應浩,宣傳官李鎭旻,俱以病難供職,呈狀乞遞,竝改差,何如?令曰,依。
鄭知容,以兵曹言啓曰,卽接東道參軍金華淳牒報,則御營廳所授惠化門北邊第六城廊近處體城一間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以兵曹言達曰,卽接東道參軍金華淳牒報,則御營廳所授惠化門北邊第六城廊近處體城一間許頹圮云。爲先令繕工監,堅實圍排,分授軍門,卽速修築之意,敢達。令曰,知道。
鄭知容,以御營廳言啓曰,本廳字內惠化門北邊第六城廊近處體城一間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而別破陣二十名,將官率領,限改築間,輪回嚴加把守之意,敢啓。傳曰,知道。
又以御營廳言達曰,本廳字內惠化門北邊第六城廊近處體城一間許頹圮矣。修築則待晴擧行之意,敢達。令曰,知道。
上在昌德宮。常參·經筵,以代理停。
藥房提調金鏴,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
韓弘敎達曰,明日常參,取稟。令曰,停。
金鍏達曰,合辭許久闕達,事甚未安。除在外·令旨未下外,未肅拜人員,竝卽牌招,何如?令曰,依。
備忘記,洪州營將申命淳下直,長弓一張,長箭一部,片箭一部,筒兒一箇賜給。
金鍏達曰,備邊司郞廳來言,今日賓廳日次,而聖節望闕禮習儀相値,不得來會云矣,敢達。令曰,知道。
又達曰,假注書南獻中身病猝重,勢難察任,今姑改差,何如?令曰,依。
韓弘敎達曰,今日聖節望闕禮習儀時,憲府則監察代行矣。雖無諫院,仍爲行禮之意,敢達。令曰,知道。
又達曰,臣弘敎今日聖節望闕禮習儀進去,下直之意,敢達。令曰,知道。
以執義金興根,掌令金胤根·正言徐有贊,牌不進罷職令旨,令于金鍏曰,只推。
金鍏達曰,執義金興根,掌令金胤根,正言徐有贊,旣有只推之令,一體牌招,何如?令曰,依。
令于金鍏曰,渰死之人,數甚夥多,不可無慰安之擧。令藝文提學,撰出祭文一度,亦使慰諭御史,輪祭於人命渰死邑,可也。
王世子若曰,纔送慰諭之行,且待更達之來,卽見北伯追後登聞之狀,滿心驚慘,直欲無言。哀彼北關諸邑之無辜民生,漂沒於奔波之中,渰壓於驚濤之間,山野易處,禾穀無痕,偸生於必死之餘民,若或立視盡劉,不知其拯濟,則豈可曰聖世事乎?自聞此報,錦玉靡安,夜枕無眠。玆構十行之文,告爾諸郡之職。念安土重廷之意,恃朝廷拔例之恩,各自奠居,無或離散,則賙恤鎭安之策,第當靡不用極。惟我災民,咸須知悉。
令于金鍏曰,此別諭,三懸鈴知委於慰諭御史處,更爲曉諭於被災各邑事,令廟堂星火擧行。
令于金鍏曰,被災諸邑中,明川·端川·吉州·鏡城·北靑,尤爲偏酷,此時此邑守令,不可不極擇。行護軍李光正,差吉州牧使,副護軍朴永元,差明川府使,左副承旨尹聲大,差端川府使,副護軍閔致成,差鏡城判官,副護軍洪學淵,差北靑府使,使之當日辭朝,給馬下送。
金鍏啓曰,吏曹郞廳來言,承旨有闕,政事取稟。傳曰,前望單子入于小朝。
承旨前望單子入之,徐耕輔代點。
南獻中改差,代以吳取善爲假注書。
以副應敎朴宗吉,副校理李游夏·吳致淳,修撰閔英世·李竣祜,副修撰李應信牌不進罷職令旨,令于金鍏曰,只推。
金鍏達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體卽爲牌招,以爲署經之地,何如?令曰,依。
又達曰,玉堂上下番俱空,已至多日,事甚未安。副應敎朴宗吉,副校理李游夏·吳致淳,修撰閔英世·李竣祜,副修撰李應信,旣有只推之令,竝卽牌招,推移入直,何如?令曰,依。
又達曰,行都承旨申在植藥院進。行左承旨徐耕輔未肅拜,右承旨鄭知容,左副承旨徐英淳不爲仕進,同副承旨韓弘敎望闕禮習儀進去,院中只有臣一人,伴直無人。左副承旨徐英淳,所當牌招,而拘於廳規,不得請牌,何以爲之?敢稟。令曰,牌招。
令于金鍏曰,下直守令留待。
令于金鍏曰,下直守令入對。
備忘記,吉州牧使李光正下直,長弓一張,長箭一部,片箭一部,筒兒一箇賜給。
金鍏達曰,大司憲金陽淳,執義金興根,掌令金胤根牌不進,掌令一員,持平一員未差,持平成遂默在外,監察茶時之意,敢達。令曰,知道。
以執義金興根,掌令金胤根,正言徐有贊牌不進罷職令旨,令于金鍏曰,只推。
以執義金興根,掌令金胤根,正言徐有贊牌不進罷職令旨,令于金鍏曰,只推。
吳取善有頉,代以洪鍾應爲假注書。
金鍏,以吏曹言達曰,被災諸邑中,端川,明川·吉州·北靑·鏡城,尤爲偏酷,此時此邑守令,不可不極擇。行護軍李光正,差吉州牧使,行副護軍朴永元,差明川府使,左副承旨尹聲大,差端川府使,行副護軍洪學淵,差北靑府使,行副護軍閔致成,差鏡城判官,使之當日辭朝,給馬下送事令下矣。吉州牧使李光正,明川府使朴永元,端川府使尹聲大,北靑府使洪學淵,俱以爲當日辭朝,鏡城判官閔致成,時在京畿驪州地云,故罔夜上來之意,關飭於該道道臣處之意,敢達。令曰,知道。
徐英淳,以都摠府言達曰,副摠管金熙華,以漢城府右尹,本府坐起,晝仕出去之意,敢達。令曰,知道。
又以備邊司言達曰,今日本司坐起,諸堂多不進參,事甚未安。無故不參人,竝推考,令政院牌招參坐,何如?令曰,依。
又以備邊司言達曰,北伯前後狀達,列邑被災之形,極爲驚慘。來頭接濟之策,當俟御史·道臣講究登聞,次第稟處,而道里旣遠,拯救時急,有難遲待稟覆,不可不便宜措處者,先爲擧行後,隨卽狀達之意,分付慰諭御史及道臣處,何如?令曰,依。
又以備邊司言達曰,災歲農形,早卽領略,然後可以預講措處之方。北關霜信,自來比他道差先,今年分等狀達,使之待秋成急速修上之意,分付,何如?令曰,依。
徐英淳,以兵曹言啓曰,卽接東道參軍金華淳牒報,則御營廳所授惠化門北邊第六城廊近處體城前日頹圮,傍近處一間許,又爲頹圮云。爲先令繕工監,堅實圍排,分授軍門,卽速修築,而旣是傍近處,則把守軍兵,不必加定,以前把守軍兵,仍爲嚴加守直之意,分付,何如?傳曰,允。
徐英淳,以兵曹言達曰,卽接東道參軍金華淳牒報,則御營廳所授惠化門北邊第六城廊近處體城前日頹圮,傍近處一間許,又爲頹圮云。爲先令繕工監,堅實圍排,分授軍門,一體卽速修築之意,敢達。令曰,知道。
徐英淳,以御營廳言啓曰,本廳字內惠化門北邊第六城廊近處前日頹圮連接處,體城一間許,又爲頹圮云。令分授軍門,急速修築,而旣是連接處,則把守軍兵,不必加定事,自兵曹草記矣。修築則與前頹圮處,待晴一體擧行,而把守軍另加嚴飭守直之意,敢啓。傳曰,知道。
徐英淳,以御營廳言達曰,本廳字內惠化門北邊第六城廊前日頹圮連接處,體城一間許,又爲頹圮,修築則待晴一體擧行之意,敢達。令曰,知道。
己丑八月初十日申時,王世子座映花堂。下直守令入對時,右副承旨金鍏,假注書韓用幹,記事官李寅弼·徐戴淳,明川府使朴永元,端川府使尹聲大,北靑府使洪學淵,以次進伏訖。令曰,史官分左右。令曰,守令進前,奏職姓名。永元等奏職姓名。吉州牧使李光正追後進伏訖。令曰,奏職姓名,光正奏職姓名。令曰,北道水災孔慘,特遣邇列之臣,其各一心對揚,以弛九重北顧之憂。光正等曰,不以臣等無似,特畀此任,臣等謹當殫竭爲治矣。令守令先退。令于金鍏曰,鏡城判官,何時當入來乎?鍏曰,明日似當入來矣。令曰,中宮殿進御二錢重人蔘粟米飮,自今日一貼式,限二貼煎入。出令旨令退,承史以次退出。
上在昌德宮。常參·經筵,以代理停。
靑陽府夫人大祥望哭後,大殿·世子宮,內閣·政院·藥房·朝廷二品以上·六曹堂上口傳問安。答曰,知道。中宮殿,單子問安。答曰,罔極。世子嬪宮,內閣·政院·藥房口傳問安。答曰,知悉。
鄭知容達曰,明日貞陵忌辰祭齋戒,再明日·三明日,明陵忌辰祭齋戒·正日相値,常參頉稟之意,敢達。令曰,知道。
金鍏達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
鄭知容達曰,來十六日日次儒生殿講日次,而月食齋戒相値,頉稟之意,敢達。令曰,知道。
金鍏達曰,行戶曹判書趙萬永,除拜後過三日不爲出肅,依定式推考警責,仍卽牌招察任,何如?令曰,依。
洪鍾應在外,代以權溭爲假注書。
金鍏達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
以副應敎朴宗吉,副校理李游夏·吳致淳,修撰閔英世·李竣祜,副修撰李應信牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。副應敎朴宗吉,副校理李游夏·吳致淳,修撰李竣祜,副修撰李應信,旣有只推之令,竝卽牌招,推移入直,何如?令曰,依。
金鍏達曰,大司憲金陽淳,執義金興根,掌令金胤根牌不進,掌令一員,持平一員未差,持平成遂默在外,監察茶時之意,敢達。令曰,知道。
以執義金興根,掌令金胤根,正言徐有贊牌不進罷職令旨,令于韓弘敎曰,只推。
以執義金興根,掌令金胤根,正言徐有贊牌不進罷職〈令旨〉,令于韓弘敎曰,只推。
以咸鏡監司金箕殷狀達,北靑府民家頹壓事,令于鄭知容曰,比之前來狀達,則災形雖不甚酷,奠接顧恤之方,一體施行,可也。
徐英淳,以兵曹言達曰,今月十四日一內禁軍番次矣。該番將未差之代,依承傳口傳擬入之意,敢達。令曰,知道。
兵曹口傳政事以李應植爲內禁將。
鄭知容,以吏曹言達曰,全羅監司趙寅永移文,則以爲,同福縣監金箕詢,以省掃事,受由上京,今爲四朔,尙不還官,見今秋務漸緊,許久曠官。同福縣監金箕詢,催促下送之意爲辭。故自臣曹催促,則以爲,病不得下去云。當此農務方殷之時,曠官誠甚可悶,罷黜,何如?令曰,依。
徐英淳,以都摠府言達曰,副摠管李奎鉉,以同知義禁府事,本府坐起,晝仕出去之意,敢達。令曰,知道。
又以備邊司言達曰,本司有司堂上金鏴,職務相妨,所帶摠管之任,今姑許遞,何如?令曰,依。
又以備邊司言達曰,頃因前北評事朴來謙上書,高山等四禁所中,只置一禁所於摩天之路事,令道臣商量狀達後稟施之意,覆奏行會矣。卽見咸鏡監司金箕殷狀達,則以爲,今若革三而存一,則楚原是磨天直路,而距本營稍近,探察之道,與絶遠之谷口有異,又是察訪所住之站,而檢束之節,與外站之高山·德山不同。依定式使高山察訪專管詗察,其餘高山·德山·谷口三禁所竝爲革罷事,請令廟堂稟令分付矣。革其三而祛弊,存其一而遵規,狀達所請,甚爲得當。依此施行之意,分付,何如?令曰,依。
又以備邊司言達曰,卽見咸鏡監司金箕殷狀達,則以爲,本道荐歉之餘,慘被水災,擧子之齎糧往赴,糜費不少,試邑穀價,亦必翔貴,實有主客俱困之慮。本營親騎衛,南·北兵營親騎衛與馬兵等都試,竝姑停止,待明秋合設事,請令廟堂稟令分付矣。激勸雖重,鎭安當先,災歲退行,亦多已例。依狀請施行。此旣停退,則儒武無間,當年公都會講製,亦爲待明年合設之意,分付,何如?令曰,依。
上在昌德宮。常參·經筵,以代理停。
徐耕輔達曰,大司憲金陽淳,執義金興根,掌令金胤根牌招達辭未下,掌令一員,持平一員未差,持平成遂默在外,監察茶時之意,敢達。令曰,知道。
又達曰,右副承旨金鍏,今日不爲仕進,卽爲牌招,何如?令曰,依。
令于韓弘敎曰,因北關水災,大臣旣行籌坐,十五日次對,勿拘齋日,進定于明日。
韓弘敎達曰,守令署經事令下,已至多日,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體更爲牌招,以爲署經之地,何如?令曰,依。
徐耕輔達曰,假注書韓用幹,身病猝重,勢難察任,今姑改差,何如?令曰,依。
韓用幹改差,代以韓宓履爲假注書。
以副應敎朴宗吉,副校理李游夏·吳致淳,修撰李竣祜,副修撰李應信牌不進罷職令旨,令于徐耕輔曰,只推。
徐耕輔達曰,玉堂上下番俱空,事甚未安。副應敎朴宗吉,副校理李游夏·吳致淳,修撰李竣祜,副修撰李應信,旣有只推之令,竝卽牌招,推移入直,何如?令曰,依。
以執義金興根,掌令金胤根,正言徐有贊牌不進罷職令旨,令于韓弘敎曰,只推。
韓弘敎達曰,守令署經事令下,已至經月,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體更爲牌招,以爲署經之地,何如?令曰,依。
以右副承旨金鍏牌不進罷職令旨,令于徐耕輔曰,只推。
韓弘敎達曰,明日次對,兩司當爲進參,除在外外,未肅拜·呈告人員,竝待開門牌招,何如?令曰,依。
韓弘敎,以吏曹言達曰,今此永寧殿修改告由祭大祝,前監察李寅敎塡差,而時無職名,令該曹口傳付軍職,何如?令曰,依。
兵曹口傳政事,副司果單李寅敎。
韓弘敎,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以吏曹言達曰,今此秋夕祭祭官,當爲磨鍊,而除老病·公頉,實無推移排比之路。依近例,刑官·司饔院官員及春坊官員年六十以上人,通融塡差以入,而其中時無職名人員,令該曹口傳付軍職,何如?令曰,依。
又以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成朴來謙赴燕,直講李明緖,典籍柳榮河,俱以差祭進去,時無入直之員。以他郞官,姑爲代直,何如?令曰,依。
又以兵曹言達曰,內吹螺赤及龍虎營兼內吹習角賞格木,謹依達下別單,分等施賞之意,敢達。令曰,知道。
又以訓鍊都監言達曰,本局千摠李亨權,把摠李德純俱有身病,勢難察任,竝姑改差,何如?令曰,依。
又以訓鍊都監言達曰,本局兼內吹,今秋等習角賞格,謹依判下單子,木綿二十四疋,施賞之意,敢達。令曰,知道。
又以禁衛營言達曰,謹依本營兼內吹今秋等習角賞單達下,愼石哲等十一名處,木綿各二疋施賞之意,敢達。令曰,知道。
又以御營廳言達曰,本廳兼內吹,今秋等習角賞格,謹依單子達下,李禧哲等十一名處,各木二疋施賞之意,敢達。令曰,知道。
義禁府申目,康陵令金尙義原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,扈衛別將金星翼原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。
上在昌德宮。常參·經筵,以代理停。
金鍏達曰,大司憲金陽淳,執義金興根牌不進,掌令金胤根差祭,掌令一員,持平一員未差,持平成遂默在外,監察茶時之意,敢達。令曰,知道。
令于徐英淳曰,大臣·備局堂上引接。
以執義金興根,掌令金胤根,正言徐有贊再牌不進罷職令旨,令于金鍏曰,只推。
申在植達曰,守令署經事令下,已至多日,尙未署經,事甚未安。執義金興根,正言徐有贊旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
以副應敎朴宗吉,副校理李游夏·吳致淳,修撰李竣祜,副修撰李應信牌不進罷職令旨,令于鄭知容曰,只推。
鄭知容達曰,應敎趙基謙,校理沈鈁·申冕周,副修撰李趾秀在外,副應敎朴宗吉,副校理李游夏·吳致淳,修撰閔英世差祭,玉堂上下番俱空,事甚未安。修撰李竣祜,副修撰李應信,旣有只推之令,竝卽牌招,推移入直,何如?令曰,依。
徐英淳啓曰,左邊捕盜大將李復淵改差事令下矣。捕將之任,不可一刻暫曠。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將李惟秀,卽爲牌招聽傳敎,何如?傳曰,允。
兵曹,以柳和源爲左邊捕盜大將。
徐英淳啓曰,新除授左邊捕盜大將柳和源,卽爲牌招,命召及大將牌·傳令牌,傳授,何如?傳曰,允。
以執義金興根,正言徐有贊牌不進罷職令旨,令于金鍏曰,只推。
申在植,以吏曹言達曰,禮曹佐郞孟明淳,受由過限不上來,依例改差,何如?令曰,依。
徐英淳,以兵曹言達曰,慶熙宮衛將李命洽·崔重巖,文臣兼宣傳官朴宗吉,俱以病難供職,呈狀乞遞。竝改差,何如?令曰,依。
令于徐英淳曰,在外摠管竝許遞。旣承下敎,前望單子入之。
摠管前望單子入之,都摠管宋冕載代點,副摠管李謙會添書代點。
令于鄭知容曰,旣承下敎,政官牌招開政。
有政。吏批,判書金鏴進,參判鄭基善,〈參議〉李道在牌不進,右承旨鄭知容進。啓曰,會寧都護府使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。以金在昌爲知敦寧,李瀅夏爲同經筵,趙萬永爲禮賓提調,李佑伯爲禮曹佐郞,尹載輔爲監察,李源吉爲同福縣監。訓鍊都提調單趙萬永,成均博士單尹孟烈,學正單李東韻。故縣監元埏,忠節卓異,贈吏議事承令。
再政。以金箕曾爲光陵令,崔大寔爲典籍,李厚坤爲典設別提。判敦寧單金在昌,知敦寧單鄭尙愚。
兵批,判書徐俊輔進,參判韓義運差祭,參議李渭達入直,參知黃燾差祭,左副承旨徐英淳進。以兪應煥爲都摠管,徐驥淳爲忠翊將,鄭昶信·金尙漢·金致命爲慶熙將,趙然春爲文兼,鄭得用爲武兼,閔晉鏞爲宣傳官。同知單金應鉉,僉知單洪象基·韓永祿,護軍單金魯甲,副護軍李東膺。前守門將金允振,今加折衝,加資事承令。副摠管單兪應煥。
再政。以尹惠鎭爲武兼。同中樞單金尙漢,僉中樞單徐驥淳,副護軍金允振。
令于鄭知容曰,會寧府使,勿拘常格,改擬以入。
令于鄭知容曰,會寧府使,以文宰更爲擬入。
令于鄭知容曰,當該銓官,從重推考。
令于鄭知容曰,會寧府使,更以曾經亞銓人,擬入。
吏批,三政。會寧府使李鍾英·李亨謙·李忠運改望,會寧府使尹義儉·李存敬·李鼎會改望,會寧府使金熙華·鄭祖榮·李瀅夏改望。以鄭元容爲會寧府使。
兵批,三政。護軍單李謙會。
以吏曹參議李道在牌不進罷職令旨,令于鄭知容曰,只推。
令于徐英淳曰,下直守令留待。
令于徐英淳曰,下直守令入對。
備邊司,以趙運永爲北兵使。
徐英淳,以義禁府言達曰,公州前判官洪羲翼,兼官燕岐縣監金箕明,兼官鎭岑縣監全允淡,洪州牧使金熙臣,瑞山郡守李彙寧,兼官泰安前郡守王道常,兼官沔川郡守趙雲杓,兼官泰安新郡守權馦,新昌前縣監李博鉉,兼官禮山縣監李在正,新縣監李宗孝,連山前縣監宋持膺,兼官鎭岑縣監金允淡,新縣監洪明厚等,拿問嚴勘事,徽旨達下矣。洪羲翼·王道常·李博鉉等,今方待令,竝拿囚。金箕明·全允淡·金熙臣·李彙寧·趙雲杓·權馦·李宗孝·洪明厚等,俱在任所,李在正下去慶尙道慶州地,宋持膺下去京畿安城地云。依例發遣府羅將,竝拿來,何如?令曰,竝待待令拿囚。
己丑八月十三日辰時,王世子座壽康齋。大臣·備局堂上引接入對時,左副承旨徐英淳,假注書韓宓履,事變假注書李維馨,記事官尹興圭·徐戴淳,左議政李存秀,漢城府判尹趙鍾永,吏曹判書金鏴,兵曹判書徐俊輔,禮曹判書洪起燮,開城府留守徐憙淳,行護軍柳相亮·李石求·申絅,以次進伏訖。存秀曰,近日朝氣稍涼,而午熱尙熾,大殿聖體,若何?令曰,安寧矣。存秀曰,中宮殿間經哀疚之日,氣候,若何?令曰,一樣矣。存秀曰,睿候,若何?令曰,一樣矣。令曰,次對爲之。存秀曰,災民救濟之方,雖不可不預爲講究,而年分狀達未到之前,穀物區劃等事,如或經遽爲之,亦非鎭安之道。勢將留待本道之狀請,而大抵還穀分留,法意至嚴者,以其留庫,將以備水旱也。如値荐歉,留庫見在之不能盡爲如數,容有可恕,而苟或一傡蕩然,徒勘虛簿,罪將何居?遇歉射利,營私犯科,則尤係罔赦。設令身無所犯,一委奸猾之手,徒作紙上之空文,猝遇荒歲,使朝家捄荒之政,無所措手,則與躬自犯科,其亦將無同矣。今若付之旣往,一切置而不問,則不但無以謝目下顑頷之民情,不幸更或遇歉,則將何以懲前毖後,以濟近止之民命乎?分付道臣,道內某某邑留庫條幾石內,狀請加分爲幾石,實留當爲幾石,而未滿實數者,一傡詳査狀達,而雖其已遞之官,溯考年條,一一論勘之意,措辭關飭。摩天以北,距監營程途絶遠,監司亦難詳査,此則慰諭御史,嚴査登達之意,一體分付,何如?令曰,依爲之。出擧條存秀曰,交濟穀之設置,蓋出於嶺南·關東捄濟之意,他道之饑,尙以此捄之,況値本道之歉,豈可舍此而他求乎?先朝癸卯關北之大無也,有嶺南穀船運之擧,而其時籌堂以爲,本道交濟穀未傾庫之前,不當越海而遠輸,此蓋切當之論也。今當穀物區劃之際,當先取用於交濟之穀。此穀之捧以精品爲備荒也,積于海倉,便裝載也。近來則緣法而生奸,以其品精也,故必以高價,責徵於民,捧于海倉也,故又以遠輸之脚價,分排於山面。當初之精捧與海積,法意甚美,而反爲奸猾之利竇,已極痛惋。況其所收捧,以錢不以穀,故庫中常虛,其爲歉歲實用,反不如他糴之猶有麤穀。當此發倉賑濟之時,此不可不嚴査嚴繩,以爲懲後之道。以此意一體分付於道臣及御史,留庫有無,使之一一詳査狀達,何如?令曰,依爲之。出擧條存秀曰,月前關北道臣,以茂山穀白木代捧者,作穀於南邑事,有所狀請,而穀價翔貴之時,以詳定價分給,旋責翔貴之穀,非但事勢之掣礙,見今本道災形,無論南北,似當有穀物外需用之事。茂山穀白木代捧者,姑勿作穀,使之更待知委,何如?令曰,依爲之。出擧條存秀曰,守令另擇,何時不然,而災歲民命,尤係於守令,日前關北被災尤甚五邑,以特令,雖已拔例差遣,而深北諸邑之被災淺深,姑未的知,且雖非尤甚邑,見任諸倅之中,如有不勝其任,不可不變通者。不待殿最,早卽罷遣之意,分付道臣,仍飭銓曹,待有窠使之各別擇送,何如?令曰,依爲之。出擧條存秀曰,北兵使金魯甲,以其身病,屢呈辭狀乞遞。此時此道,迎送雖難,實病旣難强,則有難强令察任,改差,何如?令曰,依爲之。出擧條存秀曰,關北·海西,時無句管堂上,兼刑曹判書鄭晩錫關北句管,禮曹判書洪起燮海西句管堂上差下,使之察任,何如?令曰,依爲之。出擧條存秀曰,左邊捕盜大將李復淵,聞有實病,旬月之內,難以得差云,今姑改差,何如?令曰,依爲之。出擧條存秀曰,備堂若無可稟之事,則常時賓筵之若而人未參,容或無怪。至於今日次對,則因北關水災之狀,睿心驚惕,以不遑暇逸之意,勿拘齋日,特令進定,而備堂中懸病人甚多,有非對揚之道,極涉未安。老病·實故外,不參人捧現告,竝從重推考,何如?令曰,依爲之。出擧條存秀曰,北兵使異於他閫,戎政以外,自來竝管民事,況今災荒之歲,不可不別般擇送。公忠兵使趙運永曾於永興府使時,見其爲治,則周通足以幹事,氣力足以憚壓矣。柳相弼則儕類中頗有聲望,若全無可取之實,必無聲望之見稱。李恒權則曾於喉院,見其處事,則頗安詳有條理。此三弁俱非嘉善,而欲以此三人陞擬以入矣。令曰,大臣就座。令曰,吏判與公事堂上進前。仍令曰,先朝癸卯北關賙賑時謄錄中,有可以條陳者,各陳之,可也。鏴曰,癸卯謄錄中可陳之條,大臣已皆陳達,而至於貢獻與進上停減,有非自下仰請,惟在自上處分之如何。而目今所預爲講究,卽在於船運一事,而卽聞三南船隻則不得遠涉,北海惟可以北船運去云,故試問北人之來住京中者,則三南私商船,每到於明川·鏡城之間,則南船之未涉北海云者,卽是南民巧避公穀遠運之苦云。若如此言,則運穀一事,似不至甚難,而運穀在於明春,民糧絶於今冬,其間賑活之策,在於捧糴而分還矣。北關則霜辰稍早,收穫必先於諸道,另飭列邑守宰,使之捧還於秋穀未盡之前,然後可爲嗣歲之用,此則從當關飭於道臣矣。存秀曰,風高之節,南之私商船,不得入關北,若待風和之節,則賑穀無以及時矣。私商旣不得入北於風高之節,則二三月前,何以勒令入北乎?起燮曰,關北大歉之年最數,先朝之癸卯,英廟朝之庚午,而臣於日前籌司之坐,略考癸卯謄錄,則前後軫恤惻怛之聖敎,不啻如救焚拯溺,蠲蕩之典,無所不至,而不得已船運嶺南之穀往哺之,至下綸音於嶺南海邑,以移南穀哺北民。比之於父母有諸子,而一子饑餓濱死,則他子雖曰艱食,不得不分此之食而延彼之命。又命減嶺南移穀之邑上供物膳,而船格輩,優其糧米,免其身布,靡不用極如此。且臣得見故忠正公臣李彝章私藁,則專任庚午北關監賑之事,上聞朝廷之書狀,往覆廟堂·道臣之私札,備言饑餓之極,民失恒性,至有縛妻而欲食其肉者,生埋二子於雪坑者。其時賑資多,而嶺南之船,運嶺南之穀,關東穀加劃一萬之包,則命下十日之間,已畢裝載,紀綱之嚴,擧行之速,有如是矣。今則非但紀綱解弛,嶺東沿海九邑各穀元摠,不過二萬石有餘,除却應分,則餘者無多,折米計之,又當幾何?可謂無麪之不飥,誠爲寒心矣。令曰,出去後南北關穀摠及癸卯蠲蕩事例考謄,自政院入之,可也。英淳曰,今日賓對,兩司無一人進參之員,事甚未安。違牌諸臺,倂推考,何如?令曰,依爲之。出擧條戴淳曰,臣以本館事,有所仰達者矣。四處史庫,三年一次曝曬,曾有定式而太白·五臺則昨年已爲擧行,赤裳·鼎足則雖已經稟,適値有故,尙未擧行。年次已過,屢經潦水,不可一向遷就,卽速擇日,以爲擧行之地,何如?令曰,依爲之。出擧條令書令旨曰,鏡城判官閔致成,斯速上來事,分付畿營。令書令旨曰,當該注書推考。令曰,大臣諸宰先退。存秀等退出。又令史官就座,仍令退,承史以次退出。
己丑八月十三日酉時,王世子座壽康齋。下直守令入對時,左副承旨徐英淳,假注書韓宓履,記事官徐念淳·徐戴淳,鏡城判官閔致成,以次進伏訖。令曰,鏡城判官進前。進前奏職姓名訖。令曰,因北關水災,以邇列之臣擇差,下去後,鎭安之道,奠接之方,着實爲之,可也。令退。致成先退,又令退,承史以次退出。
上在昌德宮。常參·經筵,以代理停。
夜自五更至十五日開東,灑雨下雨,測雨器水深九分。
鄭知容達曰,明日常參,取稟。令曰,停。
徐英淳達曰,大司憲金陽淳未肅拜,執義金興根令旨未下,掌令金胤根差祭,掌令一員,持平一員未差,持平成遂默在外,監察茶時之意,敢達。令曰,知道。
鄭知容達曰,右副承旨金鍏,今日不爲仕進,卽爲牌招,何如?令曰,依。
又達曰,文禧廟秋夕祭獻官吳致愚,謂有身病,來詣闕外,終不入來,以致受香之遲滯,事未前有,萬萬駭然。原單子今始改付標以來,雖不得不捧入,而日前令飭,何等截嚴,則當初差祭,不能審愼,致此臨時付標者,亦極駭然。當該獻官及差祭之吏曹堂上,竝所當重勘,而本院請推之外,無他可施之罰,何以爲之?敢稟。令曰,當駭獻官,下義禁府推考,吏曹參議從重推考。
令于鄭知容曰,禮房承旨馳詣宗廟永寧殿·永禧殿·景慕宮,奉審摘奸,仍詣受香諸處,一體奉審摘奸以來。
以執義金興根,正言徐有贊牌不進罷職令旨,令于徐英淳曰,只推。
鄭知容達曰,守令署經事令下,已至經月,尙未署經,事甚未安。執義金興根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
以修撰李竣祜,副修撰李應信牌不進罷職令旨,令于鄭知容曰,只推。
鄭知容達曰,應敎趙基謙,校理沈鈁·申冕周,副修撰李趾秀在外,副應敎朴宗吉,副校理李游夏·吳致淳,修撰閔英世·李竣祜,副修撰李應信差祭,玉堂上下番俱空,事甚未安。副提學未差之代,今日政差出,待下批,牌招入直,何如?令曰,依。
又達曰,卽者戶曹郞廳來言,明日宗廟永寧殿修改,本曹判書當爲進參,而判書趙萬永未肅拜,次堂例不得擧行云。判書卽爲牌招,何如?令曰,依。
又達曰,卽者工曹郞廳來言,明日宗廟永寧殿修改,本曹判書當爲進參,而行判書朴宗薰有身病,次堂例不得擧行云。判書卽爲牌招,何如?令曰,依。
又達曰,行戶曹判書趙萬永牌不進推考徽旨,今方捧入,而明日宗廟永寧殿修改,當爲進參,如是違牌,事甚未安。陳書到院,而原書以國忌正日,纔已退却矣。更爲牌招,何如?令曰,原書捧入。
令于徐英淳曰,留院公事入之。
鄭知容達曰,行工曹判書朴宗薰牌不進推考徽旨,今方捧入,而明日宗廟永寧殿修改,當爲進參,如是違牌,事甚未安。更爲牌招,何如?令曰,依。
又達曰,行戶曹判書趙萬永書答已下,卽爲牌招,以爲明日宗廟永寧殿修改進參之地,何如?令曰,依。
又達曰,行工曹判書朴宗薰再牌不進推考徽旨,今方捧入,而明日宗廟永寧殿修改,當爲進參,連事違召,事甚未安。所當更請牌招,而係是一日三牌,何以爲之?敢稟。令曰,許遞。旣承下敎,前望單子入之。
工曹判書前望單子入之,洪奭周代點。
鄭知容達曰,新除授工曹判書洪奭周,卽爲牌招,以爲明日宗廟永寧殿修改進參之地,何如?令曰,依。
徐英淳啓曰,兵曹郞廳來言,北兵使下批政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書金鏴,參判鄭基善,參議李道在,俱以病不來,不得開政云。竝卽牌招,何如?傳曰,允。
鄭知容,以吏曹言達曰,通禮院左通禮具定默,相禮金周默,俱以身病,呈狀乞遞。竝改差,何如?令曰,依。
徐英淳,以備邊司言達曰,北兵使趙運永,以公忠兵使移拜,而北閫之任,本來異於他道,戎政以外,亦管民事,況當災歲,撫恤奠安之道,不可少緩矣。湖閫之代,今日政,以在京無故人差出,不多日內辭朝,使之從速交龜,趙運永亦令卽速赴任,何如?令曰,依。
又以兵曹言達曰,同知中樞府事邊景祐,老病在鄕,上來無期云,僉知中樞府事鄭述仁,忠翊衛將徐驥淳,景福宮衛將金應鉉,慶熙宮衛將金尙漢,俱以病難供職,呈狀乞遞。竝改差,何如?令曰,依。
令于鄭知容曰,相禮以曾經東壁人,勿拘三司,更爲擬入。
有政。吏批,判書金鏴牌不進,參判鄭基善進,參議李道在牌不進,右承旨鄭知容進。啓曰,判書金鏴,參議李道在,竝牌招不進,小臣獨政未安,何以爲之?敢稟。傳曰,仍爲之。副提學李光文·金蘭淳·金學淳未下。以朴宗璜爲左通禮,李奎鉉爲司譯提調。北兵使趙運永,今加嘉善,加資事承令,兼鏡城府使單趙運永。以朴宗吉爲相禮。
兵批,判書徐俊輔進,參判韓義運差祭,參議李渭達入直,參知黃燾差祭,左副承旨徐英淳進。以徐格修爲僉知,姜在浩爲忠翊將,具縉爲公忠兵使。同知單金東珪,上護軍朴宗薰,護軍邊景祐,副護軍鄭述仁,副司直金周默,北兵使單趙運永。
以吏曹參議李道在牌不進罷職傳旨,傳于鄭知容曰,只推。
以執義金興根,正言徐有贊牌不進罷職令旨,令于徐英淳曰,只推。
以右副承旨金鍏牌不進罷職令旨,令于鄭知容曰,只推。
行戶曹判書趙萬永書曰,伏以,臣卽悾悾一庸夫耳。晩竊科第,致位崇顯,罔非我大朝殿下曁我邸下生成之恩,幈幪之德,山高海深,不足爲喩。顧臣一身,臣不敢自有者,惟以仰聽造化,夷險不擇,爲一分報效之圖,竊惟离明亦當俯燭之矣。噫,臣之前後踐歷,罔非踰分濫涯,而至於帶甲兵之重,掌金穀之要,卽訓·惠兩局是耳,臣之受任,居然數年于玆,而少蔑絲毫之報,徒增尸素之愧。縱荷睿度恢弘,不加之以罪,臣亦粗具彝性,安得不懍然危懼?惟大何是俟也。千萬不自意,度支新銜,又及於臣身,臣惝怳震越,益不知措躬之所也。夫是職者,古所稱大司農也。國家經用,八路稅賦,無不管轄,其爲任至重,固不可人人冒居,而不審邸下,奚取於歷試蔑效之蹤,不少難愼,至此之極哉?藉使臣才諝足以擔夯重務,精力足以强記繁簿,以臣處地,其不可冒據也決矣。況以至拙至鈍,徒藉曲庇之恩,可幸無大過耳。今以不稱之職,猝然加之於不勝任之身,則豈非所謂服之不衷,身之災焉者乎?邸下知臣之不勝任而授之,是非重公器也,不知臣之不勝任而授之,是睿鑑猶有所遺照也。以邸下則哲之明,誤恩之至此,臣未敢曉也。抑臣又有所悉暴者。凡於前日,有除輒膺,一未違傲者,非敢曰可堪而然也,臣之所以藉手而事君者,惟在於顚倒趨走而已。今若冒進於必不堪之任,而徒諉不俟駕之義,則臣身狼狽,固不足恤,其於僨誤國事,何哉?太室修改,涓吉隔日,召牌儼臨,進身無望,玆不得不冒死哀籲。惟邸下特垂慈覆之恩,亟遞臣新授戶曹判書之職,以垂終始之澤,千萬幸甚。臣無任云云。答曰,覽書具悉。判度支卽任一國經用之重。授卿是任,余意有在,勿辭,卽爲行公。
上在昌德宮。常參·經筵,以代理停。
藥房副提調申在植啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳達曰,合辭許久闕達,事甚未安。除在外·差祭外,未肅拜·呈告人員,竝卽牌招,何如?令曰,依。
徐耕輔達曰,明日月食齋戒,再明日·三明日崇陵忌辰祭齋戒·正日相値,常參,頉稟之意,敢達。令曰,依。
又達曰,同副承旨韓弘敎,今日不爲仕進,卽爲牌招,何如?令曰,依。
又達曰,判敦寧金在昌,除拜後過三日不爲出肅,依定式推考警責,仍卽牌招察任,何如?令曰,依。
徐英淳達曰,守令署經事令下,已至經月,尙未署經,事甚未安。執義金興根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
又達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信竝卽牌招,副修撰李趾秀自鄕上來云,一體牌招,推移入直,何如?令曰,依。
以同副承旨韓弘敎牌不進罷職令旨,令于徐英淳曰,只推。
徐英淳達曰,大司憲金陽淳,執義金興根牌不進,掌令金胤根差祭,掌令一員·持平一員未差,持平成遂默在外,監察茶時之意,敢達。令曰,知道。
徐英淳達曰,卽者副修撰李趾秀,以其親病,陳書徑歸,原書纔已捧入矣。所當直捧禁推徽旨,而此與無端下鄕有異,推考警責,何如?令曰,依。
又以都摠府言達曰,今日入直內三廳武兼禁軍及軍兵等,當爲中日習射技,而宗廟·永寧殿修改相値,不得設行之意,敢達。令曰,知道。
徐耕輔,以奎章閣言達曰,景慕宮·望廟樓今望奉審,無頉之意,敢達。令曰,知道。
又以禮曹言達曰,卽接濟州幼學李仁三所志,則以爲,族姪元根嫡妾俱無子,以其同生弟元相第二子恒靑,欲爲繼後,兩家相議完定,未及禮斜,生養父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李仁三所訴旣如此,依定式李元相第二子恒靑,立爲李元根之後,何如?令曰,依。
又以禮曹言達曰,圖畵署別遞兒祿官有闕代,謹依下令,以畵員李壽民塡差之意,敢達。令曰,知道。
行護軍洪羲瑾書曰,伏以,臣姿本庸碌,性又拙滯,不工於進取之謀,無籍乎板援之力,而前後踐歷,固踰涯分,秋毫皆我造化之天耳。近年以來,景薄桑楡,病侵膏肓,居家少寧靜之日,擧世知癃癈之物,進塗一步,念所不到,經年待罪於地部佐貳,而官閒祿厚,作爲養痾之所,尋常愧懼,不能自己。迺者冬至副使之除,忽蒙低望特點之恩,臣於丁丑之冬,以行臺,曾經是行,伊時年紀,纔踰五旬,而早衰善病,猶爲一行之所憫憂,今於十三年之間,衰益甚而病益痼,尤非昔日之比,宜卽陳暴,冀賜變通,而義重往役,不敢祈免,擬以副使先來之回,使命將改,如臣資級,不待控籲,自在應遞,故泯默恭俟,月有餘矣。千萬不自意,賓司請改之達,特下陞資之令,以臣爲嘉善大夫者,臣誠驚惶恧惕,益不知措躬之所也。夫專對之責,固宜愼揀,亞卿之列,不患無人,而以臣無似,始焉濫充而備數,終又驟陞而許仍,有若非此莫可者然,臣心愧蹙,有不足言,而在朝廷任使之道,其不亦有涉於苟簡也哉?且伏況,卿月之班,卽朝家命德之器也。苟非望實俱重,公議允叶者,則上不可以濫授,下不可以冒受。今若夤緣倖會,恬然承當,戴貂橫金,於臣身縱極光耀,梁鵜軒鶴,在聖世寧不玷累,服之不稱,旣多濫褻之懼,使乎非才,又有僨誤之慮,顧一身衰病之實,不堪原濕之勞,猶屬第三件事耳。玆敢不避威尊冒控衷懇。伏乞睿慈,俯垂鑑諒,察臣言之非出例讓,念名器之不當輕畀,亟令選部,收臣新授之資,遞臣所帶之任,使使事益重,官方無乖焉。臣無任云云。答曰,覽書具悉。卿其勿辭行公。
副修撰李趾秀書曰,伏以,臣本以庸愚,素蔑學識,跧伏窮山,連被誤恩,見叨本館之職,極知其千萬不稱,而屢度趣召之下,不敢一向逋傲,積年逖違之餘,竊欲一覲耿光,扶曳病骸,竭蹶赴召,而長路暑濕,重患泄痢,經旬旅邸,伏枕呻楚,只俟少愈之日,用伸叩謝之忱矣。際接家信,則九耋老父,宿病沈淹之中,又添感冒之症,症甚危篤,轉側須人云,臣自聞此報,神精飛越,欲自外徑還,則咫尺威顔,不忍便辭,欲少留供職,則方寸支亂,不可暫滯,情理窮蹙,進退維谷。仍念,臣於年前待罪春坊也,敢以親病,拜章徑出,乃蒙睿度天覆,特賜體諒,感戴恩造,結草難報。今臣情勢,與前無異,孝理矜憫,想又曲諒。玆敢躬詣脩門,一肅嚴命,仍徹短章,徑尋鄕路,旣伸戀結之誠,兼暴懇迫之私,目下情事,雖不獲已,而始以君命而來,竟以親病而去,區區本意,豈願如此?緬憶昔賢北闕君恩重,南州母病深之語,先獲小臣心事,自不覺感淚之盈襟耳。伏乞睿慈,諒臣至切之懇,特垂非常之眷,遞臣所帶之職,以安私分,仍冶臣擅行之罪,以肅朝綱焉。臣無任云云。覽書具悉。情理如此,所帶經幄之任,許遞。
上在昌德宮。常參·經筵,以代理停。
金鍏達曰,大司憲金陽淳未肅拜,執義金興根令旨未下,掌令金胤根呈辭,掌令一員,持平一員未差,持平成遂默在外,監察茶時之意,敢達。令曰,知道。
徐耕輔達曰,右承旨鄭知容,今日不爲仕進,卽爲牌招,何如?令曰,依。
以執義金興根,正言徐有贊牌不進罷職令旨,令于金鍏曰,只推。
以執義金興根,正言徐有贊牌不進罷職令旨,令于金鍏曰,只推。
韓弘敎達曰,守令署經事令下,已至經月,尙未署經,事甚未安。執義金興根,正言徐有贊,旣有只推之令,與大司憲金陽淳,行大司諫朴齊一,掌令金胤根,一體牌招,以爲署經之地,何如?令曰,依。
以副校理李游夏·吳致淳,修撰閔英世·李竣祜,副修撰李應信牌不進罷職令旨,令于韓弘敎曰,只推。
韓弘敎達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信,旣有只推之令,竝卽牌招,推移入直,何如?令曰,依。
以副校理李游夏·吳致淳,修撰閔英世·李竣祜,副修撰李應信牌不進罷職令旨,令于韓弘敎曰,只推。
以右承旨鄭知容牌不進罷職令旨,令于徐耕輔曰,只推。
以慶尙監司李勉昇狀達,進上藥材中,山藥未及充實,限內不得封進,惶恐待罪事,令于韓弘敎曰,卿其勿待罪事,回諭。
金鍏,以兵曹言達曰,今八月十七日,武臣堂上朔試射日次,而以國忌齋戒相値,不得爲之之意,敢達。令曰,知道。
又以訓鍊都監言達曰,今此幸行時,隨駕武藝別監一百七十人饌價錢,每人每日各三錢,門旗手二十五名饌價錢,每名每日各一錢五分,依例分給之意,敢達。令曰,知道。
義禁府申目。粘連向前金尙義亦,曲墻內莎草失火,萬萬驚悚,而入直官員之本律照勘後,公罪收贖,載在大典通編,曾有大臣獻議是白去乎,以此照律,何如?判付達依準。又申目,粘連向前金星翼亦,軍官之改名應射,不卽發覺,殊甚可駭是白如乎,別無隱情,雖有摠府草記,揆以事體,終難容恕,以此照律,何如?判付達依準。又照目,文禧廟秋夕祭獻官吳致愚原情云云。徽旨內謂有身病,來詣闕外,終不入來,以致受香之遲滯,事未前有,萬萬駭然,推考罪,杖一百收贖,告身盡行追奪私罪,奉令依準爲旀,功議各減一等爲良如敎。
上在昌德宮。常參·經筵,以代理停。
金鍏達曰,大司憲金陽淳未肅拜,執義金興根,掌令金胤根令旨未下,掌令一員,持平一員未差,持平成遂默在外,監察茶時之意,敢達。令曰,知道。
金鍏啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
韓弘敎達曰,來二十一日,輪對日次,而宣陵忌辰祭齋戒相値,頉稟之意,敢達。令曰,知道。
以執義金興根,掌令金胤根,正言徐有贊牌不進罷職令旨,令于韓弘敎曰,只推。
金鍏達曰,守令署經事令下,已至經月,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
韓弘敎達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信,旣有只推之令,竝卽牌招,推移入直,何如?令曰,依。
金鍏,以備邊司言達曰,公忠兵使具縉,實病癃痼,雖以歷辭時所見言之,不能拜起,赴任非所可論,卽爲改差,其代令該曹口傳差出,使之不多日內下送,何如?令曰,依。
上在昌德宮。常參·經筵,以代理停。
鄭知容達曰,明日常參,取稟。令曰,停。
金鍏達曰,大司憲金陽淳未肅拜,執義金興根,掌令金胤根令旨未下,掌令一員,持平一員未差,持平成遂默在外,監察茶時之意,敢達。令曰,知道。
鄭知容達曰,左副承旨徐英淳,今日不爲仕進,卽爲牌招,何如?令曰,依。
以執義金興根,掌令金胤根,正言徐有贊牌不進罷職令旨,令于金鍏曰,只推。
鄭知容達曰,守令署經事令下,已至經月,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
以副校理李游夏·吳致淳,修撰閔英世·李竣祜,副修撰李應信牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信,旣有只推之令,竝卽牌招,推移入直,何如?令曰,依。
以副校理李游夏·吳致淳,修撰閔英世·李竣祜,副修撰李應信牌不進罷職令旨,令于鄭知容曰,只推。
以左副承旨徐英淳牌不進罷職令旨,令于鄭知容曰,只推。
兵曹口傳政事,以柳相穆爲公忠兵使。
金鍏,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
韓弘敎,以宣惠廳言達曰,本廳郞廳鄭淵始纔已達下,而方在罷散中,令該曹權付軍職,使之冠帶常仕,何如?令曰,依。
京畿監司金鐮書曰,伏以,臣猥以匪材,濫叨重寄,將母便養,感祝恩造,殫竭圖報,寤寐一念,而年邁神耗,心勞政拙,施措蔑效於旬宣,愆尤徒積於尸素,居常媿懼,若無容措,荏苒蹲冒,遂至箇滿,固非始料之所及,只幸釋負之有期。千萬不自意,向因大僚筵奏,有限今年仍任之令,臣承令震悸,莫省攸爲。不知邸下,奚取於臣,而有此格外之誤恩也。旣瓜復仍,蓋或有例,而苟非事務緊急之時,績用茂著之人,則亦未有徒然而濫授者,今臣所叨,何嘗一毫近似於此哉?此漢城餉,果係畿民切骨之瘼,幸今半留,如解倒懸,此莫非我邸下如傷若保之盛德至意,臣固欽仰攢頌之不暇,而事底于成,自當食效,前頭措處,只是節目間事,而此則該廳之責耳,在臣營不過按而行之而已,以臣去留,了無輕重。至於民情惜去云者,擬非其倫,譽出不虞,臣之二期爲政,已試蔑效,非但自知之甚審,實惟睿鑑之所燭,其來旣無何暮之績,臨歸豈有願借之理?今若無其實而冒其名,因仍蹲據,若固有之,則上而辜負委寄,下而違咈民心,罔功之愧,溺職之懼,比前日尤有甚焉。此臣所以踧踖難安,久而不能自已者也。且況陵園奉審,無得踰今月之限,駕幸陪扈,今又迫近,此非臣言私瀆擾之時,而臣之老母,年迫九耋,長奄牀笫,自經今夏酷熱,氣力一倍凜綴,寢啖俱減,眞元漸消,忽於日前重添眩暈之症,症形乍劇乍歇,省覺如存如無,臣方手執刀圭,左右扶將,暫時相捨,尙無其望。今此行部,將費數十日子,許久離側,尤非可論,王程有期,事係莫重,而顧臣情私,萬不獲已。如不得及時變通,必不免公私狼狽,區區必辭之義,猶屬餘事,目下懇迫之私,若是滾急。玆敢忙陳短章,疾聲仰籲。伏乞睿慈,俯垂鑑察,諒臣不稱之實,矜臣至切之情,亟遞臣職,俾便救護,回授可堪之人,毋至僨事,不勝幸甚。臣無任云云。答曰,覽書具悉。卿其勿辭救護。
上在昌德宮。常參·經筵,以代理停。
自午時至人定,灑雨下雨,測雨器水深六分。
自人定至二十日開東,灑雨下雨,測雨器水深三分。
鄭知容達曰,明日常參,取稟。令曰,停。
金鍏達曰,合辭許久闕達,事甚未安。除在外·令旨未下外,未肅拜人員,竝卽牌招,何如?令曰,依。
申在植達曰,行左承旨徐耕輔,今日不爲仕進,卽爲牌招,何如?令曰,依。
又達曰,假注書權溭身病猝重,勢難察任,今姑改差,何如?令曰,依。
權溭改差,代以金大根爲假注書。
鄭知容達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信,旣有只推之令,竝卽牌招,推移入直,何如?令曰,依。
以執義金興根,掌令金胤根,正言徐有贊牌不進罷職令旨,令于金鍏曰,只推。
申在植達曰,守令署經事令下,已至經月,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
金鍏達曰,執義金興根,掌令金胤根,正言徐有贊,旣有只推之令,一體牌招,何如?令曰,依。
又達曰,大司憲金陽淳,執義金興根,掌令金胤根牌不進,掌令一員,持平一員未差,持平成遂默在外,監察茶時之意,敢達。令曰,知道。
以副校理李游夏·吳致淳,修撰閔英世·李竣祜,副修撰李應信牌不進罷職令旨,令于鄭知容曰,只推。
金鍏,以訓鍊都監言達曰,本局哨官李時榮,身爲將官,事多鄙瑣,取怨隊卒,爲先汰去之意,敢達。令曰,知道。
又以摠戎廳言達曰,本廳中軍李惟秀,身病猝重,勢難察任,改差,何如?令曰,依。
上在昌德宮。常參·經筵,以代理停。
藥房副提調申在植啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐耕輔達曰,明日·再明日宣陵忌辰祭齋戒·正日相値,常參,頉稟之意,敢達。令曰,知道。
金鍏達曰,合辭許久闕達,事甚未安。除在外·令旨未下外,未肅拜人員,竝卽牌招,何如?令曰,依。
徐英淳達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
徐耕輔達曰,同副承旨韓弘敎,今日不爲仕進,卽爲牌招,何如?令曰,依。
傳于徐英淳曰,宗廟冬享大祭,王世子攝行磨鍊。
以執義金興根,掌令金胤根,正言徐有贊牌不進罷職令旨,令于金鍏曰,只推。
以執義金興根,掌令金胤根,正言徐有贊牌不進罷職令旨,令于金鍏曰,只推。
金鍏達曰,掌令金胤根,旣入闕中,不爲傳達,直爲出去,事甚未安。推考,何如?令曰,依。
徐耕輔達曰,守令署經事令下,已至經月,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
又達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信,旣有只推之令,竝卽牌招,推移入直,何如?令曰,依。
令于金鍏曰,刑曹判書有闕之代,旣承下敎,前望單子入之。
刑曹判書前望單子入之,金敎根代點。
徐耕輔達曰,今二十七日弘陵親祭祭文,當爲製進,藝文提學趙鐘永,待明朝牌招,使之製進,何如?令曰,依。
以同副承旨韓弘敎牌不進罷職令旨,令于徐耕輔曰,只推。
兵曹,以李謙會爲摠戎中軍。
以咸鏡監司金箕殷狀達,鏡城府民家漂頹,人物渰死事,令于徐耕輔曰,北來消息,去益驚愕。慰撫顧恤之方,令道臣與御史惕念擧行事,自廟堂措辭行會,可也。
徐英淳,以都摠府言達曰,副摠管兪應煥,以文臣堂下朔試射試官,訓鍊院晝仕出去之意,敢達。令曰,知道。
又以兵曹言達曰,通化門越邊含春苑墻垣頹圮處,今已畢築矣。守直衛軍,解送之意,敢達。令曰,知道。
兼刑曹判書鄭晩錫書曰,伏以,臣本天地間無用賤品,而旣又病痼將死,年至宜休,自再昨年,冒控衷懇者,凡幾遭矣。以其跡則螻蟻之卑微也,以其懇則鳧雁之去留也。螻蟻卑微,固不敢干冒威尊,鳧雁去留,亦不當煩溷聰聽,而一籲再籲,至於屢籲,全欠嚴敬,徒積罪戾,律之邦憲,萬殞難贖,而尙此唐突支煩而不知止者,豈其樂乎爲哉?顧其中實有所萬萬不獲已而然也。噫,臣通籍四十有七年,蒙被國恩,與天無極,今又我邸下,不以臣庸陋衰朽,尙靳棄擲,姑且止留,寵旣隆矣,眷又至矣。臣雖木石豚魚,寧不感激祗承,而其於禮經之終不可違,癃病之終不可强,何哉?蓋七十致政,載於禮經,而禮經者,天理也。人而不循乎禮,則乖於理違於天,而不可以爲人,尙可以事君乎哉?是以粵自古昔,年至者之致事,自有不易之大防,便成應行之令典,下必劇其防而陳懇,上必依其典而曲施,誠以其關係於世敎者,有不細矣。是以先正文正公臣宋時烈乞退疏曰,得罪於君父,則猶有哀矜恕究之道,得罪於禮經,則將無以自解於天下後世。至於禮經之難犯,雖有君父之命,有不敢奉承也,夫豈不義而先正言之哉?此臣所以寧甘被方命之誅,而不敢犯蔑理之罪也。藉使臣不甚衰耄,猶堪驅策,決不當毁廉隅而壞防範。況此榮衛枯涸,神精銷落,五官隳癈,百骸拘攣,僮僕名面,率多遺忘,庭除行步,每患顚仆,不啻如老牛之鞭不起,則以若昏憒,以若凘頓,雖置諸散秩冗員,亦何能供趨班聯,照管事務乎?禮經之不可踰旣如此,癃衰之不可强又如此,如此而竽濫自如,鍾鳴不息,歲月如流,溘先朝露,則自不免懷榮戀祿之科,而生爲無恥之人,死作不暝之鬼,非徒見棄於淸朝,亦必爲後世公議之所唾罵。然則區區一念之寤寐不忘,晷刻爲急者,是豈可已而不已者哉?噫,古人云,生逢堯·舜,不忍便訣。臣亦粗具彝性,豈獨無此心,而但已冷之灰,不可復燃,旣枯之木,不可復榮,其留也適足以卑朝廷,其退也有可以裨世道,這箇事理,皦然明白,以我邸下之至明至仁,必不待臣言之畢,而宜有所普照而曲遂也。且臣所帶司寇之長,實是千萬不近似之任,而今旣乞骸,雖不必張皇煩陳,末由陳就,全事瘝廢,旣不能赴衙聽訟,又不能閱案審獄,奸宄之干犯,而不能禁遏,率屬之縱恣,而不能裁抑,則將焉用彼司寇爲哉?一日冒據,百度俱隳,亦係臣日夕悚惶之一端。玆敢不避煩猥,復控情悃。伏乞离明,俯賜鑑諒,亟遞本兼之任,特許休致之銜,俾垂死殘喘,獲蒙始卒生成之澤,千萬血祝。臣無任云云。答曰,覽書具悉。所帶司寇之任,許遞。
上在昌德宮。常參·經筵,以代理停。
徐英淳達曰,大司憲金陽淳未肅拜,執義金興根,掌令金胤根令旨未下,掌令一員,持平一員未差,持平成遂默在外,監察茶時之意,敢達。令曰,知道。
徐英淳啓曰,來二十五日,朝參日次,而徽陵忌辰祭齋戒相値,頉稟之意,敢啓。令曰,知道。
以執義金興根,掌令金胤根,正言徐有贊牌不進罷職令旨,令于徐英淳曰,只推。
以副校理李游夏·吳致淳,修撰閔英世·李竣祜·副修撰李應信牌不進罷職令旨,令于韓弘敎曰,只推。
韓弘敎達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信,旣有只推之令,竝卽牌招,推移入直,何如?令曰,依。
徐英淳,以兵曹言達曰,今八月二十一日,武臣賓廳講書日次,而國忌齋戒相値,不得爲之之意,敢達。令曰,知道。
又以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
徐英淳,以兵曹言啓曰,闕內入直訓鍊都監·局別將·把摠·哨官及內三廳將·禁衛營把摠·哨官·守門將等番單子,每中日入啓受點矣。今二十七日,中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入之意,敢啓。傳曰,知道。
義禁府申目,公州前判官洪羲翼,瑞山兼官泰安前郡守王道常,新昌前縣監李博鉉等原情云云。徽旨內辭緣,泛稱遲晩,王道常段,所當請刑是白乎矣,別軍職勿爲請刑,載在大典通編,議處,洪羲翼·李博鉉,竝只刑推得情,何如?判付達依準爲旀,洪羲翼·李博鉉段,竝只除刑推議處爲良如敎。又申目,金甲島萬戶金興喆原情云云。問目內辭緣,泛稱遲晩,刑推得情,何如?判付達除刑推議處爲良如敎。又照目。粘連扈衛別將金星翼矣本府議達內,軍官之改名應射,不卽發覺,殊甚可駭是白如乎,別無隱情,雖有摠府草記,揆以試體,終難容恕,以此照律,罪笞五十收贖,解見任別敍私罪,奉令依準爲旀,功減一等爲良如敎。又照目。粘連康陵令金尙義矣本府議達內,曲墻內莎草失火,萬萬驚悚,而入直官員之本律照勘後,公罪收贖,載在大典通編,曾有大臣獻議是白去乎,以此照律,罪杖八十,徒二年定配,以公罪收贖罪,奉令依準爲旀,功減一等爲良如敎。
上在昌德宮。常參·經筵,以代理停。
韓弘敎達曰,明日常參,取稟。令曰,停。
又達曰,大司憲金陽淳,執義金興根,掌令金胤根牌招達辭未下,掌令一員,持平一員未差,持平成遂默在外,監察茶時之意,敢達。令曰,知道。
又達曰,守令署經事令下,已至經月,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
令于韓弘敎曰,前後飭令,何等嚴截,而中間幾日,寂然無動靜者,其在分義,幾不近於角勝乎?今者司寇之除,意有所在,且詞訟劇任,不可一日暫曠,令政院各別嚴飭上來,其去其就,使畿營知入。
韓弘敎達曰,行都承旨申在植,行左承旨徐耕輔,右承旨鄭知容不爲仕進,左副承旨徐英淳,右副承旨金鍏式暇,院中只有臣一人,伴直無人。右承旨鄭知容,所當牌招,而拘於廳規,不得請牌,何以爲之?敢稟。令曰,左承旨許遞,旣承下敎,前望單子入之。
承旨前望單子入之,洪赫代點。
韓弘敎達曰,新除授同副承旨洪赫,卽爲牌招,何如?令曰,依。
以副校理李游夏·吳致淳,修撰閔英世·李竣祜,副修撰李應信牌不進罷職令旨,令于韓弘敎曰,只推。
韓弘敎達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,旣有只推之令,竝卽牌招,推移入直,何如?令曰,依。
韓弘敎啓曰,今此幸行時,何大臣留都乎?敢稟。傳曰,判府事留都。
兵曹,以李錫奎爲留都大將。
以慶尙監司李勉昇狀達,義興等邑人命渰死,民家漂壓事,令于洪赫曰,嶺南一道,昨年慘歉,已至全賑之境,而今秋大登,幸望蘇復,卽見來狀,水患風災,列邑多被,數百戶民家之漂頹,幾十口之人命之渰死,萬萬驚心,丙枕無寐。漂頹戶·渰死人顧恤奠接之方,令廟堂各別區劃,分付道臣,另飭該邑倅,毋使一夫一婦,至於棲遑失所之境,身還布亦竝蠲減,以朝家之實惠下究,而道臣則鎭安之方,自有其道,一心對揚,以釋九重南顧之憂,可也。
韓弘敎,以禮曹言達曰,來十月初三日,行宗廟冬享大祭王世子攝行時,王世子省牲省器之節,依例磨鍊乎?敢稟。令曰,依例磨鍊。
又以禮曹言達曰,來十月初三日,行宗廟冬享大祭王世子攝行時,一依親祭例,永寧殿遣大臣攝行,何如?令曰,依。
洪赫,以都摠府言達曰,副摠管李鍾英,以能麽兒堂上,本廳講坐起事,晝仕出去之意,敢達。令曰,知道。
又以都摠府言達曰,今此幸行時,侍衛寶劍·守宮及陪衛,當爲備員,而都摠官宋冕載,副摠管李奎鉉·李若愚·兪應煥俱有實病,李鍾英以御營中軍陣上進,無以備員。令政院稟令變通,仍令該曹以在京無故人,口傳差出,待下批牌招,以爲備員進參之地,何如?令曰,依。
又以兵曹言達曰,今此幸行時,巡將·監軍,依例以今二十六日,受點人員,二十七日至,使之仍察之意,敢達。令曰,知道。
上在昌德宮。常參·經筵,以代理停。
鄭知容達曰,明日懿陵忌辰祭齋戒,再明日徽陵忌辰祭齋戒,三明日弘陵親祭致齋,二十七日幸行相値,常參,頉稟之意,敢達。令曰,知道。
韓弘敎達曰,合辭許久闕達,事甚未安。除在外·令旨未下外,未肅拜人員,竝卽牌招,何如?令曰,依。
備忘記,公忠兵使柳相穆下直,長弓一張,長箭一部,片箭一部,筒兒一箇賜給。
以執義金興根,掌令金胤根,正言徐有贊牌不進罷職令旨,令于韓弘敎曰,只推。
申在植達曰,守令署經事令下,已至經月,尙未署經,事甚未安。執義金興根,掌令金胤根,正言徐有贊,旣有只推之令,與大司憲金陽淳,行大司諫朴齊一,一體牌招,以爲署經之地,何如?令曰,依。
金鍏達曰,因都摠府草記,今此幸行時,侍衛寶劍·守宮及陪衛,當爲備員,而都摠管宋冕載,副摠管李奎鉉·李若愚·兪應煥俱有實病,李鍾英以御營中軍陣上進,無以備員。令政院稟令變通,仍令該曹以在京無故人,口傳差出,待下批牌招事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
以副校理李游夏·吳致淳,修撰閔英世·李竣祜牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,旣有只推之令,竝卽牌招,推移入直,何如?令曰,依。
令于申在植曰,大司憲·大司諫竝許遞,旣承下敎,前望單子入之。
臺諫前望單子入之,大司憲宋稚圭,大司諫李寅傅代點。
令于申在植曰,獻納許遞,旣承下敎,前望單子入之。
獻納前望單子入之,金胤根添書代點。
令于申在植曰,掌令有闕之代,旣承下敎,前望單子入之。
掌令前望單子入之,兪星煥添書代點。
兵曹,以金在昌爲留都大將。
兵曹,守宮從事官單,趙啓昇。
金鍏,以兵曹言達曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?令曰,依。
又以御營廳言達曰,本廳別將李商一,身病甚重,勢難察任,改差,何如?令曰,依。
醫官金驥男書啓,瀋陽問安使行判中樞府事李相璜,連爲無事作行,今月十九日巳時量,渡江入去之意,詮次啓達。傳曰,知道。
掌令金胤根達曰,噫噫,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有難言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得正,快正典刑。噫噫,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指意無倫,此爲渠輩罔赦之斷案。譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辨也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事,必彼竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之輩,合作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府拿鞫嚴覈,夬施典刑。噫嘻,痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鉄鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯。和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論爲其嚆矢。故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽陰,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,夬正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻,趙璟鎭憸詖之性,鄙瑣之行,爲世所目,與人不齒者,久矣。至於日昨筵達,何爲而發也?外託進言,內蓄禍心,旨意閃忽,遣辭憯毒。蓋其心固不在於論一人評一事,故言不成理,面背殊形,狡譎情態,昭不可掩,此豈如渠所可獨辨哉?自有不逞之徒,暗地窺覘,頤指氣使,假名於柳榮五而機關潛動,接踵於趙璟鎭而手脚畢露,其計則愈出愈巧,而顯售嘗試,其意則無忌無憚,而陰懷壞亂,所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國。況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事。情狀雖待其自露,匿影幻身,恐無自露之日。鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,夬正典刑。答府曰,申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩,斯速停達。
上在昌德宮。常參·經筵,以代理停。
夜五更,雷動電光。
金鍏達曰,大司憲宋稚圭,掌令兪星煥,持平成遂默在外,執義金興根令旨未下,掌令一員,持平一員未差,監察茶時之意,敢達。令曰,知道。
備忘記,尙州營將徐章輔下直,長弓一張,長箭一部,片箭一部,筒兒一箇賜給。
鄭知容達曰,右承旨徐英淳,左副承旨金鍏,右副承旨韓弘敎,今日不爲仕進,竝卽牌招,何如?令曰,依。
令于鄭知容曰,禮房承旨馳詣懿陵,奉審摘奸以來。
韓弘敎達曰,刑曹判書金敎根,前後飭令,何等截嚴,而謂以罪積逋慢,只俟速被鈇鉞之誅云,終不上來,事體道理,俱極未安。從重推考,何如?令曰,屢下飭令,終不入來者,俱以事體道理,萬萬駭然。刑曹判書,黃海水使補外。
以執義金興根,正言徐有贊牌不進罷職令旨,令于金鍏曰,只推。
鄭知容達曰,守令署經事令下,已至經月,尙未署經,事甚未安。執義金興根,正言徐有贊,旣有只推之令,竝卽牌招,以爲備員署經之地,何如?令曰,依。
令于金鍏曰,新除授臺諫,竝牌招,守令署經,如有違牌,勿爲呼望。
令于洪赫曰,留院上書入之。
以副校理李游夏·吳致淳,修撰閔英世·李竣祜牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。副校理李游夏,修撰李竣祜,旣有只推之令,竝卽牌招入直,何如?令曰,依。
吏曹口傳政事,以鄭晩錫爲分內醫院提調。
鄭知容,以侍講院言達曰,今此幸行時,宮官當爲全數進參,而弼善未差,無以備員,令政院稟旨差出,以爲備員進參之地,何如?令曰,依。
金鍏達曰,因侍講院草記,今此幸行時,宮官當爲全數進參,而弼善未差,無以備員,令政院稟旨差出事,依下矣。未差之代,政官牌招,開政差出,何如?傳曰,允。
令于鄭知容曰,吏曹參議許遞,今日政差出。
以吏曹參議李道在牌不進罷職傳旨,傳于鄭知容曰,只推。
有政。吏批,判書金鏴進,參判鄭基善牌不進,參議未差,左承旨鄭知容進。以朴宗吉爲副應敎,兪章煥爲副修撰,白東圭爲弼善,刑曹判書李止淵添書代點,以李鼎臣爲同經筵,趙萬永爲司僕提調,李羲甲爲司宰提調,宋冕載爲觀象監提調,兪漢芝爲廣興令,李光載爲京畿都事,李喜晩爲樂安郡守,兼祭酒單宋稚圭,校書博士單趙昌敎,學錄單李維馨,李寅溥爲吏曹參議。故府使柳晦源贈兵參例兼,故通德柳鎭國贈左承旨,故學生柳德基贈僕正,已上公忠兵使柳相穆三代。故府使具世德贈兵參例兼,前公忠兵使具縉考。兼甕津府使單金敎根。
兵批,判書徐俊輔病,參判韓義運病,參議李渭達病,參知黃燾入直進,左副承旨金鍏進。護軍徐耕輔·金陽淳·朴齊一·金致命,副護軍具縉·李仁達,副司直兪章煥,副司果李趾秀·鄭淵始,副護軍李道在,以上竝單付。
令于鄭知容曰,大司諫有闕之代,旣承下敎,前望單子入之。
鄭知容達曰,玉堂上下番俱空,事甚未安。新除授副應敎朴宗吉,卽爲牌招入直,何如?令曰,依。
令于鄭知容曰,發遣吏郞,諸執事淸齋與否,摘奸以來。
以右承旨徐英淳,右副承旨韓弘敎牌不進罷職令旨,令于鄭知容曰,只推。
金鍏,以都摠府言達曰,今此幸行時,侍衛寶劍·守宮及陪衛,當爲備員,而都摠管金賢根·洪奭周差祭,副摠管沈能岳以漢城府左尹,導駕進,鄭基善內閣守宮進,無以備員。令政院稟令變通,仍令該曹以在京無故人,口傳差出,待下批牌招,以爲備員進參之地,何如?令曰,副摠管竝許遞,旣承下敎,前望單子入之。
摠管前望單子入之,都摠管洪奭周,副摠管趙晉和·沈能岳·鄭基善·金道喜代點。
鄭知容,以吏批言達曰,承文院校檢白思坤,以其身病,呈狀乞遞,改差,何如?令曰,依。
又以吏曹言達曰,延祐宮秋享祭大祝,以副司果崔漢翼塡差矣,今聞以在外懸頉云。實軍職之不爲受由,擅作鄕行,已是法外,而日前在家之人,今當差祭之時,無難下鄕者,尤極可駭,其罪狀,令該府拿問處之,原單子不得不改付標以入,而臣之不能審愼,又致享官之臨時變通者,誠不勝萬萬悚蹙,惶恐待罪之意,敢達。令曰,知道。爾則推考。
金鍏,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以兵曹言達曰,今番幸行時,宣傳官不可不備員,而宣傳官李儒城呈辭在外,上來無期云,改差,其代口傳差出,何如?令曰,依。
又以摠戎廳言達曰,謹依廟堂稟處,本廳城餉變通追節目,別單書入之意,敢達。令曰,知道。
醫官金驥男書達,瀋陽問安使行判中樞府事李相璜,連爲無事作行,今月十九日巳時量,渡江入去之意,詮次,敢達。令曰,知道。
義禁府申目。粘連,向前金興喆亦,配囚防守,法意甚嚴,而越津逃躱,慢不覺察,誠甚駭然是白乎所,不可以罪在本倅,有所參恕,以此照律,何如?判付達依準。又申目。粘連,向前洪羲翼·王道常·李博鉉等亦,洪羲翼段,漕船裝發,自有期限,則雖値災歲,間又遞任,而遞任之前,未捧之穀數,旣爲千餘包之多是白遣,李博鉉段,遞任雖在於六月是白乎乃,漕轉法意甚重,而過限不捧,尙爲數百餘石,則不可以石數多寡,有所區別,竝只依通編所在過限之律,照律爲白乎旀,王道常段,漕船裝載,許久延拖,揆以法意,殊甚可駭。不可以餘廿日兼官,二隻船之先發,置以勿論,以此照律,何如?判付達依準。又申目,公州兼官燕岐縣監金箕明,連山前縣監宋持膺等原情云云。徽旨內辭緣內,泛稱遲晩,竝只刑推得情,何如?判付達竝只除刑推議處爲良如敎。
大司諫李寅溥書曰,伏以,臣於月前,獲蒙恩由,往省先阡,歸路宿病越添,擔羿還次,沈淹床笫,忽於此際,伏奉薇垣除旨,惶隕感激,靡所容措。顧臣愚魯,誠不近似於見職,而前旣冒叨,今又署經有令,召牌踵臨,固當趨膺不暇,而第臣目下病情,實有所萬萬難强者。臣於昨夏,重經毒痁,濕熱偏注脚部,拘攣刺痛,屈伸俱難,轉成貞痼,進退無常,近値節換,症形一倍添劇,房闥運動,亦不得自由,彈束供職,斷無其望。玆敢冒控實狀,仰首鳴號。伏乞睿慈,俯垂矜諒,亟賜遞改,俾便公私,不勝大願。臣於祈免之章,豈容贅他,而竊有微悃,敢此附陳,惟离明垂察焉。大抵上之御下,操術有要,如辰居而星拱,風行而草偃,才雋效力,從欲而治,此不易之常道大程也。以故雨露之功,專在培養,楨幹之材,必待作成。我朝五百年重熙累洽,視此爲元氣者也。只緣學術日蕪,風俗漸渝,淸朝士夫之林,滔滔營營於勢利之場,殆不知士類之爲何物,淸議之爲何事,轉成膠固,莫可收拾。顧今重明在上,代揚聖化,嘉善牖迷,覆燾無私,表端影直,導率有方,近自朝著,遠至巖穴,彝性所同,莫不興起,此政在上則淬礪鼓發,在下而精白對揚之時也。伏願邸下,凡於用人之際,惟士類是獎,惟淸議是扶,使愚懦者醒悟,忠知者激勸,則有孰不先義後利,咸囿於大化之中乎?如是則朝廷立淸明之體,世臣受和平之福,會極歸極,偕底大道,豈不盛哉,豈不休哉?賤臣區區,竊有望於邸下也。臣無任云云。覽書具悉。今日朝廷,亦有言士類淸議者,實是國家之幸,世臣之福,余方聳聽,爾亦加勉。
上在昌德宮。常參·經筵,以代理停。
洪赫達曰,大司憲宋穉圭,掌令兪星煥,持平成遂默在外,執義金興根令旨未下,掌令一員,持平一員未差,監察茶時之意,敢達。令曰,知道。
鄭知容達曰,三品官之無得過三日循例請牌,曾有定式矣。吏曹參議李寅溥,除拜後過三日,不爲出肅,事體所在,誠極未安。從重推考,仍卽牌招察任,何如?令曰,依。
金鍏達曰,因侍講院草記,今此幸行時,宮官當爲全數進參,而弼善白東奎在外,無以備員,令政院稟令變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
弼善前望單子入之,兪章煥添書代點。
以執義金興根,正言徐有贊牌不進罷職令旨,令于洪赫曰,只推。
以副應敎朴宗吉,副校理李游夏,修撰李竣祜,副修撰李應信牌不進罷職令旨,令于金鍏曰,只推。
金鍏達曰,玉堂上下番俱空,已至多日,事甚未安。副應敎朴宗吉,副校理李游夏,修撰李竣祜,副修撰李應信,旣有只推之令,竝卽牌招,以爲推移入直之地,何如?令曰,依。
朴岐壽,以兵曹言啓曰,今此幸行時,左邊捕盜大將柳和源,以西班陪從隨駕矣。依前例回鑾間,右邊捕盜大將李惟秀,姑令兼察,何如?傳曰,允。
朴岐壽啓曰,因兵曹草記,今此幸行時,左邊捕盜大將柳和源,以西班陪從隨駕矣。回鑾間,右邊捕盜大將李惟秀,姑令兼察事,允下矣。兼察左邊捕盜大將李惟秀,卽爲牌招聽傳敎,何如?傳曰,允。
傳于朴岐壽曰,明日出宮門路,以協陽門爲之。
令于朴岐壽曰,明日出宮內門路,以貳極門爲之。
以吏曹參議李寅溥牌不進罷職令旨,令于鄭知容曰,只推。
以副應敎朴宗吉,副校理李游夏,修撰李竣祜,副修撰李應信牌不進罷職令旨,令于金鍏曰,只推。
吏曹口傳政事,以金在昌爲分內醫提調。
吏曹口傳政事,以李寅弼爲相禮。
以咸鏡監司金箕殷狀達,富寧府使權聖彦,身病沈重,不得已罷黜事,令于鄭知容曰,令該曹口傳,各別擇差,催促下送。
吏曹口傳政事,以白殷鎭爲富寧府使。
鄭知容,以吏曹言達曰,司僕寺正趙秉龜,以其身病,呈狀乞遞,改差,何如?令曰,依。
鄭知容,以吏曹言啓曰,卽接司僕寺牒報,則以爲,今此幸行時,本寺正例爲進輿差備,而正未差之代,卽速變通,以爲差備擧行之地云。司僕寺正未差之代,口傳備擬以入,何如?傳曰,允。
吏曹口傳政事,以李鎭華爲司僕正。
朴岐壽,以御營廳言達曰,本廳軍色從事官李鎭華,以司僕寺正,職務相妨,無以參陣,改差,何如?令曰,依。
又以都摠府言達曰,副摠管申在植,時無職名,令該曹口傳付軍職,何如?令曰,依
兵曹口傳政事,護軍單申在植。
金鍏,以奎章閣言啓曰,守宮檢校直閣鄭基善,待開門牌招,何如?傳曰,允。
朴岐壽,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
金鍏,以承文院都提調意達曰,進賀兼謝恩使回便齎來咨文中,有使臣賞賜克食事,又有全州漂民出送事,以來頭使行奉表伸謝之意,依例撰出先通咨文,正書安寶後,定禁軍騎撥下送于灣府,使之入送鳳城,以爲轉致北京之地,何如?令曰,依。
洪赫,以義禁府言達曰,延祐宮大祝崔漢翼拿問處之事,徽旨達下矣。崔漢翼下去京畿南陽地云,依例發遣府羅將,拿來,何如?令曰,待待令拿囚。
上在昌德宮。常參·經筵,以代理停。
王世子詣敦化門外祗迎所,入幕次後,內閣·政院·藥房·春坊口傳問安。答曰,知道。大駕詣碑閣所,入幄次後,王世子板位問安。答曰,知道。內閣·政院·藥房口傳問安。答曰,知道。世子宮,內閣·政院·藥房·春坊口傳問安。答曰,知道。仍詣弘陵,入齋室後,王世子板位問安。答曰,知道。內閣·政院·藥房口傳問安。答曰,知道。世子宮,內閣·政院·藥房·春坊口傳問安。答曰,知道。親祭後,王世子板位問安。答曰,知道。內閣·政院·藥房·朝廷二品以上·六曹堂上口傳問安。答曰,知道。世子宮,內閣·政院·藥房·春坊·朝廷二品以上·六曹堂上口傳問安。答曰,知道。王世子仍詣昌陵奉審,入齋室後,內閣·政院·藥房·春坊口傳問安。答曰,知道。王世子還詣晝停所,入幄次後,內閣·政院·藥房·春坊口傳問安。答曰,知道。大駕還宮後,王世子板位問安。答曰,知道。內閣·政院·藥房·朝廷二品以上·六曹堂上口傳問安。答曰,知道。世子宮,內閣·政院·藥房·春坊·朝廷二品以上·六曹堂上口傳問安。答曰,知道
金鍏達曰,明日常參,取稟。令曰,停。
洪赫達曰,大司憲宋穉圭,掌令兪星煥,持平成遂默在外,執義金興根差祭,掌令一員,持平一員未差,監察茶時之意,敢達。令曰,知道。
金鍏達曰,來初一日,輪對日次,而救食齋戒相値,頉稟之意,敢達。令曰,知道。
朴岐壽啓曰,司僕寺內乘來言,捲窓,取稟。傳曰,捲三面。
金鍏達曰,玉堂上下番俱空,已至多日,事甚未安。副應敎朴宗吉,修撰李竣祜,副修撰李應信,旣有只推之令,竝卽牌招,推移入直,何如?令曰,依。
金鍏,以奎章閣言啓曰,大駕今已還宮,守宮檢校直閣鄭基善,依定式減下,何如?傳曰,允。
大駕自黔巖碑閣所,詣陵所時軍令,初吹午初初刻,二吹午初二刻,三吹午初二刻。大駕自黔巖碑閣所,還宮時軍令,初吹酉初初刻,二吹酉初一刻,三吹酉初二刻。
己丑八月二十七日卯時,大駕詣弘陵。親祭幸行入侍時,行都承旨朴岐壽,左副承旨金鍏,同副承旨洪赫,假注書韓宓履,記注官洪煥,記事官徐戴淳,檢校直閣徐萬淳,檢校待敎金正喜以次侍立。時至鼓三嚴,通禮跪啓請外辦。上具戎服乘駕轎,出宣化門。藥房提調金鏴,副提調朴岐壽進前奏曰,侵早勞動,聖體,若何?上曰,一樣矣。仍由協陽門·敦化門,至崇禮門,宣傳官跪啓稟鳴金二下吹打作。進發至慕華峴,以步轎踰峴,還乘轎至碌磻峴,又如之。詣黔巖晝停所,入幕次後,口傳下敎曰,軍兵食代,從速爲之。宣傳官承命分付,奏曰,食代皆已爲之云矣。傳曰,京畿監司率各務差使員,待令于弘陵齋室。出駕敎仍命三吹,通禮跪啓請外辦。上出幕次,乘駕轎進發,至龍峴,以步轎踰峴,後復乘轎進發,至弘陵洞口,宣傳官跪啓稟鳴金三下吹打止。進詣齋室,命書傳敎曰,弘陵親祭後,遣王世子昌陵奉審矣,該房知悉。通禮跪啓請外辦。少頃,上改具翼善冠·淺淡服·烏犀帶·黑皮靴,乘輿出齋室,至紅箭門外降輿。通禮導上詣板位,行四拜禮。王世子以下在位者,皆行四拜禮。贊禮洪起燮前導,上詣尊所西向立,仍詣神座前。贊禮跪啓請三上香。洪赫奉爐,上三上香,赫奠爐于案上。贊禮啓請執爵獻爵。朴岐壽奉爵跪進,上執爵授赫,奠于神座前。贊禮啓請俯伏興少退跪,上俯伏興少退跪,王世子以下在位者,皆俯伏興少退跪。大祝金興根入神座之右,跪讀祝文訖,上降復位。執禮啓請亞獻禮。禮貌官徐念淳引王世子入詣神座前,行亞獻禮降復位。執禮請行終獻禮。終獻官左議政李存秀詣神座前,行禮如儀訖,降就位。贊禮啓請四拜興平身。上四拜興平身,王世子以下在位者,皆四拜興平身。贊禮導上詣望燎位,望燎訖。贊禮啓禮畢,通禮導上還詣版位,行辭陵禮,仍出紅箭門乘輿。藥房都提調李存秀,副提調朴岐壽進前奏曰,日氣淸明,行禮萬安,下情不勝慶忭,而勞動旣多,聖體,若何?上曰,一樣矣。還詣齋室,命書傳敎曰,左承旨·同副承旨分詣局內諸陵,奉審以來。傳曰,百宮揷羽。出駕敎自陵洞口至崇禮門外捧上言事,駕前下敎。傳曰,京畿監司率各務差使員入侍。出駕敎左副承旨金鍏,假注書韓宓履,記事官徐戴淳,京畿監司金鎌,楊州牧使李命運,坡州牧使許棨,高陽郡守李海存,安山郡守金徹淳,振威縣令柳英根,桃源察訪曺始剛,迎曙察訪朴起壕偕入進伏訖。上命奏職·姓名,京畿監司以下以次起伏,奏職·姓名訖。上曰,無弊瘼乎?鐮等曰,別無弊瘼矣。鍏曰,入侍命下之後,上番史官未及待令,以致左右史不備,事甚未安。當該史官,從重推考,何如?上曰,依爲之。出擧條上命退,鐮等退出,又命退,承史以次退出。鼓三吹,通禮啓請外辦。上改具戎服,出齋室,乘駕轎,出陵洞口。宣傳官跪啓稟鳴金二下吹打作。進發至龍峴,以步轎踰峴,復乘轎還詣晝停所。傳曰,王世子問安,置之。出駕敎問安勿爲之事,駕前下敎。少頃,命三吹,通禮跪啓請外辦。上出幕次,詣碑閣奉審訖,仍乘駕轎。宣傳官跪啓稟鳴金二下吹打作。進發至碌磻峴,奉審承旨鄭知容追到奏曰,臣敬奉下敎,馳詣敬陵·順懷墓,奉審則無頉矣。上曰,唯。奉審承旨洪赫追到奏曰,臣敬奉下敎,馳詣明陵·翼陵,奉審則無頉矣。上曰,唯。上以步轎踰峴,還乘轎進發,至慕華峴,以步轎踰峴,至崇禮門外,宣傳官啓稟鳴金三下吹打止。入崇禮門·敦化門·宣化門還內。宣傳官解嚴,諸臣以次退出。
己丑八月二十七日卯時,大駕詣弘陵。親祭幸行,王世子陪參入對時,左承旨鄭知容,右承旨徐英淳,右副承旨韓弘敎,假注書金大根,記事官李寅弼·趙秉憲,原任直提學金鏴,直提學徐憙淳,待敎金鼎集以次陪立。時至,王世子具戎服乘輿,出重華門。藥房提調金鏴進前奏曰,侵早勞動,睿體,若何?答曰,一樣矣。由貳極門,至協陽門降輿,步過仁政門乘輿,由敦化東挾門出,降輿入幕次。大駕至,王世子出就板位,鞠躬祗迎訖。相禮贊請乘馬。王世子乘馬進發,出崇禮門,至慕華峴,以步轎踰峴。踰碌磻峴又如之,降轎乘馬,詣黔巖晝停所,王世子入幕次。少頃,乘馬至弘陵洞口降馬所。相禮贊請降馬乘輿。王世子降馬乘輿入齋室。展謁時至,王世子具翼善冠·黲袍·烏犀帶·黑皮靴,出齋室門外乘輿,至紅箭門前祗迎位。大駕至,王世子鞠躬祗迎訖,仍隨詣板位,行四拜禮訖。王世子步詣陵上奉審,仍詣碑閣奉審訖。親祭時至,禮貌官引王世子,入詣神座前,行亞獻禮,仍行辭陵禮訖。左議政李存秀進前奏曰,睿體,若何?答曰,一樣矣。還入齋室,王世子詣昌陵。時至,相禮贊請內嚴,少頃,又白外備。王世子具翼善冠·衮龍袍,乘輿至昌陵洞口降輿所降輿,詣拜位,行四拜禮訖,乘輿至齋室,詣晝停所。時至,相禮贊請內嚴,又白外備。王世子改具戎服,乘馬至晝停所,降馬入幕次。少頃,令曰,諸司預待。出令旨相禮贊請內嚴,又白外備。王世子出幕次,乘馬進發,至碌磻峴,降馬乘轎。令曰,更鼓將下,觀光人有未及入門之慮,崇禮門·敦義門·昭義門三門留門。仍進發由崇禮門至敦化東挾門外。相禮贊請降轎乘輿。王世子降轎乘輿,至仁政門降輿,至協陽門乘輿,由建陽門·貳極門·重華門還內。諸臣以次退出。
上在昌德宮。常參·經筵,以代理停。
自人定至二十九日開東,灑雨下雨,測雨器水深二分。
大殿·中宮殿,內閣·政院口傳問安。答曰,知道。世子宮,內閣·政院·春坊口傳問安。答曰,知道。世子嬪宮口傳問安。答曰,知悉。大殿·世子宮,朝廷二品以上·六曹堂上單子問安。答曰,知道。
藥房都提調李存秀,副提調朴岐壽啓曰,祗謁仙寢,聖慕克伸,侵夜回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子宮氣度平順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
洪赫達曰,合辭方張之時,憲府無詣臺之員,事甚未安。除在外外,未肅拜人員,卽爲牌招,何如?令曰,依。
朴岐壽達曰,假注書韓宓履,身病猝重,勢難察任,今姑改差,何如?令曰,依。
傳于金鍏曰,弘陵親祭時,獻官以下及昌陵陵官以下,別單書入。
朴岐壽達曰,黃海水使金敎根嚴飭上來事令下,而謂以情地轉益惶蹙,進伏城外,無意入來,事體道理,萬萬未安。從重推考,何如?令曰,重臣補外,卽行譴,而且飭令屢下,終不入來,揆以事體,不可一向逡巡。黃海水使金敎根,甕津府投畀。
鄭知容達曰,卽者檢閱徐戴淳,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱趙秉憲·金鼎集謂有館規,陳書徑出,原書纔已退却矣。所當直捧禁推徽旨,而此與無端徑出有異,竝推考警責,仍卽牌招入直,何如?令曰,依。
令于洪赫曰,罰已施矣,三陟府定配罪人申寬吉,分揀放送,金雲璧,蕩滌敍用,趙浚英則令依前給祿事,分付。
金鍏達曰,守令署經事令下,已至經月,尙未署經,事甚未安。憲府則大司憲宋穉圭,掌令兪星煥,持平成遂默在外,執義金興根差祭,掌令一員·持平一員前望未下,諫院則行大司諫金學淳,司諫徐箕淳在外,獻納金胤根差祭,正言一員前望未下,無以備員署經,何以爲之,而正言徐有贊,旣有只推之令,卽爲牌招,何如?令曰,依正言未差之代,旣承下敎,前望單子入之。
正言前望單子入之,朱弼相添書代點。
洪赫達曰,新除授正言朱弼相,卽爲牌招,以爲備員署經之地,何如?令曰,依。
又達曰,執義金興根,獻納金胤根,一體牌招,以爲備員署經之地,何如?令曰,依。
以副應敎朴宗吉,修撰李竣祜,副修撰李應信牌不進罷職令旨,令于金鍏曰,只推。
金鍏達曰,玉堂上下番俱空,已至多日,事甚未安。副應敎朴宗吉,修撰李竣祜,副修撰李應信,旣有只推之令,與副校理李游夏·吳致淳,修撰閔英世,一體牌招,以爲推移入直,何如?令曰,依。
洪赫達曰,大司憲宋穉圭,掌令兪星煥,持平成遂默在外,執義金興根牌不進,掌令一員·持平一員未差,監察茶時之意,敢達。令曰,知道。
獻納金胤根達曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未服王章,徑自殞斃,已極神人之憤矣。假使此賊頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊。萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也。設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦燒是何等時而比擬無難,錢唐是何等事而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善書生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也。設鞫治逆,將以致天討也。根窩未破,憂虞轉甚,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。噫嘻,痛矣。世級日下,變怪層生,至於韓植林事而極矣。噫,泰億是何等凶逆也?密贊·鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩。渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵·山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也,此豈幺麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲矛爲殿,釀出亂本者也,此豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕貽抑鬱之至。此雖出於大聖人好生之德,藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑焉。新除授大司諫金學淳,時在京畿楊州地,司憲府大司憲宋穉圭,時在公忠道懷德地,請竝斯速乘馹上來事,下諭。答院曰,不從。申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩,斯速停達。下諭事,依達。
洪赫達曰,卽者義禁府都事來言,今日還宮時,駕側鳴錚罪人尹定鉉等三十二人,輿側鳴錚罪人李俊模等四十八人,移送秋曹云矣,敢達。令曰,原情捧入。
以慶尙監司李勉昇狀達,河東等邑民家漂頹事,令于徐英淳曰,漂頹之民家,令道臣各別顧恤事,令廟堂措辭關飭。
以全羅監司趙寅永狀達,順天府人物渰死事,令于徐英淳曰,聞甚矜惻,原恤典外,別加顧助,如有生前身還布,竝蠲蕩事,分付。
金鍏,以內醫院都提調意達曰,提調金鏴,今日問安,不爲仕進,卽爲牌招,何如?令曰,依。
朴岐壽,以兵曹言達曰,今番弘陵幸行時,隨駕將校·軍兵·各差備等犒饋,依定奪以乾物,分給之意,敢達。令曰,知道。
又以訓鍊都監言達曰,今番幸行時,隨駕將官·將校·軍兵及武藝別監等犒饋,依定奪以乾物磨鍊,分給之意,敢達。令曰,知道。
又以禁衛營言達曰,隨駕本營將官·將校·軍兵等處,依定奪乾犒饋磨鍊,分給之意,敢達。令曰,知道。
又以御營廳言達曰,隨駕將官及駕前別抄將校·軍兵等處,依定奪乾犒饋磨鍊,分給之意,敢達。令曰,知道。
又以摠戎廳言達曰,今番幸行時,隨駕將校·軍兵等處,乾犒饋依定式磨鍊,分給之意,敢達。令曰,知道。
檢閱徐戴淳書曰,伏以,臣母素患,當此換節之交,挾滯成痢,諸症添劇,委頓床笫,眞元凜綴,家僮踵至,促臣歸視。臣自聞此報,方寸煎灼,按抑不得。玆敢忙陳短章,徑出禁扄。伏乞离明,俯垂鑑諒,亟遞臣職,以便救護,仍治臣擅離之罪,以肅朝綱焉。臣無任云云。覽書具悉。爾其勿辭救護。
上在昌德宮。常參·經筵,以代理停。
洪赫達曰,明日常參,取稟。令曰,停。
又達曰,大司憲宋穉圭,掌令兪星煥,持平成遂默在外,執義金興根令旨未下,掌令一員,持平一員未差,監察茶時之意,敢達。令曰,知道。
傳于洪赫曰,祗謁躬薦,感慕載深,耿耿餘思,宜有推及。達城府院君內外祠版,遣近侍致祭,嗣孫待闋服調用。弘陵親祭時終獻官左議政李存秀,熟馬一匹賜給,贊禮禮曹判書洪起燮,半熟馬一匹賜給,執禮掌樂正洪羲弼,大祝執義金興根,竝陞敍,陵司亦爲陞敍,諸執事,竝不粧弓一張賜給,陵官陞敍,員役,考例施賞,行首守僕,帖加。
傳于洪赫曰,昌陵初欲歷謁而未果,仍命元良殿拜,今年又異他年,豈可無志感示意之擧?上黨府院君及淸川府院君兩國舅內外祠宇,遣禮官致侑,兩家子孫,近來似無霑祿之人,大是欠典。嗣孫令該曹竝問名,待窠調用,勿踰今歲。攝行祭獻官工曹判書洪奭周半熟馬一匹賜給,諸執事賞典,陵官·員役施賞,亦依弘陵例擧行。
洪赫達曰,行都承旨朴岐壽,右副承旨韓弘敎式暇,左承旨鄭知容,右承旨徐英淳,左副承旨金鍏不爲仕進,院中只有臣一人,伴直無人。左副承旨金鍏,所當牌招,而拘於廳規,不得請牌,何以爲之?敢稟。令曰,牌招。
韓宓履改差,代以吳取善爲假注書。
以執義金興根牌不進罷職令旨,令于洪赫曰,只推。
以執義金興根,獻納金胤根,正言徐有贊牌不進罷職令旨,令于洪赫曰,只推。
洪赫達曰,守令署經事令下,已至經月,尙未署經,事甚未安。執義金興根,獻納金胤根,正言徐有贊,旣有只推之令,竝卽牌招,以爲署經之地,何如?令曰,依。
又達曰,獻納金胤根,旣入闕中,不爲傳達,直爲出去,事甚未安。推考,何如?令曰,依。
以副應敎朴宗吉,副校理李游夏·吳致淳,修撰閔英世·李竣祜,副修撰李應信牌不進罷職令旨,令于金鍏曰,只推。
金鍏達曰,玉堂上下番俱空,已至多日,事甚未安。副應敎朴宗吉,副校理李游夏·吳致淳,修撰閔英世·李竣祜,副修撰李應信,旣有只推之令,校理申冕周自鄕上來云,竝卽牌招,推移入直,何如?令曰,依。
令于洪赫曰,戶·刑換房。
以檢閱趙秉憲牌不進罷職令旨,令于金鍏曰,只推。
金鍏達曰,左右史不可不備,檢閱趙秉憲,旣有只推之令,卽爲牌招入直,何如?令曰,依。
洪赫達曰,新除授正言朱弼相,方在居中,何以爲之?敢稟。令曰,敍用。
金鍏,以奉常寺都提調·提調意達曰,祭享所用秋等中脯,依定式今八月二十九日始造之意,敢達。令曰,知道。
洪赫,以兵曹言達曰,內禁衛將李應植病難供職,呈狀乞遞,五衛將趙存奎·全學初俱爲除授在外,上來間,該廳番次苟艱云。領軍之將,侍衛之職,不可久曠,竝改差,何如?令曰,依。
又以兵曹言達曰,謹依判下成冊,今番弘陵幸行時,元內吹金宗炯等三十一名處,木各一疋題給之意,敢達。令曰,〈知〉道。
又以御營廳言啓曰,本廳字內肅靖門東邊第二城廊近處體城四間許頹圮處,今已畢築矣。把守軍兵,依例撤罷之意,敢啓。傳曰,知道。
又以義禁府言達曰,黃海水使金敎根,甕津府投畀事,承令達下矣。金敎根黃海道甕津府投畀,而以承令內辭意,具罪目,依例發遣府都事,押送配所,何如?令曰,依。
又以義禁府言達曰,黃海監司李翊會狀達內,長連前縣監吳致文罪狀,令該曹考律勘處事,達下矣。吳致文以公忠兵虞候,時在任所,依例發遣府羅將,交代後拿來,何如?令曰,待待令拿囚。
禁府照目,粘連公州前判官洪羲翼,瑞山兼官泰安前郡守王道常,新昌前郡守李博鉉等矣本府議達內,洪羲翼段,漕船裝發,自有期限,則雖値災歲,間又遞任,而遞任之前,未捧之穀數,旣爲千餘包之多是白遣,李博鉉段,遞任雖在於六月是白乎乃,漕轉法意甚重,而過限未捧,尙爲數百餘石,則不可以石數多寡,有所區別,竝只依通編所載過限之律,照律爲白乎旀,王道常段,漕船裝載,許久延拖,揆以法意,殊甚可駭,不可以廿餘日兼官,二隻船之先發,置而勿論,以此照律罪。洪羲翼·李博鉉等段,以不應爲事理重律,各杖八十收贖,奪告身三等,王道常段,以不應爲律,笞四十收贖,附過還職,竝只私罪,奉令依準爲旀,洪羲翼·李博鉉等段,竝只功議各減一等爲良如敎。又照目。粘連金甲島萬戶金興喆矣本府議達內,配囚防守,法意甚嚴,而越津逃躱,慢不覺察,誠甚駭然是白乎所,不可以罪在本倅,有所參恕,以此照律,罪杖八十收贖,奪告身三等,私罪,奉令依準。又申目,公州連山兼官鎭岑縣監全允淡,泰安新郡守權馦,連山新縣監洪明厚等原情云云。徽旨內辭緣,泛稱遲晩,全允淡·洪明厚等段,竝只刑推得情,權馦段,所當請刑是白乎矣,曾經侍從,勿爲請刑,載在大典通編,議處,何如?判付達依準爲旀,全允淡等段,竝只除刑推議處爲良如敎。又申目,延祐宮大祝崔漢翼原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達依準。又申目,粘連向前金箕明·宋持膺等亦,金箕明段,漕船裝發,許久延拖,揆以法意,誠極可駭,不可以十日兼官,五百包之收捧,置而勿論,以此照律爲白乎旀,宋持膺段,大同米限內未克收捧,以致裝載之尙今遲滯,該邑本倅,終難免通編中過限之律是白如乎,不可以遞任之在於六月,未捧之僅過百包,有所參恕,以此照律,何如?判付達依準。
敦寧都正洪儼書曰,伏以,臣卽一庸下賤品,晩竊科第,無望進取,不自意前後恩除,涯分已過,而歷揚淸顯,榮溢寒門,濫躋緋玉,光動窮鄕,臣方歌詠聖澤,退伏田廬,乃者以臣爲敦寧府都正,臣義不俟駕,粗伸叩謝之忱。第臣本無議親,宜卽按例陳章,而間値陵幸,今始丐免,尤增悚恧。伏乞睿慈,特令遞改,以存公格焉。臣無任云云。覽書具悉。所請依施。
上在昌德宮。常參·經筵,以代理停。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金鍏達曰,明日救食齋戒相値,常參,頉稟之意,敢達。令曰,知道。
徐英淳達曰,大司憲宋穉圭,掌令兪星煥,持平成遂默在外,執義金興根令旨未下,掌令一員,持平一員未差,監察茶時之意,敢達。令曰,知道。
備忘記,會寧都護府使鄭元容下直,長弓一張,長箭一部,片箭一部,筒兒一箇賜給。
鄭知容達曰,右副承旨韓弘敎,今日不爲仕進,卽爲牌招,何如?令曰,依。
徐英淳達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
令于金鍏曰,禮房承旨馳詣宗廟·景慕宮,奉審摘奸以來。
鄭知容達曰,假注書金大根,身病猝重,勢難察任,今姑改差,何如?令曰,姑令察任。
以執義金興根,獻納金胤根,正言徐有贊牌不進罷職令旨,令于徐英淳曰,只推。
鄭知容達曰,守令署經事令下,已至經月,尙未署經,事甚未安。執義金興根,獻納金胤根,正言徐有贊,旣有只推之令,竝卽牌招,以爲署經之地,何如?令曰,依。
徐英淳達曰,獻納金胤根旣入闕中,不爲傳達,直爲出去,事甚未安。推考,何如?令曰,依。
以右副承旨韓弘敎牌不進罷職令旨,令于鄭知容曰,只推。
以執義金興根,獻納金胤根,正言徐有贊牌不進罷職令旨,令于徐英淳曰,只推。
以副應敎朴宗吉,副校理李游夏·吳致淳,修撰閔英世·李竣祐,副修撰李應信牌不進罷職令旨,令于鄭知容曰,只推。
以東萊府使洪羲祖狀達,訓導秦東益罷黜,其罪狀,令攸司照律重勘事,令于徐英淳曰,代給公木·米·單銀等査事,依狀請令該院差送,新訓導使之今年內了當,講定一款,係是兩國大事,卽令戴罪擧行,而萊尹亦一體惕念,俾卽出場之意,令廟堂知委,可也。
以慶尙監司李勉昇狀達,薦新石榴,節序差晩,限內不得封進,惶恐待罪事,令于金鍏曰,卿其勿待罪事,回諭。
鄭知容,以弘文館言達曰,下番闕直,事甚未安。修撰閔英世,副修撰李應信,竝卽牌招,以爲推移入直之地,何如?令曰,依。
徐英淳,以都摠府言達曰,副摠管金熙華,以漢城府右尹,本府坐起,晝仕出去之意,敢達。令曰,知道。
又以兵曹言達曰,今八月各廳堂下武臣朔試射,臣曹連因有故,不得爲之之意,敢達。令曰,知道。
又以禁衛營言達曰,謹依啓下及達下成冊,前排軍信箭手四名,各木二疋,牢子六十九名,巡令手六十五名等處,各木一疋,施賞之意,敢達。令曰,知道。
又以御營廳言達曰,謹依啓下及達下,前排軍信箭手四名,各木二疋,牢子七十三名,巡令手六十九名等處,各木一疋,施賞之意,敢達。令曰,知道。
又以御營廳言達曰,本廳字內肅靖門東邊第二城廊近處體城四間許頹圮處,今已畢築矣。女墻仍爲始役之意,敢達。令曰,知道。
又以義禁府言達曰,三陟府定配罪人申寬吉分揀放送事,承令達下矣。江原道三陟府平陵驛徒二年半定配罪人申寬吉放送事,分付該道道臣之意,敢達。令曰,知道。
義禁府申目,粘連向前全允淡·權馦·洪明厚等亦,全允淡段,兼官時所捧是白在,連山大同米爲八十餘石,公州大同米爲二百餘石是白在果,未能準捧,誠甚可駭,不可以兩邑兼任之各爲十許日,有所參恕是白遣,權馦段,瑞山大同米所捧爲七十餘石是白乎所,旣未準捧,則不可以旬日兼任,置而勿論是白遣,洪明厚段,赴任十餘日之間,雖未及準捧是白乎乃,旣是本倅,則不可全然無罪,竝只以此照律,何如?判付達依準。又申目,粘連向前崔漢翼亦,日前在家之人差祭時下鄕,已有該曹之草記請罪,則不可以囚供之發明,有所參恕是白如乎,以失誤之常律,照律,何如?判付達依準。又照目,粘連公州兼官燕岐縣監金箕明,連山前縣監宋持膺等矣本府議達內,金箕明段,漕船裝發,許久延拖,揆以法意,誠極可駭,不可以十日兼官,五百包之收捧,置而勿論,以此照律爲白乎旀,宋持膺段,大同米限內未克收捧,以致裝載之尙今遲滯,該邑本倅,終難免通編中過限之律是白如乎,不可以遞任之在於六月,未捧之僅過百包,有所參恕,以此照律罪,金箕明段,以不應爲律,笞四十收贖,附過還職,宋持膺段,以不應爲事理重律,杖八十收贖,奪告身三等,竝只私罪,奉令依準爲旀,竝只功議各減一等爲良如敎。
上在昌德宮。常參·經筵,以代理停。
辰時巳時,日食。
朴岐壽啓曰,來初五日,朝參日次矣,敢稟。傳曰,停。
金鍏達曰,明日常參,取稟。令曰,停。
徐英淳達曰,大司憲宋穉圭,掌令兪星煥,持平成遂默在外,執義金興根未肅拜,掌令一員,持平一員未差,監察茶時之意,敢達。令曰,知道。
朴岐壽達曰,同副承旨洪赫,今日不爲仕進,卽爲牌招,何如?令曰,依。
金鍏達曰,左右史不可不備,檢閱徐戴淳,由限已過,卽爲牌招,何如?令曰,依。
鄭知容達曰,卽者檢閱趙秉憲·金鼎集,謂有館規,陳書徑出,原書纔已退却矣,竝所當直捧禁推徽旨,而此與無端徑出有異,推考警責,仍卽牌招入直,何如?令曰,依。
金鍏,以奎章閣言達曰,卽接內需司牒報,則咸興·永興兩本宮十月別大祭時,造燭封香吉日,今月十六日卯時,衣襨香燭·祭品奉詣吉日,同月十七日卯時俱吉云。以此日時擧行之意,敢達。令曰,知道。
令于金鍏曰,十六日當詣慶熙宮光明殿齋宿,十七日興政堂,咸興·永興兩本宮衣襨香燭親傳矣,該房知悉。
鄭知容達曰,守令署經事令下,已至經月,尙未署經,事甚未安。執義金興根,獻納金胤根,正言徐有贊,旣有只推之令,竝卽牌招,以爲署經之地,何如?令曰,依。
以同副承旨洪赫牌不進罷職令旨,令于韓弘敎曰,只推。
以執義金興根,獻納金胤根,正言徐有贊牌不進罷職令旨,令于徐英淳曰,只推。
以修撰閔英世,副修撰李應信牌不進罷職令旨,令于金鍏曰,只推。
金鍏,以奎章閣言達曰,景慕宮望廟樓,今朔奉審,無頉之意,敢達。令曰,知道。
又以弘文館言達曰,下番闕直,事甚未安。修撰閔英世,副修撰李應信,旣有只推之令,與副應敎朴宗吉,副校理吳致淳·李游夏,修撰李竣祜,竝卽牌招,以爲推移入直之地,何如?令曰,依。
鄭知容,以司饔院監膳提調意達曰,各殿宮日下生雉,全數代封矣,今則秋節已深,山雉漸出,今日爲始,日下生雉,依例復舊封進之意,敢達。令曰,知道。
義禁府照目。粘連公州·連山兼官鎭岺縣監全允淡,泰安新郡守權馦,連山新縣監洪明厚等本府議達內,全允淡段,兼官時所捧是白在,連山大同米爲八十餘石,公州大同米爲二百餘石是白在果,未能準捧,誠甚可駭。不可以兩邑兼任之各爲十許日,有所參恕是白遣,權馦段,瑞山大同米所捧爲七十餘石是白乎所,旣未準捧,則不可以旬日兼任,置而勿論是白遣,洪明厚段,赴任十餘日之間,雖未及準捧是白乎乃,旣是本倅,則不可全然無罪,以此照律罪,各笞四十收贖,附過還職,竝只私罪,奉令依準爲旀,權馦·洪明厚等段,竝只功減一等爲良如敎。又照目。粘連延祐宮獻官崔漢翼矣本府議達內,日前在家之人,差祭時下鄕,已有該曹之草記請罪,則不可以囚供之發明,有所參恕是白去乎,以失誤之常律照律,罪杖一百收贖,告身盡行追奪私罪,奉令依準爲旀,功減一等爲良如敎。
檢閱徐載淳書曰,伏以臣,猥陳請急之章,得蒙給暇之恩,歸護病母,感幸冞切,由限已過,召牌踵臨,在臣分義,固當蹶之不暇,而第臣母病,非一時痊可之候,自來貞疾,垂老益痼,雖在少安之日,奄奄床笫,轉側須人。況今滯痢猝劇,諸証隨添,食飮全却,而眞元難扶,刀圭不撤,而功效莫驗。臣本終鮮,看護無人,此時離捨,萬萬非情理之所可安,豈可徒懷嚴畏,不思一暴於孝理之下也哉?玆敢隨詣朝房,短章仰籲。伏乞离明,俯垂鑑諒,亟遞臣見帶之職,以便救護,仍治臣屢瀆之罪,以肅法紀焉。臣無任云云。覽聿具悉。爾其勿辭救護。
上在昌德宮。常參·經筵,以代理停。
洪赫達曰,明日常參,取稟。令曰,停。
朴岐壽達曰,合辭方張之時,憲府無詣臺之員,事甚未安。除在外外,未肅拜人員,竝卽牌招,何如?令曰,依。
備忘記,富寧都護府使白殷鎭下直,長弓一張,長箭一部,片箭一部,筒兒一箇賜給。
朴岐壽達曰,右承旨徐英淳,左副承旨金鍏,今日不爲仕進,竝卽牌招,何如?令曰,依。
洪赫達曰,守令署經事令下,已至經月,尙未署經,事甚未安。執義金興根,獻納金胤根,正言徐有贊,旣有只推之令,竝卽牌招,以爲署經之地,何如?令曰,依。
朴岐壽達曰,獻納金胤根,旣入闕中,不爲傳達,直爲出去,事甚未安。推考,何如?令曰,依。
又達曰,大司憲宋穉圭,掌令兪星煥,持平成遂默在外,執義金興根牌不進,掌令一員·持平一員未差,監察茶時之意,敢達。令曰,知道。
以執義金興根牌不進罷職令旨,令于韓弘敎曰,只推。
以執義金興根,獻納金胤根,正言徐有贊牌不進罷職令旨,令于韓弘敎曰,只推。
洪赫達曰,守令署經事令下,已至經月,尙未署經,事甚未安。執義金興根,獻納金胤根,正言徐有贊,旣有只推之令,更爲牌招,以爲署經之地,何如?令曰,依。
以公忠道洪州幼學金履恪上言,令于洪赫曰,觀此上言,爲人父母戀子之情,人理固所然矣。泰川郡定配罪人金履惇,特爲放送矣,從今以後,快悛舊習,更勿如前蔑法橫肆事,待其回道,捉致營庭曉諭事,分付道臣。
以西部居申氏原情,令于洪赫曰,論其罪犯,雖云無惜,特推孝理之政,則容有可恕之道,而其時有大朝處分故入稟,旣承下敎,定配罪人李膺峻,特爲放送。
以公忠道石城居李洛麟原情,令于洪赫曰,事極無嚴,嚴刑一次定配。
以右承旨徐英淳,左副承旨金鍏牌不進罷職令旨,令于朴岐壽曰,只推。
以副校理李游夏,修撰閔英世牌不進罷職令旨,令于洪赫曰,只推。
以副應敎朴宗吉,副校理吳致淳,修撰李峻祜,副修撰李應信牌不進罷職令旨,令于洪赫曰,只推。
以公忠監司朴晦壽狀達,淸風府使朴齊尙,暗行御史旣已封庫,爲先罷黜事,令于洪赫曰,令該曹口傳差出,催促下送。
吏曹口傳政事,以李埴爲淸風府使。
洪赫,以弘文館言達曰,下番闕直,事甚未安。副應敎朴宗吉,副校理吳致淳·李游夏,修撰閔英世·李竣祜,副修撰李應信,旣有只推之令,竝卽牌招,以爲推移入直之地,何如?令曰,依。
又以承文院都提調意達曰,日食已過,禮部回咨,依例撰出,正書安寶後,竝與先通稱謝咨,一體定禁軍騎撥下送于灣府,使之傳給鳳城將處,以爲入送兆京之地,何如?令曰,依。
韓弘敎,以兵曹言啓曰,今九月十六日,王世子詣慶熙宮光明殿齋宿,十七日興政堂,咸興·永興兩本宮衣襨香燭親傳時,陪衛軍兵,當爲磨鍊,而謹考謄錄,則今春慶熙宮齋宿動輿時,訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依此磨鍊。
又以兵曹言達曰,令初五日,一內禁軍番次矣。該番將未差之代,依承傳口傳擬入之意,敢達。令曰,知道。
兵曹口傳政事,以金秉喆爲內禁將。
韓弘敎,以御營廳言達曰,本廳騎士將鄭履逵,身病甚重,勢難察任,改差,何如?令曰,依。
上在昌德宮。常參·經筵,以代理停。
洪赫,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪赫達曰,明日常參,取稟。令曰,停。
又達曰,大司憲宋穉圭,掌令兪星煥,持平成遂默在外,執義金興根令旨未下,掌令一員,持平一員未差,監察茶時之意,敢達。令曰,知道。
又達曰,行都承旨朴岐壽,左承旨鄭知容,右承旨徐英淳,左副承旨金鍏,不爲仕進,右副承旨韓弘敎在外,院中只有臣一人,伴直無人。左副承旨金鍏,所當牌招,而拘於廳規,不得請牌,何以爲之?敢稟。令曰,牌招。
又達曰,事變假注書李維馨,身病猝重,勢難察任,今姑改差,何如?令曰,依。
李維馨改差,代以李東韻爲事變假注書。
令于金鍏曰,刑曹參判許遞,旣承下敎,前望單子入之。
刑曹參判前望單子入之,金道喜代點。
洪赫達曰,卽者刑曹郞廳來言,令番幸行時,衛外擊錚罪人等,三日內當爲捧供,而判書李止淵,以前任廣州留守,未及交龜,次堂例不得擧行云,何以爲之?敢稟。令曰,次堂擧行。
以執義金興根,獻納金胤根,正言徐有贊再牌不進罷職令旨,令于洪赫曰,只推。
金鍏達曰,守令署經事令下,已至經月,尙未署經,事甚未安。執義金興根,獻納金胤根,正言徐有贊,旣有只推之令,竝卽牌招,以爲署經之地,何如?令曰,依。
令于金鍏曰,守令有闕之代,旣承下敎,政官牌招開政。
金鍏達曰,吏曹判書金鏴,參議李寅溥牌不進推考徽旨及罷職令旨,今方捧入,而開政令下之後,如是違牌,事甚未安。參判鄭基善在外,判書更爲牌招,何如?令曰,參議只推,與判書一體更爲牌招,如有違牌,勿爲呼望。
備邊司,以宋冕載爲廣州留守。
金鍏,以吏曹言達曰,弘陵親祭時,執禮洪羲弼,大祝金興根,竝陞敍事,命下矣。俱已準職,何以爲之?敢稟。令曰,加資。
又以吏曹言達曰,成均館典籍崔龍羽,以其身病,呈狀乞遞,改差,何如?令曰,依。
有政。吏批,判書金鏴進,參判鄭基善受由在外,參議李寅溥未肅拜,同副承旨洪赫進。以尹心圭爲執義,徐有贊爲副修撰,李道在爲敦寧都正,白東奎爲掌樂正,洪百淳爲漢城庶尹,金碩淳爲章陵令,鄭衡模爲典籍,林鶴聞爲校檢,李鼎在爲東學敎授,南履炯爲忠州牧使,李彰愼爲康津縣監,黃晦瑛爲獒樹察訪,掌樂正洪羲弼,弘陵親祭時執禮,執義金興根,弘陵親祭時大祝,已上今加通政加資事,承令。學諭單金鉉復,兼掌令兪章煥,進賀兼謝恩使書狀官減下。
兵批,判書徐俊輔進,參判韓義運病,參議李渭達入直,參知黃燾病,左副承旨金鍏進。以朴命俊爲同知,洪建錫·金宗淳·申錫祜·鄭殷柱爲五衛將,李種穆爲曹司衛將,劉賢友爲景福將,呂輝周爲慶熙將,鄭球爲右捕從,李吉會爲黃海水使,李延五爲長峯萬戶,李邦鉉爲公忠兵虞候,郭時儀爲溫萬戶,同知鄭昶信,護軍李瀅夏,副護軍洪儼·洪羲弼·金興根,司直白東奎,司果金斗明,司勇徐有愚,以上竝單付,及第兪順柱,今加折衝加資事,承令。
吏批,再政。金鍠爲正言,朴宗薰爲右參贊,徐能輔爲知經筵,李謙秀爲司饔僉正,李止淵爲觀象監提調,宋文熙爲永禧殿令,廣州留守單宋冕載,甕津府使單黃海水使李吉會,左參贊單朴宗薰,右參贊單李錫奎。
兵批,再政。李應謙·李中德爲訓鍊僉正,鄭而訥爲武兼,同僉單劉賢友,副護軍兪順柱。
以執義金興根,獻納金胤根,正言徐有贊牌不進罷職令旨,令于洪赫曰,只推。
以副應敎朴宗吉,副校理吳致淳·李游夏,修撰李竣祜·閔英世,副修撰李應信牌不進罷職令旨,令于金鍏曰,只推。
金鍏,以弘文館言達曰,下番闕直,事甚未安。副應敎朴宗吉,副校理吳致淳·李游夏,修撰閔英世·李竣祜,副修撰李應信,旣有只推之令,竝卽牌招,以爲推移入直之地,何如?令曰,依。
又以禮曹言達曰,卽接南部通德郞李啓源所志,則以爲,族弟啓章,卽佐理功臣月城君鐵堅,寧國功臣慶陽君碩龍嫡長孫,而嫡妾俱無子,以其同姓十二寸兄錫章第二子時元,欲爲繼後,兩家相議完定,未及禮斜,錫章夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長李啓源所訴旣如此,依定式李錫章第二子時元,立爲李啓章之後,何如?令曰,依。
吏曹參議李寅溥書曰,伏以臣,於前月二十四日,伏奉除旨,以臣爲吏曹參議者,臣誠惶隕震駴,不知所以自措也。噫,國之興替,係於用人,而用人之術,專在於銓官之得其人。今此天官佐貳之職,是何等淸且要也?蓋權衡人物,黜陟臧否,惟長僚在焉,而至若與聞於注擬之際,參論於通塞之間,以盡激揚之責者,佐貳爲任,亦顧不重歟?苟非才識聲望,爲人所厭服者,莫宜居之,豈如臣無似,所可擬議也哉?臣本魯劣,最居人下,凡於百執事,無一適用,而遭逢盛際,濫廁緋玉之列,前後颺歷,已踰涯分,又嘗忝叨宮官,出入胄筵,亦有年所,猥蒙不鄙之眷,倍切銘鏤之忱,而臣之本末長短,睿鑑之所俯燭,未知今日誤恩,何所取而及於賤臣也?臣雖欲憑恃寵靈,冒沒趨膺,其於上累則哲之明,下速不稱之譏,何哉?且伏念臣家世素寒,根植甚孤,苟使臣守分拙訥,投身冗散,則庶或免於大戾,而今乃兜攬華貫,冒玷淸選,揚揚若固有之,則畢竟過福招殃,理所必至,此又臣之所逡巡而不敢前者也。左右參倚,堪承無路,玆敢略控情實,干瀆尊嚴。伏乞离明,俯垂鑑諒,亟汰臣新授職名,俾公器毋褻,私分獲安焉。臣無任云云。覽書具悉。爾其勿辭察職,益勉激揚之方。
上在昌德宮。常參·經筵,以代理停。
洪赫達曰,明日常參,取稟。令曰,停。
又達曰,大司憲宋穉圭,執義尹心圭,掌令兪星煥,持平成遂默在外,掌令一員,持平一員未差,監察茶時之意,敢達。令曰,知道。
又達曰,行都承旨朴岐壽,左承旨鄭知容,不爲仕進,右承旨徐英淳式暇,左副承旨金鍏式暇出去,右副承旨韓弘敎在外,院中只有臣一人,伴直無人。左承旨鄭知容,所當牌招,而拘於廳規,不得請牌,何以爲之?敢稟。令曰,牌招。
又達曰,守令署經事令下,已至經月,尙未署經,事甚未安。憲府則大司憲宋穉圭,執義尹心圭,掌令兪星煥,持平成遂默在外,掌令一員,持平一員前望未下,諫院則大司諫金學淳,司諫徐箕淳,正言朱弼相在外,無以備員署經,何以爲之,而獻納金胤根,旣有只推之令,與新除授正言金鍠,一體牌招,何如?令曰,依。
又達曰,獻納金胤根,旣入闕中,不爲傳達,直爲出去,事甚未安。推考,何如?令曰,依。
以副應敎朴宗吉,副校理吳致淳,修撰李竣祜,副修撰李應信牌不進罷職令旨,令于洪赫曰,只推。
以副校理李游夏,修撰閔英世牌不進罷職令旨,令于洪赫曰,只推。
令于洪赫曰,在外正言許遞,旣承下敎,前望單子入之。
正言前望單子入之,朴宗吉代點。
洪赫達曰,新除授正言朴宗吉,一體牌招,以爲備員署經之地,何如?令曰,依。
又達曰,明日次對,兩司當爲進參,除在外外,未肅拜·呈告人員,竝待開門牌招,何如?令曰,依。
鄭知容啓曰,吏曹郞廳來言,臺諫有闕,政事,取稟。傳曰,前望單子,入于小朝。
令于洪赫曰,持平有闕之代,旣承下敎,前望單子入之。
持平前望單子入之,申冕周代點。
鄭知容,以弘文館言達曰,下番闕直,事甚未安。副校理吳致淳·李游夏,修撰閔英世·李竣祜,副修撰李應信,旣有只推之令,與新除授副修撰徐有贊,一體牌招,以爲推移入直之地,何如?令曰,依。
又以冬至兼謝恩正副使意達曰,彼中公幹,專任堂上譯官,而自前或慮有意外事端,額外帶去,多有其例,今亦依已例,堂上譯官李文養,加定帶去,何如?令曰,依。
洪赫,以都摠府言達曰,副摠管李鍾英,以能麽兒堂上,本廳講坐起事,晝仕出去之意,敢達。令曰,知道。
又以兵曹言達曰,今此冬至兼謝恩使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十六匹內,公忠道八匹,全羅道十匹,慶尙道二十匹,來十月初十日,京中逢點,江原道四匹,咸鏡道四匹,直送安州,來十月十五日逢點事,各道監司處行移,何如?令曰,依。
又以禁衛營言達曰,本營中軍柳和源,身病甚重,勢難察任,今姑改差,何如?令曰,依。
上在昌德宮。常參·經筵,以代理停。
藥房都提調李存秀,提調金鏴,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
又達曰,右承旨徐英淳,左副承旨金鍏,今日不爲仕進,竝卽牌招,何如?令曰,依。
又達曰,左參贊朴宗薰,除拜後過三日不爲出肅,依定式,推考警責,仍卽牌招察任,何如?令曰,依。
傳于鄭知容曰,大臣·備局堂上引見。
備忘記,北兵使趙運永下直,長弓一張,長箭一部,片箭一部,筒兒一箇賜給。
令于金鍏曰,前後直赴殿試人,今番慶科放榜時,一體放榜。
以獻納金胤根,正言金鍠·朴宗吉牌不進罷職令旨,令于徐英淳曰,只推。
鄭知容達曰,守令署經事令下,已至經月,尙未署經,事甚未安。獻納金胤根,正言金鍠·朴宗吉,旣有只推之令,竝卽牌招,以爲署經之地,何如?令曰,依。
徐英淳達曰,持平申冕周,旣入闕中,不爲傳達,卽爲出去,事甚未安。推考,何如?令曰,依。
以副校理吳致淳,修撰李竣祜,副修撰李應信·徐有贊牌不進罷職令旨,令于金鍏曰,只推。
以副校理李游夏,修撰閔英世牌不進罷職令旨,令于金鍏曰,只推。
金鍏達曰,應敎趙基謙,校理沈鈁在外,副應敎·校理一員未差,玉堂上下番俱空,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
以獻納金胤根,正言金鍠·朴宗吉牌不進罷職令旨,令于徐英淳曰,只推。
以持平申冕周,獻納金胤根,正言金鍠·朴宗吉牌不進罷職令旨,令于徐英淳曰,只推。
以副校理吳致淳,修撰李竣祜,副修撰李應信·徐有贊再牌不進罷職令旨,令于金鍏曰,只推。
以副校理李游夏,修撰閔英世再牌不進罷職令旨,令于金鍏曰,只推。
兵曹,以李亨謙爲禁衛中軍。
金鍏,以侍講院言啓曰,王世子進講書傳第八卷,今已畢講矣。第九卷繼講之意,敢啓。傳曰,知道。
又以奉常寺都提調·提調意達曰,祭享所用秋等中脯三百四十八貼,今九月初四日畢造,而所入牛隻,爲三十五首矣。進上看品中脯二貼,依定式封進之意,敢達。令曰,知道。
徐英淳,以都摠府言達曰,副摠管李鍾英,以御營中軍,本營諸將官射會監試事,南小營晝仕出去之意,敢達。令曰,知道。
又以兵曹言達曰,同知中樞府使朴命俊,除授在外,上來無期云,景福宮衛將劉賢友,慶熙宮衛將金致命,文臣兼宣傳官李在寉·趙然春,俱以病難供職,呈狀乞遞,竝改差,何如?令曰,依。
又以兵曹言達曰,京居幼學崔成烈,京畿楊州幼學趙繼漢,利川幼學鄭龍河,華城幼學梁鍾逵,全羅道古阜幼學李昌求,濟州居民張千得,慶尙道幽谷驛人金宗仁,咸鏡道咸興幼學金義明等上言,達下本曹,而限內不爲現身,竝依定式勿施之意,敢達。令曰,知道。
吏曹,永興宮闥里聖祖鞠養地立碑紀蹟時,碑文篆文及楷字書寫官望,行戶曹判書趙萬永,預差望守判中樞府事徐能輔。
義禁府申目,珍島前郡守魚在溟原情云云。問目內辭緣,泛稱遲晩,刑推得情,何如?判付達除刑推議處爲良如敎。又申目,瑞山兼官沔川郡守趙雲杓,新昌新縣監李宗孝等原情云云。徽旨內辭緣,泛稱遲晩,竝只刑推得情,何如?判付達竝只除刑推議處爲良如敎。
今九月初五日辰時,上御熙政堂。王世子侍座,藥房入診,大臣·備局堂上引見入侍時,都提調李存秀,提調金鏴,副提調朴岐壽,假注書金大根,記注官金奎燮,記事官徐戴淳,原任直閣徐萬淳,左承旨鄭知容,假注書吳取善,事變假注書李東韻,行知中樞府事李羲甲,行戶曹判書趙萬永,兵曹判書徐俊輔,禮曹判書洪起燮,行護軍柳相亮·李石求·申絅·李光文以次進伏,醫官玄在德·金珪·李顯養進伏楹外訖。存秀進前奏曰,日候不調,聖體,若何?上曰,一樣矣。寢睡·水刺之節,何如?上曰,一樣矣。存秀曰,中宮殿氣候,何如?上曰,一樣矣。存秀曰,醫官入診,似好矣。上曰,醫官入診,置之。上曰,次對爲之。存秀曰,見今關北,凡係紓民力之道,無論巨細,當靡不用極,本道地形,與他道有異,郡縣雖無多,程道則絶遠,或費多日,可歷一邑,大小嶺阨,無不動民擔踰,處處等候之際,許多所費,皆出於民。先正臣李珥,聞徐益巡撫北關之命,力疾口號方略六條,而簡省使命供億,以紓民力,居其一焉。以此觀之,可知該道事勢,供億之省不省,大有關於民力之紓絀。且朱夫子之提擧浙東也,輕車屛徒,一身所需,皆自齎以行,秋毫不及州縣,所歷雖廣,部內不知。今審道臣行部及明春若有監賑之擧,則設或未能一一自齎,此箇事情,不可不另念。新舊兵閫赴任遞任之行,亦當恪勤省約,以此意,竝爲申飭,何如?上曰,依爲之。出擧條存秀曰,北關十邑留庫穀之虛實多寡,令御史査實登聞事,前有所仰奏於小朝,而北關雖止十邑,各邑程道絶遠,有難獨爲擧行。新兵使行將赴任,繡衣與兵使相議,分掌擧行事,更爲分付,何如?上曰,依爲之。出擧條存秀曰,咸鏡監司金箕殷,以洪原·端川兩邑風災,有所狀達,而兩邑船之破碎者,爲七十餘隻矣。觀於船碎,可知其風之爲災,破船形止登聞,固其宜矣。第以船隻使之從便修補,無減稅摠事,分付該邑之意,竝擧於狀達之中。船雖有均廳掌標,卽是海民之私船,船旣破傷,無以改造,則棄船業爲他業間,只當任其所欲而已。船破而稅減,則得新加現充數,船無新加,則漁稅·鹽稅間査得新加,以爲海稅,道比摠,自是均稅法意,豈可爲稅摠之苟充,强令更修旣破之船乎?狀辭雖近微事,而有違法意,亦非登聞之體段,該道臣推考警責,何如?上曰,依爲之。出擧條存秀曰,北閫之任,本自異於他道之兵閫,戎政以外,亦管民事,生民休戚,係於守令,何時不然,而歉歲則尤然矣。監營則程道絶遠,守令臧否,難以一一詳知,凡於恤災之事,若有不勤之守令·兵使,直爲狀達論勘之意,分付,何如?上曰,依爲之。出擧條存秀曰,閫帥父加資,自是法典,而所後家無可施之地,則移施於本生家,已例皆然。公忠水使尹喜用,只有本生親云,使之移施,此後此等事,不必自廟堂提奏,令該曾經稟後下批,仍令定式施行,何如?上曰,依爲之。出擧條存秀曰,新膺枚卜之命者,求差逮事之當位,陵寢忌辰祭享官,自是情禮與分義之不可已者,而臣則猥膺寵擢,今已三年,其間連因疾病事故,一未求差於健陵忌辰祭享官,下情不勝愴悚。若待來年,則又不知其時事故之如何。今月華寧殿誕辰祭享獻官,欲爲求差進去,以展忱誠,仍詣健陵·顯隆園奉審後,奉審形止,謹當以狀啓登聞,然則奉審閣臣,似不必別遣,故預爲仰奏矣。上曰,依此爲之。存秀曰,新北兵使趙運永,自湖梱遞來,亦已數日,使之當日辭朝事,分付,何如?上曰,依爲之。出擧條上曰,大臣就座。知容問諸宰奏事有無。萬永曰,兩營上番軍,昨年因三南歉荒而停番矣。新經大賑之餘,民力未蘇,今若仍停,則此與新停有異,以其番錢,亦可補於度支經用,兩營停番軍,更爲仍停三年,似好,而事係軍政,下詢大臣處之,何如?上曰,大臣之意,何如?左議政李存秀曰,民邑事情,停番上番之間,勞逸判異。停番之錢,補用於經費,實爲京外俱便之道,依戶判所奏施行,似好,而第其中,若有已徵番之邑,則更爲還寢,不無銷刻之嫌。此等處則自後當停番之意,分付該營門,恐好矣。上曰,依爲之。出擧條起燮曰,凡於祭享,王世子命攝時,本曹啓達文書,自當以代行書之。蓋攝行代行,儀節懸殊,此乃節目啓下者。此後則凡百文書中,以代行書之之意,敢達矣。上曰,唯。絅曰,徽慶園植木,每以春秋補植事,臣旣承下敎矣。將以今月晦初間擧行,而今春植役,先從緊要地爲始,而節候差晩,略有未盡處矣。今此植役,旣非全一局,只是間間補植,則不必張大,故敢此仰達矣。上曰,依此爲之。絅曰,臣於始役時及竣事後,不得不躬詣察飭,而所帶之職,不敢擅離,臨時言送政院,從便來往,何如?上曰,依此爲之。知容曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,存秀等先退。又命退,承史以次退出。
上在昌德宮。常參·經筵,以代理停。
自開東至人定,灑雨下雨,測雨器水深二分。
自人定至初七日開東,灑雨下雨,測雨器水深一寸二分。
朴岐壽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴岐壽達曰,同副承旨洪赫,今日不爲仕進,卽爲牌招,何如?令曰,依。
金鍏達曰,明日·再明日,光陵忌辰祭齋戒·正日相値,常參,頉稟之意,敢達。令曰,知道。
徐英淳達曰,前同知朴命俊改差草記,昨已達下,今日朝辭,來呈肅單,事甚疎忽,萬萬未安。臣之矇然捧入,不勝惶悚,而朴命俊所當重勘,而本院請推之外,無他可施之罰,何以爲之?敢稟。令曰,拿處。
又達曰,持平申冕周,獻納金胤根,旣入闕中,不爲傳達,直爲出去,事甚未安。竝推考,何如?令曰,依。
朴岐壽達曰,假注書金大根,身病猝重,勢難察任,今姑改差,何如?令曰,依。
金大根改差,代以洪鍾應爲假注書。
金鍏達曰,玉堂上下番俱空,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
又達曰,守令署經事令下,已至經月,尙未署經,事甚未安。正言金鍠·朴宗吉,旣有只推之令,竝卽牌招,以爲備員署經之地,何如?令曰,依。
正言金鍠達曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲卑微之類,敢懷譸張傾陷之計,或發通而圖聚不逞之徒,或投券而冒犯莫嚴之地。秦坑是何等時,而比擬無難,錢唐是何等事,而指斥有歸,渠輩包藏,雖急於敲感朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辯無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也,申綱,是未就鞫之奎·坤也。設鞫治逆,將以致天討也,根窩未破,憂虞轉甚,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。噫嘻,痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩。渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑。此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰幓,此不但我朝之賤臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵·山虎等句語,絶悖無窮,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也,此豈幺麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲茅爲殿,釀出亂本者也,此豈可看作一人一家之事而已哉?思之及此,寧不凜然?鞫覈有令,郡情胥快,及伏承大朝酌處之命,不勝愕眙抑鬱之至。此雖出於大聖人好生之德藏疾之度,而生道殺人,卽辟以止辟之義也。今日刑政,惟在於一番嚴鞫,鉏治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑焉。新除授司憲府執義尹心圭,時在公忠道石城地,請斯速乘馹上來事,下諭。答院曰,不從。申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩,斯速停達。下諭事,依達。
以同副承旨洪赫牌不進罷職令旨,令于朴岐壽曰,只推。
義禁府申目。粘連向前魚在溟亦,擅許由暇於配囚,成給越津之帖文,致此逃躱,已有道達是白去乎,今以當初之眼同官隷等說納供,論以法文,雖不可直擬故縱之律,而焉逭其不以實之罪?以此照律,何如?判付達依準。又申目,帖連向前趙雲杓·李宗孝等亦,趙雲杓段,大同米,未卽準捧,殊甚可駭,不可以十日兼任,收捧百餘石,仍置勿論是白遣,李宗孝段,該邑漕船,雖已裝發,拖至八月,終違常法是白去乎,不可以赴任之纔過一念,有所參恕,竝只以此照律,何如?判付達依準。
徐英淳,以刑曹言達曰,因西部申氏擊錚原情,令曰,論其罪犯,雖云無惜,特推孝理之政,則容有可恕之道,而其時有大朝處分,故入稟大朝,旣承下敎,定配罪人李膺峻,特爲放送事,令下矣。謹依下令,珍島郡金甲島減死定配罪人李膺峻,卽爲放送後,徒流案頉下事,分付該道道臣之意,敢達。令曰,知道。
又以刑曹言達曰,因石城幼學李洛麟擊錚原情,令曰,事極無嚴,嚴刑一次定配事,令下矣。謹依下令,李洛麟嚴刑一次後,平安道順川府定配所,卽爲押送之意,敢達。令曰,知道。
又以刑曹言達曰,因洪州幼學金履恪上言,令曰,觀此上言,爲人父母,戀子之情,人理固所然矣。泰川縣定配罪人金履惇,特爲放送矣,從今以後,快悛舊習,更勿如前蔑法橫肆事,待其回道,捉致營庭曉諭事,分付道臣事,令下矣。謹依下令,泰川縣定配罪人金履惇,卽爲放送後,結流案頉下事,分付關西道臣,待其回還,營庭曉諭之意,分付湖西道臣,何如?令曰,依。
上在昌德宮。常參·經筵,以代理停。
自開東至人定,灑雨下雨,測雨器水深一寸五分。
自人定至初八日開東,灑雨下雨,測雨器水深五分。
徐英淳啓曰,來十一日,朝參日次矣,敢稟。傳曰,停。
徐英淳達曰,大司憲宋穉圭,執義尹心圭,掌令兪星煥,持平成遂默在外,掌令一員未差,持平申冕周呈辭,監察茶時之意,敢達。令曰,知道。
金鍏達曰,來十一日,輪對日次矣,敢稟。令曰,當次人受點,後日次待令。
徐英淳達曰,同副承旨洪赫,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,洪彦謨代點。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于金鍏曰,只推。
金鍏達曰,玉堂上下番俱空,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
又達曰,積城縣監李善永,同福縣監李源吉,樂安郡守李喜晩,康津縣監李彰愼,諫院則雖已署經,憲府則大司憲宋穉圭,執義尹心圭,掌令兪星煥,持平成遂默在外,掌令一員前望未下,只有持平申冕周一人,無以備員,署經,何以爲之?敢稟。令曰,一司除署經。
以正言朴宗吉牌不進罷職令旨,令于徐英淳曰,只推。
徐英淳,以司僕寺一二提調意啓曰,旌義前縣監柳可均遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
又以禁衛營言啓曰,因戶曹判書趙萬永所啓,禁御兩營鄕軍,今十二月當爲始,三年停番事,命下矣。本營自今十二月當,至壬辰十月當,輪次上番之江原·全羅·慶尙·黃海·公忠等五道所在鄕軍通計十八當,停番,而隨其道次,竝資保收布上送之意,各該道監·兵使處,預爲知委,何如?傳曰,允。
又以御營廳言啓曰,因戶曹判書趙萬永所啓,禁·御兩營鄕軍,今十二月當爲始,三年停番事,命下矣。本廳自今年十二月當,至壬辰十月當,輪次上番之公忠·江原·京畿·黃海·慶尙·全羅等六道所在鄕軍通計十八當,停番,而隨其道次,竝資保收布上送之意,各該道監·兵使處,預爲措辭知委,何如?傳曰,允。
徐英淳,以義禁府言達曰,全羅監司趙寅永狀達內,咸平縣監李光龍罪狀,令攸司稟處事,達下矣。李光龍,時在任所云,依例發遣府羅將,拿來,何如?令曰,待待令拿囚。
義禁府照目。粘連珍島前郡守魚在溟矣本府議達內,擅許由暇於配囚,成給越津之帖文,致此逃躱,已有道達是白去乎,今以當初之眼同官隷等說納供,論以法文,雖不可直擬故縱之律,而焉逭其不以實之罪?以此照律,罪杖八十收贖,告身盡行追奪,徒二年定配私罪,奉令依準爲旀,功減一等爲良如敎。又照目。粘連瑞山兼官沔川郡守趙雲杓,新昌新縣監李宗孝等矣本府議達內,趙雲杓段,大同米未卽準捧,殊甚可駭,不可以十日兼任,收捧百餘石,仍置勿論是白遣,李宗孝段,該邑漕船,雖已裝發,拖至八月,終違常法是白去乎,不可以赴任之纔過一念,有所參恕,竝只以此照律罪,各笞四十收贖,附過還職,竝只私罪,奉令依準爲旀,趙雲杓段,功議各減一等,李宗孝段,功減一等爲良如敎。
上在昌德宮。常參·經筵,以代理停。
洪彦謨達曰,明日常參,取稟。令曰,停。
徐英淳達曰,大司憲宋穉圭,執義尹心圭,掌令兪星煥,持平成遂默在外,掌令一員未差,持平申冕周呈辭,監察茶時之意,敢達。令曰,知道。
朴岐壽達曰,左承旨鄭知容,今日不爲仕進,卽爲牌招,何如?令曰,依。
又達曰,假注書吳取善,身病猝重,勢難察任,今姑改差,何如?令曰,姑令察任。
以東萊府使洪羲祖狀達,釜山鎭炭軍金正月男,被打於館倭,不善檢來,致此駭異之擧,惶恐待罪事,令于徐英淳曰,彼人之無端毆打我人,寧有如許道理?館守倭,若知約條,又能束下,豈至於此耶?第爲嚴辭通諭于館守倭。所謂毆打之倭,於我人所見處,各別嚴繩之地,可也。爾之平日不能檢飭之失,推考。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦謨曰,只推。
洪彦謨達曰,玉堂上下番俱空,事甚未安。校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
徐英淳達曰,行大司諫金學淳,下諭後過限不上來,依定式遞差令旨及禁推徽旨,捧入之意,敢達。令曰,知道。
以前大司諫金學淳禁推徽旨,令于徐英淳曰,分揀。
洪彦謨啓曰,吏曹郞廳來言,臺諫有闕,政事,取稟。傳曰,前望單子,入于小朝。
徐英淳,以義禁府言達曰,時囚罪人魚在溟,杖八十收贖,告身盡行追奪,徒二年定配照律公事,判付內,依準爲旀,功減一等事,判下矣。魚在溟功減一等,杖七十收贖,告身盡行追奪,黃海道鳳山郡洞仙驛,徒一年半定配,而以議達內辭意,具罪目,依例發遣府羅將,押送配所,何如?令曰,依。
知事鄭晩錫書曰,伏以臣,病未陳就,禮宜休退,申控由中之至懇,敢冀體下之洪恩,齎誠默禱,顒俊兪音,雖執熱而望淸風,苦旱而待甘雨,未必若是之切矣,及伏承下答,只遞見帶職名,而寤寐至願,未蒙準可,此莫非誠淺辭拙未能孚格之致,臣誠撫躬自悼,無面可顯矣。顧以我邸下之深仁盛德,而使此一箇賤臣,不得自遂其切至之情,優游於大化之內,則其在曲成萬物之道,亦豈不有歉也哉?臣以此事,前後號籲,已過十度,肝血罄竭,情勢窮蹙,歷屢日反覆思唯,不知所出。其欲淟涊而低回,則弁髦禮訓,喪失廉恥,此私心之所不忍也,其欲披攊而更籲,則螻蟻微蹤,干瀆威尊,此分義之所不敢也。二者均之爲不可,而然由前則自致四維之不張,而其累及於國家,由後則冒犯三尺之至嚴,而厥罪止於臣身,彼此較量,輕重懸殊。故輒冒昧嚴畏,畢陳悃愊,惟知其不得請則不敢止也。且臣竊伏念,古人之年至休致者,多載傳記,有難歷數,而至於宋朝,忠厚立國,使臣以禮,名臣巨卿,尤多告退。若或有因循不去者,則厚招蹲鳳噤烏之譏。是以土夫皆尙名檢,風俗自成醇美,而國以之永賴矣。太常少卿孔承恭,年纔六十一,經乞致仕,太宗欣然許之,以爲是足以風礪世道。夫承恭,在朝陳力,其去可惜,時君猶許其請,當時傳爲盛事,後世援爲美例,今臣則以其人而不敢比擬於承恭,以其年而反有還加於承恭,庸才鹵劣,全不仰裨於朝政,耆齒顚頓,久已得罪於禮訓,則更不當遲留苟容,非徒臣自知甚明,抑赤朝野之所共悉。洪惟我邸下离明普照,豈或有所遣燭哉?儻蒙睿慈,引古準今,垂仁射物,深察臣申籲之情悃,亟許臣休退之恩例,俾得退處閒界,畢此餘生,則臣當塵刹銜結,永圖不報之報矣。臣無任云云。答曰,覽書具悉。卿之筋力尙旺,散秩又極便閒,卿勿更辭。
上在昌德宮。常參·經筵,以代理停。
洪彦謨,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,明日常參,取稟。令曰,停。
洪彦謨達曰,合辭方張之時,憲府無詣臺之員,事甚未安。除在外外,呈告人員,卽爲牌招,何如?令曰,依。
鄭知容達曰,左副承旨徐英淳,今日不爲仕進,卽爲牌招,何如?令曰,依。
洪彦謨達曰,正言金鍠,旣入闕中,不爲傳達,直爲出去,事甚未安。推考,何如?令曰,依。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
令于鄭知容曰,承旨有闕之代,旣承下敎,前望單子入之。
承旨前望單子入之,鄭基一代點。
洪彦謨達曰,大司憲宋穉圭,執義尹心圭,掌令兪星煥,持平成遂默在外,掌令一員未差,持平申冕周牌不進,監察茶時之意,敢達。令曰,知道。
以持平申冕周牌不進罷職令旨,令于洪彦謨曰,只推。
以左副承旨徐英淳牌不進罷職令旨,令于鄭知容曰,只推。
以內需司粘連,明溫公主房手本,金浦黔丹面常舞池屯土,屬于本房事,令于鄭知容曰,本道公堰罷營之後,因無歸屬處,今則土民輩之私作,事甚無義。同屯土,屬之本房,使之永作宮屯之意,分付畿營,知委該邑,可也。
以公忠監司朴晦壽狀達,贊善宋穉圭,恩賜米肉呈單乞免事,令于鄭知容曰,寔出於優老之典,而前後書狀,皆悉余意,更勿煩辭,安心領受事,遣地方官,宣諭。
以黃海監司李翊會申本,甕津府投畀罪人金敎根到配事,令于洪彦謨曰,此重臣之至於投畀,是豈余樂爲也哉?以近日向用之故,遭彼輩構誣之辱,余心之駭惋旣如此,重臣之悲冤,當如何?若又使此重臣,久滯於外,非但非余本心,亦足以適中彼輩之願。前判書金敎根,特爲分揀放送。
禮曹,來十月初三日,行宗廟冬享大祭,王世子代行敎是時,誓戒前期七日是白在,今九月二十六日三更四點,王世子具遠游冠·絳紗袍,座重熙堂,宗親文武百官四品以上朝服,五品以下黑團領,前庭行禮爲白乎旀,肄儀前期四日是自在,同月二十九日早朝,中使·承旨·宮官及諸享官,俱以黑團領,議政府良中行禮事,知委何如?達依所達施行爲旀,誓戒肄儀處所,竝只暎花堂爲良如敎。
禮曹,來十月初三日,行宗廟冬享大祭,王世子代行敎是時,王世子散齋四日於別堂,致齋三日,二日於正堂,一日於齋室,凡散齋,不弔喪問疾,不聽樂,有司不達刑殺文書,致齋,惟達享事,依禮文擧行,何如?達依所達施行爲旀,齋宿處所,以摛文院爲良如敎。
鄭知容,以奎章閣言啓曰,原任待敎徐有榘父喪,依定式遣檢書官致賻致弔,仍爲勸粥以來之意,敢啓。傳曰,知道。
又以禮曹言達曰,前後直赴殿試人,今番慶科放榜時,一體放榜事,令下矣。取考謄錄,則在前除初試庭試時,隨其直付年次,付之榜末矣。今亦依此擧之意,敢達。令曰,依此爲之。
又以禮曹言達曰,康陵曲墻內莎草失火處,修改之節,更觀日候,擇吉擧行事,臣起燮奉審書達,前已達下,而卽接本陵官員所報,則陵上曲墻內莎草被燒處,近日雨暘均宜,漸就靑茂云矣。齋官所報,以漸就靑茂爲辭,則到今修改一節,恐難更議,而事係陵役,臣曹不敢擅便,徽裁,何如?令曰,禮堂更爲奉審後,稟處。
又以禮曹言達曰,咸鏡道洪原韃靼洞聖祖大捷地豎碑時,碑文前後面草圖書以入,而豎碑日字,以今九月二十一日推擇,纔已達下矣。以今事勢,刻字工役,萬無趁期之望,更爲擇日下送,何如?令曰,依。
又以成均館同知館事·大司成意達曰,今九月初九日,儒生課試,當爲設行,而大提學未差,限內不得爲之之意,敢達。令曰,知道。
洪彦謨,以都摠府言達曰,副摠管金道喜,以刑曹參判,本曹坐起,晝仕出去之意,敢達。令曰,知道。
又以訓鍊都監言達曰,本局千摠李完植,身病甚重,勢難察任,改差,何如?令曰,依。
又以義禁府言達曰,甕津府投畀罪人金敎根,特爲分揀放送事,承令達下矣。黃海道甕津府投畀罪人金敎根放送事,分付該道道臣之意,敢達。令曰,知道。
又以義禁府言達曰,卽接順興縣監金祖淵牒報,則弑父罪人末孫妻幸伊,前已改適於本道英陽縣柳必龍處,只以子千大懸錄於成冊中,千大,全羅道谷城縣,依法文緣坐爲奴,而依例令刑曹,押送于配所,何如?令曰,依。
廣州留守宋冕載書曰,伏以臣,材匪適用,病與衰謀,杜門塊蟄,與世相忘,久矣,迺者千萬夢想之外,居留除旨,猥及臣身,低擬特點,恩出常格,臣誠惶隕怵惕,感極而涕。顧此南城一面,最我東國重防,城雉樓櫓之壯,兵甲錢穀之峙,隱若一敵,甲於四都,列朝措置之盛,國家緩急之歸,其爲綦重,果何如哉?當是任者,苟非經遠之謨,察於繫苞,保障之政,審於撤桑,莫可與議,而如臣者,謭劣疎迂,不識時務之一書生耳,眞箇如焦僥之負泰華,尙何論其稱塞之能否耶?噫,臣以無似,受恩而朝,逮事邸下,滚到今日,罔非造化,隆渥如天,報答無階,而況簡毗若是鄭重,而才具苟或堪勝,則何苦備例琢辭,反自歸於飾讓之科乎?言出肝膈,毫非虛假。伏乞离明,俯燭微懇,特賜鐫改,以便公私幸甚。臣無任云云。答曰,覽書具悉。卿其勿辭行公。
右副承旨金鍏書曰,伏以臣,與右承旨臣洪彦謨,有四寸娚妹應避之嫌,揆以格例,在下當遞。玆敢援例陳章,仰瀆崇聽。伏乞离明,俯垂鑑諒,亟遞臣職,以存公格焉。臣無任云云。覽書具悉。爾則許遞。
上在昌德宮。常參·經筵,以代理停。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭基一達曰,明日常參,取稟。令曰,停。
洪彦謨達曰,合辭方張之時,諫院無詣臺之員,事甚未安。除在外外,未肅拜·呈告人員,竝卽牌招,何如?令曰,依。
鄭基一達曰,右副承旨徐英淳,今日不爲仕進,卽爲牌招,何如?令曰,依。
洪彦謨達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
鄭基一達曰,假注書洪鍾應,身病猝重,勢難察任,今姑改差,何如?令曰,依。
洪鍾應改差,代以南獻中爲假注書。
鄭基一達曰,持平洪冕周,旣入闕中,不爲傳達,直爲出去,事甚未安。推考,何如?令曰,依。
傳于洪彦謨曰,瑞蔥臺,今十八日春塘臺爲之,王世子侍坐之節,依例磨鍊。
傳于鄭基一曰,奉審禮堂入侍。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于鄭基一曰,只推。
鄭基一達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
以右副承旨徐英淳牌不進罷職令旨,令于鄭基一曰,只推。
以獻納金胤根,正言朴宗吉·金鍠牌不進罷職令旨,令于洪彦謨曰,只推。
洪彦謨,以都摠府言達曰,副摠管金道喜,以刑曹參判,本曹坐起,晝仕出去之意,敢達。令曰,知道。
又以訓鍊都監言達曰,本局把摠柳勉儉,身病甚重,勢難察任,改差,何如?令曰,依。
又以刑曹言達曰,義禁府達辭內,卽接順興縣監金祖淵牒報,則弑父罪人末孫妻幸伊,前已改適於本道英陽縣柳必龍處,只以子千大,懸錄於成冊中,千大,全羅道谷城縣,依法文緣坐爲奴,而依例令刑曹,押送于配所,何如?令曰,依事令下矣。罪人千大,方囚該縣,依例令本道,押送配所之意,分付道臣,何如?令曰,依。
己丑九月初十日戌時,上御熙政堂。王世子侍座,奉審禮堂入侍時,行左承旨鄭基一,假注書吳取善,記事官金熙逌·金鼎集,禮曹判書洪起燮,以次進伏訖。上曰,奉審無頉乎?起燮進前曰,陵上丁字閣奉審則無頉,莎草奉審則一色靑茂,而今番補莎草處,比諸舊莎草,其長雖有淺深之別,臣聞陵官之言,日以漸長云矣。上曰,禮堂就座。鼎集曰,臣以內閣事,有所仰奏者矣。今番咸興·永興兩本宮衣襨·香燭封裹時,檢書官,當以差備官待令,而兼檢書官李文哲·洪羲人,俱有實病,擧行苟艱,竝減下,前檢書官柳本學·李鏞,竝兼檢書官差下,李靖淵則曾以時檢書官在喪矣,今已闋服,依例還付時檢書官,竝使之冠帶常仕,何如?上曰,依爲之,出擧條上曰,史官就座。仍命退,起燮先退。又命退,承史以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
徐英淳達曰,合辭方張之時,憲府無詣臺之員,事甚未安。除在外外,呈告人員,卽爲牌招,何如?令曰,依。
徐英淳達曰,正言金鍠,旣入闕中,不爲傳達,直爲出去,事甚未安。推考,何如?令曰,依。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
徐英淳達曰,大司憲宋穉圭,執義尹心圭,掌令兪星煥,持平成遂默在外,掌令一員未差,持平申冕周牌不進,監察茶時之意,敢達。令曰,知道。
以持平申冕周牌不進罷職令旨,令于徐英淳曰,只推。
鄭知容,以侍講院言啓曰,王世子進講書傳第九卷,今已畢講矣。第十卷繼講之意,敢啓。傳曰,知道。
又以禮曹言達曰,全羅道觀察使封進今九月令宗廟薦新石榴,來十月令宗廟薦新柚子,今十二日薦進,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例以宗廟薦新,加封石榴·柚子,同日一體薦進,何如?令曰,依。
洪彦謨,以禁衛營言達曰,謹依定式,臣絅進詣南壇,奉審摘奸,則壇上與䃈砌·紅箭門內外,俱爲無頉,松木則漸就蒼鬱,禁樵守護等節,另加申飭之意,敢達。令曰,知道。
義禁府申目,前同知朴命俊原情云云。徽旨內辭緣,泛稱遲晩,刑推得情,何如?判付達除刑推議處爲良如敎。又申目,洪州牧使金熙臣,瑞山郡守李彙寧,新昌兼官禮山縣監李在正等原情云云。徽旨內辭緣,泛稱遲晩,竝只刑推得情,何如?判付達竝只除刑推議處爲良如敎。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭基一達曰,明日常參,取稟。令曰,停。
徐英淳達曰,合辭方張之時,憲府無詣臺之員,事甚未安。除在外外,呈告人員,卽爲牌招,何如?令曰,依。
鄭基一達曰,右承旨鄭知容,今日不爲仕進,卽爲牌招,何如?令曰,依。
徐英淳達曰,獻納金胤根,旣入闕中,不爲傳達,直爲出去,事甚未安。推考,何如?令曰,依。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于鄭基一曰,只推。
鄭基一達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
徐英淳達曰,大司憲宋穉圭,執義尹心圭,掌令兪星煥,持平成遂默在外,掌令一員未差,持平申冕周牌不進,監察茶時之意,敢達。令曰,知道。
以右承旨鄭知容牌不進罷職令旨,令于鄭基一曰,只推。
以持平申冕周牌不進罷職令旨,令于徐英淳曰,只推。
以慶尙監司李勉昇狀達,大邱等邑民家頹壓漂沒事,令于鄭基一曰,聞甚矜惻,元恤典外,別加顧助,結構奠接之方,令廟堂措辭分付。
徐英淳,以都摠府言達曰,副摠管金熙華,以漢城府右尹,本府坐起,晝仕出去之意,敢達。令曰,知道。
又以兵曹言啓曰,來十月初三日,宗廟冬享大祭,王世子代行時,陪衛軍兵,當爲磨鍊,而謹考謄錄,則今年四月夏享大祭代行時,訓局步軍八百名,馬軍二哨,中軍率領,爲先後牌,禁軍二番磨鍊矣。今亦依此擧行乎?敢稟。傳曰,依此磨鍊。
吏曹申目。粘連達下是白有亦,觀此開城留守徐憙淳狀達,則以爲,本府敎授林孝憲,今已報瓜,則其代固當依已例,以本府文官中差出,而見今無可擬之人是白乎所,在前如此之時,狀請仍任,已有其例是白如乎,敎授林孝憲,姑爲仍任事,令該曹稟處亦爲白有臥乎所,守臣狀辭旣如此,依狀請姑爲仍任,何如?判付達依準。
義禁府申目,粘連向前金熙臣·李彙寧·李在正等亦,金熙臣段,漕轉法意,何等嚴重,而船隻之今纔發送,有違定限,不可以災歲之難於收捧,終免原律是白遣,李彙寧段,執籌船裝發,縱有初再運之後先,而大同米準捧,本有二三月之定限,則論以常法,過限未捧之失,已在於初夏由行之時是白如乎,不可以夏秋間不在任所,獨免諸邑本倅所被之律,竝只以此照律爲白乎旀,李在正段,大同米之未克準捧,殊甚可駭。不可以兼任時,近三百包收捧,仍置勿論,以此照律,何如?判付達依準。又申目。粘連向前朴命俊亦,改差之職,來呈肅單,雖緣於未及聞知,而事甚可駭,以此照律,何如?判付達依準。
上在昌德宮。常參·經筵,以代理停。
鄭知容達曰,明日常參,取稟。令曰,停。
洪彦謨達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
備忘記,黃海水使李吉會下直,長弓一張,長箭一部,片箭一部,筒兒一箇賜給。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。副校李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
洪彦謨達曰,大司憲宋穉圭,掌令尹心圭,掌令兪星煥,持平成遂默在外,掌令一員未差,持平申冕周牌不進,監察茶時之意,敢達。令曰,知道。
以獻納金胤根,正言朴宗吉·金鍠,持平申冕周牌不進罷職令旨,令于韓弘敎曰,只推。
令于韓弘敎曰,持平申冕周許遞,旣承下敎,前望單子入之。
持平前望單子入之,徐戴淳添書代點。
鄭知容達曰,卽者檢閱金鼎集,謂有館規,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
義禁府照目。粘連洪州牧使金熙臣,瑞山郡守李彙寧,新昌兼官禮山縣監李在正等矣本府議達內,金熙臣段,漕轉法意,何等嚴重,而船隻之今纔發送,有違定限,不可以災歲之難於收捧,終免原律是白遣,李彙寧段,執籌船裝發,縱有初再運之後先,而大同米準捧,本有二三月之定限,則論以常法,過限未捧之失,已在於初夏由行之時是白如乎,不可以夏秋間不在任所,獨免諸邑本倅所被之律,竝只以此照律爲白乎旀,李在正段,大同米之未克準捧,殊甚可駭,不可以兼任時,近三百包收捧,仍置勿論,以此照律罪,金熙臣·李彙寧等段,以不應爲事理重律,各杖八十收贖,奪告身三等,李在正段,以不應爲律,笞四十收贖,附過還職,竝只私罪,奉令依準爲旀,竝只功減一等爲良如敎。又照目。粘連前同知朴命俊矣本府議達內,改遞之職,來呈肅單,雖緣於未及聞知,而事甚可駭,以此照律,罪笞五十收贖,解見任別敍私罪,奉令依準。
韓弘敎,以戶曹言達曰,臣萬永與正郞臣洪羲錫,進詣慶熙宮差備內,達下手本中有頉處及內各司有頉處,眼同看審,則不無間間可以修補處,而緊急處外,節候差晩,土功爲難,待明春漸次始役之意,敢達。令曰,知道。
鄭知容,以禮曹言啓曰,取考謄錄,則除初試庭試,卽日放榜時,皆以親臨磨鍊矣。今亦依此擧行乎?敢稟。傳曰,親臨磨鍊,王世子侍座之節,一體磨鍊。
又以禮曹言啓曰,來十月十五日,慶科庭試文科卽日文武放榜時節目,當爲磨鍊,處所以何處擧行乎?敢稟。傳曰,春塘臺爲之。
又以禮曹言啓曰,來十月十五日親臨春塘臺,慶科庭試文科卽日文武放榜時,王世子侍座事,命下矣。出宮時,王世子祗迎處所,以何處磨鍊乎?敢稟,傳曰,協陽門外爲之。
洪彦謨,以御營廳言達曰,本廳字內肅靖門東邊第二城廊近處體城改築處,女墻今已畢築,而惠化門北邊第六城廊近處體城二間許頹圮處,今九月十三日爲始,改築之意,敢達。令曰,知道。
檢閱徐戴淳書曰,伏以臣,猥忝史職,敬奉睿旨,將作實錄曝曬之行,辭陛已有日矣。未及登程之際,臣母宿病,忽添泄痢,連試藥餌,未獲痊瘳,眞元漸爍,氣息凜綴,臣以孑孑單身,左右扶將,晝宵救護,目下情勢,實無頃刻離側之望,而曝曬有期,開庫不遠,多日逗遛,惶隘轉增,百爾思量,進退不得。玆敢冒籲於离明孝理之下。伏乞睿慈,俯垂鑑諒,亟遞臣慢令稽期之罪,仍卽鐫改臣職名,俾公役無滯而私情獲伸,不勝至祝。臣無任云云。覽書具悉。爾之情理旣如是,曝史之行,待明秋擧行。
檢閱金鼎集書曰,伏以臣,卽伏見令敎下者,下番檢閱徐戴淳,陞拜持平矣。第念館中故事,下位先陞,則爲右僚者,據例執留,便成金石。今於下番未還降之前,臣無以冒沒蹲仍,替行下僚之事。玆敢忙綴短章,徑出禁扄。伏乞离明,俯垂鑑諒,亟遞臣職,仍治臣罪,以存舊規,以昭法紀焉。臣無任云云。覽書具悉。爾亦陞六。
上在昌德宮。常參·經筵,以代理停。
鄭知容達曰,明日常參,取稟。令曰,停。
洪彦謨達曰,合辭方張之時,憲府無詣臺之員,事甚未安。除在外外,未肅拜人員,卽爲牌招,何如?令曰,依。
鄭知容達曰,右副承旨徐英淳,今日不爲仕進,卽爲牌招,何如?令曰,依。
令于鄭知容曰,禮房承旨,馳詣宗廟·景慕宮,奉審摘奸以來。
令于洪彦謨曰,原任待敎金鼎集·金興根,檢校差下。
令于洪彦謨曰,檢閱趙秉憲,一體陞六。
令于洪彦謨曰,翰圈爲之。
洪彦謨達曰,正言金鍠,旣入闕中,不爲傳達,直爲出去,事甚未安。推考,何如?令曰,依。
洪彦謨達曰,明日傳香,禮房承旨,當爲齋宿,而右承旨鄭知容,纔已須資出去矣。所當牌招,而拘於廳規,不得請牌,何以爲之?敢稟。令曰,牌招。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于韓弘敎曰,只推。
韓弘敎達曰,應敎趙基謙,校理沈鈁在外,副應敎·校理一員未差,修撰李竣祜,副修撰李應信差祭,玉堂上下香俱空,事甚未安。副校理李游夏·吳致淳,修撰閔英世,副修撰徐有贊,旣有只推之令,竝卽牌招,推移入直,何如?令曰,依。
洪彦謨達曰,大司憲宋穉圭,執義尹心圭,掌令兪星煥,持平成遂默在外,掌令一員未差,持平徐戴淳牌不進,監察茶時之意,敢達。令曰,知道。
以持平徐戴淳牌不進罷職令旨,令于洪彦謨曰,只推。
以左副承旨徐英淳牌不進罷職令旨,令于韓弘敎曰,只推。
以右承旨鄭知容牌不進罷職令旨,令于韓弘敎曰,只推。
兵曹口傳政事,副司果單金鼎集。
韓弘敎,以奎章閣言啓曰,原任待敎金興根·金鼎集,檢校差下事,令下矣。竝卽牌招察任,何如?傳曰,允。
又以侍講院言啓曰,王世子進講書傳第十卷,畢講之意,敢啓。傳曰,知道。
又以侍講院言達曰,進講書傳第十卷,今已畢講矣。繼講冊子,依例問議于賓客處,何如?令曰,問議置之,中庸爲之。
洪彦謨,以備邊司言達曰,卽見開城留守徐憙淳狀達,則備陳舊豐德農形災損之狀,仍以爲禁·御兩營所管江都留餉米太,以詳定代捧耗條,亦依近例代錢收送,摠廳所管臨津餉穀,捧留本邑,而耗條代錢輸送,辛巳·壬午停退還餉及辛巳停退各軍門·各衙門身軍布,竝許仍停事,請令廟堂稟令分付矣。留餉米太之詳定代捧,臨津餉穀之捧留本邑,兩處耗條之代錢輸送,便成已例,至於停退還餉及身軍布新舊竝督之難,亦如守臣所陳,竝依狀請施行之意,分付,何如?令曰,依。
又以兵曹言達曰,內禁衛將金秉喆,慶熙宮衛將呂輝周,俱以病難供職,呈狀乞遞,竝改差,何如?令曰,依。
又以禁衛營言達曰,本營哨官朱浩哲·鄭德基,身爲兼參軍,不勤巡山,汰去之意,敢達。令曰,知道。
上在昌德宮。常參·經筵,以代理停。
初昏,電光。夜自五更至十六日開東,灑雨下雨,測雨器水深一寸,雷動電光。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪彦謨達曰,明日慶熙宮齋宿,再明日衣襨·香燭親傳相値,常參,頉稟之意,敢達。令曰,知道。
韓弘敎達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
徐英淳達曰,備邊司郞廳來言,今日賓廳日次,而大臣有身病,不得來會云矣,敢達。令曰,知道。
令于韓弘敎曰,傳香承旨,馳詣宣武祠,奉審摘奸以來。
令于洪彦謨曰,承旨有闕之代,旣承下敎,前望單子入之。
承旨前望單子入之,金興根添書代點。
洪彦謨達曰,新除授同副承旨金興根,卽爲牌招,何如?令曰,依。
以副校理李游夏·吳致淳,修撰閔英世,副修撰徐有贊牌不進罷職令旨,令于洪彦謨曰,只推。
洪彦謨達曰,玉堂上下番俱空,已至多日,事甚未安。副校理李游夏·吳致淳,修撰閔英世,副修撰徐有贊,旣有只推之令,與修撰李竣祜,副修撰李應信,一體牌招,以爲推移入直之地,何如?令曰,依。
韓弘敎達曰,大司憲宋穉圭,執義尹心圭,掌令兪星煥,持平成遂默在外,掌令一員未差,持平徐戴淳牌不進,監察茶時之意,敢達。令曰,知道。
以持平徐戴淳,獻納金胤根,正言朴宗吉·金鍠牌不進罷職令旨,令于韓弘敎曰,只推。
令于洪彦謨曰,持平徐戴淳許遞,旣承下敎,前望單子入之。
持平前望單子入之,申冕周代點。
洪彦謨達曰,翰圈爲之事,令下矣。只有別兼春秋洪在喆·成遂默二人,而俱在外,無以備員擧行。前檢閱徐戴淳,令該曹口傳單付別兼春秋,牌招會圈,何如?令曰,依。在外別兼竝減下,前檢閱趙秉憲·金鼎集,一體單付,使之會圈。
吏曹口傳政事,別兼春秋三單,趙秉憲·金鼎集·徐戴淳。
兵曹口傳政事,副司果徐戴淳·趙秉憲竝單付。
洪彦謨達曰,翰圈爲之事令下,而別兼春秋趙秉憲,時在鼎足山城曝曬所,斯速乘馹上來事,下諭,何如?令曰,依。
又達曰,翰圈爲之事,令下矣。別兼春秋金鼎集,一體牌招會圈,何如?令曰,依。
令于徐英淳曰,明日出宮門路,以貳極門爲之。
徐英淳,以都摠府言達曰,今此親臨瑞蔥臺時,侍衛寶劍及陪衛,當爲備員,而副摠管申在植·任存常·李鍾英在外,趙晉和呈辭受由,金道喜有實病,無以備員。令政院稟令變通,仍令該曹,以在京無故人,口傳差出,待下批牌招,以爲備員進參之地,何如?令曰,竝許遞,旣承下敎,前望單子入之。
副摠管前望單子入之,李羲準·李奎鉉·金炳朝·李元默·徐鳳淳代點。
以慶尙監司李勉昇狀達,進上黃栗,節序差早,限內不得封進,惶恐待罪事,令于洪彦謨曰,卿其勿待罪事,回諭。
以慶尙監司李勉昇狀達,薦新柚子,未及成熟,就中擇封,惶恐待罪事,令于洪彦謨曰,卿其勿待事,回諭。
洪彦謨,以奎章閣言達曰,景慕宮望廟樓,今望奉審,無頉之意,敢達。令曰,知道。
又以侍講院言啓曰,王世子繼講冊子,以中庸爲之之意,敢啓。傳曰,知道。
徐英淳,以都摠府言達曰,副摠管李謙會,以摠戎中軍,本營諸將官射會監試事,南別營晝仕出去之意,敢達。令曰,知道。
又以訓鍊都監言達曰,本局別將權膺祜,身病甚重,勢難察任,改差,何如?令曰,依。
行左承旨鄭基一書曰,伏以,臣之祖母,癃老病痼,恒少寧日,而近因換節之交,諸症越添,頑痰挾滯,食飮全却,神思昏霿,轉動須人,臣方左右扶將,心肝焦煎,固不可暫時離側,而新除承宣之後,問嘗數日赴公,昨今以來,情私轉迫,一退之後,遂不復進,喉舌之任,多日瘝曠,已極悚蹙,而況今動輿隔日,諸僚備員之時,緣臣私故,以致班儀不成,則惶懍悶迫,尤當如何?玆敢忙陳短章,仰首呼籲。伏乞离明,俯垂矜諒,卽許遞改,俾便救護,仍治臣瀆擾之罪,以昭法紀焉。臣無任云云。答曰,覽書具悉。情理旣如此,許遞矣。
上在昌德宮。常參·經筵,以代理停。
王世子詣慶熙宮後,內閣·政院·藥房·春坊口傳問安。答曰,知道。
大殿·中宮殿,王世子遣宮官問安。答曰,知道。
大殿·中宮殿,王世子遣宮官夕問安。答曰,知道。
韓弘敎達曰,大司憲宋穉圭,執義尹心圭,掌令兪星煥,持平申冕周·成遂默在外,掌令一員未差,監察茶時之意,敢達。令曰,知道。
令于鄭知容曰,都承旨牌招。
令于金興根曰,明日九日製,金商門外爲之。通方外,試紙用大好紙矣,該房知悉。
金興根達曰,今此試官望中,時無職名人,令該曹口傳付軍職,何如?令曰,依。
令于徐英淳曰,當該兵曹堂上,從重推考。
令于徐英淳曰,捧納承旨推考。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦謨曰,只推。
洪彦謨達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
令于徐英淳曰,明日出宮門路,以廣達門爲之。
令于徐英淳曰,明日還宮時出宮門路,以廣達門爲之。
以副校理李游夏·吳致淳,修撰李竣祜·閔英世,副修撰李應信·徐有贊牌不進罷職令旨,令于洪彦謨曰,只推。
兵曹口傳政事,副司果單趙秉龜。
以咸鏡監司金箕殷狀達,濬源殿令韓弘璉身死事,令于鄭知容曰,令該曹口傳差出。
吏曹口傳政事,以李昌孝爲濬源殿令。
以慶尙監司李勉昇狀達,金海等邑民家漂頹事,令于鄭知容曰,聞甚矜惻,元恤典外,別加顧助,結構奠接之方,令廟堂措辭分付。
洪彦謨,以禮曹言達曰,卽接景慕宮官員所報,則明日九日製試取時,本宮官員,俱爲觀光云矣。依定式假官一員,令吏曹以成均館官員,口傳達下,以爲代直後赴試之地,何如?令曰,依。
徐英淳,以兵曹言達曰,今九月十七日,武臣堂上祿試射日次,而動輿相値,不得設行,以後日退行之意,敢達。令曰,知道。
又以御營廳言達曰,本廳中軍李鍾英,身病甚重,勢難察任,改差,何如?令曰,依。
韓弘敎,以義禁府言達曰,明日九日製,本府都事九員赴擧,只有武都事一員,而動輿時,各差備都事及本府當直入直都事·公事回公都事,興化門禁亂都事,無以推移,假都事九員,令該曹口傳差出,以爲分排擧行之地,何如?令曰,依。
己丑九月十六日卯時,王世子詣慶熙宮。咸興·永興兩本宮衣襨·香燭親傳齋宿動輿入對時,左副承旨徐英淳,右副承旨韓弘敎,同副承旨金興根,假注書吳取善,記事官金東健,別兼春秋金鼎集,原任直提學趙鐘永·金鏴,原任直閣徐俊輔以次陪立。時至,王世子具翼善冠·衮龍袍,乘輿出重華門。藥房提調金鏴進前曰,侵早勞動,睿體,若何?令曰,一樣矣。由貳極門,至協陽門外。相禮贊請降輿。王世子降輿步過,至仁政門外,乘輿由敦化東挾門出,降輿乘輦。至景福宮前路,降輦步過,乘輿由興化東挾門·建明門·興泰門,入光明殿。諸臣以次退出。
上在昌德宮。常參·經筵,以代理停。
夜自一更至五更,月暈。
大殿·中宮殿,王世子遣宮官問安。答曰,知道。
世子宮,內閣·政院·藥房·春坊·朝廷二品以上·六曹堂上,經宿口傳問安。答曰,知道。
衣襨·香燭代傳後,內閣·政院·藥房·春坊口傳問安。答曰,知道。
王世子詣金商門。九日製試取,還內後,內閣·政院·藥房·春坊口傳問安。答曰,知道。
還宮後,內閣·政院·藥房·春坊口傳問安。答曰,知道。
徐英淳啓曰,來二十一日,朝參日次矣,敢稟。傳曰,停。
洪彦謨達曰,明日常參,取稟。令曰,停。
韓弘敎達曰,大司憲宋穉圭,執義尹心圭,掌令兪星煥,持平申冕周·成遂默在外,掌令一員未差,監察茶時之意,敢達。令曰,知道。
洪彦謨達曰,來二十一日,輪對日次矣,敢稟。令曰,當次人受點,後日次來參。
又達曰,玉堂上下番俱空,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
令于金興根曰,科次入對。
傳于徐英淳曰,明日出宮門路,以協陽門爲之。
令于徐英淳曰,明日出宮門路,以貳極門爲之。
韓弘敎達曰,卽者義禁府都事來言,今日還宮時,輿側嗚錚罪人韓貞鎭,移送秋曹云矣,敢達。令曰,知道。
朴岐壽啓曰,左議政李存秀,有稟達事,來詣請對矣。傳曰,入侍。
兵曹口傳政事,以趙恩錫爲御營中軍。
徐英淳,以備邊司言達曰,卽見慶尙監司李勉昇狀達,則以爲,道內綿農判歉,諸般軍布之本色收納,其勢末由,各營·各衙門軍布之錢木參半者及樂工保布,竝許純錢代捧,訓局保布,折半代錢事,請令廟堂稟處矣。綿歉之歲,各軍門·各衙門所納身布,稟請純錢,本是法典所載,各營事勢,設有些少掣礙之端,只當以紓民力歸重。況今年綿農,嶺南雖告歉,諸道皆善就,已自未納布之前,都下木價輕歇,今此嶺南軍布之代錢上納,不害爲京外俱便之政。至於砲保,雖與他營門軍布有異,折半代錢,亦多已例,竝依狀請施行事,分付,何如?令曰,依。
又以御營廳言啓曰,本廳字內惠化門北邊第六城廊近處體城二間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以御營廳言達曰,本廳字內惠化門北邊第六城廊近處體城二間許頹圮處,今已畢築矣。女墻仍爲始役之意,敢達。令曰,知道。
己丑九月十七日辰時,王世子座興政堂。咸興·永興兩本宮衣襨·香燭親傳入對時,左承旨鄭知容,左副承旨徐英淳,右副承旨韓弘敎,同副承旨金興根,假注書吳取善,記事官徐念淳,別兼春秋金鼎集,原任直提學趙鐘永·金鏴,原任直閣徐俊輔,諸宮官及禮曹判書洪起燮以次陪立,原任直閣徐萬淳,亦以裁香閣臣陪立。時至,王世子具翼善冠·衮龍袍,西向跪坐,閣屬官,衣襨·香燭,以次封裹。知容曰,衣襨·香燭,奉安于彩轝時,京畿監司當爲擧行,而適値巡部,使禮曹判書擧行,何如?令曰,唯。鏴等對擧衣襨·香燭以進,以授禮曹判書洪起變,起燮跪受,以授執事官,仍奉于彩轝。相禮贊請詣祗送位。王世子詣祗送位,彩轝至,祗送如儀訖。令于興根曰,儒生先爲入場。仍令退,承史以次退出詣閤。
己丑九月十七日辰時,王世子詣金商門。九日製儒生試取入對時,左承旨鄭知容,左副承旨徐英淳,右副承旨韓弘敎,同副承旨金興根,假注書吳取善,記事官徐念淳,別兼春秋金鼎集,原任直提學趙鐘永·金鏴,原任直閣徐俊輔,以次陪立。時至,王世子具翼善冠·衮龍袍,乘輿出興泰門,由廣達門,詣金商門,降輿陞座。引儀唱試官以下再拜,試官及應試儒生行禮如儀。讀券官吏曹判書金鏴,行護軍徐耕輔·李羲準,對讀官行副護軍李寅泰,成均館大司成金盛淵,副司果金鼎集·趙然春,以次陞階就座。知容曰,桂坊中赴擧人,使之應試,何如?令曰,唯。令鏴·耕輔,書題詩南樓秋月如看碧海琉璃韜光,押光,限未時,興根跪白傳令。令于興根曰,試取十人,可也。令呼禮畢,相禮跪白禮畢。王世子乘輿還內,諸臣以次退出。
己丑九月十七日酉時,王世子座興政堂。九日製科次入對時,同副承旨金興根,假注書吳取善,記事官徐念淳,別兼春秋金鼎集,讀券官吏曹判書金鏴,行護軍徐耕輔·李羲準,對讀官行副護軍李寅泰,成均館大司成金盛淵,副司果金鼎集·趙然春,以次進伏訖。令曰,史官分左右。令曰,科次爲之。然春讀奏一張。令曰,書等,一張三下,二張三張草三下書之,其外竝書次上。鏴承令書等。令曰,拆榜。興根拆祕封,以次讀奏封內。令曰,九日製詩居首三下進士尹守慶,直赴會試,之次草三下幼學宋柱獻等二人,各給二分,之次次上幼學權禹善等七人,竝令該曹,考例施賞。出令旨令曰,入格儒生,明日延英門外施賞。出令旨令曰,試官先退。耕輔等退出。鏴曰,俄以場內凶書事,試所承旨往復于時原任大臣,則諸大臣之言,凶書之人,雖未捕捉,將欲請對云。臣等亦以此知之,而凶書還下,然後大臣持此,可以請對矣。令曰,還宮後,當還下矣。令曰,史官就座。仍令退,承史以次退出。
己丑九月十七日酉時,王世子還宮入對時,左承旨鄭知容,左副承旨徐英淳,右副承旨韓弘敎,同副承旨金興根,假注書吳取善,記事官徐念淳,別兼春秋金鼎集,原任直提學趙鐘永·金鏴,原任直閣徐俊輔,以次陪立。時至,王世子具翼善冠·衮龍袍,乘輿出興泰門,至興化東挾門外。相禮贊請降輿乘輦。王世子降輿乘輦,至景福宮前路,低輦以過。至敦化東挾門外,降輦乘輿,至仁政門外,降輿步過。至協陽門外乘輿,由貳極門還內。諸臣以次退出。
己丑九月十七日戌時,上御熙政堂。王世子侍座,左議政請對入侍時,行都承旨朴岐壽,假注書南獻中,記事官金熙逌,別兼春秋金鼎集,左議政李存秀,以次進伏訖。存秀曰,日間聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,一樣矣。存秀曰,今日九日製場中,有呈凶書一張,而自小朝,下示小臣處,故始得見知矣。如此凶賊,雖晷刻不可容貸於覆載之間,而尙未捉得,尤爲萬萬悚蹙。左右捕將,卽爲發牌,到底譏詗,使之不日內捉得,設鞫得情爲急,故小臣請對仰奏矣。上曰,凶書在於何處乎?存秀曰,小臣持入矣。上曰,入之。上親覽還下,岐壽進納王世子,王世子起伏奏曰,觀此凶書上句,臣不勝崩迫罔措。下句,卽先大王三十年苦心精白之大義理也。今此凶書,卽先大王之罪人,非獨先大王之罪人,卽英廟朝之罪人,非獨英廟朝之罪人,卽殿下之罪人也。極逆大憝,從古何限,而未有如此賊之至凶絶悖者。如此極逆,不可晷刻容貸於覆載之間。故俄者已令譏詗,而以下敎發牌左右捕將,使之刻期捕捉,設鞫得情,亟正邦刑,斷不可已矣。上曰,依爲之。上曰,名字,誰也?王世子起伏奏曰,雖有祕封中名字,此則決不可以此準信矣。存秀曰,匿名之書,雖有祕封,本不足爲準信矣。上曰,大臣就座。上曰,史官就座。上曰,大臣先退。又命退,承史以次退出。
上在昌德宮。常參·經筵,以代理停。
夜五更,灑雨下雨,測雨器水深四分。
大殿·中宮殿,內閣·政院翌日口傳問安。答曰,知道。世子宮,內閣·政院·春坊·朝廷二品以上·六曹堂上口傳問安。答曰,知道。世子嬪宮,內閣·政院,春坊口傳問安。答曰,知悉。
藥房提調金鏴,副提調朴岐壽達曰,伏未審日間,大殿聖體,若何?中宮殿氣候,若何?移次齋宿,親傳香燭,勞動之餘,睿體,何如?臣等不任區區伏慮,敢來問安。答曰,大殿聖體安寧,坤殿氣候安寧,余亦一樣矣。
朴岐壽達曰,明日常參,取稟。令曰,停。
韓弘敎達曰,大司憲宋穉圭,執義尹心圭,掌令兪星煥,持平申冕周·成遂默在外,掌令一員未差,監察茶時之意,敢達。令曰,知道。
以副校理吳致淳,修撰李竣祜,副修撰李應信·徐有贊牌不進罷職令旨,令于洪彦謨曰,只推。
以副校理李游夏,修撰閔英世牌不進罷職令旨,令于洪彦謨曰,只推。
洪彦謨達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
又達曰,達城府院君內外祠版遣近侍致祭事,禮曹單子,達下矣。何承旨進去乎?敢稟。令曰,右副承旨進去。
己丑九月十八日辰時,上詣春塘臺。瑞葱臺入侍時,行都承旨朴岐壽,右承旨洪彦謨,左副承旨徐英淳,假注書南獻中,記注官金奎燮,記事官金熙逌,原任直閣李光文,檢校直閣徐萬淳,檢校待敎金正喜,以次侍立。時至,上具戎服,乘輿出協陽門。藥房提調金鏴,副提調朴岐壽進前奏曰,侵早勞動,聖體,若何?上曰,一樣矣。由建陽門,至明光門外,宣傳官跪稟鳴金二下大吹打。至靑陽門外,宣傳官跪稟鳴金三下吹打止。至春塘臺,上降輿陞御榻。宣傳官奉命擧行,兵曹判書徐俊輔,訓鍊大將趙萬永,從事官尹致秀,御營大將柳相亮,從事官趙然春,以次參現訖。宣傳官稟曰,訓鍊院從事官,參現之際,有所失措,記過,何如?上曰,唯。俊輔曰,今日試射時擧行,有窘速之弊,幸行時護從軍兵,丹楓亭·中日閣·不老門,分三處試射,似好矣。上曰,唯。俊輔曰,將臣及禁軍別將處送信箭,分詣三處,何如?上曰,送信箭。宣傳官稟曰,別隊別將·別隊哨官,參現之際,有所失措,記過,何如?上曰,唯。上入幕次,有頃,還御御榻。試武藝訖,宣傳官稟記過從事官及別隊別將·別隊哨官,何以爲之乎?上曰,分揀。俊輔曰,日色向晩,砲放未畢,使今日試官,待明朝出試南小營,何如?上曰,唯。上降御榻乘輿,由光明門·建陽門·協陽門還內,出標信解嚴,諸臣以次退出。
己丑九月十八日辰時,上御春塘臺。親臨瑞葱臺,王世子侍座入對時,左承旨鄭知容,右副承旨韓弘敎,同副承旨金興根,假注書吳取善,記事官徐念淳,別檢春秋金鼎集,原任直提學金鏴,原任直閣徐俊輔,以次陪立。時至,王世子具戎服,乘馬出重華門。藥房提調金鏴進前曰,侵早勞動,睿體,若何?令曰,一樣矣。由貳極門,詣春塘臺。軍兵等試技訖,王世子乘馬還內,諸臣以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
又達曰,大司憲宋穉圭,執義尹心圭,掌令兪星煥,持平申冕周·成遂默在外,掌令一員未差,監察茶時之意,敢達。令曰,知道。
備忘記,廣州留守宋冕載下直,長弓一張,長箭一部賜給。
鄭知容達曰,右承旨洪彦謨,今日不爲仕進,卽爲牌招,何如?令曰,依。
韓弘敎達曰,臣弘敎,達城府院君內外祠板,致祭進去,下直之意,敢達。令曰,知道。
鄭知容達曰,假注書吳取善,身病猝重,勢難察任,今姑改差,何如?令曰,依。
傳于鄭知容曰,檢校待敎金正喜,馳詣華寧殿,奉審摘奸,仍詣健陵·顯隆園,一體奉審以來。
令于鄭知容曰,廣州留守留待。
令于鄭知容曰,廣州留守入對。
令于鄭知容曰,去八月朔日次儒生殿講,明日春塘臺爲之,該房知悉。
吳取善改差,代以李在臣爲假注書。
李在臣有頉,代以李殷相爲假注書。
令于洪彦謨曰,明日出宮門路,以貳極門爲之。
以副校理吳致淳,修撰李竣祜,副修撰李應信·徐有贊牌不進罷職令旨,令于洪彦謨曰,只推。
以副校理李游夏,修撰閔英世再牌不進罷職令旨,令于洪彦模曰,只推。
洪彦謨達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
洪彦謨達曰,今此試官望中,時無職名人,令該曹口傳付軍職,何如?令曰,依。
兵曹口傳政事,副護軍單洪赫。
洪彦謨,以都摠府言達曰,副摠管徐鳳淳,以瑞蔥臺未畢試試取事,南小營晝仕出去之意,敢達。令曰,知道。
又以兵曹言達曰,今九月二十日,文臣朔試射試官望,纔已受點,而座堂相値,不得爲之之意,敢達。令曰,知道。
又以御營廳言達曰,本廳千摠金善一,身病甚重,勢難察任,改差,何如?令曰,依。
令廣州留守宋冕載書。王世子若曰,周東都宅中,最重保釐之地,宋西京留後,須仗老成之人,敷余十行,煩卿一出。眷玆南漢之鞏固,實是左海之要衝。控三輔而據上游,京闕距數舍之近,視四都而作重鎭,臺隍枕萬仞之高,錢穀甲兵之唯其委輸,寔爲一夫當關之勢,城郭樓櫓之所以備禦,尙說百濟建邦之規。責兼捍衛藩屛之方,均徭役而以牧庶民,秩居管理鎭撫之右,陞府尹而特置留臺,必得如尹鐸之寬,可以保障東郡,必得如寇準之重,可以鎖鑰北門。第升平歷數百年,而解弛非一二事,紅腐積諸寺之庫,恐致虛耗之嘆。綠苔生古亭之戈,尤急繕修之政,顧斯任在其人也,當是時屬之誰歟?惟卿,纓組古家,珪璋令望,喬木之餘蔭猶愛,世篤忠貞,介石之雅操彌堅,自守淸白,夷險殫鞠躬之節,足以矜式百僚,恬簡作持身之符,允宜砥礪一世。前後住意之斯在,中外歷試之已多。處于籌司,幾賴訏謨之協贊,居于銓席,咸稱政注之公平,若其沁府之居留,亶出一面之寄,逮夫燕京之專對,不憚再赴之勞。寵遇益隆,旣見八座之晉秩,聲績竝茂,幸際兩朝之賁治。玆授卿以廣州留守兼南漢守禦使,卿其式闡壯猷,祗服寵命。財賦會計之必謹,益恢務實之圖,卒乘簡閱之須嚴,恒思經遠之略。籌劃合宜而關防增鞏,號令克明而壁壘改觀。緩帶輕裘,羊太傅之風流可想,竹頭木屑,陶刺史之綜理是存,至若利國而便民,余不多誥,凡係重農而興學,卿可自謀。於戲,愼乃攸司,欽哉汝往。依近京輦,須紓北闕之永懷,管轄戎兵,罔忽南城之使守。故玆令示,想宜知悉。知製敎臣尹錫永製進。
己丑九月十九日辰時,王世子座重熙堂。廣州留守入對時,左承旨鄭知容,假注書南獻中,記事官徐念淳,記注官金輦,廣州留守宋冕載,以次進伏訖。令曰,史官分左右。令曰,廣州留守進前奏姓名。冕載進前奏職姓名。令曰,保障重地,着實爲治。冕載起伏奏曰,臣百不肖似,一無堪承之望矣。令曰,廣州留守先退。令曰,去八月朔日次儒生殿講,姑未設行乎?知容曰,然矣。令書令旨曰,去八月朔日次儒生殿講,明日春塘臺爲之,該房知悉。令史官就座,仍令退,承史以次退出。
上在昌德宮。常參·經筵,以代理停。
開東,下霜。
王世子詣春塘臺。日次儒生殿講罷,還內後,內閣·政院·藥房·春坊口傳問安。答曰,知道。
藥房提調金鏴,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
洪彦謨達曰,明日常參,取稟。令曰,停。
韓弘敎達曰,大司憲宋穉圭,執義尹心圭,掌令兪星煥,持平成遂默,申冕周在外,掌令一員未差,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
傳于徐英淳曰,景慕宮冬享大祭,王世子代行磨鍊。
傳于洪彦謨曰,眞殿茶禮親行時,時原任大臣·閣臣·宗親·儀賓二品以上入參。
傳于洪彦謨曰,眞殿茶禮親行時,王世子亦爲入參。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦謨曰,只推。
洪彦謨達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
洪彦謨,以內醫院都提調·提調意達曰,駞駱粥,自十月初一日,當爲封進,依前例擧行事,預爲分付司僕寺之意,敢達。令曰,知道。
朴岐壽,以吏曹言達曰,活人署別提李志泰,受由後過限不上來,依例改差,何如?令曰,依。
徐英淳,以兵曹言達曰,今番瑞葱臺試射時,宣傳官金善翼陞六事判下,而拘於去春夏等褒貶居中未限滿,不得循例擧行,何以爲之乎?敢稟。令曰,勿拘陞六。
己丑九月二十日辰時,王世子代臨春塘臺。日次儒生殿講入對時,行都承旨朴岐壽,左承旨鄭知容,左副承旨徐英淳,右副承旨韓弘敎,同副承旨金興根,假注書南獻中,記事官尹興圭,別兼春秋金鼎集,原任直提學金鏴,原任直閣徐俊輔·李光文,檢校直閣徐萬淳,以次進伏訖。王世子具翼善冠·衮龍袍,乘輿出重華門,仍由貳極門·靑陽門,詣春塘臺,降輿乘座。試官及應講儒生,以次行禮訖。考官行護軍李光文,行護軍李奎鉉,參考官吏曹參議李寅溥,大司成金盛淵,左通禮朴宗璜,文學尹致秀進伏。令曰,開講。光文曰,命官,以藥房提調問安進去,而姑未承批,未及來待矣。令曰,爲先開講,可也。儒生等以次應講。少頃,考官吏曹判書金鏴行禮進伏。王世子入便次。有頃,復爲座堂,儒生等應講訖。令英淳書令旨曰,日次儒生殿講居首純通進士兪致崇,直赴殿試,之次六通幼學朴珪壽等二人,直赴會試,之次通進士李等二人,給二分,之次略幼學金公鉉等八人,各給一分,粗幼學朴昇壽等二十三人,竝令該曹,考例施賞。令曰,入格儒生入對。令曰,入格儒生進前。兪致崇·朴珪壽·李源庚·李·徐名輔·金公鉉·李寅儉·尹致友·李繪九·尹致奭·金基纘·沈有澤·尹宗儀·朴昇壽·李墩·趙徹林·朴廷壽·徐兢輔·尹致喬·徐堂輔·李鼎俊·李魯翼·尹行模·沈敦永·林喬鎭·李鼎信·徐用輔·徐兢淳·鄭基元·申佐謨·趙奎年·尹赫烈·鄭駿容·朴顯圭·沈敬澤·金在根,以次進前奏職·姓名訖。令呼新來。鼎集承令呼新。令曰,直赴及給分人先退,其餘頒賞,可也。昇壽等頒賞行禮訖,以次退出。令呼禮畢,相禮跪白禮畢。王世子降座乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳啓曰,來二十五日,朝參日次矣,敢稟。傳曰,停。
徐英淳達曰,明日·再明日,齊陵忌辰祭齋戒·正日相値,常參,頉稟之意,敢達。令曰,知道。
韓弘敎達曰,大司憲宋穉圭,執義尹心圭,掌令兪星煥,持平申冕周,成遂默在外,掌令一員未差,監察茶時之意,敢達。令曰,知道。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于徐英淳曰,只推。
徐英淳達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
徐英淳,以兵曹言達曰,宣傳官尹喜柱·蔡東奎,俱以病難供職,呈狀乞遞,竝改差,何如?令曰,依。
又以御營廳言達曰,本廳別將李亨權,身病甚重,勢難察任,改差,何如?令曰,依。
又以摠戎廳言達曰,謹依別單啓下,招搖旗次知敎鍊官姜彝彧處,長弓一張,自軍器寺受來,施賞之意,敢達。令曰,知道。
上在昌德宮。常參·經筵,以代理停。
金興根達曰,大司憲宋穉圭,執義尹心圭,掌令兪星煥,持平申冕周,成遂默在外,掌令一員未差,監察茶時之意,敢達。令曰,知道。
洪彦謨達曰,卽者文學尹致秀,以其親病,陳書徑出,原書以國忌齋戒,纔已退却矣。所當直捧禁推徽旨,而此與無端徑出有異,推考警責,何如?令曰,依。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦模曰,只推。
洪彦謨達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
傳于洪彦謨曰,奉審閣臣入侍。
朴岐壽啓曰,吏曹郞廳來言,守令多窠,政事,取稟。傳曰,政官牌招開政。
有政。吏批,判書金鏴式暇,參判鄭基善牌招不進,參議李寅溥進,右承旨洪彦謨進。啓曰,判書金鏴式暇,參判鄭基善牌招不進,小臣獨政未安,何以爲之?敢稟。傳曰,只出緊任。以趙秉龜爲校理,鄭基善爲同義禁,李南圭爲宗簿正,具秉魯爲漢城主簿,李魯秉爲洪州牧使,柳亮源爲瑞山郡守,愼必復爲庇仁縣監,李日榮爲光陽縣監,徐俊輔爲知經筵,故同知徐澈修,贈吏判例兼,前工曹判書徐有榘考。前府使尹致儉,今加通政閫帥,公忠水使尹喜用本生父加資事,承傳。故學生梁渭天,贈童蒙敎官,孝行卓異贈職事,承令。
兵批,判書徐俊輔進,參判韓義運病,參議李渭達入直,參知黃燾病,左承旨鄭知容進。以李商一爲同知,權膺浩爲內禁將,金尙誼爲景福將,曺景振·金致相爲慶熙將,李能權·閔晉鏞·吳顯佑·鄭夏應·李種赫爲宣傳官,李邦顯爲訓鍊判官,徐有贊·金鼎集爲文兼,鄭健周爲廣州中軍,朴弘鎭爲咸鏡中軍,李昌潤爲黃海水虞候,申匡一爲晉州監牧官,同知單金東珪,僉知單許宓·李潤俊·任幹,大護軍金敎根,護軍金學淳·鄭基一·趙晉和,副護軍金鍏,副司果朱弼相·金善翼·李熠·閔晉鏞·柳本學·李鏞·李靖淵,以上竝單付。宣傳官李仁模,前府使李肇淵,前縣監李光魯,前都事尹始大,前經歷趙義錫,以上今加折衝加資事,承傳黃海水虞候鄭元基,前察訪徐翼輔,以上今加折衝加資事,申目判下。
洪彦謨,以侍講院言達曰,文學尹致秀入直矣,以其親病,陳書徑出,上番闕直,事甚未安。輔德安光直呈辭受由,兼輔德金正喜奉令在外,弼善兪章煥,兼弼善金周默,兼文學黃浩民,竝卽牌招,以爲推移入直之地,何如?令曰,依。
又以承文院都提調意達曰,故進賀兼謝恩副使呂東植加賞銀兩事,禮部咨文出來矣。以前頭使行另伸謝悃之意,依例撰出回咨,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?令曰,依。
鄭知容,以禁衛營言達曰,瑞蔥臺試放時,鳥銃入格帳幕軍金福祥等四十二名,兼內吹鄭萬大等十名,謹依單子啓下,以本營木布,施賞之意,敢達。令曰,知道。
又以御營廳言達曰,瑞蔥臺試射技時,柳葉箭入格駕前別抄趙鼎燮等五人邊二中,各弓箭一部,郭芝秀貫一中,帿弓一張,柳漢忠等十一人邊一中,各長弓一張,敎鍊官李一暹邊二中,弓箭一部,片箭入格駕前別抄全義喆貫一中,筒箇一部,申允慶等二人邊一中,各帿弓一張,鳥銃入格帳幕軍李大孫貫一中邊二中,木一疋·布二疋,安弘益等三名貫一中邊一中,各木布,各一疋,秦再崇等八名邊二中,各布二疋,李龍得等八名貫一中,李枝秀等二十七名邊一中,各木一疋,兼內吹李禧哲貫一中,木一疋,太仁基等八名邊一中,各布一疋,謹依別單啓下,以軍器寺筒箇·弓·箭及本廳木布,施賞之意,敢達。令曰,知道。
又以義禁府言達曰,咸鏡監司金箕殷狀達內,明川前府使吳顯文罪狀,令攸司稟處事,達下矣。吳顯文,自任所未及上來云,依例發遣府羅將,所到處拿來,何如?令曰,待待命拿囚。
又以刑曹言達曰,今此慶科庭試親臨放榜時,天童軍,自本曹,各司貢人等處,分排待令,而在前卽日放榜時,文科則全數定給,武科則只給甲乙事,曾有定式矣。今番文科,雖有直赴諸人,而各司擧行,與元榜不同,天童軍亦依此,只以元榜磨鍊之意,敢達。令曰,知道。
己丑九月二十二日辰時,上詣眞殿。親行茶禮入侍時,行都承旨朴岐壽,右承旨洪彦謨,同副承旨金興根,假注書南獻中,記注官洪煥,記事官金熙逌,檢校直閣徐萬淳以次侍立。時至,上具翼善冠·衮龍袍,出幄次。通禮導上詣板位,啓請鞠躬四拜興平身,上行四拜禮,王世子以下二品以上儀賓,皆行四拜禮。通禮導上,詣盥洗位,盥洗訖,詣第一室神位前跪。岐壽奉香,興根奉爐,上三上香。仍行奠爵禮,岐壽進爵,上受爵授興根,興根獻于王世子,王世子奠爵于神座前。上次詣第二室·第三室,亦如上儀。通禮導上降復位,啓請鞠躬四拜興平身。上行四拜禮,王世子以下二品以上儀賓,皆行四拜禮訖。通禮導上還入幄次,諸臣以次退出。
己丑九月二十二日辰時,上詣眞殿。親行茶禮,王世子入參入對時,左承旨鄭知容,左副承旨徐英淳,右副承旨韓弘敎,假注書李殷相,記事官李寅弼,別兼春秋金鼎集,原任直提學金鏴,原任直閣徐俊輔,以次陪立。時至,王世子具翼善冠·衮龍袍,出幄次。相禮禮貌官,前引王世子入就位。上至,王世子鞠躬祗迎訖,行四拜禮。上詣盥洗位,王世子隨詣盥洗位盥洗訖,仍詣殿內,承命詣各位前,行奠爵禮,還就位,行四拜禮訖。上還入齋殿,王世子鞠躬祗送訖。相禮禮貌官,前引王世子還入小次,諸臣以次退出。
己丑九月二十二日酉時,上御熙政堂。奉審閣臣入侍時,右承旨洪彦謨,假注書南獻中,記注官洪煥,記事官金熙逌,檢校待敎金正喜,以次進伏訖。命閣臣進前,正喜進前,奏曰,臣承命馳詣華寧殿,殿內奉審則無頉,祭物·祭器·祭井看審則精潔,諸執事摘奸則無頉,仍留監祭,享事平安過行,仍詣健陵,陵上奉審則無頉,碑閣·丁字閣奉審則無頉,仍詣顯隆園,園上奉審則無頉,碑閣·丁字閣奉審則無頉矣。命就座。仍命退,正喜先退,承史以次退出。
上在昌德宮。常參·經筵,以代理停。
自辰時至申時,灑雨下雨,測雨器水深四分。申時,微有雷。
洪彦謨達曰,明日常參,取稟。令曰,停。
又達曰,大司憲宋穉圭,執義尹心圭,掌令兪星煥,持平申冕周·成遂默在外,掌令一員未差,監察茶時之意,敢達。令曰,知道。
又達曰,左副承旨徐英淳,右副承旨韓弘敎,同副承旨金興根,今日不爲仕進,竝卽牌招,何如?令曰,依。
又達曰,假注書南獻中,身病猝重,勢難察任,今姑改差,何如?令曰,依。
以副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦謨曰,只推。
洪彦謨達曰,玉堂上下番俱空,已至多日,事甚未安。副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,與新除授校理趙秉龜,一體牌招,推移入直,何如?令曰,依。
又達曰,行都承旨朴岐壽不爲仕進,左承旨鄭知容式暇出去,左副承旨徐英淳,右副承旨韓弘敎,同副承旨金興根牌不進,院中只有臣一人,伴直無人。行都承旨朴岐壽,所當牌招,而拘於廳規,不得請牌,何以爲之?敢稟。令曰,牌招。
又達曰,行都承旨朴岐壽牌不進,左承旨鄭知容式暇,左副承旨徐英淳,右副承旨韓弘敎,同副承旨金興根令旨未下,院中只有臣一人,伴直無人。行都承旨朴岐壽,所當牌招,而拘於廳規,不得請牌,何以爲之?敢稟。令曰,牌招。
以左副承旨徐英淳,右副承旨韓弘敎,同副承旨金興根牌不進罷職令旨,令于洪彦謨曰,只推。
洪彦謨達曰,行都承旨朴岐壽家在城外,伴直無人。同副承旨金興根,更爲牌招,何如?令曰,依。
以弼善兪章煥,兼弼善金周默,兼文學黃浩民牌不進罷職令旨,令于洪彦謨曰,只推。
洪彦謨,以侍講院言達曰,上番連日闕直,事甚未安。弼善兪章煥,兼弼善金周默,兼文學黃浩民,旣有只推之令,竝更牌招入直,而兼輔德金正喜,一體牌招,以爲推移入直之地,何如?令曰,依。
翰林會圈三點,金大根·吳取善·徐念淳·洪鍾應·金炳韶。
洪彦謨,以禮曹言達曰,來十一月初七日,行景慕宮冬享大祭,王世子代行時,王世子省牲省器之節,依例磨鍊乎?敢稟。令曰,依例磨鍊。
又以都摠府言達曰,副摠管李謙會,以禁軍戎器點考坐起事,雙龍亭晝仕出去之意,敢達。令曰,知道。
又以兵曹言達曰,今九月十七日武臣堂上祿試射,以後日退行事,草記依下矣。今二十四日設行,而試官望,備擬以入之意,敢達。令曰,知道。
又以備邊司言達曰,水原句管各道穀見縮條,今年耗米一千二百二十五石零,蕩債給代穀六百石,廣州句管關西·湖西穀見縮條,戊子耗米三百二十石零,松都句管關西穀今年耗代條二千石,自各該府,報請給代矣。各營支放不足條之從他代劃,已成年例,華城則以湖南所在本司句管穀會錄耗中折米劃給,廣州則以嶺南加分耗會錄條中折米劃給,松都則以海西勅需穀耗作條中折米劃給,使之取用,何如?令曰,依。
洪彦謨,以司僕寺一二提調意啓曰,大靜前縣監朴尙律遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
草莽臣宋穉圭書曰,伏以臣,久已添病,待盡床席,臣每念榮寵踰分,涓埃莫效,撫躬慙歎,寧欲速化,而尤以兼銜之未解,深懼負罪於泉下,不意玆者,復叨憲職,召旨降到,臣心神飛越,危喘益促。噫,臣之庸陋,寧有萬一近似於是任者哉?前後陳暴,未蒙鑑諒,尙在仕籍,又辱寵命,辭不能以達意,誠不足以格天,無往而非臣之罪也。臣之不得進身,實惟涯分病情二者,而今則狗馬之症,精力都消,形殼僅存,雖欲强策,誠沒奈何。本分之如何,又不暇更事仰瀆,瞻望雲天,但有涕淚而已。伏乞睿慈,俯察微情,亟遞臣本兼諸職,俾得以安意畢命,千萬幸甚。抑臣又有感恩靡極,而揆分增惕者。臣祗受惠養之典,得免顑頷之憂,而竊意逐朔之旨,當指秋熟之期,秋已熟矣,而自本縣,復有所致,臣不勝惶惑,敢將危悃,呈單本縣,冀以轉聞,極知猥越,縮伏俟譴,及承回諭,不惟不罪,乃有安心領受之敎,夫如是則殆所謂常繼者也。逋慢之小臣,而叨此曠絶之異數,則所以傳笑招譏者,當如何哉?其辭受,不但爲臣廉恥所關而已,玆敢竝以控籲,乞蒙財處。臣無任云云。答曰,覽書具悉卿懇。都憲之任,卿其勿辭。月送食物,寔出於優老禮待之意,卿豈如是固辭?余或誠禮未孚耶?實甚愧焉。卿其安心領受。仍令于洪彦謨曰,此下答,遣地方官,宣諭于宋贊善。
上在昌德宮。常參·經筵,以代理停。
自巳時至人定,灑雨下雨,測雨器水深六分。申時,雨雹,狀如小豆。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金興根達曰,明日常參,取稟。令曰,停。
韓弘敎達曰,大司憲宋穉圭,執義尹心圭,掌令兪星煥,持平申冕周·成遂默在外,掌令一員未差,監察茶時之意,敢達。令曰,知道。
徐英淳達曰,同義禁鄭基善,除拜後過三日不爲出肅,依定式,推考警責,仍卽牌招察任,何如?令曰,依。
南獻中改差,代以韓宓履爲假注書。
以校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于金興根曰,只推。
金興根達曰,玉堂上下番俱空,已至多日,事甚未安。校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
韓弘敎達曰,執義尹心圭,下諭後過限不上來,依定式,遞差令旨及禁推徽旨,捧入之意,敢達。令曰,知道。
以前執義尹心圭禁推徽旨,令于韓弘敎曰,分揀。
金興根啓曰,吏曹郞廳來言,臺諫有闕,政事,取稟。傳曰,前望單子,入于小朝。
令于韓弘敎曰,旣承下敎,推鞫爲之。
傳于韓弘敎曰,推鞫時委官,左議政進去。
令于韓弘敎曰,判義禁與呈告同義禁許遞,旣承下敎,前望單子入之。
金吾堂上前望單子入之,判義禁趙萬永,同義禁金鏴代點。
吏曹,知義禁單金鏴。
韓弘敎達曰,新除授判義禁趙萬永,知義禁金鏴,同義禁鄭基善,竝卽牌招,以爲推鞫進參之地,何如?令曰,先進參後謝恩。
又達曰,推鞫爲之事,令下矣。兩司當爲進參,憲府則大司憲宋穉圭,掌令兪星煥,持平申冕周·成遂默在外,執義·掌令一員未差,何以爲之,而諫院則除在外外,未肅拜·呈告人員,竝卽牌招,何如?令曰,依。在外臺諫竝許遞,旣承下敎,前望單子入之。
臺諫前望單子入之,掌令李鎭華·金初燮,持平兪章煥·洪重燮代點。
韓弘敎達曰,新除授持平洪重燮,方在被謫蒙放中,何以爲之?敢稟。令曰,蕩滌敍用。
又達曰,新除授掌令李鎭華·金初燮,持平兪章煥·洪重燮,竝卽牌招,以爲推鞫進參之地,何如?令曰,先進參後謝恩。
令于韓弘敎曰,刑工·換房。
徐英淳達曰,推鞫爲之事,令下矣。同副承旨金興根,卽爲牌招,何如?令曰,依。
又達曰,事變假注書李東韻,身病猝重,勢難察任,今姑改差,何如?令曰,依。
李東韻改差,代以洪鍾應爲事變假注書。
金興根達曰,臣興根,今日推鞫進去,下直之意,敢達。令曰,知道。
徐英淳達曰,正言朴宗吉,旣入闕中,不出姑停望,直爲出去,事甚未安。推考,何如?令曰,依。
韓弘敎,以侍講院言達曰,上番闕直,已至多日,事甚未安。兼輔德金正喜,弼善兪章煥,兼弼善金周默,兼文學黃浩民令旨未下,司書金東健,說書尹興圭,兼說書徐念淳,竝卽牌招,以爲推移入直之地,何如?令曰,依。
以兼輔德金正喜,弼善兪章煥,兼弼善金周默,兼文學黃浩民牌不進罷職令旨,令于韓弘敎曰,只推。
以說書尹興圭,兼說書徐念淳牌不進罷職令旨令,于韓弘敎曰,只推。
以校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于韓弘敎曰,只推。
義禁府,問事郞廳宋持養·金周默·尹致秀·趙然春。
韓弘敎,以侍講院言達曰,再明日誓戒時,宮官當爲全數進參,而輔德安光直呈辭受由,兼弼善金周默有實故,無以備員。令政院稟令變通差出,以爲備員進參之地,何如?令曰,依。
又以禮曹言達曰,咸鏡道永興宮闥里聖祖鞠養地豎碑時,碑文前後面草圖書以入之意,敢達。令曰,知道。
徐英淳,以都摠府言達曰,副摠管李謙會,以摠戎中軍,本營諸將官射會監試事,南別營晝仕出去之意,敢達。令曰,知道。
又以訓鍊都監言達曰,今番瑞葱臺時,本局將官·將校·軍兵等射砲藝入格之類,謹依啓下單子,以軍器寺筒箇弓箭,戶曹木布,施賞之意,敢達。令曰,知道。
又以義禁府言達曰,今此推鞫時,假都事十員,令該曹口傳差出,以爲擧行之地,何如?令曰,依。
左右捕廳啓目,罪人所犯情節,箇箇承款,而臣廳不得擅便,上裁,何如?判付啓已使小朝判下矣,依此擧行爲良如敎。又申目,罪人所犯情節,箇箇承款,而臣廳不得擅便,徽裁,何如?判付達罪人段,具格移送義禁府爲良如敎。
徐英淳,以義禁府言達曰,因左右捕廳申目,罪人李魯近具格,移送義禁府事,令下矣。李魯近方囚捕廳,發遣府都事,具格拿來,何如?令曰,依。
上在昌德宮。常參·經筵,以代理停。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳達曰,合辭許久闕達,事甚未安。推鞫進去外,未肅拜·呈告人員,竝卽牌招,何如?令曰,依。
洪彦謨達曰,明日·再明日·三明日·二十九日,宗廟冬享大祭散齋,三十日·來初一日·初二日致齋相値,常參頉稟之意,敢達。令曰,知道。
徐英淳達曰,備邊司郞廳來言,今日賓廳日次,而推鞫相値,不得來會云矣,敢達。令曰,知道。
洪彦謨達曰,玉堂上下番俱空,已至多日,事甚未安。校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊,旣有只推之命,竝卽牌招,推移入直,何如?令曰,依。
又達曰,左右史不可不備,別兼春秋趙秉憲·金鼎集·徐戴淳,竝卽牌招入直,何如?令曰,依。
令于洪彦謨曰,宗廟冬享大祭受誓戒·肄儀代臨置之,以議政府爲之。
以正言金鍠牌不進罷職令旨,令于徐英淳曰,只推。
徐英淳達曰,正言金鍠,旣有只推之令,一體牌招,何如?令曰,依。
又達曰,大司憲·執義未差,掌令李鎭華推鞫進,掌令金初燮,持平兪章煥·洪重燮牌不進,監察茶時之意,敢達。令曰,知道。
令于朴岐壽曰,發遣吏郞,諸執事淸齋與否,摘奸以來。
以別兼春秋趙秉憲·金鼎集·徐戴淳牌不進罷職令旨,令于洪彦謨曰,只推。
鄭知容達曰,漢城府官員來言,山訟擊錚回達,毋得過三日,曾有定式矣。行判尹趙鍾永受由在外,次堂例不得擧行云,何以爲之?敢稟。令曰,許遞,旣承下敎,前望單子入之。
判尹前望單子入之,李光文添書代點。
兵曹口傳政事,上護軍單趙鐘永。
徐英淳,以左右捕盜廳言達曰,謹依本廳申目達下徽旨,罪人李魯近,具格移送義禁府之意,敢達。令曰,知道。
罪人李魯近原情,罪人李魯近更推後刑問一次,訊杖第三十度停刑。
令于韓弘敎曰,旣承下敎,推鞫姑罷,明日爲之。
朴岐壽,以吏曹言達曰,今此宗廟永寧殿冬享大祭祭官中,時無職名人,令該曹口傳付軍職,何如?令曰,依。
洪彦謨,以禮曹言達曰,宗廟冬享大祭受誓戒肄儀代臨置之,以議政府爲之事,令下矣。今九月二十六日誓戒時,謹依五禮儀,諸享官及陪享宗親·文武百官,以黑團領行禮,同月二十九日肄儀時,中使·承旨·宮官及諸享官,亦以黑團領行禮事,知委,何如?令曰,依。
徐英淳,以都摠府言達曰,副摠管李謙會,以騎兵點考坐起事,外兵曹晝仕出去之意,敢達。令曰,知道。
又以兵曹言達曰,瑞葱臺試射放入格別軍職·宣傳官·中官·司鑰·別監·假別監·事知弓人·武藝別監·門旗手·龍虎營招搖旗次知敎鍊官·駕後禁軍·交龍旗馬上奉持·步下奉持·京畿監營招搖旗次知敎鍊官·內吹·馬醫·司僕·牽馬陪·排設房所屬龍虎營兼內吹·近仗軍士等,謹依判下別單,分等施賞,而筒箇·弓矢,以軍器寺所在者,取來頒給,木布,以本曹所在,頒給之意,敢達。令曰,知道。
吏曹參議李寅溥書曰,伏以臣於見職,豈有一毫堪承之望,而適値試役,章皇出肅,至行代斲之事,揆分度才,愧惕交至。臣旣冒膺,除拜又屬耳,何敢唐突爲蘄免之計,而第臣狗馬賤疾,不堪陳就之狀,月前上書,略有所達,伏想睿鑑,或已俯燭,而目下症形,尤有所萬萬難强者,不避猥越,又此冒陳之。臣於昨夏,重經毒痁,濕熱都聚右膝,微按而皮骨刺痛,暫勞則筋絡拘攣,右旣無力,偏恃其左,故平地則僅能作步,而至於跪起之時,如不以手據地,則運動極難升降之際,若値崇階峻級,則顚仆可慮,此醫家所謂脚痿也。顧今大享,隔無多日,臣以見職,亦當與執事之末,而病狀如右所陳,其何能周旋於淸廟肅敬之地乎?臣若徒懷嚴畏,蹲仍泯默,强其所不能,以致臨事狼狽,則臣罪至此,尤無所逃,玆敢悉暴情實,疾聲呼籲於离明之下。伏乞睿慈,特垂矜憐,亟遞臣職,俾公私兩幸,仍治臣瀆擾之罪,以肅朝綱焉。臣無任云云。覽書具悉。實病旣如此,爾職許遞矣。
上在昌德宮。常參·經筵,以代理停。
徐英淳達曰,大司憲·執義未差,掌令李鎭華未肅拜,金初燮,持平兪章煥令旨未下,洪重燮推鞫進,監察茶時之意,敢達。令曰,知道。
令于洪彦謨曰,禮房承旨馳詣受香諸處,奉審摘奸以來。
徐英淳啓曰,禁衛大將申絅,御營大將柳相亮,以東·南關王廟獻官,今方受香出去矣。所佩命召,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來。禁將,訓將兼察,御將,摠戎使兼察。
又啓曰,禁將訓將兼察,御將摠戎使兼察事,命下矣。兼察禁衛大將趙萬永,兼察御營大將李石求,竝卽牌招,聽傳敎,何如?傳曰,允。
洪彦謨達曰,知經筵徐俊輔,旣入闕中,不爲肅謝,直爲出去,事甚未安。推考,何如?令曰,依。
又達曰,左右史不可不備,別兼春秋趙秉憲·金鼎集·徐戴淳,旣有只推之令,竝卽牌招入直,何如?令曰,依。
以校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦謨曰,只推。
洪彦謨達曰,玉堂上下番俱空,已至多日,事甚未安。校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
令于朴岐壽曰,漢城左尹許遞,旣承下敎,前望單子入之。
左尹前望單子入之,李寅溥添書代點。
吏曹,左尹單金熙華,右尹單李寅溥。
令于徐英淳曰,魯近之變,尙忍言哉?凶獰之謀,直出於湛滅嫡姪李福信兄弟之計,而遂至於大不道之科矣。大逆之姪,例有連坐,以魯近之故,連累其姪,非但萬萬無其理,亦足爲適中其願,且雖曰親叔姪,渠必欲戕害嫡家,人彝滅絶矣。其在全保世臣之道,將欲爲特貸之處分,以爲無礙之地,而法有所拘,不可獨斷,遣史官,問議於時·原任大臣及領敦寧。
兼春秋金輦書達,臣敬奉令敎,馳往問議于領中樞府事臣金思穆,則以爲,今此令敎,亶出於全保世臣之至仁盛德,誠不勝欽歎萬萬,而病伏昏塞,不知所達云。判中樞府事臣南公轍,則以爲,今此詢問,實出於全保世家,欲使無礙之盛德,臣不勝欽仰。李福信兄弟之於大逆罪人魯近,雖曰親叔姪,而前此罪犯罔赦,故參互天理人倫,李家諸族,絶之於譜籍,此乃一世之所知。且今逆節,專出於謀殺嫡姪之凶計,以此服罪,以此伏法,以造化之德,特貸應坐之律,則臣亦不敢爲爭執之論,而事關刑政,惟望徽裁云矣,敢達。令曰,知道。
兼春秋金奎燮書達,臣敬奉令敎,馳往問議于左議政臣李存秀,則以爲,魯近,以移禍嫡姪之計,自做絶悖之凶書,甘犯大逆之極罪,且此賊,前已得罪於天經人彝,嫡泒諸家,不以親屬視之。至拔於譜系之列,無異古人別族之擧,卽擧世之所共知,然而莫嚴者王法,在下之道,何敢爲低仰之論,而以天地造化之大德,俯詢特貸株連之當否,臣固欽仰萬萬,而事關莫重刑政,未敢質言仰對,伏惟睿裁云。領敦寧臣金祖淳,則以爲,今此李福信特貸連坐之睿詢,出於保世臣矜無辜之盛德,至意辭旨懇惻,可感豚魚,伏讀未半,不覺欽仰讚歎,繼之以感激涕淚也。國朝惡逆至親之得免收司者,臣之所聞知,只有先正臣文元公金長生一人。然先正之例,非人人可擬,而國法則莫嚴,以臣處地,以臣愚昧,實不敢妄入權衡,指一仰對,伏願更爲博詢而處之焉云矣,敢達。令曰,知道。
令于徐英淳曰,大臣與領敦寧之議,旣如此,魯近嫡家應坐諸人,勿爲擧論事,分付攸司。
以掌令金初燮,持平兪章煥·洪重燮,正言朴宗吉牌不進罷職令旨,令于徐英淳曰,只推。
以正言金鍠再牌不進罷職令旨,令于徐英淳曰,只推。
罪人李魯近更推後刑問一次,訊杖第五度停刑,仍捧遲晩。
罪人魯近捧結案。
令于徐英淳曰,旣承下敎,推鞫撤罷。
徐英淳,以兵曹言達曰,來十月十一日當上番騎兵二百二十八名所着襦衣,本曹點考後,仍令該曹題給之意,敢達。令曰,知道。
徐英淳,以禁衛營言啓曰,來十月當七番中部右司屬江原道四哨軍兵逢點實數四百五名,已爲點閱整齊,來十月初一日,與建陽門入直及把守訓鍊都監軍兵,銅龍門入直御營廳軍兵,西營入直本營助番牙兵,竝待標信替代,把摠一員,哨官二員,別武士二人,率領輪回人直,新營·南別營火藥庫,依前分排入直,而助番牙兵,今姑減下,待後當停番時,仍爲使用之意,敢啓。傳曰,知道。
徐英淳,以禁衛營言達曰,騎士都試時優等人,別單書入之意,敢達。令曰,知道。
徐英淳,以御營廳言啓曰,本廳來十月十一月兩朔應立右部前司屬公忠右道四哨軍兵四百九名,今已逢點整齊矣。來十月初一日,與新營入直京標下軍及東營·集春營入直助番牙兵,竝爲替代立番,而新募助番牙兵,今姑減下,待後當停番時,仍爲使用之意,敢啓。傳曰,知道。
又以御營廳言啓曰,銅龍門入直軍,依前以鄕軍替代事,自禁衛營草記矣。本廳京中哨軍,來十月初一日,與禁衛營鄕軍,替代出直,而待標信擧行之意,敢啓。傳曰,知道。
徐英淳,以御營廳言達曰,本廳騎士都試時,各技優等人,別單書入之意,敢達。令曰,知道。
義禁府,大逆不道罪人魯近年三十九矣,結案白等,矣身根脚段,父秉模,父矣父演,母尹召史名不知,母矣父百壽,竝只故白良乎,胎生於咸鏡道咸興地,隨父母,長養於南部履洞入籍是白乎旀,行兇節次段,矣身本以蟣蝨之賤,兼以梟獍之性,讎視嫡家,必欲湛滅乃已,計在嫁禍,做出罔測凶書,倡爲運衰之說,敢道擇良吉相傳授之言,至發封陵之論,遂犯至精微莫嚴重之義。已是矣身窮天地亘萬古之劇逆大憝,而又以網打縉紳之計,或使千古至慘之誣,或做白地謊誕之說,以爲疑亂人心。潛售凶計,情節出於謀害骨肉,而干犯實係凶言悖逆,究厥罪狀,萬戮猶輕,大逆不道的實的只罪,魯近段,不待時凌遲處死事。
徐英淳,以義禁府言啓曰,大逆不道罪人魯近凌遲處死事,照律啓下,而夜未明勿行死刑,載在法典矣。魯近待明朝行刑,何如?傳曰,允。
上在昌德宮。常參·經筵,以代理停。
韓弘敎達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
洪彦謨達曰,來初一日,輪對日次,而宗廟冬享大祭致齋相値,頉稟之意,敢達。令曰,知道。
又達曰,同副承旨金興根,今日不爲仕進,卽爲牌招,何如?令曰,依。
韓弘敎啓曰,御營廳將官來言,今日本廳軍兵日次私習云矣,敢啓。傳曰,知道。
洪彦謨達曰,左右史不可不備,別兼春秋趙秉憲·金鼎集·徐戴淳,旣有只推之令,竝卽牌招入直,何如?令曰,依。
韓弘敎達曰,漢城府官員來言,山訟擊錚回達當爲擧行,而新除授判尹李光文未肅拜,不得擧行云,卽爲牌招,何如?令曰,依。
以校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦謨曰,只推。
洪彦謨達曰,玉堂上下番俱空,已至多日,事甚未安。校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
韓弘敎達曰,判尹李光文書答已下,卽爲牌招,以爲擊錚回達擧行之地,何如?令曰,依。
以同副承旨金興根牌不進罷職令旨,令于韓弘敎曰,只推。
以別兼春秋趙秉憲·金鼎集·徐戴淳牌不進罷職令旨,令于韓弘敎曰,只推。
令于韓弘敎曰,判義禁·知義禁,竝許遞,旣承下敎,前望單子入之。
韓弘敎,以都摠府言達曰,今日入直內三廳武兼·禁軍及軍兵等,當爲中日習射技,而大辟不坐相値,不得設行之意,敢達。令曰,知道。
又以兵曹言達曰,今此聖壽四旬御極三十年合二慶慶科庭試武科初試時試官望,磨鍊以入,而當品中可擬之人乏少,堂上曾經兵使,竝擬以入之意,敢達。令曰,知道。
洪彦謨,以吏曹言達曰,思陵參奉朴和燮,以其身病,呈狀乞遞,改差,何如?令曰,依。
又以奉常寺都提調意達曰,東耤親耕田所種稻打作,則所出爲一石六斗,皮稷打作則所出爲一石一斗,皮粘粟打作則所出爲六斗,皮唐黍打作則所出爲一石三斗,豆打作則所出爲十四斗,太打作則所出爲一石之意,敢達。令曰,知道。
韓弘敎,以備邊司言達曰,江界蔘政,久爲該邑民切骨之瘼,苟有一分紓力之道,當靡不用極。雖以宗親府·議政府·中樞府貿蔘言之,京外奸弊,愈往愈甚,橫徵之冤,專歸殘戶,所以有前後道臣代錢之議,欲祛其本色領納下屬點退之弊也。係是爲民祛瘼之事,不可以瑣屑爲嫌,或緩於經稟定式之擧,蔘重一兩代錢八十兩,前此已有繡啓所陳,自今爲始,宗親府·議政府·中樞府貿蔘,竝依此數折錢,自本邑都納于戶曹,自戶曹分送各該府,俾無該府下屬輩,侵責該邑領納者之弊。此蓋倣宮房免稅之自戶曹捧給之例也,更無敢違越之意,定式施行事,分付,何如?令曰,依。
又以備邊司言達曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢達。令曰,知道。
又以御營廳言達曰,本廳字內惠化門北邊第六城廊近處體城改築處,女墻亦已畢築之意,敢達。令曰,知道。
又以義禁府言達曰,令敎內,大臣與領敦寧之議,旣如此,魯近嫡家應坐諸人,勿爲擧論事,分付攸司事,令下矣。謹依令敎,大逆不道罪人魯近應坐人中,其父母祖孫兄弟姊妹伯叔父兄弟之子,竝勿爲擧論,只收其妻妾子女,子之妻妾,年歲姓名存沒居住,令漢城府,考出帳籍,亦爲分付五部及各該道,一一査出,成冊牒報後,依律擧行,而籍沒家産·破家瀦宅·降邑號·罷守令等事,令各該司,捧承令擧行,何如?令曰,依。
又以刑曹言達曰,因義禁府達辭,大逆不道罪人魯近,籍沒家産事,令下矣。罪人魯近奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢達。令曰,知道。
判尹李光文書曰,伏以臣於昨者,伏蒙恩點,擢臣爲資憲大夫漢城府判尹,此格外異數也,臣伏地拜命,闔門動色,繼以惝怳恧蹙,莫知所以。夫士之出而需當世者,太上以德,其次以才,其次或以勳勞,或以文藝,其道不一,而外此則皆澆濫也。臣於此無一彷彿,而幸而生於世祿之家,又幸而遭際我大朝殿下聖德深仁,無物不遂,早竊科名,偏荷剪拂之澤,前後歷官,極備一代之選,由是而節次推遷,列于亞卿,亦旣十年。其爲澆濫,未有若臣之甚焉者,而不意踐歷稍久,反媒進取之階,簡心之眷,猥及於賤品,拔之衆望之外,置諸八座之班,服之不稱,獨屬臣一己,而弊袴繁纓,是豈容輕施於人人者哉?噫,古之善爲國者,其要只在知人安民,此臯陶告禹之言,而蓋云明於知人,則能官人,官惟其人,則能安民而天下理也。國之大事,孰甚於此?臣竊覵我邸下,自代聽萬機,一念憂勤,要以安民,爲制治之大本,飭礪群工,毋曠厥職,此誠千載一時大有爲之會,而如臣疎闇,亦忝器使之末,碌碌庸庸,無所幹當,外之藩寄之已試,而莫效承流之責,內之籌務之與聞,而專昧經濟之術,則朝廷之處臣,可罪不可賞,而乃邸下不謀於臣隣,一朝爵祿以寵之,略無難愼,豈書所謂知人惟帝其難之者耶?抑臣又有私分之所大懼者,臣弟臣光正加資劣過數朔,而今臣又超崇秩,兄弟二人,竝據宰執之列,此臣門族百餘年間所未有之事也。臣是何人,敢安此榮顯,若固有之乎?以公則不可以濫授受也,以私則不可以蹈盈盛也。今臣之控辭張皇,冒犯猥越者,豈得已也?伏乞离明,諒臣衷懇,收還臣新授爵秩,以幸公私,千萬至祝。臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
金興根達曰,合辭許久闕達,事甚未安。除在外·試所進去外,呈告人員,竝卽牌招,何如?令曰,依。
洪彦謨達曰,左副承旨徐英淳,今日不爲仕進,卽爲牌招,何如?令曰,依。
金興根啓曰,禁衛營將官來言,今日本營軍兵,日次私習云矣,敢啓。傳曰,知道。
洪彦謨達曰,事變假注書洪鍾應,身病猝重,勢難察任,今姑改差,何如?令曰,依。
以別兼春秋趙秉憲·金鼎集·徐戴淳牌不進罷職令旨,令于洪彦謨曰,只推。
洪彦謨達曰,左右史不可不備,別兼春秋趙秉憲·金鼎集·徐戴淳,旣有只推之令,竝卽牌招入直,何如?令曰,依。
以校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦謨曰,只推。
洪彦謨達曰,玉堂上下番俱空,已至多日,事甚未安。校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
金興根達曰,判尹李光文牌不進推考徽旨,今方捧入,而擊錚回達,當爲擧行,如是違牌,事甚未安。更爲牌招,何如?令曰,依。
洪彦謨啓曰,卽者吏曹郞廳來言,守令有闕,政事,取稟。傳曰,政官牌招開政。
有政。吏批,判書金鏴進,參判鄭基善進,參議未差,同副承旨金興根進。啓曰,海州判官,今當差出,而本州以營下劇邑,物衆地大,素稱難治,不可不擇差。同道及他道,有聲績已準限·未準朔守令竝擬,何如?傳曰,允。以李憲瑋爲吏曹參議,趙秉龜爲副應敎,徐淇修爲輔德,李游夏爲弼善,洪羲瑾爲戶曹參判,李寅溥爲同經筵,徐俊輔爲同成均,姜時永爲司僕正,權徹爲掌樂主簿,趙得謙爲司䆃主簿,邊錫魯爲禮賓主簿,金錫龜爲活人別提,徐容輔爲北部都事,宋命熙爲思陵參奉,權馥爲金海府使,韓益相爲遂安郡守,李啓朝爲海州判官,鄭世翼爲白川郡守。故府使李源明,贈吏參例兼,右尹李寅溥考,故參判李采,贈吏判例兼,判尹李光文考。祭酒單宋穉圭,承文正字二單李秉瑩·朴奎瑞。開城敎授林孝憲仍任事,承令。學錄單文起珽。
兵批,判書徐俊輔進,參判韓義運病,參議李渭達入直,參知黃燾病,右承旨洪彦謨進。以李仁達爲內禁將,李琇爲都摠經歷,蔡大永爲左捕從,李惟臣爲訓鍊主簿,李倫敍爲守門將,李邦顯爲公忠水虞候。同知呂輝周,護軍沈能岳·尹致謙,副護軍李憲瑋·李仁模·李肇淵·李光魯·尹始大·趙羲錫·鄭元基·安光直·徐冀輔,副司直尹心圭·兪星煥·成遂默·申冕周,副司果徐承淳,以上竝單付。
金興根達曰,大司憲·執義未差,掌令李鎭華,持平洪重燮試所進,掌令金初燮,持平兪章煥牌不進,監察茶時之意,敢達。令曰,知道。
以掌令金初燮,持平兪章煥牌不進罷職令旨,令于金興根曰,只推。
以左副承旨徐英淳牌不進罷職令旨,令于洪彦謨曰,只推。
以別兼春秋趙秉憲·金鼎集·徐戴淳牌不進罷職令旨,令于洪彦謨曰,只推。
以校理趙秉龜,副校理李游夏·吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦謨曰,只推。
金興根,以兵曹言啓曰,來十月初十日,聖壽四旬御極三十年合二慶慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,親臨磨鍊,春塘臺爲之,王世子侍座之節,依例磨鍊。
洪彦謨,以禮曹言啓曰,來十月初十日親臨春塘臺,慶科庭試武科殿試時,王世子侍座之節,依例磨鍊事,命下矣。出宮時王世子祗迎處所,以何處磨鍊乎?敢稟。傳曰,依文科祗迎處所爲之。
金興根,以兵曹言達曰,景福宮衛將金尙誼,慶熙宮衛將金復應·金致相,俱以病難供職,呈狀乞遞,竝改差,何如?令曰,依。
又以武一所試官意達曰,臣所今日平明開場,擧子捧單數,自天字至調字半字,合爲一千五百四人矣。先自柳葉箭,片箭試取,而元貫革外,加設六貫革之意,敢達。令曰,知道。
又以武二所試官意達曰,臣所今日平明開場,擧子捧單數,自天字至雲字半字,合爲一千六百十人矣,先自柳葉箭試取之意,敢達。令曰,知道。
又以武一所試官意達曰,臣所今日柳葉箭·片箭應射擧子五百二十人內,兩技入格十六人,一技入格八十五人,合爲一百一人矣,日暮姑停之意,敢達。令曰,知道。
漢城右尹李寅溥書曰,伏以臣於日前,冒控疾痛之狀,冀解銓職,獲蒙恩諒,俾得投閑調治,曲遂之仁,與天無極,迺者亞尹特擢之令,忽下於千萬夢想之外,臣誠驚惶震越,五內失守,莫省所以自措也。顧臣卽一愚魯賤品耳,文質才識,百不猶人,淸朝器使之末,無足備數,而猥蒙我大朝殿下曁我邸下陶甄生成之澤,前後兜攬,罔非踰分,居常懍惕,若隕淵谷。至於榮塗名韁,豈或有更進一步之念,而矧玆亞卿峻秩,初何嘗髣髴於臣,臣亦何嘗夢到於此也?噫,用人,國之大政,雖卑官庶僚,必致鄭重難愼,今臣所叨,古所稱命德之器也,苟非才學兼優,望實俱隆,恰然爲同朝之所推詡者,上之授也濫,下之受也僭,其不可人人冒膺也,明矣。臣之空疎譾劣,伏想莫逃於睿鑑,未知何所取,而格外異恩,若是其誤加也?臣心悚恧,固無可言,而其爲寵簡之玷累,物情之駭惑,諒非細故耳。且念臣,綿薄之質而孤寒之族也,小器忌盈,過福招殃,惟以低徊冗散,避遠榮耀,爲安分寡過之道,而今若貪戀爵祿,冒據非據,冥升而不知懼,則服之不衷身之災也,臣安得不之恤也?左右揆度,趨膺無路,玆敢悉暴情懇,仰瀆崇聽。伏乞离明,察臣言之非出飾讓,念名器之不可屑越,亟令收還臣新授資級,俾公私兩幸,不勝大願。臣無任云云。答曰,覽書具悉。貳卿特擢,余意攸在。卿其勿辭行公。
獻納金胤根書曰,伏以臣,以才則駑駘之騫劣也,以病則樗櫟之朽敗也,自分爲一箇無用之物,而倖竊科第,過蒙拂拭,前後所叨,罔非踰濫,而至若臺閣之職,尤豈有一分堪承之望哉?然而府院特黙,恩出格外,臣惶隕感激,圖報無階。竊自以爲,言論風采,固不敢比擬,而筋力奔走,猶可以自效,故冒沒出肅,數月蹲仍,凡屬往役之事,甘作充位之資,而實未嘗出一言論一事,將焉用彼臺閣爲哉?況臣素患㿉疝之疾,與生俱生,愈往愈甚,少失將攝,發作無時。迺於日前參鞫之際,凌晨觸冷,終夕處濕,獰毒之氣,乘釁衝腹,嘔逆幾至翻胃,呼吸僅在喉間,而昨又承牌詣闕,擔舁往來,則動而益激,如火遇風,衝突之勢,無藥可救。只得烘室燠衣,雜試鍼熨,而回甦之期,未卜時月,殫束赴公,尤何可論?臣於見職,旣不能言責自居,又不能趨走爲恭,則豈可淟涊盤礴,徒費廩祿,不思所以自處乎?玆敢踵牌陳章,疾聲呼籲。伏乞睿慈,特垂鑑諒,卽許遞免,仍治臣瀆擾之罪,以安賤分,千萬幸甚。臣方請急之不暇,而事在目下,聊此贅陳。國之大事,祀典爲先,祀享之禮,齋明爲貴,故前期誓戒,昭載令式,其不敢一毫違越也,明矣,今番鞫獄時,參坐諸臣,太半是太廟冬享差祭之人,而獄事究竟,在於受戒翌日,律以禮意,恐不當廁跡於肅雝駭奔之列。臣未敢知國朝事例之或有援据與銓曹享帖之已議變通,而臣亦享官中,一也,於心終有所不安者,不敢不略貢愚見,亦望亟行裁處,以嚴祀典焉。臣無任云云。覽書具悉。鞫事嚴急,故不拘齋戒,卽例也,然爾言亦無怪矣。祭官,令銓曹改付標以入,爾其勿辭察職。
上在昌德宮。常參·經筵,以代理停。
金興根達曰,合辭許久闕達,事甚未安。除在外·試所進去外,呈告人員,竝卽牌招,何如?令曰,依。
朴岐壽達曰,右副承旨韓弘敎,今日不爲仕進,卽爲牌招,何如?令曰,依。
洪彦謨,達曰,臣彦謨,今日宗廟冬享大祭肄儀進去,下直之意,敢達。令曰,知道。
洪鍾應改差,代以金泰顯爲事變假注書。
朴岐壽達曰,左·右史不可不備,別兼春秋趙秉憲·金鼎集·徐載淳,旣有只推之令,竝卽牌招入直,何如?令曰,依。
又達曰,玉堂上下番俱空,已至多日,事甚未安。副校理吳致淳,修撰閔英世·李竣祜,副修撰李應信·徐有贊,旣有只推之令,與副應敎趙秉龜,一體牌招,推移入直,何如?令曰,依。
又達曰,明日傳香,禮房承旨當爲齋宿,而右承旨洪彦謨以肄儀下直,出去矣。卽爲牌招,何如?令曰,依。
金興根達曰,大司憲·執義未差,掌令李鎭華,持平洪重燮試所進,掌令金初燮,持平兪章煥牌不進,監察茶時之意,敢達。令曰,知道。
朴岐壽,以侍講院言達曰,明日齋宿時,宮官當爲全數進參,而兼弼善金周默,文學尹致秀,俱有實故,無以備員。令政院稟令變通差出,以爲備員進參之地,何如?令曰,依。
朴岐壽達曰,因侍講院草記,明日齋宿時,宮官當爲全數進參,而兼弼善金周默,文學尹致秀,俱有實故,無以備員,令政院稟令變通差出事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
以右承旨洪彦謨牌不進罷職令旨,令于韓弘敎曰,只推。
以副應敎趙秉龜,副校理吳致淳,修撰閔英世·李竣祜,副修撰李應信·徐有贊牌不進罷職令旨,令于韓弘敎曰,只推。
以掌令金初燮,持平兪章煥,獻納金胤根牌不進罷職令旨,令于金興根曰,只推。
令于徐英淳曰,明日出宮門路,以貳極門爲之。
徐英淳,以都摠府言達曰,副摠管金熙華以漢城府左尹,本府坐起晝仕出去之意,敢達。令曰,知道。
又以武二所試官意達曰,臣所今日柳葉箭開場,片箭同爲試取,已應射者,爲六百五十人,而柳葉箭入格爲四十七人,片箭入格爲五十二人內,兩技入格爲十人,單技入格爲八十九人矣,日暮姑停之意,敢達。令曰,知道。
又以武一所試官意達曰,臣所今日平明開場,昨日未畢試柳葉箭·片箭,仍爲試取之意,敢達。令曰,知道。
又以武二所試官意達曰,臣所今日平明開場,昨日未畢試柳葉箭·片箭,仍爲試取之意,敢達。令曰,知道。
金興根,以義禁府言達曰,卽接西部牒報及成冊,則大逆不道罪人魯近應坐之類,査出以來矣。魯近妻阿只連,全羅道羅州牧,妾淑伊,慶尙道義城縣,妾萬連,平安道寧邊府,女溫淑,全羅道南平縣,女溫玉,慶尙道安東府,竝連坐爲婢,子重駒年十五,依律文免絞,咸鏡道吉州牧,連坐爲奴,而依例令刑曹,押送于各其配所,何如?令曰,依。
上在昌德宮。常參·經筵,以代理停。
王世子詣摛文院後,內閣·政院·藥房·春坊口傳問安。答曰,知道。
藥房提調金鏴,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金興根達曰,大司憲·執義未差,掌令李鎭華,持平洪重燮試所進,掌令金初燮,持平兪章煥呈辭,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而宗廟冬享大祭齋戒相値,不得來會云矣,敢達。令曰,知道。
洪彦謨達曰,右尹李寅溥,旣肅本職,兼帶同經筵,不爲肅謝,直爲出去,事甚未安。推考,何如?令曰,依。
令于徐英淳曰,傳香承旨,馳詣宗廟·景慕宮,奉審摘奸以來。
令于鄭知容曰,戶·禮換房。
鄭知容達曰,玉堂上下番俱空,已至多日,事甚未安。副應敎趙秉龜,校理吳致淳,修撰李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
春坊前望單子入之,兼弼善朴宗吉,文學兪章煥代點。
洪彦謨啓曰,卽者吏曹郞廳來言,臺諫有闕,政事,取稟。傳曰,前望單子,入于小朝。
以平安監司金魯敬狀達,泰川縣監金聖謙遭父喪事,令于朴岐壽曰,今該曹口傳差出,催促下送。
以平安監司金魯敬狀達農形事,令于洪彦謨曰,諸邑雹災之如是孔酷,聞來不覺驚歎。被災民人等,各別顧恤事,令廟堂行會申飭,可也。
以咸鏡監司金箕殷狀達,明川等邑民家漂頹人命渰死事,令于洪彦謨曰,三邑民戶之漂頹,殆近千數,人命之渰死,亦近二百,此可謂雪上加霜。頹戶則卽速結構,死者則一體行祭之意,自廟堂措辭,行會於道臣及御史處,可也。
以咸鏡監司金箕殷狀達,永興等邑民家漂頹事,令于洪彦謨曰,北關水災,已極驚心,而南關之水,又此告災,哀我此民,何以支活?原恤典外,別加顧助,俾各奠安。
以咸鏡監司金箕殷狀達,洪原等邑民家漂頹事,令于洪彦謨曰,此狀達馳聞後,慰撫之方,御史似已擧行矣。
以咸鏡監司金箕殷狀達,高原等邑民家漂頹事,令于洪彦謨曰,此狀達馳聞後,應有別遣御史慰撫之擧矣,奠接之方,連加申飭。
以咸鏡監司金箕殷狀達年分事,令于洪彦謨曰,今年年分,異於常年,令廟堂詳審回達,未及蒙恤典者,依他邑例施行,可也。
以慰諭御史金英淳狀達,各邑災形及輪祭慰安事,令于洪彦謨曰,見此狀達,益聞其所不聞,驚慘矜憐,不可盡言。至於追後頹壓戶與渰死人慰恤行祭,果皆得宜,極用嘉乃。
以慰諭御史金英淳狀達,後錄諸條,令廟堂稟處事,令于洪彦謨曰,見此狀達,極有意見,不負朝家特遣之意,誠甚嘉乃。所陳諸條,令廟堂卽爲回達,追後登聞之渰壓死人,亦依他邑例擧行後,形止馳達,凡係民事,爾其便宜從事。
以副應敎趙秉龜,校理吳致淳,修撰李竣祜,副修撰李應信·徐有贊牌不進罷職令旨,令于鄭知容曰,只推。
徐英淳,以都摠府言達曰,今日入直內三廳武兼·禁軍及軍兵等,當爲中日習射技,而齋宿相値,不得設行之意,敢達。令曰,知道。
朴岐壽,以吏曹言達曰,成均館司藝田齊賢,受由過限不上來,依例改差,何如?令曰,依。
洪彦謨,以戶曹言達曰,文昭殿碑閣,蠶壇碑閣,追慕洞碑閣,淨業院碑閣,流霞亭·養正齋,依定式發遣本曹郞廳奉審,則文昭殿碑閣,雨漏二庫及北邊椽木一箇腐傷,蠶壇碑閣,雨漏一庫及西邊椽木二箇腐傷,追慕洞碑閣,雨漏一庫,淨業院〈碑閣〉,雨漏一庫,流霞亭,雨漏二庫,養正齋,雨漏二庫,分付各該司,使之卽速修改之意,敢達。令曰,知道。
又以戶曹言達曰,時御所內各司,依定式發遣本曹正郞臣洪羲錫,與兵曹參知臣黃燾,佐郞臣金學敏,東所衛將臣洪建錫,西所衛將臣鄭殷柱,南所衛將臣李極齡,北所衛將臣申錫祜,眼同看審後,有頉處別單書入,而修改則擇日擧行之意,敢達。令曰,知道。
又以戶曹言達曰,訓鍊院·慕華館,依定式發遣本營郞廳摘奸,則姑無頉處之意,敢達。令曰,知道。
又以漢城府言達曰,每年經潦後,無主未葬之類,搜訪登聞事,曾有定式矣。以各別詳審牒報之意,嚴飭各部矣,各部所報,今玆齊到,故別單書入之意,敢達。令曰,知道。
徐英淳,以兵曹言達曰,今九月各廳堂下武臣朔試射,臣曹連因有故,不得爲之之意,敢達。令曰,知道。
徐英淳,以訓鍊都監言啓曰,建陽門入直軍,依前以鄕軍替代事,自禁衛營草記矣。建陽門入直本局軍及別武士,來十月初一日,與禁衛營鄕軍及別武士,替代出直,而待標信擧行之意,敢啓。傳曰,知道。
徐英淳以武一所試官意達曰,臣所今日柳葉箭·片箭應射擧子七百五十人內,兩技入格十二人,一技入格九十九人,合爲一百十一人矣。日暮姑停,而自明日,來十月初二日至,王世子代行宗廟冬享大祭齋宿及動輿相値,連三日停試之意,敢達。令曰,知道。
又以武二所試官意達曰,臣所今日柳葉箭·片箭應射擧子爲九百五人,而柳葉箭入格爲七十五人,片箭入格爲一百十三人內,兩技入格爲三十六人,單技入格爲一百五十二人矣。日暮姑停,而自明日,來十月初二日至,王世子代行宗廟冬享大祭齋宿及動輿相値,連三日停試之意,敢達。令曰,知道。
兵曹,來十月初十日聖壽四旬御極三十年,合二慶慶科庭試武科春塘臺親臨殿試時,直赴殿試人規矩,片箭三矢一百三十步一巡一中,柳葉箭五矢一百二十步一巡一中,講書粗已上,已上取一技代點。
兵曹,來十月初十日聖壽四旬御極三十年,合二慶慶科庭試武科春塘臺親臨殿試時,原榜人及直赴會試人規矩,片箭三矢一百三十步一巡一中,柳葉箭五矢一百二十步一巡二中,講書粗已上,已上取二技代點。
己丑九月三十日辰時,王世子詣摛文院。宗廟冬享大祭齋宿入對時,行都承旨朴岐壽,左承旨鄭知容,左副承旨徐英淳,右副承旨韓弘敎,假注書韓宓履,記事官李寅弼,別兼春秋趙秉憲,直提學徐憙淳,原任直閣徐俊輔·李光文,檢校待敎金鼎集以次陪立。時至,王世子具翼善冠·衮龍袍,乘輿出重華門。藥房提調金鏴,副提調朴岐壽奏曰,侵早勞動,睿體,若何?令曰,一樣矣。由貳極門至協陽門,相禮跪贊請降輿,王世子降輿,步過仁政門前路,乘輿至摛文院。相禮跪贊請降輿,入堂內齋宿所,諸臣以次權退。
上在昌德宮。常參·經筵,以代理停。
世子宮,內閣·政院·藥房·春坊,經宿口傳問安。答曰,知道。
徐英淳啓曰,來初五日,朝參日次矣,敢稟。傳曰,停。
金興根達曰,大司憲·執義·持平一員未差,掌令李鎭華,持平洪重燮試所進,掌令金初燮呈辭,監察茶時之意,敢達。令曰,知道。
傳于金興根曰,景祐宮冬享祭,王世子代行磨鍊。
鄭知容達曰,玉堂上下番俱空,已至多日,事甚未安。副應敎趙秉龜,副校理吳致淳,修撰李竣祜,副修撰李應信·徐有贊,旣有只推之令,與修撰閔英世,一體牌招,以爲推移入直之地,何如?令曰,依。
以副應敎趙秉龜,副校理吳致淳,修撰閔英世·李竣祜,副修撰李應信·徐有贊牌不進罷職令旨,令于鄭知容曰,只推。
令于朴岐壽曰,發遣吏郞,諸執事淸齋與否,摘奸以來。
令于徐英淳曰,連見北伯與慰諭御史狀達,則北民事勢,去益遑急,運穀之擧,不可玩愒時月,而大臣聞有患節,似難登筵,諸有司及句管堂上,就議於大臣後,卽速稟處,而北伯狀請他道穀三萬石,他道民情,亦所當念。竝爲爛商,務歸至當,可也。
吏曹口傳政事,以李潤聖爲泰川縣監。
兵曹口傳政事,副司果具定默·鄭琦和·宋成龍·高萬九·黃基安·李寅敎·朴在皞·許茂,副司正韓用榦,以上竝單付。
鄭知容,以奎章閣言達曰,景慕宮望廟樓,今朔奉審無頉之意,敢達。令曰,知道。
又以禮曹言達曰,卽接健元陵·顯陵·穆陵·徽陵·崇陵·惠陵·元陵官員聯報,則局內有虎患,甚至於齋室近處,白晝橫行之境,奉審巡山之節,不得擧行云矣。莫重之地,有此虎患,萬萬驚悚,卽令該軍門,發送砲手,期於獵捉事,分付,何如?令曰,依。
洪彦謨,以戶曹言達曰,海西長山以北十一邑田稅,曾在庚午,因本曹米儲之苟艱,當年稅米,筵稟後船運上納,而其翌年辛未,以該道歉荒,還爲作錢事,自廟堂草記行會,然則十一邑田稅之以穀以錢間,隨時變通,法例卽然矣。見今經用,太邊不足,實無自京措處之道,且長山串水路,比前便易,無異三南,今年條十一邑稅太,依庚午例,以本色上納,恐不可已,而各該邑,似難猝地執船,以舟橋司餘船中,限七隻趁開春下送,以爲運納之地事,分付該道,何如?令曰,依。
徐英淳,以兵曹言達曰,今十月初三日宗廟永寧殿冬享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢達。令曰,知道。
又以訓鍊都監言達曰,本局哨官李道權,謂有身病,在鄕不現,揆以紀律,極爲駭然。爲先汰去之意,敢達。令曰,知道。
又以訓鍊都監言達曰,今此聖壽四旬御極三十年,合二慶慶科庭試武科殿試時,本局將校·軍兵及武藝廳中直赴殿試·會試應試·應頉之類,別單書入之意,敢達。令曰,知道。
又以禁衛營言達曰,今此慶科庭試武科殿試時,本營將校·軍兵中直赴殿試及會試應試·應頉人,別單書入之意,敢達。令曰,知道。
徐英淳,以御營廳言啓曰,東道七陵局內有虎患,齋室近處,白晝橫行,奉審巡山之節,不得擧行,卽令該軍門,發送校卒,期於獵捉事,自禮曹草記依下矣。本廳善放砲手五十名,定將校率領,今月初二日爲始,出送行獵之意,敢啓。傳曰,知道。
徐英淳,以御營廳言達曰,今十月初十日慶科庭試武科殿試時,本廳將官·將校·軍兵直赴殿試·直赴會試應試人及應頉人,別單書入之意,敢達。令曰,知道。
又以摠戎廳言達曰,今此聖壽四旬御極三十年,合二慶慶科庭試武科殿試時,本廳將校·軍兵及南陽·坡州別驍士直赴殿試及會試應試人,別單書入之意,敢達。令曰,知道。
上在昌德宮。常參·經筵,以代理停。
世子宮,內閣·政院·藥房·春坊,經宿口傳問安。答曰,知道。
詣宗廟入齋室後,大殿·中宮殿,王世子遣宮官問安。答曰,知道。世子宮,內閣·政院·藥房·春坊口傳問安。答曰,知道。
省牲·省器後,內閣·政院·藥房·春坊口傳問安。答曰,知道。大殿·中宮殿,王世子遣宮官夕問安。答曰,知道。
親塡祝後,內閣·政院·藥房·春坊口傳問安。答曰,知道。
鄭知容達曰,明日常參,取稟。令曰,停。
金興根達曰,大司憲·執義·持平一員未差,掌令李鎭華,持平洪重燮試所進,掌令金初燮呈辭,監察茶時之意,敢達。令曰,知道。
洪彦謨啓曰,卽者吏曹郞廳來言,守令有闕,政事,取稟。傳曰,政官牌招開政。
有政。吏批,判書金鏴進,參判鄭基善牌不進,參議李憲瑋在外,右承旨洪彦謨進。以李是遠爲校理,鄭東煥爲副校理,全國憲爲司藝,金榮秀爲竹山府使,姜在復爲通津府使,徐京輔爲龍潭縣令,尹景鎭爲淮陽府使,趙學點爲永同縣監,李敏坤爲機張縣監,韓用鏽爲德山縣監,禹錫龜爲兼成歡察訪,裵相仁爲兼金郊察訪,林鶴聞爲祥雲察訪。奉常奉事單文起珽。
兵批,判書徐俊輔陪從進,參判韓義運入直進,參議李渭達陪衛進,參知黃燾陪衛進,同副承旨金興根進。副護軍趙忠植·具載默·崔聖範,副司直尹致秀,同知金致相,以上竝單付。
吏批,再政。以尹宗鎬爲社稷令,任奭朝爲監察。
鄭知容達曰,應敎趙基謙,校理沈鈁在外,副校理吳致淳,修撰閔英世·李竣祜,副修撰李應信·徐有贊差祭,玉堂上下番俱空,事甚未安。副應敎趙秉龜,旣有只推之令,與新除授校理李是遠,副校理鄭東煥,一體牌招,推移入直,何如?令曰,依。
以副應敎趙秉龜牌不進罷職令旨,令于鄭知容曰,只推。
鄭知容,以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成朴來謙赴燕,直講李明緖差祭,典籍柳榮河受由在外,時無入直之員,以他郞官,姑爲代直,何如?令曰,依。
徐英淳,以御營廳言達曰,本廳千摠柳基常,以兼帶司僕寺內乘,職務相妨,今姑改差,何如?令曰,依。
己丑十月初二日辰時,王世子詣宗廟冬享大祭代行動輿入對時,行都承旨朴岐壽,左承旨鄭知容,左副承旨徐英淳,右副承旨韓弘敎,假注書韓宓履,記事官金東健,別兼春秋趙秉憲,直提學徐憙淳,原任直閣徐俊輔·李光文,檢校待敎金鼎集以次陪立。時至,相禮跪白外備。王世子具遠遊冠·絳紗袍,乘輿出齋宿所,藥房提調金鏴,副提調朴岐壽奏曰,侵早勞動,睿體,若何?令曰,一樣矣。仍由敦化門東挾門出,相禮跪贊請降輿乘輦,王世子降輿乘輦。相禮跪贊請執圭,王世子執圭,進發至宗廟大門外。相禮跪贊請釋圭,王世子釋圭。仍請降輦乘輿,王世子降輦乘輿,由西挾門。至齋室前,降輿入齋室。少頃,相禮跪白外備,王世子改具冕服以出。相禮跪贊請執圭,王世子執圭,相禮前引,詣望廟禮位西向立。相禮跪贊請四拜,贊儀唱,王世子行四拜禮。仍由東挾門入,從東階陞,詣廟內第一室奉審,次詣各室奉審如儀。相禮前引,詣省器位視滌濯,執事以次擧羃告潔亦如儀訖。知容曰,尊所奉審之際,第三室祝史不卽待令,致煩飭令,以至擧行之遲滯,事體所在,萬萬駭然。當該祝史,所當重勘,而本院請推之外,無他可旋之罰,何以爲之?敢稟。令曰,令該府拿問處之,可也。又所達,祭官有頉,以致特令改付標之境,事甚未安。當該差祭吏曹堂上,不可無警,推考,何如?令曰,從重推考,可也。出擧條令書令旨曰,當該守僕,事過後令攸司科治。仍詣永寧殿,行望殿禮,殿內奉審,省器如上儀訖。相禮引王世子,還入東挾門外幕次。少頃,相禮跪白外備,王世子改具遠遊冠·絳紗袍,仍詣省牲位南向立,禮儀使洪起燮,跪贊請省牲如儀訖。令書令旨曰,親塡祝後,仍爲陳設看審,該房知悉。相禮引王世子還入齋室,諸臣以次陪立。
己丑十月初二日申時,王世子詣宗廟冬享大祭代行祭物看審入對時,行都承旨朴岐壽,左承旨鄭知容,左副承旨徐英淳,右副承旨韓弘敎,假注書韓宓履,記事官金東健,別兼春秋趙秉憲,直提學徐憙淳,原任直閣徐俊輔·李光文,檢校待敎金鼎集,以次陪立。時至,相禮跪白外備,王世子具冕服,出齋室門外。相禮跪贊請執圭,王世子執圭。相禮前引詣東階上,跪贊請跪,王世子跪。香室官奉香祝跪進,知容準祝,王世子親塡祝。仍傳香,大祝及廟司跪受,奠于各室神位前訖。王世子詣廟內,祭物看審後,仍詣饌幔臺奉審,又詣永寧殿,祭物看審後,還詣東挾門外,饌幔臺奉審訖。相禮跪贊請釋圭,王世子釋圭。相禮前引,還入齋室,諸臣以次陪立。
上在昌德宮。常參·經筵,以代理停。
世子宮,內閣·政院·藥房·春坊·朝廷二品以上·六曹堂上,經宿口傳問安。答曰,知道。
行祭後,內閣·政院·藥房·春坊·朝廷二品以上·六曹堂上口傳問安。答曰,知道。
還宮後,內閣·政院·藥房·春坊口傳問安。答曰,知道。
慶熙宮興政堂失火後,大殿·中宮殿,內閣·政院·藥房·朝廷二品以上·六曹堂上口傳問安。答曰,知道。世子宮,內閣·政院·藥房·春坊·朝廷二品以上·六曹堂上口傳問安。答曰,知道。世子嬪宮,內閣·政院·藥房·春坊口傳問安。答曰,知悉。
金興根,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
洪彦謨達曰,明日常參,取稟。令曰,停。
金興根達曰,合辭許久闕達,事甚未安。除在外·試所進去外,呈告人員,竝卽牌招,何如?令曰,依。
金興根啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪彦謨達曰,右副承旨韓弘敎,今日不爲仕進,卽爲牌招,何如?令曰,依。
又達曰,假注書韓宓履,身病猝重,勢難察任,今姑改差,何如?令曰,依。
韓宓履改差,代以金大根爲假注書。
洪彦謨達曰,玉堂上下番俱空,事甚未安。副應敎趙秉龜旣有只推之令,與副校理吳致淳,修撰閔英世·李竣祜,副修撰李應信·徐有贊,一體牌招,推移入直,何如?令曰,依。
金興根達曰,卽者義禁府都事來言,今日還宮時,輿側鳴錚罪人許權等三人,移送秋曹云矣,敢達。令曰,知道。
又達曰·大司憲·執義·持平一員未差,掌令李鎭華,持平洪重燮試所進,掌令金初燮牌不進,監察茶時之意,敢達。令曰,知道。
以掌令金初燮,獻納金胤根牌不進罷職令旨,令于金興根曰,只推。
以副應敎趙秉龜,副校理吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦謨曰,只推。
洪彦謨,以觀象監提調意達曰,時憲法中,或有推步可疑處,則每遣曆官,質問於欽天監,已多其例矣,來壬辰十一月內三節氣,固違常法,而癸巳正月中氣之在壬辰十二月,尤屬疑眩。且以交食表朔策推之,則壬辰當爲十二朔,癸巳當爲十三朔,而萬年書中,置閏於壬辰九月者,互相矛盾。然若從朔策,移置閏朔於癸巳正月,則壬辰冬至,乃在於十二月初一日,亦非曆家之定規。諸條疑端,不可不一經質問,而壬辰曆推步,在於庚寅冬,及今周旋,然後可無差錯窘束之弊,今番節使之行,依已例,別遣三曆官金檢,從便採訪,消詳質正以來,何如?令曰,依。
金興根,以兵曹言啓曰,今日午時量,慶熙宮差備內失火,火起會祥殿,延及興政堂,見今殆半燒燼,萬萬驚悚。臣今方馳進,率坊民救火之意,敢啓。傳曰,知道。
金興根,以兵曹言達曰,今日午時量,慶熙宮差備內失火,火起會祥殿,延及興政堂,見今殆半燒燼,萬萬驚悚。臣今方馳進,率坊民救火之意,敢達。令曰,知道。
又以兵曹言達曰,慶熙宮失火,火光稍息,幾皆撲滅,目今所見,只是燼餘之烟氣而已,査問其失火之根因,則始起於會祥殿朱簾,延及於隆福殿·興政堂·正始閤·集慶堂·思賢閤,而撲滅之際,墻垣月廊,幾半毁撤,誠不勝萬萬驚悚,而係是差備內失火,當該守直中官,令該府拿問重勘,何如?令曰,西內回祿,延及五六殿閣者,萬萬驚歎。當日入直,不能審察,又不善守直,當該守直內官,爲先令該府拿處,入直守宮軍士二名,出付攸司,嚴覈其失火根因。光明殿與景賢堂上直軍士,往來之際,亦見火烟矣,不可不一番査問,當日光明殿守直軍〈士〉二名,上直軍士一名,竝付攸司査問。雖以衛將,火起差備內,則奔告兵曹,理也,遲延不告者,萬萬駭然。令該府拿問嚴勘,守護看審等,與三營,限修掃各別爲之,可也。
又以兵曹言達曰,去秋等能麽兒考講時,訓鍊院主簿李容駿,都摠府都事李敏敎,武臣兼宣傳官元柬,守門將金永琦一次不通,訓鍊院主簿李鶴淵,中樞府都事申鳳圭,武臣兼宣傳官李元熙·洪秀連·梁建洙·李明錫,部將全孝源·趙羲元,守門將趙秉吉·鄭斗鴻·金大行二次不通,守門將成燾三次不通,依定式竝從重推考,何如?令曰,依。
又以鑄錢所言達曰,本所需用舊錢,以戶·惠廳及各營門留庫中取用,而新錢積置,舊錢則盡入於換用,目下錢政,極爲苟艱,來頭換舊,無處可擬矣。在前如此之時,有新鑄錢字號變通之例,自今月爲始,繼鑄新錢,以平字改號,今年先鑄惠字錢,仍爲行用,以通錢路之意,敢達。令曰,知道。
又以武一所試官意達曰,臣所今日平明開場,去九月二十九日未畢試柳葉箭·片箭,仍爲試取之意,敢達。令曰,知道。
又以武二所誠官意達曰,臣所今日平明開場,未畢試柳葉箭·片箭,仍爲試取之意,敢達。令曰,知道。
又以武一所試官意達曰,臣所今日柳葉箭·片箭應射擧子二百三十四人內,兩技入格七人,一技入格六十七人,三日入格通計,合爲二百八十六人矣。柳葉箭·片箭,今已畢試,木箭鱗次試取之意,敢達。令曰,知道。
又以武二所試官意達曰,臣所今日柳葉箭·片箭應射擧子爲二百七十人,而柳葉箭入格爲十三人,片箭入格爲六人內,兩技入格爲六人,單技入格爲十九人矣。柳葉箭·片箭,今已畢試,木箭鱗次試取之意,敢達。令曰,知道。
又以刑曹言達曰,義禁府達辭內,卽接西部牒報及成冊,則大逆不道罪人魯近應坐之類,査出以來矣。魯近妻阿只連,全羅道羅州牧,妾淑伊,慶尙道義城縣,妾萬連,平安道寧邊府,女溫淑,全羅道南平縣,女溫玉,慶尙道安東府,竝緣坐爲婢,子重駒,年十五,依律文免絞,咸鏡道吉州牧,緣坐爲奴,而依例令刑曹,押送于各其配所,何如?令曰,依事,令下矣。羅州牧爲婢罪人阿只連,義城縣爲婢罪人淑伊,寧邊府爲婢罪人萬連,南平縣爲婢罪人溫淑,安東府爲婢罪人溫玉,吉州牧爲奴罪人重駒,竝卽押送于各其配所之意,敢達。令曰,知道。
己丑十月初三日子時,王世子詣宗廟,冬享大祭代行入對時,行都承旨朴岐壽,左承旨鄭知容,左副承旨徐英淳,右副承旨韓弘敎,假注書韓宓履,記事官金東健,別兼春秋趙秉憲,直提學徐憙淳,原任直閣徐俊輔·李光文,檢校待敎金鼎集,以次陪立。時至,相禮跪白外備,王世子具冕旒冠·黑黲袍·玉帶·赤舃以出。禮儀使洪起燮,引王世子,至東挾門外,禮儀使達請執圭,王世子執圭,詣板位西向立。執禮請行事,禮儀使達請行事,軒架作保太平之樂,保太平之舞作,樂八成。執禮請四拜,禮儀使達請鞠躬四拜興平身,王世子鞠躬四拜興平身,樂九成。禮儀使達引王世子,詣盥洗位北向立,禮儀使達請搢圭,王世子搢圭盥手,禮儀使達請執圭,王世子執圭。禮儀使引王世子,陞自阼階,詣第一室尊所西向立,登歌作保太平之樂,保太平之舞作,執尊擧羃,瓚爵官酌鬱鬯。禮儀使引王世子,詣神位前北向立,跪請跪搢圭,王世子跪搢圭。弘敎奉爐,知容奉香,王世子三上香。禮儀使達請執瓚灌地,進幣瓚爵官李羲甲跪進,王世子執爵灌地,以授奠幣瓚爵官趙冀永。禮儀使達請執幣獻幣,羲甲奉幣跪進,王世子執幣授冀永奠于案,禮儀使達請執圭俯伏興平身,王世子執圭俯伏興平身,次詣各室,上香·灌鬯·奠幣,竝如第一室儀訖登歌止。禮儀使引王世子降復位,典祀官引饌入自正門,軒歌作豐安之樂。諸祝史請徹毛血槃,授諸齋郞以出,捧俎官等,各捧牲匣,薦俎官捧奠于各室訖。執禮請行初獻禮,禮儀使引王世子,詣第一室尊所,仍詣神位前跪搢圭。禮儀使達請執爵獻爵,羲甲奉爵跪進,王世子執爵授冀永,奠于神位前,執圭俯伏興少退跪。樂止,大祝進,東向跪讀祝文訖,王世子俯伏興平身。次詣各室,獻爵讀祝,如第一室儀行禮訖。禮儀使引王世子降復位,保太平之舞退,定太平之舞進。執禮請行亞獻禮,亞獻官東寧尉金賢根,行亞獻禮如儀。執禮請行終獻禮,終獻官判敦寧金在昌,行終獻禮亦如儀訖。執禮請行飮福禮,禮儀使引王世子,詣飮福位跪搢圭,羲甲跪進爵,王世子受爵飮訖。羲甲受爵授大祝,復於坫,薦俎官奉俎跪進,王世子受俎授宮官,宮官出授司饔院官訖,王世子執圭俯伏興平身。降復位訖,禮儀使達請四拜,王世子行四拜禮。執禮請徹籩豆,大祝入徹籩豆,登歌作雍安之樂,七祀功臣,齋郞各徹籩豆,樂止,軒歌作興安之樂。禮儀使達請四拜,王世子行四拜禮。樂止,執禮請望燎,禮儀使引王世子,詣望燎位望燎訖,引儀唱禮訖,禮儀使引王世子,還入齋室。少頃,相禮跪白外備,王世子具遠遊冠·絳紗袍以出。乘輿進,止宗廟大門外,相禮跪贊請降輿乘輦,樂作,進發至敦化門外,相禮跪贊請降輦乘輿,王世子降輦乘輿,至仁政門外,王世子降輿步過,樂止。至協陽門外,王世子乘輿入貳極門還內,諸臣以次退出。
上在昌德宮。常參·經筵,以代理停。
大殿·中宮殿,內閣·政院,翌日口傳問安。答曰,知道。世子宮,內閣·政院·春坊口傳問安。答曰,知道。朝廷二品以上,單子問安。答曰,知道。世子嬪宮,內閣·政院·春坊口傳問安。答曰,知悉。
藥房提調金鏴,副提調朴岐壽啓曰,慶熙宮殿閣回錄,聖心驚動,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,世子宮氣候,何如,世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子宮·世子嬪宮氣度平順,卿等不必入侍矣。中宮殿口傳問安。答曰,知道。
藥房提調金鏴,副提調朴岐壽達曰,伏未審夜間,大殿聖體若何,中宮殿氣候,若何?移次齋宿,廟享禮成,勞攘旣多,又因慶熙宮殿閣之回祿,睿心驚動,不瑕有損乎?臣等不任區區伏慮,敢來問安。答曰,知道。大殿聖體萬安,坤殿玉候安寧,而西闕殿閣之回祿,實甚驚動矣。世子嬪宮口傳問安。答曰,知悉。
鄭知容達曰,明日常參,取稟。令曰,停。
徐英淳達曰,合辭許久闕達,事甚未安。除在外·試所進去外,呈告人員,竝卽牌招,何如?令曰,依。
鄭知容達曰,右副承旨韓弘敎,今日不爲仕進,卽爲牌招,何如?令曰,依。
金大根有頉,代以洪鍾應爲假注書。
洪鍾應有頉,代以兪象煥爲假注書。
鄭知容達曰,玉堂上下番俱空,已至多日,事甚未安。副應敎趙秉龜,副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
徐英淳達曰,大司憲·執義·持平一員未差,掌令李鎭華,持平洪重燮試所進,掌令金初燮牌不進,監察茶時之意,敢達。令曰,知道。
以掌令金初燮,獻納金胤根牌不進罷職令旨,令于徐英淳曰,只推。
以右副承旨韓弘敎牌不進罷職令旨,令于鄭知容曰,只推。
以副應敎趙秉龜,副校理吳致淳,修撰閔英世·李竣祜,副修撰李應信·徐有贊牌不進罷職令旨,令于鄭知容曰,只推。
徐英淳,以都摠府言達曰,副摠管金熙華,以漢城府左尹,本府坐起晝仕出去,而逐日赴坐,煩稟未安,入番間除草記往來之意,敢達。令曰,知道。
又以備邊司言達曰,咸鏡監司金箕殷年分狀達判付,今年年分,異於常年,令廟堂詳審回達,未及蒙恤典者,依他邑例施行可也事,令下矣,取見其狀達,則北靑等十三邑,置之尤甚,高原等七邑,置之之次,安邊等五邑,置之稍實,後錄諸條,竝請令廟堂,稟令分付矣。今年穡事,諸路均登,而惟玆北關,獨被大無,雖有南北之優劣,南亦非盡優,優少劣多,便是全道之歉,言念民事,罔知攸措,而道臣分等,比常年必有較詳,依狀達施行。其一,新還當捧中漂頹戶,則毋論尤甚·之次邑,全數停退,尤甚邑尤甚社之尤甚里,折半,尤甚社之之次里,之次社之尤甚里,三分一,之次社之之次里,稍實社之尤甚里,四分一停退,當捧條,尤甚·之次邑,竝許限折半,以相當穀,準折代捧事也。其一,尤甚十三邑,將營春間賑貸,而其中慶源·慶興,處在一涯,雖自本道從便移粟,實有緩不及之患,故待新捧,限萬餘石移運入送計料,而其外南北邑還賑所需,劃得他道折米三萬石,然後可以塗抹,二萬石則以嶺南沿邑,一萬石則以關東沿邑區劃事也。其一,北靑等六邑川反浦落,竝許給災,待新起,俾充元摠事也。其一,今番水災,北靑渰死人,已被身還布蠲蕩之恩,而其外各邑渰壓死人,未蒙一視之澤,玆陳實狀,恭俟徽裁事也。其一,永興等五邑破碎船隻,有難徵稅,秋等船稅,限折半蠲減事也。其一,各年未捧與停退條,竝許仍停事也。其一,茂山癸未排捧條及甲山壬午排捧條,依前仍停事也。其一,明川以南,進俸吏停止事也。其一,尤甚·之次邑,限明秋勿定配所事也。其一,推奴·徵債,限明秋防塞事也。尤甚·之次邑漂頹戶之新還全停,依施,而其外還戶之區別里社,分數停退,前或有面里分等之事,而本非經法,今此道臣之如是爲請,務欲詳密,而欲太詳則易煩,煩則易歸於相蒙,只以尤甚邑三分一停退事,分付,而就其中如欲區別緩急而施之,則惟在道臣·守令,參量處之而已。北靑渰死人已被恤典者外,各邑之追後登聞者,今下判付,旣蒙一視之澤,而尤甚·之次邑,相當穀準折代捧事,北靑等六邑川浦給災,待新起比摠事,永興等五邑破碎船隻,折半減稅事,各邑所在未捧停退及排捧條仍停事,明川以南進俸吏停止事,尤甚·之次邑勿定配所事,推奴·徵債防塞事,竝依狀達施行。至於賑穀之他道船運事,重溟涉險,除非萬不獲已,決非可爲之事,而本道民勢,顚壑在卽,朝家不可立視其死,他不暇顧,船粟往哺之外,更無他道。嶺南穀折米二萬五千石,區劃以送,而第念,南邑之船路絶遠,北民之賙給甚急,雖四五千包,若不於冬前先泊,則庚呼最遑汲之流,已不免枯魚之肆矣。嶺東諸郡之穀簿,雖甚零星,年事大登,穀價不踊,就明春巡還條中,折米,限四千石移送于關北,而該邑巡還,則以嶺南區劃穀,準此數作錢拮据,使之錢分繼巡,東民別無所損,北賑賴以及期。四千石船運,雖曰無多,東船體小,不能多載,令北伯,往復關東道臣,折半則以北船分運,而嶺南之以穀當運者,爲二萬一千石矣。一萬一千石,自關北送船運來,一萬石,以南船繼後載送,而竝令各該道,別定差員領運,凡係船價,皆以嶺南穀,元數外磨鍊,以給一年船稅,竝令勿徵,何如?令曰,依。
又以備邊司言達曰,爲災民紓力賙救之道,如救焚而拯溺,雖是無於例之事,固當拔例曲施,而粵在先朝癸卯,歲値大無,特命劃給蔘·布,以補賑資,今此關北之災形,無間於癸卯,而民事之遑汲,有甚於癸卯,今亦依癸卯已例,明年當納蔘·布,竝許補用於賑需。均廳所納詳定布本色及代錢條,尤甚諸邑,則使之折半蕩減,其餘各邑之收捧者,以其折半,亦使之充補於賑邑之資,而設賑之際,盬藿之費,皆從賑穀中辦備,則此時如金之穀,一粒猶可愛惜,茂山有逋穀代捧之白木二百同,姑未作穀者,就其中量宜分給於設賑諸邑,以爲盬藿貿用之需,何如?令曰,依。
又以備邊司言達曰,慰諭御史金英淳狀達判付,見此狀達,極有意見,不負朝家特遣之意,誠甚嘉乃,所陳諸條,令廟堂卽爲回達,追後登聞之渰壓死人,亦依他邑例擧行後,形止馳達,凡係民事,爾其便宜從事事,令下矣。取見其狀達,則其一,新還尤甚邑,分數停退,漂頹戶則尤甚·之次邑,竝全數停退,當捧條,尤甚·之次邑,限折半以相當穀,準折代捧事也。其一,賑穀許劃事也。其一,北靑等六邑川反浦落處給災事也。其一,北靑渰死人身還布已蒙蠲蕩者外,各邑渰壓死人,姑未蒙一視之澤,而事係特恩,不敢仰請事也。所請四條,俱入於道臣分等狀達,而就中渰死人恤典事,令旨判下,已蒙一視之典外,此三條,亦因道臣狀請,今方草記入達之意,敢達。令曰,知道。
又以備邊司言達曰,大賑之歲,空名帖之請得補賑,例也,而今此關北道臣,分等狀達之後錄,不爲擧論,此必北俗與他道有異,願買者絶罕故也,而癸卯之歉,亦有一千張請得之事,今番則限以五百張成給,使之從願,無或勒給·勒徵。非但空名帖也,就其中如有所納甚優濟活最多者,則自有今春嶺·湖之賑,隨其多少,格外除職之例,亦以此意,使之曉諭,俾有實效,未必不爲一助,竝爲分付於該道臣,何如?令曰,依。
又以武一所試官意達曰,臣所今日木箭應射擧子四十六人內,入格爲二人矣,日暮姑停之意,敢達。令曰,知道。
又以武二所試官意達曰,臣所今日木箭已應試擧子爲七十三人內,入格爲十人矣,日暮姑停之意,敢達。令曰,知道。
又以武一所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武二所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
吏曹申目粘連,達下是白有亦,觀此慶尙監司李勉昇狀達,則以爲,長水察訪趙鼎錫,今春列邑設賑之時,以其殘廩,許多錢穀,竭力措辦,遍行各站,悉心賙救,驛民之全活甚多,該察訪瓜期已熟,今將報箇,郵民擧懷抑鬱。今番義興·新寧之水災,所屬各驛,酷被其患,懷保奠接之方,不可付之生手,同察訪趙鼎錫仍任事,令該曹稟處亦爲白有臥乎所,郵官異於守令,請仍,亦罕已例,狀請內辭緣,置之,何如?判付達依準。
上在昌德宮。常參·經筵,以代理停。
藥房副提調朴岐壽啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
徐英淳達曰,合辭許久闕達,事甚未安。除在外·試所進去外,呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而大臣有病,不得來會云矣,敢達。令曰,知道。
鄭知容達曰,右承旨洪彦謨,同副承旨金興根,今日不爲仕進,竝卽牌招,何如?令曰,依。
兪象煥有頉,代以洪大稱爲假注書。
韓弘敎達曰,玉堂上下番俱空,事甚未安。副應敎趙秉龜,副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
金吾堂上前望單子入之,判義禁趙鍾永,知義禁李止淵代點。
令于徐英淳曰,時囚罪人明處峻·鄭聖甲,嚴問捧口招以入。
徐英淳達曰,大司憲·執義·持平一員未差,掌令李鎭華,持平洪重燮試所進,掌令金初燮牌不進,監察茶時之意,敢達。令曰,知道。
以右承旨洪彦謨,同副承旨金興根牌不進罷職令旨,令于徐英淳曰,只推。
以副應敎趙秉龜,副校理吳致淳,修撰閔英世·李竣祜,副修撰李應信·徐有贊牌不進罷職令旨,令于韓弘敎曰,只推。
以掌令金初燮,獻納金胤根牌不進罷職令旨,令于徐英淳曰,只推。
韓弘敎,以內醫院都提調·提調意達曰,進上鍼子及諸醫所用鍼子,例有三年一次造成之規,而明年乃是當次之年,依例精造進上後,分給諸醫,明年又是寅年,寅鍼亦爲依例精造進上,何如?令曰,依。
徐英淳,以備邊司言達曰,卽見江原監司李紀淵年分狀達,則分等不爲擧論災結,以地部劃下災四十結中分俵,則餘數爲十結,而後錄數條,請令廟堂稟令分付矣。其一,原州·春川兩邑未捧各穀二千一百十七石零,依前以舊未捧懸錄事也。其一,推奴·徵債,限明秋防塞事也。一道均登,分等之不爲擧論,果爲得當,依此施行,俵餘災結,使之依例還納,逋穀之待年豐收捧,有不可已,而兩邑未捧,前旣以舊未捧懸錄,此與尋常停退者,有異,竝與推徵防塞之請,而一體許施,何如?令曰,依。
又以御營廳言達曰,因禮曹草記,東道七陵局內獵虎事,定將校率領砲手,今月初二日,出送行獵矣,初三日申時量,小豹虎一頭,捉得於穆陵曲墻近處,故謹此封進,而仍爲行獵之意,敢達。令曰,知道。
又以御營廳言達曰,小豹虎一頭,捉得封進之後,連爲遍獵,今月初四日申時量,小豹虎一頭,又爲捉得於健元陵曲墻近處,故謹此封進,而仍爲行獵之意,敢達。令曰,知道。
又以武一所試官意達曰,臣所今日木箭應射擧子一千五十六人內,入格爲二十七人矣,日暮姑停之意,敢達。令曰,知道。
又以武二所試官意達曰,臣所今日木箭應射擧子爲五百二人內,入格爲四十七人矣,日暮姑停之意,敢達。令曰,知道。
又以武一所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武二所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武一所試官意達曰,臣所今日木箭應射擧子二百二十四人內,入格十五人矣,日暮姑停之意,敢達。令曰,知道。
又以武二所試官意達曰,臣所今日木箭應射擧子爲四百三人內,入格爲二十八人矣,日暮姑停之意,敢達。令曰,知道。
左議政李存秀書曰,伏以,日前西闕有回祿之警,仰惟睿念,必多驚動,臣疾病昏瞀,偃處床席,旣不能趨造大庭,以伸起居之忱,又不能開口一言,以獻修省之實,蹙伏涔涔,秖增惶愧。仍伏念臣,本以脆質,夙抱貞疾,蒲柳旣衰,膏盲益纏,雖稍安之時,其扶曳難强之狀,固已爲衆目之所駭笑,伏想睿鑑,亦已俯燭矣。忽自前月,危症驟發,肚脹腹滿,水道壅閉,血咯如湧,課日不止,元氣日下,喘息僅屬,床簀一纔,奄奄垂絶,而中書見任,尙縻身邊,如以千斤重擔,壓在尫羸之軀,宛轉欲脫而不可得。矧今民務方殷,簿書日埤,而廊廟之上,更無他人,分勞仰成,亦無其所,奏覆稟裁,一切停閣,筵席趨簉,固無可論,私室酬接,亦無其望,緣臣一人之嬰疾,致使瘝曠之害,歸於民國,撫躬憂悸,益增死罪,冒控短瀆,仰暴實狀。伏乞睿慈,特賜諒察,亟稟大朝,遞解臣議政之銜,仍卽變通,俾廟務無曠,朝體無損,臣雖卽日溘逝,庶可瞑目。臣無任云云。答曰,覽書具悉卿懇。愼節意謂一時證患,今見來章,不勝萬萬憂慮。卿若因病辭免,其於國事,何,其於蒼生,何?神明所佑,庶可卽瘳,卿其勿復苦辭,安心攝養。仍令于韓弘敎曰,此下答,遣史官往諭于左議政。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
鄭知容達曰,明日常參,取稟。令曰,停。
徐英淳達曰,合辭許久闕達,事甚未安。除在外·試所進去外,呈告人員,竝卽牌招,何如?令曰,依。
鄭知容達曰,假注書李殷相,身病猝重,勢難察任,今姑改差,何如?令曰,依。
又達曰,玉堂上下番俱空,事甚未安。副應敎趙秉龜,副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
徐英淳達曰,卽者義禁府都事來言,時囚罪人明處峻·鄭聖甲,嚴問捧口招以入事,令下矣。口招坐起,堂上當爲備員,而判義禁趙鐘永在外,知義禁李止淵未肅拜,同義禁李奎鉉呈辭受由,只有同義禁鄭基善一員,不得備員開坐云,何以爲之,而知義禁李止淵,卽爲牌招,何如?令曰,依。判義禁許遞,旣承下敎,前望單子入之。
判義禁前望單子入之,李羲甲代點。
韓弘敎達曰,新除授判義禁李羲甲,卽爲牌招,以爲開坐之地,何如?令曰,依。
又達曰,判義禁李羲甲書答已下,卽爲牌招,以爲開坐之地,何如?令曰,依。
韓弘敎啓曰,卽者刑曹郞廳來言,因本曹申目,慶熙宮守直軍士等,嚴刑究問事,判下,而判書未差,次堂例不得擧行云。未差之代,政官牌招,開改差出,何如?傳曰,前望單子,入于小朝。
刑曹判書前望單子入之,金履載代點。
韓弘敎達曰,新除授刑曹判書金履載,卽爲牌招,何如?令曰,依。
又達曰,大司憲·執義·持平一員未差,掌令李鎭華,持平洪重燮試所進,掌令金初燮牌不進,監察茶時之意,敢達。令曰,知道。
又達曰,知義禁李止淵,時無職名,令該曹口傳付軍職,何如?令曰,依。
兵曹口傳政事,大護軍單李止淵。
韓弘敎以武一所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武二所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
判義禁李羲甲書曰,伏以臣,卽伏承除旨下者,以臣爲判義禁府事,而開坐有令,召牌踵臨,在臣分義,敢不竭蹶趨承,而第臣方叨賓客之任,時帶宮銜者,不得兼綰刑獄,格例卽然,玆敢略具文字,仰瀆崇聽。伏乞离明,俯賜鑑諒,將臣新授判金吾之任,特許鐫遞,以存公格,不勝幸甚。臣無任云云。答曰,覽書具悉。所帶賓客之任,許遞。
上在昌德宮。常參·經筵,以代理停。
洪彦謨啓曰,來十一日,朝參日次矣,敢稟。傳曰,停。
鄭知容達曰,明日常參,取稟。令曰,停。
洪彦謨達曰,大司憲·執義·持平一員未差,掌令李鎭華,持平洪重燮試所進,掌令金初燮令旨未下,監察茶時之意,敢達。令曰,知道。
鄭知容達曰,來十一日,專經文臣殿講日次矣,敢稟。令曰,待下令爲之。
又達曰,來十一日,輪對日次矣,敢稟。令曰,當次人受點,後日次待令。
又達曰,左副承旨徐英淳,今日不爲仕進,卽爲牌招,何如?令曰,依。
李殷相改差,代以李鼎敍爲假注書。
洪彦謨,以都摠府言達曰,今初十日殿座時,侍衛·寶劍及陪衛,當爲備員,而都摠管洪奭周,副摠管金炳朝在外,徐鳳淳以禁軍別將率領進,李羲準呈辭受由,無以備員。令政院稟令變通,仍令該曹,以在京無故人,口傳差出,待下批牌招,以爲備員進參之地,何如?令曰,依。
又達曰,因都摠府草記,今初十日殿座時,侍衛·寶劍及陪衛,當爲備員,而都摠管洪奭周,副摠管金炳朝在外,徐鳳淳。以禁軍別將率領進,李羲準呈辭受由,無以備員,令政院稟令變通,口傳差出,待下批。牌招事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
以掌令金初燮,獻納金胤根牌不進罷職令旨,令于洪彦謨曰,只推。
以副校理吳致淳,修撰閔英世·李竣祜,副修撰李應信·徐有贊牌不進罷職令旨,令于洪彦謨曰,只推。
鄭知容,以弘文館言達曰,上番副應敎臣趙秉龜,以兼西學敎授,今日儒生試取事,晝仕出去之意,敢達。令曰,知道。
洪彦謨,以武一所試官意達曰,臣所今日木箭應射擧子一百七十八人內,入格爲十六人,前三日入格通計,合爲六十人矣。木箭今已畢試,鐵箭鱗次試取之意,敢達。令曰,知道。
又以武一所試官意達曰,臣所今日平明開場,昨日未畢試鐵箭,仍爲試取之意,敢達。令曰,知道。
又以武二所試官意達曰,臣所今日平明開場,鐵箭試取之意,敢達。令曰,知道。
又以武一所試官意達曰,臣所今日鐵箭應射擧子九百六十人內,入格爲二十一人矣。日暮姑停之意,敢達。令曰,知道。
又以武二所試官意達曰,臣所木箭今已畢試,入格爲六十四人矣。鐵箭當爲鱗次試取,而日暮姑停之意,敢達。令曰,知道。
又以禁衛營言達曰,去夜初更量,禁漏官金鳳禧,幼學金重錫,被捉於本營巡邏,而金鳳禧,係是朝官,依例移送義禁府,金重錫,係是士子,移送秋曹之意,敢達。令曰,知道。
又以義禁府言達曰,因禁衛營草記,犯夜人禁漏官金鳳禧,纔已待令矣。金鳳禧未經正職,係是雜技,移送秋曹之意,敢達。令曰,知道。
義禁府申目,祝史副司果宋成龍原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達依準。又申目,咸平縣監李光龍原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。又申目,明川前府使吳顯文原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。又申目,慶熙宮衛將洪象基原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
義禁府申目粘連,向前李光龍亦,路旣阻水,時已侵夜,其不克前進,容或有說是白乎矣,苟能先期趲程,何至臨時失待?不可以預差之異於實差,有所參恕,以此照律,何如?判付達依準。又申目粘連,向前吳顯文亦,配囚逃失,始由防守之不謹,跟捕稽遲,終又譏詗之不嚴,不可以限前遞任,有所容恕,以此照律,何如?判付達依準。又申目粘連,向前洪象基亦,身爲衛將,責是守直,則失火之未及覺察,已是溺職,奔告之又此遲滯,尤係難貰,以此照律,何如?判付達依準。又申目粘連,向前宋成龍亦,尊所失待,雖緣生疎,班聯失儀,不可容恕,以此照律,何如?判付達依準。又申目,長連前縣監吳致文原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。
義禁府申目,慶熙宮守直內官鄭聖甲·明處峻等原情云云。徽旨內辭意,發問目反覆嚴問是白遣,參互秋曹文案,多般究詰是白乎矣,失火根因,終不直招,平問之下,難以取服,竝只刑推得情,何如?判付達,參看兩案,言有相左,必是隱情慝罪,兩漢,爲先施威嚴問爲良如敎。
義禁府申目粘連,向前明處峻·鄭聖甲等亦,以判付內辭意,發問目多般鉤覈是白乎矣,一如前招,專事漫漶,不可以施威而取服,竝只嚴刑得情,何如?判付達,嚴問之下,如是漫漶者,尤極痛惋,姑待刑曹囚漢,更招盤問爲良如敎。
上在昌德宮。常參·經筵,以代理停。
洪彦謨達曰,明日常參,取稟。令曰,停。
金興根達曰,合辭許久闕達,事甚未安。除在外·試所進去外,呈告人員,竝卽牌招,何如?令曰,依。
金興根啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪彦謨達曰,右副承旨韓弘敎,今日不爲仕進,卽爲牌招,何如?令曰,依。
金興根達曰,卽者副應敎趙秉龜,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
金興根啓曰,在前親臨武科試取時,有時·原任大臣入侍之例,今番則何以爲之?敢稟。傳曰,入侍。
又啓曰,在前親臨武科試取時,有宗宰磨鍊入侍之例,今番則何以爲之?敢稟。傳曰,入侍。
以左副承旨徐英淳牌不進罷職令旨,令于洪彦謨曰,只推。
洪彦謨達曰,行都承旨朴岐壽式暇,左承旨鄭知容式暇出去,左副承旨徐英淳不爲仕進,右副承旨韓弘敎令旨未下,同副承旨金興根內閣直,院中只有臣一人,伴直無人。左副承旨徐英淳,卽爲牌招,何如?令曰,依。
金興根達曰,大司憲·執義·持平一員未差,掌令李鎭華,持平洪重燮試所進,掌令金初燮牌不進,監察茶時之意,敢達。令曰,知道。
以掌令金初燮,獻納金胤根牌不進罷職令旨,令于金興根曰,只推。
以右副承旨韓弘敎牌不進罷職令旨,令于洪彦謨曰,只推。
洪彦謨,以侍講院言達曰,再明日殿座侍座時,宮官當爲全數進參,而兼文學未差,兼司書李寅弼受由在外,無以備員。未差之代,令政院稟旨差出,而在外人,稟令變通差出,以爲備員進參之地,何如?令曰,依。
洪彦謨啓曰,因侍講院草記,再明日殿座侍座時,宮官當爲全數進參,而兼文學未差,無以備員,令政院,稟旨差出事,依下矣。未差之代,政官牌招,開政差出,何如?傳曰,前望單子,入于小朝。
洪彦謨達曰,因侍講院草記,再明日殿座侍座時,宮官當爲全數進參,而兼司書李寅弼受由在外,無以備員,令政院,稟令變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
以京畿監司金鐮狀達,通津府康寧浦水賊廣加譏詗事,令于金興根曰,觀此狀達,不可但以驚心言。十餘名人命,沒數投海,萬餘兩錢貨,無難攘奪,此非數十强盜所可爲之事。且近畿之地,至有此變者,寧不澟然而心寒乎?捉囚八漢,難保其明知賊情,十分究覈,俾無橫罹之患,行凶諸盜,不可不刻期捕捉,嚴飭五鎭營,使之不日捉得,而若不趁卽搜捕,當有別般嚴處,惕念擧行,可也。
摠管前望單子入之,都摠管鄭尙愚,副摠管朴蓍壽·申在植·金蘭淳代點。
洪彦謨,以吏曹言啓曰,卽接通禮院牒報,則以爲,再明日春塘臺武科殿試,王世子侍座時,相禮當爲進參,而相禮李寅弼,呈辭在外,無以備員,卽速變通,以爲擧行云。通禮院相禮李寅弼改差,其代,口傳備擬以入,何如?傳曰,允。
洪彦謨,以弘文館言達曰,下番闕直,事甚未安。副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,以爲推移入直之地,何如?令曰,依。
徐英淳,以都摠府言達曰,副摠管金熙華以漢城府左尹,本府坐起晝仕出去,而逐日赴坐,煩稟未安,入番間除草記往來之意,敢達。令曰,知道。
又以武一所試官意達曰,臣所今日鐵箭應射擧子五百四十四人內,入格爲七人,昨日入格,合爲二十八人矣。鐵箭今已畢試,鳥銃鱗次試取,而元貫革外,加設四貫革之意,敢達。令曰,知道。
又以武二所試官意達曰,臣所今日鐵箭應射擧子爲九百三人內,入格爲六十七人矣。鐵箭今已畢試,鳥銃鱗次試放,而元貫革外,加設四貫革之意,敢達。令曰,知道。
又以武一所試官意達曰,臣所今日鳥銃應放擧子二百四十九人內,入格爲九十七人矣,日暮姑停之意,敢達。令曰,知道。
又以武二所試官意達曰,臣所今日鳥銃應放擧子爲四十八人內,入格爲十人矣,日暮姑停之意,敢達。令曰,知道。
又以武一所試官意達曰,臣所今日平明開場,昨日未畢試鳥銃,仍爲試放之意,敢達。令曰,知道。
又以武二所試官意達曰,臣所今日平明開場,昨日未畢試鳥銃,仍爲試放,而一邊捧講之意,敢達。令曰,知道。
又以武一所試官意達曰,近來科法解弛,奸弊滋甚,臣於開場之後,各別糾察,而昨日鳥銃試放時,擧子尹在儉等,初不得中,而以衛軍不以得中入告之故,因此發憤,成群作黨,執捉衛軍,捽曳毆打,罔有紀極,國綱所在,萬萬痛駭。如許蔑法頑惡之類,不可尋常處之,移送秋曹,所犯諸人,一一査實,竝施嚴刑充軍之律,何如?令曰,依。
又以武一所試官意達曰,臣所今日鳥銃應放擧子八十三人內,入格爲三十七人,昨日入格,合爲一百三十四人矣。鳥銃今已畢放,仍爲開講試取之意,敢達。令曰,知道。
又以武一所試官意達曰,臣所今日應講擧子二百二十人內,入格爲八十二人矣,各技今已畢試,仍爲修整榜目之意,敢達。令曰,知道。
又以武二所試官意達曰,臣所今日鳥銃畢試入格,爲五十八人,應講擧子,亦已畢試,鱗次計劃,榜目修正之意,敢達。令曰,知道。
徐英淳達曰,試官之出榜詣闕,自是例也,而武一所監試官洪重燮·朴宗吉,謂有身病,自外徑歸,事甚未安。竝推考,何如?令曰,依。
徐英淳,以兵曹言達曰,五衛將金宗淳,文臣兼宣傳官徐有贊,俱以病難供職,呈狀乞遞,竝改差,何如?令曰,依。
又以備邊司言達曰,卽見平安監司金魯敬災實分等狀達,則平壤等十六邑,置之稍實,江東等二十四邑,置之之次,江界等二邑,置之尤甚,後錄諸條,竝請令廟堂稟令分付矣。其一,本道事目,以丁未比摠,而今年實結,比丁未不足,爲一千四百十四結二十負六束,依已例特許加劃,各邑雜費,一體蠲減事也。其一,各邑·鎭帳外火田,限四分一權減,各鎭屬給代不足條,以各鎭間年儲留穀,從便區劃事也。其一,陳田·火田之還加起,從實執卜事也。其一,各宮房各衙門及奎章閣所屬屯土,亦許從實執稅事也。其一,各樣還穀,尤甚邑尤甚面里,限三分一,尤甚邑之次面里,之次·稍實邑尤甚面里,限四分一,以相當穀,準折代捧事也。其一,楚山査逋排年未捧穀中,丙戌條二千四石零,丁亥條三千二百一石零,戊子條三千二百一石零,竝許仍停,待明年準捧事也。其一,尤甚邑,勿定配所事也。分等依狀請施行,西北給災,本非經法,故年前道臣,以比摠不足之歲,更請他年比摠之意,有所稟定者,而比摠換定,亦難創議,依近例,今年不足災一千四百十四結零,姑許加劃,各邑雜費條,亦令蠲減。逋穀排年,卽是朝家特施之典,而排年之後,又復因循,則烏在其特施之意乎?且丙戌以後三年條,則初無狀請停捧之事,而乃以未捧名色,混同請停者,揆以法意,殊涉未安,而道臣必當有十分覈實者,似此之歲,亦難强令竝督,特許仍停,其餘諸條,一依狀辭施行之意,分付,何如?令曰,依。
徐英淳,以御營廳言啓曰,因禮曹草記,東道七陵局內捉虎事,定將校率領砲手,今月初二日,出送行獵矣。大豹虎一頭,小豹虎二頭,捉得後連爲搜覓,更無虎跡,山行軍,今姑撤還之意,敢啓。傳曰,知道。
徐英淳,以御營廳言達曰,小豹虎二頭,捉得封進之後,連爲行獵,今月初七日申時量,大豹虎一頭,又爲捉得於元陵曲墻後,故謹此封進,而更無虎跡,山行軍,仍爲撤還,陵寢近處,一獵三捉,則該校論賞,曾有已例矣。今番所捉,係是一獵三頭,捉虎將敎鍊官直赴,朴煥球,宜有論賞之擧,而臣不敢擅便,令該曹考例稟處,何如?令曰,依。
又以左右捕盜廳言達曰,謹依下令,刑曹在因罪人崔有乭等五名,押囚左廳之意,敢達。令曰,知道。
金興根,以刑曹言達曰,囚禁衛營達辭,去夜初更量,犯夜幼學金重錫,移送秋曹事,令下矣。金重錫,依更數,決笞三十度,放送之意,敢達。令曰,知道。
又以刑曹言達曰,因義禁府達辭,犯夜禁漏官金鳳禧,未經正職,移送秋曹事,令下矣。金鳳禧,依更數,決笞三十度,放送之意,敢達。令曰,知道。
副應敎趙秉龜書曰,伏以臣於持被之中,卽接家信,則臣母所患痰濕之症,當此換節之時,冒感夾滯,一倍添損,證形殊重,家人踵門,促臣歸視。臣自聞此報,方寸已亂,按住不得,玆敢忙陳短章,徑出禁扄。伏乞睿慈,俯賜鑑諒,亟削臣所帶之職,仍治臣擅離之罪,以便救護,以昭法紀焉。臣無任云云。覽書具悉。爾其勿辭救護。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,明日常參,取稟。令曰,停。
金興根達曰,合辭許久闕達,事甚未安。除在外·試所進去外,呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,臣知容依定式進詣香室,奉審香祝櫃·祝板袱子,則精潔之意,敢達。令曰,知道。
又達曰,玉堂上下番俱空,已至多日,事甚未安。副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
徐英淳達曰,試官出榜詣闕,例也,而武二所監試官李鎭華·金鍠,謂有身病,自外徑歸,事甚未安。竝推考,何如?令曰,依。
朴岐壽啓曰,在前親臨庭試,有時·原任大臣入侍之例,今番則何以爲之?敢稟。傳曰,入侍。
又啓曰,在前親臨庭試,有宗宰磨鍊入侍之例,今番則何以爲之?敢稟。傳曰,入侍。
令于朴岐壽曰,考官更爲令招。
令于朴岐壽曰,考官更爲令招。
持平洪重燮達曰,臣姿本鹵下,識又空疎,淸朝耳目之任,初不近似,而向叨諫職,言議巽軟,情踪恧蹙,罪重積違,罰止薄竄,曾未幾何,旋蒙特宥。臣於是,仰感俯怵,縮伏自訟,千萬不自意,柏府除旨,有隕自天,仍降蕩滌敍用之令,繼有先參鞫坐之敎,恩出格外,感激靡措。義重往役,冒沒趨膺,鞫事旣竣,叨謝爲急,雖不得不章皇出肅,而第臣於合達中,竊有私義之不可聯參者。曾前引避,輒蒙體諒,今臣處義,宜無異同,以此情踪,何可一刻晏然於臺次乎?間因試役之往赴,今始來避,所失尤大。請令遞斥臣職。答曰,依達。
正言朴宗吉達曰,臣言議風采,本不合於淸朝諫諍之任,而薇垣特點,忽下於夢想之外,臣感恩怵義,靡所措躬。第臣與司諫臣徐箕淳,有友壻應避之嫌,揆以公格,在下當遞。始也賤疾危劇,未卽來避,適値鞫事之方張,章皇出肅,旋因試役之見縻,不敢言他,遷就到今,所失尤大。第應遞之職,虛縻旣久,難冒之義,有關廉防,以此情踪,何可晏然於臺次乎?請令遞斥臣職。答曰,依達。
傳于徐英淳曰,明日出宮門路,以協陽門爲之。
令于徐英淳曰,明日出宮門路,以貳極門爲之。
以副校理吳致淳,修撰閔英世·李竣祜,副修撰李應信·徐有贊牌不進罷職令旨,令于鄭知容曰,只推。
以掌令金初燮,獻納金胤根牌不進罷職令旨,令于金興根曰,只推。
令于金興根曰,昨觀文案,秋曹兩囚,更無可問。時囚罪人明處竣,嚴刑究問,鄭聖甲離直出家之故,施威嚴問。
吏曹口傳政事,以兪章煥爲相禮。
春坊前望單子入之,兼文學趙秉龜,兼司書徐有贊代點。
鄭知容,以侍講院言達曰,明日殿座侍座時,宮官當爲全數進參,而文學未差,無以備員,令政院稟旨差出,以爲備員進參之地,何如?令曰,旣承下敎前望單子入之。
文學前望單子入之,徐戴淳添書代點。
徐英淳,以都摠府言達曰,今初十日殿座時,侍衛·寶劍及陪衛,當爲備員,而都摠管鄭尙愚在外,副摠管李忠運·金蘭淳,俱有實故,無以備員。令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,依。
徐英淳達曰,因都摠府草記,今初十日殿座時,侍衛·寶劍及陪衛,當爲備員,而都摠管鄭尙愚在外,副摠管李忠運·金蘭淳,俱有實故,無以備員,令政院稟令變通,仍令該曹,口傳差出事,依下矣。合有變通之道,何以爲之?敢稟。令曰,竝許遞。旣承下敎,前望單子入之。
摠管前望單子入之,都摠管南履翼,副摠管李若愚·李復淵代點。
朴岐壽,以吏曹言達曰,成均館典籍李魯奎,受由過限不上來,依例改差,何如?令曰,依。
徐英淳,以兵曹言啓曰,明日殿座時,侍衛禁軍等,別將當爲率領,而別將徐鳳淳,以宗宰進參矣。一番內禁衛將李仁達,使之兼別將擧行之意,敢啓。傳曰,知道。
又以備邊司言達曰,關西先運襦衣二百四十九領,紙衣二百六十六領,照數捧上稱量綿品·紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢達。令曰,知道。
左議政李存秀書曰,伏以臣於日昨,力疾控急,豈爲臣一己之私哉?秖緣廟務瘝廢,民國受弊,而一直虛縻,萬萬爲悶故也,及伏奉睿答,不惟不賜從許,辭旨曠絶,有非如臣庸陋所可承當者,擎讀未竟,惶霣抑塞,不知何以爲計也。書曰,無曠庶官,庶官,尙不可曠,矧玆大官乎?日前因北關回達,令籌司諸堂,就議私次,此實出於不緩民事之睿念,而其時臣尙能强力酬酢,今則病情之沈篤,又不知落下幾層,雖欲收召神精,就事論事,其勢誠末由也已。臣旣不能可否,則諸堂雖有商確議定,無以直爲稟覆,將不免袖手坐視,中書重地,便同主管無人,國體之壞損,倘復如何?毋論新舊,膺是簡者,固不可朝除而夕出,雖及今變通,尙恐歷日曠滯,此臣所以一懇再懇,以時日爲急者也,玆敢不避屢瀆,倩人構草,仰煩睿聰。伏乞离明,亟爲仰稟,特降處分,以幸國事,臣亦得以安心畢命。無任云云。答曰,覽書具悉卿懇。余方以卿患節,日夕憧憧,神明所佑,豈不卽瘳乎?廟務,以草記陳達,卿其安心調理,勿復辭巽。仍令于韓弘敎曰,此下答,遣史官往諭于左議政。
上在昌德宮。常參·經筵,以代理停。
王世子詣協陽門外祗迎幕次後,內閣·政院·藥房·春坊口傳問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。世子宮,內閣·政院·藥房·春坊口傳問安。答曰,知道。
藥房提調金鏴,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
金興根達曰,大司憲·執義,持平二員未差,掌令李鎭華·金初燮呈辭,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而殿座相値,不得來會云矣,敢達。令曰,知道。
朴岐壽啓曰,吏曹郞廳來言,臺諫有闕,政事,取稟。傳曰,前望單子,入于小朝。
以副校理吳致淳,修撰閔英世·李竣祜,副修撰李應信·徐有贊牌不進罷職令旨,令于鄭知容曰,只推。
鄭知容,以侍講院言達曰,兼弼善朴宗吉,時無職名,令該曹口傳付軍職,何如?令曰,依。
兵曹口傳政事,副司果單朴宗吉。
朴岐壽,以吏曹言達曰,卽接黃海監司李翊會移文,則瑞興府使朴宗濂以省掃事,受由上京,而今跨三朔,尙不還任,見今秋務方殷,一時曠官,極爲可悶,各別嚴飭,不日下送事,爲辭,故自臣曹催促,則以爲,身病猝重,不得下去云。當此秋務方殷之時,許久曠官,誠爲可悶,該倅之病勢,有難等待其差歇,瑞興府使朴宗濂罷黜,何如?令曰,依。
醫官安橚書啓,臣敬奉下敎,馳往東部蓮花坊蓮池洞契左議政李存秀家,齎傳蔘料,病症看審,則自經咯血下血之後,腹部脹滿,小便短澁矣,去月念後,漸益添加,脈度浮滑無力,膈上壅悶,食飮不得順下,脚部亦爲浮高,連試滲利補元之劑,而水道終不順利,病勢自然有添云,而臣則旣承看病以來之命,故卽爲還來之意,詮次啓達,傳曰,知道。
徐英淳,以兵曹言達曰,今十月初十日聖壽四旬御極三十年,合二慶慶科庭試武科殿試時,直赴殿試人及直赴會試人,應試·應頉區別,別單書入之意,敢達。令曰,知道。
又以兵曹言達曰,直赴殿試奉承傳及奉承令武藝別監金友權等三百十六人,直赴會試奉承傳及奉承令馬兵安宗發等一百十九人,竝令隨其錄名,許赴於今日殿試之意,敢達。令曰,知道。
又以兵曹言達曰,卽接濟州牧使李行敎牒報,則去戊子式年武科初試人李基演起送,爲辭矣,本州以候風駕海之故,初試人隨其上來,許赴於當前庭試,載在法典。今此李基演,許赴於今日殿試之意,敢達。令曰,知道。
又以兵曹言達曰,謹依慶熙宮光明殿守直內官手本達下,別守宮長番內官房朔下軍·雇立軍,別單書入之意,敢達。令曰,知道。
義禁府照目粘連,咸平縣監李光龍矣本府議達內,路旣阻水,時已寢夜,其不克前進,容或有說是白乎矣,苟能先期趲程,何至臨時失待?不可以預差之異於實差,有所參恕,以此照律,罪笞五十收贖,解見任別敍,私罪,奉令依準爲旀,功減一等爲良如敎。又照目粘連,祝史副司果宋成龍矣本府議達內,尊所失待,雖緣生疎,班聯失儀,不可容恕,以此照律,罪從重論,杖六十收贖,奪告身一等,私罪,奉令依準爲旀,功減一等爲良如敎。又照目粘連,明川前府使吳顯文矣本府議達內,配囚逃失,始由防守之不謹,跟捕稽遲,終又譏詗之不嚴,不可以限前遞任,有所容恕,以此照律,罪杖六十收贖,奪告身一等,私罪奉令依準爲旀,功減一等爲良如敎。又申目粘連,向前吳致文亦,死囚見失,自有當律,而本職遞歸,旣在限內,雖與限滿未捉,煞有間焉是白乎乃,其在任時,始不能嚴束察飭,終未克刻期跟捉,揆以法例,焉逭重勘?以此照律,何如?判付達依準。又申目,罪人明處晙·鄭聖甲等更招云云。向前明處晙段,手持烟竹之說,崔有乭等三招如一,前後無差,失火根因,此爲肯䋜,而箇箇考察,嚴加刑訊是白乎矣,一向抵賴,終不直招是白遣,懇囑之說,旣出於鄭聖甲之招,則渠矣眞贓已露,奸情莫掩是白去乙,猶復忍杖不服,尤極痛惋。待侤限更加嚴刑,期於得情爲白乎旀,鄭聖甲段,施威嚴問之下,伊日離直之狀,前此誣招之實,一一直招是白乎矣,身爲守直中官,肆然擅離,火起之時,旣不卽覺察火失之由,又不能指陳,究厥罪狀,極爲痛駭。刑推得情,何如?判付達,明處晙,加刑得情爲旀,鄭聖甲段,姑囚爲良如敎。
己丑十月初十日辰時,上詣春塘臺。慶科庭試武科殿試入侍時,行都承旨朴岐壽,右承旨洪彦謨,左副承旨徐英淳,假注書洪大稱,別兼春秋趙秉憲·徐戴淳,檢校待敎金正喜,以次侍立。時至,通禮跪啓請外辦,上具翼善冠·衮龍袍,乘輿出宣化門。藥院提調金鏴進前奏曰,侵早勞動,聖體,若何?上曰,一樣矣。仍出協陽門,由健陽門·靑陽門,詣春塘臺。通禮跪啓請降輿,上降輿陞座,考官兵曹判書徐俊輔,行護軍白東薳,摠戎使李石求,參考官副護軍尹秉烈·李亨權·李應植,宣傳官李南軾,以次入就拜位。引儀唱四拜訖,以次陞階侍立。上曰,殿試處所,以丹楓亭爲之。俊輔進前奏曰,試官,使誰擧行乎?上曰,摠戎使李石求,副護軍李亨權,別軍職李恒權,宣傳〈官〉李煥遠擧行,可也。仍命試射,上入便次。命書傳敎曰,左相所患,聞甚不輕,遣御醫,持相當藥物,看病以來。出傳敎少頃,上出次試射訖,通禮跪啓請禮畢。仍請乘輿,上乘輿出靑陽門,由健陽門·協陽門,出標信解嚴,入宣化門還內,諸臣以次退出。
己丑十月初十日辰時,上詣春塘臺。王世子侍座慶科庭試武科殿試入對時,左承旨鄭知容,右副承旨韓弘敎,同副承旨金興根,假注書李鼎敍,別兼春秋金鼎集,記事官徐念淳,檢校直閣徐萬淳,以此陪立。時至,相禮跪贊請外備,王世子具翼善冠·衮龍袍,乘輿出重華門。仍詣祗迎位,大駕至,鞠躬祗迎訖,相禮跪贊請乘輿,王世子乘輿,隨詣春塘臺。相禮請降輿,王世子降輿,詣侍座位侍坐訖。令曰,注書,誰也?知容曰,李鼎敍也。左承旨鄭知容達曰,玉堂上下番俱空,事甚未安。副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依爲之。出擧條大駕還內時,王世子祗送。相禮跪贊請乘輿,王世子乘輿,由靑陽門,仍詣宣化門前降輿,板位問安後,出協陽門。相禮跪贊請乘輿,王世子乘輿,由重華門還內,諸臣以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
韓弘敎達曰,合辭許久闕達,事甚未安。除在外外,呈告人員,竝卽牌招,何如?令曰,依。
韓弘敎啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,來十六日,漢學文臣殿講日次矣,敢稟。令曰,待下令爲之。
又達曰,來十六日,日次儒生殿講日次矣,敢稟。令曰,以製代講,明日魚水堂爲之。
又達曰,右承旨洪彦謨,今日不爲仕進,卽爲牌招,何如?令曰,依。
以副校理吳致淳,修撰閔英世·李竣祜,副修撰李應信·徐有贊牌不進罷職令旨,令于鄭知容曰,只推。
鄭知容達曰,玉堂上下番俱空,事〈甚〉未安。副校理吳致淳,修撰閔英世·李竣祜,副修撰李應信·徐有贊,旣有只推之令,與副應敎趙秉龜,一體牌招,以爲推移入直之地,何如?令曰,依。
韓弘敎達曰,大司憲·執義·持平二員未差,掌令李鎭華·金初燮牌不進,監察茶時之意,敢達。令曰,知道。
以掌令李鎭華·金初燮,獻納金胤根,正言金鍠牌不進罷職令旨,令于韓弘敎曰,只推。
以右承旨洪彦謨牌不進罷職令旨,令于鄭知容曰,只推。
以副應敎趙秉龜,副校理吳致淳,修撰閔英世·李竣祜,副修撰李應信·徐有贊牌不進罷職令旨,令于鄭知容曰,只推。
令于韓弘敎曰,明日出宮門路,以貳極門爲之。
禮曹〈達曰〉,來十一月初七日,行景慕宮冬享大祭,王世子代行敎是時,王世子散齋三日於別堂,致齋二日,一日於正堂,一日於齋室,凡散齋,不弔喪問疾,不聽樂,有司不達刑殺文書,致齋,惟達享事事,依禮文擧行,何如?判付達,致齋處所,以摛文院爲之。
鄭知容,以侍講院言達曰,明日日次儒生應製時,宮官當爲全數進參,而說書尹興圭呈辭受由,無以備員,令政院稟令變通差出,以爲備員進參之地,何如?令曰,依。
醫官金驥男書啓,瀋陽問安使行判中樞府事李相璜,連爲無事,今十月初一日辰時量,自瀋陽,離發前進之意,詮次啓達。傳曰,知道。
醫官金驥男書達,瀋陽問安使行判中樞府事李相璜,連爲無事,今十月初一日辰時量,自瀋陽,離發前進之意,詮次,敢達。令曰,知道。
韓弘敎,以備邊司言達曰,前兵使權膺祜在京卒逝,今將返柩于善山故鄕矣。依法典擔軍題給之意,分付所經各道,何如?令曰,依。
又以備邊司言達曰,卽見京畿監司金鐮年分狀達,則分等不爲擧論,仍以爲,事目災二百結外,不足災二千四百九十八結八束,特許準劃,後錄諸條,竝請令廟堂,稟令分付矣。其一,大興城餉,姑依近例,捧留本邑,附近民之自願輸納本所者,依願許施耗條代錢輸送事也。其一,各衙門各年軍布及乙酉停退還餉,準數收捧,辛巳以前各年舊布,依前仍停事也。其一,禁·御兩營所管江都留餉米太,依已例,以錢代捧,待明秋還作本色事也。其一,守·摠兩營壯抄牙兵各樣身米,每斗四錢式,依已例以錢代捧事也。其一,推奴·徵債,限明秋防塞事也。三等分劑,初不擧論,則可知畿農之一路均登,誠甚喜幸。至於災結加請,除却流來舊頉,亦可謂精約,事目外二千四百九十八結零,特爲準劃。大興城餉事,該守臣,己以難於更張,有所報來者,而第其一年捧留與永久變通,有異,況是多年已施之事?且長湍之弊難保之勢,不可不別加顧念,姑依近例許施,其餘諸條,別無靳持之端,竝依狀請施行,何如?令曰,依。
又以禁衛營言達曰,本營騎士將李惇五,身病猝重,勢難察任,改差,何如?令曰,依。
又以刑曹言達曰,武一所達辭內,近來科法解弛,奸弊滋甚,臣於開場之後,各別糾察,而昨日鳥銃試放時,擧子尹在儉等,初不得中,而以衛軍不以得中入告之故,因此發憤,成群作黨,執捉衛軍,捽曳毆打,罔有紀極,國綱所在,萬萬痛駭。如許蔑法頑惡之類,不可尋常處之,移送秋曹,所犯諸人,一一査實,竝施嚴刑充軍之律,何如?令曰,依事,令下矣。尹在儉捉來,究問其同黨諸人,則在儉招內,毆打衛軍,卽渠一人,更無他竝力者云,故推問於被打之衛軍,則亦以爲,逢打於人海雜沓之中,不知何人之助力與否云,原其起鬧,卽在倉卒,宜不暇於招群作黨,設有傍觀之乘時助勢者,被打者之所不能記認,實無以指的推問矣。謹按律文,則大典通編武科條,有曰科場用奸者,邊遠充軍,在儉,嚴刑一次後,依此律,慶尙道機張縣,充軍定配所,卽爲押送之意,敢達。令曰,知道。
上在昌德宮。常參·經筵,以代理停。
還內後,內閣·政院·藥房·春坊口傳問安。答曰,知道。
鄭知容達曰,明日常參,取稟。令曰,停。
韓弘敎達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英淳達曰,同春秋鄭基善,旣在闕中,不爲肅謝,直爲出去,事甚未安。推考,何如?令曰,依。
令于徐英淳曰,陪衛軍兵毛具,從便爲之。
鄭知容達曰,因侍講院草記,明日日次儒生應製時,宮官當爲全數進參,而說書尹興圭呈辭受由,無以備員,令政院,稟令變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
說書前望單子入之,洪鍾應代點。
傳于金興根曰,別監金貞喆,刑推定配。
令于洪彦謨曰,西闕改建材石,令戶判預爲經理,待明年使之營建。
徐英淳,以備邊司言啓曰,卽見瀋陽問安使狀本,則順付詔書,今方出來矣,當有謝恩之擧,而此與循例謝恩,有異,不可順付於節行。進賀兼謝恩使,令政院,政官牌招開政,卽爲差出,何如?傳曰,允。
又以備邊司言達曰,冬至兼謝恩使拜表,期日不遠,正使柳相祚,今日政判中樞府事單付下批之意,分付該曹,何如?令曰,依。
朴岐壽啓曰,吏曹判書金鏴,參判鄭基善,參議李憲瑋牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。違牌勿爲呼望。
以吏曹參議李憲瑋牌不進罷職傳旨,傳于朴岐壽曰,只推。
朴岐壽啓曰,吏曹參議李憲瑋,旣有只推之命,一體牌招,何如?傳曰,允。
有政。吏批,判書金鏴進,參判鄭基善進,參議李憲瑋牌不進,右承旨洪彦謨進。啓曰,大司成今當差出,而擬望之人乏少,承旨竝擬,何如?傳曰,允。
以安光直爲大司成,趙鐘永爲左賓客,李寅溥爲同義禁,韓耆裕爲同經筵,鄭基善爲同春秋,張鉉喆爲校檢,李光文爲進賀兼謝恩使,韓耆裕爲副使,姜時永爲書狀官,李羲贊爲瑞興府使,崔選基爲長水察訪,吳聖魯爲昭顯墓守衛官。故宣傳官李恒遠,贈兵參例兼,故都事李景弼,贈左承旨例兼,以上同知李商一兩代。左賓客單朴宗薰,右賓客單趙鐘永。
兵批,判書徐俊輔進,參判韓義運陪衛進,參議李渭達入直進,參知黃燾陪衛進,左副承旨徐英淳進。以趙鐘永爲知事,金華重·梁學曾爲五衛將,金仁璜爲景福將,咸時裕·崔尙浩爲慶熙將,申勉求爲中樞經歷,閔晉鏞爲都事,金昌信爲訓鍊判官,洪益謨·吳顯相爲翊贊,徐戴淳爲文兼,金尙休·李煥九爲武兼,徐相益·李昌純爲宣傳官,李東馨爲彌助項萬戶,金應鎭爲赤梁僉使,金爔德爲德津萬戶,康漢晉爲古豐山萬戶。判中樞單柳相祚,同知單金尙誼,副護軍金盛淵·任震白·金周喆·廉在彦,副司正尹興圭。
朴岐壽,以吏曹言達曰,宗廟望祭大祝,前持平洪重燮塡差,而時無職名,令該曹口傳付軍職,何如?令曰,依。
兵曹口傳政事,副司果單洪重燮。
朴岐壽,以吏曹言達曰,中學訓導金大默,除拜過限未肅拜,依例改差,何如?令曰,依。
鄭知容,以弘文館言達曰,下番闕直,事甚未安。副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,以爲推移入直之地,何如?令曰,依。
徐英淳,以都摠府言達曰,今日入直內三廳武兼·禁軍及軍兵等,當爲中日習射技,而日次儒生製述代臨相値,不得設行之意,敢達。令曰,知道。
又以兵曹言達曰,今十月十二日立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
又以備邊司言達曰,謝恩使差出之後,行期不可遲緩,拜表吉日,令該曹從速推擇,盤纏則無以待各道求請,亦多自京廳備給之例。今亦依戊寅已例,使行盤纏與員役路需,令該廳,使之卽爲磨鍊以給,兩西則使行下去時,從便取用之意,分付,何如?令曰,依。
金興根,以義禁府言達曰,時囚罪人洪象基,杖九十徒二年半定配照律公事判付內,依準事,令下矣。洪象基,杖九十收贖,告身盡行追奪,公忠道韓山郡新谷驛,徒二年半定配,而以議達內辭意,具罪目,依例發遣府書吏,押送配所,何如?令曰,依。
義禁府照目粘連,長連前縣監吳致文矣本府議達內,死囚見失,自有常律,而本職遞歸,旣在限內,雖與限滿未捉,煞有間焉是白乎乃,其在任時,始不能嚴束察飭,終未克刻期跟捉,揆以法例,焉逭重勘?以此照律,罪杖八十收贖,奪告身三等,私罪,奉令依準爲旀,功減一等爲良如敎。又照目粘連,慶熙宮衛將洪象基矣本府議達內,身爲衛將,責是守直,則失火之未及覺察,已是溺職,奔告之又此遲滯,尤係難貰,以此照律,罪杖九十收贖,告身盡行追奪,徒二年半定配,私罪,奉令依準。
吏曹參議李憲瑋書曰,伏以臣獲戾神明,奄遭本生母喪,震剝之餘,無望生全,幸頼我大朝殿下止仁之德,愛欲其生,致之以弔賻,勸之以糜肉,果然一縷不滅,倏爾三霜已過,俯仰穹壤,此何人斯,春明舊緣,若隔前塵,名塗一念,已成冷灰,千萬不自意,吏議峻選之識,忽及於禫祭未闋之蹤,若夢非眞,此曷故焉?睿衷雖存於記簪,私痛倍切於奉誥,榮與愴竝,罔知攸措,只有熱淚之無從而已。噫,臣是何人,蒙被我大小朝之恩之德,至於此極也?在臣分義,固當不俟駕屨,蹶趨謝,少伸積違之戀,而顧是任也,旣淸且要,有非人人所可冒玷而堪承者也。統均之責,雖與長堂逈異,然通塞之際,與聞末議,承乏之時,或有代斲,以臣駑鈍,如臣蒙騃,苟然備數於其間,則褎耳之譏,傷手之戒,理所必至,尙何望激濁揚淸,以副我邸下簡拔之恩委畀之意乎?以私則悲苦之身,旣無意於彯纓結綬,以公則魯怯之貿,只有懼於覆餗僨轅,百爾忖量,承當無術,玆敢略入文字,仰瀆崇聽。伏乞睿慈,察臣情之至苦,念臣言之非飾,亟遞臣新授職名,以重公器,以安賤心焉。臣無任云云。覽書具悉。爾其勿辭察職。
己丑十月十二日辰時,王世子代臨魚水堂,日次儒生應製試取入對時,行都承旨朴岐壽,左承旨鄭知容,左副承旨徐英淳,右副承旨韓弘敎,同副承旨金興根,假注書洪大稱,記事官徐念淳,記事官金熙逌,原任直提學金鏴,原任直閣徐俊輔,檢校待敎金鼎集,以次陪立。時至,禮貌官跪白外備,王世子具翼善冠·衮龍袍,乘輿出重華門。藥房提調金鏴進前奏曰,侵早勞動,睿體,何如?令曰,一樣矣。仍由貳極門,詣魚水堂陞座。令儒生入場,讀券官吏曹判書金鏴,吏曹參判鄭基善,刑曹參判金道喜,對讀官副護軍金鍏,別兼春秋金鼎集,文學徐戴淳,別兼春秋趙秉憲及應製儒生,以次行禮訖。令鏴書睿題詩漢宮秋老,押宮字,限申時,懸題訖,王世子入便次。令曰,應製取五人,可也。鏴考試訖,復爲座堂,令對讀官讀券,可也,鍏等讀奏訖,令曰,二張書三下,三張書次上。鏴承令書等。令曰,試券第一張入之。仍親坼祕封,令岐壽書令旨曰,日次儒生應製詩居首三下一進士金弘根,直赴殿試,之次三下二進士趙正淳,直赴會試,之次次上進士李克聲等三人,竝令該曹,考例施賞。出令旨令曰,直赴殿試人兪致崇·金弘根,竝付之今榜。出令旨令曰,金弘根賜樂。出令旨賤臣承令出傳。令曰,下番別兼春秋下去墨戲。戴淳承令墨戲訖。令曰,儒生以次進前,各奏職姓名,可也。弘根等進前,各奏職姓名。令同副承旨金興根下去後拜,興根承令退出。令曰,直赴人先退,其餘儒生,以次頒賞,可也。克聲等頒賞退出,令曰,代聽以後,桂坊中登科者,爲幾人乎?鏴對曰,趙秉龜·徐箕淳·尹興圭·兪星煥·金弘根此五人矣。令呼禮畢,相禮跪白禮畢。王世子乘輿,由靑陽門·重華門還內,諸臣以次退出。
上在昌德宮。常參·經筵,以代理停。
徐英淳達曰,明日常參,取稟。令曰,停。
又達曰,合辭許久闕達,事甚未安。除在外外,呈告人員,竝卽牌招,何如?令曰,依。
又達曰,來十八日專經武臣殿講日次矣,敢稟。令曰,待下令爲之。
又達曰,右副承旨韓弘敎,同副承旨金興根,今日不爲仕進,竝卽牌招,何如?令曰,依。
又啓曰,臣英淳,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又達曰,假注書李鼎敍,身病猝重,勢難察任,今姑改差,何如?令曰,依。
又達曰,肅拜法意,何等審愼,而戶曹參判洪羲瑾,旣呈入來肅單,晩始入來,事甚未安。從重推考,何如?令曰,依。
傳于徐英淳曰,今聞左相長逝之報,豈勝傷衋?此大臣,夙負重望,而年未衰老,朝家之倚畀也專,而未盡展用,鼎席空虛,言念國事,寧欲無言?卒左相家成服日,遣承旨致祭,祿俸限三年輸送,嗣子待闋服調用,其外隱卒之典,令該曹各別擧行。
令于徐英淳曰,左相已長逝,可勝驚怛?言念國事,無異中流失楫。且其嚴憚鎭壓之量,忠質勁確之風,未可多得矣,失此輔相,萬萬悼惜。成服日,遣宮官致祭。
傳于徐英淳曰,東園副板壹部,輸送于卒左相家。
傳于徐英淳曰,停朝市相値,庭試,以十八日退行。
令于徐英淳曰,人才之重於國,如屋之有棟梁。況林下讀書之士,草萊隱倫之徒,不求聞名於世,故朝廷用人,只取於輦轂之下者,是豈立賢無方示人以廣之義哉?八道方伯,各薦經學才俊之士,以爲需用之意,令廟堂,行會於各道監司處,可也。
徐英淳達曰,行都承旨朴岐壽,左承旨鄭知容不爲仕進,右承旨洪彦謨式暇出去,右副承旨韓弘敎,同副承旨金興根牌不進,院中只有臣一人,伴直無人。左承旨鄭知容,所當牌招,而拘於廳規,不得請牌,何以爲之?敢稟。令曰,牌招。
又達曰,大司憲·執義,持平二員未差,掌令李鎭華·金初燮牌不進,監察茶時之意,敢達。令曰,知道。
以掌令李鎭華·金初燮,獻納金胤根,正言金鍠牌不進罷職令旨,令于徐英淳曰,只推。
以右副承旨韓弘敎,同副承旨金興根牌不進罷職令旨,令于徐英輔曰,只推。
以副校理吳致淳,修撰閔英世·李竣祜,副修撰李應信·徐有贊牌不進罷職令旨,令于徐英淳曰,只推。
鄭知容,以弘文館言達曰,下番闕直,事甚未安。副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,以爲推移入直之地,何如?令曰,依。
又以弘文館言達曰,新除授校理李是遠,時在江華地,副校理鄭東煥,時在京畿龍仁地,經筵入番事緊,請竝斯速乘馹上來事,下諭〈何如〉?答曰,依達。
又以承文院都提調意達曰,近來本院提調,數甚苟艱,使行行將旁午,査對無以備員。知中樞府事李羲甲,判敦寧府事金在昌,議政府左參贊朴宗薰,知中樞府事趙鐘永,行大護軍洪羲俊·金敎根,兵曹判書徐俊輔,判中樞府事徐能輔,刑曹判書金履載,行大護軍李止淵,漢城府判尹李光文,行護軍李志淵,同知敦寧府事徐鼎輔,行護軍朴蓍壽·徐長輔,同知中樞府事李愚在,行護軍趙晉和·沈能岳·金陽淳·尹致謙·金學諄·李羲準,竝還差。吏曹判書金鏴,行承政院都承旨朴岐壽,吏曹參判鄭基善,行護軍洪命周·金蘭淳·洪敬謨·徐耕輔·李瀅夏,刑曹參判金道喜,行護軍鄭祖榮·李奎鉉·任存常·金炳朝·李若愚,兵曹參判韓義運·杞陽君兪應煥,行護軍李元默·柳鼎養,工曹參判林景鎭,行護軍柳台佐,禮曹參判李鼎臣,行護軍韓耆裕,戶曹參判洪羲瑾,漢城府右尹李寅溥,亦爲差下,使之察任。知中樞府事鄭晩錫,議政府右參贊李錫奎,行護軍金熙周,年滿七十,依定式減下,何如?令曰,依。
又以禮曹言達曰,卽接宗廟署所報,則今此慶科庭試時,本署官員,俱爲觀光云矣。依定式,本曹佐郞李佑伯,差送假官,以爲代直後赴試之地,何如?令曰,依。
又以禮曹言達曰,卽接永禧殿官員所報,則今此慶科庭試時,本殿官員,俱爲觀光云矣。依定式假官一員,令吏曹,以成均館官員口傳達下,以爲代直後赴試之地,何如?令曰,依。
又以禮曹言達曰,卽接景慕宮官員所報,則今此慶科庭試時,本宮官員,俱爲觀光云矣。依定式假官一員,令吏曹,以成均館官員口傳達下,以爲代直後赴試之地,何如?令曰,依。
又以禮曹言達曰,前後直赴文科殿試人,隨其年次,付之今番庭試榜末事,令下矣。卽接四館所牒呈,則戊子式科殿試以後直赴殿試儒生,同年五月日次儒生製述入格生員徐元淳,進士金學性·徐憲淳,同年六月日次儒生殿講入格幼學李肯愚,同年七月圓點儒生應製入格進士朴承輝,同月通方外儒生應製入格生員安潤蓍,幼學李公翼,同年八月秋到記殿講入格幼學趙秉恒,製述入格進士李福信,同年十月日次儒生殿講入格幼學趙在慶,同年十一月迎輿儒生應製入格幼學沈承澤,同月柑製入格生員趙徽林,己丑正月春到記殿講入格幼學趙迪相,製述入格進士沈宜臣,同年二月日次儒生殿講入格幼學徐耆淳,同年三月三日製入格進士睦仁培,幼學洪永圭,同年五月日次儒生殿講入格幼學李豐翼,同年六月新舊圓點儒生應製入格進士趙雲澈,同月日次儒生製述入格進士金始淵·李象敬,生員朴齊憲,同年七月秋到記殿講入格幼學白文鳳,製述入格幼學曺雲承,同年八月迎輿儒生應製入格幼學兪鎭五,同年九月日次儒生殿講入格進士兪致崇,同年十月日次儒生製述入格進士金弘根,合爲二十七人,而其中趙雲澈,則間已遭故,不得應榜,戊子式科殿試以前直赴殿試儒生,乙酉十二月濟州儒生試取入格幼學金柔,亦因遭故,未赴殿試,今已闋服上來云矣。金柔·徐元淳·金學性·徐憲淳·李肯愚·朴承輝·安潤蓍·李公翼·趙秉恒·李福信·趙在慶·沈承澤·趙徽林·趙迪相·沈宜臣·徐耆淳·睦仁培·洪永圭·李豐翼·金始淵·李象敬·朴齊憲·白文鳳·曺雲承·兪鎭五·兪致崇·金弘根等二十七人,隨其直赴年次,付之榜末,以爲一體放榜之地,而趙雲澈則待闋服,許赴後科殿試之意,敢達。令曰,知道。
又以禮曹言達曰,卽接砥平幼學李晦模所志,則以爲,從姪副司果魯榮,嫡妾俱無子,以其同生兄故判官魯應第二子恒信,欲爲繼後,兩家相議完定,未及禮斜,魯應夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李晦模所訴旣如此,依定式李魯應第二子恒信,立爲李魯榮之後,何如?令曰,依。
又以成均館同知館事意達曰,停擧儒生中可以解罰者,令成均館解罰事,令下矣。進士柳輨·趙銘·李近源·尹命炫·李箕樂,幼學權憲八·兪冕煥·兪致敎·林尙述·方基天·郭衡柱·柳興植·金膺敎·鄭在寬·任淵白·沈樂仁·張賢甲·金必信·李道元·李東秀,方在停擧中,謹依下令解停之意,敢達。令曰,知道。
醫官金驥男書啓,瀋陽問安使行判中樞府事李相璜,連爲無事作行,今月初八日亥時量,還渡江前進之意,詮次,啓達。傳曰,知道。
醫官金驥男書達,瀋陽問安使行判中樞府事李相璜,連爲無事作行,今月初八日亥時量,還渡江前進之意,詮次,敢達。令曰,知道。
鄭知容,以內醫院都提調·提調意達曰,院加出書員金喜成,糧餉廳出役,其子周元代役事,令下矣。依下令,良人金周元,院書員差下之意,敢達。令曰,知道。
徐英淳,以司僕寺一二提調意達曰,今此慶科庭試,卽日唱榜事,令下矣。文武科新恩所騎,例給本寺馬,而在前如此之時,文科,全一榜,武科,只給甲乙科矣,今亦依此磨鍊之意,敢達。令曰,知道。
又以訓鍊都監言達曰,本局別將尹載鍵,身病甚重,勢難察任,改差,何如?令曰,依。
又以御營廳言達曰,本廳加設哨官鄭宅善,旣已登科,哨官之任,今姑減下之意,敢達。令曰,知道。
又以義禁府言達曰,今此慶科庭試時,本府都事九員赴擧,只有武都事一員,而本府入直·當直入直·公事回公都事及集春門·靑陽門·月覲門·通化門·弘化門·丹楓亭禁亂都事,無以推移。假都事八員,令該曹口傳差出,以爲分排擧行之地,何如?令曰,依。
又以刑曹言達曰,謹依傳敎,別監金貞喆,嚴刑一次後,平安道咸從府定配所,卽爲押送之意,敢達。令曰,知道。
上在昌德宮。常參·經筵,以代理停。
自人定至夜五更,灑雨下雨,測雨器水深四分。
鄭知容達曰,明日再明日,停朝市相値,常參頉稟之意,敢達。令曰,知道。
徐英淳達曰,大司憲·執義,持平二員未差,掌令李鎭華·金初燮呈辭,監察茶時之意,敢達。令曰,知道。
朴岐壽達曰,同副承旨金興根,今日不爲仕進,卽爲牌招,何如?令曰,依。
又達曰,三品官之無得過三日循例請牌,曾有定式矣。大司成安光直,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
令于鄭知容曰,禮房承旨,馳詣宗廟·景慕宮,奉審摘奸以來。
李鼎敍改差,代以吳取善爲假注書。
令于洪彦謨曰,令該曹,錢壹千兩,米三十石,木布各三同,全漆壹斗,卒左相家,別致賻輸送。
以副校理吳致淳,修撰李竣祜,副修撰李應信·徐有贊牌不進罷職令旨,令于鄭知容曰,只推。
以修撰閔英世牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
以同副承旨金興根牌不進罷職令旨,令于鄭知容曰,只推。
以大司成安光直牌不進罷職令旨,令于鄭知容曰,只推。
以副校理吳致淳,副修撰李應信·徐有贊牌不進罷職令旨,令于鄭知容曰,只推。
以修撰閔英世再牌不進罷職令旨,令于鄭知容曰,只推。
鄭知容,以奎章閣言達曰,明日,卽書香閣冬孟朔大奉審日次,而時·原任閣臣,依節目進詣擧行之意,敢達。令曰,知道。
又以奎章閣言啓曰,原任直提學李存秀已喪,依定式遣檢書官,傳給內賜賻物以來之意,敢啓。傳曰,知道。
又以禮曹言啓曰,五禮儀,大臣之喪,自上有擧哀之節,而取考謄錄,則或因特敎擧行矣,自下有不敢循例取稟之意,敢啓。傳曰,置之。
又以承文院都提調意達曰,故進賀兼謝恩副使呂東植,在途病故事,北京禮部咨文及該副使加賞銀兩事,盛京禮部咨文,又爲出來矣。加賞銀兩事,以另伸謝悃之意,措辭,撰出回咨,至於北京禮部回咨,則只以承領之意,亦爲撰出,順付於今番節使之行,何如?令曰,依。
義禁府申目,罪人明處晙更招云云。判付內辭意,發問目,嚴刑究問是白乎則,當日巡審時,持烟竹出入之罪,此箇箇首實是白如乎,渠以守直內官,莫重深嚴之地,不能敬謹出入者,已萬萬痛惋是白遣,三次嚴問,一辭粧撰是白如可,今始直招,尤涉狡惡是白乎矣,渠之情節,今旣自服,失火根因,別無更問之端,徽裁,何如?達,與鄭聖甲議處爲良如敎。
上在昌德宮。常參·經筵,以代理停。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
韓弘敎達曰,大司憲·執義,持平二員未差,掌令李鎭華·金初燮呈辭,監察茶時之意,敢達。令曰,知道。
又達曰,備邊司郞廳來言,今日賓廳日次,而停朝市相値,不得來會云矣,敢達。令曰,知道。
洪彦謨達曰,左副承旨徐英淳,今日不爲仕進,卽爲牌招,何如?令曰,依。
吳取善有頉,代以宋欽鼎爲假注書。
以修撰李竣祜牌不進罷職令旨,令于韓弘敎曰,只推。
韓弘敎達曰,玉堂上下番俱空,事甚未安。副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
又達曰,行都承旨朴岐壽藥院進,左承旨鄭知容不爲仕進,右承旨洪彦謨式暇出去,左副承旨徐英淳牌不進,同副承旨金興根內閣進,院中只有臣一人,伴直無人。左承旨鄭知容,所當牌招,而拘於廳規,不得請牌,何以爲之?敢稟。令曰,牌招。
傳于韓弘敎曰,鼎席俱空,廟務多滯,判府事李相璜,拜左議政。
韓弘敎啓曰,判府事李相璜,拜左議政事,命下矣。政官牌招開政,何如?傳曰,允。
韓弘敎,以吏批言達曰,內醫院都提調,今當差出,而無故大臣,只有二人,故以二望擬入之意,敢達。令曰,知道。
有政。吏批,判書金鏴,參判鄭基善竝牌不進,參議李憲瑋,右副承旨韓弘敎進。啓曰,判書金鏴,參判鄭基善竝牌招不進,小臣獨政未安,何以爲之?敢稟。傳曰,只出緊任。以南公轍爲內醫都提調。左議政單李相璜拜相事,傳敎。承文院都提調單李相璜。
韓弘敎達曰,行都承旨朴岐壽藥院進,左承旨鄭知容,左副承旨徐英淳不爲仕進,右承旨洪彦謨式暇,同副承旨金興根內閣進,臣吏兵批兼進之意,敢達。令曰,知道。
韓弘敎,以兵批言達曰,判中樞府事有闕代,輔國知中樞府事朴宗來,依例陞付之意,敢達。令曰,知道。
兵批,判書徐俊輔病,參判韓義運病,參議李渭達病,參知黃燾入直進,右副承旨韓弘敎進。判中樞單朴宗來,同中樞單金復應,司果單李鍾仁。
以左副承旨徐英淳牌不進罷職令旨,令于韓弘敎曰,只推。
韓弘敎達曰,左承旨鄭知容牌不進,伴直無人。左副承旨徐英淳,所當更請牌招,而拘於廳規,不得請牌,何以爲之?敢稟。令曰,牌招。
以左承旨鄭知容牌不進罷職令旨,令于韓弘敎曰,只推。
韓弘敎達曰,新拜左議政李相璜,以瀋陽問安使,今旣還渡江出來矣。上來事,依例遣史官,往諭于所到處,上來時給馬事,兩西監司處下諭,何如?令曰,依別諭當書下矣。
韓弘敎,以奎章閣言達曰,景慕宮望廟樓,今望奉審無頉之意,敢達。令曰,知道。
又以奎章閣言達曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢達。令曰,知道。
又以都摠府言達曰,今日入直內三廳武兼·禁軍及軍兵等,當爲中日習射技,而停朝市相値,不得設行之意,敢達。令曰,知道。
又以兵曹言達曰,五衛將金華重·梁學曾,景福宮衛將金仁璜,慶熙宮衛將咸時裕·崔尙浩,俱以病難供職,呈狀乞遞,竝改差,何如?令曰,依。
又以訓鍊都監言達曰,本局加設哨官李昌純,移拜宣傳官矣。哨官之任,今姑減下之意,敢達。令曰,知道。
上在昌德宮,常參·經筵,以代理停。
鄭知容達曰,明日常參,取稟。令曰,停。
韓弘敎達曰,大司憲·執義,持平二員未差,掌令李鎭華·金初燮呈辭,監察茶時之意,敢達。令曰,知道。
鄭知容達曰,右承旨洪彦謨,今日不爲仕進,卽爲牌招,何如?令曰,依。
又達曰,假注書洪大稱,身病猝重,勢難察任,今姑改差,何如?令曰,依。
洪大稱改差,代以金大根爲假注書。
以副校理吳致淳,修撰閔英世,副修撰李應信·徐有贊牌不進罷職令旨,令于鄭知容曰,只推。
以修撰李竣祜再牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。副校理吳致淳,修撰閔英世·李竣祜,副修撰李應信·徐有贊,旣有只推之令,竝卽牌招,推移入直,何如?令曰,依。
令于鄭知容曰,以卿原濕勞苦,心切奉念,今幸萬安渡江,非久還朝,余方側席以待,而此際重卜之命,出於輿情之不可遏矣。置相之重且大,何時不然,而目今鼎席俱空,人心有靡係之歎,廟務積滯,庶事無管攝之人,國事罔涯,寢食靡甘。此時此任,捨如卿宿德元老,而將於何擧而聽之乎?況又北關民命,方在溝壑,移粟之擧,賙賑之策,只待廟堂之措處而已,則此豈一時暫緩一毫泛看者耶?望卿式遄其返,以副此日夕如渴之思。
金泰顯奉令在外,代以李東韻爲事變假注書。
鄭知容啓曰,卒左議政李存秀家成服日,遣承旨致祭事,命下矣。何承旨進去乎?敢稟。傳曰,左承旨進去。
以左副承旨徐英淳再牌不進罷職令旨,令于鄭知容曰,只推。
鄭知容,以奎章閣言啓曰,原任直提學李存秀喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
上在昌德宮。常參·經筵,以代理停。
徐英淳啓曰,來二十一日,朝參日次矣,敢稟。傳曰,停。
鄭知容達曰,明日殿座,侍坐相値,常參頉稟之意,敢達。令曰,知道。
又達曰,來二十一日,輪對日次矣,敢稟。令曰,當次人受點,後日次來待。
金興根達曰,合辭許久闕達,事甚未安。除在外外,呈告人員,竝卽牌招,何如?令曰,依。
鄭知容達曰,臣知容,卒左議政李存秀家致祭事,承命進去,下直之意,敢達。令曰,知道。
令于朴岐壽曰,廟務之積滯,誠切悶然。各道年分及時急擧行事,公事堂上,問議於原任大臣,雖於左相簉朝之前,皆以草記稟達之意,分付。
傳于徐英淳曰,明日出宮門路,以協陽門爲之。
令于徐英淳曰,明日出宮門路,以貳極門爲之。
金興根達曰,大司憲·執義,持平二員未差,掌令李鎭華·金初燮牌不進,監察茶時之意,敢達。令曰,知道。
以掌令李鎭華·金初燮,獻納金胤根,正言金鍠牌不進罷職令旨,令于金興根曰,只推。
以副校理吳致淳,修撰閔英世·李竣祜,副修撰李應信·徐有贊牌不進罷職令旨,令于鄭知容曰,只推。
金興根達曰,明日殿座,兩司侍臣,當爲進參,除在外外,呈告人員,竝待開門牌招,何如?令曰,依。
鄭知容,以奎章閣言啓曰,原任直提學李存秀喪成服日,依定式遣檢書官,致祭以來之意,敢啓。傳曰,知道。
又以禮曹言達曰,今此慶科庭試時,文科直赴殿試人,隨其年次,付之榜末事,已有成令,而卽接成均館所報,則直赴殿試人中,進士李福信,間已下鄕,錄名單子,不爲修呈,不得一體擧行云矣,敢達。令曰,李福信事,萬萬駭歎。渠於罪人,已爲斷義割情,卽一世所共知,且向者處分,特出於爲世臣之苦心至意,則在福信,惟當萬分知感,一心向前,而稱以下鄕,不爲應榜者,揆以分義道理,萬萬乖當。令成均館各別嚴飭上來,而其去其來,斯速知入事,分付成均館。
又以禮曹言達曰,直赴殿試人進士李福信,成均館各別嚴飭上來應榜事,纔有成令矣。令本館各別嚴飭,而爲先使其本家,修呈錄名單子,以爲一體付之榜末之地事,分付本館,何如?令曰,依。
又以內醫院都提調·提調意達曰,院書員朴善基有頉代,加出書員金昌寬,陞差之意,敢達。令曰,知道。
徐英淳,以兵曹言啓曰,明日殿座時,侍衛·禁軍等,別將當爲率領,而別將徐鳳淳,以宗宰進參矣。二番兼司僕將韓仁植,使之兼別將,擧行之意,敢啓。傳曰,知道。
又以兵曹言達曰,今番武科殿試榜目中入格人役姓名,或有誤書處,直赴殿試人選武吳尙顯,應試入格,而見漏於榜目修整之時,臣之矇未照察,不勝惶恐,而竝付標以入之意,敢達。令曰,知道。
又以備邊司言達曰,今此回還問安使順付詔書入京時,迎接儀節,令該曹,考例擧行,何如?令曰,依。
又以備邊司言達曰,進賀兼謝恩使拜表期日不遠,正使李光文,判中樞府事,口傳單付下批之意,分付該曹,何如?令曰,依。
又以備邊司言達曰,進賀兼謝恩使行期甚急,方物亦當從速磨鍊,頒詔進賀詔書順付,賜筆賜物,不可循例稱謝。以有方物四起磨鍊,使臣參宴,以無方物一起磨鍊擧行事,分付該曹該院,何如?令曰,依。
又以備邊司言達曰,北關後運紙衣六百九十六領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢達。令曰,知道。
又以御營廳言啓曰,今十月十八日,春塘臺親臨聖壽四旬御極三十年,合二慶慶科庭試文科試取時,東營入直軍二十名,弘化門外排立,集春營入直軍二十名,月覲門外排立矣。當夜宮墻外巡邏,無以分排,出番鄕軍十名,添入於東營,二十名,添入於集春營,各該入直將官,率領警巡之意,敢啓。傳曰,知道。
大司成安光直書曰,伏以臣於本月十二日,伏奉除旨,授臣以成均館大司成者,是職也,卽司徒樂正之遺,而昭代之特選,士林之所視也,以是加臣,臣將何堪?寵光,雖極感惶,私心,益無容措。臣以菲材謏學,重之門族寒微,倖通仕籍,獲霑寸祿,區區始望,實不出此,而隨衆揚歷,殆遍華顯,昵侍講對,畢露醜劣,小器自知已盈,睿鑑想亦悉燭,夷險燥濕,縱願不避,糠秕瓦礫,終不中用,惟以杜門養拙,循常守分,爲不報之報。至於名塗峻揀之地,豈臣夢想攸到,而同朝公議,亦孰有以此期臣者哉?今乃加之以不虞之寵,縻之以不稱之職,上玷淸簡,下招譏議,臣雖欲抗顔趨承,庸可得乎?猥越控籲,還嫌備例,而衷情所迫,不敢自已。伏乞睿慈,俯垂諒察,亟令鐫改臣新授職名,以重公器,以安私分,不勝幸甚。臣無任云云。覽書具悉。爾其勿辭察職。
上在昌德宮。常參·經筵,以代理停。
王世子詣協陽門外祗迎幕次後,內閣·政院·玉堂·藥房·春坊口傳問安。答曰,知道。上詣春塘臺慶科庭試文武科放榜還內後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·藥房·春坊口傳問安。答曰,知道。
鄭知容達曰,明日常參,取稟。令曰,停。
金興根達曰,大司憲·執義,持平二員未差,掌令李鎭華·金初燮牌不進,監察茶時之意,敢達。令曰,知道。
以掌令李鎭華·金初燮,獻納金胤根牌不進罷職令旨,令于金興根曰,只推。
兵曹口傳政事,判中樞單李光文。
徐英淳,以都摠府言達曰,今日入直內三廳武兼·禁軍及軍兵等,當爲中日習射技,而殿座相値,不得設行之意,敢達。令曰,知道。
又以禁衛營言達曰,本營千摠白能洙,身病猝重,勢難察任,改差,何如?令曰,依。
又以摠戎廳言達曰,本廳左部千摠金履昇,身病猝重,勢難察任,改差,何如?令曰,依。
己丑十月十八日辰時,上詣春塘臺。慶科庭試文武科放榜入侍時,行都承旨朴岐壽,右承旨洪彦謨,左副承旨徐英淳,假注書宋欽鼎,記注官金奎燮,記事官金熙逌,檢校直閣李嘉愚,檢校待敎金正喜,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金鏴等進前奏曰,侵早勞動,聖體,若何?上曰,一樣矣。仍由協陽門·建陽門·靑陽門,至春塘臺,通禮跪啓請降輿,上降輿陞座。讀券官吏曹判書金鏴,行戶曹判書趙萬永,判敦寧府事金在昌,漢城府判尹李光文,禮曹判書洪起燮,吏曹參判鄭基善,行護軍洪羲俊·金陽淳·徐耕輔·申在植·趙晉和,漢城府右尹李寅溥,刑曹參判金道喜,行護軍李若愚·柳鼎養·李志淵,戶曹參判洪羲瑾,禮曹參判李鼎臣,對讀官敦寧府都正李道在,行副護軍金敎喜·趙冀永·李寅泰·尹秉烈,成均館大司成安光直,行副護軍金盛淵·金鼎均,侍講院輔德徐淇修,行副護軍趙秉鉉·李憲球·金正喜·金鍏·趙庭和·洪穉圭·朴宗學·趙忠植·鄭禮容·洪赫,刑曹參議柳致睦,行副護軍任鼎常,弘文館副應敎趙秉龜,副司果朴宗吉·金鼎集·洪重燮·李鼎在,弘文館副修撰徐有贊,通禮院相禮兪章煥,弘文館修撰李竣祜,弘文館副修撰李應信,弘文館修撰閔英世,副司直尹錫永,通禮院左通禮朴宗璜,侍講院弼善李游夏,弘文館副校理吳致淳,副司果徐戴淳,副司直李敦榮,副司果李㙽·趙秉憲·金箕晩·趙然春,以次入就拜位。引儀唱四拜訖,以次陞座侍立。上曰,試官進前。命書賦題濟濟多士文王以寧,又命書表題擬虞群臣賀闢四門,有一家氣像。仍命曰,京表鄕賦雙揭。命書傳敎曰,侍衛軍兵雨具,從便爲之,又命書傳敎曰,明日新恩謝恩,當親受,處所以便殿爲之,侍衛置之。小頃,入幕次。上曰,試官權退。禁衛大將申絅奏曰,徽慶園植木,係是秋植,故從其緊要處,先爲補植,今已畢役,而以中寧浦改路事,舊路左右水畓居半,寒節工役,自多妨礙,待明春擧行,何如?上曰,唯。上曰,科次爲之。以次坼榜,入格儒生入就訖。左通禮跪啓請試事禮畢,上改具遠遊冠·絳紗袍。贊儀唱文武百官入就拜位行四拜禮,文武百官,就位行禮,文武新恩,分庭東西,行四拜禮訖。命頒賜紅牌及賜花。贊儀唱文武新恩行四拜禮,左通禮跪白禮畢。仍啓請降座陞輿,上陞輿,由靑陽門·銅龍門·建陽門·協陽門,入宣化門還內,諸臣以次退出。
己丑十月十八日辰時,上詣春塘臺。慶科庭試,王世子侍座入對時,左承旨鄭知容,右副承旨韓弘敎,同副承旨金興根,假注書金大根,記事官洪鍾應,記事官金輦,檢校直閣徐萬淳,檢校待敎金鼎集,以次陪立。時至,王世子具翼善冠·衮龍袍,乘輿出重華門,由貳極門·建陽門,至協陽門外降輿所,相禮贊請降輿,王世子降輿。大駕至,王世子鞠躬祗迎訖,仍隨詣春塘臺,侍座位侍坐訖。令曰,堂上對讀官,竝讀券官加差下。出令旨令曰,陪衛軍兵雨具,從便爲之。出令旨令曰,命官,判敦寧金在昌爲之。出令旨令曰,侍衛·兵曹堂上·摠管及入侍宗宰,竝讀券官加差下。出令旨令曰,今番慶科,取十五人。出令旨陳賀時至,王世子改具遠遊冠·絳紗袍,相禮引王世子,就詣板位,行四拜禮訖,相禮引王世子陞侍座。少頃,相禮贊請乘輿,王世子乘輿,由靑陽門·建陽門,至協陽門外。相禮贊請降輿,王世子降輿,步詣至宣化門前,仍行板位問安訖。出協陽門,相禮贊請乘輿,王世子乘輿,由建陽門·貳極門還內,諸臣以次退出。
上在昌德宮。常參·經筵,以代理停。
未時灑雪。
鄭知容達曰,明日常參,取稟。令曰,停。
徐英淳達曰,合辭許久闕達,事甚未安。除在外外,呈告人員,竝卽牌招,何如?令曰,依。
令于鄭知容曰,新恩謝恩,當親受矣,該房知悉。
朴岐壽達曰,假注書金大根,身病猝重,勢難察任,今姑改差,何如?令曰,依。
又達曰,假注書宋欽鼎,身病猝重,勢難察任,今姑改差,何如?令曰,依。
金大根改差,代以金學性爲假注書。
朴岐壽啓曰,吏曹郞廳來言,新恩政事,取稟。傳曰,政官牌招開政。
有政。吏批,判書金鏴進,參判鄭基善,參議李憲瑋竝牌不進,行都承旨朴岐壽進。以徐能輔爲判尹,宋啓洙爲戶曹正郞,申命康爲河陽縣監。兼掌令單姜時永單進賀兼謝恩使書狀官。幼學黃帶河年九十,今超通政加資事,承令,故學生趙相伋贈童敎,孝行卓異,贈職事,承令。
徐英淳,以兵批言達曰,南行宣傳官之滿六朔後,受司果祿,而登科者陞六,自是法典矣。前宣傳官蔡東奎,登科前,朔已準祿已受,當依例陞六,而拘於去春夏等褒貶居中,未限滿,不得循例擧行,何以爲之乎?敢稟。令曰,勿拘。
兵批,判書徐俊輔進,參判韓義運病,參議李渭達入直,參知黃燾病,左副承旨徐英淳進。以洪羲俊爲知事,李東膺爲內禁將,尹始大·玄錫爲五衛將,朴基翼爲景福將,沈鳳岐·金燦爲慶熙將,李應謙爲宣傳官,李遠桭爲訓鍊判官,徐胤輔爲衛率,李倫敍爲訓鍊主簿,徐器輔爲部將。同知單咸時裕,副護軍安國豐,副司果尹喜柱·金壽喜,竝單付。
吏批,再政。以洪範猷爲中部令。
吏批,三政。典籍單金,氷庫別提單吳明善。
徐英淳達曰,大司憲·執義,持平二員未差,掌令李鎭華·金初燮牌不進,監察茶時之意,敢達。令曰,知道。
以吏曹參議李憲瑋牌不進罷職傳旨,傳于朴岐壽曰,只推。
鄭知容,以禮曹言啓曰,取考謄錄,則順付詔書入京日頒詔後,有卽日頒敎之擧矣。今亦依此擧行,何如?傳曰,允。
又以禮曹言啓曰,因備邊司草記,今此回還問安使順付詔書入京時,迎接儀節,令該曹考例擧行事,依下矣。取考謄錄,則順付詔書入京日,百官郊迎,殿庭行禮,而自上行禮之節,依正·至聖節望闕禮時例磨鍊,今亦依此擧行之意,敢啓。傳曰,知道。
己丑十月十九日辰時,上御便殿,新恩謝恩親受入侍時,行都承旨朴岐壽,左承旨鄭知容,右承旨洪彦謨,左副承旨徐英淳,同副承旨金興根,假注書宋欽鼎,別兼春秋趙秉憲·徐戴淳,檢校待敎金鼎集,以次進伏訖。上曰,史官分左右。上曰,文武新恩,進前奏職姓名,而武科則壯元一人進前奏職姓名。文科壯元金,武科壯元吳明善,進前奏職姓名訖,文科閔泰鏞·許㥌·尹錫圭·李基周·安正淳·崔在燁·李心容·金養默·李綱峻·李行達·洪羲錫·洪說謨·尹致定·李源庚·金柔·徐元淳·金學性·徐憲淳·朴承輝·安潤蓍·李公翼·趙秉恒·趙在慶·沈承澤·趙徽林·趙迪相·沈宜臣·徐耆淳·睦仁培·洪永圭·李豐翼·金始淵·李象敬·朴齊憲·白文鳳·曺雲承·兪鎭五·兪致崇·金弘根,以次進前,各奏職姓名。上曰,洪永圭爲誰?知容曰,洪穉圭之再從弟也。上曰,徐耆淳爲誰?知容曰,兵判徐俊輔之子也。上曰,新恩宣醞。宣醞訖,命文武新恩先退,又命承·史退出。諸臣以次退出。
己丑十月十九日辰時,王世子座重熙堂。新恩謝恩親受入對時,行都承旨朴岐壽,左承旨鄭知容,左副承旨徐英淳,同副承旨金興根,假注書宋欽鼎,記事官徐念淳,別兼春秋徐戴淳,以次進伏訖。令曰,史官分左右,文武新恩,進前奏職姓名,而武科則至乙科而止。文科金·閔泰鏞·許㥌·尹錫圭·李基周·安正淳·崔在燁·李心容·金養默·李綱峻·李行達·洪羲錫·洪說謨·尹致定·李源庚·金柔·徐元淳·金學性·徐憲淳·朴承輝·安潤蓍·李公翼·趙秉恒·趙在慶·沈承澤·趙徽林·趙迪相·沈宜臣·徐耆淳·睦仁培·洪永圭·李豐翼·金始淵·李象敬·朴齊憲·白文鳳·曺雲承·兪鎭五·兪致崇·金弘根,武科吳明善等,以次奏職姓名訖。令曰,文武新恩,以次退出。令曰,新及第金弘根,此是故家人,卽余將命,副校理除授。出令旨令曰,新及第沈宜臣,此是承候官加資。出令旨令曰,在外副校理許遞。出令旨。仍命退,諸臣以次退出。
上在昌德宮。常參·經筵,以代理停。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容啓曰,明日經筵,取稟。傳曰,停。
鄭知容達曰,明日常參,取稟。令曰,停。
又達曰,大司憲·執義,持平二員未差,掌令李鎭華·金初燮令旨未下,監察茶時之意,敢達。令曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,左副承旨徐英淳,右副承旨韓弘敎,同副承旨金興根,今日不爲仕進,竝卽牌招,何如?令曰,依。
又達曰,備邊司郞廳來言,今日賓廳日次,而領議政·右議政未差,左議政李相璜奉命在外,不得來會云矣,敢達。令曰,知道。
又達曰,別兼春秋徐戴淳,以其親病,陳書徑出,原書纔已捧入矣。所當直捧禁推徽旨,而此與無端徑出,有異,推考警責,何如?令曰,依。
又達曰,左右史不可不備,別兼春秋趙秉憲·金鼎集,竝卽牌招入直,何如?令曰,依。
又達曰,行都承旨朴岐壽藥院進,右承旨洪彦謨式暇出去,左副承旨徐英淳,右副承旨韓弘敎,同副承旨金興根牌不進,院中只有臣一人,件直無人。行都承旨朴岐壽,所當牌招,而拘於廳規,不得請牌,何以爲之?敢稟。令曰,牌招。
以左副承旨徐英淳,右副承旨韓弘敎,同副承旨金興根牌不進罷職令旨,令于鄭知容曰,只推。
鄭知容達曰,行都承旨朴岐壽牌不進,伴直無人。同副承旨金興根,更爲牌招,何如?令曰,依。
宋欽鼎改差,代以李福信爲假注書。
金學性有頉,代以李象敬爲假注書。
李福信有頉,代以閔泰鏞爲假注書。
李象敬有頉,代以徐耆淳爲假注書。
閔泰鏞有頉,代以李公翼爲假注書。
徐耆淳有頉,代以金始淵爲假注書。
鄭知容達曰,同副承旨金興根再牌不進,伴直無人,右副承旨韓弘敎,更爲牌招,何如?令曰,依。
又達曰,今此順付詔書入京日,當爲頒敎矣。藝文提學趙鐘永在外,弘文提學金鏴,待明朝牌招,頒敎文,使之製進,何如?令曰,依。
以同副承旨金興根再牌不進罷職令旨,令于鄭知容曰,只推。
以掌令李鎭華·金初燮,獻納金胤根,正言金鍠牌不進罷職令旨,令于鄭知容曰,只推。
鄭知容,以兵曹言啓曰,來十一月初七日,景慕宮冬享大祭,王世子代行時,陪衛軍兵,當爲磨鍊,而謹考謄錄,則今八月景慕宮秋享大祭代行時,訓局步軍八百名,馬軍二哨,中軍卒領爲先後牌,禁軍二番磨鍊矣。今亦依此擧行乎?敢稟。傳曰,依此磨鍊。
鄭知容,以濬川司言達曰,本司都廳禁衛營千摠白能洙改差,代以御營廳千摠趙禹錫差下,使之察任,何如?令曰,依。
又以刑曹言達曰,謹依下令帳前橫竹罪人申紹,嚴刑一次後,慶尙道固城縣定配所,卽爲押送之意,敢達。令曰,知道。
義禁府申目粘連,達下是白有亦,向前鄭聖甲段,身爲守直之中官,擅離直所,乃於當日之火警,不能覺察,兩罪俱發,參恕不可兺除良,受囑立證,終始粧撰在,又犯詐不以實之科,以此照律爲白乎旀,明處晙段,深嚴之地,全不操心,巡審之時,敢此持竹,已萬萬無嚴,而今玆失火根因,卽是粧烟出入是白乎則,失火而延燒宮闕者,一律攸係,三尺莫嚴,以此照律,何如?判付達依準。
別兼春秋徐戴淳書曰,伏以臣於直中,卽接家信,臣母因數日風寒之劇,宿症越添,見狀危篤,扶護無人,促臣來視,臣聞此報,方寸煎熬,實無晷刻按住,玆敢冒控衷懇,徑出禁扄。伏乞睿慈,俯垂鑑諒,亟遞臣職,以便救護,伋治臣瀆擾之罪,以肅朝綱焉。臣無任云云。覽書具悉。爾其勿辭救護。
上在昌德宮。常參·經筵,以代理停。
金興根,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
金興根啓曰,明日經筵,取稟。傳曰,停。
又啓曰,來二十五日,朝參日次,而國忌齋戒相値,頉稟之意,敢啓。傳曰,知道。
金興根達曰,明日常參,取稟。令曰,停。
又達曰,合辭許久闕達,事甚未安。除在外外,呈告人員,竝卽牌招,何如?令曰,依。
金興根啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金興根達曰,卽者副校理吳致淳,以其親病,陳書徑出,原書纔已捧入矣。所當直捧禁推徽旨,而此與無端徑出,有異,推考警責,何如?令曰,依。
令于金興根曰,右承旨許遞,旣承下敎,前望單子入之。
承旨前望單子入之,沈宜臣添書代點。
金興根達曰,新除授同副承旨沈宜臣,卽爲牌招,何如?令曰,依。
以右副承旨韓弘敎再牌不進罷職令旨,令于金興根曰,只推。
沈宜臣達曰,行都承旨朴岐壽,左副承旨韓弘敎不爲仕進,左承旨鄭知容式暇出去,右承旨徐英淳式暇,右副承旨金興根內閣直,院中只有臣一人,伴直無人。左副承旨韓弘敎,所當牌招,而拘於廳規,不得請牌,何以爲之?敢稟。令曰,牌招。
李公翼有頉,代以曺雲承爲假注書。
金始淵有頉,代以朴齊憲爲假注書。
曺雲承旨頉,代以李肯愚爲假注書。
朴齊憲有頉,代以趙徽林爲假注書。
李肯愚有頉,代以洪說謨爲假注書。
趙徽林有頉,代以徐元淳爲假注書。
洪說謨有頉,代以尹致定爲假注書。
徐元淳有頉,代以李豐翼爲假注書。
尹致定有頉,代以徐憲淳爲假注書。
李豐翼有頉,代以洪永圭爲假注書。
徐憲淳有頉,代以李源庚爲假注書。
洪永圭有頉,代以沈承澤爲假注書。
李源庚有頉,代以兪鎭五爲假注書。
沈承澤有頉,代以趙在慶爲假注書。
以平安監司金魯敬狀達,嘉山郡守徐有民,德川郡守洪直謨,順安縣令金有喜,三登縣令金最秀受由上京,泰川縣監李潤聖下批已久,尙不赴任,瘝職可悶,令該曹催促下送事,令于沈宜臣曰,令該曹催促下送。
沈宜臣達曰,大司憲·執義,持平二員未差,掌令李鎭華·金初燮牌不進,監察茶時之意,敢達。令曰,知道。
以別兼春秋趙秉憲·金鼎集牌不進罷職令旨,令于沈宜臣曰,只推。
沈宜臣,以弘文館言達曰,上番無他推移之員,不得已以下番,姑陞入直之意,敢達。令曰,知道。
又以弘文館言達曰,下番姑陞入直,事甚未安。副應敎趙秉龜,副校理金弘根,竝卽牌招,以爲推移入直之地,何如?令曰,依。
又以內醫院都提調·提調意達曰,年例各殿宮進上臘藥所入牛黃捌拾漆部玖分壹里捌毫,麝香貳百參拾參部參分參里參毫,竝令戶曹·宣惠廳進排,而丙申定式牛黃貳拾部漆分肆里捌毫,以本院春秋兩等元貢中取用,何如?令曰,依。
又以禮曹言達曰,卽接忠州幼學河得中所志,則以爲,同姓五寸姪道興,嫡妾俱無子,以同姓八寸兄汝澤第四子五福,欲爲繼後,兩家同議完定,而未及禮斜,道興夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長河得中所訴旣如此,依定式河汝澤第四子五福,立爲河道興之後,何如?令曰,依。
又以兵曹言達曰,今十月二十一日,武臣賓廳講書日次,而中日相値,不得爲之之意,敢達。令曰,知道。
又以兵曹言達曰,五衛將玄錫,景福宮衛將朴基翼慶熙宮衛將沈鳳岐·金燦鎬,文臣兼宣傳官金鼎集,俱以病難供職,呈狀乞遞,竝改差,何如?令曰,依。
又以兵曹言達曰,今此進賀兼謝恩使赴燕時所把驛馬三十一匹,當以諸道馬,分定入送,而發行日字急迫,勢難及期上來,依前例,黃海道驛馬十五匹,平安道驛馬十六匹,各自本道抄擇,入送灣上之意,兩道監司處行移,何如?令曰,依。
又以左右捕盜廳言達曰,謹依下令,本廳在囚罪人崔有乭·金千孫,移送秋曹,李思得·鄭七孫·趙南山,放送之意,敢達。令曰,知道。
又以刑曹言達曰,謹依不令,會祥殿守直軍士崔有乭·金千孫,竝決杖一百,放送之意,敢達。令曰,知道。
義禁府照目粘連,慶熙宮守直內官鄭聖甲矣本府議達內,身爲守直之中官,擅離直所,乃於當日之火警,不能覺察,兩罪俱發,參恕不可兺除良,受囑立證,終始粧撰者,又犯詐不以實之科,以此照律,罪杖一百收贖,告身盡行追奪,徒三年定配,明處晙矣本府議達內,深嚴之地,全不操心,巡審之時,敢此持竹,已萬萬無嚴,而今玆失火根因,卽是粧烟出入是白乎則,失火而延燒宮闕者,一律攸係,三尺莫嚴,以此照律罪,係是一罪,依例捧遲晩後結案,取招稟處私罪,奉令依準爲旀,鄭聖甲段,擅離直所,不自覺察,已極疎忽,而受囑立證,終始粧撰,尤萬萬狡惡。各別嚴刑一次後,遠地定配爲遣,明處晙段,殿閣深嚴之地,橫竹看審,已萬萬無嚴,而粧烟出入,連燒宮殿,此渠所犯,王府推坐,何等嚴重,則干囑同僚,漫漶遲延,前後招供,全是詐不以實,百計圖免,終欲掩罪,而末乃奪魄·畏怯等說,肆然納供,究厥心腸,則至狡至惡。人情孰不好生畏死,變幻粧撰,謂天日可欺者,如處晙者乎?殺之無惜,合其罪惡,置諸三尺之律,無容更議。入稟大朝,則大聖人好生之德,藹如陽春,特推聖德,參其罪犯,則與故犯少異,毫端有可恕之道。右罪人段,施以次律,不待拷限,嚴刑二次後,絶島減死充軍,勿揀赦典爲良如敎。
沈宜臣,以義禁府言達曰,坐起公事達下,時囚罪人鄭聖甲,各別嚴刑一次後,遠地定配,明處晙段,施以次律,不待拷限,嚴刑二次後,絶島減死充軍,勿揀赦典前事,判下矣。鄭聖甲,箇箇考察,各別嚴刑一次後,平安道渭原郡遠地定配,明處晙,箇箇考察,各別嚴刑二次後,全羅道康津縣古今島,減死充軍,勿揀赦典前,而以判付內辭意,竝具罪目,依例發遣府書吏羅將,當日押送于各其配所之意,敢達。令曰,知道。
副修撰吳致淳書曰,伏以臣於持被之中,獲接家信,臣母沈痼冷積之病,今又發作,飮食全却,轉側須人,當此猝寒,越添感冒,咳喘達夜,寒熱交劇,諸般形症,俱極危篤,自來澌綴之氣,益無餘地,扶將看護,惟臣是俟。臣旣聞此報,心肝焦煎,玆敢疾聲仰籲於离明之下,徑出禁扄。伏乞睿慈,俯賜鑑諒,亟遞臣所帶之職,俾便救護,仍治臣擅離之罪,以昭法紀焉。臣無任云云。覽書具悉。爾其勿辭救護。
上在昌德宮。常參·經筵,以代理停。
韓弘敎啓曰,明日經筵,取稟。傳曰,停。
韓弘教達曰,明日常參,取稟。令曰停。
金興根達曰,大司憲·執義,持平二員未差,掌令李鎭華·金初燮令旨未下,監察茶時之意,敢達。令曰,知道。
韓弘敎達曰,左右史不可不備,別兼春秋趙秉憲·金鼎集,旣有只推之令,竝卽牌招入直,何如?令曰,依。
韓弘敎啓曰,吏曹郞廳來言,承旨有闕,政事,取稟。傳曰,前望單子,入于小朝。
韓弘敎達曰,行都承旨朴岐壽,左承旨鄭知容,右承旨徐英淳不爲仕進,右副承旨金興根內閣直,同副承旨前望未下,院中只有臣一人,伴直無人。右承旨徐英淳,所當牌招,而拘於廳規,不得請牌,何以爲之?敢稟。令曰,牌招。
承旨前望單子入之,李奎鉉代點。
金興根啓曰,禁衛大將申絅,以緬禮事,廣州地出去矣,所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,摠戎使兼察。
又啓曰,禁衛大將,摠戎使兼察事,命下矣。兼察禁衛大將李石求,卽爲牌招,聽傳敎,何如?傳曰,允。
令于韓弘敎曰,暗行御史留待。
令于韓弘敎曰,暗行御史入對。
令于韓弘敎曰,捧納承旨,當該注書,從重推考。
兪鎭五有頉,代以趙秉恒爲假注書。
趙在慶有頉,代以兪致崇爲假注書。
趙秉恒有頉,代以李基周爲假注書。
兪致崇有頉,代以朴承輝爲假注書。
李基周有頉,代以尹錫圭爲假注書。
朴承輝有頉,代以李綱峻爲假注書。
尹錫圭有頉,代以李心容爲假注書。
李綱峻有頉,代以睦仁培爲假注書。
李心容有頉,代以安潤蓍爲假注書。
睦仁培有頉,代以金養默爲假注書。
安潤蓍有頉,代以崔在燁爲假注書。
金養默有頉,代以李行達爲假注書。
韓弘敎達曰,左副承旨徐英淳牌不進,伴直無人。右承旨鄭知容,所當牌招,而拘於廳規,不得請牌,何以爲之?敢稟。令曰,牌招。
以副應敎趙秉龜,副校理金弘根牌不進罷職令旨,令于韓弘敎曰,只推。
以別兼春秋趙秉憲·金鼎集牌不進罷職令旨,令于韓弘敎曰,只推。
以掌令李鎭華·金初燮,獻納金胤根,正言金鍠牌不進罷職令旨,令于韓弘敎曰,只推。
韓弘敎,以吏曹言達曰,平安監司金魯敬狀達,嘉山郡守徐有民,德川郡守洪直謨,順安縣令金有喜,三登縣令金㝡秀,俱以庭試觀光次,受由上京,泰川縣監李潤聖,下批已久,尙不赴任,而見今催科方殷,一日瘝曠,誠爲可悶,令該曹催促下送事,達下矣。自臣曹催促,則泰川縣監李潤聖,辭朝後仍爲下去,德川郡守洪直謨,順安縣令金有喜,俱已下去,嘉山郡守徐有民,三登縣令金㝡秀,俱以明日下去云矣,敢達。令曰,知道。
又以弘文館言達曰,上番闕直,事甚未安。副應敎趙秉龜,副校理金弘根,旣有只推之令,與修撰閔英世·李竣祜,竝卽牌招,以爲推移入直之地,何如?令曰,依。
又以內醫院都提調·提調意達曰,院加出書員金昌寬陞實代,朴善基姪喜錫差下事,令下矣。依下令,良人朴喜錫,書員加差下之意,敢達。令曰,知道。
又以禮曹言達曰,卽接楊州生員呂得永所志,則以爲,族弟學永,嫡妾俱無子,以其同姓十二寸兄民永第三子東星,欲爲繼後,兩家相議完定,未及禮斜,民永夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長呂得永所訴旣如此,依定式,呂民永第三子東星,立爲呂學永之後,何如?令曰,依。
又以禮曹言達曰,卽接連山幼學權常誼所志,則以爲,族孫楘,嫡妾俱無子,以其同姓十二寸弟秤第二子沃,欲爲繼後,兩家相議完定,未及禮斜,楘夫妻俱爲作故,拘於常規,不得循例禮斜,依定式草記稟處,事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長權常誼所訴旣如此,依定式,權秤第二子沃,立爲權楘之後,何如?令曰,依。
又以禮曹言達曰,卽接保寧幼學李需馨所志,則以爲,族弟需恒,嫡妾俱無子,以其同姓二十四寸弟商甲第二子鼎箕,欲爲繼後,兩家相議完定,未及禮斜,需恒夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李需馨所訴旣如此,依定式李商甲第二子鼎箕,立爲李需恒之後,何如?令曰,依。
又以禮曹言達曰,卽接綾州幼學梁日漢所志,則以爲,族姪濟範,嫡妾俱無子,以其同姓十二寸弟濟永第二子會仁,欲爲繼後,兩家相議完定,而未及禮斜,生·養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長梁日漢所訴旣如此,依定式梁濟永第二子會仁,立爲梁濟範之後,何如?令曰,依。
又以禮曹言達曰,卽接星州幼學趙彩觀所志,則以爲,同姓七寸姪永奎,嫡妾俱無子,以其同姓八寸兄翰奎第二子胤浩,欲爲繼後,兩家相議完定,未及禮斜,生·養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長趙彩觀所訴旣如此,依定式趙翰奎第二子胤浩,立爲趙永奎之後,何如?令曰,依。
又以兵曹言達曰,今秋等進上弓矢看品在卽,而知弓品堂上有闕之代,依例以無故人,達下之意,敢達。令曰,知道。
又以御營廳言達曰,今十月二十一日中日時,本廳敎鍊官李啓重片箭邊三中,依例別單書入之意,敢達。令曰,知道。
同副承旨沈宜臣書曰,伏以臣,猥以無似,濫竊倖第,唱名纔踰日,而忽蒙陞資之令,恩出格外,感惶靡措。此際又伏奉承宣除書,召牌儼臨,怵畏義分,雖不得不蹶趨承,而第臣與右副承旨臣金興根,有從娚妹應避之嫌,其在格例,在下當遞,玆敢援例陳章。伏乞离明,亟賜遞改,俾存公格,俾安私分,不勝幸甚。臣無任云云。覽書具悉。所請依施。
己丑十月三十二日酉時,王世子座重熙堂。暗行御史入對時,右副承旨韓弘敎,假注書宋欽鼎,編修官朴宗吉,記注官金輦,御史兪星煥,以次進伏訖。令曰,史官分左右,御史進前。星煥進前,令曰,多朔奔走,善爲往返乎?星煥起伏奏曰,幸無疾病,且不遲滯,而無事往還矣。令曰,道內守令,何如,年事,何如,民心,何如,沿路亦何如耶?星煥起伏奏曰,守令臧否,已悉於書達中,更無可達,而年事則所經處,大槪豐稔,民心擧皆晏然。右道雖未往觀,惟珍島·海南,爲慘歉云,而沿路則皆爲豐登矣。星煥又達曰,書達中有未及條列者,全州府有邪學罪人八名,其六名,已捧結案,二名,待其悔悟,而未捧結案,去年七月,道臣以此事狀達,而尙未蒙判下,至今滯囚府獄。大抵全州,是湖南都會之地,獄囚甚多,加以今番左·右道御史移囚罪人,相與混處,不無傳染之慮。從速區別,不使混處,然後庶無傳染之弊,故敢此仰達矣。令曰,承旨知之耶?弘敎曰,未及聞知也。令曰,退去後知入,可也。弘敎曰,退去知入矣。令曰,御史就座,史官就座。仍命退,諸臣以次退出。
上在昌德宮。常參·經筵,以代理停。
韓弘敎啓曰,明日經筵,取稟。傳曰,停。
韓弘敎達曰,明日常參,取稟。令曰,停。
又達曰,合辭許久闕達,事甚未安。除在外外,呈告人員,竝卽牌招,何如?令曰,依。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又達曰,左右史不可不備,別兼春秋趙秉憲·金鼎集,旣有只推之令,徐戴淳由限已過,竝卽牌招入直,何如?令曰,依。
又達曰,卽者副修撰徐有贊,以其親病,陳書徑出,原書纔已捧入矣。所當直捧禁推徽旨,而此與無端徑出,有異,推考警責,何如?令曰,依。
以左副承旨徐英淳牌不進罷職令旨,令于韓弘敎曰,只推。
韓弘敎達曰,行都承旨朴岐壽廚院進,行左承旨李奎鉉在外,右承旨鄭知容,左副承旨徐英淳不爲仕進,同副承旨金興根內閣進,院中只有臣一人,伴直無人。左副承旨徐英淳,所當牌招,而拘於廳規,不得請牌,何以爲之?敢稟。令曰,牌招。
又達曰,左副承旨徐英淳牌不進,伴直無人。右承旨鄭知容,所當牌招,而拘於廳規,不得請牌,何以爲之?敢稟。令曰,牌招。
韓弘敎啓曰,玉堂備員間,視事頉稟之意,敢啓。傳曰,知道。
韓弘敎達曰,應敎趙基謙,校理沈鈁·李是遠,副修撰李應信在外,副校理吳致淳,副修撰徐有贊受由,玉堂上下番俱空,事甚未安。副應敎趙秉龜,副校理金弘根,修撰閔英世·李竣祜,竝卽牌招,以爲推移入直,何如?令曰,依。
假注書崔在燁有頉,代以趙迪相爲假注書。
李行達有頉,代以白文鳳爲假注書。
趙迪相有頉,代以趙在慶爲假注書。
白文鳳有頉,代以李豐翼爲假注書。
趙在慶在外,代以金始淵爲假注書。
事變假注書金泰顯書達,臣於本月十六日未時量,敬奉令敎,馳往于黃海道瑞興府左議政李相璜所來處,宣諭是白乎則,以爲,臣擔病載贄,仰藉王靈,得以還往,而旣入玉門,以委命之馳慮,驅頓餘喘,陡覺百骸俱痛,寸寸前舁,纔涉海疆,而忽伏聞有不敢當之新命,繼又王人遠臨,恩旨曠絶,至諭以式遄其返,有若今日民國之務,待臣而始可整頓管攝者然,尤豈臣無似之所敢當哉?無論臣已試蔑效,不堪再誤,卽臣情實之有不容冒沒,病苦之決無以堪承,附奏體嚴,路次神昏,雖不敢張皇罄索,而庶亦蒙离明之照臨矣。目下貌樣,澌瘁綿惙,趲進無望,從此幾日,如能免顚仆於途中,則臣有鄕廬,歷路入望,未知果能止稅,得遂歸死之願,幸而止稅,謹當收召神魂,冒入文字,仰請處分,而緣臣甚病,且臣見處,有不可以呈身復命,積違之餘,未伸覲光之微誠,竣事而還,又闕反面之常禮,惶恐耿結,兩不知所達是白乎等以,緣由馳達云云。踏達字。
令于韓弘敎曰,卿之復命在邇,故喜原隰之利還,幸出膺之不遠,今見附奏,始知徑向郊舍。此何擧也?不覺失圖。廟謨無管攝之人,國事有綴旒之歎,是豈卿備例言私之時乎?若使古大臣當之,必當卽日反命,卽日出膺,以國事爲己任,而以卿之宿德元老,何不念及於此,而若是逡巡也?大朝之特簡,聖心有在,小子之企待,日夕如渴,望卿以平日體國之誠,卽爲反面,仍又肅命,使國勢民命,有所倚重焉。令于韓弘敎曰,此宣諭,遣承旨往傳于左議政。
韓弘敎達曰,宣諭遣承旨,往傳于左議政事,令下矣。何承旨進去乎?敢稟。令曰,右承旨進去。
以左副承旨徐英淳牌不進罷職令旨,令于韓弘敎曰,只推。
韓弘敎達曰,行都承旨朴岐壽廚院進,行左承旨李奎鉉在外,右承旨鄭知容奉令進去,左副承旨徐英淳不爲仕進,同副承旨金興根內閣進,院中只有臣一人,伴直無人。左副承旨徐英淳,所當牌招,而拘於廳規,不得請牌,何以爲之?敢稟。令曰,牌招。
又達曰,新除授行左承旨李奎鉉,時在京畿安山地,斯速乘馹上來事,下諭,何如?令曰,依。
又達曰,明日代臨,方物看品,處所以何處爲之乎?敢稟。令曰,重熙堂爲之。
又達曰,大司憲·執義,持平二員未差,掌令李鎭華·金初燮牌不進,監察茶時之意,敢達。令曰,知道。
以掌令李鎭華·金初燮,獻納金胤根,正言金鍠牌不進罷職令旨,令于韓弘敎曰,只推。
以右承旨鄭知容牌不進罷職令旨,令于韓弘敎曰,只推。
以副應敎趙秉龜,副校理金弘根,修撰李竣祜牌不進罷職令旨,令于韓弘敎曰,只推。
以修撰閔英世牌不進罷職令旨,令于韓弘敎曰,只推。
以慶尙監司李勉昇狀達,北關區劃穀中限一萬石,特蒙還寢事,令于韓弘敎曰,嶺民之瘡痍未蘇,又有此北穀之移轉者,是豈薄於南而厚於北之致耶?比如有二子之人,一子病起,一子又病,不得不使病起之子,扶護後病之子者,卽其事勢也,人情也。今此狀辭,非曰不然,而捨嶺南而奚取穀乎?公事堂上,持此狀達,就議於原任大臣,今日內爛商回達,俾無時日遲滯之歎。
韓弘敎達曰,假注書金始淵,時無職名,令該曹依例付軍職,冠帶常仕,何如?令曰,依。
韓弘敎,以侍講院言達曰,下番闕直,事甚未安。司書金東健,兼說書徐念淳受由在外,兼司書徐有贊,以本職陳書受由,無他入直之員,輔德未差,兼輔德金正喜在外,兼弼善朴宗吉,文學徐戴淳,兼文學趙秉龜,竝卽牌招,以爲推移,姑降入直之地,何如?令曰,依。
又以都摠府言達曰,副摠管金熙華,以漢城左尹,本府坐起晝仕出去,而逐日赴坐煩稟未安,入番間除草記往來之意,敢達。令曰,知道。
副修撰徐有贊書曰,伏以臣之老父宿病,每當寒節,如期輒發,痰滯而全却食飮,咳喘而不能寢睡,氣息澟綴,寧日恒少,實難暫時離側,而身滯禁廬,度日如年。只自耿耿焦慮之際,卽接家信,則忽自今朝,觸冷失攝,越添感冒,寒熱交劇,昏窒不省,諸般症形,俱極危篤,連試湯劑,少無分效,扶將看護,惟臣是俟。臣旣聞此報,方寸煎熬,按住不得,玆敢冒控衷懇,徑出禁扄。伏乞睿慈,俯垂鑑諒,亟遞臣本兼之職,以便救護,仍治臣擅離之罪,以肅朝綱焉。臣無任云云。覽書具悉,爾其勿辭救護。
上在昌德宮。常參·經筵,以代理停。
韓弘敎達曰,明日·再明日,翼陵忌辰祭齋戒正日,三明日,拜表相値,常參,頉稟之意,敢達。令曰,知道。
徐英淳達曰,合辭許久闕達,事甚未安。除在外外,呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英淳達曰,假注書李豐翼,時無職名,令該曹依例付軍職,冠帶常仕,何如?令曰,依。
令于徐英淳曰,都承旨·左承旨竝許遞,旣承下敎,前望單子入之。
承旨前望單子入之,鄭基善·朴英載代點。
令于徐英淳曰,左副承旨·同副承旨竝許遞,旣承下敎,前望單子入之。
承旨前望單子入之,金敎喜·韓弘敎代點。
傳于徐英淳曰,回還書狀官留待。
傳于徐英淳曰,回還書狀官入侍。
令于徐英淳曰,回還書狀官留待。
右承旨鄭知容書達,臣於本月二十三日戌時量,敬奉令旨,馳往宣諭于高陽郡下道面玄川里左議政李相璜所住處是白乎則,以爲,臣以萬不可復冒之苦情,承萬無以堪任之恩命,左右思惟,轉動無望,日前史官之還,草草附達,雖嚴不敢畢辭,庶或容光回照,有所俯燭,而今又喉舌之臣,遠辱郊次,奉宣恩諭,十行鄭重,勉之以卽日出膺,有若臣備例逡巡,將進三揖之爲,此殆臣誠淺辭拙,不能仰格之致,悸惶慙恧,無所容措。臣雖蠢愚,豈或昧反命之爲重,俟駕之非恭,而猶且甘違慢之誅,失趨奏之常,敢爲此蓬藋之逃哉?蓋有甚不得已者,存焉耳。向來釁負,卽臣之所終始引處者,而情實當去,非但病苦爲然,距臣解職,曾未幾月,旋授匪據,重誤恩簡,量情度勢,進有何說,宿愆旣深,雖蒙含垢之睿度,大防在前,奈有守株之微諒,文字請命,已具前達,而病添於行役之餘,知昏於震剝之中,未及周旋,致速申諭稽緩之罪,益無所逃,容竢神爽稍回,當具牘臚實,仰請恩譴是如爲白有等以,緣由馳達爲白乎旀,臣則仍爲復路緣由,竝以馳達爲白有臥乎事是良爾,詮次善達向敎是事。踏達字。
韓弘敎達曰,臣弘敎方物封裹進去,下直之意,敢達。令曰,知道。
以副應敎趙秉龜,副校理金弘根,修撰閔英世·李竣祜牌不進罷職令旨,令于鄭知容曰,只推。
以別兼春秋趙秉憲·金鼎集·徐戴淳牌不進罷職令旨,令于鄭知容曰,只推。
以兼弼善朴宗吉,文學徐戴淳,兼文學趙秉龜牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。副應敎趙秉龜,副校理金弘根,修撰閔英世·李竣祜,旣有只推之令,副校理吳致淳,由限已過,竝卽牌招,推移入直,何如?令曰,依。
又達曰,左右史不可不備,別兼春秋趙秉憲·金鼎集·徐戴淳,旣有只推之令,竝卽牌招入直,何如?令曰,依。
徐英淳達曰,大司憲·執義,持平·二員未差,掌令李鎭華·金初燮牌不進,監察茶時之意,敢達。令曰,知道。
以掌令李鎭華·金初燮,獻納金胤根,正言金鍠牌不進罷職令旨,令于徐英淳曰,只推。
令于徐英淳曰,今於承旨之回,見卿附奏,一何浼浼之甚也?禮遇不能盡誠,辭旨又不達意,使卿不得回心者,卽余之致也,可勝歉歎,可勝渴悶?解相非久,旋復重卜,初非可引之端,其曰負釁,余所未能思者,而目今國事,若有一毫可賴處,則卿之如是,容或無怪,廟堂無一時相,事務不可暫廢。豈可一向逡巡,忍見國事之日非乎?卿見此諭,想必驚心回悟,卽日簉朝。更不多誥,卿其諒之。
令于徐英淳曰,此宣諭,遣亞卿,往傳于左議政,仍與偕來。
徐英淳達曰,宣諭遣亞卿,往傳于左議政,仍與偕來事,令下矣。何亞卿進去乎?敢稟。令曰,都承旨進去。
又達曰,左議政偕來,都承旨進去事,令下矣。行都承旨鄭基善,所當牌招,而拘於廳規,不得請牌,何以爲之?敢稟。令曰,牌招。
鄭知容,以侍講院言達曰,下番連日闕直,事甚未安。兼弼善朴宗吉,文學徐戴淳,兼文學趙秉龜,旣有只推之令,竝更牌招,以爲推移姑降入直之地,何如?令曰,依。
又以禮曹言達曰,卽接通津幼學李東沆所志,則以爲,族姪漢相,嫡妾俱無子,以其同姓十六寸兄順燮第三子顯章,欲爲繼後,兩家相議完定,未及禮斜,順燮夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李東沆所訴旣如此,依定式,李順燮第三子顯章,立爲李漢相之後,何如?令曰,依。
又以承文院提調意達曰,今此瀋陽使回便齎來詔書一道,提調一員陪進,奉安于禮曹奉安閣後,仍行奉審之意,敢達。令曰,知道。
徐英淳,以都摠府言達曰,今日入直內三廳武兼·禁軍及軍兵等,當爲中日習射技,而權停例陳賀相値,不得設行之意,敢達。令曰,知道。
又以備邊司言達曰,以慶尙監司李勉昇狀達,北運穀折米二萬一千石中,限一萬石特許還寢事,判付,嶺民之瘡痍未蘇,又有此北穀之移轉者,是豈薄於南而厚於北之致耶?比如有二子之人,一子病起,一子又病,不得不使病起之子,扶護後病之子者,卽其事勢也,人情也。今此狀辭,非曰不然,而捨嶺南而奚取穀乎?公事堂上,持此狀達,就議於原任大臣,今日內爛商回達,俾無時日遲滯之歎事,令下矣。取見其狀達,則以爲,今此北運之穀,勢將責出沿邑,而纔經大賑之餘,今年穡事,又未免災傷,使彼殿屎之民,督納完實之穀,其勢末由。且癸酉北運穀二萬三千石,盡捉沿邑艇舶,又發營鎭兵船,而尙患不足,待北船來到,始爲裝發。今此折米一萬一千石,雖令北船輸去,其餘各穀,當爲二萬五千石,較之癸酉,猶有加數,則無望裝載,明若觀火,畢竟僨誤,可坐而待。就北運穀折米二萬一千石中,限一萬石特許還寢事,請令廟堂,稟令分付矣。令旨特宣,字字懇惻,念北民顑頷之急,軫南民瘡痍之餘,曲費咨詢,俾效對揚,南民之聽此令旨者,有孰不感激奔走,忘己之勞苦,而以北民饑餓,若自當之者乎?移粟,旣係不獲已之政,則前此分定,已有十分酌量,有不可更有闊狹,而狀辭之備陳民情,如此,就元穀中六千石,使之作錢,俾減轉輸之弊,從便移送於北關,以爲作穀補賑之地,而其餘一萬五千石,必以精實之穀,劃卽準待,陸續船送事,申飭分付,何如?令曰,依。
敎中外大小臣僚·耆老·軍民·閑良人等書。王若曰,喬寢展祗謁之誠,翠華遠涖,星軺頒渙發之號,紫綸誕宣。播告也修,同慶之義。恭惟盛京·豐·沛之地,實爲先皇弓劍之藏。鳳舞龍飛,從古稱地勢之盤踞,神呵鬼護,至今奉月出之衣冠。肆聖后切遵先之思,而今日行謁陵之擧。方秋之霜露旣降,慨然羹墻之餘誠,從天之羽衛遙臨,仍行籩豆之晟典。乃於三陵展禮之後,特軫萬方廣慶之休。黍稷馨香,洋洋乎格天之孝,羽旄管籥,欣欣然挾道之民。玆當四海之同歡,獲奉十行之溫詔。龍馭穩返,快覩天上威儀,鳳綍遙頒,欣聽日下消息。惟其便蕃之賜,貺出中心,至若順付之恩,視同內服。望五雲而感祝無地,帀八域而歡聲如雷。外內之情志交孚,久荷字小之誼,前後之恩私欲報,益切事大之忱。於戲,北拱之侯度恪修,望宸極而馳頌,東漸之皇化普訖,擎璽書而增欣。故玆敎示,想宜知悉。弘文館提學臣金鏴製進。
己丑十月二十四日未時,上御熙政堂。回還書狀官入侍時,左副承旨徐英淳,假注書金始淵,記注官金奎燮·金輦,書狀官朴來謙,以次進伏訖。上曰,史官分左右,書狀官進前。上曰,無事往還乎?來謙起伏奏曰,王靈所曁,無事往還矣。命書狀官就座,命書狀官先退,來謙退出,命承·史就座,又命退,承史以次退出。
己丑十月二十四日未時,王世子座重熙堂。方物看品入對時,右承旨鄭知容,左副承旨徐英淳,右副承旨韓弘敎,假注書金始淵·李豐翼,編修官李游夏,記事官金熙逌,以次進伏訖。令曰,史官分左右。令曰,方物入之。英淳等承令持入,以次看品。令曰,守廳承·史持公事入對。令曰,注書金始淵,亦爲擧行。看品訖,令曰,注書出去,回還書狀官入對。賤臣承令出傳,與書狀官朴來謙,偕入進伏,令曰,書狀官進前。令曰,遠路無事往還乎?來謙起伏奏曰,王靈所曁,無事往還矣。令曰,大臣亦平安往還乎?來謙起伏奏曰,平安往還矣。令曰,書狀官就座。英淳起伏奏曰,臣禮房而有公事一張矣。仍讀奏承文院草記,齎來勑書,奉安于禮曹奉安閣事。鄭知容起伏奏曰,臣軍士房而有公事二張矣。仍讀奏武兼沈肇永病親呈辭事及京畿監司狀達,到弘濟院,勑書迎接後還營事。弘敎起伏奏曰,臣工房而無公事矣。令曰,文武臣殿講,以何朔爲之乎?英淳起伏奏曰,以四孟朔爲之矣。令曰,去七月朔文武臣殿講,三明日,春塘臺爲之矣,該房知悉。出令旨令曰,漢學文臣殿講,以何朔爲之乎?英淳起伏奏曰,以四孟朔爲之矣。令曰,文臣製述,以何朔爲之乎?英淳起伏奏曰,以二八月爲之矣。令曰,去七月朔漢學文臣殿講及文臣製述,二十八日,春塘臺爲之矣,該房知悉。出令旨令曰,書狀官先退。令曰,史官就座。令退,承·史以次退出。
上在昌德宮。常參·經筵,以代理停。
藥房提調金鏴,左副承旨徐英淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安,答〈曰〉,知道。世子嬪宮口傳問安。答曰,知悉。
徐英淳達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌齋戒相値,不得來會云矣,敢達。令曰,知道。
金敎喜達曰,右副承旨韓弘敎,今日不爲仕進,卽爲牌招,何如?令曰,依。
又達曰,假注書金始淵,身病猝重,勢難察任,今姑改差,何如?令曰,依。
金始淵改差,代以徐耆淳爲假注書。
徐英淳達曰,卽見刑曹坐不坐單子,則連三日無緣不坐,詞訟劇地,委屬可悶,當該堂上推考,何如?令曰,依。
以副應敎趙秉龜,副校理吳致浮·金弘根,修撰閔英世·李竣祜牌不進罷職令旨,令于金敎喜曰,只推。
以別兼春秋趙秉憲·金鼎集·徐戴淳牌不進罷職令旨,令于金敎喜曰,只推。
金敎喜達曰,玉堂上下番俱空,事甚未安。副應敎趙秉龜,副校理吳致淳·金弘根,修撰閔英世·李竣祜,旣有只推之令,竝卽牌招,推移入直,何如?令曰,依。
又達曰,左右史不可不備,別兼春秋趙秉憲·金鼎集·徐戴淳,旣有只推之令,竝卽牌招入直,何如?令曰,依。
以兼弼善朴宗吉,文學徐戴淳,兼文學趙秉龜牌不進罷職令旨,令于金敎喜曰,只推。
徐英淳,以兵曹言達曰,禁軍別將徐鳳淳,素患痰癖之症,當寒添劇,無望供職,呈狀乞遞,實病旣如此,則領軍之任,有難强令察任,改差,何如?令曰,依。
又以兵曹言達曰,今番武科殿試榜目中,水原別驍士金永哲居住父名,與初試榜目差異,故詳査歸正後,一從初試榜目,付標以入,平壤閑良李宗海·宗國兄弟,則父名,同是東赫,而祖·曾祖·外祖及年歲,初·會試單子,俱爲相左,故事甚駭怪,亦爲捉致査問,則奸僞綻露,不可掩置,原榜目中,竝付標拔去,而所授紅牌,令政院燒火,何如?令曰,依。
又以備邊司言達曰,嶺南之北運穀分定中四千石,移貿於關東,六千石,代錢輸送北關,以補賑資事,已有前後草記定奪矣,推移措劃之方,時日爲急,令戶·惠廳,從便區處,俾卽拮据,何如?令曰,依。
上在昌德宮。常參·經筵,以代理停。
金敎喜達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
金敎喜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金敎喜達曰,右承旨鄭知容,今日不爲仕進,卽爲牌招,何如?令曰,依。
又達曰,假注書李豐翼,身病倅重,勢難察任,今姑改差,何如?令曰,依。
李豐翼改差,代以趙徽林爲假注書。
金敎喜達曰,假注書徐耆淳,時無職名,令該曹依例付軍職,冠帶常仕,何如?令曰,依。
以副應敎趙秉龜,副校理吳致淳·金弘根,修撰閔英世·李竣祜牌不進罷職令旨,令于鄭知容曰,只推。
以別兼春秋趙秉憲·金鼎集·徐戴淳牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。副應敎趙秉龜,副校理吳致淳·金弘根,修撰閔英世·李竣祜,旣有只推之令,副修撰徐有贊,由限已過,竝卽牌招,推移入直,何如?令曰,依。
又達曰,左右史不可不備,別兼春秋趙秉憲·金鼎集·徐戴淳,旣有只推之令,竝卽牌招入直,何如?令曰,依。
鄭知容,以侍講院言達曰,明日座堂時,宮官當爲全數進參,而輔德未差,兼輔德金正喜,司書金東健,兼說書徐念淳在外,無以備員,未差之代,令政院稟旨差出,而在外人,亦爲稟令,變通差出,以爲備員進參之地,何如?令曰,依。
鄭知容啓曰,因侍講院草記,明日坐堂時,宮官當爲全數進參,而輔德未差,無以備員,未差之代,令政院稟旨差出事,依下矣。未差之代,政官牌招,開改差出,何如?傳曰,前望單子,入于小朝。
鄭知容達曰,因侍講院草記,明日座堂時,宮官當爲全數進參,而兼輔德金正喜,司書金東健,兼說書徐念淳在外,無以備員,令政院稟令,變通差出事依下矣。合有變通之道,何以爲之?敢稟。令曰,竝許遞,旣承下敎,前望單子入之。
春坊前望單子入之,輔德任鼎常,兼輔德趙冀永,司書李敦榮代點。
令于金敎喜曰,明日出宮門路,以貳極門爲之。
金敎喜達曰,今此試官望中,時無職名人,令該曹口傳付軍職,何如?令曰,依。
又達曰,明日拜表,兩司當爲進參,除在外外,呈告人員,竝待開門牌招,何如?令曰,依。
以右副承旨韓弘敎牌不進罷職令旨,令于金敎喜曰,只推。
兵曹,以李鍾英爲禁軍別將。
兵曹口傳政事,副護軍洪彦謨·徐淇修,竝單付。
金敎喜,以進饌儀軌所堂上意達曰,本所堂上朴岐壽,時無職名,令該曹口傳付軍職,何如?令曰,依。
又以戶曹言達曰,時御所內,各司雨漏,當爲修改,而時値寒節,依近例,待明春擧行之意,敢達。令曰,知道。
又以都摠府言達曰,副摠管李謙會,以摠戎中軍本營都試監試事,南小營晝仕出去之意,敢達。令曰,知道。
又以兵曹言達曰,專經武臣講官加抄達人員,別單書入之意,敢達。令曰,知道。
又以訓鍊都監言達曰,本局千摠李鼎會,身病甚重,勢難察任,改差,何如?令曰,依。
又以摠戎廳言達曰,本廳屬三鎭營別驍士都試,今方開場試取,而三鎭營別驍士,卽是馬軍也,以該邑原居之武士,塡免赴試,是慰悅激勸之法例,而近來京鄕宣薦閑良輩,爲其占科,冒錄赴試之故,三邑原居武士輩之,齎憤稱冤,甚多云,故今番則以宣薦爲名者,竝爲拔去使不得赴試矣。拔去之京鄕宣薦武士六十六名,成群作鬧於場外,已試入格之武士,惟意亂打,應試之武士,遮不入送,此輩之當初冒錄,已是法外,今此場中作亂,大關師律,此而置之,後弊難言,場中作亂宣薦武士六十六名,捉送各該鎭營,嚴棍徵勵,此後則宣薦閑良,無復冒錄於別驍士之意,嚴飭三邑守令處。如是之後,別驍上都試試記中,或有宣薦之冒錄,則該邑守令,自臣營,直爲論罷之意,定式施行,何如?令曰,依。
左議政李相璜書曰,伏以今臣所叨,是臣前日已僨之地,而又臣前日必辭之任也,已僨有罪,必辭有說,今玆之命,何爲而重及於臣身也?馱病原濕,遠涉關海,撥騎遞信,云有除書,史官齎諭,又及中路,如聞震霆,神爽俱失,今雖歸稅鄕廬,羸骸貼席,而乃心則不能與之俱貼,怔悸跳動,久愈靡定,有國置相,何時不難,而此時之難,尤有異於他日,邸下試以今日爲何如時也,倫法斁而綱常之獄屢興,寇竊行而萑苻之憂已兆,宮府俱竭而費用猶且不節,科宦太濫而榮辱幾乎無分,倖門開而近習干恩,利竇穿而刁徒生姦,遂使國紀日紊,民業不寧,此皆今日之大憂,而小者有未暇毛擧耳。近又北關之水,西內之火若有警告,尤憎懍懼,如欲修省挽回,爲今日之計,惟有輔佐得賢,喜起相須,上而懋端本淸源之政,下則盡尊主庇民之責以望其收拾萬一,而今邸下所以置相者,一切反是,乃求之於上下無素孚,文質無所當,疲駑噤拙之如臣無似,而欲責以調元贊化之功,天下寧有是理,不有曰量能而見可乎?以臣量臣,有萬不能,以臣見臣,無一或可,臣將何所藉手,敢於呈身?事屬臣身,支離涉嫌,雖畢說爲悚,而亦有所不敢不言者,臣之前此控辭,始雖兼言情病,而其實則槪擧之情,不啻較重於費辭之病耳,以見識不逮之論,而有先後非時之獻,裨補云何,語默皆罪,每誦鐫誨,悸恧至今,若以乍禠而自解,徒知旋授之爲榮,藉寵靈而從笑罵,騶殿揚揚,復冒於政事之堂,則廉恥塗盡,將焉用彼,禮義範俗,化理昭明,臣不敢以陶鑄成就之身,自棄於四維之外,以累淸朝也。去就有防,言止於此,伏願曲垂睿慈,俯察苦衷,特許稟改臣職名,更卜賢德,使天工無曠,則民國有賴,非但臣一物獲遂之私幸而已。顧臣病苦之不堪復供驅使,前春之籲,已爲臚悉,而見狀之無以蠢動,視前尤劇,賤齒旣衰,重以遠役,氣不敵病,綿綴至此,而情旣當去,有不敢更爲張皇,然視蔭之喘,良亦可哀,惟邸下申加愍念焉。臣無任云云。答曰,覽書具悉卿懇。今見卿書,如奉卿顔,而所陳時弊,言言節中,皆由小子之否德,不能盡善之致,可勝愧懼,且卿若不言,余豈覺悟乎?然而卿非初拜是任,而如是過引,卿非不知國事之一日可悶,而如是逡巡,一則誠禮之未盡,二則情志之未孚,余將何以則可能不日致卿於廟堂,使我民國,置之於袵席盤泰耶?卿如不來,余將疇倚,如渴之思不能盡書,望卿憫余之情,卽日簉朝,千萬企待。仍令于金敎喜曰,此書答,遣正卿,往諭于左議政,期與偕來。
上在昌德宮。常參·經筵,以代理停。
還內後,內閣·政院·藥房·春坊口傳問安。答曰,知道。
鄭知容啓曰,明日經筵,取稟。傳曰,停。
鄭知容達曰,明日座堂,相値常參,頉稟之意,敢達。令曰,知道。
韓弘敎達曰,大司憲·執義·持平二員未差,掌令李鎭華·金初燮牌不進,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,來初一日,輪對日次,而拜表相値,頉稟之意,敢達。令曰,知道。
徐英淳達曰,假注書趙徽林,時無職名,令該曹依例付軍職,冠帶常仕,何如?令曰,依。
韓弘敎達曰,今日拜表時,憲府則監察代行矣,雖無諫院,依例行禮之意,敢達。令曰,知道。
徐英淳啓曰,左邊捕盜大將柳和源,今日拜表慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
傳于金敎喜曰,三使臣留待。
傳于金敎喜曰,三使臣入侍。
令于金敎喜曰,三使臣留待。
令于徐英淳曰,陪衛軍兵毛具,從便爲之。
行都承旨鄭基善書達,臣於本月二十五日巳時量,敬奉令旨,馳往宣諭于高陽郡下道面玄川里議政府左議政李相璜所住處是白乎則,以爲臣之前後附達,略控苦衷,而辭不達意,誠未感尊,勉諭愈勤,寵數轉隆,承宣纔返,宰臣又辱,至煩偕來之恩旨,惶隕迫塞,實不知置身之所,値極艱之會,承委毗之重者,上下相與,必有其說,而今上之所以命臣者將曰才堪是了乎,望有素孚乎,無是實而處是名,古人量入,無是義諦,此之爲限,已不啻如樊圃之瞿瞿,而況苦情之決難抗顔復冒,非但臣自視爲然,庶亦爲同朝之所共諒,左右思惟,有不容踰越義防,今方繕入文字,顒竢處分,更不敢費辭張皇,而敦飭之下,違慢至此,尤增死罪云矣,臣旣承偕來之令,故姑爲仍留,緣由馳達爲白臥乎,事是良爾,詮次善達向敎是事,踏達字。
金敎喜達曰,書答遣正卿,往諭于左議政,期與偕來事令下矣,何正卿進去乎?敢稟。令曰,知事洪羲俊進去。
令于金敎喜曰,偕來亞卿還入。
鄭知容達曰,明日代臨方物看品處所,以何處爲之乎?敢稟。令曰,暎花堂爲之。
令于韓弘敎曰,刑曹判書許遞,旣承下敎,前望單子入之。
令于徐英淳曰,明日出宮門路,以貳極門爲之。
鄭知容,以侍講院言達曰,明日座堂時,宮官當爲全數進參,而兼文學趙秉龜奉命在外,新除授司書李敦榮在外,無以備員,令政院稟令變通差出,以爲備員進參之地,何如?令曰,依。
又達曰,因侍講院草記,明日座堂時,宮官當爲全數進參,而兼文學趙秉龜奉命在外,新除授司書李敦榮在外,無以備員,令政院稟令變通差出事依下矣,合有變通之道,何以爲之?敢稟。令曰,竝許遞,旣承下敎,前望單子入之。
春坊前望單子入之,兼文學吳致淳,司書姜時煥代點。
以掌令李鎭華·金初燮,獻納金胤根,正言金鍠牌不進罷職令旨,令于韓弘敎曰,只推。
以副應敎趙秉龜,副校理吳致淳·金弘根,修撰閔英世·李竣祜,副修撰徐有贊牌不進罷職令旨,令于韓弘敎曰,只推。
徐英淳達曰,今此試官望中時,無職名人,令該曹口傳付軍職,何如?令曰,依。
兵曹口傳政事,大護軍單金履載。
兵曹口傳政事,行護軍單朴岐壽。
鄭知容,以禮曹言達曰,郊壇,四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢達。令曰,知道。
又以進饌儀軌所堂上意達曰,本所郞廳洪羲錫,今已登科矣,文臣郞廳,亦多其例,洪羲錫,使之依前察任,仍令該曹,口傳付軍職,何如?令曰,依。
兵曹口傳政事,副司果單洪羲錫。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而拜表相値,不得設行之意,敢達。令曰,依。
刑曹判書金履載書曰,伏以臣稟質素薄,宿癖成痼,久泄成痢,體削氣脫,數日以來,別症闖生,暈眩喘急,氣息危綴,連日呈辭,獲蒙恩由,此際受點於漢學文臣殿講考官,明將進參,而卽今病狀,轉側須人,房闥咫尺,末由運動,束帶赴闕,萬無其望,玆敢力疾冒悚,忙陳短章。伏乞离明,俯垂矜諒,亟賜變通,以便公私,千萬幸甚,臣無任云云。答曰,覽書具悉。實病未知如何,而有可强之道,則卿其入參。
副校理金弘根書曰,伏以,臣卽不似無當之憒憒一庸夫耳,稟旣蒙鈍,遂失學業,習於懶散,仍成荒嬉,自顧平生,實無寸長,祗以世祿遺裔,依籍先廕,在韋布而猥相齒學之禮,通仕籍而屢玷陪講之職,榮耀莫倫,涯分已踰,而骪骳魯劣之實,亦嘗畢露於睿鑑之下矣,至於標召科第,致身雲路,非但臣心之早自謝斷,人亦不以是期臣者,亦已有年,嚮於館學生應製之日,身在衛班,隨衆赴試,僥倖中選,至蒙賜第之令,許付放榜,又侈梨園之樂,凡此遭遇,罔非異數,臣誠慙恧惝怳,莫知所以,曾無日而玉署特除,又下於夢想之外,追念先故,俯記往事,恩言鄭重,曠絶今古,臣於是,感極流涕,繼之以血,雖卽日溘然,抱此以歸,萬萬無所恨矣,蹶趨膺,亟伸叩謝之忱,分義攸當,而第臣有區區愚忖者,嘗聞是職,卽一代之極選也,橫經法席,任啓沃之責,演綸詞苑,贊文明之治,苟非才學兼備踐歷已著者,莫宜居之,而雖望實俱隆,跡由蔭塗,則亦或難愼於遴選之際矣,今臣以言乎才學而無所稱,以言乎踐歷而無可論,難愼於遴選,則實有之,上豈可以輕授,不顧名器之重,下豈可以冒當,甘犯過福之菑也,且臣脚部小癤,轉成大腫,膿潰相仍,鍼藥蔑效,房闥起動,末由自力,乃以藐末新進,課日違召,致使館直久空,國體多虧,臣罪至此,尤無所逃。伏乞睿慈,亟賜譴斥,以昭法紀,以安微分焉,臣旣不以見職自居,何敢妄有論說,而愚衷所韞,不容不略陳之矣,夫從古聖君哲辟之立政圖治,澤被當時,名垂後世者,皆以講學爲根基,虛心遜志,終始不懈,使天理日明,人欲日祛,深造乎廣大光明之域,措諸日用事爲之中,酬酢萬變而泛應曲當,左右逢源,故人臣之進言於其君者,亦莫不以講學二字,爲第一義,雖若常談死法之無所新奇,而反覆責勉,舍是說不得矣,是以邸下代聽之後,大小臣僚之章奏面陳,不外乎此,看爲急先之務,豈他事之無可言而然哉,誠以睿學日新,克臻高明,則百千萬事之小而受病,大而成痼,都不足憂,而亦謂邸下之惕然奮勵,孟晉不已,默契乎經傳之旨,著驗於政令之間矣,數年以來,講對甚罕,因循悠泛之歎,更有過於前日,則向所謂不足憂者,將何所恃,而群下之惘然失圖,繼之以遑悶罔措,容有極乎,頃者大僚之款款忠愛,諄複陳勉,職由是耳,而何幸睿志幡悟,日再臨筵,嚴立科程於萬幾之暇,如尙書下經之聱牙險噩,而數旬之內,畢講二十餘篇,於是賓僚諸臣,聚會精神,入而懇懇納誨,出而欣欣相慶,至於陪衛之官,跡甚疎逖而不知唐突爲悚,擧效有懷必陳,此是興感於邸下從善之盛,立志之勇,恐失開發之幾,深望繼續之工,而其平日冀祝切至之情,蓋可見矣,伊後月餘,又復停撤,有若了却此書,更無事於講讀者然,其於沈潛玩索之功,積累體貼之方,不亦遠乎,見今朝廷少事,夜漏方永,繼講之書,又是溫繹舊知,而古人所謂如見古人者也,豈可一向疎外,不思所以親近而取益也哉。伏願邸下,深鑑乎進銳退速之戒,深惜乎一曝十寒之歎,召接無曠定規,討論務求新得,主敬察幾,剖析不差於毫忽,明理窒慾,習成自底於純熟,觸處朗然,動合規度,則修齊治平之效,措日可見,而宗社臣民之福,亶在於是矣。惟邸下懋哉懋哉,不以人廢言焉。臣無任云云。覽書具悉。陳勉之言切實,當體念,爾其勿辭察職,益勉啓沃之責。
己丑十月二十七日辰時,上御熙政堂。冬至使三使臣入侍時,左承旨金敎喜,假注書徐耆淳,別兼春秋趙秉憲·金鼎集,上使柳相祚,副使洪羲瑾,書狀官趙秉龜,以次進伏訖。上曰,史官分左右。上曰,三使臣進前。相祚等進前。仍命頒賜貂帽臘劑等六種。相祚等以次祗受訖。上曰,三使臣就座。上曰,三使臣先退。相祚等先退。仍命史官就座。又命退。承史以次退出。
己丑十月二十七日辰時,王世子代臨春塘臺專經文武臣殿講入對時,左承旨金敎喜,右承旨鄭知容,左副承旨徐英淳,同副承旨金興根,假注書徐耆淳·趙徽林,記事官洪鍾應,別兼春秋趙秉憲,原任直提學金鏴,原任直閣徐俊輔,檢校直閣徐萬淳,檢校待敎金鼎集,以次陪立,時至,王世子具翼善冠·衮龍袍,乘輿出重華門,藥房提調金鏴進前奏曰,朝候甚寒,睿體,若何?令曰,一樣矣。仍由貳極門·靑陽門,詣春塘臺,降輿陞座,掌儀唱試官以下再拜,試官及應講諸臣,如儀行禮,專經文臣殿講考官吏曹判書金鏴,行護軍金陽淳,行護軍趙晉和,參考官吏曹參議李憲瑋,行副護軍洪彦謨,行副護軍李德鉉,行副護軍鄭禮容,專經武臣殿講考官兵曹判書徐俊輔,禮曹判書洪起燮,行護軍李石求,參考官成均館大司成安光直,行副護軍尹秉烈,僉知中樞府事李恒權,行副護軍李鼎會,以次陞階進伏訖。令曰,三使臣入對。賤臣承令出傳,上使柳相祚,副使洪羲瑾,書狀官趙秉龜,以次進伏,各奏職姓名訖。令曰,遠路善爲往返。令退。相祚等以次退出。令曰,開講。文武諸臣,以次應講訖。相禮跪白禮畢。王世子降座乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
還內後,內閣·政院·藥房·春坊口傳問安。答曰,知道。
鄭知容啓曰,明日經筵,取稟。傳曰,停。
鄭知容達曰,明日常參,取稟。令曰,停。
韓弘敎達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
徐英淳達曰,兵曹郞廳來言,睿覽專經武臣官案,修正次請出矣,敢達。令曰,知道。
鄭基善以議政府右參贊意達曰,今日方物看品時,六曹堂上,當爲進參,而工曹判書洪奭周在外,參判林景鎭,參議鄭鴻慶病不來,令政院卽爲牌招,以爲同參之地,何如?令曰,依。
令于徐英淳曰,陪衛軍兵毛具,從便爲之。
金敎喜達曰,臣敎喜今日方物封裹進去,下直之意,敢達。令曰,知道。
刑曹判書前望單子入之,鄭晩錫代點。
春坊前望單子入之,文學趙然春,司書兪星煥代點。
以公忠監使朴晦壽狀達,永同縣民家失火事,令于金敎喜曰,聞甚矜惻,元恤典外,別加顧助,結構奠接之方,各別另飭事,令廟堂措辭關飭。
徐英淳,以兵曹言達曰,今十月初十日聖壽四旬御極三十年合二慶慶科庭試武科殿試時,直赴殿試武藝別監金友權等三百十七人內,三百五人應試,參榜內禁衛許鶴老,馬兵金聲一作故,所授帖文,依例收聚爻周,駕前別抄崔永倫,門旗手金大哲,都訓導黃希伯,武藝別監崔致興·金有信·李季完·崔宗彦,大旗手趙應璧,別破陣申在敏,帳幕軍金千石,遭故不赴,依法典陳試,直赴會試馬兵安宗發等一百九十九人內九人,直赴殿試,參榜一百八十三人,應試馬兵李德光·張智華,額外內禁衛洪在俊作故,所授帖文,收聚爻周,馬兵白永鎭遭故,依法典陳試,各道直赴人起送狀達中北兵營馬兵金重興,全羅兵營馬兵張大翼,慶尙監營選武軍官崔在崑,竝不擧論,李基魯則不爲擧論而上來應試,其委折,關問各該道帥臣後稟處,公忠監司朴晦壽狀達中,馬兵金鍾運,癸未年直赴會試,丙戌別試,以身病不赴,草記勿施者又以身病不赴修達,科試事體,何等審愼,而如是修達殊甚不察,該道臣推考,何如?令曰,依。
戶曹參判洪羲瑾書曰,伏以臣文陛辭退,已經一宿,行將前進終南漸遠,回首觚稜,不任耿結之忱,第臣所帶地部佐貳之任,有非出疆之臣,所可虛縻,玆敢從縣道陳章,伏乞睿慈,俯垂鑑諒,特令選部,照例遞改公私,不勝幸甚,臣無任云云。答曰,覽書具悉,所請依施。
己丑十月二十八日辰時,王世子詣春塘臺。漢學文臣殿講文臣製述入對時,行都承旨鄭基善,左承旨金敎喜,右承旨鄭知容,左副承旨徐英淳,同副承旨金興根,假注書徐耆淳·趙徽林,記事官洪鍾應,別兼春秋趙秉憲,原任直提學金鏴,原任直閣徐俊輔,檢敎直閣徐萬淳,檢校待敎金鼎集,以次陪立,時至,王世子具翼善冠·衮龍袍,乘輿出重華門,藥房提調金鏴,副提調鄭基善進前奏曰,朝寒甚嚴,睿體,若何?令曰,一樣矣。仍由貳極門·靑陽門,詣春塘臺,相禮跪贊請降輿,王世子降輿乘座。引儀唱試官以下應講應製文臣行禮。行禮後,漢學文臣殿講考官刑曹判書金履載,行護軍申在植,行護軍金陽淳,副護軍趙冀永,行副護軍金鍏,行副護軍李根中,行副護軍嚴燾,文臣製述讀券官吏曹判書金鏴,行護軍金蘭淳,行護軍朴岐壽,對讀官吏曹參議李憲瑋,行副護軍金盛淵,成均館大司成安光直,行副護軍朴宗學,以次進伏就座,仍令頒紙。令書表題曰,擬宋群臣賀宰相須用讀書人,限未時,懸題訖。令曰,開講。諸臣以次應講訖。鍾應達曰,今日座堂時,宮官當爲全數進參,而文學徐戴淳有實故,司書姜時煥在外,無以備員,令政院稟令變通差出,以爲備員進參之地,何如?令曰,依爲之。出擧條知容曰,因說書洪鍾應所達,今日座堂宮官當爲全數進參,而文學徐戴淳有實故,司書姜時煥在外,無以備員,令政院稟令變通差出,以爲備員進參事依下矣,合有變通之道,何以爲之乎?令曰,竝許遞,旣承下敎,前望單子入之。出擧條王世子座暎花堂,方物親看品時,右承旨鄭知容,左副承旨徐英淳,假注書徐耆淳·趙徽林,記事官洪鍾應,別兼春秋趙秉憲,以次進伏,分左右訖。令曰,專經文臣殿講及吏文製述,再明日春塘臺爲之,該房知悉。出令旨令曰,專經武臣殿講及漢學文臣殿講,三明日春塘臺爲之,該房知悉。出令旨令曰,方物入之。知容等承令持入,以次看品訖。王世子仍爲還詣春塘臺陞座。令曰,科次爲之。憲瑋讀奏一張訖。令曰,他對讀官讀之。光直讀奏三張。鏴等承令科次,以次書等,基善以次坼封讀奏訖。令曰,文臣製述入格人,依例捧令旨。出令旨令曰,漢學文臣殿講居首人,依例捧令旨。出令旨相禮跪白禮畢,王世子由靑陽門·貳極門還內,諸臣以次退出。
上在昌德宮。常參·經筵,以代理停。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容啓曰,明日拜表相値,經筵頉稟之意,敢啓。傳曰,知道。
鄭知容達曰,明日拜表,再明日·三明日,來初四日,景慕宮冬享大祭散齋,初五日·初六日,致齋相値,常參頉稟之意,敢達。令曰,知道。
韓弘敎達曰,合辭許久闕達,事甚未安。除在外外,呈告人員,竝卽牌招,何如?令曰,依。
韓弘敎啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
韓弘敎達曰,備邊司郞廳來言,今日賓廳日次,而左議政李相璜未肅拜,不得來會云矣,敢達。令曰,知道。
令于鄭知容曰,禮房承旨馳詣宗廟·景慕宮,奉審摘奸以來。
鄭知容達曰,議政府錄事來言,明日拜表,參贊當爲進參,而左參贊朴宗薰有實病,右參贊李錫奎在外,無進參之員云,左參贊朴宗薰,待開門牌招,以爲進參之地,何如?令曰,依。
韓弘敎達曰,明日拜表,兩司當爲進參,除在外外,呈告人員,竝待開門牌招,何如?令曰,依。
鄭知容達曰,假注書徐耆淳身病猝重,勢難察任,今姑改差,何如?令曰,依。
徐耆淳改差,代以金學性爲假注書。
金學性在外,代以朴齊憲爲假注書。
以慶尙監司李勉昇狀達,薦新生靑魚,限內不得封進,惶恐待罪事,令于鄭知容曰,卿其勿待罪事,回諭。
以咸鏡監司金箕殷狀達,咸興府民家失火事,令于鄭知容曰,聞甚矜惻,元恤典外,別加顧助,結搆奠接之方,令廟堂措辭分付。
鄭知容達曰,今此試官中,時無職名人,令該曹口傳付軍職,何如?令曰,依。
兵曹口傳政事,副護軍單沈宜臣。
兵曹口傳政事,副司果單徐戴淳。
令于鄭知容曰,漢學文臣殿講居首人,依例捧令旨。
令于韓弘敎曰,明日出宮門路,以萬安門爲之。
韓弘敎達曰,大司憲·執義·持平二員未差,掌令李鎭華·金初燮牌不進,監察茶時之意,敢達。令曰,知道。
以掌令李鎭華·金初燮,獻納金胤根,正言金鍠牌不進罷職令旨,令于韓弘敎曰,只推。
以工曹參議鄭鴻慶牌不進罷職令旨,令于韓弘敎曰,只推。
韓弘敎,以兵曹言達曰,今十月各廳堂下武臣朔試射,臣曹連因有故,不得爲之之意,敢達。令曰,知道。
又以都摠府言達曰,副摠管金熙華,以漢城府左尹,本府坐起晝仕出去之意,敢達。令曰,知道。
知中樞府事洪羲俊書達,臣於本月二十七日午時量,敬奉書答,馳往宣諭于高陽郡下道面玄川里議政府左議政李相璜所住處是白乎則,以爲臣才控瀝血之懇,庶蒙曲體之恩,明發憧憧,攢手雲天,而及伏奉書答下者,鄭重曠絶,丁寧懇摯,不以臣卑鄙,虛心眷與,辭旨藹然,雖得此於敵以下,尙欲一死以報之,況臣子之於君父乎,雖甚迷頑,亦具彝則,承此恩旨,臣敢不感激思奮,而猶且却顧瞿瞿,若不知變者,是豈臣得已而然哉,僬僥重擔,是常勢之所不可强,而溝瀆小諒卽匹夫之所不能無者,參倚公私,其義皎然,臣將何所藉口,厭然呈身乎,情苦如此,尙未蒙容光之回照,徊徨抑鬱,不省置身之所,而重又不能無憾於曲遂微物之至仁大化也,左右思惟,蠢動無望,繼當收拾病思,更入文字,恭竢處分,而至於重臣相守,卽古昔所以招延碩輔之盛禮,而蓋亦僅見焉耳,臣是何人,乃敢當此,以積逋之蹤,增坐要之罪,惶隕震越,益不知所達云矣,臣旣承偕來之令,故姑爲仍留,緣由馳達云云。踏達字。
左議政李相璜書曰,伏以臣以達以書,敢以情告,而微誠未格,誤恩祗辱,史官·承宣,齎奉令諭,相望於道路,繼以宰臣來守,已閱幾宿,而今又繼之以朝廷素重之臣,勉愈勤而臣跡益窮,禮愈隆而臣心益蹙,左右迫塞,如無所歸,天下之事,本無出於理勢之外者,此時此任之屬之此身,理有說不去處,勢實行不得者,周官之論道經邦,今固尙矣,雖漢唐之苟焉爲治者,每値政紊而僞弊,其所論相,猶曰救時之才識務之傑,圖有以䌤縫牽架,此時此任,將謂臣能之乎,龍驤萬斛之駕險,且置長年三老,廣廈千間之支傾,不問都料梓匠,乃求之於不習操柁未嘗執鋸之人,然而不覆溺顚墜,理勢之所必無也,今玆命臣,奚異於是,每念王室,繞壁耿耿,或至於明發不寐,乃又置相如此,時事可知,臣又太息之不足,而重欲爲之流涕痛哭也,自量甚審,此已臣必辭之公,臣嘗因情乞解,獲蒙恩許矣,日月無幾,瘢疵如新,而乍禠旋縻,敦迫至此,睿度雖恢於藏垢,微諒敢忘於數愆,臣顧不肖,叨此匪據,雖不敢以大官自居,若上之命臣者,蓋將以糾率一世董正百寮也,其身之不能檢而欲以率人,其心之有所疚而欲以正人,是理說之必不去,而勢行之必不得者,此又臣必辭之私也,去就之公,宜不敢參以己私,然若因臣今日辭受,而貽累大化,四維不張,國其如何,然則今臣引處,實亦非私而伊公也,惟睿慈更賜諒察,亟準臣前請,使公義伸而私分安焉,以委頓將殊之病喘,强斷續不接之神思,譫囈荒率,言不知裁,尤增死罪,臣無任云云。答曰,覽書具悉卿懇。日昨書答之後,意謂卿翻然改悟,卽日簉朝,巽牘今又再至,益覺余之誠意不能孚格之致,尤不勝萬萬歉歎,目今國事,是豈卿備例辭巽之時乎,卿若一日逡巡,則國事有一日之害,二日逡巡,則民事有二日之病,余則必致乃止,卿則當出而已,何爲乎若是相持,不思所以國耳公耳之義耶,渴望之極,言不知裁,惟卿卽起赴公,盡心民國,不負大朝特簡之聖心焉。仍令于鄭知容曰,此下答,使偕來正卿,更爲傳宣,期與之偕入事,回諭。
行戶曹判書趙萬永書曰,伏以臣之始拜度支也,急於乞解,未能竝辭兼職,及承下答,辭旨鄭重,感激居先,黽勉冒據,居然三箇月矣。量分度力,初不近似,畢竟僨誤於國事,狼狽於臣身,可立而俟也。蚤夜憧憧,若隕淵谷,莫省攸措,夫臣之所兼訓·惠兩局之關重繁劇,有不多讓於地部者,蓋其量較貢賦,典守金穀,惠廳是也。摠領宿衛,管轄兵甲,訓局是也。縱令臣才諝精力,優於堪承,以若兩任,加之曹務,日出鞅掌,及暮而罷,纔謝一吏,又署叢簿,心已不專,神亦未周,雖幸年登大有,調賦無憂,國家昇平,四境無警以,臣之庸愚,萬無左酬右應,何以異於駑駘之責逸步,螳螂之禦巨轍乎,使臣苟能材智如劉晏,經濟如陸贄,則臣豈敢徒占便宜,甘自歸於規避之科乎,生死向前,夷險不避,皆我邸下之所俯燭,則臣亦粗具彝性,寧或飾讓乃爾,臣素乏才具,而一國之貨府,無難兜攬,晏若固有,則臣雖罔廉沒恥,淟涊蹲冒,豈能一日安於心也,堂堂朝廷用人,豈容若是苟簡乎哉,惠堂,一提擧耳,訓帥,一軍銜也,比之戶判,其職任之輕歇,不可同日而語也,與其兼務之博而不精,無寧專意大農,强策駑鈍,爲一分自效之道,伏願邸下,特遞臣兼訓·惠之任,以重公器,以安私分,不勝幸甚,臣無任云云。答曰,覽書具悉。訓·惠兼任之必欲解免,卿之雅意,余非不諒,此時此任,捨卿伊誰,姑爲盡心率職,則終當有體諒之日矣,勿辭行公。
上在昌德宮。常參·經筵,以代理停。
王世子詣春塘臺。專經文臣殿講,吏文製述試取,還內後,內閣·政院·藥房·春坊口傳問安。答曰,知道。
鄭知容啓曰,玉堂備員間,經筵頉稟之意,敢啓。傳曰,知道。
徐英淳啓曰,來初五日,朝參日次矣,敢稟。傳曰,停。
韓弘敎達曰,大司憲·執義·持平二員未差,掌令李鎭華·金初燮牌不進,監察茶時之意,敢達。令曰,知道。
徐英淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
徐英淳達曰,假注書朴齊憲,時無職名,令該曹依例付軍職,冠帶常仕,何如?令曰,依。
韓弘敎達曰,今日拜表,憲府則監察代行矣,雖無諫院,依例行禮之意,敢達。令曰,知道。
徐英淳啓曰,左邊捕盜大將柳和源,今日拜表,慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
傳于鄭知容曰,三使臣留待。
傳于鄭知容曰,三使臣入侍。
令于鄭知容曰,三使臣留待。
令于徐英淳曰,陪衛軍兵毛具,從便爲之。
鄭知容達曰,左參贊朴宗薰牌不進推考徽旨,今方捧入,而拜表無進參之員,如是違牌,事甚未安。更爲牌招,何如?令曰,依。
又達曰,左參贊朴宗薰再牌不進推考徽旨,今方捧入,而拜表無進參之員,如是違牌,事甚未安。更爲牌招,何如?令曰,依。
以掌令李鎭華·金初燮,獻納金胤根,正言金鍠牌不進罷職令旨,令于韓弘敎曰,只推。
鄭知容,以奎章閣言達曰,景慕宮望廟樓,今朔奉審無頉之意,敢達。令曰,知道。
又以弘文館言達曰,下番闕直,事甚未安。修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
鄭知容,以禮曹言啓曰,今十一月二十七日冬至,大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
鄭知容,以承文院,以議政府右參贊意達曰,今日慕華館査對時,六曹堂上,當爲進參,而工曹判書洪奭周在外,參判林景鎭,參議鄭鴻慶病不來,令政院卽爲牌招,以爲同參之地,何如?令曰,依。
鄭基善,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而拜表相値,不得設行之意,敢達。令曰,知道。
知中樞府事洪羲俊書達,臣於本月初一日子時量,祗承有旨,敬奉書答,更爲宣諭于高陽郡下道面玄川里議政府左議政李相璜所住處是白乎則,以爲臣情有至苦,義在必辭,前後書達之冒干威尊,凡幾度于玆,婉詞疾聲,微誠未孚,別諭令答,敦促冞嚴,轉至於俯仰不得,進退皆梗,若循駕屨之義,則大防難越,欲守溝瀆之諒,則睿聽愈邈,左右迫塞,罔知攸措,今旣窮到極處,無可回旋,而一向違慢,徒虧常分,目下事勢惟有冒苟進之悚而伸無諾之恭,仍以情實,面懇於前席,仰望回照之容光,獲被曲遂之睿慈而已,如是思惟,宜卽蠢動,而衰骸遠役,重添宿祟,床玆委頓,見無抖擻之望,如蒙數日寬假,謹當收拾擔羿,寸寸入城,更加調息,爲簉朝請命之計,然去就無據,慙愧欲死,重臣之久守陋次,病思尤爲悶蹙,臣行有期,邑驛多弊,偕來之令,先賜收還,千萬顒祝云矣,臣旣承偕入之令,故姑爲仍留,緣由馳達爲白臥乎事是良厼,詮次善達向敎是事。答曰,聞大臣簉朝云,國事可幸,卿則入來。
義禁府照目,守門將趙孝珍,軍器寺正金明根,副正沈正書,訓鍊都監把摠吳顯文,御營廳哨官金慶桓·李豐植·金在等矣原情云云。徽旨內,今十月二十八日專經武臣殿講時居不,竝依定式推考,罪各笞四十收贖,附過還職,竝只私罪,奉令依準爲旀,趙孝珍·金明根·沈正書·吳顯文等段,竝只功減一等爲良如敎。又照目,成均館直講李顯默矣原情云云。徽旨內,今十月二十八日專經文臣殿講時居不,依定式推考,罪笞四十收贖,附過還職私罪,奉令依準。
行護軍李元默書曰,伏以,臣卽伏奉吏文製述時讀券官之令,恩出特點,義重往役,揆分感惶,豈敢有一毫規免之意,而第臣於考試之任,實有萬萬不可冒膺者,曾在甲申秋,濫叨主司之職,自致僨誤之辜,臺言峻發,坑穽在卽,而惟我大朝殿下,天地於臣,父母於臣,曲加照察,薄竄旋宥,繼而蒙我邸下不世之恩,拂拭推遷,致身卿列,臣家之得有今日,果誰之賜也。寸心雖切於感戴,過境猶噩於寢夢,從玆以往,凡屬試事,便成鐵限,伊後講製之試,猥蒙天點,非止一再,而懲羹旣深,守株莫變,每每懸頉,致煩釐改,是豈臣全昧義分之都虧,甘犯慢蹇之重科而然哉,誠以淸朝廉愧之防,有不容自臣身而放倒也。今若,狀迫嚴威,冒沒趨承,靦然抗顔,復玷試席,則從前積逋,將不免兩截之歸,臣雖無狀,豈忍爲此,脩門咫尺,進身無路,跡涉方令,罪合萬殞,玆敢忙陳短章,仰暴情實。伏乞睿慈,俯賜鑑諒,重勘臣當被之律,仍令勿復檢擬於試望,以嚴法紀,以全微諒,不勝大願,臣無任云云。答曰,覽書具悉。往事不必復提,勿辭進參。
己丑十一月初一日辰時,上御熙政堂。進賀兼謝恩使三使臣入侍時,右副承旨韓弘敎,假注書朴齊憲,別兼春秋趙秉憲·金鼎集,上使李光文,副使韓耆裕,書狀官姜時永,以次進伏訖。上曰,史官分左右。上曰,三使臣進前。光文等進前。上曰,善爲往返也。仍命頒賜貂帽及臘劑六種。光文等以次祗受訖。上曰,三使臣就座。上曰,三使臣先退。仍命史官就座,又命退。承史以次退出。
己丑十一月初一日辰時,王世子代臨春塘臺,專經文臣殿講吏文製述試取入對時,行都承旨鄭基善,左承旨金敎喜,右承旨鄭知容,左副承旨徐英淳,同副承旨金興根,假注書趙徽林·朴齊憲,記事官兪星煥,別兼春秋趙秉憲,原任直提學金鏴,原任直閣徐俊輔,檢校直閣徐萬淳,檢校待敎金鼎集以次陪立,時至,王世子具翼善冠·衮龍袍,乘輿出萬安門。藥房提調金鏴進前奏曰,侵早勞動,睿體,若何?令曰,一樣矣。仍由永肅門,詣春塘臺,降輿陞座。掌儀唱試官以下應講應製文臣行禮。專經文臣殿講考官行大護軍金履載,行護軍申在植,行護軍李若愚,參考官行副護軍金鍏,行副護軍洪永觀行禮後,以次進伏。吏文製述讀券官吏曹判書金鏴,行護軍趙晉和,對讀官吏曹參議李憲瑋,成均館大司成安光直,行副護軍沈宜臣,行副護軍洪稺圭行禮後,退出賓廳。知容曰,試官行禮時,參考官洪赫·李德鉉追後入參,以致改差之境,事甚未安。所當重勘,而本院請推之外,無他可施之罰,何以爲之乎?令曰,竝罷職,可也。出擧條令曰,參考官洪赫·李德鉉罷職代,行副護軍趙冀永·徐萬淳差下。出令旨參考官趙冀永·徐萬淳行禮入參,知容曰,讀券官李元默,來詣朝房,謂有情勢,陳書到院,而原書纔已退却矣,連加催促,終不入來,事甚未安。推考,何如?令曰,原書捧入。出擧條讀券官李元默行禮後,退出賓廳,王世子降座,中官奉睿題筒,授承旨,承旨授賤臣。令曰,使兼春秋奉出,可也。輦奉出賓廳,頒示睿題表,擬朝鮮國王謝欽賜蟒袍玉帶,限未時,頒題後,王世子陞座。令曰,開講。應講文臣以次應講。令曰,今番景慕宮動輿時,路由館峴,外門路以弘化門爲之。出令旨令曰,在外參贊許遞,旣承下敎,前望單子入之。出令旨參贊前望單子入之,右參贊趙鐘永添書代點。令曰,新除授右參贊趙鐘永,使之先進參後謝恩。出令旨令曰,三使臣入對。徽林承令出傳,與三使臣偕入。光文等以次進伏,令曰,三使臣進前奏職姓名,光文等以次進前,各奏職姓名訖。令曰,遠路善爲往返也。令曰,三使臣先退。光文等以次退出。令曰,還宮門路,以貳極門爲之,明日出宮門路,以貳極門爲之。出令旨令曰,專經文臣殿講居首人,依例捧令旨。出令旨令曰,吏文製述入格人,依例捧令旨。出令旨相禮跪白禮畢,王世子降座乘輿,由靑陽門·貳極門還內。諸臣以次退出。
上在昌德宮。常參·經筵,以代理停。
還內後,內閣·政院,藥房·春坊口傳問安。答曰,知道。
鄭知容啓曰,明日經筵,取稟。傳曰,停。
韓弘敎達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
鄭基善達曰,假注書朴齊憲,身病猝重,勢難察任,今姑改差,何如?令曰,依。
鄭知容達曰,禮曹郞廳來言,睿覽專經文臣製述文臣官案,修正次請出矣,敢達。令曰,知道。
令于徐英淳曰,陪衛軍兵毛具,從便爲之。
鄭知容達曰,卽者別兼春秋趙秉憲,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,左右史不可不備,別兼春秋金鼎集·徐載淳,竝卽牌招入直,何如?令曰,依。
鄭基善啓曰,吏曹郞廳來言,守令多窠,政事,取稟。傳曰,政官牌招開政。
以工曹參議鄭鴻慶牌不進罷職令旨,令于金興根曰,只推。
以黃海監司李翊會狀達,康翎縣人物渰死事,令于金敎喜曰,人命渰死,已至五十餘名之多,聞甚矜惻,元恤典外別加顧恤,如有生前身·還布,竝蠲蕩,未拯屍,申飭該邑,期於拯出事,令廟堂措辭關飭於該道臣處。
禮曹,今十一月二十七日冬至朝賀時應行節目,參考前例磨鍊,依此擧行,何如?判付啓,權停爲良如敎。
吏曹申目,粘連觀此全羅左道暗行御史兪星煥書達,則順天前府使尹命奎,寶城前郡守南宮,前前郡守張有聞,龍潭前縣令李鍾淳,光陽前縣監白魯洙,求禮前縣監洪羲象,雲峯縣監朴元植,康津前縣監金益鍾,碧沙前察訪林輔榮等段,繡達旣請,令攸司稟處,更無可論,而其中雲峯縣監朴元植段,爲先罷黜爲白乎旀,昌平縣令尹段,莅任以來,不省事理,衰耄之精,每多遺錯,訟決則多委猾胥,而民訴每阻,糴政則專任倉色,而吏奸莫察,以若昏柔之人,難責振刷之政是如爲白乎旀,和順縣監申綏段,由吏之作挐校享者,一不推治,而終致隣儒之發通,愛嬖之主張邑權者,全不禁斷,而至被盧監之揭榜兺除良,吏輩藥債之還穀出秩,都員結役之末稍疊徵,矇不照檢,致有民怨是如爲白乎旀,沿路邑中振威縣令柳英根段,莅任屬耳,受謗慘目,官用屯租之加斂,已非廉白之政是白乎旀,徵債必稱於宮囑,而怨聲大起,決訟多出於吏口,而奸弊方作是白遣,平民之橫徵屠贖者,無限滯獄,闔境到處嗷嗷是如爲白有臥乎所,上項三邑守令,竝只爲先罷黜,令該府拿問處之爲白乎旀,光陽前前縣監李玄璣段,以其年少之名弁,罔念朝家之分憂,通計三載之居官,罔非百事之謀利,房嬖知印,作爲賂門之楷梯,鄕所齎任,無非貨泉之蹊逕是白乎旀,外他吏校奴令之分泒差任,莫非收斂之淵藪,試以新舊由吏之招侤觀之,合爲二千六百八十餘兩是白如乎,逋弊由此溢滋,醜聲尙此流傳是如爲白乎旀,獒樹前察訪金斗明段,乙亥春本驛分賑後,以賑餘錢,買牛二十匹,播給各洞矣,察訪到任之後,每匹貰一兩五錢式創出收捧,昨今兩年,至爲六十兩,牛六匹又爲斥賣,捧八十兩,稱以補賑,竝爲囊橐是白乎旀,還上穀之出庫作錢,營劃米之執高取剩,俱有吏招之丁寧是白遣,郵丞之濫乘帳轎,嶺族之許借馹騎,俱係不法是如爲白有臥乎所,光陽前前縣監李玄璣,獒樹前察訪金斗明,不可以已遞,置而勿論,竝只令該府,拿問嚴勘爲白乎旀,同福前縣監金箕詢段,戶長之橫徵紫價,衙奴之濫取落米,全不覺察是白遣,田稅價之前期預捧,砲保錢之加分殖利,亦不照檢是白乎旀,本縣公錢名色,卽是民庫之財,而乾沒於吏鄕之手,信聽奸鄕之言,創出革罷之論,以無名之錢,年年斂民,民怨沸謄是如爲白有臥乎所,令該府拿問處之爲白乎旀,鎭安縣監曺錫玄段,人頗柔弱,政不剛猛是如爲白乎旀,沿路邑中礪山府使安性淵段,欲勉綜明,宜察倉奸是如爲白乎旀,恩津縣監鄭在容段,爲婢罪人之狎送礪山時,不爲禁飭,任其汗漫於中路者,難免不察之失是如爲白有臥乎所,上項三邑守令,竝只推考爲白乎旀,興陽縣監趙存鼎段,質本端雅,洽有文士之容儀,治有條理,不失良吏之手段,飭閽卒而訟牒無滯,則民稱聽斷之公平,差任屬而貨賂不行,則吏頌政事之淸淨,武人治績,誠極欽歎是如爲白有臥乎所,治績若是茂著,則宜有激勸之擧,似當施以陞敍調用之典是白乎矣,係于恩典,不敢擅便,徽裁爲白乎旀,監司趙寅永段,以平日堅確之操,行九朔廉謹之政,體統則務歸持重,而五十三郡邑,知所畏憚,賙賑則克盡區劃,而幾萬千生靈,賴以全活,聲望所及,一道寧謐是如爲白有臥乎所,道臣體重,今姑勿論爲白乎旀,前監司徐耕輔段,繡達臚列,如是狼藉是白乎矣,道臣體重,臣曹不敢擅便,令廟堂稟處爲白乎旀,御史之直請令攸司稟處者,有違格例,當該御史兪星煥,推考爲白乎旀,其餘本道及他道沿路邑前後守令·察訪等,旣無優異之績,亦無顯著之疵,竝只置之爲白乎旀,其外閫帥,虞候·營將·邊將·監牧官等乙良,令兵曹稟處爲白乎旀,潭陽府使沈存之段,與臣鏴,有應避之嫌,不敢循例覆奏,令次堂擧行,何如?判付達,依回達施行爲良如敎。
別兼春秋徐戴淳書達,臣於本月初五日辰時量,以外南山植木摘奸事,敬奉令旨,出崇禮門,至南關王廟主山及案山植木處,看審是白乎則,松橡茂密是白遣,由靑鶴亭,至舊失火處,曲曲看審是白乎則,長松簇立,稚株叢密,新植之木,經歲漸茂是白遣,自冷井洞,至栗峴是乎,則松林茂盛是白遣,仍詣南壇奉審是乎,則壇砌門墻,竝無壞缺處,而主山·案山,樹木甚盛是白遣,自文峴,至梨泰院後麓水閣峴是白乎則,土性瘠确,稚松之着根浮薄,年久不繁是白遣,至馬石橋是白乎則,松橡蒙翳,而間有風赴之木是白遣,仍詣漢江壇看審,則亦爲無頉是白遣,自雁峰伏兵峴,轉至斗湖,看審可寒壇,則紅箭門及砌壇,姑爲無頉是白遣,自無學峰所經外山諸處,曲曲看審,則別無斫痕之意,敢達。令曰,知道。
鄭知容,以弘文館言達曰,下番無他推移之員,不得已以上番,姑降入直之意,敢達。令曰,知道。
又以弘文館言達曰,姑降入直,事甚未安。修撰閔英世·李竣祜,竝卽牌招,以爲推移入直之地,何如?令曰,依。
以修撰閔英世·李竣祜牌不進罷職令旨,令于鄭知容曰,只推。
內醫院都提調·提調意達曰,院書員金宗範本役,以其姪有澤代差,惠局兼役,其子差下事,令下矣。依下令,良人金有澤,院書員差下之意,敢達。令曰,知道。
金敎喜,以戶曹言啓曰,永溫翁主墓下田土之入於火巢內者,自戶曹給價事,奉承傳敎矣,卽接畿營所報,則民田爲二結七十六負五束,馬位田爲三結四十六負八束矣,民田價本,一依丙午孝昌墓例,磨鍊出給民人,而至於馬位田,待兵曹望呈,亦自臣曹,給價充代之意,敢啓。傳曰,知道。
徐英淳,以兵曹言啓曰,今當儲窠之月,虛司窠,例不得循例區處,而在前積滯之時,有勿拘儲窠,以虛司窠擬入之例矣,今亦依此擧行,以爲次次疏滯之地,何如?傳曰,允。
又以兵曹言達曰,五衛將尹始大·金東珪,俱以病難供職,呈狀乞遞,竝改差,何如?令曰,依。
又以訓鍊都監言達曰,本局哨官李潤始,身病甚重,勢難察任,改差,何如?令曰,依。
又以摠戎廳言達曰,本廳把摠李大亨,受由下鄕,過限不來,汰去之意,敢達。令曰,知道。
別兼春秋趙秉憲書曰,伏以臣於筵退之後,得接家信,則臣母素患積聚之症,乘寒闖劇,委頓床笫,氣息凜綴,食飮全却,轉側須人,臣自聞此報,方寸煎灼,按住不得,玆敢忙陳短章,徑出禁扄。伏乞离明,俯垂鑑諒,亟遞臣職,以便救護,仍治臣擅離之罪,以肅朝綱焉,臣無任云云。答曰,覽書具悉。爾其勿辭救護。
己丑十一月初二日辰時,王世子代臨春塘臺。漢學文臣殿講專經武臣殿講入對時,行都承旨鄭基善,左承旨金敎喜,右承旨鄭知容,左副承旨徐英淳,同副承旨金興根,假注書趙徽林·朴齊憲,記事官兪星煥,別兼春秋趙秉憲,原任直提學金鏴,原任直閣徐俊輔,檢校直閣徐萬淳以次陪立,時至,王世子具翼善冠·衮龍袍,乘輿出重華門。藥房提調金鏴進前奏曰,侵早勞動,睿體,若何?令曰,一樣矣。仍由貳極門·靑陽門,詣春塘臺,降輿陞座。掌儀唱試官以下應講文武臣行禮,行禮後,漢學殿講考官吏曹判書金鏴,行護軍李若愚,漢城府右尹李寅溥,參考官吏曹參議李憲瑋,成均館大司成安光直,行副護軍洪彦謨,行副護軍洪穉圭,武臣殿講考官兵曹判書徐俊輔,禮曹判書洪起燮,行護軍李石求,參考官行副護軍趙冀永,行副護軍沈宜臣,行副護軍尹秉烈,僉知中樞府事李恒權,以次進伏訖。令曰,開講。文武諸臣以次應講訖。基善曰,漢學應講文臣些少,事甚駭然,無故不參人員,捧現告直捧禁推徽旨,何如?令曰,依爲之。令曰,漢學文臣殿講居首人,依例捧令旨。出令旨令曰,專經武臣殿講居首人,依例捧令旨。出令旨相禮跪白禮畢,王世子降座乘輿,由靑陽門·貳極門還內。諸臣以次退出。
上在昌德宮。常參·經筵,以代理停。
徐英淳啓曰,明日經筵,取稟。傳曰,停。
徐英淳達曰,合辭許久闕達,事甚未安。除在外外,呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本營軍兵日次私習云矣,敢啓。傳曰,知道。
徐英淳達曰,行都承旨鄭基善,左承旨金敎喜不爲仕進,右承旨鄭知容式暇出去,右副承旨韓弘敎式暇,同副承旨金興根內閣進,院中只有臣一人,伴直無人,左承旨金敎喜,所當牌招,而拘於廳規,不得請牌,何以爲之?敢稟。令曰,牌招。
又達曰,左承旨金敎喜牌不進,伴直無人,行都承旨鄭基善,所當牌招,而拘於廳規,不得請牌,何以爲之?敢稟。令曰,牌招。
以江原監司李紀淵狀達,杆城郡民家燒燼事,令于徐英淳曰,聞甚矜惻,元恤典外別加顧助,結搆奠接之方,令廟堂措辭分付。
徐英淳啓曰,吏曹判書金鏴,參議李憲瑋牌不進,推考徽旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體更爲牌招。
有政。吏批,判書金鏴進,參判未差,參議李憲瑋進,左副承旨徐英淳進。啓曰,晉州牧使,今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以洪敬謨爲吏曹參判,金學淳爲戶曹參判,徐俊輔爲左副賓客,李元默爲同義禁,洪益謨爲監察,金履禕爲晉州牧使,李惟穆爲泰安郡守,尹行獜爲振威縣令,李和愚爲昌平縣令,閔致遠爲和順縣監,鄭殷柱爲雲峯縣監,故學生金一淵贈戶參例兼,故通德金鍾喆贈吏議,故牧使金致溫贈僕正,以上同知金東珪三代,故僉使金得男贈兵參例兼,忠節卓異贈職事承令,兼執義朴來謙,瀋陽使書狀官減下,學正單崔岡鎭,以尹光馥·李景會爲愍懷墓守衛官。再政。以洪在果爲宗廟令。
兵批,判書徐俊輔進,參判韓義運入直進,參議李渭達病,參知黃燾病,左副承旨徐英淳進。以金魯甲爲副摠管,尹勉鎭爲內禁將,尹始大爲兼司僕將,以趙義錫·趙果永·金宗珣爲五衛將,以金興柱爲慶福將,以張世完爲慶熙將,以許瀷爲訓鍊僉正,以鄭民行爲禁衛把摠,以李煥九·具濟遠爲訓鍊主簿,韓大爀爲守門將,以金相順爲水原中軍,以姜在浩爲統虞候,以崔仁淑爲豐山萬戶,以李章漢爲南陽監牧官,以洪吉謨爲順天監牧官,同知單沈鳳岐,上護軍李錫奎,護軍李奎鉉·洪羲瑾,副護軍朴英裁,副司直鄭東煥,副司果金東健·李敦榮·姜時煥·蔡東奎,副司正朴齊憲·趙徽林。
徐英淳達曰,大司憲·執義·持平二員未差,掌令李鎭華·金初燮牌不進,監察茶時之意,敢達。令曰,知道。
以修撰閔英世·李竣祜牌不進罷職令旨,令于徐英淳曰,只推,以別兼春秋金鼎集·徐戴淳牌不進罷職令旨,令于徐英淳曰,只推。
上在昌德宮。常參·經筵,以代理停。
韓弘敎啓曰,明日經筵,取稟。傳曰,停。
又以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
韓弘敎達曰,大司憲·執義·持平二員未差,掌令李鎭華·金初燮令旨未下,監察茶時之意,敢達。令曰,知道。
韓弘敎啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
韓弘敎達曰,行都承旨鄭基善,右承旨鄭知容不爲仕進,左承旨金敎喜令旨未下,左副承旨徐英淳式暇出去,同副承旨金興根內閣直,院中只有臣一人,伴直無人,右承旨鄭知容,所當牌招,而拘於廳規,不得請牌,何以爲之?敢稟。令曰,牌招。
朴齊憲改差,代以李福信爲假注書。
鄭知容達曰,假注書李福信,謂有情勢,飭令之下,無意入來,事體所在,誠極駭然,所當重勘,而本院請推之外,無他可施之罰,何以爲之?敢稟。令曰,前後處分,專出於爲渠之地,而此非爲渠之私也,卽保世臣之苦心至意,則渠以世臣之裔,不念此意,一向頑拒者,豈不大關紀綱乎。假注書李福信,拿問處之。
以別兼春秋金鼎集·徐戴淳牌不進罷職令旨,令于韓弘敎曰,只推。
鄭知容達曰,左右史不可不備,別兼春秋金鼎集·徐戴淳,旣有只推之令,竝卽牌招入直,何如?令曰,依。
令于韓弘敎曰,明日出宮門路,以貳極門爲之。
令于韓弘敎曰,達字誤踏中官,令該府拿問處之。
鄭知容,以侍講院言達曰,明日齋宿時,宮官當爲全數進參,而輔德任鼎常,兼司書徐有贊受由在外,無以備員,令政院稟令變通差出,以爲備員進參之地,何如?令曰,依。
鄭知容達曰,因侍講院草記,明日齋宿時,宮官當爲全數進參,而輔德任鼎常,兼司書徐有贊受由在外,無以備員,令政院,稟令燮通差出事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
春坊前望單子入之,輔德李寅泰,兼司書李鼎在代點。
韓弘敎,以都摠府言達曰,明日齋宿時,陪衛當爲備員,而都摠管金賢根差祭,南履翼,副摠管朴蓍壽·李復淵在外,申在植呈辭受由,金魯甲與兵曹參判韓義運有親避,金熙華有實病,無以備員,令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,依。
韓弘敎達曰,因都摠府草記,明日齋宿時,陪衛當爲備員,而都摠管金賢根差祭,南履翼,副摠管朴蓍壽·李復淵在外,申在植呈辭受由,金魯甲與兵曹參判韓義運有親避,金熙華有實病,無以備員,令政院稟令變通,仍令該曹口傳差出,待下批,牌招事,依下矣。合有變通之道,何以爲之?敢稟。令曰,差祭外竝許遞,旣承下敎,前望單子入之。
摠管前望單子入之,副摠管尹命烈·李錫祜·李瀅夏·朴基宏·權逴代點。
以左承旨金敎喜牌不進罷職令旨,令于韓弘敎曰,只推。
以掌令李鎭華·金初燮,獻納金胤根,正言金鍠牌不進罷職令旨,令于韓弘敎曰,只推。
以修撰閔英世·李竣祜牌不進罷職令旨,令于韓弘敎曰,只推。
鄭知容,以弘文館言達曰,上番姑降入直,事甚未安。修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
韓弘敎,以兵批言達曰,陞資拜營將者,瓜滿前,以不職遞罷,則不計朔數多少,還收資級,載在法典,而中軍虞候,依營將例施行事,曾有定式矣。前統虞候具聖魯,瓜滿前旣已罷點,所授加資,依例還收之意,敢達。令曰,知道。
吏曹申目,粘連達下是白有亦,觀此全羅左道暗行御史兪星煥書達,則潭陽府使沈存之段,處事也確,而洞察售奸之路,臨下也寬,而擧有受惠之實,實蹟旣著於六考,輿誦愈騰於四隣,若論治蹟,允爲一省之最是如爲白有臥乎所,治績旣爲一道之最,則宜有激勸之擧,似當施以璽書表裏之典是白乎矣,係干恩典,臣曹不敢擅便,徽裁,何如?判付達,依所達施行爲良如敎。
義禁府照目,禮曹佐郞李佑伯,成均館司藝全國憲,西學訓導盧時珣,校書館博士趙昌敎等原情云云。徽旨內,今十月二十八日漢學文臣殿講時居不,竝依定式推考罪,各笞四十收贖,附過還職,竝只私罪,奉令依準爲旀,李佑伯·趙昌敎等段,竝只功減一等爲良如敎。又照目,南學訓導卓碩行原情云云。徽旨內,今十一月初一日專經文臣殿講時居不,依定式推考罪,笞四十收贖,附過還職私罪,奉令依準。
校理李是遠書曰,伏以,臣家有病親,情實難於離捨,跡滯窮鄕,禮屢闕於起居,簪履之誤恩頻加,駕屨之分義都虧,撫躬惶愧,靡所容措,不意玉署除旨,召令繼降,馹騎遙臨,蓬蓽生輝,顧臣無似,何所取材,坐辱恩寵,若是頻繁,感激居先,叩謝爲重,暫入脩門,旋就禁直,永夜循省,辜負山積,仍竊伏念,臣職忝論思,未有分毫之報答,而看作祿仕之階,欲爲自私之計,不思嚴畏,妄徼恩澤,豈不誠萬萬猥越,第臣有切至之懇,不得不披露於睿覆之下,臣父母之年,今俱六十三矣,血氣早衰,疾病侵凌,凜然若不保朝夕,而臣家素寒貧,又拙謀生,前後祿養,徒荷孝理之化至今扶持,罔非錫類之推,而懸磬之勢,去益窮乏,啜菽糝藜,尙患不繼,亦何論於甘旨之洗腆藥餌之滋補乎。是以雖有俱存之樂知年之喜,而恒懷戚戚之意,況臣母病,祟在勞虛,轉益纏綿,奄奄之形,如日下山,書所謂我心之憂若不云來者,正道臣今日情理也。若乃假豫逡巡,坐失可言之會,則沒身之恨,將在於斯,故玆敢冒昧敷陳。伏乞离明,諒烏鳥之至情,推鳲鳩之深仁,特令選部,畀臣一小邑,及此桑楡之景,獲遂鍾釜之養,則闔門感結,與天無極。臣無任云云。覽書具悉。書辭,下該曹稟處。
上在昌德宮。常參·經筵,以代理停。
王世子詣摛文院後,內閣·政院·藥房·春坊口傳問安。答曰,知道。
藥房提調金鏴,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容啓曰,明日景慕宮冬享大祭齋戒相値,經筵頉稟之意,敢啓。傳曰,知道。
韓弘敎達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而景慕宮冬享大祭致齋相値,不得來會云矣,敢達。令曰,知道。
鄭基善達曰,戶曹參判金學淳,除拜後過三日不爲出肅,依定式推考警責,仍卽牌招察任,何如?令曰,依。
令于徐英淳曰,陪衛軍兵毛具,從便爲之。
令于鄭知容曰,發遣吏郞,諸執事淸齋與否,摘奸以來。
令于鄭基善曰,吏戶換房。
李福信拿處,代以徐憲淳爲假注書。
鄭知容,以弘文館言達曰,上番姑降入直,事甚未安。修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
徐英淳,以都摠府言達曰,今日齋宿時,陪衛當爲備員,而副摠管尹命烈·李錫祜·權逴·李瀅夏在外,朴基宏有實病,一員未差。無以備員,令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,依,竝許遞,與未差之代,旣承下敎,前望單子入之。
摠管前望單子入之,都摠管李止淵,副摠管徐鼎輔·金陽淳·李鼎臣·許溟·李忠運代點。
徐英淳,以都摠府言達曰,副摠管李元默,以同知義禁府事,本府坐起,晝仕出去之意,敢達。令曰,知道。
又以兵曹言達曰,五衛將金宗珣除授在外,上來無期云,趙果永·趙義錫,慶熙宮衛將張世完,俱以病難供職,呈狀乞遞,竝改差,何如?令曰,依。
韓弘敎,以義禁府言達曰,因全羅左道暗行御史兪星煥書達,吏曹回達內,順天前府使尹命圭,寶城前郡守南宮,前前郡守張有聞,龍潭前縣令李鍾淳,光陽前縣監白魯洙,求禮前縣監洪羲象,雲峯縣監朴元植,康津前縣監金益鍾,碧沙前察訪林輔榮等,繡達旣請令攸司稟處,更無可論,而其中雲峰縣監朴元植,爲先罷黜事達下矣。尹命圭·南宮·白魯洙·洪羲象等,今方待令,竝拿囚,張有聞下去慶尙道仁同地,李鍾淳下去京畿果川地,金益鍾下去京畿永平地,林輔榮下去公忠道公州地云,依例發遣府羅將,竝拿來,朴元植以兼營將守令,時在任所,依例發遣府書吏,交代後拿來,何如?令曰,竝待待令拿囚。
又以義禁府言達曰,光陽前前縣監李玄璣,獒樹前察訪金斗明等,竝拿問嚴勘事,徽旨達下矣。李玄璣下去京畿果川地,金斗明下去慶尙道順興府云,依例發遣府羅將,拿來,何如?令曰,竝待待令拿囚。
又以義禁府言達曰,昌平縣令尹,和順縣監申綏,振威縣令柳英根,同福前縣監金箕詢等,竝拿問處之事,徽旨達下矣。尹·申綏俱在任所云,依例發遣府羅將,竝拿來,柳英根·金箕詢等,今方待令,竝拿囚之意,敢達。令曰,知道。待待令拿囚。
吏曹申目,粘連達下是白有亦,觀此弘文館校理李是遠上書,則以爲,臣父母之年,今六十三矣,血氣早衰,疾病侵凌,凜然若不保朝夕,而臣家素寒貧,又拙謀生,懸罄之勢,去益窮乏,啜菽糝藜,尙患不繼,亦何論於甘旨之洗腆,藥餌之滋補乎。況臣母病,祟在勞虛,轉益纏綿,奄奄之形,如日下山。伏乞离明,諒烏鳥之至情,推鳲鳩之深仁,特令選部,畀臣一小邑,及此桑楡之景,獲遂鍾釜之養亦爲白有臥乎所。李是遠之家貧親老,菽水難繼之狀,卽通朝之所共知許畀一邑,俾遂便養之願,允合於孝理之政是白乎矣。經幄之臣出補外邑,事體不輕,臣曹不敢擅便,徽裁,何如?判付達,依回達施行爲良如敎。
義禁府申目,振威縣令柳英根,同福前縣監金箕詢等原情云云。徽旨內辭緣,泛稱遲晩,竝只刑推得情,何如?判付達竝只除刑推議處爲良如敎。又申目,順天前府使尹命圭,寶城前郡守南宮,光陽前縣監白魯洙,求禮前縣監洪羲象等原情云云。問目內辭緣,泛稱遲晩,尹命圭段,曾經侍從,白魯洙段,曾經宣傳官,勿爲請刑,載在大典通編,竝只議處,南宮·洪羲象等段,竝只刑推得情,何如?判付達依準爲旀,南宮·洪羲象等段,竝只除刑推議處爲良如敎。又照目,權知承文院副正字李殷相·任百經·洪大稱等原情云云。徽旨內,今十一月初二日漢學文臣殿講時規避不進,竝依定式推考罪,各笞五十收贖,解見任別敍私罪,奉令依準爲旀,竝只功減一等爲良如敎。又照目,禁衛營哨官禹弘疇·金鍾坤,御營廳哨官崔命俊等原情云云。徽旨內,今十一月初二日專經武臣殿講時居不,竝依定式推考罪,各笞四十收贖,附過還職私罪,奉令依準爲旀,金鍾坤段,功減一等爲良如敎。
己丑十一月初五日辰時,王世子詣摛文院。景慕宮冬享大祭代行齋宿入對時,行都承旨鄭基善,右承旨鄭知容,左副承旨徐英淳,同副承旨金興根,假注書趙徽林,記事官洪鍾應,別兼春秋趙秉憲,原任直提學金鏴,原任直閣徐俊輔,檢校直閣徐萬淳,檢校待敎金鼎集以次陪立,時至,王世子具翼善冠·衮龍袍,乘輿出重華門,藥房提調金鏴,副提調鄭基善進前奏曰,侵早勞動,睿體,若何?令曰,一樣矣。仍由貳極門,至協陽門,相禮跪贊請降輿。王世子降輿,步過仁政門前路,乘輿至摛文院。相禮跪贊請降輿。入堂齋宿。諸臣以次權退。
己丑十一月初五日午時,王世子座小酉齋。右承旨·左副承旨·二提學同爲入對時,右承旨鄭知容,左副承旨徐英淳,假注書趙徽林,記事官洪鍾應,別兼春秋趙秉憲,二提學朴宗薰,以次進伏訖。令曰,史官分左右。令于宗薰曰,病勢今則少差否。宗薰起伏奏曰,大勢則少減,餘氣尙未快愈,故明日陪祭班,亦不得進參矣。令曰,先退。令曰,兼說書未差之代,旣承下敎,前望單子入之。兼說書前望單子入之,徐念淳代點。出令旨知容奏曰,臣則禮房而無公事矣。英淳奏曰,臣則兵房而只有一張矣。讀奏北兵使狀達白樺皮上送事訖。令曰,史官就座。仍令退。承史以次退出。
上在昌德宮。常參·經筵,以代理停。
王世子詣摛文院齋宿後,內閣·政院·藥房·春坊口傳問安。答曰,知道。詣景慕宮入齋室後,大殿·中宮殿,遣宮官問安。答曰,知道。世子宮,內閣·政院·藥房·春坊口傳問安。答曰,知道。隷儀後,內閣·政院·藥房·春坊口傳問安。答曰,知道。大殿·中宮殿,遣宮官夕問安。答曰,知道。親塡祝後陳設奉審後,內閣·政院·藥房·春坊口傳問安。答曰,知道。
鄭知容啓曰,明日經筵,取稟。傳曰,停。
鄭知容達曰,明日常參,取稟。令曰,停。
韓弘敎達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
徐英淳達曰,假注書徐憲淳,時無職名,令該曹依例付軍職,冠帶常仕,何如?令曰,依。
以修撰閔英世·李竣祜牌不進罷職令旨,令于鄭知容曰,只推。
令潭陽府使沈存之書,余惟憂民一念,宵旰憧憧,而況湖曁嶺昨歲告歉,凡其懷保之方,奠安之策,罔非余小子憂,而可與分此憂者,其非良長吏乎。顧玆潭陽一邑,處在沿途,吏猾民困,素稱難治,自爾守土之後,處事確而洞察售奸之路,臨下寬而擧有受惠之實,實績旣著於六考,輿誦愈騰於四隣,治最一路,至登繡褒,可見爾職之修,爾績之茂,余庸嘉之,特賜表裏一襲,爾其領受,故諭。左承旨臣金敎喜製進。
己丑十一月初六日辰時,王世子詣景慕宮。冬享大祭代行動輿入對時,行都承旨鄭基善,右承旨鄭知容,左副承旨徐英淳,同副承旨金興根,假注書趙徽林,記事官洪鍾應,別兼春秋趙秉憲,原任直提學金鏴,原任直閣徐俊輔,檢校直閣徐萬淳,檢校待敎金鼎集以次陪立,時至,相禮贊請外備,王世子具遠遊冠·絳紗袍,出摛文院,藥房提調金鏴,副提調鄭基善進前曰,侵早勞動,睿體,若何?令曰,一樣矣。相禮贊請乘輿。王世子乘輿,由進善門·至仁政門降輿,步過協陽門,相禮贊請乘輿。由建陽門·弘化門外,相禮贊請降輿乘輦。王世子降輿乘輦,進發至館橋。相禮贊請降輦。王世子降輦步過。相禮贊請乘輦。王世子乘輦。令曰,儒生等,間果好在否。英淳承令出傳,儒生等俯伏聽令敎訖。令于知容曰,落後捧儒生擧案以來。仍進發至宮大門外,相禮贊請降輦乘輿。王世子降輦乘輿,由西挾門,至降輿所,降輿入齋室,仍詣望廟樓。令曰,百官行禮,依例爲之,可也。賤臣承令出傳,引儀唱四拜禮,王世子行四拜禮訖。令曰,隷儀爲之。如儀訖。令曰,當該執尊及宮闈令,竝事過後拿處。出令旨令曰,當該守僕,令攸司科治。出令旨知容所達,行禮時笏記唱奏未畢之前,徑先臚唱,做錯非細,事甚未安。當該通禮院官員,所當重勘,而本院請推之外,無他可施之罰,可以爲之乎?令曰,從重推考,可也。出擧條令曰,親塡祝後,當陳設奉審矣,該房知悉。出令旨親押時至,王世子改具冕服,詣廟內月臺褥位,西向坐,香室官員奉香祝,跪受知容,容容祗奉,東向跪進,仍爲準祝,王世子親押訖,知容跪受,以授宮司,入安於神位前。王世子仍爲祭物奉審後,還詣廟內陳設如儀訖,相禮前引,還入齋室,諸臣輪回詣閤。
上在昌德宮。常參·經筵,以代理停。
王世子詣景慕宮經宿後,內閣·政院·藥房·春坊·朝廷二品以上·六曹堂上口傳問安。答曰,知道。親祭後,內閣·政院·藥房·春坊·朝廷二品以上·六曹堂上口傳問安。答曰,知道。還內後,內閣·政院·藥房·春坊口傳問安。答曰,知道。
鄭知容啓曰,玉堂備員間,經筵頉稟之意,敢啓。傳曰,知道。
徐英淳啓曰,來十一日,朝參日次矣,敢稟。傳曰,停。
鄭知容達曰,明日常參,取稟。令曰,停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
韓弘敎達曰,合辭許久闕達,事甚未安。除在外外,呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
鄭知容達曰,來十一日,輪對日次矣,敢稟。令曰,爲之。
鄭基善達曰,假注書趙徽林,身病猝重,勢難察任,今姑改差,何如?令曰,依。
趙徽林改差,代以閔泰鏞爲假注書。
令于鄭知容曰,右承旨持此睿題,馳往泮宮,迎輿儒生試取以來。
令于鄭知容曰,原任直提學金鏴,都承旨鄭基善,左副承旨徐英淳,試官差下,別兼春秋金鼎集·趙秉憲,兼弼善朴宗吉,說書洪鍾應,對讀官差下。
鄭知容達曰,都承旨鄭基善,試官差下事,令下矣。行都承旨鄭基善,纔已申退,所當牌招,而拘於廳規,不得請牌,何以爲之?敢稟。令曰,牌招。
徐英淳達曰,大司憲·執義·持平二員未差,掌令李鎭華·金初燮牌不進,監察茶時之意,敢達。令曰,知道。
鄭知容,以奎章閣言啓曰,原任提學沈象奎妻喪,依定式遣檢書官,傳給內賜賻物,原任待敎徐有榘父喪卒哭,仍爲勸肉以來之意,敢啓。傳曰,知道。
徐英淳,以兵曹言啓曰,每都政新資五窠,例爲差出,而今番都政,營將·中軍·虞候,姑無準二十朔者,雖未滿朔數,依例推移內遷,何如?傳曰,允。
戶曹參判金學淳書曰,伏以臣獲戾神明,奄失所恃,理宜滅死,少贖不孝,而一縷頑如木石,三霜迅於隙駟,居然祥禫已畢,冠裳依舊,俯仰穹壤,皇皇若窮人之無歸,祗合屛伏松楸,依近邱壠,以寓終天之孺慕而已,夫豈有一分人世之念,而不圖中月未除,忽蒙上天有隕,薇垣·銀臺,除旨聯翩,迺於今者,又縻以度支佐貳之任,臣是何人,叨此異數,簪屨收錄,雖感不遺之恩,風樹茹痛,尤增觸境之悲,臣手奉華誥,告喜無所,始也惝怳,終焉掩抑,自不覺聲淚之交逬也。噫,臣之逖違軒陛,三載于玆區區犬馬之誠,寤寐戀結,豈不思進而叩謝,粗伸覲光之願,退而殫竭,以效移事之忱,而苫堊餘喘,雖已復廁於恒人,蒲柳衰質,積祟震剝於喪威,榮衛枯涸,神精銷落,譬如受蠧之木,僅存枝幹,而其中則枵然,顚踣之勢,可立而竣,忽自月前,頑痰流注於肢節,大腫肆毒於腰脅,膿潰屬耳,根核着骨,宛轉叫楚,眞元日鑠,兼之以素患風眩之症,遇寒闖發,筋絡攣搐,面目牽喎,雜試鍼焫,奏效尙遲,貼席昏昏,不省四到,以此貌樣,雖欲抑情忍哀,陳力就列誠末由也已,攬朝衣而欲起還仆,望脩門而無路自致,臣情到此,其亦窮且慽矣,玆敢略控短籲,仰瀆崇聽。伏乞睿慈,諒臣悲苦之情,無望彈束,察臣沈痼之病,不可任使,亟賜鐫遞臣見帶之銜,仍令勿復檢擬於官職,俾得以隨分處閒,安意調病,以卒餘生,則天地生成之澤,非臣隕結,所可酬其萬一也。臣無任云云。答曰,覽書具悉。卿其勿辭行公。
己丑十一月初七日子時,王世子詣景慕宮。冬享大祭代行入對時,行都承旨鄭基善,右承旨鄭知容,左副承旨徐英淳,同副承旨金興根,假注書趙徽林,記事官洪鍾應,別兼春秋趙秉憲,原任直閣徐俊輔,檢校直閣徐萬淳,檢校待敎金鼎集以次陪立,時至,相禮贊請外備,王世子具冕旒冠·黲袍·玉帶·赤舃以出。禮儀使洪起燮,引王世子,至西門外,贊請執圭,王世子執圭,就位北向立。禮儀使贊請行事,軒架作,啓熙運之樂,啓熙運之舞作,樂六成。王世子行再拜禮,樂六成。禮儀使引王世子,行晨祼禮。仍詣盥洗位,盥水訖,禮儀使引王世子,陞自東階,詣尊所西向立,登歌作,啓熙運之樂,啓熙運之舞,執尊者擧羃,進幣瓚爵官酌鬱鬯。禮儀使引王世子,詣神位前北向立,贊請跪,王世子跪,三上香。禮儀使贊請執瓚灌地,王世子執瓚灌地。禮儀使贊請執幣獻幣,王世子執幣獻幣,瓚爵官奠于案。禮儀使贊請興平身,王世子興平身,登歌止。禮儀使引王世子,降自東階復位,執禮請進饌。軒架作肅安之樂。祝史撤毛血盤,授齋郞而出典祀官引饌,入自正門,捧俎官捧牲匣,薦俎官捧奠于神位前,啓牲匣蓋,樂正,薦俎官以下降階復位。執禮贊請行初獻禮,禮儀使引王世子,陞自東階,詣尊所西向立。登歌作,啓熙運之樂,啓熙運之舞作。執尊者擧羃,進幣瓚爵官酌醴齊,禮儀使引王世子,詣神位前北向立。贊請跪,王世子跪。進幣瓚爵官跪進爵,禮儀使贊請執爵獻爵,王世子執爵獻爵,以爵授奠幣瓚爵官,奠于神位前,副爵如上儀。禮儀使贊請興少退,王世子興少退,北向跪。樂止。大祝進神位前,東向跪讀祝文訖。樂作。禮儀使贊請興平身,王世子興平身。樂止。禮儀使引王世子,降自東階復位。啓熙運之舞退,報隆恩之舞進。執禮請行亞獻禮,謁者引亞獻官球,盥水訖,陞自東階,詣尊所西向立。軒架作,報隆恩之樂,報隆恩之舞。執尊者擧羃酌盎齊,謁者引亞獻官,詣神位前,北向立,贊跪。執事者以爵授亞獻官,亞獻官執爵獻爵,以爵授執事,奠于神位前,副爵如上儀。謁者贊興平身,引亞獻官出戶外。樂止。仍降復位。執禮請行終獻禮,謁者引終獻官趙鐘永,終獻官行禮,竝如亞獻儀訖,引降復位。進幣瓚爵官·薦俎官陞自東階,詣飮福位,大祝詣尊所,以爵酌上尊酒飮,大祝持俎進,減神位前胙肉,禮儀使引王世子,詣飮福位,進幣瓚爵官以爵跪進,禮儀使贊請受爵,王世子受爵飮訖。薦俎官以俎跪進,禮儀使贊請受胙,王世子受胙,以授宮官,宮官捧俎出,授司饔院官員。禮儀使引王世子,降復位。知容曰,飮福禮行禮時,不卽傳唱,以致行禮之遲滯,事甚未安。當該通禮院官員所當重勘,而本院請推之外,無他可施之罰,何以爲之乎?令曰,從重推考,可也。出擧條執禮請再拜禮,王世子行再拜禮。執禮請撤籩䇺,大祝入撤籩䇺。登歌作康安之樂,樂止,軒歌作景安之樂。執禮請再拜禮,王世子行再拜禮。樂一成止。執禮請望燎禮,禮儀使引王世子,詣望燎位。大祝取祝幣,詣望燎位,執禮請可燎,以幣焚於爐。大祝又取黍稷飯,藉用白茅束之,以篚取祝,置於坎。執禮請禮畢,禮儀使跪白禮畢,引王世子還入齋室。少頃,相禮贊請外備,王世子改具遠遊冠·絳紗袍,乘輿至宮大門外,降輿乘輦,進發至館橋,降輦步過,仍爲乘輦,至弘化門外,降輦乘輿,由東挾門,仍由貳極門·重華門還內。諸臣以次退出。
上在昌德宮。常參·經筵,以代理停。
徑宿翌日,大殿·中宮殿,內閣·政院·玉堂口傳問安。答曰,知道。世子宮,內閣·政院·玉堂·春坊口傳問安。答曰,知道。世子嬪宮口傳問安。答曰,知悉。世子宮,朝廷二品以上·六曹堂上單子問安。答曰,知道。
藥房提調金鏴,副提調鄭基善達曰,伏未審日間,大殿聖體,若何?中宮殿氣候,若何?移次齋宿,宮享禮成,勞動之餘,睿體,何如?臣等不任區區伏慮,敢來問安。答曰,知道。大殿聖體安寧,中宮殿氣候安寧,余亦一樣矣。
鄭知容達曰,明日常參,取稟。令曰,停。
徐英淳達曰,大司憲·執義·持平二員未差,掌令李鎭華·金初燮令旨未下,監察〈茶〉時之意,敢達。令曰,知道。
鄭知容達曰,假注書徐憲淳,身病猝重,勢難察任,今姑改差,何如?令曰,依。
徐憲淳改差,代以李公翼爲假注書。
鄭知容達曰,假注書閔泰鏞,時無職名,令該曹依例付軍職,冠帶常仕,何如?令曰,依。
令于鄭知容曰,科次入對。
傳于鄭知容曰,聞大臣明日出肅云,初十日次對,進定於明日。
徐英淳達曰,明日次對,兩司當爲進參,除在外外,呈告人員,竝待開門牌招,何如?令曰,依。
令于鄭知容曰,坐直承旨入對。
以江原監司李紀淵狀達,通川郡守李熽遭父喪事,令于徐英淳曰,令該曹口傳差出,催促下送。
吏曹口傳政事,以徐珌修爲通川郡守。
以掌令李鎭華·金初燮,獻納金胤根,正言金鍠牌不進罷職令旨,令于徐英淳曰,只推。
鄭知容,以吏曹言達曰,通禮院相禮兪章煥,以其身病,呈狀乞遞,依例改差,何如?令曰,依。
又以弘文館言達曰,下番闕直,事甚未安。修撰閔英世·李竣祜,旣有只推之令,與副校理吳致淳,竝卽牌招,以爲推移入直之地,何如?令曰,依。
徐英淳,以兵曹言啓曰,今十一月二十七日景祐宮冬享祭王世子代行時,陪衛軍兵,當爲磨鍊,而謹考謄錄,則在前景祐宮經宿動輿時,訓局步軍八百名,馬軍二哨,中軍率領,爲先後牌,禁軍二番磨鍊矣,今亦依此擧行乎?敢稟。傳曰,依此爲之。
又以兵曹言達曰,同知中樞府事李惟秀·李商一,忠壯衛將許宓,俱以病難供職,呈狀乞遞,竝改差,何如?令曰,依。
司書兪星煥書曰,伏以臣之所帶春秋兼銜,與輔德臣李寅泰,有娚妹應避之嫌,揆以法例,在下當遞,玆敢略具文字,仰瀆崇嚴。伏乞离明,俯垂鑑諒,照例遞改,以重公格,以安賤分焉。臣無任云云。覽書具悉。書辭,下該曹稟處。
兼司書李鼎在書曰,伏臣於本月初五日,伏奉除旨,以臣爲侍講院兼司書者,時値閟宮有事,動輿隔日,義重陪衛,誠切叩謝,雖不得不章皇出肅,而春秋兼銜見職旣帶,臣與兼輔德臣趙冀永,有友壻應避之嫌,揆以格例,在下當遞,玆敢略具文字,仰瀆崇嚴。伏乞离明,俯賜鑑諒,將臣所帶職名,亟行遞改,以存公格,以安賤分,不勝幸甚。臣無任云云。覽書具悉書辭,下該曹稟處。
己丑十一月初八日申時,王世子座重熙堂。迎輿儒生應製科次入對時,右承旨鄭知容,假注書閔泰鏞,記事官徐念淳·金熙逌,試官原任直提學金鏴,行都承旨鄭基善,左副承旨徐英淳,對讀官別兼春秋趙秉憲,檢校待敎金鼎集,兼弼善朴宗吉,說書洪鍾應以次進伏訖。令曰,史官分左右。令曰,科次爲之。鍾應讀券訖。鏴奏曰,應製與他科有異,可批處或有賜批之例矣。令曰,好矣。鏴曰,旣有賜批,以三中書等乎?令曰,唯。令曰,一張正字三下,二張草三下,其餘五張,皆次上書之。鏴書等訖。知容讀封內以奏。令曰,迎輿儒生應製詩居首三中一幼學宋源璧,直赴會試,之次三中幼學申禹模,給二分,之次三下進士申佐模,給一分,之次草三下進士尹致膺等二人,次上幼學宋羽榮等五人,各奎章全韻一件賜給。出令旨令曰,入格儒生,明日待令。出令旨令曰,下對讀官,持試券先退。考官以次退出。令曰,坐直承旨,誰也?知容曰,今日無他仕進之人,而只有小臣與徐英淳矣。令曰,李公翼入來乎?賤臣起伏奏曰,姑未及聞知而入對矣。令曰,兼史,誰也?熙逌起伏奏曰,兼春秋臣金熙逌矣。令曰,家在何處?熙逌曰,在平安道安州地矣。令曰,父名爲誰?熙逌曰,幼學臣大龍矣。令曰,史官就座。仍令退。承史以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
韓弘敎達曰,大司憲·執義·持平二員未差,掌令李鎭華·金初燮牌不進,監察茶時之意,敢達。令曰,知道。
徐英淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
鄭知容達曰,左右史不可不備,別兼春秋趙秉憲·金鼎集·徐載淳,竝卽牌招入直,何如?令曰,依。
傳于徐英淳曰,大臣·備局堂上引見,金吾堂上·左右捕將,同爲入侍。
令于鄭知容曰,入格儒生,延英門外施賞。
徐英淳達曰,假注書李公翼,時無職名,令該曹依例付軍職,冠帶常仕,何如?令曰,依。
鄭基善達曰,事變假注書李東韻,身病猝重,勢難察任,今姑改差,何如?令曰,依。
李東韻改差,代以許㥌爲事變假注書。
以江華留守申緯狀達,文山浦水賊諸漢,具格嚴囚,以待處分事,令于韓弘敎曰,賊漢之自卿府捕捉,可勝嘉歎,在囚諸漢,移送京捕廳,以爲究覈之地,捉賊捕校輩,不可無賞,竝加資,可也,而向於京捕廳事,業欲處分而未果矣。今於諸賊供招中,亦有問其父與兄之行兇情節於其子於其弟者,大非法意,有關後弊,卿則推考。
以掌令李鎭華·金初燮,獻納金胤根,正言金鍠牌不進罷職令旨,令于韓弘敎曰,只推。
以副校理吳致淳,修撰閔英世·李竣祜牌不進罷職令旨,令于鄭知容曰,只推。
以公忠監司朴晦壽狀達,溫陽郡守尹五榮遭母喪事,令于金敎喜曰,令該曹口傳差出,催促下送。
吏曹口傳政事,以嚴耋爲溫陽郡守。
鄭知容,以弘文館言達曰,下番闕直,事甚未安。副校理吳致淳,修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
徐英淳,以內醫院都提調·提調意達曰,順天監牧官盧在豐,旣遞外任,依例還屬本院,令該曹口傳付軍職,冠帶常仕,何如?令曰,依。
又以備邊司言達曰,關西後運襦衣二百二十領,紙衣一百領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢達。令曰,知道。
兵曹口傳政事,副司果單盧在豐。
吏曹申目,粘連達下是白有亦,觀此侍講院司書兪星煥上書,則以爲,臣之所帶春秋兼銜,與輔德臣李寅泰,有娚妹應避之嫌,揆以法例,在下當遞,照例遞改,以重公格亦爲白有臥乎所,相避之法,在下當遞,而春坊之兼帶春秋,法不得減下是白乎則,本職遞改,曾有已例,侍講院司書兪星煥,依例改差,何如?判付達,依準。
吏曹申目,粘連達下是白有亦,觀此兼侍講院司書李鼎在上書,則以爲,臣春秋兼銜,見職旣帶,臣與兼輔德臣趙冀永,有友壻應避之嫌,揆以格例,在下當遞,所帶職名,亟行遞改,以存公格亦爲白有臥乎所,相避之法,在下當遞,而春坊之兼帶春秋,法不得減下是白乎則,本職遞改,曾有已例,兼侍講院司書李鼎在,依例改差,何如?判付達,依準。
義禁府申目,粘連向前尹命圭段,倉穀之欠逋,謂緣災歲之徑遞,軍吏之奸弄,謂以闕額之親簽,今此囚供,容或有說,而若夫軍分監官事段,無論杖數之四度與否,又無論日字之三宿內外,施罰不過警責,致命雖或邂逅是白乎乃,監官旣異校列,治塗又非軍務是白去乙,輕用棍罰,不幸致死,至登於繡達之中,烏得免當律,以此照律爲白乎旀,南宮段,弊局爲治,固宜尙猛,而歉歲用刑,何至太濫是白乎旀,自備穀之先,貸倉糴,此固近來謬習而旣現發之後,安免當律是白乎旀,差任別債,至於二千四百二十餘兩之多,以之舊逋之外,新逋更添,吏招旣有左契,囚供徒歸發明,以此照律爲白乎旀,白魯洙段,營題旣飭,未捧糴簿,不免虛勘,囚供爲說,勢或似然,而糴法莫嚴,現發之後,不可參恕是白遣,水軍番錢之預捧,雖是吏奸之莫察,而只知正月之爲當月,不覺今年之非明年,揆以事情,極爲昏謬是白遣,內下賑資,別巡分饋,德意,何如?事體,何如?則雖以營裨之眼同,作爲當場之口實是白乎乃,苟能悉心奉行,豈至繡達刺擧是白乎旀,災結之晩始査報,而又有掩置,謂以事在交承賑簿之旣錄實數,而因不報營,謂以實入相準是白乎乃,罪關田結賑政,各有當律,由前由後,合施重勘,以此照律爲白乎旀,洪羲象段,賑事之委吏略分也,任賂之囑校喧捧也,稅船之多運私卜也,牛酒之橫徵贖錢也,僧紙之無價濫用也,民結之不俵漫漶也,囚供雖皆發明,繡達不啻的確兺除良,其外猥雜駭妄之事,不一而足是白遣,賑政之無實,民結之不俵,差任之捧敗,俱有當律是白乎則,外此諸條,在此囚猶屬薄物細故,以此照律,何如?判付達依準。又申目,粘連,向前柳英根段,徵債之必稱宮囑,決訟之多出吏口,屯粗加斂,牛贖橫徵,繡達臚列,至謂之闔境嗷嗷,則不可以囚供之發明,有所參恕,以此照律爲白乎旀,金箕詢段,荒年賦稅,必欲及時而收捧,故未免前期而催督,公錢痼弊,旣是報營而釐革,故移劃戶首之剩餘,囚供爲說,容或有據是白乎乃,戶長柴價之橫徵,砲保租稅錢之加殖,吏奸自來如毛,官務何能察毫是白乎旀,倉庭落米,衙僮濫取,亦係間作弊,敢曰到底必無,以此照律,何如?判付達依準。又申目,中官崔喜鎭亦,原情云云。徽旨內辭緣,泛稱遲晩,所當請刑是白乎矣,長番內官勿爲請刑,載在法典,議處,何如?判付達依準。又申目,光陽前前縣監李玄璣,鰲樹前察訪金斗明等亦,原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,執尊朴來謙,宮闈令慶文佑等亦,原情云云。徽旨內辭緣,泛稱遲〈晩〉,竝所當請刑是白乎矣。朴來謙曾經侍從,慶文佑段,長番內官勿爲請刑,載在大典通編,竝只議處,何如?判付達依準。又申目,龍潭前縣令李鍾淳,康津前縣監金益鍾等亦,原情云云。問目內辭緣,泛稱遲晩,竝只刑推得情,何如?判付達竝只除刑推議處爲良如敎。
義禁府申目,假注書李福信原情云云。徽旨內辭緣,泛稱遲晩,刑推得情,何如?判付達,觀此供辭,終無膺令之意,幺麽新進,焉敢若是,其在嚴懲之道,固當處分,而爲觀來頭,今姑放釋,後無敢如是之意,嚴加分付,可也。
己丑十一月初九日丑時,王世子座觀物軒。坐直承旨入對時,右承旨鄭知容,左副承旨徐英淳,假注書閔泰鏞,記事官徐念淳·金熙逌以次進伏訖。令曰,假注書進前。賤臣進伏。令曰,承旨見此沁府之別封,以所來之賊招乎?知容曰,俄者捧入未敢坼見矣。令曰,注書持此封紙,往左相第,諭以明日雖簉朝,而此事不小且大,先卽經覽,仍往南判府事第,以國有事,雖原任,不可不簉朝,明日必須入來之意宣諭,又往示于領敦寧,可也。賤臣承令先退後,承史以次退出。
今十一月初九日辰時,上御熙政堂。王世子侍坐,大臣·備局堂上引見,金吾堂上·左右捕將同爲入侍時,左副承旨徐英淳,假注書李公翼,事變假注書李東韻,記注官洪煥,別兼春秋金鼎集,左議政李相璜,行知中樞府事李羲甲,行戶曹判書趙萬永,吏曹判書金鏴,兵曹判書徐俊輔,禮曹判書洪起燮,開城留守徐憙淳,行護軍柳相亮·李石求·申絅,校理李是遠,知義禁李止淵,同義禁李元默·李寅溥,左邊捕盜大將柳和源,右邊捕盜大將李惟秀以次進伏訖。相璜進前奏曰,臣出疆往還,不多閱月,而寒暑已換,近日日候不調,聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,一樣矣。相璜曰,世子宮氣候,何如?上曰,一樣矣。相璜曰,故左相之不幸,非但臣等之廓然,亦可以仰揣嗟惜之聖衷矣,昨伏見沁留狀本,誠萬萬驚心,人心陷溺,胡至此極,變怪疊生,又胡至此極,罪人今幸斯得,實未知伏莽之憂,又在何處,思之凜然,被捉諸漢,俱是無賴鄙賤之漢,似此賊豎之自王府擧行,雖似爲鼷鼠而發千斤之弩,然見凶供謄本,不但有窮凶惡逆之語,醞釀有是,排布有是,旗仗帽服,有凶臟之狼藉現捉者,且有發送徒黨,招呼亂類之跡,關係實大,不可只付之於捕廳,卽命自王府擧行,有不可已矣。羲甲等曰,臣等雖未見該府諸賊供招,聞不勝萬萬憤惋,萬萬驚心,不可晷刻遲留,自臣府盤覈,斷不可已,而大臣所奏亦如是,亟賜允從焉。上曰,沁府在囚諸漢,先自捕廳盤覈。出傳敎相璜曰,臣於見職,豈有一分可進之望,而有此冒進哉,出於怵迫嚴命,而拚棄廉維也,臣情勢之不可抗顔,病勢之不可陳力,已悉於前後章牘,庶或愍諒,而雖以事勢言之,臣之此時此任,決是行不得者,漢時李蔡爲相,時人以爲人下中笑之,臣實自知,雖欲比李蔡之下中,而亦不可得,以若材具而任若擔負,値若艱虞而責若康濟,則豈事勢之所得行者乎,以公以私,實無冒據之理,卽賜斥退,改卜賢德,使私義得以少伸,國事不至大誤,實爲萬幸,區區血祝,惟在於此而已矣。上曰,次對爲之。相璜曰,頃因京畿年分狀達,長湍所受大興城餉,許令捧留本邑之意,覆達行會矣,卽見開城留守徐憙淳狀達,則以爲,前此邑捧,雖因該府荐歉,不得已用權宜之政,今年則該府穡事,幸以均登,而若又仍留,則山倉留庫,將爲六年陳腐之穀,而邑還永無上捧之日,且守堞軍民,專賴糶糴之餘瀝,而倉無所捧,勢將蕩析,揆以保障設施,不容若是疎虞,今年則大興餉還,依法例盡數上捧事,請令廟堂稟處矣,城餉法意之重,城卒事情之難,守臣狀請,非曰不然,而以該府民邑之窮弊到極,不可無闊狹寬紓之政也,故所以有前此覆處之依道請施行,始旣許令捧留矣,今不可更令上捧,依前覆處施行之意,分付,何如?上曰,依爲之。出擧條相璜曰,卽見黃海監司李翊會狀啓二度,則以爲,豐川府仁風面月串浦,漂到人四名,乃是大國關東省峀洋城外龍太河人,長淵縣大曲面牧洞浦漂到人十名,乃是大國山東省登州府福山縣人,俱是行商漂到者,而船隻破傷,駕海無路,皆願從旱路還歸,由陸還送與衣袴造給等節,請令廟堂稟旨分付矣。今此漂人,船隻旣已破傷,依其願從陸還送,而所着衣袴,分付該道,從厚製給,發送前公廨移接及朝夕供饋,沿路刷馬,各別申飭擧行,以示朝家優恤之意,定差員次次護送及禁雜人等節,一體嚴飭,彼人物件中卜重難運者,從優折價以給,可以運致者及燒船鐵物,亦以刷馬替送,破傷船隻,棄置什物,彼人所見處竝爲燒火,仍令問情譯學,眼同差員,領付灣府,使之順付於今番節使之行,緣由咨文,亦令槐院,依例撰出定禁軍騎撥下送,何如?上曰,依爲之。出擧條上曰,大臣就座,金吾堂上·左右捕將先退,止淵·和源等退出。上曰,諸宰奏事。羲甲等起伏奏曰,別無可奏之事矣。上曰,注書,誰也?英淳奏曰,李公翼矣。上曰,誰之子也?英淳奏曰,故相臣李時秀之孫矣。是遠曰,臣學識鹵莽,聞見聾瞽,芹曝之忠,雖曰彝性之攸同,芻蕘之說,焉有寸長之可取,然而職忝論思,不敢泯默,臣伏聞帝王終始之工,不過曰學問而已,故殷宗之典學,周王之緝熙,皆爲千古之盛德,而三代以後,則學問自修之工無如衛武公·武公年過九十,箴儆遍於國人,聽納勤於在朝,抑戒自警之篇也,賓筵悔過之作也,及其成德之著,而斐然有文章之盛,則衛人賦淇澳以歎美之,詩三百篇,未有一人之屢見,而武公不過列國之君也。孔子以其學問之故,竝載此三詩於風雅,大學又引淇澳詩,以釋明德新民之皆止於至善,而書之無逸所歷敍殷周聖君享國之久者,卽典學之高宗,緝熙之文王,則武公福履之隆,未必不由於學問之效,此實後王之柯則,萬古之龜鑑也。方今日月繼明,聖睿重光,殿下貽裕後之謨,有無憂之慶,其所以涵養聖德,靈長國脈者,亦惟曰學問一事。伏願殿下,雖於涓蜎濩蠖之中,深加沈潛玩繹之工,德輝之盛,壽考之祺,爲我東之衛武公,則千萬年無疆之休,直與殷高宗·周文王,比隆於今古,惟殿下懋哉懋哉。上曰,所陳當留念矣。出擧條俊輔進前奏曰,校理李是遠,所懷未承批之前,徑先就座,有違筵體,推考,何如?上曰,依爲之。出擧條英淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,事變注書,誰也?英淳奏曰,李東韻矣。上曰,玉堂,誰也?英淳奏曰,李是遠矣。上曰,史官就座。仍命退,相璜等先退。又命退,承史以次退出。
上在昌德宮。常參,經筵,以代理停。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
韓弘敎,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
韓弘敎達曰,明日常參,取稟。令曰,停。
又達曰,合辭許久闕達,事甚未安。除在外外,呈告人員,竝卽牌招,何如?令曰,依。
韓弘敎啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
韓弘敎達曰,行都承旨鄭基善,藥院進,左承旨金敎喜,右承旨鄭知容,不爲仕進,左副承旨徐英淳,式暇出去,同副承旨金興根,受由在外。院中只有臣一人,伴直無人。右承旨鄭知容,所當牌招,而拘於廳規,不得請牌,何以爲之?敢稟。令曰,牌招。
又達曰,右承旨鄭知容牌不進,伴直無人。左承旨金敎喜所當牌招,而拘於廳規,不得請牌,何以爲之?敢稟。令曰,牌招。
以右承旨鄭知容牌不進罷職令旨,令于韓弘敎曰,只推。
韓弘敎達曰,左承旨金敎喜牌不進,伴直無人。右承旨鄭知容,旣有只推之令,所當更請牌招,而拘於廳規,不得請牌,何以爲之?敢稟。令曰,牌招。
許㥌在外,代以金泰顯爲事變假注書。
韓弘敎達曰,假注書閔泰鏞,身病猝重,勢難察任,今姑改差,何如?令曰,依。
閔泰鏞改差,代以趙在慶爲假注書。
令于韓弘敎曰,工·刑換房。
韓弘敎達曰,大司憲·執義·持平二員未差,掌令李鎭華·金初燮牌不進,監察茶時之意,敢達。令曰,知道。
以左承旨金敎喜牌不進罷職令旨,令于韓弘敎曰,只推。
以掌令李鎭華·金初燮,獻納金胤根,正言金鍠牌不進罷職令旨,令于韓弘敎曰,只推。
以副校理吳致淳,修撰閔英世·李竣祜牌不進罷職令旨,令于鄭知容曰,只推。
以別兼春秋趙秉憲·金鼎集·徐戴淳牌不進罷職令旨,令于鄭知容曰,只推。
鄭知容,以弘文館言達曰,下番闕直,事甚未安。副校理吳致淳,修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
韓弘敎,以備邊司言達曰,因全羅左道暗行御史兪星煥書達,吏曹申目內,前監司徐耕輔,繡達臚列,若是狼藉,而道臣體重,令廟堂稟處事,依下矣。繡達所論旣如此,令該府拿問處之,何如?令曰,依。
又以義禁府言達曰,時囚罪人李福信原情公事判付內,觀此供辭,終無膺令之意,幺麽新進,焉敢若是,其在嚴懲之道,固當處分,而爲觀來頭,今姑放釋,後無敢如是之意,嚴加分付可也事,令下矣。李福信以判付內辭意,嚴加分付後,放送之意,敢達。令曰,知道。
上在昌德宮。常參·經筵,以代理停。
鄭知容達曰,明日常參,取稟。令曰,停。
又達曰,合辭許久闕達,事甚未安。除在外外,呈告人員,竝卽牌招,何如?令曰,依。
又達曰,輪對官來待矣。令曰,入對。
鄭鴻慶達曰,假注書趙在慶,時無職名,令該曹依例付軍職,冠帶常仕,何如?令曰,依。
鄭知容達曰,左右史不可不備,別兼春秋趙秉憲·金鼎集·徐戴淳,竝卽牌招入直,何如?令曰,依。
令于鄭知容曰,左承旨·右承旨·同副承旨,竝許遞,旣承下敎,前望單子入之。
承旨前望單子入之,金喆遠·鄭鴻慶·沈宜臣代點。
鄭知容達曰,新除授左副承旨鄭鴻慶,右副承旨金喆遠,同副承旨沈宜臣,竝卽牌招,何如?令曰,依。
鄭鴻慶達曰,大司憲·執義·持平二員未差,掌令李鎭華·金初燮牌不進,監察茶時之意,敢達。令曰,知道。
以副校理吳致淳,修撰李竣祜牌不進罷職令旨,令于鄭知容曰,只推。
以修撰閔英世再牌不進罷職令旨,令于鄭知容曰,只推。
以江原監司李紀淵狀達,蔚珍縣民家失火事,令于鄭知容曰,聞甚矜惻,元恤典外別加顧恤,結搆奠接之方,令廟堂措辭關飭。
兵曹口傳政事,副護軍單尹勉鎭。
鄭知容,以備邊司言達曰,卽見水原留守朴周壽災實狀達,則備陳本府農形災損之狀,仍以爲地部劃下災十五結外,不足災八百十五結五十八負四束,特許加劃,推奴徵債,限明秋防塞事,請令廟堂稟令,分付矣。本府地多濱海斥鹵之處,輒少均登之時,災結夥然,歲以爲常,則今此加請中除却流來舊頉,拈出今年應俵,雖不足謂精約,亦不至於過濫,依數準劃,俾究實惠,推奴徵債,旣係擾民,亦令限明秋防塞,何如?令曰,依。
又以備邊司言達曰,卽見廣州留守宋冕載災實狀達,則備陳本府農形災損之狀,仍以爲地部劃下災十結外,不足災一百三十九結六負七束,特爲準劃,各年排捧條,竝許仍停,乙酉停退還餉,限折半收捧事,請令廟堂稟處矣,本府雖値康年,而舊頉旣未得減,新災又有當俵,加請之數,似非過濫,特爲準劃,排年條之昨年許停,已出於曲念民力之意,乙酉停退,亦無以全數督徵,竝依狀辭施行之意,分付,何如?令曰,依。
又以備邊司言達曰,卽見慶尙監司李勉昇災實分等狀達,則巨濟等十一邑,置之尤甚,晉州等二十三邑,置之之次,金山等三十七邑,置之稍實,仍以爲事目災一千結外,不足災二千五百五十四結十五負五束,特許準劃,後錄諸條,竝請令廟堂稟令,分付矣。其一,昨年停退還餉,尤甚邑特許折半仍停事也。其一,居昌所在壬申舊還,姑爲仍停事也。其一,山城餉穀,限折半仍留平倉事也。其一,各年拯劣米姑爲停捧事也。其一,道內元會米摠大縮,以若元數,較諸應用,每患不足,就元會皮麰三萬九千餘石中,限一萬石準折作米,以爲排用事也。其一,尤甚邑限明秋勿定配所事也。其一,推奴徵債防塞事也。本道旣困於昨歲歉荒,又痒於今年旱澇,雖有沿野左右田畓優劣,而畢竟成就,足謂少康,分等依此施行,第災結加請,以若幅圓之廣,又有流來之頉,而如是精約,尤可見到底爬櫛,特爲準劃昨年停退之尤甚邑,折半仍停,居昌舊還與各年拯劣米仍停,城餉折半條平留元會皮麰之一萬石,準折作米,及尤甚邑勿定配所,推奴徵債防塞等事,一體許施,何如?令曰,依。
又以備邊司言達曰,卽見全羅監司趙寅永災實分等狀達,則珍島等二邑,置之尤甚,康津等十七邑鎭,置之之次,全州等三十五邑,置之稍實,仍以爲事目災一千結外,不足災一萬七千九百三十六結五十負五束,特爲劃下,後錄諸條,竝請令廟堂稟令,分付矣。其一,新還餉,尤甚邑之尤甚面尤甚里折半,之次面之尤甚里,之次邑中康津等五邑尤甚面之尤甚里,三分一停退事也。其一,昨年停退還穀,尤甚邑及之次康津等五邑尤甚面,竝全數仍停,其外之次邑,則尤甚面折半仍停事也。其一,各年舊還,無論三等邑,竝許仍停,珍島等四邑所在辛巳·壬午·丙戌條,亦許仍停,高敞己巳反作,依已例仍置事也。其一,丙子未捧,依已例仍置事也。其一,山城軍餉,無論三等邑,城下近民,輸納城倉,程途稍間處,捧留邑倉事也。其一,尤甚兩邑及之次邑中,康津·靈巖兩邑,綿農慘歉,訓局砲保,折半代錢,兵曹及各營各司番布,竝純錢代捧事也。其一,己巳停退軍布之蕩減後餘存者,依前仍停事也。其一,三軍門及樂工保米,尤甚·之次邑代錢收捧,待明春上納事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配所事也。其一,推奴徵債防塞事也。本道穡事,雖有沿海若而邑災損,統論一路,可謂均登,分等依狀請施行,至於所請災結,雖有加於丙戌·丁亥近年可比之摠,而若參互於舊災新災之間,約綽分數,則今此加請,煞不無裁酌,特爲準劃,新還停退,除非大無之歲,不可容易議到,且況目下紓急,雖若爲惠,日後生弊,在所當念,使之準數收捧,軍布代錢,不過數邑,依此施行,昨年停退之區別邑面,分數停捧,亦必有深量,其餘諸條,旣無靳許之端,亦多已施之例,竝爲許施,何如?令曰,依。
又以備邊司言達曰,卽見公忠監司朴晦壽災實分等狀達,則天安等六邑,置之尤甚,洪州等十四邑鎭,置之之次,公州等三十五邑,置之稍實,仍以爲地部劃下災五百結外,不足災一萬一千三百九十六結三十三負二束,特令加劃後錄諸條,竝請令廟堂稟令,分付矣。其一,戊子停退還餉,之次邑折半收捧,尤甚邑三分一收捧事也。其一,各年舊還餉,稍實邑中昨年停退所無處,則各其邑最近一年條折半收捧,昨年停退所在處,則無論三等邑,竝許仍停,禮山則昨年雖無停退,今年旣入尤甚,各年舊還餉,亦許仍停事也。其一,各年停退軍米布錢,三等邑竝許停捧事也。其一,各邑所在安興餉米,姑許仍留事也。其一,舒川等七邑所納軍布之以苧上納者,以錢代納事也。其一,洪州等十三邑鎭所納各司箭竹量,宜減數事也。其一,貢津倉所屬邑大同,追後裝發事也。其一,尤甚邑,限明秋勿定配所事也。其一,推奴徵債防塞事也。三等分劑,依狀請施行,今年湖農,旱澇爲災,不無若而傷損,而要不過尺朽點瑕,則加請災結,雖似夥多,第大賑之餘,民力未蘇,道臣亦當有熟斟而深量者,特爲準劃,至於戊子停退,與舊還大有異焉。似此少康之歲,固當準捧,而歉餘民力,亦所當念,竝與舊還最近一年條折半收捧之請,而一體許施,洪州等邑所納箭竹,使之三分一蠲減,外此諸條,別無靳許之端,亦多已行之例,竝令依狀辭施行,何如?令曰,依。
又以備邊司言達曰,卽見黃海監司李翊會災實分等狀達,則豐川等二邑,置之尤甚,海州等十一邑,置之之次,新溪等十邑,置之稍實,仍以爲事目災二百結外,不足畓災二千三百八十八結三負七束,綿田災四百十結六十七負三束,特許加劃,後錄諸條,竝請令廟堂稟令,分付矣。其一,海州等五邑,辛未停退還餉,姑爲仍停事也。其一,延安·白川,癸亥·甲子停退軍錢米布,依前仍停事也。其一,白川等四邑所納均廳免稅米太,依已例以詳定價執錢上納事也。其一,各宮房·各司火田,令各該邑從實執卜事也。其一,本營牙兵入防停止事也。其一,尤甚邑限明秋勿定配所事也。其一,推奴徵債限明秋防塞事也。分等依狀請施行,至於災結加請,則以沿邑稍遜之故,而所請綿災,視近摠,亦不至爲夥多,特爲準劃,使之均俵,其餘諸條,俱是各年已施者,今不必有所靳持,竝皆許施,何如?令曰,依。
義禁府申目,粘連向前朴來謙段,肄儀升降,自有節次,不善周旋,未趁行禮,事體所在,不可參恕是白遣,慶文佑段,享儀肄習,不謹擧行,揆以事體,極爲駭然,竝只以此照律,何如?判付達,依準。又申目,粘連向前李鍾淳段,倉糴之法意莫嚴,而有此虛勘,民庫之濫用無節,而竟致俱罄,移貿穀百五十石之不爲分民,囚供雖皆發明,繡達備盡臚列是白遣,其餘留庫穀之加分,柴米條之預貸,衙祿結之執錢,吏奴處之稱貸,田稅色剩條,牽軍租餘條,牛贖擅用馱價取用,繡達中至以吏招印蹟,一竝査來爲辭,囚供之逐條分疏,何可準信是白乎旀,本縣救急,旣係私賑,則飢戶賑穀之加報冒錄,或緣移作自備,夸張多數而然是白加喩,無論虛實之相蒙增減之如何,而與公賑穀之冒錄濫下,煞有間焉是白遣,內帑別賑,幻弄乾沒,果如繡達之所臚列,則事極痛駭,不可但以不法論是白乎矣,囚供,則以爲,本縣旣係稍實,營邑相議私賑,巡營別備之劃送,吏鄕錯認以內下賑資是白加喩,內下賑資,初無俵劃之事是如,極口發明是白乎所,今此數條之外,所坐如是現露,揆以邦憲,焉逭重勘,以此照律爲白乎旀,金益鍾段,錢穀之料販,爲五百五十三兩零,民庫之濫用,爲二千七百二十九兩零兺除良,冊室之爲賂門,差任不公,權吏之弄官印,貽害及民,繡行旣已按査,囚供徒歸發明是白遣,至於他邑平民,亂施法外之刑,竟致當日之斃,非出无妄,是豈小過,以此照律爲白乎旀,林輔榮段,公賤之私自贖良,法禁莫嚴是白去乙,身爲郵官,驛屬無難許頉,所捧贖錢之還徵,尙爲千金之多,自有當律,焉逭重勘,以此照律,何如?判付達依準。又照目,粘連振威前縣令柳英根,同福前縣監金箕詢矣本府議達內,柳英根段,徵債之必稱宮囑,決訟之多出吏口,屯稅加斂,牛贖橫徵,繡達臚列,至謂之闔境嗷嗷,則不可以囚供之發明,有所參恕,以此照律爲白乎旀,金箕詢段,荒年賦稅,必欲及時而收捧,故未免前期而催督,公錢痼弊,旣是報營而釐革,故移劃戶首之剩餘,囚供爲說,容或有據是白乎乃,戶長柴價之橫徵,砲保租錢之加殖,吏奸自來如毛,官飭何能察毫是白乎旀,倉庭落米,衙僮濫取,亦係乘間作弊,敢曰到底必無,以此照律罪,柳英根段,從重論以不應爲事理重律,杖八十收贖,奪告身三等,金箕詢段,以不應爲事理重律,杖八十收贖,奪告身三等,竝只私罪,奉令依準爲旀,柳英根段,功減一等,金箕詢段,功議各減一等爲良如敎。又照目,粘連順天前府使尹命圭,寶城前郡守南宮,光陽前縣監白魯洙,求禮前縣監洪羲象等矣本府議達內,尹命圭段,倉穀之欠逋,謂緣災歲之徑遞,軍吏之奸弄,謂以闕額之親簽,今此囚供,容或有說,而若夫年分監官段,無論杖數之四度與否,又無論日字之三宿內外,施罰不過警責,致命雖或邂逅是白乎乃,監官旣異校列,治塗又非軍務是白去乙,輕用棍罰,不幸致死,至登於繡達之中,烏得免當律,以此照律爲白乎旀,南宮段,弊局爲治,固宜尙猛,而歉歲用刑,何至太濫是白乎旀,自備穀之先貸倉糴,此固近來謬習,而旣現發之後,安免當律是白乎旀,差任時別債,至於二千四百二十餘兩之多,以至舊逋之外,新逋更添,吏招旣有左契,囚供徒歸發明,以此照律爲白乎旀,白魯洙段,營題旣飭未捧,糴簿不免虛勘,囚供爲說,勢或似然,而糴法莫嚴,現發之後,不可參恕是白遣,水軍番錢之預捧,雖是吏奸之莫察,而只知正月之爲當月,不覺今年之非明年,揆以事情,極爲昏謬是白遣,內下賑資,別巡分饋,德意,何如?事體,何如?則雖以營裨之眼同,作爲當場之口實是白乎乃,苟能悉心奉行,豈至繡達刺學是白乎旀,結災之晩時査報,而又有掩置,謂以事在交承,碩簿之旣錄實數,而因不報營,謂以實入相準是白乎乃,罪關田結賑政,自有當律,由前由後,合施重律,以此照律爲白乎旀,洪羲象段,賑事之委吏略分也,任賂之囑校喧捧也,稅船之多運私卜也,牛酒之橫徵贖錢也,僧紙之無價濫用也,民結之不俵漫漶也,囚供雖有發明,繡達不啻的確兺除良,其外猥雜駭妄之事,不一而足是白遣,賑政之無實,民結之不俵,差任之捧賂,俱有當律是白乎則,外此諸條,在此囚,猶屬薄物細故,以此照律罪,尹命圭段,以濫刑致死律罪,杖一百收贖,告身盡行追奪,永不敍用,南宮段,從重論以受贓律,杖一百收贖,告身盡行追奪,流三千里定配,白魯洙段,從重論以還上虛勘律,杖一百收贖,告身盡行追奪,徒三年定配,勿揀赦前,又三年禁錮,洪羲象段,從重論以受贓律,杖一百收贖,告身盡行追奪,徒三年定配,又三年禁錮,竝只私罪,奉令依準爲旀,尹命圭段,功議各減一等,南宮·白魯洙·洪羲象段,竝只功減一等爲良如敎。又申目粘連,向前李玄璣段,政由貨成,任以賂差,關石自有,法禁,何如?則今此賂門之多歧,任債之冒捧,若是狼藉,至爲二千六百八十餘兩之多,不可以囚供之發明,有所參恕,以此照律爲白乎旀,金斗明段,官牛之斥賣捧價,糴穀之出庫作錢,俱有當律,已難容恕是白乎則,牛貰之創出營米之取剩,猶屬餘事是白乎旀,帳轎濫乘,謂以草轎之或乘,馹騎私借,謂以私螺之借與是白乎乃,有屋無屋,豈或難辨,於螺於馬,庸詎混指,由前由後難逭重勘,以此照律,何如?判付達依準。又申目,粘連,向前崔喜鎭亦,公事出入,何等敬謹,而身爲中官,濫踏達字,揆以事體,萬萬駭然,以此照律,何如?判付達,依準。
己丑十一月十一日午時,王世子座重熙堂。輪對官入對時,右承旨鄭知容,假注書趙在慶,記事官洪鍾應·金熙逌以次進伏,輪對官忠勳府都事金永受,司僕寺僉正李羲斗,西氷庫別提金會友,濟用監奉事鄭憲容,吏曹正郞姜弼煥,戶曹佐郞李尙祐,儀賓府都事朴致榮,兵曹正郞金奎燮,宗親府典簿李輝永,都摠府經歷李命集,宗廟署令金商一,議政府司錄姜英國,成均館博士尹孟烈,通禮院兼引儀朴鄷壽,社稷署令都寅燁,掌苑署別提裴弘達,司圃署直長洪淳謨,典牲署判官李一榮,造紙署別提韓守一,瓦署別提方孝善,養賢庫兼奉事李東韻,西氷庫別提柳和元,中樞府都事魏鍾敏,司䆃寺奉事李鶴九,司僕寺主簿李培秀,軍器寺正金明根,內資寺直長李寅亮,濟用監判官徐有畬,吏曹正郞李敦夏,東氷庫別檢洪升淵,禮曹佐郞李民愚,校書館博士趙昌敎,刑曹正郞洪章燮,工曹佐郞丁學冕,南學訓導卓碩行,漢城府主簿吳顯甲,都摠府都事王熙澤,承文院判校朴榮顯,尙瑞院直長權度,宗廟署副奉事閔翊顯,成均館司藝李培林,通禮院假引儀李悌寬,社稷署令李能淵,東學訓導金泰顯,軍資監判官權中履,奉常寺主簿羅台晟,繕工監主簿李宅淳,監役元錫周,掌樂院僉正金錫喜,典設司別檢申命藻,平市署令金履鍾,義盈庫直長吳泰晉,宗簿寺正李南圭,內贍寺直長洪秉道,廣興倉守金銖,長興庫主簿韓弘瓚,掌苑署別提林孝謙,司圃署別提李基琬,典牲署副奉事尹日善,造紙署別提金在溫,養賢庫兼直長尹孟烈,中樞府經歷申勉求,司䆃寺僉正趙濟晩,司僕寺判官趙敏永,軍器寺副正沈正書,以次進伏楹外訖。令曰,史官分左右。知容奏曰,輪對官受點中,中樞府經歷蔡大永,敦寧府主簿宋文熙,司䆃寺主簿申匡一,養賢庫兼直長洪履信,軍器寺判官朴重源,義禁府都事兪春柱,內資寺奉事李源膺,禮賓寺直長洪冕周,東氷庫別提洪範猷,禮曹佐郞林原培,兵曹正郞權馦,刑曹佐郞沈宜永,漢城府主簿宋文熙,尙瑞院直長具秉魯,司饔院主簿沈碩奎,尙衣院主簿徐珌修,軍資監正朴鳴和,奉常寺參奉趙昌敎,繕工監副正尹慶烈,司宰監直長朴祥發,掌樂院主簿洪疇,典設司別提尹載輔,平市署主簿李憲百,義盈庫主簿成兢默,宗簿寺直長李魯奎,廣興倉主簿李和愚,長興庫主簿洪錫鵬,西學訓導金絃復,敦寧府判官柳英根,義禁府都事金能淳,禮賓寺主簿李謙秀,瓦署別提李章漢等竝移職,校書館兼正字金鼎集陞六,承文院校檢白思坤遞職,戶曹正郞洪羲錫登科,尙衣院主簿金在善身死,兵曹佐郞金龍翼受由在外,司宰監僉正李進奎,敦寧府主簿李宜鉉等,竝拘忌未進,不得來待矣。令曰,唯。令曰,輪對官進前奏職姓名,永受等以次進前奏職姓名。至永受,令曰,誰也?知容曰,待敎鼎集之父矣。至致禁,令曰,誰之族乎?奏曰,永元之近族矣。至輝永,令曰,誰之族乎?奏曰,羲甲九寸矣。至命集,令曰,顯祖,誰也?奏曰,寧遠伯九世孫,故亞將宗胤之子矣。至寅燁,令曰,居何處?奏曰,星州矣。至寅亮,令曰,誰也?知容曰,義駿孫矣。至敦夏,令曰,誰也?奏曰,命龍孫矣。令曰,居何處?奏曰,咸平矣。至顯甲,令曰,何時出六乎?奏曰,今六月出六矣。至熙澤,令曰,年幾何?奏曰,五十五矣。令曰,居何處?奏曰,松京矣。令曰,麗朝何王之孫乎?奏曰,太祖第十五子之後裔矣。至度,令曰,年幾何?奏曰,五十六矣。令曰,居何處?奏曰,公州矣。至鶴九,令曰,誰也?奏曰,重蓮子矣。至榮顯,令曰,誰之族乎?奏曰,居在定州,京中別無近族矣。至台晟,令曰,居何處?奏曰,肅川矣。至錫喜,令曰,與箕伯爲幾寸乎?奏曰,五寸矣。至履鍾,令曰,爲仙源裔乎?爲淸陰裔乎?奏曰,先正臣尙憲六代孫矣。令曰,與永安爲幾寸乎?奏曰,九寸矣。至弘瓚,令曰,居何處?奏曰,咸興矣。至基琬,令曰,居何處?奏曰,端川矣。至日善,令曰,誰也?知容曰,益烈孫矣。至銖,令曰,年幾何?奏曰,七十矣。令曰,近族,誰也?奏曰,鐮之四寸矣。至敏永,令曰,與訓將爲幾寸乎?奏曰,六寸矣。令曰,與冀永爲幾寸乎?奏曰,四寸矣。至正書,令曰,近族,誰也?奏曰,放逐罪人沈象奎之庶姪矣。令曰,職掌奏之。永受等以次奏職掌。令曰,遺在奏之。永受等以次奏遺在。令曰,所懷奏之。永受等以無所懷仰奏訖。令曰,輪對官先退。永受等以次退出。令曰,史官就座。仍令退。承史以次退出。
上在昌德宮。常參·經筵,以代理停。
鄭鴻慶達曰,明日永陵忌辰祭齋戒,再明日靖陵忌辰祭齋戒,三明日十六日永陵忌辰祭齋戒正日相値,常參頉稟之意,敢達。令曰,知道。
又達曰,大司憲·執義·持平二員未差,掌令李鎭華·金初燮令旨未下,監察茶時之意,敢達。令曰,知道。
鄭鴻慶啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
鄭基善達曰,右承旨徐英淳,今日不爲仕進,卽爲牌招,何如?令曰,依。
令于鄭基善曰,永陵受香承旨,仍爲奉審摘奸,局內諸陵,一體奉審。
鄭鴻慶達曰,新除授同副承旨沈宜臣,時在京畿龍仁地,斯速乘馹上來事,下諭,何如?令曰,許遞,旣承下敎,前望單子入之。
承旨前望單子入之,李敏會添書代點。
鄭鴻慶達曰,新除授同副承旨李敏會,卽爲牌招,何如?令曰,依。
又達曰,新除授同副承旨李敏會,時在公忠道忠州地,斯速乘馹上來事,下諭,何如?令曰,依。
以右副承旨金喆遠牌不進罷職令旨,令于鄭鴻慶曰,只推。
鄭鴻慶達曰,行都承旨鄭基善差祭,左承旨鄭知容式暇出去,右承旨徐英淳牌不進,右副承旨金喆遠不爲仕進,同副承旨李敏會在外,院中只有臣一人,伴直無人,右副承旨金喆遠,卽爲牌招,何如?令曰,依。
以別兼春秋趙秉憲·金鼎集·徐戴淳牌不進罷職令旨,令于鄭鴻慶曰,只推。
鄭鴻慶達曰,左右史不可不備,別兼春秋趙秉憲·金鼎集·徐載淳,旣有只推之令,竝卽牌招入直,何如?令曰,依。
以右承旨徐英淳牌不進罷職令旨,令于鄭鴻慶曰,只推。
鄭鴻慶達曰,右副承旨金喆遠牌不進,伴直無人,右承旨徐英淳,所當更請牌招,而拘於廳規,不得請牌,何以爲之?敢稟。令曰,牌招。
以右副承旨金喆遠牌不進罷職令旨,令于鄭鴻慶曰,只推。
以掌令李鎭華·金初燮,獻納金胤根,正言金鍠牌不進罷職令旨,令于鄭鴻慶曰,只推。
以別兼春秋趙秉憲·金鼎集·徐戴淳牌不進罷職令旨,令于鄭鴻慶曰,只推。
鄭鴻慶,以吏曹言達曰,今此宗廟望祭大祝,前司書兪星煥塡差,而時無職名,令該曹口傳付軍職,何如?令曰,依。
兵曹口傳政事,副護軍金興根,副司果兪星煥竝單付。
鄭鴻慶,以弘文館言達曰,下番闕直,事甚未安。副校理吳致淳,修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
以副校理吳致淳,修撰閔英世·李竣祜牌不進罷職令旨,令于鄭鴻慶曰,只推。
徐英淳,以兵曹言達曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?令曰,依。
又以兵曹言達曰,二內禁軍番次在卽,而該番將尹勉鎭,時無職名,依例口傳付軍職以入之意,敢達。令曰,知道。
又以備邊司言達曰,頃因慶尙監司李勉昇狀達,北運穀折米二萬一千石中六千石,作錢移送之意,覆達行會,亦有所知委北道矣,卽見咸鏡監司金箕殷狀達,則以爲,今此六千石作錢移送之令,雖出於軫該道轉輸之弊,而本道連値三年歉荒,旣無舊蓄,又阻貿遷,多數作穀,尤非可議,且嶺南則無論本色與作錢,出穀則一也,而惟憂其乏船,本道則賙賑之資,本穀爲緊,北船當運者一萬一千石外,作錢條六千石,亦待本道送船,以本色出給,其餘四千石,只以南船運送事,請令廟堂稟令,分付矣,前此嶺穀減運之覆處行會,非但爲船舶拘集之難,凡有泛舟之役,移病於出穀該道之民,其勢卽然,嶺沿纔經大賑,今雖少康,此時此役之重責於呻吟甫起之餘民,實所當念,雖若干千石之少,若有輕減,則意或有一分寬紓之益,參至裁量,有分數代錢之稟達蒙兪者,而今此道請,又如是矣,恤災之政,事苟當行,固不可以銷刻爲拘,然今於行會有日之後,遽又責令準運於捧糴幾畢之際,則事勢窒礙,嶺民受病,必有倍於前期知委之時,且以北路言之,旣有船舶可通之路,則亦豈至於無穀可貿乎,到今更爲變通,有非可議,依前區劃,嶺穀減運六千石代錢,令戶惠廳,卽速拮据輸送於本道,俾爲趁期作穀,從便補賑之地,而仍以此意,分付於道臣,何如?令曰,依。
又以備邊司言達曰,本司武郞廳梁迪洙,奔走勤仕,又滿十五朔,依例陞敍或守令除授事,捧承令施行,何如?令曰,依。
又以義禁府言達曰,時囚罪人南宮,杖一百,流三千里定配,白魯洙,杖一百,徒三年定配,勿揀赦前,又三年禁錮,洪羲象,杖一百,徒三年定配,又三年禁錮照律公事,判付內依律,竝功減一等事,令下矣。南宮,功減一等,杖一百收贖,告身盡行追奪,公忠道堤川縣泉隨驛徒三年定配,白魯洙,功減一等,杖九十收贖,告身盡行追奪,公忠道西原縣雙樹驛徒二年半定配,勿揀赦前,又三年禁錮,洪羲象,功減一等,杖九十收贖,告身盡行追奪,黃海道遂安郡位羅驛徒二年半定配,又三年禁錮,而以議達內辭意,具罪目,依例發遣府羅將,押送于各其配所,何如?令曰,依。
義禁府申目,前全羅監司徐耕輔原情云云。徽旨問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付達依準。又照目,粘連龍潭前縣令李鍾淳,康津前縣監金益鍾,碧沙前察訪林輔榮等矣,本府議達內,李鍾淳段,倉糴之法意莫嚴,而有此虛勘,民庫之濫用無節,而竟致俱罄,移貿穀百五十石之不爲分民,囚供雖皆發明,繡達備盡臚列是白遣,其餘留庫穀之加分,柴米條之預貸,衙祿結之執錢,吏奴處之稱貸,田稅色剩條,牽軍租餘條,牛贖擅用,馱價取用,繡達中至以吏招印蹟,一竝査來爲辭,囚供之逐條分疏,何可準信是白乎旀,本縣救急,旣係私賑,則飢戶賑穀之加報冒錄,或緣移作自備,夸張多數而然是白加喩,無論虛實之相蒙增減之如何,而與公賑穀之冒錄濫下,煞有間焉是白遣,內帑別賑,幻弄乾沒,果如繡達之所臚列,則事極痛駭,不可但以不法論是白乎矣,囚供,則以爲,本縣旣係稱實,營邑相議私賑,巡營別備之劃送,吏鄕錯認以內下賑資是白加喩,內下賑資,初無俵劃之事是如,極口發明是白乎所,今此數條之外,所坐如是現露,揆以邦憲焉逭重勘,以此照律爲白乎旀,金益鍾段,錢穀之料販,爲五百五十三兩零,民庫之濫用,爲二千七百二十九兩零兺除良,冊室之爲賂門,差任不公,權吏之弄官印,貽害及民,繡行旣已按査,囚供徒歸發明是白遣,至於他邑平民,亂施法外之刑,竟致當日之斃,非出無妄,是豈小過,以此照律爲白乎旀,林輔榮段,公賤之私自贖良,法禁莫嚴,當律自有是白去乙,身爲郵官,驛屬無難許頉,所捧贖錢之還徵,尙爲千金之多,自有當律,焉逭重勘,以此照律罪,李鐘淳段,從重論以還上虛勘律,杖一百收贖,告身盡行追奪,徒三年定配,勿揀赦前,金益鍾段,從重論以那移出納律,杖一百收贖,告身盡行追奪,流三千里定配,又永不敍用,林輔榮段,以私自贖良律計贓,杖一百收贖,告身盡行追奪,流三千里定配,竝只私罪,奉令依準爲旀,李鍾淳段,功議各減一等,金益鍾·林輔榮等段,竝只功減一等爲良如敎。又照目,粘連光陽前縣監李玄璣,獒樹前察訪金斗明等矣,本府議達內,李玄璣段,政由貨成,任以賂差,關石自有,法禁,何如?則今此賂門之多歧,任債之冒捧,若是狼藉,至爲二千六百八十餘兩之多,不可以囚拱之發明,有所參恕,以此照律爲白乎旀,金斗明段,官牛之斥賣捧價,糴穀之出庫作錢,俱有當律,已難容恕是白乎則,牛貰之創出,營米之取剩,猶屬餘事是白乎旀,帳轎濫乘,謂以草轎之惑乘,馹騎私借,謂以私騾之借與是白乎乃,有屋無屋,豈惑難辨,於騾於馬,庸詎混扶,由前由後,難逭重勘,以此照律罪,李玄璣段,以在官求索律,杖一百收贖,告身盡行追奪,流三千里定配,金斗明段,從一科斷以驛馬私與律,杖一百收贖,告身盡行追奪,流三千里定配,竝只私罪奉令依準爲旀,竝只功減一等爲良如敎。又照目,粘連執尊朴來謙,宮闈令慶文佑等矣,本府議達內,朴來謙段,肄儀升降,自有節次,不善周旋,未趁行禮,事體所在,不可參恕是白遣,慶文佑段,享儀肄習,不謹擧行,揆以事體,極爲駭然,竝只以此照律罪,各笞四十收贖,附過還職私罪,奉令依準爲旀,慶文佑段,功減一等爲良如敎。又照目,粘連中官崔喜鎭矣,本府議達內,公事山納,何等敬謹,而身爲中官,誤踏達字,揆以事體,萬萬駭然,以此照律,罪笞四十收贖,附過還職私罪,奉令依準爲旀,功減一等爲良如敎。
上在昌德宮。常參,經筵,以代理停。
徐英淳達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
鄭知容達曰,右副承旨金喆遠,今日不爲仕進,卽爲牌招,何如?令曰,依。
又達曰,假注書趙在慶,身病猝重,勢難察任,今姑改差,何如?令曰,依。
趙在慶改差,代以金學性爲假注書。
鄭知容達曰,左右史不可不備,別兼春秋金鼎集·徐戴淳,竝卽牌招入直,何如?令曰,依。
鄭知容,以奎章閣言啓曰,原任直提學趙鐘永喪,依定式遣檢書官,傳給內賜賻物以來之意,敢啓。傳曰,知道。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以備邊司言達曰,卽接戶曹所報,則西闕改建物力,預先措備,然後可以及時擧行爲辭矣,見今京外錢穀,擧皆枵然,而塗抹區劃,在所不已,惠廳錢二萬兩,禁·御兩營錢各一萬五千兩,海西勅需錢二萬兩,湖南山城軍餉穀折米四千石,壬戌穀折米三千石,海西勅需穀折米三千石,爲先劃給,使之從便取用,何如?令曰,依。
又以備邊司言達曰,卽接戶曹所報,則西闕改建材木,依例卜定爲辭矣,災異數出之時,不當與大役,雖有先賢所戒,而畢竟營建,在所不已,則該曹商度,必從節約,各道分排,預須經紀,體木限二千二百株,椽木限七千箇,量宜派定於三南·海西·關東等松田,使之斫取上送,而山林斧斤,厥有時令,棟樑尺度皆令指授,雖今冬如非大費民力處,則限立春前從便始斫,其餘則限明秋次次擧行,陸續輸運,務使民力寬紓,而倉卒役民,或致騷擾,夤緣濫斫,有所入聞,則該閫帥及不飭之道臣,斷當別般論勘之意,竝爲措辭分付,何如?令曰,依。
又以備邊司言達曰,外方徵債,旣已限明秋防塞矣,京司徵債,亦爲依定式一體防塞之意,分付,何如?令曰,依。
又以義禁府言達曰,時囚罪人李鐘淳,杖一百徒三年定配,勿揀赦前,金益鍾杖一百流三千里定配,又永不敍用,林輔榮杖一百流三千里定配,李玄璣杖一百流三千里定配,金斗明杖一百流三千里定配,照律公事,判付內依準。李鍾淳功議各減一等,金益鍾·林輔榮·李玄璣·金斗明等,竝功減一等事令下矣。李鍾淳功議各減一等,杖八十收贖,告身盡行追奪,江原道原州牧丹邱驛徒二年定配,勿揀赦前,金益鍾功減一等,杖一百收贖,告身盡行追奪,黃海道鳳山郡洞仙驛徒三年定配,又永不敍用,林輔榮功減一等,杖一百收贖,告身盡行追奪,江原道橫城縣蒼峯驛徒三年定配,李玄璣功減一等,杖一百收贖,告身盡行追奪,黃海道平山府金巖驛徒三年定配,金斗明功減一等,杖一百收贖,告身盡行追奪,公忠道丹陽郡長林驛徒三年定配,而以議達內辭意,具罪目,依例發遣府羅將,押送于各其配所,何如?令曰,依。
兵曹申目,觀此全羅左道暗行御史兪星煥書達,則呂島萬戶任致淵段,以酒爲日,全沒主張,客舍造成時防價錢,收斂民間,仍無歸屬是如爲白乎旀,蟾津別將金明浩段,還穀作奸,已受營棍是如爲白乎旀,順天監牧官盧在豐段,收稅之繁濫,雖云襲謬,造謗之大起,必因不察是如爲白乎旀,興陽前監牧官李碩愚段,昨年執災,民怨大起是如爲白乎旀,防踏前僉使金爀段,設賑時營劃穀四十石,乾沒由吏之手,而矇不覺察是如爲白有臥乎所,上項三鎭將之或科外收斂,仍歸私橐,或還穀作弊,莫察吏奸,兩牧官之收稅襲謬,執災招怨,俱係不職,呂島萬戶任致淵,蟾津別將金明浩,竝只罷黜,其罪狀,令該府拿問處之爲白乎旀,虜在豐·李碩愚·金爀,雖已遞歸,不可仍置,竝令該府,拿問處之爲白乎旀,兵使李存敬段,剛重已足,誠勤自著,事屬公務,益切圖報之志,弊關民隱,克思釐革之方,但臣之成節目革罷康津禊村也,以進上弓漆資用事,有所論報,雖出吏胥之頤指,有欠老成之體面是如爲白有臥乎所,莫重貢獻,憑藉禊村,旣欠體面,則不可全然無警,推考爲白乎旀,前左水使李誾彬段,誠意旣切於奉公,美績自勉於述先,設賑則分饋二器,歸遺飢孥,勸學則捐出百金,創建書齋,龜船卽其先祖忠武之所製作,而昨年改造之限,捐廩躬檢,克復舊制是白遣,捐財殖利,以補兩洞之重役,吏譽民頌,聳動一境是如爲白有臥乎所,善賑飢民,克體分憂,修完船什,勉紹先績,捐廩而勸學,出財而恤民,俱極嘉尙是白乎矣,閫帥事體,與守令·邊將有異,今姑勿論爲白乎旀,順天營將梁宣洙段,北邑慣治,南鎭圖報,人自明敏,事多周通,戢盜之政,最於各鎭是如爲白臥乎所,治民之績,已著於北邑,戢盜之政,爲最於南鎭,則合施以陞敍調用之典是白乎矣,係于恩賞,不敢擅便,徽裁敎是白乎旀,其外營將·虞候·邊將·監牧官等,別無優異之績,亦無顯著之疵,竝只置之爲白乎旀,奏達文字,何等審愼,而加里浦僉使李台成之成字,以晟字書之,呂島萬戶任致淵之淵字,以延字書之,蟾津別將,自是統營所管,而混爲論列於本道邊將中者,俱涉不察,有違格例,當該御史兪星煥推考,何如?判付達依回達施行爲良如敎。
上在昌德宮。常參·經筵,以代理停。
夜自一更至四更,月暈。
徐英淳達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
令于鄭知容曰,禮房承旨,馳詣宗廟·景慕宮,奉審摘奸以來。
金學性在外,代以尹致定爲假注書。
尹致定在外,代以兪鎭五爲假注書。
以別兼春秋金鼎集·徐戴淳牌不進罷職令旨,令于鄭鴻慶曰,只推。
鄭鴻慶達曰,左右史不可不備,別兼春秋金鼎集·徐戴淳,旣有只推之令,竝卽牌招入直,何如?令曰,依。
鄭鴻慶達曰,明日傳香,禮房承旨當爲齋宿,左承旨鄭知容,纔已須資出去矣,所當牌招,而拘於廳規,不得請牌,何以爲之?敢稟。令曰,牌招。
以左承旨鄭知容牌不進罷職令旨,令于鄭鴻慶曰,只推。
以別兼春秋金鼎集·徐戴淳牌不進罷職令旨,令于鄭鴻慶曰,只推。
鄭鴻慶以弘文館言達曰,下番闕直,事甚未安。副校理吳致淳,修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
義禁府申目,粘連向前徐耕輔亦,繡達所論,非止一段,而囚供則只以逐段發明,重傷事面,不敢張皇爲辭是白乎所,一路之承流宣化,責任,何如?委畀,何如?而無論事實之如此如彼,苟能隨處殫竭,厭服人心是白乎則,豈至繡達之若是臚列乎,以此照律,何如?判付達,無論有罪無罪,此家人得此人言,心切惜歎,右人施以刊削之典爲良如敎。
上在昌德宮。常參·經筵,以代理停。
藥房提調金鏴,右承旨徐英淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌齋戒相値,不得來會云矣,敢達。令曰,知道。
令于徐英淳曰,永陵受香承旨,仍爲奉審摘奸,仍詣綏吉園,奉審摘奸,昭寧園一體奉審以來。
鄭鴻慶達曰,假注書兪鎭五,時無職名,令該曹依例付軍職,冠帶常仕,何如?令曰,依。
徐英淳達曰,假注書李公翼,身病猝重,勢難察任,今姑改差,何如?令曰,依。
李公翼改差,代以徐元淳爲假注書。
徐元淳在外,代以洪永圭爲假注書。
令于鄭鴻慶曰,旣承下敎,北關朔膳三名日物膳方物,限明秋停止,御甲胄價布,勿爲上納,留補賑資,本宮別差所管海戶進上,限明秋停減,殿宮物膳朔膳方物,本宮進上魚物,亦爲停減,臘日進上,一體停減,內局一年所封藥材,依癸卯年例,減數停退,以示北關災民之弛弊,可也。
鄭鴻慶達曰,左右史不可不備,別兼春秋金鼎集·徐戴淳,竝卽牌招入直,何如?令曰,依。
以別兼春秋金鼎集·徐戴淳牌不進罷職令旨,令于鄭鴻慶曰,只推。
以副校理吳致淳,修撰閔英世·李竣祜牌不進罷職令旨,令于金喆遠曰,只推。
金喆遠達曰,玉堂上下番俱空,事甚未安。副校理吳致淳,修撰閔英世·李竣祜,旣有只推之令,與校理李是遠,一體牌招,推移入直,何如?令曰,依。
以校理李是遠,副校理吳致淳,修撰閔英世·李竣祜牌不進罷職令旨,令于金喆遠曰,只推。
鄭鴻慶,以兵曹言達曰,今月十八日,一兼禁軍番次矣,該番將未差之代,依承傳口傳擬入之意,敢達。令曰,知道。
兵曹口傳政事,以徐相五爲兼司僕將。
鄭鴻慶,以奎章閣言達曰,景慕宮望廟樓,今望奉審無頉之意,敢達。令曰,知道。
鄭鴻慶,以奎章〈閣〉言啓曰,原任直提學趙鍾永喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
又以禮曹言達曰,各陵園墓,今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀達矣,敢達。令曰,知道。
金喆遠,以司僕寺一二提調意達曰,本寺西門內假家,偶然失火,延及馬廊椽檐,將有連燒之慮,隨卽撤毁,仍爲撲滅之意,敢達。令曰,知道。
又以義禁府言達曰,呂島萬戶任致淵,蟾津別將金明浩,順天監牧官盧在豐,興陽前監牧官李碩愚,防踏前僉使金爀等,竝拿問處之事,徽旨達下矣。金爀今方待令拿囚,而金明浩·盧在豐·任致淵等,時在任所,李碩愚下去全羅道羅州黑山島云,依例發遣府羅將,竝拿來,何如?令曰,待待令拿囚。
判府事南公轍箚曰,伏以臣病淹床笫,凡有召令與班聯,一未進參,至於藥院保護之職,除拜已閱月,而日次起居之禮,一味曠闕,居常悚惕,如負大何,伏聞今日,議定大殿湯劑,三提擧例當來會,而臣則當寒宿病,一倍添劇,加以脚軟之症,永作廢物,尺階寸級,雖欲勉强升降而不可得,坐闕常禮,有臣如此,生亦何爲,徒懷嚴畏,不自陳列,有非道理,又傷事體,玆敢短牘仰籲,伏望睿慈,諒此實狀,亟遞臣藥院之任,仍治瘝職之罪,以勵臣分,以肅朝綱焉。取進止。答曰,覽箚具悉卿懇。愼節奉慮,所帶藥院之任,今姑許副。仍令于鄭鴻慶曰,此下答,遣史官往諭于判府事。
己丑十一月十五日辰時,上御熙政堂。藥房入診入侍時,提調金鏴,右承旨徐英淳,檢校待敎金興根,假注書李公翼,記注官金奎燮,記事官金熙逌以次進伏,醫官玄在德·金珪·李顯養·金漢祚進伏楹外訖,鏴曰,日候陰冷,聖體,若何?上曰,一樣矣。鏴曰,寢睡·水刺之節,何如?上曰,一樣矣。上曰,醫官入診,可也。金珪·金漢祚以次診候訖,退伏奏曰,脈候左右三部調均矣。鏴曰,久未診候,湯劑進御,間斷已久,調理湯劑筵退後議定以入似好矣。上曰,唯。鏴曰,金漢祚術業精明,此後診筵,使之連爲進參,何如?上曰,唯。上曰,上番史官,誰也?鏴曰,兼春秋臣金奎燮矣,進御拱辰君子湯,自明日一貼式煎入事,榻前下敎。上曰,史官就座。仍命退。諸臣以次退出。
上在昌德宮。常參·經筵,以代理停。
金喆遠啓曰,藥房提調,持湯劑來待矣。傳曰,封入。
鄭知容達曰,明日常參,取稟。令曰,停。
金喆遠達曰,大司憲·執義·持平二員未差,掌令李鎭華·金初燮呈辭,監察茶時之意,敢達。令曰,知道。
鄭知容達曰,右承旨徐英淳,今日不爲仕進,卽爲牌招,何如?令曰,依。
洪永圭在外,代以李源庚爲假注書。
金喆遠達曰,假注書李源庚,時無職名,令該曹依例付軍職,冠帶常仕,何如?令曰,依。
傳于鄭知容曰,聞領府事病患甚重云,遣史官看病以來。
傳于鄭知容曰,領府事家,遣御醫持相當藥物,看病以來。
鄭知容達曰,應敎趙基謙,校理沈鈁,副校理金弘根,副修撰李應信·徐有贊在外,副應敎趙秉龜奉命出疆,玉堂上下番俱空,事甚未安。校理李是遠,副校理吳致淳,修撰閔英世·李竣祜,旣有只推之令,竝卽牌招,推移入直,何如?令曰,依。
又達曰,左右史不可不備,別兼春秋金鼎集·徐戴淳,旣有只推之令,竝卽牌招入直,何如?令曰,依。
以右承旨徐英淳牌不進罷職令旨,令于鄭知容曰,只推。
以校理李是遠,副校理吳致淳,修撰閔英世·李竣祜牌不進罷職令旨,令于鄭知容曰,只推。
以別兼春秋金鼎集·徐戴淳牌不進罷職令旨,令于鄭知容曰,只推。
以濟州防禦使李行敎狀達,薦新進上唐金橘柑子,不得如例封進,惶恐待罪事,令于鄭知容曰,勿待罪事,回諭。
鄭知容,以奎章閣言啓曰,原任直提學趙鐘永喪成服日,依定式遣檢書官,致祭以來之意,敢啓。傳曰,知道。
鄭知容,以禮曹言達曰,卽接濟州牧使李行敎狀達謄報,則十月令薦新柑子,一一摘取,合爲一百四十二箇,而十四箇,則肇慶廟薦新封進,所餘爲一百二十八箇,宗廟·景慕宮薦新,無以備數,故謹援已例,都封上送于禮曹,以爲稟令進獻之地爲辭矣,在前柑橘稀結之時,多有減數薦獻之例,今亦依前例分排當日薦進,何如?令曰,依。
又以內醫院提調意達曰,內局一年所封藥材,依癸卯年例,減數停退,以示北關災民之弛弊可也事,令下矣。依下令北關進上藥材,依癸卯年例,減數停退者區別,別單書入之意,敢達。令曰,知道。
醫官安橚書啓,臣敬奉下敎,馳往中部壽進坊間洞契領中樞府事金思穆家,齎傳藥物,病症看審,則脈度沈微無力,眞元日漸陷下,四肢及面部,皆有浮意,痰涎上升咳喘苦劇,不得穩睡,長時昏沈,藥則連用異功散,人蔘粟米飮,別無顯效云,而臣則卽爲還來之意,詮次啓達。傳曰,知道。仍留看病。
醫官安橚書啓,臣敬奉下敎,馳往領中樞府事金思穆家,病症更爲看審,則脈度與症形,比朝別無加減,藥則連用異功散,而病中以爲緣臣賤疾,致煩聖念,荐降珍劑,已極惶感,太醫來留,尤切悚悶云,而臣則齎傳藥物,姑爲仍留之意,詮次啓達。傳曰,知道。
金喆遠,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以兵曹言達曰,今十一月十七日武臣堂上朔試射試官望中,李志淵之志字,以止字誤書受點矣。臣不勝悚惶,而原單子,改付標以入之意,敢達。令曰,知道。
金喆遠,以兵曹言啓曰,卽接南所入直衛將李極齡牒報,則敦化門西邊守門將直所火防一間,頹圮云,爲先令紫門監,以杻杷子堅實圍排,依例樹柵,卽速修築,而把守軍兵,金虎門入直軍八名除出,限改築間嚴加守直之意,分付,何如?傳曰,允。
又以訓鍊都監言啓曰,因兵曹草記,敦化門西邊守門將直所火防一間頹圮處,金虎門入直軍八名除出,將校一人率領,限改築間嚴加守直之意,敢啓。傳曰,知道。
金喆遠,以兵曹言達曰,卽接南所入直衛將李極齡牒報,則敦化門西邊守門將直所火防一間,頹圮云,爲先令紫門監,以杻杷子堅實圍排,依例樹柵,而卽速修築之意,敢達。令曰,知道。
又以訓鍊都監言達曰,敦化門西邊守門將直所火防一間,頹圮之意,敢達。令曰,知道。
上在昌德宮。常參·經筵,以代理停。
世子宮還內後,內閣·政院·藥房·春坊口傳問安。答曰,知道。
鄭基善啓曰,藥房副提調,持湯劑來待矣。傳曰,封入。
徐英淳啓曰,來二十一日,朝參日次矣,敢稟。傳曰,停。
鄭知容達曰,明日常參,取稟。令曰,停。
徐英淳達曰,合辭許久闕達,事甚未安。除在外外,呈告人員,竝卽牌招,何如?令曰,依。
備忘記,雲峰營將鄭殷柱,豐山萬戶崔仁淑,古豐山萬戶康漢晉下直,各長弓一張,長箭一部,片箭一部,筒兒一箇賜給。
鄭知容達曰,來二十一日,輪對日次矣,敢稟。令曰,當次人受點,後日次來待。
令于徐英淳曰,今見愼宜學之書,萬萬駭惋,旣承下敎,當爲親問之擧,該房知悉。
令于徐英淳曰,親問處所,以禁衛營爲之。
令于鄭基善曰,旣承下敎,委官以左議政爲之。
鄭基善達曰,委官左議政爲之事,令下矣。左議政李相璜,卽爲令招,何如?令曰,依。
又達曰,親問爲之事,令下矣。原任大臣,卽爲令招,以爲參坐之地,何如?令曰,依。
令于鄭基善曰,禁府堂上·諸臺,竝卽爲牌招。
令于鄭知容曰,出宮內門路,以貳極門爲之。
令于鄭基善曰,戶·刑換房。
令于鄭基善曰,右參贊未差之代,旣承下敎,前望單子入之。
義禁府問事郞廳八望,朴宗吉·朴來謙·金弘根·兪星煥·李是遠·金箕晩·宋持養·金周默。
右參贊前望單子入之,金履喬代點。
吏曹,左參贊單金履喬,右參贊單朴宗薰。
鄭基善達曰,新除授右參贊金履喬,方在罷散中,何以爲之?敢稟。令曰,敍用。
令于鄭基善曰,同義禁李元默許遞,旣承下敎,前望單子入之。
同義禁前望單子入之,白東薳代點。
鄭基善達曰,新除授同義禁白東薳,卽爲牌招,何如?令曰,依。
又達曰,事變假注書金泰顯,身病猝重,勢難察任,今姑改差,何如?令曰,依。
金泰顯改差,代以徐念淳爲事變假注書。
鄭基善達曰,親問爲之事,令下矣。左右捕將,竝卽牌招,何如?令曰,依。
鄭知容,以吏曹言啓曰,卽接通禮院牒報,則以爲,今日親問時,相禮不可不進參,而相禮未差之代,卽速變通,以爲及時擧行之地云,通禮院相禮未差之代,口傳備擬以入,何如?傳曰,允。
吏曹口傳政事,以朴宗吉爲相禮。
令于鄭知容曰,新除授相禮,使之先進參後謝恩。
鄭基善,以義禁府言達曰,今此親問時罪人往來之際,例有軍兵排圍之事,令訓鍊都監擧行,何如?令曰,依。
徐英淳,以訓鍊都監言啓曰,因義禁府草記罪人往來時,排圍軍一百名定送之意,敢啓。傳曰,知道。
又以兵曹言啓曰,今此王世子親往禁衛營鞫問時,訓局軍八百名,馬軍二哨,中軍率領,爲先後牌,禁軍二番磨鍊,何如?傳曰,允。
又以兵曹言啓曰,今此王世子親往禁衛營鞫問時,墻外環衛軍以外各營入直,除營直除出,御營廳中軍,率領排立,何如?傳曰,允。
徐英淳,以都摠府言達曰,都摠管李止淵,以知義禁府事,鞫問坐起進參事,晝仕出去之意,敢達。令曰,知道。
鄭基善,以義禁府言達曰,今此親問時,假都事十員,令該曹口傳差出,以爲擧行之地,何如?令曰,依。
令于鄭基善曰,禮·刑換房。
以咸鏡監司金箕殷狀達,安邊府民家失火事,令于金喆遠曰,聞甚矜惻,元恤典外別加顧助,結搆奠接之方,令廟堂措辭分付。
醫官安橚書達,領中樞府事金思穆病症,今日更爲看審,則脈度之無力,元氣之陷下,比昨轉劇,痰涎頻上,喘促甚緊,藥則連用人蔘粟米飮,而目下所見,十分危急之意,詮次啓達。令曰,知道。
鄭基善,以禮曹言啓曰,五禮儀大臣之喪,自上有擧哀之節,而取考謄錄,則或因特敎擧行矣,自下有不敢循例取稟之意,敢啓。傳曰,置之。
鄭基善,以禮曹言達曰,卒領中樞府事金思穆,曾經傅矣,傅之喪,自有擧哀臨弔之節,而或因特令擧行,自下有不敢循例取稟之意,敢達。令曰,置之。
傳于鄭基善曰,此大臣以其處地,蒙被英廟先朝兩聖朝自別之眷待,逮于寡躬,所以倚恃者,亦是繼述之一端,詳和端愨,貌如其心,壽考福履,世罕其匹,而況辛未藥院盡瘁之誠,辛巳山陵力疾之行,非人人之可及,嘗所感歎而不能忘者,今聞長逝,豈勝傷衋,卒領府事金思穆喪,東園副器一件輸送,弔賻禮葬等節,依例擧行,祿俸限三年仍給,成服日,遣承旨致祭,祭文,令內閣撰進事,分付。
令于鄭基善曰,領府事喪變,可勝愴廓,乃以三朝耆舊之臣,又經小子師傅之任,皓髮有時登筵,忠愛溢於色辭,元老今焉長逝,國事萬萬不幸,成服日,遣宮官致祭,祭文,令原任提學朴宗薰製入。
金喆遠,以戶曹言達曰,卒領中樞府事金思穆喪禮葬,主家以常時遺言,不敢祗受云,何以爲之?敢達。令曰,更爲輸送。
徐英淳,以兵曹言啓曰,敦化門西邊守門將直所火防頹圮處,今已畢築矣,把守軍兵,解送直所之意,敢啓。傳曰,知道。
徐英淳,以兵曹言達曰,敦化門守門將直所火防頹圮處,今已畢築之意,敢達。令曰,知道。
徐英淳,以訓鍊都監言啓曰,因兵曹草記,敦化門西邊守門將直所火防一間頹圮處,今已畢築,把守金虎門入直軍,還入直所,將校解送之意,敢啓。傳曰,知道。
徐英淳,以訓鍊都監言達曰,敦化門西邊守門將直所火防一間頹圮處,今已畢築之意,敢達。令曰,知道。
副護軍愼宜學書曰,伏以,臣以微末之賤,待罪遐邑,倏過三載,在北而每多倚斗之思,入都而尤切覲光之忱,方今离明繼照,億兆咸戴,太平萬世,自今伊始,于斯時也,上自朝廷,下至閭巷,日夕之所蘄望者,只是邸下之爲堯爲舜而已,所憂愛者,亦只是邸下之不爲堯不爲舜而已。邸下試以代聽以後治效言之,果能盡合於堯·舜之道耶?婦弑其夫,子弑其父,千古之大惡,而一歲之內,荐見無前之變怪,此已有欠於風行草偃之化,而其他凶書之出於斜試,水賊之戕殺人命,往往可驚可愕之事,不可殫記,堯·舜之世,亦有此等凶變乎?嗚呼,人君雖深居九重之內,而一動一靜,一言一笑,千里之外,應之如響。今以著見於外者觀之,可知邸下之治效,不及於堯·舜也。我大朝殿下,以節宣分勞之意,付畀艱大之業于我邸下,邸下受其憂也,非受其樂也,其可不兢兢業業,朝乾夕惕,以承付託之重耶?人君讀書之法,當用力於孔·孟·程·朱之書,而奇文隦書,詩句吟詠,無益於治功也。日用之物,當留心於布帛菽粟之間,而宮室麯蘖,花卉服玩,無益於爲政也,旣云無益,則必至有害,可不懼哉?邸下於此數者,深留睿念,有則改之,無則加勉,東方萬世之福也。嗚呼,欲法堯·舜,當法祖宗,我先大王,卽我東之堯·舜也。卄五載盛德大業,史不勝書,我大朝殿下,以先大王之道,傳于我邸下,雖堯·舜·禹精一相傳之心法,何以過之?粵在庚申,尤眷眷於義理二字,以至五晦筵敎出,而首尾累千百言,丁寧反復,仍命藏之史庫,義理由此益明,世道賴以底定,可謂建天地而不悖,俟百世而不惑者也。其時故相臣李書九一疏,對揚聖敎,受批隆重之後,于今數十餘年,寥寥無聞,無復以五晦筵敎,爲邸下誦之者,可勝歎哉。惟此義理,若至晦塞,則世道日下,士習日渝,終難復堯·舜之治矣。伏願邸下,燕閒之中,孰味筵敎,以思闡明之方,實爲當今之急務,惟邸下念哉。臣雖無實銜,而數條所陳,乃平日之所蘊畜者,今日不言,或先朝露,則當抱無窮之恨,且臣亦參世祿,言官邇列,曾所屢叨,一言芹曝,式出秉彝,敢冒萬死仰籲於离明之下。伏乞邸下,勿以人微而廢其言,宗社幸甚。臣無任云云。
己丑十一月十七日辰時,王世子詣禁衛營。親問入對時,行都承旨鄭基善,左承旨鄭知容,右承旨徐英淳,假注書兪鎭五,事變假注書徐念淳,記事官洪鍾應,別兼春秋徐戴淳,原任直提學金鏴,原任直閣徐俊輔,直提學徐憙淳,檢校待敎金興根,以次陪立。王世子具翼善冠·衮龍袍,乘輿出重華門。藥房提調金鏴,副提調鄭基善進曰,侵早勞動,睿體,若何?令曰,一樣矣。基善曰,新除授同義禁白東薳,相禮朴宗吉,使之先進參後謝恩,何如?令曰,依。由貳極門,至協陽門,相禮贊請降輿,王世子降輿步過,至仁政門外。相禮贊請乘輿,王世子乘輿,由敦化東挾門,詣禁衛營。相禮贊請降輿,王世子降輿陞座。判府事南公轍,左議政李相璜,判義禁李羲甲,知義禁李止淵,同義禁白東薳·李寅溥,左邊捕盜大將柳和源,右邊捕盜大將李惟秀,掌令李鎭華·金初燮,獻納金胤根,正言金鍠,問事郞廳兵曹正郞宋持養,文書色都事金啓澧·李樂重,刑房都事洪吉周·李漍,以次進伏訖。公轍進曰,日氣雖未甚寒,伏未審此時,大殿聖體,若何?令曰,安寧矣。中宮殿氣候,若何?令曰,安寧矣。仍起伏奏曰,今此凶書,實是千古所無之變怪,移次勞動,睿體,若何?令曰,一樣矣。相璜曰,今此凶書,萬萬驚心矣。令曰,其書本見之乎?相璜曰,得見其大略,而姑未盡見矣。令曰,戶曹判曹趙萬永入對。賤臣承令出傳,萬永追入進曰,今此凶書,萬萬獰頑矣。令曰,問郞入來乎?使之促入擧行,可也。問事郞廳相禮朴宗吉,司成朴來謙,校理李是遠,副校理金弘根,兵曹正郞宋持養,司果兪星煥·金周默次第入來。相璜曰,親問有異他座堂,便服似宜矣。令曰,唯。仍入小次改服,少頃還出次。令曰,羅卒入之,罪人上之。令曰,爾不過微末蟣蝨之賤,敢爲此凶書,萬萬駭惋,以刑訊前箇箇直告之意,問之,可也。問目供辭,在事變日記令曰,罪人一向抵賴,極爲狡惡,斯速直告之意,刑杖訊問,可也。問目供辭,在事變日記訊杖至三度。令曰,凶書辭意自辦與否,問之,可也。問目供辭,在事變日記令曰,上款一節,姑不欲索言,而下款義理晦塞之說,指意凶悖,嚴杖訊問,可也。問目供辭,在事變日記鏴·萬永進曰,日勢漸晩,水刺後親問,何如?令曰,唯。入小次,令委官問目。相璜曰,今此親問之下,罪人敢欲抵賴,尤極獰頑,問郞以此嚴問,可也。問目供辭,在事變日記少頃,王世子出次。令曰,罪人一向抵賴,狡惡之狀,去益甚矣,一杖二杖,箇箇訊問,可也。問目供辭,在事變日記訊杖至三十度。相璜進曰,今此親問,過爲勞動,且日勢已晩,伏願亟下還內之令,而罪人則使臣等盤問似好矣。令曰,親問姑罷,明日推鞫爲之。仍令罪人,還下義禁府。相璜進曰,公忠監司朴晦壽,咸鏡監司金箕殷,瓜限俱在今朔矣,公忠監司則待後日政差出,而咸鏡監司,則災歲議賑,遞易爲難,待明年麥秋,姑爲仍任,何如?令曰,依爲之。出擧條仍令大臣先退,公轍等退出。令退羅卒。乘輿出禁衛營門,由敦化東挾門,至仁政門外。相禮贊請降輿,王世子降輿步過,至協陽門。相禮贊請乘輿,王世子乘輿,由貳極門還內。諸臣以次退出。
上在昌德宮。常參·經筵,以代理停。
鄭基善啓曰,藥房副提調,持湯劑來待矣。傳曰,封入。
鄭鴻慶啓曰,明日停朝市相値,經筵頉稟之意,敢啓。傳曰,知道。
鄭鴻慶達曰,明日停朝市相値,常參頉稟之意,敢達。令曰,知道。
鄭知容達曰,大司憲·執義·持平二員未差,掌令李鎭華呈辭,金初燮推鞫進,監察茶時之意,敢達。令曰,知道。
又達曰,臣知容今日推鞫,進去下直之意,敢達。令曰,知道。
徐英淳達曰,假注書兪鎭五,身病猝重,勢難察任,今姑改差,何如?令曰,依。
兪鎭五改差,代以沈承澤爲假注書。
令于鄭鴻慶曰,同義禁白東薳許遞,旣承下敎,前望單子入之。
同義禁前望單子入之,柳相亮代點。
鄭鴻慶達曰,新除授同義禁柳相亮,卽爲牌招,以爲推鞫進參之地,何如?令曰,依。
又達曰,左右史不可不備,別兼春秋徐戴淳,卽爲牌招入直,何如?令曰,依。
以別兼春秋徐戴淳牌不進罷職令旨,令于鄭鴻慶曰,只推。
罪人愼宜學,更招後議啓。
罪人愼宜學,更招後刑問一次,訊杖第五度停刑。
令于金喆遠曰,推鞫姑罷,明日爲之。
鄭鴻慶,以弘文館言達曰,下番無他推移之員,不得已以上番,姑降入直之意,敢達。令曰,知道。
又以弘文館言達曰,下番姑降入直,事甚未安。修撰閔英世·李竣祜,竝卽牌招,以爲推移入直之地,何如?令曰,依。
金喆遠,以戶曹言達曰,謹奉令敎,卒領中樞府事金思穆禮葬,更爲輸送,則主家以爲,禮葬雖伏承更爲輸送之下令,而常時遺言不啻丁寧,終不敢祗受云,何以爲之?敢達。令曰,此大臣朝家之禮待,尤爲自別,更爲輸送,仍諭此意于本家。
又以戶曹言達曰,謹奉令敎,卒領中樞府事金思穆禮葬,更爲輸送,令敎辭意,仍爲宣諭,則主家以爲,令敎至此,謹此祗受云矣,敢達。令曰,知道。
徐英淳,以兵曹言達曰,謹依下令,禁軍番將韓仁植·申在衡,各決棍十度懲勵之意,敢達。令曰,知道。
又以備邊司言達曰,卽見慰諭御史金英淳狀達,則以爲,富寧·茂山渰死人身·還布,姑未蒙蠲蕩之典而事係特恩,不敢仰請,且慶源·慶興田畓之川反浦落者,亦甚夥多,依北靑例一體給災事,請令廟堂稟令,分付矣,被災身沒之民,輒免生前還布,前後特旨奉爲恒式,狀達達下之後,便是已成之令,使之一例施行,慶源等邑川反浦落者,亦依北靑例給災,而待新起,俾充元摠之意,竝爲分付,何如?令曰,依。
上在昌德宮。常參·經筵,以代理停。
鄭鴻慶啓曰,明日經筵,取稟。傳曰,停。
鄭鴻慶達曰,明日常參,取稟。令曰,停。
徐英淳達曰,大司憲·執義·持平二員未差,掌令李鎭華推鞫進,金初燮呈辭,監察茶時之意,敢達。令曰,知道。
鄭基善啓曰,藥房副提調,持湯劑來待矣。傳曰,封入。
鄭鴻慶達曰,假注書沈承澤,時無職名,令該曹依例付軍職,冠帶常仕,何如?令曰,依。
鄭鴻慶達曰,卒領府事金思穆家成服日,遣承旨致祭事,命下矣。何承旨進去乎?敢稟。令曰,右承旨進去。
又達曰,左右史不可不備,別兼春秋徐戴淳,旣有只推之令,卽爲牌招入直,何如?令曰,依。
以別兼春秋徐戴淳牌不進罷職令旨,令于徐英淳曰,只推。
以修撰閔英世·李竣祜牌不進罷職令旨,令于徐英淳曰,只推。
鄭鴻慶,以弘文館言達曰,下番姑降入直,事甚未安。修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
令于鄭鴻慶曰,守令有闕之代,旣承下敎,政官牌招開政。
鄭鴻慶達曰,吏曹判書金鏴,參判洪敬謨,參議李憲瑋牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依,參議只推,一體更爲牌招,如有違牌,勿爲呼望。
又以吏曹言達曰,卽接全羅監司趙寅永移文,則以爲,光州牧使朴容壽,以覲親事,受由上京,已過數朔,尙不還官,見今捧糴方張,俵災在邇,此時曠官,誠爲可悶,光州牧使朴容壽,催促下送事爲辭,故自臣曹催促,則親病沈重,不得下去云,當此捧糴方張之時,曠官極爲可悶,改差,何如?令曰,依。
有政。吏批,判書金鏴,參判洪敬謨,參議李憲瑋,左副承旨鄭鴻慶進,啓曰,藝文提學,今當差出,而擬望之人乏少,外任竝擬,何如?傳曰,允。
又以吏批言啓曰,內醫都提調南公轍許副代,今當差出,而大臣只有一員,臣曹不敢以單望擬入,何以爲之?敢稟。傳曰,單望擬入。
以金鼎集爲司書,以金弘根爲兼司書,以李禮延爲工曹參議,以趙秉鉉爲大司成,以金履載爲右賓客,以徐俊輔爲藝文提學,以李鼎臣爲同春秋,內醫都提調李相璜,以洪敬謨爲繕工提調,以金履喬爲典醫提調,以徐能輔爲掌樂提調,以崔昆重爲懿陵令,以洪冕周爲戶曹佐郞,以李義勝爲司饔主簿,以韓用鏶爲忠勳都事,以金懋爲尙衣主簿,以洪㙉爲廣興奉事,以朴齊聞爲公忠監司,以朴英裁爲光州牧使,以洪儼爲襄陽府使,以李綱在爲金山郡守,以朴有壽爲始興縣令,以鄭在淇爲稷山縣監,咸鏡監司單金箕殷,限明年麥秋仍任事承令,學諭單金鉉復,兼春秋單李潤聖。
吏批,再政,右賓客單徐俊輔,左副賓客單金履載。
兵批,判書徐俊輔進,參判韓義運,參議李渭達病,參知黃燾入直,右承旨徐英淳進。以兵批言達曰,前監司朴晦壽,自吏曹送西矣,瓜滿監司,例爲隨品付銜,而資係是嘉善,同中樞有闕之代,依例下批之意,敢達。令曰,知道。
以金履載爲知事,李學海爲同知,尹載伋爲僉知,李殷會爲宣傳官,李儒龍·李鍾正·張羽成·兪頤柱爲五衛將,徐冀輔爲忠壯將,朴宗敏爲景福將,朴應鉉·嚴錫和爲慶熙將,李赫爲都摠經歷,李元夏·申在弘爲訓諫判官,洪容默爲翊贊,鄭學權·李鼎棋爲武兼,李煥洙爲備邊郞,高致晃爲白峙僉使,李洛培爲呂島萬戶,金處權爲臨津別將,同中樞單朴晦壽·金燦鎬,僉中樞單尹始大·趙義錫·玄錫,護軍李惟秀·李商一,副護軍金敎喜·韓弘敎·安光直·沈宜臣·任鼎常·任百觀,副司正李源庚·沈承澤竝單付,武兼李鍾和,今加折衡加資事,承令。
再政,公忠道兵馬水軍節度使單朴齊聞。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而停朝市相値,不得設行之意,敢達。令曰,知道。
又以訓鍊都監言達曰,本局哨官洪箕錫,身病甚重,勢難察任,改差,何如?令曰,依。
又以訓鍊都監言達曰,本局哨官李儒鳳,受由下鄕,過限不現,揆以紀律,極爲駭然,爲先汰去之意,敢達。令曰,知道。
罪人愼宜學,更招後議啓。
罪人愼宜學,更招後議啓。
令于徐英淳曰,推鞫姑罷,明日爲之。
上在昌德宮。常參·經筵,以代理停。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭鴻慶啓曰,明日經筵,取稟。傳曰,停。
徐英淳達曰,明日常參,取稟。令曰,停。
鄭基善啓曰,藥房副提調,持湯劑來待矣。傳曰,封入。
徐英淳達曰,合辭許久闕達,事甚未安。除在外·推鞫進去外,呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而推鞫相値,不得來會云矣,敢達。令曰,知道。
又達曰,右副承旨金喆遠,今日不爲仕進,卽爲牌招,何如?令曰,依。
又達曰,假注書李源庚,身病猝重,勢難察任,今姑改差,何如?令曰,依。
又達曰,臣英淳,卒領府事金思穆致祭,進去下直之意,敢達。令曰,知道。
傳于鄭鴻慶曰,社禝祈穀大祭,王世子代行磨鍊。
鄭鴻慶達曰,左右史不可不備,別兼春秋徐穀淳,旣有只推之令,卽爲牌招入直,何如?令曰,依。
李源庚改差,代以趙秉恒爲假注書。
金喆遠達曰,大司憲·執義·持平二員未差,掌令李鎭華牌不進,金初燮推鞫進,監察茶時之意,敢達。令曰,知道。
以掌令李鎭華,正言金鍠牌不進罷職令旨,令于金喆遠曰,只推。
以別兼春秋徐戴淳牌不進罷職令旨,令于金喆遠曰,只推。
以修撰閔英世·李竣祜牌不進罷職令旨,令于金喆遠曰,只推。
鄭鴻慶,以弘文館言達曰,下番姑降入直,事甚未安。修撰閔英世·李竣祜,旣有只推之令,兼卽牌招,以爲推移入直之地,何如?令曰,依。
以慶尙監司李勉昇狀達,靈山縣民家失火事,令于金喆遠曰,聞甚矜惻,元恤典外別加顧助,結構奠接之方,令廟堂措辭分付。
金喆遠,以兵曹言達曰,禁軍祿試射,日勢已暮,不得畢試,明日慕華館良中,繼試之意,敢達。令曰,知道。
罪人愼宜學,更招後刑問一次,訊杖第十一度停刑。
令于金喆遠曰,推鞫姑罷,明日爲之。
上在昌德宮。常參·經筵,以代理停。
鄭鴻慶啓曰,藥房提調,持湯劑來待矣。傳曰,封入。
又啓曰,明日經筵,取稟。傳曰,停。
又啓曰,來二十五日,朝參日次矣,敢稟。傳曰,停。
鄭鴻慶達曰,明日冬至望闕禮習儀相値,常參頉稟之意,敢達。令曰,知道。
金喆遠達曰,合辭許久闕達,事甚未安。除在外·推鞫進去外,呈告人員,竝卽牌招,何如?令曰,依。
金喆遠啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
鄭鴻慶達曰,三品官之毋得過三日循例請牌,曾有定式矣。大司成趙秉鉉,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
又達曰,假注書趙秉恒,時無職名,令該曹依例付軍職,冠帶常仕,何如?令曰,依。
又達曰,左右史不可不備,別兼春秋徐戴淳,旣有只推之令,卽爲牌招入直,何如?令曰,依。
又達曰,明日傳香,禮房承旨當爲齋宿,而行都承旨鄭基善,不爲仕進,所當牌招,而拘於廳規,不得請牌,何以爲之?敢稟。令曰,牌招。
金喆遠達曰,明日冬至望闕禮習儀,兩司當爲進參,除在外推鞫進去外,呈告人員,竝待開門牌招,何如?令曰,依。
又達曰,大司憲·執義·持平二員未差,掌令李鎭華推鞫進,金初燮牌不進,監察茶時之意,敢達。令曰,知道。
以平安監司金魯敬狀達,江東縣民家失火事,令于金喆遠曰,聞甚矜惻,元恤典外別加顧恤,結搆奠接之方,令廟堂措辭關飭,可也。
以大司成趙秉鉉牌不進罷職令旨,令于鄭鴻慶曰,只推。
以掌令金初燮,獻納金胤根牌不進罷職令旨,令于金喆遠曰,只推。
以修撰閔英世牌不進罷職令旨,令于鄭鴻慶曰,只推。
以修撰李竣祜牌不進罷職令旨,令于鄭鴻慶曰,只推。
以別兼春秋徐戴淳牌不進罷職令旨,令于鄭鴻慶曰,只推。
鄭鴻慶,以弘文館言達曰,下番姑降入直,事甚未安。修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
金喆遠,以兵曹言達曰,禁軍來春夏等祿試射時,騎芻·柳葉箭沒技人,及別試鐵箭三矢能越一百五十步人,別單書入之意,敢達。令曰,知道。
又以備邊司言達曰,卽見濟州牧使李行敎年分狀達,則旌義勝於大靜,大靜勝於濟州,而舊還姑爲仍停爲辭矣,今年島農,幸免歉歲,然亦不無災實之相錯則有難新舊竝督,舊還依狀辭許令仍停,何如?令曰,依
義禁府申目,防踏前僉使金爀原情云云,徽旨內辭緣泛稱遲晩,刑推得情,何如?判付達除刑推議處爲良如敎。
兼刑曹判書鄭晩錫書曰,伏以,臣年至旣久,世與相忘,迺於夢想之外,伏奉秋官除旨前望特點,極有榮耀,宿趼重叨,宜無逡巡,臣雖愚迷豈不知感激承膺,粗伸叩謝之忱,而第伏念臣衰朽之症,日甚一日,已到了極盡地頭,委身床笫寄命刀圭,神精昏霿,筋骸攣縮,人客寒喧旣多錯誤戶庭升降,每患顚躓,凡一切人生日用事爲不廢閣則遺忘,從傍見者,莫不歸之於未冷之屍,蓋此一介賤軀之目下究竟,只是懸車就閑,飾巾待盡之一副義諦,此非但禮經之所不可違,抑亦理勢之所不可已,是故臣之寤寐譫囈,惟在於此矣。然則雖在散秩漫職,尙且懇扣辭避,況玆刑獄之至重,詞訟之極繁,將何能承當一日,照管一案乎,臣若老悖,無所省覺,惟榮寵是戀,惟趨走爲恭,恬然若固有,則道路之嗤點,衿紳之羞恥,姑不暇言,而其於國事之大小僨誤何哉,此臣所以除授已久,憂悸轉深,寧被慢蹇之誅,而不敢爲冒膺計者也,證禮量勢,旣不能勉强陳就,怵分畏義,亦不敢終始泯伏,玆敢抖擻披瀝,冒陳情實。伏乞睿慈,俯賜諒察,特垂哀憐,亟削臣見帶本兼,仍許臣前懇休致,俾得退處閑界,安意畢命,千萬血祝,臣無任云云。答曰,覽書具悉。詞訟重任,不可輕遞,卿其勿辭行公。
吏曹參判洪敬謨書曰,伏以臣獲蒙恩暇,往省先楸,適因有事,歷月始還,忽於中路,伏奉除旨,以臣爲吏曹參判者,臣始也惝怳,繼以愧恧,莫省所以自措也,噫,臣性拙而不適於世,才鹵而不逮於人,雖置諸微官散品,猶懼其不稱,則淸貫華銜,初非夢想攸到,而厚蒙我大朝殿下曁我邸下簡拔拂拭之恩,外內揚歷,罔非踰涯,每一循省,若隕淵谷,今乃誤恩愈侈,職名愈濫,未敢知邸下,何所取於無似賤臣,而匪分榮寵,若是其隆摯也,夫天官重任也,銓衡要地也,佐貳之責,視長堂雖有間焉,參席則可否莫不與聞,代斲則緊漫亦皆差擬,苟非其人,莫宜居之,臣聞見孤陋,神精短澁,卽一聾瞽之甚者,年前猥忝三銓,辭不獲命,黽勉出膺,一再行政,瘡疣迭發,有時追惟,惶汗浹背,今臣所叨,又進一步,其爲責任,比前綦重,臣若徒恃寵靈,不自量度,晏然冒據,則臣身狼狽,固不足恤,而其奈累睿簡而玷名器何哉,此猶屬辭官之例語,而若臣則尤有所兢惕者,臣家本寒素,根孤植弱,夤緣幸會,濫廁宰列,徒以杜門修拙,謹守先訓,爲一生書紳之符,今若以孤畸之蹤,占一世華膴之選,貪榮慕祿,冒進不已,則不虞之謗,勢所必至,无妄之災,理宜不免,終必至於墜先戒而誤身名,思之及此,寧不大可懼哉,臣用是憂慄,隨處畏約,自甘散班,苟免大戾,以爲一分知足之戒,區區此心,庶蒙日月之照燭,此臣所以俯仰踧踖,不敢爲進身之計者也,昨因開政,牌望勿呼,時値停朝,煩控亦阻,遂不得不冒沒出肅,而顧其心,雖出於嚴畏分義,執其跡自歸於放倒廉隅,其何可諉以已出,不思自處乎,玆敢疾聲仰籲,冒瀆崇聽。伏乞睿慈,俯垂矜察,將臣見職,亟賜鐫免,以重銓任,以安私分,千萬幸甚,臣無任云云。答曰,覽書具悉。卿其勿辭行公,罪人宋守謙原情,罪人愼宜學更招。
上在昌德宮。常參·經筵,以代理停。
鄭鴻慶啓曰,明日經筵,取稟。傳曰,停。
鄭鴻慶達曰,明日常參,取稟。令曰,停。
鄭基善啓曰,藥房副提調,持湯劑來待矣。傳曰,封入。
徐英淳達曰,大司憲·執義·持平二員未差,掌令李鎭華推鞫進,金初燮牌不進,監察茶時之意,敢達。令曰,知道。
鄭鴻慶達曰,今日冬至望闕禮習儀,憲府則監察代行矣,雖無諫院,依例行禮之意,敢達。令曰,知道。
又達曰,臣鴻慶,今日冬至望闕禮習儀,進去下直之意,敢達。令曰,知道。
令于徐英淳曰,今因事端,余始言之矣。李書九之庚申一疏,遂爲群不逞之欛柄,轉輾餘波,終成裕賊之凶圖逆節,則當初先大王之未有嚴斥者,雖以日月之明,何可逆料有裕賊之變,欲降處分於書九之疏,大朝年前擢拜,卽是大聖人包荒之盛德,孰不欽仰萬萬,而今余小子,卽我坤聖殿下之子也,今日北面於朝廷者,何敢肆然以書九之疏,陳書於代聽之時乎,雖不必遽斷書九以前矛裕賊之罪,而至謂之闡明云者,此何變怪,此何臣節,世道陷溺,人心凶悖,若不一番洞諭,又不知何樣事變,出於何地,凡我大小臣僚,咸須知悉,一心對揚。
徐英淳達曰,左右史不可不備,別兼春秋徐戴淳,旣有只推之令,卽爲牌招入直,何如?令曰,依。
以掌令金初燮,獻納金胤根牌不進罷職令旨,令于徐英淳曰,只推。
以修撰閔英世牌不進罷職令旨,令于徐英淳〈曰〉,只推。
以修撰李竣祜牌不進罷職令旨,令于徐英淳曰,只推。
金喆遠,以弘文館言達曰,下番姑降入直,事甚未安。修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
以江原監司李紀淵〈狀〉達,平海郡民家失火事,令于金喆遠曰,聞甚矜惻,元恤典外別加顧助,結搆奠接之方,令廟堂措辭分付。
金喆遠,以禮曹言達曰,社稷大祭親行時,省牲省器之節,除取稟以親臨磨鍊事,曾有受敎矣。來庚寅年正月初一日行社稷祈穀大祭王世子代行時,王世子省牲省器之節,依例磨鍊之意,敢達。令曰,依此磨鍊。
又以禮曹言達曰,今十一月二十七日行寧陵冬至祭香祝,齋官一員,當爲前期祗受陪往,而令有闕未差,無以擧行,令未差之代,卽令該曹,以在京無故人口傳差出,以爲趁朔受香之地,何如?令曰,依。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而冬至望闕禮習儀相値,不得設行之意,敢達。令曰,知道。
又以兵曹言達曰,同知中樞府事李學海,僉知中樞府事尹載伋,五衛將李鍾正·李儒龍·兪順柱,內禁將尹勉鎭,景福宮衛將朴宗敏,慶熙宮衛將嚴錫和·朴應鉉,俱以病難供職,呈狀乞遞,竝改差,何如?令曰,依。
又以訓鍊都監言達曰,本局哨官趙邦和,受由下鄕,過限不現,揆以紀律,極爲駭然,爲先汰去之意,敢達。令曰,知道。
罪人愼宜學,更招後刑問一次,訊杖第十三度停刑,罪人宋守謙,更招後,與罪人愼宜學面質。
罪人愼宜學更招。
令于徐英淳曰,推鞫姑罷,明日爲之。
義禁府申目,粘連向前金爀亦,營劃賑租,爲五十三石,而乾沒吏手,爲四十石,賙賑何等大政,偸弄若是多數,以所餘些少之物,當一鎭分倀之際,矇然不覺,甚於自盜,以此照律,何如?判付達依準。
上在昌德宮。常參·經筵,以代理停。
鄭鴻慶啓曰,明日經筵取稟。傳曰,停。
鄭鴻慶達曰,明日再明日景祐宮冬享祭散齋,三明日致齋相値,常參頉稟之意,敢達。令曰,知道。
徐英淳達曰,合辭許久闕達,事甚未安。除在外推鞫進去外,呈告人員,竝卽牌招,何如?令曰,依。
鄭基善啓曰,藥房副提調持湯劑來待矣。傳曰,封入。
以別兼春秋徐戴淳牌不進罷職令旨,令于鄭鴻慶曰,只推。
以修撰閔英世牌不進罷職令旨,令于鄭鴻慶曰,只推。
以修撰李竣祜牌不進罷職令旨,令于鄭鴻慶曰,只推。
鄭鴻慶達曰,明日傳香,禮房承旨當爲齋宿,而行都承旨鄭基善藥院進,所當牌招,而拘於廳規,不得請牌,何以爲之?敢稟。令曰,牌招。
又達曰,左右史不可不備,別兼春秋徐戴淳,旣有只推之令,卽爲牌招入直,何如?令曰,依。
令于鄭鴻慶曰,輔德許遞,旣承下敎,前望單子入之。
輔德前望單子入之,吳致愚添書代點。
鄭鴻慶達曰,新除授輔德吳致愚,方在奪告身中,何以爲之?敢稟。令曰,蕩滌敍用。
以別兼春秋徐戴淳牌不進罷職令旨,令于鄭鴻慶曰,只推。
吏曹口傳政事,以趙洽爲寧陵令。
鄭鴻慶,以吏曹言達曰,今此冬至祭祭官,當爲磨鍊,而除老病公頉,實無推移排比之路,依近例,刑官及司饔院官員年六十以上人,通瀜塡差以入,而其中時無職名人員,令該曹口傳付軍職,何如?令曰,依。
兵曹口傳政事,副司果兪章煥·李寅弼·姜在勉·宋應龍竝單付。
徐英淳,以兵曹言啓曰,禁御兩營上番鄕軍,今旣停番矣。自來十二月初一日,依前例建陽門入直軍,以訓局軍六十名替代入直,銅龍門入直軍,以禁御兩營京中哨軍三十名式,輪回入直,而西營·東營,集春營入直軍各四十名,各自該營,以助番牙兵推移入直之意,分付,何如?傳曰,允。
義禁府照目,粘連防踏前僉使金爀本府議達內,營劃賑租,爲五十三石,而乾沒吏手,爲四十石。賙賑何等大政,偸弄若是多數,以所餘些少之物,當一鎭分俵之際,矇然不覺,甚於自盜。以此照律,罪杖九十收贖,奪告身四等私罪,奉令依準。
掌令李鎭華,副校理吳致淳,正言金鍠,修撰閔英世等達曰,噫嘻痛矣。李書九之罪,可勝誅哉?亂臣賊子,從古何限,而未有如裕賊之窮凶絶慝,裕賊之根窩,卽書九是已,書九之庚申一疏,至今思之,心膽俱裂。惟我先大王五晦筵敎,卽明諭御極後進退用捨之聖意,而噫,彼書九敢以包贜之凶心,欲售傾陷之奸計,閃忽叵測,疑亂大義。甚至彼固曰四條凶言,卽是渠斷案眞贜。裕賊之凶疏,莫非傳法護神者,而其所謂彼此出入等句語,脈絡相通,一串貫來。書九倡之於前,裕賊和之於後,梟獍之腸肚共連,鬼蜮之情狀莫逃,前後明張之討,疏啓臚列,非不森嚴,而王章不加,輿憤莫洩。於是乎伏莽之賊,生心跳踉,馴至於今日宜學之書出而極矣。或稱以對揚,或詡以闡明者,莫不傳襲凶論,懷亂國是,此非一朝一夕之故,其爲亂賊之前茅,凶徒之欛柄,一則書九,二則書九。凡今日北面者,孰不思洙血嚴討,而伏見令旨下者,明正痛快,劈破源頭,嚴於鈇鉞,昭如日星,書九當日之罪,益無逃於覆載之間矣。鬼誅雖以先加,王法不容少緩,請仰稟大朝,李書九亟施追奪官爵之典,使亂逆知懼,刑章得伸焉。答三司曰,爾等之言,非曰無據,而余亦有斟量者存,所請不從。
掌令李鎭華,正言金鍠等達曰,噫嘻痛矣。以能賊萬古所無之逆魁,不卽正刑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權。且以醴酒之說大北之論,肆然脅持,百計嘗試,倡爲追崇之說,恐動儕類,沮過代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之兇,究其本則能賊也,特以兇頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太申桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,流貸其凶種之稚少者,梟種稍長,安知不更肆獍惡,如範者等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦宅,不可謂當其律。夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒·夏賊親屬奴傔連伊夫妻,竝嚴鞫得情,快正典刑。噫嘻痛矣。明謙之凶謀逆節,實是亘萬古所無之賊也。身爲閫帥,以下十字刀割而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而以下九字刀割逆復之愛姪也,一門之內,日夜綢繆,兩賊之間,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行。揆以獄體,不免疎虞,以謙以逆復之子,傳襲其父之凶圖,以下七字刀割究覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿偱例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙,亟施孥戮,逆復庶子好石,亟施處絞。噫嘻痛矣。亂逆〈之〉變,從古何限,而豈有若嶺啓中諸賊之窮凶極惡者哉?嗚呼,際庚申天崩地坼之痛,大小中外,惟有血泣鬱號,直欲無生而已。噫,彼逆魁時景等兄弟,渠亦今日臣民耳。抑何凶肚包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡惡,凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府設鞫嚴覈,快正邦刑。以下七行二十字刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣。國榮·陽澤之通天罪惡,萬戮猶輕,千剮難贖,而常屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,重臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑常稽快施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其阻戲大婚之凶肚,背馳先王之逆節,綻露無餘,渠以今日北面之臣,乘國人不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之旁祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及瀦澤破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑鬱悲憤之至。邸下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行,而試之誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以快雪君父之讎,而少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠固,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典,噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其凱覦之計,而遂懷凶圖,必欲傾覆我宗社,動搖我國本,群聚凶圖,自作窩主,醞釀旣久,排布愈密,八字凶言,一貫串來,同室之內,腸肚相連,若其根柢也源委〈也〉莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而莫不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂,吁亦醜矣。且夫渠所謂義理者,本出於逆祿之凶論賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達瀅之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖說中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤疾而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也。雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸與生俱生,幸西賊之有警,則分院兵助勢之策,湖南伯得差之願,無非劇逆之斷案而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積峙,搢紳家火具之潛埋,以下七字刀割指卯日而擧事爲期云者,莫非做作妖言,煽動人心之計,而以下八字刀割十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,以下八字刀割欲輸軍糧,則轉到南陽,凡爲群凶之指使,率皆挺身而樂赴,以下十一字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未鋤治,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之日,蒼黃下鄕,事若知機,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆·鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻痛矣。亂逆之變,振古何限,而豈有如李肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,拄腹撐腸,都是禍心。至於甲戌之冬,肆發至凶至憯罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞臟畢露,斷案已成,蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,睿鑑之照如日月,令旨之嚴如斧鉞,此誠神人之所共憤,王法之〈所〉不貸,凶如肇賊,逆如肇賊,而若使假息晷刻,共戴一天,則其可曰世有三綱而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也。惟彼三凶之請鞫,于今幾月於玆,而睿答輒承勿煩,群情去益如沸,卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請黑山島荐棘罪人李肇源,亟令王府設鞫得情,明政典刑,金基厚一體嚴鞫,施以當律焉。噫嘻痛矣。金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴,乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說,論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱,惟彼三凶之請鞫,于今幾月於玆,而睿答輒承勿煩,群情去益如沸,卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請楸子島荐棘罪人金基敍,亟令王府設鞫得情,快正典刑。答兩司曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事不從,李肇源·金基敍·金基厚等事勿煩。
掌令李鎭華達曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此以不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府拿鞫嚴覈,決施典刑。噫嘻痛矣。世道註誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無論,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也。入則爲忠,出則爲逆,婦孺與儓之所知也。曾謂名登仕籍,身居臺地者,反不知婦孺與儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,決正典刑。噫嘻痛矣。〈義理〉堙塞,世變層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將樂援,閔覆之德,惻怛之意,與神宗皇帝壬辰再造,其揆一也。環樂土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者?萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府設鞫嚴問,快正典刑。噫嘻,趙璟鎭憸詖之性,鄙瑣之行,爲世所目,與人不齒者,久矣。至於日昨筵達,何爲而發也?外託進言,內蓄禍心,旨意閃忽,遣辭憯毒,蓋其心,固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使,假名於柳榮五,而機關潛動,接踵於趙璟鎭,而手脚畢露,其計則愈出愈巧,而顯售嘗試,其意則無忌無憚,而陰懷壞亂,所欲嘗試者,果是何事?必欲壞亂者,抑獨何心,朝廷之憂虞,固不止於履霜堅氷,世道之變怪,終必至於禍人家國,況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日,鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,決正典刑。答府曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
正言金鍠達曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府嚴鞫得情,決正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府設鞫得情,快正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券之冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辦無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也,設鞫治逆,將以致天討也。根窩未破,憂虞轉甚,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府拿鞫嚴問,盤覈得情,決伸典刑。噫嘻痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛漫虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知。則噫,彼植林,亦今日北面於朝廷者也,豈有不聞不知之理?而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩。渠祖在垣,曾於辛壬之際,力袒凶論,爲其嚆矢,傳染旣久,熟處難忘。乃於邸下一初之政,敢欲螮蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,決正典刑。噫嘻痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅帝皇帝,求過於無過之地,敢言其所不敢言,逡辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞫嚴問,明正典刑。噫嘻,世道詿誤,人心憯慝,怪鬼之徒,敢售跳踉之習,惎䜛之說,莫掩萌蘖之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也。此豈幺麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳榮五之隱暎嘗試,極其痛惋,今焉璟鎭之顯露手勢,豈非一套中現幻出來乎?吁,亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲矛爲殿,釀出亂本者也。此豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕貽抑鬱之至。此雖出於大聖人好生之德,藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府嚴鞫得情,決正典刑焉。答院曰,不從。申鼎朝等事,不從,申綱·黃允中等事,不從,韓植林·睦台錫·趙璟鎭等事,勿煩,斯速停達。
臺諫前望單子入之,大司憲金陽淳,執義李明緖,持平吳致淳·李寅弼,大司諫洪敬謨,正言李鼎在代點。
罪人愼宜學更招。
令于徐英淳曰,推鞫姑罷,明日爲之。
校理李是遠,副校理金弘根,修撰李竣祜,副修撰徐有贊等箚曰,伏以自古亂逆何限,而至若裕賊之窮凶絶悖,今日臣子之所追思而痛骨,致討而沬血者也。然苟究其本,則李書九庚申一疏是已。惟我先大王五晦筵敎,卽是明諭,御極以後,進退用舍,斷自淵衷之聖旨,而噫,彼書九,乃忽乘時挺身,敢騁閃忽之辭,欲售傾陷之計,及夫仙馭賓天,凶徒滿朝,則轉輾猖獗,終成賊裕之凶圖逆節,今此宜學之稱詡其疏,敢以對揚闡明等語,肆然仰告於邸下之前者,抑何心腸?臣誠不知渠所謂對揚者何事,所謂闡明者何義。包藏之凶心,嘗試之悖計,卽是賊裕之傳法而已。豈意數十年來國是大定之後,龍蛇未化,狼貙相繼,跳踉躑躅,若是之甚哉?迺者令旨一下,洞見鬼蜮之情狀,劈破亂逆之源頭,嚴於鈇鉞,昭如日星,可以有辭於天下萬世,而書九當日之罪,至此而益無所逃矣。凡今在廷諸臣之同聲嚴討,明正其罪,烏可晷刻緩哉?臣等謂李書九,仰稟大朝,亟施追奪官爵之典,斷不可已也。取進止。答曰,覽箚具悉。爾等之箚,先於他人,可謂不負論責之任,而但論斷,無或過重乎?所請不從。
上在昌德宮。常參·經筵,以代理停。
鄭基善啓曰,藥房副提調,持湯劑來待矣。傳曰,封入。
鄭鴻慶啓曰,玉堂備員間,經筵頉稟之意,敢啓。傳曰,知道。
金喆遠啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭鴻慶達曰,假注書趙秉恒,身病猝重,勢難察任,今姑改差,何如?令曰,依。
趙秉恒改差,代以李肯愚爲假注書。
李肯愚有頉,代以洪說謨爲假注書。
令于金喆遠曰,爲北關民命,旣使運穀以哺,而憧憧宵旰之憂,猶恐其不及矣。內帑錢三千兩,特爲頒下,令廟堂卽速下送,以爲及時補用之地,可也。
令于鄭鴻慶曰,陞庠,卽課士之古法良規也,限內擧行之意,申飭于成均館。
鄭鴻慶達曰,左右史不可不備,別兼春秋徐戴淳,旣有只推之令,卽爲牌招入直,何如?令曰,依。
又達曰,明日傳香,禮房承旨當爲齋宿,行都承旨鄭基善藥院進,所當牌招,而拘於廳規,不得請牌,何以爲之?敢稟。令曰,牌招。
又以侍講院言達曰,再明日動輿時,宮官當爲全數進參,而文學趙然春,司書金鼎集,俱有實故,無以備員,令政院稟令,變通差出,以爲備員進參之地,何如?令曰,依。
又達曰,因侍講院草記,再明日動輿時,宮官當爲全數進參,而文學趙然春,司書金鼎集,俱有實故,無以備員,令政院稟令,變通差出事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
金喆遠,以都摠府言達曰,再明日動輿時,陪衛當爲備員,而都摠管金賢根,副摠管李鼎臣差祭,都摠管李止淵,以知義禁府事,推鞫進,副摠管李元默呈辭,徐鼎輔·李若愚俱有實病,一員未差,無以備員。令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,依。
又達曰,因都摠府草記,再明日動輿時,陪衛當爲備員,而都摠管金賢根,副摠管李鼎臣差祭,都摠管李止淵,以知義禁府事推鞫進,副摠管李元默呈辭,徐鼎輔·李若愚俱有實病,一員未差,無以備員。令政院稟令變通,仍令該曹口傳差出事,依下矣。合有變通之道,何以爲之?敢稟。令曰,竝許遞,與未差之代,旣承下敎,前望單子入之。
鄭鴻慶,以弘文館言達曰,上番闕直,事甚未安。副校理金弘根,卽爲牌招入直,何如?令曰,依。
又以禮曹言達曰,北關所封三名日各殿宮方物,限明秋停封事,因下令行會本道,而關文未到之前,冬至方物,已爲封進上矣。在前如此之時,以還下送之爲弊,有稟旨捧入之例,今亦依前例捧入,何如?令曰,依。
金喆遠,以備邊司言達曰,令曰,爲北關民命,旣使之運穀以哺,而憧憧宵旰之憂,猶恐其不及矣。內帑錢三千兩,特爲頒下,令廟堂卽速下送,以爲及時補用之地,可也事,令下矣。帑錢補賑,今承成令,依已例,分付戶曹,俾卽從便輸送,以爲及期賑救之地,而較量災邑淺深,均排賙饋之方,更加措辭關飭,使之各別對揚,何如?令曰,依。
罪人愼宜學更招。
罪人愼宜學捧遲晩。
罪人宜學捧結案。
大司憲金陽淳,執義李明緖,掌令李鎭華,持平吳致淳·李寅弼,獻納金胤根,正言李鼎在,修撰閔英世等達曰,噫嘻痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後用捨進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請仰稟大朝,亟施書九追奪官爵之典。答曰,已諭於前答,勿煩。
大司憲金陽淳,執義李明緖,掌令李鎭華,持平吳致淳·李寅弼,獻納金胤根,正言李鼎在等達曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎亟令王府設鞫嚴覈,快正邦刑。措辭見上以下十八字刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲〈之〉例。措辭見上請逆賊友文·光友加施孥戮之典,致後·延壽竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍,亟令王府設鞫得情,快正典刑。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事不從,李肇源·金基厚·金基敍事勿煩。
大司憲金陽淳,執義李明緖,掌令李鎭華,持平吳致淳·李寅弼等達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府設鞫嚴問,快正典刑。措辭見上請黑山島荐棘罪人趙璟鎭,亟令王府拿鞫得情,快正典刑。措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
獻納金胤根,正言李鼎在等達曰,請金甲島爲奴罪人克觀,更令王府嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府設鞫得情,快正典刑。措辭見上請充軍罪人申綱,遠配罪人黃允中,亟令王府拿鞫嚴問,盤覈得情,快伸典刑。措辭見上請屛裔罪人韓植林,嚴鞫得情,快正典刑。措辭見上請島配罪〈人〉睦台錫,亟令王府拿鞫嚴問,明正典刑。措辭見上請黑山島荐棘罪人趙璟鎭,亟令王府嚴鞫得情,快正典刑焉。措辭見上答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
判府事南公轍,左議政李相璜等箚曰,伏以臣等伏見日前令旨下者,以李書九庚申一疏,劈亂萌之所自,痛餘烈之至今,十行反覆,嚴正磊落,牖群迷而將以會極也,明大義而俾知所懼也。莊誦以還,愚衷自激,惟我先大王五晦筵敎,特明御極以後,進退用舍之精義,導一世而欲與偕底於大道也。彼書九,敢謂此時可乘,投呈一疏,而以包藏之心,用閃弄之手,陰祕詭怪,驟若莫尋其頭緖,然若其旨意所在,蓋有所惎而發,自爲前矛耳,內隱深而外矯僞,以此立幟於自中,爲群不逞之所依歸也,故凡庚申以後凶徒之晱䁡跳踉,無變不有者,皆書九一疏,有以倡之,而至於裕賊疏之敢於沮戲而極矣。窮源溯本,彼書九安得免首惡之誅?鬼祕之情,易於遁藏,天網之恢,或有疎漏,得至於今,而餘派流溢,猶且不息,至有今番愼宜學之獄,而伏莽之憂,尤無所不至。顚倒義理,巧詐百出,標出書九之凶論,而尊信者在此,傳襲者在此,其所云煥之之當爲君子邊人,亦書九平日緖餘也。假使今日世界,只有一宜學而止,猶爲無前之變怪,況其公肆犯悖,無所忌畏者,是豈一宜學所能判哉?必有一種怪鬼之傳法於書九,護神於書九者,匿影於幽隱之地,而以宜學,先嘗朝廷耳。根柢之尙未鉤得,實緣按獄之不得其方,此固臣等之罪,然藉令畢竟鉤得,其實則是書九之枝葉耳。然則根柢於裕賊者,卽書九也,根柢於宜學者,亦書九也。今欲爲除蔓之圖,而或失於治本之政,則譬猶蘊火於下,而積薪於上,焰焰之憂,無時可已,寧不大可懼哉?耳目論思之地,公議齊發,而兪音尙閟,王討遲行,姑息之政,是豈盛世之所宜有哉?李書九之追施一律,俾紓輿憤,以靖人心,竊以爲斷不可已也。玆敢相率具牘,沬血陳請,惟邸下永念憂虞,劃賜允從焉。取進止。答曰,覽箚具悉卿等之懇。今於卿等之箚,可見公議與輿情,而闡明秉執之道,不獨在於罪一李書九,使一世之人,曉然知此箇道理與義理,然後大而裕賊,小而宜學,更不接踵而出,豈非君臣上下所可相勉者乎?李書九追奪之請不從。仍令于鄭鴻慶曰,此下答,遣史官往諭于時原任大臣。
左參贊金履喬書曰,伏以臣之愚劣疎闇,得蒙我邸下所照察,依近周旋,夙有年所,偏霑優假之恩,常思報塞之道,則區區所自期,惟在於隨分守職,毋貽睿慮,而其奈鈍質多滯,薄誠難效,顚錯僨誤之相隨續,而尤悔愧懼之日積而已。乃者皇壝備儀之班,旣承先期董正之令,而違召雖緣於實病,闕禮有虧於常分,於是乎班次由臣而不具,令飭由臣而不行,臣罪大矣,而罰止薄罷,臣誠含恩知感,而悚蹙尤深,屛伏郊坰,惟嚴譴之洊加是俟,千萬不自意,政府除旨,出自特點,繼以恩敍,臣之承令竭蹶,宜不少緩。第念前愆方訟,慙恧滿心,而仰藉寵令,晏然冒出,實有所萬萬不敢者。況臣蒲柳之質,已迫遲暮,病隨衰而偕進,心與跡而俱退,則永謝任使之列,不復冥之行,猶係起居之籍,時伸戀結之誠,卽臣之至願大幸,而至若强策朽鈍,復玷周行,不惟臣力不任,抑亦臣念之已斷,玆敢短章披瀝,仰瀆崇聽。伏乞离明,俯賜矜諒,亟遞臣見職,俾遂私分,仍治臣瀆擾之罪,以昭法紀,千萬幸甚。臣無任云云。答曰,覽書具悉。其時譴罷,卽警責也。今不必追提,卿其勿辭行公。
行大司諫洪敬謨書曰,伏以臣昨伏奉薇垣除書,時値懲討,職是諫諍,其在沬飮之義,固不敢駕屨之是俟,而私義之未參前達,便成臺端之公格,以此情踪,無以從諸僚後,聯控沐浴之忱,論以臺體,宜有自劾之不暇,何敢以言責自居,隨衆論事,而明張之義,彝性所同,官以諫名,不容泯默。伏惟睿明,斥臣職而察臣言焉。噫,周列十惡,虞用五刑,此所以象魏之懸法,而亂賊之知懼也。凶逆從古何限,而未有如賊裕之元惡大憝,沮戲之凶圖,上干天紀,無將之逆節,下斁人彝,至今思惟,腔血猶驚,而究其根窩,卽李書九庚申一疏是已。恭惟我先大王五晦筵敎,卽是洞諭御極以後進退用捨之本意,而噫,彼書九,謂時可乘,謂天可欺,粧出閃忽之疏,潛懷疑亂之計,全篇橫豎,暗售嘗試,四條問答,明有惎撼,庚辛以來,凡有不逞之徒,莫不以此爲依歸,而傳法護神,遂倡裕賊之凶疏,前茅後殿,腸連肚接,春秋治賊之法,先治黨與,黨與猶然,況窩主而根柢乎?特以幽陰之徒,工於遁跡,禁網之恢,易於疎漏,拔本塞源之論,寥寥沁沁,拖至于今日,故凶徒無忌,亂賊生心,馴致此宜學投書之變而極矣。渠若有一分人心,少知王法之可畏,則何敢以書九之疏,肆然稱之以對揚,詡之以闡明乎?此固非一宜學之所可獨辦,指嗾之査得,王府則有,而已露之凶窩,卽此書九,傳襲之緖論,亦由書九,三轉改頭,一串貫來,除根不早而必致滋蔓,撲火不盡而終成燎原,此理之常也。竊恐伏莽之憂,又不知釀出幾宜學,接踵而起,豈不大可懼哉?日昨令旨,明正磊落,源頭劈破,凜如霜雪,昭揭日星,於是乎書九之罪,無所逃於睿鑑燭照之下,而婦孺皆知,覆載難容。凡今日北面於君父之庭者,孰無飮泣請討之心?論思之臣,耳目之地,聯章迭奏,仰請處分,而一兪尙靳,群情益鬱,實不能無憾於日月之明。伏願邸下,閔世道之不靖,念王章之克嚴,仰稟大朝,亟降李書九追奪官爵之令,俾刑政得宜,亂萌永絶焉。臣無任云云。答曰,覽書具悉。已諭於諸答,勿煩。
上在昌德宮。常參·經筵,以代理停。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭基善啓曰,藥房副提調持湯劑來待矣。傳曰,封入。
鄭基善達曰,假注書洪說謨,時無職名,令該曹依例付軍職,冠帶常仕,何如?令曰,依。
徐英淳達曰,備邊司郞廳來言,今日賓廳日次,而推鞫相値,不得來會云矣,敢達。令曰,知道。
令于鄭基善曰,吏曹參判有闕之代,旣承下敎,前望單子入之。
吏曹參判前望單子入之,朴晦壽代點。
令于鄭基善曰,左副承旨·右副承旨,竝許遞,旣承下敎,前望單子入之。
承旨前望單子入之,徐鳳淳·沈宜臣代點。
鄭基善達曰,卽者漢城府官員來言,明日動輿時,本府堂上一員,當爲導輿,而判尹徐能輔,左尹金熙華差祭,右尹李寅溥,以同義禁推鞫進,無導輿之員云,何以爲之?敢稟。令曰,竝許遞,旣承下敎,前望單子入之。
漢城堂上前望單子入之,判尹金履載,左尹白東薳,右尹柳台佐代點。
摠管前望單子入之,都摠管金履喬·洪顯周,副摠管朴齊一·金學淳·金蘭淳·林景鎭·李寅植代點。
春坊前望單子入之,文學李敦榮,司書金箕晩代點。
以別兼春秋徐戴淳牌不進罷職令旨,令于徐英淳曰,只推。
鄭基善達曰,左右史不可不備,別兼春秋徐戴淳,旣有只推之令,卽爲牌招入直,何如?令曰,依。
以副校理金弘根牌不進罷職令旨,令于徐英淳曰,只推。
令于鄭基善曰,明日出宮門路,以貳極門爲之。
令于鄭基善曰,發遣吏郞,諸執事淸齋與否,摘奸以來。
以濟州防禦使李行敎狀達,薦新進上柑橘,不得如例封進,惶恐待罪事,令于鄭基善曰,卿其勿待罪事,回諭。
鄭基善,以禮曹言達曰,卽接濟州牧使李行敎狀達謄報,則來十二月令宗廟薦新洞庭橘,如數封進,而宗廟·景慕宮薦新乳柑,則爲八十六箇,數旣不足,無以排比,謹援已例,都封上送于禮曹,以爲稟令進獻之地爲辭矣。在前如此之時,多有減數薦獻之例,今亦依前例分排,當日薦進,何如?令曰,依。
兵曹口傳政事,大護軍單徐能輔,護軍單金熙華。
鄭基善達曰,卽者都摠府郞廳來言,今日通化門下鑰時,誤爲橫鎖云。闕門鎖鑰,何等嚴重,而不能審愼,致此橫鎖,萬萬駭然。爲先出給鑰匙,使之改鎖,而當該司鑰,令攸司科治,守門將及門考摠府郞廳,竝所當重勘,而本院請推之外,無他可施之罰,何以爲之?敢稟。令曰,拿處。
徐英淳,以兵曹言達曰,闕門開閉,何等愼重,而今日通化門下鑰時,誤爲橫鎖,至有還開更鎖之擧,事甚駭然。當駭門考都摠府郞廳·監鑰守門將,不可無警,令該府竝拿問處之,何如?令曰,依。
又以都摠府言達曰,副摠管李謙會,以騎兵點考坐起事,外兵曹晝仕出去之意,敢達。令曰,知道。
徐英淳,以訓鍊都監言啓曰,禁·御兩營鄕軍停番間,建陽門入直,以訓局軍替代事,自兵曹草記蒙允矣。來十二月初一日爲始,本局軍六十名,別武士二人,禁衛營把摠,率領入直於建陽門,而待標信擧行之意,敢啓。傳曰,知道。
又以禁衛營言啓曰,禁·御兩營鄕軍停番間銅龍門,以兩營京中哨軍,輪回入直,建陽門,以訓局軍替代入直,西營·東營,各自該營助番牙兵,推移入直事,自兵曹草記蒙允矣。銅龍門則本營京中哨軍,與御營廳京中哨軍,間一朔三十名式輪回,本營哨官率領入直,建陽門則訓局軍六十名,本營把摠率領入直,西營則助番牙兵四十名,本營哨官,率領入直,而竝待標信擧行,東營則本營助番牙兵與御營廳助番牙兵四十名式輪回,御營廳哨官率領入〈直〉,新營則京標下軍三十名,南別營則兼別破陣六名,火藥庫則別破陣八名守直,而來十二月初一日爲始替直,下番軍兵放送之意,敢啓。傳曰,知道。
又以御營廳言啓曰,禁·御兩營鄕軍停番間,銅龍門,以兩營京中哨軍輪回入直,東營·集春營,以各該營助番牙兵推移入直事,自兵曹草記允下矣。來十二月初一日爲始,銅龍門則本廳京中哨軍三十名,與禁衛營京中哨軍,間一朔入直,而禁衛營哨官率領,東營則本廳助番牙兵四十名,與禁衛營助番牙兵,輪回入直,集春營則本廳助番牙兵四十名,全當入直,而竝以本廳哨官率領,待標信替代,新營則京標下軍三十名,依前例入直,而舊番鄕軍,仍爲放送之意,敢啓。傳曰,知道。
掌令李鎭華,獻納金胤根,副校理徐有贊等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
掌令李鎭華,獻納金胤根等達曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府設鞫嚴覈,快正邦刑。措辭見上以下十八字刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊宇文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府設鞫得情,明正典刑,金基厚,一體嚴覈,施以當律。措辭見上請楸子島荐棘罪人金基叙,亟令王府設鞫得情,快正典刑。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆事,不從,李肇源·金基敍·金基厚等事,勿煩。
掌令李鎭華達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正〈典〉刑。措辭見上請充軍罪人申綱,遠配罪人黃允中,亟令王府拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府設鞫嚴問,快正典刑。措辭見上請黑山島荐棘罪人趙璟鎭,亟令王府拿鞫得情,快正典刑。措辭見上答曰,申鼎朝等事,不從,申綱·黃允中等事,不從,韓植林·睦台錫·趙璟鎭等事,勿煩,斯速停達。
獻納金胤根達曰,請金甲島爲奴罪人克觀,更令王府嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府設鞫得情,快正典刑。措辭見上請充軍罪人申綱,遠配罪人黃允中,亟令王府拿鞫嚴問,盤覈得情,快伸典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府拿鞫嚴問,明正典刑。措辭見上請黑山島荐棘罪人趙璟鎭,亟令王府嚴鞫得情,快正典刑焉。措辭見上答曰,不從。申鼎朝等事,不從,申綱·黃允中等事,不從,韓植林·睦台錫·趙璟鎭等,勿煩,斯速停達。
兵曹判書徐俊輔書曰,伏以臣才非適用,學未通方,前後兜攬,無非涯分之踰過,終始遭逢,只是恩造之罔極,見叨重任,豈有一時堪承之望,而視若固有,盤仍蹲居,遂至五朔之久矣。濫竽循墻,固無論其嗤罵,集木臨淵,未足喩其憂懼,惟幸容光之近照,得免大何,但期塵刹之爲報,更無餘念,千萬不自意,藝苑新除,又何爲而及於臣也?國朝官方,最重文苑,在昔晠世,尤嚴其選,鴻儒碩士,高文大策,或有未入通擬,亦復擧懷逡巡,視古方今,名實多舛,猶未有如臣最下,得廁其中者,題名之錄,按覩可知,臣才性本自迷鈍,工程未嘗專篤,幼年訓誥之學,未副勸課之親心,少日講製之列,徒勤作成之聖化,內閣演綸,虛縻其銜,窮廬抱書,每歎無聞,竊自思惟,只切悼悔,此猶臣一身之私也。代撰而賁飾洪猷,臣何以當之?參考而淬礪文風,臣何以任之?銓選之所愼,士望之攸繫,臣何以居之?以臣思臣,豈聖朝不必備惟其人之意乎?凡百有司之事,尙或有勉强筋力而行之者,至於文字副應,科程鑑別,誠不可以無其實而應其名也。臣於是又有所兢惕者,粵在先朝,先臣任黼黻需時之責,贊笙鏞賁治之化,詞垣內制,考試奬拔,至今爲搢紳士林之所傳誦,今焉藐玆遺孤,忝承先武,箕弓之業,手無所藉,金根之誚,顔有其忸,愴昔慙今,無以爲情,此尤臣不敢冒進者也。玆敢披瀝情實,仰瀆崇聽。伏乞离明,將臣新授藝文館提學之任,特行鐫免,俾文選重,而賤分安焉。臣無任云云。答曰,覽書具悉。卿其勿辭行公。
公忠監司朴齊聞書曰,伏以臣跧伏鄕廬,依近松楸,扶將老母,粗叶私願,千萬不自意,伏奉本月十九日除旨,以臣爲公忠道觀察使者,聞令驚惶,罔省攸措。臣之才拙識淺,文質無當,不足備數於任使之末,卽同朝之所共知,睿鑑之所悉燭,雖在尋常令長之責,尙懼不稱,況方面重寄,尤豈臣所可擬議也哉?夫職在藩宣,孰非難愼,而控接三輔,綰轂兩南,地要事劇,最稱本道,民邑凋瘵,賦役繁重,人心之詿誤,風俗之渝弊,日甚一日,苟非威望足以憚壓列郡,才猷足以剸理重務,則無以盡彌綸之責而收懷保之績矣。如臣庸愚昏孱,最居人下者,初不近似,今玆之令,寔出人望之外,不審离明,奚取於臣而有此誤恩也?古人云,官至刺史亦榮矣。顧臣孤露餘生,惟偏母是依,今捧毛檄之喜將遂潘輿之願,仰沐孝理之化,俯伸反哺之誠,在臣情私,固萬萬榮感,豈敢有飾讓逡巡之計哉?且臣所叨,卽先臣曾履之地也。桐愛尙存,棠陰不改以臣不肖,無能爲役,今若不自量度,貪榮冒赴,則上而累愼簡之明,下而貽忝先之羞,將見其災躬僨事,公私兩敗也,決矣。反覆思量,承膺無望,玆敢不避猥越,披瀝仰懇。伏乞睿明,俯垂諒察,亟遞臣見叨之任,回授可堪之人,俾重藩寄,俾安私分,不勝幸甚。臣無任云云。答曰,覽書具悉。卿其勿辭,往欽哉。
大司成趙秉鉉書曰,伏以臣曩蒙恩暇,獲省先壠,歸還私次,亦復有日,而病未反面,悚蹙冞切,際伏奉除旨,以臣爲成均館大司成者,臣聞令惝怳,靡所容措。夫師儒之長,爲任自別,虞之敎冑,周之造士,尙矣毋論,而學足以訓迪群髦,文足以模楷一世,然後始可擬議於皐比之席矣。是以唐之韓愈監國子,張皇幽眇,障川回瀾,宋之歐陽脩知貢擧,嘉祐興文,丕變功多,苟非如此,莫宜居之,故朝廷之遴選此任,尤爲難愼。自古名碩之膺是職者,亦皆却顧而不敢冒進,人不稱官,縱不如昔,任惟不輕,古猶今耳。歷數朝端,群彦林立,資歷之華,通籍之久,磊落相望,皆非如臣之可比也。糠粃之前,愧將何堪?積薪之上,後來難居,念臣菲才蔑學,百不猶人,生長世祿之家,遭逢淸明之世,倖竊科甲,歷颺大濫,涯分已踰,兢懼恒深。況臣積閱風霜,畏約成性,志非遯尙,而灰念於名塗,感切恩造,而優遊於散秩,此臣之區區素願,迺分之宜,今乃不以臣不材,屬之以是任,則哲之明,恐或有遺,用人之政,詎可如是?顧今离明普照,文敎丕闡,絃誦學校,儒化方振,作成興起,政在此時,而以臣知識之鈍滯,何以訓迪?藻鑑之瞢昧,何以模楷?重之以旣不能嫺習於詞章,又未免齟齬於功令,雖尋常鉛槧,尙患其荒嬉無當,凡於程式文字,了不辨其工拙,顧何以掌多士考試之責,賁淸朝菁莪之化哉?榮臣之身,侈臣之銜,固有之,而見笑於前列,包慙於內心,縱不足自恤,其於累睿簡而玷名器,諒非細故,課試有限,飭令繼降,多日虛縻,尤增惶悶,左右參倚,承膺無望,略暴由中之懇,仰冀體下之恩。伏乞睿慈,俯垂鑑諒,將臣職名,亟許鐫改,以重公器,以安私分,不勝大願。臣無任云云。覽書具悉。爾其勿辭察職。
上在昌德宮。常參·經筵,以代理停。
王世子詣景祐宮。入齋室後,大殿·中宮殿,遣宮官問安。答曰,知道。世子宮,內閣·政院·藥房·春坊口傳問安。答曰,知道。奉室行禮後,內閣·政院·藥房·春坊口傳問安。答曰,知道。大殿·中宮殿,遣宮官夕問安。答曰,知道。
鄭基善啓曰,藥房副提調持湯劑來待矣。傳曰,封入。
徐鳳淳達曰,明日常參,取稟。令曰,停。
又達曰,大司憲金陽淳,掌令李鎭華呈辭,執義李明緖,持平吳致淳·李寅弼差祭,掌令金初燮推鞫進,監察茶時之意,敢達。令曰,知道。
令于李敏會曰,同副承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
徐鳳淳啓曰,明日冬至望闕禮,依例爲之之意,敢啓。傳曰,知道。
徐鳳淳,以成均館同知館事意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成朴來謙推鞫進,直講未差,典籍柳榮河,方以入直,身病猝重,呈旬出去,時無入直之員,以他郞官姑爲代直,何如?令曰,依。
又以兵曹言達曰,來十二月庚寅正月當上番騎兵二百二十八名所着襦衣,本曹點考後,仍令該曹題給之意,敢達。令曰,知道。
又以義禁府言達曰,同義禁李寅溥,時無職名,令該曹口傳付軍職,何如?令曰,依。
兵曹口傳政事,護軍單李寅溥。
己丑十一月二十六日辰時,王世子詣景祐宮。冬享祭代行齋宿動輿入對時,行都承旨鄭基善,左副承旨徐英淳,右副承旨沈宜臣,假注書沈承澤,記事官洪鍾應,別兼春秋徐戴淳,原任直提學金鏴,原任直閣徐俊輔,直提學徐憙淳,檢校待敎金興根以次陪立。時至,王世子具翼善冠·衮龍袍,出重華門。藥房提調金潞,副提調鄭基善進前曰,侵早勞動,睿體若何?令曰,一樣矣。仍由貳極門,至協陽門外。相禮贊請降輿,王世子降輿步過,至仁政門外。相禮贊請乘輿,王世子乘輿,由進善門,出敦化東挾門。相禮贊請降輿乘輦,王世子降輿乘輦,至景祐宮大門外。相禮贊請降輦乘輿,王世子乘輿,至齋室門外。相禮贊請外備,王世子出詣望位禮位板,行再拜禮,仍入奉審訖。還入齋室,口傳下令曰,都承旨代塡祝。令曰,祭物當自內親審矣。該房知悉。出令旨令曰,陪衛軍兵雨具,從便爲之。出令旨
上在昌德宮。常參·經筵,以代理停。
王世子詣景祐宮經宿後,內閣·政院·藥房·春坊·朝廷二品以上·六曹堂上口傳問安。答曰,知道。親祭後,內閣·政院·藥房·春坊·朝廷二品以上·六曹堂上口傳問安。答曰,知道。還內後,內閣·政院·玉堂·藥房·春坊口傳問安。答曰,知道。大殿·中宮殿,內閣·政院·玉堂·朝廷二品以上·六曹堂上·大司憲冬至單子問安。答曰,知道。世子宮,內閣·政院·玉堂·春坊·朝廷二品以上·六曹堂上·大司憲單子問安。答曰,知道。世子嬪宮,內閣·政院·玉堂·春坊單子問安。答曰,知悉。世孫宮定號後,大殿·中宮殿,內閣·政院·玉堂·朝廷二品以上·六曹堂上口傳問安。答曰,知道。世子宮,內閣·政院·玉堂·春坊·朝廷二品以上·六曹堂上口傳問安。答曰,知道。世子嬪宮,內閣·政院·玉堂·春坊口傳問安。答曰,知悉。世孫宮,內閣·政院·玉堂·春坊·朝廷二品以上·六曹堂上單子問安。答曰,知悉。
鄭基善啓曰,藥房副提調持湯劑來待矣。傳曰,封入。
又啓曰,明日經筵取稟。傳曰,停。
鄭基善達曰,明日常參取稟。令曰,停。
又達曰,來初一日輪對日次矣,敢稟。令曰,當次人受點,後日次待令。
徐英淳啓曰,啓覆,例於陽復前擧行矣。文書已爲修正,而三公不備,不得如例擧行之意,敢啓。傳曰,知道。
鄭基善啓曰,時原任大臣,有稟達事,率禮堂來詣請對矣。傳曰,入侍。
令于沈宜臣曰,內閣原任提學朴宗薰,原任直提學金鏴,兼諭善單付以入。
令于沈宜臣曰,講書院衛從司官員,竝勿拘常格擬入,山林與他自別,勿拘資級,師傅以宋祭酒·吳贊善,單付以入。
令于沈宜臣曰,右勸讀,依右贊讀例,以兼職施行。
傳于鄭基善曰,世孫宮講堂,以監講廳爲之。
有政。吏批,判書金鏴進,參判朴晦壽在外未肅拜,參議李憲瑋進,右副承旨沈宜臣進,世孫師單宋穉圭,世孫傅單吳熙常。以趙寅永爲左諭善,鄭基善爲右諭善,徐萬淳爲左翊善,李道在爲右翊善,金鼎集爲左勸讀,金弘根爲右勸讀,李在直爲左贊讀,閔泰鏞爲右贊讀,洪遠謨爲翊禮,洪益謨爲漢城判官,李海慶爲敬陵令,金東健爲直講,李晩容爲典設別提,李儀朝·閔文爀爲引儀,金得龜爲內司。書題兼諭善二單朴宗薰·金鏴,書題單金在孫。
兵批,判書徐俊輔進,參判韓義運,參議李渭達病,參知黃燾入直進,同副承旨李敏會進。以李止淵爲知事,趙應錫爲同知,李肇淵爲內禁將,李鍾和·黃帶河·姜最顯爲五衛將,許潤爲忠翊將,金宗洽爲景福將,李宗亨爲慶熙將,柳相鼎爲宣傳官,李容駿爲都摠都事,徐羽輔爲衛率,柳尋春爲左長史,宋啓狛爲右長史,金愼根爲左從史,洪翼周爲右從史,柳光魯爲訓鍊主簿,徐兗輔爲武兼,趙和璧爲臨津別將,同知單嚴錫和,僉知三單李儒龍·趙果永·金興柱,護軍李學海,副護軍李寅泰·鄭鴻慶·金喆遠·李鍾和·尹載伋,副司直趙然春,副司果金鼎集,副司正洪說謨,武兼李允植,今加折衝加資事,覆達判下。
沈宜臣,以吏批言達曰,世孫左右諭善,雖是同品,旣有資秩先後,則依賓客例,從座次陞降以入之意,敢達。令曰,知道。
吏批,再政。以兪章煥爲副校理,李進奎爲工曹正郞,左諭善單鄭基善,右諭善單趙寅永,中學訓導單吉鎭國。
兵批,再政。以白弘儉爲訓鍊主簿,白珩洙爲部將,同知單金宗洽,僉知三單金相龍·李鍾正·黃帶河。
鄭基善,以奎章閣言啓曰,今此冬至箋文,原任直閣水原留守朴周壽,不爲封進,原任直閣安岳郡守李景在封進箋文,有違格式,事甚未安,竝推考。安岳原箋文還下送,使之改修正封進,隨所到捧入,何如?傳曰,允。
又以禮曹言啓曰,今十一月二十七日冬至諸道所封箋文中,肅川府使李圭徹,雖非應封官,以別軍職封箋矣。一體看審捧入之意,敢啓。傳曰,知道。
鄭基善,以禮曹言達曰,王世孫定名吉日,令日官朴周煥推擇,則今十一月二十九日巽時,來十二月初一日午時俱吉云。以何日擧行乎?敢稟。令曰,以二十九日爲之。
己丑十一日二十七日子時,王世子詣景祐宮。冬享祭,代行入對時,行都承旨鄭基善,左副承旨徐英淳,右副承旨沈宜臣,假注書沈承澤,記事官洪鍾應,別兼春秋徐戴淳,原任直提學金鏴,原任直閣徐俊輔,直提學徐憙淳,檢校待敎金興根以次陪立。時至,王世子具翼善冠·衮龍袍以出。贊禮導王世子,至位板前位,盥水訖,陞自東階,詣神位前,北向跪。基善奉香,宜臣奉爐以進。贊禮贊請三上香,王世子三上香。贊禮贊請執瓚濯地,進幣瓚爵官金鏴奉幣進,王世子執幣,授奠幣瓚爵官李憲瑋奠于案。贊禮贊請降復位,贊禮贊請行初獻禮,王世子陞自東階,詣神位前,奉爵以進,王世子獻爵,大祝金弘根讀祝文訖。王世子俯伏興,贊禮導王世子,降復位。執禮請行亞獻禮,謁者引亞獻官金賢根,詣神位前行禮訖。執禮請行終獻禮,謁者引終獻官洪顯周,詣神位前行禮訖。贊禮導王世子,詣飮福位禮訖。降復位,行再拜禮,贊禮導王世子,詣望燎位禮訖。贊禮贊請禮畢,王世子還入齋室,相禮贊請外備,王世子出齋室。相禮贊請乘輿,王世子乘輿,仍由宮大門外。相禮贊請降輿乘輦,王世子降輿乘輦,至敦化門外。相禮贊請降輦乘輿,王世子降輦乘輿,至仁政門外。相禮贊請降輿,王世子降輿步過,至協陽門外。相禮贊請乘輿,王世子乘輿,由貳極門還內,諸臣以次退出。
己丑十一月二十七日辰時,上御熙政堂。王世子侍坐,時原任大臣率禮堂請對入侍,時原任閣臣同爲入侍時,行都承旨鄭基善,假注書洪說謨,記事官金熙逌,別兼春秋徐戴淳,判府事南公轍,左議政李相璜,禮曹判書洪起燮,參判李鼎臣,參議洪晩燮,原任提學金履喬·朴宗薰,原任直提學金鏴,原任直閣徐俊輔,直提學徐憙淳,檢校直閣李嘉愚·徐萬淳,原任待敎李憲瑋,檢校待敎金興根以次進伏訖。上曰,史官分左右。公轍等進前奏曰,日氣淸明,瑞雪亦降,聖體若何?上曰,一樣矣。公轍等曰,中宮殿氣候,何如?上曰,一樣矣。公轍等曰,世子宮氣候,何如?上曰,一樣矣。公轍等曰,今日卽亞歲也。惟我元孫宮岐嶷天成,知思日開,祖宗在天之靈,必當悅豫於上,而大小臣民之欣祝愛戴,當復如何?三代有道之長,豫建爲本,亦自有我家禮,而元孫宮明年歲籌,是世子宮冊禮之睿齡,是顯廟世孫冊禮,在於仁廟己丑,歲甲與今同符,尤非偶然。若定號於今年,而行禮於來歲,則前後邦禮,豈不有光於繼述乎?臣等奉彝典而擧輿情,有此仰請,此非但臣等之言,卽洪範所云,大同身其康彊子孫其逢吉者也。一日禮行,衆善皆得,國勢益爲鞏固,民心益有維係,此誠太平萬歲之基本也。伏願遄降成命,仍令掌禮之臣,推擇吉日,應行儀節,稟旨擧行,何如?上曰,依爲之。出擧條命書傳敎曰,元孫以爲王世孫冊禮,令儀曹擇吉擧行。出傳敎起燮曰,王世孫冊禮,令儀曹擇吉擧行事,命下矣。吉日以何間推擇乎?上曰,待下敎爲之,可也。出擧條起燮曰,王世孫冊禮,前期當爲定名,時任大臣及九卿·館閣堂上·六曹參判·三司長官,推擇吉日,命招會議,而或有內書下之時,今番則何以擧行乎?上曰,命招會議,可也。出擧條起燮曰,世孫宮供上,前已磨鍊,而諸道所封三名日及別陳賀方物物膳,各朔朔膳新産物膳,生辰物膳,端午物膳,節扇進上,依例磨鍊,自今十二月朔膳爲始封進事,知委京外,何如?上曰,依爲之。出擧條基善曰,王世孫冊禮,擇吉擧行事,命下矣。師傅以下講書院衛從司官員,都監堂郞,今當差出,政官牌招開政,何如?上曰,依爲之。都監堂郞,待擇吉後差出,可也。出擧條命書傳敎曰,政官牌招開政,世孫師傅以下講書院衛從司官員差出事。榻前下敎相璜曰,今奉成命,誠宗社億萬年無彊之慶籙也。忭祝之下情,實無以形容仰達矣。相璜曰,臣於今日,姑不敢以辭懇仰達,而以臣不肖,許大擔負,實無獨力承當之望。且大慶在前,似此之時,鼎席備員,事面亦完備,旣有宿德元老。且有歷試諸臣,遄下甌卜之命,是臣之望也。上曰,大臣就座。上曰,大臣先退。公轍等退出。上曰,史官就座。仍命退,諸臣以次退出。
上在昌德宮。常參·經筵,以代理停。
藥房副提調鄭基善達曰,伏未審日間,大殿聖體若何?中宮殿氣候,若何?宮享禮成,勞動之餘,睿體何如?臣不任區區伏慮,敢來問安。答曰,知道。大殿聖體安寧,中宮殿氣候安寧,余亦一樣矣。
鄭基善啓曰,明日經筵,取稟。傳曰,停。
徐英淳達曰,明日常參取稟。令曰,停。
鄭基善啓曰,藥房副提調持湯劑來待矣。傳曰,封入。
令于鄭基善曰,江西聖蹟碑,永興宮闥里,洪原鞬靼洞豎碑時看役以下別單,修正上送事,分付各該道臣。
令于鄭基善曰,再明日翰林召試,春塘臺爲之矣。該房知悉。
徐英淳達曰,事變假注書徐念淳,身病猝重,勢難察任,今姑改差,何如?令曰,依。
徐念淳改差,代以金鉉復爲事變假注書。
鄭基善啓曰,明日王世孫定名時,時原任大臣及九卿·館閣堂上·六曹參判·兩司長官,竝待開門命招,以爲會議之地,何如?傳曰,允。
又以禮曹言啓曰,世孫宮諸道所封方物節扇,依例封進事,筵稟蒙允矣。各樣數爻,別單書入,而咸鏡道所封各殿宮方物,限明秋停封事,已有成令,世孫宮方物,則何以爲之乎?敢稟。傳曰,知道。只進十二月朔物膳,其後則限明秋一體停封,可也。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳,以兵曹言達曰,五衛將黃帶河·姜最顯,除授在外,上來無期云。李鍾和·金相龍·李龍求,景福宮衛將金宗洽,慶熙宮衛將李宗享,訓鍊判官李藎永,俱以病難供職,呈狀乞遞,竝改差,何如?令曰,依。
徐英淳,以鞫廳大臣意啓曰,罪人宋守謙逮捕,盤門凶書與聞,雖無可執之端緖,凶書退却之後,往見宜學者,渠則自謂未及聞知,而不可全然無罪,令該府施以定配之典,何如?傳曰,允。
又以義禁府言啓曰,因鞫廳啓辭,罪人宋守謙,令該府施以定配之典事,允下矣。宋守謙平安道雲山郡定配所以入,而爲先解枷杻,移囚西間,以鞫廳啓辭內辭意,具罪目,依例發遣府羅將,押送配所之意,敢啓。傳曰,知道。
義禁府,罪人宜學,年五十八矣結案白等,矣身根脚段,父師稷,父矣父爾後,母崔召史名不知,母矣父溥,竝只故白良乎,父母以胎生於公忠道鎭川縣盤池面,隨父母長養於京畿水原府貞松面,入籍居生是白乎旀,行凶節次段,矣身以梟獍之腸,懷鬼域之情,敢以軍銜,投呈凶書,滿紙張皇,無非窮凶極惡,至憯絶悖之辭,誣逼莫重,及下款數十年寥寥無聞等句語,已是矣身萬戮猶輕之斷案是白遣,況建不悖質無疑之大義理,卽上下大小秉執遵守三十年如一日者是白去乙,敢生疑亂之慝計,肆發干犯之悖說,或謂之晦塞,或請以闡明,此莫非背馳義理,翻覆國是之凶肚逆腸兺除良書九之庚申一疏,卽群不逞凶論之權輿,劇帒裕凶疏之前矛是白去乙,矣身凶書及凶招中,敢謂對揚,敢謂善爲,凶如煥之,逆如煥之者,又以君子邊人奬詡之,其怨懟朝廷,右袒凶逆,傳襲醞釀之諸盤情節,和盤托出,矣身罪惡,實是亘千古所無之劇逆大憝,犯上不道的實,遲晩的只罪,大典通編推斷條云,亂言干犯於上,情理切害者斬,籍沒家産,大明律死囚覆奏待報條云,其犯十惡之罪應死者,決不待時亦爲白臥乎等用良,宜學段,不待時斬,籍沒家産爲白乎事。
又以義禁府言啓曰,犯上不道罪人宜學,旣已承服正刑矣。籍沒家産事,令各該司捧承傳擧行,何如?傳曰,允。
令于徐英淳曰,推鞫撤罷。
持平吳致淳,獻納金胤根,副校理金弘根等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
持平吳致淳,獻納金胤根等達曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正〈典刑〉。措辭見上請黑山島荐棘罪人李肇源,亟令王府設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍,亟令王府設鞫得情,快正典刑。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事不從,李肇源·金基敍·金基厚等事勿煩。
持平吳致淳達曰,請金甲島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府拿鞫嚴〈問〉,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府設鞫嚴問,快正典刑。措辭見上請黑山島荐棘罪人趙璟縝,亟令王府拿鞫得情,快正典刑。措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
獻納金胤根達曰,請金甲島爲奴罪人克觀,更令王府嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府設鞫得情,快正典刑。措辭見上請充軍罪人申綱,遠配罪人黃允中,亟令王府拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府拿鞫嚴問,明正典刑。措辭見上請黑山〈島〉荐棘罪〈人〉趙璟鎭,亟令王府嚴鞫得情,夬正典刑焉。措辭見上答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
上在昌德宮。常參·經筵,以代理停。
沈宜臣啓曰,明日經筵,取稟。傳曰,停。
徐英淳達曰,明日座堂相値,常參頉稟之意,敢達。令曰,知道。
鄭基善啓曰,藥房副提調持湯劑來待矣。傳曰,封入。
鄭基善,以賓廳言啓曰,王世孫定名在卽,而須經稟定,當用一字名乎,抑用二字名乎?若用一字,則偏傍當取何字乎?敢稟。答曰,名用一字,以火字邊爲之。
傳于鄭基善曰,世孫定名後,仍爲定字以入。
傳于鄭基善曰,世孫旣已定名,冊禮吉日,明秋間擇入,政官牌招開政,都監堂郞差出。
沈宜臣達曰,明日傳香,禮房承旨當爲齋宿,行都承旨鄭基善藥院進,所當牌招,而拘於廳規,不得請牌,何以爲之?敢稟。令曰,牌招。
沈宜臣,以禮曹言啓曰,王世孫冊禮吉日,明秋間擇入事,命下矣。令日官朴周煥推擇,則來庚寅年七月十三日辰時巽時,二十二日卯時巽時,八月十六日卯時巽時,九月初三日卯時午時,十五日卯時午時俱吉云。以何日定行乎?敢稟。傳曰,九月十五日午時爲之。
沈宜臣達曰,明日翰林召試爲之事,令下矣。監事以下館閣堂上,竝待開門令招,何如?令曰,依。
徐鳳淳達曰,假注書洪說謨,身病猝重,勢難察任,今姑改差,何如?令曰,依。
洪說謨改差,代以曺雲承爲假注書。
沈宜臣達曰,右贊讀閔泰鏞,時無職名,令該曹口傳付軍職,何如?令曰,依。
兵曹口傳政事,副司正單閔泰鏞。
以吏曹參議李憲緯牌不進罷職傳旨,傳于鄭知容曰,只推。
有政。吏批,判書金鏴進,參判朴晦壽在外未肅拜,參議李憲緯牌不進,右副承旨沈宜臣進。以吏批言啓曰,全羅監司,今當差出,而擬望之人乏少,外任竝擬,何如?傳曰,允。以李寅溥爲刑曹參判,趙鍾淳爲司宰僉正,韓守一爲瓦署別提,申錫履爲童蒙敎官,朴永元爲全羅監司,書題單朴必榮差下事承令,世孫冊禮都監都提調南公轍,提調三單趙萬永·洪起燮·洪奭周,郞廳六單宋啓洙·金聲·李進奎·徐有畬·具秉魯·李宜鉉。
兵批,判書徐俊輔進,參判韓義運,參議李渭達病,參知黃燾入直,左副承旨徐英淳進。以朴民煥爲僉知,申紹·白世鎭·尹宗殷爲五衛將,姜聖天爲景福將,池宗龜·宋得鼎爲訓鍊判官,元錫九爲守門將,同知單朴宗敏,僉知三單李鍾和·兪順柱·徐冀輔,護軍金道喜·趙寅永,副護軍李允植,兼全羅道兵馬水軍節度使單朴永元。
沈宜臣,以吏批言達曰,成均館直講金東健,平市署直長鄭冑錫,俱以身病,呈狀乞遞,改差,何如?令曰,依。
令于沈宜臣曰,明日出宮門路,以貳極門爲之。
沈宜臣,以講書院言達曰,本院及衛從司員役與行用之物,依例磨鍊以入之意,敢達。令曰,知道。
徐英淳,以兵曹言達曰,宣傳官申吉輔·李昌純,以其廳風,互相爭詰,連狀乞遞,屢加申飭,終不供職,事體所在,萬萬駭然。竝汰去,何如?令曰,未知何樣廳風,因何事互相爭詰,廳風卽自古流傳之廳風,非可諍詰,令兵判決棍懲勵,仍令供職,可也。
又以兵曹言達曰,謹依下令,宣傳官申吉輔·李昌純,各決棍十度懲勵,仍令供職之意,敢達。令曰,知道。
行大司諫洪敬謨達曰,臣於言責重任,初不近似,而日昨薇垣除旨,恩出特點時値懲討方張,固當駕屨之不俟,少伸沬飮之忱,而只緣臣自來私義,有難冒參於合達者,不敢以言官自居,獨阻聯籲之列,略陳沐浴之章,兼控情實之懇,未蒙體諒,尤增惶阨,今玆會議有命,召牌儼臨,誠切慶忭,雖不得不章皇出肅,而第臣前後臺銜,輒皆引遞,到今處義,宜無異同,以此情踪,其何可一刻晏然於臺次乎?請令遞斥臣職。答曰,依達。
義禁府申目,通化門守門將申在德,都摠府都事李敏敎等原情云云。徽旨內辭緣,泛稱遲晩,申在德刑推得情,李敏敎段,摠府郞勿爲請刑,載在大典通編,議處,何如?判付達依準爲旀,申在德段,除刑推議處爲良如敎。
長湍府使尹正鎭書曰,伏以臣待罪見職,半年于玆,恩造獲荷於便養,而報答蔑效於涓埃,惶愧之極,不知攸措。仍伏念長湍一邑,介兩京孔劇之路,集百端難醫之瘼,世所稱衝繁疲難之最,而今臣所見,倍蓰於所聞,譬如傾圮之廈,非一木可支,潰決之川,非寸土可防,汲汲然朝不謀夕,若此不已,則邑之爲邑,恐未可知也。蓋其許多痼弊,難以毛擧,而就其中燃眉之急,切骨之病,決不容緩聲者,還逋與軍政是已。以還逋言之,則受病之源,其來已久,本邑椽屬,類皆至貧無依,而許多公費,每患其無麪,如干戶復,沒入於充逋,鶉衣鵠形,去流丐幾希,烏合鳥散,以逆旅爲命,鮮有固志,殆無恒心,雖時急上納,到手則取貸,莫重公物,冒死而攛那,畢境逋欠,盡歸於還穀,從前積逋之上煩朝廷,非止一再,而至乙酉年夏,邑報道啓,另爲停當,各穀舊逋八千餘石,限十四年仰請排捧,自廟堂筵稟蒙允,今距乙酉,曾不多年,宜無斗石之逋,生於其間,而臣於捧糴開倉時,査櫛還簿,則丙戌以後各穀新逋,爲三千二百石零,原還見摠,儓過萬石,而今又新逋,若是夥多,此其勢將至於無穀後已,寧不萬萬寒心?臣於是夙宵煼思,星火督捧,而其中二千石零,則指徵無路,收殺沒策,以其散在於最窮獨名下,而或流亡無形,或疲癃垂死,鞭捶之政,雖至剝膚,升斗之捧,殆同刮毛,臣誠左右顧而莫知攸爲也。今若依乙酉排逋節目,加三年除耗排捧,則可完新舊之逋,而本邑排逋之擧,迄亦可已。且況糶糴之法,本自嚴重,而此特不得已權宜之政,則有非下邑賤臣,所敢輕輒仰請者。伏願令廟堂趁卽稟處焉。以軍政言之,則本邑土瘠而民貧,地曠而人稀,編戶之生理甚匱,孔道之應役極繁,困悴之形,匪今期令,而各項軍保摠計,爲五千三百餘名,籍戶雖或不耗,簽額猶將孔艱,而末俗漸謬,公法輒多廢弛,比歲荐歉,小民去益凋瘵,衆瘼蝟興,一境魚喁,奠接者無幾,流散者相續,按諸版籍,則昔之戶摠以六千計,今不過四千餘戶,而應役民戶,又不過二千餘,於是乎一人當三四人之身布,數戶而徵十餘戶之軍錢,餘存之民,亦無以支保,戶口日減,而虛額日增,臣於歲抄磨勘時,査櫛軍簿,則各項虛額,爲八百餘名,而分徵於窮蔀,厥有年所,詩所謂哿矣富人哀此㷀獨者,不幸近之。臣方搜括冒頉,塡補闕伍,而以若見戶,準若見額,勢實末由,行之不得,最其中御營保四百餘名,尤是重役,而幾皆虛名,鄰族白徵,閭里赤立,字牧之地,豈忍坐視而莫之恤乎?臣於前日,竊聞軍弊最甚之邑,多有據實登聞,移送他邑之例,諸邑已例,可按而知。顧今本邑弊壞之窮到極處,歷數郡縣,指必先屈,則爲本邑計者,安得不以諸邑已施之例,因極於今日乎?伏願分付廟堂,上項御營保四百餘名,量宜分排,移送於各道稍實若而邑,則在朝家爲平施之政,在湍民爲回生之機,此臣所以援引他例,冒沒陳請者也。臣雖愚迷,亦不至於全昧道理,收逋簽丁,卽守宰職分內事,而乃敢以逋穀闕丁等語,猥登章奏,仰煩酬應,極知僭越,無所逃罪。然臣若嚴畏退縮,因循虛勘,竟至於民與邑胥溺,則臣之罪,尤當何居?玆不得不略俱文字,上瀆崇嚴。伏乞睿慈,俯垂鑑諒,俾長湍一邑,得蒙曲庇之惠,則邑事萬幸,民情萬幸。臣無任云云。覽書具悉。書辭,令廟堂稟處。
上在昌德宮。常參·經筵,以代理停。
王世子代臨春塘臺,翰林召試試取,還內後,內閣·政院·玉堂·藥房·春坊口傳問安。答曰,知道。
藥房副提調鄭基善啓曰,伏未審日間,聖體若何?寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
鄭基善啓曰,藥房副提調持湯劑來待矣。傳曰,封入。
又啓曰,明日經筵取稟。傳曰,停。
鄭基善達曰,明日常參取稟。令曰,停。
鄭知容達曰,大司憲金陽淳,執義李明緖,掌令李鎭華·金初爕,持平吳致淳·李寅弼呈辭,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
令于鄭基善曰,傳香承旨,馳詣宗廟·景慕宮,奉審摘奸,仍詣受香所,奉審摘奸以來。
徐英淳達曰,假注書曺雲承,時無職名,令該曹依例付軍職,冠帶常仕,何如?令曰,依。
鄭基善啓曰,世孫宮懿旨及問安牌·馬牌,預爲造成,趁冊禮時入之,何如?傳曰,允。
令于沈宜臣曰,判義禁有闕之代,旣承下敎,前望單子入之。
判義禁前望單子入之,金履喬代點。
沈宜臣啓曰,吏曹郞廳來言,臺諫有闕,政事,取稟。傳曰,前望單子,入于小朝。
臺諫前望單子入之,李嘉愚添書代點。
吏曹口傳政事,檢閱單吳取善。
李敏會,以戶曹言達曰,世孫宮供上,自今十二月爲始,一遵定例,磨鍊封進事,自禮曹已爲草記矣。世孫宮供上及內人等宣飯衣纏各種,依定例別單書入之意,敢達。令曰,知道。
又以戶曹言達曰,監講廳修改吉日,令日官洪晩中推擇,則來十二月十一日巽時爲吉云。以此日時擧行之意,敢達。令曰,知道。
徐英淳,以兵曹言達曰,今十一月各廳堂下武臣朔試射,臣曹連因有故,不得爲之之意,敢達。令曰,知道。
又以禁衛營言達曰,本營哨官羅學俊,以昨夜當次宮城巡邏牌將,無端不爲待令,揆以師律,萬萬駭然,爲先汰去之意,敢達。令曰,知道。
鄭知容,以刑曹言達曰,因義禁府啓辭,犯上不道罪人宜學,籍沒家産事,命下矣。罪人宜學,奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢達。令曰,知道。
判義禁李羲甲書曰,伏以天休滋至,景籙無疆,我世孫宮閣下,克岐克嶷,姿實生知,定號定名,德惟必得,命冊之縟禮,又將涓吉誕擧,丕基彌鞏於盤泰,大慶誠罕於圖牒,懽欣蹈舞,朝野同情。仍伏念臣自少善病,到老冞痼,近年以來,寧日恒鮮,乃於前月望間,忽患關格重症,一夜之間,幾殊者再,雖賴刀圭之力,得以回甦,而峻攻之餘,眞元益脫,譬如已衰之草,又經嚴霜,委頓床笫,宛轉叫楚,金吾見職,陳力無望,而時値繡達頒下,廷議時急,首尾數旬,强起赴衙,遲俟空圄之時,幸徹循墻之單,又當鞫坐,莫恤己私,出入晨夕,觸冒風寒,內衛旣虛,外氣遂侵,諸般宿祟,逐日越添,始憊而眩者,今輒暈倒,始痞而滯者,今益捍格,頑痰膠固,而食飮全阻,氣息綿綴,而寒熱交作,咳劇而喘,頭疼如破,大昨還次,不省擔舁,歷日調病,少無差減,目下形症,萬無旬日內赴公之望,虛縻重任,如添一病,求解之願,發於呻囈,玆敢倩人呼草,略暴情實。伏惟离明,俯賜鑑諒,將臣所帶判金吾之任,亟行鐫免,以安賤分,仍治臣瀆擾之罪,以昭法紀,不勝大願。臣無任云云。答曰,覽書具悉。所帶判金吾之任,許遞。
己丑十一月三十日辰時,王世子代臨春塘臺,翰林召試試取入對時,行都承旨鄭基善,右承旨鄭知容,左副承旨徐英淳,右副承旨沈宜臣,假注書沈承澤,記事官洪鍾應,別兼春秋徐戴淳,原任直提學金鏴,原任直閣徐俊輔,直提學徐憙淳,檢校待敎金興根以次陪立。時至,相禮贊請外備,王世子具翼善冠·衮龍袍,乘輿出重華門。藥房提調金鏴,副提調鄭基善進前奏曰,日寒如此,睿體若何?令曰,一樣矣。出貳極門,仍由靑陽門,詣春塘臺。相禮跪贊請降輿,王世子降輿陞座,監事李相璜先陞堂就座,贊儀唱試官以下行再拜禮。弘文提學金鏴,藝文提學徐俊輔,直提學徐憙淳,同春秋鄭基善·朴齊一·李鼎臣,對讀官修撰李竣祜,副校理金弘根,弼善李游夏及應試諸臣以次行禮訖。相璜奏曰,雪後日氣凜栗,大殿聖體若何?令曰,安寧矣。寢睡·水刺之節,何如?令曰,一樣矣。中宮殿氣候,何如?令曰,安寧矣。侵早勞動,睿體若何?令曰,一樣矣。令書睿題頌瑞雪,限未時,懸題。令曰,今番召試取四人。出令旨令曰,宋守謙旣無干犯獄情之端緖,雖曰往見於凶書退却之後,渠以遠人,何以知裏面事實乎?此若深誅,渠豈不至冤乎?旣承下敎,雲山郡定配罪人宋守謙,分揀放送,仍任前職。令曰,湖西·湖南右道暗行御史入對。出令旨湖西暗行御史洪遠謨,湖南右道暗行御史成遂默,承令以次進伏訖。令曰,遠路無事還來乎?遠謨·遂默等奏曰,王靈所曁,無病往還矣。令曰,別單以外,有何民瘼?遠謨·遂默等奏曰,邑弊與民瘼,已盡載於別單中,而其外民瘼,臣未及察矣。令曰,御史先退。遠謨等退出。令曰,三明日黃柑,通方外爲之,試紙用大好紙,處所以春塘臺矣。該房知悉。出令旨令曰,科次爲之。竣祜讀奏訖。相璜承令書等,基善坼封讀奏訖。戴淳曰,召試被選當次人,令該曹依例口傳付職,牌招入直,何如?令曰,依爲之。又所達,時政記纂修事緊,召試被選人付職後,使之署前行公,何如?令曰,依爲之。出擧條相禮跪贊請禮畢,王世子降座乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
徐鳳淳啓曰,藥房提調持湯劑來待矣。傳曰,封入。
又啓曰,明日經筵取稟。傳曰,停。
徐鳳淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐鳳淳啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
徐鳳淳達曰,明日常參,取稟。令曰,停。
又達曰,左副承旨徐英淳今日不爲仕進,卽爲牌招,何如?令曰,依。
又達曰,假注書沈承澤身病猝重,勢難察任,今姑改差,何如?令曰,依。
沈承澤改差,代以金學性爲假注書。
傳于李敏會曰,吏兵批歲抄點下者,依例捧傳旨。
以左副承旨徐英淳牌不進罷職令旨,令于徐鳳淳曰,只推。
李敏會,以奎章閣言達曰,景慕宮望廟樓,今朔奉審無頉之意,敢達。令曰,知道。
李敏會,以禮曹言啓曰,來庚寅年正朝大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
又以禮曹言啓曰,大殿·中宮殿正至朝賀及誕日陳賀時,王世孫當有進致詞行禮之節,而謹稽謄錄,冠禮前則稟旨權停,自內只進表裏,而冊禮前則竝與自內進表裏而不爲磨鍊矣。今亦依此擧行乎?敢稟。傳曰,依此磨鍊。
李敏會以承文都提調意達曰,院寫字官前銜尹弘兢·李顯謨陞實代,肄習試才連三朔居首李基元·李漢明依例陞實,付軍職冠帶常仕,童蒙李喆榮·李大榮,筆才頗有成就之望,屬于本院肄習,使之鍊業,何如?令曰,依。
又以戶曹言達曰,曺中各樣物種歲末遺在,依例別單書入之意,敢達。令曰,知道。
又以兵曹言達曰,五衛將申紹·白世鎭·尹宗殷,景福宮衛將姜聖天,慶熙宮衛將池宗龜,俱以病難供職,呈狀乞遞,竝改差,何如?令曰,依。
禮曹,來庚寅正月初一日行社稷祈穀大祭王世子代行敎是時,誓戒前期七日是白在,今十二月二十四日三更四點,王世子具遠遊冠·絳紗袍,座重熙堂階上位,宗親文武百官四品以上朝服,五品以下黑團領,前廷行禮爲白乎旀,肄儀前期四日是白在,同月二十七日早朝,中使·承旨宮官及諸享官,俱以黑團領,議政府良中行禮事,知委,何如?判付達,誓戒·肄儀處所,以春塘臺爲之。
禮曹,來庚寅正月初一日行社稷祈穀大祭王世子代行敎是時,散齋四日於別堂,致齋三日,二日於正堂,一日於齋室,依禮文擧行,何如?判付達,致齋處所,以摛文院爲之。
大司憲金陽淳達曰,都憲之職,地峻望重,顧臣無似,萬萬不稱,前後屢叨,輒事違傲,日者伏奉前望特除,沐浴義重,章皇出膺,而第臣於年前,忝冒是職,時値懲討之方張,未能及時而請對,臺體旣虧,令敎截嚴,罪著溺職,罰止刊削,至今追惟,惶汗浹背,顧何敢諉以時月之稍久,事端之適會,而晏然蹲冒於臺次乎?請令遞斥臣職。答曰,勿辭,亦勿退待。
大司憲金陽淳,執義李明緖,掌令李鎭華·金初爕,持平吳致淳·李寅弼,獻納金胤根,副校理金弘根,正言李鼎在·金鍠,修撰李竣祜等達曰,噫嘻痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案,令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜,餘孽得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩?世道之憂虞,何日可弭?請仰稟大朝,亟施書九退官爵之典。答三司曰,已諭於前答,勿煩。
大司憲金陽淳,執義李明緖,掌令李鎭華·金初爕,持平吳致淳·李寅弼,獻納金胤根,正言李鼎在·金鍠等達曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰柎逆種,密倡凶論,慫慂恒簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,妖任埋凶之計,究其本則能賊也,逆範懷刃之凶,究其本則能賊,特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果如諸賊,一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣。從古亂逆何限,而豈有如夏賊之窮凶極惡者哉?語其凶言則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出,和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃若逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,豈無究問之道,而斗恒尙今假之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過么麽一賤女,則決非渠所可獨辨者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地。今於事端旣露之後,尤容暫緩盤覈。請夏賊子女,亟施跪斬之典,斗恭親屬應坐之類,一依适·雲〈之〉例擧行,斗恒及夏賊親屬奴傔連伊夫妻,竝嚴鞫得情,快正典刑。噫嘻痛矣。明謙之凶謀逆節,實是亘萬古所無之賊也。身爲閫帥,十三字刀割乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而八字刀割逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,七字刀割鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙亟施孥戮,逆復庶子好石,亟施處絞。噫嘻痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心,闖此擧國遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥藉之律,金樂敎,亟令王府設鞫嚴覈,快正邦刑。七行二十六字刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也。追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辨出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根極者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣。國榮·陽澤之通天罪惡,萬戮猶輕,千剮難讀,而尙屈王章,是可曰國有常刑乎?噫,賊賊之眼無國母,恣行胸臆,危之逼之,逆節憯毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮亟施孥籍之典。噫嘻痛矣。賊俗之罪,可勝誅哉?辛酉夏一疏,包凶蓄禍,暗售島獍之腸,都人尹姞等句語,排布陰譎,曲堗徒薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭見捉文書中不道不滿之說,愈出愈凶,至於外朝不知之言詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,邸下試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以快雪君父之讐,少洩臣民之憤耶?适·雲之所不敢而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,濩法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,顧留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固凶計莫售之後,鍾秀以其血黨,自知無幸,見以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計,則龜·祿之眞贓掩矣。其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈奪中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右押,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之春遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴升凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特大官之曾參也,鬼誅之先加也,依律處斷,雖限未及,尙魯已例。在所不已,幸賴乾斷郭然,天討亟行,鍾秀黯享追奪之請,雖蒙快允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十七字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出設京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤縉紳家,火具之潛埋,八字刀割指卯日而擧事爲期云者,莫非做作妖言,煽動人心之計,而八字刀割十二日至凶之說,與鍾一一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一則稱有神術,逆賊光友,以鄕曲賤孽,托爲凶徒死士,父事振采,兄事友文,十字刀割欲輸軍糧則轉到南陽,凡爲群凶之指使,率皆挺身而樂赴,十二字刀割將臣,家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所來有所未聞之極逆情節,而無不參聞,無不參知,罪止誅身,失之太輕,王章不嚴,輿憤未洩。請逆賊友文·光友加施孥戮之典,致後·延壽竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常,況以鍾一爲妹夫,致後爲死友,書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始而應坐而發配,致後之娚妹也,旋因鞫招而就拿,則枝上之校,種下之種,可以畢究。矧又種萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻痛矣。亂逆之變,振古何限,而豈有如李肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆然至凶至憯罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成,蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴爲賊爲逆之狀,睿鑑之照如日月,令旨之嚴如鈇鉞,此誠神人之所共憤,王法之所不貸,凶如肇賊,逆如肇賊,而若使假息晷刻,共戴如天,則其可曰世有三網,而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍二而一者也。惟彼三凶之請鞫于今幾月於玆,而睿答輒承勿煩,群情去益如沸,卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請黑山島荐棘罪人李肇源,亟令王府設鞫得情,明正典刑,金基厚一體嚴鞫,施以當律焉。噫嘻痛矣。金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻輳,一自廢枳之後,恒懷不逞之心,假托鬼魁,誑惑人心,卽此一事,可見其平生所爲,無非邪沴,乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說,論其逆節,卽肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱,惟彼三凶之請鞫,于今幾月於玆,而睿答輒承勿煩,群情去益如沸,卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請楸子島荐棘罪人金基敍,亟令王府設鞫得情,快正典刑。噫嘻,宜學以卑微之流,賦憯慝之性,行己則巧佞而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而若下段所云義理二字,卽載上下大小三十年秉執而遵守者也。今安有晦明之可言?而渠乃陰懷惎譖之謀,公肆疑亂之流,反覆閃忽,指意絶悖,此蓋逆裕·書九輩所嘗沿襲之套語也?且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。答兩司曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事不從,李肇源·金基敍·金基厚等事勿煩,宜學諸子事勿煩。
大司憲金陽淳,執義李明緖,掌令李鎭華·金初燮,持平吳致淳·李寅弼等達曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王網不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辨也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖於忠厚鎭物不治之道,而國之所以爲國,以其有刑章也。此而不問,一任其倖逭迷藏,則羸豕之戎,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而網之名,狼藉出於奎賊之口,有曰能文善書,有曰綱之論豐德,事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府拿鞫嚴覈,快施典刑。噫嘻痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心?稱以言事,書王府旣奪之官爵,稱擧國所廢之姓字,引而爲說,殆若無古之人哉?夫亭亭當當,蟠天極地,磨滅他不得者,卽辛壬義理也,入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬礪之時,闖發肆然,嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,快正典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將樂援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府設鞫嚴問,快正典刑。噫嘻,趙璟鎭憸詖之性,鄙瑣之行,爲世所目,與人不齒者久矣。至於日昨筵達,何爲而發也?外託進言,內蓄禍心,旨意閃忽,遣辭憯毒,蓋其心固不在於論一人評一事,故言不成理,面背殊形,狡譎情態,昭不可掩,此豈如渠所可獨辨哉?自不逞之徒,暗地窺覘,頤指氣使,假名於柳榮五而機關潛動,接踵於趙璟鎭而手脚畢露,其計則愈出愈巧,而顯售嘗試,其意則無忌無憚,而陰懷壞亂,所欲嘗試者,果是何事?必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國,況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日,鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府拿鞫得情,快〈正〉典刑。答府曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
獻納金胤根,正言李鼎在·金鍠等達曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯亟施孥戮之典。梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鎭鼎,亟令王府設鞫得情,快正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大俺覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤,是已伏法之申綱也。申綱是未就鞫之奎·坤也,設鞫治逆,將以致天討也。根窩未破,憂虞轉甚,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府拿鞫嚴問,盤覈得情,快伸典刑。噫嘻痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯之策,國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,渠祖在垣,曾於辛壬之際,力祖凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤所可獨辨,必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,快正典刑。噫嘻痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟則義理日益晦家,人心日益陷溺,而小中華一域,無復讀春秋者,且其龍淵山虎等句語絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞫嚴問,明正典刑。噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也。此豈么麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳榮五之隱暎嘗試,極其痛惋,今焉璟鎭之顯露手勢,豈非一套中現幻出來乎?吁,亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲矛爲殿,釀出亂本者也。此豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕眙抑鬱之至,此雖出於大聖人好生之德藏疾之度,而生道殺人,卽辟以止辟之義也,.今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府嚴鞫得情,快正典刑焉。答院曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
行判中樞府事南公轍箚曰,伏以天佑宗祊,景籙無疆,世孫宮冊封之禮,儀曹承命涓吉,賓廳會議定名定字,此誠我東方稀有之慶也。敎誥未頒,而歡聲協氣,洋溢區宇,喑聾跛躄,欣欣起動,臣以耆老舊物,竊幸少須臾而得此遭逢也。此際都監之任,猥以首擬,得蒙恩點,與有榮矣,何敢辭爲?而顧臣精力,承膺無望,蓋敦匠之役,事重務繁,決非昏耄癃病之人,所可酬應擧行者,而亦多有登筵稟定之事,習儀正日,例皆跨馬往來,以臣脚疾之已成痿廢,何可奉而周旋乎?在前老病大臣,以此陳懇,推讓於僚相,曾有已例,臣亦見之,臣若托以榮光,而不量擔當,則闕儀僨事,勢所必至。且其祝慶伸誠於呼嵩之班,又何間於敦匠與否乎?玆敢力疾構箚,仰瀆睿聽。伏乞速賜變通,以幸公私焉。取進止。答曰,覽箚具悉卿懇。都提之任,非劇務也,且慶禮也。卿其董飭,勿復爲辭。仍令于李敏會曰,此下答,遣史官往諭于南判府事。
文學李敦榮書曰,伏以臣之見職,兼叨春秋館銜,而臣季父臣相璜,方帶監事矣。揆以常典,臣固當遞,玆敢援例陳章。伏乞离明,亟賜鐫改,以存公格焉。臣無任云云。覽書具悉。書辭下該曹稟處。
上在昌德宮。常參·經筵,以代理停。
沈宜臣啓曰,明日經筵,取稟。傳曰,停。
徐英淳達曰,明日座堂相値,常參頉稟之意,敢達。令曰,知道。
鄭基善啓曰,藥房副提調持湯劑來待矣。傳曰,封入。
沈宜臣達曰,假注書金學性,時無職名,令該曹依例付軍職,冠帶常仕,何如?令曰,依。
徐英淳,以兵曹言達曰,明日王世子代臨春塘臺柑製試取時,本曹堂上陪衛二員,當爲備員,而參判韓義運有實故,不得進參,令政院稟令變通,仍令該曹以在京無故人口傳差出,待下批牌招,以爲備員進參之地,何如?令曰,依。
徐英淳達曰,因兵曹草記,明日代臨春塘臺柑製試取時,本曹堂上陪衛二員,當爲備員,而參判韓義運有實故,不得進參,令政院稟令變通,口傳差出,待下批牌招事,依下矣。合有變通之道,何以爲之?敢稟。令曰,許遞,旣承下敎,前望單子入之。
沈宜臣,以禮曹言達曰,卽接永禧殿官員所報,則今十二月初三日柑製試取時,本殿兩官,俱爲觀光云矣。依定式假官一員,令吏曹以成均館官員口傳達下,以爲代直後赴試之地,何如?令曰,依。
又以禮曹言達曰,卽接景慕宮官員所報,則明日柑製試取時,本宮令三員,俱爲觀光云矣。依定式假官一員,令吏曹以成均館官員口傳達下,以爲代直後赴試之地,何如?令曰,依。
李敏會達曰,副校理李是遠,以其親病,投章徑歸,原書纔已捧入矣。所當直捧禁推徽旨,而此與無端下鄕有異,推考警責,何如?令曰,依。
禮曹,來庚寅正朝朝賀時應行節目,參考前例磨鍊,依此擧行,何如?啓權停爲良如敎。
令于沈宜臣曰,明日出宮門路,以貳極門爲之。
徐英淳,以義禁府言達曰,今此柑製試取時,本府都事九員赴擧,只有武都事一員,本府入直·回公都事及靑陽門·月覲門·集春門禁亂都事,無以推移,假都事五員,令該曹口傳差出,以爲分排之地,何如?令曰,依。
又以義禁府言達曰,雲山郡定配罪人宋守謙分揀放送,仍任前職事,承令達下矣。平安道雲山郡定配罪人宋守謙分揀放送之意,敢達。令曰,知道。
持平李寅弼達曰,臣言議風采,本不合於淸朝耳目之任,而持憲除旨,忽下於夢想之外,時値有事,雖不得不章皇出肅,粗伸沬飮之忱,而臣於本府,旣經掌令,揆以公格,有難蹲冒。請令遞斥臣職。答曰,依達。
正言李鼎在達曰,臣之言議風采,不堪備數於淸朝耳目之列,非但同朝之所共知,卽是睿鑑之所俯燭,而薇垣特除,忽下於大論方張之時,臣義重沐浴,他未暇顧,拚棄廉隅章皇出肅,隨諸僚後,連陳明張之忱。第臣於本院,旣經納言,見職當遞,公格卽然,懲討是急,今始來避,揆以臺體,所失尤大。請令遞斥臣職。答曰,依達。
吏曹申目,粘連達下是白有亦,觀此侍講院文學李敦榮上書,則以爲,臣之見職,兼叨春秋館銜,而臣季父臣相璜,方帶監事矣,揆以常典,臣固當遞。伏乞亟賜鐫改,以存公格亦爲白有臥乎所,春坊之兼銜春秋者,與領監事相避,則本職遞改,載在法典,侍講院文學李敦榮,依法典改差,何如?達依準。
吏曹申目,粘連達下是白有亦,觀此平安監司金魯敬狀達,則以爲,熙川郡守李兢緖,瓜期已滿,法當遞改,而臣於昨年到界之初,該郡民人輩,稱頌其惠,訴請久任,首尾不絶,省部過境之時,熙民之處處擁馬,面面願借,殆至塞路是白乎所,詳察其前後實績,則治本廉約,兼以剛核,凡係民隱,政無不擧,隨弊釐革之間,亦有經紀而未及就緖者,至於修繕軍器,姑未了畢是白如乎,今若以滿瓜,依例差代,則弊局方蘇之際,實有虧簣之慮,該郡守李兢緖,限一年仍任事,請令該曹稟處亦爲白有臥乎所,道臣狀請旣如此,熙川郡守李兢緖,限一年仍任,何如?判付達依準。
吏曹申目,粘連觀此公忠道暗行御史洪遠謨書達,則忠州前牧使趙濟仁,淸風前府使朴齊尙,庇仁前縣監安塾,德山前縣監鄭世敎等段,御史旣已封庫,令該府拿問嚴勘爲白乎旀,槐山郡守沈源祖段,昨冬捧糴時,査出倉色吏加作取剩錢七十兩,竝與陞戶資裝錢中八十六兩零,合錢一百五十六兩零,自官取用,謂以補賑,而本官自備之報營,爲九十六石零,計其價不過爲一百十五兩零,然則所謂自備,初非捐廩,取用錢餘在,尙爲四十一兩零,仍無歸屬是白遣,還錢不爲依式分給,官屬及民人之有三稅軍錢於當納者,使之呈狀隨訴,別分其數,至於三千八百六十一兩,而窮殘之還民,一無得受,怨聲載路是白乎旀,唐津縣監崔弘岱段,柔懦爲病,吏鄕莫戢,漏災不審,白徵有怨是白遣,今春救急時,報營巡數爲九巡,飢民都數爲一千二百十七戶,用下租爲一百五石零,實分給巡數,只爲八巡,實入租爲七十四石零,蓋二月則托有別巡·終巡,一巡初不設行,而以如例分給樣,僞報一百四十二戶,且於每巡飢戶中,虛增二百四戶,合加報飢戶爲三百四十六戶,冒減租合爲三十石零內,二十六石零,以自備樣冒錄,四石零,又無分明之歸屬是白如乎,飢戶之每巡虛增,一巡之全數僞報,俱極可該是白乎旀,扶餘縣監金在宣段,初手生澁,來頭亦難振刷,災政不審,徵稅於黃蘆成林之地,訟決循私,反案於白楊已老之塚是白遣,吏逋年還,分徵族戚,怨聲狼藉是白乎旀,式年成籍時紙價米之斂民,固是通行之規,而本邑則紙價米八十二石外,又有所謂大帳租名色,昨冬所捧租爲一百四十四石零矣。派給各班,旣非公用,餘歸官用,又是何名?雖在樂歲,卽係謬習,況値歉年,宜思蠲免,而逐戶徵督,至及殘獨,雖非創行,實爲擾民是如爲白乎旀,懷德縣監趙雲龜單,今春救急,空名帖價報營外,加捧錢四十兩,作租爲三十三石零,賣鄕兩人捧錢二百四十兩,作租爲二百石,願納一人私捧錢一百二十兩,作租爲一百石,都合私捧錢作租爲三百三十三石零,報營自備租三百十七石零,無一包實備,而餘在租猶爲十五石零,此則謂用於別饋是白遣,昨冬還穀之以詳定代錢捧上者,爲二千八百九十六兩零,皆歸於各處貸下及吏輩犯用,所謂民分之七百六十三石,亦是結價,當納民人處直除作還者,實無一分給民,救急時貸用還租二百三十石零代錢六百三十七兩零,亦歸由吏之乾沒,以致還穀之虛留是白乎所,各項諸條,皆係違法,而昏憒孱劣,惟吏是聽,百務紊錯,一境怨咨是如爲白乎旀,淸安縣監宋欽明段,昧於治務,忽於束濕,賑事亦付吏鄕,抄飢甚不均平,無依窮民,多有見漏,累次訴冤,亦不得付,彷徨乞哀,至有餓死於官門之外者,戶數結價之以十四兩五錢作錢者,以爲高準,而三月十九日以後未收四百六結零,則藉托上納不足,每結一兩式,加捧於元定之外者,非但人情之可矜,亦關來頭痼弊是如爲白有臥乎所,上項五邑守令,爲先罷黜,令該府拿問嚴勘爲白乎旀,韓山郡守柳仁根段,視事雖若綜察,而濫觴反易做錯,束下非不尙嚴,而偏聽或多生奸是白遣,未蒙頉舊災中每年五十結之自官取用,諉以襲謬,而實是犯法,降定八十六名之以罰徵番,雖云充額,難免擾民是如爲白乎旀,沔川郡守趙雲杓段,吏鄕輩防結稅米,持印蹟而再徵者,爲七十餘石之多,民怨狼藉是白遣,吏逋米錢,分徵諸族,非但擾民,應分還穀中六百五十三兩,以隷邸債,傳給京邸,此則法外別還,而還逋漸增,亦非細憂是如爲白乎旀,木川縣監洪永燮段,所謂官都戶,旣非盡結摠,設行剩錢,固不甚多,而其中一百三十兩,歸於私用是白遣,未蒙頉舊災三十九結零之作爲官用,使書員替徵俵民者,雖曰自前謬習,而旣是外之事,則襲謬亦甚不正是白乎旀,還穀係關民命,糴分自有程式,而留庫條加分請得中九十五石,以別還出給吏廳,使窮民不得均受者,亦未免違法是如爲白乎旀,石城縣監宋一敎段,奸欺潛售,還稅俱弊,而還錢一百兩之無端貸用,先自違法,何以檢下是白乎旀,托以補賑,賣鄕二人捧錢,至爲四百兩,而救急自備,至爲十石是如爲白乎旀,藍浦縣監姜九成段,私賑時該色吏,每巡飢口,暗自虛錄壯老兒弱,亦多相換,冒減租爲一百三十九石零,而畢賑磨勘後,始自本官査出,終雖摘發,始未察禁,而其中五十石,該吏業已偸食,八十九石零,仍無歸屬是白乎旀,未蒙頉舊災七結零之自官私用,雖曰襲謬,亦是違法是如爲白乎旀,黃澗縣監鄭始容段,自備租二百九十一石零,皆以官都戶剩錢取用,則冒稱自備,事係不實是白遣,爲賣二十張空帖,濫抄四十名饒民,存拔之際,夤緣捧賂,雖是吏輩之操縱,亦見官長之失檢是如爲白乎旀,靑山縣監徐鴻輔段,賑租貿取時,廣抄稍饒之民,租每石價,只以一兩五錢,出給勤買,比時價不啻低歇,而如不順從,則杖之囚之,闔境騷擾,至有訴營之狀,徙宅之民是白遣,每巡飢口,該吏私自虛增,冒減偸食租,爲二十四石,雖是色吏之偸弄,而實由官長之不察是白遣,官奴所逋,分徵一族,亦多民怨是如爲白有臥乎所,上項七邑守令等段,竝只爲先罷黜,令該府拿問處之爲白乎旀,公州前判官洪羲翼段,賑恤則任掌之幻弄莫察,災結則該吏之偸竊相繼是白遣,邑子衙客,交蔽藉賣,決訟或取情外之怨,差任多有賂成之謗是白乎旀,昨秋還上當捧各穀一萬六千八百九十二石零內,未捧虛勘,爲七千三百八石零之多,歉歲民情,固多艱窘,流來積逋,猝難收殺,而國穀虛勘,未免違法是白乎旀,公州前前判官李魯俊段,丙戌稅穀裝發,拖至秋冬,而以高價收捧於結民者,以歇價出給船人,剩錢合爲二千七百十六兩零,而謂有用處,踏印成冊以置,今考其冊子,則各行名色,幾皆虛張,雖就其列錄中,容有藉托者,而計除之是白良置,直歸私用之數,猶爲九百九十八兩是白如乎,稅穀取剩,私自犯用,大係不法是如爲白乎旀,淸風前前府使趙吉源段,乙酉秋劃災爲六十六結零,而只以六結零,分俵民人,餘在六十結,每結十一兩式合錢六百六十兩,私自取用,丙戌劃災爲十七結零,而全不俵民,每結十兩式合錢一百七十四兩五錢,全數取用,丁亥劃災爲三十六結零,而只以六結零,分俵民人,餘在三十結,每結十兩五錢合錢三百十五兩,又爲取用,三年剩災取用錢,都合爲一千一百四十九兩五錢是白遣,官都戶,卽該倅之所經營創始也,旣以虛卜除結及舊還充納爲主云,則當隨其所剩,這卽作還,而甲申條剩錢,除虛卜條及各樣雜下,實餘在爲一千八百兩零,乙酉條剩錢,除虛卜條及各樣雜下與作還一千兩,實爲二百四十四兩零,丙戌條剩錢,除虛卜條及各樣雜下與作還一千兩,實餘在爲五百五十二兩零,丁亥條剩錢,除虛卜條及各樣雜下與作還五百兩,實餘在爲一千五百三十四兩零,四年餘在都合爲四千四百三十二兩零,竝爲取用爲白乎旀,乙酉冬流來吏奴舊逋二千三百八十二石零及流亡絶戶指徵無處還上一千六百二十七石零,査出報營,將以每年官戶剩錢,次次充納云,而所謂流亡絶戶還上中,吏逋之混入者,爲九百四十三石零是白兺除良,以本官指揮,冒錄虛增於絶戶還者,又爲一百十三石零,而還案中所謂絶戶者,一幷墨抹,以滅來後憑考之階,今考還案,墨跡狼藉,所見該惑是白乎旀,溫陽前前郡守沈鐛段,昨秋災結加報,爲七十結矣。自巡營直減,直爲七十結便是準劃自無不足,而都吏各面書員處,徵出三十結,添入分俵,則剩餘災爲三十結內,十五結還歸都吏之偸食,十五結則自官私用,每結十四兩六錢二分式合爲二百十九兩三錢是白遣,官都戶之設行,專爲客舍改建物力充報云,而今春官都戶剩錢二千六百四十八兩四錢九分內,一千六百十五兩還報廨役時貸用,還米中五百五十石一百七十兩,用於雜下,實剩餘錢八百二十八兩零,私自取用,而貸用還米中五百石,則尙未充納,仍作逋還是白遣,大同錢及夫刷錢犯用,爲二百七十七兩零,竝與各處加下及各項官用排朔條之先下引用者合一千七十三兩零,無端替徵於吏校七人及京邸吏是如爲白乎旀,泰安前前郡守王道常段,昨年歉荒,不下於尤甚,而賑救之節,初不留意,因巡營別關,始自設行救急,而草草塞責,五巡卽止,飢戶都數反不及於本地方一偏鎭之安興,許多飢民,無所仰哺,愁苦之聲,至今未已是白遣,分還之穀,雜以空空穀,受還之民,又皆嗟怨,而還米十二石,貸用不報,數雖不多,亦是違法是如爲白乎旀,鎭川前縣監徐膺淳段,官都戶之設行,旣爲流來舊逋充納之資,而舊逋租每石價,只以七錢磨鍊,合錢二千八百六十八兩六錢五分,以都戶剩錢中除出,使之分給充還,而餘在一千兩,別授首校,成給標跡,使運私第,雖曰剩餘,旣出民納,而減價作還,取剩私用,係是病民而傷廉是白遣,昨秋還上當捧各穀三萬四千一百七十八石零內未捧虛勘,爲一萬四千四百九石零,雖多積逋之流來,亦未免違法是如爲白乎旀,新昌前縣監李博鉉段,今春救急時,報營飢戶九巡都數,爲二千九十一戶,用下租爲二百五十二石零,而飢戶中六百四十二戶,虛增加報,冒減租爲八十二石零,則實入不過一百六十九石零,而同冒減租八十二石零內,七十五石零,以本官自備樣冒錄,餘數則歸於色吏之偸食是白如乎,勘簿中自備租都數一百四石零內,二十九石零,自巡營劃給査徵錢作穀條也。其餘則皆以冒減條虛錄,而無一包實備是如爲白乎旀,康津前縣監鄭東老段,六載居官,百計圖利,每年憑藉還穀中應推之詳定不足等條,以還米大同,而大同則執錢取剩,癸未春大同米六十四石,以還米八十石,作斛換充,大同則每石六兩式執錢,合錢三百八十四兩內,二百四十兩,以元還米價計除,則剩錢爲一百四十四兩,乙酉春大同米七十七石,以還米八十四石換充,而大同則每石六兩式執錢,合錢四百六十二兩內,二百五十二兩,以元還米價計除,則剩錢爲二百十兩,丙戌大同米一百二十二石零,以還米一百四十一石換充,而大同則每石九兩式執錢,合錢一千一百三兩零內,四百二十三兩,以元還米價計除,則剩錢爲六百八十兩零,丁亥春大同米七十三石零,以還米七十九石零換充,而大同則每石六兩式執錢,合錢四百三十八兩零內,二百三十七兩零,以元還米價計除,則剩錢爲二百一兩零,都合取剩私用錢,爲一千二百三十五兩零是白遣,丙戌秋還,私加分耗,米八石零租三石零,私自犯用是白遣,丙戌條田結作簿時,一百五十結,官作都戶,剩錢三百六十兩零,亦爲取用是白遣,賣鄕差任捧賂錢,合爲三百六十四兩,六年之間,座首遞易,爲十二次,吏房遞代,爲六人是白乎所,還稅之那移料利,還穀之私分取耗,俱係犯法,而賣鄕亦違禁令,差任無不賄成,鄙醜之謗,至今喧藉是如爲白乎旀,靑陽前縣監李鍾悳段,今春救急時,全石租二百三石,貿取以用,每石時直,當爲五兩,只以二兩勒買,追因營飭,更以一兩五錢,塞責加給,而猶未準直,尙有怨聲是白遣,兩秋災結中仍覆沙六結,不爲俵給,私自取用,丁亥劃災爲八十二結零,而只以七十一結零分俵,餘災十一結,亦爲犯用是白遣,犯屠及雜技人處私贖錢捧用,合爲一百三十兩零是白遣,今春移轉還錢五百五十兩內,一百三十三兩,各處貸下,三十三兩,出給下吏,使報邸債,七十七兩,官廳貸下,莫重還錢,用若私物,許多疵政,難以徧擧,百度俱紊,一境咸怨是如爲白乎旀,魯城前縣監尹行定段,本邑田稅磨鍊,比常例,太則多有加餘,米則略有不足,以有餘之太,報不足之米,而餘數則名以結餘,太作爲官用,卽是謬例矣。就船人與色吏所用雜費米太中,減削奪取,太則添付元餘太,而私用米則報元不足米,而猶有餘數,則又有私用,丙戌條實餘太六十三石零,每石四兩式合錢二百五十三兩零內二百兩則捧用,其餘則以色吏之難辦,刑囚督徵,竟不得捧,丁亥條實餘太八十一石零,每石四兩五錢式合錢三百六十八兩,全數取用,戊子條實餘太七十一石零,每石六兩式合錢四百三十一兩零,全數取用,餘米七石零,每石九兩三錢式合錢六十八兩零,亦爲取用,都合三年餘米太取用錢,合爲一千六十八兩零是白遣,犯屠三人處贖錢三十八兩,私自捧用,亦未免違法是如爲白乎旀,恩津前縣監徐有準段,戊子災結加報掩匿,爲六十結,每結十二兩式合錢七百二十兩內,十七結零價二百十四兩二錢,入於營廉査實徵捧,餘在四十二結零價五百五兩八錢內,二百兩自官犯用,三百五兩八錢,該吏偸食,丁亥災結加報掩匿,爲六十結零,每結八兩式合錢四百八十四兩二分內,八十八兩,該吏偸食,三百九十六兩二分,謂補於客舍修改而取用矣。自巡營使之徵出,而首鄕馳告本家,則謂以本色上納錢中,直除以來,後當出給是如是白遣,昨秋還租三百三十五石,每石一兩九錢式執錢,以一兩一錢五分式分給,合剩錢二百五十一兩二錢五分內,四十七兩七錢五分,色吏偸食,二百三兩五錢,又謂以追補於客舍物力,而亦爲取用是如爲白乎旀,永同前縣監李啓朝段,今春私賑時,抄飢分穀之節,全不照檢,多有冤濫,而該色吏暗自幻弄於壯老弱及鹽醬藿價,冒減偸食租,爲七十一石零是白遣,還錢之當分者,多歸於官屬之別還,歉歲還民,致有愁歎,至於衙客之干政,房嬖之招謗,人多傳說,弊亦有自是如爲白乎旀,稷山前縣監嚴耋段,邑子干政,怨謗可駭是白兺除良,今春救急時,自備租二百四十七石零,皆以官都戶剩錢取用,而冒稱自備是白遣,餘在剩錢一千四百八十八兩零,又爲無端私用是如爲白乎旀,栗峯前察訪韓升烈段,郵丞雖無民社之責,驛屬宜盡撫恤之方,而全不留心,徒事肥己,許免驛屬之役,而徵捧願納之錢,合捧錢爲三百四十兩,謂以需用於救急及公廨修理等雜下,而歸屬亦多不明是白遣,驛復戶中一百四十結,以每結九兩八錢七分收捧,而只以每結五兩二錢二分式分給,剩錢六百五十一兩,作爲私用是白遣,驛吏差任,捧賂狼藉,且昵近賤婢,干事通賄,至於點馬等事,亦行賂錢,怨聲載路,所聞可駭是如爲白乎旀,利仁前察訪安承煦段,罔念奉公,惟事謀利,各驛民人處,或謂免役,或稱番錢,勒捧錢財,一人所徵,或至二三百兩,前後所捧,合爲一千二百九十二兩,而托以修補公廨,侵虐驛民,若是狼藉,怨聲至今喧騰是如爲白臥乎所,上項十三邑兩驛前任守令察訪等段,竝只令該府拿問嚴勘爲白乎旀,連山前縣監宋持膺段,倉弊莫察,吏恣奸弄之習,賑穀甚麤,民無仰哺之效,昨秋還穀當捧一萬二千三百七十七石零內,未捧虛勘,爲五千六百五十一石零,雖諉以年事之失稔,吏逋之流來,而今此未捧,幾居元數之折米,如果董飭,豈或至此?實係違法,而難恕是如爲白乎旀,保寧前縣監李是鍊段,今春救急時,色吏暗自幻弄,虛增飢戶,冒減租爲三十二石,偸弄雖出該吏,不察責在官長是白遣,官婢二名頉役徵贖錢六十兩,雜技人私贖錢十四兩,托以補賑而取用,未免違法是如爲白有臥乎所,上項兩邑前任守令,不可以已遞而勿論,竝只令該府拿問處之爲白乎旀,丹陽郡守金炳元段,三十石還太,庫中夜偸,應下外還穀之市上爛賣,可見吏輩之全無顧憚是白遣,至於首吏督捧稅錢於早春,貿楮料利,雖非躬犯,奈未覺察是如爲白乎旀,林川郡守金在星段,還穀之麤劣,甚於他邑,窮春還民,無以資賴,鄰邑移轉,亦不願受是白遣,近來牛禁,到處蕩然,而官隷之居販於外村場市,尤爲巨弊,故關飭於列邑,使之一切痛禁是白加尼,又過該邑境,則沿路村店,懸肉狼藉,皆是官隷之出居者,此亦可見操束之不嚴是如爲白乎旀,延豐縣監李元在段,衆瘼皆痼,倉奸尤甚,窮春還分,全無實效是白遣,該邑安保村,處在孔路,果多偏苦之役,則斂錢助給,雖有該村之等訴,鄕儒之會議,而民斂事係難愼,故前亦有是議而未果,則徐待年豐,何所不可,而乃於今春,創始收斂,不察歉歲之民情是如爲白乎旀,燕岐縣監金箕明段,私賑自備租都數二百三十石零內,七十石則自巡營劃給査徵錢作穀條也。其餘則皆以官都戶剩錢取用,無一實備冒錄是白遣,每巡飢口,該色吏幻弄加報,冒減偸食租爲八十九石零,雖是吏奸,實由不察是白乎旀,丁亥條分屬中六十四兩零,錄以巡歷時下記者,卽是私用是白遣,防結吏逋,再徵民間,數爻不少,怨聲甚多是白乎旀,靑陽縣監尹昇大段,糴濫姑恕其生手,語失宜警其損體是如爲白乎旀,懷仁縣監李時學段,政欠守約,謗由移怨,今春救急時,自備租二百二十八石零,皆以官都戶剩錢取用,實無捐廩之備,而報以自備,事不誠實是白遣,昨冬停退時,令前已納之民,色吏輩冒錄於停退中,而偸弄租爲四十一石零,初未察覺是白遣,本邑所謂官廳流來傳掌官屯稅及需米未收,已成鬼錄,而發令督徵,畢竟所捧,雖止於七十六兩零,窮春民情,未免騷擾是如爲白有臥乎所,上項六邑守令,竝只罷黜爲白乎旀,大興郡守鄭東龜段,舊居在近弊,或由於客煩,操切太深,怨易生於政苛是如爲白乎旀,瑞山前郡守李彙寧段,刑或過中,事多損下,吏謗亦不虛生是如爲白乎旀,永春縣監洪坰段,賣鄕之二百兩,鎭店之一百兩,因鄕儒之會議,許付民庫,以防民役,其心固出於爲民,其事亦由於輿論,而賣鄕自是禁條,創斂慮有後弊是如爲白乎旀,鴻山縣監李㝡在段,縣軍官五百名之額外除番,雖非創行,可惜襲謬是如爲白乎旀,禮山縣監李在正段,爲改鄕廳,以軍保之類,許差鄕任,捧錢四百六十兩,而八名重役,一時見頉,事雖出於首鄕,不能察飭是如爲白有臥乎所,上項五邑前後守令,竝只從重推考爲白乎旀,公州判官閔靖顯段,秋間稅米價之比春夏無減,雖緣新莅,未及周察,實有欠於綜核之政是如爲白乎旀,天安郡守徐秉淳段,外倉還穀,自來麤劣,窮春糶分,全無實效,雖緣倉還,宜勉精捧是如爲白乎旀,報恩郡守鄭文升段,吏輩及面任所逋,或分排於一族,或再徵於結民,事勢之不得已,而未免騷擾之端是如爲白乎旀,平澤縣監趙鎭文段,軍額査闕,報又爽實是如爲白乎旀,定山縣監洪栴段,抄戶停退中,吏還之混入,難免不察之責是如爲白有臥乎所,上項五邑守令,竝只推考爲白乎旀,監司朴晦壽段,簡重自持,列邑有所憚壓,綜密克著,一路賴以寧謐,治法得宜,時措合宜是如爲白有臥乎所,道臣體重,今姑勿論爲白乎旀,其餘前後守令察訪等段,旣乏優異,亦無顯疵,竝只置之爲白乎旀,其外閫帥·中軍·虞候·營將·邊將等乙良,令兵曹稟處爲白乎旀,西原縣監李常在段,與臣鏴有娚妹應避之嫌,不敢循例覆奏,令次堂擧行,何如?判付達依準。
義禁府申目,昌平縣令尹原情云云。徽旨內辭緣,泛稱遲晩,刑推得情,何如?達除刑推議處爲良如敎。又申目,中官李相利原情云云。徽旨內辭緣,泛稱遲晩,所當請刑是白乎矣,長番內官,勿爲請刑,載在大典通編,議處,何如?判付達依準。
掌令金初爕,副校理金弘根,正言金鍠等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
掌令金初爕,正言金鍠等達曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻竝嚴鞫得情,快正典刑。措辭見上請明謙·以謙亟施孥戮,逆復庶子好石,亟施處絞。措辭見上請時景·時昱竝施孥籍之律,金樂敎亟令王府設鞫嚴覈,快正邦刑。措辭見上十九字刀割請物故罪人家煥·哲身,正法罪人承薰·樂敏施以孥籍之典。措辭見上請物故罪人國榮亟施孥籍之典。措辭見上請物故罪人裕亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽亟施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍,亟令王府設鞫得情,快正典刑。措辭見上請正法罪人宜學諸子亟施散配之典。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等不從,李肇源·金基敍·金基厚等事勿煩,宜學諸子事勿煩。
掌令金初燮達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱遠配罪人黃允中,亟令王府拿鞫嚴覈,快施典刑。措辭見上請屛裔罪人韓植林拿鞫得情,快正典刑。措辭見上請島配罪人睦台錫,亟令王府設鞫嚴問,快正典刑。措辭見上請黑山島荐棘罪人趙璟鎭,亟令王府拿鞫得情,快正典刑。措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
正言金鍠達曰,請金甲島爲奴罪人克觀,更令王府嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府設鞫得情,快正典刑。措辭見上請充軍罪人申綱,遠配罪人黃允中,亟令王府拿鞫嚴問,盤覈得情,快伸典刑。措辭見上請屛裔罪人韓植林嚴鞫得情,快正典刑。措辭見上請島配罪人睦台錫,亟令王府拿鞫嚴問,明正典刑。措辭見上請黑山島荐棘罪人趙璟鎭,亟令王府嚴鞫得情,快正典刑焉。措辭見上答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
公忠監司朴齊聞書曰,伏以臣猥膺藩寄,辭未蒙許,行將辭陛矣。第臣父墳山,在於京畿楊州地,今當遠離,益增霜露之感,玆敢不避煩猥,冒入文字。伏乞睿明,俯垂諒察,特許臣往省之暇,以伸至情,不勝辛甚。臣無任云云。答曰,覽書具悉。卿其往省焉。
校理李是遠書曰,伏以臣父素患痰癖之症,年老而根委益固,日寒而將攝失宜,踰月離側,屢聞添損之報,而時値鞫獄,身帶問郞,沬飮之義,有倍他人鎭日參坐,不暇言私矣。卽接家信,臣父之病,近又因慘舒之不調,一倍添劇,飮啖全却,起居須人,急足踵至,促臣歸救,目今合達方張,懲討至嚴,臣忝叨三司之職,豈敢爲離次陳懇之計,而顧臣情理,與人逈殊,自聞病報,方寸煎灼,竟夜迴遑,按住不得,玆敢短章呼籲,徑尋鄕路。伏乞离明,俯垂鑑諒,亟許鐫遞,以便救療,仍治臣擅行之罪,使情私得伸,朝綱益肅焉。臣無任云云。答曰,覽書具悉。爾其勿辭救護。
上在昌德宮。常參·經筵,以代理停。
自開東至人定,灑雨下雨,測雨器水深四分。
鄭基善啓曰,藥房副提調持湯劑來待矣。傳曰,封入。
又啓曰,明日再明日,崇陵忌辰祭齋戒正日,三明日初七日,溫陵忌辰祭齋戒正日,初八日初九日,長陵忌辰祭齋戒正日相値,經筵頉稟之意,敢啓。傳曰,知道。
徐英淳達曰,明日再明日崇陵忌辰祭齋戒正日,三明日初七日,溫陵忌辰祭齋戒正日,初八日初九日,長陵忌辰祭齋戒正日相値,常參頉稟之意,敢達。令曰,知道。
鄭知容達曰,大司憲金陽淳,執義李明緖,掌令李鎭華·金初爕,持平吳致淳呈辭,持平一員未差,監察茶時之意,敢達。令曰,知道。
藥房副提調鄭基善口傳達曰,柑製代臨,已有成令,時刻將屆,儀衛皆備,而顧今凍雨連霔,頓無開霽之意,此時勞動,恐非節宣之方。伏乞亟寢成令焉,惶恐敢達。答曰,雨勢不甚,勿煩。
令于徐英淳曰,陪衛軍兵毛具,從便爲之。
令于徐英淳曰,陪衛軍兵雨具,從便爲之。
兵曹參判前望單子入之,申在植代點。
沈宜臣啓曰,吏曹郞廳來言,守令多窠,政事,取稟。傳曰,政官牌招開政。
有政。吏批,判書金鏴進,參判朴晦壽在外未肅拜,參議李憲瑋進,右副承旨沈宜臣進。以吏批言啓曰,臺諫闕員,今當差出,而擬望之人乏少,外任竝擬,何如?傳曰,允。以姜導爲持平,尹奎培爲正言金爲文學,朴晦壽爲同義禁,李宜翼爲掌樂主簿,朴聖道爲昭顯墓守衛官,韓守一爲引儀,李彦淳爲春川府使,李魯集爲明川府使,李憲三爲林川郡守,洪殷燮爲丹陽郡守,曺錫玄爲韓山郡守,李聞榮爲槐山郡守,吳徽常爲沔川郡守,呂東奎爲懷德縣監,丁學冕爲靑陽縣監,金漢雋爲延豐縣監,徐羽輔爲淸安縣監,金孝基爲懷仁縣監,李宜鉉爲扶餘縣監,金箕龍爲石城縣監,蔡弘勉爲藍浦縣監,魚在璿爲唐津縣監,南鍾玄爲木川縣監,徐世輔爲黃澗縣監,趙鎭運爲靑山縣監,李時復爲燕岐縣監,吏曹佐郞宋守謙仍任前職事承令,熙川郡守李兢緖限一年仍任事承令,書題單金昌彦差下事承傳,故僉使趙嵃贈兵曹參判,同知趙應錫考。
兵批,判書徐俊輔病,參判申在植病,參議李渭達病,參知黃燾入直進,左副承旨徐英淳進。以金孝鎭爲鷺梁別將,同知單崔尙浩,僉知三單申紹·白世鎭·許潤,護軍洪敬謨·韓義運,副護軍洪赫·李德鉉·閔致書·金益範·成有敏·權,副司直李寅弼·李敦榮,副司正曺雲承·金學性,副司勇李基元·李漢明,副司果李鼎在,以上竝單付。
吏批,再政。以李程淳爲景慕宮令。
吏曹口傳政事,檢閱單金大根。
鄭基善達曰,卽者檢閱吳取善,謂有館規,陳書徑出,原書纔已退却矣。所當直捧禁推徽旨,而此與無端徑出有異,推考警責,仍卽牌招入直,何如?令曰,依。
又達曰,左右史不可不備,別兼春秋金鼎集·徐戴淳,竝卽牌招入直,何如?令曰,依。
令于鄭基善曰,科次入對。
以檢閱金大根牌不進罷職令旨,令于李敏會曰,只推。
沈宜臣,以吏曹言達曰,前郡守李煥奎名字,改以熙奎,管城將李煥輔名字,改以熙輔,羅州營將李煥庚名字,改以熙庚,公州營將李煥周名字,改以熙吉,前五衛將李煥懋名字,改以熙懋,訓鍊主簿李煥九名字,改以熙碩,宣傳官李煥遠名字,改以熙遠,備邊郞李煥洙名字,改以熙洙,宣傳官李煥絅名字,改以熙絅,宣傳官李煥永名字,改以熙永,訓鍊判官李煥昇名字,改以熙昇,出身李煥廷名字,改以熙廷,出身李煥鐵名字,改以熙鐵,出身李煥宗名字,改以熙宗,出身李煥臣名字,改以熙臣,出身李煥忠名字,改以熙忠,出身李煥鎔名字,改以熙鎔,出身李煥琇名字,改以熙琇,出身李煥冕名字,改以熙冕,出身李煥黼名字,改以熙黼,出身李煥殷名字,改以熙商事,俱爲告狀,竝令藝文館給帖,何如?令曰,依。
吏曹申目貼連,觀此全羅右道暗行御史成遂默書達,則茂長前縣監徐有贊段,繡達旣請令收司稟處,更無可論是白遣,礪山府使安性淵段,昨年年事,雖入稍實,民事遑急,猶是修歉,而抄飢救急,初不念到,以致四境頷顑,衆民怨咨是白遣,災歲分還,尤係農民種糧之資,而今春道臣交龜時,謂以各廳公用是如,三班受出,恰爲六百餘石是白遣,所謂營邸,有何顔私是白乎喩,或名之以役價預下,或諉之以別還題給,米二百石租七百六十石,乃於加分請得之後,刮取於邑外各倉,一時出給,積置邑底,狼藉發賣,立本旣是輕價,則取剩恰爲三倍,而由吏符同,出納錢穀,藉曰官無所犯,渠自營販是白良置,聽聞駭惑,有難疎釋,由是而戶分不敷,民食益艱,怨謗弸興,道路喧藉,罪關還政,不可仍置是如爲白有臥乎所,爲先罷黜,令該府拿問嚴勘爲白乎旀,靈巖郡守李健緖段,妖童任探察之權,反啓奸弊,疏宗媒賄賂之逕,或招瑣謗是白乎旀,漏結二十結之課歲取用,諉以邑例,而難免襲謬之失,還米八百石之減價分給,雖曰公用,而自歸取剩之科是白爲白有臥乎所,爲先罷黜,令該府拿問處之爲白乎旀,靈光前郡守徐有素段,猾胥恣縱,邑事自歸於紊亂,嬖妓蠱蔽,官政有乖於淸淨,官需米之減價,誠爲施惠之一端,民庫錢之濫用,莫察橫斂之衆怨,賑資則雖無文薄上指摘,倉穀則胡致色吏輩舞弄,災結何等大政,而前年濫報,至爲三百二十四結零是白如乎,不爲分俵,私自捧稅,除三分一停退條在米四百七十一石零錢一百十兩零,都吏則傳給由吏,而旣爲納侤,由吏則知機逃躱,而無以査問是白乎所,雖爲之由吏之偸食,已有不察之罪是如爲白乎旀,金堤前郡守鄭淵始段,前冬還穀之作錢,莫察吏奸,今春稅船之墊水,厚招民怨是如爲白乎旀,咸悅前縣監李宅鉉段,雜客絡繹,官門如市,大小詞訟,俱有納賂之逕,吏鄕任窠,莫掩捧錢之說是白遣,松板卽漕船修裝之物,而惟意取用,殆無限節,諸般器用,無數造出,載之稅船,輸送京第是白遣,富民處零瑣徵索之物,雖不一一枚擧,而五百兩勒貸,尤難隱諱是白遣,本縣有流逋排捧條而稱以充逋,乃於丁亥冬貸來營門錢二千兩,民庫錢八百兩,或給錢防稅,或貿米防納,以取零餘,仍以其錢,竝爲放債,逐月捧利,旋又派給,本錢則戊子秋流伊報去是白遣,利錢則合爲八百六十二兩零,而始於今夏,錢分作還是白乎矣,防稅放債,已是法外,而財利上廉潔,旣不見孚,物論間疑謗,勢所必至兺除良,雖以印蹟之可據言之,錢六十九兩零,下落無處,又一百三十七兩零,官用的實是白遣,儲置法意,尤爲嚴重,雖於公費上下之時,猶當用舊而蓄新是白去乙,新米一百五十石時價執錢一千一百五十兩段,仍爲取用,三百兩段,每石二兩式作還分給,以爲立本移劃之地是白乎則,非但換色之大違公法,捧還之前,所謂恒留,便屬虛簿是白遣,還米作錢條四百兩,貸下於沙工處是白如可,及其還捧,立本取剩,爲八十二兩零是白遣,位太段本色捧上,時價發賣,計給京差之後,剩錢一百七十一兩,竝爲取用是白遣,還穀段,吏輩之作奸,專不照察,邑村之未捧,終致虛勘,簿會紊亂,法意蕩然,不可以已遞,置而不論是如爲白乎旀,沃溝前縣監許晟段,設賑之初,公私錢穀,或爲勒捧,其所鳩聚,殆近二千兩,而各項用下,恣意過濫是白遣,租二百九十石錢六百十三兩段,以官備條,懸錄於賑簿,以爲沽名市惠之計是白乎乃,詳覈其實,則飢民各巡加錄,合爲一千八百二十口,租加錄,合爲二百九十石,各種錢加錄,合爲五百七十兩是白乎則,所謂官備,非但虛簿之粧撰,以其所辦之錢穀,較諸實下之數爻,則剩錢爲二百六十兩而看作應食,竟歸私用是白遣,本縣有還起未報之結,仍作該吏乾沒之資,而丁亥戊子兩年條合四十結,稱以摘發,竝爲取用是白遣,至於差役,無論任窠之豐薄,賂錢之多寡,專事刮取,怨謗不止是如爲白乎旀,海南前縣監柳幼麟段,凡百官政,偏聽弊客之指揮,近萬公貨,一任猾胥之偸弄兺除良,二百石稅納米,未開倉而督捧,自速民怨,五十石加分耗,雖査簿而摘發,竟歸官用是如爲白乎旀,咸平前縣監李在鶴段,二載徒勞,反致百度之解弛,官用殆無限節,由吏抱債而莫保,倉奸專不照察,還民携橐而空返,聽客而瑣謗自至,賑飢而實惠未究是白如乎,遞去之後,尙有民怨是如爲白有臥乎所,上項六邑前任守令等段,竝只令該府拿問處之爲白乎旀,長城府使金履禛段,寬柔太過,政令未免撓奪,操束不嚴,奸猾無所畏憚,還穀之未捧夥多,歲雖値於歉荒,倉簿之作奸狼藉,明或欠於査櫛,至於賑資,則還粗五百五十石,加數作錢,減價分給,剩錢二百七十五兩,入用於醬藿等費是白遣,賑穀則倉貸以用,而會減外,簸縮與官備條六百二十七石零,以諸般冗雜之錢,每一石七錢式,分還時貿取入庫,以爲立本,雖非私用,有違恒法是如爲白乎旀,錦山郡守李穆遠段,饒租救飢勒分,恰過於千石,歉歲營廒調役,殆遍於一境,望治之民,是以有怨是如爲白乎旀,全州判官朴齊顔段,聽偏而奸弊莫察,年衰而政令不振,處閑則不害爲恬靜之治,理劇則難望其矯捄之責兺除良,餘米九十六石,旣不以本色取用,又不以詳定作錢,準折兩麥,捧以高價,合五百三十七兩,則其所取剩,至爲二百四十八兩是白如乎,雖云該邑之謬例,曾有繡啓之論勘,而又此因襲極涉駭然是如爲白乎旀,高山縣監李惟鐸段,政令太欠振發,詞訟必待諮訪是如爲白乎旀,參禮察訪李協心段,馬政實多疲劣是如爲白有臥乎所,上項四邑守令,一驛察訪,竝只罷黜爲白乎旀,益山前郡守權徹段,才優剸理,猾吏莫敢舞弄,政先撫摩,小民咸曰善治,創小斗而分糶,初意似出於防奸,而終致取剩之謗,斂民錢而鐫碑,輿情可見於去思,而或有嗾鄕之譏是如爲白乎旀,興德縣監金奎集段,十朔莅臨,姑無顯疵之可言,而三政俱病,勉在矯捄之得宜是如爲白有臥乎所,上項兩邑前後守令,竝只從重推考爲白乎旀,羅州牧使趙咸永段,三載爲治,一規綜鍊,査田而野蠲白徵之稅,賑饑而村無黃浮之色是白遣,民庫用度,自來不敷,挪用還穀,至爲一萬六千餘石,而連年未報,仍成巨瘼是白加尼,該牧使貸來公錢,輕價作還,取剩充報,二年之間,已爲了刷是白如乎,雖非糶糴之經法,亦爲規捄之一政,而但其錢穀斂散之際,猾吏則潛自售奸,殘民則擧皆受病是如爲白乎旀,珍山郡守朴春壽段,性稍欠於柔善,勉宜在於振刷是如爲白有臥乎所,上項兩邑守令,竝只推考爲白乎旀,萬頃前縣令金晉淵段,四載殘局,一副良規,持身頗欲淸潔,吏亦知憚,爲治專尙懷保,民皆頌惠,刷倉逋而威令不煩,救村饑而實政自著,去後遺愛,可驗治績是如爲白乎旀,高敞縣監李惟時段,殘弊之局,勤幹其治,減吏額而刷倉逋,措處得宜,先稅穀而後需米,公私有序,臨訟則剖決必明,俵災則把來皆均,至於賑政,則抄口而初不濫漏,分穀而另加揚,誠心所推殘廩亦捐,實惠最多,窮蔀咸頌是如爲白有臥乎所,上項兩邑前後守令等段,治績若是茂著,宜有激勸之擧,似當施以陞敍調用之典是白乎矣,竝只係干恩典,臣曹不敢擅便,徽裁敎是白乎旀,監司趙寅永段,律己簡重,御下嚴明,措劃賙賑,飢民賴以全活,彈壓州縣,長吏咸自飭勵,望實俱隆,輿頌藹蔚是如爲白有臥乎所,道臣體重,今姑勿論爲白乎旀,其餘本道前後守令察訪及沿路邑守令察訪等段,旣乏優異之績,亦無顯著之疵,竝只置之爲白乎旀,其外閫帥·中軍·虞候·營將·邊將·監牧官等乙良,令兵曹稟處,何如?達依回達施行爲良如敎。
大司諫李嘉愚書曰,伏以天佑宗祊,我世孫宮閣下冊禮涓吉,縟儀將擧聖心悅豫,邦基益鞏,蹈舞慶忭,中外同情,仍伏念世敎漸降,人心日陷,千奇百怪,無般不有,至於今日宜學之書出,而窮凶絶悖,情狀莫掩,如渠蟣蝨之微,敢懷鬼蜮之計,壞亂國是,嘗試朝廷,夫豈一朝一夕之故哉?凡有血氣,孰不沬血飮泣,冀行天討,而王章雖已少伸,輿憤雖云少洩,然而根窩未破,首惡尙逭。噫,彼書九庚申一疏,陰祕閃忽,指意叵測,首尾數千百言,無非外托義理,內懷惎撼,以此倡說而立幟,遂爲群不逞之所依歸,畢竟裕賊之凶圖,疑亂沮戲,傳法護神,而今此宜學之稱詡其疏,乃以對揚闡明等語,肆然筆之於書,以至煥之君子書九名流等說,又出於鞫招,於是乎書九之眞贓斷案,畢露無餘矣。日前令敎,洞諭劈破,昭如日星,無待乎群下之仰陳,而邸下已悉燭之矣。三司同聲迭討,大僚聯章繼請,而兪音尙靳,群情如沸,何邸下燭其罪犯之罔赦,而咈公議至此哉?惟願仰稟大朝,亟施書九追奪官爵之典。宜學之罪,不可誅其身而止,亦施諸子散配之律,以杜亂萌,以絶凶種焉。臣於見職,豈或有一毫堪承之望,而乃者添書特點,忽下於待罪東邑之日,手擎除旨,感惶靡措,時値懲討方張,義當竭蹶趨膺之不暇,而第念合達中,有區區私義之不可隨衆聯參者,臺端一步,艮限在前,數行陳請,雖出公共之憤,一身去就,自歸當遞之科。伏乞睿慈,俯垂鑑諒,亟賜刊改,不勝幸甚。臣無任云云。答曰,覽書具悉。已諭於前答,勿煩,爾其勿辭察職。
己丑十二月初三日辰時,王世子代臨春塘臺。柑製儒生試取入對時,行都承旨鄭基善,右承旨鄭知容,左副承旨徐英淳,右副承旨沈宜臣,假注書金學性,記事官徐念淳,記事官吳取善,原任直提學金鏴,原任直閣徐俊輔,直提學徐憙淳,檢校待敎金興根,以次陪立。時至,王世子具翼善冠·衮龍袍,乘輿出重華門。藥房提調金鏴,副提調鄭基善進前奏曰,侵早勞動,睿體若何?令曰,一樣矣。令曰,下直守令入對。襄陽府使洪儼,始興縣令朴有壽承令入對。令曰,奏職姓名。儼·有壽等以次進奏。令曰,七事奏之。儼·有壽等以次奏訖。令曰,右副承旨宣諭別諭。宜臣宣諭別諭訖,令曰,守令退出。儼·有壽等退出。由貳極門·靑陽門,仍詣春塘臺。相禮贊請降輿陞座,王世子降輿陞座。令曰,陪衛軍兵兩具,從便爲之。出令旨掌議唱試官以下行禮,讀券官吏曹判書金鏴,兵曹判書徐俊輔,行護軍李奎鉉,對讀官吏曹參議李憲瑋,行副護軍朴容壽,副司果洪重爕,副司果徐戴淳,以次行禮,仍陞階就座。令曰,赴擧儒生入場,桂坊中赴擧人,使之應試,檢閱吳取善所達,翰林被選人,間月付職,自是故規,而或値上下番不備之時,經稟後翌月付職,亦成近例,檢閱當次人金大根,令該曹口傳單付,以爲牌招入直,何如?令曰,依爲之。出擧條又所達,時政纂修事緊,召試被選人金大根付職後,使之署前行公,何如?令曰,依爲之。出擧條基善曰,以廚院監膳事,有所稟定矣。壬申冊禮時,小司提調新差後,大臣筵白蒙允,引先朝丙辰受敎副提調監膳之例,亦一體輪回監膳矣。今番世孫宮副提調差出後,似宜通融擧行,而增設之初,不敢自下擅便,合有稟裁,玆敢仰達矣。令曰,依小司例爲之,可也。令曰,承文院上博士,誰也?知容曰,未能詳知矣。令曰,以今初十日內分館之意,分付承文院。令頒柑。基善承令頒柑訖。令書睿題。鏴·俊輔承令書賦題三皇五帝之禮義法度,譬如柤梨橘柚,其味相反,皆可於口,限申時,鏴·俊輔起伏讀訖。基善跪白宣令,宣令官,以次懸題訖。鏴曰,王世孫封冊後,通禮院擧行引儀,卽司儀也。例自西壁引儀中,有唱才者擧行,而西壁引儀,適無可合之員,謹依英廟朝己卯受敎,以他司官員中有唱才者,移差西壁引儀,以爲司儀擧行之地,何如?令曰,依爲之。王世子入小次。令曰,明川府使,以詮泮通望人擬入。出令旨令曰,醫官金漢雋,前後效勞旣多,守令擬入。出令旨有頃,王世子出次,相禮跪告禮畢,王世子乘輿,由靑陽門·貳極門還內,諸臣以次退出。
己丑十二月初三日戌時,王世子座天地長男之宮。柑製儒生科次入對時,行都承旨鄭基善,假注書曺雲承,記事官徐念淳,別兼春秋徐戴淳,讀券官吏曹判書金鏴,兵曹判書徐俊輔,行護軍李奎鉉,對讀官吏曹參議李憲瑋,行副護軍朴容壽,副司果洪重燮,副司果徐戴淳,以次進伏訖。令曰,史官分左右。令曰,下對讀官讀奏。戴淳進前讀一張訖,令曰,他對讀官讀奏。重爕進前讀過半,令曰,他對讀官讀奏。容壽進前讀未半,令曰,他對讀官讀奏。憲瑋進前讀畢。令于鏴曰,第一張書三下一,第二張書三下二,第三張·第四張書草三下,第五張至第七張書次上。鏴承令書等訖。令于基善曰,居首試券入之。基善跪進,親坼封以下,令基善讀奏,讀訖。令曰,成原默,誰也?基善曰,未能詳知,而考其名行,則似是成遂默之族,而牛溪之後孫也。令曰,成遂默之至親耶?基善曰,未詳知也。令曰,牛溪之嗣孫耶?基善曰,否也。令以次坼封,基善坼封讀第二張訖,令曰,柳僖,誰也?基善曰,未知也。令曰,柳鼎養之族耶?基善曰,此則晉州柳氏也。又讀至第五張訖,令曰,金大然,誰也?基善曰,名行不可知也。坼畢,令曰,預備不入來耶?鏴曰,不入來矣。令曰,今月儒生日次之月耶?基善曰,然矣。令書令敎曰,柑製賦居首三下一幼學成原默直赴殿試,之次三下二生員柳僖直赴會試,之次草三下幼學朴周奭等二人給二分,次上幼學金大然等三人,竝令該曹考例施賞。令曰,入格儒生,明日待令。基善顧謂賤臣曰,注書先退頒布,好矣。賤臣欲退出。令曰,同爲退去頒布,可也。令曰,試官自下對讀官,以次退出。諸試官承令退出。令曰,史官就座。又令退,承史以次退出。
上在昌德宮。常參·經筵,以代理停。
鄭基善啓曰,藥房副提調持湯劑來待矣。傳曰,封入。
徐鳳淳達曰,大司憲金陽淳,執義李明緖,掌令李鎭華·金初爕,持平吳致淳呈辭,姜導未肅拜,監察茶時之意,敢達。令曰,知道。
鄭基善達曰,右承旨鄭知容,右副承旨沈宜臣,今日不爲仕進,竝卽牌招,何如?令曰,依。
令于鄭基善曰,入格儒生入對。
以檢閱吳取善牌不進罷職令旨,令于徐鳳淳曰,只推。
以別兼春秋金鼎集牌不進罷職令旨,令于徐鳳淳曰,只推。
以右承旨鄭知容,右副承旨沈宜臣牌不進罷職令旨,令于徐鳳淳曰,只推。
徐鳳淳,以侍講院言達曰,兼說書徐念淳入直矣。以其親病,陳書徑出,下番闕直,事甚未安。司書金箕晩,兼司書金弘根,說書洪鍾應,竝卽牌招,以爲推移入直之地,何如?令曰,依。
李敏會達曰,卽者兼說書徐念淳,以其親病,陳書徑出,原書以國忌齋戒,纔已退却矣。所當直捧禁推徽旨,而此與無端徑出有異,推考,何如?令曰,依。
徐鳳淳達曰,左右史不可不備,前檢閱吳取善·金大根,竝令該曹口傳還付,牌招入直,何如?令曰,依。
吏曹口傳政事,檢閱單吳取善·金大根。
徐鳳淳啓曰,吏曹郞廳來言守令多窠,政事,取稟。傳曰,政官牌招開政。
以吏曹參議李憲瑋牌不進罷職傳旨,傳于徐鳳淳曰,只推。
徐鳳淳,以兵曹言達曰,兼司僕將徐相五,景福將金興柱,文臣兼宣傳官徐戴淳,俱以病難供職,呈狀乞遞,竝改差,何如?令曰,依。
有政。吏批,判書金鏴進,參判朴晦壽在外未肅拜,參議李憲瑋牌不進,同副承旨李敏會進。以吏批言啓曰,全州判官,今當差出,而本府營下劇邑,物衆地大,素稱難治,不可不擇差。同道及他道有聲績已準限守令,竝擬,何如?傳曰,允。以兪春柱爲顯隆園令,李啓陽爲禁府都事,朴祥發爲監察,柳養晦爲宗簿主簿,趙然明爲廣興奉事,金祖淵爲長城府使,金晉淵爲礪山府使,李能權爲靈巖郡守,趙徹永爲錦山郡守,李羲平爲全州判官,朴齊崙爲龍仁縣令,宋文熙爲高山縣監,洪明爕爲南平縣監,金克善爲鎭安縣監,朴奎源爲獜蹄縣監,權中履爲楊口縣監,張鉉喆爲參禮察訪,承文著作單李秉瑩。
兵批,判書徐俊輔進,參判申在植病,參議李渭達入直,參知黃燾差祭,左承旨徐鳳淳進。以姜最顯爲同知,金魯哲·禹弘仁·鄭裕健·李時謙·金尙沂爲五衛將,李徵九爲忠壯將,沈宜復爲衛率,李範錫爲訓鍊主簿,金弘根爲文兼,李景純爲兼司僕將,同知單金仁璜,僉知單李肇淵,訓鍊主簿加設單李熙昇。
吏批,再政。以李憲百爲景慕宮令。
徐鳳淳,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以禁衛營言達曰,本營中軍李亨謙,以身病甚重,勢難察任,今姑改差,何如?令曰,依。
又以摠戎廳言達曰,本營哨官柳興植,身爲屯監,擧行極爲稽忽,汰去之意,敢達。令曰,知道。
吏曹申目,粘連達下是白有亦,觀此公忠道暗行御史洪遠謨書達,則西原縣監李常在段,心存愛民,誠切願治,儘有循良之風,自多漸摩之效是白乎矣,私賑時首吏,自下幻弄,指揮該色,每巡飢口加報數額冒減租三百七十六石零,渠自偸食,偸弄之罪,雖在吏輩,不察之失,自有所歸是如爲白有臥乎所,私賑雖異公賑,吏輩之自下幻弄,難免不察之失,推考,何如?判付達依準。
己丑十二月初四日辰時,王世子座重熙堂。入格儒生入對時,行都承旨鄭基善,假注書金學性,記事官徐念淳,記注官金輦,以次進伏訖。令曰,史官分左右。令曰,入格儒生入對。令曰,成原默,誰也?基善曰,牛溪後孫矣。令曰,然則牛溪祀孫乎?基善曰,祀孫則非也。令曰,與成遂默爲幾寸乎?基善曰,前郡守兢默之六寸云矣。原默進伏。令曰,奏職姓名,原默奏之。令曰,退出。原默退出,柳僖進伏。令曰,奏職姓名。僖奏之。令曰,汝是誰之族也?僖曰,故判書臣儼,爲兄弟行矣。令曰,退出。僖退出,朴周奭進伏。令曰,奏職姓名。周奭奏之。令曰,汝族有立朝人乎?周奭曰,無矣。令曰,退出。周奭退出,金德喜進伏。令曰,奏職姓名。德喜奏之,令曰,退出。德喜退出,金大然進伏。令曰,汝之姓貫,何處乎?大然曰,安東矣。令曰,與安東諸金同派乎?大然曰,與仙淸子孫,不爲同族譜矣。令曰,然則誰爲近族?大然曰,與武臣金守基同派矣。令曰,退出。大然退出,李繪九進伏。令曰,奏職姓名。繪九奏之。令曰,姓鄕,何處?繪九曰,完山矣。令曰,觀日次講乎?繪九曰,屢次觀光,前番得參初試矣。令曰,退出。繪九退出,洪友爕進伏。令曰,奏職姓名。友燮奏之。令曰,汝誰之族也?友爕曰,禮曹判書臣洪起爕,與臣爲十四寸矣。令曰,退出。令曰,兼史呼新來。輦承令呼新。基善達曰,左右史不可不備。別兼春秋金鼎集,檢閱吳取善·金大根,旣有只推之令,竝卽牌招入直,何如?令曰,竝許遞,可也。出擧條令曰,史官就座。仍令退,承史以次承令退出。
上在昌德宮。常參·經筵,以代理停。
藥房都提調李相璜,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知悉。
鄭基善啓曰,藥房都提調·副提調持湯劑來待矣。傳曰,封入。
徐英淳達曰,大司憲金陽淳,執義李明緖,掌令李鎭華·金初燮,持平吳致淳呈辭,姜導未肅拜,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
徐鳳淳,以內醫院都提調意達曰,提調金鏴,今日問安,不爲仕進,卽爲牌招,何如?令曰,依。
以司書金箕晩,兼司書金弘根,說書洪鍾應牌不進罷職令旨,令于徐英淳曰,只推。
李敏會,以侍講院言達曰,下番連日闕直,事甚未安。司書金箕晩,兼司書金弘根,說書洪鍾應旣有只推之令,竝更牌招,以爲推移入直之地,何如?令曰,依。
李敏會啓曰,吏曹郞廳來言,守令有闕,政事,取稟。傳曰,口傳差出。
吏曹口傳政事,以趙澾爲居昌府使,金錫喜爲金溝縣令,李益文爲順興縣監。
徐英淳達曰,明日傳香,禮房承旨當爲齋宿,行都承旨鄭基善藥院進,所當牌招,而拘於廳規,不得請牌,何以爲之?敢稟。令曰,牌招。
傳于徐英淳曰,前參奉洪祐喆,令該曹口傳付軍職,使之承候。
兵曹口傳政事,副司正單洪祐喆。
己丑十二月初五日辰時,上御熙政堂。藥房入診入侍時,都提調李相璜,副提調鄭基善,假注書曺雲承,記事官吳取善·金大根,檢校待敎金興根,以次進伏。醫官玄在德·金珪·李顯養·金漢祚,以次進伏楹外訖。相璜·基善進前奏曰,日氣不調,聖體,若何?上曰,一樣矣。各殿宮氣候,亦一樣矣。仍命醫官診候,在德·珪以次入診訖。退伏楹外,相璜顧謂在德等曰,進奏脈候。在德等以次進伏奏曰,三部脈候調均矣。相璜曰,湯劑何以爲之乎?在德等曰,前進湯劑,限二十貼繼進似好矣。上曰,就座。又命醫官退出,在德等以次退出。上曰,史官就座。仍命退,諸臣以次退出。
上在昌德宮。常參·經筵,以代理停。
大殿·中宮殿·世子宮,內閣·政院·玉堂口傳問安。答曰,知道。世子嬪宮單子問安。答曰,知悉。世孫宮口傳問安。答曰,知悉。
鄭基善啓曰,藥房提調·副提調持湯劑來待矣。傳曰,封入。
鄭知容達曰,大司憲金陽淳,執義李明緖,掌令李鎭華·金初燮,持平吳致淳呈辭,姜導未肅拜,監察茶時之意,敢達。令曰,知道。
以司書金箕晩,兼司書金弘根,說書洪鍾應牌不進罷職令旨,令于沈宜臣曰,只推。
大司諫李嘉愚達曰,臣骪骳謭劣,本不近似於言責之任,而乃者薇垣特點,猥蒙添書謬恩,惶隕感激。固當竭蹶趨膺,而第臣區區私義,有不可冒參於合達者,時値懲討方張,獨阻聯籲之列,沐浴陳章,兼暴情實,未蒙恩許,尤增惶隘。玆因起居之禮,粗伸叩謝之忱,而臣旣不以見職自居,則臺端一步,便成艮限,從前如臣處地者,擧皆引避,輒蒙體諒,今臣處義,宜無異同,以此情蹤,何敢一刻晏然於臺次乎?請令遞斥臣職。答曰,依達。
兵曹口傳政事,副護軍單李嘉愚。
沈宜臣達曰,明日傳香,禮房承旨當爲齋宿,行都承旨鄭基善藥院進,所當牌招,而拘於廳規,不得請牌,何以爲之?敢稟。令曰,牌招。
兵曹,以金魯甲爲禁衛中軍。
上在昌德宮。常參·經筵,以代理停。
徐鳳淳啓曰,藥房提調持湯劑來待矣。傳曰,封入。
沈宜臣啓曰,來十一日朝參日次矣,敢稟。傳曰,停。
徐鳳淳達曰,來十一日輪對日次矣,敢稟。令曰,當次人受點,後日次待令。
沈宜臣達曰,大司憲金陽淳,執義李明緖,掌令李鎭華·金初燮呈辭,持平吳致淳書答未下,姜䆃未肅拜,監察茶時之意,敢達。令曰,知道。
徐鳳淳達曰,左副承旨徐英淳,同副承旨李敏會,今日不爲仕進,竝卽牌招,何如?令曰,依。
徐鳳淳達曰,假注書曺雲承,身病猝重,勢難察任,今姑改差,何如?令曰,依。
曺雲承改差,代以李肯愚爲假注書。
徐鳳淳啓曰,吏曹郞廳來言,臺諫有闕,政事,取稟。傳曰,前望單子,入于小朝。
大司諫前望單子入之,李錫祜代點。
以咸鏡監司金箕殷狀達利原縣監金祉垕身死事,令于徐鳳淳曰,令該曹口傳差出,催促下送。
吏曹口傳政事,以元永祖爲利原縣監。
令于徐鳳淳曰,同副承旨許遞,旣承下敎,前望單子入之。
承旨前望單子入之,黃燾代點。
黃燾,以禮曹言達曰,大享誓戒之夜,如値陵寢忌辰,則誓戒正時,進定於齋所呼唱起寢之前,留門初更爲之事,曾有受敎定式矣。來庚寅年正月初一日行社稷祈穀大祭誓戒,在今十二月二十四日三更四點子時正刻,而伊日適與宣陵忌辰相値,誓戒正時,進定於二更,何如?令曰,依。
又以弘文館言達曰,上番闕直,事甚未安。副校理金弘根,卽爲牌招入直,何如?令曰,依。
又以侍講院言達曰,說書洪鍾應入直矣,纔已下直出去,下番闕直,事甚未安。司書金箕晩,兼司書金弘根,兼說書徐念淳,竝卽牌招,以爲推移入直之地,何如?令曰,依。
沈宜臣,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以備邊司言達曰,卽見全羅監趙寅永狀達,則以爲,珍島郡羅拜島後洋,漂到大國山東省登州府文東縣私商三名內,一名漂泊前已爲致死,願埋此土,故嚴飭看護差員,使之着實埋痤,而其外二名,亦願從陸路還歸,京譯官下來問情後,當爲治送,而船材燒火,卜物運送等節,待廟堂行會擧行爲辭矣。漂人旣以船小人弱,無以涉海,願從陸路,依其願從陸還送,而衣袴造給,朝夕供饋,使之着實擧行,以示朝家優恤之意。沿路刷馬及禁雜人護送等事,一體申飭,而定差員次次交付,上送于京城,轉送灣府,以爲入送鳳城之地。彼人物件中,可以運致者,亦以刷馬替運,漂到時所騎小艇,彼人所見處燒火,京譯官所當依例定送,而水營譯學,旣已問情,別無更問之端,今不必添送京譯。使當初問情之水營譯學,仍爲領護上來,交付弘濟院後,使之還爲下去,漂人入送緣由咨文,令槐院預爲撰出,定咨官入送之意,竝爲分付,何如?令曰,依。
又以兵曹言達曰,同知中樞府事姜最顯除授在外,上來無期云,內禁衛將李東膺,五衛將金魯哲·鄭裕健·李時謙·禹弘仁·金尙沂俱以病難供職,呈狀乞遞,竝改差,何如?令曰,依。
以左副承旨徐英淳牌不進罷職令旨,令于沈宜臣曰,只推。
以副校理金弘根牌不進罷職令旨,令于沈宜臣曰,只推。
以兼司書金弘根,兼說書徐念淳牌不進罷職令旨,令于沈宜臣曰,只推。
令于沈宜臣曰,在外有實故摠管許遞,旣承下敎,前望單子入之。
摠管前望單子入之,都摠管洪奭周,副摠管柳和源·鄭來升代點。
沈宜臣,以訓鍊都監言達曰,本局中軍具信喜,身病甚重,勢難察任,改差,何如?令曰,依。
又以訓鍊都監言達曰,本局千摠李應植,身病甚重,勢難察任,改差,何如?令曰,依。
又以御營廳言達曰,本廳別將沈日永,千摠沈有祖,俱有身病,勢難察任,改差,何如?令曰,依。
又以義禁府言達曰,忠州前牧使趙濟仁,淸風前府使朴齊尙,庇仁前縣監安塾,德山前縣監鄭世敎,槐山郡守沈源祖,唐津縣監崔弘岱,扶餘縣監金在宣,懷德縣監趙雲龜,淸安縣監宋欽明,公州前判官李魯俊,淸風前前府使趙吉源,溫陽前前郡守沈鐛,泰安前前郡守王道常,鎭川前縣監徐膺淳,新昌前縣監李博鉉,唐津前縣監鄭東老,靑陽前縣監李鍾悳,魯城前縣監尹行定,恩津前縣監徐有準,永同前縣監李啓朝,稷山前縣監嚴耋,栗峯前察訪韓升烈,利仁前察訪安承煦等竝拿問嚴勘,韓山郡守柳仁根,沔川郡守趙雲杓,木川縣監洪永燮,石城縣監宋一敎,藍浦縣監姜九成,黃澗縣監鄭始容,靑山縣監徐鴻輔,連山前縣監宋持膺,保寧前縣監李是鍊等竝拿問處之事徽旨達下矣。朴齊尙·王道常·韓升烈·趙雲杓等,今方待令,竝拿囚,沈源祖·崔弘岱·金在宣·趙雲龜·宋欽明·柳仁根·洪永燮·宋一敎·姜九成·鄭始容·徐鴻輔等,竝時在任所,尹行定時在杆城任所,李啓朝時在海州任所,趙濟仁公忠道全義地,趙吉源平澤地,安塾京畿楊州地,鄭世敎長湍地,李魯俊砥平地,沈鐛利川地,徐膺淳驪州地,李博鉉朔寧地,徐有準麻田地,嚴耋水原地,安承煦果川地,宋持膺安城地,李是鍊交河地,洪羲翼江原道鐵原地,李鍾悳原州地,鄭東老慶尙道咸陽地下去云,依例發遣府羅將,竝拿來,何如?令曰,待待令拿囚。
又以義禁府言達曰,因全羅右道暗行御史成遂默書達,吏曹回達內,茂長前縣監徐有贊,繡達旣請令攸司稟處,更無他可論爲辭,礪山府使安性淵拿問嚴勘,靈巖郡守李健緖,靈光前郡守徐有素,金堤前郡守鄭淵始,咸悅前縣監李宅鉉,沃溝前縣監許晟,海南前縣監柳幼麟,咸平前縣監李在鶴等,竝拿問處之事徽旨達下矣。徐有贊·徐有素·鄭淵始·許晟·柳幼麟·李在鶴等,今方待令,竝拿囚,安性淵以兼營將守令,時在任所,依例發遣府書吏,待新府使交代後拿來,李健緖時在任所,李宅鉉時在益山任所云,依例發遣府羅將,竝拿來,何如?令曰,待待令拿囚。
兵曹申目粘連,觀此全羅右道暗行御使成遂默書達,則水使尹載鐸段,人旣昏憒,政亦怠弛,船蓋擧有滲漏之患,松禁反啓侵漁之路,臨貶發簡,幕裨招謗,創規運柴,津夫齎怨,工匠閱月,非緣戎器之修補,麴蘗沈湎,自致營務之叢脞是如爲白乎旀,梨津萬戶千懿淳段,還穀則莫察奸吏之偸弄,松政則每多猾民之犯斫是如爲白有臥乎所,職是制閫,而昏憒沈湎,船械松禁之有弊津夫幕裨之怨謗,誠極可該,身在乘障,而奸吏之偸穀莫察,猾民之斫松旣多,不職可知,竝令該府拿問嚴處爲白乎旀,笠巖別將趙鼎煜段,民怨宜察是如爲白有臥乎所,不察民怨,難免溺職,罷黜爲白乎旀,其餘閫帥·中軍虞候·營將·邊將·監牧官等,別無優異之績,亦無顯著之疵,竝只置之,何如?判付達,依準。
兵曹申目粘連,觀此公忠道暗行御史洪遠謨書達,則洪州前營將許幹段,稱以雜技,私捧贖錢一百七十九兩,良民盧長乭,橫被賊名,惡刑致斃是如爲白乎旀,忠州前營將元永貞段,本鎭禮校,抄出境內饒民,一年六易,徵索無節,貸用還錢三百兩,臨歸加下,五百餘兩,竟徵禮校,至於蕩敗是白乎旀,犯屠雜技之私捧贖錢,爲四百餘兩,賊贓之乾没,民訟之需索,又不知其數是如爲白乎旀,公州前營將姜鎭華段,勤徵贖錢,一民或至七十兩,賊贓亦皆冤徵,而私用一百九兩,半載在任,列邑騷擾是如爲白有臥乎所,上項三鎭營將之或索徵之無節,贓贖之私用,或勤徵冤徵,或雜技混捉,或良民惡刑,旣犯貪虐,俱係不法,而至於良民致斃,雖非故殺,人命至重,難逭重律,竝爲先罷職,令該府拿問嚴勘爲白乎旀,前水使朴潤榮段,還米四十石,餉米七十石,本色米五石,以詳定價立本取用是白遣,戰龜防兵船改槊餘材三十三株,吏校處帖下二十一株發賣,竝與舊退船價錢應上下用餘,都合六百十八兩內,匠人犒饋下人帖下餘在錢三百四十兩,亦爲取用是如爲白乎旀,前中軍姜彝五段,管餉一委吏手,積逋蕩然任他,甚至於倉吏執錢取剩中四百三十四兩五錢,以賂而充橐,分利而闔眼,吏逋一千九十七石零,亦莫覺察是如爲白乎旀,前前兵虞候姜在浚段,該城餉穀欠逋,到底査櫛,則昨年未捧,至爲五千七百十一石零之多,此皆流來積逋之漸次加增是如爲白乎旀,馬梁僉使朱泰亨段,船需錢什物及備折米上下折米,則作爲私用,護送軍鎭屬責立給代,則全數取用是如爲白有臥乎所,上項閫帥則公穀翻弄之取剩,船材用餘之私用,中軍則餉政蕩然,吏賂充橐,虞候則餉逋未捧,極爲夥多,鎭將則船需私用,漕軍幻弄,俱係不法,竝令該府拿問處之爲白乎旀,兵虞候李邦鉉段,餉弊孔劇,而年老病痼,無望責效是如爲白有乎所,衰病旣篤,釐弊無望,則不可仍置,罷黜爲白乎旀,前兵使趙運永段,威猛所及,人自畏憚,詰戎戢盜,事多修擧是白乎矣,上黨軍餉米太營耗條作錢時,不無吏校輩取剩料利之弊,穀雖零星,難免不飭是如爲白有臥乎所,餉耗穀之吏校取剩,旣不禁斷,則不可以穀數之零星,全然無警,推考爲白乎旀,安興僉使李羲午段,誠切奉公,志在愛物,糶糴至精又均,賑政旣優且厚,粥羹之鎭衙自辦,酒肉之徹巡別饋,八百兩錢之運自私第,設置米廛,使民人除遠地貿糧之弊,一鎭無捐瘠之患,四鄰懷願借之心是如爲白有臥乎所,糶糴之精均,賑救之優厚,粥羹酒肉之自備別饋,運錢貿米,設置除弊,旣切愛恤,且有規度,以至四鄰之願借,則其在激勸之道,似當施以陞敍調用之典是白乎矣,係于恩賞,不敢擅便,徽裁敎是白乎旀,其餘閫帥·營將·中軍·虞候·邊將等,別無優異之績,亦無顯著之疵,竝只置之爲白乎旀,前前虞候姜在濬論列中,城餉欠逋,到底査櫛,則未捧至爲五千七百十一石零之多,自癸未以後,尤爲夥然,典守雖係虞候,檢察專在兵使,今春報營之虞候與兵使,容有可恕之端,昨年未捧外,且多各年流來者,則自初始逋掩逋之虞候與兵使,皆難免違法是如爲白臥乎所,還餉法意,何等嚴重,而始也未捧,終焉掩置,年年爲常,若是夥然,癸未以後兵使與虞候,難免其責,而繡達中旣以今春報營之虞候與兵使容有可恕之端爲言,則今姑勿論爲白乎旀,外此癸未以後兵使與虞候,竝令該道捧現告狀聞,仍令該府拿問處之爲白乎旀,前中軍姜彝五論列中,雙樹城餉,徒擁虛簿,傳聞狼藉,故親執簿書窮覈,則虛勘至爲九千八十六石零之多,此非當年未捧,自癸未以來,年年生逋,名以仍還,謄傳反作,始逋掩逋之各年中軍,亦不可無罪是白乎旀,蓋此萬石餉逋,挽近所無,而苟究弊源,專由於各庫貸下文簿眩亂,吏奸夤緣,以至莫可收拾之境,法意所在,萬萬寒心,前後道臣,居在統領之地,恐難免不飭之失是如爲白有臥乎所,莫重城餉,虛勘如是夥多,前後中軍,竝令該道捧現告狀聞後,亦令該府拿問處之爲白乎旀,至於道臣不飭之失,道臣稟處,非但非臣曹之擧行,臣俊輔待罪本道,在於癸未以後,惶恐俟勘之中,不敢循例覆達,令次堂擧行,何如?判付達,依回達施行爲良如敎。
槐院分館,閔泰鏞·尹錫奎·李基周·李心容·金養默·李綱峻·李行達·洪說謨·尹致定·李源庚·徐元淳·金學性·徐憲淳·李肯愚·朴承輝·安潤蓍·李公翼·趙秉恒·李福信·趙在慶·沈承澤·趙徽林·徐耆淳·睦仁培·洪永圭·李豐翼·金始淵·李象敬·朴齊憲·曺雲承·兪鎭五·兪致崇,以上三點。
上在昌德宮。常參·經筵,以代理停。
鄭基善啓曰,藥房副提調持湯劑來待矣。傳曰,封入。
黃燾達曰,大司憲金陽淳,執義李明緖,掌令李鎭華·金初燮呈辭,持平吳致淳書答未下,姜導未肅拜,監察茶時之意,敢達。令曰,知道。
又達曰,行都承旨鄭基善藥院進,行左承旨徐鳳淳式暇出去,右承旨鄭知容,左副承旨徐英淳,右副承旨沈宜臣,不爲仕進,院中只有臣一人,伴直無人,右副承旨沈宜臣,所當牌招,而拘於廳規,不得請牌,何以爲之?敢稟。令曰,牌招。
令于黃燾曰,留院上書入之。
李肯愚有頉,代以李象敬爲假注書。
令于黃燾曰,左承旨·右副承旨許遞,旣承下敎,前望單子入之。
承旨前望單子〈入之〉,嚴燾·朴熙顯代點。
黃燾達曰,新除授同副承旨朴熙顯,卽爲牌招,何如?令曰,依。
又達曰,假注書李象敬,時無職名,令該曹依例付軍職,冠帶常仕,何如?令曰,依。
以司書金箕晩牌不進罷職令旨,令于黃燾曰,只推。
黃燾,以兵曹言達曰,捕盜大將,兼帶摠管,則遞摠管,載在法典矣,摠管前望,左邊捕盜大將柳和源受點,似當依法典,摠管之任,當爲差代,而摠管受點,係是特除,不可循例差代,何以爲之乎?敢稟。令曰,捕將許遞。
黃燾啓曰,因兵曹草記,左邊捕盜大將柳和源許遞事,令下矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將李惟秀,卽爲牌招,聽傳敎,何如?傳曰,允。
兵曹,以許溟爲左邊捕盜大將。
黃燾啓曰,新除授左邊捕盜大將許溟,卽爲牌招,命召及大將牌·傳令牌傳授,何如?傳曰,允。
黃燾,以兵曹言達曰,一兼禁軍番次在卽矣。該番將李景純,時無職名,而方帶別軍職,依例樞銜口傳單付以入之意,敢達。令曰,知道。
兵曹口傳政事,僉知單李景純。
朴熙顯,以弘文館言達曰,上番闕直,事甚未安。副校理金弘根,旣有只推之令,卽爲牌招入直,何如?令曰,依。
又以侍講院言達曰,下番連日闕直,事甚未安。司書金箕晩,兼司書金弘根,兼說書徐念淳,旣有只推之令,竝更牌招,以爲推移入直之地,何如?令曰,依。
兵曹申目粘連,觀此公忠道暗行御史洪遠謨書達,則中軍姜彝五論列中,雙樹城餉,徒擁虛簿,傳聞狼藉,故親執簿書,溯考窮覈,則未捧至爲九千八百八十六石零之多。此非但當年未捧,自癸未以來,連年生逋,名以仍還,謄傳反作。蓋比萬石餉逋,挽近所無,而苟究弊源,專由於各庫貸下文簿眩亂,吏奸夤緣,以至於莫可收拾之境,前後道臣,居在統領之地,難免不飭之失,道臣稟處,非臣曹之擧行,令廟堂稟處,何如?判付達依準。
持平吳致淳書曰,伏以今番宜學凶書之變,卽往牒之所未有者,而其全篇包藏,直出於怨懟國家,翻亂義理,以裕賊爲傳襲,以書九爲依歸,凶謀禍心,和盤托出,此豈如渠者所可自辦者哉?必也陰邪潛伏,醞釀日久,主張指使,售此嘗試,而奈其戾種,專事抵賴,頃刻呑吐,首尾變作,竟未得盤覈,而遽止用法,言念鞫體,誠極痛惋。其平日臭味之所爛熳,交遊之所稠密,黨與之所糾結,言議之所和應,根柢脈絡,明有其處,十手所指,衆口喧藉,至有捕廳下屬之轉相傳道者,此而若因循掩置,無所打破,則毒癰有復膿之慮,惡草無拔根之期,民志何以底定,輿憤何以快洩?伏願邸下,淵然深思,亟令收司,嚴覈宜學僕隷之屬,俾凶窩毋至漏網,亂本得以折萌焉,臣無任云云。覽書具悉。爾言雖憑風傳,鞫體至重,何可以無明的之事至於究覈乎?更勿煩請,以安人心。
上在昌德宮。常參·經筵,以代理停。
夜二更三更,月暈。
鄭基善啓曰,藥房副提調持湯劑來待矣。傳曰,封入。
徐英淳達曰,明日常參,取稟。令曰,停。
徐英淳啓曰,玉堂備員間經筵頉稟之意,敢啓。傳曰,知道。
黃燾達曰,大司憲金陽淳,執義李明緖,掌令李鎭華·金初燮箚答未下,持平吳致淳呈辭,姜䆃未肅拜,監察茶時之意,敢達。令曰,知道。
令于朴熙顯曰,留院箚子入之。
以司書金箕晩牌不進罷職令旨,令于徐英淳曰,只推。
以兼司書金弘根,兼說書徐念淳牌不進罷職令旨,令于徐英淳曰,只推。
以副校理金弘根牌不進罷職令旨,令于徐英淳曰,只推。
令于嚴燾曰,吏·兵換房。
黃燾達曰,明日次對,憲府無進參之員,事甚未安。除在外外,呈告人員,竝待開門牌招,何如?令曰,依。
黃燾達曰,卽者持平姜䆃,以其親病,投章徑歸,原書以國忌正日,纔已退却矣。所當直捧遞差令旨及禁推徽旨,而此與無端下鄕有異,從重推考,何如?令曰,依。
兵曹,以鄭來升爲都監中軍。
徐英淳,以弘文館言達曰,上番闕直,事甚未安。校理金弘根,旣有只推之令,與兪章煥竝卽牌招,以爲推移入直之地,何如?令曰,依。
又以侍講院言達曰,下番闕直,已至多日,事甚未安。司書金箕晩,兼司書金弘根,兼說書徐念淳,旣有只推之令,竝更牌招,以爲推移入直之地,何如?令曰,依。
黃燾,以司僕寺一二提調意達曰,本寺書吏房,偶然失火,延燒七間,旋卽撲滅之意,敢達。令曰,知道。
又以御營廳言達曰,本廳騎士將金益範,身病甚重,勢難察任,改差,何如?令曰,依。
大司憲金陽淳,執義李明緖,掌令李鎭華·金初燮,持平姜䆃,獻納金胤根,正言金鍠·尹奎培等箚曰,伏以宜學之惡逆情節,卽渠凶書斷案已具,如渠之跡賤蟣蝨,識昧豕亥者,何以能生心獨辦哉?其必有一種不逞之徒,積蓄怨懟之心,顯售嘗試之計,改換頭面,露出手脚者,夫人皆當知之,而虺毒之性,一事抵賴,鯢戮之典,遽已究竟,隱憂去而益甚,輿憤久而莫遏。乃者僚臺之書出,而凶窩有可破之道,亂萌有可拔之機,此非但僚臺之見爲然,是乃擧國公共之論也。就其書辭,有曰根柢脈絡,明有其處,有曰十手所指,衆口喧藉,有曰捕廳下屬,轉相傳道,凡厥云云。的有指擬,而不發其姓名者,將待僕隷之訊問,以存鞫體之嚴重,今伏奉睿答下者,以爾言雖憑風傳,鞫體至重,何可以無明的之事?至於究覈乎更勿煩請,以安人心爲敎,臣等擎讀未半,自不覺腔血之愈沸也。夫風傳云者,卽指塗聽塗說疑似未審者,而至如此事,則逆學之僕隷,捕廳之校卒今皆自在,則旣非風便是明的,不可不更加盤詰,且目下安人心之道,正在於鉤得奸情,蕩掃凶魁。伏乞离明,淵然深思,亟降宜學僕隷嚴覈之令,俾王章伸而世道靖焉。取進止。答曰,覽箚具悉。豈不見持平之書答乎?已勘處之事,不可復提,不明的之端,何可究覈?箚辭殆近於做出事端,更勿煩請,以重鞫體。
上在昌德宮。常參·經筵,以代理停。
藥房都提調李相璜,提調金鏴,副提調鄭基善啓曰,伏未審日間,聖體若何,寢睡,水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
鄭基善啓曰,藥房三提調持湯劑來待矣。傳曰,封入。
黃燾,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
黃燾達曰,明日常參,取稟。令曰,停。
又達曰,大司憲金陽淳,執義李明緖,掌令李鎭華·金初燮,持平吳致淳牌不進,持平姜䆃在外,監察茶時之意,敢達。令曰,知道。
鄭基善達曰,右承旨徐英淳,今日不爲仕進,卽爲牌招,何如?令曰,依。
令于鄭基善曰,大臣·備局堂上引接,下直守令,同爲入對。
鄭基〈善〉達曰,臣基善,以典牲提調,今日本署褒貶進去,下直之意,敢達。令曰,知道。
以執義李明緖,掌令李鎭華·金初燮,持平吳致淳牌不進罷職令旨,令于黃燾曰,只推。
以右副承旨徐英淳牌不進罷職令旨,令于黃燾曰,只推。
以副校理金弘根·兪章煥牌不進罷職令旨,令于黃燾曰,只推。
以兼司書金弘根牌不進罷職令旨,令于黃燾曰,只推。
嚴燾,以弘文館言達曰,上番闕直,事甚未安。副校理兪章煥·金弘根,旣有只推之令,竝卽牌招,以爲推移入直之地,何如?令曰,依。
又以內醫院都提調·提調意達曰,世孫宮供上臘藥所入麝香貳拾貳部參分柒里玖毫及牛黃柒部壹錢壹分壹里陸毫內,參部壹錢參分捌毫,竝令戶曹,宣惠廳進排,而牛黃參部壹錢參分捌毫,以本院春秋元貢中取用,何如?令曰,依。
黃燾,以兵曹言達曰,謹依達下手本,世孫宮差備內員役朔下衣資雇立區別,別單書入之意,敢達。令曰,知道。
又以兵曹言啓曰,來正月初一日社稷祈穀大祭王世子代行時,陪衛軍兵,當爲磨鍊,而謹考謄錄,則在前社稷經宿動輿時,訓局步軍八百名,馬軍二哨,中軍率領,爲先後牌,禁軍二番磨鍊矣,今亦依此擧行乎?敢稟。令曰,依此爲之。
又以兵曹言達曰,考見諸道今秋官鎭門聚點狀啓,則黃海兵使李源祖狀啓中,道內團束軍兵聚點時,文城一鎭,戰馬瘦駑,服色麤劣,軍器什物,不無若干執頉云。全羅兵使李存敬狀啓中,道內束伍軍兵聚點時,沃溝一邑,器械或有破傷,服色間多渝弊,鍊習之節,亦未免生疎云。公忠兵使柳相穆狀啓中,道內編伍軍兵聚點時,禮山等三邑,服色間多渝弊,器械亦或朽傷云。慶尙前右兵使朴潤榮狀啓中,道內束伍軍兵聚點時,晉州等五邑,服色間間渝弊,器械小小執頉云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令邊將,竝推考,何如?令曰,依。
又以義禁府言達曰,公忠前水使朴潤榮,前中軍姜彝五,前前兵虞候姜在俊,馬梁僉使朱泰亨等,竝拿問處之,洪州前營將許幹,忠州前營將元永貞,公州前營將姜鎭華等,竝拿問嚴勘,全羅右水使尹載鐸,梨津萬戶千懿淳等,竝拿問嚴處事徽旨達下矣。姜彝五·元永貞·姜鎭華等,今方待令,竝拿囚,朴潤榮以慶尙右兵使,時在任所,尹載鐸亦在任所,依例發遣府都事,竝交龜後拿來,朱泰亨·千懿淳等,時在任所,依例發遣府羅將,交代後竝拿來,姜在俊以通津府使,時在任所,許幹下去京畿永平地云,依例發遣府書吏,竝拿來,何如?令曰,待待令拿囚。
己丑十二月初十日辰時,王世子座重熙堂。大臣·備局堂上引接,下直守令同爲入對時,行都承旨鄭基善,假注書金學性,事變假注書金鉉復,記事官徐念淳·金大根,左議政李相璜,行戶曹判書趙萬永,吏曹判書金鏴,兵曹判書徐俊輔,禮曹判書洪起燮,行護軍柳相亮·李石求·申絅,修撰閔英世,正言尹奎培,光州牧使朴英載,稷山縣監鄭在淇,以次進伏訖。令曰,大臣進前。相璜曰,近間日候,寒暖不調,今日朝氣亦冷,大殿聖體,若何?令曰,安寧矣。相璜曰,寢睡·水刺之節,何如?令曰,一樣矣。相璜曰,中宮殿氣候,何如?令曰,安寧矣。相璜曰,侵早臨筵,睿體,何如?令曰,一樣矣。令曰,次對爲之。相璜曰,臣於前此辭章,有數條時憂之獻愚者,而餘意耿耿,又有敷陳,若深留睿念,不以人廢言,則實爲幸甚。建官而懋德,設科而蒐俊,卽人君馭世之柄,而爲磨礪之具者也。若於此不能愼而流於濫,不能公而涉於私,則將人不知爲榮,不知爲榮,則將人不知所勸,不知所勸,則上所云磨礪之政,無所於施。名檢敗而囂競興,世道之憂,容有其極,財是生民之本。從古以來,未有財竭而民不窮,民窮而國不殆者,財竭云者,非謂生之不廣,卽謂用之不節也。苟欲留意於謹度,則不可以宮府之有所分,而異視其財。今夫帑藏所積,驟看雖若人主之私。然其實則均是生民膏血中來,來處之不易如是,而用之不節,至於不給,則其勢必浸及於外府,外府又不給,則其流之害,必浸及於下民矣。巧取苟辦,求益不已,民不堪命,國將疇依,古人之語治道者,必以抑僥倖遠貨利爲大目,望倖言利者衆,而國能爲國,臣未之或聞也。倖門一開,倖得者必非一二人而止,一人如是,傍觀而望倖者隨多。其勢必至,倖心旣生,則始而覬覦,繼而夤緣,圖所以苟得者,將無所不至,倖者,非分所當得而得之之謂也。若因倖門之一開,遂使前後左右之人,皆蓄非分之心,則此實召亂之階也,非但一時人心之不厭而已。雖以近日捕廳賊招中,以他事干連諸漢事言之,以其有倖門也。故萌覬覦之心,生夤緣之計,經營搜剔者,出於濟其所欲,而藉賣跳踉,則竟乃隱若有歸,興妖作怪,無般不有,遂至國威日替,民聽日惑,此類之前後作俑,今皆畢露於离照之下。然因事而現發者,偶止此數漢而已。數漢之外,亦豈無潛伏冥冥之幾漢乎?餘憂未已,尙有懍然,臣竊以爲此之可畏,委有甚於敵國外患萑苻潢池之類也。今所謂利竇者,亦皆從倖門中來,此輩所爲,究其始,不過一二人目前之利,而要其歸,遂貽百十人無窮之病,左右刁鑽,無事不營使京外之有宿業者,皆興愁怨,有見識者,擧懷憂歎,從未有人心離而國不危且亡者也。今或有進言於上者,以爲不病於民,無害於公,而有可以生財之道云爾,則此卽是欺罔奸弄之甚者,世安有理外之事乎?設使有之,亦必是巧征而陰奪也。忍敢以是,聞之於上乎?先取此一二人,顯斥而痛繩之,以示本然之公,然後群萌可折,衆怨可弭矣。臣非敢曰外此,更無他憂,而此尤係時憂之急者,故敢控區區,惟邸下念哉。今日之治忽安危,實在於此,間不容髮,知而不言,臣所不敢也。令曰,所陳切實忠款,當服膺矣。出擧條相璜曰,卽見兵曹申目,則枚擧公忠道暗行御史洪遠謨書達,以爲中軍姜彝五論列中,雙樹城餉,徒擁虛簿,未捧至爲九千八百八十六石零之多。此非但當年未捧,自癸未以來,連年生逋,名以仍還,謄傳反作,前後道臣,居在統領之地,難免不飭之失,而道臣稟處,非本曹擧行,請令廟堂稟處矣。餉逋猥多,至登繡達,監守違法,罪雖在於中軍,前後道臣之不能察飭,亦難免其責,竝爲捧現告,從重推考,何如?令曰,依爲之。出擧條相璜曰,卽見內需司所報,則一是康翎縣登山鎭巡威島四山松雜木及鹽田漁箭溫梁與瓮津府長臼項等地劃屬該司事也。一是舊豐德所在恩信君房賜牌田畓之見失於民間者一一還推事也,一是安州博飛島蘆田及博川南新等洞作弊民人刑配事也,而俱是達下移報者矣。以內司手本之輒多猥越,民邑受弊,往在戊辰,近而丁亥,以啓以達,申飭截嚴,而終不知悛。又有此襲謬之報,苟或知有朝綱,不至輕視廟飭,則寧有是也?此習決不可長,海島生松及魚鹽等稅之無得劃屬於諸宮各衙,事目至嚴,田土推尋,自有年限,許多民人買賣傳世之物,指謂宮畓,有違法典,而況有前後道臣之査決訟案者,至於兩邑蘆坰之占土於責稅係是與民爭利,事面尤爲不然。況今本道査報,極其纖悉,一切與司報相反,不究本實如何,無難登聞誠極可駭,如是不已,則啓刁徒陳告之奸,干國典冒占之禁,來後之弊,將無所不至,竝置之。此後則如非事關緊重,不得不入達者,而猶復如前濫雜,則當該中官,斷當從重嚴勘,以此意申明分付,如何?令曰,依爲之。出擧條相璜曰,卽見京畿監司金鐮所報,則金浦常舞地田土,劃屬明溫公主房之意,自內司直付判下於本營,而詳考前後文蹟,則壬辰始築,癸未重修,皆是京鄕人之出財合力,永作民土者,而昭載量案,實非屯土,今不可屬公爲辭矣。以民力醵錢築堰,永作私畓,轉相買賣,殆至六十年之久,若是宮房衿土與壯營舊屯,則寧有如是之理?決不可奪之於民,屬之於公,以此意分付內司,俾絶宮屬生意侵責之弊,何如?令曰,依爲之。出擧條相璜曰,儲窠時銓注之無得擧論於復職,常格卽然,日前政新除授藍浦縣監蔡弘勉,旣非侍從,且無時仕,則是以復職擬望者,有違銓法,不可無警,當該銓官推考,原望筒勿施,何如?令曰,依爲之。出擧條相璜曰,北還分留之區別虛實,卽爲報司,前此有經稟,發關於道帥臣,及慰諭繡衣者,而今過多月,尙無去來,外道擧行之如是稽緩,有關紀綱,當該道帥臣及繡衣,竝從重推考。見今歲律垂盡,賑事將殷,此時査簿之政,亦不無竝行相妨之慮,姑今停止,待賑畢秋成,付之道臣,使之依前飭擧行,而如或有漫漶因循匿不以實之弊,京外雖遠,自當有採察之道,該守令之隨現重繩,自有常法,而道臣論勘,亦不止於不能察飭而已。以此意嚴加分付,俾知先甲之令,何如?令曰,依爲之。出擧條相璜曰,嶺穀行將北運,而北民持以爲命者,專在於此,誠甚憧憧,領運之節,須得諳悉似此事情者擧行,庶可有效。陰城縣監玄烜,曾爲任使於壬申南穀西運時,得免僨誤。今番運役,更令擧行,則似或勝於生疎無經歷者,就嶺南沿海邑口傳相換差送,以爲着〈實〉效力之地似好,故敢此仰達矣。令曰,依爲之。出擧條相璜曰,延豐縣監金漢雋,程途稍遠,相妨於本院待令之役,畿邑相換,何如?令曰,依爲之。出擧條相璜曰,奉命出使人之不幸作故者,陞階贈職,自是法典,故冬至副使呂東植,宜有贈秩,故玆以提達,令該曹考例擧行,何如?令曰,唯。令曰,大臣就座,諸宰奏事。萬永曰,戶曹經用,入不當出,塗抹窘詘,若稅入差緩,則尤爲遑急,惠廳上納,亦如戶曹之愆滯。第以今年言之,穀物拖到深秋,錢木遷就隆冬,實違法式,駭歎莫甚。各道道臣,苟能嚴於考尺,列邑所納,豈若是遲滯乎?況米麤木劣,專蔑正貢所重之意,自明年爲始,一準月限,如不考還,不待京關,自本道隨現論罷,若或掩覆而綻露,則道臣難免重勘之意,分付,何如?令曰,依爲之。出擧條萬永曰,訓局陞戶抄上,法意至嚴且重,始以外邑頭民之有根着身手膂力者,待式年點上,以補輦下親兵,蓋倣强幹弱枝之義也。法久弊生,近來則如値抄上之時,則外邑面里,稍有富實者,無人不侵,莫能聊生。遂作吏校利窺,有賂者圖免,畢竟無依浮浪破落戶者,利其資錢,自募而來,在京無賴之輩,夤緣下往,百計代點,點立無幾,逃亡相續,烏在其陞戶本意乎?此專由於式年廣抄之故也。目下訓局陞戶,使役軍摠者,不滿八百名,六道抄上之處,爲三百邑邑各一陞戶爲式,則恒留不下三百名矣。如有闕額,不待式年,隨闕徵代則在本營有陞戶之名,在外邑袪抄上之弊,可謂兩美俱存,京外息鬧,如當式年,則當抄上之邑,依前抄充陞戶案,而仍留本邑,倣鄕軍除番收布例,竝保代錢捧上,則庶補接濟,故敢此仰達,下詢大臣,處之,何如?令曰,大臣之意,何如?相璜曰,如是,則京營外邑事情,似俱便矣。令曰,依爲之。出擧條萬永曰,禁·御兩營鄕軍停番時,外各營入直,訓局軍兵替當,故曾於乙酉,以兩營無料牙兵及待年軍,使之分排,建陽門則訓局擔當入直事,有所筵稟定式矣。見今兩營鄕軍上番尙遠,本局軍替直,有非一二年可期,則不但偏苦當念,已例可援。建陽門則與外各營有異,以廣智營入直本局軍五十名,加十名移直,廣智營則以禁營助番牙兵,擔當入直,料米以鄕軍接濟條磨鍊上下,則於訓局大爲蠲弊,在禁營,別無所損,下詢兵判諸將臣,處之,何如?令曰,兵判諸將臣之意,何如?俊輔曰,訓將所奏誠好矣。相亮曰,兩營鄕軍停番後,設置助番牙兵,爲除訓局軍偏苦之弊,而今此兩處入直軍,依訓將所奏,推移變通,誠爲便當,臣亦無他見矣。石求曰,訓局軍偏苦可悶,以禁營助番軍,輪回替直,事甚便好矣。絅曰,兵判諸將臣已皆詳陳矣,臣亦無他見矣。令曰,依爲之。出擧條起燮曰,褒揚卓行,聖朝彝典,臣於故恭人洪氏及其子故學生李恒在事,竊有所感歎者,蓋洪氏卽故郡守洪樂舜之女,故祭酒金元行之外孫女,而今全州判官李羲平之妻也。天姿至孝,早學閨範,其母末年,以眼眚沈綿床席,則晝宵侍側,曲意順適,自其學姆之歲,以至及笄之日,未嘗或怠。及其于歸,敬事所後舅姑及本生舅,一如在親庭時,恒在生未愈朔之時,洪氏適在親庭,侍寢於母室,安乳兒於其側,而夜有火災,延及母之屛障衾裯,洪氏蒼黃驚起,祗念母之老且閉視,恐不能周旋,急先撤屛障衾裯而出,未及門閾而昏倒,但有一聲疾呼母氏,母始顚倒,抱乳兒從後門出,而洪氏則渾身焦爛,已無及矣。恒在稍長,至慟在中,焦心痛骨,毁形成痼,三十年如一日,至其事父及事繼母,至誠無間,繼母嘗以奇疾,長在床笫,則左右扶將,未嘗離側,卄年之間,無一日或懈。且其謹於奉先,篤於孔懷,退步科場,無意宦道,靜掃一室,探賾百家,孝友敬謹之行,溫雅愷悌之風,足以儀表士友,誠可謂有是母有是子矣。苟有卓絶之行誼,則不拘常格,陳白請褒,故事可按,洪氏施以旌表之典,其子李恒在,事當一體旌表,而母子之一時竝旌,亦非所以鄭重事體之意,姑先拔例贈職,恐合樹風礪俗之政,故敢此仰達矣。令曰,依爲之。出擧條英世曰,宜學凶書,卽千古所無之變怪也,而渠之不敢獨辦,迺擧世公議之所同然者也。今者臺臣齊聲之籲,實出於深究嚴覈,打破窩窟之意,則其爲言也誠然矣。邸下何爲而靳許也?日前下答中以安人心四字,乃古聖王御衆以寬之義也。臣固欽仰攢歎,而竊以爲今邸下準臺請,卽所以安人心也,如或亂本未拔,輿憤轉激,則實非安人心之道矣。大舜四罪而衆心咸服,武王一怒而天下底安,伏願离明,廓揮乾斷,俯察輿情,以爲安人心之本焉。臣竊有望於亟從臺請矣。答曰,已諭於諸答,勿煩。出擧條奎培曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿憤莫泄,請金甲島爲奴罪人克觀,更令王府嚴鞫得情,快正王法。答曰,不從。出擧條基善曰,正言尹奎培傳達之際,做錯非細,推考,何如?令曰,依爲之。出擧條奎培曰,臣言議拙訥,風采巽軟,耳目之任,初不近似,而賓對有令,冒沒出肅,至登筵席,奏達之際,未免做錯,致有承宣請推之擧,臣滿心悚恧,無地自容,以此情踪,何可一刻晏然於臺次乎?請令遞斥臣職。答曰,勿辭,亦勿退待。奎培曰,逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,經自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追,孥之禁,自近年斷然定行,守之太固,致使應行之律,不得施於此賊。萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯亟施孥戮之典。答曰,不從。出擧條奎培曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。答曰,不從。出擧條奎培曰,噫嘻,痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露。聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。答曰,不從。出擧條。奎培曰,噫嘻,人心陷溺,世變層生,至有申綱·黃允中輩而極矣。渠以鄕曲卑微之類,懷譸張傾陷之計,或發通而圖聚不逞之徒,或投券而冒犯莫嚴之地。秦坑是何等時而比擬無難,錢唐是何等事而指斥有歸,渠輩包藏,雖急於敲撼朝廷,獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此。憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覈奏,明辨無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎賤之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也。申綱是未就鞫之奎·坤也,設鞫治逆,將以致天討也。根窩未破,憂虞轉甚,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫,嚴問,盤覈得情,快伸典刑。答曰,不從。出擧條奎培曰,噫嘻,痛矣。世級日下,燮怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備。于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星聾瞽之人,亦皆聞知,則噫,彼植林,亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩。渠祖在垣,曾於辛壬之際,力袒凶論,爲其嚆矢,傳染旣久,熟處難忘。乃於邸下一初之政,敢欲螮蝀於太淸,此豈如渠蟣蝨之賤所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑。此若不窮覈而嚴處則羸豕霜氷,慮無不至,俄下處分,雖極嚴正,而其在明義理嚴隄防之義不可以屛裔薄勘而止,請屛裔罪人韓植林嚴鞫得情,快正典刑。答曰,勿煩,斯速停達。出擧條奎培曰,噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴。此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答曰,勿煩,斯速停達。出擧條奎培曰,噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌蘖之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也。此豈么麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲茅爲殿,釀出亂本者也。豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕貽抑鬱之至。此雖出於大聖人好生之德藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,快正典刑焉。答曰,勿煩,斯速停達。出擧條奎培曰,臣等以宜學窮凶極逆之情節,未及究覈,日前聯箚,而及承下答,未蒙兪音,故不勝抑鬱,敢此仰達矣。答曰,已諭於諸臺之批,勿煩。出擧條奎培曰,新除授大司諫李錫祜,時在京畿楊州地,請斯速乘馹上來事,下諭。答曰,依達。出擧條基善曰,正言尹奎培,奏對連爲做錯,笏記全然露出,推考,何如?令曰,依爲之。出擧條奎培曰,臣姿本庸愚,性又闒茸,臺閣之任,自知非分,而賓對有令,雖不得不冒沒登對,而畢竟擧條之際,顚錯非細,至有承宣請推之擧,臣心惶愧,已無可言,以此情踪,其何敢一刻晏然於臺次乎?請令遞斥臣職。答曰,退待物論。出擧條基善曰,今日賓對,兩司當爲進參,而憲府無一人入參,事甚未安。違牌憲府諸臺,竝推考,何如?令曰,依爲之。出擧條令曰,下直守令進前。英載·在淇等以次進伏。令曰,奏職姓名。英載·在淇等以次奏之。令曰,七事奏之。英載·在淇等以次奏之。令曰,下去着實爲之也。令曰,承旨宣諭別諭。基善承令宣諭別諭訖。令曰,守令退出。英載·在淇等以次退出。令曰,史官就座。令曰,大臣諸宰先退。相璜等以次退出。基善曰,世孫宮延祥春帖端午帖,自今事當依例製進,而本院及講書院,無可考文蹟,一經稟裁後始可以擧行,故仰達矣。令曰,依製述人抄達,當爲幾人?基善曰,視小朝製述人員數,自當稍減矣。令曰,唯。令曰,承史退出。承史以次退出。
上在昌德宮。常參·經筵,以代理停。
鄭基善啓曰,藥房副提調持湯劑來待矣。傳曰,封入。
徐英淳啓曰,明日乃是小寒,自明日日暖間經筵頉稟之意,敢啓。傳曰,知道。
徐英淳達曰,明日常參,取稟。令曰,停。
又達曰,來十六日日次儒生殿講日次矣,敢稟。令曰,爲之。
以副校理兪章煥·金弘根牌不進罷職令旨,令于徐英淳曰,只推。
徐英淳,以奎章閣言啓曰,頒賜冊安寶次,奎章之寶請出之意,敢啓。傳曰,知道。
又以成均館大司成意達曰,臣以陞補試取,方在泮宮矣。居齋儒生,今日夕食堂,不爲設行。故招致諸生,問其捲堂之由,則諸生等,書進所懷,以爲日前伏見咸鏡道咸興等六邑諸校院儒通,則以爲,安邊府使朴長復,因事發怒於本府儒生,推治官庭之時,語及先正臣宋時烈故相臣金尙容,以尤菴·仙源果何如人也?誰其不若等說,侵逼凌踏,少無忌諱云。蓋以安邊·德源,有兩賢書院,而激怒於院儒輩藉重之致也。長復前任驪州時,與吳彦誼乘醉惹鬧,打破淸心樓懸板,而及其勘罪之時,專諉彦誼,幸逭同罪。渠之劻勷氣習,自是伎倆,而今又身爲官長,吏士瞻聆之際,肆發侮賢之言,逞憾斯文,甘作醜正之類,流毒一方,聽聞所及,不勝驚駭。事當聲討,而縉紳儒罰,自有禁令,且値齋任之在外,叫閽請罪,亦無其路,衆論愈鬱,公憤莫伸,以此情踪,何可晏然入堂乎?退伏私次,恭竢處分云矣。臣以聖廟捲堂,事體重大,卽爲還入之意,多般勸諭,諸生等終不回聽,何以爲之?敢達。令曰,觀此所懷,萬萬可疑,朴長復亦具恒性,寧有公然語逼先賢之理乎?中間必有曲折矣,明知其有罪,然後始可處分,姑待行査問,安心入堂之意,卽爲勸入,可也。
又以成均館大司成意達曰,本館草記,答曰,觀此所懷,萬萬可疑,朴長復亦具恒性,寧有公然語逼先賢之理乎,中間必有曲折矣,明知其有罪,然後始可處分,姑待行査問安心入堂之意,卽爲勸入可也事,令下矣。臣謹依睿敎,招致諸生,傳宣令旨,仍爲勸入,則諸生等以爲睿敎若是鄭重,不勝感惶,謹當還入云。故仍設食堂,臣則退去之意,敢達。令曰,知道。
又以弘文館言達曰,上番闕直,事甚未安。副校理兪章煥·金弘根,旣有只推之令,竝卽牌招,以爲推移入直之地,何如?令曰,依。
又以禮曹言達曰,卽接西原幼學宋載賢所志,則以爲,族姪煥恕嫡妾俱無子,以其同姓八寸弟殷文第二子秀甲,欲爲繼後,兩家相議完定,未及禮斜,煥恕夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長宋載賢所訴旣如此,依定式宋殷文第二子秀甲,立爲宋煥恕之後,何如?令曰,依。
又以禮曹言達曰,卽接善山幼學吉始榮所志,則以爲,同姓四寸弟周榮嫡妾俱無子,以其同姓四寸兄宇榮弟二子元甲,欲爲繼後,兩家相議完定,未及禮斜,宇榮〈夫妻〉俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長吉始榮所訴旣如此,依定式吉宇榮第二子元甲,立爲吉周榮之後,何如?令曰,依。
朴熙顯,以兵曹言達曰,景福宮入直衛將金光宇所告內,本宮內雜木一株,年久朽傷,空覈生火,卽爲撲滅云,依例斫去之意,敢達。令曰,知道。
又以都摠府言達曰,副摠管李謙會,以摠戎中軍,本營諸將官射會監試事,南別營晝仕出去之意,敢達。令曰,知道。
正言金鍠達曰,正言尹奎培,姿本庸愚,性又闒茸,臺閣之任,自知匪分,而賓對有令,雖不得不冒沒登對,而畢竟奏達之際,顚錯非細,至有承宣請推之擧,臣心惶愧,已無可言,以此情踪,其何敢一刻晏然於臺次乎?引嫌以退,筵席奏達,雖緣生疎,同聲請討,又係時急,請正言尹奎培出仕。答曰,依達。
執義李明緖,正言金鍠,修撰閔英世等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
執義李明緖,正言金鍠等達曰,請遲晩後物故罪人啓能,亟施孥籍,趾賊等凶種夬施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻竝嚴鞫得情,快正典刑。措辭見上請明謙·以謙亟施孥戮,逆復庶子好石亟施處絞。措辭見上請時景·時昱竝施孥籍之律,金樂敎亟令王府,設鞫嚴覈,夬正邦刑措辭見上請物故罪人家煥·哲身,正法罪人承薰·樂敏,亟施孥籍之典。措辭見上請物故罪人國榮,亟施孥籍之典。措辭見上請物故罪人裕亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請李永純·永喆等,更爲設鞫嚴問,期於得情,夬正典刑。措辭見上請黑山島荐棘罪人李肇源亟令王府,設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍亟令王府,設鞫得情,夬正典刑。措辭見上請正法罪人宜學諸子亟施散配之典。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事不從,李肇源·金基敍·金基厚等事,勿煩,宜學諸子事,勿煩。
執義李明緖達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事,勿煩,斯速停達。
正言金鍠達曰,請金甲島爲奴罪人克觀,更令王府,嚴鞫得情,夬正典刑。措辭見上請逆賊尙魯亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。措辭見上答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事不從,斯速停達。
義禁府申目粘連,向前申在德段,莫重門鑰,致此橫鎖,身爲門將,烏得免不察之罪是白乎旀,李敏敎段,居常門考,所當察飭,而門鑰誤下,罪難參恕,竝只以此照律,何如?判付達,依準。又申目粘連,向前李相利亦,公事達下,有此誤踏之擧,罪在不審,有難參恕,以此照律,何如?判付達,依準。又申目粘連,向前尹亦,訟決則每阻民訴,糴政則莫察吏奸,旣登繡達,罪實難逭,以此照律,何如?判付達,依準。又申目,茂長前縣監徐有贊原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達,依準。又申目,靈光前郡守徐有素,金堤前郡守鄭潤始,咸悅前縣監李宅鉉,沃溝前縣監許晟,海南前縣監柳幼麟,咸平前縣監李在鶴等原情云云。徽旨內辭緣,泛稱遲晩,鄭潤始·李宅鉉段,刑推得情,徐有素·許晟·柳幼獜·李在鶴等段,所當請刑是白乎矣,曾經侍從,勿爲請刑,載在大典通編,竝只議處何如達,依準爲旀,鄭潤始·李宅鉉等段,竝只除刑推,議處爲良如敎。又申目,寶城前前郡守張有聞原情云云。問目內辭緣,泛稱遲晩,所當請刑是白乎矣,曾經摠郞,勿爲請刑,載在大典通編,議處,何如?判付達,依準。又申目,順天監牧官盧在豐,興陽前監牧官李碩愚等原情云云。徽旨內辭緣,泛稱遲晩,竝只刑推得情,何如?判付達,除刑推議處爲良如敎。又申目,和順縣監申綏原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,公忠前中軍姜彝五原情云云。徽旨內辭緣,泛稱遲晩,刑推得情何如達,除刑推議處爲良如敎。又申目,公州前營將姜鎭華原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,忠州前營將元永貞原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達,依準。又申目,沔川郡守趙雲杓,黃澗縣監鄭始容,靑山縣監徐鴻輔,保寧前縣監李是鍊等原情云云。徽旨內辭緣,泛稱遲晩,李是鍊段,所當請刑是白乎矣,曾經侍從,勿爲請刑,載在大典通編,議處,趙雲杓·鄭始容·徐鴻輔等段,竝只刑推得情,何如?判付達,依準爲旀,趙雲杓·鄭始容·徐鴻輔等段,竝只除刑推議處爲良如敎。又申目,公州前判官洪羲翼,前前判官李魯俊,淸風前前府使趙吉源,溫陽前前郡守沈鐛等原情云云。徽旨〈內〉辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,泰安前前郡守王道常,鎭川前縣監徐膺淳,新昌前縣監李博鉉,恩津前縣監徐有準,栗峰前察訪韓升烈,利仁前察訪安承煦等原情云云。徽旨內辭緣,泛稱遲晩,王道常段,所當請刑是白乎矣,別軍職勿爲請刑,載在大典通編,議處,徐膺淳·李博鉉·徐有準·韓升烈·安承煦等段,竝只刑推得情,何如?判付達,依準爲旀,徐膺淳·李博鉉·徐有準·韓升烈·安承煦等段,竝只除刑推議處爲良如敎。又申目,淸風前府使朴齊尙,德山前縣監鄭世敎,庇仁前縣監安塾等原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,洪州前營將許幹原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達,依準。
上在昌德宮。常參·經筵,以代理停。
朴熙顯達曰,明日常參,取稟。令曰,停。
鄭基善啓曰,藥房副提調持湯劑來待矣。傳曰,封入。
朴熙顯達曰,正言尹奎培旣已處置矣,卽爲牌招出仕,何如?令曰,依。
以公忠監司朴晦壽狀達,贊善宋穉圭恩賜米肉,不敢更爲祗受,恭俟違命之誅事,令于鄭知容曰,屢次傳宣余意,而卿何一向固辭?優老禮待,卽出崇儒重道,亦越我家法,卿何不諒乎?卿其安心領受事,遣史官往諭于宋贊善。
令于徐英淳曰,昨日捲堂所懷,已下査實之答矣。令廟堂行會於本道監司處,朴長復之語逼先正與否,斯速行査以聞,而此必鄕谷悖儒輩,謀逐官長,構捏造言之致,明白査出,無或扶抑之意,措辭行會,可也。
金鉉復奉令在外,代以金柔爲事變假注書。
徐英淳達曰,卽者兼說書徐念淳,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
令于朴熙顯曰,捧納承旨推考,當該注書從重推考。
徐英淳,以奎章閣言啓曰,檢校直閣李嘉愚母喪,依定式遣檢書官,傳給內賜賻物以來之意,敢啓。傳曰,知道。
朴熙顯,以都摠府言達曰,副摠管李謙會,以摠戎中軍,本營諸將官射會監試事,南別營晝仕出去之意,敢達。令曰,知道。
又以備邊司言達曰,卽見咸鏡監司金箕殷狀達,則以爲,南關十一邑交濟穀之不能收捧於海倉,雖違當初定式,荐値歉荒,旣如山倉穀下捧之例,則別無奸弊。其餘分留實數,無所相左,而三水·甲山初無交濟穀名色。其他還餉未捧虛留,極其夥多,各年未捧虛勘之守令區別,年條石數,開錄于後。請令廟堂稟處,而三水所屬各鎭堡,則姑待今秋勘簿,益加詳覈,追後登聞。三甲兩邑春後接濟之方,就劃下錢中除出幾許,經紀貿取於長津及江界左寨等地,且長津還穀稍優,穡事亦勝,折米限數千石,又將移轉,而區劃衙門,多有掣礙,以他邑交濟穀,互換穀名,分送兩邑計料爲辭矣。糴法何等嚴重,而虛簿若是狼藉,兩邑未捧當該守令,竝令該府拿問重勘,交濟穀之捧留於海倉,法意果,何如,而謬習歲增,遂致海枵而山峙,是豈當初定法之本意哉?今見道達,試萬萬寒心,雖以山還之遇歉下捧,爲援據之端,山還下捧,必須朝令,何嘗見營邑之臣,無所關由,惟意擅便乎?前後守令,固當一一捧現告論勘,而此豈非一年二年之事?已往雖不追究,來後捧留,如或不遵舊式,更有移換往來之弊,則且無論犯科邑倅,先自道臣,亦難免違制之罪,以此嚴加分付,以爲先甲之飭,而道達後錄中,便成塵土幾石云云。是豈可遽然煩聞之事乎?其所謂不能用舊蓄新者,此自有中間奸弊而然,自本道惟有到底究覈,另思釐整之道而已。今此囫圇懸錄,有若待京司如何知委者,寧有如許事體?該道臣爲先從重推考,至於兩邑賑穀之換衙門取用,賑邑事情,有不可一切膠守常例,此則付之該道臣,使之便宜措處,何如?令曰,依。
以副校理兪章煥·金弘根牌不進罷職令旨,令于朴熙顯曰,只推。
以正言尹奎培牌不進罷職令旨,令于朴熙顯曰,只推。
吏曹申目,權知承文院副正字閔泰鏞·尹錫圭·李基周·李心容·金養默·李綱峻·李行達·洪說謨·尹致定·李源庚·徐元淳·金學性·徐憲淳·李肯愚·朴承輝·安潤蓍·李公翼·趙秉恒·李福信·趙在慶·沈承澤·趙徽林·徐耆淳·睦仁培·洪永圭·李豐翼·金始淵·李象敬·朴齊憲·曺雲承·兪鎭五·兪致崇爲等,如口傳施行,何如?判付達,依準。又申目,權知成均館學諭崔在燁·金柔·趙迪相·白文鳳爲等如,口傳施行,何如?判付達,依準。又申目,權知校書館副正字許㥌·安正淳爲等如,口傳施行,何如?判付達。
掌令金初燮,獻納金胤根,修撰閔英世等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
掌令金初燮,獻納金胤根等達曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱竝施孥籍之律,金樂敎亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽,竝施孥戮之典。措辭見上請李永純·永哲等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍,亟令王府,設鞫得情,夬正典刑。措辭見上請正法罪人宜學諸子亟施散配之典。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事不從,李肇源·金基敍·金基厚等事勿煩,宜學諸子事勿煩。
掌令金初燮達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
獻納金胤根達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯亟施孥戮之典。措辭見上請梟示罪人性世亟施孥戮之典。措辭見上請金甲島爲奴罪人申鼎朝,古今島爲奴〈罪人〉韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。措辭見上答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
漢城府判尹金履載書曰,伏以臣家世寒素,根植孤弱,而偏被凶徒之所齮齕,往在丁戊之年,臣父橫被構誣,再入鞫獄,而幸賴我先大王天地之仁,全浩之昭晰之。亦在庚辛之間,臣兄弟分竄南北,臣則六載島蕀,隔死如紙,而亦賴我大朝殿下日月之明,極濟之拂拭之。今又宜學鞫庭之招,及於臣身,必欲甘心,而亦賴我邸下睿照洞達,先燭其情狀。故其奸計未售,而自抵天誅,歷數在廷,受終始罔極之恩,孰有如臣家者?欲報之德,河海莫量,而惟被凶類之含毒思逞者,迄無已時,若終不免顚隮,莫保曲保之恩,則孤負多矣,報於何有?其惟謝跡朝端,永滅形影,避遠駭機,不復重貽君父之憂,乃爲不報之報耳。便訣堯舜,豈臣所忍,而百爾思惟,惟有一退而已,則身將退矣。臣之情事顚末,亦安得不一暴於仁覆之下哉?臣於庚申夏,待罪玉署,猥上辭疏,喉院以無言事,連日退却。際見故重臣李晩秀長銓辭章,臣以其句語,及於尾附,遂被投畀之嚴譴,蓋重臣之特除吏判,聖意有在,而臣之蒙昧,妄有可否之論故也。其後故相臣李時秀登筵救解,則遂下筵敎,卽五月晦日也。縷縷數千百言,首揭義理二字爲綱領,而若曰,入於此者,國邊也,忠也,君子也,出於此者,賊邊也,不忠也,小人也。又若曰,義理非別件物事,事之當然處,卽是義理。大哉王言。嚴正而懇惻者存,諄複而訓誨者切。期欲使一世,咸囿雨露之中,而李書九之挺身投疏,設爲彼固曰四條者,乃爲一邊立幟,及夫仙御賓天,凶徒充斥,則先朝遺臣,次第芟除,輒皆藉托筵敎,矯誣聖旨。今日竄一人,則曰先朝末命也。明日逐一人則曰先朝遺意也,言言事事,無非矯誣,而至於典禮云云。尤是矯誣之大且甚者,夫典禮之說,君臣上下,自初至今,何嘗有一言及之之者,而架空構虛,譸張煽動,作爲惑世之欛柄,陷人之圈套,而不自覺其誣及君父,眞所謂逐鹿而不見泰山者也。然而滔天之勢,人莫誰何,志意所嚮,無計不遂,則竟乃粧出裕賊之疏,敢欲沮戲我先王已定之宗社大計,吁亦凶矣。特賴我貞純聖母陰功默運,凶謀莫遂,而逮我大朝殿下躬親庶政,萬品維新,則天命天討,一遵先大王謨範,而祚宋之天,其理不誣。臣於是際,復叨館職,進伏郊坰,具疏陳情,則其時聖批若曰,爾事雖非爾言,予豈不知之乎?昔年處分,卽是罪爾知爾之盛意也。若無崩坼之變,爾豈有中間所遭乎?五晦筵敎,至今奉覽,未嘗有斷爾爲逆之聖敎,只是明諭進退用舍之斷自淵衷而已。則庚申以後一種議論之以此筵敎,驅爾於罔測之科,竝及他人,欲爲網打之計者,予實痛之。予每欲以此事,一番洞諭,而未及爲之,今覽爾章,始言之矣。臣於旅店,奉讀此敎,怳如蓮燭之夜,承先帝知卿之語,不覺哭失聲也。夫以大聖人善繼善述之孝,開示筵敎之聖旨,昭如日星,則彼一番人藉重矯誣之罪,於是彰著,乘機傾陷之計,若可沮息,而曾未數紀。復有宜學之書,至於鞫招,又擧臣姓名,以爲筵敎闡明之道,在於如某者勿爲進用,又以爲李書九之疏,卽欲進君子退小人,而君子卽指如沈煥之者,小人卽指如某者也。其精神專在於臣者,豈有他故哉?蓋被一邊凶徒之仇視臣家,厥有源委。漢祿卽龜柱之從叔,渠輩之所推爲領袖者,而臣祖臣時粲,一言逆折其凶謀,龜·祿之罪犯,邸下亦庶洞悉之矣。臣家諸人,世守此義理,故臣之再從兄故參判臣履成,以此事屢奏於筵席,及夫履成之歿,而兩煥之徒氣焰方幟,乃欲爲厥領袖,滅其往迹。向臣兄弟,脅誘百端,而傳家所守,不敢自臣而泯沒,往復辨斥,俱有證據,而亦惟者先大王無微不燭,洞察此狀。故嘗敎筵臣曰,金某家之竝斥兩戚,自是一副義理。又敎曰,卿邊諸人,當以金某家義理爲主。又於五晦筵敎之後,彼輩所構書札往復之事,歸於脫空,則先大王燭臣非罪。又敎筵臣曰,金某被謫,是匪怒之譴,以渠家所守之義理,何憂不終伸?凡此聖敎,渠輩亦皆有耳得聞。及至臣兄臣履喬丙寅陳疏,則大朝殿下聖批,若曰凶計之可畏如彼,而大義不泯,專賴爾家諸人,予甚感歎。於是群不逞之右袒龜·祿者,一倍蓄憾於臣家,必欲湛滅而已。試以年前申綱輩言之,郡州合竝,有國常事,則乃以此看作奇貨,白地造誣,前後構捏之悖通,遠近傳播之歌詞,奸謀祕計,無所不至,而昌坤所謂申綱事可以召亂云者,其裏應外合,構禍國家之心,明若觀火。今宜學雖伏王章,又安知不爲如昌坤者藉口召亂之資乎?噫嘻,凶徒之作一淵藪,與國家角立者,爲六七十年之久矣。誑惑一世則半國陷溺,營護私黨則天理斁滅。然語其頭腦則龜·祿之動搖國本是也,觀其結鎖則裕賊之沮戲大婚是也。龜·祿之凶言,萬人皆聞,而渠輩則諉之以誣罔,裕賊之凶疏,一國皆憤,而渠輩則許之忠慮。原始要終,卽不過打成一片,互相遮掩,而自干天誅者也。國邊賊邊,爲忠爲逆,較若黑白,婦孺可辨。雖平日詿誤之類,亦莫非世祿之流裔,竝生之庶頑,則庶幾因國是之大定,革心革面,羞前之爲,偕底大道,共享太平,而獨奈狼之種,種下生種,又出如宜學者來,困戰之鬪,其狠愈甚,毒蜮之伺,其謀難測,誠未知何許機括,伏於何地,何樣禍亂,發於何時?若使彼志一逞,復襲前套,則椓害我搢紳,脅誣我君父,決至爲人不人而國不國矣。思之及此,寧不心寒?然彼凶類爲擧國同憤之討,而其所蓄怒,則偏在臣家,毒鋒所向,輒先於臣身臣身在朝,顧無絲毫之裨補,徒貽君父之憂念。臣若斥退,則可以少快於凶黨,而弭禍於朝廷,臣亦遠避鋒鏑,得全殘命,不辜終始庇保之恩矣。此臣所以百爾思惟惟有一退,斷斷此心,有如離彀之矢,歸壑之水,雖欲按住而不得。且臣稟質素薄,自少羸弱,加以風波憂畏,形神凋喪,年迫遲暮,疾病纏綿,陳力自效,已矣無望,淟涊不去,亦復何爲?玆敢披瀝衷赤,仰首鳴號。伏乞离明,哀之憐之,將臣職名,卽賜鐫改,仍令選部,永削仕籍,俾自屛跡於深山木石之間,歌詠聖澤,以沒餘齒,則到底曲遂之恩,淪肌浹骨,雖死之後,猶當世世爲犬爲馬,以報此生未報之德,臣無任云云。答曰,覽書具悉。今見卿章,明白峻正,劈破頭腦,益知其所不知矣。噫,彼凶徒,以龜·祿爲窩主,以裕·煥爲血黨,換頭換面,種下種生,乃至有今番宜學之凶書出矣。先朝三十年秉執之大義理,卽今日君臣上下之所閳明遵守者,則一種不逞,何敢爲藉重翻亂之計耶?以卿處地,沫飮懲討,宜先他人,而今欲引退者,此何道理?更勿爲辭,益勉對揚,使伏莽之類,革心改悟,偕底大道,可也。
兼說書徐念淳書曰,伏以臣本生母年未篤老,病素沈痼,近當寒節,恒少寧日。臣於日前持被之時,略控實狀,原書之以齋日退却,雖未得入徹,罪著擅離,罰止問備,仰感孝理之推化,竊幸臣情之獲安。母病則數日扶護,僅向差勝,臣分則連事違傲,轉深惶阨,承召入直,今又有日,卽接家信,則臣母病情,夜又添劇,感嗽外發,眩暈內作,氣息凜綴,奄奄牀玆,促臣來見,臣聞此報,五內失守,按住不得。玆敢忙陳短章,徑出禁扄。伏乞离明,亟賜遞改,以便救護,仍治臣瀆擾之罪,以昭法紀,千萬幸甚,臣無任云云。答曰,覽書具悉。爾其勿辭救護。
上在昌德宮。常參·經筵,以代理停。
朴熙顯達曰,明日再明日,顯隆園忌辰祭齋戒·正日,三明日座堂相値,常參頉稟之意,敢達。令曰,知道。
鄭基善啓曰,藥房副提調持湯劑來待矣。傳曰,封入。
鄭基善達曰,右副承旨黃燾,今日不爲仕進,卽爲牌招,何如?令曰,許遞,旣承下敎,前望單子入之。
傳于鄭基善曰,原任直閣鄭基善,馳詣顯隆園,奉審摘奸,仍詣健陵·華寧殿,一體奉審以來。
承旨前望單子入之,李禮延添書代點。
嚴燾,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
進御拱辰君子湯,自明日停止事,榻前下敎。
嚴燾達曰,新除授同副承旨李禮延,卽爲牌招,何如?令曰,依。
又達曰,假注書李象敬身病猝重,勢難察任,今姑改差,何如?令曰,依。
李象敬改差,代以尹致定爲假注書。
尹致定在外,代以李福信爲假注書。
吏曹口傳政事,以李能淵爲永禧殿令,陰城縣監玄烜,延日縣監沈誾之相換。
吏曹申目,權知成均館學諭金柔·趙迪相,登科前年滿五十,依法典六品職遷轉,何如?判付達依準。
金柔陞六,代以吉鎭國爲事變假注書。
李禮延,以奎章閣言啓曰,檢校直閣李嘉愚母喪第三日,依定式遣檢書官致弔,仍爲勸粥以來之意,敢啓。傳曰,知道。
李禮延,以弘文館言達曰,上番闕直,事甚未安。副校理兪章煥·金弘根旣有只推之令,竝卽牌招,以爲推移入直之地,何如?令曰,依。
又以侍講院言達曰,兼說書徐念淳入直矣,以其親病,陳書徑出,下番闕直,事甚未安。說書洪鍾應受由在外,司書金箕晩,兼司書金弘根,竝卽牌招,以爲推移入直之地,何如?令曰,依。
又以禮曹言達曰,卽接永禧殿參奉所報,則本殿望焚香受香,在今十四日,殿官一員,當爲陪進,而令有闕未差,參奉見方入直,無以擧行云令有闕之代,卽令該曹以在京無故人口傳差出,以爲趁期受香之地,何如?令曰,依。
又以禮曹言達曰,卽接楊州幼學宋致來所志,則以爲,同姓六寸弟翊來,嫡妾俱無子,以其同姓六寸弟興來第二子柱義,欲爲繼後,兩家相議完定,未及禮斜,翊來夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長宋致來所訴旣如此,依定式宋興來第二子柱義,立爲宋翊來之後,何如?令曰,依。
嚴燾,以兵曹言達曰,僉知中樞府事朴民煥,內禁衛將朴兢淵,俱以病難供職,呈狀乞遞,竝改差,何如?令曰,依。
又以禁衛營言達曰,本營哨官金致夏,謂有親病,投訴徑歸,來極駭然,爲先汰去之意,敢達。令曰,知道。
以慶尙左水使安光贊狀達,進上靑魚尙不捉得,趁未封進,惶恐待罪事,令于李禮延曰,勿待罪事,回諭。
以副校理兪章煥·金弘根牌不進罷職令旨,令于朴熙顯曰,只推。
以司書金箕晩,兼司書金弘根牌不進罷職令旨,令于朴熙顯曰,只推。
義禁府照目粘連,中官李相利矣本府議達內,公事達下,有此誤踏之擧,罪在不審,有難參恕,以此照律,罪笞四十收贖附過還職,私罪,奉令依準爲旀,功減一等爲良如敎。又照目粘連,通化門守門將申在德,都摠府都事李敏敎等本府議達內,申在德段,莫重門鑰,致此橫鎖,身爲門將,烏得免不察之罪是白乎旀,李敏敎段,居常門考,所當察飭,而門鑰誤下,罪難參恕,竝只以此照律罪,各笞四十,附過還,私罪,奉令依準爲旀,李敏敎段,功減一等爲良如敎。又照目粘連,昌平縣令尹矣本府議達內,訟決則每多民訴,糴政則莫察吏奸,旣登繡達,罪實難逭,以此照律,罪杖八十收贖,奪告身三等,私罪,奉令依準爲旀,功議各減一等爲良如敎。又照目粘連,向前朴齊尙段,災結俵餘,數甚零星,而囚供歸屬,明有可據,有難直歸之濫報私用是白乎旀,還穀虛勘數雖夥多,而繡達亦謂流來舊逋,則與新還之未捧虛勘,煞有間焉是白乎矣,還穀錢及充逋公錢犯用也,贖鍰之私捧也,俱係法外,罪實難逭,以此照律是白乎旀,鄭世敎段,田稅加剩之官用,繡達亦謂襲謬,而謬例之來,已近百年,則有異於創始入已是白乎矣,外此會減錢之或歸私用,木價雇價之莫察乾沒,雇馬錢之未及充報,繡達論列,若是丁寧,則不可以囚供發明,有所參恕是白乎旀,面任逋之分族,稅穀縮之徵民,不但招怨,亦係違令,以此照律爲白乎旀,安塾段,賑租之冒減,數雖無多,歸屬無處,稅餘之官用,雖云謬例,刻督亦罪,至於還穀之推用,吏逋之分族,俱違令式,而封庫之後,攔入作鬧,尤極駭妄,難免重勘,以此照律,何如?判付達,依準。又申目粘連,向前申綏亦,吏奸嬖弊,全不覺察,以至藥債之出秩,結役之疊懲,矇然甚矣,何以辭罪,以此照律,何如?判付達,依準。又申目粘連,向前徐有素段,庫錢濫用之貽弊,倉穀舞弄之容奸,已是疵政,而至於災結一款,關係尤重,而吏犯官用,旣無文簿上執跡,則雖不可直斷以濫報私用之律是白乎乃藉不入已,安得免矇不覺察之罪乎,以此照律爲白乎旀,鄭淵始段,吏奸莫察於在任之時,民怨猶聞於遞歸之後,至登繡達,有難容貸,以此照律爲白乎旀,李宅鉉段,儲置米之立本取剩,專爲修厫,夫刷錢之請貸生殖,亦因補逋,沙工還錢·位太作錢之零瑣剩餘,皆入賑資是如,囚供所言,非無歸屬,而諸般料販,有違經法,疑謗之來,勢所必至,繡廉論列,若是狼藉,竝歸之所用,則不可以其發明,有所參恕,以此照律爲白乎旀,許晟段,本邑雖曰私賑,飢口加錄,賑剩所用,已不免欠誠而傷廉,至於吏廳結之因査奪入,京邸米之潛懲充給,政涉刻下,物竟入已,旣登繡達,烏得辭罪,以此照律爲白乎旀,柳幼麟段,稅納米之非時督捧,有違恒式,加分耗之不報私用亦幸法意,以此照律爲白乎旀,李在鶴段,官用之無節,倉奸之莫察,貽弊招怨,豈曰無罪,以此照律,何如?判付達,依準。又申目粘連,向前王道常段,營賑之不勤,分還之欠精,俱是招怨,罪在溺職,以此照律爲白乎旀,徐膺淳段,繡達亦云流來積逋,則與新還未捧,煞有間焉是白乎旀,官戶錢之充逋作還,減價取剩,歸於私用,病民傷廉之責,烏得免乎,以此照律爲白乎旀,李博鉉段,本邑雖是私賑,而以增口冒減之租,懸以自備者,非但欠誠,亦涉苟艱,以此照律爲白乎旀,徐有準段,兩年災結之自營査出者,卽是流來漏結,則雖異於元結之濫報取用是白乎乃,充逋錢之減給取剩,仍作私用,自歸不法之科,以此照律爲白乎旀,韓升烈段,免役願納之所捧,云有歸屬,而終涉法外,復戶移劃之取剩,謂有流例,而難免襲謬,以此照律爲白乎旀,安承煦段,免役番錢之前後勒捧,數過千餘,謂有修補之所入,其餘犯用,自當不少,以此照律,何如?判付達依準。又申目粘連,向前趙雲杓段,防結之再徵,吏逋之分族,京邸之別還,俱違令式,以此照律爲白乎旀,鄭始容段,都戶剩錢之混稱自備,雖緣無他各邑,公帖出給之操縱索賂,或由自下奸僞,而旣登繡達之論列,則不實不察之罪,烏得免乎,以此照律爲白乎旀,徐鴻輔段,賑租之減價而勒貿賑資之冒減而失檢,與夫奴逋之徵族招怨,俱非事宜,旣登繡達,難免其罪,以此照律爲白乎旀,李是鍊段,冒減之租,繡達旣云吏犯,厥數極其零星,有不足論是白乎矣,頉役錢之取用及雜技贖之私捧,有違法意,不爲無罪,以此照律何如判付達,依準。又申目粘連,向前許榦亦,違法私贖,猶屬細故,非辜致敎,實犯重科,以此照律,何如?判付達,依準。又申目粘連,向前張有聞亦,虛勘之夥多,由於流逋之未發,實係不察,有異故犯是白乎矣,差任捧賂之許多,囚供發明,終涉糢糊,繡達論列,旣甚明的,以此照律,何如?判付達,依準。又申目粘連,向前盧在豐段,繡達所論襲謬與不察,是亦罪也,有難全恕,以此照律爲白乎旀,李碩愚段,執災招怨,濫杖駭聽,至登繡達,安得無罪,以此照律,何如?判付達,依準。又申目粘連,向前姜彝五亦,吏奸之分利,吏逋之混停,已是罪狀,而近萬餉逋,掩置不發,難免重勘,以此照律,何如?判付達,依準。又申目粘連,向前洪羲翼段,還穀虛勘之若是夥多,論以當律,焉逭重勘,而旣係流來之積逋,又當昨年之慘歉,繡達所言,亦存參恕,而違法之罪,有難終貸,以此照律爲白乎旀,李魯俊段,稅穀取剩,全襲謬例,大係不法,以此照律爲白乎旀,趙吉源段,三年災結之不俵取用者,爲千一百,四年都結之餘剩取用者,爲四千餘,其所入已若是夥多是白如乎,若如囚供發明,則無一所犯,豈其然乎,繡達體重,不可以其發明,歸之無罪,以此照律爲白乎旀,沈鐛段,災結營削後,三十結之分排,代徵於戶書員者,雖有俵餘,有異於元結之隱漏是白乎矣,都戶餘錢之取用,京邸校吏之替徵,繡達論列,不啻丁寧,則不可以其發明,而曲恕其罪,以此照律,何如?判付達,依準。又申目粘連,向前姜鎭華亦,平民之勒徵贖錢,賊贓之亦歸私用,俱係不法,難逭重究,以此照律,何如?判付達依準。又申目粘連,向前元永貞亦,責用於禮校,固是謬例,而勒徵以私負,是豈可忍,至於贖錢私捧,賊贓乾沒,俱係不法,以此照律,何如?判付達,依準。又申目粘連,向前徐有贊亦,加報結之派給落舊,容有發明之端,各倉穀之犯用移錄,難免反弄之罪,飢口三百之加報,還本七錢之招怨,已發營査,莫逃繡廉,所犯多端,有難曲貸,以此照律,何如?判付達,依準。
掌令李鎭華,正言金鍠,修撰閔英世等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
掌令李鎭華,正言金鍠等達曰,請遲晩後物故罪人啓能,亟施孥籍,趾賊等凶種快施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。措辭見上請明謙·以謙亟施孥戮,逆復庶子好石亟施處絞。措辭見上請時景·時昱竝施孥籍之律,金樂敎亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人裕,亟施孥戮之典。措辭見上請逆賊漢祿亟施孥戮之典。措辭見上請追奪,罪人龜柱支屬應坐之類,一依尙魯例施以散配之典。措辭見上請追〈奪〉罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請李永純·永哲等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍,亟令王府,設鞫得情,夬正典刑。措辭見上請正法罪人宜學諸子,亟施散配之典。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事不從,李肇源·金基敍·金基厚等事勿煩,宜學諸子事勿煩。
掌令李鎭華達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
正言金鍠達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府嚴鞫得情,夬正典刑焉。措辭見上答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
上在昌德宮。常參·經筵,以代理停。
李禮延達曰,大司憲金陽淳,執義李明緖,掌令李鎭華·金初燮,持平吳致淳呈辭,持平姜導在外,監察茶時之意,敢達。令曰,知道。
鄭知容達曰,左副承旨嚴燾,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,鄭禮容代點。
令于李禮延曰,傳香承旨,馳詣宗廟景慕宮,奉審摘奸以來。
鄭知容啓曰,本院今秋冬等褒貶,當爲磨堪,而注書二員未差,不得如例磨堪之意,敢啓。傳曰,知道。
鄭知容達曰,新除授同副承旨鄭禮容,卽爲牌招,何如?令曰,依。
又達曰,來十六日,〈日〉次儒生殿講爲之事,令下矣。處所以何處爲之乎?敢稟。令曰,春塘臺爲之。
又達曰,假注書李福信,特令嚴飭之下,一向稱頉,屢度催促,無意入來,揆以分義道理,誠萬萬駭然。所當重勘,而本院請推之外,無他可施之罰,何以爲之?敢稟。令曰,前後飭令,於渠昭晰無餘,則終不出仕,一向逡巡者,是何道理分義?不可仍置,假注書李福信春川府竄配。
以司書金箕晩,兼司書金弘根牌不進罷職令旨,令于李禮延曰,只推。
鄭知容,以侍講院言達曰,下番連日闕直,事甚未安。司書金箕晩,兼司書金弘根旣有只推之令,竝更牌招,以爲推移入直之地,何如?令曰,依。
又以侍講院言達曰,下番闕直,已至多日,事甚未安。文學金,旣已肅謝,姑降入直之意,敢達。令曰,知道。
又以弘文館言達曰,上番闕直,事甚未安。副校理兪章煥·金弘根旣有只推之令,竝卽牌招,以爲推移入直之地,何如?令曰,依。
以副校理金弘根再牌不進罷職令旨,令于李禮延曰,只推。
鄭知容,以侍講院言達曰,再明日日次儒生殿講時,宮官當爲全數進參,而兼輔德趙冀永呈辭受由,說書洪鍾應受由在外,備員,令政院稟令,變通差出,待下批,牌招,以爲備員進參之地,何如?令曰,依。
李禮延,以兵曹言達曰,再明日日次儒生殿講時,本曹堂上陪衛,二員當爲進參,而參知未差之代,令該曹以在京無故人口傳差出,待下批,牌招,以爲備員之地,何如?令曰,依。
又以義禁府言達曰,三水前府使李昇淵,前前府使權思穆,甲山前前府使柳信儉,竝拿問重勘事徽旨達下矣。李昇淵下去京畿廣州地,權思穆下去果川地,柳信儉下去公忠道公州地云,依例發遣府書吏,竝拿來,何如?令曰,待待令拿囚。
義禁府照目粘連,茂長前縣監徐有贊矣本府議達內,加報結之派給落舊,容有發明之端,各倉穀之犯用移錄,難免反弄之亂,飢口三百之加報,還本七錢之招怨,已發營査,莫逃繡廉,所犯多端,有難曲恕,以此照律罪,從重論杖八十收贖,告身盡行追奪,徒二年定配,其父年七十一云,以存留養親,依法典收贖,私罪,奉令依準爲旀,功減一等爲良如敎。又照目粘連,淸風前府使朴齊尙,德山前縣〈監〉鄭世敎,庇仁前縣監安塾等矣本府議達內,朴齊尙段,災結俵餘,數甚零星,而囚供歸屬,明有可據有難直歸之濫報私用是白乎旀,還穀虛勘,數雖夥多,而繡達亦謂流來舊逋,則新還之未捧虛勘,煞有間焉是白乎矣,還錢及充逋公錢之犯用也,贖鍰之私捧也,俱係法外,罪實難逭,以此照律爲白乎旀,鄭世敎段,田稅加剩之官用繡達亦謂襲謬,而謬例之來,已近百年,則有異於創始入已是白乎矣,外此會減錢之或歸私用,木價雇價之莫察乾沒,雇馬錢之未及充報,繡達論列,若是丁寧,則不可以囚供發明,有所參恕是白乎旀,面任逋之分族,稅穀縮之懲民,不但招怨,亦係違令以此照律爲白乎旀,安塾段,賑租之冒減,數雖無多,歸屬無處,稅餘之官用,雖云謬例,刻督亦亂,至於還穀之推用,吏逋之分族,俱違令式,而封庫之後,攔入作鬧,尤極駭妄,難免重勘,竝只以此照律罪,朴齊尙·鄭世敎等段,以坐贓律各杖七十收贖,告身盡行追奪,徒一年定配,安塾段,從重論以制書有違律,杖一百收贖,告身盡行追奪,竝只私罪,奉令依準爲旀,朴齊尙·鄭世敎等段,竝只功議各減一等爲良如敎。又照目粘連,和順縣監申綏矣本府議達內,吏奸嬖弊,全不覺察,以至藥債之出秩,結役之疊懲,矇然甚矣,何以辭罪,以此照律,罪杖八十收贖,奪告身三等私罪,奉令依準爲旀,功減一等爲良如敎。又照目粘連,靈光前郡守徐有素,金堤前郡守鄭淵始,咸悅前縣監李宅鉉,沃溝前縣監許晟,海南前縣監柳幼獜,咸平前縣監李在鶴等矣本府議達內,徐有素段,庫錢濫用之貽弊,倉穀舞弄之容奸,已是疵政,至於災結一款,關係尤重,而吏犯官用,旣無文簿上執跡,則雖不可直斷以濫報私用之律是白乎乃,藉不入已,安得免矇然不覺察之罪,以此照律爲白乎旀,鄭淵始段,吏奸莫察於在任之時,民怨猶歸於遞歸之後,至登繡達,猶難容貸,以此照律爲白乎旀,李宅鉉段,儲置米之立本取剩,專爲修厫,夫刷錢之請貸生息,亦因補逋,沙工還錢,位太作錢之零瑣剩餘,皆入賑資是如,囚供所言,非無歸屬,而諸般料販,有違經法疑謗之來,勢所必至,繡廉論列若〈是〉狼藉,竝歸之取用,則不可以其發明,有所參恕,以此照律爲白乎旀,許晟段,本邑雖曰私賑,飢口加錄,賑剩取用,已不免欠誠而傷廉,至於吏廳結之因査奪入,京邸米之替徵充給,政錢刻下物竟入已,旣登繡達,烏得辭罪,以此照律爲白乎旀,柳幼獜段,稅納米之非時督捧,有違恒式,加分耗之不報私用,亦乖法意,以此照律爲白乎旀,李在鶴段,官用之無節,倉奸之莫察,貽弊招怨,豈曰無罪,竝只以此照律罪,徐有素·鄭淵始·李在鶴等段,以不應爲事理重律,各杖八十收贖,奪告身三等,李宅鉉,以坐贓律杖七十收贖,告身盡行追奪,徒一年定配,其父年七十云,以存留養親依法典收贖,許晟段,以坐贓律,杖七十收贖,奪告身二等,柳幼獜段,以刺書有遠律杖一百收贖,告身盡行追奪,竝只私罪,奉令依準爲旀,徐有素·李宅鉉·李在鶴等段,竝只功減一等爲旀,鄭淵始·許晟·柳幼獜,竝只功議各減一等爲良如敎。又照目粘連,泰安前前郡守王道常,鎭川前縣監徐膺淳,新昌前縣監李博鉉,恩津前縣監徐有準,栗峯前察訪韓升烈,利仁前察訪安承煦等矣本府依達內,王道常段,營賑之不勤,分還之欠精俱是招怨,罪在溺職,以此照律爲白乎旀,徐膺淳段,繡達亦云流來積逋,則與新還未捧,煞有間焉是白乎矣,官戶錢之充逋作還,減價取剩,歸於私用,病民傷廉之責,烏得免乎,以此照律爲白乎旀,李博鉉段,本邑雖是私賑,而以增口冒減之租懸以自備者,非但欠誠,亦涉苟艱,以此照律,徐有準段,兩年災結之自營査出者,是卽流來漏結,則雖異於原結之濫報取用是白乎乃,充逋錢之減給取剩,仍作私用,自歸不法之科,以此照律爲白乎旀,韓升烈段,免役願納之所捧,云有歸屬,而終涉法外,復戶移劃之取剩,謂有流例,而難免襲謬,以此照律爲白乎旀,安承煦段,免役番錢之前後勒捧,數過千餘,謂有修補之所入,其餘犯用,自當不少,竝只以此照律罪,王道常,以不應爲事理重律杖八十收贖,奪告身三等,李博鉉段,以刺書有違律,杖一百收贖,告身盡行追奪,徐膺淳段,以坐贓律,杖六十收贖,告身盡行追奪,徒一年半定配,徐有準·韓升烈·安承煦等段,以坐贓律,各杖一百收贖,告身盡行追奪,竝只私罪,奉令依準爲旀,李博鉉·徐膺淳等段,竝只功議各減一等,徐有準·韓升烈·安承煦等段,竝只功減一等爲良如敎。又照目粘連,沔川前郡守趙雲杓,黃澗前縣監鄭始容,靑山前縣監徐鴻輔,保寧前縣監李是鍊等矣本府依達內,趙雲杓段,防結之再徵,吏逋之分族,京邸之別還,俱違令式,以此照律爲白乎旀,鄭始容段,都戶剩錢之渾稱自備,雖緣於無他各邑,公帖出給之操縱索賂,或由於自下奸僞,而旣登繡達之論列,則不實不察之罪,烏得免乎,以此照律爲白乎旀,徐鴻輔段,賑租之減價而勸貿,賑資之冒減而失檢,與夫奴逋之徵族招怨,俱非事宜旣登繡達,難免其罪,以此照律爲白乎旀,李是鍊段,冒減之租,繡達旣云吏犯,厥數極其零星,有不足論是白乎矣,頉役錢之取用及雜技贖之私捧,有違法意,不爲無罪,竝只以此照律,趙雲杓·徐鴻輔·李是鍊等段,以制書有違律,各杖一百收贖,告身盡行追奪,鄭始容段,以不應爲事理重律,杖八十收贖,奪告身三等,竝只私罪,奉令依準爲旀趙雲杓·徐鴻輔·鄭始容等段,竝只功議各減一等爲良如敎。又照目粘連,洪州前營將許幹矣本府議達內,違法私贖,猶屬細故,非辜致殺,實犯重科,以此照律,罪杖一百收贖,告身盡行追奪,永不敍用私罪奉令依準爲旀,功減一等爲良如敎。又照目粘連,寶城前前郡〈守〉張有聞矣本府議達內,虛勘之夥多,由於吏逋之未發,則實係不察,有異故犯是白乎矣,差任捧賂之許多,囚供發明,終涉糢糊,繡達論列,旣甚明的,以此照律,罪杖一百收贖,告身盡行追奪,私罪,奉令依準。又照目粘連,公忠前中軍姜彝五矣本府議達內,吏奸之分利,吏逋之混停,已是罪狀,而近萬餉逋,掩置不發,難免重勘,以此照律,罪杖一百收贖,告身盡行追奪,徒三年定配,勿揀赦前,私罪,奉令依準爲旀,功議各減一等爲良如敎。又照目粘連,順天前監牧官盧在豐,興陽前監牧官李碩愚等矣本府議達內,盧在豐段,繡達所論襲謬與不察,是亦罪也,有難全恕,以此照律爲白乎旀,李碩愚段,執災招怨,濫杖駭聽,至登繡達,安得無罪,竝只以此照律罪,盧在豐段,以不應爲事理重律,杖八十收贖,奪告身三等,李碩愚段,以制書有違律,杖一百收贖,告身盡行追奪,竝只私罪,奉令依準爲旀,竝只功減一等爲良如敎。又照目粘連,公州前判官洪羲翼,前前判官李魯俊,淸風前府使趙吉源,溫陽前郡守沈鐛等矣本府議達內,洪羲翼段,還穀虛勘之若是夥多,論以當律,焉逭重勘,而旣係流來之積逋,又當昨年之慘歉,繡達所言,亦存參恕,而違法之罪有難終貸,以此照律爲白乎旀,李魯俊段,稅穀取剩,全襲謬例,大係不法,以此照律爲白乎旀,趙吉源段,三年災結之不俵取用者爲千一百,四年都結之餘剩者,爲四千餘,其所入已若是夥多是白如乎,若如囚供發明,則無一所犯,豈其然乎繡達體重,不可以其發明,歸之無罪,以此照律爲白乎旀,沈璟段,災結營削後,三十結之分排,代徵於各書員者,雖有俵餘,有異於元結之隱漏是白乎矣都戶餘錢之取用,京邸校吏之替徵,繡達論烈,不啻丁寧,則不可以發明,而曲恕其罪,以此照律罪,洪羲翼段,以制書有違律,杖一百收贖,告身盡行追奪,李魯俊段以坐贓律,杖一百收贖,告身盡行追奪,趙吉源段以官吏受財又災結隱漏律,杖一百收贖,告身盡行追奪,流三千里定配,又三年禁錮,沈鐛段,以坐贓律,杖七十收贖,告身盡行追奪,徒一年定配,竝只私罪,奉令依準爲旀,洪羲翼·李魯俊·沈鐛等段,竝只功議各減一等爲旀,趙吉源段,功減一等爲良如敎。又照目粘連,洪州前營將元永貞矣本府議達內,責用於禮校,固是謬例,而勒徵以私負,是豈可忍,至於贖錢私捧,賊贓乾沒,俱係不法,以此照律,罪杖六十收贖,告身盡行追奪,徒一年定配,私罪,奉令依準爲旀,功減一等爲良如敎。又照目粘連,公州前營將姜鎭華矣本府議達內,平民之勒徵贖錢賊贓之亦歸私用,俱係不法,難逭重罪,以此照律,罪杖一百收贖,告身盡行追奪,徒三年定配,私罪,奉令依準。
上在昌德宮。常參·經筵,以代理停。
藥房提調金鏴,右承旨徐英淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
李禮延達曰,大司憲金陽淳,執義李明緖,掌令李鎭華·金初燮,持平吳致淳呈辭,姜䆃在外監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢達。令曰,知道。
李福信竄配,代以兪鎭五爲假注書。
令于徐英淳曰,明日出宮門路,以貳極門爲之。
以副校理兪章煥牌不進罷職令旨,令于鄭禮容曰,只推。
鄭基善達曰,應敎趙基謙,校理沈鈁·李是遠,副修撰李應信在外,副應敎趙秉龜出疆,副修撰一員未差,玉堂上下番俱空,事甚未安。副校理兪章煥·金弘根,旣有只推之令,與修撰閔英世·李竣祜,一體牌招,推移入直,何如?令曰,依。
傳于鄭禮容曰,奉審閣臣入侍。
令于鄭禮容曰,留院公事入之。
鄭基善達曰,因侍講院草記再明日日次儒生殿講時,宮官當爲全數進參,而兼輔德趙冀永呈辭受由,說書洪鍾應在外,無以備員,令政院稟令變通差出,待下批,牌招事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
春坊前望單子入之,兼輔德安光直,說書韓鎭庭代點。
吏曹口傳政事,以沈宜臣爲兵曹參知。
鄭基善啓曰,吏曹郞廳來言,守令有闕,政事,取稟。傳曰,政官牌招開政。
鄭基善,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書金鏴進,參判朴晦壽在外,參議李憲瑋牌招不進,行都承旨鄭基善進,啓曰,玉堂闕員,今當差出,而擬望之人乏少,外任竝擬,何如?傳曰,允。以閔永勳爲副修撰,姜世綸爲刑曹參議,金興根爲工曹參議,李鼎臣爲知義禁,金師善爲南部令,徐有皓爲社稷令,韓弘瓚爲恭陵令,李一榮爲軍資判官,李謙秀爲掌樂僉正,李㙽爲直講,李奎秀爲義城縣令,宋能圭爲藍浦縣監,李能秀爲益山郡守,奉常直長單李秉瑩,延豐縣監金漢雋,始興縣令朴有壽相換事承令,故學生宋載殷贈童蒙,孝行卓異贈職事承令,以丁夏敎爲長寧殿令。
兵批,判書徐俊輔進,參判申在植病,參議李渭達入直,參知沈宜臣未肅拜,右承旨徐英淳進,以李寅溥爲都摠管,金魯甲爲副摠管,李亨權·李濟完爲內禁將,權灝·李濟道·鄭裕俊·李碩孝·金錥爲五衛將,吳明善爲宣傳官,田宜聖爲訓鍊主簿,張錫鉉爲部將,高惠鎭爲守門將,李敬熙爲慶尙右兵使,李應植爲全羅右水使,柳敬魯爲公忠兵虞候,金尙漢爲馬梁僉使,李有達爲吾义浦僉使,南正寅爲梨津萬戶,池宗玄爲笠岩別將,僉知三單金魯哲·尹宗殷·禹弘仁,護軍徐鳳淳,副護軍李敏會·黃燾·嚴燾·李道在·柳致睦·柳·洪祐燮·李圭祊·徐致輔·徐羲輔,副司果金柔·趙迪相,副司正洪鍾應,以上竝單付,全羅兵虞候趙鎭溥,前判官金德淵,以上今加折衝加資事承令,同知單朴基翼,副摠管單李寅溥。
吏批再政,同義禁單李鼎臣。
李禮延啓曰,卽伏見諸道今秋冬等褒貶啓本則公忠水使尹喜用,黃海兵使李源祖,全羅左水使沈能俊,右水使尹載鐸,平安監司金魯敬,慶尙左水使安光贊,南兵使尹敏東,邊將無一人居中居下,江華留守申緯,京畿水使金守基,黃海水使李吉會,全羅監司趙寅永,統制使金煐,邊將無一人居下,殊無嚴明殿最之意,竝推考警責,何如?傳曰,允。
鄭禮容啓曰,卽伏見諸道今秋冬等褒貶啓本,則京畿監司金鐮,江原監司李紀淵,公忠監司朴晦壽,黃海監司李翊會,全羅監司趙寅永,平安監司金魯敬,守令無一人居中居下,殊無嚴明殿最之意,竝推考警責,何如?傳曰,允。
以兼輔德安光直牌不進罷職令旨,令于鄭禮容曰,只推。
以吏曹參議李憲瑋牌不進罷職令旨,令于鄭禮容曰,只推。
以副校理兪章煥再牌不進罷職令旨,令于鄭禮容曰,只推。
以修撰閔英世·李竣祜牌不進罷職令旨,令于鄭禮容曰,只推。
鄭基善,以吏曹言達曰,今此宗廟臘享大祭祭官中,時無職名人員,令該曹口傳付軍職,何如?令曰,依。
兵曹口傳政事,副司果單金東健。
鄭基善,以奎章閣言達曰,景慕宮望廟樓,今望奉審,無頉之意,敢達。令曰,知道。
鄭基善,以奎章閣言啓曰,本閣今己丑年秋冬等褒貶,當爲磨勘,而提學二員未差,直提學鄭元容·徐憙淳時在任所,直閣待敎俱未差,不得擧行,外閣褒貶,亦不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今己丑年秋冬等褒貶,當爲等第,而判中樞府事臣南公轍有身病,判中樞府事臣朴宗來未肅拜,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今己丑秋冬等褒貶,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以忠勳府言啓曰,本府今己丑年秋冬等褒貶,當爲磨勘,而有司堂上韓陵君臣李海愚有身病,豐安君臣柳相祚出疆在外,無以備員,限內不得爲之之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周·東寧尉臣金賢根,俱有身病,限內不得爲之之意,敢啓。傳曰,知道。
又以濬川司都提調意啓曰,本司都廳及郞廳今己丑年秋冬等褒貶等第,磨勘以入,而去丁亥年秋冬等,戊子年春夏等·秋冬等,今己丑年春夏等褒貶,亦當追磨勘,而其時都廳郞廳,已多遞易,依例蕩滌之意,敢啓。傳曰,知道。
又以戶曹言啓曰,本曹郞廳及所屬各司官員今己丑秋冬等褒貶,依前例磨鍊以入,而軍資監,因都提調未差,內資寺·濟用監長興庫·司䆃寺·內贍寺·平市署,因提調有故,不得磨勘,去春夏等褒貶時,軍資監·內資寺·濟用監·司䆃寺·內贍寺·平市署·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今己丑秋冬等褒貶等第,磨勘以入,而自丁亥秋冬等至己丑春夏等褒貶,今已過時,郞廳亦多遞易,依前例不得磨勘之意,敢啓。傳曰,允。
又以漢城府言啓曰,本府郞廳及五部官員等褒貶,去戊子秋冬等及今己丑春夏等,連因堂上有故,限內不得磨勘之意,曾已頉啓矣。其時官員,已多遷轉,有難考績,依近例一竝蕩滌,而其中戶曹所磨勘五部官員褒貶,亦一體蕩滌之意,分付戶曹,何如?傳曰,允。
又以禮曹言啓曰,各陵·殿·園·墓本曹郞廳,四學童蒙敎官,通禮院·典牲署·禮賓寺·惠民署·圖畫署官員等今己丑年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·東西活人署·觀象監·內醫院·司譯院·典醫監·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
徐英淳,以都摠府言啓曰,本府郞廳及部將等今己丑年秋冬等褒貶,當爲磨勘,而都摠管洪顯周有身病,限內不得設行之意,敢啓。傳曰,知道。
又以兵曹言啓曰,本曹今己丑年秋冬等褒貶等第,磨鍊以入,而曹所屬軍器寺·司僕寺·訓鍊院·典設司部將等褒貶,因各其司提調及堂上有故,不得一體磨勘之意,敢啓。傳曰,知道。
又以訓鍊都監言啓曰,本局從事官禁松參軍及諸將官等今己丑年秋冬等褒貶,當爲等第,而都提調時未出代,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今己丑秋冬等褒貶,當爲等第,而臣公轍有身病,限內不得磨勘之意,敢啓。傳曰,知道。
又以御營廳言啓曰,本營從事官及諸將官今己丑年秋冬等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以義禁府言啓曰,今秋冬等本府郞廳褒貶等第,當爲磨勘以入,而堂上有故,限內不得擧行之意,敢啓。傳曰,允。
又以刑曹言啓曰,屬司典獄署官員等褒貶,本曹參議,例與刑房承旨,同爲磨勘而參議未差,不得一體磨勘以入之意,敢啓。傳曰,知道。
又以工曹言啓曰,本曹郞廳等矣今己丑年秋冬等褒貶及繕工監·造紙署瓦署·典涓司官員等矣今己丑年秋冬等褒貶合五度,磨勘以入,而屬司中尙衣院·掌苑署今己丑秋冬等褒貶,因各該司提調有故,限內不得磨勘,而今己丑年春夏等褒貶,因本曹堂上有故,限內不得磨勘,其時官員,多有遷轉者,依近例蕩滌,造紙署啓本中,有一處刀擦,惶恐,敢啓。傳曰,知道。
徐英淳,以義禁府言達曰,假注書李福信春川府竄配事,承令達下矣。李福信江原道春川府竄配,而以承令內辭意具罪目,依例發遣府羅將,押送配所,何如?令曰,依。
又以義禁府言達曰,時囚罪人徐有贊,杖八十徒二年定配,父年七十一,無兄弟獨身李宅鉉杖七十徒一年半定配,父年七十,無兄弟獨身,依法典收贖,告身盡行追奪,照律公事判付內,依準,各功減一等事,令下矣。徐有贊功減一等,杖七十徒一年半定配,父年七十一,無兄弟獨身,李宅鉉功減一等,杖六十徒一年定配,父年七十,無兄弟獨身,竝依法典收贖,告身盡行追奪,放送之意,敢達。令曰,知道。
又以義禁府言達曰,時囚罪人朴齊尙·鄭世敎·沈鐛等各杖七十收贖,告身盡行追奪,徒一年半定配,元永貞·徐膺淳等各杖六十收贖,告身盡行追奪,徒一年定配照律公事判付內,依準,朴齊尙·鄭世敎·沈鐛·徐膺〈淳〉等,各功議各減一等,元永貞功減一等事,令下矣。朴齊尙·鄭世敎·沈鐛等,功議各減一等,元永貞功減一等,減徒加杖,各杖一百收贖,告身盡行追奪,徐膺淳功議各減一等,杖九十收贖,奪告身四等,竝放送之意,敢達。令曰,知道。
又以義禁府言達曰,時囚罪人趙吉源杖一百收贖,告身盡行追奪,流三千里定配,又三年禁錮照律公事判付內,依準,功減一等事令下矣。趙吉源功減一等,杖一百收贖,告身盡行追奪,三年禁錮,黃海道白川郡金谷驛徒三年定配,而以議達內辭意具罪目,依例發遣府羅將,押送配所,何如?令曰,依。
又以義禁府言達曰,時囚罪人姜彝五杖一百收贖,告身盡行追奪,徒三年定配,勿揀赦前,姜鎭華,杖一百收贖,告身盡行追奪,徒三年定配照律公事判付內,依準,姜彝五功議各減一等事,令下矣。姜彝五功議各減一等,杖八十收贖,告身盡行追奪,公忠道鎭川縣長楊驛徒二年定配,勿揀赦前,姜鎭華杖一百收贖,告身盡行追奪,江原道原州牧丹邱驛徒三年定配,而以議達內辭意具罪目,依例發遣府書吏,押送于各其配所,何如?令曰,依。
己丑十二月十五日酉時,上御熙政堂。奉審閣臣入侍時,同副承旨鄭禮容,假注書兪鎭五,記注官洪煥,記事官金大根,原任閣臣鄭基善,以次進伏訖。上曰,史官分左右,奉審閣臣進前。基善進伏,上曰,奉審則無頉乎?基善起伏奏曰,奉審諸處無頉矣。上曰,史官就座。仍命退,承史以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
李禮延達曰,大司憲金陽淳,執義李明緖,掌令李鎭華·金初燮,持平吳致淳呈辭姜䆃在外,監察茶時之意,敢達。令曰,知道。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而日次儒生殿講代臨相値,不得設行之意,敢達。令曰,知道。
鄭知容,以弘文館言達曰,下番闕直,事甚未安。修撰閔英世·李竣祜旣有只推之令竝卽牌招,以爲推移入直之地,何如?令曰,依。
以修撰閔英世·李竣祜牌不進罷職令旨,令于鄭知容曰,只推。
己丑十二月十六日辰時,王世子詣春塘臺。日次儒生殿講入對時,行都承旨鄭基善,左承旨鄭知容,右承旨徐英淳,假注書金學性,記事官韓鎭庭·金大根,原任直提學金鏴,原任直閣徐俊輔,檢校待敎金興根,以次陪立。時至,王世子具翼善冠·衮龍袍,乘輿出重華門。藥房提調金鏴,副提調鄭基善進前奏曰,侵早勞動,睿體,若何?令曰,一樣矣。令曰,陪衛軍兵毛具,從便爲之。出令旨令曰,下直守令入對。出令旨木川縣監南鍾玄,高山縣監宋文熙進前。令曰,奏職·姓名。鍾玄·文熙等以次奏之。令曰,七事奏之。鍾玄·文熙等以次奏七事。令曰,下去着實爲之也。令曰,宣別諭,往政院爲之也。令曰,守令退出,鍾玄·文熙等以次退出。仍由貳極門·靑陽門,詣春塘臺。相禮贊請降輿,王世子降輿陞座,掌儀唱試官及應講儒生行禮,考官吏曹判書金鏴,兵曹判書徐俊輔,行護軍李元默,參考官行副護軍徐淇修,行副護軍朴容壽,副司果李敦榮,副司果尹致秀,如儀行禮。陞階就座訖,令曰,開講,王世子入小次。旋卽出次儒生等次第應講,至洪瓚周。令曰,父名奏之。瓚周曰,前縣監臣洪夔謨矣。令曰,何縣監也?瓚周曰,前金化縣監矣。令曰,誰之孫也?瓚周曰,故學生洪樂升之孫矣。令曰,近族,誰也?瓚周曰,工曹判書臣洪奭周爲十四寸矣。至沈宜麟,令曰,父名,誰也?宜麟曰,沈能穆之子矣。令曰,無職名否?宜麟曰,故生員矣。令曰,誰爲近族也?宜麟曰,故承旨沈能稷之姪矣。令曰,公事入之。基善曰,臣吏房矣。讀奏全羅監司狀達昌平縣令李和愚到任事。英淳曰,臣兵房矣。讀奏全羅監司狀達雲峯營將鄭殷柱到任事。英淳曰,戶房代房矣。讀奏全羅監司狀達光陽縣反庫事,江華留守狀達犯上不道罪人宜學家舍奴婢田畓無乎事。王世子入小次,少頃復爲出次,諸儒生應講訖。令知容書令旨曰,日次殿講,居首純通幼學金公鉉直赴殿試,之次通生員朴廷壽直赴會試,之次通生員徐兢輔等二人各給二分,之次略幼學李寅儉等十八人,粗幼學尹致友等十四人,竝令該曹考例施賞。出令旨令曰,入格儒生明日待令。出令旨相禮跪告禮畢,贊請乘輿,王世子乘輿,由靑陽門·貳極門還內。諸臣以次退出。
上在昌德宮。常參·經筵,以代理停。
徐英淳啓曰,來二十一日朝參日次矣,敢稟傳曰,停。
朴熙顯達曰,明日常參,取稟。令曰,停。
又達曰,來二十一日輪對日次矣,敢稟。令曰,當次人受點,後日次來待。
令于徐英淳曰,入格儒生入對,下直守令同爲入對。
令于李禮延曰,慶尙右道暗行御史留待。
令于李禮延曰,慶尙右道暗行御史入對。
鄭禮容,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
徐英淳,以都摠府言達曰,副摠管林景鎭,以武臣堂上朔試射試官,訓鍊院晝仕出去之意,敢達。令曰,知道。
又以兵曹言達曰,慶尙監司李勉昇狀達,道內別試武士入格人等起送事,纔已達下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試射時,同爲試取之意,敢達。令曰,知道。
又以摠戎廳言達曰,本廳左部千摠金鎰,身病猝重勢難察任,改差,何如?令曰,依。
吏曹申目,粘連達下是白有亦,觀此京外儒生徐有緯等上言,則贈參判李有吉,一依金應河舊例,贈以上相之職亦有白有臥乎所,議政馳贈,關係甚重,有非臣曹所敢擅便,議于大臣處之何如判付內,依下敎是白乎所,遣郞官收議于時·原任大臣,則判中樞府事南公轍病未獻議云,左議政李相璜,以爲深河之役,贈參判李有吉,與遼東伯金應河,同時立慬,其風聲義烈之可以永有辭於天下後世。臣於前此顧議,已有槪陳,而始之赴陣亦均是將領,而未嘗有長貳之分,惟其不能無顯晦,而表章之典,微有先後而異。然公議旣發,凡所以褒奬而崇報之,不祧致侑,恩施曠絶,今則與金應河無異矣。一體超贈亦豈有異論,而上相特典也,有不將自下仰請,恭候徽裁云矣。大臣之議如此,徽裁,何如?判付達,依回達施行爲良如敎。
持平吳致淳,副校理金弘根,正言尹奎培等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
持平吳致淳,正言尹奎培等達曰,請遲晩後物故罪人啓能亟施孥籍,趾賊等凶種快施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻竝嚴鞫得情,快正典刑。措辭見上請明謙·以謙亟施孥戮,逆復庶子好石亟施處絞。措辭見上請時景·時昱竝施孥籍之律,金樂敎亟令王府設鞫嚴覈,快正邦刑。措辭見上請物故罪人家煥·喆身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請李永純·永哲等,更爲設鞫嚴問,期於得正,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子,亟施散配之典。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事不從,李肇源·金基敍·金基厚等事勿煩,宜學諸子事勿煩。
持平吳致淳達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,快正典刑。措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
正言尹奎培達曰,請金甲島爲奴罪人克觀更令王府,嚴鞫得情,夬正王法。措辭見上請逆賊尙魯亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。措辭見上答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等勿煩,斯速停達。
左副承旨朴熙顯書曰,伏以臣本以草野寒微之踪,晩竊科第,歷揚內外,濫叨緋玉,以其職則淸顯,顧其人則庸下,一無涓埃之報,徒切若隕之懼。日前恩旨,以臣爲左副承旨者,臣拜誥感惶,惟以勤力奔走,夙夜供劇,爲竭效之道,顧何敢及他,而區區情私,有不可已者,玆敢仰籲,惟邸下克推孝理,少垂察焉。臣父今年爲六十九矣。差過旬餘,則洽爲七旬,而例將陞恩資,臣心喜懼,有倍他時。第臣父年旣衰邁,病與侵尋,氣血垂耗,寧日恒少,而家本淸貧,食不能致其滋味,病未能試之藥餌。又於今秋,偶添重症閱歎沈綿,眞元澌敗,肌肉消脫,舊症新祟,一時交攻,雖少壯之時,若將不保,矧又七耋衰耗之齡乎?苟於此時,或以飮㗖而補養,或以藥餌而調治,則庶可收效,此時所祝願者也。伏願睿慈,俯諒微私,特令選部畀臣一小邑,使之便養則烏鳥之情,可以少伸,狗馬之忱,期以爲報,恩山德海,闔門感祝,其當如何哉?臣無任云云。覽書具悉。書辭下該曹稟處。
己丑十二月十七日午時,王世子座重熙堂。入格儒生下直守令同爲入對時,右承旨徐英淳,假注書兪鎭五,記事官韓鎭庭·金大根,以次進伏。下直守令楊口縣監權中履,金溝縣令金錫喜,麟蹄縣監朴奎源,龍仁縣令朴齊崙,懷仁縣監呂東奎,燕岐縣監李時復,淸安縣監徐羽輔,以次進伏楹外。入格儒生幼學金公鉉,生員朴廷壽·徐兢輔,進士趙奎年,幼學李寅儉,進士沈有澤,幼學李寅喬,生員許石老,幼學徐名輔,進士洪遠燮·徐用輔·李光翼,幼學李憲潞·朴昇壽,進士李,幼學徐兢淳,進士李繪九,生員嚴錫鼎,幼學尹致俊·李墩,進士安命玉·李鼎俊,幼學尹致友·趙徹林,進士洪瓚周·吳泰璜·朴顯圭·金萬根,幼學徐冀淳·沈敬澤·沈敦永,進士宋宅鎭,幼學李後彬,進士趙鎭晩,幼學成載和,進士李鳳沼,以次序立庭下訖。令曰,史官分左右,下直守令以次進前。各奏職·姓名。中履等以次進前,各奏職·姓名。至東奎,令曰,此是呂東植之弟耶?英淳曰,東植之近族矣。各奏職·姓名訖,令曰,守令各奏七事。中履等以次奏。至錫喜,略誦數條,而餘不能卽奏。令曰,身爲守令,不能通七事,而安可治民哉?令曰,金溝縣令金錫喜,從重推考,可也。出令旨,各奏七事訖,令下直守令退出,中履等以次退出。令曰,入格儒生以次進前。各奏職·姓名。公鉉進前奏職·姓名,令曰,年今幾何?公鉉曰,三十六矣。至光翼,令曰,與李公翼爲幾寸耶?光翼曰,六寸兄弟行矣。至繪九,令曰,柑製時汝爲入對耶?繪九曰,柑製時果爲入格,其時入對矣。至錫鼎,令曰,與嚴錫履爲近族耶?錫鼎曰,然矣。至致友,令曰,誰爲近族耶?致友曰,別無立朝近族,而與華城判官臣尹慶烈,爲十一寸間矣。至徹林,令曰,汝與趙徽林爲兄弟耶?徹林曰,然矣。令曰,孰爲兄孰爲弟耶?徹林曰,徽林爲臣之弟矣。令曰,趙得林亦爲兄弟耶?徹林曰,得林則爲臣之兄矣。至泰璜,令曰,爾之顯祖誰耶?泰璜曰,故大提學臣吳道一之玄孫矣。至後彬,令曰,此是李沆之子耶?英淳曰,然矣。至載和令曰,年今幾何?載和曰,二十二矣。至鳳沼,令曰,誰之子耶?鳳沼曰,副司果臣李鍾仁之子矣。各奏職·姓名訖,令曰,下番出楹外呼新,可也。大根承令出呼新,仍爲墨戲。令曰,直赴給分人,先爲退出,其餘入格儒生,頒賞,可也。入格儒生頒賞,行再拜禮訖,寅儉等以次退出。令曰,史官就座。仍令退,承史以次退出。
己丑十二月十七日酉時,王世子座重熙堂。暗行御史入對時,右副承旨李禮延,假注書兪鎭五,記事官韓鎭庭,記注官金奎燮,御史趙基謙,以次進伏訖。令曰,史官分左右,御史進前。基謙進伏,令曰,多朔逗留,善爲往返乎?基謙起伏奏曰,王靈所及,幸得無事往還矣。令曰,其間病勢差勝乎?基謙曰,尙未盡瘳矣。令曰,列邑弊瘼,蓋因書達別單而見之似更無餘蘊之端,而其外或有他可達之事乎?基謙曰,書達別單外,別無更達之事,而今年則嶺邑年事均登,百姓稍得安穩,不勝萬幸矣。令曰,然矣。少頃令御史就座,史官就座。仍令退,承史以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
傳于鄭知容曰,公忠監司留待。
傳于鄭知容曰,公忠監司入侍。
令于鄭知容曰,公忠監司留待。
令于鄭知容曰,公忠監司入對。
備忘記,公忠監司朴齊聞下直,長弓一張·長箭一部賜給。
鄭禮容,以奎章閣言啓曰,原任直提學李存秀喪卒哭日,依定式遣檢書官勸肉以來之意,敢啓。傳曰,知道。
鄭禮容,以承文院都提調意達曰,會寧·慶源交易事,禮部咨文出來矣。回咨依例撰出正書安寶後,定禁軍騎撥,下送于灣府,使之入送鳳城將處,以爲轉致北京之地,何如?令曰,依。
又以弘文館言達曰,下番闕直,事甚未安。修撰閔英世·李竣祜,旣有只推之令,竝卽牌招,以爲推移入直之地,何如?令曰,依。
又以弘文館言達曰,新除授副修撰閔永勳,時在江原道狼川縣任所,經筵入番事緊,請斯速乘馹上來事,下諭。令曰,依達。
又以禮曹言達曰,卽接行副護軍黃仁紀所志,則以爲,族姪基輔嫡妾俱無子,以其同姓十八寸弟基養第二子鍾百,欲爲繼後,兩家相議完定,未及禮斜,基輔夫妻俱爲作故,拘於常規,不得循例禮斜,依定式草記稟處事呈狀矣。凡係宗立後,兩邊與受,明有可據,而不得登聞者,許令該曹論理草記事,曾有筵奏定式,而門長黃仁紀所訴旣如此,依定式黃基養第二子鍾百,立爲黃基輔之後,何如?令曰,依。
朴熙顯,以都摠府言達曰,副摠管金魯甲,以禁衛中軍,本營諸將官射會監試事,南別營晝仕出去之意,敢達。令曰,知道。
朴熙顯,以兵曹言啓曰,坼見諸道褒貶啓本,則平安監司金魯敬啓本中,黃龍別將吳億,以倉儲嶺禁,俱難放過爲目,統制使金煐啓本中,永登萬戶尹聖烈,以益勉剛克爲目,助羅浦萬戶朴昌德,以前謗旣戒,何患無終爲目,全羅左水使沈能俊啓本中,古突山別將李東協,以純朴之治,吏可偸弄爲目,右水使尹載鐸啓本中,黔毛浦萬戶文信曦,以志切收逋,其奈弊弊爲目,公忠水使尹喜用啓本中,舒川萬戶崔聖燮,以細疵何論爲目,慶尙左水使安光贊啓本中,豆毛浦萬戶趙復麟,以奚信浮謗,益勉終譽爲目,則竝宜置中考,而置諸上考。江華留守申緯啓本中,文殊別將秦東顯,以言不盡信爲目,北兵使趙運永啓本中,永達萬戶陳遂良,以穀價高下,前後何心爲目,防垣萬戶金國亨,以將欲減番,抑何意思爲目,安原權管朱震賢,以軍糧米稷,不可虛留爲目,乾原權管龍得信,以委任兄弟,豈無弊端爲目,平安兵使李鐵求啓本中,伐登萬戶文國元,以江禁詎忽爲目,大坡兒權管高儀鳳,以觴政宜戒爲目,慶尙監司李勉昇啓本中,浦項別將池範良,以乘障之職,奚致謗言爲目,統制使金煐啓本中,新門別將李宗稷,以松禁頗忽爲目,則竝宜置下考,而置諸中考,殊無嚴明殿最之意,各該守臣及道帥臣,竝推考警責。黃龍別將吳億,永登萬戶尹聖烈,助羅萬戶朴昌德,古突山別將李東協,黔毛浦萬戶文信曦,舒川萬戶崔聖燮,豆毛浦萬戶趙復麟,竝中考施行,文殊別將秦東顯,永達萬戶陳遂良,防垣萬戶金國亨,安原權管朱震賢,乾原權管龍得信,伐登萬戶文國元,大坡兒權管高儀鳳,浦項別將池範良,新門別將李宗稷,竝下考施行,何如?傳曰,允。
朴熙顯,以兵曹言達曰,卽伏見統制使金煐狀達,則蟾津別將金明浩被拿代,假將差送爲辭矣。該鎭將上去就囚,雖因該府關文,邊將之遭故外,面看交代,自是法例,則今此該帥臣之假將差送,有違格例,從重推考,何如?令曰,依。
朴熙顯,以兵曹言啓曰,卽伏見京畿水使金守基今秋冬等褒貶啓本,則中軍李寅植,只書題目,不書等第,殿最法意,奏御文字,何等愼重,而如是疎忽,萬萬駭然。該帥臣施以罷職之典,原啓本還下送,使之改修整上送,何如?傳曰,允。
又以兵曹言啓曰,格浦別將林行麟,以三年窠邊將,前等褒貶,中考施行,今又居中,其不職可知,依例罷黜,何如?傳曰,允。
朴熙顯,以兵曹言達曰,宣薦內禁衛取才及宣部守三薦參上武臣前銜作散人別取才,日勢已暮,不得畢試,明日繼試之意,敢達。令曰,知道。
鄭禮容,以刑曹言達曰,永溫翁主墓所山直韓伯乭,纔已發配矣。謹依下令內辭意,放送之意,敢達。令曰,知道。
以修撰閔英世·李竣祜牌不進罷職令旨,令于鄭禮容曰,只推。
鄭知容,以宣惠廳言達曰,昨年各道田結大縮內,以貢價外,以營邑需各樣價,皆爲減分矣。今年秋事,諸道均登,京外災減,自明年依例解分,而至於湖南,以久陳之夥然,劃下災摠,猶爲一萬八千九百餘結之多,明年湖南營邑需八分一,依近例仍爲減分磨鍊,何如?令曰,依。
吏曹申目,粘連達下是白有亦,觀此承政院左副承旨朴熙顯上書,則以爲,臣父今年爲六十九矣,年旣衰邁,病與侵尋,氣血垂耗,寧日恒少,而家本淸貧,食不得致其滋味,病不能試之藥餌,苟於此時或以飮㗖而補養,或以藥餌而調治,則庶可收效。伏願特令選部,畀臣一小邑,使之便養亦爲白有臥乎所,朴熙顯之家貧親老菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,徽裁,何如。達,依回達施行爲良如敎。
義禁府申目,忠州前牧使趙濟仁原情云云。問目內辭緣,泛稱遲晩,刑推得情,何如。達,除刑推議處爲良如敎。又申目,木川縣監洪永燮原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,韓山郡守柳仁根原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,雲峯縣監朴元植原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,三水前府使李昇潤,前前府使權思穆等原情云云。徽旨內辭緣,泛稱遲晩,權思穆段,刑推得情,李昇淵段,所當請刑是白乎矣,曾經宣傳官,勿爲請刑,載在大典通編,議處,何如?判付達,依準爲旀,權思穆段,除刑推議處爲良如敎。又申目,靑陽前縣監李鍾悳原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
執義李明緖,副校理金弘根,正言金鍠等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
執義李明緖,正言金鍠等達曰,請遲晩後物故罪人啓能亟施孥籍,趾賊等凶種快施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙亟施孥戮,逆復庶子好石,亟施處絞。措辭見上請時景·時昱竝施孥籍之律,金樂敎亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮亟施孥籍之典。措辭見上請物故罪人裕亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆復友文·光友加施孥戮之典,致後·延壽竝施孥籍之典。措辭見上請李永純·永哲等,更爲設鞫嚴問,期於得情,夬正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍,亟令王府,設鞫得情,夬正典刑。措辭見上請正法罪人宜學諸子,亟施散配之典。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事不從,李肇源·金基叙·金基厚等事勿煩,宜學諸子事,勿煩。
執義李明緖達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,快正典刑。措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩。斯速停達。
正言金鍠達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯亟施孥戮之典。措辭見上請梟示罪人性世亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬施典刑。措辭見上請屛裔罪人韓植林嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
行判中樞府事南公轍書曰,伏以臣卽一聖世陶甄中物耳,夏間之得解中書重務,實出君父廓大度之仁,曲察其病難堪事,遂其所欲,自玆以往,專意藥餌,隨分飮啄,所叨恩造,一口豈能稱述?百身不足仰戴,顧何敢重有希望,復煩干求?然而其日漸短,其身漸迫,故其言愈多。伏想邸下矜而諒之,貸而不罪。臣自十年以來,猥將乞骸之願,疏籲筵懇者,殆爲十六七,而此乃臣平生之與心相約,而人亦聞知者也。我大朝殿下,惻然垂念,欲推帷蓋之恩,未忍簪履之棄,每以從當遂志,屢賜優批,逮我邸下代聽之後,臣又以此屢進書懇,亦承成就晩節,必有其日之答。臣敬奉恩言,信如金石四時,而一日二日,蹉跎遲徊,此歲行將盡矣。竊稽往牒,唐孔戣之告退,不過曰三上書,宋之歐陽修乞身於朝者三年,亦曰奏封至于十三,而臣則前後疏與書,凡二十餘上,而今又計一年之內,連上六章,未知古人亦有是否。臣受恩罔極,豈忍便訣明時?臣竊位踰分,非欲復得美銜,而誠以七十致仕,禮經之大防存焉。臣家之故事有之,舟楫未住於急流,縱不踐於心誓,桑楡得收於稀齡,猶可謂之趾美。苦心至願,斷斷在此,西樞養閒,無異謝事。此擧似無時日汲汲,而前輩耆宿,雖在散秩閒局,而不廢引禮之請,聖朝曾多有許之者。況臣經訓之外,又以先故爲請,而終未得以三字題旌而歸,則豈不有憾於天地生成之澤乎?恭惟我大小朝,愛人常務於察情,勸世必先於勵廉,鳧雁去來,固不足爲多少,鳶魚上下,皆自適於飛潛,倘趁是歲仰稟,亟許少償夙志,其榮曷陳?臣無任云云。答曰,覽書具悉卿懇。旣解相職,則闔門養閒,果是太平元老,何必請奉朝而後,始可曰遂初?且況慶禮前必欲致仕者,豈無便訣之歎乎?卿其安心,勿復固辭。仍令于鄭知容曰,此下答,遣史官往諭于判府事。
令公忠監司朴齊聞書。王世子若曰,詩稱藩翰之美,周家命侯,書載黜陟之明,虞廷咨岳,斯爲難愼之任,必須循良之人。眷彼百濟舊疆,卽我三韓重鎭,舟車之轉輸交湊,最近京都,山河之襟帶相連,素稱關阨。若唐之江淮保障,五十州棊布星羅,在宋則閩洛淵源,數百里家絃戶誦。近因穡事之失稔,以致凋弊之多端,一路巨瘼,奚但黃口之簽丁?九重隱憂,每軫黎首之呼癸。河內之粟賙賑,倉廩皆虛,石村之吏橫行,徵索亦急,肆得剸繁理劇之手,可責承流宣化之功。惟卿,名門肖孫,聖世吉士,鐵卷奉帶礪之約,世篤忠貞,靑氈繼圭組之榮,家傳淸白。在翰苑簪筆之日,已識文華宗明自畿甸繡衣之時,曾試事務通鍊,遍剔銀臺而銓席,夙著聲譽,退依白石之楊山,澹若韋布,可與共理,尤貴廉介之自持,簡而在心,爰思盤錯之利用。玆授卿以公忠道觀察使兼兵馬水軍節度使·巡察使·公州牧使,卿其毋替家訓,祗服王靈,召棠不改於舊蔭,宜追先卿之遺愛,潘輿復奉以殊渥,益勉良吏之分憂,懲貪虐而勸廉平,嚴明可得,抑豪强恤窮獨,恩威竝行,察俗觀風,務惟在於律己,蘇殘去瘼,念須係於保民,凡諸稟裁,厥有彝典。於戲,京闕切逖違之思,應勞高樓之北望,士女播來暮之謠,庶寬丙枕之南顧,全省之民命斯寄,往其欽哉。明廷之進退方亨,行且召矣。故玆令示,詳宜知悉。知製敎臣徐有贊製進。
己丑十二月十八日辰時,上御熙政堂。公忠監司入侍時,左承旨鄭知容,假注書金學性,記注官金奎燮,記事官金熙逌,公忠監司朴齊聞,以次進伏訖。上曰,史官分左右。上曰,公忠監司進前。齊聞進伏,上曰,奏職·姓名。齊聞起伏奏之,上曰,下去着實爲之,可也。上曰,公忠監司先退。齊聞退出,上曰,史官就座。仍命退,承史以次退出。
己丑十二月十八日辰時,王世子座重熙堂。公忠監司入對時,左承旨鄭知容,假注書兪鎭五,記事官韓鎭庭·金熙逌,公忠監司朴齊聞,以次進伏訖。令曰,史官分左右。令曰,公忠監司進前,奏職·姓名。齊聞進伏奏職·姓名,令曰,下去着實爲之,可也。令曰,俄者大朝入侍時,已爲宣諭否?知容曰,不爲宣諭矣。令曰,宣諭。知容宣諭訖。令曰,公忠監司先退。齊聞退出,令曰,史官就座。仍令退,承史以次退出。
上在昌德宮。常參·經筵,以代理停。
李禮延,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭禮容達曰,明日常參,取稟。令曰,停。
傳于鄭禮容曰,鼎席不備,兼刑曹判書鄭晩錫拜右相。
令于李禮延曰,日寒如此,輕囚放釋。
鄭禮容啓曰,兼刑曹判書鄭晩錫拜右相事,命下矣。政官牌招,開政下批,何如?傳曰,允。
李禮延,以兵曹言達曰,五衛將權灝,前任全州營將,李濟道前任大興中軍,鄭裕俊前任公忠監營中軍,金錥前任黃海監營中軍,俱在任所,上來間該廳番次苟艱云,李碩孝病難供職,呈狀乞遞,竝改差,何如?令曰,依。
有政。吏批,判書金鏴進,參判朴晦壽在外,參議李憲琦牌不進,同副承旨鄭禮容進。啓曰,京畿水使今當差出,而當品中可擬之人乏少,堂上曾經兵使及他道守令竝擬,何如?傳曰,允。
以徐能輔爲刑曹判書李相璜爲兼世子傅,趙斗淳爲兼說書,白慶楷爲敦寧都正,李應信爲兵曹正郞,朴宗大爲戶曹正郞,金履鍾爲典牲判官,徐冕輔爲健陵令,鄭祉榮爲永平縣令,姜弼煥爲狼川縣監,右議政單鄭晩錫,拜右相事傳敎,承文都提調單右議政鄭晩錫,幼學姜渼年七十二,今超通政,侍從臣持平姜䆃父,加資事承傳,贈吏參李有吉贈領相例兼,忠節卓異,超贈上相之職承令,故府使李仁彬贈兵參例兼,折衝李哲秀贈左承旨,以上慶尙右兵使李敬熙兩代,喬桐府使單李恒權,今加嘉善加資事承傳。
兵批,判書徐俊輔進,參判申在植病,參議李渭達病,參知沈宜臣入直,以朴基宏爲副摠管,申在健·蔡學永·韓義植·李行淳·金德淵爲五衛將,成益源爲守門將,李容純爲備邊郞,李恒權爲京畿水使,僉知單鄭裕健·金尙沂,同知單姜聖天,副護軍李濟完,副司果吳鼎秀,以上竝單付。
以吏曹參議李憲瑋牌不進罷職傳旨,傳于鄭禮容曰,只推。
義禁府申目粘連,向前李鍾德亦,丙戌災之不俵,已有營削而未劃,何暇私用?丁亥災之有剩,亦卽報營而區處,實非乾沒是如,囚供發明,非無可據是白乎矣,至若雜犯捧贖而無難私用,移還分給而莫察吏奸,難免不法之罪,以此照律,何如?判付達,依準。又申目粘連,向前朴元植亦,賑穀之委吏,賊政之任校,俱係不職,而假繡從之至於逃失,可見其全未檢束,難免其罪,以此照律,何如?判付達,依準。又申目粘連,向前柳仁根亦,漏結旣云流例,繡達亦歸吏犯,則囚供發明,容或有說,而襲謬失檢,亦是罪也,罰定徵番,有非經法,擾民招怨,不可無罪,以此照律,何如?判付達,依準。又申目粘連,向前李昇淵·權思穆等亦,道達中各年未捧,囚供雖諉之流逋是白乎乃,流逋之未捧虛勘,亦有當律,竝只以此照律,何如?判付達,依準。又申目粘連,向前趙濟仁亦,報災在於赴任之前,俵餘已有營査之簿,固不可歸之於隱漏私用之科是白乎矣,至於防弊結之用剩,終難免襲謬,軍餉太之換給,胡任其販利,稅船致敗之不報改石,民怨豈無狼藉,還穀當捧之遇災未準,囚供亦難發明,論其所犯,宜施重勘,以此照律,何如?判付達,依準。又申目粘連,向前洪永燮亦,都戶之量入復設,可見其無意取利是白遣,無多零錢,亦有歸屬是白乎矣,未頉結之替徵俵民,加分穀之別還給吏,俱係法外,烏得無罪,以此照律,何如?判付達,依準。
李禮延,以兵曹言達曰,宣薦內禁衛取才,三技入格別單及宣部守三薦參上武臣前銜作散人別取才入格矢數落仕年條居住薦名,各其名下懸註以入之意,敢達。令曰,知道。
又以兵曹言達曰,嶺南別試武士更爲試取事,草記達下後,各以本道入格技藝試取,則慶州出身李宇基,慶山閑良全東曄三略入格,丹城閑良權執成六韜入格,大丘閑良金鐸亨·尹柱東,義興出身金益煥,永川閑良鄭裕睦,淸道閑良鄭時復,興海閑良河應圖,蔚山出身辛錫奎,閑良李廷植,義興閑良權羲秉,永川出身曺錫九,仁同閑良張斗運·張大夏,昌寧出身李再英,星州閑良朴孟浩,蔚山閑良梁錫普,俱以病不上來,蔚山閑良金德坤,安東閑良金命俊,晉州閑良鄭煥永,慈仁嘉善李珌秀,義城閑良李東祿,興海閑良金成坤,鐵箭不,河陽閑良金熙奎,善山閑良金致聖,尙州閑良李敏燮,義興閑良朴福澄·朴尙虎,高靈閑良朴慶虎,淸道閑良徐達陞,慶州閑良金聲憲,仁同閑良申永脩,玄風閑良郭鋈,安東閑良朴能秀,盈德閑良趙東鎭,仁同閑良張成祜·白京鎭,星州閑良呂達海,淸河閑良孫星七,河陽閑良金履五,片箭不,比諸本道入格技藝,俱未中式,竝依例給糧下送,而在前抄上武士試取時,能講者,出身初仕調用,閑良直赴會試,或軍門調用,依判下擧行矣。今此講書入格慶州出身李宇基,慶山閑良金東曄,丹城閑良權執成,別單書入之意,敢達。令曰,知道。
又以禁衛營言啓曰,禁·御兩營鄕軍停番間,廣智營入直訓局軍,移直於建陽門,廣智營則以禁營助番牙兵五十名擔當入直事,因訓鍊大將臣趙萬永所達蒙依矣。助番牙兵,數旣不多,無以排番,一百名加募,與東營輪直之本營助番牙兵八十名合一百八十名,分排入直於廣智營,而東營則使御廳依前專當入直,何如?傳曰,允。
行大司諫李錫祜,掌令李鎭華,副校理金弘根等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
行大司諫李錫祜,掌令李鎭華等達曰,請遲晩後物故罪人啓能亟施孥籍,趾賊等凶種快施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙亟施孥戮,逆復庶子好石亟施處絞。措辭見上請時景·時昱竝施孥籍之律,金樂敎亟令王府設鞫嚴覈,快正邦刑。措辭見上請物故罪人家煥·哲身,正法罪人承薰·樂敎,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍,亟令王府,設鞫得情,夬正典刑。措辭見上請正法罪人宜學諸子,亟施散配之典。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事不從,李肇源·金基敍·金基厚等事勿煩,宜學諸子事勿煩。
掌令李鎭華達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,快正典刑。措辭見上答曰,申鼎朝事不從,申綱·黃允中等事不從,韓植林·睦台錫·趙璟鎭等事勿煩,斯速停達。
上在昌德宮。常參·經筵,以代理停。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜·中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
徐英淳達曰,明日常參,取稟。令曰,停。
李禮延達曰,備邊司郞廳來言,今日賓廳日次,而左議政李相璜有身病,右議政鄭晩錫未肅拜,不得來會云矣,敢達。令曰,知道。
令于徐英淳曰,左副承旨許遞,旣承下敎,前望單子入之。
承旨前望單子入之,朴容壽代點。
令于徐英淳曰,新除授承旨解由勿拘。
徐英淳達曰,新除授右副承旨朴容壽,卽爲牌招,何如?令曰,依。
令于鄭禮容曰,達字誤踏中官,令該府拿處。
傳于朴容壽曰,沁營來囚罪人,自捕廳旣已覈得,推鞫爲之。
傳于朴容壽曰,委官以左議政爲之。
朴容壽達曰,推鞫爲之事,命下矣。詣臺外呈告兩司諸臺,竝卽牌招,何如?令曰,依。
鄭知容達曰,事變假注書吉鎭國,身病猝重,勢難察任,今姑改差,何如?令曰,依。
吉鎭國改差,代以趙徽林爲事變假注書。
朴容壽達曰,臣容壽今日推鞫進去,下直之意,敢達。令曰,知道。
李禮延,以都摠府言達曰,都摠管金履喬,以判義禁府事,本府坐起晝仕出去之意,敢達。令曰,知道。
又以義禁府言達曰,今此推鞫時,本府堂上,當爲備員,而同義禁朴晦壽在外未肅拜,其代令政院稟,變通差出,待下批,牌招,以爲進參之地,何如?令曰,許遞,旣承下敎,前望單子入之。
同義禁前望單子入之,李奎鉉代點。
義禁府問事郞廳四望,李㙽·宋持養·成遂默·李寅弼。
李禮延,以鞫廳大臣意啓曰,問事郞廳李㙽在外云,其代以司成朴來謙差下,何如?傳曰,允。
又以義禁府言達曰,今此推鞫時,假都事十員,令該曹口傳差出,以爲擧行之地,何如?令曰,依。
李禮延達曰,臣禮延敬奉令旨,馳往義禁府,取考囚徒案,則時囚罪人李鍾悳·朴元植·洪永燮·權思穆·李昇淵·趙濟仁·柳仁根·宋一敎·金在宣·姜在俊·李啓朝·崔弘岱·宋持膺等十三名,罪名係是輕囚,故竝放送,仍詣典獄署,取考囚徒案,則結案罪人三名,殺獄罪人二十一名,御寶僞造罪人三名,僞造臺疏批旨罪人一名,啓字僞造罪人一名,殺獄干犯罪人一名,係是重囚,故竝爲仍囚,其餘欺人取物·他錢不報·潛屠發賣·招引人物及各司直囚罪人奴得漢·鄭壽采·婢英心·金召史·許有福·奴桂孫·禹致祿·金和一·李萬喆·洪三得·朴鳴伊·金興喆·陳福祿·金聖喆·李恪鉉·咸範伊·白永祚·崔成仁·金亨右·劉長金·崔順乭·尹鉄金·林永壽·李萬孫·金天孫·安昌連·裵莫大·李大吉·金享默·崔仁華·崔錫龍·李守景·李燁·申在豐·金仁瑞·婢殷任·崔光龍·李士漢·崔昌福·趙光國·金三福等四十一名,係是輕囚,故竝放送之意,敢達。令曰,知道。
義禁府照目粘連,忠州前牧使趙濟仁矣本府議達內,報災在於赴任之前,俵餘已有營査之簿,固不可歸之於隱漏私用之科是白乎矣,至於防弊結之用剩,終難免襲謬,軍餉太之換給,胡任其販利,稅船致敗之不報改色,民怨豈無狼藉,還穀當捧之遇災未準,囚供亦難發明,論其所犯,宜施重勘,以此照律罪,從重論以坐贓律,杖八十收贖,告身盡行追奪,徒二年定配,私罪,奉令依準爲旀,功議各減一等爲良如敎。又照目粘連,雲峯前縣監朴元植矣本府議達內,賑穀之委吏,賊政之任校,俱係不職而假繡從之至於逃失,尤可見其全不檢束,難免其罪,以此照律罪,以不覺失囚律,杖六十收贖,奪告身一等,私罪,奉令依準爲旀,功減一等爲良如敎。又照目粘連,韓山郡守柳仁根矣本府議達內,漏結旣云流例,繡達亦歸吏犯,則囚供發明,容或有說,而襲謬失檢,亦是罪也,罰定懲番,有非經法,搖民招怨,不可無罪,以此照律,罪杖八十收贖,奪告身三等,私罪,奉令依準爲旀,功減一等爲良如敎。又照目,粘連木川縣監洪永燮矣本府議達內,都戶之量入復設,可見其無意取利是白遣,無多零錢,亦有歸屬是白乎矣,未頉結之遞徵俵民,加分穀之別還給吏,俱係法外,烏得無罪,以此照律,罪杖一百收贖,告身盡行追奪,私罪,奉令依準爲旀,功減一等爲良如敎。又照目粘連,靑陽前縣監李鍾悳矣本府議達內,丙戌災不俵,已有營削未劃,何暇私用,丁亥災之有剩,亦卽報營而區處,實非乾沒是如,囚供發明,非無可據是白乎矣至若雜犯捧贖而無難私用,移還分給而莫察吏奸,難免不法之罪,以此照律,罪杖八十收贖,奪告身三等,私罪,奉令依準。又照目粘連,三水前府使李昇淵,前前府使權思穆等矣本府議達內,道達中各年未捧,囚供雖諉之流逋是白乎乃,流逋之未捧虛勘,亦有當律,竝只以此照律罪,各杖一百收贖,告身盡行追奪,徒三年定配,私罪,奉令依準爲旀,竝只功減一等爲良如敎。
徐英淳,以弘文館言達曰,下番闕直,事甚未安。修撰閔英世·李竣祜,旣有只推之令,與應敎趙基謙,副校理兪章煥,一體牌招,以爲推移入直之地,何如?令曰,依。
李禮延,以兵曹言達曰,五衛將申在健前任三陟營將,蔡學永前任江華府中軍,韓義植前任平安監營中軍,李行淳前任南虞候,俱在任所,上來間該廳番次苟艱云,金德淵,文臣兼宣傳官金弘根,病難供職,呈狀乞遞,竝改差,何如?令曰,依。
又以御營廳言啓曰,禁·御兩營鄕軍停番間,廣智營入直,以東營輪直之助番牙兵八十名,加募一百名合一百八十名,分排入直,而東營則使御廳專當入直事,自禁衛營草記,允下矣。本廳助番牙兵,數亦不多,無以排番,八十名加募,以爲入直於東營,何如?傳曰,允。
又以左右捕盜廳言啓曰,謹依本廳啓目批旨,罪人金守溫,具格移送義禁府之意,敢啓。傳曰,知道。
令日推鞫時罪人金守溫原情。
吏曹申目粘連達下是白有亦,觀此慶尙右道暗行御史趙基謙書達,則晉州前牧使元錫範,前前牧使李魯俊,昌原府使李載亨,前府使李圭男,金海前府使柳曮,金山前郡守吳慶元等段,繡達旣請令攸司稟處,更無可論,而其中昌原府使李載亨段,爲先罷黜爲白乎旀,巨濟府使閔恒錫段,賑政則虛張飢口,至爲二千五百十九名,故加報穀洽滿一百二十二石零是白遣,災政段,營劃之中,十二結六十二負零,初不分俵,官吏互犯,至有該色所招是白遣,還政則戊子秋還加作租一百四十石,每石一兩式執錢,合二百二十四兩內,一百四十兩,每石一兩式立本,其剩爲八十四兩,米加作三十石,每石四兩式執錢,合一百二十兩內,七十五兩,每石二兩五錢式立本,其剩爲四十五兩,太加作十二石,每石二兩式執錢,合二十四兩內,十三兩二錢,每石一兩一錢式立本,其剩爲十兩八錢,以上都合剩錢爲一百三十九兩八錢是白乎所,雖諉該色之作奸,難掩染指之跡是白遣,民庫節目外九百八十一兩零段置,官吏互相濫下,全無料量是白遣,倭糧補縮米段置,磨鍊外加斂,爲六十石零,而此則雖不躬犯,見欺該色,流毒生民者,誠極駭惋,揆以法意,一無可恕,合置重勘是如爲白乎旀,召村察訪洪穩段,驛屬中査正債五百二十七兩八錢,免役錢一千五百五十兩,復戶錢一千四十五兩零,以上都合三千一百二十二兩八錢零,都是勒徵,而一千八百四十四兩零,或有捄弊,亦有情費,餘錢一千二百七十八兩零段,官吏互犯,故一一徵捧,所屬十五驛良中,分等出,付以爲殖利防役之意,成給完文是白遣,倉穀幻弄條三百六十六兩零段置,官吏互犯,故此則徵付本驛,使之捄弊是白在果,前後所犯,俱係不法,難免重勘是如爲白有臥乎所,竝只爲先罷黜,令該府拿問嚴勘爲白乎旀,昆陽前郡守崔允瑾段,居官三載,賣鄕賣任,洽過千有餘金是白遣,番軍之賂物,倉吏之任況,合爲五百餘兩,而惟意討食,醜聲狼藉是如爲白乎旀,漆原前縣監徐驥淳段,元還之加作,移貿之犯用,視若常事是白如乎,戊子秋還加作米二百石,每石代錢四兩式執錢,合八百兩內,六百兩,每石三兩式立本,其剩爲二百兩,租加作二百石,每石代錢二兩式執錢,合四百兩內,二百四十兩,每石一兩二錢式立本,其剩爲一百六十兩,太加作一百石,每石代錢二兩六錢式執錢,合二百六十兩內,一百二十兩,每石一兩二錢式立本,其剩爲一百四十兩,己丑年還加作六百二十六石,每石代錢一兩五錢式執錢,合九百三十九兩內,七百五十一兩零,每石一兩二錢式立本,其剩爲一百八十七兩零,以上都合剩錢六百八十七兩零,竝歸私橐是白遣,移貿年租二千五石代錢三千兩內,一千四百五十三兩分給,一千五百四十七兩,則竝與立本而不爲,無難犯手是白如可,臨歸時,以其由吏之名,懸錄於還簿,仍成逋欠,職雖已遞,罪合重勘是如爲白乎旀,安義前縣監兪長柱段,丁亥捧還時,米加作一千石,每石代錢三兩一錢一分式執錢,合三千一百十兩內,二千兩每石二兩式立本,其剩爲一千一百十兩,租加作一千石,每石一兩二錢五分式執錢,合一千二百五十兩內,八百兩,每石八錢式立本,其剩爲四百五十兩,戊子稅米磨鍊時,每疋頭加磨鍊四錢式,其剩爲七百兩,以上合剩錢二千二百六十兩,竝歸私用是如爲白有臥乎所,上項三邑前後守令等段,不可以已遞而勿論,竝只令該府拿問嚴勘爲白乎旀,草溪郡守尹佑成段以尤甚之邑,當公賑之時,錢穀措處,宜有料量,而信吏如己,凡係賑事,茫不知爲何事是白如乎,倉色輩憑藉賑資,排巡分租還七百二十石零,恣意出庫,立本取剩是白遣,富民錢願納,合爲四百八十兩內,四十八兩則入於分賑,其餘四百三十二兩段,監色輩任自分食,矇不覺察,此與染指有異,而溺職之罪,在所難逭是如爲白乎旀,開寧縣監洪翰周段,災賑簽糴,別無大疵,而犯屠之擅自捧贖,實違法意,重囚之在逃未捕,難免罪責是如爲白乎旀,安義縣監李淵愚段,今春設賑,雖曰救急,抄飢不精,勘簿太濫,監色之偸食,至爲九十五石零之多,雜費本錢出庫時,該色之加出立本者,米爲一百七十四石,租爲九十九石是白如乎,此雖與躬犯有異,其在嚴糶糴重賙賑之道,不可仍置是如爲白有臥乎所,上項三邑守令等段,竝只罷黜爲白乎旀,昆陽郡守南曦重段,都吏之偸災,至爲六十結,而矇然未察,恬若無事是白遣,以言其賑政,則雖無躬犯,全無頭緖是如爲白有臥乎所,雖已殿最居下,不可以置而勿論,令該府拿問處之爲白乎,善山府使金在三段,廉以律己,嚴於束下,百度俱擧,一境咸頌是白乎矣,剛或太過,怨實自取是如爲白乎旀,山淸縣監李鍾明段,今春賑政,抄飢旣精,民多均哺之頌,察簿或疎,吏有濫下之弊是如爲白乎旀,丹城縣監任百謙段,賑有廣抄之譽,災無冤漏之弊是白乎乃,簽伍捧糴,差欠察飭是如爲白乎旀,鎭海縣監趙存常段,以賑以還,別無顯疵,而吏頑鄕奸,稍欠操束是如爲白乎旀,咸昌縣監李鳳九段,牛禁稍弛,頗欠察飭是如爲白乎旀,熊川縣監柳和中段,賑無勸分之弊,糴有均排之譽,而衰病旣甚,終欠振刷是如爲白有臥乎所,上項六邑守令等段,竝只推考爲白乎旀,咸安郡守李玄大段,本自精詳,濟以綜嚴,分還設賑,俱有實惠,簽伍俵災,亦得要道,似此優,異之績,合有激勸之典是如爲白乎旀,知禮縣監宋錫老段,設賑而無捐瘠之歎,分還而有均平之譽,不撓不煩,一境安堵是如爲白有臥乎所,上項兩邑守令,治績若是茂著,宜有褒賞之擧,竝只似當施以陞敍調用之典是白乎矣,係于恩典,臣曹不敢擅便,徽裁敎是白乎旀,監司李勉昇段,半載莅藩,一路拭目,而請代軍布貿出紓力之方,務持公法,深得按道之體是如爲白乎旀,前監司鄭基善段寬平之治,殫竭爲心,兩載按察,旣任承流之責,一路歉荒,益勉救涸之方,聽於輿誦,可驗實績是如爲白有臥乎所,道臣體重,竝只今姑勿論爲白乎旀,其餘本道前後守令察訪及他道沿路邑守令·察訪等段,旣乏優異之績,亦無顯著之疵,竝只置之爲白乎旀,其外閫帥·中軍·虞候·營將·邊將·監牧官等乙良,令兵曹稟處何如達,依回達施行爲良如敎。
持平吳致淳,獻納金胤根,副校理金弘根等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
持平吳致淳,獻納金胤根等達曰,請遲晩後物故罪人啓能,亟施孥籍,趾賊等凶種快施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮逆復庶子好石,亟施處絞。措辭見上請時景·時昱竝施孥籍之律,金樂敎亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典,指辭見上請物故罪人裕,亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等更爲設鞫嚴問,期於得情,快正邦刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子亟施散配之典。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事不從,李肇源·金基敍·金基厚等事勿煩,宜學諸子事勿煩。
持平吳致淳達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府拿鞫得情,夬正典刑措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
獻納金胤根達曰,請金甲島爲奴罪人克觀,更令王府,嚴鞫得情,夬正王法措辭見上請逆賊尙魯亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。措辭見上答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
上在昌德宮。常參·經筵,以代理停。
李禮延啓曰,來二十五日朝參日次,徽慶園忌辰祭齋戒相値,頉稟之意,敢啓。傳曰,知道。
李禮延達曰,明日社稷臘享大祭齋戒,再明日三明日宣陵忌辰祭齋戒·正日,二十五日二十六日,徽慶園忌辰祭齋戒·正日,二十七日,社稷祈穀大祭散齋,二十八日二十九日三十日,致齋相値,常參頉稟之意,敢達。令曰,知道。
備忘記,礪山府使金晉淵下直,長弓一張,長箭一部,片箭一部,筒兒一箇賜給。
徐英淳達曰,刑曹判書徐能輔除拜後,過三日不爲出肅,事甚未安。依定式推考警責,仍卽牌招察任,何如?令曰,依。
徐英淳,以侍講院言達曰,兼說書趙斗淳時無職名,令該曹口傳付軍職,何如?令曰,依。
兵曹口傳政事,副司果單趙斗淳。
徐英淳啓曰,吏曹郞廳,守令多窠,政事,取稟。傳曰,口傳差出。
吏曹口傳政事,以李殷會爲昌原府使,權謙爲巨濟府使,金善永爲草溪郡守,李奎淵爲開寧縣監,徐有畬爲安義縣監。
李禮延,以都摠府言達曰,副摠管鄭來升,以訓鍊都監中軍,本營諸將官射會監試事,禁衛營晝仕出去之意,敢達。令曰,知道。
備邊司,以鄭來升爲平安兵使。
徐英淳,以弘文館言達曰,副修撰閔永勳,自鄕上來云,卽爲牌招察任,何如?令曰,依。
以應敎趙基謙,副校理兪章煥,修撰閔永世牌不進罷職令旨,令于朴容壽曰,只推。
令于徐英淳曰,發遣吏郞,諸執事請齋與否,摘奸以來。
李禮延,以備邊司言達曰,卽見水原留守朴周壽狀達,則以爲,本府設施規模典守方略,非不詳密,而歲久弊生,或有昔便今否。此嬴彼縮,雖不可一一矯捄,至於賑穀名色,有邑之不可無者,而本府則本無賑穀。若値設賑,不無苟艱之弊,且別驍士馬價之每年上下,實是難支之端,不可不釐正,而外此亦有略加變通者,條列于後,竝請令廟堂稟令分付矣。其一,湖南所在本營米二百五十六石零,卽丙戌內下賑資穀相換作穀者,仍置該道,名以華城賑穀,依前取耗事也。其一,果川縣帑米餘在條三十一石零,添付於該縣所在別置米,竝與別置本米一千一百九十八石零,自明春爲始一體取耗,移作賑穀事也。其一,別置米一百石租一百七十五石太二百石之每年添付還餉者,自今爲始,移作賑穀,或値還餉減縮之時,則就賑穀中除出幾石,還付還餉,而報備局擧行事也。其一,外帑庫米,歲入雖有豐歉加減,而除却應下與幸行時軍兵盤纏及賞資,則猶多剩餘,陳腐換色,不無爲弊,自今爲始,以三百定數恒留,其餘則移作賑穀事也。其一,內侍復戶結所出米辛巳以後儲蓄合一百二十石零,亦爲移作賑穀,而每歲所捧十五石,逐年添付事也。其一,移作賑穀之後,若以還分例,分給民間,則不無災歲蕩減之慮,每年折半式,以各庫新捧米中相換改色,雖暫時不得虛留事也。其一,賑穀卽災歲救民之需,而若入停蕩,必致減縮,湖南及果川所在米,竝勿擧論於停蕩之意,發關兩道道臣處,本府所在米,一體依此定式事也。其一,外帑庫歲入錢條,較之用下,每患不足,而修城貯置兩庫歲入稍裕。自今以後,幸行時軍兵盤纏及饋條,移用於貯置庫,且就貯置庫捧上中二千兩,修城庫捧上中一千兩合三千兩,每年十月,移送外帑庫,以爲逐年封不動,而如非特敎,無得擅用於本庫之意,永爲定式,每於正月修城冊,一件上送承政院,一件上送備邊司也。其一,別驍士馬價,每以親軍衛減番保錢,給代上下,而所捧較所下,太不相當,自今馬價上下之規,永爲革罷,貢馬上來時,每年二十匹,依前狀聞執留,以爲出給之地事也。其一,蠲補庫放債錢,今已年久徵鄰徵族,爲校吏痼瘼,上項放債錢二千兩,特爲蕩減,利條之需用於本庫者,以本府畫屬宮結還出稅條中,每年二百餘兩給代事也。各樣米之合錄賑穀,兩庫錢之移作封樁,備水旱而需緩急,將有來後之效,見無窒礙之端,竝依施而勿許停蕩,成冊磨勘,與每年折半改邑,亦竝依狀請施行,別驍士馬價之入不當出者,歲不免貽害於貯置庫貨,一年二年,誠有難繼之歎。貢馬上來時,若許定數執留,則庶可爲苴補矯捄之政,公債之隨逋隨蕩,有不可遽議,所以有前此回達,而今此所陳,以指徵無處,害及鄰族爲辭,仍請蕩本給代,而此是以本府之貨,救本府之瘼者,亦不必靳持,一體許施,何如?令曰,依。
又以備邊司言達曰,長湍府使尹正鎭上書下答,有書辭令廟堂稟處之令矣。取見其書本,則以爲,本府許多痼弊,難以毛擧,而其中還逋軍政,有不容緩聲者,丙戌以後新逋各穀三千二百石零內,指徵無處二千石,依乙酉排逋節目,加三年除耗排捧,軍保虛額八百名中,御營保四百餘名,依他例量宜分排,移送於各道稍實若而邑,俾爲湍民回生之機爲辭矣。糴法至嚴,有不容議到於闊狹,而前此逋還之許令排年分捧者,實出於迫不獲已一時權宜之政,排限未幾,以新逋之增加,更有此展退之請,旣退又退,如是輾轉,朝令徒涉屑越,逋還將無了期,決是不可許之事。雖以軍政言之,固知本府事勢之窮到極處,有此煩請,而目今軍弊,無邑不然。雖欲紓力於此,而反爲移疾於彼,亦是不可行之政,竝置之,何如?令曰,依。
又以備邊司言達曰,昨因輕囚放釋之令旨,諸道守令之被繡論在囚者,擧皆蒙放矣。祁寒縱囚,雖出欽恤之德意,當初朝家之分遣繡衣,蓋所以考吏治而察民隱,俾爲徵勵之政,而入於論列之中者,固不無大小輕重之別。然若仍一時幸會,免囚之外,竝皆勿問其本來罪犯,則烏在其委遣刺廉之義哉?已經照律之諸人,雖因單子之還下,自該府如例擧行,未及捧供之諸囚,仍無發落,終歸倖逭。昨日蒙放人中,繡論守令之未議處者,竝令該府還囚議讞,當該承旨之不問輕重,竝皆擧行者,亦不可無警,從重推考,何如?令曰,依。
又以兵曹言達曰,今十二月二十一日,武臣賓廳講書日次,而推鞫相値,不得爲之之意,敢達。令曰,知道。
又以兵曹言達曰,今十二月二十三日宗廟·社稷·景慕宮臘享大祭時,守門當爲塡差,而本曹郞廳及都摠府郞廳·五衛將,除入直與在外,排擬苟艱,依定式軍門將官代差以入之意,敢達。令曰,知道。
又以訓鍊都監言達曰,本局把摠吳顯文,身病甚重,勢難察任,改差,何如?令曰,依。
又以禁衛營言達曰,本營哨官張啓豐,謂有親病,投訴徑歸,事極駭然,爲先汰去之意,敢達。令曰,知道。
朴容壽,以義禁府言達曰,昨日輕囚放釋時,時囚罪人十三人,俱爲蒙放,而照律照目,依例判下矣。其中趙濟仁·李昇淵·權思穆等,係是定配罪人,而未及定配所,竝還囚後定配所以入之意,敢達。令曰,知道。
罪人守溫捧遲晩。
罪人守溫捧結案。
傳于朴容壽曰,推鞫撤罷。
義禁府罪人守溫年四十六矣結案白等,矣身根脚段,父重祺,父矣父成俊,母李召史名不知,母矣父世崙,竝只故白良乎,父母以胎生於西部西江里,隨父母長養於西部藥峴契,仍爲入籍居生是白乎旀,行凶節次段,矣身以蟣蝨之賤,蓄梟獍之惡,出沒京鄕,常懷犯分之心,嘯聚徒黨,每有思亂之計,欺瞞自是伎倆,打劫素所蓄積是置,掠奪數萬財物,戕殺許多人命者,其凶獰慘毒,實是前所未有之變怪,而此猶薄物細故,兵書地圖之藏棄,軍器胡服之制置,可見包藏之禍心是遣,水泊之經營,桓溫之比擬,前後供招,又露叵測之眞藏兺除良,至於乘夜入城,放火都市,先令人心驚動,因欲占據巢穴者,的是已具之反形,此實矣身窮天地亙萬古,萬戮猶輕之斷案,謀反大逆的實遲晩罪,守溫段,不待時凌遲處死事。
執義李明緖,正言尹奎培,修撰李竣祜等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
執義李明緖,正言尹奎培等達曰,請遲晩後物故罪人啓能,亟施孥籍,趾賊等凶種快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴婢連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石亟施處絞。措辭見上請時景·時昱竝施孥籍之律,金樂敎亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,夬正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律。措辭見上請楸子島荐棘罪人金基敍,亟令王府,設鞫得情,夬正典刑。措辭見上請正法罪人宜學諸子,亟施散配之典。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事不從,李肇源·金基敍·金基厚等事勿煩,宜學諸子事勿煩。
執義李明緖達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林拿鞫得情,夬正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
正言尹奎培達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,嚴鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。措辭見上答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
上在昌德宮。常參·經筵,以代理停。
藥房副提調鄭基善啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?世孫宮氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,世子宮·世子嬪宮·世孫宮氣度平順,卿不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
朴容壽達曰,大司憲金陽淳·執義李明緖,掌令李鎭華·金初燮,持平吳致淳呈辭,姜䆃在外,監察茶時之意,敢達。令曰,知道。
令于徐英淳曰,禮房承旨,馳詣社稷·宗廟·永禧殿·景慕宮,奉審摘奸以來。
李禮延啓曰,兵曹郞廳來言,平安兵使下批政事,取稟。傳曰,當日爲之。
鄭基善達曰,事變假注書趙徽林身病猝重,勢難察任,今姑改差,何如?令曰,依。
趙徽林改差,代以卓雲翰爲事變假注書。
鄭基善達曰,今此延祥詩製述人中時無職名人,令該曹口傳付軍職,何如?令曰,依。
傳于鄭基善曰,卿之拜相,今爲四日,予果欣然有得矣。輿望旣重於外內,謨猷已著於朝廷,以卿老成之雅量宿德,坐巖廊而鎭頹俗,則國事庶可賴安,民命亦可賴活。望卿盡平日國耳公耳之心,念寡躬特簡爰立之意,卽起膺命,弘濟時艱。仍傳于鄭基善曰,此敦諭,遣史官傳諭于右議政。
令于朴容壽曰,守溫則造變之魁首,故移王府設鞫用法,而其餘徒黨張汝男·朴完植·張雲興·元好成·金重振·朴昌植·安光植·金今哲·金履溫·朴義瑞十漢,旣承下敎,出付軍門,使之大會民人,梟首警衆,當斬諸漢中李命祥,罪固與守溫無異,則何可免一律,而渠特有陳告之擧。此若不貸一縷,無以勸懲於後日,李命祥自,捕廳限死決棍三十度,遠惡島減死爲奴,至於崔蔑治·李再玉兩漢,卽不過給價雇去之沙工,則似或有首從輕重之別,自捕廳限死決棍三十度後,遠惡島減死爲奴,可也。
令于朴容壽曰,鄭興老·徐普運·崔命悅輩,渠以蟣蝨之賤,或相藉重,或相附和,乃入於今番守溫之招,國有三尺,焉敢若是?特示好生之德,姑貸一縷,竝出付秋曹,各別嚴刑二次,遠惡地減死定配,勿揀赦典。
鄭基善,以侍講院言達曰,再明日誓戒時,宮官當爲全數進參,而兼弼善朴宗吉受由在外,無以備員,令政院稟令變通差出,以爲備員進參之地,何如?令曰,依。
鄭基善達曰,因侍講院草記,再明日誓戒時,宮官當爲全數進參,而兼弼善朴宗吉受由在外,無以變通,令政院稟令變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
春坊前望單子入之,兼弼善金周默代點。
鄭基善,以吏批言達曰,卽接通禮院牒報,則以爲,明日春塘臺,社稷祈穀大祭代臨修誓戒時,相禮不可不備,而相禮朴宗吉在外,無以進參之路,卽速變通,以爲擧行之地云,通禮院相禮朴宗吉改差,其代今日政擬入之意,敢達。令曰,知道。
有政。吏批,判書金鏴病,參判朴晦壽在外未肅拜,參議李憲瑋進,行都承旨鄭基善進。啓曰,判書金鏴病不進,參判朴晦壽在外未肅拜,小臣獨政未安,何以爲之?敢稟。傳曰,只出緊任,以李鼎在爲副修撰,金永默爲吏曹正郞,李義勝爲平市令,朴來謙爲相禮,李宅淳爲召村察訪。
兵批判書徐俊輔病,參判申在植病,參議李渭達進,參知沈宜臣病,左副承旨李禮延進,同知單張世完,僉知三單申在健·蔡學永·李行淳,護軍李鐵求,副護軍朴熙顯·李濟道·鄭裕俊·金錥,平安道兵馬節度使單鄭來升。
鄭基善,以弘文館言達曰,修撰閔英世·李竣祜,副修撰閔永勳差祭,副修撰一員未差,下番闕直,事甚未安。應敎趙基謙,副校理兪章煥,竝卽牌招,以爲推移入直之地,何如?令曰,依。
李禮延,以左右捕盜廳言達曰,令敎內守溫則造變之魁首,故移王府設鞫用法,而其餘徒黨張汝男·朴完植·張雲興·元好成·金重振·朴昌植·安光植·金今哲·金履溫·朴義瑞十漢,旣承下敎,出付軍門,使之大會民人,梟首警衆,當斬諸漢中李命祥,罪固與守溫無異,則何可免一律,而渠特有陳告之擧。此若不貸一縷,無以勸懲於後日李命祥自捕廳限死決棍三十度,遠惡島減死爲奴,至於崔蔑治·李再玉兩漢,卽不過給價雇去之沙工,則似或有首從輕重之別,自捕廳限死決棍三十度後,遠惡島減死爲奴可也事,令下矣。上項罪人張汝男·朴完植·張雲興·元好成·金重振·朴昌植·安光植·金今哲·金履溫·朴義瑞等十漢,竝梟首次出付御營廳,李命祥·崔蔑治·李再玉等三漢,各限死決棍三十度後,遠惡島減死爲奴次,竝移送秋曹之意,敢達。令曰,知道。
又以左右捕盜廳言達曰,令敎內鄭興魯·徐普運·崔命悅輩,渠以蟣蝨之賤,或相藉重,或相附和,乃入於今番守溫之招,國有三尺,焉敢若是?特示好生之德,竝出付秋曹,各別嚴刑二次,遠惡地減死定配勿揀赦典事,令下矣。上項罪人鄭興魯·徐普運·崔命悅等,竝移送秋曹之意,敢達。令曰,知道。
又以刑曹言達曰,令曰,守溫則造變之魁首,故移王府設鞫用法,而其餘徒黨張汝男·朴完植·張雲興·元好成·金重振·朴昌植·安光植·金今哲·金履溫·朴義瑞十漢,旣承下敎,出付軍門,使之大會民人,梟首警衆,當斬諸漢中李命祥,罪固與守溫無異,則何可免一律,而渠特有陳告之擧。此若不貸一縷,無以勸懲於後日,李命祥自捕廳限死決棍三十度,遠惡島減死爲奴,至於崔蔑治·李再玉兩漢,卽不過給價雇去之沙工,則似或有首從輕重之別,自捕廳限死決棍三十度後,遠惡島減死爲奴,可也。令曰,鄭興魯·徐普運·崔命悅輩,渠以蟣蝨之賤,或相藉重,或相附和,乃入於今番守溫之招,國有三尺,焉敢若是?特示好生之德,姑貸一縷,竝出付秋曹,各別嚴刑二次,遠惡地減死定配,勿揀赦典事令下,而罪人李命祥·崔蔑治·李再玉·鄭興魯·徐普運·崔命悅等,竝自捕廳押送臣曹矣。李命祥全羅道珍島郡金甲島,崔蔑治康津縣古今島,李再玉薪智島減死爲奴,竝卽押送,鄭興魯·徐普運·崔命悅等三漢,爲先各別嚴刑,一次拷訊,限滿間嚴囚之意,敢達。令曰,知道。
以應敎趙基謙,副校理兪章煥牌不進罷職令旨,令于李禮延曰,只推。
兵曹,以徐鳳淳爲都監中軍。
李禮延,以都摠府言達曰,今日入直內三廳武兼禁軍及軍兵等,當爲中日習射技,而宗廟臘享大祭齋戒相値,不得設行之意,敢達。令曰,知道。
又以御營廳言啓曰,罪人張汝男·朴完植·張雲興·元好成·金重振·朴昌植·安光植·金今哲·金履溫·朴義瑞等,大會軍民於沙場,竝爲梟首警衆之意,敢啓。傳曰,知道。
又以御營廳言達曰,罪人張汝男·朴完植·張雲興·元好成·金重振·朴昌植·安光植·金今哲·金履溫·朴義瑞等,大會軍民於沙場,竝爲梟首警衆之意,敢達。令曰,知道。
又以義禁府言達曰,因備邊司達辭,昨日蒙放人中繡論守令之未議處者,竝令該府還囚議讞事,依下矣。蒙放人中未捧供守令石城前縣監宋一敎,扶餘前縣監金在宣,公忠前兵虞候姜在俊,唐津前縣監崔弘岱,永同前縣監李啓朝,連山前縣監宋持膺等竝還囚,而待開坐勘處之意,敢達。令曰,知道。
又以義禁府言達曰,時囚罪人趙濟仁,杖八十徒二年定配,李昇淵·權思穆等,各杖一百徒三年定配,勿揀赦前照律公事判付內,趙濟仁功議各減一等,李昇淵·權思穆竝功減一等事令下矣。趙濟仁功議各減一等,杖六十收贖,告身盡行追奪,黃海道平山府金巖驛徒一年定配,李昇淵功減一等,杖九十收贖,告身盡行追奪,公忠道延豐縣新豐驛徒二年半定配,勿揀赦前權思穆功減一等,杖九十收贖,告身盡行追奪,公忠道黃磵縣新興驛徒二年半定配,勿揀赦前,而各以議達內辭意,具罪目,依例發遣府書吏羅將,押送于各其配所,何如?令曰,依。
又以義禁府言啓曰,謀反大逆罪人守溫,旣已承服正刑矣。其父母妻妾子女祖孫兄弟姊妹,子之妻妾,伯叔父兄弟之子,年歲姓名存歿居住,令漢城府考出帳籍,亦爲分付五部及各該道,應坐諸人,一一査出,成冊牒報後,依律擧行,而籍沒家産破家瀦澤等事,令各該司捧承傳擧行,何如?傳曰,允。
兼春秋金奎燮書啓,臣於本月二十二日未時量,敬奉聖諭,馳往傳諭于西部皇華坊聚賢洞契右議政鄭晩錫所住處,則以爲,臣以千不似萬不似之賤品,猥叨千不當萬不當之寵命,驚惶震懍,五內崩隕,罔知所以自措,不敢爲如例附奏,謹當收當神精,略具文字,冒陳情悃,冀蒙處分云矣,敢啓。傳曰,知道。
上在昌德宮。常參·經筵,以代理停。
朴容壽達曰,大司憲金陽淳,執義李明緖,掌令李鎭華·金初燮,持平吳致淳呈辭,姜䆃在外,監察茶時之意,敢達。令曰,知道。
鄭基善達曰,假注書兪鎭五,身病猝重,勢難察任,今姑改差,何如?令曰,依。
兪鎭五改差,代以兪象煥爲假注書。
鄭基善啓曰,今十二月二十五日,都目政事爲之之意,敢啓。傳曰,知道。
鄭基善,以進饌儀軌所堂上意達曰,本所郞廳李謙秀,以司饔院僉正,移拜掌樂院僉正矣。職務相妨,令該曹以閑司口傳相換,使之專意擧行,何如?令曰,依。
鄭基善,以吏曹言啓曰,今日本曹開坼坐起時,考見諸道褒貶啓本,則蔚山府使宋宗洙,以邑非難治,謗胡不息爲目,密陽府使李和淵,以雖欲愛民,奈疎察奸爲目,龍宮縣監李憲英,以察無遺照,眞是愛民爲目,玄風縣監李遠翊,以措或失宜爲目,禮安縣監李暾,以軍糴皆病,察之須明爲目,慈仁縣監李秉溫,以或失於弛爲目,則俱宜置下考,而置諸中考,殊無嚴明殿最之意,該道道臣推考警責,上項六邑守令,竝罷黜,何如?傳曰,允。
李禮延啓曰,摠戎使李石求今方拿處矣。將兵之人,不可一刻無摠察之人,何以爲之?敢稟。傳曰,訓將兼察。
又啓曰,摠戎使,訓將兼察事,命下矣。兼察摠戎使趙萬永,卽爲牌招聽傳敎,何如?傳曰,允。
令于鄭禮容曰,刑曹堂上聯名上書入之。
令于鄭基善曰,江西縣聖蹟碑豎立時,平安監司金魯敬內下大豹皮一領賜給,地方官江西前縣令李玄好陞敍,監董營裨前縣監金致和加資,營校李時觀帖加,其餘監董鄕將吏校匠手等,竝依己巳年例爲之,寫字官·畫員各上弦弓一張賜給,擧行書吏等三人,竝依己巳年例爲之。
吏曹口傳政事,掌樂僉正李謙秀,司宰僉正趙鍾淳相換。
兵曹口傳政事,副司果單朴宗吉。
令于朴容壽曰,宗廟第四室祝史,下義禁府推考。
令于朴容壽曰,時囚多滯,勿拘齋日,卽爲開坐事,分付。
令于鄭基善曰,業欲處分,今始言之矣。包蔘之加數,牛皮之定數,意實出於嚴邊禁重物貨之地,而近見無識奸細之賤類,因緣藉重,貽累非細,不知不覺之中,隱然自歸於射利之科,與當初處分之本意,一切相反。思之及此,寧不可痛?分付譯院,包蔘加數則依前還減,牛皮定數則亦爲革罷,自本院從舊例擧行,前後所下令旨,一幷還收,文書令本院燒火,以示澄源無私之意。
令于鄭禮容曰,明日出宮門路,以貳極門爲之。
朴容壽,以刑曹言達曰,因義禁府啓辭,謀叛大逆罪人守溫籍沒家産事,命下矣。罪人守溫奴婢有無,令京兆考出帳籍,亦爲知委五部及各該道,使之一一査出,修成冊報來,以爲永屬公賤之意,敢達。令曰,知道。
又以義禁府言達曰,因慶尙右道暗行御史書達,吏曹回達內,晉州前牧使元錫範,前前牧使李魯俊,昌原府使李載亨,前府使李圭男,金海前府使柳曮,金山前郡守吳慶元等,繡達旣請令攸司稟處,更無可論爲辭。巨濟府使閔恒錫召村察訪洪穩,昆陽前郡守崔允瑾,柒原前縣監徐驥淳,安義前縣監兪長柱等,拿問重勘。昆陽郡守南曦重拿問處之事,徽旨達下矣。柳曮京畿楊州地,徐驥淳積城地,兪長柱江原道鐵原地各下去,李載亨·洪穩·南曦重等,各在任所云,依例發遣府書吏·羅將,竝拿來。李圭男以永宗僉使,時在任所,閔恒錫以沿海邑守令,亦在任所,依例發遣府書吏·羅將,竝交代後拿來。元錫範·李魯俊·吳慶元·崔允瑾,今方待令,竝拿囚之意,敢達。令曰,知道。竝待待令拿囚。
兵曹申目,觀此慶尙右道暗行御史趙基謙書達,則前前統制使李石求段,繡達旣請令攸司稟處,臣曹更無可論是白遣,前統虞候具聖魯段,還穀之牟利也,公貨之犯用也,民錢之勒貸也,防軍之幻弄也,差任之捧賂也,工價之不給也,其數合爲一千七十餘兩,米租亦爲二十餘石,而臣於査出之際,語言乖悖,擧措駭妄,職雖已罷,罪合重勘是如爲白有臥乎所,諸條論列,若是狼藉,令該府拿問嚴勘爲白乎旀,中軍李元臣段,衰病太甚,難任其責是如爲白乎旀,助羅浦萬戶朴昌德段,鄙瑣頗多,不可仍置是如爲白有臥乎所,中軍之癃老旣篤,邊將之鄙瑣且多,則不可仍置,竝罷黜爲白乎旀,前統制使李惟秀段,性多膠固之病,實有精略之譽,而賑政凡百之或忽,適緣臨歸,城役上下之稍濫,未免遺察是如爲白有臥乎所,臨歸時賑政之或忽,城役時上下之稍濫,難免不察,從重推考爲白乎旀,新門別將李宗稷段,賙賑差欠是如爲白有臥乎所,旣已貶罷,今姑勿論爲白乎旀,天城萬戶趙孝孫段,勉在松禁是如爲白乎旀,禿用別將李允默段,徒善是欠是如爲白有臥乎所,或戒在松政,或勉在剛克,上項兩鎭將竝推考警責爲白乎旀,沿路中忠州營將李華耆段,詗盜頗勤戢校或疎是如爲白有臥乎所,雖勤詗盜或疎戢校,則不可無警,亦爲推考爲白乎旀,統制使金鍈段,燒戶之改構奠接,飢口之加抄賑,多有捐廩,營需之限秋停退,支放之以牟代捧,擧頌紓力,而申明松禁,尤得制閫之體是如爲白有臥乎所,恤窮而捐廩旣多,裕民而松禁亦嚴,克殫制閫之任,且盡益下之政,極爲可尙是白乎矣,閫帥臣事體,與他有異,勿論爲白乎旀,其餘閫帥·營將·中軍·虞候·邊將·監牧官等,別無優異之績,亦無顯著之疵,竝置之爲白乎旀,奏達文字,何等審愼,而助羅浦萬戶朴昌德之德字,以圭字書之,當該御史趙基謙推考,何如?判付達依準。
上在昌德宮。常參·經筵,以代理停。
朴容壽達曰,大司憲金陽淳,執義李明緖,掌令李鎭華·金初燮,持平吳致淳呈辭,姜導在外,監察茶時之意,敢達。令曰,知道。
鄭知容達曰,右承旨徐英淳,左副承旨李禮延,今日不爲仕進,竝卽牌招,何如?令曰,依。
又達曰,假注書金學性,身病猝重,勢難察任,今姑改差,何如?令曰,依。
金學性改差,代以韓用幹爲假注書。
令于鄭禮容曰,留院公事入之。
鄭禮容達曰,延祥詩製述人,旣已抄達矣。弘文提學金鏴待明朝牌招,以爲出韻科次之地,何如?令曰,依。
以右承旨徐英淳牌不進罷職令旨,令于鄭禮容曰,只推。
鄭禮容達曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公忠監營·全羅監營·慶尙監營·咸鏡監營各一件營上事,自本院依例成有旨下送,京各司應爲頒賜二十四件,亦爲依例頒給之意,敢達。令曰,知道。
義禁府申目,扶餘縣監金在宣,永同前縣監李啓朝,唐津縣監崔弘岱等原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,藍浦縣監姜九成,石城縣監宋一敎,連山前縣監宋持膺等原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,公忠前前兵虞候姜在浚原情云云。徽旨內辭緣,泛稱遲晩,所當請刑是白乎矣,曾經摠府郞勿爲請刑,載在大典通編,議處,何如?判付達依準。又申目,昆陽前郡守崔允瑾原情云云。徽旨內辭緣,泛稱遲晩,所當請刑是白乎矣,別軍職勿爲請刑,載在大典通編,議處,何如?達依準。又申目,魯城前縣監尹行定,稷山前縣監嚴耋等原情云云。徽旨內辭緣,泛稱遲晩,竝只刑推得情,何如?達,竝只除刑推議處爲良如敎。又申目,懷德縣監趙雲龜原情云云。徽旨內辭緣,泛稱遲晩,刑推得情,何如?達,除刑推議處爲良如敎。又申目,靈岩郡守李健緖原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。又申目,晉州前牧使元錫範,前前牧使李魯俊等原情云云。問目內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,金山前郡守吳慶元原情云云。問目內辭緣,泛稱遲晩,刑推得情,何如?判付達,除刑推議處爲良如敎。又申目,中官金雲壁原情云云。徽旨內辭緣,泛稱遲晩,所當請刑是白乎矣,長番內官勿爲請刑,載在大典通編,議處,何如?判付達依準。又照目,宗廟第四室祝史兪碩柱原情云云。徽旨內推考,罪笞四十收贖,付過還職,私罪奉令依準爲旀,功減一等爲良如敎。
朴容壽,以義禁府言達曰,因慶尙右道暗行御史趙基謙書達,兵曹回達內,前前統制使李石求,繡達旣請令攸司稟處,更無可論爲辭,前統虞候具聖魯,令該府拿問嚴勘事,徽旨達下矣。李石求·具聖魯等,今方待令,竝拿囚之意,敢達。令曰,知道。
又以義禁府言達曰,卽接月令醫員金孝進手本,則時囚罪人李石求,胸部命門,痰結成腫,毒氣衝亘,外熱內堅,食飮全却,氣息危劇云。罪人病勢如此,則一邊保放,一邊草記,曾有定式矣。李石求姑爲保放之意,敢達。令曰,知道。
又以義禁府言達曰,卽接月令醫員金孝進手本,則時囚罪人嚴耋,素患痰癖之症,當寒添劇,食飮全却,氣息奄奄,目下病勢,實有難保之慮云。罪人病勢如此,則一邊保放,一邊草記,曾有定式矣。嚴耋姑爲保放之意,敢達。令曰,知道。
己丑十二月二十四日子時,王世子詣春塘臺。社稷祈穀大祭誓戒入對時,行都承旨鄭基善,左承旨鄭知容,右承旨徐英淳,假注書金學性,記事官韓鎭庭·金大根,原任提學金履喬,原任直提學金鏴,原任直閣徐俊輔,檢校待敎金興根,以次陪立。時至,王世子具遠遊冠·絳紗袍,乘輿出重華門。藥房提調金鏴,副提調鄭基善進前奏曰,侵夜勞動,睿體何如?令曰,一樣矣。令曰,陪衛軍兵毛具,從便爲之。出令旨仍由貳極門·靑陽門,至春塘臺。相禮贊請降輿,王世子降輿。相禮贊請執圭,王世子執圭,詣褥位立。諸享官及宗親文武百官行再拜禮訖。吏曹判書金鏴讀誓文,刑曹判書徐能輔聽誓文,在位諸臣行再拜禮。相禮跪白禮畢,相禮贊請釋圭,王世子釋圭。相禮贊請乘輿,王世子乘輿,由靑陽門·貳極門還內。諸臣以次退出。
上在昌德宮。常參·經筵,以代理停。
藥房都提調李相璜,提調金鏴,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
朴容壽達曰,大司憲金陽淳,執義李明緖,掌令李鎭華·金初燮,持平吳致淳呈辭,姜導在外,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢達。令曰,知道。
鄭基善啓曰,藥房三提調持粟米飮來待矣。傳曰,封入。
徐英淳達曰,假注書韓用幹,時無職名,令該曹依例付軍職,冠帶常仕,何如?令曰,依。
傳于鄭基善曰,守令初仕之擇差,每當都政,屢煩飭敎,而便成文具,歸於無實之地,害及生民,誠極寒心,今番則另加留意,各別對揚事,分付兩銓。
傳于鄭基善曰,皇朝人·忠臣·淸白吏子孫,西北·松都人及落仕最久人,有軍功人,各別敍用事,分付兩銓。
傳于鄭基善曰,都承旨鄭基善,馳詣徽慶園,奉審摘奸,仍留監祭。
傳于徐英淳曰,雖非親政,注書尙瑞院官員,依例陞六。
兪象煥陞六,代以金學性爲假注書。
韓用幹陞六,代以曺雲承爲假注書。
傳于徐英淳曰,明日當詣景祐宮殿拜矣。門路以協陽門·曜金門爲之,雲寶劍置之,待衛入直磨鍊,王世子隨駕之節,一體磨鍊。
令于徐英淳曰,明日出宮門路,以貳極門爲之。
徐英淳達曰,密符親納,例也,而前公忠監司朴晦壽,使其褊裨替納,事甚未安。推考,何如?令曰,依。
令于李禮延曰,左副承旨·同副承旨竝許遞,旣承下敎,前望單子入之。
鄭禮容達曰,右承旨徐英淳,右副承旨朴容壽,竝卽牌招坐直,何如?令曰,依。
承旨前望單子入之,李奎鉉·李圭祊代點。
令于徐英淳曰,春坊·兩司及修撰·副修撰竝許遞,旣承下敎,今日政差出。
徐英淳達曰,春坊上下番俱空,事甚未安。今日政新除授春坊,竝待下批,牌招入直,何如?令曰,依。
以弼善金遇明牌不進罷職令旨,令于徐英淳曰,只推。
兵曹口傳政事,上護軍單李惟鐸。
兵曹口傳政事,副司果李游夏·金·金箕晩,以上竝單付。
徐英淳,以吏批言啓曰,今都目大政時,本曹堂上不可不備員,而參判朴晦壽未肅拜,令政院牌招,以爲同參政事之地,何如?傳曰,允。
有政。吏批,判書金鏴進,參判朴晦壽牌不進,參議李憲瑋進,左副承旨徐英淳進。啓曰,今都目大政,各岐仕滿應薦者,相避及未準朔監察·禁府都事·戶曹·刑曹·工曹·漢城府郞官,平市署官員,五部令久任·時推人員竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣,今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者絶無經一考之人,依例勿拘,陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。以洪淳謨爲造紙別提,李寅亮爲活人別提,鄭憲容爲平市直長,李鳳來爲司宰奉事,趙星鎭爲義盈奉事,朴致榮爲繕工副正,李進奎爲司饔僉正,閔致文爲蔚山府使,鄭東龜爲密陽府使,朴雲壽爲嘉平郡守,承文著作單朴奎瑞·權度爲典設別提,金益根爲司圃直長,李樂重爲內資寺長,權大膺爲濟用奉事,金履疇爲濟用判官,校檢單尹孟烈,典籍單趙昌敎,以上四館去官,洪履信爲直講,李鼎民爲大興郡守,李最在爲金川郡守,李宜翼爲龍宮縣監,金履鍾爲禮安縣監,成均博士單卓雲翰·黃鍾林爲尙瑞直長,安光近·沈儆爲義禁都事。吏批啓曰,鐵原府使·宣川府使,今當差出,而本府俱以防禦重地,不可不擇差,同道守令及他道邊將竝擬,何如?傳曰,允。以李悌彬爲鐵原府使,柳基常爲宣川府使,前縣監金致和今加通政加資事,承令,金在善爲瓦署別提,洪冕周爲工曹正郞。吏批啓曰,廣州府判官,今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令竝擬,何如?傳曰,允。以朴宗有爲廣州判官,李憲猷爲文化縣令,李玹爲英陽縣監,故參判呂東植贈吏判例兼,奉命出疆,身沒異域,依法典贈職,黃鍾林爲敦寧主簿,李敏榮爲儀賓都事,李牧榮爲造紙別提,李延永爲濟用主簿,南石老爲長興主簿,鄭基重爲尙瑞副直長,兪鼎柱爲典牲判官,崔台奎爲濟用主簿,柳相琦爲司饔主簿,朴宗琰爲淸河縣監,李寅永爲濟用副奉事,裵弘達爲禮賓主簿,李宜植爲甲山府使,元榘爲渭原郡守,金聲爲延曙察訪,崇靈殿奉事單李心讓·鄭基重爲尙瑞直長,洪鋈爲繕工主簿,金在善爲平市主簿,李培秀爲鴻山縣監。雲山郡守金初燮·崔晉慶·曺錫鯤,以雲山郡守望筒,傳于徐英淳曰,朴弘錫仍任。李東植爲氷庫別提,朱景厚爲引儀,徐承淳爲尙衣別提,金炳先爲監察,睦用錫爲典籍,尹日善爲尙瑞副直長,徐承淳爲戶曹佐郞,尹審求爲掌樂主簿,李基琬爲掌苑別提,尹載輔爲工曹正郞,義禁都事沈儆,義盈奉事趙星鎭相換。吏批啓曰,臺諫·玉堂多窠,今當差出,而擬望之人乏少,外任及相避竝擬,何如?傳曰,允。以李元八爲大司諫,尹錫永爲執義,朴宗吉爲司諫,徐洛淳·金瑩爲掌令,權涑爲典牲副奉事,李春英爲司圃別提,南建正爲瓦署別提,李甲參爲濬源殿令,兪碩柱爲敦寧判官。吏批啓曰,春坊多窠,今當差出,而擬望之人乏少,外任及相避竝擬,何如?傳曰,允。以李憲球爲輔德,金遇明爲弼善,金秀萬爲文學,黃鍾人爲司書,李肯愚爲說書,鄭東勉爲翼陵令,權度爲工曹佐郞,李秉儀爲典籍,李容鼎爲智陵直長,金周喆爲碧潼郡守,李賢爲溫陽郡守,申在翼爲杆城郡守。吏批啓曰,海州牧判官,今當差出,而本州以營下劇邑,物衆地大,素稱難治,不可不擇差,同道及他道有聲績已準限·未準朔守令竝擬,何如?傳曰,允。〈以〉南久淳爲海州判官,蔡大永爲鐵山府使,李顯稷爲固城縣令,雲山郡守朴弘錫仍任事,承傳,趙得謙爲禁府都事,金啓澧爲西部令,洪淳謨爲刑曹佐郞,申允祿爲禮曹正郞,金履喆爲平安都事,李穆淵爲副修撰,金洛駿·白時源爲持平,李民愚·申大元爲正言,洪義俊爲大司憲,李憲瑋爲兼輔德,趙基謙爲兼弼善,金弘根爲兼文學,金鼎集爲兼司書,李程淳爲貞陵令,兪象煥·韓用幹爲典籍,金景賢爲司導主簿,魏謙喆爲義陵奉事,黃鍾林爲監察,尹審求爲戶曹佐郞,李相玶爲禁府都事,金翊根爲昆陽郡守,柳相鼎爲興陽縣監,兪鼎柱爲盈德縣令,金商一爲兔山縣監,趙敏永爲黃岡縣監,趙秉玖爲奉常正,洪鍾應爲兼說書,李寅亮爲掌樂主簿,鄭周應爲內資主簿,崔遇天爲造紙別提,金天敍爲尙衣別提,康文顯爲典設別提,洪吉周爲景慕宮令,韓用幹爲兵曹佐郞,黃鍾林爲刑曹佐郞,趙萬協爲玄風縣監,趙啓昇爲慈仁縣監,李游爲司僕主簿,兪象煥爲禮曹佐郞,金柔爲典籍,金初燮爲自如察訪,金鍠爲黃山察訪,李趾秀爲修撰,姜彝文爲監察,洪晉淵爲典牲判官,李根中爲慶州府尹,李敦榮爲江東縣令,李牧榮爲敦寧主簿,李基恢爲禁府都事,洪憲榮爲司饔主簿,李一亨爲引儀,李元普爲活人別提,具定默爲獻納,黃浩民爲修撰,洪重燮爲副修撰,李寅弼爲司成,洪範祖爲高敞縣監,崔遇天爲監察,趙迪相爲典籍,金定根爲宗廟令,申錫祜爲孟山縣監,李寅亮爲工曹佐郞,李秉德爲典籍,安聖身·趙秉祿爲造紙別提,趙雲明爲莊陵令,洪吉周爲永陵令,朴萊壽爲監察,李思默爲掌樂主簿,白思坤爲咸鏡都事,韓容鼎爲章陵參奉,韓在益爲徽陵參奉,金宜淳爲健元陵參奉,金養直爲貞陵參奉,朴寅圭爲元陵參奉,李秉九爲懿陵參奉,沈樂憲爲敬陵參奉,文瓘爲安陵參奉,吳謹常爲禮賓參奉,金喬根·睦仁培爲昭寧園守奉官,蔡承憲爲順康園守奉官,兼養賢庫直長單卓雲翰。
兵批,判書徐俊輔進,參判申在植病,參議李渭達進,參知沈宜臣,同副承旨朴容壽進。啓曰,今日都目政事時,本曹堂上不可不備員,而參判申在植病不來,令政院牌招,同參政事,何如?傳曰,允。
又啓曰,參下官仕日不足十日以下者,曾有啓稟出六之規矣。武臣兼宣傳官李元熙,守門將田弼聖·金永琦·李基瑩·鄭斗鴻,仕日不足爲八日,竝依例陞六,何如?傳曰,允。以金銑爲知事,徐鳳淳爲同知,趙翼永爲僉知,李完植爲宣傳官,李光魯爲五衛將,訓鍊判官金履元,主簿白民洙,以上加設,依定式減下,主簿單金弘源,本院去官,同知單鄭昶信,僉知三單,王德修·黃仁紀·沈昌祖,趙鎭溥爲五衛將,閔晉鏞爲都摠經歷,朴宗吉·權大肯爲文兼,柳謙喆爲武兼,任震白爲五衛將,白民洙爲訓鍊判官加設,朴慶林爲訓鍊主簿加設,金在·李景濂爲訓鍊主簿,同知單金復應,僉知單金德淵,副司果李竣祜·閔英世·閔永勳·李鼎在·尹奎培·金鍠,副司正韓鎭庭。兵批啓曰,營將·中軍·虞候,今當差出,而擬望之人乏少,已準朔守令及虞候·邊將竝擬,何如?傳曰,允。柳勉儉爲全州營將,趙存鼎爲三陟營將,徐相奎爲大興中軍,鄭日復爲江華中軍,鄭弘相爲南虞候,護軍金陽淳,副護軍吳致愚,副司直李明緖·徐箕淳·金初燮·李鎭華·吳致淳·姜導·金胤根·朴枝蕃爲柔院僉使,金鎭衡爲乶下僉使,朴崇俊爲月串僉使,張擎國爲智島萬戶,李震炯爲蛇梁萬戶,同知單李宗亨,金陽淳爲都摠管,安光質爲副摠管,朴敏光爲景福將,咸仁元爲慶熙將,李倫敘爲中樞都事,同知單朴應鉉,李昉哲爲加背梁萬戶,高大根爲玉浦萬戶,李時赫爲助羅浦萬戶,李枝郁爲開雲浦萬戶,尹光洙爲木浦萬戶,同知單池宗龜。兵批達曰,五衛將李光魯·趙鎭溥·任震白,景福宮衛將朴敏光,慶熙宮衛將咸仁源俱以病難供職,呈狀乞遞,新除授月串僉使朴榮俊,母年今爲七十五歲,法不當遠離赴任,呈狀乞遞,竝改差,何如?令曰,依。以趙永符·韓默齡爲五衛將,金宗洽爲花梁僉使,李完壽爲格浦別將,金大行爲晴川別將,同知單李碩孝,僉知三單趙鎭溥·李光魯·任震白,三陟營將趙存鼎,全州營將柳勉儉,大興中軍徐相奎,江華中軍鄭日復·南虞候鄭弘相以上今加折衝加資事,承傳,白恒鎭爲永宗僉使,朴兢淵爲薪島僉使,安榮爲加德僉使,玄蓍永爲全羅左水虞候,崔百宗爲架山別將,同知單朴敏光,副摠管單金陽淳,李廣培爲景福將,李振培爲慶熙將。兵批啓曰,訓鍊正今當差出,而擬望之人乏少,外任竝擬,何如?傳曰,允。以李時權爲訓鍊正,李重榮爲訓鍊主簿,李圭殷爲慶尙左兵虞候,副護軍金致和·趙存鼎·柳勉儉,黃駿翼爲所已萬戶,李民秀爲助泥萬戶,元孝迪爲植松萬戶,崔友吉爲代登萬戶,康漢廣爲防垣萬戶,同知單趙永符,徐英淳爲平安中軍,具鼎錫爲公忠中軍,李會點爲慶尙中軍,金學初爲黃海中軍,李顯喆爲乫浦知僉使,同知單咸仁源,金勉淳爲司禦,趙箕淳爲侍直,趙光夏爲守門將,李勉學爲滿浦僉使,柳相質爲樂南萬戶,副護軍李禮延·鄭禮容,金學敦爲五衛將,金宗洽爲牛峴僉使,劉瑈爲山羊會萬戶,胡見龍爲森森坡萬戶,廉允章爲文山萬戶,僉知單韓默岭。兵批達曰,兼司僕將李景純·韓默岭,俱以病難供職,呈狀乞遞,新除授花梁僉使文尙勛,母年今爲七十六歲,法不當遠離赴任云,竝改差,何如?令曰,依。以李商駿·具定鉉·李載遢·韓錫昌·尹弼漢爲五衛將,鄭煥宗爲內乘,金榮瑞爲景福將,申重吉爲慶熙將,李明培爲花梁僉使,張雲祚爲月串僉使,徐脊輔爲忠壯將,金翰喆爲宣傳官,李惟時爲全羅兵虞候,韓以倜爲方山萬戶,申應權爲禿用別將,同知單金榮瑞,權載秉爲左捕從,韓錫璡爲靑水萬戶,同知單李廣培。兵批達曰,景福宮衛將李廣培,慶熙宮衛將李振培,守門將趙光夏,俱以病難供職,呈狀乞遞,新除授牛峴僉使金宗洽母年今爲七十五歲,法不當遠離赴任,呈狀乞遞,竝改差,何如?令曰,依。以裵崇爲景福將,李天永爲慶熙將,具潤成爲守門將,朴昌謙爲牛峴僉使,李元夏爲訓鍊僉正,康鵬息爲永達萬戶,崔命顯爲浦項別將,同知單李振培。兵批達曰,景福宮衛將金榮瑞,慶熙宮衛將申重吉,俱以病難供職,呈狀乞遞,竝改差,何如?令曰,依。以金重麗爲景福將,鞠允臣爲慶熙將,吳明善爲訓鍊判官,桂應華爲位羅萬戶,朴雲松爲玉江萬戶,同知單李天永,李赫爲宣傳官,李敏敎爲訓鍊僉正,姜繼尙爲新門別將,金鼎鐵爲文殊別將,同知單裵崇。兵批達曰,景福宮衛將裵崇,慶熙宮衛將李天永,守門將具潤成,俱以病難供職,呈狀乞遞,竝改差,何如?令曰,依。以崔光彬爲景福將,林昌蕃爲慶熙將,金善勖爲都摠經歷,李熙碩爲都摠都事,同知單鞠允臣,李範錫爲訓鍊判官,金聖浩爲訓鍊主簿,崔光植爲守門將,同知單金重麗李熙絅,閔晉鏞爲訓鍊副正,同知單林昌蕃,韓永鎭爲訓鍊主簿,尹致亨爲武兼,同知單崔光彬,白龜鎭爲宣傳官,李倫敘爲都摠經歷,王熙澤爲訓鍊僉正,尹喜謙爲宣傳官,李萬柱爲武兼,李昌五爲中樞都事,金魯鵬爲都摠都事,李命集爲禁衛把摠,李光映·朴熙聖爲訓鍊主簿,宋得鼎爲都摠經歷,任泰錫爲武兼。兵批達曰,景福宮衛將崔光彬,守將門崔光植,俱以病難供職,呈狀乞遞,竝改差,何如?令曰,依。以李漢鼎爲守門將,金標大爲景福將,安宅臣爲訓鍊判官。兵批達曰,景福宮衛將金重麗,慶熙宮衛將鞠允臣,俱以病難供職,呈狀乞遞,竝改差,何如?令曰,依。以申載熙爲景福將,金元基爲慶熙將,鄭學權爲訓鍊主簿,李氣浩爲武兼,同知單金標大·李應祖·尹喜晉·金鍍·李儒鳳,李行潤爲武兼,趙存德·申命羲·沈宜泳·李熙輔·金帶泰·金淵淳爲部將,徐斗榦·金匡世·呂東冕·金最善·趙益燁·金利源·白致顯·廉應甲·盧璧燁·金慶桓爲守門將。權管秩,同仁沈能恪,舊乫波知李麟九,甲巖張信漢,吾村尹宅霖,乾原金應浩,於汀灘尹光乙,大坡兒吳大稷,安原姜榮周,同知單李宗茂,副司果柳永魯·沈肇永·金最和·權紞·姜漢遇·具象鉉·李仁輔·金在七·成燾·申泰熙·李東明·魏鍾訥·崔元謙·李元熙·田弼聖·金永琦·李基瑩·鄭斗鴻,以上竝單付。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而徽慶園忌辰祭齋戒〈相値〉,不得設行之意,敢達。令曰,知道。
朴容壽,以戶曹言達曰,世孫宮及供上內人以下宣飯所用各司元貢不足物種,參考前例,分道磨鍊,別單書入,而自今年十二月初一日爲始給價之意,分付宣惠廳,何如?令曰,依。
徐英淳,以兵曹言啓曰,明日景祐宮展拜時,曜金門外布帳外排立軍,廣智營入直軍,西營入直軍各三十名除出,訓鍊大將率領排立,何如?傳曰,允。
又以訓鍊都監言啓曰,禁·御兩營鄕軍停番間,廣智營入直本局軍五十名,加定十名,移直於建陽門,廣智營則以禁衛營助番牙兵,擔當入直事,筵達依下矣。來正月初一日爲始,廣智營入直軍五十名,加定軍十名,別武士二人,金虎門入直把摠率領,移直於建陽門,而待標信擧行之意,敢啓。傳曰,知道。
又以禁衛營言啓曰,廣智營入直,以本營助番牙兵擔當入直事,定奪矣。來正月初一日爲始,助番牙兵五十名,哨官一員率領,與訓局軍替代入直於廣智營,而建陽門入直把摠,與訓局把摠替代後,移直於新營之意,敢啓。傳曰,知道。
又以御營廳言啓曰,東營入直,以本廳助番牙兵專當入直事,草記允下矣。來正月初一日爲始,助番牙兵四十名,把摠一員,哨官一員率領入直之意,敢啓。傳曰,知道。
朴容壽,以義禁府言達曰,保放罪人李石求·嚴耋等,竝還囚捧供以入之意,敢達。令曰,知道。
義禁府申目粘連,向前李石求亦,松山法意,本自嚴重,而身爲帥臣,不惟不能察飭,取材船送,自歸冒犯之科,旣登繡達,焉逭本律?以此照律,何如?達依準。又申目粘連,向前徐驥淳亦,加作移貿,囚供不無依據,而取剩歸私,繡達明有論列,以此照律,何如?判付達依準。又申目粘連,向前柳曮亦,賑資出於本邑之自辦,則願納紙結·蘆稅等諸條取剩,囚供云,有歸屬,而繡達則旣謂之勒徵,又謂之冒犯,論列極其嚴重,不可以自明,得逭其罪以此照律,何如?判付達。又申目粘連,向前兪長柱亦,還穀移貿時加作,吏奸莫察,稅木磨鍊際高價,邑謬冒襲,至登繡達,論列狼藉,以此照律,何如?判付達依準。又申目粘連,向前具聖魯亦,還穀牟利,公貨犯用,民錢勒貸,防軍幻弄,差任捧賂,工價不給等諸條所犯,囚供則逐條發明是白乎矣,繡達則論列峻嚴,刺廉體重,不可以自明,有所容貸,以此照律,何如?達依準。又申目粘連,向前沈源祖段,賑資取用,初非捐廩,還錢別分,終涉違式,以致民怨,至登繡達,以此照律爲白乎旀,宋欽明段,抄飢不均,而害及窮民,捧結有加,而藉托上納者,俱係法外,罪難容貸,以此照律爲白乎旀,鄭東老段,還剩結剩之不爲犯用,賣鄕賣任之初無捧賂,囚供雖極發明,繡達明有論列,以此照律,何如?判付達依準。又申目粘連,向前柳信儉亦,還穀之許多未捧,雖曰流逋,現發於特査之下,旣登道達,虛勘之罪,在所難免,以此照律,何如?判付達依準。又義禁府申目粘連,向前尹行定段,稅米太之有剩取用,雖曰摘發吏奸而還納,終違襲謬,有違經法,囚供亦知其爲罪,以此照律爲白乎旀,嚴耋段,都戶餘剩錢之冒稱自備,已是欠實,各有歸屬,人孰詳知?繡論若是狼藉,不可以發明,有所參恕,以此照律,何如?判付達依準。又申目粘連,向前吳慶元亦,還剩之各有歸屬,結役之竝歸公用,謂有踏印文蹟,報營節目,如是極其發明,而繡達論列,若是峻嚴,刺廉體重,不可以其自明有所低仰,以此照律,何如?判付達依準。又申目粘連,向前金震璧亦,莫重達字,有此誤踏之擧,罪在不審,以此照律,何如?判付達依準。又申目粘連,向前李健緖亦,任奸而生弊,因客而招謗,已不免疵政,而漏結之襲謬,還錢之減分,亦違於常法,以此照律,何如?判付達依準。又申目粘連,向前崔允瑾亦,賣鄕賣任,捧賂討食,醜聲之狼藉,旣登繡廉,囚供之發明,何足準信?以此照律,何如?判付達依準。又申目粘連,向前元錫範段,賑政之容奸客實有負,災俵之偸弄,吏旣自服,則不察之失,自有所歸是白遣,諸條取剩,或有事勢之卽然,或云謬例之已久,囚供發明,非無依據,而繡達體重,責以經法,則亦難容貸,以此照律爲白乎旀,李魯俊段,官用固負於吏債,吏債自逋於漕錢,與取用漕錢,煞有間焉是白遣,外此諸條取剩,或以無實,或以襲謬爲言,囚供發明,非無所據是白乎矣,繡達論列,旣如是丁寧,刺廉體重,有難闊浹,以此照律,何如?判付達依準。又申目粘連,向前姜在俊段,城餉未捧,數雖夥多,旣曰流來積逋,且曰昨年報營之虞候,容有可恕之段者,已有繡達中所論,以此照律,何如?判付達依準。又申目粘連,向前宋一敎段,還錢之循謬先貸,願納之不盡歸賑,俱係法外,有難容貸,以此照律爲白乎旀,姜九成段,未頉舊災之因循襲謬,難免模糊之失,虛錄賑穀之査出補縮,亦歸彌縫之科,俱非經法,有難容貸,以此照律爲白乎旀,宋持膺段,還穀之許多未捧,雖謂以流逋,且諉於歉荒,旣已現發,難免未準捧之罪,以此照律,何如?達依準。又申目粘連,向前金在宣段,俵災之不審,決訟之不公,吏逋之懲族,籍租之派給,囚供發明,俱有指的是白乎矣,繡達體重,論列狼藉,不可以其自明,歸之無罪,以此照律爲白乎旀,李啓朝段,設賑任吏幻弄,分還而致民愁亂,外此疵政,亦在論列,繡達體重,有難曲恕,以此照律爲白乎旀,崔弘岱段,本邑雖是私賑,飢口之濫抄,賑巡之減設,旣係失儉,亦涉不誠,以此照律,何如?判付達依準。又申目粘連,向前趙雲龜亦,賑穀之自備無實,還錢之貸下乾沒,非卽不誠,亦係違法,以此照律,何如?判付達依準。又義禁府申目,槐山郡守沈源祖,淸安縣監宋欽明,唐津前縣監鄭東老等原情云云。徽旨內辭緣,泛稱遲晩,竝只刑推得情,何如?判付達依準,竝只除刑推議處爲良如敎。又申目,㓒原前縣監徐驥淳原情云云。徽旨內辭緣,泛稱遲晩,刑推得情,何如?達,除刑推議處爲良如敎。申目,安義前縣監兪長柱原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。申目,前前統制使李石求原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付達依準。又申目,前統虞候具聖魯原情云云。徽旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付達依準。又申目,甲山前前府使柳信儉原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。又申目,金海前府使柳曮原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。
義禁府照目粘連,懷德前縣監趙雲龜矣本府議達內,賑穀之自備無實,還錢之貸下乾沒,非直不誠,亦係違法,以此照律,罪杖一百收贖,告身盡行追奪,私罪奉令依準爲旀,功議各減一等爲良如敎。又照目粘連,扶餘前縣監金在宣,永同前縣監李啓朝,唐津前縣監崔弘岱等矣本府議達內,金在宣段,俵災之不審,決訟之不公,吏逋之懲族,籍租之派及,囚供發明,俱有指的是白乎矣,繡達體重,論列狼藉,不可以其自明,而歸之無罪,李啓朝段,設賑而任吏幻弄,分還而致民愁亂,外此疵政,亦在論列,繡達體重,有難曲恕,崔弘岱段,本邑雖係私賑,飢口之濫抄,賑巡之減設,旣係失檢,亦涉不誠,竝只以此照律罪,金在宣·崔弘岱等段,以制書有違律,各杖一百收贖,告身盡行追奪,李啓朝段,以不應爲事理重律,杖八十收贖,奪告身三等,竝只私罪。奉令依準爲旀,竝只功議各減一等爲良如敎。又照目粘連,金山前郡守吳慶元矣本府議達內,還剩之各有歸屬,結餘之竝歸公用,謂有踏印文蹟,報營節目是如,極其發明,而繡達論列,若是峻嚴,刺廉體重,不可以其自明,有所低仰,以此照律,罪杖八十收贖,告身盡行追奪,徒二年定配,私罪奉令依準爲旀,功議各減一等爲良如敎。又照目粘連魯城前縣監尹行定,稷山前縣監嚴耋等矣本府議達內,尹行定段,稅米太之有剩取用,雖曰摘發吏奸,而還納終爲襲謬,有違經法,囚供亦知其爲罪,以此照律爲白乎旀,嚴耋段,都戶餘剩錢之冒稱自備,已是欠實,各有歸屬,人孰詳知?繡達若是狼藉,不可以自明,有所參恕,以此照律罪,尹行定段,以不應爲事理重律,杖八十收贖,奪告身三等,嚴耋段,以制書有違律,杖一百收贖,告身盡行追奪,竝只私罪。奉令依準爲旀,尹行定段,功議各減一等爲旀,嚴耋段,功減一等爲良如敎。又照目粘連,中官金震璧矣本府議達內,莫重達字,有誤踏之擧,罪在不審,以此照律,罪笞四十收贖,附過還職,私罪奉令依準爲旀,功減一等爲良如敎。又照目粘連,公忠前兵虞候姜在俊矣本府議達內,城餉未捧,數雖夥多,旣曰流來積逋,且曰昨年報營之虞候,容有可恕之端者,已有繡達中所論,以此照律,罪笞五十收贖,解見任別敘,私罪奉令依準爲旀,功減一等爲良如敎。又照目粘連,晉州前牧使元錫範,前前牧使李魯俊等矣本府議達內,元錫範段,賑政之容奸,客實有負,災俵之偸弄,吏旣自服,則不察之失,自有所歸是白遣,諸條取剩,或有事勢之卽然,或云謬例之已久,囚供發明,非無依據,而繡達體重,責以經法,則亦難容貸,以此照律爲白乎旀,李魯俊段,官用固負於吏債,吏債自逋於漕錢,與取用漕錢,煞有間焉是白遣,外此諸條取剩,或以無實自明,或以襲謬爲言,囚供發明,非無所據是白乎矣,繡達論列,旣如是丁寧,刺廉體重,有難闊狹,以此照律,罪各杖八十收贖,告身盡行追奪,徒二年定配,竝只私罪。奉令依準爲旀,竝只功議各減一等爲良如敎。又照目粘連,昆陽前郡守崔允瑾矣本府議達內,賣鄕賣任,捧賂討食,醜聲之狼藉,旣登繡廉,囚供之發明,何足準信?以此照律,罪杖六十收贖,告身盡行追奪,徒一年定配,私罪奉令依準。又照目粘連,靈岩前郡守李健緖矣本府議達內,任奸而生弊,因客而招謗,已不免疵政,而漏結之襲謬,還錢之減分,亦違於常法,以此照律,罪杖一百收贖,告身盡行追奪,私罪奉令依準爲旀,功減一等爲良如敎。又照目粘連,石城前縣監宋一敎,藍浦前縣監姜九成,連山前縣監宋持膺等矣本府議達內,宋一敎段,還錢之循謬先貸,願納之不盡歸賑,俱係法外,有難容貸,以此照律爲白乎旀,姜九成段,未頉舊災之因循襲謬,難免模糊之失,虛錄賑穀之査出補縮,亦歸彌縫之科,俱非經法,有難容貸,以此照律爲白乎旀,宋持膺段,還穀之許多未捧,雖謂以流逋,且諉於歉荒,旣已現發,則難免未準捧之罪,以此照律罪,姜九成·宋持膺等段,以制書有違律,各杖一百收贖,告身盡行追奪,宋一敎段,以坐贓律,杖七十收贖,奪告身二等,竝只私罪。奉令依準爲旀,姜九成段,功減一等,宋一敎·宋持膺等段,竝只功議各減一等爲良如敎。
義禁府照目粘連,安義前縣監兪長柱矣本府議達內,還穀移貿時加作,吏奸莫察,稅木磨鍊際高價,邑謬冒襲,至登繡達,論列狼藉,以此照律,罪杖八十收贖,奪告身三等,私罪奉令依準爲旀,功議各減一等爲良如敎。又照目粘連,㓒原前縣監徐驥淳矣本府議達內,加作移貿,囚供不無依據,而取剩歸私,繡達明有論列,以此照律罪,從重論杖一百收贖,告身盡行追奪,私罪奉令依準爲旀,功議各減一等爲良如敎。又照目粘連,前統制使李石求矣本府議達內,松山法意,本自嚴重,而身爲帥臣,不惟不能察飭,取材船送,自歸冒犯之科,旣登繡達,焉逭本律?以此照律,罪杖八十收贖,告身盡行追奪,徒二年定配,私罪奉令依準爲旀,功議各減一等爲良如敎。又照目粘連,前統虞候具聖魯矣本府議達內,還穀牟利,公貨犯用,民錢勤貸,防軍幻弄,差任捧賂,工價不給等諸條所犯,囚供則逐條發明是白乎矣,繡達則論列峻嚴,刺廉體重,不可以自明,有所容貸,以此照律,罪杖六十收贖,告身盡行追奪,徒一年定配,私罪奉令依準爲旀,功議各減一等爲良如敎。又照目粘連,金海前府使柳曮矣本府議達內,賑資出於本邑之自辦,願納紙結蘆稅等諸條取剩,囚供云有歸屬,而繡達則旣謂之勒懲,又謂之冒犯,論列極其嚴重,不可以其自明,得逭其罪,以此照律,罪杖六十收贖,告身盡行追奪,徒一年定配,私罪奉令依準爲旀,功減一等爲良如敎。又照目粘連,甲山前府使柳信儉矣本府議達內,還穀之許多未捧,雖曰流逋,現發於特査之下,旣登道達,虛勘之罪,在所難免,以此照律,罪杖一百收贖,告身盡行追奪,徒三年定配,勿揀赦前,私罪奉令依準爲旀,功議各減一等爲良如敎。又照目粘連,槐山前郡守沈源祖,唐津前縣監鄭東老,淸安前縣監宋欽明等矣本府議達內,沈源祖段,賑資取用,初非捐廩,還錢別分,終涉違式,以致民怨,至登繡達,以此照律爲白乎旀,宋欽明段,抄飢不均,而害及窮民,捧結有加,而藉托上納者,俱係法外,罪難容貸,以此照律爲白乎旀,鄭東老段,還剩結剩之不爲犯用,賣鄕賣任之初無捧賂,囚供雖極發明,繡達明有論列,以此照律罪,沈源祖·宋欽明等段,以制書有違律,各杖一百收贖,告身盡行追奪,鄭東老段,以坐贓律,杖六十收贖,告身盡行追奪,徒一年定配,竝只私罪。奉令依準爲旀,鄭東老·宋欽明等段,竝只功減一等爲旀,沈源祖段,功議各減一等爲良如敎。
朴容壽,以義禁府言達曰,時囚罪人元錫範·李魯俊·吳慶元等,各杖八十徒二年定配,崔允瑾杖六十徒一年定配照律公事,判付內,依準,元錫範·李魯俊·吳慶元等竝功議各減一等事,令下矣。元錫範功議各減一等,杖六十收贖,告身盡行追奪,公忠道平澤縣花川驛徒一年定配,李魯俊功議各減一等,杖六十收贖,告身盡行追奪,江原道原州牧安昌驛徒一年定配,吳慶元功議各減一等,杖六十收贖,告身盡行追奪,公忠道牙山縣長時驛徒一年定配,崔允瑾杖六十收贖,告身盡行追奪,黃海道平山府金巖驛徒一年定配,而各以議達內辭意,具罪目,依例發遣府書吏·羅將,押送于各其配所,何如?令曰,依。
己丑十二月二十五日辰時,上御熙政堂。藥房入診入侍時,都提調李相璜,副提調鄭基善,假注書兪象煥,記注官金輦,記事官金大根,檢校直閣徐萬淳以次進伏,醫官玄在德·金珪·金漢祚,以次進伏楹外訖。上曰,史官分左右,相璜曰,今冬雖煖,數日稍寒,聖體若何?上曰,一樣矣。中宮殿氣候,若何?上曰,一樣矣。世子宮氣候,何如?上曰,一樣矣。相璜曰,醫官入診,何如?上曰置之。相璜曰,明日卽徽慶園忌辰也,伏想孺慕益新矣。相璜曰,前高山縣監李惟鐸,以待令醫官,方在罷散中,依例敘用,還屬本院,仍令該曹口傳付軍職,冠帶常仕,何如?上曰,依爲之。出擧條進御二錢重人蔘粟米飮,自今日一貼式限二貼煎入事。出榻敎中宮殿進御二錢重人蔘粟米飮,自今日一貼式煎入事。出榻敎上曰,史官就座。仍命退,諸臣以次退出。
上在昌德宮常參·經筵,以代理停。
王世子祗迎入幕次後,內閣·政院·藥房·春坊口傳問安。答曰,知道。
大駕詣景祐宮入齋室後,王世子板位問安。答曰,知道。內閣·政院·玉堂·藥房口傳問安。答曰,知道。
王世子入齋室後,內閣·政院·藥房·春坊口傳問安。答曰,知道。
展拜後,王世子板位問安。答曰,知道。內閣·政院·玉掌·藥房口傳問安。答曰,知道。
王世子展拜後,內閣·政院·藥房·春坊口傳問安。答曰,知道。
王世子祗迎入幕次後,內閣·政院·藥房·春坊口傳問安。答曰,知道。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
王世子還內後,內閣·政院·藥房·春坊口傳問安。答曰,知道。
徐英淳達曰,行大司憲洪羲俊,執義尹錫永未肅拜,掌令徐洛淳·金瑩,持平金洛駿·白時源在外,監察茶時之意,敢啓。令曰,知道。
鄭基善啓曰,藥房提調·副提調持粟米飮來待矣。傳曰,封入。
傳于鄭基善曰,奉審承旨駕前入侍。
李奎鉉達曰,今日動駕,承旨當爲備員,而右副承旨李圭祊不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,趙冀永代點。
李奎鉉達曰,新除授右副承旨趙冀永,卽爲牌招,何如?令曰,依。
鄭知容,以弘文館言達曰,下番闕直,事甚未安。新除授副修撰洪重燮,卽爲牌招入直,何如?令曰,依。
備邊司,摠戎使金祖淳·李海愚·白東薳·李惟秀添書代點。
兵曹,摠戎使單李惟秀。
徐英淳啓曰,新除授摠戎使李惟秀,卽爲牌招,諭書令書及密符傳授,何如?傳曰,允。
以副修撰洪重燮牌不進罷職令旨,令于趙冀永曰,只推。
鄭知容,以承文院都提調意達曰,院製述官南石老遷轉代,前監牧官張燮元差下,使之付軍職,冠帶常仕,何如?令曰,依。
又以弘文館言達曰,下番無他推移之員,不得已以上番姑降入直之意,敢達。令曰,知道。
徐英淳,以兵曹言達曰,謹依下令,武兼廳房直金千才,決杖十五度,各別懲勵之意,敢達。令曰,知道。
令于徐英淳曰,明日出宮門路,以貳極門爲之。
趙冀永,以義禁府言達曰,時囚罪人李石求,杖八十,徒二年定配,照律公事,判付內,功議各減一等事,令下矣。李石求功議各減一等,杖六十收贖,告身盡行追奪,公忠道稷山縣成歡驛徒一年定配,而以議達內辭意具罪目,依例發遣府書吏,押送配所,何如?令曰,依。
又以義禁府言達曰,時囚罪人柳曮·鄭東老·具聖魯等,各杖六十,徒一年定配,照律公事,判付內,柳曮·鄭東老功減一等,具聖魯功議各減一等事,令下矣。柳曮·鄭東老各功減一等,減徒加杖,杖一百收贖,告身盡行追奪,具聖魯功議各減一等,減徒加杖,杖九十收贖,奪告身四等,竝放送之意,敢達。令曰,知道。
又以義禁府言達曰,時囚罪人柳信儉杖一百,徒三年定配,勿揀赦前,照律公事,判付內,功議各減一等事,令下矣。柳信儉功議各減一等,杖八十,徒二年定配,以喪後勘斷收贖,告身盡行追奪,放送之意,敢達。令曰,知道。
令于朴容壽曰,國之置相,何時不重,而況目今國事日就孔艱,民勢日益困瘁,財穀俱竭,紀綱掃地,無事不病,無處非憂,若非副手之工,支廈之材,則實無以濟其危而扶其顚矣。惟卿已自先朝,曁于當宁,歷試內外,輿望甚重,救嶠南己巳之荒,而民生奠安,當關西壬申之燮,而一路賴活,民之所仰望,國之所倚恃,不啻若山斗股肱,望卿克念王室之多艱,仰體聖簡之特畀,卽起膺命,弘濟時憂。仍令于朴容壽曰,此別諭,遣史官,往諭于右相。
咸鏡監司金箕殷書曰,伏以邦籙無疆,王世孫冊禮有命,縟儀將擧,此實我東方所罕有之大慶,而太平萬世之基,永鞏於今日,歡忻蹈忭,中外同情。仍伏念臣之待罪北臬,歲將再周,瓜熟踰月,理宜遞改,故束裝治簿,惟日須代,千萬不自意麥秋仍任之令,忽下於此際,臣誠惝怳踧踖,不知何以得此也。臣本知識固陋,才猷淺短,雖在年豐時和,物阜民殷之日,承流宣化,懷綏安保之責,實無堪當之望,況不幸値穡事荐歉,昨春今夏,連歲設賑,而旣不能報效涓埃,仰答委畀,至於今秋懷襄,尤是振古所無,江川汎濫,陵谷變遷,民舍之漂頹,人命之渰沒,無非驚心慘目。幾萬蒼生,擧在漏船之中,殆將不保朝夕。幸蒙睿恩,曲加軫恤,旣遣繡衣而慰撫,特差文倅而懷保,綸綍誕宣於坊曲,恩光混被於幽明,關以北垂髫戴白,擧切少須臾無死之願,而繼以兩道之穀,已令船運而往哺,京司之納,亦皆停減而補賑。至若進獻之蠲免,帑錢之頒降,俱係無前曠蕩之典,深仁厚澤,藹如春陽。於是乎昔之號咷者,今焉嬉笑,前之顚連者,今乃安順,此時對揚之方,救濟之策,政須副手艄工,衣袽補漏,汲汲手援,俾免胥溺,而今乃以如臣疎迂闇劣,已試蔑效者,委任而責成,得無近於强僬僥以千勻,責駑駘以百里哉?且臣質本虛脆,年又衰邁,加之以水土不服,疾病相仍,民邑事務,有時不能領略,簿書期會,率多一任稽滯,閑漫酬應,尙難自力,煩極撥理,尤非可論。臣若終未能上宣恩德,下究實惠,使豐沛生成之民,至於不獲其所,則臣之辜恩僨事之罪,固所甘心,不足自恤,而任非其人,害及無辜。竊恐爲王政之大失,左右思量,承膺無路,玆敢不避猥越,短章陳籲。伏乞睿慈,俯垂鑑諒,亟收臣仍任之令,回授他可堪之人,以幸民事,以安微分,不勝大願,臣無任云云。答曰,覽書具悉。北關民命,方在溝壑,此時乞遞,大非對揚之意,卿其勿辭,蓋勉慰撫奠安之責。
令摠戎使李惟秀書。王世子若曰,山西之將材至重,方切聽鼓鼙之思,城北之戎權不輕,特紆專靲之寵,寔出余心之簡,奚恃僉謀之同?惟卿,忠武肖孫,德水令冑,恂恂稟純愨之質,每謹飭而律身,桓桓負壯勇之風,矧智略之出類。曩畀以北閫之節制,御卒伍而恩威竝行,且授之南統之戎權,按事務而巨細咸擧,子豈非虎臣赳赳,余所賴龍鞱恢恢。念彼漢北一營,實我畿右重鎭,關防較近於沁府,左右緩急之攸依,樓櫓對峙於南城,表裏險阻之足恃。邇來百弊之最集,是時屬誰?殆同兩局之設施,爲任最重。玆授卿以摠戎使,卿其克念北鎭之大,庸體中批之衷,修戈矛堅甲兵,無忽春秋之組練,繕倉厫修譙障,每思陰雨之綢繆。於戲,重任是叨,佇見籌劃之有得,華誥誕降,須念簡拔之出常。故玆令示,詳宜知悉。知製敎臣兪章煥製進。
己丑十二月二十六日辰時,上詣景祐宮。展拜入侍時,行都承旨鄭基善,行左承旨李奎鉉,右副承旨趙冀永,同副承旨朴容壽,假注書曺雲承,記事官金熙逌·金大根,檢校直閣徐萬淳,以次侍立。時至,通禮跪啓外辦。上具翼善冠·衮龍袍,乘輿出宣化門。基善進前奏曰,俄以奉審無頉,仰達矣。上曰,唯。上由協陽門·曜金門,至景祐宮入齋室。少頃,通禮跪啓外辦。上由神門,詣展拜位行禮。仍爲奉審訖,還入齋室後,通禮跪啓外辦。上由曜金門·協陽門還內,出標信解嚴。諸臣以次退出。
己丑十二月二十六日辰時,王世子隨駕詣景祐宮展拜入對時,右承旨鄭知容,左副承旨徐英淳,假注書金學性,記事官李肯愚,別兼春秋徐戴淳,原任直提學金鏴,原任直閣徐俊輔,直提學徐憙淳,檢校待敎金興根,以次陪立。時至,相禮贊請外備。王世子具翼善冠·衮龍袍,乘輿出重華門外。藥房提調金鏴進前奏曰,侵早勞動,睿體若何?令曰,一樣矣。令曰,陪衛軍兵毛具從便爲之。出令旨由貳極門至協陽門外,相禮跪贊請降輿,王世子降輿,步過仁政門外,相禮跪贊請乘輿,王世子乘輿,由曜金門詣祗迎位。大駕至,鞠躬祗迎訖。相禮贊請乘輿,王世子乘輿仍隨駕,詣齋室門外,相禮贊請降輿,王世子降輿,隨詣展拜位行禮訖,還入便次。令曰,留院公事入之。出令旨還宮時至,相禮贊請乘輿,王世子乘輿,至齋室門外入幕次。大駕至,詣祗迎位鞠躬祗迎,仍隨駕,由曜金門·貳極門·重華門還內。諸臣以次退出。
上在昌德宮。常參·經筵,以代理停。
王世子詣春塘臺。社稷祈穀大祭肄儀,還內後,內閣·政院·玉堂·藥房·春坊口傳問安。答曰,知道。
鄭知容達曰,來初一日輪對日次,而正朝問安相値,頉稟之意,敢達。令曰,知道。
傳曰,守令·邊將初仕人留待。
傳于趙冀永曰,守令·邊將初仕人入侍。
令于鄭基善曰,守令·邊將初仕人留待。
令于鄭基善曰,守令·邊將初仕人入對。
令于徐英淳曰,明日出宮門路,以貳極門爲之。
徐英淳,以兵曹言達曰,今日社稷祈穀大祭肄儀時,本曹堂上陪衛二員,當爲備員,而參知沈宜臣有身病,不得進參,令政院稟令變通,仍令該曹,以在京無故人,口傳差出,待下批牌招,以爲進參之地,何如?令曰,許遞,旣承下敎,前望單子入之。
兵曹參知前望單子入之,趙庭和代點。
吏曹口傳政事,兵曹參議單趙庭和,參知單李渭達。
鄭知容達曰,明日正朝望闕禮習儀,兩司當爲進參,除在外外,未肅拜人員,竝待開門牌招,何如?令曰,依。
以副修撰洪重燮牌不進罷職令旨,令于鄭知容曰,只推。
鄭知容,以弘文館言達曰,下番姑降入直,事甚未安。副修撰洪重燮旣有只推之令,卽爲牌招入直,何如?令曰,依。
鄭基善,以吏曹言達曰,今此正朝祭祭官,當爲磨鍊,而除老病公頉,實無推移排比之路,依近例,刑官及司饔院官員年六十以上人,通瀜塡差以入,而其中時無職名人員,令該曹,口傳付軍職,何如?令曰,依。
又以吏曹言達曰,昭寧園守奉官睦仁培,以其身病,呈狀乞遞,改差,何如?令曰,依。
李奎鉉,以司僕寺提調意達曰,分養馬故失·瘦瘠·不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑現告成冊,今始來到,而係是宥旨前事,何以爲之?敢稟。令曰,蕩滌。
徐英淳,以訓鍊都監言達曰,本局諸將官自今年正月至十二月射講居首人,別單書入之意,敢達。令曰,知道。
又以禁衛營言達曰,本營諸將官今年射講,都計劃居首人,依例別單書入之意,敢達。令曰,知道。
又以御營廳言達曰,本廳諸將官今年射講,都計劃居首人,別單書入之意,敢達。令曰,知道。
行大司憲洪羲俊達曰,臣伏奉霜臺除旨,以臣衰憒之姿,何敢濫廁於淸朝風憲之長,而感恩。怵義,冒沒趨膺,少伸叩謝之忱。第於合達中,有不可以聯參者,自前陳懇,輒蒙體諒之恩,到今處義,宜無異同。請令遞斥臣職。答曰,依達。
事變假注書卓雲翰書達。臣於本月二十六日申時量,敬奉令諭,馳往傳諭于西部皇華坊聚賢洞契右議政鄭晩錫所住處,則以爲,臣之猥叨新命,今已八箇日矣。宜卽畢瀝肝肺,仰祈收還,而惟其心悸魂褫,病且添劇,神思微茫,無以綴屬文字,尙此稽緩,尤切悚蹙。玆者史官,臨宣別諭,褒予過隆,委毗深重,有非眇末賤臣所敢承當者,惶感愧慄,汗淚交逬,益不知所以自措。噫,臣是管蒯之賤品也,而本無稱於才能長短,職是金鉉之重任也,而大有關於國家安危,以若賤品,置若重任,是何異於使駑駘而騁九折之險,責僬僥而强千勻之重乎?其所顚踣,可立而待,而彼之顚踣,其爲災止於駑駘耳僬僥耳。此之顚踣,非徒臣一己之患,而其所貽患於國家者,有不可勝言,是豈不大可憂懼哉?此臣所以寧被方命之誅,而不敢爲進身計者也。伏惟离明燭物,睿慈體下,倘或念及於此,不待臣言之畢,而必有所變通,臣之日夜顒祝,惟在於是,謹當悉暴情實,仰請處分云矣,敢達。令曰,知道。
吏曹參判朴晦壽書曰,伏以天佑宗祊,景籙鼎盛,惟我世孫宮尺衣漸長,封冊之禮,吉日載涓,鞏本重統,所以上答天休,下係民望,萬億年無疆之基。伊始自今,慶溢區宇,歡騰中外。仍伏念臣兩載南藩,猥膺匪據,愆尤徒積,威罰倖逭,挨到滿瓜,歸入修門,快若駑駘之脫羈,僬僥之缷擔,此豈臣始望之攸及,罔非邸下終始之賜也。今玆逖違之餘,誠固切於覲光,禮尤重於反面,觚稜入望,夢魂先繞,犬馬常情,自不能已,而顧以匪分之職名縻身,欲進而不敢進,有若從後而挽掣者然,替納密符,退伏私次,惶懍恧蹙,罔知攸措。夫有國之政,莫大於官人以能,一或反是,徒歸僥濫,況六典分職,最重天官,統百之任,雖專於冢宰,參貳之責,實均於銓衡。苟非識鑑足以別品流,雅望足以鎭浮躁,則上不可苟授,而下不敢僥冒也審矣。臣曾忝邇列,其鈍滯庸陋,不合淸要之狀,睿鑑之所俯燭,而非但才器之不稱,兼以歷試之無素。凡於人物優劣,氏族高下,班簿階級,檢擬格例,無往非昧昧,以若人而居是任,何異猿狙之製衣冠,土木之被文繡乎?倘使猝當代斲,血指之患,可立而俟,雖欲仰恃寵靈,冒沒承當,旣無補於激揚之政,徒爲累於則哲之明,則一身狼狽,猶屬細故,此臣所以惕然色懼,不敢爲冒進之計。苟非然者,臣受恩如天,圖報無地,夷險不擇,趨走爲恭,豈不欲策勵駑鈍,粗效塵露,而敢爲此逡巡乎?且臣之居藩,無績可稱,有罪可數,城餉積逋,至發於省部管轄之地,營裨二字,攙見於邑倅繡評之中,其察飭之已疎,操束之不嚴,居然可見,而罰止問備,事歸瑣屑,臣心慙恧,當復何如?臣方蹙伏誦愆,恭俟威罰之不暇,亦安敢揚揚冒進乎?伏乞睿慈,諒臣言之非出飾讓,軫名器之不可濫屑,將臣所帶吏曹參判之銜,亟行鐫改,仍治臣當勘之罪,以重官方,以靖私分,千萬幸甚。臣無任云云。答曰,覽書具悉。卿其勿辭行公。
己丑十二月二十七日辰時,上御熙政堂。守令·邊將初仕人入侍時,右副承旨趙冀永,同副承旨朴容壽,假注書曺雲承,記注官洪煥,記事官金大根,慶州府尹李根中,宣川府使柳基常,甲山府使李宜植,碧潼郡守金周喆,江東縣監李敦榮,慈仁縣監趙啓昇,鐵山府使蔡大永,昆陽郡守金翊根,文化縣令李憲猷,固城縣令李顯稷,黃岡縣監趙敏永,兔山縣監金商一,鴻山縣監李培秀,禮安縣監金履鍾,龍宮縣監李宜翼,英陽縣監李玹,興陽縣監柳相鼎,高敞縣監洪範祖,淸河縣監朴宗琰,孟山縣監申錫祜,健元陵參奉金宜淳,敬陵參奉沈樂憲,章陵參奉韓用鼎,懿陵參奉李秉九,元陵參奉朴寅圭,禮賓參奉吳謹常以次進伏。加德僉使安榮,月串僉使張雲祚,柔院僉使朴枝蕃,乶下僉使金鎭衡,花梁僉使李明培,平南萬戶柳相質,智島萬戶張擎國,蛇梁僉使李震炯,玉浦萬戶高大根,加背梁萬戶李昉哲,助泥萬戶李民秀,助羅浦萬戶李時赫,開雲浦萬戶李技郁,木浦萬戶尹光秀,所已萬戶黃駿翼,植松萬戶元孝迪,森森坡萬戶胡見龍,防垣萬戶康漢廣,位羅萬戶桂應華,文山萬戶廉允章,永達萬戶康鵬息,以次序立堂下。上曰,史官分左右,以次進前奏職·姓名。根中奏職·姓名退出。上曰,慶州府尹,誰也?容壽曰,李根中也。基常等以次進奏訖,榮等以次奏職·姓名於堂下訖,竝以次退出。上曰,史官就座。仍命退,承史以次退出。
己丑十二月二十七日辰時,王世子詣春塘臺。社稷祈穀大祭肄儀入對時,行都承旨鄭基善,行左承旨李奎鉉,右承旨鄭知容,左副承旨徐英淳,假注書金學性,記事官黃鍾人,記注官金熙逌,原任提學金履喬,原任直提學金鏴,原任直閣徐俊輔,直提學徐憙淳,檢校直閣徐萬淳,檢校金興根,以次陪立。時至,相禮贊請外備,王世子具翼善冠·衮龍袍,乘輿出重華門外。藥房提調金鏴,副提調鄭基善進前奏曰,侵早勞動,睿體,若何?令曰,一樣矣。令曰,陪衛軍兵毛具,從便爲之。出令旨由貳極門·靑陽門,詣春塘臺。相禮跪贊請降輿,王世子降輿陞座立。仍肄儀如禮訖,禮儀使跪白禮畢。相禮贊請乘輿,王世子乘輿,仍由靑陽門·貳極門還內,諸臣以次退出。
己丑十二月二十七日申時,王世子座重熙堂。守令·邊將初仕人入對時,行都承旨鄭基善,左副承旨徐英淳,假注書曺雲承,記事官黃鍾人·金大根。慶州府尹李根中,宣川府使柳基常,甲山府使李宜植,碧潼郡守金周喆,江東縣監李敦榮,慈仁縣監趙啓昇,鐵山府使蔡大永,昆陽郡守金翊根,文化縣令李憲猷,固城縣令李顯稷,黃岡縣監趙敏永,兔山縣監金商一,鴻山縣監李培秀,禮安縣監金履鍾,龍宮縣監李宜翼,英陽縣監〈李玹〉,興陽縣監柳相鼎,高敞縣監洪範祖,淸河縣監朴宗琰,孟山縣監申錫祜,健元陵參奉金宜淳,敬陵參奉沈樂憲,章陵參奉韓用鼎,懿陵參奉李秉九,元陵參奉朴寅圭,禮賓參奉吳謹常,以次進伏。加德僉使安榮,月串僉使張雲祚,柔院僉使朴枝蕃,乶下僉使金鎭衡,花梁僉使李明培,平南萬戶柳相質,智島萬戶張擎國,蛇梁僉使李震炯,玉浦萬戶高大根,加背梁萬戶李昉哲,助泥萬戶李民秀,助羅浦萬戶李時赫,開雲浦萬戶李枝郁,木浦萬戶尹光垂,所已萬戶黃駿翼,植松萬戶元孝迪,森森坡萬戶胡見龍,防垣萬戶康漢廣,位羅萬戶桂應華,文山萬戶廉允章,永達萬戶康鵬息,以次序立堂下。令曰,史官分左右,以次奏職·姓名。根中等以次奏職·姓名。至宜植,令曰,年歲幾何?宜植奏曰,三十七歲矣。令曰,誰也?基善奏曰,李觀植之弟也。令退,至金翊根,令曰,年歲幾何?翊根曰,二十六歲矣。令退,至玹,令曰,誰也?基善曰,廣平大君之後孫也。令退,至錫祜,令曰,誰也?基善曰,茂山人也。令曰,然則北關人耶?對曰,然矣。令曰,何時上京乎?錫祜曰,上京已六年矣。令曰,其間下去復來乎?錫祜曰,未得下去矣。令退,至樂憲,令曰,年歲幾何?樂憲曰,三十六歲矣。令曰,誰之子耶?樂憲曰,故縣監沈來永之子也。令曰,來永之死不久乎?樂憲曰,久矣。令退,至用鼎,令曰,誰也?基善曰,淸川府院君之後孫,今番承傳者也。令退,至秉九,令曰,誰也?基善曰,憲字下行也。令曰,誰之子也?秉九曰,故義城縣令李憲成之子也。令退,至寅圭,令曰,誰也?基善曰,故判書朴長遠之五代孫,而今完伯朴永元之族也。令退,令史官就座。仍令退,承史以次退出。
上在昌德宮。常參·經筵,以代理停。
王世子詣摛文院齋宿後,內閣·政院·玉堂·藥房·春坊口傳問安。答曰,知道。
趙冀永達曰,大司憲未差,執義尹錫永牌不進,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
令于鄭知容曰,禮刑換房。
趙冀永達曰,今日正朝望闕禮習儀,憲府則監察代行矣。雖無諫院,依例行禮之意,敢達。令曰,知道。
又達曰,臣冀永,今日正朝望闕禮習儀,進去下直之意,敢達。令曰,知道。
傳于徐英淳曰,來正月初一日詣太廟展謁,仍詣景祐宮展拜,王世子隨駕祗迎之節,依例磨鍊。鄭基善達曰,明日傳香禮房承旨,當爲齋宿,右副承旨趙冀永,卽爲牌招,何如?令曰,依。
以執義尹錫永,正言李民愚·申大元牌不進罷職令旨,令于鄭知容曰,只推。
徐英淳,以都摠府言達曰,今日入直內三廳武兼禁軍等,當爲習射技,而齋宿相値,不得設行之意,敢達。令曰,知道。
又以兵曹言啓曰,來正月初一日,大駕詣宗廟展謁,仍詣景祐宮殿拜時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今年秋展謁例爲之。
趙冀永,以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。來正月初一日太廟展謁,旣有成命,永禧殿展謁之禮,何以爲之乎?敢稟。傳曰,太廟展謁日同爲磨鍊。
又以禮曹言達曰,來正月初一日,行昭寧園正朝祭享時,兩官當爲備員將事,而守奉官一員未差,無以擧行,未差之代,卽令該曹,以在京無故人口傳差出,以爲備員擧行之地,何如?令曰,依。
又以弘文館言達曰,下番姑降入直,事甚未安。副修撰洪重燮,旣有只推之令,卽爲牌招入直,何如?今曰,依。
鄭基善,以吏曹言達曰,成均館典籍安仁,漢城府主簿吳顯甲,俱以身病,呈狀乞遞,竝改差,何如?令曰,依。
又以內醫院都提調·提調意達曰,加平郡守金殷相旣遞外任,依例還屬本院,令該曹口傳付軍職,冠帶常仕,何如?令曰,依。
又以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李寅弼未肅拜,直講李㙽在外未肅拜,典籍柳榮河差祭進去,時無入直之員,以他郞官姑爲代直,何如?令曰,依。
徐英淳,以備邊司言達曰,卽見咸鏡監司金箕殷狀達,則備陳南·北關民情事勢及賑資貿遷分排之狀,仍以三等邑均廳詳定錢布之蕩減與補賑外折半上納條及端川所納度支貢銀秋等條,竝爲加劃,茂山逋還代捧木之賑邑鹽藿用餘者,盡數劃下,則一從時價取用,以爲慶源·慶興年例所納北兵營進上價米及餉耗等給代之需事,請令廟堂稟令分付矣。一路接濟之方,屢下曠絶之澤,則又此煩請,有若求益,揆以事體,不可輒許,而道達中九仞一簣之喩,必有所斟量不得已而然,優儓之餘,難惜小費,三等各邑詳定應納條及端川貢銀,特爲加劃,收逋代木,本出權宜,而詳定折錢,厥有恒式,謂將銷折,遽請減價,已涉欠商,況用餘之盡數請劃,得不近於無節乎?然各樣給代之需,如非以此推移,更無從他措處,則民事方棘,亦不可不念,茂山木賑邑鹽藿所費外餘存者,亦令量宜取用,而用餘數爻,則待畢賑,使之磨勘登聞之意,分付,何如?令曰,依。
吏曹申目粘連,觀此兼侍講院輔德李憲瑋上書,則以爲,臣與輔德臣憲球,有從兄弟應避之嫌,臣之所帶春秋兼銜,在所當避。伏乞亟賜鐫免,以存公格亦爲白有臥乎所,相避之法,在下當遞,而春坊兼帶春秋,法不得減下是白如乎,本職遞改,曾有已例,兼輔德李憲瑋,似當遞改是白乎矣,僚堂兼帶,遞仍當否,臣不敢擅便,徽裁,何如?判付達,依回達施行爲良如敎。
前知事鄭晩錫書曰,伏以景籙無疆,我世孫宮閣下冊禮涓吉,縟儀將擧,歡欣蹈舞,帀域惟均。仍伏念臣家世單寒,踪跡孤畸,又無一藝一能之足稱,直是天地間無用賤品,田社漁樵乃分之宜,榮塗軒,匪夢攸到,而叨逢休明,謬通朝籍,于玆四十有七年,歷忝華膴,濫塵崇顯,蒙被國恩,與天無極,而報蔑涓埃,罪積邱山,夙宵兢惕,寢食不安,不啻若履氷集木,不意議政新擢,又下於飾巾待盡之際。臣聞命震駴,神遁魄奪,皇皇如喪性之人,蹙蹙若無告之民,歷累日罔知攸措,直欲循墻鑽地而不可得也。噫,爲國之務,莫先於知人任官,而官人之道,莫大於選任輔相,是以古昔置相,詢謀之不足,而至及於龜筮,雖在寧謐之世,其所難愼猶如此,況今國勢岌嶪,民生困窮之時,其可苟授而不思所以精選乎?若以周官所稱責夫人必盡其道,則誠難矣。然而識務捄時,世不乏人,歷數近古之論相,或有以經術學識贊襄世治者,或有以公忠正直匡輔君德者,或有以宏才邃智扶顚持危者,或有以淸操雅望鎭物礪俗者,雖所就各異,而要皆有可稱之實矣。顧今世降敎弛,雖甚才難,擧一世而求其髣髴乎此數者,則豈或全無,而必以臣之泥目塗耳,無一可取者,遽然擢置於三司之列乎?臣誠不省其何所以也。若謂班聯稍近,不妨循資而序陞乎。則大官非庶僚之比也。若謂衰老將退,不妨加恩而侈銜乎,則重任非優老之資也。惟此二者,皆未足以解聞聽之駭惑,而其爲玷名器累聖簡者,不待他日之僨車覆餗而知之已審矣。若其狗馬賤疾,不堪驅策之由,從前籲暴,非止一再,;伏想睿衷,庶或記有,而其癃廢之形症日甚,一日漸到添劇,雖簿書期會之末,猶患其全然廢却,況其進於此者乎?夫賤品之無所用旣如此,癃病之不可强又如此,而使之猥廁於中書之堂,則梁鵜軒鶴之譏,只屬臣身,姑不暇恤,而其於卑朝廷而羞搢紳,誤國事而壞世道,何哉?此臣所以危厲焦煎,愈久愈切,垂盡殘喘,將不能復延晷刻也。縮伏累日恭竢章劾,而迄未有聞,不得不冒死哀籲,言出肝膈,一毫匪飾。伏乞邸下,俯賜鑑諒,特垂哀憐,仰稟大朝,亟收新命,更卜賢德,無曠天工,仍治臣辜恩慢命之罪,以爲人臣不忠者之戒焉,'臣無任云云。答曰,覽書具悉卿懇。再昨附奏,昨日陳章,俱非所望於卿者,果不覺惘然失圖。卿之誠勤,素著於歷試,才猷不讓於古人,上自朝廷,下至匹庶,斯望於卿者,果何如,而若是浼浼,無意出膺,卿雖欲固守不起,其於蒼生,何哉?余之誠禮,雖不能有孚於卿,大朝之特除,簡自聖心,日前之恩諭,又出常格,以卿一心向上之義,寧或無感激于中耶?勿復固辭,卽起膺命,以副民情,以幸國事。仍令于鄭基善曰,此下答,遣史官,往諭于右相。
己丑十二月二十八日辰時,王世子詣摛文院。社稷祈穀大祭齋宿動輿入對時,行都承旨鄭基善,行左承旨李奎鉉,右承旨鄭知容,左副承旨徐英淳,假注書金學性,記事官李肯愚·金大根,原任提學金履喬,原任直提學金鏴,原任直閣徐俊輔,直提學徐憙淳,檢校直閣徐萬淳,檢校待敎金興根,以次陪立。時至,相禮跪白外備,王世子具翼善冠·衮龍袍,乘輿出重華門。藥房提調金鏴,副提調鄭基善進前奏曰,侵早勞動,睿體,若何?令曰,一樣矣。令曰,陪衛軍兵毛具,從便爲之。出令旨仍由貳極門·建陽門,至協陽門。相禮贊請降輿,王世子降輿。步過至仁政門,乘輿詣摛文院入齋所,諸臣以次退出。
上在昌德宮。常參·經筵,以代理停。
藥房提調金鏴,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
世子宮·王世孫遣宮官經宿口傳問安。答曰,知道。內閣·政院·藥房·玉堂·春坊口傳問安。答曰,知道。
大殿·中宮殿,王世子遣宮官朝夕問安。答曰,知道。
藥房提調金鏴,副提調鄭基善達曰,移次齋宿,伏未審夜間,睿體何如?臣等不任區區伏慮,敢來問安。答曰,一樣矣。
鄭知容達曰,大司憲未差,執義尹錫永未肅拜,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
令于鄭基善曰,原任待敎趙斗淳檢校差下。
鄭基善啓曰,吏曹郞廳來言,臺諫有闕,政事,取稟。傳曰,前望單子入于小朝。
大司憲前望單子入之,金陽淳代點。
徐英淳,以都摠府言達曰,今此動駕時,侍衛·寶劍·守宮及陪衛當爲備員,而副摠管金學淳·安光質差祭,李謙會有實故,一員未差。無以備員,令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,依。
徐英淳達曰,因都摠府草記,今此動駕時,侍衛·寶劍·守宮及陪衛當爲備員,而副摠管金學淳·安光質差祭,李謙會有實故,一員未差,無以備員,令政院稟令變通,仍令該曹,口傳差出事,依下矣。合有變通之道,何以爲之?敢稟。令曰,竝許遞,與未差之代,旣承下敎,前望單子入之。
副摠管前望單子入之,尹命烈·沈能岳·李瀅夏·任存常代點。
趙冀永,以侍講院言達曰,明日動輿時,宮官當爲全數進參,而兼輔德未差,無以備員,令政院稟旨差出,待下批,牌招,以爲備員進參之地,何如?令曰,旣承下敎,前望單子入之。
兼輔德前望單子入之,徐萬淳代點。
令于鄭基善曰,發遣吏郞,諸執事淸齋與否摘奸以來。
鄭基善,以吏曹言啓曰,卽接司僕寺牒報,則以爲,再明日宗廟·永禧殿·景祐宮擧動時,本寺正例爲進輿差備,而正姜時永奉命出疆矣,其代卽爲差出,以爲差備擧行之地云。司僕寺正姜時永改差,其代口傳備擬以入,何如?傳曰,允。
吏曹口傳政事,以洪遠謨爲司僕正。
趙冀永,以禮曹言達曰,卽接貞陵令所報,則來正月初一日行本陵正朝節享時,兩官當爲備員將事,而新除授參奉金養直,時在公忠道堤川地,勢無及期上來之望云。在外參奉,今姑改差,其代卽令該曹以在京無故人口傳差出,以爲備員擧行之地,何如?令曰,依。
吏曹口傳政事,以宋端和爲貞陵參奉。
吏曹口傳政事,以姜麟岳爲昭寧園守奉官。
兵曹口傳政事,副護軍沈宜臣,副司果宋應龍,以上竝單付。
兵曹口傳政事,副護軍單金殷相。
以副修撰洪重燮牌不進罷職令旨,令于趙冀永曰,只推。
趙冀永,以奎章閣言啓曰,原任待敎趙斗淳檢校差下事,令下矣。卽爲牌招察任,何如?傳曰,允。
又以弘文館言達曰,上番應敎臣趙基謙,以禁衛營從事官,軍布捧上時,今日晝仕出去之意,敢達。令曰,知道。
又以禮曹言達曰,世孫宮供上所捧各道朔膳物膳,自今十二月爲始封進事,筵稟蒙允矣。京各司所封供上,自當一遵定例磨鍊,而各道朔膳物膳,則臣曹所在貢膳,定例不載,世孫宮外道供上物目磨鍊之數,只有京畿供上數目,而多減於世子宮所封矣。外此各道,似當視此磨鍊,而謄錄定例,旣無可考,何以爲之乎?敢稟。令曰,依判下別單施行,永遵爲式,可也。
李奎鉉,以賑恤廳言達曰,今年內貧寒宗室子女葬時顧恤數,別單書入之意,敢達。令曰,知道。
徐英淳,以兵曹言達曰,來庚寅年各處頒給信漢符別單及文宰二品以上武臣蔭官曾經摠管人員章標頒給,別單修整以入之意,敢達。令曰,知道。
又以訓鍊都監言啓曰,今十二月二十九日·三十日年終起火時,次知將官·將校姓名及兼別破陣等容貌·年歲,火箭數爻,竝別單書入之意,敢啓。傳曰,知道。
又以摠戎廳言達曰,本廳諸將官今己丑年射講居首人,依例別單書入之意,敢達。令曰,知道。
鄭知容,以義禁府言達曰,今此宗廟·永禧殿·景祐宮動駕時,大駕各差備都事及輿側左右考喧都事·本府入直都事,當以十二員磨鍊,而本府都事十員內,三員差祭,只有七員,無以分排,假都事五員,令該曹口傳差出,以爲擧行之地,何如?令曰,依。
又以義禁府言達曰,今此動輿時,各差備都事及本府當直入直都事公事回公都事,當以九員磨鍊,而本府都事十員內三員差祭,只有七負,無以分排,假都事二員,令該曹口傳差出,以爲擧行之地,何如?令曰,依。
又以義禁府言達曰,因公忠道暗行御史洪遠謨書達,兵曹回達內,本道癸未以後始逋掩逋之兵使·虞候·中軍,竝令該道捧現告狀聞後,令該府拿問處之事,自該道捧現告以來矣。前中軍梁宗益·李海瑛等身死,前虞候韓用正,前中軍姜彝五等,已經勘處,竝勿論,前兵使李寅植·李謙會·白海鎭,前虞候柳鎬源等,今方待令,竝拿囚,前中軍李喆·任希慶等,竝下去水原地,依例發遣府書吏拿來,前虞候尹喜用,以公忠水使,時在任所,依例發遣府都事,交龜後拿來,崔應鉉以都監把摠,方在直所,待替直拿囚,何如?令曰,依,竝待待令拿囚。
上在昌德宮。常參·經筵,以代理停。
世子宮經宿後,王世孫遣宮官口傳問安。答曰,知道。內閣·政院·玉堂·藥房·春坊口傳問安。答曰,知道。
王世子詣社稷入齋室後,王世孫遣宮官問安。答曰,知道。內閣·政院·玉堂·藥房·春坊口傳問安。答曰,知道。
大殿·中宮殿,王世子遣宮官朝問安。答曰,知道。
王世子省器後,王世孫遣宮官問安。答曰,知道。內閣·政院·玉堂·藥房·春坊口傳問安。答曰,知道。
大殿·中宮殿,王世子遣宮官夕問安。答曰,知道。內閣·政院·玉堂·朝廷二品以上·六曹堂上除夕單子問安。答曰,知道。
世子宮,內閣·政院·玉堂·春坊·朝廷二品以上·六曹堂上除夕單子問安。答曰,知道。
世子嬪宮,內閣·政院·玉堂單子問安。答曰,知悉。
世孫宮,內閣·政院·玉堂·朝廷二品以上·六曹堂上單子問安。答曰,知悉。
趙冀永達曰,明日動駕相値,常參頉稟之意,敢達。令曰,知道。
徐英淳達曰,備邊司郞廳來言,今日賓廳日次,而動輿相値,不得來會云矣,敢達。令曰,知道。
備忘記,全州營將柳勉儉下直,長弓一張·長箭一部·片箭一部·筒兒一箇賜給。
令于趙冀永曰,禮房承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
趙冀永達曰,副應敎趙秉龜,奉命出疆,校理沈鈁·李是遠,修撰黃浩民·李趾秀,副修撰李穆淵在外,應敎趙基謙,副校理兪章煥·金弘根,副修撰洪重燮差祭,副提學望筒未下,玉堂上下番俱空,何以爲之?敢稟。令曰,在外玉堂竝許遞,旣承下敎,前望單子入之。
玉堂前望單子入之,副應敎洪遠謨,校理金大坤·李竣祜,修撰閔英世·申冕周,副修撰李寅弼代點。
鄭基善,以吏曹言達曰,今此宗廟春享大祭,亞獻官預差前大司憲洪羲俊,時無職名,令該曹口傳付軍職,何如?令曰,依。
兵曹口傳政事,大護軍單洪羲俊。
鄭知容達曰,禁漏法意,本自嚴重,祀享時前後令飭,尤爲何如,而今日享所傳漏,與漏局更鼓,不免相左,揆以事體,萬萬駭然,當該禁漏官,令攸司從重科治,何如?令曰,依。
傳于朴容壽曰,明日出宮內門路,以協陽門爲之。
傳于朴容壽曰,明日還宮時,貢市堂上,率貢市人,敦化門外待令。
令于徐英淳曰,明日出宮門路,以貳極門爲之。
鄭知容達曰,明日動駕,兩司侍臣,當爲進參,除在外外,未肅拜人員,竝待開門牌招,何如?令曰,依。
鄭基善,以吏曹言達曰,今此各陵·園·墓正朝祭祭官單子有改付標勿施,以原單子施行之令,而改付標六員,或因公頉,或緣實故,不得已代塡,而典祀官則已皆先詣享所,熟設祭物,獻官一人,則以兵曹堂上,今日陪衛進,勢無以原單子擧行。臣之初不能審愼,致此飭令之截嚴,惶恐待罪,而單子改付標,何以爲之?敢達。令曰,祭官單子捧入,爾則從重推考。
徐英淳,以兵曹言達曰,今十二月各廳堂下武臣朔試射,依例停止之意,敢達。令曰,知道。
又以兵曹言達曰,謹依下令,陪衛禁軍·武藝別監·近仗軍士·標下軍兵各差備等處,饋粥給炭之意,敢達。令曰,知道。
又以訓鍊都監言達曰,謹依口傳下令,隨輿將官·將校·軍兵及武藝廳等處,饋粥給炭之意,敢達。令曰,知道。
又以禁衛營言達曰,謹依下令,陪衛軍兵等處,饋粥給炭之意,敢達。令曰,知道。
又以御營廳言達曰,謹依口傳下令,陪衛軍兵等處,饋粥給炭之意,敢達。令曰,知道。
吏曹申目粘連,觀此咸鏡監司金箕殷狀達,則本道尤甚諸邑中慶興災形,比他最酷,且其邑治,僻處荒陬,民生之困瘁,吏鄕之奸濫,莫此爲甚,而大賑方設,機務多端,此時此邑爲其長吏者苟不得人,莫可責成是白如乎,該府使尹喜豐,人雖慈諒,政欠剛果是白遣,高嶺僉使李敏德,人頗綜詳,足可幹當是白乎所,高嶺僉使李敏德,與慶興府使尹喜豐,特爲相換事,令該曹稟處亦爲白有臥乎所,年前因臺疏廟堂覆奏,以非遇歉歲,毋得輒請相換爲辭是白乎則,自臣曹有不敢遽議是白乎矣,今當北關設賑之時,不可無變通之擧是白遣,道臣狀辭旣如此,依狀請施行,何如?判付達依準。
己丑十二月三十日辰時,王世子詣社稷祈穀大祭動輿入對時,行都承旨鄭基善,行左承旨李奎鉉,右承旨鄭知容,左副承旨徐英淳,假注書金學性,記事官李肯愚·金大根,原任提學金履喬,原任直提學金鏴,原任直閣徐俊輔,直提學徐憙淳,檢校直閣徐萬淳,檢校待敎金興根以次陪立。時至,相禮跪白外備,王世子具遠遊冠·絳紗袍,乘輿出摛文院,由敦化東挾門出。相禮贊請降輿乘輦,王世子降輿乘輦。相禮贊請執圭,王世子執圭,進發至舊光化門前。王世子降輦步過,仍爲乘輦,至社稷正門外,王世子降輦乘輿,由西挾門入齋室。少頃,王世子乘輿出齋室,至北門降輿,步由西門入。禮儀使引王世子詣壇上奉審,仍爲省器。基善曰,今此省器時,第二位齋郞李在直,擧行之際,有所不審,推考,何如?令曰,事過後下義禁府推考,可也。出擧條王世子還詣西門外,省牲如儀訖。步還至北門外,乘輿入齋室。令曰,親塡祝處所,以北壝門爲之。出令旨令曰,陳設時,都承旨進去看審,可也。親押時至,王世子具冕服,乘輿出齋室至北門外降輿。步由西門,入詣褥位。香室官捧香祝跪授,禮房承旨基善,傳捧西向跪進。王世子親押訖。基善,以次跪授壇司,壇司跪受詣國社壇,權置於案。相禮贊請執圭興,王世子執圭興,仍出至北門外。相禮贊請釋圭,王世子釋圭。仍爲乘輿,還入齋室。以司謁口傳下令曰,日氣稍寒,軍兵之當夜露處,甚爲矜悶,自各其營饋粥給炭事,分付各該營。初更,王世子具遠遊冠·絳紗袍,乘輿出齋室。至北門外降輿,還爲乘輿入大次。諸臣以次陪立。
