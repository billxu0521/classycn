上在昌慶宮。停常參·經筵。□□□□□□□□□□□□□□□□歲謁問安。答曰,知道。
大□□□□□□□□□□□歲謁問安。答曰,知道。
左副承旨金鎭龜書啓,□□□□□□謝□左議政鄭知和,則以爲臣積病濱死之中。又叨□□□□□□□□□特遣近侍,至諭以除肅拜出仕,臣惶恐□□□□□□□□重□□適値諸司褒貶,冒塞□□□□□□一時俱綴粥飮□□氣□簫然□□□□□□□□不得□曰□□辭□□□灸之中爲□□□□□□□□雖無狀,□有知識,□欲溘然無知,而不可得也。臣之冒昧呈章,已至於四五,而微誠未□千萬慮外,又有此近侍□諭之命,今臣狗馬之疾,如有復起爲人之望,則聖敎至於如此,何敢一向言病,以增罪戾乎?瞻望宸極,但有□淚不□所達,□□敢啓。傳曰,知道。
檢閱宋疇錫書啓,臣承命馳□□淸道懷德地板橋村,奉朝賀宋時烈所住處,傳諭聖批,則以爲臣以昨日承旨之行,略陳悃愊矣。玆又伏承疏批,則丁寧反覆之意,視前有加,臣誠感激惶隕,置身無所,臣於昨日之啓,□病危苦,精神昏荒,語無倫脊,徒費漫辭,然其所蘊,則庶幾竭盡而無餘矣,敢以□說,再瀆聰聽哉?惟是以□□逮□諭,竊恐賤臣無狀,猶未蒙聖明之澄察也。臣□□襪線之才,可補舜裳之缺,雖在盛年,一箇身心,猶且奈何?不下七顚八倒,故臣於孝廟朝,對揚聖敎,以爲臣之上來,非敢自謂裨聖猷之萬一,只欲備河陽之晨炊而已,況於今日,筋骨亦耗,坐臥轉側,猶且須人,則雖於夢寐之間,寧有起動之望哉?只緣一息未絶之故,徒勤聖意,至於此極,臣之罪戾,到此尤大云矣,敢啓。傳曰,知道。
觀象監,去月卄九日夜五更,南方有氣如火光。
府啓,請罪人金重夏嚴鞫處斷事。請還收罪人李斗鎭減死定配之命,更令該府考律勘斷事。請還收正言崔錫恒·尹世喜罷職之命事。公洪水使韓侃,到任以後,濫施刑杖,殺人甚多,且因私事,捉致木手笠匠,少忤其意,輒以重刑,拘縶營下,侵虐百端,匠人輩,不堪慘毒,至有結項投井之人,水營之貿販鹽石,久爲鹽戶巨弊,曾有□□禁令至嚴,而發遣軍官,鎭撫使令,貿鹽於沿海各邑,分給一端之木,勒買三石之鹽,營屬之私自挾持者,其數倍之,鹽戶破産,不能聊生,往往有焚棄鹽幕而逃去者。又以推奴,私遣褊裨於靑陽縣境,旣不知奴婢所居,則結縳村氓,使之指□苟得□賂,移縳他人,適値空官,毋敢誰何橫行索賂,幾□一境,在在騷擾,如經兵火,其爲縱恣不法之狀,殊極可駭。請公洪水使韓侃,拿問定罪。答曰,不允。
吏曹啓曰,憲府啓辭,今後則居山·輸城察訪,以武臣差送,意有所在,令該曹稟處事,命下矣。今此□驛察訪,臺啓之請差文官,欲矯驛弊之意,亦是驛卒之所願,而察訪之擧職,惟在於得人,不係於文武,近年以來,差送武臣,意亦有在,不可以驛卒之呈訴,續續撓改,姑觀前頭事勢,更爲變通,何如?傳曰,允。
副護軍閔涵·朴世采·李孝源,副司直金鈴大,副司正鄭澔,副司勇崔晉郁·林啓榮。
吏批,司僕僉正金必振,吏曹參判尹趾善,典籍徐文裕,司諫嚴緝,安峽縣監具文洙,右參贊李翊相,工曹正郞趙持憲,寧陵參奉李百謙。
上在昌慶宮。停常參·經筵。
下直,寧越郡守金必振。
左議政鄭知和箚子。大槪,敢陳危懇,冀蒙矜許事。入啓。
答左議政鄭知和箚曰,省箚具悉卿懇。昨日之批,敷心腹,竭所蘊,而只緣誠意未孚,連章祈免,愈久愈懇,辭竭意窮,無以爲諭,日呈十單,決不可允許,依遵前旨,安心勿辭,臥閤論道,以副上下之望。仍傳曰,遣史官傳諭。
府啓,請罪人金重夏嚴鞫處斷事。請罪人李斗鎭更令該府考律勘斷事。請公洪水使韓侃,拿問定罪事。啓辭見上答曰,不允。拿問事,依啓。
府前啓,崔錫恒·尹世喜罷職還收事,及居昌·輸城察訪,以文官差送事,停啓。已上朝報
禁府啓曰,以全羅監司啓本,刑曹粘連,前古阜郡守柳德三,移本府處置〈事〉,允下矣。柳德三,以平壤中軍,方在任所,依例府書吏發送,拿來,何如?傳曰,允。已上〈禁府〉謄錄
上在昌慶宮。停常參·經筵。
辰時,日暈兩珥,暈上有背,色內赤外靑。
謝恩,安峽縣監具文洙,訓鍊副正元德徽,學錄朴徵晩。
藥房啓曰,伏未審近日聖候,若何?臣等不得入侍,已有日矣。今日倘許入侍,則一番瞻望,是臣等區區之願也。臣等,不任下情,敢來問安,竝此仰稟。答曰,知道。無事矣。入侍事,依啓。
判決事成虎徵等上疏。大槪,敢陳爲父至情,冀蒙恩許事。入啓。
領議政金壽恒,請對入侍。
吏曹參判尹趾善上疏。大槪,新授之職,千萬不近似,所患病情,亦無自力之勢,乞賜遞改,以便公私事。入啓。
府啓,請罪人金重夏嚴鞫處斷事。請罪人李斗鎭,令該府考律勘斷事。入啓。答曰,勿煩。
今日藥房入侍時,前頭永慕殿春享大祭攝行事,榻前定奪。
傳曰,近因兩司崔錫恒·尹世喜等削奪還收之啓,諫院新差之官,不得肅謝行公,今已閱歲,其在事體,極爲未安。今則臺論已停,正言兪□□·金□□,竝牌招察任。
答吏曹參判尹趾善疏曰,省疏具悉。大政不遠,卿其勿辭,從速察職。
答判決事成虎徵等疏曰,省疏具悉。疏辭,令該曹稟處。
院前啓,日暮姑停。
謝恩,正言兪□□·金□□。
領議政金壽恒所啓,國子之長,專任敎胄之責,以今日士習,雖使有德望之人,處之,固難望其訓迪變化矣。至於循例課製,雖曰文藝末務,亦是勸奬成就之道,而近年以來,每因大司成數遞有故,率多遷延廢閣,且新榜生進,放榜三日後,入泮中,與舊榜生進,行相揖禮,自是流來古規,而今番,則以齋任不卽察任之故,終不得行,此實無前之事也。外方儒生,爲圓點上來,而不得爲相揖禮,多有落莫還歸者云,泮中齋任,必以士子中有名望者,擇差,使之輪回守齋,紏率多士,自是古規,安有如今日之事乎?事之寒心,莫此爲甚。大司成沈攸,身病甚重,久未行公,前頭差復,亦似未易,不可一向曠職,今姑改差,其代擇差,以爲久任責成之地,何如?上曰,士習雖難猝變,不可無責成。前見沈攸辭疏,則知其病重,使之調理矣。卽今病勢,難於行公,且太學之事,曠廢可慮,沈攸改差,擇差其代,可也。領府事金壽興曰,大司成,勿論資級,擇差事,臣於前日,旣已陳達矣。太學,乃是根本之地,必以有人望者,擇差敎胄之任,然後可以責成,而至於齋任,亦必久任,宜矣。小臣,久爲齋任,其時故判書金益熙,爲大司成,三過釋菜,不爲許遞,使之輪回守齋,時或誦讀,勸課甚勤,故不無其效矣。卽今勿論資級之高下,必以得人爲務,雖他職,使之兼帶,以爲久任責成之地,似好矣。領議政金壽恒曰,齋任有二人,輪回守齋,不是難事,而廢閣不行,久矣。此實由於士子之自便成習,而大司成,不能規檢之致也。大司成差出之後,齋任久任,守齋一款,使之別爲定式變通,似當矣。上曰,依爲之。又所啓,前參判權世采,以人才別薦事,陳達,京外薦單,啓下該曹後,議於廟堂,抄啓事命下已久,而外方人才,有難周知,故未卽奉行矣。頃者纔與銓官相議,隨其所知抄出,自該曹今當書啓,而被抄之人,雖未知皆是表著之人才,其中可合百執事者,亦自不少,許多之人,固難一時除職,而旣已抄啓之後,則卽爲隨才調用,事體當然。卽今京外人才之勝於被薦者,不無其人,政曹除拜,雖不必每以別薦爲之,今番大政,則爲先以抄啓之人,調用,似當矣。上曰,該曹注擬,不必每以薦目中人,調用,而今番大政時,則別薦被抄之人,爲先調用事,分付,可也。都提調金壽興,所啓,卽今御醫無多,而崔聖任,出守安山郡,不但道里稍遠,露梁津渡,頗險,半氷時,及水潦風雨,今雖過涉,去冬上候未寧時,亦有遲滯之弊,近京他邑相換,何如?上曰,依爲之。又所啓,士夫中同參議藥者,無多,而茂朱府使李國憲,術業精明,從前連參議藥之列,頃者上候未寧時,亦以在遠地之故,未卽上來矣。湖南,雖失稔,茂朱,則稍實,卽今迎送之際,似無所妨,亦與畿邑相換,何如?上曰,依爲之。已上朝報
巳時,上御瑤華堂。下直兵使·守令·察訪引見,慶尙兵使睦存善,鐵原府使韓,信川郡守魏定相,果川縣監李玄紀,平陵察訪李嶰,同副承旨韓構,假注書李泰煥,記事官沈權·柳尙載,入侍。上曰,軍政·賑政,別爲善處,邊將黜陟,亦爲嚴明,使之懲戢,而有何稟達之事乎?存善曰,臣未知其弊瘼之何如,到任後當啓聞,而聖敎如此,臣雖才疎,敢不奉承?上曰,近來飢饉,八路同然,各別撫摩,使之支保。曰,臣雖才疎,敢不奉承?上曰,黃海道,亦未免凶歉,民人各別撫摩。定相曰,聖敎如此,臣雖才疎,敢不奉承?上曰,朝家除授,意非偶然,各別知悉,善爲力行。玄紀曰,聖敎如此,臣雖才疎,敢不奉承?上曰,各驛馬政,善缺半行嶰曰,聖敎如此,臣雖才疎,敢不奉承?缺數字。遂退出。
傳于假注書李泰煥曰,侍讀官尹德駿,檢討官李頤命,使之入侍。泰煥,以上命傳于尹德駿等,與之遂爲入侍。德駿進講綱目,自宣帝紀四年春三月,止凶奴壺衍鞮章。至霍后立侍從益盛等語,德駿曰,許后,惡其奢侈,崇其節儉,而霍后,則侍從甚盛,賞賜太多,故云與許后時,懸絶。構曰,祖宗廟之廟字,如我國永寧殿璿源殿之類也。至咎徵著見不知戒,頤命曰,此實霍光,坐於不學無識之故也。若使霍光,粗通經術,略有知識,則其於災異之來,必有戒愼之事矣。至先生建正言,德駿曰,夏侯勝之爲人,質朴守正,不爲苟阿,前以武帝廟樂事,正言獲罪矣。宣帝,恐勝,懲其前日之事,而不盡匡救之言,故云無懲前事。至鳳凰集海,上曰,其時,多有甘露鳳凰之稱,未知果爲眞的否耶?德駿曰,臣亦未知鳳凰果有之,而集于北海也。至□□言語,不能無疑也。至霍光願分國封山,頤命曰,光之此言,與蕭何臨死,曹參帝得之語,是非懸殊,光之不學無識,於此可驗矣。德駿曰,故缺數字之論,實後世人主之所鑑也。伏願聖明,更數字缺焉。塡藩國缺數字乃鎭字之義也,魏相此疏,可謂明白矣。數字缺頤命曰,□禁不嚴之致,霍禹等異日之害,基於此也。至太守吏民之本,守令,頻數遞改,則非但迎送之有弊,奸吏輩,乘其遞改之時,恣行弄巧之事,民無持久之心,而亦多欺罔之患,宣帝此言,可謂□□也。德駿曰,上敎,誠是矣。凡讀書之法,不徒記誦之爲尙,反覆玩味,硏究歸義,言之善者,以之爲法,言之不善者,以之爲戒,則其於國家齊治之道,誠有所益矣。上命頤命替講,頤命進講,自三年春三月賜醪東相,止自今子匿父母勿治章。至大臣任政一姓等語,德駿曰,此言,切中國病,望之意見,可謂明白矣。至霍禹爲大司馬,罷其屯兵,上曰,霍禹等逆節,實兆於此也。頤命曰,霍禹等異日之禍,霍光,實有以啓之也。宣帝,亦非年少之主,而霍光,終不歸政,專擅威福之權,致有禹等夷滅之禍。若使禹等,早承式轂之訓,則必不如此。光之不學之害,類多如此,德駿曰,大司馬,例着武弁大冠,而宣帝貶禹,故使之冠小冠。至皐陶聽之,猶爲死有餘辜,頤命曰,此語極緊好,宜人主之所可留心處也。上曰,獄者,天下之大命,故書云欽哉欽哉,惟刑之恤哉。半行缺哀矜而勿喜,凡奏讞之際,可不十分詳數字缺德駿曰,齋居者□□□謹之謂也。五月有雹,陰盛之致,霍光之謀不軌,故咎懲之見,如此。至子匿父母勿治等語,上曰,此言最好,政院知悉。出擧行條件
上曰,今觀漢宣帝,勿治子匿父母,妻匿夫,孫匿大父母之詔,此誠前代之美意也。不但古事如此,考諸法律,亦有謀叛·反逆外,子孫·妻妾·奴婢,告父母·家長者,處絞之文,而近觀外方刑獄文案,事雖不至重大,或有使子孫證其父母·祖父母,妻妾證其家長,官吏視以爲應行者然,不顧法典之本意,殊甚無謂,不可無申飭之道。但父子俱犯,夫妻同惡者,不可不一體推治,此則似當不拘此例。且外方獄囚之淹滯,至有累經年歲者,若是疑獄難決者,監司,卽當啓聞,以請裁處,如其不然,必無難決之事。自今以後,須速處決,不可如前淹滯。此兩款,承旨,別爲有旨,申諭于各道。
上曰,韓構替講。韓構進講,自秋七月霍氏謀反,止龔遂爲水衡都尉章。德駿曰,縣官,天子之稱也。至遠客喜妄說,不避忌諱等語,德駿曰,以近年言之,則韓堅·次玉獄事,當時之人,同聲餙非,歸之於□過之地,而南□獨抗疏直言,可見其遠客不避忌諱之意也。缺半行願於廣朝,而發其端,宜以時抑制等語,極有理,若使宣帝,克□人之言,則霍氏不軌之謀,無由而起,而國無裂土之費矣。頤命曰,非但□徐生等之言,有理,班固·司馬公之言,亦□□,伏願聖明,更加留心焉。上曰,此等論議,極好,所可留心處也。至郡國歲上繫囚掠笞瘦死等語,上曰,以此推之,則外方刑獄,累年淹滯,必有瘦死之患,此後,則別爲申飭,從速處決之意,政院知悉。與上章子匿父母勿治等語,竝出擧行條件
文義講畢後,德駿,更以餘懷陳達曰,邇來玉候,連在不寧中,故不接臣隣,多至累月。不寧之時,則勢固然矣,而向瘳之後,則不當如是,李頤命,頃以此意,上疏矣。蓋臣僚引接之日少,宦侍昵近之時多,則志氣昏惰,罔敢齊肅,不但大有損於聖學緝熙之功,且有妨於聖體調攝之中。伏願聖明,自今以後,講筵頻開,以討蘊義,臣僚頻接,以祛懶志。頤命曰,近來,則玉候向瘳,春日載陽,伏願聖明,臣僚引接,特爲頻數,勿使君臣,情義有間也。君臣之間,正猶家人父子,玉體康寧之時,則引接之際,不可不冠帶也。或有缺半行接待也。上曰,頃日則病勢固然缺半行向瘳,可不頻接耶?
頤命曰,臣今方待罪□兼官之任,故敢此仰達矣。國家設學分管之意,蓋欲四五字缺儒生,以爲勸課之政,而近來各學儒生,互相入試於他學,殊無防限,事極未安。今後,則他學儒生入格者,當學官員,自當拔去,而必須修正各學靑衿錄而後,可以區別,故四學,起于漢城府,而各部儒生,切不來呈單子,必以非出朝命,恬不動念,致此稍緩,刻期催呈之意,特爲分付漢城府,何如?上曰,依爲之。出擧條
頤命曰,四學京居典僕,本甚些少,而近年,因錄勳及山陵·魂殿諸都監,多有免賤之事,官中使喚,不成貌樣。竊聞成均館奴婢,則不許免賤云,館學似無異同。今後四學奴婢,不許免賤之事,捧承傳施行,何如?上曰,令該院稟處,可也。出擧條以下缺
上在昌慶宮。停常參·經筵。
夜一更,流星出北斗星下,入北方天際,狀如鉢,尾長二三尺許,色赤。
下直,義城縣令安重一。
左副承旨金鎭龜,以都摠府言啓曰,今日入直軍士,中日習射,請出標信。傳曰,知道。
左議政鄭知和六度呈辭。入啓。傳曰,安心調理。
慶尙監司,以良女命春等燒死事,狀啓。傳于宋奎濂曰,燒死人等,令本道,恤典擧行。
院啓,請罪人金重夏嚴鞫處斷事。請還收罪人李斗鎭減死定配之命,更令該府考律勘斷事。入啓。答曰,勿煩。
府啓,請罪人金重夏嚴鞫處斷事。請罪人李斗鎭更令該府考律勘斷事。入啓。答曰,亟停勿煩。以上朝報
上在昌慶宮。停常參·經筵。
申時,日有左珥。
夜三更,流星出畢星上,入西方天際,狀如鉢,尾長二三尺許,色白光照地。
金鎭龜,以都摠府言啓曰,都摠管花昌君沇,宗廟春享大祭亞獻官,以除標信,議政府隷儀進去之意,敢啓。傳曰,知道。
沈梓啓曰,事變假注書任翊元,自數日前,重得寒感之症,而頻數遞改,有所未安,故使之强疾行公矣。到今病情有加,勢難供職,今姑改差,他假注書差出,何如?傳曰,允。
謝恩,韓豐副守枰,護軍安,典籍徐文裕,寧陵參奉李百謙。
今月初三日藥房入診時,領議政金壽恒所啓,禮曹參判徐文重,曾爲慶尙監司時,應旨上疏,啓下備局,而多有議定之事,未及回啓矣。其中淸白吏抄擇事,曾因奉朝賀宋時烈所達,已有成命,而經年不得擧行,誠爲未安矣。蓋此事,祖宗朝,則多有之,而仁祖朝以後,無抄擇之擧,久遠文籍,經亂散秩,無他可據之例,不知何司之當爲抄啓,訪問故例之際,未免遷延至今矣。近始得見宣廟朝,故相臣鄭維吉家藏日記,則嘉靖辛亥年間,文定王后,垂簾聽政時,命簡朝紳中淸簡人,政府政曹,問議以啓,故舍人,以政府意,廉簡人員抄啓,而其數,至於三十三人,此爲祖宗朝可據之例。今當依此擧行,而但祖宗朝,則皆以時方立朝之人,抄擇,以爲激勸之地,而曾在先朝,亦有抄擇淸白吏之命,故相臣鄭太和,以抄擇旣沒之人,爲宜云,而卽今諸大臣中,意見,亦或如此,蓋以人之名節,難保其始終故也。然今若只抄已死者,則有違故例,臣意,則仁祖朝,以後,久不抄擇,其間廉簡表著者,非止一二人,以其旣死而不入於抄擇中,亦恐爲欠典。今番,則勿拘舊例,以旣沒之人,及生存立朝者,竝爲抄啓,似宜,欲爲稟定而爲之矣。上曰,領府事金壽興意,如何?金壽興曰,大凡人物,終始如一者,無多,蓋棺後,當斷其一生矣。雖以明廟朝所抄者,言之,其中固有表表可稱之名臣,而亦多有不可知者,此事,實難容易斷定。孝廟朝以後,多有可取者,而適於其時,無抄選之擧,故不得豫焉。今之被選者,不必勝於已死之人,則殊非朝家崇奬激勸之意,臣意,亦以爲勿論生死,一體抄擇,似宜矣。上曰,凡人,或有其始而鮮克其終者,而只抄其已死者,亦違故規,卽今生存者,及已死者,一體抄擇,可也。又所啓,淸白吏戰亡子孫,必以奉祀者,錄用,自是舊規,但奉祀孫,未必皆爲可用,故擇其諸孫中可合入仕者,除職事,因銓官啓達,近來已成定例,皆固出於爲官擇人之意,意非不好,而第公不勝私,爲今日之痼弊,一開此路,則祖先有淸白吏戰亡之人者,其子孫輩,皆有希望仕宦之心,旣非奉祀孫,又非人材,而僥倖入仕者,當取變通之擧,徒啓奔競淆雜之弊,與其均不得人,無寧只用奉祀孫之爲愈也。領府事金壽興曰,支孫亦得除職,故仕路漸廣,其中頗有不美之事,銓官,亦以其聞見,隨意除職,徒啓僥倖之門,毋寧只守舊法之爲愈也。領議政金壽恒曰,自今依舊例只令錄用其奉祀孫,則雖或未必得人,其於存恤後嗣之道,則得矣。上曰,當初欲爲擇用,意非不好,而公不勝私不無濫冒之弊,只依舊例,奉祀孫除職,可也。又所啓,史官時政記,隨卽修正事,從前累度申飭。如有不卽修正,則或拿推,或罷推,蓋所以重史事也。卽修時政記,例於褒貶之坐,進呈,以考其勤慢,而今番褒貶時,則無一卷來呈,自壬戌二月至甲子十二月時政記,全不修正,怠慢之習,莫此爲甚。上下番,則入直多事,固難趁卽修正,而其他史官與旣進之人,則許多時政記,雖不得一時修正,至於無一卷來呈,豈非可駭之甚者乎?其中鄭齊泰,則不爲修正者,多至十餘朔,朴泰經·李玄祚·金洪福·沈權·李廷謙,則不得修正者,或有數朔,或至半月,餘莫重史事,不可一任,其遷就未修正。最多者,則拿推,其餘,竝從重推考,使之急速修正,何如?上曰,時政記之經年不爲修正,事極可駭,竝依爲之。領議政金壽恒曰,時政記修正日記,曾在甲寅年,有入啓定式之事。今亦依其時定式,考其日字多少,使之趁限修正,而不必等待褒貶之坐,隨其修正,卽爲進呈,本館堂上,與史官眼同開坐,入庫事分付,何如?上曰,依爲之。領府事金壽興所啓,侍從臣父年滿七十者,特爲加資,已成規〈例〉,而曾因大臣陳達,不許續續陳達,令該曹聞見啓稟矣。副提學崔錫鼎之父,前府使崔俊亮,今年爲七十,而錫鼎,是經幄之長,與他侍從有異,似當有推恩之典。其外侍從人父年滿者,則令該曹隨聞抄啓,以爲一體推恩之地,似宜矣。上曰,崔俊亮,則加資,此外侍從人父年滿者,令該曹隨聞抄啓,一體推恩,可也。
吏批啓曰,承旨有闕,政事,取稟。傳曰,當日爲之。
院啓,請罪人金重夏嚴鞫處斷事。請還收罪人李斗鎭減死定配之命,更令該府考律勘斷事。入啓。
府啓,請罪人金重夏嚴鞫處斷事。請罪人李斗鎭更令該府考例勘斷事。新啓,長興縣監閔興魯,爲人鄙悖,性且濫猾,到任以後,專事貪饕,境內碧沙驛之女,及下吏之女,竝爲作妾,大小政令,皆從其言,作弊民間,罔有紀極,濫用刑杖,人不堪命。其他虐民肥己之事,不一而足,闔境煎熬,如在水火之中。當此歲凶民飢,賑事方急之日,不可使如此之人,仍在字牧之任,重貽患害於生民,請長興府使閔興魯,罷職不敍。答府曰,不允。金重夏之當初貸死,意有所在,而爾等,不念後弊,徒知正法之爲快,已閱四歲,了當無期,不但大損事體,如可允從,則奚待兩司之交章力爭乎?斷不可允兪,亟停無益之論,末端事,風聞未必盡信,更加詳察處之。答院曰,不允。金重夏事,已諭於憲府之批矣,亟停勿煩。
吏曹啓曰,來十一日都目政事爲之之意,敢啓。傳曰,知道。已上朝報
兵批,同知崔柱宇,僉知崔槅·金錫衍·李慣·沈樞,武兼南斗壽,同知金垓,五衛將李基泰,知事睦來善,公洪水使蘇斗山。
吏批,參知宋昌,承旨金載顯,大司成宋奎濂,知義禁安縝,司僕僉正李曼著,兵曹參判鄭鑰,平安都事朴徽,工曹佐郞李稹,柳炅爲左尹,金世翊爲右尹,茂州府使李國憲,南陽府使李最□相換,安山郡守崔聖任,高陽郡守柳瑺相換。
傳于宋奎濂曰,今觀東萊府使狀啓,今年五六字缺角出來之數,多至千餘桶,而訓導卞爾標,只以若干桶,塞責上納,餘皆私自分用云。事之痛惋,莫此爲甚。近來內弓房別造所用弓角,尤甚無形,比諸見樣黑角,優劣懸殊。今以狀啓辭意,推之,則此專由於訓導輩貪其興利,擇取私用之致,其爲情狀,節節痛惡,不可不隨現重究,懲勵他人,壬戌以後訓導,竝令該府,嚴覈得情,重者別樣處斷,輕者亦爲從重科罪,缺數字角亦令該曹,一一督徵,以杜後弊。
金鎭龜,以兵曹言啓曰,統制使邊國翰,旣已改差,依近例令備邊司議薦,何如?傳曰,允。
又啓曰,全羅監司李師命,罪人放未放啓本中,次知承旨李彦綱之綱字,誤以剛字書之,難免不察之失,推考,何如?傳曰,允。以上燼餘
上在昌慶宮。停常參·經筵。
申時,日暈右珥。
謝恩,右參贊李翊相,吏曹參判尹趾善,僉知金錫衍·崔槅,右承旨金鎭龜,僉知李寅煥。
戶曹參判崔寬三度呈辭。入啓。遞差。
左議政鄭知和七度呈辭。入啓。傳曰,安心調理。
以金時傑爲假注書。
右副承旨金載顯上疏。大槪,臣之情勢,有不敢冒出之嫌,落馬重傷,亦無自力之勢,召命之下,竟未秪赴,冒萬死仰籲,乞遞職名,仍治臣罪事。入啓。
府啓,請罪人金重夏嚴鞫處斷事,請還收罪人李斗鎭減死定配之命,更令該府考律勘斷事,長興縣監閔興魯罷職不敍事,啓辭見上臣等,伏聞有行副護軍金世翊特授左尹之命,臣等,竊不勝疑惑之至。世翊,本以常調武夫,旣無可稱之事,而今此中批之除,出於人望之外,聽聞俱駭,物情未厭。請還收金世翊特授左尹之命。答曰,不允。末端事,今玆特授,意非偶然,勿爲煩論。
院啓,請罪人金重夏嚴鞫處斷事,請罪人李斗鎭更令該府考律勘斷事。入啓。答曰,勿煩。已上朝報
政院啓曰,都摠府郞廳來言,闕內各處入直軍士,夜巡檢云矣,敢啓。傳曰,知道。
沈梓啓曰,廳中位甚不齊,只有臣梓,右承旨金鎭龜,而左承旨申琓,左副承旨尹攀,右副承旨金載顯,俱未肅拜,竝卽牌招,何如?傳曰,允。以上燼餘
上在昌慶宮。停常參·經筵。
金鎭龜啓曰,來十一日,文臣殿講日次,而都目大政相値,頉稟。傳曰,知道。又啓曰,來十一日,輪對日次,而自上方在調攝之中,不得循例稟定之意,敢啓。傳曰,知道。
尹攀,以都摠府言啓曰,今日入直軍士,中日習射,請出標信。傳曰,知道。
備忘記,傳于尹攀曰,史官二員待命,騎馬六匹立之。
答右副承旨金載顯疏曰,省疏具悉。爾無所失,勿辭察職。
下直,彦陽縣監崔世選,巨濟縣監孔尙廉。
黃海道今秋冬等褒貶,瑞興縣監呂奎齊,松禾縣監尹以復,兎山縣監元德夏,許沙僉使薛禹徵,登山串萬戶白時謙,以上,中,豐川府使李東榮,吾叉浦萬戶李後晟,以上,下。
慶尙監司書目,右兵使姜萬碩,循私殿最,爲先罷黜,其罪狀,令朝廷處置。李夏相,全不解事,見侮列邑,亦爲罷黜事。
院啓,請罪人金重夏嚴鞫處斷事,請罪人李斗鎭更令該府考律勘斷事。新啓,近來堀浦築堰,爲沿海一巨弊,掘去起耕之田,糜費不貲之資,勞民動衆,其害甚多,或至於浪費財力,未得成就,以致小民破産失業者,亦有之矣。頃年德山地,有堀浦之事,訓鍊都監郞廳洪淨,以前縣監,實掌其役,出入京鄕,誑誘士夫,多聚銀布,親自下去,誘脅愚氓,破其元田,撤移家舍,亦多有流離呼怨者。又與數三鄕人,日費酒食,自謂得計,恬不知恥,湖西士夫,莫不唾鄙,沿浦小民,至今怨詈,今至十年,杳無耕食之期。雖以貰入言之,元田之被害者,亦多,費財之家,失土之民,永絶取償之望,淨以衣冠之人,躬掌銀錢之役,士夫廉隅,豈容如是?而縻費財力,貽害小民,亦極可惡,請訓鍊都監郞廳洪淨,罷職不敍。自今以後,有以堀浦築堰等事,呈狀者,別定差員,看審形勢,必成無疑之處外,一切防塞事,分付堤堰司,使之行移於各道監司處,以除沿海小民一分之弊。
府啓,請罪人金重夏嚴鞫處斷事。請還收罪人李斗鎭減死定配之命,更令該府考律勘斷事,長興縣監閔興魯,罷職不敍。啓辭見上請還收金世翊,特授左尹之命。答曰,不允。閔興魯,先罷後推。答院曰,不允。末端事,依啓。已上朝報
備邊司啓曰,公洪水使韓諐,旣有拿問之命,其代不可不急速下送,而新水使蘇斗山,時在全羅道益山地。若待其上京肅謝後,赴任,則將未免稽緩之弊,閫帥之在鄕者,或値時急之事,則曾亦有除朝辭赴任之慮,蘇斗山,使之除朝辭赴位之意,分付該曹,何如?傳曰,允。已上謄錄
上在昌慶宮。停常參·經筵。
沈梓啓曰,右副承旨金載顯,疏批已下,而今日又不肅拜,廳中位不齊,卽爲牌招,何如?傳曰,允。
沈梓啓曰,左議政鄭知和八度呈辭,到院,而以大祭齋戒,留院之意,敢啓。傳曰,入之。
備忘記,傳于金鎭龜曰,史官三員待命,騎馬九匹立之。
謝恩,左尹柳炅。
同副承旨韓構啓曰,臣承命追及奉朝賀宋時烈所到懷仁縣村舍,傳諭聖旨,則以爲臣,迫於情勢,累辭恩命,迹涉違慢,罪當萬死,見今祗伏私次,以俟嚴誅,玆者承宣跋來,復傳聖諭,丁寧反覆,無非賤臣之死不敢承者,而至於末端,愍臣之衰疾癃殘,使俟病差日暖,從容就道。噫,聖慈之憐臣,無所不至,而臣之孤負,乃至於此,古所謂難贖者,正臣之罪也。臣若於今日,感激仁恩,妄啓,以從當承命,而所患日急,終塡溝壑,則又不免眞爲抱罪泉壤,千載飮恨之罪,此不敢有所仰對。惟祝聖慈之終始矜察,而財赦而已云矣,敢啓。傳曰,知道。已上燼餘
左議政八度呈辭。傳曰,安心調理。
上在昌慶宮。停常參·經筵。
謝恩,司僕僉正李曼著,養賢奉事柳百葉,壺平副守橒,護軍全君錫·任允錫,大司諫任相元,司諫嚴緝,獻納洪萬遂,正言兪命一。
大司憲李䎘三度呈辭。入啓。遞差。
知事李端夏上疏。大槪,病重乞退事。入啓。答曰,省疏具悉卿懇。所患如此,予用慮焉。卿其安心勿辭,調理行公。
持平梁重厦上疏。入啓。答曰,省疏具悉。疏陳之辭,令該曹稟處,爾其勿辭,從速察職。
大司成宋奎濂上疏。入啓。答曰,省疏具悉。啓下章奏,不卽覆啓,果涉駭然。該曹堂上,當令推考,爾其勿辭,從速出仕,務盡試責。
府啓,請罪人金重夏嚴鞫處斷事。請還收罪人李斗鎭減死定配之命,更令該府考律勘斷事。臣等,以金世翊事,有所論列,而聖批終靳一兪,臣等,竊惑焉。世翊本以常調武夫,旣無可稱之事,而今者中批之除,出於人望之外,聽聞俱駭,物情未厭。請還收金世翊特授左尹之命。翰林下番,爲任最緊,朞功之戚,父母之忌,尙不許一日之暇,史局體例,旣非偶然,而至於批旨傳諭,自有他史官推移之道,則承旨,亦何以差送,右位,亦何以輕許?頃者下番翰林宋疇錫之郊外傳諭,已極失體,而復命未久。又送於四五日之程,俱難免率爾之失,揆以事體,不可無規警之道,請當該承旨史官,竝命從重推考。北路察訪之以武弁差送,意非偶然,而居山察訪黃汝楫,以本道之人,且無履歷,遽授是任,非但不能彈壓驛卒,其貽弊之端,不一而足,殊無朝家擇差之意,如此之人,決不可仍置其職。請居山察訪黃汝楫,罷職。郞署之職,地望,比庶僚自別,不可人人輕授,而工曹佐郞李琨,門地卑微,爲人殘劣,不似官員貌樣,曾任海邑,旣多貽笑之事,及授殿中,且有冒濫之稱,而本職之除,又出物情之外,同列羞與爲伍,聽聞莫不爲駭。請工曹佐郞李琨,汰去。刑而至於死者,一罪也,然而有司斷死罪,必經三覆奏施刑者,乃所以重人命也。以至笞杖,大小各有定制,使不得踰越,當初制法之意,豈偶然哉?而近來兵·水使,及諸鎭將領,稱以軍法,無論罪之輕重,必用體大棍杖,以爲立威取快之資,杖數多者,或至八九十,被杖之人,罕有生全,雖或得生,仍成廢疾,且爲殘酷,莫此爲甚。惟辟以威,猶不得輕斷死罪,而此輩,以杖罪殺人,略無顧忌,論以事體,殊極無謂。若以法典言之,常時犯軍令死罪者,諸將杖六十,軍士杖九十,蓋非臨敵之時,雖犯死罪,罪止決杖。且所謂杖者,非謂棍杖,則常時用軍法殺人者,斷非法意也。若不另加禁斷,則軍民枉死之弊,將不可勝言,請分付諸道。且非對陣之時,毋得妄用棍杖,犯者與官吏濫刑,一體論斷。前啓,長興縣監閔興魯,不敍事,停啓。
吏曹啓曰,臺諫有闕,政事,取稟。
答府曰,不允。推考·汰去事,及末端等四件事,依啓。
傳曰,政事,都目政兼爲之。已上朝報
義禁府啓曰,慶尙監司狀啓,刑曹粘目,慶尙右兵使姜萬碩,移本府處置事,允下矣。姜萬碩,時在任所,依例發遣羅將府都事,拿來,何如?傳曰,交代後拿來。已上謄錄
知事李端夏疏曰,伏以臣,今年六十一歲,而身抱奇疾,數字缺于四十一年矣。百方調治,皆無寸效,惟杜門靜處,親近數字缺然後,得以鎭定支遣,不然而應接人事,稍遇煩鬧,則數字缺自堪,不得不以酒力救急,此非治病常道,而年少之時,猶夫支撑,以度歲月矣。五十以後,元氣已衰,不能與病相敵,擧家還鄕,思欲終身於寂寞之濱,而五六年來,或緣難避任使,或緣不意事變,力疾趨朝,動作多時,今番之來。又爲社倉事,出於臣之建白,而自臣下鄕後,各邑文狀,僚員,皆不題送,故臣復自力一行,爲區處之計。畿內各邑設行,幾至三百餘所,公穀曾貸者,亦皆準擇,此後朝家,若不寢罷此令,賑廳略加申飭,則庶有成效,亦或有傚倣而增設者矣。至於賑廳本非如臣疾痼者所堪任,且凡大段措處事,廟堂賑廳,幾盡議定,而臣之病勢,日甚一日,失眠廢食,今至累月。若復在城市,則殞命喪性,在所不免,半行缺郊外靜僻之處,而郊外本半行缺溘然於漂泊棲遑之中,無以歸體。伏乞聖慈,亟遞臣職名,許臣歸處故里,俾延一日之命,不勝幸甚。臣之此來,不得一瞻天光,是臣夙宵耿結者,而今臣病勢,至此,無望管攝儀形,請對入覲,臣退塡溝壑,猶有餘憾,而賴天之靈,如不卽死,則臣之復來,亦豈無其日也?批答見上
大司成宋奎濂疏曰,伏以,國子之長,爲任甚重,雖在常時,固宜愼簡,況於今日乎?大臣之陳奏榻前,請擇人望者,實非偶然,而至以勿論資級,惟務得人爲辭者,其意豈難知哉?卽者當品與宰列中允合是任者,不爲不多,而新命之降,乃及於臣身,臣誠驚惑惶駭,莫知其所以也。臣本魯莾劣,無所肖似,曾前冒據之日,猶所謂訓迪成就以敎胄之責者,則臣固自知其萬萬不能,而至於若干泮任,依例守齋之事,亦不能親身紏率,一任其廢閣不行,此實人微無以見樣之致,追思至今,愧恧彌深。夫此守齋,最是末務,亦非難事,而猶不克修擧,則其他可知,將焉用如此師長哉?今玆大臣所斥,不能紏檢云者,正指如臣者,而其所縷縷建白,莫非懲前毖後,捨舊圖新之意,豈欲使已試蔑效者,又爲苟充也哉?而銓曹注擬,未免誤差,聖明垂恩,又出意外,此臣所以慨然於上下之俱失,而決不敢復應謬寄,重誤國事者也。伏乞聖明,深惟大臣陳請之本意,俯察愚臣無似之實狀,亟遞臣職名,回授可堪之人,以幸公私,千萬大願。且臣又有自愧於心者,不得不略暴焉。臣於去秋,敢以聖廟儒生巾服變通之意,附達於辭職之章,其所條列,雖不能自謂必是,而旣有所懷,不容終默,聖批,乃以令該曹指一稟處,爲敎則毋論言之得失,事之是非,惟當趁卽回啓,以存事體,而今至經年,迄無擧論之事,臣實莫曉其故也。假曰多事,奄過國祥,自陳疏至國祥缺半行之暇乎?假曰事已後,時無可施,爲缺半行何可一向昧沒而止哉?凡諸大小章奏,啓下各司之後,未有不爲覆奏者,而今臣所陳,獨歸虛套。臣於此,安得不爲之慚恧也?夫處冸而不見重於章甫,言事而不見省於朝著,臣之觸處無用之實,於此可見。誠願聖明,竝賜明燭而斥退之,以安愚分,幸甚。批答見上
持平梁重厦疏曰,伏以,臣本魯莾,百不猶人,過蒙鴻造,忝在言地,蔑補絲毫,徒積罪戾,尋常自省,愧懼靡容。頃遭緦服,下鄕有日,不意此際,復叨憲職,召旨遠臨,微忱隕越,不覺感涕之交頤也。所宜不俟駕屨,奔走上道,而適有寒疾,症情危惡,委頓旅舍,未免稽滯,調治浹旬,幸得小間,僅僅扶曳,黽勉上來,而觸冒風寒,賤疾復劇,肢體如束,頭目昏眩,加之以宿患胸痛,頑痰痞塞,殆不省事。瞻望象魏,末由趨謝,而且臣之情勢,大有難安者,曾於去春待罪本職,重拂輿論,自取咎敗,擧嘲衆斥,終年未已。前此諫臣之論劾銓曹也,竝擧臺官擬望之事,爲其罪案,則臣亦其時見擬中人也。今雖欲抗顔冒進,其於廉隅何哉?臣之疾病,旣已難强,臣之蹤跡,亦宜臲,不得不覆章自列。伏乞聖慈,俯賜諒察,亟削臣職名,俾得安意治療,不勝幸甚。抑臣有區區所懷,玆敢贅陳於乞免之章,惟聖明之財察焉。噫噫,生民之困悴,莫甚於今日,而國家之招怨,缺半行無蓋藏,雖微公家之程督,猶且救缺半行田稅,其何以輸納乎?癸亥之秋,謂歲稍稔,而徵求太煩,至春未已,怨讟之興,固其所也。及至前秋,年事孔慘,還上事目,區別各邑,隨其多寡,參酌減捧,朝家之恤民隱,不可謂不至,而民之輸納之數,亦且不少,或賣田民,或賣牛馬,而猶不能充其定數,流散相望,怨聲載路,閭里之愁歎,又甚於癸亥矣。收糴收稅,有國之所不可已,而民怨如此,朝家處分,雖難變通,烏可無一時慰悅之道哉?丁巳以後,官糴之未捧者,其數旣多,而去冬收捧之穀,又將分給於春間,則來歲農事,設或豐登,九年未收,終難畢捧,而必將益其怨而已。迺者民之困於收糴者,相聚而語曰,今年,則歲已翻矣,徵督垂畢,而來秋若豐,則陳舊還上,必皆督納,吾屬,尤無聊生,不如無豐歲矣。新年願豐,民之常情,而今乃不願豐年,而願凶年,其情戚矣。臣意以爲積年公糴,雖不可盡減,而自丁巳至己未,三年未輸,一倂蕩滌,別作事目,通諭八路,使憂愁之民,曉然知朝家軫恤之意,則此雖異於徵糴方急,亦可以少慰民情矣。卽今民力,旣竭於輸納還上,則春來尤無以辦出,哀我赤立之氓,又將不免於剝割矣。倘令國家經費,別樣變通,而今春所收,從優蠲減,則豈非荒政之急先務也?伏願殿下,特命廟堂,斯速裁處焉。臣又念比年以來,牛疫熾盛,無論京外,而致斃者無筭,此誠衆民所□而外方肉禁,又復解弛,因歲飢荒,諉以貿穀,公私販賣,日以益甚,到處推殺,肆然無忌。耕田之具,莫大於牛,而旣斃於災疫,又盡於屠肆,則八路之中,存者幾希,而春來耕作,民無所恃,豈不大可寒心哉?伏願殿下,特令各道道臣,一切禁斷,則亦豈非務本之一段也哉?如臣疏迂,雖無知識,適於在鄕之日,有所耳聞目見者,而不敢泯默,猥達於天聽,惶隕冞增,伏乞聖明,勿以人廢言。批答見上
副護軍金重信疏曰,伏以臣缺二字賤技,忝竊科第,于今十年矣。雖糞土之賤,無所比數,而犬馬之誠,不後恒人,平居竊自慨然以爲,古之嫠婦,不恤緯而憂國,古之野人,美芹子,而獻君,夫嫠婦,至微也,野人,至賤也,尙能如此者,誠以愛君憂國之誠,得於天理之均賦,初不以賢愚貴賤而有所豐嗇也。今臣雖微且賤,比之嫠婦,野人,亦或有間,則豈可限以疏遠,諉以庸陋,而不爲明主,一陳其胸中之所蘊也哉?臣請不避萬死,略效一得。伏惟聖明,勿以人廢言,而少垂睿察焉。臣聞古人爲國者,不以已安而忘危,不以已治而忘亂。是故,當周之時,天下大治,四方無虞,而周公,以克詰戎兵,眷眷於成王,召公,以張皇六師,申申於康王,其爲國家長遠慮,蓋如此。及我宣廟之世,累朝熙洽,邊鄙晏然,而先正臣李珥,亦欲養兵十萬,以爲不虞之備,未幾果有壬辰之亂,故相柳成龍,嘗服其先見,至有李叔獻眞聖人之語。叔獻,乃珥之字也。向使當時,若用李珥之策,則雖有漆齒匪茹之變,其土崩瓦裂之禍,必不至若是烈也。方今國家昇平,亦已久矣。丙丁以後,凡五十年來,塵淸四郊,民不識兵,此誠宗社無彊之福,而否泰往來之運,安危相尋之機,亦有所不可知者矣。正使民安物阜,時和歲豐,內無盜賊,外無寇敵,猶當長慮,却顧思患豫防,況今飢饉荐臻,民生困悴,內多哺聚之患,外有難保之憂者乎?其張皇克詰,備豫應卒之道,誠不可以頃刻或緩,而顧乃恬於久安,狃於無事,未聞有一人畫一策獻一計,以爲國家陰雨之備者。脫有緩急,不知國家,何所倚仗?臣每念至此,未嘗不寒心而膽慄也。臣竊觀我國形勢之險固,士馬之精强,實甲於天下,故昔在三國鼎峙之時,尙能治兵振旅,抗衡中國,雖以隋煬帝之富盛,唐太宗之雄略,未嘗不挫氣失勢,狼敗而歸也,況今統三韓爲一家,言其地,則三倍之地也,論其兵,則三倍之兵也。據山海之險,擁人民之衆,高可以缺三四字下,猶足以自保無虞,缺一行半他故焉。特於桑土綢繆之策,有所欠闕而然耶?是故,書曰,有備無患。左傳曰,不備不虞,不可以師。然則殿下於此,可不思所以懲前毖後,而豫講於無事之時乎?臣請以平昔之所嘗揣摩者,一一條陳焉。臣聞古之王者,必擇形勝之地,以爲定都之所,無事則抗吭柎背,以之號令於國中,有事則憑險固守,以之沮遏乎寇敵。惟其如是,故有以能禦暴保民,而綿歷長久矣。今我京都,跨峙山岳,襟帶江湖,似無不可守之理,而前後議者,皆以爲非用武之地,可以其地勢平衍,城子浩大,而言之也。以故,一有警急,輒棄不守,乘輿播遷,生靈魚肉,至於宮室府庫,盡爲灰燼,壬辰·丙子之事,可爲痛哭。今之論駐蹕之所者,必曰江華,必曰南漢,夫江華,可謂天險,而距京師百有餘里,南漢,可謂金城,而距京師四十餘里,又皆絶江亂海而後至焉,倘有飄風聚雨之虞,出於人之不意,有如丙子之爲者,而或値海水流澌,風濤不順,則其將若之何,吁亦危矣哉?臣嘗聞諸故老,頃在壬辰倭亂時,皇明諸將屯滯京師,周覽北漢山城之址,相與稱歎不已,以爲王城近處,有如此之險,而棄置不修,誠極可惜云云,臣固已藏之於心矣。及閱故相臣李德馨文集,至其所謂中興洞山城形勢啓者,反覆詳覽而後,始知宣廟朝,有此重修之意,而益信傳者之非妄也。第當時旣有此議,而不爲修築者,未知何事故而然也。豈非連年兵亂之餘,國用蕩盡,民力創殘,不得有所修擧而然耶?且聞七八年前,或有議欲重修者而不果矣。臣雖未知其時曲折之如何,而槪言其山城形勢,則三角諸峯,鱗次列立,而城子與峯巒,連亘相接,只有三路,一由道成菴,一由釋伽峴,一由文殊峯,而其餘,則皆巉巖鐵壁,四面削立,人無着足之地,若有數十萬人防守,則賊雖有累萬衆,無若我何。且其諸峯山麓,下走千枝萬葉,散漫參錯,重巒複岑,遮擁遠近,賊雖欲圍城,其勢實難。若登高遠望,則松都·江都·南漢·內浦等數百里之外,如在眼底,三江風帆歷歷可數,左右諸路半行缺瞭,則賊之出沒往來,兵之虛半行缺其中,又有兩鼠鬪亢之勢,莫測我兵所藏之多寡,此實國家萬全之勢也。比之於南漢·江都,其形勢之險固,不啻十倍,而在都城咫尺之地,無江海隔絶之患,雖當倉卒之時,可以從容入保,而無壬·丙顚沛魚肉之患矣。又與南漢·江都,不甚相遠,若聚水陸勤王之兵,屯于此兩城,擧火相應,遙爲聲勢,相時乘機,迭出犄角,則賊必腹背受敵,首尾顧忌,而疲於奔命,不戰自屈矣。此正兵家所謂地機制敵之道,而所不可不築者也。且其洞名中興,實非偶然,豈非天造而地設,以遺我殿下耶?伏願殿下,以臣此言,議于諸大臣,更審地勢之險夷,如使臣言,果非謬妄,則特命有司從速修築,以備意外倉卒之變焉。今之議者,必以時屈擧嬴,爲辭,而若此者,非識務之言也。設有寇敵之患,出於飢饉之時,則豈可諉以年凶民飢,而不爲出禦乎?況古之荒政,亦有以修繕爲務,蓋令窮民,來役而得食也,誠能出捐版曹米布,以募役夫,則畿內窮民,皆將樂赴,而修繕之擧,賑飢之政,可以兼擧矣,何患乎凶歉哉?臣又嘗念,有國者,必於沿路要害之處,設關置鎭,以爲把守之地者,所以沮遏寇敵之計也。故中國,則必於沿路要衝之地,據險設關以爲禦侮之地,而我國則不然,諸路山城,必築於深僻之地,距大路或三四十里,或五六十里,故雖當警急之時,守城之將,未及出禦,而敵兵亦不顧忌,長驅疾馳,直擣京師者,蓋以此也。乙亥年間,淸人,貽書我國曰,聞爾國,多築山城,我以鐵騎,直擣京師,爾國山城,其可以捍我乎?此實深譏我國,不修沿路設險,徒事山城之意,而終不覺悟,以致風靡瓦解之患,可勝痛哉?以臣之所覩記言之,若聞慶之鳥嶺,豐基之竹嶺,南原之栗峙,雲峯之荒山,皆湖嶺間要衝之地也。咸鏡之鐵嶺,黃海之銅城,松京之靑石洞,乃西北路險阨之處也。皆可以築城設關,以爲備禦之所,而優遊姑息,迄無把守之計者,臣竊危之。昔韓信之擊趙也,必先問知陳餘,不用李左車井陘之策,然後乃敢進兵,劉裕之缺二行未嘗不先探主國之守險與否,以爲前却之地也。國家,若有要害之處,豫先置鎭,以爲防守之地,則壬·丙之亂,賊勢之飄忽,豈至於此乎?此雖在司命之臣,臨機應變之如何,而在國家長策,亦不可不豫爲之所也。推此而類之,則如此險塞可守之地,似非一處。伏願殿下,令諸道監·兵使,各奏沿路要衝,爲敵人之所必由,而我國之所必守者,皆就其處,依山築城,嚴其關防,或移置營將,或別置防禦使,在平居暇日,而其所以爲之處置節制者,各有條理,纖悉曲盡,然後庶幾臨亂,必守勿失,如蜀之劍閣,吳之西陵,魏之陳倉,合淝,而封豕,長蛇,不敢肆其荐食之毒矣。然此等事,固是有國之所不獲已,而亦不免於勞民費財,故土功之興,先王所愼。臣之此言,非謂不計功力之難易,不顧年事之豐歉,而汲汲責成於今年之內也。惟當先定區畫,多方經紀,磨以歲月,積漸用功,然後可以底績,而不至於傷財害民矣,此又不可不留念也。臣嘗讀朱子綱目,見周末七國,其中若秦若楚,固是大國,而如趙之爲國,則地方不過八缺數字里,然以長平之戰考之,則趙卒前後斬降者,無慮八十餘萬人,何其兵之多也?我國幅員之廣大,戶口之蕃息,比之於趙,不啻倍簁,而臣嘗聞兵曹諸色軍額,不過數十萬云。何其與趙,大相懸絶,如此也?兵,務精不務多,若使此數十萬者,皆是能戰之卒,則亦可謂足矣,第於其中,兒弱居半,逃故相仍,州縣苟充以免罪,政曹,徒擁乎虛簿,以此疲兵弱卒,若當强寇勁敵則不啻若群羊之格猛虎,秋葉之遇疾風,此正鼂錯所謂,以其將與敵者也。臣竊見近歲以來,僧徒極盛,八路州縣,凡三百六十餘邑,而琳宮梵宇,無邑蔑有,大邑五六刹,小邑三四刹,大刹千餘僧,小刹百餘僧,總計一國,其麗不億,此輩,皆是逃賦避役之民也。閑丁之難得,勢所必至軍額之難充,職此之由矣。臣愚以爲,宜令州縣,各其境內寺刹幾何,僧徒幾何,其少壯者幾何,有田者幾何,有族屬根着者幾何,老病無用者幾何外,自其十六,至五十缺半行爲兵使,其中稍有幹望者,爲頭目缺半行僧將,領軍赴會于兵使,聽其號令,俾無統屬,則逃賦軍役之民,必不投入於禪門,而數十萬兵,可不勞而得矣。臣抑又聞,將者,三軍之司命,邦國之扞城,將得其人,則邊圉隱然,隣敵慴服,而國以之强大,將不得其人,則士卒離心,外寇侵侮,而國以之危亡,歷觀千古,成敗可見,然則向臣所論三事,雖曰今日之急務,而其最急而不可緩者,則在乎擇將而已。然而將之爲才,最難識也,求之於達官,則失之於韓信·岳飛矣。求之於門地,則失之於衛靑霍去病矣。求之於詢行,則失之於吳起·陳湯矣,求之於武士,則失之於虞詡·畢諴矣。求之於勇力,則失之於杜豫·韋叡矣。在干戈搶攘之際,則其能否得失,人皆可見,故猶可得以擇之,而在平閑無事之時,則其能否未著,得失未判,故其擇之爲尤難矣。然以其擇之之難,而遂廢其所以求之者,則不幾於束手而待亡乎?如人之有重病,氣息奄奄,而或有人告之曰,是得扁鵲而後,可治也。病者曰扁鵲,世不常有,非今可得也。不宜於求之,則亦輕其身命,而甘樂死亡乎?求之而不得者,□未有不求而自得者也。昔晉室微弱,符秦强盛,將有竝呑之志,晉朝以爲憂,詔求良將,可以鎭禦北方者,謝安,以兄子玄,應詔其後,果能奏捷於淝水,以成再造之功。臣願聖明,令文武重臣,自二品以上,各擧堪爲將帥者,使之不拘文武貴賤,親疏毁譽,惟視鞱略之如何,而又申明擧主連坐之法,所擧有功者,以其功賞之,所擧有罪者,以其罪罰之,信賞必罰,不容私意,則向所謂文武重臣,旣不敢不擧,而又不敢謬擧,必將悉心推訪,以應上之所求,而所謂良將者,庶乎其可得矣。臣又伏見文宗大王,嘗以手札敎曰,用人之仁,當祛其貪,用人之勇,當去其怒,用人之智,當去其詐,至於從駕之馬,跅之士,但有一藝,亦可器而用之。丙子年間,仁祖大王,又下敎曰,予念才不乏於世,而致賢之道,未弘。又曰,知人甚難,而自知則明,才智卓異,可以濟世禦侮者,其各自薦,俟予器使,古之人,多有自薦者,若能致君澤民,使國家治安,雖不待人,其何傷乎?大哉王言,一哉王心,此可謂缺五字萬矣。孔子曰,十室之邑,必有忠信。程子曰,天生缺六字此所謂才不借於異代也。方今雖曰人才之乏,而以千里山河之大,億萬生靈之衆,亦豈言人才之可用哉?但國家專尙繁文,牽制文法,多用迂濶矯誕之人,而不能用磊落奇偉之士,未免以數尺之朽,而棄棟樑之材,以靑蠅之點,而累和氏之璧,豈不可惜之甚乎?伏願殿下,體先王之訓,思得人之大法,勿拘文法,勿視細行,特設自薦之規,以爲收用之地,則樂毅,自魏,劇辛,自趙,奇偉不覊之士,庶可接跡於世矣。臣又聞中庸曰,果能此道矣,雖愚必明,雖柔必强。董仲舒曰,勉强學問,則聞見博,而智益明。此言人之智術,可以勉强學得也。故上自道德文章,下至百家衆技,無不可以學得,則至於爲將,何獨不然?只患今之人,不肯從事於兵法,古之名將,或有以爲兵法不必學者,其爲言,似是而實非也。昔呂蒙,初不學,及就學,魯肅,與之論議,大驚曰,子今日謀略,非復已下阿蒙·孫柳,又稱蒙曰,學問開益,籌略奇至,此非其明效歟?歷觀前史,如此者非一人,烏可謂兵法之不必學哉?臣愚以爲,特命有司,廣選武科中年少才勇之士,以文臣中曉解兵法者,爲□之一處,敎以武經七書,及左氏傳等書,輪日講論,不限年數,待其熟讀貫通,然後爲其師者,以其名報于兵·吏曹,隨闕調用,其中優異者,不次超擢,顯示褒奬之意,則武臣,漸能究知兵法,不出十年,將才輩出矣。雖然,惟彼數事,其本,則又在乎得民心而已,蓋人之於人主也,如魚之有水,如燈之有膏,魚無水則枯,燈無膏則滅,人主,失人心,則亡,此必然之理也。是故,古先聖王之爲天下國家也,未始不以得民心,爲先務,所欲,與之聚之,所惡,勿施爾焉,惟恐一日有不得於民之心,民心旣得,而國家,安如盤石矣。苟不得民心,則城池雖固,甲兵雖多,將帥難得,而民將疾視,其長上之死,而不救矣。伏願殿下,勿以位,爲樂而以爲憂,戰戰兢兢,日愼一日,子惠困窮,如殷成湯,懷保小民,如周文王,以爲祈天永命之圖,則我國家億萬年無疆之基,亶在是。方今聖明臨御,群賢布列,其所以聚精會神,出謀發慮,以爲固國安邊之計者,其算無遺策矣。如臣之庸陋疏遠,則缺七八字猥之誅,而抑嘗聞涉風濤之險者,舟中之人,缺十餘字者憂之,臣卽水邊之傍觀者也。憂危之至,懷不能已,輒不自量,敢有所道。惟殿下,察其至誠,恕其狂妄,特加採擇焉。臣無任戰慄震灼俯伏待罪之至。答曰,省疏具悉。爾之憂國進言之誠,深用嘉尙,可以議處事,令該曹稟處。
備忘記,傳于尹攀曰,今觀出身金重信上疏,縷縷條陳,殆將百〈萬〉言,可見其憂國愛君之誠,不以人微而有間也。令該曹特爲相當職除授。以上燼餘
上在昌慶宮。停常參·經筵。
夜一更,月入畢星。
禮曹參判徐文重上疏。大槪,敢陳愚見,以備裁擇事。入啓。
刑曹判書朴信奎初度呈辭。入啓。給由。
藥房啓曰,歲後寒威轉甚。伏未審,聖體調攝,若何?去夜市廛出火,延鍾閣,驚駭之極,深恐丙枕之不安。臣等,不勝區區之慮,敢來問安。
左議政鄭知和九度呈辭。入啓。傳曰,安心調理。
答藥房曰,知道。無事,而鍾閣延燒之患,出於意外,驚駭之極,無以爲諭。
傳曰,史官一員待命,騎馬三匹立之。
鍾閣火災,大王大妃殿·大殿·中殿,藥房·政院·玉堂·二品以上·六曹問安。答曰,知道。
答禮曹參判徐文重疏曰,省疏具悉。疏陳之事,極其周詳,當與廟堂議處焉。
護軍安縝辭職上疏。入啓。答曰,省疏具悉。卿其勿辭,調理察職。
賑恤廳啓曰,本廳別還上受食不納之類,多在於西南二部,而當初題給之時,受去人,有職者,只書姓職,無職者,隨其稱號,但書姓字者,居多,不但官簿之虛疏,督納之際,亦有推諉退托之弊,故各人姓名査報,拒逆不納者,亦爲擧名牒報之意,部官發關分付,已過一朔,間間催促,亦不動念,其循私不職,殊甚可駭,當該部官等,竝爲先從重推考,何如?傳曰,允。
漢城府啓曰,國家役民之道,貴在均一,强者不能獨免,而弱者不至偏苦,然後民不怨讟,而政乃有經。近來國綱解弛,大小玩法,倖民益衆,而殘民益苦,良民之困於軍役,下戶之困於煙役者,擧國同然,民心之怨叛,國勢之削弱,皆由於此輩。革舊圖新,均齊整頓,必有其道,而今不可倉卒編論,至於京師輦轂之下,則王政所本,四方所則,大小人衆,亦不爲不多,而其中苦歇之不均,有甚於外方,不可不先爲變通釐正。坊民之役,極爲浩繁,則士大夫·士族·中人·胥吏·軍士·醫司·諸色役人等,稍有形勢憑勢之人,則皆免,而應役者,只是下戶殘氓,無依止無形勢之人,故數百戶之坊,所役者,不過十餘人,一歲之中,無慮數十日立役。至於洞內之役,卒更之役,偏苦萬端,故擧皆流徙避役,應役者漸少,而留在者愈不堪其苦,若此不已,則不但殘氓偏苦之患,有難勝言,京師百役,將不成貌樣,豈非大可寒心哉?古制租庸調,有田則有租,有家則有調,有身則有庸,朝士及應爲免役之人,只免其庸,至於家戶田租之役,自同平民,自是古制。我國,政多恩貸,優恤都民,京城戶口數萬,曾無升斗之入,以待國家之賦,已甚無謂,而至於坊役,亦皆多般漏免,事甚未便。自今以後,大君·王子·翁主·大臣家外,毋論士大夫·兩班·中人·常人,有役無役,竝皆歲出戶一名,均一立役,則一歲之中,不過一日之役,亦不必盡調,依此定式施行,似合變通之道,令廟堂稟旨指揮,何如?傳曰,允。又啓曰,頃者號牌設行之時,朝士及祿官出身外,皆以紙牌,代木牌行之,已過數式年矣。當初設爲紙牌,本爲漸復號牌之意,而紙牌與號牌,皆是避役者所不便,故從前屢議而屢寢矣。今此紙牌之後,無括丁簽兵之擧,民皆知朝家本意,不至作擾,通行於八路,已至屢年。今若更加整頓,不至廢墜,則民數可詳,古制可復,實爲便益,而但紙牌,非久行之制,易致破壞閪失,小民殘隷,或結於衣帶,或藏於幇囊,數月之後,雖不閪失,紙畫熳滅,殆不可辨字,事甚苟簡。今當式年改籍之日,紙牌見失者,已至太半,亦甚不便。今式年改給紙牌,以木牌·角牌,依古式卞等代給,似合事宜,令廟堂定奪指揮,何如?傳曰,允。
府前啓,請罪人金重夏嚴鞫處斷事。請還收罪人李斗鎭減死定配之命,更令該府考律勘斷事。請還收金世翊特授左尹之命事。請居山察訪黃汝楫罷職事,啓辭見上仁同府使柳晉昌,到任以後,無一善狀,而已嫁孽女,冒法率往,仍爲留置。且去年大同餘米,自朝家有貿木上納之令,而貿木一事,以付諸下吏,使其孽女壻主幹,貽弊民間,罔有紀極,聽聞俱駭,怨讟朋興,其他蔑法縱恣之事,不一而足,闔境嗷嗷,民不堪命,如此之人,不可一日置諸字牧之任,請仁同府使柳晉昌,罷職。
吏曹參判尹趾善上疏。大槪,問備之罰,獨及於該房,決難晏然於職次,伏乞亟賜罷斥,以謝人言事。入啓。
答府曰,不允。末端事,風聞,未必盡信,更加詳察處之。
兵批啓曰,改建鍾閣,未及懸鍾之前,人定·罷漏,以鼓代行之意,敢啓。傳曰,知道。
答吏曹參判尹趾善疏曰,省疏具悉。卿其勿辭察職。已上朝報
備邊司啓曰,鍾閣燒火之患,出於意外,事極驚駭。未及改造之前,則更漏終始,城門開閉,無以爲準限,不可不急速改建,令該司趁卽擧行之意,自該曹雖以入啓分付,而鍾閣改造,事體重大,亦甚緊急。今若使繕工監官員,分差董役,而若各處營繕之爲,則必未易速完,令戶·兵·工三曹,同議料理物力,別定郞廳,監董其役,以爲刻日完就之地,何如?傳曰,允。已上謄錄
沈梓啓曰,左承旨申琓,右承旨金鎭龜,同副承旨韓構,今日不爲仕進,廳中位甚不齊。申琓,雖有疾病,金鎭龜·韓構,卽爲牌招,何如?傳曰,允。
傳于金載顯曰,今日鍾閣延燒處內摘奸時,失火閭家,與鍾閣接近與否,亦令詳察以來矣。卽觀書啓及該曹草記,人定鍾,則別無所傷云。不幸中,誠爲多幸,而鍾閣東南邊,閭家櫛比,更無通行之路云。事之可駭,莫此爲甚。所燬鍾閣,令該曹限三日急速改建,而鍾閣遍近閭家,限五日間撤移事,分付。
傳于金載顯曰,昨夜市廛出火,延燒鍾閣之患,出於意外,事之驚駭,莫此爲甚。失火人,因兵曹啓辭,旣已囚禁,而令有司,出火根因,各別嚴覈,從重科罪。
尹攀,以兵曹言啓曰,所燬鍾閣,不可不趁速改建,令攸司劃卽擧行,何如?傳曰,允。
金載顯,以漢城府言啓曰,人定鍾,待今朝看審啓聞事,昨已上聞矣。今朝使本府郞廳·部官等,洗滌灰燼,詳細看審,則別無所傷云,敢啓。傳曰,知道。
又以備邊司言啓曰,鍾閣延燒之患,出於意外,事極驚駭,未及改造之前,則更漏終始,城門開閉,無以爲準限,不可不急速改建,令該司劃卽擧行之意,雖已入啓分付,而鍾閣改造,事勢甚重,亦甚緊急。今若只使繕工監官員,分差蕫役,有若各處營繕之爲,則必未易速完,令戶·兵·工三曹,同議料理物力,別定郞廳,監董其役,以爲刻日完就之地,何如?傳曰,允。
韓構,以漢城府言啓曰,所燬鍾閣,令缺半行事,傳敎矣。今此鍾閣改建之役,一時爲急,材木運轉,極其浩繁,本府所管車牛,牛疫致斃之後,餘存不過十餘輛,以此些少車輛,運入許多材木,勢必遲延,誠極可慮。各衙門·軍門,見存車子,一體調發,一時運入,何如?傳曰,允。
韓構,以戶曹言啓曰,所燬鍾閣,限三日急速改建事,命下矣。必以體大尺長材木,,作閣上梁,然後可以懸鍾,而此非倉卒可得之木。仁政殿修理時,應用材木,爲先除出取用之意,敢啓。傳曰,知道。
韓構,以戶曹言啓曰,故昇平府院君金瑬,以靖社·寧國兩度功臣,賜牌田畓,尙未受出云。故公洪道公州牧官屯田畓,及屬公田畓,合十五結一負九束,自本家望呈,依例折給,何如?傳曰,允。
吏曹參判尹趾善疏曰,伏以,臣伏見憲府請推,當該承旨與史官之啓,辭意極其嚴截,臣不勝驚愧惶悚之至,臣頃忝喉司之日,適有奉朝賀臣宋時烈處傳諭之命,臣意以爲,下番翰林之不得出外,雖是本館體例,而右位,旣許其往來郊外,則不必以道里之遠,有所防礙,而宋疇錫之因便省覲,實是私情之最遠者。臣以此言于上番翰林,使之許送,則疇錫,辭以事體未安,而終乃力勸以送者,專出於臣之妄料之致,臣宜被誤着之罪,而問備之罰,獨及於該府,其在分義,決難晏然於職次。伏乞聖慈,亟命罷斥臣職,以謝人言,千萬幸甚。批答見上
知義禁安縝疏曰,伏以,臣才經奇疾,幾死僅甦,源委旣深,實非尋常感冒之比。餘症未祛,尙在沈痼之中,而適當移御之日,且値歲換之時,分義所在,不敢退伏,力疾詣闕,連參起居之班矣。數月病蟄之餘,遽觸風寒,眞元大虛,重被添傷,舊症新恙,一倂斗谻,頑痰塞胸,咳喘急促,貼身床席,日事呼痛,不意金吾新命,遽降此際,驚惶閔蹙,不知所出。臣之病狀,不惟朝紳之所共知,抑亦聖明之洞燭者,必須處溫調治,然後庶有復起爲人之望,尙何有着帽束帶,奔走供職之路乎?況此王府獻議之地,亦非閑漫養病之坊,決不可曠日虛帶,以貽滯獄之弊。伏乞聖明,特賜諒察,亟許遞改臣兼帶同知義禁之任,以便公私,不勝幸甚。答曰,省疏具悉。卿其勿辭,調理察職。以上燼餘
上在昌慶宮。停常參·經筵。
申時,日有兩珥。
左承旨申琓再度呈辭。入啓。遞差。
禮曹,知敦寧府事李晳,昨夕卒逝云,當日停朝市。
府前啓,罪人金重夏嚴鞫處斷事,請罪人李斗鎭更令該府考律勘斷事,請還收金世翊特授左尹之命事,請居山察訪黃汝楫罷職事,措辭見上請仁同府使柳晉昌罷職事。答曰,不允。黃汝楫事,依啓。
院前啓,講罪人金重夏嚴鞫處斷事,請還收罪人李斗鎭減死定配之命,更令該府考律勘斷事。入啓。答曰,勿煩。
玉堂箚子。大槪,玆因鍾閣回祿之災,冒進瞽言,冀垂澄省事。入啓。
都目政。吏批,行判書呂聖齊進,參判尹趾善進,參議尹敬敎進,都承旨沈梓進。
兵批,行判書趙師錫進,參判鄭輪進,參議宋昌進,參知李寅煥進,右副承旨金載顯進。
吏批,以許憕爲引儀,洪萬容爲大司憲,鄭權爲平澤縣監,睦林重爲永平縣監,李萬石爲利仁察訪,李泰東爲雲山郡守,朴尙郁爲槐山郡守,宋之軾爲迎日縣監,金萬㦳爲陽城縣監,南宮垕爲判校,徐文裕爲工曹佐郞,鄭展昌爲瓦署別提,宋掞爲漢城參軍,徐榏爲監察,李敏敍爲禮曹判書,崔浚亮爲完陵君,延最績爲成均博士,羅重器爲司贍主簿,趙之耘爲漢城參軍,金宇樑爲司饔奉事,趙聖輔爲左副承旨,魏定相爲信川郡守,李孝源爲司䆃正,朴世樑爲工曹佐郞,鄭甲祥爲交河縣監,洪禹協爲昌原府使,李行周爲長興府使,行副護軍兪瑒,今加嘉義,行副護軍權說,今加嘉善,司䆃僉正李維聃,今加通政,前郡守權大胤,今加通政,以上,侍從臣父七十,以禹瑞圭爲肅川府使,李淰爲理山府使,申啓華爲吏曹佐郞,金萬吉爲副修撰,柳榰爲晉州牧使,崔寯爲司畜別提,李厚樹爲禮賓直長,尹世紀爲永興府使,許玧爲禮曹正郞,金時亮爲監察,韓爲鐵原府使,姜鋧爲兵曹佐郞,李翊爲判尹,柳壽崙爲直講,趙性乾爲禁府都事,洪萬選爲繕工直長,李東亨爲典獄奉事,趙爾翰爲寧越郡守,嚴緝爲校理,李益壽爲公洪都事,趙儀徵爲京畿都事,尹掄爲司僕主簿,鄭翰周爲軍資主簿,黃鎭爲歸厚別提,金啓明爲司饔直長,李孝源爲江界府使,洪受漸·閔鎭周爲禮曹佐郞,黃欽爲刑曹正郞,許憕爲監察,李爲南部主簿,鄭至爲西部主簿,鄭纘輝爲尙瑞直長,李明著爲濟用奉事,卞榥爲安東府使,申曅爲司諫。
兵批,以李玄成爲都摠都事,尹濟萬爲公洪水虞候,金重三爲訓鍊判官,李璟爲景福宮衛將,李泰英爲慶德宮衛將,金興敏爲武兼,睦存善爲慶尙右兵使,崔雲瑞爲全羅右水使,任萬紀爲蝟島僉使,姜必遇爲訓鍊判官,李鳳錫爲龍媒萬戶,韓元述·丁道弘爲武兼,韓必世·朴世挺爲部將,成弼大爲守門將,閔聖得爲花梁僉使,李聖錫爲防踏僉使,朴興元爲車嶺僉使,尹之輿,單付訓鍊主簿,本院在官朴瑗爲武兼,元德徵爲晉州營將,尹以經爲都摠都事,鄭道行爲中樞經歷,李尙爲宣傳官,崔寬·李翮爲副護軍,缺二行尹之輿爲漆浦萬戶,邊是白·李寅奭爲守門將,卞益昌爲副護軍,黃鎰爲副司果,尹翰周爲古郡山僉使,金世翊爲統制使,朴遠淇爲安義僉使,申行楫爲呂島萬戶,白時耉爲訓鍊副正,李宇挺爲武兼,鄭淵爲都摠經歷,朴泰圭爲訓鍊判官,吳重周爲宣傳官,朴瑗爲鹿島萬戶,權儔爲副摠管,李敏復爲五衛將,梁之浹爲忠壯衛將,金以萬爲山羊會萬戶,禹昌文爲長津召募別將,李得老爲潼關僉使,兪成厚爲柔遠僉使,梁始殿爲法聖萬戶,成禮瑞爲包伊萬戶,安珉爲新門召募別將,慶洽爲豐德召募別將,安俊翼爲菁川召募別將,趙邦秀爲武兼,南巘爲訓鍊主簿,安相益爲宣傳官,申益恬·尹以經爲訓鍊僉正,李拗爲部將,金重均爲平山萬戶,李時肇爲方山萬戶,金玉昌爲靑水萬戶,張四維爲吾老梁萬戶,白漢相·全萬雄·張俊世·李泰蕃爲副司果,以白漢相·全萬雄·張俊世爲武兼,李彦瑞爲都摠都事,金夏重爲都摠都事,朴畯爲宣傳官,李泰蕃爲武兼,姜聖佐·李緝爲副護軍。
吏·兵批,姑罷。
傳曰,前後扈從有功勞人及淸白·戰亡子孫,各別錄用事,言于兩銓。
玉堂箚子。答曰,省箚具悉。今玆鍾閣回祿之災,實出意外,驚懼之懷,曷勝云喩?縷縷戒誨,摠是憂愛之誠,予用嘉尙,可不體念焉。原箚留中
禁府啓曰,兵曹啓辭內,卽接二所巡將梁儋,一所巡將韓等牒報,則當日昏黑後,鍾閣東邊,私奴四立家失火,延及鍾閣,卽令閭家男女及本廳軍士等,汲水奔救,而火焰熾盛,終不得撲滅,燒大間閣數,追後牒報云。鍾閣守直官林春發,又爲來告曰,以鍾閣燒火之故,更漏旣下而不得打鍾云。事之驚駭,莫此爲甚。今夜各更各度行巡,別爲申飭之意,兩所巡將處,爲先分付,而當該守直官,軍士及出火人,竝令攸司囚禁,査問科罪,何如?傳曰,允。傳曰,昨夜市廛出火,延燒鍾閣之患,出於意外,事之驚駭,莫此爲甚。出火人,因兵曹啓辭,旣已囚禁,而令攸司出火根因,各別嚴覈,從重科罪事,傳敎矣。失火人及守直軍士·市廛人等,今方囚禁査覈,而守直官林春發,則係是出身,移義禁府處置,何如?傳曰,允。
又啓曰,以刑曹草記,鍾閣守直官林春發,移本府處置,允下矣。林春發,拘留於典獄署,卽爲移囚之意,敢啓。傳曰,知道。
御營廳啓曰,鍾閣內閣,旣已完畢懸鍾,今日人定爲始,當依前擊鍾,而鍾閣,則功役浩大,明日內勢難畢役,不勝惶恐,竝此敢啓。傳曰,知道。限畢役間,待令下人·工匠,犯夜勿禁。
上在昌慶宮。停常參·經筵。
夜三更,月入東井星。
金載顯,以都摠府言啓曰,副摠管崔逸,除標信,刑曹坐起進去之意,敢啓。傳曰,知道。
吏批,行判書吳聖齊進,參判尹趾善進,參議尹敬敎進,都承旨沈梓進。
兵批,行判書趙師錫進,參判鄭掄進,參議宋昌進,參知李寅煥進,右副承旨金載顯進。
兵批啓曰,新除授忠壯衛將梁之浹,呈狀于政廳曰,素有水土之疾,入冬添劇,症勢危篤,旬月之內,差復無期,缺二行吏批,以缺半行以鄭公奭爲漢城判官,鄭展昌爲禁府都事,黃鎭爲司評,李頤命爲副修撰,梁楫爲居山察訪,安漢珪爲司藝,李仁碩爲繕工副正,李東馣爲繕工副奉事,許潁單付典籍,四館去官全世望,單付典獄主簿,訓鍊去官江界府使李孝源,今加通政,以朴世佶爲活人別提,柳聖和爲司畜別提,金鼎三爲引儀,安縝爲戶曹參判,金錫翼爲右尹,柳譚厚爲刑曹參議,李徵明爲兵曹佐郞,金盛迪爲典籍,申淡爲兼引儀,柳成運爲注書,南至熏爲連源察訪,申鑊爲禁府都事,洪得龜爲氷庫別提,李爲金井察訪,趙仁壽爲永昭殿參奉,南斗長爲廣興守,崔寯爲監察,申瑞華爲平市令,柳文遂爲監察,李濟民爲直講,鄭纘輝爲瓦署別提,朴世樑爲漢城庶尹,柳萬齡爲工曹佐郞,閔鎭周爲兵曹佐郞,崔斗瑞爲長興庫主簿,李益著爲歸厚別提,沈若泓爲兼引儀,南龍翼爲刑曹判書,李畬爲副應敎,金萬吉爲校理,韓泰尙爲社稷參奉,郭檢爲慶基殿參奉,金運乘爲工曹佐郞,羅重器爲監察,李廷翼爲尙瑞直長,金盛迪爲禮曹佐郞,李禎,單付成均博士,李觀成爲禁府都事,黃應龜·權聖重爲假引儀,李寅錫爲監察,李留爲尙瑞副直長,柳曼爲典籍,洪處宇爲司贍主簿,朴重圭爲禁府都事,朴榏爲齊陵參奉,尹播爲軍資直長,金洧爲司宰直長,禹錫圭爲宗廟副奉事,李有老爲繕工監役,盧頊爲司畜別提,金砯爲引儀,李士彬爲造紙別提,權彦經爲引儀,洪䎘爲宗簿主簿,柳應華爲光陵參奉,宋光俊爲黃山察訪,李觀漢爲昌陵參奉,朴東胄爲繕工假監役,成雲翰爲同敦寧,知製敎,李畬·申曅·金昌協·南致熏·李宏·尹彬·趙相愚·黃欽·沈枰·兪命一·洪受疇·李徵龜·李東郁·姜鋧·趙儀徵。
兵批,以鄭斗尙爲訓鍊副正,申益恬爲都摠經歷,李汝柱爲五衛將,黃道光爲曹司衛將,朴廷賓·宋德昌·成腆·趙泰錫·高一中·張漢傑,缺二行應華爲忠壯將,柳世章爲武兼,李維聃·權大胤·元德徽·申濼爲副護軍,鄭奎徵爲訓鍊正,李夔爲都摠經歷,沈爲部將,朴信圭爲副護軍,韓允中爲宣傳官,崔台夏·沈夢良·高應文爲部將,尹沆爲訓鍊判官,李廷彙爲慶福假衛將,權管秩,三水禹承明,栗浦李時興,曲浦趙俊抃,崇義堡白時豪,雙靑權誠,乾者介石機明,廟波吳泰立,乾川金益彰,同仁延胤,舊波知黃俊億,乾原韓時陟,黃柘坡金相說,甫老知崔挺伯,小坡兒朴宗業,梁谷元俊,成於丁金貴,貞細川林尙郁。
沈梓啓曰,左承旨金鎭龜,右承旨尹攀,左副承旨趙聖輔,俱未下批,而右承旨尹攀,右副承旨金載顯,皆有式暇,廳中位甚不齊,金鎭龜·趙聖輔,雖未下批,竝卽牌招,何如?傳曰,允。
韓構,以弘文館言啓曰,本館上番,時無入直之員,新除授校理嚴緝,卽爲牌招入直,副修撰李頤命,亦爲牌招,何如?傳曰,允。
又啓曰,新除授注書柳成運,卽爲牌招察任,何如?傳曰,允。
沈梓啓曰,傳曰,申鑊·洪得龜,別爲除職事,命下,而今者自吏曹,初入仕擬望前日,具文治·申汝哲,初付何職耶?問啓事,傳敎矣。問于政廳,則具文治,初授氷庫別檢,申汝哲,初授南行宣傳官云矣,敢啓。傳曰,知道。
韓構啓曰,新除授注書柳成運,時在京畿楊州地,斯速乘馹上來事,下諭,何如?傳曰,允。
注書柳聖運在外,代以宋相琦爲假注書。
韓構,以鍾閣改建所言啓曰,昨已造閣懸鍾,而詳細看審,則當初鑄鍾之時,懸鐵所貫之處,不能圓正,一邊低下,掛鍾之後,非但所見不正,因此而或恐聲響之不大,以其鐵,補其空缺,今至均正,更爲擊撞以試之意,敢啓。傳曰,知道。
以江華留守狀啓,內奴金華先家,出火,老少竝四名,燒死事,傳于金鎭龜曰,燒死人等,令本道恤典擧行。
金載顯,以義禁府言啓曰,以刑曹啓辭,鍾閣守直官林春發,移本府處置事,允下矣。林春發,拘留於典獄署,卽爲移囚之意,敢啓。傳曰,知道。
左議政鄭知和十度呈辭。入啓。傳曰,安心調理。
院啓,請罪人金重夏嚴鞫處斷事,請罪人李斗鎭更令該府考律勘斷事。入啓。答曰,亟停勿煩。
府啓,請罪人金重夏嚴鞫處斷事,請罪人李斗鎭更令該府考律勘斷事,請仁同府使柳晉昌罷職事。新啓,諸宮家各衙門設庄設屯之處,最多於沿海地方,一邑田結,或據其半,揆以國體,已極寒心,而又復各自募民,以爲私屬,一應煙戶束伍之役,竝令蠲免,甚至屯民有罪,守令不得推治,割一境之半,作爲化外之民,各送差人,專管役使,煙戶漸縮,不堪偏苦,束伍簽丁,常患乏人,病民害政,莫此爲甚。聞有事目,有所變通,而守令輩,怵於威勢,莫敢下手。若以事體言之,所謂屯民,不過爲受田納稅之人,同一王民,而納稅於國家,則重其役而侵困之,納稅於各宮各殿,則減其役而優恤之,此何道理也?至於統營,所謂屯田民者,曾無寸土屯田於其地,而廣占大村,强名屯民,禁止各邑,不得差役,稱以貿易,勒徵眞荏·木花·紙地·蠟蜜等物,以爲私用,畢竟分給略干魚産之腐敗者,以防其口,此亦曾有禁令,而爲統臣者,利其徵斂,除去數三名,塞責而止,屯民之設,依舊仍存,其爲設施,尤極無據。若不另加禁斷,終無以强公室,整朝綱,請令諸道監司,一一按覈,無論宮家與各廳各營,所謂屯民之不爲官役及束伍者,一倂革罷,而猶踵前習,不爲奉行者,竝令守令,隨見重治,諸道兵·水營,旣有月給零米,又有例用軍木,其數不貲而公私需用各色之物,每每發關,分定列邑略給木疋,使之刻期貿納徵督烈於星火,各邑畏威,不敢計較,輒稱上司分付,勒徵店民,以應需索,守令之憑〈公〉藉私者,或居其間,店役頗重,民不支堪。至於監營,則所謂營穀營木,布在列邑,其數尤夥,而又奪各邑店民之稍實者,別作營案,禁止縣官,不得役使,分徵雜物,輸納營庫,縣官所管,漸就零星,各邑淍弊,實由於此。監司,旣按一道,苟有公用,自當分付各官,及期上供,使之無乏而已,私置工匠,又將安用,論以事體,殊甚無謂。請令諸道按臣,先罷營屬匠人,盡付縣官。又禁兵·水營抑買雜物,侵擾各官之弊,苟有犯者,竝皆計贓論罪,前後上疏陳弊者,無論朝臣與草野,其數甚多,其中亦豈無可用之言?而諸司,不加商確,一例防啓,其所採施者,不能十分之一,雖或試用,而一番行移之後,諸道道臣,寢而不行,終始遵行者,絶無而堇有。蓋語涉於貴戚,則殿下,不用之,謀出於卑賤,則宰相,沮抑之,不便於諸司,則諸司,不肯用之。不便於藩鎭,則藩鎭,不肯行之,至於臺諫論啓之事,亦被有司所沮,不得施行,若此不已,則雖使嘉言罔伏,而日進千疏,不過爲政院之一故紙,有何所補於國事耶?自是人皆解體,循默成風,妄有所論,群起嘲詈,此正明時之所大憂,而有國之所深戒也。國家置臺諫,凡在朝廷政令得失,不拘大小,無不與知,故新法之立,舊法之改,政府擬議之後,必考兩司署經書,依牒施行者,此乃祖宗朝舊制也。況門下給事中駁正之法,自漢唐時,已有其制,良史書之,至今稱美。請自今立法,凡有章奏之下,諸司者,自政府以下,每於回啓之後,仍示兩司,使得駁議,凡有定制,而藩臣守令之不卽擧行者,亦令隨現科罪,著爲令甲。答曰,不允。末端三件事,令廟堂稟處。
傳于韓構曰,憲府末端啓辭,初頭,似是三件事,而結末未瑩,無乃三啓連書,以致如此耶?似非臺啓規例,政院何不往復以問,而泛然捧納乎事,傳敎矣。臣等,非不知此啓辭,有同疏章,違於臺啓規例,而臺官傳啓之後,則一依其啓草書入,乃是法例,與疏章,事體有異,雖或有未妥處,不得還給,使之削改,故不得不捧入矣。傳曰,知道。
政院啓曰,永慕殿望祭,只隔二日。伏惟聖上孝思,益復難抑,而卽今雪後,寒威彌酷,風勢尤緊,若於此時,自上親行祭禮,則玉候調攝之中,受灸停止,亦且未久,添傷之患,勢所必至,臣等,不勝區區憂慮之至。藥房都提調之意,亦如此,故敢此仰達,望祭攝行之意,豫爲分付,何如?傳曰,依啓辭爲之。
大司成宋奎濂疏曰,伏以此時,國子之任,決非臣所可堪。大臣之建請擇差,意實有在,而今此除命,誤及於無似之臣,不得不陳暴情實,冀蒙遞改,而微誠未格,溫旨反下,至以務盡職責,爲敎,聖明之敦勉,此勤,愚臣之隕越,益甚。噫,臣於職事,苟有一分可效之地,則臣亦何苦而不念分義之重,徒爲遜避之計哉?今欲承命冒出乎,則已試之驗,不啻灼然,再蹈覆轍,僨敗必至欲循分退縮乎,則職名在身,瘝曠有咎,一日虛帶,其罪難貰,臣之情勢,不亦狼狽之甚乎?雖然,與其誤事而獲戾,毋寧違命而受譴,此臣所以不避鐵銊,冒死更籲,惟以得請爲期者也,況臣才經夙夜之役,正當隆沍之節,力疾供劇,所傷甚重,狗馬宿症,挾寒大作,數日之內,頓就苦谻,其種種危急之狀,雖不敢瀆陳,而顧此形勢,決非旬月之內,所可自力,尤何敢引拖時日,以益其廢職之罪乎?且臣伏見朝報,以下番翰林,許送遠地之故,臺評重發,該房承旨,至被問備之罰。臣於其時,旣已同在一院,與知其事,而不能據例防塞,論其所失,理無異同,何敢爲獨免之計哉?今臣難冒之義,非特一二而已,伏乞聖明,曲垂諒察,將臣所叨職名,亟賜遞免,改授可堪之人,以重國事,以安私分,不勝惶悶窘迫云云。答曰,省疏具悉。爾其勿過辭,從速察職。燼餘移謄
上在昌慶宮。停常參·經筵。
仁獻王后忌辰齋戒。
金載顯,以都摠府言啓曰,今日入直軍士,當爲中日習射,而國忌齋戒相値,不得爲之意,敢啓。傳曰,知道。
韓構,以摠戎廳言啓曰,廣智營入直本廳壯抄三運軍兵,今已準番,依前例與訓鍊都監軍兵,今月十五日還爲替代,而三淸洞本營入直牙兵,亦已準番,一體放送之意,敢啓。傳曰,知道。
尹攀啓曰,玉堂上番在京者,只有校理嚴緝,而聞,其母病,夜來添重,陳疏出去缺二行嚴緝·李頤命,俱有親病,則其在體下之道,似難强令行公。修撰南致熏,方遭其叔母喪,雖已成服,服制未盡,自前或有上下番未備,無他推移之時,則雖服制未盡,亦有牌招入直之擧,而旣非常規,何以爲之?敢稟。傳曰,南致熏牌招。
掌令安圭啓曰,臣於昨日詣臺之時,同僚,以新啓三件事,通簡,而三件事,俱是陳弊之事。且其本草,頭項區別處,殊不分明,故忙遽之際,未免誤認,不能分書於各幅,混寫傳啓,有違規例,致勤未安之聖敎,臣之昏謬做錯之失,著矣,何敢一刻仍冒於臺席,而昨緣日暮,今始來避,所失,至此尤大,請命遞斥臣職。答曰,勿辭。
韓構啓曰,掌令安圭,再啓煩瀆,退待物論矣。傳曰,知道。
執義金世鼎啓曰,臣昨以三件時弊,與同僚相議論啓,而每件請字之下,各有結語。且於簡通之時,一簡之中,不能各書,只就更端之處,輒間數字,稍存卞別。又以三件事論啓之意,書於末端,則同僚之認爲一事,混同連書,固非臣所料,而至以此事,致勤聖敎,不勝瞿然之至。若其論啓措語,則不過直陳所見而已,臺諫論事,本不用例,而政院啓辭中,乃以臣等所啓,謂之有同疏章,違於規例,至有未妥處,不得削改之語,所謂未妥者,臣未知指謂何語,而亦未知何樣文字,可削而不削耶?反復思惟,臣實未曉。臣以無似,忝居臺閣,偶有所論,疵釁輒出,將何顔面,一刻仍冒乎?請命遞斥臣職。答曰,勿辭。
韓構啓曰,執義金世鼎,再啓煩瀆,退待物論矣。傳曰,知道。
韓構啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,兵曹郞廳來言,闕內入直軍士,夜巡檢云矣,敢啓。傳曰,知道。燼餘移謄
上在昌慶宮。停常參·經筵。
辰時,白雲一道如氣,起自乾方,直指東方,長竟天,廣數尺許,良久乃滅。
韓構啓曰,左議政十一度呈辭,到院,而以國忌留院之意,敢啓。傳曰,入之。金載顯啓曰,大司憲洪萬容,持平梁重厦未肅謝呈辭,執義金世鼎,掌令安圭避嫌退待,掌令李國芳受由在外,持平李斗岳服制,今日以監察茶時之意,敢啓。傳曰,知道。
韓構啓曰,吏曹郞廳來言,臺諫有闕,政事何以爲之?敢稟。傳曰,明日爲之。
左議政鄭知和十一度呈辭。入啓。傳曰,安心調理。
金載顯,以備邊司言啓曰,漢城府啓辭,國家役民之道,貴在均一,强者不能獨免,而弱者不至偏苦,然後民不怨讟,而政乃有經。近來國綱解弛,大小玩法,倖民益重,而殘氓益苦,如良民之困於軍役,下戶之困於煙役者,擧國同然,民心之怨叛,國勢之削弱,皆由於此。革舊圖新,均齊整頓,必有其道,而今不可倉卒編論,至於京師輦轂之下,則王政所本,四方所則,大小人衆,亦不爲不多,而其中苦歇之不均,有甚於外方,不可不先爲變通釐正,坊民之役,極爲浩繁,而士大夫·士族·中人·胥吏·軍兵·三醫司·諸色役人等,稍有形勢憑藉之人,則皆免,而應役者,只是下戶殘氓,無依止,無形勢之人,故數百戶之坊,所役者,不過十餘人,一歲之中,無慮數十日立役。至於洞內之役,卒更之役,偏苦萬端,擧皆流徙避役,應役者,漸少者,其留在者,愈不堪其苦,若此不已,不但殘氓〈偏〉苦之患,有難勝言,京師百役,將不成貌樣,豈非大加寒心哉?古制租·庸·調,有田則有租,有家則有調,有身則有庸。朝士及應爲應役之人,只免其庸,至於家戶田租之役,自同平民,自是古制。我國,政多恩貸,優恤都民,京城戶口數萬,曾無升斗之入,以佐國家之賦,已甚無謂,而至於坊役,亦皆多般漏免,事甚未偏。自今以後,大君·王子,公·翁主,大臣家外,毋論士大夫·兩班·中人·常人,有役無役,竝皆歲出戶一名,均一立役,則一歲之中,不過一日之役,亦不必盡調,依此定式施行,似合變通之道,令廟堂稟處指揮,何如?傳曰,允事,命下矣。都下坊民之役,最爲浩繁,而漏免者多,苦歇不均,已成積痼之弊,下戶殘氓之應役者,怨苦之甚,實有難支之勢,從前該府,啓稟變通,申飭均役之意,非止一再,而法綱解弛,終未能大祛其弊,誠極寒心。觀此該府啓辭,欲令自今定式,大君王子缺二行卽今事勢,亦無不便難安之端,依此酌定,條列啓下,擧行宜當,以此分付,何如?傳曰,允。
又以備邊司言啓曰,漢城府啓辭,頃者號牌設行之時,朝士及祿官出身外,皆以紙牌,代木牌行之,已過數式年矣。當初設爲紙牌,本爲漸復號牌之意,而紙牌與號牌,皆是避役者所不便,故從前屢議而屢寢矣。今此紙牌之後,無括丁簽兵之擧,民皆知朝家本意,不至作擾,通行於八路,已至屢年。今若更加整頓,不至廢墜,則民數可詳,古制可復,實爲便益,而但紙牌,非舊行之制,易致破壞閪失,小民殘隷,或結於衣帶,或藏於幇囊,數月之後,雖不閪失,紙畫漫滅,殆不可卞字,事甚苟簡。今當式年改籍之日,紙牌見失者,已至太半,亦甚不便,今式年改給紙牌時,以木牌·角牌,依古式卞等代給,似合事宜,令廟堂定奪指揮,何如?傳曰,允事,命下矣。紙牌之擧,本非欲行之久遠,蓋爲漸復號牌之計,而因循至今,朝士及祿官出身外,尙皆以紙牌行之矣。從前號牌之難於猝行,爲慮民間之騷擾,而避役者之所不便,固無間於紙牌與號牌,至於紙牌之號□者,改備徵贖之際,又生一弊,當此式年改籍之日,竝以號牌造給,誠爲合宜。此不過以木易紙而已,似無大端擾民之弊,而第念諸道賑政方急,紙牌成給之期,且迫,此時遽令改行號牌,則不無騷擾窘速之患,今此先行於京中,而更觀前頭事勢,次第通行,似當,以此分付,何如?傳曰,允。
持平李斗岳啓曰,掌令安圭,以臣於昨日詣臺之時,同僚,以新啓三件事通簡,而三件事,俱是陳弊之事,且其本草頭項別處,殊不分明,故忙遽之際,未免誤認,不能分書於各幅,混寫傳啓,有違規例,致勤未安之聖敎,臣之昏謬做錯之失,著矣,何敢一刻仍冒於臺次乎?請命遞臣職,缺二行議論啓,而每件請字之下,各有結語,且於簡通之際,答簡之中,不能各書,只就更端之處,輒間數字,稍爲辨別,又以三件事論啓之意,書送末端,則同僚之認爲一事,混同連書,固非臣所料,而至以此事,致勤聖敎,臣不勝瞿然之至,若其論啓措語,則不過直陳所見而已,臺諫論事,本不用例,而政院啓辭中,乃以臣等所啓,謂之有同疏章,違於規例,至有未妥處,不得削改之語,所謂未妥者,臣未知指謂何語,而亦未知何樣文字,可削而不削耶?反復思惟,臣實未曉,臣以無似,忝居臺閣,偶有所論,疵釁累出,將何顔面,一刻仍冒乎?竝引嫌而退,誤以三件,認爲一事,混同連書,未免率爾,不能區別,責有所歸,政院之啓,在我何損?請掌令安圭,遞差,執義金世鼎,出仕。答曰,依啓。燼餘移謄
上在昌慶宮。停常參·經筵。
未時,日暈,白雲一道如氣,起自西方,直指東方,長數十餘丈,廣尺許,良久乃滅。申時,日暈。夜一更二更,月暈。
下直,保寧縣監申垕。
吏批啓曰,判書呂聖齊呈辭受由,參判尹趾善式暇,小臣獨政未安,何以爲之?敢稟。傳曰,只出緊任。
吏批,判書呂聖齊受由,參判尹趾善式暇,參議尹敬敎進,右承旨尹攀進。
吏批啓曰,玉堂闕員,今當差出,而擬望之人乏少,相避外任,竝擬,何如?傳曰,允。
缺二行啓華爲副校理,尹德駿爲副校理,李后定爲司諫。
兵批,判書趙師錫呈辭受由,參判鄭掄進,參議宋昌病,參知李寅煥鍾閣改建所進,右副承旨金載顯進。
以任相元·邊國翰·金元璋·李萬興爲副護軍,沈攸·安圭爲副司直,李東益爲副司勇。
韓構,以內醫院言啓曰,鍼醫金兌堅,在喪,其代醫人李東翼,鍼術頗精,士夫間,多見其效,入屬本院,付軍職冠帶常仕,何如?傳曰,允。
左副承旨趙聖輔上疏。原疏在下答曰,省疏具悉。朝家業已快雪,銓部注擬,亦循公議,則有何難冒之事乎?爾其勿辭,從速察職。
藥房都提調金壽興,提調金萬重,副提調沈梓啓曰,新正又屆望日,仰惟孝思,必倍哀慕。伏未審,聖體調攝,若何?伏聞醫官等所傳之言,數日來,有失音之候,此必感解風寒之致,不可不趁進和解之劑,夜間加減,抑復,何如?臣等,不任憂慮,敢來問安。答曰,罔極。再昨微有失音感冒之候,而不至大段矣。藥房再啓曰,自上微感之候,姑不至大段,而此是風寒外襲之致,不可不趁卽和解,諸醫等,以爲蔘蘇飮,加柴胡·荊芥·黃芩各一錢,連進數三貼,宜當云。此藥三貼,劑入之意,敢啓。答曰,知道。
沈梓啓曰,左副承旨趙聖輔,疏批已下,卽爲牌招,何如?傳曰,允。
尹攀,以刑曹言啓曰,判書南龍翼未肅拜,參議柳譚厚在外,凡干循例公事外,其餘事係緊重者,則臣不敢獨自擅議,待判書擧行之意,敢啓。傳曰,知道。
韓構,以査正廳言啓曰,本廳郞廳戶曹正郞李徵夏,本職多事,勢難兼察,今姑改差,以司圃署別檢李徵龜,差下,除本司差祭,安徐,俾得專察本廳之任,何如?傳曰,允。
金載顯啓曰,近因判義禁有故,久未開坐,以致罪囚之積滯,事甚可慮,新除授判義禁李正英,明日待開門,牌招肅拜,使之缺二行
沈梓啓曰,左承旨金鎭龜,右承旨尹攀,皆以病不來,不但廳中,位甚不齊,吏·兵批政廳,無以推移,竝卽牌招,何如?傳曰,允。
左參贊申晸再度呈辭。傳曰,只遞判義禁。
金載顯,以兵曹言啓曰,今月十四日,壯武隊朴好廷稱名人,自宣仁門入來,差備門外擊錚,極爲駭愕,令攸司囚禁治罪,同門守門將崔峻衡,常時不能禁斷雜人,以致闌入,亦難免其責,推考,何如?傳曰,允。
韓構,以弘文館言啓曰,本館上番三人內,副應敎李畬,校理金萬吉在外,校理嚴緝,以親病陳疏出去,修撰南致熏,服制未盡,而不得不姑陞入直,事體極爲苟簡。今日政,上番闕員,勿論吏曹郞官,沒數差出,卽爲牌招入直,何如?傳曰,允。
又以弘文館言啓曰,新除授副應敎李畬,時在京畿驪州地,校理金萬吉,以北評事,時在咸鏡道鏡城任所,經筵入番事緊,請竝斯速乘馹上來事,下諭,何如?答曰,依啓。
執義金世鼎啓曰,金重夏嚴鞫處斷事,爭執已久,而不惟不賜允兪,至以不念後弊,大損事體,爲批,臣竊惑焉。重夏·翊戴,同是誣告之人,而翊戴所告,止於柳命堅,重夏所告,非特一二人,則重夏之罪,殆有甚焉。每每聖敎,所謂與翊戴有間云者,臣實未曉也。若以秀胤之死,爲容貸重夏之罪,則尤有不然者,重夏所告,盡歸無實,而秀胤怨上不道之語,實發於金煥之招,則何可以此而貸重夏誣告之罪哉?所告之言,果是眞的,則當錄上變之功,若涉虛妄,則宜施反坐之律,此其事理,較然明甚。重夏,有必罪之誅,無可恕之情,而尙此偃息,倖免刑章者,乃所以啓後弊而損國體,則臣之苦口力爭,期於得請者,蓋以此也。若不快賜允兪,明正其罪則,缺二行王法之所不赦,決不可苟然容貸。請誣告罪人金重夏,亟命嚴鞫處斷,人君所以統御一世,惟在於法,法苟不伸,人易犯辜,故自古明王之蔽獄也,必斷之以三尺,無或撓枉者,良以此也。今此李斗鎭之罪,初非有欲殺之計,又非其手犯之事,該府未的其律,大臣不一其議,則聖上之特命定配,實出於好生之至德,而第念獄體至重,王法至嚴,豈可以事出無情,而有所容貸乎?斗鎭所犯,專出於招致貴得,迫令上船,仍致索絶墜水,則貴得之死,斗鎭,使之然也。論以王法,決難容貸,今乃謂之無情,而輕施定配,其爲屈法,莫此爲甚,其何以慰死者之魂,而防後日之弊哉?物情俱憤,公議齊激,請還收殺人罪人李斗鎭減死定配之命,更令該府考律勘斷事。仁同府使柳晉昌,到任以後,無一善狀,而已嫁孽女,冒法率往,仍爲留置。且去年大同餘米,自朝家有貿木上納之令,而貿木一事,不以付諸下吏,使其孽女之夫主幹,貽弊民間,罔有紀極,聽聞俱駭,怨讟朋興。其他蔑法縱恣之事,不一而足,闔境嗷嗷,民不堪命,南來之人,無不藉藉傳說,此非泛然風聞之比,如此之人,不可一日置之字牧之任。仁同府使柳晉昌,請命罷職。長興爲邑,物衆地大,爲嶺下巨鎭,且在兩營之間,事務煩劇,素號難治,自前差遣之人,雖在武弁,率多選用,而近年以來,連以不經事年少武人,苟充以送,邑弊民殘,將不可收拾,新除授長興府使李行周,素乏名稱,且無履歷,而遽加超擢,濫授雄府,蘇殘起弊,難責其人,除目之下,物情俱駭。請長興府使李行周改差,其代,勿論文武,以曾經守令有聲績人,極擇差送。答曰,不允。柳晉昌事及末端事,依啓。李行周之代,更以武臣擇差。已上燼餘
修撰尹德駿上疏。大槪,臣於朝者,猝得痰塞之症,神氣昏眩,手足厥冷,頃刻之內,症勢危劇。伏乞聖慈,亟許遞改,俾得歸家調治事。還出給。
校理嚴緝,修撰李頤命上疏。入啓。答曰,省疏具悉。爾其勿辭,救母病。
同副承旨韓構上疏。大槪,臣旣被臺臣避辭之侵斥,有不敢晏然於職次者,乞解職名,以安微分事。入啓。答曰,省疏具悉。意外非斥,不必爲嫌,爾其勿辭,從速察職。
答修撰尹德駿疏曰,省疏具悉。爾其勿辭,調理察職。已上朝報
上在昌慶宮。停常參·經筵。
辰時巳時,日暈。
下直,吾老梁萬戶張四維,柒浦萬戶尹之衡。
藥房都提調金壽興,提調金重萬,副提調沈梓啓曰,伏未審夜來,聖體調攝,若何?失音之候,比昨何如?劑入蔘蘇飮,其已進御否乎?臣等,區區憂慮,敢來問安。答曰,知道。失音之候,比昨差減,湯劑亦已進御矣。
金載顯,以都摠府言啓曰,今日入直軍士,中日習射,請出標信。傳曰,知道。
傳于金載顯曰,今下弓矢,吾老梁萬戶張四維處給送。已上燼餘
刑曹判書南龍翼辭職上疏。入啓。答曰,省疏具悉。卿其安心勿辭,從速行公。已上朝報
左議政鄭知和十二度呈辭。入啓。傳曰,〈遣〉承旨敦諭。
金載顯啓曰,判義禁李正英,牌招察任事,昨已啓稟蒙允,而同義禁安縝,連日呈病,不爲出肅。聞其所患,不至大段云,竝卽牌招肅拜,以爲備員開坐之地,何如?傳曰,允。
沈梓,以忠勳府言啓曰,本府書寫忠義衛任俊,久在喪,代忠義衛韓世臣啓下,依前例假郞廳稱號,察任,何如?傳曰,允。
判義〈禁〉李世英上疏,原疏在下答曰,省疏具悉。年齡雖老,筋力尙强,卿其安心勿辭,從速行公。
沈梓,以敦寧府言啓曰,卽者前縣令張楦,呈狀於本府曰,祖父新豐府院君,祖母永嘉府夫人兩位,甲辰年,合葬於安山草山里。當初地師,卜得突穴與花心穴,而先人,從多議,先用突穴,留其花心穴,以爲日後之計。其穴,在至近內案之脊,仍葬庶弟樸於其崗,空置其穴,近處大小人民之所共知也。大槪,墓下居人等,雖有兩班子枝之名,俱是無識之輩,平日所行,有不可以人理責者,案山外居忠義稱名人李重佑·重白等,去月十二,十四日,偸葬其父之虎於花心穴傍曰,此爲吾家後山,有何不可入葬之理云云。其肆然無忌悖惡之狀,罔有紀極。今日人心,雖曰不淑,重佑等,只是鄕中貿貿一業武耳,雖以庶弟葬山言之,樸以有蔭子孫,曾受副司果之祿,揆以事理,重佑,不可侵葬於十步之內,況國舅大臣山所內,曾所卜置之穴傍,敢爲侵犯冒奪之計乎?國綱解弛,人不畏法,有此罔測之事。以此辭緣,呈于本官,使之枚報營門,以爲啓聞處置云爾,則本官小無驚動,終不聽理,其在事體,寧有是理?不得已冒瀆於閤下。如此悖惡之類,若不別樣重治,則無以懲惡,斯速入啓,依法處置,一邊掘出,以存事體之重,一邊正罪,以杜日後之弊云。上項安山人李重佑·重白等,偸葬其父於新豐府院君墳山內案,本家占穴至近之處,肆然缺二行
金載顯書啓,臣承命往諭于議政府左議政鄭知和處,則以爲臣之長單仰諭,已閱月矣。日月之明,庶幾下燭於賤疾沈綿垂死之實狀,而微誠未格,每承聖批,諭以安心調理,臣惶感抑鬱,罔知所措。玆者遣近侍敦諭,又出於千萬意外,臣奉讀未半,不覺感淚之沾襟也。臣之病狀,如有調理可差,復起爲人之望,則一息未絶,猶知分義,至何敢不思勉强報效,而惟願釋負而就盡哉?伏地涕泣,不知所達云矣,敢啓。傳曰,知道。
判尹李翊上疏。原疏在下答曰,省疏具悉卿懇。噫,世降俗末,人心不古,曩時臺評,專出於積忿之餘,而其循私護黨之習,構揑陷人之態,有不忍正視者,古人所謂人情飜覆,似波瀾之說,信不誣也。如此浮薄不正之論,惟當付之一笑,何足掛齒哉?且本兼諸務,俱非閑慢,卿其安心勿辭,斯速上來察職。
韓構,以禮曹言啓曰,以敦寧府啓辭,傳曰,事極驚駭,令該曹斯速稟旨處置事,命下矣。國舅葬山內案不遠處,有此偸葬之變,人心之不淑,國綱之不嚴,俱極寒心。令本道斯速摘奸,刻日掘出,偸葬之人李重佑·重白等,依法治罪後,啓聞之意,分付,何如?傳曰,國舅勳臣墳山,事體與他自別,而內案穴傍,有此恣意偸葬之擧,事之痛惋,莫此爲甚。令本道刻期堀移後,啓聞,而作犯人,不可不重究,以嚴國法,以懲後人,李重佑·重白等,竝捉囚京司,各別嚴刑究問,從重科罪,安山郡之置之尋常,終不聽理,極爲無據,當該守令,從重推考。
執義金世鼎啓曰,臣昨伏見,同副承旨韓構疏語,擧臣避辭,斥以可笑,竊不勝駭惑之至,當初三啓連書之事,雖非臣所爲,而但其每件請字之下,各有結語文詞,雖甚荒拙,而其不爲一件之事,則天鑑亦已洞燭矣,況其捧入之時,承旨已經捧準,則三件連書之誤,承旨亦不可謂不知,而政院啓辭中,連書一款,則專不擧論,直以臣所啓,謂之有同疏章,違於規例,其下又有未妥處,不得削改之語。臣卽其時草啓之人也。安知政院之不知連書之誤,而有此回啓,又安知譏斥之來,只緣連書,而自謂無失耶?況其削改之削,自是筆削之削,則果可以未妥違例之失,專諉於連書耶?第未知何語未妥,何處可削,故臣於避辭,略陳愚見,而今見疏辭,反以臣避辭,謂之可笑,侵侮之語,又加一層。臣本庸陋,濫叨匪據,臣之無似,臣固自笑,笑罵之至,臣實甘心,而職是臺端,貽辱至此,臣何敢一刻仍冒,重貽淸朝之羞乎?昨緣賤疾,今始來避,臣之所失,到此尤大,請命遞斥臣職。答曰,政院回啓,元非可怒之端,而日事引避,若是其呶呶,予實未曉也,勿辭。
金載顯啓曰,執義金世鼎,再啓煩瀆,退待物論矣。傳曰,知道。
又啓曰,同義禁安縝,牌招不進矣。傳曰,知道。
韓構,以吏曹言啓曰,大典所付,文武交差之邑,議于廟堂稟定事,命下矣。大典所付,文武交差邑,就議于廟堂,變通分類,別單書入之意,敢啓。傳曰,知道。
刑曹判書南龍翼上疏,疏批在上伏以臣,伏見大政,以臣除司寇之長,臣聞命惶愧,繼以悶迫。臣於十數年前,猥蒙恩擢,始叨此任,前後除拜,曾至六次,其間或因病故,雖卽蒙遞,積月行公者,亦非一再,而絲毫無補,僨敗實多,蓋緣聰明短塞,吏事生疏之致也。況今年垂六十,衰耗特甚,脚痿而不善行步,眼昏而不辨細字,聞言卽忘,遇事如癡,眞所謂少不猶人,而今亦不逮者也。以如許之精神筋力,其能閱實審克,明啓刑書,以合適輕適重之宜哉?臣之此言,實出肝膈,伏乞天地父母,俯賜諒察,亟遞臣新授職名,俾無詞訟重地久曠之弊,千萬幸甚云云。
判義禁李正英上疏,疏批見上伏以臣,今年政七十,年過而缺二行且不無不忍便訣之心,進待旬望而未果矣。不意今者,金吾新命,忽及老臣,臣聞命驚惶,措躬無地,人無賢不肖,莫不自知。臣之精神材力,少不猶人,到今臣精已消亡矣。以此筋力,何事可做?有所能人,不宜以老退,如臣不材,不待今日,已多蹲鳳之譏,況金鍾鳴漏盡之日乎?伏乞聖明,察臣情願,出於肝膈,臣所帶本兼職名,及新兼金吾,亟命遞改,仍許休致,以存國體,以安微分,則臣死之日,猶生之年也。召命之下,不敢不趨造闕下,而臣之情勢,如右所陳,咫尺天陛,不得拜命而退,臣罪至此,尤無所逃。臣瞻天望日祈懇之至。
判尹李翊上疏,疏批見上伏以臣,猥以庸陋,久據銓席,用捨失宜,積忤物情,上負聖上委畀之意,下孤名流期責之心,以致臺章猝發,指斥甚嚴,羞辱朝廷,喪壞身名,臣負此罪戾,無地自容,宜伏刑章,少謝物議,而只是聖度如天,過加寬貸,强拂方生之論,不準罷職之請,銓任雖解,兼帶如舊,畢境未免爲損傷國體之歸,臣之惶懼,於是益甚。意謂淸朝黜陟之政,必將有所處分,而不待臣之自列矣。不圖京兆新命,反出於千萬夢寐之外,驚悚震悸,精爽惝怳,不知所以自處也。臣若慚恧畏怖,一向泯默,則臣罪益大,而臣心益不自安,玆將畢暴危腔,仰籲於仁覆之下,以冀聖明之垂憐焉。竊念臣家勢孤寒,素乏親黨,性又懶拙,不喜交遊,何嘗有一毫榮退之念,而幸逢三朝盛際,偏蒙曠世渥恩,前後忝竊,皆非分願所及。至於銓衡之長,何等重任,而兄遞弟繼,閱時踰年,形跡之嫌,固已自知,滿溢之災,理所必至,命下之初,期以必免,屢上疏章,備陳情懇,及奉聖批,輒加敦迫,非不知職責之難稱,人言之可畏,而分義是懼,不得不黽勉秪承。又竊以爲缺一行莫可收拾,每於注擬之際,未嘗不十分愼重,而善惡各異,指摘先加,駴機一發,鋒鏑交集,以至諫臣之疏,目之以政在一家。噫,以是而按臣之罪,則雖流竄誅殛,亦不足以贖其萬一,臺官擬律,不啻太輕歇矣。然殿下,旣不斥退不肖之身,反加譴責於言事之臣,使直氣摧沮而不振,群情拂鬱而不伸,以臣之故,貽累聖德,至於如此,臣雖有喙三尺,何以自解於公議哉?臣自遭此事,無所措躬,屛蟄田廬,杜門俟罪,實無顔面,可以重入修門,更廁朝端。伏乞天地父母,矜臣蹤跡之危,察臣肝膈之懇,將臣本職,及所兼同知經筵·備局·禁衛·司饔·繕工·活人提調等任,亟賜遞免,且命刋臣仕籍,使臣追省諐尤,砥礪廉義,以保〈□□〉,以全晩節,公私幸甚,臣無任崩迫屛營之至。已上燼餘移謄
上在昌慶宮。停常參·經筵。
夜自一更至三更,月暈。
金載顯啓曰,行大司憲洪萬容,持平梁重厦呈辭未肅拜,執義金世鼎避嫌退待,掌令李國芳受由在外,掌令南弼星在外,持平李斗岳服制,今日以監察茶時之意,敢啓。傳曰,知道。
藥房都提調金壽興,副提調沈梓啓曰,伏未審夜來,聖體調攝,若何?失音之候,抑有漸勝之效乎?劑入蔘蘇飮,連續進御,則當進於今日,詳知卽日症候加減,然後可以議定繼進之藥。臣等,不任憂慮,敢來問安,竝此仰稟。答曰,知道。失音之候,漸差減矣。湯劑繼進之藥,問于入侍醫官,議定。
藥房再啓曰,卽伏聞入侍醫官之言,自上失音之候,漸有差減之效,而時感,有往來餘熱云。臣等,與諸醫相議,則以爲外感之候,雖不至大段,餘熱之往來,實由於未盡和解而然。和解散·加麥門冬·知母各一錢,山桅炒·黃連酒炒各七分,連進三貼,宜當云。此藥劑入之意,敢啓。傳曰,知道。
金載顯,以都摠府言啓曰,副摠管柳炅,除標信,漢城府坐起進去之意,敢啓。傳曰,知道。
戶曹參判安縝辭職上疏。入啓。答曰,省疏具悉。卿其勿辭,調理察職。
知事李端夏辭職上疏。入啓。答曰,省疏具悉卿懇。卿之宿患,予豈不知哉?賑廳之任,雖云緊重,自與奔走供劇,有異,庸何傷於筋力乎?況春節已屆,賑政方急,決不可退臥恝視,卿其安心勿辭,調理行公。
恩津縣監辛聖重上疏。原疏在下答曰,省疏具悉。疏陳之事,令廟堂稟處。
金載顯,以兵曹言啓曰,當日防軍朴景立稱名人,自丹鳳門入來,差備門外擊錚,極爲駭愕,令攸司囚禁治罪,同門守門將崔峻衡,常時不能禁斷,以致闌入,亦難免其責,推考,何如?傳曰,允。
又以鍾閣改建所言啓曰,鍾閣側近閭家,依傳敎分付該府,使之限五間撤移,而守直官入接家舍,若排置於東邊五間之內,則自鍾閣至守直官所接家舍簷邊,應爲四間,當依此造作,而鐘閣西北,則是大路東南,兩邊五間之限,築墻定界,宜當。令該曹稍待日暖擧行,何如?傳曰,允。
又以鍾閣改建所言啓曰,鍾閣缺一行敢啓。傳曰,知道。
持平李斗岳啓曰,執義金世鼎,以臣昨伏見同副承旨韓構疏語,擧臣避辭,斥以可笑,竊不勝駭惑之至。當初三啓連書之事,雖非臣所知,而但其每件諸字之下,各有結語,文詞雖甚荒拙,而其不爲一件之事,則天鑑亦已洞燭矣。況其捧入之時,承旨已經相準,則三件連書之誤,雖承旨,亦不可謂不知,而政院啓辭中,連書一款,則全不擧論,直以臣所論,謂之有同疏章,違於規例,其下又有未妥處,不得削改之語。臣卽其時草啓之人也,安知政院之不知連書之誤,而有此回啓,又安知譏斥之來,只緣連書而自謂無失耶?況其削改之削,自是筆削之削,則果可以違例未妥之失,全諉於連書耶?第未知何語未妥,何處可削,故臣於避辭,略陳愚見,而今見疏辭,反以臣引避,謂之可笑,侵侮之語,又加一層。臣本庸愚,濫叨匪據,臣之無似,臣固自笑,笑詈之至,臣實甘心,而職是臺端,貽辱至此,何敢一刻仍冒於臺次,重貽淸朝之羞乎?昨緣賤疾,今始來避,臣之所失,到此尤大,引嫌而退,自明之疏,非在指斥,則語雖欠當,不必深嫌。請執義金世鼎,出仕,何如?答曰,依啓。
左議政鄭知和箚子,伏以臣身病辭單,至於十二,猥越甚矣,瀆擾極矣,譴罰不加,溫批每下,臣誠惶感,措躬無地。遣近侍敦諭,又出於千萬夢寐之外,自惟適夜昏倒,不省人事之身,何以獲蒙異數,申申責勉,至於此哉?狗馬病狀,雖涉煩瑣,不得不悉陳,臣自去冬以來,厭苦食物,惟以粟米濃煎,爲飮,一日所呻,不過數次。以此元氣,漸就銷鑠,聖批祗受之際,扶掖運動於跬步之間,氣急喘促,若將垂盡,不能自定,床席之上,一脈未定而已。如此而可望自力缺二行幸甚云云。答曰,省箚具悉卿懇。已謝至意於前後箚單之批,而誠意未孚,丐免之章,愈久愈懇,只切慚恧,無以爲喩,此時此任,決無允副之理,須體如渴之旨,亟斷來章,臥閤論道,以副上下之望。仍傳曰,遣史官傳諭。
上在昌慶宮。停常參·經筵。
藥房都提調金壽興,提調金萬重,副提調沈梓啓曰,時雨解凍,日氣陰濕。伏未審夜來,聖體調攝,若何?失音之症,及有時煩熱之候,亦復,何如?臣等,憂慮未已,敢來問安。答曰,知道。所患幾盡差愈矣,勿爲問安。
左議政鄭知和十三度呈辭。傳曰,安心調理。
金載顯啓曰,憲府無行公之員,連日監察茶時,事體未安,大政缺二行察任,何如?傳曰,允。
沈梓啓曰,吏曹郞廳來言,承旨及臺諫有闕,政事何以爲之?敢稟。傳曰,當日爲之。
吏批,行判書呂聖齊呈辭受由,參判尹趾善進,參議尹敬敎進,都承旨沈梓進。
兵批,行判書趙師錫呈辭受由,參判鄭錀病,參議宋昌進,參知未差,右副承旨金載顯進。
有政。以尹以道爲承旨,李德成爲正言,黃玧爲參知,姜銑爲仁同府使,李斗龜爲長興府使,韓斗相爲就寧判官,李萬徽爲禁府都事,金鎭龜爲右承旨,尹攀爲右副承旨,趙聖輔爲副護軍,兪命一·李世彬爲副司果。
判義禁李正英上疏。入啓。答曰,省疏具悉。已諭前疏之批,卿其安心勿辭,從速行公,俾無滯獄之弊。
傳于金載顯曰,近因金吾長官,有故,久未開坐,滯囚可慮,判義禁再疏,旣已批下,卽爲牌招察任。
行副護軍朴信圭辭職上疏。入啓。答曰,省疏具悉。此時賑政區劃,一日爲急,而堂上不備,事多虛疎,卿其安心勿辭,從速行公。
金載顯啓曰,注書崔奎瑞,身病非輕,累日不得仕進,差復間,假注書差出,何如?傳曰,允。
以李禎翊爲假注書。
修撰南致熏上疏。元疏在下答曰,省疏具悉。爾其勿辭往省。
吏批啓曰,前以大王大妃周甲之慶,年八十以上者,勿論公私賤,竝爲加資事,命下矣。京中,則漢城府,旣已考籍,直爲啓下,外方啓本,亦爲次第入來,而應爲加資之類,其數甚多,更以單子啓下,事涉煩複,依前隨其啓下,加資事成給,何如?傳曰,允。
判義禁李正英上疏,疏批在上伏以臣猥將年至之狀,冀蒙休致之許,伏承聖批,不惟不許,乃以筋力尙强,從速行公,爲敎。臣於是益不勝惶恐踧踖之至。臣之瀝血陳懇而不知止者,非出於循例飾讓,亦非以年過六十而退者,而缺一行人而然也,必以其恬退爲貴也。今臣恬退之心,雖不及古人,而筋力衰矣,年已至矣,豈不宜休乎?以我朝古事言之,大典禮典,有奉朝賀耆老所堂上官,只於正至誕日,有朝服肅拜之文,若自國家,一切不許,則夫豈有此禮文缺二字曰,官至二品,年七十以上,係國家重輕,不得休致者,則缺一字以他禮官一品年七十,則臣固有之,而不係國家重輕,如臣悠悠者,則得以休致也,不亦宜乎?執此而言之,則臣之宜休,不止於三而已,伏乞聖明,察臣情願,亟命遞臣本兼職名,仍許休致,以終餘年於聖化之中,不勝大願云云。
行副護軍朴信圭上疏,疏批見上伏以臣,屬緣狗馬賤疾,冒昧控辭,實出於萬不獲已,而幸蒙天矜,許遞本職,臣感激恩遇,圖報茫如,第念賑廳之任,始出非望,仍兼備局,尤是謬擧,辭避不獲,黽勉冒據,碌碌隨行,無一區劃,前頭調賑,莫知所以爲計。夫一國生靈之命,實係濟活之能否,而勵之於如臣無狀,一任其憒憒而未有處分,臣竊悶焉,一自前歲秋事之失,閭里之間,遑遑有朝夕莫保之憂,議賑之急,宜如救焚拯溺之不暇,而恬然至此,政堂無策,及其顚連溝壑而後,任事之臣,雖萬被誅戮,何補於國事哉?不能者止,聖有明訓,而矜其不能,俾免罪戾,亦人君體下之仁也。臣豈可徒知分義之嚴畏,而不思所以自處,以備殿下則哲之明乎?且臣右邊脚部之病,始發於辛酉初秋,往復無常,或解職調治,或受由鍼灸者,亦且久矣。卽今症勢,大異前時,坐臥轉側,必須人扶,跬步之間,不能自致,雜施砭焫,而尙無寸效,日夜呌苦,自分廢疾,雖欲躡後廊廟,拾得餘論,有所周旋,斷無其望,臣之情勢,十分狼狽,伏乞天地父母,將臣。此下缺燼餘移謄
上在昌慶宮。停常參·經筵。
下直,法聖萬戶梁始厦,北虞候金匡輝。
金載顯,以都摠府言啓曰,今日入直軍士,中日習射,請出標信。傳曰,知道。
備忘記,傳于金載顯曰,今下弓矢,北虞候金匡輝處,給送。
金鎭龜,以弘文館言啓曰,本館下番二員內,副修撰李頤命,以親病陳疏,有救護之命,修撰南致熏,方爲入直矣。今日又以缺二行牌招察任,何如?傳曰,允。
假注書李禎翊服制,代以李敏英爲假注書。
金載顯,以備邊司言啓曰,去十二月十八日,受灸入侍時,上曰,近來勿論文武,人才眇然,統制使·西北兵使之外,其他閫帥,則無議薦之事,故向日閫帥可合人,自備局抄擇,而蔭官中,亦必有才能表著,計慮深長,勝於常調武弁者,毋論堂上·堂下,令廟堂別擇一二人啓下,以爲擢用於閫帥之地事,命下矣。今此聖敎,誠出於不拘常規,廣選人才之意,而卽今蔭官中,武略著聞,可堪制閫者,固所難得,至於官位卑微,未及試用之人,雖有才能,計慮亦未易審知,故反覆相議,毋論堂上·堂下,就其中歷試州牧,聲績表著者,抄出三人,別單書入之意,敢啓。傳曰,知道。令該曹收用。
又以備邊司言啓曰,司憲府執義金世鼎,掌令安圭啓曰,諸宮家·各衙門設庄設屯之處,最多於沿海地方,一邑田結,或據其半,揆以國體,已極寒心,而又復各自募民,以爲私屬,一應煙戶·束伍之役,許令蠲免,甚至屯民有罪,守令不得推治,割取一境之半,作爲化外之民,各道差人,專管役使,煙戶漸縮,不堪偏苦,束伍簽丁,常患乏人,病民害政,莫此爲甚。聞有事目,有所變通,而守令輩,怵於威勢,莫敢下手。若以事體言之,所謂屯民,不過爲受田納稅之人,同一王民,而納稅於國家,則重其役而侵困之,納稅於各宮·各廳,則減其役而優恤之,此何道理也?至於統營,所謂屯民者,曾無寸土屯田於其地,而廣占大村,强名屯民,禁止各邑,不得差役,稱以貿易,勒懲眞荏·木花·紙地·蠟蜜等物,以爲私用,畢境分給略干魚産之腐敗者數三石,塞責而止,屯民之設,依舊因存,其爲設施,尤極無據,若不另加禁斷,終無以强公室而整朝綱。請令諸道監司,一一按覈,無論宮家與各廳·各營,所謂屯民之不缺二行命下矣。諸宮家·各衙門,設庄設屯之處,募民屯軍之輩,竝免煙戶·束伍之役,使本邑不得下手,凡民未免偏苦,實是諸道郡縣之通患,不可不痛革其弊,故曾因各道弊瘼狀啓,諸處屯田募軍中,良民則抄定軍保,公私賤有根着者,則抄定束伍,而各衙門·諸宮家,如有私護募軍,不肯從令者,則亦令道臣一一啓聞處置事,自本司覆啓蒙允,一體知委於諸道,如是行之,已數年矣。雖未知其果能着實遵行,而到今不必更爲立法,惟當依前事目,另加申飭,以此分付,於各衙門·諸宮家,及各道監司,使之嚴明禁斷,毋踵前習,宜當。煙戶雜役一款,則才因湖西暗行御史書啓,從前不爲應役之類,竝令通融定役事,旣已定奪分付,今無更詳之事。至於統營所謂屯民,元無屯田耕墾之事,而稱以貿易,徵捧各種雜物云者,尤涉無據,故曾亦有禁革之令矣。此弊今猶不改,則事甚可駭,其間曲折,爲先査問於慶尙監司及統制使,以爲處置之地,何如?傳曰,依啓。
又以備邊司言啓曰,司憲府執義金世鼎,掌令安圭啓聞,諸道兵·水營,旣有月給零米,又有例用軍木,其數不貲,而公私需用各色之物,每每發關,分定列邑,略給木疋,使之貿納,刻期督徵,急於星火,各邑畏威,不敢計較,輒稱上司分付,勒徵店民,以應需索,守令之憑藉營私者,或居其間,店役煩重,民不支堪。至於監營,則所謂營穀·營木,布在列邑,其數尤夥,而又奪各邑店民之稍實者,別作營案,禁止縣官,不得役使,分徵雜物,輸納營庫,縣官所管,漸就零星,各邑凋弊,實由於此。監司旣按一道,苟有公用,自當分付各官,及期上供,使之無乏而已,私置工匠,又將安用?論以事體,殊甚無謂。請令諸道按臣,先罷營屬匠人,盡付縣官,又禁兵·水使抑買雜物,侵撓各官之弊,苟有犯者,竝皆計贓論罪。答曰,末端三件事,令廟堂稟處事,命下矣。外方各營之抑買雜物,缺二行則隨現重處,宜當。至於外方工匠,皆屬各營各邑,私自缺二字終無實用,本非事體之當然,故曾自本司入啓定奪,工匠中有根着者,則抄出定役,其餘,則稱以工匠餘丁,仍令所屬各營,以其根着之有無,所業之貴賤,區別分等,每年徵布之數,定式有差,收諸該營,報知都數於本司,以爲不時之用,該營或有所需,則必請先報本司而取用,各邑所屬工匠,亦令監司,一體句管,而兩南工匠,其數最多,故爲先依此行之,他道,則姑未及通行矣。臺啓所論,如此,雖未知本司所管成冊所付之外,又有監營之私置工匠與否,而當初定式,意有所在,多籍閑丁,私自收布之弊,營邑無異,今此盡付縣官之請,有難施行,今姑置之,何如?傳曰,依啓。
又以備邊司言啓曰,司憲府執義金世鼎,掌令安圭啓曰,前後上疏陳弊者,毋論朝臣與草野,其數甚多,其中亦豈無可用之言,而諸司,不加商確,一例防啓,其所採施者,不能十分之一,雖或試用,而一番行移之後,諸道道臣,寢而不行,終始遵行者,絶無而堇有。蓋語涉於貴戚,則殿下不用之,謀出於位卑,則宰相沮抑之,便於諸司,則諸司不肯用之,不便於藩鎭,則藩鎭不肯行之,至於臺諫論啓之事,亦被有司所阻,不得施行。若此不已,則雖使嘉言罔伏,日進千疏,不過爲政院之一故紙,有何少補於國事耶?自是人皆解體,循默成風,妄有所論,群起嘲詈,此正明時之所大憂,而有國之所深戒也。國家置臺諫,凡在朝廷政令得失,不久大小,無不豫知,故新法之立,舊法之改,政府擬議之後,必考兩司署經書,依牒施行者,此乃祖宗朝舊制也。況門下給事中駁正之法,自漢·唐時,已有其制,良史書之,至今稱美。請自今立法,凡有章奏之下諸司者,自政府以下,每於回啓之後,仍示兩司,使得駁議,凡有定制,而藩臣·守令之不卽奉行者,亦令隨現科罪,著爲令甲。答曰,末端三件事,令廟堂稟處事,命下矣。缺五字除其防啓不施者外,其所採用而行會者,外方缺四字寢閣不行者,終無敷施底績之實,此誠今日之痼弊。自今申飭考察,俾有實效,如或朝令旣頒,而監司·守令,如前不卽奉行,則隨其現發,從重科罪,宜當。至於新法之立,舊法之改,必考兩司署經,而施行者,固是祖宗朝愼法制重臺諫之意也,然此特指變舊制創新法,大段更張而言也。凡干章奏之下諸司覆啓者,雖於大臣,亦無告示之規,門下給事中駁正之法,固是前代之美事,而亦未聞以章奏,傳示於臺諫。今若創出新規,諸司大小章奏,輒示於兩司,則終未必有利益,而徒爲煩瑣之歸,苟有可以駁議者,則亦不必待此而爲之,今姑置之,何如?傳曰,依啓。
以備忘記,傳于金載顯曰,上年九月章奏中,適有考閱之事,取見政院日記,則修正僅至三分之一,自九月,其間朔數,不爲不多,而年少新進輩,怠慢成習,無一朔畢修正者,事甚可駭,當該注書,罷職。
正言金璟啓曰,金重夏按律之請,經歲論列,必期準請,而爭執愈苦,聖意愈邈,至以不念後弊,大損事體爲敎,臣竊不勝慨然而悶鬱焉。當初重夏所告,雖至一二人,事旣無實,則罪當罔赦,況其搆揑上變者,凡幾人矣,而反坐之律,終至不加,國家三尺之典,將安所施乎?今之議者,或以秀胤之死,謂之有間於翊戴,臣之意見,尤有所未解者。設令秀胤之伏法,專由於重夏所言,以發告一事之勞,貸誣陷多人之罪,揆以情法,已極不當。況秀胤不道之語,實發於金煥之招,則雖微重夏之言,亦當按問而正其罪矣。其在重夏,有何毫髮可紀之功,而乃以此容貸其罪乎?若罪輕功大,功可掩罪,則參酌原貸,猶或一道,而今以蔑功之人,不施當施之律,求之事理,實無所據,人心安得以不惑,公論安得以不激乎?重夏之必死無赦,婦孺亦知,而當初議罪之時,不能據法勘斷,致使誣告之人,尙保首領,刑法紊件,所關非細,事體之損傷,已不暇言。此臺閣缺二行亟命嚴鞫取招,按法處斷。頃因禁府公事,有殺人罪人李斗鎭減死定配之命。臣竊以爲不當也。當初貴得之死,雖曰非有意故殺,若其墜水隕命,實由於斗鎭之縳致船上,則殺人之罪,果誰當之乎?本府議啓及收議中所引律文諸條,臣未知孰爲襯合,而所謂誤殺·制縳致死等律,俱在償命之科,則斗鎭所犯,要不出數條之外,其可以事出無情,容貸〈其〉死乎?判付中,以比律斷刑,有乖審克特下減死之敎,殿下好生之德,愼獄之意,臣豈不知之,而殺人者死,三尺至嚴,此法一撓,所關非細。今若諉以擬律,不可斷刑,而曲施寬貸之典,則將何以慰死者之魂,嚴殺人之罪乎?請還收罪人李斗鎭減死定配之命,更令該府考律勘斷。近來醫官之除授守令,已極過多,此實非聖代之美事,而至於年限之法,已成朝家之定制,一過此限,則士大夫,雖有精力未衰,治績表著之人,不得畀以字牧之任,而況此輩乎?果川縣監權愉,年限旣過,除拜相換,雖出於特命,該曹所當據例啓稟,不使朝廷之定制,壞了於此輩,可也,而蒙然下批,殊失居官守法之意,愼管字牧之道,而偸,倖其恩私,厭然赴任之後,凡干政令,擧皆顚倒,不成官員貌樣,吏民俱皆譏侮。如此之人,不可置諸字牧之任,而前頭賑政,尤不可付諸此手。請吏曹當該堂上推考,果川縣監權愉,罷職。生民榮悴,皆係於守令,凡諸縣邑,固皆愼簡,而至於邊上字牧之任,其責尤重,不可不各別擇送。新除授理山郡守李淰,爲人鄙瑣,行已麤悖,已不足齒於衣冠之列,而曾任嶺邑,亦多不治之聲,邊郡委守,決難付諸此人。請新除授理山郡守李淰罷職,其代,令該曹各別擇差。新除授司諫李后定,時在京畿金浦地,請斯速乘馹上來事,下諭。答曰,不允。年限旣過之後,該曹雖不得越例備擬,至若中批特除,則間或有不拘年限之例,缺二行然也,有何可論之失乎?下諭事,依啓。
執義金世鼎,持平李斗岳啓曰,金重夏嚴鞫處斷事,爭執已久,而不惟不賜允兪,至以不念後弊,大損事體爲批,臣等竊惑焉。重夏·翊戴,俱是誣告之人,而翊戴所告,止於柳命堅,重夏所告,非特一二人,則重夏之罪,殆有甚焉。前日聖敎所謂與翊戴有間云者,臣等實未曉也。若以秀胤之事,爲容貸重夏之地,則尤有不然者。重夏所告,盡歸無實,而秀胤怨上不道之語,實發於金煥之招,則何可以此,而貸重夏誣告之罪哉?所告之言,果是眞的,則當錄上變之功,若涉虛妄,則宜施反坐之律,此事理,較然明甚。重夏,有必誅之罪,無可恕之情,而當此偃息倖免刑章者,乃所以啓後弊,而損國體,則臣等之苦口力爭,期於得請者,蓋以此也。若不快賜一兪,明正其罪,則不但公議益激,了當無期,亦何以服人心而絶禍源乎?夫僥倖希賞,誣人大逆,輿情之所共憤,王法之所不赦,決不可苟然容貸。請誣告罪人金重夏亟命嚴鞫處斷。請還收殺人罪人李斗鎭減死定配之命,更令該府考律勘斷。措辭見上隱惡揚善,固是古人之厚風,乘憾造謗,實爲末世之汚俗,而近來士夫,稍有嫌怨,輒相傾陷,已成弊習,或於宗黨之間,亦有不美之事。向者臺啓之論覈趙聖輔者,雖未知其虛實之如何,而人言之藉藉,固已久矣。及見其時宰臣疏辭,備陳其言之所由起,蓋謂缺二行則設令明有是事,固宜有所掩覆,而乃反因一爭詰之故,抉摘隱微之慝,彰言於人,不少顧籍,可見簿惡之習,誠不勝其駭異。苟有搆揑之跡,果如宰臣之疏,則自有應避之律,所當明辨歸一,而矧此兩人所負之名,皆係難貸之累,亦不可不一番究覈,以解人心之難惑。請行副護軍趙聖輔,前縣監趙汝耘,竝命拿問處置。大凡人有訾謗,重被臺評,則勿論事之虛實,不得遽通淸路,例也。趙聖輔,前日所遭,卽非尋常紏劾之比,別無明白伸雪之事,而且以當初銓官伸救之疏,見之,亦言其一家間交相陷害之狀,則其有風習之不美,實是士夫之所羞,淸望還通,姑難輕議,而曾未幾何,遽擬承宣,擧措率爾,物情俱駭,有乖事體,亦關後弊,不可無規警之道。請吏曹當該堂上·郞廳,竝命從重推考。新除授掌令南弼善,時在公洪道溫陽地,請斯速乘馹上來事,下諭,何如?答曰,不允。推考·下諭事,依啓。
韓構啓曰,卽見前公洪水使韓諐拿來事下去,禁府都事李益著狀啓,末端四字添書,有違格式,難免不察之失,請推考。傳曰,允。
行判中樞府事李尙眞箚子。大槪,冒伸前懇,仍蒙恩許事。入啓。答曰,省箚具悉卿懇。卿之引年之請,已閱三歲,而至于今日之箚,辭愈懇而意愈切,可想其由中之至懇,而寡昧之惑,滋甚焉。噫,七十致仕,雖云禮家之垂訓,人臣之大防,而運値屯難,義難捨去,則在下者,固不敢以年至,遽懷必退之計,在上者,亦不宜以陳懇,輕許告老之請,此亦古昔隨機處事之道也。矧今國勢之難危,生民之困悴,日甚一日,非比昇平無事之時?此際倚毗仰成,惟在宿德元老,則予固不可以捨卿,卿固不可以棄予也,明矣。嗚呼,圖任舊人,詢玆黃髮,其古人之明訓,鞫躬盡悴,死而後已,乃人臣之大節。卿胡不惕然念及于斯,而徒守禮法,汲汲然謝事退休之不暇乎?此予所以尋常槪然,竟靳允兪者也。玆遣近侍,用敷心腹,須體如渴之旨,亟斷巽辭之章,俾安予心,弘濟艱難。仍傳曰,遣史官傳諭。
兵曹判書趙師錫上疏。大槪,臣之病勢,決難供職,而三度加由之命,出於意外,不得不冒萬死瀝血陳懇,冀蒙恩遞事。入啓。答曰,省疏具悉。卿其安心勿辭,從速行公。
判義禁李正英辭職上疏。入啓。答曰,省疏具悉。已諭於前後疏批矣。卿胡不念滯獄之弊,乍出旋入,徒損事體乎?宜勿固辭,速出行公。
吏曹判書辭職上疏。入啓。答曰,卿其安心勿辭,從速行公。
韓構啓曰,臣承命,卽往判中樞府事李尙眞處,傳諭聖諭,則以爲,臣之縷縷陳懇,不但爲年至,實以賤疾諸症,斷無陳力之望,素心所在,必期得請,不避頻煩,猥瀆宸嚴,惶怖一念,已切于中矣。何意臣進退,致勤聖念,十行絲綸,逈出尋常,丁寧反覆,勉諭備至,而至令臣辱臨承宣?臣是何人,而叨此異數?有難承當,只自感泣。顧臣處義,旣據窮蹙,一退之外,更無他道,而聖敎至此,悶菀轉甚,伏地震恐,不知所達。謹當更搆一箚,畢露微悃云矣,敢啓。傳曰,知道。
左承旨尹以道疏曰,伏以,臣頃忝本職,適患毒腫,猥徹辭單,幸蒙許遞,調息累日,得尋生路,臣感激鴻私,報答無階。不料今者,又叨恩除,義當祗慓承命,奔走供職,而第伏惟臣情勢難安,不可冒出者,有二焉。蓋乃者內翰,遠出傳諭,而臣昧於事例,未能挽止,憐其私情,亦有酬酢,則雖非該房,所失惟均,問備之罰,理難獨免。且臣曾在湖藩,有一放,因玆事曲折,雖已略陳,而刑府請推,時未照勘,臣於今日,惟罪是俟,冒沒廉隅,晏然行公,則臣猶自愧,人謂斯何?伏乞聖慈,特垂矜察,新授職名,亟許鐫免,以謝公議云云。答曰,省疏具悉。爾其勿辭,宜速察職。
夜二更,月入太微東垣內。已上朝報
判中樞府事李尙眞箚曰,伏以,臣之當退不退,于今三載,其間,章屢上而不得請者,正坐臣誠意之微薄,以致聖朝之待臣,亦未免爲文具之歸也。臣之數月來,泯默遲徊,久未申懇者,蓋緣憂故之多端,爲其煩瀆之未安,非出於自甘蹲據,寢却初計,而今臣狗馬餘齒,一年又加,螻蟻殘喘,舊疾轉深,則臣雖欲貪戀拘係,冒沒不去,亦何可得乎?臣誠至愚極陋,無所知識,而惟是乞退者,例也。禮者,大小所共由而不可廢者也。國之爲國,以禮而維持,所以有能以禮讓,爲國何有之訓也。人之爲人,以禮制節,所以有人而無禮,胡不遄死之戒也。禮之爲用,其亦重矣,雖以人主之尊,固不可以非禮御下,雖以匹夫之微,亦不當以非禮處身,從古以來,豈有違禮使臣之君,廢禮事君之臣哉?七十致仕,自是缺一行斯已踰越防閑,實有所慙恧,而殿下之强令缺數字處分者,亦恐大有損於禮使之道也。好禮好讓,在上者所當勉,豈殿下,未嘗念及於此耶?臣旣據經引年,在所必退,而若以賤患言之,則不待年至而可去者,久矣。半生末疾,最艱步履,扶掖闕庭,蹣跚朝班,俯仰自作,觀瞻共駭,而猶是萬一報效,都忘自己廉隅,從他笑罵,未能勇決者,亦已累年,但其素志,終蔑涓埃之報,顧此宿症,已至難醫之域,全不運用,尤難奔走,而近又眼昏耳聵,視聽俱損,色不分白黑,聲未辨巨細,甚至於些少精神,逐歲耗盡,心無記識,事多顚錯,如是而可以隨行趍事,能如平人乎?陳力就列,不能者止,是古昔仕止之道,亦義理事勢之所不得不然。昔人之年至而退去者,誠不可勝數,而年未至而以病休者,亦不爲不多,如臣病與年俱者,古亦罕有其人,一猶可退,況兼二乎?臣之乞休,所不可緩,而今其耐疾踰限,因仍至此者,義有可據,心有所愧,必不免當世之譏議,而亦將爲前哲之罪人,殿下所以眷戀賤臣,不以禮退去,誠所謂犬馬畜之,而實非終始曲全之道也。前後聖批之靳許,每以時艱爲諭,而若臣者,才非適用,性且寡合,其在盛壯之時,元無可取之長,環顧平日,了無所做,而方且耄無能爲,病所難强,則今日時勢,雖甚艱虞,臣之進退,未有損益,殿下於此,何不留難,而人君礪世之要,當以名節爲重,人臣行己之方,宜以廉義爲貴,若使臣徒竊寵榮,惟懷利祿,鍾鳴漏盡,夜行不休,則池邊老鳳之誚,臣固無以自解,而堂堂聖明之世,亦安用如此無恥之臣乎?念臣疲劣,爵壽俱崇,旣踰微分,無復餘憾,而惟恐此計未遂,晩節都虧,竟作抱恨之鬼,重貽淸朝之羞也。言念及此,不覺涕零,臣之心事,可謂戚矣。伏乞聖慈,天地父母,俯垂矜諒,亟許退休,俾得靜養,以送殘年,則自今至死,無非聖恩,結草圖報,亦臣之願也。臣無任激切祈懇之至。批答見上
吏曹判書呂聖齊疏曰,伏以,臣本以魯劣,猥忝匪據,前後陳暴,未獲恩許,冒昧出仕,若負重罪,惟以大政後,解免爲期。今茲三告加由,實出異數,臣誠惶悚感激,益不知所以自處也。臣之不堪銓任,難容一二自列,而最是精神昏耗,健忘成病,大小調用之人,一切瞢然,才否善惡,昧昧莫省,纔經大政,敗闕隨至,況今朝著橫潰,士論携貳,於斯之時,雖使宿德重望,當之,尙恐未易收拾而鎭靖之,臣之庸疎疲劣,決無一分可堪之勢,何敢以銓衡之地,認爲自己私有,而一向冒居,自陷於孤恩僨事之誅乎?加以所患賤疾,比來添劇,元氣日損,百邪交攻,沈綿度日,差復無期,蓋奔走積勞之所傷,非如偶感風寒之比,若不杜門謝事,缺五字斷無全活之望,不得不冒死呼籲於天地父母之前。伏乞聖慈,亟許遞改臣本職及兼帶知經筵等任,保全微命,俾不顚仆,不勝幸甚。批答見上
兵曹判書趙師錫疏曰,伏以,臣〈?〉疎而不合剸煩,疾痼而不堪供劇,此不但臣所自審,實輿人之所共知者。前後踐歷,非不多矣,而旣蔑埍埃之報,且無積久之勞者,皆坐是也。及授本職,責任尤重,酬應之繁,總禦之難,非比昔日之本兵,夫豈如臣無才抱病者,所可堪叨,而累辭不獲,黽勉就列,牽補架漏,耐過數朔,而營衛之受傷,庶務之墜弛,自難免於不知不覺之中,而若銖累寸積,日加月增,馴致於不可收拾之域,則臣身之不得保,縱不足恤,其奈僨國事,何哉?此臣之所以日夜憂悸,焦心竭慮,强疾策憊,思欲裨補,仰答聖恩之萬一,而頃於大政之時,連處冷地,素患水土之症,觸寒添劇,痰火升降,精神恍惚,頭目眩暈,手足拘攣,移時昏塞,殆不省事,加以半體偏虛,氣道不通,凡有飮啖,皆從左下,每當伸屈,輒覺右牽,此雖非晷刻必死之疾,亦非一時猝發之比,源委旣痼,症情危惡,若不及今調治,恐將不免爲類中之患。醫之來見者,莫不危之,尋常請急,非特爲大政後,遵例祈免而已。三度加由,實出意外,臣誠惶恐感激,罔知攸措,顧臣病勢,如可一分自力,分義所在,固當卽起趍事之不暇,何敢復有所陳乞乎?第臣賤疾之難强,旣如右所陳。且臣有大段自歉於中者,當此國事多艱,憂虞溢目之時,經理戎政,甄拔人才,乃是今日之急務,臣識慮旣淺,且乏藻鑑,中外機宜,必不無宜變而通之者,而憒憒蒙蒙,不識其要,遐邇淹滯,亦不無宜振而拔之者,而昧昧昏昏,莫察其能,而若其所爲,不過應行簿書之期會,循次久勤之遷轉,而尙且不克自滿於其心,則人之見之者,亦安保其不加疵玷於其間耶?況且兼管大將之任,尤有萬萬不近似者。臣於受任之後,連行習操,而有同木偶之人,一任將校之所爲,慢不知其何事爲之,古今天下,安有若是而掌重兵處中權者哉?缺四五字事之時,尙有不稱之譏,僨敗之慮,脫有緩急,缺六七字臣之尤不堪一刻冒居者也。情迫勢蹙,不得不瀝血陳懇,伏乞聖慈,察臣病狀才分,俱難堪任,亟許遞臣本兼諸務,以便調治,公私萬幸。批答見上
行判敦寧府事兼判義禁府事李正英疏曰,伏以,臣刳肝瀝血,證古引今,再陳休致之請,而日月之明,猶有所未燭,終不允許,復以前疏之批,爲諭。臣於是尤不勝惶怖不安之至,借使臣之筋力,或能强健。禮經,但曰年七十致仕,而年雖七十,筋力尙强者則否之文,不載焉耳。況今臣之筋力,朽敗已盡,精神昏聵已甚,有同八九十人,以此筋力,雖欲强起從仕,末由也已。臣雖欲感戴聖恩,黽勉從仕,其於老妄誤事何,其於顚倒取笑何?今者不意,又有召命,臣常以牌不進,爲分義所不敢,不得不扶曳出肅,而臣之始願,終不能變,敢冒萬死,更申前懇。伏乞聖明,察臣情願,終不可奪,亟命遞臣本兼諸職,仍許休致,不勝大願。批答見上以上燼餘
上在昌慶宮。停常參·經筵。
左議政鄭知和十四度呈辭。傳曰,安心調理。
判府事李尙眞箚子。大槪,昨蒙恩諭,惶感交極,更暴微悃,祈冀蒙察事。入啓。答曰,省箚具悉。罄悉心腹之辭於昨日之批,而誠意未孚,連章巽辭,必欲休致而後已,缺然慙恧,寧欲無言。日呈三單,斷不可允許,宜體予意,安心更勿固辭,以副如竭之望。仍傳曰,遣史官傳諭。
司憲府執義金世鼎啓曰,請罪人金重夏嚴鞫處斷事。請還收罪人李斗鎭減死定配之命,更令該府考律勘斷事。答曰,勿煩。
大司諫李寅煥,正言金璟啓曰,請勿留難,誣告罪人金重夏,亟命嚴鞫取招。請李斗鎭,更令該府考律勘斷事。本院,以果川縣監權愉罷職,吏曹當該堂上推考事,有所論列,伏承聖批,以中批特除,不拘年限,而除授字牧,在於年限之前爲敎,臣等實未曉也。蓋年限之法,以堂下六十五,堂上六十七,定爲令甲,遵行旣久,愉之除拜,在於前年,卽六十九歲,則年限已過矣,豈可以出於特命,而不爲之論啓乎?況其到任之後,政令率多顚倒,以致一境之笑侮,則居官理民,於此可知,前頭賑政,實難付之此人。且當初除拜,雖是特命,年旣過限,則該曹所當據例啓稟,不使朝廷之定制,壞了於此輩,可也,而仍爲下批,殊失守法愼簡之道。請果川縣監權愉,罷職,吏曹當該堂上,推考。請理山郡守李淰,罷職,其代,令該曹各別擇差。啓辭仝前內禁衛將羅弘佐,以門閥武夫,全不飭身,多有倡披之事,而與武人朴泰宣,素相親切,知其率妾之有容色,猝遣司僕下人及隨卒四五人,白晝突入泰宣家,捉出其妾,結縳掠去,拘留於渠家,厥女先揣其意,發聲罵叱,弘佐欲掩其迹,仍爲縳送于其女上典族屬之家,稱以逃婢,俾施亂杖。泰宣之妾,本非逃躱之人,犬僕與軍門,又非推奴之地,而私自發差,掠人率畜之妾,大駭聽聞,有傷風敎,如此縱恣悖妄之人,不可齒在衣冠之列。請內禁衛將羅弘佐,削去仕版。答曰,不允。李淰遞差,其代擇差,羅弘佐,拿問處之。
尹以道啓曰,理山郡守李淰遞差,內禁衛將羅弘佐拿問事,命下矣。臺諫,方以李淰罷職,羅弘佐削去仕版,論啓,遞差及拿問傳旨,不得捧入之意,敢啓。傳曰,知道。
韓構啓曰,吏曹郞廳來言,臺諫有闕,政事,何以爲之?敢啓。傳曰,明日爲之。
注書柳成運疏曰,伏以,臣於今月十三日,祗奉恩旨,以臣爲承文院注書,令臣乘馹上來者,臣承命感激,繼缺二行臣聞官不擇人,是謂幸恩,臣不量力,是謂冒進,恩之倖而政不紊者,未之有也,進之冒而事不僨者,亦未之有也。若官不擇人而謬擧苟充,臣不量力而强顔尸素,則不才者,僥倖於非分,竊祿者,無恥於瘝曠,國事日壞,廉義日喪矣。是以晉悼公之復伯業,以其人各稱職也,諸葛亮之治蜀國,亦以其官不以才也。今臣,空疎淺劣之一新進也,家貧親老,應擧干祿,而志趣凡近,才具卑窳,碌碌隨行,無所肖似,惟以積仕陞遷,得一薄縣,以慰窮居之老母,以盡烏鳥之私情,爲平生之至願,人之知臣者,固不以供世之具,期之,臣亦分甘冗散,無復有榮進之念矣。今玆新命,出於意外,驚悚震駴,不知所以致此也。堂后之職,乃是參下淸望,而爲初途之華貫,故先輩名德,多由此選,而人以世降,官以人輕,識者之嘆,固已久矣。濫竽竊取,至及於微臣之身,玷汚之誚,負乘之譏,姑不暇論,而本職爲事,最甚緊重,古人所謂細聽天語揮毫久者,卽其任也。若非筋力强敏,筆札精工者,難以居之,如臣之遲鈍迂緩,且不理於翰墨者,雖欲冒居,其勢末由也。臣之懵陋,竊嘗瞷古人之訓矣,陳力就列,不能者止,其言不能者,才分不逮之謂也。臣之才分不逮,如此,而强欲不量力而忝叨,則强顔尸素之恥,雖不敢言,謬擧苟充之失,未免爲聖朝之累矣。當此風頹俗薄,百隷怠官之時,雖官得其人,職修其責,猶懼庶績之未熙,豈可使非分不才者,强爲驅策,以啓僥倖瘝曠之途哉?臣嘗聞諸長老言,昔我宣祖大王,至誠好學,嘗於朝筵,講論古書,至於日中不倦,大臣之奉對者,仰答無錯,而堂后註記,尤極詳備,無一謬誤,當時以大臣與堂后,爲兩難,傳之至今,稱爲盛事。今我殿下,緝熙聖學,法筵頻開,論難講問,無異於聖祖之時,以臣之魯滯,何能詳記如是,而不負盡職之義耶?臣之不嫺於簡牘,通朝薦紳之所共知,實非游辭而飾讓也。古語云,擔于輕重,惟擔不起者,自知之,臣之不任此擔,非特臣自知已明,知舊之愛臣者,無不同憂而相慮,悶臣之狼狽,此臣所以不計缺二行有甚於疾痛窮困,故不得已冒萬死仰瀆於仁覆之下,特垂慈父之聽,其志誠切,而其情誠急矣。伏乞聖慈,曲賜諒察,亟命遞改,以重名器,以安微分,則上無倖恩,下免冒進,其在公私,不勝千萬幸甚云云。答曰,省疏具悉。爾其勿辭,上來察職。
獻納洪萬遂疏曰,伏以,臣於前月乞免之章,臚列病狀,悉暴情悃,此則聖明業已洞燭,而有調理察職之批於其時矣。旋因僚席之一空,不得不黽勉行公,而病根旣痼,受傷最易,數日詣臺之餘,宿患阿睹之疾,一倍添劇,雜試鍼·藥,略無寸效,今則右視已廢,左眼亦有昏昧之時,幾何而不至於全廢之境哉?臣方漆室合眼,謝絶人事,此實通朝之所共知,而無不悶憐者也。尋單請急,萬不獲已,而閡於喉司,尙未上徹,虛帶職名,恒用悶蹙。又於此際,召牌遽降,而病勢如右,竟未祗赴,臣罪至此,益無所逃。神精雖〈?〉天理未泯,分義之嚴,猶不至於全昧,而痼疾在躬,實難自缺三字神北極,但有涕淚。伏乞聖慈,削臣職名,仍下臣司敗,以正違慢之罪,不勝幸甚云云。傳曰,踏啓字。已上燼餘
上在昌慶宮。停常參·經筵。
藥房都提調金壽興,提調金萬重,副提調沈梓啓曰,伏未審近日,聖體調攝,若何?和解散進御之後,煩熱之候,更不發作,而失音之症,亦已復常否乎?臣等,憂慮未已,敢來問安。答曰,知道。所患,今已差愈矣。
有政。吏批,行判書呂聖齊呈辭受由,參判尹趾善進,參議尹敬敎式暇,都承旨沈梓進。兵批,行判書趙師錫呈辭受由,參判鄭錀病,參議宋昌進,參知缺四字左副承旨尹攀進。
吏批啓曰,判書受由,參議式暇,小臣獨政未安,何以爲之?敢稟。傳曰,仍爲之。
缺一字啓華爲獻納,任相元爲同義禁,李善傅爲司䆃正,李寅熺爲義盈奉事,洪萬遂爲副司直。
執義金世鼎,持平李斗岳啓曰,請誣告罪人金重夏嚴鞫處斷。請還收殺人罪人李斗鎭減死定配之命,更令該府考律勘斷。啓辭同前答曰,勿煩。
大司諫李寅煥,正言金璟啓曰,請勿留難,誣告罪人金重夏,亟命嚴鞫取招,按法處斷。請還收罪人李斗鎭減死定配之命,更令該府考律勘斷。請果川縣監權愉罷職。請吏曹當該堂上推考。答曰,不允。權愉遞差,推考事,依啓。
金載顯啓曰,果川縣監權愉遞差事,命下矣。臺諫方以罷職論啓,遞差傳旨,不得捧入之意,敢啓。傳曰,知道。
又啓曰,吏曹郞廳來言,守令有闕,政事,何以爲之?取稟。傳曰,明日爲之。
行兵曹判書趙師錫疏曰,伏以,臣病狀,萬無更起趨事之望,陳疏控免,誠不獲已,而伏承聖批,不許遞改,聞命驚惶,罔知攸措。今月所患,旣非一時感觸之比,水土之傷,根委深痼,積勞之極,眞元耗損,痰火乘時,上壅胸膈,氣行不利,半體偏虛,肢節麻痺,有時搐搦,頭目眩瞀,如坐風舟,周防不嚴,乍中外寒,則諸症輒劇,遍身筋脈,一時跳動,心魂怳惚,不能自定,其至暈倒而不省者,數矣,此固類中之漸,而諸醫之所深憂者也。心常慄慄,畏風如箭,擁衾密室,不敢出戶,有同凍龜之縮,寒蟲之蟄,若是而其可望理繁務而摠重兵哉?若不及今解職,專事醫治,則雖幸而無事,其終不免爲癃廢之人,則決矣。到此之時,縱有兪扁之術,恐無下藥之地,殿下,雖欲特加哀憐,而容臣自護,亦無及矣,此臣之所以悉暴危悃,疾聲哀籲,而不知止者也。伏乞聖慈,亟賜矜察,將臣本兼諸務,一竝許遞,以便調治,以尋生路,不勝幸甚云云。答曰,省疏具悉。卿其安心勿辭,調理行公。
韓構啓曰,成均館官員,以知館事意啓曰,缺二行以被災之故,三南所減貢數,至於八十餘同,全羅道則稍實邑缺一字木,監營,取用於賑救之數,又爲三十同零,合以計之,本館所失之木,至百十餘同,其餘實捧,堇至三十餘同,以此已無支用一年之勢,而亦未及上來,卽今物力,竭盡無餘,凡諸需用,計無所出,事勢已到十分地頭。自前災邑所減之木,例自賑廳充償,而湖南取用之木,旣用於賑事,則亦當自賑廳還償,竝令廟堂稟旨,分付,何如?傳曰,允。
金載顯,以漢城府言啓曰,戶籍監董官西部主簿宋之軾,遷轉,代主簿鄭至南,主簿魚景亮,汰去,代主簿李,改付標以入之意,敢啓。傳曰,知道。
傳于金載顯曰,罪人丁俊發,行刑單子,雖已啓下,而今已昏黑,待明擧行之意,分付該曹。
夜一更,土星犯太微西垣第四星。二更,電光。已上燼餘
上在昌慶宮。停常參·經筵。
下直,安東府使卞榥。
左議政鄭知和十五度呈辭。傳曰,安心調理。
沈梓啓曰,左議政呈辭批答,當爲傳諭,而政府無郞廳,遣史官傳諭之意,敢啓。傳曰,知道。
又啓曰,今日爲政事,命下,而罪人行刑相値,何以爲之?敢稟。傳曰,明日爲之。
尹攀,以都摠府言啓曰,今日入直軍士,中日習射,而今日罪人行刑相値,不得爲之意,敢稟。傳曰,知道。
大司憲洪萬容初度呈辭。傳曰,近來兩司,乍出乍遞,曾無旬望行公之人,便作閑漫之一空窠,事之寒心,固已久矣。大司憲洪萬容,才謝新命,旋尋辭單,雖未知病勢輕重之如何,而其在事體,極爲未安,此呈辭,還出給。
傳于沈梓曰,賑廳方張之時,官事之一日曠廢,誠甚可慮,茂長縣監,以無故人,卽爲口傳擇差,當日內,給馬發送。
吏批,口傳,以李弘肇爲茂長縣監。
以京畿監司,抱川居,私奴四立女息禮陽等燒死事狀啓,傳于韓構曰,燒死人等,令本道恤典擧行。
執義金世鼎,持平李斗岳啓曰,請誣告罪人金重夏亟命嚴鞫處斷。請還收殺人罪人李斗鎭減死定配之命,更令該府考律勘斷。答曰,勿煩。
大司諫李寅煥,正言金璟啓曰,請勿留難,誣告罪人金重夏,亟命嚴鞫取招,按法處斷。請還收罪人李斗鎭減死定配之命,更令該府考律勘斷。答曰,勿煩。已上燼餘
上在瑤華堂。引見大臣·備局堂上。
辰時,日有兩珥。夜五更,火星,犯房宿上第一星。
有政。吏批,行判書呂聖齊,受由未出仕,參判尹趾善進,參議尹敬敎病,都承旨沈梓進。
兵批,行判書趙師錫呈辭受由,參判鄭錀病,參議宋昌病,參知黃玧進,左副承旨尹攀進。
吏批啓曰,判書呂聖齊,受由未出仕,參議病不來,小臣獨政未安,何以爲之?敢稟。傳曰,仍爲之。
吏批啓曰,新除授缺二行斯速入啓,處置云,而前後都事,連以病遞改,事涉未安,故調理赴任之意,論理懇題矣。其後呈狀,至於五六度不止,若非實病,則必不如是煩呈,而亦不可一向强迫,平安都事朴徵,改差,何如?答曰,依啓。其代,今日政差出。
以李東郁爲中和府使,崔孝述爲理山郡守,金一夔爲殷山縣監,李玄紀爲果川縣監,任相元爲戶曹參判,沈枰爲平安都事,權愉爲副護軍。
沈梓啓曰,茂長縣監李弘肇,今日謝恩,卽當給馬發送,而未及署經,何以爲之?敢稟。傳曰,除署經發送。
吏批啓曰,童蒙敎官梁錫九,身病極重,久未察任,改差,何如?傳曰,允。
尹以道,以賑恤廳言啓曰,甲子春社倉啓目行會時,關西則元無本廳會付之穀,海西則雖有若干會穀,而數甚零星,各邑如有願設社倉處,則以餉穀貸下事,分付,而此事未有入啓,分明定奪,今聞兩西,亦有若干設社倉處,該曹上送會案中,以貸下,今將懸錄,而自本道,有難擅便云。一依賑穀貸下例,施行之意,該曹及兩道監司處,分付,何如?傳曰,允。
傳于尹攀曰,大臣·備局堂上引見。
韓構,以成均館言啓曰,人日課製,前以無故日退行事,啓稟,允下矣。今二十四日設行之意,敢啓。傳曰,知道。
以慶尙監司尹趾完狀啓,河東縣鄕校燒燼事,傳于沈梓曰,近來人心悖惡,乘其嫌怨,衝火聖廟之變,比比有之,事之驚駭,莫此爲甚。作變人,令本道刻期搜捕啓聞事,分付。
沈梓,禮曹言啓曰,卽接掌樂院所報,則二月內,應行大中祀,社稷·釋奠·纛祭·先農·山川等祀,而社稷,則係是大事,卒哭後,旣已用樂,而釋奠以下諸祀,則乃是中祀,小祥以前,則雖已停樂,今二月行祭時,用樂與否,何以爲之云。取考五禮儀,則大王喪三年內,惟大祀,卒哭後用樂,內喪在先,則卒哭後凡祭,皆用樂,缺二行例,壬申年,仁穆王后國恤時事,此爲可據,而考出政院日記,則用樂一款,亦無現出處,無所憑考,有難臆斷,而第念大王喪三年內,中祀,則雖皆停樂,而內喪,則與大王喪,事體有別,小祥之後,擧國臣民,皆服吉,朝家凡事,一無變節之事,而獨於釋奠之隆奉先師,山川諸祀之致崇大神,停廢用樂,似爲未安,而事體重大,臣曹不敢擅便指揮,議大臣定奪施行,何如?傳曰,允。
以慶尙監司尹趾完,永川私奴加乙萬等燒死事狀啓,傳曰,燒死人等,令本道恤典擧行。
正言李德成上疏。大槪,言責之不敢復冒,姑不暇言,而病狀深重,決難供職,乞蒙鐫改之恩,俾專醫治之道,略附區區愚悃,竝祈裁納事。入啓。答曰,省疏具悉。疏中所論,率多峻激,雖欠從容和平底氣像,而至以頃日大臣紏正之箚,隱然斥之以伸救,有若臺臣所爭,雖或失當,大臣不敢可否於其間者然,其在事體,寧有是理哉?殊可駭,而亦可怪也,勿辭。
尹攀,以備邊司言啓曰,成均館啓辭,本館,以養士之地,凡百需用,極其浩多,專仰於奴婢貢木,而奴婢,只在於三南,雖准數捧上,一年支用,猶患不足。今甲子條,則以被災之故,三南所減貢數,至於八十餘同,全羅道,則稍實邑貢木,監營取用於賑救之數,又爲三十同零,合以計之,本館所失之木,多至百十餘同,其餘實捧,堇至三十餘同,以此已無一年支用之勢,而亦未及上來,卽今物力竭盡無餘,凡諸需用,計無所出,事勢已到十分地頭。自前災邑所減之木,例自賑恤廳充償,而湖南取用之木,旣用於賑事,則亦當自賑廳還償,竝令廟堂稟處,何如?傳曰,允事,命下矣。成均館凡干需用,專靠於三南奴婢之貢木,而災邑所減之數,至此之多,本館事勢,誠爲可慮,而卽今賑廳物力,蕩然,諸道災邑身役蠲減之數,極其浩多,湖南稍實邑貢木,自監營取用者,則令本道料理還償之意,缺,何如?傳曰,允。
恩津縣監上疏,啓下備邊司。備邊司啓目,粘連啓下是白有亦,觀此恩津縣監辛聖重上疏,則備陳本縣飢荒之狀,計其民口,請得賑資數千石之穀,而田稅,亦難措辦,願爲蒙惠是如爲白乎旀。兒弱充定之罪,非不申明,而各樣軍額,名號甚多,無以代定,宜汰冗兵御營軍之在遠途者,以畿邑屯民,換定,則旣無平日上番之費,事變時,可以朝發夕至是如爲白臥乎所,本縣,入於尤甚之尤甚,諸般身役,皆得全減,帳付五千三百六十餘結內,實起,四百餘結,應役,不過十三分之一,民間蒙惠,亦已多矣。賑恤廳,換得大同米三千餘石於道內,可以隨其緩急,推移救濟分叱不喩,本道被災之邑,其數亦多,不可皆減其田稅是白乎旀。軍兵衙門,色目雖多,設置有意,猝難汰減,而歲抄旣已停止,則此非今日時急之務是白乎旀,御營軍之在列邑者,不無遠近之殊,而輪回徵發,其來已久,且卽今軍兵番上,非特御營廳,則事勢尤難變通,竝只今姑置之,何如?啓依允。已上燼餘謄錄此下燼餘
引見入侍時,上曰,近來怠慢尤甚,禁府議讞,多不以時,與禁推等事,以不爲開坐之故,尙多照斷,殊甚非矣。禁府當該堂上,從重推考。
恩津縣監辛聖重疏曰,伏以,國家不幸,飢饉洊臻,一自庚辛之後,如經大亂,瘡痍未蘇,而十餘年來水旱之災,無歲無之,孑遺之民,無復生意,而公私蓄積,掃地無餘,哀我民斯,至於此極。去歲失稔,八道同然,其中三南,乃是尤甚,沿江濱海之地,被災尤慘,湖西十九邑,太半江海之濱,故爲尤甚被災之邑,而臣之所守恩津一縣,別無名山大川,而沿湖一帶,平野莾蒼,無一灌漑蒙利之所,水源乾涸,只待天雨,小有旱乾,酷被其災,暫値雨水,輒至泛溢,是以連年凶儉,比他邑爲尤甚。去歲之旱,近古所罕,四野如焚,寸苗不遺,無一掛鎌之處,而自秋初流亡相繼,煙火蕭然,荒疇敗店,慘目傷心,前縣監二行缺換符本邑,至承給馬之命,去十二月初,蒼黃登途,罔夜赴任,一境上下之民,泣訴馬前,菜色滿面,飢餓困頓之色,慘不忍見,燃眉涸轍,固未足以喩其急也。各樣官糴,以尤甚之邑,當捧三分之一,而赤立之民,塡壑已迫,雖剝膚椎髓,責徵升斗,無異刮毛於龜背,求水於乾木,未准分數,終至停捧,臣非不知朝家分徵之令,實是酌量之至意,前頭賑資,只靠於此,而民間形勢,已至十分地頭,終不得依定式收捧,以此被罪,臣實甘心。賑恤之政,自古爲難,臣以門蔭常調,素蔑知識,病孱且甚,雖竭心力,豫爲料理,亦難望措置得宜,濟活斯民,而單騎到任,冬節已盡,莫重賑政,赤手擔當,而本縣民戶四千二百六十餘戶,人口一萬八千六十餘口,作統八百五十三統,而田畓結數,則元帳付田畓,竝五千三百六十餘結,而今年實結,不過四百餘結,作夫未滿百夫,比諸常年,不及十分之一,而將以官糴分給,各戶一巡所給,當用四千二百六十餘〈石〉以統分給,則一巡所給,當用八百五十餘石,而一戶之所授,不過三斗之穀,故一朔當給二三巡,而以人口,計口分賑,雖以尤甚絶火,十分精抄,飢民之數,當不下當不下累千餘口。以此計之,則五月麥秋之前,雖以萬餘石,亦不足也。本縣新舊還上所捧之數,皮雜穀竝計,堇滿二千餘石,而此外,則無他料理之物,以數千之穀,分給四千二百六十餘戶之民,半不及一巡之數,而朝家,雖有募粟空名之帖,人皆飢民,戶皆絶火,絶無應募之人,而至於加設職,則朝家事目,只許士族,我國之俗,士族之類,則以納粟爲羞恥之事,故納粟之類,不過常漢之輩。上於此等者,亦不過謀免軍役者,而以其朝家,只許士族,故閑散之輩,雖有願納者,拘於事目,亦不得爲,則只爲計較毫末於飢民二行缺之赤子,宛轉於溝壑之中,而束手計窮,立視其死,申復思之,罔知所爲。凡干賑政,若失此時,而不爲救焚拯溺之擧,則及其餓莩盈野之後,如臣無狀,雖萬被誅戮,何補於旣絶之民命也哉?傍近之邑,無非尤甚,而至於本縣,累朔空官之餘,無他主張料理之人,而官中百事,渙散無統,加以送舊迎新之費,皆出於民,此則隣邑之所無,而本縣之民,不幸當之,則此豈非不幸中之不幸也。臣伏念洊飢之餘,國儲蕩竭,他無可移之粟,而本縣形勢,異於他邑,朝家若不別樣變通,移粟賑救,則臣新到手生,不知頭緖,固不能爲無麵之不托也。伏願殿下,特命有司之臣,計其戶口,割給某樣移轉之穀累千餘石,以濟濱死之殘氓,而諸般身役之未減者,道臣,纔已啓聞,請爲湖南尤甚之邑,一切全減,則當俟朝家之處分,而至於田稅,則實是惟正之供,守土之臣,雖不敢有所請減,喁喁待哺之民,粒米措辦,其勢實難,而不得不鞭撻囚禁,以充其上納之數,以殿下如傷之仁,倘一俯燭於蔀屋之下,則想必惻然於懷矣。漢文帝,除天下之租稅,猶致紅腐之積,則堂堂國家,何惜於一縣之田稅,而不使之蒙惠也哉?今日廟堂之區劃,每有後時之歎,若復因循時日,或至稽緩,則雖有西江之水,未免枯魚之肆矣。伏願殿下,恕察焉。臣,世受國恩,忝叨分憂,不避鈇鉞,猥陳狂瞽,而抑臣粗有所懷,不敢自隱於天地父母之前,伏乞聖明,恕其狂妄,而取捨焉。兒弱充定之罪,朝廷,非不十分申明,而臣聞中古以前,只有騎·步兵,而卽今各樣軍兵,名號漸夥,一邑軍額,其數甚多,騎兵·步兵之外,砲保·御保·漕水軍·禁衛軍·京隊御營軍·主鎭軍·軍餉保·束伍軍新選,及各衙門牙兵,其他以軍爲號者,指不勝屈,掌兵之官,各主軍二行缺爲限,凡爲守令者,豈不知黃口定役,明有罪責,而每年歲抄之時,許多闕額,無以充丁,良丁一名之搜得,至於□累多人,而猶且不得,及其限日已迫之後,不得不以襁褓之兒,冒禁充定,雖明知其一朝發覺,違法抵罪,而不之顧也。若不査正軍額,澄汰冗兵,則雖日有誅責,其弊亦難防也。至於御營軍,乃是親兵,而皆在於遠道各邑,脫有緩急,雖欲徵發,勢所不及,中途彷徨,便爲無將之卒,而至於無用,豈不寒心哉?臣未知畿邑良民之充定諸色軍兵者,果爲幾何,各廳屯所之投屬良民,果爲幾何,若使一一査出,換定外方御營正軍,則其在平常之日,輪番上京,旣無勞費,事變之時,可以朝發夕至,其與遠道之軍,不計農時,裹糧上番,及至國家有事之日,反爲無用之軍卒,不可同日而語矣。伏願殿下,不以人廢言,千萬幸甚。啓下備邊司。回啓見上
巳時,上御瑤華堂,大臣·備局堂上引見。入侍,領議政金壽恒,刑曹判書南龍翼,副護軍朴信圭,戶曹判書鄭載嵩,知中樞府事申汝哲,禮曹判書李敏敍,禮曹參判徐文重,左副承旨尹攀,大司諫李寅煥,執義金世鼎,副提學崔錫鼎,記事官金洪福·柳尙載,假注書宋相琦·金時傑。壽恒進曰,歲後日氣陰寒,近又雨雪連下,日候不佳,上體,何如?上曰,無事矣。壽恒曰,前患脚部牽痛之症,及失音之候,皆已平復,而寢膳之節,與常時無異乎?上曰,寢睡·水刺如常,失音亦頗向愈,日氣若和暖,則庶可快差矣。壽恒曰,玉音尙未淸暢矣。上曰,咳嗽,則姑無發作之事矣。壽恒曰,卽今日氣尙寒,聖候雖曰稍安,尙在調攝之中,別無時急稟定之事,而日次坐起,久未報達,臣等之不得瞻望玉色,亦已久矣,故敢來矣。近日雨雪連下,解涷尙缺二行況今年饑荒,八路同然,卽今賑政,不可不汲汲,而無他穀推移之道,以兩湖收租案見之,則田稅·大同上納之數,比前大縮,連歲繼用,固不可言,目前經費,亦難爲計。全羅監司李師命,曾以田稅·大同減下之意,有所陳啓,外方形勢,亦甚可慮,而計沒奈何,尙未回啓矣。國家,以三南爲根本,而慶尙道,則太半折入於倭穀,京中公私所賴,專在於湖南,而湖南上納之物,又如是減縮,卽今市價,日漸騰踊,都下窘急,日至十分地頭,誠極悶迫矣。上曰,田稅·大同,比前大縮,國家形勢,無以推移,未知何以爲之也。壽恒曰,辛亥年,則固不可言,而以田稅·大同,爲賑救之資者,曾不有之,如有以此推移之道,則補用賑恤,亦無不可,而就將元數,試爲磨鍊,則前頭繼用,萬無其策。至於田稅,則尤不可移給,而彼中形勢,亦難一切防塞,故田稅中,太則頃者。賑恤廳堂上相議,使之捧留于兩湖尤甚邑,其代,自賑恤廳以錢布相換,而此亦似難準許矣。辛亥年,則以江都·南漢兩處穀物,移用,而今年,則江都米,堇數萬石,南漢,則未盡收捧,以此難可移用於他處。平安道穀物,亦令推用,而大米,堇至九千石,全羅道所請,則雖或以此準送,而至於畿甸府下百姓,則決難遍及,與賑恤廳堂上相議,則皆以爲形勢如此云,而自上無他處分之道,故欲自外更加商議爲之矣。上曰,年年賑救,穀物已盡,經費亦竭。以全羅監司狀啓觀之,則彼中事勢,亦切迫,相議變通,似可矣。壽恒曰,減稅之外,如有他路推移之道,則議處未晩,故尙未及回啓矣。壽恒曰,我國歲入,本來甚少,國家經用,亦不能量入爲出,雖在常時,一年所捧,不足於一年之用,而今年凶歉,諸道同然,許多給災計除之外,實結大縮,田稅收米上納之數,必不過穀萬石,決無支用之路,誠極渴悶。辛亥以後,凡干裁減之物,未及復舊者,尙多,至於御供物種,亦多減損,裁省之政,固無以復加,而歲入之板蕩,至於缺二行但上自縉紳,以至閭巷小民,侈靡之習,已成痼弊,濱於飢死,而猶不知撙節,自今上下,皆以浮費爲戒,常以節損爲務,則庶可以少救目前之急矣。卽今言者,多以爲國家凡百用度,當如兵戈搶攘之時,此固格言,而至於宗廟祭享,百官軍兵廩料,有不可盡減者,而其他可以節損者,務從簡約,則不無一分及民之惠矣。上曰,古人言,節用而愛民,常時亦當如此,況當此大無之年乎?大臣所陳,誠爲得宜,可不留意乎?壽恒曰,前後裁減,更無餘地,而其中,或有可減而未減者,無論其多少,令賑恤廳堂上,更加商議,稟旨裁減,似可矣。上曰,依爲之。壽恒曰,頃日入侍時,淸白吏抄擇事,以依古規擧行之意,陳達矣。旣有成命之後,經年遲延,事甚未安,而第其事體重大,政府及吏曹,必須齊會相議,然後可以爲之矣。卽今左議政呈告,右議政在外,小臣獨爲行公,常時監·兵使薦,若不備員,則亦不得爲之,況此事體之重,非如他比,徐待僚相之出仕還朝,相議爲之,似合事宜,原任大臣處,亦當有問議之擧。事勢如此,未卽擧行之意,敢達。上曰,知道。壽恒曰,曾因江襄道弊瘼狀啓,本道各邑,每於勅使時,例有開城府雜物輸送之事,分定輸送之際,爲弊不貲之故,雜物及駄價,以戶曹會付耗穀,磨鍊題給之意,自備局回啓允下,而卽今本道耗穀,數少,春秋祭享之用,亦患不足。且勅使時,刷馬等價,當自該廳上下之意,該曹,又爲入啓,請令備局,更爲稟處矣。江原廳收米,本來零星,常時應下之價,亦甚苟簡,未免貸用於他廳,今又創開無前之例,代行本道之役,則實無推移支用之路,依前自本邑輸納事,分付江襄道,何如?上曰,依爲之。
龍翼曰,鍾閣失火人,今方囚禁,而初問,則稱以立生,後則,曰尙一,而尙一之父,乃是立賢之誤捉之人,則固當治罪,而守直軍士,旣已逃亡,其中禮男,則今方囚禁,而尙一,似不當久囚矣。若自渠家失火,則其律,當爲杖一百徒三年,而尙一·立生,皆云火自禮男家出云。此則從當覈得實狀,而見今所囚軍士三人,則似當爲先照律矣。上曰,逃亡軍,其能捕捉乎?龍翼曰,自捕廳,方爲窺伺云矣。上曰,滯囚可慮,爲先照律,似可矣。龍翼曰,尙一,或涉瞹眛,直爲照律,亦似不當,保放以待,何如?上曰,然則尙一,姑爲保放,可也。龍翼曰,臣待罪司圃署提調,本署別檢李徵龜,以査正廳郞廳,除本司進去,本司,則只有別檢李廷輝,供上進御之際,事甚苟簡。李徵龜,令該曹閑官,換差,何如?上曰,依爲之。出擧條上曰,頃聞鍾閣守直軍,以雇軍定送矣。今後以元軍定充,而闕內及城門,亦依前下敎,必以元軍守直事,申飭,可也。出擧條壽恒曰,忠義査正之事,已至經年,爲先考出各年戶籍,然後可以査正其眞僞,而戶籍之畢考尙遠,一二年內,似難完了。此事,初若不爲則已,旣始之後,亦不當中止,卽今査正之役,雖無催促煩擾之弊,經歲持久,亦甚不便,主管之人,必須專意察任,可以速完,而本廳堂上兵曹判書趙師錫,以本曹及禁衛營,事務煩劇,不能專意察任,忠義査正之擧,忠勳府堂上兼察,爲當。淸城府院君,亦嘗數字缺矣。光城府院君金萬基,方爲勳府首堂上,缺七八字上,使之專察,似當,故敢達。上曰,依爲之。兵曹判書,亦兼察,可也。出擧條鄭載嵩曰,得見內需司臨坡縣壽進宮田畓事,則曾在先朝癸丑年間,有振告之事,其時閔維重,爲戶曹判書,以本宮,不當次知,移給居民之意,覆啓蒙允矣。其後壽進宮,又爲手本,則更令打量,還給其民矣。雖以訟體言之,旣已兩度得決,則自本曹,有難更爲行會,故敢此仰達。上曰,當更問於壽進宮,而本宮次知,已久矣。壽恒曰,先朝旣有判下之事,其後又爲入啓給民,有若再度得決者然,壽進宮,雖以內司所屬爲言,而自民間納稅已久,則固當還給其民,依前該曹所啓施行,似好矣。內司,亦非不知,而一從壽進宮下人之言,煩瀆入啓,殊未妥當矣。載嵩曰,田畓元數,不過十餘結,其在本宮,無甚關重,而先朝,旣已許給民間,到今還推,事體未安矣。全州等二十三邑田畓之置簿內司,一百三十結矣,今不當以此爲執言矣。上曰,不知某某田爲壽進宮所屬,而依前該曹所啓,施行,可也。載嵩曰,前年,乃修理大內年次,儲承殿及大內殿,當爲修理,而如有修理之擧,則例有分定各道之事矣。卽今凶歉如此,異於常年,何以爲之?上曰,此非分定之時,停止,可也。載嵩曰,全羅道上納黑角未收者,至於四十餘筒,甲子條,則安信義·卞爾輔當備納,而亦多有未收,今方囚禁推問,而爾輔之妻,累次陳訴,卽今,則萬無備納之勢,願得寬限徵捧云。自本曹有難處置,移送刑曹,何如?上曰,甲子秋等,自戶曹給料,使之畢納於限內,上年七八月,又爲催促,而終不上納,故東萊府使,特命推考矣。其後見府使狀啓,則爾輔,只以百筒,爲塞責上納之地,其爲情狀,殊極駭惡矣。載嵩曰,爾輔之妻,以爲數三年內,則雖倍徵,亦當備納,而卽今,則決難爲之云矣。上曰,然則寬限徵捧,可也。崔錫鼎曰,承文參下之積滯,未有甚於近來,壬戌年後,尙無升六之人,缺二行多至四十餘人,新榜之後,漸漸積滯,壬戌·癸亥·甲子年,皆不得遷轉,以致弊端之如此,未及遷轉之人,推移變通,則似好矣。上曰,何如?金壽恒曰,爲慮承文參下積滯之弊,以察訪及他歧,使之遷轉矣,本館之官,亦須次次升出,然後可以遷轉,而稱以自中,古風,若有右位,則不得徑升,且新進怠慢,已成痼習,或任意下鄕,或稱身病,不爲一一行公,故前後積滯,至於如此。卽今變通之道,殊未知何以則可,以第參下人陞出,自有其法,若以積滯而速爲升出,則其弊,亦不貲矣。錫鼎曰,一都目,竝出二人,或變通朔數,爲可矣。壽恒曰,不必定爲永式,當以一時變通之道,相議更啓矣。李敏敍曰,小臣方爲歸厚署提調,國葬及各陵改莎之時,自本署多有苟簡之事,而本無案付匠人,故每當有事之時,行會各官,使之聞見上送,各官,率多苟充以送,每値生事之患,此後,則外方工手,除名啓下,如他各司匠人例,使用爲宜,故敢達。上曰,依爲之。徐文重曰,永宗鎭,屬於御營廳,使之起耕陳土,募入人民,今已六七年矣。田土不闢,民不加聚,事甚虛疎,故今年,則造送農器,使僉使募人起耕,有若屯田者然,隨其募入,付種割給,以廣移入之路矣。下三道全家徙邊之類,竝皆移送本鎭,則似爲著實矣。令該曹分付擧行,何如?上曰,依爲之。出擧條上曰,卽見慶尙監司尹趾完狀啓,則開寧縣監李怭,罷黜,而其罪狀,似不當罷黜而止,拿處,可也。出擧條壽恒曰,外方守令之所爲,如是無據,小民之受害,必多矣。壽恒曰,小臣無他才地,或慮萬萬無狀,而叨忝不似之任,了無絲毫之補,妨賢尸素之刺,日以益積,早宜退去,而前後陳疏,輒蒙不堪當之恩禮,有不敢一向撕捱,年來國家,亦多事故,有非臣子乞退之時,故黽勉隱忍,以至于今矣。臣之首尾忝竊,已至六年,國家,雖守令,若至六年,則必許遞改,而以仁祖朝事言之,倚任大臣,多有其人,而未有如小臣之久帶者也。設令臣小有材德,輔翼國家,固不當一向缺二行補益於國事乎?一身盛滿之災,固不足言,而其在國家缺二字之道,亦不免偏重之歸矣。小臣若遞,則公私兩便,仍在,則國事日非,自上豈不念及於此乎?卽今形勢,雖不敢以文字上達,而當此入侍,必陳肝膈之懇,特賜矜察,許遞職名,臣不勝祈望矣。上曰,卽今時事艱危,賑政方急,左揆引入,右揆出使,卿又辭避,不勝缺然,須安心勿辭。壽恒曰,判府事閔鼎重,精神才力,非如臣比,自少亦留意於事務,而久當劇務,疾病重嬰,近雖差愈,根柢已深云。況臣語其才分,則萬不猶人,論其病狀,日就深痼,而自上每每敦迫如此,臣之一身顚仆,雖不足恤,而天地生成之仁,豈不有傷,而亦豈不貽害於國事乎?揆以私分國體,決不當久據,終始矜念,是臣區區之望也。上曰,此時此任,決無允副之理,更勿固辭,爲好矣。大司諫李寅煥所啓,金重夏事。啓辭同前上曰,自古無故之人,不必盡死,或有參酌之事,當初貸死,自有曲折,意亦有在,四年之後,尙未停啓,其亦未之思也,更勿瀆擾。又所啓,李斗鎭事。啓辭同前上曰,李斗鎭事,當初旣已收議,而大臣所見,如何?壽恒曰,臣於當初,旣已獻議,而斗鎭,雖曰無情,以死者言之,則至冤極痛,自前殺人罪人,或因大赦,有所酌處,而此則初頭不受刑訊,卽爲定配于善地,故物情未快矣。上曰,勿煩。又所啓,頃日重臣辭疏之批,至以循私護黨,搆捏陷人,浮薄不正等敎,嚴責論啓臺官,辭旨之間,有欠和平。當初所論,設有過激之語,原其本心,何嘗有用意不正之事,而經年摧折之餘,又有此未安之批?王音音一播,聽聞駭惑。政院,職在喉司,捧還聖旨,請改批辭,納君於無君之地,乃是其責,而蒙然奉承,殊失出納惟允之責,不可以事在旣往,而終無規警之道,請當該承旨,推考。上曰,前日批答,以予所見言之,則未見其爲過矣。勿煩。
執義金世鼎所啓,金重夏事。啓辭同前上曰,已諭於諫院之批,勿煩。又所啓,李斗鎭事。啓辭同前上曰,勿煩。世鼎曰,小臣〈有〉區區所懷,故敢達。金重夏事,爭執已久,而天聽邈然,誠不勝缺二行憤鬱,到此益甚,入侍諸臣處下問,而快處之,何如?上曰,當初之參酌定罪,本不害於法意,何必正法而後快哉?旣已有相議論定,有何更問之端乎?寅煥曰,若詢問於大臣及入侍諸臣,而皆曰可殺,則重夏,烏得免死乎?錫鼎曰,重夏罪狀,兩司啓辭,旣已盡之矣。自上以誣告之人,不必盡死爲敎,而罪狀有輕重,何可一例爲準乎?重夏所告,盡歸無實,愚氓婦孺,皆曰可殺,臺官之至今爭執,蓋以此也。金煥,雖有誣告之罪,以爲有功,故參酌減等,而重夏,則異於金煥,更加詳量處分,似當矣。上曰,當初貸死,自有曲折,到今更議,予實未曉也。尹攀曰,癸亥七月間,護軍崔寬上疏,而原疏留中,外無謄本,史官修史時,無由得見,故敢達。上曰,當出給矣。遂罷出。以上出燼餘
上在昌慶宮。停常參·經筵。
下直,交河縣監鄭甲祥,安峽縣監具文洙。
左議政鄭知和十六度呈辭。傳曰,安心調理。
尹以道,以戶曹言啓曰,今此謝恩正使錦平尉朴弼成軍官二人有頉之代,元單子中,改付標以入之意,敢啓。傳曰,知道。
又以戶曹言啓曰,卽接廣興倉所報,則來二月朔頒料次,倉官,進去于左議政鄭知和家,請受祿牌,則方在呈告中,不爲出給云,何以爲之?敢稟。傳曰,令倉官輸送。
行吏曹判書呂聖齊上疏。缺一行遞,瀝血之懇,徒歸飾讓,驚惶縮踖,益無所容。臣早嬰奇疾,半生沈痼,多受火鉦,精神耗損,失後忘前,如在煙霧,銓衡之位,決非所堪,而辭避不獲,黽勉供仕,才行大政,咎釁層出,將何顔面,更坐銓席,每每做錯,以負我聖上委任之至意乎?不但情勢之不安,近來宿病添重,加以耳痛苦劇,委頓床席,氣息綿綴,旬月之內,決無自力之望,不得不更籲於天地父母之前。伏乞聖明,俯賜諒察,亟許遞改臣本職及前經筵等任,以便公私,以延危喘,不勝幸甚云云。答曰,省疏具悉。卿勿固辭,從速行公。
以備忘記,傳于金鎭龜曰,居首進士李延普,直赴會試,之次進士閔鎭長,給一分,幼學金鍇,進士權彦經·閔光魯·兪命凝,幼學金萬堅,各紙四卷,筆五柄,墨三笏賜給。
平安道觀察使柳尙運疏曰,伏以,人臣事君,惟義之在,而感恩圖報,亦人之缺二字以臣無似,謬膺簡寄於已試之地,其所以銜恩畏義,思報萬一者,亦豈拂人之情哉?此臣所以不揆不逮,惟以筋力奔走,爲一分效勞之地,而言病圖便,意慮之所不敢出矣。頃在灣上脫着之際,少失其節,積傷之症,乘弊造作,種種危厲,難以毛擧,而最是痰火極盛,咳嗽苦劇,有時昏窒,奄奄若垂絶者然。以此病狀,雖委頓床席,專意調治,猶無復起爲人之望,而遠在絶塞,藥餌莫試,震撼道路,將理失宜。伊時狀聞,實出於萬不獲已,而微誠不達,未蒙矜許,適値靜攝之日,不敢再瀆,仍迫西下之期,强疾登途,步步停行,寸寸前去,而比到宣川,未免添傷,痰塞胸膈,移時昏倒,多方用藥,堇以回甦,而元氣苶然,作一僵屍矣。不惟自量筋力,無計行道,傍觀亦爲之危懍,措辭言及,仍以落後,而凡諸酬應,一付儐臣,輒以賤疾,累煩宸聽,公私狼狽,已不須言。自顧初心,臣實悲悸,臣之遘疾,今已六十有缺二行勵,酬應公務,前忘後失,都不照管,臣若一日在官,則重爲一日之害,而爲臣一日之罪,玆不得不疾呼於天地父母之前,以冀其顧復之恩,而且伏見京兆移文,則有兩界公賤率畜人査啓之令,臣於此,尤不勝悚愧難處之至。臣於年前,已以此事,露章自首,今不敢更瀆震嚴,而臣亦被査中一人也,何敢以此分付列邑,使之行査乎?有罪未勘,奉令不布,臣之情勢,可謂窮蹙。伏乞聖慈,憐臣情病之難强,軫此公務之久曠,下詢廟堂,先遞臣職,仍付有司,且治臣罪,臣不勝萬幸云云。答曰,省疏具悉。當此之時,西藩重寄,不可輕遞,疏末事,事在旣往,不必爲嫌之意,已諭於前批,卿其勿辭,調理察職。
執義金世鼎,持平李斗岳啓曰,請誣告罪人金重夏亟命嚴鞫處斷。請還收罪人李斗鎭減死定配之命,更令該府考律勘斷事。泗川縣監陳孝達,爲人庸闒,性且貪鄙,到任以後,專事剝割,民不堪命,闔境嗷嗷,如在水火之中。且以秩卑之人,家在比隣數十里之地,本縣官吏,爲其儕流,不成官員貌樣,凡干施措,一出於請托,南來之人,莫不唾罵,如此之人,不可仍置字牧之任。請泗川縣監陳孝達,罷職。答曰,不允。守令之貪虐尸位者,隨聞論劾,固其職責,而但念一時風聞,未必眞的,則當此歲凶賑民之日,送舊迎新之費,賑事虛疎之弊,誠不可不慮,姑先推考,以觀其緘辭而處之,亦未晩也。
金載顯啓曰,泗川縣監陳孝達,推考事,命下矣。臺諫,方以罷職論啓,推考傳旨,不得捧入之意,敢啓。傳曰,知道。
正言金璟啓曰,臣於日昨,與同僚行相會禮後,長官以當該承旨推考事,發言於席上,臣亦與之同參矣。今聞當該,卽同副承旨韓構云,構,卽臣婚家也。其在法例,所當引避,而伊時同議之時,不審當該,率爾隨參,臣之蒙然不察之失,著矣,何敢仍冒於臺次乎?請命遞斥臣職。答曰,勿辭。
缺二行大司諫李寅煥,獻納缺五字啓曰,請勿留難,誣告罪人金重夏,亟命嚴鞫,取招勘斷。請罪人李斗鎭,更令該府,考律勘斷事。頃日重臣辭疏之批,至以循私護黨,搆捏陷人,浮薄不正等敎,嚴責論啓臺諫,辭旨之間,有欠和平,當初所論,設有過激之語,原其本心,何嘗有用意不正之事,而經年摧折之餘,又有此未安之批?王言一播,聽聞駭惑。政院,職在喉舌,封還聖旨,請改批辭,納君於無過之地,乃是其責,而蒙然奉承,殊失出納惟允之責,不可以事在旣往,而終無規警之道。請當該承旨,推考。
正言金璟,以臣於日昨,與同僚行相會禮後,長官,以當該承旨推考事,發言於席上,臣亦與之同參矣。今聞當該,卽同副承旨〈韓構〉云,構,卽臣婚家也。其在法例,所當引避,而伊時同議之時,不審當該,率爾隨參,臣之蒙然不察之失,著矣,何敢仍冒於臺席乎?引嫌而退。未詳當該,泛然隨參,其所爲嫌,元非大段。請正言金璟,出仕。答曰,不允。處置事,依啓。
金載顯啓曰,臺諫出仕事,命下矣。今已日暮,明日待開門,牌招之意,敢啓。傳曰,知道。
辰時,白色一道如氣,起自西方,直指艮方,長竟天,廣尺許,良久乃滅。自巳時至未時,日暈。申時,日有重暈,內暈有兩珥,暈上有冠,色內赤外靑。酉時,日暈兩珥。已上燼餘
上在昌慶宮。停常參·經筵。
下直,寧越郡守趙爾翰。
沈梓啓曰,同副承旨韓構被論,左副承旨尹攀不爲仕進,廳中位不齊,尹攀,卽爲牌招,何如?傳曰,允。
金載顯,以都摠府言啓曰,今日入直軍士,中日習射,請出標信。傳曰,知道。
尹攀啓曰,御營廳郞廳,以都提調意啓曰,本廳千摠禹瑞圭,頃日除肅川府使,李斗缺一字又除長興府使,卽今軍兵,雖已停番,本廳將官以下,缺二行今姑改差,仍察千摠之任,何如?傳曰,允。
又以兵曹言啓曰,當日前萬戶鄭以振稱名人,自丹鳳門入來,差備門外擊錚,極爲駭愕,令攸司囚禁治罪,同門守門將成腆,常時不能禁斷雜人,以致爛入,亦難免其責,推考,何如?傳曰,允。
正言金璟啓曰,臣於昨日,以不避嫌礙,蒙然參論之失,引嫌退待,而處置請出,出於意外,臣實莫曉其所以也。本院啓辭,臣當傳啓,而至於其中,承宣請推之事,臣旣是應避之人,有不敢聯名者,何可一刻仍冒?請命遞臣職。答曰,勿辭。
金載顯啓曰,正言金璟,再啓煩瀆,退待物論矣。傳曰,知道。
大司諫李寅煥,獻納申啓華啓曰,請勿留難,誣告罪人金重夏,亟命嚴鞫取招,按法處斷。請〈還收〉罪人李斗鎭減死定配之命,更令該府考律勘斷事。請當該承旨,推考。正言金璟,以臣於昨日,不避嫌礙,蒙然參論之失,引避退待,而處置請出,出於意外,臣實莫曉其所以也。本院啓辭,臣當傳啓,而至於其中承宣請推之事,臣旣是應避之人,有不敢聯名者,何可一刻仍冒?引避而退。嫌不聯名,自有近例,不可以此輕遞言官,請正言金璟出仕。答曰,不允。處置事,依啓。
執義金世鼎,持平李斗岳啓曰,請誣告罪人金重夏亟命嚴鞫處斷。請還收殺人罪人李斗鎭減死定配之命,更令該府考律勘斷。臣等,昨以泗川縣監陳孝達事,有所論列,而伏承聖上,特慮風聞之或未眞的,又慮迎送之弊,賑事之疎,只許推考,不允所請。臣等,非不知聖意之至到,而第念親民之職,莫如守令,雖在平時,固宜愼簡,而況此歲凶民飢,賑政方急之時,其可以匪人,而一日處其地哉?守令之賢否,而生民之休戚,係焉,苟其人也,則雖微迎送之弊,不可輕許遞易,倘非其人,則一日在官,貽一日生民之弊。況望其修擧賑政,救活飢民缺二行舊,亦非難知之事,則見侮失體之譏,需索請托之煩,勢所必至。況其爲人,旣甚庸鄙,猾吏之乘時作弊,剝割取怨,亦無足怪也。南來人士,傳說已久,而臣等,姑欲詳審,未卽擧劾矣。近日所聞,漸至喧騰,同列之人,羞與竝稱,此非泛然風聞之比,決不等待緘辭,一日仍置,重貽邊民之害。請泗川縣監陳孝達,罷職。兩界守令,則本有給馬之事,意實有在,而吏卒來待之弊,蓋出於謬例,行齎居送,弊固不貲,往返之際,動經數朔,往往乏食,行乞道路,備經凍餒,辛苦萬狀,及其還家,都似鬼形,此實西北官僮之最難支堪。況此凶年,尤宜軫念?至於兩南,被災尤酷,兩南之中,沿海尤甚,各邑夫馬之弊,亦不可不慮。況値春窮,飢困益甚?一邊賑救,一邊調發,此固荒政之所大防礙,西南沿邊守令之新差者,除已辭朝,及夫馬已上來者外,限豐稔前,特除挈眷,而竝與兩界守令,一體給馬下送,縣次續食,本官吏卒,則勿令依前發送之意,分付各道,以除邊民一分之弊。答曰,不允。末端事,令該曹處之。已上燼餘
上在昌慶宮。停常參·經筵。
下直,蝟島僉使任萬紀,花梁僉使閔聖得,永平縣監睦鼎重。
以左議政十七度呈辭,傳于金鎭龜曰,安心調理。
尹攀,以禁衛營言啓曰,六番海西別驍衛六十三名,步軍標下一名,已爲整齊矣。來二月初一日,與東營入直別驍衛,替代後,舊軍放送之意,敢啓。傳曰,知道。
金鎭龜,以禮曹言啓曰,曹啓辭,缺二行行祭時用樂與否,何以爲之云。取考五禮儀,則大王喪三年內,惟大祀卒哭後用樂,內喪在先,則卒哭後,凡祭皆用樂云云,而所謂內喪,似是王妃喪,至如今日所遭,殿下當服三年之喪,不爲擧論,近年以來,國恤時,亦無可據之例。壬申年仁穆王后國恤時事,此爲可據,而考見政院日記,則用樂一款,亦無現出處,無所憑據,有難臆斷,而第念大王喪三年內,中祀則雖皆停樂,而內喪,則與大王喪,事體有別,小祥之後,擧國臣民,皆服吉,朝家凡事,一無變節之事,而獨於釋奠之隆奉先師,山川諸祀之致崇大神,停廢用樂,似爲未安,而事體重大,臣曹不敢擅便指揮,議大臣定奪施行,何如?傳曰,允事,命下矣。議于大臣,則領議政金壽恒以爲,今此下詢中祀用樂當否,稽之古禮·今制,俱無明白可據。以臣蒙陋之見,有不敢斷定,而第念今此國恤,雖不可比同於王妃喪,卒哭後大小祭享,皆有用樂之例,而旣過小祥之後,擧國臣民,皆已釋服從吉,朝家凡干儀節,亦無異常時,則獨廢用樂於中祀,一如大王喪三年之內,恐涉未安。參酌輕重,用樂,似宜,而臆見未必得當,伏惟上裁。領中樞府事金壽興以爲,臣以不學蒙陋,固不敢與論於朝家禮節間難處之事,而今玆大事以下,用樂與否,姑以五禮儀所載言之,則所謂內喪,卽王妃喪,而卒哭後,凡祭皆用樂云者,蓋有所壓屈而然。今日所遭,雖異於此,若與臣民之竝服三年之制者,酌其輕重,則似不可一例論也。小祥之後,臣民旣已服吉,國家大小儀節,一如常時,則獨於享神之禮,一向廢閣,恐非其宜,惟在聖上博詢知禮者而處之,伏惟上裁。左議政鄭知和,行判中樞府事閔鼎重,行判中樞府事李尙眞病不收議,右議政南九萬出使,奉朝賀宋時烈在外,不得收議,大臣之議,如此,上裁,何如?缺二行日內,懸鍾之敎,至於諸承旨及院中下人,亦皆未聞,李厚根控辭,則曰備忘及口傳下敎,竝爲傳說於承旨二員同坐處,兩人所對,如是相左,孰是孰非,自此有難詳知,而果若分明傳說,則承旨中,必有聞知者,卽爲從實回啓。
啓曰,命下矣。其曰臣載顯,與左副承旨尹攀,同坐房中之際,司謁李厚根來傳備忘記,卽鍾閣改建事也。使工房承旨傳書,而工房承旨韓構,病未出仕,故臣以代房,坐房門內傳書,而尹攀,在傍談話矣。李厚根在門外,傳示備忘,兼爲口傳下敎云,而臣則着心於傳書備忘,全不記臆,尹攀,亦未聞知,以致不卽擧行,故臣於伊日下問之時,以此仰對矣。至於諸承旨,則或在他房,或承牌未及入來,元無豫知之路,而院中下人在傍者,亦無聞其口傳者,其時實狀,如斯而已。大槪,凡下敎之事,雖口傳,而必使該房,傳書分付者,乃是司謁規例,而今此厚根傳言,莫重下敎,而無傳書之事,殊涉可疑矣,敢啓。傳曰,知道。
以刑曹罪人李廷淑公事,傳于金載顯曰,李廷淑,旣非御寶僞造罪人,則所當依法典照律,報議政府詳覆施行,而何以直爲依律處斷覆啓耶?察啓。
尹攀,以備邊司言啓曰,曾因摠戎使金錫翼狀啓,江都移屬軍兵摠數,改磨鍊啓下之意,覆啓蒙允矣。別單書入,而前別單爻周勿施之意,敢啓。傳曰,知道。
執義金世鼎,持平李斗岳啓曰,請誣告罪人金重夏亟命嚴鞫處斷。請還收殺人罪人李斗鎭減死定配之命,更令該府考律勘斷。臣等,以泗川縣監陳孝達事,有所論列,而伏承聖批,特慮風聞之或未眞的,又慮迎送之弊,賑事之疎,只許推考,不允所請。臣等,非不知聖意之至到,而第念新民之職,莫如守令,雖在平時,固宜愼簡,而況此歲凶民飢,賑政方急之時,其缺二行反貽一日生民之害,況望其修擧賑事,救活飢民乎?缺二字一款,特細事耳。今此陳孝達之家,在昆陽,人雖不知,而孝達,起自卑賤,泗川吏卒,皆其親舊,則見侮失體之譏,需索請托之煩,理所必至。況其爲人,旣甚庸鄙,猾吏之乘時作弊,剝割取怨,亦無足怪也。南來人士,傳說已久,而臣等姑詳審,未卽擧行矣。近日所聞,漸至喧騰,同列之人,羞與竝稱,此非泛然風聞之比,決不可等待緘辭,一日仍置,重貽邊民之害。請泗川縣監陳孝達,罷職。答曰,勿煩。
大司諫李寅煥,獻納申啓華,正言金璟啓曰,請勿留難,誣告罪人金重夏,亟命嚴鞫取招,按法處斷。請還收罪人李斗鎭減死定配之命,更令該府考律勘斷。答曰,勿煩。
行忠武衛護軍吳斗寅疏曰,伏以,臣經冬行役,積傷風寒,舁疾歸來,宿患添劇,痰火升降,達夜喘喘,食飮專廢,委頓床席,源委旣深,症疾甚惡,旬月之內,差歇無期,以此病狀,旣無奔走供職之望。且見囚人趙聖輔供辭,臣名亦入其援中,臣不勝瞿然之至。臣於伊時,適與聖輔,俱忝騎曹堂上,一日,聖輔自直所,送言於臣曰,聞有親病而末由出去,願得入直,俾得趁時救護云。臣卽依其言,入來替直,聖輔仍以替出,看護父病,其間實狀,如斯而已。無論事之輕重,旣已擧名於囚人供辭,則其在事體,豈敢晏然隨參於奏讞之列哉?顧臣疾病之外,情勢之難安,又如此,不得不仰籲於天地父母之前。伏乞聖慈,俯諒微臣病勢情勢,俱難供仕,將臣所授軍職及兼帶金吾摠府之任,亟許一竝遞免,以便公私,不勝幸甚云云。答曰,省疏具悉。卿其勿辭,調理察職。
弘文館副應敎李畬疏曰,伏以,臣父母,俱有沈淹之病,未離床席,捨之從宦,情所難强。頃爲國練伸哀,暫赴都下,纔遞栢府,旋叨中書,感激恩私,不敢徑退,黽勉祗肅,而初非有留缺二行來,臣不勝惶感驚怖,罔知攸措。仍念經幄論思之地,缺二字選嚴,有非貶降之官,所宜居之,然銓曹郞居中者,授以六品之職,則固有前輩故事,可以爲例,至於東壁,尤爲重選,在前以注擬之人,闕員則有之,未聞有從庶職貶授之時,臣之駑劣,百無肖似,加以愆咎難掩,疵點未已,本不當復玷榮次,貽辱淸朝。況且破格差除,創於臣身,雖曰承乏,豈有是理?近來官方日壞,名器不重,臣竊嘗慨然,今臣所叨,揆以政體,其苟艱特甚,毋論臣踪跡之如何,只此一款,其在區區分守,斷無冒承之理,瞻望雲天,坐違嚴召,臣罪萬死,臣罪萬死。抑臣又有不敢自安者,臣於文字之藝,本無寸長,晩始僥倖一第,意在祿仕,而朝廷,謬以家世之故,不察其實,凡有詞翰重選,輒被混取,臣每愧恧踧踖,遁逃無所。今者臣名,又在於外除之列,揆分揣能,決非所堪,且稽逋無狀,罪戾日積,而虛辱寵命,濫竊榮銜,至此臣心悚慄,固不暇論,其貽笑四方,亦非細故。伏願聖明,諒臣血懇,非有一辭假設,亟許鐫改臣新授職名,仍又命刊臣名於掌編之選,以重官方,治臣慢命之罪,以肅朝綱,不勝萬幸云云。答曰,省疏具悉。爾其勿辭,從速上來察職。已上燼餘移謄
上在昌慶宮。停常參·經筵。
答右尹金錫翼疏曰,省疏具悉卿懇。今玆新命,實循銓注,則於卿有何不安之嫌乎?疏中所陳,實出於固國保民之意,可不詢議廟堂,而變通焉?卿其勿辭,從速行公。
副修撰李頤命上疏。大槪,臣有冒沒供仕之失。伏乞先遞臣職,仍令該曹考例定式,毋貽後弊事。入啓。
同副承旨韓構上疏。大槪,請亟削臣職,仍治臣不職之罪,以伸公議,以安微分事。入啓。答曰,省疏具悉。爾其勿辭,從速察職。
兵曹判書趙師錫辭職上疏。入啓。答曰,省疏具悉。惟其職重事繁,故必使之久任責成,不欲輕遞者也。況疾病之來,人所難免,累月供劇之餘,縱有一時之感傷,調治旣久,自至差可,何乃以此爲若辭必遞之計乎?實涉太過也。安心勿〈辭〉,從速行公。
答副修撰李頤命疏曰,省疏具悉。疏辭,令該曹處之,爾其勿辭察職。
府啓,請罪人金重夏嚴鞫處斷事。請還收罪人李斗鎭減死定配之命,更令該府考律勘斷事。臣以泗川縣監陳孝達事,有所論列,而伏承聖批,特慮風聞之或未眞的,又慮迎送之弊,賑事之疏,只許推考,不允所請。臣非不知聖慮之至到,而第念親民之職,莫如守令,雖在平時,固宜愼簡,而況此歲凶民飢,賑政方急之時,其可以匪人而一日處其地哉?守令之賢否,而生民之休戚,係焉,苟其人也,則雖微迎送之弊,不可輕許遞易,倘非其人,則一日在官,貽一日生民之害,況望其修擧賑事,救活飢民乎?迎送一款,特細事耳。今此陳孝達之家,在隣境,人誰不知,而孝達,起自卑微,泗川吏卒,皆其親屬,則見侮失體之譏,需索請托之煩,理所必至,況其爲人,旣甚庸鄙,猾吏之乘時作弊,剝割取怨,亦無足怪也。南來人士,傳說已久,而近日所聞,漸至喧騰,同列之人,羞與竝稱,此非泛然風聞之比,決不可等待减辭,而一日仍置,重貽生民之害。請泗川縣監陳孝達,罷職。答曰,不允。末端事,依啓。
禁府啓目,仁祖朝以後,可據前例,相考爲白乎矣,壬午四月日,權堣,以咸鏡道試才御史,行定平府,本府居朴大順稱名人,侵責其兄家奴婢是如爲遣,同大順捉致推治之際,其妻任生,入庭呼訴,多有不恭悖慢之語是如,刑訊致斃之罪,本府,以大典濫刑條,杖一百徒三年,照律入啓判下之後,配所單子,以傳曰,邊遠定配敎是白乎旀。顯宗朝辛丑二月日,姜錫圭,以假注書下去懷德之時,行到西原,其祖母,捧價放賣爲有在,奴慨伊·外孫權泰勝捉來,稱以舊上典,侵徵雜物爲如可,仍爲刑推致斃之罪,刑推二次之後,因審理減死流三千里,勿揀赦典定配敎是如乎。此外雖有朝官殺人之類,而奉命在外,因私殺人者,此兩人外,本府無襯合可據之例是白置,奉命之臣,雖與凡人有異,至於殺人條,則無區別之文,似無可疑是白乎矣。先朝所以前後裁處者,有此等類例是白乎等以,當初本府,亦不敢直爲決斷是白在果,本府段,依律之外,更無別樣議讞之事,伏惟上裁,何如?啓鄭濟先,負犯旣重,而前日有司之臣,不待取服,直請上裁,殊非執法按獄之體,故有所警責是在果,濟先,雖曰奉命兼臺之臣,而非公事,而不忍一時之血憤,濫殺人命,至於六人之多,婢夫良人,亦在其中,則揆之王法,似難容貸,而第兩朝所以裁處此等獄事者,旣有可據之例,其間或不無輕重多少之別,而其因於殺人之罪,則一也,不可無參酌之道,特爲減死,流三千里定配,勿揀赦典。
傳曰,兩銓之臣,呈告引入,已浹旬望,而至於本兵,則事務煩劇,酬應浩穰,尤不可一任其久曠,吏兵判竝牌招察任。
院啓,請罪人金重夏嚴鞫處斷事。請罪人李斗鎭更令該府考律勘斷事。新啓,晉州,卽嶺南大邑物衆之地也。必須擇人,然後可免廢壞之患,而新除授牧使柳榰,本以貪殘鄙瑣之人,曾職嶺邑,亦已見敗,人言藉藉,至今未已。本州雖是病鄕,豈可人人之厭避,而畀諸如此之人,以致巨邑之殘敗也?請晉州牧使柳榰,遞差。
吏曹判書呂聖齊上疏。大槪,召牌之下,不得不來詣闕外,而顧臣病狀,決無自力供職之望,亟許遞改臣本職及兼帶,以便公私事。入啓。答曰,省疏具悉。天官之長,非久曠之地,卿其安心勿辭,從速行公。
禁府啓目,趙聖輔·趙汝耘等議處云云。觀此所供,則趙汝耘段,當其母喪,病重不得隨喪事段,不但趙聖輔言之,汝耘段置,自言不諱,垂死病重,不得盡情,不足爲怪是白乎矣。聖輔段,初無所言是如爲白乎旀。汝耘段,以爲聖輔,不少顧藉,不隨母柩之說,至形於狀辭中是如爲白臥乎所,此一款,兩人處,更爲推問爲白乎旀,趙聖輔不救父病之言,出於汝耘是如爲白乎矣,汝耘段,曾無所言是如爲白有在如中,雖以前日政院察啓,觀之,大是孟浪是白乎矣,此是人子不忍聞之罪名,不可不明白究覈,以釋虛實,聖輔所引崔世榮·李碩龜·鄭安世三人,竝爲拿問後,稟處,何如?啓依允。
答院曰,不允。已上朝報
上在昌慶宮。停常參·經筵。
京畿監司〈書目〉,金浦呈,以司諫李后定辭職上疏上送事。答曰,省疏具悉。爾其勿辭,調理上來察職。
下直,黃州判官鄭是先,槐山郡守朴尙郁,德源察訪南至熏,平澤縣監鄭權,龍媒萬戶李鳳錫。
吏曹啓曰,守令有闕,政事,取稟。
兵曹判書趙師錫上疏。大槪,病勢沈苦,有加無減,嚴召之下,竟未祗赴,將臣所帶諸任,亟許鐫免,仍治臣違命之罪,以戒具僚事。入啓。
左議政十八度呈辭。入啓。答曰,安心調理。
藥房啓曰,春寒尙且未解,大雪幾於盈尺,伏未審此時,聖體調攝,若何?來月朔祭已迫,而日氣寒凜如此,自上失音之候,猶未復常,決不可冒夜行祭,亟命攝行,宜當。臣等,不任憂慮,敢來問安,竝此仰稟。答曰,知道。無事,而連因事故,不得躬參祀典,凡幾閱月矣。其在情禮,已不勝其缺然,而吾不與祭,如不祭之文,誠是聖人之格言,今此朔祭,則決難攝行也。
知事李端夏辭職上疏。入啓。答曰,省疏具悉。歲凶民飢,已諭於前後之批矣。卿之固辭至此,當令廟堂稟處,卿其安心調理。
答兵曹判書趙師錫疏曰,省疏具悉。備悉於前後之批,宜勿固辭,從速行公。
吏曹啓曰,以司憲府啓辭,命下矣。臺啓之所論請,如是勤懇,兩界邊邑,果被飢荒之慘,民力疲殘,實有難支之勢,則其在恤民之道,不可不變通。西北官僮之來迎新官,雖是應行之規,限來秋,姑爲停止,固無所妨,而如或永爲革罷,則誠有所不然者。在於北關之邑,爲辦新舊迎送之需,俱設大同,興販息利,雇立夫馬,已有定式。至於西北,則道路元不絶遠,無異內地,且其兩界吏奴,亦甚不少,而當其新官之來,全不顧見,其於事理,殊涉不當,況且守令之行,亦難以單騎作行,若自京中雇馬下去,則貽弊官家,反有甚焉,量其事勢,似難輕議。若其兩南守令,除挈眷之事,則兩南沿海,雖曰失稔,嶺南則沿海各邑農事稍實,與湖南不同,不可泛以沿海爲言。一從兩道等第啓本,抄出災邑,已辭朝守令及夫馬已上來者外,竝宜除挈眷,給馬下送,而亦限以秋成,更觀年事而處之,似合事宜。以此意知委各道,何如?傳曰,允。
藥房再啓曰,卽伏見問安之批,今此朔祭,決難攝行爲敎,辭旨懇至,有足感動,而臣等之悶慮,則倍甚矣。自上久在調攝之中,歲事更新,尙未得親行祀典,伏想孝思,必不勝其哀慕,而卽今日寒,無異嚴冬,今若冒夜勞動,則致傷之患,勢所必至,累朔調攝之功,反歸於一簣之虧,此豈臣等區區之憂而已?伏願深思聖人愼疾之戒,許令攝行,不勝幸甚。臣等,下情悶迫,不避瀆擾之誅,敢此申懇。答曰,新正將盡,而又令攝行祀事,則於情於禮,倍切罔極,今番決欲親臨矣。卿等之請,至此,今姑勉從焉。
備忘記,卿之丐閑之章,今幾經年,予之心腹之辭,不啻懇到,而只緣情志未孚,箚單相繼,造朝無期,缺然且慙,無以爲諭。噫,大臣之職,百責所萃,安危所係,矧此憂虞溢目之日,決不可釋負取閑之意,備悉於前後之批,不必重複,而第目今春節已屆,民困益甚,鼎軸不備,首席獨賢,卿其追思之,此正君臣上下夙夜匪懈,如救焚如拯溺之不暇,其可曰在家不知恝視乎?至於宿患,調息日久,神明所扶,想已快瘳,須體如渴之意,亟斷遜辭之章,臥閤論道,以濟時艱事,承旨傳諭于左相。
院啓,請罪人金重夏嚴鞫處斷事。請罪人李斗鎭更令該府考律勘斷事,請晉州牧使柳榰遞差事。啓辭見上答曰,不允。遞差事,依啓。
左承旨尹以道書啓,臣承命,往諭于左議政鄭知和,則以爲,臣宿病沈痼之中,又添寒疾,萬分危篤,服藥調治,已閱月矣。辭單之上,幾至二十,實出於萬不得已,而日月之明,猶未盡燭狗馬之疾,每蒙聖批,諭以安心調理,臣誠惶感,罔知所處。今玆特遣承旨,傳諭十行絲綸,丁寧責勉,又出千萬意外,臣是何人,前後異數,至再至三,至於此哉?臣之病勢,如有自力之望,豈不欲不計顚仆,扶曳强死,以爲一分報效之地哉?近因寒感,無異嚴冬,症勢有加,床席之上,氣息奄奄,決無起動之望,瞻望象魏,伏地涕泣,不知所達云矣,敢啓。傳曰,知道。
府啓,請罪人金重夏嚴鞫處斷事。請罪人李斗鎭更令該府考律勘斷事。新啓,典樂之官,雖是閑職,專掌廟樂,爲任最重,樂作樂止,一視麾之擧偃,而掌樂僉正趙爾復,年紀衰耗,性且疏迂,頃於大祭時,耳聾眼暗,全昧視聽,不得隨時相應於合作之際,一任下輩之指揮,聽聞所及,莫不駭然。如此之人,不可仍置於協律之任,掌樂僉正趙爾復,汰去。前啓,兩南沿海新差守令,限豐稔間,除挈眷,給馬發送事,及西北官僮,勿爲起送事,停啓。
答府曰,不允。汰去事,依啓。已上朝報傳曰,政事,當日爲之。
吏批,行判書呂聖齊未出仕,參判尹趾善進,參議尹敬敎病,都承旨沈梓進。兵批,行判書趙師錫呈辭受由,參判鄭錀將官朔射坐起進,參議宋昌病,參知黃玧進,左副承旨金載顯進。
吏批啓曰,判書呂聖齊未出仕,參議尹敬敎病不來,小臣獨政未安,何以爲之?敢稟。傳曰,仍爲之。
又啓曰,獻納,今當差出,而擬望之人,乏少,外任竝擬,何如?傳曰,允。
以金洪福,單付奉敎,宋疇錫,單付檢閱,沈益正爲開寧縣監,閔後慶爲泗川縣監,南聚星缺二行爲副護軍,李奎章爲副司勇。已上燼餘
上在昌慶宮。停常參·經筵。
自辰時至未時,日暈。申時,日有重暈,內暈有兩珥,暈上有冠,色內赤外靑,白雲一道如氣,起自暈北,直指艮方,長十餘丈,廣尺許,良久乃滅。
下直,陽城縣監金萬載。
左議政鄭知和箚子。大槪,冒陳危懇,冀蒙矜許事。入啓。答曰,省箚具悉卿懇。已悉承宣於昨者別諭,復何多誥?須體辭旨之勤懇,且念時事之孔艱,亟斷來章,臥閤論道,以副上下之望。仍傳曰,遣史官傳諭。
校理嚴緝辭職上疏。入啓。答曰,省疏具悉。爾其勿辭,救護母病。
府啓,請罪人金重夏嚴鞫處斷事。請罪人李斗鎭更令該府考律勘斷事。入啓。答曰,勿煩。
院前啓,請罪人金重夏嚴鞫處斷事。請罪人李斗鎭更令該府考律勘斷事。新除授獻納徐宗泰,時在江襄道金城縣住所,請斯速乘馹上來事,下諭。答曰,不允。下諭事,依啓。
副修撰李頤命上疏。大槪,敢暴烏鳥私情,冀蒙矜許,兼附所懷,以俟裁察事。入啓。答曰,省疏具悉。所戒殊切,予當體念,而爾之情事,殊可矜惻。他餘可以議處事,令各該司稟處。
京畿監司書目,高陽程,以判尹李翊辭職上疏上送事。答曰,省疏具悉卿懇。已諭於前疏之批,宜勿過辭,安心上來,俾無詞訟積滯之弊。已上朝報
金鎭龜啓曰,假注書李敏英,聞有父病出去矣,卽者送言以爲,症勢漸重,決難離側供職云。今姑改差,他假注書差出,何如?傳曰,允。以李泰煥爲假注書。已上燼餘
上在昌慶宮。停常參·經筵。
宣祖大王忌辰齋戒。
金鎭龜啓曰,左議政鄭知和十九度呈辭,到院,而以國忌齋戒留院之意,敢啓。傳曰,入之。
金載顯,以禁衛營言啓曰,今正月二十八日,軍官朔試射時,哨官趙完缺一字未滿四中,依例汰去之意,敢啓。傳曰,知道。
廣州留守李選辭職上疏。入啓。答曰,省疏具悉。卿無所嫌,勿辭察職。
傳曰,史官一員待命,騎馬三匹立之,穆陵內摘奸。副司果李思觀校正。日記廳郞廳李重彬書。
上在昌慶宮。停常參·經筵。
謝恩,敦寧判官韓斗相,兼春秋金運乘。
以李廷謙爲假注書。已上朝報
上在昌慶宮。停常參·經筵。
下直,慶尙右兵使睦存善,信川郡守魏定相,果川縣監李玄紀,平陵察訪李嶰,鐵原府使韓,方踏僉使李聖錫。
左議政鄭知和二十度呈辭。入啓。傳曰,安心調理。
傳曰,下直兵使·守令·察訪,留待引見。
傳曰,召對爲之。入侍,承旨韓構,玉堂尹德駿·李頤命,假注書李泰煥,史官沈權·柳尙裁,持平李斗岳,亦爲入侍。
今日召對時,正言金璟,亦爲入侍。
禮曹,觀察使薦,朴泰遜·黃玧·柳之發,節度使薦,禹瑞圭·李汝柱·崔櫅。
戶曹,觀察使薦,崔錫鼎·尹攀·南益熏,節度使薦,金鍾·元振城·金世龜。已上朝報召對時,上曰,今觀漢宣帝勿治子匿父母,妻匿夫,孫匿大父母之詔,此誠前代之美意也。不但古事如此,考諸法律,亦有謀叛反逆外,子孫·妻妾·奴婢,告父母,家長者,處絞之文,而近觀外方刑杖文案,事雖不至重大,或有使子孫證其父母,祖父母·妻妾證其家長,官旣視以應行者然,不顧法典之本意,殊甚無謂,不可無申飭之道。但父子俱犯,夫妻同惡者,不可不一體推治,此則似當不拘法例。且外方獄囚之淹滯,至有累經年歲者,若是疑獄難決者,監司卽當啓聞,以請裁處,如其不然,必無難決之事。自今以後,須速處決,不可如前淹滯,此兩款,承旨別爲有旨,申諭于各道檢討官。
李頤命所啓,臣今方待罪於南學兼官之任,故敢此仰達矣。國家設學分管之意,蓋欲各掌當部儒生,以爲勸課之政,而近來各學儒生,互相入試於他學,殊無防限,事極未安。今後他學儒生入格者,當學官員,自當拔去,而必須修正各學靑衿錄而後,可以區別,故四學,報于漢城府,而各部幼生,絶不來呈單子,必以非出朝命,恬不動念,致此稽緩,刻期催呈之意,特爲分付漢城府,何如?上曰,依爲之。參贊官韓構所啓,臣在臺閣時,若或登對,切擬陳達,待罪本院之後,亦有入侍時,而其時玉候在未寧中,煩不敢仰達矣。臣於上年,以京試官,奉使湖南也,過南原地,聞本邑大弊。蓋南原,爲十三邑鎭管,湖中一大關防處也,物衆地大,自是雄邑,而凡干需用浩大,不比他邑。近自設大同之後,物力不如前,而上司酬應及凡他所需,則有不可廢者,因致凋廢日甚,今至莫可收拾之地,將不免不成官樣,誠爲可惜。其地山洞·磻巖兩面,遠在山谷,人民斟少,空閑棄置,而或有入作人,間作火田,收其若干稅,補用官家,多所資賴矣。頃因奸民,告訴於宮家,設官庄爲憑藉自利之計,海昌尉宮,及故鄕校洞明惠公主宮,信聽其言,折受之後,若干之稅,自宮家亦爲奸民,及道掌輩花消所入,極爲零星,而其爲一邑之巨弊,人民之呼冤,則莫大焉。誠不可爲一二宮家些少之利,不顧嶺底重鎭之弊,且宮家,雖無此,不至大損,本邑則失此之後,尤不成官樣,其在國家事體,利害懸殊,不可不亟令革罷宮庄,依例還屬本府,以爲起弊蘇殘之地矣。上曰,令該曹査其折受,在於何年,以爲稟處,可也。朝報
上在昌慶宮。停常參·經筵。
自辰時〈至〉未時,日暈。
下直,延日縣監宋之軾。
兵曹判書趙師錫辭職上疏。入啓。答曰,省疏具悉卿懇。卿其安心勿辭,更加調理行公。仍傳曰,遣內醫看病。
昨日召對時,持平李斗岳所啓,請罪人金重夏嚴鞫處斷事。上曰,勿煩。請還收罪人李斗鎭減死定配之命,更令該府考律勘斷事。上曰,勿煩。正言金璟所啓,請罪人金重夏嚴鞫處斷事。上曰,勿煩。請還收罪人李斗鎭減死定配之命,更令該府考律勘斷事。上曰,勿煩。
禁府啓目,全羅監司狀啓云云,前順天府使李日翼,曾以此事,已被徒配是在果,前府使金灝段,還上各穀,任意那移,違越事目,難免其罪,拿問處之,何如?啓依允。
刑曹啓目,慶尙監司啓本云云,前陜川郡守趙持恒·趙泰來等,冒犯禁令之罪,姑先發緘推考,觀其緘辭之後,稟處,何如?啓移義禁府處置。
參知黃玧上疏。大槪,臣在直中,聞母病復劇,再出番次,臣之情理,決難出入禁闥,敢陳援例之章,冀遂退養之願事。入啓。
今日引見時,吏曹判書呂聖齊,牌招察任事,榻前下敎。已上朝報
引見時,大司憲洪萬容所啓,請誣告罪人金重夏嚴鞫處斷事。上曰,勿煩。請還收罪人李斗岳減死定配之命,更令該府考律勘斷事。上曰,勿煩。司諫李□□所啓,請罪人金重夏嚴鞫處斷事。上曰,勿煩。請還收罪人李斗岳減死定配之命,更令該府考律勘斷事。上曰,勿煩。朝報
引見時,領議政金壽恒所啓,守令數遞,最爲民弊,頃日政,金城縣監徐宗泰,除授獻納矣。近來三司擬望之人,甚患乏少,如宗泰之人,固當置之經幄,而第其赴任,纔及半年,本縣雖不入於災邑之中,上年嶺西諸邑,大抵失稔,卽今民間飢饉方急,農節且迫,送舊迎新之際,貽弊不貲,臺諫異於他官,事體所在,固不當直請仍任,而似不可無變通之道,敢此仰達。上曰,徐宗泰,獻納改差,仍任金城,可也。
引見時,領議政金壽恒所啓,頃以大王大妃殿周甲之慶,因大臣所達,仁祖朝侍從臣妻,有食物題給之命,在京之人,皆已蒙恩,而在鄕者,則不無落漏。以其表表者言之,仁祖朝故參判李景義妻,及故判書林墰妻,俱在鄕曲,未得均蒙恩典,此外亦或有落漏之人,令該曹一體題給,似當矣。上曰,兩人之妻,依他題給食物,此外如有落漏之人,亦加聞見,一體施行,可也。又所啓,鶴林君金世器,纔已身死,今始返葬靈巖,凡在身死之人,雖是微官,自備局,分付沿路,有題給駕牛之例,而世器,雖是武臣,職在宰列,只令題給駕牛,事體不當。至於擔持軍題給,則非備局所可擅便,故敢達。上曰,擔持軍,特爲題給,可也。又所啓,凡大小場屋儒生輩,着紅團領,庭·謁聖親臨之科,則着黑團領,自是規例,而臣頃於成均館表述時,進去見之,則儒生輩,着紅衣者絶無,而僅有或有着黑衣,或着白衣,雜亂莫甚。不着紅衣之類,若盡爲出送,則將不能成樣,故只黜白衣者,而此蓋由於常時館學,不能申飭糾正,而士子輩,任便成習之致也,事甚可駭。今後,則令館學申明定式,別爲嚴飭,雖常時試製,必令着紅團領,而如有違者,則勿論其多少,一切勿許入場之意,分付,何如?上曰,依爲之。
知事李端夏所啓,賑恤廳物力匱竭,諸道災邑,未上納身布,充給各司之外,又有出米穀些小加備之議,須得數萬兩銀貨,可爲此事,京衙門取來處,則今姑置之管餉,川流庫銀貨一萬兩,爲先取來,何如?領議政金壽恒曰,賑廳事勢,如此,各衙門所儲匱乏,雖不得如前多數取用,不可不參酌移用,而川流庫銀貨,則爲先取用,宜當矣。上曰,依爲之。
護軍朴信圭所啓,卽今都民絶火者,頗多,而賑廳遺在不敷,西運各穀,雖爲上來,兩麥豐熟,亦未可預料,前頭繼賑,極爲可慮。平安道所在除防米一千九百八十石,竝前冬取耗,今此初運之時,沒數添載以送,則可以補賑,以此分付諸道,何如?領議政金壽恒曰,管理廳,今雖移屬於訓局,餘存員役,有逐朔給料之事,除防米外,他無需用之資,訓局軍餉保米,災邑蠲減之代,他無充給之路,而賑廳事勢,如此,船運上來,補用於賑資,而訓局所用,亦爲參酌除題,似當矣。上曰,依爲之。
領議政金壽恒所啓,仁祖朝,侍從臣,有食物題給之命,奉朝賀宋時烈,亦入於其中,而宋時烈,自以爲仁祖朝,雖嘗除拜侍從之職,前後召命,一未承赴,曾無一日供職之事,而到今與諸臣均被恩數,義有所不可。前者陳疏力辭,未蒙允許,終不敢苟焉,承受其食物,方爲留置於官家,欲更爲陳懇,而亦以煩瀆爲懼,極其惶蹙不安云。以朝家事體言之,則因其固辭,還收成命,似涉未安,而今雖强迫,必無承受之理,因此而不安,如許,則亦恐有乖於朝家禮遇之道,敢此仰達,以備裁處矣。李端夏曰,曾在先朝,如此歲窮之時,則儒臣處,或有周急之事矣。領議政金壽恒曰,今此食物,則姑爲還收,以周急之意,別爲賜給食物,似宜矣。上曰,奉朝賀,亦是仁祖朝侍從,故食物,一體題給矣,固辭至此,强拂其意,亦涉未安。特以周給之意,賜給食物事,下諭本道監司,可也。
禮曹判書李敏敍所啓,臣待罪禁府,鄭濟先公事回啓,同參議啓,而濟先濫殺人命,至於六人之多。揆諸國法,不可免死,而先朝有減死之例,故自上特爲參酌減死定配,此後奉使之臣,雖有以私事濫殺人者,將無代殺之法矣。且奉使殺人者,亦必以濟先,爲藉口之資,從而代殺,則死者不服,是法不信於人,其弊有不可言也。瞽瞍殺人,舜不得以禁之殺人者不死,國不爲國也。當有一定之法,然後可以嚴殺人之律也。上曰,濟先,以私濫殺,至於六人,固當償命,而先朝,旣有可據之例,故減死定配矣。領議政金壽恒曰,鄭濟先事,臣之意見,已陳於獻議中矣。奉命之臣,雖許以用刑,至於因私事而擅殺非其管下之人,則不可與官吏之濫刑者,比而同之,而法文中,無區別擧論之事,故今之議者,多以爲濟先,若至償命,則此後奉使之臣,不得用刑,必有後弊云。不但當初禁府堂上之意見,如此也。然此則有不然者,事有公私之別,而殺人之法,不可不嚴,若諉以奉命,而因私殺人者,一例貸死,則人無所顧忌,豈不爲無窮之弊乎?濟先之特命減死,雖出於參用先朝已行之例,而此後,則不可不嚴明立法,以爲永久遵行之地,李敏敍所達,誠是矣。上曰,凡死罪三度啓覆,所以重人命也。鄭濟先之減死定配,雖因先朝之例,特有一時酌處之事,奉使之人,因私濫殺者,援此爲例,則其弊必將無窮,此後奉命使臣,以私事殺人者,亦爲償命事,定式施行,可也。朝報
江華留守尹堦所啓,本司,自前有別遣御史觀武才,以爲激勸之地矣,久不設行,敢此仰達。上曰,待秋擧行,可也。已上謄錄
大臣·備局堂上引見入侍,江華留守尹堦所啓,甲串倉城,雖已畢役,門樓·擊臺·將臺,將造家舍,而本府境內,無材木斫伐之處,當貿京江,且築城時所用薪鐵一萬餘斤,已爲會減。前頭多有城池修築之事,今若但用舊儲,不爲新備,則必有臨時難辦之弊,而本府軍餉,不可爲以此除出,他無貿換之資。如得加設僉知帖,通·嘉善空名帖,則可以收拾其價,拮据補用,故敢此敢達。領議政金壽恒曰,江都異於他處,自前雖非賑政所用,亦有成給帖,補用軍需之例,依前量宜成送,似當矣。上曰,分付該曹,成送,可也。
工曹啓曰,本曹,自前物力凋殘,而專賴於外方匠人價布,僅得牽補支用矣。自辛亥以後,連歲飢荒,逃故太半,尤無以成樣,又値今年凶歉,外方應納價布,亦甚零星,本曹諸般朔下進上雜物價,各司應用進排筆墨價,一朔所下者,合以計之,則至於七同之多,而卽今遺儲,只是木一同,錢文三十兩零,百爾思之,他無繼用之路。本曹形勢,萬分切迫,諸各司鑄錢,今雖姑罷,不可無料理變通之道。各衙門有米布處,貸出若干債,更設鑄錢,以爲補用之地,誠爲便益。且津船,方有新造之役,而許多工匠朔下料布,亦難料理分給,勢將停役,此爲可慮,賑廳所在錢布,參酌貸用,追後還償,事亦宜當,而至於鑄錢事,則係是變通,令廟堂稟旨施行,何如事,命下矣。京外鑄錢之姑停,意有所在,不當續續輕許,而工曹物力,凋弊,需用苟簡,誠如啓辭所陳。且因上年凶歉,外方匠人價布,太半蠲減,尤無以支用,不可無變通之道,限十朔許鑄錢文之意,分付,何如?上曰,依爲之。
又啓曰,以江華留守尹堦所啓,軍需用補次,加設僉知帖及,通嘉善空名帖,量宜成得事,旣已定奪於榻前矣。加設僉知帖四十丈,通政帖八十張,嘉善帖三十張,令該曹成送之意,敢啓。答曰,知道。已上謄錄
上在昌慶宮。停常參·經筵。
下直,瓮津縣監尹必昌,利仁察訪李萬石,山羊會萬戶金以萬。
答參知黃玧疏曰,省爾陳懇。念爾情事,予甚矜憐,本職,特爲許遞,爾其專意救護。
左副承旨尹攀三度呈辭。入啓。遞差。
左議政鄭知和二十一度呈辭。入啓。傳曰,安心調理。
吏批啓曰,承旨及臺諫有闕,政事,取稟。
府啓,請罪人金重夏嚴鞫處斷事。請還收殺人罪人李斗岳減死定配之命,更令該府考律勘斷事。新啓,前平山府使崔元立,以校服事,曾有論罷之啓,而又以本邑通文,取證申論,元立,固有罪矣。然,地主之於邑民,分義截嚴,當元立在官之日,設有過擧於儒宮,發文聲罪之事,出於傍邑之士,則猶之,可也,爲其民者,何敢論列其失,筆之於播告之文乎?此而置之,將無以定城·化之分,而防後日之弊,傷風敗俗,莫此爲甚,誠極寒心,請令本道,摘發其首倡,詳査其實狀,從重科罪,以杜弊習。
傳曰,政事,當日爲之。
答府曰,不允。末端事,依啓。
院啓,請罪人金重夏嚴鞫處斷事。請罪人李斗鎭更令該府考律勘斷事。答曰,勿煩。朝報
申時,雨雹,狀如小豆。
吏批,掌樂僉正趙顯期,正言金宇杭,兵曹佐郞金盛迪,童蒙敎官尹夏柱,獻納金斗明,禁府都事李敏英,宣陵參奉朴明義,參知申琓,章陵參奉尹來,禮曹佐郞洪璛,承旨尹理。吏曹
韓構,以兵曹言啓曰,當日御營軍李奉伊稱名人,自通化門入來,差備門外擊錚,極爲駭愕,令攸司囚禁治罪,同門守門將□漢傑,常時不能禁斷雜人,以致闌入,亦難免缺推考,何如?傳曰,允。
吏批啓曰,司圃署別檢李徵岳,閑官換差事,命下矣。査正廳文書考准之役,不可以時月爲期,非如諸都監一時董役之比,各司參下之官,職掌皆爲緊要,無他可以推移換差之員。李徵岳,今始送西,査正事畢後,相當職除授,何如?傳曰,允。
尹以道啓曰,卽者報恩幼學李震顔,稱名士人,來呈一疏,觀其措語,則乃攻斥前大司憲尹拯疏也。槪,尹拯,曾於數年前,與其親舊書中,有栗谷先生,猶未免眞有入山之失一句語云。栗谷,卽先正臣文成公李珥之號也。尹拯,痛其父情外之謗,欲爲伸辨,引以爲藉重之辭,則見其全文語勢,豈有一毫誣辱底意思,而今此震顔,拈出私書中語,勒加誣賢之罪,其所爲言,甚無倫脊,全不推原其本情,殊涉不近。且不無起鬧之慮,而旣以儒疏爲稱,則亦難退却,故不得不捧入之意,敢達。傳曰,知道。
又啓曰,上番翰林沈權,下番翰林柳尙載,以其被斥於儒疏之故,聯名陳疏,竝爲出去,陳疏之後,不敢留在闕中,勢所固也。疏批未下之前,自本院亦不敢直請牌招,而闕門垂閉,莫重史局,將不免闕直,何以爲之?敢稟。傳曰,疏批已下,卽爲牌招。
公洪道報恩幼學李震顔疏曰,人之有邪正,猶天地之有陰陽,互相屈伸,迭更消長,此理,暫時所不能無者,而在上之人,必須辨其邪正,使陰消而陽長,小往而大來,然後財成天地之道,於是乎,得矣。倘或不然,使邪者伸,而正者屈,則其流之禍,將至於人不得爲人,國不得爲國,豈不大可懼哉?不幸今日,是非淆亂,義理晦塞,則此實非尋常細慮之比,在上之人,豈可不早辨其邪正之分也耶?竊惟文成公臣李珥,道德學問,誠可謂東方之程·朱,百世之師表也。粵自仁祖朝以來,中外章甫,從祀之請,歷四十餘年,而益不懈,此可見尊賢之誠,出於天理民彝,人心之所同然者,而惟彼一種媢嫉之徒,如蔡振後·柳㮨等,皷煽邪說,欲以李珥之少時入山求道,指爲疵纇而齮齕之,憸邪醜正之狀,其亦慘矣,而前後疏章筵說之所辨明者,詳悉無遺,則臣於今日,缺亦不得不略陳焉。蓋李珥於求道之初,一張缺噫噫,人言之無倫,一至於此耶?蓋所謂江都事,卽指缺宣擧,不死丙·丁之亂,而其後深自痛恨,終身不仕,缺以憲職,則其辭疏,有曰士友,皆不負其志,而臣不得與之同死,妻決子棄,而臣獨爲奴苟免。又曰,今日之論臣本心者,或以爲與友同事,友死而不能死,與妻約死,妻死而不能死,以此引咎,無意仕宦云云,亦莫非臣之實狀也。然臣所以爲此,則非爲友也,非爲妻也,只恨臣身之苟活而已,宣擧之所以引以爲罪者,非此,則未嘗以不死,自以爲得矣。程子之言曰,今有二人,相與遠行,則患難,有相死之道。又曰,至於危亡之際,顧曰吾有親,舍而去之,是不義之大者。以此觀之,則宣擧之以不死,深自剋責者,誠是矣。今拯,乃以其父,爲無可死之義,其亦異乎程子之訓,而亦非其父,引罪告君之意也。其所謂栗谷者,卽李珥之號,而以妄塞悲之疏云者,珥嘗一張缺置其父於無過之地,而以至牿亡其尊賢之良心,爲缺之擧,此所以反不如俗士賤夫者也。且拯於其平生服事之師,倒戈而攻之,則於古昔之賢者,豈獨有誦法山仰之理哉?設令誦法山仰,一如洪福等之言,今其言之侮辱,如此,則其可以平昔之誦法,而竝掩今日侮辱之罪乎?渠雖有喙長三尺,稱道拯而不已,其誰肯信之哉?況所謂淵源者,乃師生道學傳授之稱也。李珥之道,傳之於文元公臣金長生,長生之道,傳之於奉朝賀臣宋時烈,而拯也,始師時烈,而終背之,肆其誣詆,則李珥之淵源,何從而傳之於拯也。去年前席,大臣,言拯背師之罪,聖明,以不可待之以儒臣,爲敎,則洪福,雖欲曲護,其何敢以淵源相傳等語,稱道拯,而著之於傳通四館之文,不少嚴畏聖敎也哉?又曰,今觀尹都憲書中語,一張缺孝子之心,無所不用其極,缺孰不欲置其親於聖賢之域,而是非者,天下之公義,有不容□私,則孟子所謂孝子慈孫,百世不能改者,誠以此也。彼拯,欲爲私情,掩公義之是非,其爲妄肆,乃至於此,而洪福等,反稱以孝子之心,何哉?歷考往牒,未見孝子之欲,以其父爲無過,而因以誣辱先賢,如拯之所爲者也。洪福等,又以爲拯書,□傳於洛中,在於四五年之前,而學儒之到今提起,搆虛陷人之態,如見肺肝。噫,其言若是,其事若正,則豈可以其遠近,遲速其咎也?洪福之以此爲言者,其意亦可知也,蓋以拯背師之罪,著於昨年,故洪福之意,隱然指學儒今日之擧,謂爲宋時烈修却者然,此乃洪福等,心欲攻斥大老,而未敢顯言,故爲此先試之計,其所謂如見肺肝者,實自道也。洪福等縱恣悖慢,至於若此,而數年以來,尹拯之黨,日以充滿,人心陷溺,嗜利無恥之徒,爲拯而右袒,故執綱太學者,目見先賢之被誣,正論之摧折,有若越之秦瘠,坐而恝視,此臣之所以爲世道慨然者也。四學齋任之徒,與同志之士,聚會於學宮,胸中所蘊者,一暴於黈纊之下,方始疏事,故不得進參於聖廟焚香矣。太學齋任宋徵殷,陰護邪論,敢欲狙擊公議,摠以不參於焚香,施罰於四學齋任,以爲潰散疏擧之。以下竝缺
申時,雨雹,狀如小豆。已上燼餘
上在昌慶宮。停常參·經筵。
政院啓曰,報恩幼學李震顔稱名士人,來呈一疏。觀其措語,則乃攻斥前大司憲尹拯疏也。槪尹拯,曾於數年前,與其親舊書中,有栗谷先生,猶未免眞有入山之失一句語云。栗谷,卽先正臣文成公李珥之號也。尹拯,痛其父情外之謗,欲爲申辨,引以爲藉重之辭,則見其全文語勢,豈有一毫誣辱底意,而今此震顔,拈出私書中語,勒加誣賢之罪,其所爲言,甚無倫脊,全不推原其本情,殊涉不近。且不無起鬧之慮,而旣已儒疏爲稱,則亦難退却,故不得不捧入之意,敢啓。傳曰,知道。
待敎沈權,檢閱柳尙載上疏。大槪,臣於酷被李震顔之醜詆,不可晏然於榮次,乞遞職名事。入啓。答曰,省疏具悉。如此不正之說,未滿一哂,爾等,勿辭察職。
傳曰,今觀幼學李震顔疏辭,抉摘尹拯久遠私書中一款,橫加誣賢之罪,隱然爲構捏眩亂之計,誠不勝其駭然,而實未料人心之偸薄,士習之不美,一至於斯也。噫,若使此輩危險之說,行於世,則末流之弊,將至於國不爲國,寧不大加寒心者哉?不可不明示好惡,以正士習,李震顔,停擧,此疏還出給。
戶曹判書鄭載嵩初度呈辭。入啓。傳曰,度支之長,職務繁緊,其在常時,固宜久任責成,不可頻數遞易,而況此歲凶民飢,經費匱竭,賑政方急之日乎?戶判身病之輕重,雖未可知,此時引疾乞免,殊甚不當,此呈辭,還出給,使之調理出仕。
府啓,請罪人金重夏嚴鞫處斷事。請還收罪人李斗鎭減死定配之命,更令該府考律勘斷事。新啓,康津縣監李世剛,到任以後,不恤民隱,惟事貪虐。且家在至近之地,駄載相望,其他鄙瑣之事,不一而足,當此設賑之時,慢不知何,闔境嗷嗷,怨讟朋興,海隅殘氓,無好控告,而不治之聲,播於遠邇。當此歲飢民窮,賑政方急之日,如此之人,不可仍置其任,重貽民害。康津縣監李世剛,請命罷職。銀臺之任,職親而地禁,苟非才望表著之人,決不可冒居也,明矣。新除授同副承旨尹理,雖經侍從之職,人望素輕,不合承宣之任,同副承旨尹理,請命遞差。答曰,不允。
院前啓,請罪人金重夏嚴鞫處斷事。請罪人李斗鎭更令該府考律勘斷事。新除授正言金宇杭,時在慶尙道靑松地,請斯速乘馹上來事,下諭。答曰,不允。下諭事,依啓。
右承旨金鎭龜上疏。大槪,臣重感時令,已有多日,而强疾供仕,症勢添劇,方在委頓叫苦之中,旬月之間,決難差復,不得不冒死陳籲,冀蒙恩遞事。入啓。答曰,省疏具悉。爾其勿辭,調理察職。
備忘記,古人云,欲保良民,先嚴贓法。且觀趙宋之立國,專尙仁厚,惟贓吏棄市,曾不容貸,其意誠非偶然,而我國贓法,最爲不嚴,前後貪官汚吏,未嘗有直用烹阿之律者。贓物狼藉,證告明白,而必待承款勘斷,故抵死牢諱,延拖歲月,或遇赦而蒙宥,或經斃而失刑,此職由於法律之不嚴,而官吏之縱恣,小民之困窮,無足怪也。思之至此,寧不大可寒心哉?自今以後,毋論守令·邊將與職秩高下,貪贓現著,罪難容貸者,惟當嚴訊窮覈,期於正法而已,雖値大赦審理,永勿如前錄啓,以嚴贓法,以幸民生。
朗原君侶箚子。大槪,猥陳私悃,乞蒙寬暇事。入啓。朝報
以全羅監司任實居良女尹召史等燒死狀啓,傳于尹以道曰,燒死人等,令本道恤典擧行。燼餘
上在昌慶宮。停常參·經筵。
未時,日暈兩珥,暈上有冠,色內赤外靑。夜一更二更,月暈。
下直,肅川府使禹瑞圭,金井察訪李,吾叉浦萬戶金興民,鹿島萬戶朴瑗,包伊萬戶成禮瑞。
答朗原君侶箚曰,省箚具悉。卿其安心往返焉。仍傳曰,給由馬。
京畿監司書目,判尹李翊,病重上去不得事。傳曰,固辭至此,本職,今姑勉副,卿其調理上來事,回諭。
左議政鄭知和,卄二度呈辭。入啓。傳曰,安心調理。
傳曰,召對爲之。入侍,領議政金壽恒,承旨金載顯,玉堂崔錫鼎·申啓華,史官沈權·柳尙載,假注書李泰煥,掌令李國芳,正言金璟,亦爲入侍。
政院啓曰,豫備兼春秋尹寧問罷職事,榻前下敎,而退出見之,則尹寧問,方留待於院中,及聞注書出傳入侍之命,顚倒改衣之際,召對罷出,未及入侍云。注書未能詳傳,有若初不待令者然,以致罷職,殊涉冤枉,敢此仰達。答曰,然則勿爲罷職。
掌令李國芳啓曰,銀臺之職,非他庶官之比,居喉舌之地,掌出納之命,責任甚重,故雖經侍從之職,不得驟擬於承宣之望者,政體然也。新除授同副承旨尹理,雖經臺任,未聞表異之才,任職居官,別無踰人之能,而見輕物議,曾被彈論。再昨新除之下,物情疑惑,公議未愜,故敢此論遞矣。今日入侍,伏聞大臣筵中之對,則以臺啓未知洽當,爲言,重被非斥,臣何敢晏然?請命遞斥臣職。
院前啓,請罪人金重夏嚴鞫處斷事。李斗鎭考律勘斷事。新啓,卽者筵中因大臣陳達,有史官罷職之命。臣等,不勝瞿然之至。當初史官之停擧儒生,雖未得中,到今一時見罷,實涉過當,金盛大之通文,語涉情外,史官等,不能含默,以施停擧之罰,雖涉過當,而一時見罷,以致上下番皆空,氣像索然,非聖朝和平之道。請還收史官罷職之命。答曰,不允。
答掌令李國芳啓曰,尹理,苟有可論之疵,則擧以劾遞,未爲不可,若以無表著之才,踰人之能,謂之不合於喉司,則卽今出入於銀臺,亦皆人人而有茂才異能乎?今乃以此,獨責於尹理,殊非與人不求備之道也。勿辭,退待物論。朝報
召對時,領議政金壽恒所啓,近來法司下人輩,憑藉禁亂,作弊閭閻,多有可駭之事矣。頃日都監軍士白駿命,受出料米,負來之際,憲府禁吏,稱以亂前,執捉而去,盡奪其米。且以收贖,懲捧錢文云,故自都監移文,則還給其米錢,而都監軍士,只以廩料資生,至有此意外橫侵之患,則將無以支保,不可不隨現嚴治,以杜後弊。禁吏,使之囚禁重治,何如?上曰,禁吏之作弊,濫雜如此,殊極痛駭,令攸司囚禁重治,可也。
又所啓,尹拯書中所引先正臣李珥事,若謂之有意誣辱,則必無其理,以此爲罪,固無以服其心,而第拯,以不相襯着之事,乃敢援引比擬,至謂之栗谷,眞有入山之失,而先人,初無可死之義,至於先正,無顧藉嚴畏之義,則可見矣。自乙亥以後,五十年間,一種醜正之輩,執以爲誣辱之端,前後士林之極力爭辨者,皆在於此一款,而到今拯之書辭,證成其說,以爲邪論藉口之嚆矢,爲害於先正者,將無窮,則烏得辭其罪乎?李震顔之疏,遣辭之間,雖不能稱停,若其大意,則只是爲先賢伸辨,深攻尹拯之失而已,聖敎斥以危險,施以停擧之罰,至以明示好惡,爲敎,御前停擧,事體甚重,施之於誣辱先正之輩,則宜矣,何可以攻斥尹拯之過,而遽施此罰乎?竊恐聖明,不及下燭其是非曲折,好惡之別,未免失當,李震顔停擧,不可不還收,以杜邪論,以明是非矣。上曰,今聞大臣陳達之事,所論明正,李眞顔,停擧還收,可也。
又所啓,尹拯私書說話,乃是數年前事,則到今提起論斥,固所不當,而況此等論議,旣非朝家所知,則惟當時之儒生輩,以觀其所爲而已。四館之官,挺身擔當,遽施停擧之罰,使其論議,推以上之於朝廷,致此紛鬧之端,皆由於四館之妄作也。且尹拯之事,雖不可直謂之誣辱,而事關先賢,所失不少,則雖其營救之人,歸之於妄發,庸何傷乎,而四館通文中措語,專爲尹拯分疏,有若事理正當,少無所失者然,其偏護之態,有不可掩。當初發論四館之官,竝罷職,何如?上曰,罷職,可也。
又所啓,朝家,定是非之後,則更無陳辨之事,前頭紛紜之弊,不可不防,自今以後,此等疏章,使之切勿捧入,何如?上曰,政院知悉,切勿捧入,可也,朝報召對時,上曰,尹理爲人,頃於臺侍出入時,見之矣,理之被駁,如此,臺官之言,果爲的當耶?壽恒曰,臣不詳知尹理爲人之如何,而嘗未聞有大段過累矣。蓋承宣之任,職責甚重,必須堂下,經亞長後,爲之,而以近來爲承旨者言之,則臣未知尹理,果未合於承旨也。上曰,予意亦如此矣。曾爲兵曹參知時,被論,今又如此臺官之言,似爲過當矣。壽恒曰,宣擧所都所處,自是搶攘間事,則其間實缺人所可明知,而自丁丑以後,擧世流傳,多有是非之說矣。尹拯缺珥少時入山事,引以爲比,而李珥之事,本不襯切,至以其父,初無可死之義爲言,則有若李珥,眞有所失,而其父初無所失者然,語意尤極不當矣。臣之平日本意,每以爲宣擧江都之事,設或有未盡善者,末□成就,卓然爲累朝之所禮遇,士林之推重,則凡爲後生之道,所不敢妄加訾議,故上年,以尹拯事陳達之時,亦及此意矣。今此尹拯書辭,不無有疑於心者,是非所在,不得不從頭開陳矣。丙子之亂,宣擧之父大司諫尹煌,扈駕入於南漢,故江都被陷之日,宣擧,卽見其父,托爲宗室珍原君從人,微服出城,往于南漢矣。孝宗朝,累下召命,而宣擧,固辭不出,孝廟問其故,文正公臣宋浚吉,以爲宣擧,與妻,約死而不能死,故隱痛自廢,爲對,故判書趙復陽,則又以爲宣擧之自廢,不但以與妻約死,且以與友約死而不能死,爲痛恨,不欲出世路云矣。厥後宣擧辭職之疏,有曰,所謂與妻約死而不能死,與友約死而不能死,無非臣之實狀,而然,臣本情,不爲妻,不爲友,只痛臣身之苟活而已云云。且以爲奴苟免事,竝及於疏中,無少隱諱,痛自刻責,其意可謂好矣。如使果無可死之義,則君父之前,豈如是陳達乎?於此可見宣擧之本情,而終身自廢,確守其志,則其所自處,亦可謂貴矣。前日之事,不足隱諱,缺以其父江都之事,歸之於盡善盡美之地,至以先正不當引之事,引以爲證,以下缺此事是非曲折,竊恐聖明,未及下燭,而好惡之別,不免失當,所關誠爲非細矣。且史官疏中,爲拯分疏,至以向時宋時烈禮論被誣之事,比而同之,其言尤極無據矣。錫鼎曰,宣擧事,大臣旣已陳達,臣不敢復爲之說,而拯所謂先人初無可死云者,不無曲折之可言者。其時入江都者,被陷之後,事當殉死,而南漢未亡,猶有致力之所。且宣擧之父,在於南漢,故爲見其父,終不就死,拯也,有見於此,故其言如此。壽恒曰,臣於宣擧,素所尊慕,今所云云,非敢臆度爲說,皆出於宣擧疏中所自陳者,雖使後世之人,論其事迹,必不外此,而他求矣。錫鼎曰,宣擧疏中之言,實是過自引咎之辭,而人或以此訾病其不死,故援引李珥疏中自謙之辭,以證其父之事,豈有一毫搆捏之意而然哉?今觀震顔疏本,則其意極不正,以臣意言之,則自上停擧之罰,非過當事也。壽恒曰,李珥疏中,自謙之辭,亦以其果有入山之事,故爲自謙於君父之前也。若使宣擧,初無可死之義,則告君之辭,何等重大,而乃敢故爲虛妄之辭乎?且錫鼎,以李震顔之停擧,爲非過,今日論議之如此,固無足怪矣。尹拯,以時烈門人,數十年師事,而因其私嫌,貽書他人,竝擧時烈心術本源,詬毁詆斥,無復餘地。設令時烈,有可議之失,而爲拯之道,豈容乃爾?其背師之罪,實關風敎,此非難明之是非,而一時之人,右拯者多,曾莫有一人顯斥其失者。至於時烈,則年少輩,慢侮日甚,至有擧名而詬辱者,其所以偏護尹拯者,皆出於攻斥時烈也。時烈,向者爲群奸構誣,必欲置之死地,而幸蒙聖明,終始保全,得以以下缺錫鼎曰,拯與時烈,如彼相隔,似必有乖異之事,而李震顔摘抉之言,則邪詖甚矣。大臣所達如此,臣未知其果爲合當也。壽恒曰,今日年少輩之於時烈,無誠心向慕之意,非臣臆逆之言,自有實狀之不可掩者。向者時烈,到京還歸時,終無一番請留之擧,時論之待時烈,不如前日者,於此亦可知矣。上曰,其時玉堂,無請留之箚子,亦怪之矣。錫鼎曰,向者時烈之還也,申曅,以玉堂,書通請留之意,而時烈之行,已向前路,聖諭挽留,誠意勤至,無復有自下更請者,故未得陳箚矣。啓華曰,時論之待時烈,不如前日云者,非臣等之本情也。壽恒曰,啓華本情,雖未知如何,而今世之人,言與實多不相符,是未可知也。
金載顯啓曰,掌令李國芳,再啓煩瀆,退待物論矣。傳曰,知道。
又啓曰,豫備兼春秋尹訓甲罷職事,榻前下敎,而退出見之,則尹訓甲,方留待於院中,及聞注書出傳入侍之命,顚倒改衣之際,召對罷出,未及入侍云。注書,未能詳傳,有若初不待令〈者〉然,以致罷職,殊涉冤枉,敢此仰達。傳曰,然則勿爲罷職。
又啓曰,今日筵中,史局上下番,皆罷職,當以兼春秋入直,而曾兼春秋者五員,三員則差釋奠祭執事,已進成均館,只有工曹正郞金運乘一人,姑以此代下番啓下,而上番,則無路充差,姑未免闕直之意,敢啓。傳曰,知道。
司諫李后定疏曰,伏以臣非分之職,不可冒據,難强之疾,無以自力,猥將尺疏,仰瀆宸嚴之下,旋承本道方伯傳諭聖批,未允所辭,復有調理上來之命。臣誠震惕,危厲焦心,不知所以處之也。臣欲待差拜命,則身病日增,欲控乞終辭,則煩瀆又難,以是二者,惶惑遷延,至于彌旬。然伏以思之,與其被命而無緣不起,盍亦冒昧而披訴危懇?玆用不避僣越,敢復陳懇。臣竊聞,古之爲人臣也,愚不勝任,則許遞,病不勝任,則許遞,夫如是,故下不得罪於上,君亦畢恩於臣矣。顧臣旣衰且病,百不一堪,雖臣之不知辭遜,聖朝自當斥退,而瀝血號籲,不許遞改者,恐有歉於體下之道也。以下缺已上燼餘
上在昌慶宮。停常參·經筵。
辰時卯時,日暈兩珥。
京畿監司書目,司諫李后定辭職上疏,上送事。啓遞差。
政院啓曰,臺諫,呈辭未入啓前,不得監察代行茶時,已有定式,而大司憲洪萬容,執義金世鼎,持平李斗岳竝式暇,掌令李國芳避嫌退待,掌令南弼星在外,持平梁重厦呈辭。今日無茶時之員,持平梁重厦,卽爲牌招,何如?傳曰,允。
獻納金斗明啓曰,無狀如臣,屢叨匪據,曾無毫毛所補,輒以引避爲事,上犯瀆擾之誅,下速誚謗之來,居常怵惕,一味愧懼,不意承乏,又玷陳省,所當銜恩畏分,趨走承命之不暇,而第於李斗鎭考律之啓,昏蔽之見,猶不知回,有避卽遞,業已至三,則到今苟同,有非初心,其何敢晏然冒居乎?請命遞斥臣職。答曰,勿辭,退待物論。
府啓,引嫌,而已論遞承宣,因有物議,則大臣之言,何必深嫌?請掌令李國芳,出仕。答曰,依啓。
吏曹啓曰,臺諫有闕,政事,取稟。傳曰,過齋戒爲之。
傳曰,史官一員待命,騎馬三匹立之。大祭所內摘奸
傳曰,自前特旨補外之人,該曹,不敢輕擬淸選,乃所以重事體也。頃日政,蔚珍縣監吳道一,稱以乏人,直爲擬望,略無持難之意,殊甚未便,且關後弊,吏曹當該堂上·郞廳,竝推考警責。
應敎申曅上疏。大槪,臣病勢深重,且有難安情勢,無望供職,乞賜遞免,以幸公私事。留政院。
院啓,引嫌而退,別生意見,立幟公議,勢難在職,前後何異?請獻納金斗明,遞差。答曰,依啓。已上朝報
金鎭龜啓曰,史官罷職事,命下矣。臺諫,方以還收論啓,罷職傳旨,不得捧之之意,敢啓。傳曰,知道。
沈梓啓曰,假注書李泰煥,母病危重,不可不及時救護,而注書柳成運,適患寒疾,吐血委頓,勢難推移入直。李泰煥,姑爲改差,他假注書差出,何如?傳曰,允。
以李重章爲假注書。
以備忘記,傳于金鎭龜曰,夫法者,天下之公法,恩者,一時之私恩。是以好生之德,或出於上,而執法之論,每在於下,此誠前代之美意也。今則不然,兩司之據法爭論,只行於武弁,而不行於名流,此無非公不勝私之致,其習,誠可駭而深可惡也。今此鄭濟先,因私濫殺之罪,難逭刑章,而特遵先朝酌處之例,姑施寬貸之典,仍定令甲,今後此類,一切施以償命之律,而意一字缺耳目之官,必有所爭矣。迄今寂然,是豈朝家置臺閣之意哉?予實寒心焉,政院知悉。
政院啓曰,卽者以臺臣,不論鄭濟先事,特下備忘,至有公不勝私,可駭可惡等敎。臣等竊以爲聖明於此,或有所未盡照燭也。日者鄭濟先勘罪之時,律無明白可據之文,故自上參用先朝已行之例,特爲減死,而其後筵中,始以一切償命,定爲令甲,以杜日後奉命使臣,因四字缺則濟先之減死,固在於定式之前,亦已先朝已行之例,臺臣之不爲爭論。臣等,雖未詳知其意,而似不過如斯而已,夫豈以武弁與名流,而有所異同也哉?今此聖敎,似不諒臺臣之以下缺。
金鎭龜,以備邊司言啓曰,晉州牧使柳榰,前日大政除授,未及上來,被論見遞,金兌一,爲其代,而柳榰,家在嶺南,本州,迎新人馬,往待於其家,聞其遞改之奇,纔又上京矣。兌一之家,亦在於嶺南醴泉地,今若待其上京肅謝後□,則遠邑夫馬,累度往來之際,其弊不貲,且今賑政方急,大□曠官已久,官事之虛疏,亦甚可慮。在前凶歲,守令雖非在官移拜之人,亦有除朝辭赴任之例,晉州牧使金兌一,使之除朝辭赴任事,分付該曹,何如?傳曰,允。已上燼餘
上在昌慶宮。停常參,只召對。
下直,平安都事沈櫟。
左承旨尹以道,右副承旨韓構上疏。大槪,重被大臣非斥,不敢仍冒於近密之地,請削臣職名,仍治臣罪戾,以爲妄率者之戒事。及左副承旨金載顯上疏。大槪,臣旣同參本院之啓,見斥於大臣,不敢晏然於職次,乞遞臣職,仍治臣罪事。入啓。
備忘記,夫法者,天下之公共,恩者,一時之私恩。是以好生之德,或出於上,而執法之論,每在於下,此誠前代之美意也。今則不然,兩司之執法爭論,只行於武弁,而不行於名流,此無非公不勝私之致,其習誠可駭而深可惡也。今此鄭濟先,因私濫殺之罪,難逭刑章,而特遵先朝酌處之例,姑施寬貸之典,因定令甲,今後此類,一切施以償命之律,而意謂耳目之官,必有所爭矣。迄今寂然,是豈朝家置臺閣之意哉?予實寒心焉,政院知悉。
政院啓曰,卽者以臺臣不論鄭濟先事,特下備忘,至有公不勝私,可駭可惡等敎,臣竊以爲聖明於此,或有所未盡照燭也。日者鄭濟先勘罪之時,律無明白可據之文,故自上參用先朝已行之例,特爲減死,而其後筵中,始以一切償命,定爲令甲,以杜日後奉命使臣因私殺人之弊,則濟先之減死,固在於定式之前,亦有先朝已行之例,臺臣之不爲爭論。臣等,雖未詳知其本意,而似不過如斯而已,夫豈以武弁與名流,而有所異同也哉?今此聖敎,似不諒臺臣之本情,而恐有乖於上下相孚之道,臣等,有區區所懷,惶恐敢啓。傳曰,鄭濟先,因私殺人,極其狼藉,以法論之,則應爲償命,有何難處之事,而但今此貸死,不過遵用一時酌處之例而已,則何可以減死之命,在於定式之前,爲言,而身爲執法之官,終無一言乎?卿等所論,予未知其得當也。
藥房啓曰,餘寒未解,日氣不佳。伏未審聖體,若何?去冬中腕穴受灸停止之日,有更觀日氣加灸之敎矣。更灸吉日,令醫官等推擇,則今初十日最吉云,以此日爲定乎?臣等,不任憂慮,敢來問安,竝此仰稟。
左議政鄭知和二十三度呈辭。入啓。傳曰,安心調理。
以李重章爲假注書。
答藥房曰,知道。無事矣,更灸,以初十日定行。
吏曹參議尹敬敎三度呈辭。入啓。遞差。
注書崔奎瑞再度呈辭。入啓。遞差。
政院啓曰,史官罷職事命下,而臺諫,方以還收罷職論啓,罷職傳旨,不得捧入之意,敢啓。傳曰,知道。
答左承旨尹以道,右副承旨韓構疏曰,省疏具悉。爾等,勿辭察職。
答左副承旨金載顯疏曰,省疏具悉。爾其勿辭察職。
政院啓曰,今日爲政事,命下矣。左承旨尹以道,左副承旨金載顯,右副承旨韓構,俱在陳疏中,同副承旨尹理,在外被論,行公之員,只有都承旨沈梓及右承旨金鎭龜,而沈梓,以該房進吏批,臣鎭龜,獨在院中,兵批無進去之員,何以爲之?敢稟。傳曰,吏·兵批兼進,而當該承旨,旣有失着之事,又被大臣之斥,則勢難仍在,尹以道·韓構·金載顯,竝改差,其代,卽爲差出。
備忘記,近來兩銓開政,每致差晩,心常未安矣。今日政官之來會,尤甚遲緩,其在事體,不可無警責之道,吏·兵曹當該堂上·郞廳,竝推考。
戶曹判書鄭載嵩辭職上疏。入啓。答曰,省疏具悉。卿其安心勿辭,調理行公。
副修撰李頤命辭職上疏。入啓。答曰,省疏具悉。爾其勿辭,救護母病。
平安監司書目,辭職上疏上送事。啓。答曰,省疏具悉。近來方面之臣,受任未久,旋事乞遞,必常未便矣。矧玆西藩,何等重寄,而乃爲此引疾必遞之計乎?予未可曉也,宜勿過辭,從速察職。
吏批,以嚴緝爲司諫,李墪爲獻納,朴信圭爲判尹,金萬重爲知敦寧,韓□佑爲禮曹佐郞,李延普爲宗簿主簿,閔昌基爲司圃別檢,安圭爲掌樂正,閔鎭嵩爲宗廟奉事,李敏章爲丹陽縣監,安泓爲假引儀,金弘楨爲承文著作,李衡祥爲承文正字,柳昌運爲開寧縣監,趙聖輔·李東溟·宋昌爲承旨。
兵批,以李翊·李后定爲副護軍,金斗明爲副司直,李徵龜爲副司勇。以上朝報
傳曰,召對爲之。入侍,承旨金鎭龜,玉堂尹德駿·申啓華,假注書李重章,兼春秋韓紀白·金運乘。
答應敎申曅疏曰,省疏具悉。自古儒賢之去國,雖有敦勉之批,玉堂,例爲陳箚請留,則今日之擧,終未免大段失誤矣。至於史官之被譴,實所自取,予未知其過當也。爾其勿辭察職。
今日召對時,自冬春以來,魂殿朔望祭,一未親行,情甚缺然,趁初十日受灸前,明日省拜魂殿之意,言于該曹事,榻前下敎。
京畿監司書目,掌令南弼星辭職上疏上送〈事〉。啓。答曰,省疏具悉。爾其勿辭,調理上來。
大司憲洪萬容啓曰,臣伏見備忘記,辭旨嚴截,臣不勝瞿然之至。殺人者死,有國常法,臣雖愚昧,職是憲官,則豈不知三尺之至嚴,而鄭濟先濫殺人命之狀,初已行査於本道,有司奏讞,大臣獻議,自上特遵先朝已行之例,旣已酌處,則臣之謬見,亦以爲奉命行臺者,與凡人之濫殺,有間,故尙今不爲爭執,蓋以此也,夫豈有一毫偏護於其間哉?如臣無似,忝居風憲之地,臨事不審,竟乖執法,何敢晏然苟冒於職次乎?請命遞斥臣職。答曰,勿辭,退待物論。
大司諫李寅煥,正言金璟啓曰,臣等,伏見備忘,辭旨嚴截,警責切至,臣等,不勝悚然之至。殺人償命,三尺至嚴,今者鄭濟先之事,旣犯此律,則在法難貸,而第其行臺殺人,有間於凡人,減死偏配之命,實遵先朝之故事,則朝家處分,有所低昻也哉?玆承聖旨,以公不勝私等語,爲敎,臣等於此,益切惶愧。臣等無似,忝叨陳席,不能隨事盡責,擧法論列,臣等不職之失,到此益著,其何敢抗顔於言責之地乎?請命遞斥臣職。答曰,勿辭,退待物論。
掌令李國芳啓曰,臣於昨夕,伏見下政院備忘記,不勝悚然自失,惶愧靡容也。殺人者死,古今通法,其間事情,各有曲折,則亦不可以一槪斷事也。鄭濟先之事,論以常法,則當死無異,而以兼臺奉命之臣,持刑殺管下之權,憑公濟私,濫刑多殺,是其罪名,固大。然而奉使之臣,論以償命者,律無其條,故覈一時罪犯之跡,遵先朝已行之例,參酌減死,亦一故典,則直以當死之律,比擬論斷,亦似過重,臣之姑置勿論者,良以此也,非以武弁名流,有所異同於其間,非以濟先所犯,謂無可死之法,而不爲論執也。微臣愚昧之見,不過如斯,而聖敎張皇,極其嚴峻,臣之忝居憲職,不能擧法論事之失,著矣,其何敢一刻抗顔於法官之列乎?請命罷斥臣職。答曰,勿辭,退待物論。
明日永慕殿展謁,出宮正時,巳正初刻。已上朝報
卯時,有霧氣。
戶曹判書鄭載嵩疏曰,伏以臣賤疾苦劇,罔堪供仕,冒陳病狀,冀蒙恩遞者,實出萬不獲已,而微誠未格,至有還給辭單之命,臣缺惶恐悶塞,不知置身之所。臣忝叨本職之後,連値國家多事,未及顚仆之前,不敢爲自便之計,逐日奔走,今已三年,雖使强壯不病之人,當之,筋力猶難支堪,況如臣年衰病痼者乎?積勞之餘,重得內傷,熱盛而夜不得交睫,氣逆而食不得近口,加以宿患風痰,乘虛作□言語蹇吃而幾於不通,手足麻痺而艱於運用,眞元日益消鑠,精神日益微茫,迎醫求治,今已屢日,而根柢旣深,藥不奏效,委頓床席,如在醉夢之中,旬月之內,便無緩起爲人之望,虛帶職名,罪積瘝曠,玆又冒死呼籲於天地父母之前。伏乞聖慈,俯垂諒察,許遞臣職。缺答曰,省疏具悉。卿其安心勿辭,調理行公。
右承旨尹以道,右副承旨韓構,聯名疏曰,伏以臣等,俱以無似,濫叨喉司,唯其出納惟允,不墜職責,雖有不能,欲勉焉者也。日昨伏見李震顔疏辭,捃摭尹拯年前私書,拈出句語,如得奇貨,勒成情外之說,橫加□□之罪,其欲傾陷之計,可謂巧矣。臣等,實有所不韙於心者,而旣缺難退却,則矇然奏御,恐有乖於惟允之義,不得不相議陳啓而捧之矣。昨日筵中大臣,以臣等之啓,大爲不是,而非但缺至以尹拯之言,不爲妄發,而無所擧論,有若偏係營救者然云。臣不勝懼然,而亦有所慨然者也。今雖輿儓匹夫之賤,若缺之,則見之者,苟有一分公心,誠不可無一言之辨,況尹拯之萬無是理,而獲玆詬者乎?臣等,身在出納之地,缺不正之說,終無半辭,唯以捧入爲職,有同。以下缺已上燼餘
上在昌慶宮。停常參·經筵。
下直,中和府使李東郁,雲山郡守李泰東。
以成虎臣爲假注書。
京畿監司書目,刑曹參議柳墰厚,病重上去不得事。啓。遞差。
副提學崔錫鼎上疏。大槪,情勢臲卼,不敢晏然於榮次,乞賜鐫改,以安私分,仍陳所懷,冀蒙裁察事。入啓。
執義尹世鼎啓曰,臣伏見下政院之敎,臣不勝駭汗之至。臣雖至愚,豈不知殺人之法,至嚴且重,而至於鄭濟先事,實有所難斷者。蓋官吏之濫刑致死者,罪止於杖一百,永不敍用,而初無管下及公私區別之事,則官吏濫刑,本非死罪,而況濟先,奉命出使,職兼臺憲,則比諸官吏,事體尤重,直以償命論斷者,恐非法意也。且官吏之罵制使,其罪亦大,則況以小民,而醜辱王人者乎?濟先之推捉其人,雖因私事,而小民之醜辱王人,在法當治,則行臺之一次訊杖,豈至於越法乎?特其致斃,出於邂逅,則施凡人鬪敺故殺之罪,亦豈當律,而況有先朝可據之例,足以爲證於今日,則臣於濟先之獄,固不能斷其必死,而非如李斗鎭之以私行殺人,而制縳誤殺等數條律文,俱不出償命之科者也。臣所以只論斗鎭,不論濟先者,區區愚見,不過如此,而殿下,反疑其有所偏護,辭旨極嚴,不少假借,臣雖有喙,豈敢饒舌?不職之誅,臣固甘心,而臣又伏聞,頃日筵中,以禁吏作弊之事,大臣有所陳達,臣於此,尤不覺其瞿然也。前月晦間,有一人,潛行亂廛,爲禁吏所捉,而未卽與禁吏一處査辨,則渠乃首服,自願贖錢,而至於砲手料米負來之事,終無所陳,故依願許贖矣。翼日訓鍊都監,移文請放,臣意以爲,禁吏與犯人之所爲,本府與都監,俱未得目睹,則彼雖自服,事有難知,故召令分揀,竝給其物件矣。今因此事,至有禁吏推治之命,臣卽其時,出禁吏之人,而致令禁吏,有所作弊,則不能檢下之罪,臣亦難免。以此以彼,俱難一刻仍冒,而臣素患痰塞之症,昨因風寒,病勢猝劇,昏眩仆地,不能自力。經宿之後,今始來避,臣之罪戾,至此尤大,請命遞斥臣職。
持平李斗岳啓曰,臣於昨者,伏見備忘記,辭旨極其嚴峻,臣不勝悚然之至。鄭濟先之因公摘私,杖殞人命,跡涉可惡,罪固難貸,而第其職是行臺,有異凡民之濫殺,斷以償命,亦無可據之律文,該府奏當,大臣獻議,遵先朝已行之例,有末減偏配之命,則爭執之論,固非臣賤慮之所及,曷嘗以名流而有所偏護也哉?如臣無似,忝居風憲,不能執法,致勤嚴敎,其何敢一刻抗顔仍冒於臺次乎?請命遞斥臣職。
持平梁重厦啓曰,無狀如臣,忝叨言地,日事呈告,效蔑絲毫,瘝曠之罪,旣無所逃,含默之誚,亦且難免。昨者以兩司之不論鄭濟先事,特下備忘,辭旨嚴截,警責切至,臣奉讀未半,愧懼交集,益不知置身之所也。蓋濟先所犯,固難容貸,而兼臺用刑之官,旣異凡人之擅殺者,朝家貸死之意,亦遵先朝之故例,則臣於病伏中,意謂酌處得宜,而未嘗疏陳此事,以法爭之矣。及聞聖敎,揆以臺體,不職之責,無以自解,難冒之勢,何異同僚?卽當詣臺自列,而頃於承牌往來之餘,宿患痰症添劇,竢得少間,今始扶曳來避,所失尤大。請命〈遞斥〉臣職。答曰,勿辭,退待物論。答執義金世鼎,持平李斗岳啓曰,勿辭,退待物論。
魂殿展拜後,藥房·政院·玉堂·二品以上·六曹問安。答曰,罔極。
右副承旨趙聖輔上疏。大槪,負累賤汚之蹤,不宜久玷於近密之地。且緣身病苦劇,召牌之下,竟未祗赴,逋慢之罪,萬殞猶輕,亟許鐫遞,以幸公私事。入啓。答曰,省疏具悉。爾其勿辭,從速察職。
副校理尹德駿上疏。大槪,臣之情勢難安,與同僚無異,請削臣職名,以謝公議事。及副修撰申啓華上疏。大槪,臣於兩司之避,有不敢晏然處置者,乞賜遞改職名事。入啓。答曰,省疏具悉。爾其勿辭察職。
備忘記,今觀副提學崔錫鼎疏本,抑揚彼此,偏護私黨之態,透露難掩,誠不勝其驚愕也。目今朝著之不靖,士習之不古,予豈不知,而第自中種種論議之乖激,深居九重,旣不能盡燭,故處分之際,未免失當。此乃大臣之開陳於前席者,而其所論列,無非定是非明好惡之意,則何可以先入爲主,不思反汗乎?錫鼎之反以此爲爲過擧,實所未曉,況其敲撼大臣,計有不忍正視者。疏中有曰,發人私書,橫加罪案,已非聖世之所宜有,此指斥震顔等也。又曰,士論乖阻,互相抵軋之日,捃摭久遠書尺,構成別件罪名,必欲擠之於誣賢之科,其亦不仁,甚矣,此則專攻伊日陳達之大臣也。噫嘻,何其蔑視君相,縱恣無嚴,一至於此哉?殊可痛而亦可駭也。如此爲拯左袒眩是非之徒,若不明辨快斥,則方來之憂,必至於朝著益潰,義理晦塞而後已,副提學崔錫鼎,罷職不敍,今後如此疏章,勿爲捧入。
傳曰,副提學崔錫鼎,上疏還出給。
政院啓曰,副提學尹德駿,副修撰申啓華,陳疏後,以情勢不安,俱已出去,應敎申曅,呈辭,副修撰李頤命,親病陳疏,有救護之命,玉堂上下番,非但時無入直之員,兩司多官處置,歸於玉堂,而亦不得爲之云。申曅·尹德駿·申啓華,竝卽牌招,何如?傳曰,允。
應敎申曅,副校理尹德駿,副修撰申啓華,請對。已上朝報
未時申時,日暈。夜二更,流星出軫星下,入巽方天際,狀如□,尾長五尺許,色赤。五更,流星出北極星下,入乾方天際,狀如□,尾長五尺許,色赤。
金鎭龜啓曰,應敎申曅,副校理尹德駿,副修撰申啓華,來詣請對矣。傳曰,引見。
初昏,上御瑤華堂。玉堂請對時,左副承旨李東溟,應敎申曅,副校理尹德駿,副修撰申啓華,假注書李重章,記注官韓紀百·金運乘,入侍。申曅曰,臣承牌入來,日勢昏黑,此時請對,極知惶恐,而目見君父過擧,不敢容默,敢此請對。副提學崔錫鼎,缺附陳所懷,而聖批嚴峻,至有罷職不敍之命,臣等所當缺而箚陳,不如面達。大槪,錫鼎之疏,只陳所懷,非有他意,缺歷陳曲折,明白詳盡,臣亦以此事,略陳所見,大意與錫鼎缺臣,則文辭短拙,未能暢達。錫鼎,則備陳書中曲折,而其無私意。以下缺已上燼餘
上在昌慶宮。停常參·經筵。
自昧爽,有霧氣。
下直,公洪水虞侯尹濟萬,昌原府使洪禹協,呂島萬戶申行楫。
藥房啓曰,昨日永慕殿,展謁於累月調攝之餘,竊恐有所傷,伏未審夜來聖體,若何?今日受灸事,旣已定奪矣。時刻,則依前定以午初乎?臣等區區憂慮,敢來問安,竝此仰稟。
以朴光潤爲假注書。
答藥房曰,知道。別無所傷矣。
左議政二十四度呈辭。入啓。傳曰,安心調調。
右承旨金鎭龜,左副承旨李東溟上疏。大槪,重被玉堂之斥,不可一刻仍冒,亟賜鐫免,以謝人言事。入啓。答曰,省疏具悉。以錫鼎營救私黨,侵逼大臣之疏,謂之專無所失,其發於私意,喪其是非之公心,可謂甚矣。爾等,少無引嫌之事,勿辭,從速察職。
大殿受灸後,藥房·政院·玉堂·二品以上·六曹問安。答曰,知道。
今日受灸時,左副承旨趙聖輔,呈辭還出給,卽爲牌招事,及同副承旨尹理,姑爲改差,其代,當日開政差出事,榻前下敎。
應敎申曅,副校理申德駿,副修撰申啓華上疏。大槪,臣等,伏見承旨疏批,辭旨極嚴,有不敢晏然於榮次,乞削臣等之職,以爲蔽私蔑公者之戒事。入啓。
答應敎申曅等疏曰,省疏具悉。崔錫鼎,負犯,已悉於昨日備忘記,況其疏中,不能請留一款,雖云自有曲折,其所論列,不成說話,則陽尊陰斥,烏得免乎?爾等之伸救,反出意外,此予所以深責者也。勿辭察職。已上朝報
受灸時,領府事金壽興所啓,先正臣李珥,嫡妻無子,以妾子奉祀矣。其曾孫厚蒔夫妻,及其子繼,相繼殞亡,又無子。今若爲繼立後,則幼稚之兒,生長未易,先賢祭祀之托,未免中絶,誠可傷歎。其宗族輩,欲以厚蒔四寸厚樹之子綖,爲厚蒔之嗣,奉朝賀宋時烈,及諸議,皆以爲然,而厚蒔夫妻,俱沒,不得循例呈狀,必有朝家特命,然後可以定之,故敢此仰達。上曰,分付該曹,特許立後,可也。朝報
禁衛營啓曰,本營糧餉,頗有不足,應捧保米之外,別爲貿置數千餘石之米,而色品稍劣,不合於軍食,故上年夏,除其一半,啓稟發賣矣。餘存之數,亦多,若又仍留經夏,則將不免陳久無用之歸,趁此時出賣,一以爲都民救急之資,一以爲作銀,待秋轉換之地,何如?傳曰,允。已上謄錄
吏批,承旨兪櫶,刑曹參議李慣,漢城參軍尹普,兵曹參議尹以道,顯陵參奉宋相哲,吏曹參議朴世堂,工曹參議尹敬敎。
上在昌慶宮。停常參·經筵。
夜二更,有霧氣。四更,巽方有氣如火光。五更,坤方有氣如火光,有霧氣。卯時有霧氣,日暈。
下直,公洪都事李益壽,殷山縣監金一燮,車嶺僉使朴興元,森森坡萬戶李尙建,神方仇非萬戶徐承裕。
藥房啓曰,伏未審夜來,聖體調攝,若何,受灸之後,亦無煩熱之候乎?今日受灸時刻,依前定以午初宜當。臣等,不任憂慮,敢來問安。
昨日政院啓曰,應敎申曅,副校理尹德駿,副修撰申啓華,陳疏出去,玉堂上下番,他無推移之員,而申曅等,疏批已下,竝爲牌招,何如?傳曰,允。
又啓曰,弘文館應敎申曅,副校理尹德駿,副修撰申啓華,牌招不進,推考傳旨,今方捧入,而玉堂上下番,將未免闕直,更爲牌招,以爲推移入直之地,何如?傳曰,情勢雖曰難安,不念禁直之重,一時違牌,殊甚未妥。從重推考,更爲牌招。
昨日受灸時,禁府決杖坐起,勿以受灸爲拘,俾無滯獄事,及諸各司依上年例,雖不用刑,勿爲廢坐事,榻前下敎。
答藥房曰,知道。無事矣。
昨日受灸時,行都承旨沈梓所啓,注書柳成運,身病甚重,昨日擧動,不能進參,以訓導朴光潤,差出其代矣。朴光潤,纔以訓導,參諸班列,而旋稱病篤,經宿之後,亦不入來,至於本院使令,驅出閉門云。事極可駭,推考,他假注書,差出,何如?上曰,朴光潤,纔參班列,旋卽稱病,且不納本院使令云云,不可推考而止,拿問定罪,可也。
昨日受灸時,上曰,凡論事之官,事非出於大段,則不爲請對,而昨日玉堂諸臣,意外請對,營護崔錫鼎,而謂之以全無所失,事甚不正,而此則姑置勿論,敢引其朋儕間私相可否之言,至煩天聽,事體不嚴,猥雜莫甚,殊極不當,竝推考,可也。
以曺武勛爲假注書。
備忘記,屢悉如渴之志於箚單之批,復何多誥?第念春日載陽,昔疾宜瘳,賑事方張,憂虞溢目,此豈大臣一向恝視之秋乎?玆遣史官,申誥予意,須念時事孔艱,亟斷來章,速出論道事,傳諭于左相。
戶曹判書鄭載嵩辭職上疏。入啓。答曰,省疏具悉。度支,非輕遞之任,卿勿固辭,更加調理行公。
今日受灸時,右承旨兪樞,左副承旨金鎭龜,右副承旨李東溟,同副承旨趙聖輔,竝本職遞差,其代,政官牌招,當日開政差出,卽爲牌招事,榻前下敎。
大殿受灸後,藥房·政院·玉堂·二品以上·六曹問安。答曰,知道。
應敎申曅,副校理尹德駿,副修撰申啓華上疏。大槪,臣等負犯,固已不可一日冒據於榮次,而昨日筵中,又降嚴旨,至以不正爲敎。臣等,驚惶震愓,無地措躬,乞賜鐫罷,仍治臣等之罪事。入啓。答曰,省疏具悉。爾等,勿辭察職。
今日受灸時,前奉敎鄭齊泰,前校理李玄祚,竝敍用事,及兵曹佐郞姜鋧,工曹正郞金運乘,竝兼春秋減下事,榻前下敎。傳曰,度支之長,不可不久任之意,已諭於筵中,而不特此也。勿論官職之大小,未有不爲久任,而責其成效者,比年以來,留司長官曠闕之時,嘗多,行公之日,常少,已極寒心,其他臺臣之稱疾呈單,亦莫甚於近日,雖循例茶時,每令監察代行,則尙何望其能擧職責乎?實涉未妥,自今以後,衆所共知實病及情勢大段難冒者外,政院知悉,切勿捧入,至於諸臣身病呈辭,亦爲斟酌捧入,俾無如前紛紜之弊。
京畿監司書目,副應敎李審辭職上疏上送事。啓。答曰,省疏具悉。該曹旣已援例覆啓之後,不宜一向若是,爾其勿辭,從速上來察職。
院啓,請罪人金重夏嚴鞫處斷事。請罪人李斗岳,更令該府考律勘斷事。本院,以四館罷職還收事,有所論列,而天聽邈然,不賜允兪,臣竊慨然也。蓋發人年久私書,勒成情外罪案,通文八方,擧措駭異,則四館之糾警士習,乃其職耳,停擧施罰,未爲不可,而以此獲罪,遽至坐罷,講筵未撤,柄筆無人,上下兩番,一時皆空,聽聞之驚惑,已不可言,而事體之損傷,亦甚非細。請還收發論四館罷職之命。臣伏見備忘記,有副提學崔錫鼎罷職不敍之命,臣不勝駭惑之至。錫鼎,身居經幄,目見朝家擧措之乖當,因其辭疏,兼附所懷,固是無隱之意,而殿下,不少假借,遽震威怒,疑之以抑揚彼此,責之以偏護私黨,辭旨嚴峻,譴罰隨至,此豈上下交孚之義乎?夫發人私書,士習不美,斥罷四館,處置偏重,錫鼎之備陳委折,不過卞其是非而已,寧有私意於其間哉?至於敲撼大臣之敎,尤非錫鼎之本情,觀其文勢,究其語意,侵逼大臣,實無其跡,而以此爲罪,臣未知其故也。轉輾激惱,漸加一層,朝著之景色,不佳,聖上之過擧,彌彰,此臣所以慨然於中也。殿下若不虛心平恕,幡然改圖,則人心之拂菀,由此益甚,朝論之橫潰,由此益激,終無鎭定之理矣,豈不大可懼哉?請還收副提學崔錫鼎罷職不敍之命。經幄之臣,以言獲罪,實爲聖德之累,則封還聖旨,及時救正,此固喉司之責,而不恤公議,徒事奉行,出納惟允之道,豈容如是?請命當該承旨,從重推考。竝引嫌而退。殺人償命,固是常法,而其或情法之差異,律文之難據者,則亦不可無酌處之道,故此先朝之所已行,今日之所援引,而非如在法當死而不死之比,則不爲爭執,恐有意見,聖旨雖嚴,不必爲嫌。請行大司憲洪萬容,大司諫李□□,正言金璟,掌令李國芳,持平梁重廈·李斗岳,竝命出仕。答府曰,不允。四館之官,經幄之臣,竝被罪斥,蓋出於卞是非明好惡,則今此啓辭中,或謂之意在無隱,或謂之處置偏重,實所未曉,而至以侵逼大臣,實無其跡等語,又欲掩護尤涉苟且也。亟停勿煩,處置事,依啓。
司諫嚴緝啓曰,臣卽伏見聖批,不惟不賜允兪,至以掩護苟且,爲敎,奉讀未半,汗發沾衣,不知措躬之所也。臣雖無似,旣忝言地,隨事論列者,乃其職耳。今玆所論,蓋欲納吾君於無過之地而已,豈有一毫私意於其間哉?蓋前大司憲尹拯之所以爲罪於今日者,卽其私書中一句語耳,此不過爲其父之被謗,而引此一節以證之而已。設有人索瘢於見書之初,亦不近人情,旣過數年之後,搜諸故紙之間,作爲奇貨,證成罪案,乘機擠陷,用意不美,此四館所以有施罰之擧也。糾警士習,自有舊例,實非今日創開,則以此獲罪,至於坐罷,恐非聖世之所宜有者。崔錫鼎,以經幄之臣,疏陳所懷,略言是非,必使聖朝擧措,終歸於和平之域,則此臣所謂無隱者也。遣辭之際,或不能稱停,則有之,而至於敲撼大臣,則一篇辭意,反覆參究,終未見一言一辭,彷彿於此者,此臣所謂實無其跡者也。昨日罪史臣,今日罪儒臣,昨日旣降嚴旨,今日又降嚴旨,使玉堂入直諸臣,亦皆不安其位,乍入旋出,景色不佳,此臣所謂偏重者也。辨是非明好惡,固人主所當先務者,此誠大哉之言。然凡是非好惡之間,一循至公,少無偏係之私,然後人心自服,浮議自息,而今殿下抑揚彼此之際,或不免過當,則臣恐朝議之決裂,不但止於今日也。如臣庸陋,誠意微薄,文辭短拙,旣不能感回天聽,而反承嚴旨,慚懼之外,夫復何言,而亦何敢晏然於臺席乎?請命遞斥臣職。答曰,勿辭,退待物論。已上朝報
吏批,承旨李濡·尹攀·鄭靦·金世鼎,修撰李后沆,禮曹參議姜世龜,執義李善溥。吏曹
傳于宋昌曰,今下弓矢,車嶺僉使朴□元,森森坡萬戶李尙建,神方仇非萬戶徐承裕等處,給送。
吏批,行判書呂聖齊進,參判尹趾善進,參議朴世堂在外,都承旨沈梓進。
兵批,行判書趙師錫病,參判鄭鑰進,參議尹以道未肅拜,參知申琓未肅拜,都承旨沈梓進。
以李后定爲修撰,鄭齊泰爲奉敎,李玄祚爲待敎,姜鋧爲兵曹佐郞,金運乘爲工曹佐郞,兼春秋減下,洪受憲爲兵曹正郞,工曹佐郞徐文裕,兼春秋啓下,以金鎭龜·李東溟·兪櫶·趙聖輔爲□□。
宋昌啓曰,弘文館應敎申曅,副校理尹德駿,副修撰申啓華,疏批已下,卽爲牌招,以爲推移入直之地,何如?傳曰,允。
宋昌,以吏曹意啓曰,今乙丑年年例,守令應薦不薦人員,別單書入之意,敢啓。答曰,知道。
以黃海監司,以長淵金得準等四人燒死事,及海州高二男等渰死事狀啓,傳曰,燒死·渰死人等,令本道恤典擧行。
金世鼎啓曰,弘文館應敎申曅,副校理尹德駿,副修撰申啓華,再招不進,推考傳旨,今方捧入,而無他無故推移之員,玉堂上下番,勢將闕直,事甚未安。申曅·尹德駿·申啓華,竝更爲牌招。副修撰李頤命,以母病陳疏受由,缺牌招矣。受由已過累日,而聞其母病,比初減缺以爲推移入直之地,何如?缺已上燼餘
上在昌慶宮。停常參·經筵。
夜一更,月暈。自昧爽至巳時,有霧氣。
下直,方山萬戶李時粲。
去夜傳曰,近日朝臣,勿論情迹之安不安,惟以牌不進,爲能事,累犯違慢之科,而恬不爲怪,誠可寒心也。右承旨鄭勔,左副承旨尹攀,召牌之下,無緣不赴,其在分義,豈容如是?殊甚駭然,竝令禁府推考。
左議政箚子。大槪,冒進危懇,冀蒙矜察事。入啓。
藥房啓曰,伏未審夜來,聖體調攝,若何?今日受灸時刻,依前定以午初,宜當。臣等,區區憂慮,敢來問安。答曰,知道。無事矣。
政院啓曰,新除授藝文館奉敎鄭齊泰,時在京畿安山地,待敎李玄祚,時在果川地,竝斯速乘馹上來事,下諭,何如?傳曰,允。
假注書成虎臣書啓,臣承命往諭于議政府左議政鄭知和,則以爲臣之身病呈告,已閱兩朔,若以常理言之,則賤疾,庶幾有差歇之漸,而蓋緣元氣積敗之餘,飮啖專廢,日就沈綿,屢承敦諭,末由振起。況今玉候,又復受灸,朝廷連有起居之禮,而臣冥然蟄伏,寧欲溘然而無知,千萬意外,又蒙聖旨,特遣史官,傳諭聖眷,至此,臣罪益重,奉讀未半,感淚盈襟,臣如有自力之望,豈不欲不計顚仆,仰奉明旨乎?卽今症勢,無望起動,伏地滯泣,不知所達云矣,敢啓。傳曰,知道。
答左議政鄭知和箚曰,省箚具悉卿懇。已悉予意於前後之批,復何多誥?亟遵如渴之旨,安心勿辭,臥閤論道,以副上下之望。仍傳曰,遣史官傳諭。
以崔敬中爲假注書。
政院啓曰,應敎申曅,副校理尹德駿,副修撰申啓華,方在禁推中,副修撰李頤命,昨夜承牌,獨爲入直,而上番,至今闕直,事甚未安,不可無變通之道。政官卽爲牌招開政,闕員差出,牌招入直,何如?傳曰,允。
正言金璟啓曰,臣得伏見儒生疏本,則以臣史官還收之啓,不成說話,草草塞責,侵故備至,繼又聞請對諸臣,譏斥又甚云。臣於此,不勝瞿然之至。伊日筵席史官之見罷也,臣雖欲論執,而史官旣已先出,無他史官,則臺閣,理難獨爲論列。此亦出於事勢之固然,而至於退出之後,則日將昏暮,事甚忙遽,急於傳啓,終未免爲草草之歸,人之非斥,臣固自料,亦何敢爲解乎?臣以論事不悉,只爲塞責之人,決不可一刻復冒於言地。請命遞斥臣職。答曰,勿辭,退待物論。
掌令李國芳啓曰,臣於嚴召之下,不敢晏然,避退私次矣。處置請出,出於意外,嚴召之下,不得不黽勉趨詣,而日昨伏見副提學崔錫鼎疏辭,則論及四館罷職之不當,而以臺閣之臣,同入筵席,目見過擧,無一言匡救爲言。臣是伊時入侍臺官,而伏覩無前之擧,亦知聖明處分之過當,而以臺啓見斥於大臣,故急於引避,未暇還收,而罷出矣。今者儒臣疏斥,如是嚴截,臣身居言議之地,不能隨事論執之失,著矣,其何敢一刻苟冒乎?請命遞斥臣職。答曰,勿辭,退待物論。
領議政金壽恒箚子。大槪,宿患復劇,未赴起居之班,惶恐待罪,仍陳難安情勢,令賜斥退,以靖朝著,以謝人言事。入啓。
大殿受灸後,藥方·政院·玉堂·二品以上·六曹問安。答曰,知道。
持平李斗岳啓曰,無狀如臣,忝叨憲職,絲毫無補,觸事生疣。頃以鄭濟先事,致勤嚴敎,情勢難安,一倍悶蹙,而處置請出,出於意外,召牌之下,不得不黽勉冒出矣。卽伏聞今日筵中大臣,以昨者諫院請出不能守法之臺官,大加非斥之,臣亦處置中人,而不能守法之失,在所難免,則其何敢晏然仍冒於臺席乎?請命遞斥臣職。答曰,勿辭,退待物論。
昨日受灸入侍時,行都承旨沈梓所啓,六承旨,分掌各房,其中一二員有故,則每患苟簡,右承旨兪樞,身病陳疏,不爲出仕,左副承旨金鎭龜,右副承旨李東溟,昨以難安情勢,陳疏出去,疏批及牌招連下,而終不出仕,今日又詣闕外,陳疏退去,同副承旨趙聖輔,雖蒙昨日聖敎開釋之恩,情理終有所不安,再牌之下,不得仕進,方欲詣禁府待命云。當此多事之時,事甚可悶矣。上曰,當有變通之擧,而兪樞之稱病違牌,心以爲未安矣,果是實病乎?領府事金壽興曰,兪樞,年迫七十,頃患眼病,今雖少愈,而夙夜之地,勢難供仕。金鎭龜·李東溟,則被斥於玉堂,請遞之論,至發於筵席,則終難行公。趙聖輔,則旣自朝家,明白辨覈,昨日聖敎,亦極開釋,分義所在,固當感激,而第其所遭,實非細故,雖有敦迫之擧,在渠之痛迫情理,終不能强出。且再招之後,亦難又爲牌招,不得不竝爲變通矣。上曰,兪樞則未知其實病,將欲警責,而金鎭龜·李東溟,則不爲覆逆,未見其非,故俱不許遞。趙聖輔,則旣爲開釋,故牌招,使之行公矣。今又再牌不進,不可無變通之道,竝遞差,可也。又所啓,卽今翰林上下番,連以兼春秋入直,事甚可慮矣。領府事金壽興曰,翰林下番,修史之任,不可一日代行,當有變通之道,而目今無故人,只有李廷謙,與沈權有相避,方有還收之啓,不得付職云。頃者以時政記未修正,被罪之人,罰已行矣。特爲變通,何如?上曰,頃者,時政記未修正,被罪二人中,金洪福,則以儒生停擧,發簡罷職,而鄭齊泰,則方在奪告身中,鄭齊泰,敍用付職,李玄祚,頃年陳疏被罪,而已過二年,累經歲抄,還給職牒,敍用付職,可也。已上朝報
受灸時,上曰,洪得龜,自朝家特用,意有所在,而今觀吏曹啓目,則以不仕,改差矣。領府事金壽興曰,洪得龜之除職,非尋常除拜之比,自有特用之意,則分義所在,不爲從仕,殊甚不當矣。渠旣不仕,故該曹雖循例改差,而若自上特敎仍存,則渠何敢不仕乎?上曰,洪得福,無故不仕,殊極不當,推考,使之勿遞,可也。上曰,武臣,異於朝士,曾無入侍之例,無以知其爲人之如何。今依孝廟朝故事,欲於講筵時,武臣堂上,使之輪回入侍耳。領府事金壽興曰,武臣,常時無入侍之故,曾在孝廟朝,有輪回入侍之擧,而入侍武臣,不能精擇,多有猥雜之事,故此規,未免中廢矣。今若自兵曹極擇武臣堂上以上人員,使之輪回入侍,觀其爲人之如何,而或有曾經外任者,則下問邊事,似合事宜矣。上曰,分付兵曹,別爲抄擇,開講時,輪回入侍,可也。朝報
知事李䎘,新塘萬戶鄭希賢,五衛將申命全,都摠經歷趙完璧,五衛將李維聃,訓鍊習讀韓重佖,都摠官任相元,吾乙足萬戶李斗光,都摠都事李碩根。
吏批,獻納尹彬,戶曹參議李綸,校理李后定,副校理李墪。
吏批,行判書呂聖齊進,參判尹趾善進,參議朴世堂在外,左承旨宋昌進。
兵批,行判書趙師錫進,參判鄭鑰進,參議尹以道未肅拜,參知申琓進,右副承旨李濡進。
以申命全·李維聃爲五衛將,□希賢爲新唐萬戶,李斗光爲㐏足萬戶,趙完璧爲都摠經歷,李碩根爲都摠都事,任相元爲都摠管,李䎘爲知中樞,申濼爲同知。
李濡,以兵批言啓曰,五衛將李光迪·李敏政,戶奴呈狀內,或以親病極重,不得暫時離側,或以身病危劇,難望旬月差復,入啓處置云。李光迪之親病,李敏政之身病,俱難察任,竝改差,何如?傳曰,允。
又以兵批言啓曰,細川權管林尙郁,呈狀于本曹曰,老母,年今七十七歲,病勢極重,人子情理,決難捨而赴任云。新除邊將之親年七十五歲者,許遞其任,曾已定奪。依近例林尙郁改差,何如?傳曰,允。
李濡啓曰,玉堂上番,無無故之員,自昨至今,未免闕直,故不得已有變通改政,差出闕員之擧矣。新除授副校理李墪,牌招不進,今日上番,又將闕直,尤極未安。李墪,更爲牌招入直,何如?傳曰,允。
領議政金壽恒箚曰,伏以臣,抱病供劇,經冬積傷,入春以來,宿患復作,雖□勉奔走,而長在呻痛之中矣。三昨公退,火熱暑病,煩憊昏窒,久而靡定。玉體連日受灸,而不得趨詣起居之班,分義都盡,不勝惶三行缺固已自料,而亦有所不暇避也。因此論議轉激,事端漸大,譴罰太遽,物情不平,終無鎭靜之望,只增紛鬧之機,臣之妄言之失,誠無所逃矣。夫尹拯書辭之非出於有意誣辱,則臣旣言之矣。學儒輩,提起論斥於數年之後,臣亦不以爲是矣。獨其援引不當引之事,以先正爲眞有失者,未見其爲正當底道理,而爲拯分疏之人,專務覆蓋周遮,必欲歸之於盡善無過之地者,其心,亦未可謂公平,此臣所以慨然於時論之偏係,而不得不一爲開陳者也。今之右拯者,雖妄發二字,亦有所不敢下者,此不過意在愛護,猶恐或傷乎拯,而若以其言,謂非妄發,則是適足以實拯之言,而重拯之過,恐非所以愛護之意也,其亦不思之甚矣。然今時議論,大抵皆類此,不獨崔錫鼎一人之言,則在聖明建極之道,只得正其好惡,明其是非,使詖辭邪論,毋以投間,可也。何必重施威怒,以失和平之則乎?且其疏中不仁甚矣一款語,未必專出於指斥臣身,則執此爲罪,亦恐有乖於原情用罰之道也。臣又竊聞,再昨玉堂諸臣請對也,有論及臣言議之失,而仍擧臣之兒子,以證其異同者云。雖係刑獄之事,以子證父,大傷倫理,聖上,新有申禁之敎,而不意今者,乃發於儒臣之口,如使朝廷稍尊,體統稍嚴,此等之說,何得猥徹於黈纊之下哉?此莫非臣之無狀,自取賤侮之致,反省悚恧,尙誰咎哉?其所謂湖西儒生輩通文,醜悖之說,臣亦嘗得於傳聞,而痛駭之矣。夫因其子之有失,而移攻其父,在凡人尙且不可,況如贈參議尹宣擧之爲累朝所禮遇,士林所尊尙者,豈後生末學,所可侵侮者乎?其公肆誣辱,果如所傳,則摘其人而罪之,夫誰曰不可哉?至於因此事而罰學儒,以爲鎭定之計云者,沈權·柳尙載之疏,亦無一句半二行缺嚴譴,已非臣之所安,而忝居大臣之列,不能見重於人,□有擧子證父之論,其爲羞辱淸朝,莫此爲甚,不可一日苟冒於具瞻之地。伏乞聖明,還寢崔錫鼎罷職之命,仍許遞臣職,卽爲斥退之,以靖朝著,以謝人言,不勝幸甚。
李濡,以兵曹意啓曰,卽接西所衛將牒報,則近因地氣解凍,耀金門北邊宮墻,一間頹壓云。柴門監,爲先把子圍排,卽爲修築,而曾前如此之時,則除出入直軍士,使之守直,故今亦依此,西營入直訓鍊都監軍士二十名,除出守直之意,敢啓。傳曰,知道。
李濡,以扈衛廳意啓曰,臣維重所率軍官金成吉,昨日入直於闕內,而因朝食出外,趁未還入,摘奸之時,以闕直現捉,則渠乃追至,冀免大罪,詐稱爲臣帶往書啓中,以此懸錄云。還直差晩,已極怠慢,而假托瞞告之狀,尤爲可駭。自本廳從重決棍之意,敢啓。傳曰,知道。
掌令南弼星疏曰,臣不幸遘疾,中路委頓,瞻望北闕,致身無路。日昨因縣道猥上乞免之章,恭俟誅罰之加矣。伏承聖批,不惟不以爲罪,反以調理上來爲敎。臣伏枕感泣,益復欽仰天地生成之至德也。臣雖至□粗識人臣之分義,倘臣病勢,少有一分自力之望,則何敢一向煩瀆,自陷於逋慢之科哉?臣之宿病,積有源委,當寒行役,致傷匪細,卽今症情,固非偶然猝發之比,中間乍歇,因仍復發,種種諸症,輾轉層倍,調治屢日,了無差效,飮啖全廢,眞元日敗,奄奄床席,若將就盡,房戶之內,亦不運動。似此氣力,旬月之間,決難望入城,祇謝恩命,況臣所帶,卽風憲重地,則豈可因一病臣,一任其曠闕乎?玆敢不避煩猥,更伸前懇於宸嚴之下。伏乞聖慈,曲□憐察,亟遞臣職,俾得從容療治,以終全活之恩,千萬幸甚。踏啓字。已上燼餘
午時,上御瑤華堂。受灸時,藥房都提調金壽興,提調金萬重,副提調沈梓,假注書李重章,記注官黃欽,記事官尹訓甲,醫官金有鉉·權愉·崔有泰·李後聃·李應斗·白光璘,入侍。壽興進曰,累日受灸,夜來氣候,若何?上曰,無事矣。壽興曰,永慕殿望祭,迫近,而自上方在受灸中,攝行事,豫爲分付,何如?上曰,連爲受灸,不得已勢將攝行矣。壽興曰,頃日鄭濟先事,臺臣不爲論執,故自上特下備忘,辭旨嚴正,臺閣之臣,待罪之外,宜無他辭,而處置之時,竝皆請出,有曰聖敎雖嚴,不必爲嫌云者,殊甚無謂。濟先之殺殞,非止一二人,則罪當罔赦,不可以奉命之故,有所缺昔在先朝,旣有處分之事,故今亦遵行此規,施以流配之典,而此非正法也。臺閣之臣,默無一言,□執法之義也,旣不執法,則何可請出乎?自上之責以不守法,誠爲得宜,則聖敎雖嚴,不必爲缺聖敎,而無嫌避之事乎?以此以彼,斷無請出之理矣。濟先之事,旣已處分,今不必□之起,而若其臺閣之事,則甚非矣。上曰,濟先之處則不過引先朝已行之典,參酌定罪,則此乃一時特恩,而非三尺之正法也。臺臣所當爭執,而終不論啓,故至下備忘,責其不能守法,則不守法之臺臣,寧有請出之理乎?此則處置之乖當矣。上曰,洪得龜,自朝家特用,意有所在,而今觀吏曹啓目,則以不仕改差矣。壽興曰,洪得龜之除職,非尋常除拜之比,自有特用之意,則分義所在,不仕無謂。渠旣不仕,故該曹雖循例改差,而若自上特敎仍存,則渠亦豈不仕乎?上曰,洪得龜,無故不仕,殊極不當,推考,使之勿一字缺可也。上曰,武臣,異於朝士,曾無入侍之例,無以知其人之如何。今欲依孝廟朝故事,欲於開講時,武臣堂上,使之輪回入侍耳。壽興曰,武臣,當時無入侍之事,故孝廟朝,開講時,有輪回入侍之擧,而入侍武臣,不爲精擇,多有猥雜之事,故未免中廢矣。今若自兵曹極擇武臣堂上以上,使之輪回入侍,觀其爲人之如何,或有曾經外任者,則下問缺似合事宜矣。上曰,分付兵曹,別爲抄擇,開講時輪回入侍,可也。已上燼餘
上在昌慶宮。停常參·經筵。
夜自一更至三更,月暈。五更,白雲一道如氣,起自西方,直指艮方,長十餘丈,廣尺許,漸移北方,良久乃滅。
下直,長興府使南聚星。
答領議政金壽恒箚曰,省箚具悉卿懇。前席陳達,不過辨別是非,使朝家處置,歸於恰當而已,有何不可,而崔錫鼎之疏,語極不正,跡涉偏護,則一時譴罰,烏可已也?至於儒臣請對,多發私語,擧子證父,曾前所未有,大駭於朝廷之不尊,卿何必引咎若是乎?有疾未參,別無所傷,須體至意,安心勿辭,亦勿待罪,速出論道,以副予望。仍傳曰,遣史官傳諭。
藥房啓曰,伏未審夜來,聖體調攝,若何?今日受灸時刻,依前定以午初,宜當。臣等,不任憂慮,敢來問安。
京畿監司書目,掌令南弼星辭職上疏上送事。啓遞差。
答藥房曰,知道。無事矣。
左議政鄭知和二十五度呈辭。入啓。傳曰,安心調理。
同副承旨金世鼎上疏。大槪,臣前忝憲職,有不能執法之失,諫院處置之官,旣被大臣之非斥,則臣何敢自爲已遞臺職,晏然仍冒於近密之地乎?伏乞將臣職名,亟賜遞免,以謝公議事。入啓。答曰,省疏具悉。爾其勿辭察職。
吏批啓曰,臺諫有闕,政事,取稟。傳曰,過齋戒後爲之。
大司憲洪萬容啓曰,臣以無似,忝長憲職,素蔑風稜,惟事脂韋,任人嗤點,愧懼徒切。頃於鄭濟先事,不能論報,致勤聖敎,含默之失,臣實難免,引避自列,恭俟譴責,處置請出,出於意外,嚴召之下,不得不黽勉冒出,而情勢窮蹙,旋又尋單矣。伏聞昨日筵中大臣,以諫院之請出臣等,大以爲非云,臣以當遞之人,不可一刻苟冒,而昨緣賤疾猝劇,經宿而後,今始來避,罪戾尤大。請命遞斥臣職。答曰,勿辭,退待物論。
副校理李墪辭職上疏。入啓。答曰,省疏具悉。爾其勿辭察職。
藥房,以承傳色口傳啓曰,陰雨如此之時,受炙,醫家所忌,今日則停止,明日及再明日,且是拘忌之日也。自十六日爲始,更爲受灸,宜當,故敢達。答曰,受灸停止事,依啓。
副修撰李頤命上疏。大槪,臣方在直廬,又聞母病添苦,情理一倍煎迫,復此呼籲,乞蒙恩遞,俾得出去救護事。入啓。
大司諫李寅煥上疏。大槪,臣有蔑法之失,不敢冒出,昨日嚴召之下,竟未祗赴,逋慢之誅,在所難免。請削臣職,亟治臣罪,仍陳瞽說,以備裁察事。入啓。
答大司諫李疏曰,省疏具悉。大臣之意,亦不以尹拯,爲誣賢,以震顔,爲毋失,則證成其罪,納於無過等說,實是情志阻隔之致,良可慨也。爾其勿辭察職。已上朝報
李濡,以都摠府意啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
校理李墪疏曰,伏以臣,罪積于躬,遭罹大故,性命苟延,喪制纔畢,而諫省新命,遽及此際,臣誠感激悲隕,不知所措,拜章陳情,不得上徹,一味惶蹙,只俟罪戾矣。玉堂恩除,又出於千萬意慮之外,嚴召繼降,促臣出仕,臣雖冥頑,豈不知義分之至嚴?逋慢之有誅,而第臣情理之難抑,病勢之難强,此聖明之所宜俯恕,知舊之所共聞見者,嚴誅重□有不暇顧,而不得不坐違嚴命,臣之罪戾,益無所逃矣。夫禫月從仕,卽人子之所不忍,竊聞先輩,多以終月爲是,況近世士子之赴擧者,亦皆不赴,已成通例,則以臣一身之進退,固無所輕重於朝端,而晏然出入於榮次,自同平人,豈臣情理之所可任哉?不特此也。臣稟賦孱弱,素善疾病,自經草土,虛羸益甚,飮啖漸至減少,眞元日益漸削,重以舊患眼病,一倍添劇,視物昏眩,澁痛難耐,若不急速醫治,將不免爲廢疾之人,以此病勢,尤無自力起動之望。伏乞聖明,曲加矜恕,亟先鐫遞臣所授職名,仍治臣違慢之罪,千萬幸甚。
李濡啓曰,事變假注書崔敬中,時無職名,付軍職冠帶常仕,何如?傳曰,允。
金世鼎,以弘文館言啓曰,本館上番闕直,今已三日,事之未安,莫此爲甚。昨日副校理李墪,再招不進,又以禫月未盡,陳疏辭免,旣以勿辭察職,批下。應敎申曅,副校理尹德駿,副修撰申啓華,俱已帶職放送,竝卽牌招,以爲推移入直之地。新除授校理李后定,時在京畿金浦地,經筵入番事緊,請斯速乘馹上來事,下諭。答曰,依啓。
李濡啓曰,近日玉堂上下番,不得備員,只有副修撰李頤命,獨爲入直矣。今日以其親病有加,陳疏出去,而因本館草記,有多官牌招之擧矣。副修撰申啓華一人外,應敎申曅,副校理尹德駿,稱以情勢不安。副校理李墪,又以禫月未盡,竝皆不進。今日玉堂上番,亦將闕直,極爲未安。應敎申曅,副校理尹德駿·李墪,更爲牌招,以爲推移入直之地,何如?答曰,李墪,纔有禁推之命,而尹德駿等,雖有不安情勢,不當一向引入,卽爲更招。已上燼餘
上在昌慶宮。停常參·經筵。
辰時,日暈右珥。
藥房啓曰,伏未審夜來,聖體調攝,若何?連日受灸之餘,抑或有煩熱之候乎?臣等,區區憂慮,敢來問安。答曰,知道。無事矣。
全羅監司書目,珍島·靈巖等官,上年十二月二十五日,地震,事係變異事。
持平梁重厦啓曰,臣於鄭濟先事,曾無一言,致勤聖敎,詣臺自列,恭俟譴責,處置請出,出於意外,縮伏私室,一倍惶悶,病且危苦,未赴召命,罪犯逋慢,已極難安,而況有大臣,以諫院之請出,爲非,至陳於榻前,臣之難冒之勢,又加一節,旣以應遞之人,不可頃刻因仍,所患方劇,末由起動,過了累日之後,今始扶曳來避,臣罪至此尤大,請命遞斥臣職。答曰,勿辭,退待物論。
政院啓曰,玉堂上下番不備,連日厥直,而無他無故之員,只有副校理李墪,故連請牌招,而皆不進,今日進疏批下之後,亦且違牌。聞其以禫月未盡,不忍遽爾從仕而然,實非無緣不進之比,而又於請招多官之時,不敢有所區別,循例竝擧於啓辭之中矣。卽者有令禁府推考之命,蓋禫月不從仕,雖非禮經本意,而固出於孝子無窮之心。近世之人,率多如此,李墪之不欲出而從仕,至於終不承命者,亦以此也。今乃與無端違慢者,同科而直爲下吏,則其在體下之道,似涉未安,區區所懷,惶恐敢啓。答曰,論以事體,實爲未便,而語其情理,則實有可恕,一體下憲府。
大司諫李寅煥啓曰,臣忝叨言地,不能執法,旣勤聖上之嚴敎,又有大臣之規責,請出臺官,至被非斥,臣於此,益切惶愧,不可抗顔於諫席者,決矣。且於頃日還收四館之啓,所搆文字,臣雖未及消詳,臣以聯名之人,固當自列之不暇,則處置同僚,有所不敢。況於副提學崔錫鼎,卽臣同姓四寸妹夫也。本院方請罷職不敍還收,則其於法例,自有應避,臣之難冒之勢,非止一二事而已,其何敢一刻仍在諫職乎?請命遞斥臣職。答曰,勿辭,退待物論。已上朝報
上在昌慶宮。停常參·經筵。
夜自一更至五更,月暈。
下直,仁同府使姜銑,慶基殿參奉郭檢。
藥房啓曰,伏未審夜來,聖體調攝,若何?今此中腕穴受灸,非有目前症候,且爲豫防之意,而卽今日候漸暖,地氣上升,此時受灸,實非其意,諸醫等意見,亦皆如此,今姑停止,何如?臣等,不任憂慮,敢來問安,竝此仰稟。答曰,知道。無事矣,受灸,依啓辭停止。
政院啓曰,憲府之官,或引避退待,或未肅拜,或未差,將以監察茶時,事甚苟簡。執義李善傅,卽爲牌招察任,何如?傳曰,允。
左議政鄭知和二十六度呈辭。入啓。傳曰,安心調理。
江華留守書目,病重辭職上疏上送事。啓。答曰,省疏具悉。卿其勿辭,調理察職。
全溪都正上疏。大槪,亟遞臣享官之任,仍賜恩暇,俾伸人子至情事。入啓。答曰,省疏具悉。爾其勿辭往來焉。
傳曰,宮城頹落處改修築,何等緊重之事,況大小手本,先啓後呈,則便是入啓公事,而累度催促,已過兩年,視之尋常,終不擧行,事之寒心,莫此爲甚。其時紫門監役官等,竝先罷後推,下人,令攸司推覈,從重科罪。
副校理尹德駿辭職上疏。入啓。答曰,省疏具悉。爾其勿辭察職。
府啓,請罪人金重夏嚴鞫處斷事。康津縣監李世剛,到任以後,不恤民隱,專事貪虐,且家在至近之地,駄載相繼,皆爲肥己之資,科外橫歛,無非瘠民之擧,凡干鄙瑣之事,不一而足。當此設賑之時,全不致念,闔境嗷嗷,怨聲盈路,海隅居民,將不聊生。當此歲飢民窮,賑政方急之日,如此貪殘不治之人,決不可仍治其任,重貽民害,康津縣監李世剛,請命罷職。新啓,臣於近日罷職四館還收之命,竊不勝驚惑之至。學儒輩,假借尊賢之名,欲售陷人之計,捃摭文字,搆成罪案,用意之不正,莫此爲甚,則身居四館,糾正士習,乃其職耳,烏可以推上朝廷,惹起鬧端,爲疑,不爲之一番施罰,以杜邪說,而聖明之下,洞燭無餘,於其辨明之疏,特賜溫批,旋因大臣之言,遽加嚴譴,分疏偏護之敎,俱出於萬萬情外,此臣之所以慨然竊歎,而瞻聆所及,亦恐有以窺殿下之淺深者矣。請加三思,還收四館罷職之命。湖儒李震顔,假名章甫,妄進封章,究其辭語,罔不傾險,而托以先賢辨誣,竝擧在野元老,牽合借意,以爲誣人發身之階,設意用心,無狀至此,聖明所燭,敗露無餘,備忘之下,好惡大正,而未過一日,遽有反汗之命,物情之疑惑,由是滋矣。若或以人微而置之,將無以懲礪,請依當初,湖儒李震顔,仍命停擧。臣伏見副提學崔錫鼎罷職不敍之敎,實不覺毛骨之俱悚也。世道大變,人心陷溺,邪詖之說,疊出於下,以至於金盛大·李震顔而極矣。四館施罰於前,喉司啓稟於後,是非極正,允得其宜,以殿下之明聖,亦已洞燭其情狀,明辨其好惡,而旋因大臣之陳達,遽有反汗之命,欲明義理,而義理愈以晦,欲辨是非,而是非益昏,則身居可言之地,其終默然而已乎?錫鼎,以經幄之長,深懷匡救之忱,投進一疏,略陳委折,而遽震雷霆之威,至下情外之敎,疑之太甚,斥之太過,此何氣像也,此何擧措也?噫,君相雖尊,發言行事之官,或不無過失,則爭是非,相可否,自是有國之美事也。設使其言,容有誑妄專攻之失,亦不當從而罪之,以杜天下之口,況錫鼎之疏,只是平平,反覆參究,未見其有侵逼底意思,不識聖明,有何激惱?不惟不從,便加聲色,目之以敲撼大臣,責之以縱恣無嚴,必欲使在廷之臣,怵於君相之威,莫敢出一言矯其非,此豈臣民所望於聖明者哉?竊想殿下之爲此,槪出淸朝廷鎭浮議之美意,而好惡乖舛,處置顚倒,反未免爲揚瀾助波,終必至於國不爲國,豈不大可寒心哉?請加三思,還收副提學崔錫鼎罷職不敍之命。日昨副提學崔錫鼎,罷職不敍之命,實是聖朝無前之過擧,則喉司之臣,所當竭力覆逆,期於得請,而惟恐奉承之不及,終無一言之匡救,況其自明之疏,顯示抑揚之意,出納惟允之道,雖不可責之於人人,乘時迎合之態,終有所難掩者。此而置之,無以警飭,請當該承旨,竝命罷職。竝引嫌而退。隨事盡言,深得臺體,聖敎雖嚴,何可爲嫌?前席被斥,例當先避,爭論他事,勢固未暇,忝以情法,不事爭執,處置請出,未免其失,草草數語,是非不明,諉以忙遽,終涉苟且,聯名陳啓,語欠消詳,毋論他事,勢難在職。請司諫嚴緝,掌令李國芳,持平李斗岳,行大司憲洪萬容,持平梁重厦,出仕,大司諫李寅煥,正言金璟,遞差。前啓,李斗鎭事,尹理遞差事,停啓。
答府曰,不允。此時遞易,貽害多端。風聞論事,未必眞的,李世剛姑先推考,觀其緘辭而處之。今茲諸臣譴責,意固在於辨是非,而凡人論議,各自不同,則還收之請,猶或可也,必欲竝與儒生,而更施儒罰者,不亦尤甚乎?予實不取也。處置一款,誠不覺其駭然,日昨備忘辭意,專責臺臣之循私不守法,則處置請出,未免乖當,而姑從其論,以俟自處矣。及今再避退待之後,欲免同異之嫌,一面亟停李斗鎭考律之啓,一面請治應避官,有若全然無失者然,事之無據,孰有甚於此者乎?噫,今日之擧,曲在臺閣,則一番請遞,有何難事,而不念擧措之顚倒,不顧臺體之無據,擔當停論,猶恐不及,是何公道之淪喪,一至此極也?誠可寒心也。司諫嚴緝,掌令李國芳,持平李斗岳,行大司憲洪萬容,持平梁重厦,竝遞差,李寅煥·金璟,依啓。已上朝報
吏批,濟州牧使姜世龜,掌令韓茫齊,繕工監役趙敏,行司䆃正趙宗著,禁府都事金文夏。
江華府留守尹堦疏曰,伏以臣自京還來也,中途疾作,猝有寒縮之候,四肢拘攣,渾身顫掉,寒上熱作,頭腦若碎,胸膈如擣,朝暮異態,苦歇無常,是乃醫書所謂眞元積敗,似瘧非瘧之症。醫藥治療,難以月日期也,保障重地,豈宜作臣養病坊,任他廢事也哉?且臣頃日,得聞因憲臣疏,有西北官物刷還之事矣。及見疏本,則以率畜者,査出科罪,陳請,臣嘗率畜,以關官物,當在科罪之中,何敢厭然爲倖免計乎?臣年過七十,位至崇班,乃犯邦禁,眞是愧死,居外不審,今始自列,此尤臣之罪也。伏乞聖明,削臣職名,勘臣罪狀,不勝幸甚。
副校理尹德駿上疏,伏以臣前後罪戾,重疊如山,惶悚危蹙,無地自容,終至於屢違嚴命,下吏對問,竊冀因此被罪,少獲臣願受譴斥之私悃,聖度包容,又賜寬貸,囹圄纍蹤,職名依舊,臣於是感激恩私,不覺惶汗浹背也。臣固當含恩畏義,奔走供職之不暇,而顧念及二行缺發明等語,添之於申曅之罪端,臣於伊日,實先申曅而奏達,此事則究厥罪犯,臣爲其首,臣不敢幸其獨逭,而推罪於曅也。夫京鄕言論,淺深相懸,而抑勒粧撰,意在搆陷,則軌迹以觀,難免內倡外應之歸,此沈權等之欲罰京儒,以治其本者也。臣旣得豫聞,敢陳其由,實忤聖上之視如家人□□,而亦自附於有懷必達,若律之以猥雜,則臣不得自解也。申曅,又於此際,繼臣言而尾之,果令臣初無□起於此者,曅之言,似無可啓之端,此固臣之罪,而非曅之罪也。大臣未詳臣言之先發,而專咎於曅,臣安得不爲自首,重陷□□之科哉?日昨慈旨荐降,責諭備至,區區私義,不暇自顧,不得不黽勉祗詣,而罪實先犯,謗移他人,情勢窮蹙,更加一層,玆敢不避煩瀆,冒死呼籲,伏乞聖明,亟削臣職,仍治臣妄言之罪,以肅朝綱,千萬幸甚。
吏批,行判書呂聖齊進,參判尹趾善病,參議朴□□□□,□都承旨沈梓進。
兵批,行判書趙師錫病,參判鄭鑰病,參議□□□未肅拜,參知申琓進,左承旨尹攀進。
吏批啓曰,濟州□□□□出身死矣。海防重地,不可久曠,所當各別擇差,急速下送,□□□□□少,鄰道守令中,聲績已著之人,竝擬,何如?傳曰,允。□以李天□爲□□,柳百乘爲學正,南弼星爲副護軍,崔敬中爲副司正。
傳于尹攀曰,今聞□□牧使金世龜病死云,極爲驚慘,令本道擔□軍,特爲題給事,分付。
金世鼎,以禮曹意啓曰,諸色軍兵逃亡之類,勿許代定,其意有在,而□□年久之後,闕額甚多,則不可無變通,故諸色闕額,自本曹已爲變通充定,而至於陵軍,則流亡之代,尙不充定者,式至數十年,故近以各陵所報觀之,多□至於二十餘名,陵寢守護,事甚虛疏,似當一體□□逃亡中新逃亡,有一族方爲推現者外,□遠無一族,不知去處者,許令代定,何如?傳曰,允。
李濡啓曰,以論語諺解頒賜人員,應書不書事,有當該注書推考之命矣。卽者。
欲爲聖朝正好惡,爲士林明是非而已,然是非之中,亦自有輕重曲折,尹拯之失,專在於爲邪論口實,所關非細,則何可以非故誣賢而不辨其言之謬妄乎?李震顔之疏,二行缺非爲一震顔之地,今寅煥,至以言與事相□,是與非相蒙等語,詆臣殆無餘力,臣雖疲劣,亦不欲效寅煥輩一意偏係,有是無非者之爲也。且寅煥,以爲拯之此事,不干於奉朝賀宋時烈,而震顔之疏,竝擧大老,出於借重脅持云,臣於榻前,亦及大老,則寅煥之斥,豈但在於震顔也。然臣竊見今之贊揚尹拯者,皆是排擯大老之人也,如使一世尊向,無異於前日,則如震顔之言,無自而至矣,此宜自反之不暇,何必怒人至此哉。至於搜出年久私書,雖以此爲執言之端,而以其年久而初不提起則善矣,其書旣傳之史局,爲修史諸臣所共見,便同公家文字,而到今播諸搢紳,達之天聽,則其言之是非,亦安得無辨乎?大抵拯書一句語,其初之失,只在於拯,而今則一時之人,傳襲其說,守若金石,牢不可破,寧以先正爲眞有失,而不欲以拯之爲□有過,不自覺其同歸於一轍,至於□館之官,附麗金洪福之論者,多是一種醜正之徒,而反以數十人之同參,自詑以爲公論,打成一手,畧不知恥,視平昔尊慕之先賢,幾乎若弁髦,他尙何說,世道之變,人心之壞,臣實爲之寒心也。臣一言發口,衆鏑叢身,此則臣旣已自廢於前矣,至於言與行違,辱人賤行,而位在大臣,負此題目,臣雖淟涊,國體至嚴,豈容靦然仍據於鼎席之上乎?且臣卽見憲府啓辭,極論李震顔停擧反汗之失,而請仍前命,以臣所陳之言,而謂之義理愈晦,是非愈混,其所以斥臣者,可謂一節深於一節矣,自今以後,遞面迭攻者,未知又有幾許人,而搆臣之罪,又不知至於何等地而後已,則以臣氣力,豈有抵當之□而反覆自量,莫如早自斂退,以全微尙,不惟臣之缺亦可使朝著自應於寧靖矣,伏乞以下缺。
尹攀,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
傳于尹攀曰,朗原君亡妻遷葬時造墓軍題給事,曾已下敎矣。擔持軍亦爲參酌定給事,分付。
金世鼎,以內醫院官員,以都提調·提調意啓曰,卽者司僕寺官員來言,進上乳牛,今月內,連續病斃,其數頗多,使之改立,僅僅封進矣,數日內,數三首又爲病斃,因爲封進,極涉未安,依前例牛疫寢息間,進上駞駱粥,姑停封進,更觀前頭,何如?傳曰,允。
又啓曰,領議政金壽恒箚子批答,遣承旨傳諭事,命下矣。今已夜深,明日待開門傳諭之意,敢啓。傳曰,知道。以上燼餘
上在昌慶宮。停常參·經筵。
世宗莊憲大王國忌。
下直,善山府使趙持恒。
答領議政金壽恒箚曰,省箚具悉卿懇。世道大變,人心大壞,眩亂是非之徒,換面迭出,枝節層生,侵功大臣,無所不至,誠可痛心,此輩雖不得一一盡罪,若其是非之辨,好惡之別,固已默會而堅定矣。夫是非旣正,堅定不撓,則惟彼一種詖遁之說,安敢接迹肆行,而以卿洪量,亦何足掛諸牙頰,不顧國事,一向祈免耶。嗚呼,今日之所以倚信仰成者,只有二三股肱之臣而已,卿若捨予,予將疇依,其進其退,實係安危,其不可恝視也決矣。宜體予意之懃懇,且念時事之隉杌,安心勿辭,速出論道,勉副如渴之望。仍傳曰,遣承旨傳諭。
政院啓曰,憲府之官,皆已見遞,只有掌令韓范齊,而亦未肅拜,今日將以監察茶時,事甚苟簡,掌令韓范齊,卽爲牌招察任,何如?傳曰,允。
右議政鄭知和二十七度呈辭。入啓。傳曰,安心調理。
掌令韓范齊啓曰,臣重患落傷,每日苦痛矣,歲飜以後,症情尤重,胸脇牽引,滿身刺痛,吐血無數,病伏沈淹之中,數日之內,連差祭官,而莫重祭享,不敢呈病,忍死進參,奔走將事之餘,所患添谻,一息奄奄。千萬意外,有此新命,召牌下降,嚴畏分義,强疾來詣,而臣之所患旣如此,且臣前任湖邑時,以各司奴婢身貢未收越七等,而方在越等中,則越等應避,已有前例,臣何敢苟冒臺席乎?請命遞斥臣職。答曰,勿辭,退待物論。
右副承旨李濡書啓,臣承命傳諭聖批于議政領府議政金壽恒,則以爲,臣入春以來,宿患復劇,而適値僚席之不齊,朝家多事,黽勉奔走,不敢爲丐免之計矣。目今情迹之難安,有甚於疾病,連章煩擾,實不獲已,伏蒙聖批,懃懇丁寧,近侍傳諭,又出常格,臣誠兢隕感泣,不知所措。臣之無狀,雖無毫分裨益,當此國勢民事萬分危急之日,遽爾決退,恝視不顧,非臣之所敢出,而只患病勢日急,情迹日蹙,終無以仰副聖明責勉之盛意,不勝慚懼悶迫之至云矣,敢啓。傳曰,知道。
玉堂箚子。大槪,請掌令韓范齊出仕事。入啓。答曰,依啓。
備忘記,纔悉至意於箚批矣,情志不孚,造朝無期,只切慚恧而已,復何多誥。第念目今國勢危急,已到百尺竿頭,八路之凶荒,殆有甚於庚辛,而積儲之哀痛,實非庚辛之比,加以湖南被災尤慘,方伯連續狀聞,罔不驚心慘目。嗚呼,將蹶之邦本,若何以振起,顚壑之民命,若何以拯濟,興言及此,不覺心斷而氣塞也。當此之時,君臣上下,夙夜靡懈,如救焚,如拯溺,猶患其不及,矧今鼎席未備,卿獨勞瘁,而卿又因此一種排擯之言,遽爾求退,則不但適足以中其計,今日國事,亦將置之於何地耶?噫,危而不持,顚而不扶,是豈予之平日所望於相臣者哉?反覆思惟,斷無捨去之意,亟體前後之旨,安心勿辭,速出論道,毋孤企望事,別遣都承旨,傳諭于領相。已上朝報
李濡,以都摠府意啓曰,副摠管任相元,以戶曹參判,除標信,鑄成廳會同坐起,進去之意,敢啓。傳曰,知道。
傳于金世鼎曰,今聞故判書金佐明遷葬日期不遠,金佐明,卽廟庭配食之功臣,而且贈議政之職,則宜有別樣恩典,而此時禮葬,有難擧行,其令該道監司,體予追念功臣之意,別定差仕員,各別護喪,其他造墓·擔持軍,亦爲量宜題給事,分付。
金世鼎,以祭器鑄成廳啓曰,永昭殿祭器鑄成時事目,別單書入之意,敢啓。傳曰,知道。
傳于李濡曰,日昨備忘引見時,凡係可減而未減者,令賑廳,更加商量裁省事,下敎矣,何不趁卽擧行耶?
金世鼎啓曰,掌令韓范齊,再啓煩瀆,退待物論矣。傳曰,知道。已上燼餘
上在昌慶宮。停常參·經筵。
下直,理山郡守崔孝述,柔遠僉使兪成厚。
獻納尹彬上疏。大槪,臣情迹難安,不敢抗顔於臺閣,疾病沈淹,又無强策之望,乞賜鐫削,以謝公議,以安私分事。入啓。
都承旨沈梓書啓,臣承命,傳諭于議政府領議政金壽恒,則以爲,臣之情迹,雖極難安,當此國勢杌捏,鼎席未備之日,何敢孤負聖眷,遽爲決退之計乎?朝者,伏承近侍,傳宣聖批,敢以此意仰對矣。不意一日之中,再勤聖敎,至遣喉司之長,有此別諭,十行綸音,勤摯隆重,此豈臣之陋賤,所敢承當?驚惶感激,不知置身之所也。緣臣病伏籌司,事務未免積滯,在臣私分,亦何敢晷刻自安,擬俟少間,數日之內,力疾赴衙?臣之本意,不過如此,而又承此敦勉之敎,豈敢引日退伏,以速癏曠之誅乎?第緣朝者所達之辭,不能明白開陳,致辱非常之恩旨,臣罪誠無所逃,尤不勝震惕隕越之至云矣,敢啓。傳曰,知道。
答獻納尹彬疏曰,省疏具悉。爾其勿辭察職。
應敎申曅初度呈辭。遞差。
成均館官員,以知館事意啓曰,本館學錄朴徵晩,曾爲士子時,所行多有不美之事,不齒於鄕曲,當賊鑴鴟張之日,與其徒附托頌美,鑴之乞暇下鄕也,陳疏請留,至比於傅說·諸葛孔明,黨附兇人,乘時狗苟之態,館中諸僚,恥與爲列,不可置諸館職。學錄朴萬鼎,當僚員聲罪徵晩之時,欲爲掩覆私護,立異作鬧,阻遏公共之論,其習可惡,竝汰去,何如?傳曰,允。
掌令韓范齊啓曰,臣方在越等應避之中,而處置請出,實是意外。臣於上年,忝叨本職,時以應爲越等引避,而其時,則以外位移拜,故解由未到,越等之罰,方在身上,曾前未有越等,而仍冒臺閣者,則豈獨於臣身,仍帶臺職乎?此則決無是理,而强令出仕,大違法例,臣何敢晏然行公,自同無故之人乎?且臣伏見本府新啓,則其中一款,有所未盡者,副提學崔錫鼎之以言獲罪,朝家處分,果爲過重,而喉司之臣,不能苦口爭執,此則難免其失,而自前不覆逆之承旨,雖有論責之擧,重則請遞,輕則請推,至於罷職之請,臣未知其的當也。臣一日在職,則當爲連啓,而意見不同,有難苟循,昨日就職之後,所當卽爲引避,而臣所前患,十分危苦之中,添得傷寒,食飮專廢,四肢委苶,手足戰掉,不能把筆,扶掖出門,達宵苦痛,無數發汗,俟其少間,今始來避,所失尤大,以此以彼,決不可苟冒,請命遞斥臣職。
戶曹判書鄭載嵩辭職上疏。入啓。答曰,省疏具悉。此時此任,決不可輕遞,卿勿固辭,安心調理。
答掌令韓范齊啓曰,憲臣之請罷停擧等論,無非務勝之致,予甚慨歎矣。今此避辭中,罷職未知的當之說,似乎得宜矣,勿辭,退待物論。
傳曰,召對爲之。
政院啓曰,傳曰,兩司之長,旣已帶推行公,越等一體勿遞事,曾已榻前定奪,則昨日避嫌,何爲無端捧入耶事,命下矣。雖有越等,勿遞臺職事,上年四月間,果有定奪之事,而昨日掌令韓范齊之來避也,該房承旨,適以傳諭事出去,臣新入院中,此等定奪之事,未及詳知,以致蒙然捧〈入〉,不察之失,在所難免,惶恐敢啓。傳曰,知道。今後,依定式,勿爲捧入。
今日召對時,自來月初生視事取稟事,榻前下敎。
副校理尹德駿,副修撰申啓華上疏。大槪,臣等於韓范齊之避,有不可晏然處置者,請遞臣等之職事。入啓。已上朝報
賑恤廳啓曰,傳曰,日昨備局引見時,凡係可減而未減者,令賑恤廳,更加商量裁省事,下敎矣,何不趁卽擧行耶事,傳敎矣。頃日裁省命下之後,臣等會于備局商議,則壬戌·癸亥裁省時,凡係浮費及貢物價裁減,無復餘地,到今上下,如在干戈搶攘之中,凡百一從苟簡,則猶有可減者,而此非大臣陳達主意,故不敢以此陳情,臣等,欲訪問於外,或有浮費宜省而未省者,則抄其條件啓達,施行數事,方在思量之中,而其間無窒礙與否,未及熟講矣。今玆聖敎如此,且觀全羅監司狀啓,飢病之民,死亡之報,日數十至,道內田稅大同,請盡留以爲前頭繼賑之地,廟堂覆啓許施,又令本廳料理充償,而厥後至於數萬石,本廳亦無措手充償之勢,大槪生民塗炭,至於此極,朝廷猶守常規,不思大變通,則實非保民爲國之道,上自宮禁,下至凡百需用,一如丁丑亂初磨鍊,限今年施行,則庶有拯濟之望,請令廟堂覆啓指揮,以爲奉行之地,何如?傳曰,允。已上謄錄
尹攀,以都摠府意啓曰,副摠管任相元,除標信,鑄成廳坐起進〈去〉之意,敢啓。傳曰,知道。
以備忘記,傳于尹攀曰,今下弓矢,柔遠僉使兪聖厚處給送。
獻納尹彬疏曰,伏以臣,賦性庸暗,見聞孤狹,言責之地,固非其任,前後參酌,動遭顚躓,不能隨時俯仰,以至重被彈劾,儕友□諒,訾謗交集,二行缺尙曰衰耗老昏,處事顚錯,衰耗老昏,□臣實狀,處事顚錯,理勢當然,其何望冒玷言議之列,能盡耳目之責乎?省尤追愆,齚指靡及,居常愧懼,若無所容。不意玆者,薇垣新命,乃降於已試僨敗之餘,臣誠震駭,實不知措身之所也。噫,向臣所坐,人疑以心迹之不美,此非如薄愆細過,猶可洗濯而自新者也,雖謂之衰耗老昏,此亦豈頹齡宿疴,所可更少而自振者耶?臣於此,實不知朝家用舍之意也。臣積病沈淹,精神都喪,而一端羞恥之心,猶有與人同者存,自揆汚衊之蹤,實無抗顔陳力之路。且臣痰病,症勢危惡,徑冬綿綴,入春尤谻,氣逢火激,動輒添加,脚痿步澁,轉側須人,負席私次,末由强策,孤負洪渥,罪合萬殞。伏願聖明,察臣情勢之臲卼,憐臣病狀之沈篤,亟許鐫削,以謝公議,以安私分,不勝幸甚。
李濡,以義禁府言啓曰,以黃海監司狀啓,刑曹粘目,前平山府使崔元立,交代府使李國華,反庫差使員金川郡守尹敏聖等,移本府處置事,允下矣。崔元立,方待命於本府,卽爲拿囚,而李國華·尹敏聖,時在各其任所,依前例,府書吏·羅將,發遣拿來,何如?傳曰,允。
戶曹判書鄭載嵩疏曰,伏以臣,身罹劇疾,漸至難醫之域,不避嚴誅,屢上乞免之章者,只緣病勢無陳力之望,非敢有一毫圖便之意,而天鑑不諒,尙靳許遞,臣之狼狽窮蹙,其亦極矣。千萬意外,伏蒙聖恩,遣醫看病,繼有珍劑之賜,顧此異數,有非微臣涯分所可承當,臣誠惶恐感激,但有涕淚,臣之種種病狀,已悉於前後疏辭之中,今不敢一一更煩,以溷天聽,而氣塞胸膈,喘息急促,痰迷心□,精神錯亂等症,二行缺夜不寐,貼身病席,眞元日敗,雖未知溘然淹速之如何,復起爲人,已無望矣。臣若瀆擾是懼,泯默退伏,不復呼籲於天地父母之前,則憫迫下情,終無可暴之日。玆敢冒陳肝膈之至懇,以冀仁覆之天,少垂矜察。伏乞聖明,哀憐臣病之已不可爲,深念重任之不宜小曠,亟賜遞改,俾無公私狼狽,千萬幸甚。
尹攀,以司僕寺官員,以提調意啓曰,江華鎭江場,凡事看檢,及煤音,松浦牧場移設處定界事,本寺僉正李曼著,南陽大部島別設牧場看檢事,主簿洪受寬,今二十一日,竝給馬下送之意,敢啓。傳曰,知道。
吏批,行判書呂聖齊進,參判尹趾善受由在外,參議朴世堂在外,都承旨沈梓進。
兵批,行判書趙師錫病,參議鄭鑰進,參議尹以道未肅拜,參知申琓·左副承旨尹攀進。
以沈攸爲大司諫,李䎘爲大司憲,李后定爲司諫,洪受疇爲掌令,洪受瀗爲□正,閔鎭周·黃欽爲持平,任弘望爲禮曹參議,李墪爲吏曹正郞,閔光爲繕工假監役,朴東萬爲典籍,吳碩夏爲幽谷察訪,崔敬中爲學諭,鄭希玄爲校書副正字,李國芳爲宗簿正,李善溥爲兼執義,金昌集爲兵曹佐郞,金萬埰爲兵曹正郞,梁重廈爲刑曹正郞,南致熏爲校理。
傳曰,執義加望,以韓垽爲執義,以李寅煥·李善溥·嚴緝爲副護軍,洪萬容·李國芳·梁重廈·李斗岳爲副司直,金澋爲副司果。
鄭勔,以成均館官員,以知館事意啓曰,本館學錄李徵晩,曾爲士子時,所行多有不美之事,不齒於鄕中,當賊鑴鴟張之日,與其徒附托頌美。二行缺學諭朴萬鼎,當僚員聲罪徵晩之時,欲爲掩覆私護,立異作鬧,阻遏公共之論,其習可惡,竝汰去,何如?傳曰,允。
金世鼎啓曰,傳曰,兩司之官,旣令帶推行公,越等一體勿遞事,曾已榻前定奪,則昨日避嫌,何爲無端捧入耶事,命下矣。雖有越等勿遞臺職事,上年四月間,果有定奪之事,而昨日掌令韓范齊之來避也,該房承旨,適以傳諭事出去,臣新入院中,此等定式之事,未及詳知,以致矇然捧入,不察之失,在所難免,惶恐敢啓。傳曰,知道。今後,依定式,勿爲捧入。
鄭勔,以弘文館言啓曰,新除授校理南致熏,時在全羅道羅州牧,經筵入番事緊,請斯速乘馹上來事,下諭。傳曰,依啓。
傳于鄭勔曰,今觀全羅監司狀啓,則濟州凶荒亦慘,賑事方張云,新牧使姜世龜,令該曹,使之催促辭朝。
奉敎鄭齊泰疏曰,伏以臣,當官不職,自速罪戾,纔蒙恩譴,退伏自訟,且欲及此罪廢之日,以爲就閑田廬,專意修史之地,遂來投安山先墓之下矣。不意今月十四日,祗奉聖旨,以臣爲藝文館奉敎,斯速乘馹上來者,臣聞命驚惶,無所措躬。向臣所遭,是怠慢不職,實非尋常薄責,而今不滿二旬,遽爾收敍,復授前職,非以爲臣之罪釁已滌,特以史官乏人,苟爲姑赦之擧耳,臣何敢得此誤思,有若應受者,乘時僥倖,冒進邇列乎?臣且所掌記注,極其浩穰,積床堆室,没溺其間,茫然非時月之間,供仕之暇,所可容受者。故曩臣之在職,爲日已久,罔非臣速戾之日,今又復五行缺雖欲怵畏分義,扶舁趨命,而卽今病狀,實無自力登程之勢。至今本症痰病,根柢旣深,時日之間,決無復起供職之望,顧此所帶史職,最是緊任,不容暫曠,何可久爲虛縻,一任瘝廢乎?伏乞聖慈,亟賜回還成命,停收召旨,削臣職名,仍前罪籍,以肅朝綱,以安微分,不勝幸甚,臣無任云云。答曰,省疏具悉。爾其勿辭,上來察職。
副校理尹德駿,副修撰申啓華等上疏,伏以卽者,掌令韓范齊,以罷職當該承旨之啓,意見不同,引避退待,處置歸於本館,而臣等,曾於榻前,論啓承旨不爲覆逆之失矣,金鎭龜等,陳疏辨明,而聖批,以臣等蔽於私意,喪其是非之公心爲敎,至今悚縮,自悚不暇,其於承旨論罪輕重之間,何敢有所暇可否乎?伏乞聖明,亟遞臣等之職,以幸公私,不勝幸甚云云。答曰,省疏具悉。爾等勿辭處置。
掌令韓范齊啓曰,臣方在越等應遞之中,而處置請出,實是意外。臣於上年,忝叨本職時,以應爲越等引避,而其時,則以外位移拜,故解由未到,越等在於未入前,以此請出,容或一道,今則越等之罰,方在身上,曾前未有越等,而仍冒臺閣者,則豈獨於臣身,仍帶臺職乎?此則決無是理,而强令出仕,大違法例,臣何敢晏然行公,自同無故之人乎?且臣伏見本府新啓,則其中一款,有所未盡者,副提學崔錫鼎之以言獲罪,朝家處分,果爲過重,而喉司之臣,不能苦口爭執,此則難免其失,而自前不覆逆之承旨,雖有論責之擧,重則請遞,輕則請推,至於罷職之請,臣未知其的當也。臣一日在職,則當爲連啓,而意見不同,有難苟循,昨日就職之後,所當卽爲引避,而臣所前患,十分危苦之中,添得傷寒,食飮專廢,四肢委苶,手足戰掉,不能把筆,扶掖出門,達宵苦痛,無數發汗,俟其少間,今始來避,所失尤大,以此以彼,不可苟冒,請命遞斥臣職。答曰,憲臣之請罷停擧等論,無非務勝之致,予甚慨歎矣。今此避辭中,未知的當之說,似乎得宜也。勿辭。
李濡啓曰,掌令韓范齊,再啓煩瀆,退待物論矣。傳曰,知道。以上燼餘
午時,上御瑤華堂。召對入侍,參贊官金世鼎,侍讀官尹德駿,檢討官申啓華,假注書曺武勛,記事官尹訓甲·徐文裕入侍。尹德駿,進讀綱目漢宣帝紀,自二年春二月鳳凰·甘露降集京師,止四年春凶奴呼韓邪稱臣遣弟入侍。上曰,下番進講。啓華進讀,自糴三輔近郡穀,止凶奴款塞請朝,講訖。德駿,講論旨義曰,紀鳳凰·甘露之集,書祥瑞也。至蓋寬饒事。啓華曰,臣觀寬饒之封章,以刑餘爲周召,以法律爲詩·書等語,蓋出於憫儒術之不行,覬用舍之克正,必欲感悟其君心,斯可謂善矣。第其爲人,深刻而好譏刺,至於數犯上意,此其所以取禍也。德駿曰,於諫大夫鄭昌之上書訟寬饒冤,足以見寬饒之公淸剛直,而多仇少與一行缺鄭昌之官,以諫爲名,不敢不言等語,似乎得諫臣之體矣。至丙吉事。德駿曰,丙吉之問牛喘,自吉今來,皆以爲名言矣。上曰,調陰陽順四時,宰相之事也。丙言之不問群鬪死傷,而獨於牛喘而問之,人之謂知大體,不亦宜乎?至韓延壽事。啓華曰,閉閤思過,雖非以德化民之本,而若其昆弟息訟,吏民俱相謂善良,不爲過矣。至嚴延年事。德駿曰,延年,陰鷙酷烈,殺人衆多,有若屠兒之屠六畜,當世之號以屠泊者,於此可見矣。上曰,延年之母,能揣延年之終被大禍,東歸掃墓,而待其喪,其可謂賢智矣。至黃覇神雀事。啓華曰,漢宣帝,酷好祥瑞,故當時之內外臣僚,皆以神雀·黃龍等事,迎合上意,此無非人君之自導也。宋眞宗,好祥瑞,故其時群臣,亦皆以祥瑞媚悅,至於寇準,初則不以祥瑞爲事,終不免爲媚悅之歸,此豈相類者也。至楊惲事。德駿曰,惲之死,雖無殺死之罪,而至於作書答友人,言多放肆,若其田彼南山,蕪穢不治,種一頃豆,落而爲箕等句語,蓋所以譏刺君上,侵侮朝廷,故被人搆誣,竟至於死,漢家法令極嚴,少不容貸者,此可見矣。德駿曰,觀史之法,不但在於讀習,當以監戒爲本,宣帝,賢君也,元帝,昏主也,二帝之事,亦可以折衷而監戒者也。上曰,曾以弘錄事,差出副學及應敎矣,何至今不爲擧行耶?啓華曰,今番新榜,亦多有可合之人,而當待其莅歷,然後可以被薦,故有此等待,未及擧行矣。上曰,自來月初,當視事矣。退出。以上燼餘
上在昌慶宮。停常參·經筵。
夜一更二更,月暈有霧氣。三更四更,月暈兩珥。五更,月暈。
答副校理尹德駿,副修撰申啓華疏曰,省疏具悉。爾等勿辭處置。
京畿監司書目,奉敎鄭齊泰辭職上疏上送事。啓。答曰,省疏具悉。爾其勿辭,上來察職。
下直,潼關僉使李得老。
左議政鄭知和二十八度呈辭。入啓。傳曰,予意旣竭,而只緣誠有所未孚,繼上丐閑之章,杳無造朝之期,愕然且慚,無以爲喩。當此國勢岌嶪,鼎軸未備之日,決不可徑年引入,恝視不顧,卿其體寡昧前後懃懇之志,念股肱一體相須之義,亟斷來章,臥閤論道,以濟時艱。仍傳曰,遣史官傳諭。
傳曰,召對爲之。
政院啓曰,掌令韓范齊引避退待,大司憲李䎘,執義韓垽在外,掌令洪受疇,持平黃欽·閔鎭周俱未肅拜。今日將以監察茶時,事甚苟簡,憲府未肅拜人員,竝卽牌招察任,何如?傳曰,允。
玉堂箚子。大槪,請掌令韓范齊遞差事。入啓。答曰,依啓。
吏批啓曰,臺諫有闕,政事,取稟。傳曰,明日爲之。
府啓,請罪人金重夏嚴鞫處斷事。請康津縣監李世剛罷職事。朝家用罰,不宜偏重,聖人鎭物,務在平停,四館之不爲補停輕重,遽爾論罪,爲先賢申辨之儒生,惹起鬧端,推上朝廷,則此固罪也,而儒生輩之深操文字,亦不可謂全然無失也。槪之四館與儒生,交相磯激,均有失矣,而疏儒之停罰旋收,史臣之譴責太過,處分,不免有疑於抑揚彼此之擧矣。殊乖平停之義,實爲偏重之失,請加三思,還收四館罷職之命。聖人必寬裕有容,而王者不以言罪人,副提學崔錫鼎身居近密,才罷前席,有懷必達,投進一疏,雖其言不中理,不槪聖心,猶當優容寬暇,可不相濟,俾不悉於都兪吁咈之盛,而一封才奏,嚴旨旋降,摧折太甚,譴罰太過,大聖人平心舒究之道,不宜如是。況其疏中不仁等語,元非詆斥鼎席之意,而至以敲撼大臣爲案,則亦非其罪矣。經幄之長,以言獲罪,實非淸朝之美事,且傷事體,請還收副提學崔錫鼎罷職不敍之命。李斗鎭·鄭濟先,俱犯償命之科,實爲難貸之罪,則其在肅法之地者,所當爭執之不暇,而前執義李善漙,請出引避諸臺,以爲濟先地者,已極無據,至於不顧公議,遽停斗鎭之啓,則其依阿周遮,欲免區別之嫌者,尤爲可駭,其所做錯,不但喪失臺體而已,不可置而不論,前執義李善溥,請命罷職。人君所以統御一世者,惟在於法,法苟不伸,人易犯辜,故自古明王之蔽獄也,必斷之以三尺,無或撓枉者,良以此也。今此李斗鎭之罪,初非有欲殺之計,又非其手犯之事,該府未的其律,大臣不一其議,則聖上之特命定配,實出於好生之至德,而第念獄體至重,王法至嚴,豈可以事出無情,而有所容貸乎?斗鎭所犯,專出於捉致貴得,迫令上船,仍致索絶墜水,則貴得之死,斗鎭使之然也,論以王法,決難容貸,今乃謂之無情,而輕施定配,其爲屈法,莫此爲甚,其何以慰死者之魂,而防後日之弊哉?物情俱憤,公議齊激,請還收殺人罪人李斗鎭減死定配之命,更令該府,考律勘斷。鄭濟先,假行臺之尊,濫酷刑杖,因私殺人,極其狼藉,揆以王章,自有其律,而乃者,屈法伸恩,故傅生議,遂使殺人之律,殺爲徒配之罪,三尺一撓,後弊難防,竊想備忘辭旨,旣已大警諸臣之不能守法,則厥罪之難逭,公法之當執,殿下亦已知之矣。猶且曲加恩貸,以撓金石之典者,何也?邦憲莫嚴,有不可渝,請還收罪人鄭濟先減死流配之命,更令該府,考律奏讞。新除授行大司憲李䎘,時在京畿高陽地,執義韓垽,時在江襄道原城地,司諫李后定,時在京畿金浦地,請竝斯速乘馹上來事,下諭。前啓,湖儒李震顔因命停擧事,當該承旨罷職事,停啓。答府曰,不允。下諭事,依啓。
尹攀,以都摠府意啓曰,今日入直軍士,中日習射,請出標信。傳曰,知道。
又以都摠府意啓曰,副摠管任相元,除標信,戶曹坐起進去之意,敢啓。傳曰,知道。
以備忘記,傳于尹攀曰,今下弓矢,潼關僉使李得老處給送。
以備忘記,傳于李濡曰,柳葉箭邊五中人,扈衛軍官呂謙齊,直赴殿試。
李濡,以兵曹意啓曰,政院啓辭,今乙丑年例守令薦一百五十二張,邊將薦一百五十二張捧入,而秩卑之人,及通政·郡守·縣監不當薦之類,自本院依前例拔去矣,應薦不薦人員,令該曹察處,何如?傳曰,允事,命下矣。依在外·老病人外,應薦不薦人,抄出書入,竝推考,何如?傳曰,允。
李濡,又以兵曹意啓曰,本曹佐郞金盛迪,未除本職之前,重得寒疾,幾死復蘇,而尙今彌留,差復無期,而本曹郞廳,各有所掌,事多緊急,不可等待其差歇,佐郞金盛迪,今姑改差,何如?傳曰,允。
李濡,又以兵曹意啓曰,卽接分軍部將牒報,則今日申時量,曜金門北邊墻一門頹落,而令紫門監,爲先把子圍排,卽爲修築,而西營入直訓鍊都監,軍士二十名,除出守直之意,敢啓。傳曰,知道。
李濡,又以兵曹意啓曰,文臣朔試射武試官元相,今日訓鍊都監習陣時,落馬重傷,決難進去云。元相,改差,副望權儔在外,以他人加望,何如?傳曰,知道。
副校理尹德駿,副修撰申啓華等箚子,伏以臺閣論事之規,可論則論之,可停則停之,或公議所在,不可獨擅,而意見旣殊,終難苟同,則例爲趁卽自列,以俟物議,未嘗有意欲立異,而一日苟在於其職者也。掌令韓范齊,再昨承牌出肅,初則只以越等引避,不及他事,處置請出之後,亦卽就職,而乃以國忌齋戒之事,姑停前啓,而書出朝報,仍爲退去,乃至翌日,始以承旨罷職之論,爲過重,而有所立異,夫旣以姑停,書出朝報,而不卽引避,則是其意,以前啓爲當參,而特因齋戒,不得連啓也。承旨罷職當否,姑捨勿論,臺閣自處之道,豈容如是糢糊?擧措可笑,物情爲駭,請掌令韓范齊遞差。取進止。答曰,依啓。以上燼餘
午時,上御瑤華堂。召對入侍,參贊官李濡,侍讀官尹德駿,檢討官申啓華,假注書曺武勛,記事官尹訓甲·徐文裕入侍。尹德駿,進讀漢宣帝紀,自六年春正月凶奴呼韓邪,止四年春鳳凰·甘露降。上曰,下番進講。啓華進讀,自三年春,止諸葛豐有罪免,講訖。德駿,進釋文義曰,漢宣帝時,奇祥·異瑞,何至此多,而其時臣僚,窺見君上之以下缺。濡曰,廣德之缺至周堪之上疏。啓華曰,觀此執狐疑之心,以來讒賊之口,此蓋其不能强斷之意也。濡曰,宣帝,綜核名實,爲中興之主,元帝優游不斷,故賢邪雜進,二行缺。德駿曰,連日召對讀史,伏想有所增益,雖在燕閑之中,不可放過也。上曰,常爲披覽矣。濡曰,凡人君之道,必以剛柔之得中爲貴,至於政令之間,亦莫不以剛以柔,務合於得中之道也。以下缺以上燼餘
上在昌慶宮。停常參·經筵。
辰時,日暈兩珥。午時,日暈。未時申時,日暈兩珥。夜二更至五更,月暈。
下直,永興府使尹世紀,古群山僉使尹翰周。
禮曹參判徐文重上疏。大槪,腫患尙苦,不得供職,本職爲先遞改,以便公私事。入啓。答曰,省疏具悉。卿其勿辭,調理察職。
京畿監司書目,吏曹參議朴世堂病重,上去不得事。啓。勿辭調理,上來察職事,回諭。
判義禁李正英上疏。大槪,衰病之外,瘡癤遍頭,延及面額,冠巾莫加,以此病狀,決無供職之理,本職及兼帶金吾,亟賜遞改,以便公私事。入啓。答曰,省疏具悉。卿其勿辭,調理察職。
持平閔鎭周啓曰,臣於昨日鄭濟先之啓,旣令該府考律奏讞,爲請矣。第念金吾奏讞,初旣失當,轉輾倖免,終至於減死流配,則本府爭執,固宜直請準法,而臣新入生疏,下語謬誤,有違執法之體,難冒臺憲之地,請命遞斥臣職。答曰,勿辭。
慶尙監司書目,進上闕封熊川縣監李泰禎,彦陽縣監崔世選等罷黜事狀啓。傳曰,闕封之物,至於此多,事甚可駭,而當此凶歲,遞易有弊,節叱分勿罷,拿致營門,從重決杖,勿待罪事,回諭。
傳曰,謝恩使行期已迫,書狀官李善溥罷職之代,不可等待後日。卽令口傳差出,兼臺亦爲口傳下批。
以李㻛元爲假注書。
府啓,請罪人金重夏嚴鞫處斷事。康津縣監李世剛,到任以後,專事苛虐,科外橫斂,民不料生,家在近地,且有人言,當此設賑之時,尤宜愼簡守宰,則豈可使此人,一日居官,重貽生民之害乎?所坐旣重,不可推考而止,傳說喧騰,亦非泛聞之比,請康津縣監李世剛罷職。副提學崔錫鼎,退自前席,繼進一疏,雖其意在偏護,言不中理,其所不槪於聖心,乃其職,則經幄之長也,固當優容寬暇,提誨再示,益恢蕩平之德,以鎭紛鬧端,而一封才奏,嚴旨遽降,至以敲撼大臣,爲其罪案,觀其疏中不仁等語,未必有詆斥鼎席之意,而譴責過當,不少舒究,決非淸朝之美事也,請還收副提學崔錫鼎罷職不敍之命。李斗鎭·鄭濟先兩人所犯,俱在償命之科,而臺官之一論一否,大失執法之體,閭巷之間,竊歎大矣,前執義李善溥,請出引避之臺官,仍停斗鎭之重論,欲免區別之嫌,以停私護之計,擧措苟且,聽聞甚駭,請前執義李善溥罷職,請還收殺人罪人李斗鎭減死定配之命,更令該府,考律勘斷事。鄭濟先,因其私事,憑藉行臺,酷刑殺人,極其狼藉,論以王法,宜從償命之律,而流配之命,遽出於意外,臣不勝慨然也。一人致殺,猶且償命,況至於數人之多乎?濟先之免死投邇裔,於渠大幸,而死者抱冤於泉下,終無可洩之日,此豈王政之所可忍哉?殿下,雖知罪犯之難逭,而猶加恩貸,雖知公法之當執,而未免屈撓,以此擧措,決非所以服人心而尊國綱也。邦憲至嚴,後弊難防,請流配罪人鄭濟先,更令該府,考律勘斷。前啓四館罷職還收事,停啓。答府曰,不允。李善溥事,依啓。
以申曅爲書狀官。已上朝報
兵批,慶德宮假衛將吳相漢,武兼金翼瑞,五衛將權說·沈栻,知事李翊,美錢僉使金二龍,蒜山僉使李光震,五衛將姜萬載·黃澤。
吏批,司諫金斗明,掌令安成,兵曹佐郞洪受漸,典籍李瑄,副校理金昌協,安州牧使許墀,修撰李后定,典籍成虎臣。
沈梓,以忠勳府言啓曰,爲三朝列聖參勳御諱奉安,及開國以下二十功臣題名懸板,別建一閣之意,上年五月,具由啓達之後,而所入材板,給價斫置於平昌等地,而今將因秋水,作茷流下,而凡水上材之下來者,戶曹例有收稅之規,而此則事係御諱奉安,各衙門營堂材板,事體自別,勿爲收稅事,戶曹及所經各邑,回移,何如?傳曰,允。
以下缺以上燼餘
上在昌慶宮。停常參·經筵。
午時,日暈。夜一更二更,電光,乾方·艮方·巽方,有氣如火光。三更四更,乾方·艮方·巽方,有氣如火光。
下直,靑水萬戶金玉昌。
禮曹參判李敏敍上疏。大槪,略伸前日啓辭中餘意,冀蒙裁察事。入啓。
右議政鄭知和二十九度呈辭。入啓。傳曰,安心調理。
以李琩爲假注書。
禮曹啓目,觀此公洪監司李靖錫狀啓,則全義縣聖廟,旣已移建,香祝下送,而只有移安祭祝文是白遣,先告事由祭祝文,不爲下送是如爲白臥乎所,當初本曹啓辭告由及移案祭香祝下送事,啓下分付爲白有去乙,該官及香室,不爲致察,只送移安祭香祝,事甚可駭是白置。該官及香室當該官員,竝從重推考。同告由祭香祝急速下送,使之依例行祭,何如?啓依允。該官及香室所爲,殊甚駭異,竝先罷後推。
答禮曹判書李敏敍箚曰,省箚具悉。箚陳數條,將令廟堂議處。
府啓,請罪人金重夏嚴鞫處斷事。康津縣監李世剛罷職。啓辭同前請還收副提學崔錫鼎罷職不敍。措辭同上請還收殺人罪人李斗鎭減死定配之命,更令該府,考律勘斷事。請流配罪人鄭濟先,更令該府,考律勘斷事。措辭同前新除授掌令安圭,時在京畿砥平地。請斯速乘馹上來事,下諭。答曰,不允。下諭事,依啓。已上朝報
上在昌慶宮。停常參·經筵。
觀象監,辰時巳時,日暈。
尹攀,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管任相元,除標信,戶曹坐起進去之意,敢啓。傳曰,知道。
又以兵曹言啓曰,今日將官朔試射時,闕內入直訓鍊都監把摠·哨官等,依前日榻前定奪,以他員代直出射之意,敢啓。傳曰,知道。
政院啓曰,假注書李琩出使,代他假注書差出,何如?傳曰,允。
以宋儒龍爲假注書。
傳于金世鼎曰,故判書金佐明新山所墓幕造給事,分付。
鄭勔,以承文院官員,以都提調意啓曰,吏曹判書呂聖齊,戶曹參判任相元,竝本院提調差下,使之察任,何如?傳曰,允。
金世鼎,以兵曹言啓曰,今日宣傳官,武臣兼宣傳官,各廳將官等朔試射時,武臣兼宣傳官崔基億·尹以寬·崔台及,未滿四中,武臣兼宣傳官閔相魯·南守夏,去月朔試試射時,未滿四中,依例汰去,何如?傳曰,允。
下直,居山察訪梁楫。
獻納尹彬再度呈辭。入啓。遞差。
判義禁李正英上疏。大槪,冒死更申前懇,冀蒙恩遞事。入啓。
持平黃欽啓曰,臣於日昨,伏見獻納尹彬自劾之疏,至有儕官不諒,公肆謬辱等語,此蓋指臣前日引避之辭也。臣之避辭,初出於辨暴事實,而遣辭之際,支蔓則有之矣,若謂之公肆謬辱,則實非臣意慮之所到也。然其顚末,姑置勿論,彼旣以謬辱爲言,而深自引咎,則臣亦何獨安於心,而揚揚就列乎?玆敢猥呈辭疏,略及難冒之勢,而見阻喉司,情迹狼狽,稽謝恩命,亦涉逋慢,不得不冒昧出肅,而且臣有難隨參於鄭濟先準法之啓者。夫殺人者死,王法固嚴,而行臺奉命,事體亦重,旣有可據之禮,則特從減死之科者,意謂不害於參量輕重之義,故曾與按獄之官,有所酬酌,迷滯之見,今難變改,當此按法爭論之日,何敢仍據臺席乎?請命遞斥臣職。答曰,鄭濟先殺人,出於私憤,則行臺奉命,事體亦重之說,殊未可曉也。勿辭,退待物論。
答判義禁李正英疏曰,省疏具悉。卿辭至此,判義禁之任,當勉勵,卿其安心調理。
校理金昌協辭職上疏。入啓。答曰,省疏具悉。所失在彼,於爾何嫌?爾其勿辭,調理察職。
吏曹啓曰,臺諫有闕,政事,取稟。傳曰,過國忌後爲之。
傳曰,史官一員待命,騎馬三匹,卜馬二匹立之,寧陵內摘奸。
持平閔鎭周啓曰,臣於鄭濟先事,非敢故爲刻酷之論,自異於諸臣之議。蓋殺人者死,三尺難撓,故不得不據法爭執矣。卽伏見持平黃欽避辭,則乃敢歸重於行臺,比例於前事,必欲減貸而後已,臣竊未曉其意之所在也。國制,臺憲之臣,備員開坐,乃得用刑,奉使兼帶者,亦皆因其所幹,各有事目,苟非事目所許,不敢擅用刑訊,豈非所以愼刑法而重人命乎?今者濟先,違越事目,因其推奴,發憤擅殺,至於六人,則强引行臺之名,許免必死之科者,果何如也?在前犯濫殺之科,而亦或有倖逭者矣。臣雖未知其負犯與濟先輕重何如,而然恩命之由於上者,謂之屈法,出入之由於下者,謂之撓法,此出於一時之事,其不可爲後世必守之典,人孰不知哉?猶且急於救解,爲此苟且不成說之論,亦不足多辨也。臣新入臺閣,才發按法之請,而輒與同僚矛盾,致此起鬧之端,何敢晏然處置乎?請命遞斥臣職。答曰,勿辭。
京畿監司書目,大司憲李䎘辭職上疏上送事。啓。答曰,省疏具悉。卿其安心勿辭,從速上來察職。
又書目,衿川呈,待敎李玄祚辭職上疏上送事。答曰,省疏具悉,爾其勿辭,上來察職。
又書目,楊州牧使李思永,稱病不爲出待於大臣之行,罷黜事。啓。傳曰,卽觀狀啓,楊州牧使李思永,前已稱病辭狀,今番領府事之行,又不出待而罷黜矣。思永之故犯必遞,雖未知何意,而曾聞大臣之言,此人爲政剛明,治效頗著云,矧今歲飢賑民之日,不可遞易良吏,只推勿罷。
府啓,請罪人金重夏嚴鞫處斷事。請康津縣監李世剛罷職事。請還收殺人罪人李斗鎭減死定配之命,更令該府,考律勘斷事。請還收副提學崔錫鼎罷職不敍之命事。請罪人鄭濟先,更令該府,考律勘斷事。新啓,殺人償命,邦憲至嚴,不可援一時之例,假行臺之重,而有所撓屈也,明矣。今此鄭濟先所犯,旣在償命之科,則有難容貸於邦憲,而持平黃欽,急於救解,强爲引避,知王法之固嚴,而乃欲曲貸於奉命之人,知殺人之當死,而乃敢援例於一時之事,至謂不害於參酌輕重之義。噫,殺人之律,固是金石不刊之典,豈可有所輕重低仰也哉?苟且執迷,語不成說,大失執法之體,請持平黃欽遞差。答曰,不允。遞差事,依啓。已上朝報
政院啓曰,開寧縣監柳有運,除授已久,而時未署經,兩司署經,必備二員,方可爲之,而諫院時無行公之員。大司憲李䎘,執義韓垽,掌令安圭,皆在外,掌令洪受疇,病未出仕,持平黃欽,引避退待,只有持平閔鎭周。曾無一員署經之規,當此賑政方急之日,守令赴任,一日爲急,而遐方人馬裹糧,留滯之弊,亦甚可慮,似當有變通之道。大臣之意如此,故敢此仰稟。傳曰,除署經發送。朝報
傳于金世鼎曰,故判書金佐明新山所墓幕造給事,分付。
上在昌慶宮。停常參·經筵。
仁宣王后忌辰。
右議政鄭知和三十度呈辭。入啓。傳曰,安心調理。
司諫金斗明啓曰,譾劣如臣,無所倫比,濫蒙洪造,歷踐臺省,前後叨竊,輒遭顚踣,種種悔吝,皆臣自取,官方之淆雜,物議之嗤點,蓋已久矣。顧此薇垣亞長,是何等極選,而不料陞除之命,乃反誤加於庸庸無似之臣,責之以萬萬難强之任,臣誠驚惶蹜踖,不知所以措躬也。矧今朝議潰裂,是非謬戾,內外交煽,激成波瀾。夫發人私書,擠人坑穽者,肝腑難掩,而許之以辨誣,身居四館,糾警士習者,職分當然,而罪之以起鬧,乃若喉司之臣,不恤公議,巧護君失,臺閣之官,一遵備忘,惟事奉承,乘時迎合,用意抑揚,手忙脚亂,變態層出,遂令大聖人淸明應物之公心,轉輾激惱,不克有終,好惡乖舛,擧措顚倒,瞻聆惶惑,氣色錯莫,於斯時也,雖使忠信直方,爲一世所服者處於言地,猶難格君心而裨聖德,恢正議而糾官邪,豈如臣蠢愚疲劣,所可稱塞者哉?且臣於李斗鎭之啓,迷滯之見,苦不知變,屢叨言責,旋卽避遞,瀆擾之誅,已無所逃,到今苟同,儘非初心,以此以彼,其何敢晏然冒居乎?請命遞斥臣職。
政院啓曰,近來兩司,行公之員絶少,憲府則只有持平閔鎭周一人行公,而諫院則司諫金斗明,今日肅謝後,方爲引避,他無出仕之人。昨日未署經守令,亦有破格除署經之事,事甚苟且,除在外人員外,兩司無故未肅拜人員,竝牌招察任,何如?傳曰,允。
答司諫金斗明疏曰,省疏具悉。夫大臣,人主之股肱,國家之係重者也。汝何人斯,而乃敢詆毁譏斥,若是其無嚴耶?況避辭中,至以乘時迎合,變態層出等語,凌踏喉司臺臣,無復餘地,有若薰蕕氷炭,邪正判焉者然,何其勇於私意,而梏亡秉彝之良心至此乎?誠可驚駭也。勿辭,退待物論。
院啓,避嫌而退,臺閣論事,例多激勵,言或過中,未必爲非,而不變所執,勢難苟同,當避之嫌,與前無異。請司諫金斗明遞差。答曰,依啓。已上朝報
上在昌慶宮。停常參·經筵。
仁宣王后忌辰。
禮曹判書李敏敍上疏。大槪,令遞臣職名,俾伸私情,仍治臣撓法之罪,以謝公議事。留政院。
備邊司啓曰,謝恩使拜表之期,以今月二十九日,推擇啓下矣。書狀官,臨時遞易,行具亦有未及措置,不無窘急之患,以他吉日差退改擇之意,分付該曹,何如?傳曰,允。
持平閔鎭周啓曰,臣之庸陋,最出人下,而朝廷誤擧,驟置臺憲,迫於嚴召,冒昧拜命,旣在其職,宜盡其責,目見朝著之論議大潰,臺閣之是非不中,竊有所慨然於中者,敢就本府前啓,或停或改,而委靡寂寥之語,不足以鎭定物議,挽回偸俗,則臣之有負於職責,亦已多矣。昨伏見司諫金斗明避辭,則因其自列,專攻近事,詆辱臣身,無所不至,臣實愕然,不能無疑惑於其言也。蓋尹拯私書一款,初出於妄錯,而斷之以誣辱先賢,至於聲罪通諭,此固儒生之失也。然其爲說者,蓋亦爲慮乎日後口實,則擧措雖妄,關係亦重,實非四館所可左右於其間,而以阿其所好之心,妄出投鼠忌器之嫌,遽爾施罰,無所顧憚,終至轉輾磯激,起鬧於朝端,則亦安得辭其罪乎?臣愚意,大槪如斯,乃於出仕之改下文字,仍請罷職之還收,而旣同有罪,則元非上下相持之事,故旋卽停啓,宜乎見斥於一邊偏護之論也。至於一遵備忘,惟事奉承之說,尤不滿一哂。凡論事之體,當觀其事之是非,苟非耶,固當爭執之不暇,苟是也,豈可以君上之有命,而必爲之違異乎?設使不問是非,凡命令訓敎之出於上者,一槪嫌避,而後方可免迎合承順之謗,則將順匡救之義,都知吁咈之盛,不宜竝載聖經也。今於脅持之計,倡爲無理之說,臣不料人之無識,一至於此也。時議紛挐,聖鑑孔明,而微臣適忝言地,據事論執,初何嘗有所計較,而亦不敢以備忘辭旨爲不然矣。蓋定國論,嚴邦憲,事理固應如此,謂臣不能趨赴時論,則果有之矣,若求其是非之公,而語其分義之正,則亦必有後世之良史矣。臣一言發口,輕犯時怒,受侮不可,自取橫逆,尙誰尤哉?惟其職忝臺列,遭此詬罵,不當仍冒,重貽朝臣之羞,而昨緣狗馬賤疾,不得詣臺,經宿來避,臣罪尤大,請命遞斥臣職。答曰,爾無可避之嫌。勿辭,退待物論。
下直,開寧縣監柳昌運。
大司諫沈攸上疏。大槪,久病危綴,未離床席,召命忽降,亦無承牌詣闕之望,伏乞鐫削臣職名,仍治違慢之罪。且臣病未供職,區區所懷,附奏疏末,不勝惶隕事。留政院。已上朝報
金世鼎啓曰,持平閔鎭周,再啓煩瀆,退待物論矣。傳曰,知道。以上燼餘
上在昌慶宮。停常參·經筵。
申時酉時,日暈。
慶尙監司書目,正言金宇杭辭職上疏上送。啓遞差。
戶曹參判任相元辭職上疏。入啓。答曰,省疏具悉。卿其勿辭察職。
公洪監司書目,檢閱宋疇錫辭職上疏上送事。啓。答曰,省疏具悉。爾其勿辭,從速上來察職。
大司諫沈攸辭職上疏。入啓。答曰,省疏具悉。疏末所陳,誠甚得宜,爾其勿辭察職。
禮曹判書李敏敍上疏。入啓。答曰,省疏具悉。卿其勿辭往來焉。
領議政金壽恒,吏曹判書呂聖齊,判尹朴信圭,知事李端夏請對入侍。
正言洪受瀗啓曰,臣卽伏見長官疏本,則以臣處置同僚,措語失當,大加譏斥,臣不勝瞿然之至。金斗明避辭,果涉乖激,多未稱停,而方以前避在於應遞之科,故臣略示過當之意,而仍請遞差矣。今者長官,以措語太緩,不能指斥爲非,臣何敢自以爲是,而晏然在職乎?請命遞斥臣職。
今日領議政金壽恒,賑恤廳堂上請對時,禁府罪囚多滯,判義禁申晸,卽爲牌招察任事,榻前下敎。
今日領議政金壽恒,賑恤廳堂上請對時,謝恩使書狀官申曅改差,前執義李善溥敍用,還爲差送書狀官事,榻前定奪。
答正言洪受瀗曰,勿辭,退待物論。已上朝報
請對時,賑恤廳堂上朴信圭·李端夏所啓,王子·大臣·府院君引陪,自丁丑亂後,各立一人,而丁亥年,加出一人矣。卽今加出之數,不過十人,所費□□□□之時,凡百需用,竝皆裁損,此亦不可無變通之道,依丁丑後丁亥前,一名姑爲減除,何如?上曰,依爲之。
又所啓,大殿別監八人,丙辰加出,癸亥正月還減,甲子三月復舊矣。今年則依癸亥年還減,永勿加出,何如?上曰,曾前擧動時,別監每有〈不足〉之患,故加此八名矣。領議政金壽恒曰,別監之加出,或有不得已之事,而旣是癸亥所減,則今亦不可還減矣。上曰,四名還減,可也。
又所啓,過限補充隊之類,自本廳捧價補用事,旣已定奪矣。京外各處裁減之代,充償之數,極其浩大,新屬補充隊之類,自今月限數年,依前捧價,以補萬一之用,何如?上曰,限三年,自賑廳捧價,可也。
又所啓,取考兵曹命下文書,則或有加出名目,或裁減後復舊者,此類限周年還減事,別單啓下後,自本廳取補裁減之代,何如?上曰,依爲之。
又所啓,全羅道大同田稅,旣令捧留,其代自本廳充償事,自備局啓下矣。今此裁減之米,爲先計數,充償於該曹·該廳,其餘不足之數,則卽今廳儲蕩竭,無充給之勢,某條料理移送之後,本道捧留米,則待還捧,會錄本廳,何如?上曰,依爲之。
領議政金壽恒所啓,公洪監司李端錫,瓜期已滿,今當出代,而賑事方急,遞易有弊,限麥秋仍任,何如?上曰,依全羅監司例,限麥秋仍任,可也。
吏曹判書呂聖齊所啓,前者,以綱常罪人所居官革罷事,有就議廟堂稟處之敎矣。大臣方入侍,下詢變通,何如?金壽恒曰,革邑一事,雖不在法典,而以祖宗朝故事·輿地勝覽所載觀之,邑人有詬辱守令者,特命革邑,亦多有之,蓋出於懲惡之意矣。州·府·郡,則次次降號,至於縣則無可降之號,自至於革罷降號之邑,則合屬於他邑之後,守令旣不能一視其民,屬邑之民,偏受其害,仍成弊邑,故雖未滿十年限,曾前亦有變通還復之時矣。臣意則革邑之法,不可全廢,今若減其年限,以五年爲限,則比之十年革邑,亦可以除其民弊矣。上曰,十年革邑,誠爲民弊,降邑則依前以十年爲限,革邑則限五年,可也。
知事李端夏所啓,頃日堤川士民等,呈狀于賑恤廳曰,縣監崔錫晉,以善治之官,當此賑政方急之日,以親年七十辭歸,本縣,雖云距京三百里外,徑路則不滿三百里,且其父年,雖七十,氣力尙强,且無疾病,限畢賑間,願爲仍任,臣以非本廳所敢稟達言送矣。今因入侍,聞公洪監司仍任,適思此事,故敢達。下詢於大臣而處之,何如?金壽恒曰,以法典言之,則親年七十,難於仍任,目今賑政爲急,一時破格,限麥秋或秋成仍任,旣無所妨矣。上曰,限秋成仍任,可也。朝報
賑恤廳堂上朴信圭所啓,璿源錄廳四王子孫錄修正事,加出忠義一名,書吏一名,使令一名,軍士一名矣。今姑停罷,待年豐擧行,何如?上曰,依爲之。
又所啓,大行大妃殿進上養齒匠,尙今仍存,三年內,雖象生時,而至於養齒,別無進排之事,養齒匠二名,減下,何如?上曰,依爲之。
又所啓,大殿·中殿,杻木匠各一名,而大王大妃殿杻木匠,則乃二名也。一名減下,何如?上曰,依爲之。
又所啓,內贍寺各殿進上牛毛煮取匠八名,自五月至七月料米上下,此不過素膳一味,而三朔內逐日供上,未必盡入御供,多歸浪費云,煮取匠四名減下,使之間日供上,則非但料米之減,燒木之價亦減,煮取匠四名,減下,何如?上曰,依爲之。
又所啓,大典內侍府小注曰,掌大內監膳·傳命·守門·掃除之任,共一百四十員,而自從二品尙膳,至從九品尙苑,有五十九員,此則似爲實職,其餘則似以遞兒付料祿,而卽今各殿內官料祿所受之數,爲二百四十六員,比諸大典,則一百六員加數矣。且大典尙膳二員爲從二品,而卽今受從二品料者,爲二十二員,其餘各品,比大典元數,加受者亦多。若一從大典法,則一百六員,當在減下之中,而卽今宮殿守直形勢,與設法之初有異。且當凶年,猝然減下,則無所依歸,勢亦難便。品料則一依大典五十九員之數,其餘散料之人,雖不能盡減,不緊之員,量宜減損,何如?金壽恒曰,內間形勢,自下有不敢知,而內官給料之數,比舊漸多,雖不能一準法典定數,若自上斟酌減損,則似好矣。上曰,以宮殿守直處多,故內官之數,比前稍加矣。料錄減數事,必有辛亥年戶曹文書,相考稟達,其不緊之員,當量宜減損矣。朝報
請對引見時,朴信圭所啓,內弓房別造弓箭,甲子條,始爲復舊矣。今年則物力未及上下云,依癸亥年還減,何如?上曰,今春則姑爲還減,而去秋冬等弓角未及造成者,仍爲完役,可也。又所啓,訓鍊都監焰焇·火藥色監官·匠人等,及牛隻料米太,癸亥正月權減,甲子二月復舊矣。今年三月爲始,限明年二月還減,何如?上曰,依爲之。又所啓,扈衛廳軍官十二員,癸亥二月加出矣。依前減下,何如?領議政金壽恒曰,扈衛廳軍官料米額數,當初則一廳各五十員,而所任軍官三員朔料及使喚需用之費,曾無別爲上下之事,皆以此計除題給,故入番之數,未滿五十員,雖當年凶裁減之時,只減其料米,而不減其額數矣。自上年分設四廳之後,以一廳三十八員定數,所任軍官三員,則自該曹,別爲給料矣。今若還減其料米,則當以元額三十八員料米,依前除出分給,內外入番之數,勢將減矣。當退而相議入啓矣。上曰,姑爲減除,可也。又所啓,都監軍兵放料,自禁衛營設立變通之後,只以三手糧給料,而凶年稅入減縮,則三手糧不足之故,犯用戶曹經費,至於四五朔,凶年百官頒祿,亦以頒料裁減磨鍊,則軍色之料,不當獨爲常年例上下,辛亥以後馬兵及哨禁軍等料米各一斗,而自甲子朔復舊,一朔還加之數,至於二百餘石零,通一年計之則二千四百餘石,依辛亥以後還減,何如?領議政金壽恒曰,馬兵及哨禁軍料米,自辛亥減其一斗,久未復舊,軍兵殊甚冤悶,故臣於上年,以此陳箚,特下還給之命矣。以養兵之道言之,則凶年宜加其廩料,不當裁減,而但卽今稅入大縮,御供以下,無不減省。且三手料,自是軍兵廩給之米,若此可以支下,則雖當凶歲,不必減省,而卽今三手糧不足,至於犯用經費,則似不得不姑爲權減矣。上曰,軍兵廩料,視他有別,而年事如此,不得已有此裁減之擧,姑減一斗,可也。又所啓,辛亥五月,以備邊司啓辭,軍兵馬料,毋論上中下馬,皆以六斗減給,官馬中不合戰馬者,除出放牧事,允下後,訓局左右別將所屬戰馬,品劣者八十九匹,箭串馬場放牧,禁軍所受戰馬,品劣者四十匹,亦爲放牧,今亦依此,使之抄出,自四月初放牧,何如?上曰,依爲之。又所啓,西北武士遞免,癸亥正月減下,而自兵曹給料矣。甲子五月,又自戶曹給料,而目今經費匱竭,姑依癸亥例,令兵曹給料,何如?上曰,依爲之。又所啓,澆奠床之價,以各官大同米三石一斗七升七合五夕會減,而不足之數,各官自備,故一床所入,至於六七石云。各陵祭品,本從簡約,公卿·宰臣致祭饌品·澆奠床,依宰臣致祭饌定式,大同米量減,何如?領議政金壽恒曰,畿甸各邑,本來殘弊,使喚鮮少,而澆奠床,專責本官,則未免偏苦,故輪回定於各邑,至於一二程,往來辦備,其間貽弊不貲,不但祭需之難而已,合有變通之道矣。朴信圭曰,以大同米,依定式直給本家,以除畿邑之弊,似好矣。上曰,以大同米三石,直爲題給,可也。
請對時,領議政金壽恒所啓,今春諸道水陸習操及兵使·營將巡歷等事,以年凶之故,三南則竝令停止,而諸道則營將,簡其騶卒,一番巡點事,旣已定奪分付矣,畿甸則上年,雖不至如三南之凶歉,而民役之煩重,倍於他道,卽今民間飢饉已甚,且當耕作之節,點閱軍兵之際,必有妨農起弊之端,依三年例,一體停止,何如?上曰,依爲之。已上謄錄
引見時,金壽恒所啓,我國使臣入往北京之時,彼中責應之煩,逐年增加,行中員役所持不多,則無以副其需索,觸事生梗,至於辱及使臣,雖有周旋之事,亦難爲之,故前後使臣,啓請貸出各軍門銀貨,分給員役,非止一再,此誠出於不得已也。上年冬至使入去時,亦如是爲之矣。軍門銀貨,固有取殖之例,而給債過多,不能着實還捧,致令莫重軍需,仍成虛簿,事涉不當,故曾因臺諫論啓,不許給債,以此不敢私相許貸,至於每每上請,事體殊涉煩屑。今番謝恩使一行,亦以資用之艱爲悶,而上使異於外朝之臣,不敢陳啓云。依前已行之例,令各衙門參酌許貸,今後使行員役,則雖無啓達之事,使之量宜給債,以爲還捧取殖之地,何如?上曰,依爲之。已上謄錄
吏批,正言兪命一,兵曹正郞朴世鐫,持平徐文裕,獻納金昌協,司諫李后定,禮曹佐郞朴泰萬,判義禁申晸。
金世鼎啓曰,大司憲李䎘,執義韓垽在外,掌令安圭·洪受疇未肅拜呈辭,持平閔鎭周避嫌退待,持平一員未差,以監察茶時之意,敢啓。傳曰,知道。
戶曹參判任相元上疏,伏以臣叨兼金吾,頃讞鄭濟先之罪,奉命使臣濫刑殺人者,律無償命之科,先朝已有已行之例,故據例獻議,臺閣之論,謂爲失當,而深加非斥,長官旣已引嫌而得遞,臣以同參之人,不可晏然而在職也。玆敢冒死上瀆,伏願聖明,將臣本兼,亟賜遞免,以謝物議,以安微分,則千萬幸甚,臣無任云云。答曰,省疏具悉。卿其勿辭察職。以下缺以下燼餘
午時,上御瑤華堂,領議政·吏曹判書·賑恤廳堂上請對引見入侍時,領議政金壽恒,吏曹判書呂聖齊,判尹朴信圭,知事李端夏,右副承旨李濡,假注書李重章,記注官韓紀百,記事官尹訓甲入侍。壽恒進伏曰,日候不調,不審聖體,若何?上曰,無事矣。上曰,禁府罪囚多滯,判義禁申晸牌招察任事,分付,可也。聖齊曰,書狀官李善溥罷職之代,以申曅差出,非但臨行遞易,事多狼狽,申曅之名,與淸帝之名相似,彼國應以此執頉,必欲遣之,當爲改名,而外議,以仍遣前差之人爲好,問于大臣而處之,何如?壽恒曰,臣業欲進達而未及矣。自前使臣,或書狀,臨行被罪,則特敍仍遣。李善溥所爲之事,雖極不當,第其臨行遞易,當有變通之事,而旣被臺罷,事體重大,必待入侍,可以變通,故今始仰達矣。申曅之行期旣退,則別無不可遣之事,而皇帝之名爲玄燁,故上年驛官之玄姓者,不得赴京,四行缺上曰,備局之請退行期,豈不此故歟?壽恒曰,然。上曰,行具未備云者,求請未入故歟?壽恒曰,書狀官,例爲受賜物造衣服,而未及辦備,且今番使行,日期促迫,故外方求請,亦不來到云矣。端夏曰,改名之事,旣有前例,則亦非難事,而如柳成龍·李元翼,非此人莫可使,故必爲改名以送,至如申曅,何必改名遣之乎?李善溥罷職,雖緣有失,此類甚多,不必偏罪此人,且罰已行矣,仍遣爲便,外議亦如此矣。上曰,李善溥,是非顚倒,而如獨停斗鎭之啓,尤無忌憚,事甚苟且矣。濟先之定配,不過引先朝已行之例,推一時格外之恩,則此豈執法之臣,所可含默之事乎?欲護濟先,竝停斗鎭之啓,殊甚非矣。初避已極乖當,而至於再避,尤無可據,臺臣之請罷,誠得其宜,而今則罰已行矣,仍遣,可矣。壽恒曰,善溥之獨停李斗鎭啓,殊極無形,特遞及臺罷,宜矣,而書狀之任,亦非好事,則仍遣何妨?至於申曅,則今雖不遣,似無因此永不遣之理。上曰,善溥,仍爲治行付職,可也。聖齊曰,文官參下積滯,故氷庫別檢·禁府都事二窠,以文官差出事,定奪矣。頃者洪得龜·申瓁,有除職之命,而適無相當窠闕,故議于大臣,以申瓁爲禁府都事,洪得龜爲氷庫別坐,而申瓁則不仕,旋以文官差出矣。壽恒曰,今番則雖以此兩人差出,此後則以文官除拜,亦無所妨。壽恒曰,伏見義州府尹開市後狀啓,則彼國當有頒赦之擧云。此言果是,則三月入學之後,頒赦當在夏節,畿甸及兩西,物力蕩竭,且當農節,誠極可慮矣。且我國人潛越柵門者,聽彼言辭,彼亦可知爲狂,而越去,時不得發覺,地方把守者,當有罪責,別自彼中査問,則其弊不貲矣。上曰,本道監司査問後,當爲馳啓,伊後論罪,宜矣。上又曰,前冬齎字官謂言,明年皇后冊封,皇太子入學云,而觀此狀啓,又有此言,可知其必有頒勅之擧六行缺。上曰,辛亥年春牟,初雖茂盛,終未免蝗霧之災矣。壽恒曰,湖南秋牟絶種,畿甸亦然,慮其無種難耕矣。頃聞全羅道暗行趙相愚之言,則秋年盡耕,民可得生云矣。壽恒曰,臣有痼疾,不敢行公,而僚相有故,不敢言病矣。臣無裨補之事,當以奔走供職爲務,況當此國計民憂孔棘之日,宜不計顚仆,而近緣病劇,不能頻數開坐,公事酬應,多有稽滯,向以難安情勢,仍入乞免,而累蒙不敢當之數,前後聖諭,極其勤懇,故不敢終始言病,而若其情迹,則愈不安矣。此時時論,不必盡爲嫌避,而旣被三司之斥,則雖不可一一相較,至於冒沒行公,殊無重物論之意,且論議漸激,益至難安之境,則非但臣身之狼狽,其在國體,虧損多矣。若蒙許遞,專意調病,退守私分,則於公於私,可以兩便矣。上曰,前後承宣之諭,旣盡予意,復何多言?卽今時論之乖激,於大臣,必無不安之事,當付之一笑,此時乞退,非平日所望於卿者。安心勿辭,弘濟時艱,宜矣。壽恒曰,當此時乞免,故自上以爲不過情勢難安故,然而臣之乞退,不但在此,凡居官者,雖微班庶品,亦不宜久居,而乃若臣之無似,忝叨此任,已過六年,私分之難安,已不足言,而狗馬賤疾,一向沈綿,效蔑涓埃,罪積癏曠,雖蒙聖度寬大,不加譴何,而鵜梁可誚,鬼瞰可懼,當此板蕩之辰,釋負就閑,固臣分義之所不敢出,而第累試無效,上已洞知,退臣無能,改卜賢德,以濟時艱,實合事宜,若一向敦迫,則臣身之狼狽,固不暇恤,而其於國事,何哉?上曰,股肱有一體相須,雖在平時,不當祈免,況此何等時,而如是乞退乎?寡昧之所依毗者甚重,決不可許矣。壽恒曰,近來時論,轉輾怪激,紛鬧甚矣,臣之意,非謂尹拯誣辱李珥,只以其拯之此言,有害於李珥,而時論乖張,是非不明,自上處分,亦未免過當,故不敢含默,有所云云,國家當辨是非而已,何必斥其申救者乎?論議不一,臺閤爲甚,故臣意則欲其鎭定,而漸至紛鬧,此則臣之不諒時勢之致也。五行缺錫鼎之疏,不必過於近日臺論,則不可偏爲深罪,經幄之長,陳其所懷,而至於特罷,殊涉過重矣。此不但不安於臣身,而欲其還收,國家之用罰太過,故臺臣,亦爲論啓,速允其請,宜矣。至若尹以道·韓構之疏,不論事之是非,其在事體,殊極非矣。一篇辭意,多有不當之語,而至於無辭捧疏,則有若傳語老婢云者,告君之辭,豈容如是?喉司之任,惟掌出納,故雖如尹善道·柳世哲之疏,不敢稟啓,亦皆捧入,待其自上處分,則不爲論啓者,果爲傳語老婢乎?此一款語意非尋常,至於愚迷之見,不知其妄發云者,以偏護尹拯,故語如是謬戾,兩人所爲,竝皆無據,臣非請加其罪,而事體所關,不得不言,而至於錫鼎,則更申榻前奏達之言,重加譴罰,未免過當矣。上曰,錫鼎之疏,觀其遣辭,言議之峻,更加一層,顯斥大臣,故特令罷職矣。壽恒曰,金斗明之避嫌,專出憤激,不成說話,論議如此,事極無據,二字缺非相爭,自古亦然,若彼此公心,則辭氣之不遜,豈至如此?此則不可專責於一二人矣。且臣以史官之罰便爲非,頃者陳達榻前,自上旣已特罷史官,明白是非,則更無可辨之事,而頗極紛擾,故請勿捧入疏章矣。奈何外議,皆以此爲非云?臣之陳達,只欲其鎭定物議,非出於壅蔽聰明而然也。特罷崔錫鼎之備忘,乃有令政院勿捧入之敎,前事未免過當矣。厥後政院捧入李寅煥之疏,則傳敎雖下,而可見其不以此爲拘矣。上曰,疏章辭意,專爲一事,而連續捧入,太涉紛紜,故有此勿捧之敎矣。此出於一時防塞之意,而非所定式,故其後政院,仍前捧入矣。李濡曰,儒疏亦爲捧入乎?上曰,儒疏異於朝士之疏,不必捧入矣。壽恒曰,臣非塞言路也。只慮其紛紜,故爲此陳達,而外議如彼,儒疏捧入事,亦宜發落矣。李濡曰,試觀今日,別無人□以此鎭定之端矣。以上燼餘
上在昌慶宮。停常參·經筵。
辰時巳時,日暈。午時,日暈,暈上有冠,色內赤外靑,白虹貫日,須臾乃滅。
下直,統制使金世翊。
戶曹啓曰,卽接廣興倉所報,則來三月朔頒料次,倉官進去于右議政鄭知和家,請受錄牌,則方在呈告中,不爲出給云,何以爲之?敢稟。傳曰,令倉官輸送。
全羅監司書目,玉果縣監李墰,連稱疾病,抄出飢民之事,專委監色之手,慢不知何事,爲先罷黜,其罪狀,令攸司稟處事。傳曰,今觀全羅監司狀啓,李墰所爲,極爲痛惡,拿問處置,其代,令該曹,卽爲口傳,各別擇差,一兩日內,催促發送。
禮曹啓曰,傳敎矣。拜表吉日,令日官推擇,則來三月十三日卯時,方物封裹,同月初十日爲吉云,以此日時單粘目中,改付標以入之意,敢啓。傳曰,知道。
京畿監司書目,吏曹參議朴世堂辭職上疏上送事。啓。踏啓字。
政院啓曰,大司憲李䎘,執義韓垽,掌令安圭皆在外,持平閔鎭周避嫌退待,掌令洪受疇,持平徐文裕俱未肅拜,憲府時無行公之員,今日將以監察茶時,事甚苟簡,未肅拜人員,竝卽牌招察任,何如?傳曰,允。
以李昌稷爲玉果縣監。
傳曰,統制使金世翊,留待引見。
持平徐文裕啓曰,臣以無似,驟叨憲職,自顧空疏,不敢承當,而迫於召命,不得不冒昧出肅。第本府,方以鄭濟先考律勘斷事,及副提學崔錫鼎還收罷職事,論啓,而濟先,卽臣之同婿也,錫鼎,卽臣之外四寸妹夫也,揆以情法,毋論有避無避,俱難隨參,請命遞斥臣職。答曰,勿辭,退待物論。
備忘記,兩司之臣,帶推行公,蓋欲矯數遞之弊,而近來國綱不嚴,牌不進之習,愈往愈甚,人臣分義,掃地盡矣。掌令洪受疇,前後違牌,已至三度,若以向日人言爲不安,則經年之後,不當每每引避,雖有身病,如不至委頓,則亦何敢一向違慢,若是其偃蹇乎?其在事體,極爲驚駭,掌令洪受疇,姑先遞差。
領府事金壽興箚子。大槪,敢陳民間飢困之狀,請令廟堂稟旨指揮事。入啓。答曰,省卿箚辭。可想民事之切急,卽令廟堂議處焉。
答副校理尹德駿疏曰,省疏具悉。爾其勿辭處置。
答副修撰李頤命疏曰,省疏具悉。爾其勿辭察職。
吏曹啓曰,臺諫有闕,政事,取稟。傳曰,明日爲之。
備忘記,嗚呼,眇予小子,叨承丕基,一紀于玆,而自惟才德淺薄,施措乖宜,逢天癉怒,災殄荐疊,求之往牒,亦所罕有,夙夜兢惕,食息靡安矣。螮蝀貫陽之變,又見於飢饉慘目,上下憂遑之日,未知何樣禍機伏於冥冥,而仁天之降災儆予,若是其孔昭耶?反躬省愆,一倍危懍,寧欲尙寐無訛也。噫,今玆致災,專在否德,惟當敬畏修省之不暇,飭勵群工,心切慙赧,而然人事失於下,而玄象應於上,則亦豈無交相飭勉之道乎?至於朝廷,四方之根本,而不幸論議分裂,轉輾率阻,駸駸然日趨於莫可收拾之域,若此不已,百事不得做出,何望濟濟推讓,爲四方之標準乎?此予之尋常痛恨者也。咨爾大小臣僚,體予至意,快革染汚之習,克恢蕩平之道,精白一心,恪勤乃職,少答上天之威譴,弘濟國勢之岌嶪。已上朝報
下直,江界府使李孝源。
統制使金世翊引見時,假注書宋儒龍,身有實病,姑爲改差,他假注書差出事,榻前定奪。
傳于李濡曰,昨觀司僕寺啓目,公州牧使李曾賢,以善治守令,曾日累次請仍,況今年事大無,賑政方張之日,不可遞易,付之生年,在前如此之時,亦有變通之例,李曾賢,節分叱推考。
宋昌啓曰,仁宣王后殿·王大妃殿尙宮·侍女等宣飯米一石之代,宣惠廳,以米二石上下,太一石之代,亦以米二石上下云,其以甲折上下者,何耶?問啓事,命下矣。問於該廳,則以爲,兩殿尙宮以下宣飯米,司䆃寺貢物主人等,例爲進排,而凡貢物價,自前從優磨鍊,故如是云耳。問於司䆃寺,則以爲,元貢中米一石之代,該廳,以米二石六斗上下加定,中米一石之代,以米二石上下,元貢太一石之代,以米二石上下加定,太一石之代,以米一石十二斗上下者,乃是卽今定式,而該廳上下之米,不合於宣飯之米,亦或以木綿雜穀上下,故給價輸入,轉換舂正之際,自多減縮,而本寺作紙役價,與各樣公私。二行缺
金世鼎,以吏曹言啓曰,觀此黃海監司啓本,老人今年始滿八十者,令該曹稟處事,啓下矣。上年,因大王大妃殿周甲之慶,年八十以上,特命推恩,則今年始滿八十者,不當一體擧論,此類則勿施之意,敢啓。傳曰,知道。
副修撰李頤命疏曰,伏以卽者,兩司處置,歸於本館,而持平閔鎭周避辭中,鄭濟先事一款,則臣叔父臣敏敍,方任金吾,旣以奏讞失當,見斥於憲臣,纔又陳疏引咎,臣何敢可否於其間乎?臣旣不得處置,勢難仍據於職次,伏乞聖明,亟許遞臣職名,以便公私云云。疏批見上以上燼餘
午時,上御瑤華堂。統制使留待引見時,左承旨宋昌,假注書李重章,記注官韓紀百,記事官尹訓甲,統制使金世翊入侍。上謂世翊曰,進前。世翊進伏。上曰,卿受任西閫,已著聲績,今授三道重任,卿其益加勉勵,無替終始。上又曰,別無稟定之事乎?世翊曰,臣纔受此任,本營事務,有難遙度,到任之後,若有變通之事,卽當啓稟耳。上曰,邊將領率沿海軍兵,與水土之官,無甚輕重,黜陟之際,必須公明爲之。上謂世翊曰,起坐。世翊起坐。上曰,卿前任西閫時,別無弊端之可陳者乎?世翊曰,江邊獨鎭及鄕角弓交子等事,旣已變通矣。其他軍務,若着實練習,則緩急可用,而連以凶歉,閉閣不行,深可惜也。上曰,卽今統制使春秋習操,雖令停止,卿當留心軍務,愼勿抛棄焉。世翊遂退出。宋昌曰,假注書宋儒龍,數日行公矣。以下缺以上燼餘
上在昌慶宮。停常參·經筵。
夜四更,南方有氣如火光。
下直,江界府使李孝源。
玉堂箚子。大槪,持平徐文裕·閔鎭周,正言洪受潤,竝命遞差事。入啓。
副修撰申啓華三度呈辭。遞差。
傳曰,召對爲之。
答玉堂箚曰,凡臺閣論事,如非大段做錯,則只觀避辭,定其是非立落而已,何必費了說話,輕加駁遞哉?閔鎭周,新入臺閣,旣知四館處事之無據,則一啓卽停,元非做錯,若似不爲苟同於乖激之論爲非,則誠有之矣,論以臺體,則不無傷損,有何糢糊苟且之誚乎?持平閔鎭周出仕,徐文裕·洪受瀗事,依啓。
以成碩夔爲假注書。
召對時,來三月朔祭親行,寒食祭攝行事,榻前定奪。
副校理尹德駿上疏。大槪,臣於持平閔鎭周特出之敎,有不敢抗顔於言議之地者。伏乞亟遞臣職,仍治臣妄言之罪事。入啓。
領議政金壽恒箚子。大槪,乞賜策免,改卜賢德,以答天譴事。入啓。
答副校理尹德駿疏曰,省疏具悉。爾其勿辭察職。
今日召對時,侍讀官尹德駿所啓,近日本館僚員甚少,前頭又將開筵,只有臣等二人,事體極爲苟簡。上下番闕員,勿論吏曹郞官,後日政差出,以爲牌招入直之地,何如?上曰,依爲之。
上曰,向者史局上下番,皆以兼春秋入直,事甚苟簡,故特爲變通,差出上下番矣。卽今疏批已下,而尙不上來,事體未安。奉敎鄭齊泰,待敎李玄祚,推考,使之催促上來,可也。已上朝報
禁府都事金潪,吏曹參議尹敬敎,洪原縣監李萬夏,掌令尹彬,禁府都事崔敬中,典籍朴圭世,工曹佐郞李成朝,玉果縣監李昌稷,持平姜鋧,正言尹誠敎,掌令洪受疇,正言洪受瀗,持平閔鎭周。
同日巳時,上御瑤華堂。召對入侍,參贊官金世鼎,侍讀官尹德駿,檢討官李頤命,假注書成碩夔,記注官韓紀百,記事官尹訓甲。尹德駿,進讀綱目漢元帝紀,自春二月赦,止匡衡爲太子如傅。德駿曰,元帝,二月赦,六月赦,連行赦宥之典,蓋赦者,小人之幸也。導之未得其源,則今日大赦,明日犯法,相隨入獄,雖欲使民自新,而輕犯禁綱者,數赦之致也,赦之頻數,固不可也。上曰,古人曰,愼無赦,此言誠是矣。頤命曰,公卿,相與循禮恭讓,則民不爭,好仁樂施,則下不暴,朝著之間,苟以禮讓爲先,而百僚相敬,化及於下,則民日遷善,而不自知矣。故虞朝群臣,濟濟相讓,而民有於變之休,民之善惡,不係於赦,而在於正其原耳。匡衡之疏,非特切實於當時,實後世人君之所當戒念也。若以今日之事言之,搢紳之間,禮讓掃如,少無相敬之道,六行缺至於咸興本宮所設四王及太祖位版,別爲奉安,揆以事例,似爲未安。上曰,奉安已久,不可猝爲變通矣。頤命曰,事係重大,不可因臣等一時草草所陳而廢之,博詢群議而處之,似爲合當矣。至三年夏六月,丞相玄成卒。上命承旨進讀。德駿曰,承旨眼昏,不能解見懸吐,小臣請進講。上曰,然則下番因講。自三年,止徙濟潘陽王。頤命進讀,至陳湯事。頤命曰,陳湯出師,不以正道,幸而成功,與武帝馬邑之事相類也。德駿曰,湯不煩漢兵,振威凶奴,功則不貲,而矯制而用兵,則不無所失,故論賞之典輕矣。德駿進曰,國家不幸,災異之作,無歲無之,而淫虹貫陽之變,又見於昨日,尤不勝驚愕之心矣。變不虛生,臣等愚昧,未知致此之由,而目今民間飢困,生理將盡,又有如此之變,十分惕念,特請弭災之責,宜矣。上曰,驚懼之心,何常一刻忘也?連歲凶歉之餘,又見非常之變。以下缺以上燼餘
上在昌慶宮。停常參·經筵。
尹攀啓曰,行大司憲李䎘,執義韓垽,掌令安圭,持平姜鋧在外,掌令尹攀未肅拜,持平閔鎭周牌不進,今日以監察茶時之意,敢啓。傳曰,知道。
尹攀,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管任相元,除標信,義禁府坐起進去之意,敢啓。傳曰,知道。
左議政鄭知和箚子。大槪,冒死更申危懇,冀蒙矜察事。入啓。答曰,省箚具悉卿懇。災異孔慘,憂虞溢目,驚懼之心,曷可其喩?卿之宿患,調治旣久,神明所護,勿藥有效,何乃連章祈免,至此乎?此時輔相弼違之任,決無勉勵之理,亟遵前旨,安心勿辭,臥閤論道,以副予望,以濟時艱。仍傳曰,遣史官傳諭。
答領議政箚曰,省箚具悉卿懇。噫,國勢之危懇,元元之塗炭,已到十分地頭,恒切憂懼,若恒在己。乃者虹貫太陽之變,又出於飢荒孔慘之日,此莫非凉德忝位,不協于天心,有所致之也。一倍戰兢,罔知攸措。於卿有何所失,而引咎至此乎?況遇災策免,亦非誠實之道,卿其安心勿辭,益竭忠貞,匡輔不逮,弘濟時艱。仍傳曰,遣史官傳諭。
京畿監司書目,大司憲李䎘病重,上去不得事。啓。傳曰,風憲之長,非久曠之位,卿勿過辭,從速上來事,回諭。已上朝報以下缺破
尹攀,以備邊司言啓曰,以領中樞府事金壽興箚子,請發南漢米穀,量宜移轉,以濟飢民之急事,有卽令廟堂議處之命矣。畿甸之民,飢困遑汲之狀,所聞同然,而今者原任大臣,據其目見,有此箚陳賙賑之擧,不容少緩,以各邑數小糴穀,必無以遍救其急,江都·南漢軍餉,曾前移轉於各邑者,未收尙多,卽今見儲不敷,前頭還捧之難,亦涉可慮,而此外無他可以移賑之穀,且其民間形勢之渴急,必不但南漢附近邑爲然,南漢米二千石,江都米三千石,特爲題給,令本道參量各邑形勢,均一分定,各從其附近移轉,而其中大興山城附近邑,則以玄化倉穀物分給,竝令待秋還捧,輸納於本所,宜當。以此急速分付於京畿監司及江華·廣州留守等處,何如?傳曰,允。已上燼餘
召對時,上曰,以年事凶荒之故,纔因賑廳堂上稟達,凡百經費,多所裁減,而各司冗官,亦不可無減下之擧,言于該曹稟處,可也。已上謄錄
大司諫沈攸,司諫李后定,持平黃欽,大司憲李䎘,幽谷察訪吳碩夏,兵曹正郞金萬埰,吏曹正郞李墪,兵曹佐郞金昌集,校理南致熏,禮曹參議任弘望,繕工假監役閔光旻,典籍朴泰萬,宗廟正李國芳,刑曹正郞梁重夏,執義韓垽。
上在昌慶宮。停常參·經筵。
朔親祭齋戒。
辰時,日暈,白雲一道如氣,起自坤方,橫過暈上,直指北方,長十餘丈,廣尺許,良久乃滅。巳時,日暈。
李濡啓曰,大司憲李䎘,執義韓垽,掌令安圭,持平姜鋧在外,掌令尹彬未肅拜呈辭,持平閔鎭周牌不進,今日以監察茶時之意,敢啓。傳曰,知道。
金世鼎,以都摠府言啓曰,副摠管任相元,除標信,鑄成廳進去之意,敢啓。傳曰,知道。已上燼餘以下破缺
傳曰,平安道寧邊府鐵甕山城,上年旣已畢修築矣。其山城形止,詳細圖畵上送事,令備局,分付本道。已上謄錄
上在昌慶宮。停常參·經筵。
下直,黃山察訪宋光俊。
政院啓曰,憲府之官,無無故行公之員,今日茶時,將以監察代行,事甚苟簡。新除授在京未肅拜人員,竝卽牌招察任,何如?傳曰,允。
以元聖兪爲假注書。
府啓,引嫌而退,事有嫌碍,勢難參啓,揆以臺體,不可仍置,請獻納金昌協遞差。答曰,依啓。
吏曹啓曰,臺諫有闕,政事,取稟。傳曰,過國忌後爲之。已上朝報郞廳李思觀校正。日記廳郞廳李重彬書。
上在昌慶宮。停常參·經筵。
自昧爽至巳時,有霧氣。
判敦寧李正英上疏。大槪,冒死更申前懇,本職爲先遞改,以爲汰冗官之地,仍許休致,以終餘年事。留政院。
朔祭親行後,大王大妃殿·大殿·中殿,藥房·政院·玉堂·二品以上·六曹問安。答曰,知道。
藥房啓曰,春寒未解,伏未審聖體,若何?永慕殿親祭,出於累月調攝之餘,冒夜行禮,勞動哀臨之際,玉候不瑕有傷乎?臣等不任區區憂慮,敢來問安。答曰,知道。別無所傷矣。
吏曹啓曰,宗廟及各陵·殿寒食祭,今日當爲受香,而穆陵獻官靈川都正翼賢,稱病不來,不得已以都豫差昌臨都正佾,改付標啓下之後,亦不入來,其病重與否,雖不可知,莫重祭享,終始推諉,無意進參,因此兩人之不進,到今日晩,尙未受香,此出於國綱解弛,而其爲未安,莫此爲甚,不可無警責之道,靈川都正翼賢·昌臨都正佾,竝從重推考,以都豫差行丹原守江,改付標以入之意,敢啓。傳曰,知道。一時稱病,終不入來,尙未得受香,事極驚駭。靈川都正翼賢·昌臨都正佾,竝先罷後推。已上朝報
上在昌慶宮。停常參·經筵。
五更,有霧氣。
以吳命老爲假注書。
上在昌慶宮。停常參·經筵。
自昧爽至辰時,沈霧。巳時至酉時,日暈。
持平閔鎭周辭職上疏。入啓。答曰,省疏具悉。爾無所失,勿辭察職。
右副承旨李濡辭職上疏。入啓。踏啓字。
兵曹參議尹以道再度呈辭。入啓。遞差。
京畿監司書目,安山呈,以奉敎鄭齊泰辭職上疏上送事。啓。答曰,省疏具悉。爾其勿辭,從速上來。
又書目,高陽呈,以大司憲李䎘辭職上疏上送事。啓。答曰,省疏具悉。卿辭至此,當本職勉勵焉。
又書目,驪州呈,以副應敎李畬辭職上疏上送事。啓踏啓字。
咸鏡監司書目,臣旣被部民誣陷,勢難晏然於職次,乞賜罷本〈職〉,仍命有司,治臣誤失之罪事,上疏上送事。啓。答曰,省疏具悉。落訟者之搆誣,何足爲嫌?卿其勿辭察職。
又書目,洪原縣監崔以球,二月初八日,遭父喪,其代,令該曹擇差下送事。
平安監司書目,順安縣監李公權,不能嚴飭刑獄,致囚自盡,難免其責,爲先罷黜,其罪狀,令攸司稟處事。
黃海監司書目,信川郡守魏定相,以其母病,受由歸家,還官無期,爲先罷黜,其代擇差,一兩日內,催促下送事。
判敦寧李正英上疏。入啓。答曰,省疏具悉。筵中下敎,非指爲此等職也,有何可辭之意乎?卿其勿辭察職。
府啓,請罪人金重夏嚴鞫處斷事。請康津縣監李世剛罷職事。請副提學崔錫鼎還收罷職不敍之命事。啓辭同前請還收罪人李斗鎭減死定配之命,更令該府,考律勘斷事。請流配罪人鄭濟先,更令該府,考律勘斷事,啓辭同前新除授司諫李后定,時在京畿金浦地,持平姜鋧,時在慶尙道仁同府,正言兪命一,時在公洪道林川地,竝斯速乘馹上來事,下諭。答曰,不允。下諭事,依啓。
成均館官員,以同知館事意啓曰,今三月初三日,儒生課試,當爲設行,而大提學李敏敍,大司成宋奎濂,受由在外,不得爲之,今月內,無故日退行之意,敢啓。傳曰,知道。
咸鏡道進士柳賀等上疏。大槪,請咸興雲田里所建高麗文忠公鄭夢周,文成公李珥,文簡公成渾,文烈公趙憲,文純公李滉,文正公趙光祖六賢書院,勿循疊設之近例,特爲賜額,仍頒書籍,俾伸遠方章甫尊賢,以向學之誠事。入啓。答曰,省疏具悉。所陳之事,令該曹稟處。已上朝報
兵批,兼司僕將尹就商,宣傳官李汝玉,北評事李塾,都摠管海寧君伋,五衛將李松老·安弘敏。
兵曹佐郞朴泰萬,副校理李后沆,承旨任弘望,信川郡守崔啓昌,兵曹參議李綸,工曹參議李寅煥,大司憲李敏敍,副修撰嚴緝,獻納申啓華,順安縣令李德成。
上在昌慶宮。停常參·經筵。
下直,濟州牧使姜世龜,丹陽縣監李敏章。
兵批啓曰,平安兵使柳斐然,前任長湍府使時,分養馬病傷,旣已降資,其代,依近例,令備邊司議薦,何如?傳曰,此時西閫重任,不可輕遞,在前亦多變通之例,柳斐然,推考,勿爲降資,仍任,可也。
府啓,請罪人金重夏嚴鞫處斷事。請還收副提學崔錫鼎罷職不敍之命事。請還收殺人罪人李斗鎭減死定配之命,更令該府,考律勘斷事。新啓,安州,物衆地大,素稱難治,苟非其人則不可,而新除授牧使許墀,自郞官,陞拜州牧,太涉驟躐,而前在騎省,久任軍色,頗有不謹之誚,畀之雄州,恐貽民害,除目之下,物情駭惑,請安州牧使許墀遞差。新除授行大司憲李敏敍,時在京畿抱川地,獻納申啓華,時在衿川地,請竝斯速乘馹上來事,下諭。前啓,康津縣監李世剛罷職事,推考緘答間姑停。
領議政金壽恒箚子。大槪,宿患猝劇,乞蒙恩遞,俾免病曠之誅事。入啓。答曰,省箚具悉卿懇。疾患如此,予用慮念,未參公會,有何所傷?卿其安心勿辭,從容善攝。仍傳曰,遣史官傳諭,遣御醫看病。
答府曰,不允。許墀,久任軍色,頗能擧職,伊時本兵之長,累次請仍,至於坐罷,特爲收敍仍察矣。今此啓辭中不謹之誚云者,有未可曉也,勿煩。下諭事,依啓。已上朝報
上在昌慶宮。停常參·經筵。
自巳時至申時,日暈。酉時,日暈,暈上有背,色內赤外靑。
大司諫沈攸,左承旨宋昌三度呈辭。入啓。遞差。
府啓,請罪人金重夏嚴鞫處斷事。請還收副提學崔錫鼎罷職不敍之命事。請還收殺人罪人李斗鎭減死定配之命,更令該府,考律勘斷事。請流配罪人鄭濟先,更令該府,考律勘斷事。臣以安州牧使許墀遞差事,有所論列,而以久任軍色,頗能擧職,啓辭中不謹之誚,有未可曉爲敎,臣不勝瞿然之至。自郞官,承拜州牧,官方太驟,物情皆惑,而前在騎省,伊時本兵之長,至於啓請久任者,以其粗有簿書間小才,而不能謹愼,多有鄙瑣之誚,固已久矣。臨民之官,必以淸白爲首,而當此歲凶民飢之日,尤宜愼簡。如或有鄙瑣之事,則貽害於民,將必不貲,況此雄州字牧之任,不可人人輕授,安州牧使許墀,請命遞差。
吏批啓曰,承旨及臺諫有闕,政事,取稟。傳曰,當日爲之。
答府曰,勿煩。已上朝報
吏批,禮曹判書李端夏,知義禁徐文重,禮曹佐郞成虎臣,戶曹參議金載顯,价川郡守楊逸漢,禮曹參議李濡,知春秋呂聖齊,大司諫宋奎濂,承旨李綸,持平鄭善鳴,典籍崔奎瑞,兵曹參議朴泰尙。
上在昌慶宮。停常參·經筵。
夜一更,月暈。三更至五更,巽方,坤方,有氣如火光。
下直,幽谷察訪吳碩夏。
備忘記,立賢無方,乃古昔用人之道也。我國則不然,只觀門地之高下,有所取捨,至於西北之人,勿論爲人之如何,先加輕侮之心,雖有可用之才,不許淸選,沈滯終身,不但渠輩之菀抑,率土之濱,莫非王臣,則朝家用捨,豈宜若是其懸殊乎?曾前申飭,非止一再,而視之尋常,竟歸虛套,揆以事體,殊甚未安。其令吏曹,表著可用之人,抄出書啓,以許通淸望之地,而武士陞擢一款,亦令兵曹,依前定奪,着實擧行。
禁府啓目,前府使崔元立,刑問一次,不服,加刑得情,何如?啓依允。
京畿監司書目,高陽呈,以知事李翊辭職上疏上送事。啓。答曰,省疏具悉。此非人臣一向引避退去之秋,卿其安心勿辭,上來察職。
平安監司·義州府尹書目,冬至使一行,二月十五日,離發北京,二十四日,出山海關,三月十二三日間,渡江出來事,先來事。已上朝報
傳曰,今觀咨文,被捉人禮男,順付於使臣之行,此則誠爲多幸,而以其所供觀之,則自義州越去,似爲明白,而其常時把守不嚴之狀,極爲驚駭,所當直爲論罪,而狂易之言,亦難盡信,依狀啓,待其押來推問後,詳細啓聞,以爲從重處置之地。謄錄
上在昌慶宮。停常參·經筵。
昧爽,灑雪。夜一更,月入東井星。
持平閔鎭周三度呈辭。入啓。遞差。
政院啓曰,大司憲李敏敍,執義韓垽,持平姜鋧在外,持平閔鎭周呈辭受由,掌令安圭呈辭,掌令尹彬未肅拜,憲府無一行公之員,茶時,連以監察代行,事甚未安。除在外受由人員外,呈辭未肅拜人員,竝卽牌招察任,何如?傳曰,允。
吏曹啓曰,臺諫有闕,政事,取稟。傳曰,明日爲之。
府啓,請罪人金重夏嚴鞫處斷事。請還收副提學崔錫鼎罷職不敍之命事。請還收殺人罪人李斗鎭減死定配之命,更令該府,考律勘斷事。請流配罪人鄭濟先,更令該府,考律勘斷事。請安州牧使許墀遞差事。新除授大司諫宋奎濂,時在公洪道懷德地,請斯速乘馹上來事,下諭。答曰,不允。下諭事,依啓。
前知事李端夏上疏。大槪,臣於近日,宿病復苦,賑廳之任,亦難堪供,方擬乞免,而宗伯新除,旣出於非意,國子之長,特爲兼授,又出法例之外,臣驚惶疑惑,罔知攸措。本兼職名,冀倂鐫改,以存國制,以安微分,兼使病喘獲延事。入啓。
京畿監司書目,金浦呈,以司諫李□辭職上疏上送事。啓。遞差。
答禮曹判書李端夏疏曰,省疏具悉卿懇。勿拘資級,特除敎胄之任,意非偶然,卿其安心勿辭,從速行公。已上朝報
備邊司啓曰,今見回還使臣狀啓,則所謂箋文中字句不合處,只使申飭,不加論責,似出於寬免優待之意,至於犯越人順付使行,實非常例,且有勿殺之分付,前頭使臣入來時,似當有陳謝之事云。兩件事,俱出於從寬除弊之意,則果不可無陳謝之擧。令該曹,急速措備方物,撰出文書,以爲順付前頭使行之地,而拜表日期已迫,勢難周旋於其前,更令該曹,差退擇日,宜當。且犯越人曺禮男,自彼中旣令勿殺,則不必狎來京中,待其越江,自本道捉致營下,推問其當初越去地方,得其實狀啓聞之意,分付,何如?答曰,允。謄錄
上在昌慶宮。停常參·經筵。
夜一更,流星出太薇西垣內,入星星上,狀如拳,尾長三四尺許,色赤。月暈。
左議政身病出仕。
江襄監司書目,春川府使宋光淵,今番寒食淸風府院君墓所祭需,終至闕封,此雖下吏故爲生事之致,而事體所在,不得不罷黜事。啓。傳曰,觀此狀啓,似是監色輩厭憚,故爲生事之致,勿爲罷黜,而不察之失,在所難免,推考。
傳曰,明日晝講爲之。
工曹參議李寅煥辭職上疏。入啓。答曰,省疏具悉。爾其勿辭察職。已上朝報
吏批,司諫嚴緝,軍資正南弼星,兵曹正郞李濟民,禁府都事李喜朝。
上在昌慶宮。停常參·經筵。
下直,新塘萬戶鄭希賢。
平安監司書目,龍岡縣令金構陳弊上疏上送事。啓。答曰,省疏具悉。條陳弊瘼,令廟堂稟處焉。
晝講入侍,領府事金壽興,承旨任弘望,玉堂尹德駿·李頤命,假注書吳命老,史官鄭齊泰·李玄祚,武臣李枝遠。
吏曹判書呂聖齊上疏。大槪,臣方忝銓曹,臣名,不宜擧論於政目間,而意外備擬,至蒙誤恩,心甚不安,昨旣上來,而不敢祗肅新命,乞遞知春秋之任,以安微分事。入啓。答曰,省疏具悉。卿其勿辭,從速察職。
咸興生員成汝井等上疏。大槪,敢達所懷,兼陳北路弊瘼事。入啓。答曰,省疏具悉。憂國盡言之誠,予用嘉尙,可不體念焉?他餘事,令該曹處之。
今日晝講時,謝恩使拜表,以今月二十五日退定,而與冬至使一行相値,人馬如或不足,則以刷馬推移入把事,榻前定奪。
京畿監司書目,衿川呈,以獻納申垽辭職上疏上送事。啓。答曰,省疏具悉。爾其勿辭調理,上來察職。已上朝報
晝講入侍時,領事金壽興所啓,司僕寺所屬全羅道屯穀,因本道監司啓請許用,留用於賑資,而本司調度甚廣,專靠於湖南屯穀,而旣失此穀,決無支過之勢,待本道成冊上來,令賑恤廳,依壬戌年例,照數還報,何如?上曰,依爲之。
行副護軍李枝遠所啓,臣以武臣,雖有所懷,無路仰達,今此入侍,出於意外,以所懷仰達矣。臣再爲京畿水使,周覽江華喬桐所屬諸島,則諸島形勢,實爲江都之藩籬。若於此等諸島設鎭,以爲藩蔽之地,則實合事宜,而德浦,移設於通津,作一無用之鎭。今若與水營邊將之在江華者,移設諸島,則似好矣。領府事金壽恒曰,李枝遠所達,不無意見,徐必遠,爲江華留守時,以爲江華所在水營邊將,非本府所屬,多有難便之事,竝請移出於他處,故德浦,則移鎭於通津,鐵串井浦則移設於他處矣。未久鐵串井浦,以其移設處所之不便,還爲入來,德浦則至今仍處於通津地,而德浦,則所處之地,亦是要害,水澌塞江之時,甲串津渡,累日不通,則必由新德浦過涉矣。設有事變,此處設置一鎭,事勢便當,而至於鐵串井浦,則卽今留守尹堦,亦有移出之意,如果移出,則分設於諸島緊處,爲有益於江都矣。上曰,令廟堂議處,可也。
晝講入侍時,上曰,江華牧子等處,自本府侵徵生魚,使不得保存之故,勿爲侵徵事,曾已申飭,煤音島羔羊,亦令移放,而尙不擧行云,事極不當。江華留守,推考,使之斯速擧行,可也。
特進官尹趾善所啓,今此使行,與冬至使有異,行資甚爲凉薄,及到彼中,如或阻水,且或有意外周旋之事,則不可無物貨,而如無所用,則所當還爲持來,依前例,管餉所儲銀貨,不可不量宜齎去,敢此仰達。上曰,近來使行,連有持去之規,今番亦爲給送,可也。謄錄
上在昌慶宮。停常參·經筵。
巳時,日暈兩珥。
前知事李端夏上疏。大槪,敢申前懇,令遞本兼職名事。入啓。
政院啓曰,來十一日,輪對日次,取稟。傳曰,爲之。
傳曰,明日晝講爲之。
答禮曹判書李端夏疏曰,省疏具悉。已諭於前疏之批,卿其勿辭,從速察職。
江襄監司書目,原城呈,以執義韓垽辭職上疏上送事。啓。答曰,省疏具悉。爾其勿辭,從速上來察職。
輪對官落點,禁府都事李喜朝,都摠經歷鄭淵,承文校檢李信傅,軍器僉正柳漢明,義盈主簿李商雨。
昨日晝講時,參贊官任弘望所啓,檢閱宋疇錫,下諭已久,疏批已下,而尙不上來,請推考,斯速上來事,催促,何如?上曰,依爲之。又所啓,伏見刑曹啓目,大殿酒色扈光老,莫重供上實果,欺罔下帖,私自取用之狀,極爲驚駭。光老,旣以一罪照律,則其時着押踏印之薛里,雖不同情,而尸居其位,矇不致察之罪,在所難免,合有科罪之事,敢此仰達。上曰,當該薛里,罷職,可也。
禮曹啓曰,今月初九日晝講時,謝恩使拜表,以二十五日退定事,榻前定奪矣。吉時,問于日官,則同日卯時,方物封裹,同月二十二日,爲吉云,以此日時,原粘目中,改付標以入之意,敢啓。傳曰,知道。
府啓,請罪人金重夏嚴鞫處斷事。請還收副提學崔錫鼎罷職不敍之命事。請還收殺人罪人李斗鎭減死定配之命,更令該府,考律勘斷事。請流配罪人鄭濟先,更令該府,考律勘斷事。安州牧使許墀,請命遞差。新除授司諫嚴緝,時在京畿陽川地,持平鄭善嗚,時在平安道魚川任所,請斯速乘馹上來事,下諭。答曰,不允。下諭事,依啓。已上朝報
上在昌慶宮。停常參·經筵。
午時,日暈。
下直,吾乙足萬戶李斗光。
參知申琓再度呈辭。入啓。遞差。
京畿監司書目,抱川呈,以大司憲李敏敍辭職上疏上送事。啓。答曰,省疏具悉。卿其勿辭調理,上來察職。
今月初九日晝講時,特進官尹趾善所啓,西北人可合淸望者,抄出書啓事,命下,而至於通淸,則異於循例調用,抄出書啓,事體未安,何以爲之?領府事金壽興曰,西北人通淸事,前後下敎申飭,不啻丁寧,而該曹尙未擧行,誠爲未妥,而至於抄啓,果未知其如何,可用之人,使之抄啓,而就其中可以通淸者,則吏曹相議通淸,似當矣。上曰,西北人通淸事,累度申飭,其中豈無一人可用者,而終不施行,事極無據,故使之抄啓,欲知其姓名矣。表著可用者,爲先抄出書啓,而擇其中可合淸望者,自吏曹通淸,可也。
晝講入侍時,知事鄭載嵩,特進官金錫翼,承旨李綸,玉堂尹德駿·李頤命,假注書吳命老,史官鄭齊泰·李玄祚,武臣權儔,掌令安圭,亦爲入侍。
戶曹參議金載顯上疏。大槪,臣之情勢病勢,俱無供職之望,懇乞遞免,以安微分事。入啓。
今日晝講時,校理金萬吉牌招事,榻前下敎。
副修撰李頤命上疏。大槪,臣於講筵罷黜之後,卽聞母病,宿患之外,又感風寒,症情不輕,不得不冒死更籲。乞遞臣職,俾得專意救護,仍治臣徑出之罪事。入啓。答曰,省疏具悉。爾其勿辭,救護母病。
今日晝講時,掌令安圭所啓,安州牧使許墀,自郞官擢拜州牧,官方太驟,物情皆惑,臣有所論列,而前爲騎省軍色,多有不廉之誚,故措辭中,仍及此一款矣。追聞物議,頗有稱冤,蓋以久任軍色,操切下吏,怨謗甚多,胥動浮言,致有鄙瑣之誚,而詳聞事實,則無眞的可措之端。臣之論人爽實之失,著矣,何敢一刻仍冒於臺席乎?請命遞斥臣職。上曰,勿辭,退待物論。
答戶曹參議金載顯疏曰,省疏具悉。爾其勿辭察職。已上朝報
備忘記,晝講時,假注書吳命老,出入之際,不爲趨蹌,殊甚非矣,推考。朝報
傳曰,今日輪對官,不爲以次出入,一時起立,以致紛紜,事甚未妥,今後入侍承旨,知悉檢飭。
晝講時,知事鄭載嵩所啓,宗廟·永寧殿祭服·祭器等雜物,春秋奉審,隨毁隨改,而社稷·文廟,則無奉審之事,只以本司所報,上下物力,其間多有下人等憑依用奸之弊。自今以後,令戶·禮曹,二曹郞官,每年春秋,偕進社稷·文廟,奉審有頉雜物後修改事,定式施行,何如?上曰,依爲之。
又所啓,宗廟·永寧殿雜物,春秋修改之後,前排之物,竝卽燒火,而南別殿,則春奉審修改,前排之物,燒火於秋奉審之時,秋奉審修改,前排之物,燒火於春奉審之時,其間多有虛疎之事。依宗廟·永寧殿例,前排之物,卽爲燒火事,定式施行,何如?上曰,依爲之。朝報
晝講時,領議政金壽恒所啓,觀象監三學入屬生徒,多是殘弊庸下之輩,天文術業,且將爲魯莽,勸課之事,亦不着實,故以方外之人術業精通者,兼敎授差下,以畀訓課生徒之任,而兼敎授,只是一員,故士夫中,亦有曉解天文之人,則以別兼敎授差下。又於先朝,以方外曉解天文之人,廣加聞見付軍職,常仕本監事,啓稟定奪矣。古阜士人崔天璧,術業精明,人多稱說,上年啓達付軍職,使之常仕於本監,而遐方,只資司勇薄料,留過於旅邸,其勢甚難。渠是業科之士子,且觀其爲人,可合百執事,若令該曹,除授相當職,仍以別兼敎授差下,則事涉着實矣。臣待罪本監,敢此仰達。上曰,依爲之。
知事呂聖齊所啓,頃因臺啓,凡陞敍之類,必用於見在之品,而越品後,則不得通用事,捧承傳矣。六品以上陞敍,則依臺啓施行無妨,而至於參下官,則陞敍,未卽用之於當品,而以仕滿陞六之後,謂之越品,而不用其承傳,則不但冤抑,恩典終有空棄。依前例,限六品通用懸錄,似合事宜,而事係變通,下詢大臣而處之,何如?領議政金壽恒曰,參下官陞敍恩典,若至空棄,則果爲冤抑,呂聖齊所達,誠是矣。上曰,參下官陞敍,依前例施行,可也。
侍讀官金萬吉所啓,李佖,曾爲北兵事時,貪虐麤鄙之狀,北路之人,至今唾罵,如此之人,不可置諸仕版,故臣於還朝後,敢爲仰達,而聞頃日尹德駿,歸自北關,已以所聞,仰達天聽,而其時原任大臣,有所陳達,倖免譴罰矣。若使此輩,終蒙寬貰,則將來貪虐之風,無以懲勵矣。上曰,李佖之除拜中軍也,玉堂亦有此言,而今者筵臣,又以親所聞見,如是陳達,李佖,特爲削版。
又所啓,肅川府使禹瑞圭,前任高嶺僉使時,行已麤悖,北路之人,至今唾罵,如此之輩,不可以事在旣往而置之矣。上曰,罷職。
又所啓,吉州牧使盧銓,不務官事,專委於鄕所,鄕所之輩,因緣爲奸,貽弊民間,謗言喧藉,且乏廉謹之名,似不可仍置於邊上重地矣。上曰,傳聞未必盡信,而筵臣所達如此,罷職。
特進官徐文重所啓,永昭殿祭享用牲事,已爲定奪,當自夏享大祭始行,而當有告事由之擧,來四月朔祭兼行,似爲宜當。祝文中,措辭添入之意,分付,何如?上曰,依爲之。
又以徐文重所啓,邊國翰降資事,允下。已上朝報
晝講時,特進官金錫翼所啓,各處屯軍,因臺啓,有充定他役之擧,本廳屯民,則異於他衙門,平兵作隊,收捧保米,已有定奪事目,不可以着實之屯牙兵,移定虛疎之束伍,勿定他役,以各屯屯監,差定哨官,統率鍊習之地,何如?上曰,與備局商議變通,可也。謄錄
晝講入侍時,特進官金錫翼所啓,臣待罪摠戎廳,有數條仰達之事矣。本廳連値凶年,糧料不足之故,有闕將官,姑未塡差,稍待物力可以給料,然後差出,何如?上曰,依爲之。又所啓,束伍軍兵之設,額數不爲不多,而至於輜重器械運致事,則未有定式,水原防禦使元萬春,募得閑遊人,名以有馬別武,定式充定,勿定他役,何如?上曰,依爲之。謄錄
上在昌慶宮。停常參·經筵。
卯時,日暈兩珥,暈上有背,左右有戟,色內赤外靑。辰時巳時至酉時,日暈。夜一更,月暈。西更,四方,有氣如火光。
下直,信川郡守崔啓昌。
玉堂箚子。大槪,請掌令安圭遞差事。答曰,依啓。
吏曹啓曰,臺諫有闕,政事,取稟。
傳曰,抱川,距京稍遠,雖或有不時招問之擧,未免遲滯,縣監白光炫,後日政,近京守令中相換事,分付該曹。
刑曹,賊人張益善·徐夢得,當日西小門外行刑。啓。
領議政箚子。大槪,賤疾彌苦,職務久曠,懇乞遞免,以便公私事。入啓。答曰,省箚具悉卿懇。疾患彌留,尙未快瘳,深用慮念,從容調理,神明所扶,勿藥有效,至於臥閤酬應,自是大臣之體,卿其安心勿辭,益加善攝。仍傳曰,遣史官傳諭。
傳曰,政事,過齋戒後爲之。已上朝報
判中樞府事閔□□請對時,右副承旨金世鼎所啓,近因憲府之官,無一人行公,茶時連使監察代行,闕啓亦已多日,事甚未安矣。今日政,洪受疇,除拜掌令,而渠有情勢難安之事。頃者至於三度違牌,其在分義,極涉惶恐,渠豈不知,而其所引嫌,殊非淺鮮,實出於不獲已,不敢冒出,前後無異,故敢此仰達矣。蓋於向時吳始壽,爲戶判時,受疇,久爲其郞官,與始壽之子,顔面頗熟,而其時場屋,適爲隣接,則以受疇有文名之故,始壽之子,來問題意,且以其所製表草示之,受疇,言其有一字違簾處而送之。前參議尹以道,亦以其時洪受疇一接之人,同坐而目見,其無暗昧之事,人孰不知,而浮言胥動,乃以始壽之子,借作於受疇,而得中科第爲言,此說之傳播,蓋已久矣。頃日李寅煥,爲大諫時,久處鄕外,不知其間曲折,只憑曩時風聞,率爾論劾,而僚議相左,引避已遞矣。追聞所論,大段失實,深自悔恨,而受疇,旣不敢陳疏自明,故累次違牌,終不得冒出者,以此也。上曰,前年李寅煥,果爲論劾受疇,而寅煥,亦以此見遞。其後李翊,亦上疏伸捄受疇,往來浮言,不足爲信,年久之後,何可每每引嫌乎?世鼎曰,渠之難安情迹,自上雖已下燭,而當初被謗曲折,曾無上達之事,故渠不敢冒出行公矣。此後則更無引嫌之事,卽爲牌招察任,何如?上曰,依爲之。朝報
上在昌慶宮。停常參·經筵。
全羅監司書目,務安呈,以校理南致熏辭職上疏上送事。啓遞差。
政院啓曰,春序已闌,望祭又迫,伏想聖上追慕之懷,益復罔極,第念近來寒溫不適,朝晝異候,此時將攝,尤難得宜。頃日大臣,以連次親祀,恐有害於調攝之意,有所陳達,而自上有日期尙遠,臨時觀勢爲之之敎矣。卽今日氣,陰濕如此,雨後和暖,亦不可必,今若冒夜勞動,則致傷之患,勢所必至,再明祀事,許令攝行,實合愼疾之道。臣等不勝區區憂慮,敢此仰達。答曰,莫重祀事,每令攝行,揆以情禮,實甚未安,卿等勿慮焉。已上朝報
上在昌慶宮。停常參·經筵。
政院啓曰,臣等,昨以區區所懷,有所仰達,聖批不允,臣等實切悶慮,而煩瀆是懼,不敢更達矣。卽今雨意未已,日候不佳,設或開霽,雨後例多寒風,冒夜行禮,難保無致傷之慮。伏乞勉抑至情,許令攝行,幸甚。臣等無任憂悶之至,敢此仰達。答曰,卿等之請至此,今姑勉從焉。已上朝報
上在昌慶宮。停常參·經筵。
申時,日暈。
左副承旨尹攀上疏。大槪,賤疾苦劇,無望供職,冒死呼籲,乞蒙恩遞,兼陳所懷,以備裁處事。入啓。
藥房啓曰,春序向暮,望祀又過,仰惟孝思,必倍哀慕,雨後日氣凄冷,伏未審聖體調攝,若何?臣等不任區區憂慮,敢來問安。答曰,罔極,別無所傷矣。
京畿監司書目,抱川呈,以大司憲李敏敍辭職上疏上送事。啓。答曰,省疏具悉。卿勿過辭,從速上來察職。
兵曹參議朴泰尙辭職上疏。入啓。答曰,省疏具悉。爾其勿辭察職。
禮曹判書李端夏辭職上疏。入啓。答曰,省疏具悉。今玆特除,實非偶然,而卿之固辭至此,試令廟堂稟處。
答左副承旨尹攀疏曰,省疏具悉。疏末事,極爲驚慘,當令本道,嚴覈得情,啓聞處置。爾其勿辭,調理察職。
掌令尹彬初度呈辭。入啓。遞差。
京畿監司書目,陽川呈,以司諫嚴緝辭職上疏上送事。啓。答曰,省疏具悉。爾其勿辭,上來察職。已上朝報
兵批,沃川營將李泓,薪智島萬戶李穳,京畿水使柳重起,兼內乘李世璜,同知閔稷,內禁衛將趙世雄,知事李䎘,五衛將鄭道存。
吏批,魚川察訪鄭仁壽,參知宋昌,禁府都事朴斗世,掌令南致熏,丹城縣監李墀,直講李斗岳,金川郡守黃道光,工曹正郞洪萬恢,副應敎李墪,吏曹佐郞申啓華,別檢李世載,黃海都事成碩藎,燕岐縣監李宇益,掌令南弼星,獻納尹彬。
上在昌慶宮。停常參·經筵。
注書柳成運初度呈辭。入啓。遞差。
政院啓曰,大司憲李敏敍,執義韓垽,掌令南致熏,持平姜鋧·鄭善鳴在外,掌令南弼星未肅拜,憲府無一行公之員,茶時連以監察代行,事甚未安。掌令南弼星,卽爲牌招察任,何如?傳曰,允。
傳曰,史官一員待命,騎馬三匹立之。
公洪道石城幼學李益徽上疏。大槪,請緩兩湖田稅大同徵捧,兼陳南草之害事。入啓。答曰,省疏具悉。疏辭令該曹稟處。
掌令南弼星,謝恩後啓曰,本府,方以鄭濟先考律勘斷事論啓,而臣於此,意見有不可苟同者,蓋濟先之濫殺人命,雖因私憤而發,原其所遭,有關風化,而行臺用刑,亦非法外,則參以情法,容有可恕,當初聖上之詢咨大臣,參考前例,特從流配之典,實出於朝家酌處之道。伊時大臣,旣不明白獻議,厥後臺閣,不爲爭執之論者,亦以此也,而到今准法之請,必發於備忘之下,臣未知其恰當也。迷滯之見,本來如此,則今不可苟冒臺席,强屈隨參,請命遞斥臣職。答曰,人非管下,事非公事,而恣意濫殺,至於此多,則今此所謂行臺用刑,亦非法外者,何所據而發乎?未可曉也,勿辭,退待物論。
吏曹判書呂聖齊,兵曹判書趙師錫,請對入侍。
玉堂箚子。大槪,請掌令南弼星遞差事。入啓。答曰,依啓。
吏曹啓曰,臺諫有闕,政事,取稟。
副修撰李頤命辭職上疏。入啓。答曰,省疏具悉。爾其勿辭,救護母病。
津船內摘奸。已上朝報
吏曹判書呂聖齊,兵曹判書趙師錫請對時,兵曹判書趙師錫所啓,頃日裁省時,西北武士之料,自本曹分給事定奪矣。此有不可不變通者,在前西北武士之屬於守禦廳也,自戶曹,除出局出身空額之料,移給矣。守禦廳罷後,又爲移屬於本曹,而其時則兩局軍兵,割屬本曹,竝與其當年所捧之保米而移送,故以其米,分給西北武士之料,而其米旣盡之後,則他無出處。故自年前,更令戶曹給料,此出於事勢之萬不獲已也。卽今兵曹,無米可給,若以布木,從市直計給,則遐方武士,獨身上來者過半,親自貿米於市廛,極以爲羞恥,請人代行,則不無所失。渠輩以此爲悶,來訴於臣,今此付料,旣出於慰悅遐方武士之心,則其所減米,元數不多,固宜依前。自戶曹以米分給,如以旣減還復,爲不可,則又有一道賑廳之曾前貸用本曹木綿之數,多至數十同,此外今年本曹,當納騎保之布,留賑於湖南者,其數尤極不少。此亦當自本所,取償於賑廳者,其所當償之數,雖難一時盡送,若以該廳所管之米,從市直量宜移送本曹,以爲限裁省還復間分給武士之料,則事甚便當矣。上曰,戶曹分給之料,則旣減之後,不必還復,自該廳計其當償本曹之數,以米移送,可也。
又所啓,不緊營繕停止事,曾已定奪矣。近來諸處役事,極其浩多,戶·兵曹財力,誠難支勘矣。當此飢歲,一邊裁省,一邊興作,殊非惜財節用之道,固宜斯速變通,而若依前奉承傳分付而已,則必無着實之效。令備邊司,各處大小工作,一一査問,其中不可不及時修改處外,其他不緊之事,則竝皆停罷,何如?上曰,分付備局,使之着實擧行。已上朝報
兵曹判書趙師錫所啓,曾因大臣陳達,三軍門將官,取才差出矣。今已經年,故取才之數已盡,今當更爲取才,而臣意,則兩班出身,旣已被薦於內三廳,已爲取才者,其數甚多,而每因三廳窠闕之有限,不得一一調用,不無沈菀之歎。今以三廳取才,分送於諸軍門,差除將官,以爲閑習戎務之地,其中可用者,次次調用,似爲便當。詢問大臣而處之,何如?上曰,此言,何如?領議政金壽恒曰,三廳被薦取才者,其數甚多,而窠闕有限,勢難一時調用,以其取才之類,直爲塡差各軍門將官,而只中人庶孽輩,取才差定,似宜矣。上曰,依爲之。謄錄
上在昌慶宮。停常參·經筵。
卯時,雨雹交灑,狀如小豆。
去夜,傳曰,政事,明日爲之。
下直,洪原縣監李萬夏。
以鄭澔爲假注書。
兵曹參議宋昌上疏。大槪,昨於路上,逢着摘奸中使之行,倉卒紛擾之際,未卽辨識避馬,猥陳曲折,乞賜罷免事。踏啓字。
司直洪萬容上疏。大槪,臣母病勢,尙在沈綿中,人子情理,不能暫離,今日太廟修改時,終不得進參,揆諸分義,罪實難逭。所帶諸務,一竝遞改,俾得專意救護母病事。入啓。答曰,省疏具悉。卿其勿辭,安心救護。
傳曰,明日晝講爲之。
備邊司啓目,粘連啓下,觀此禮曹判書李端夏上疏,則以兼帶大司成之有違法例,縷縷陳懇,力辭不已爲白臥乎所,聖明,爲重敎胄之責,不拘資級,簡自宸衷,特授而兼帶者,意非偶然。以端夏之文學誠實,宜無不堪之理是白乎矣,大司成,係是正三品之職,以一品而兼帶,揆之官制,誠爲不便。以祖宗朝故事言之,則世祖朝,故相臣申叔舟,以崇政,爲大提學,兼帶大司成,而竊聞國初,則大提學之主文者,例兼大司成,自成宗朝以後,始兼知成均,行之至今。申叔舟事,旣在於官制未定之前,則似不可援以爲例。至於仁祖朝,故儒臣鄭曄之事,則果如疏中所陳。鄭曄以兼大司成,陞秩一品之後,政曹,以其資級已崇,請遞,則上意,欲令仍帶,下詢大臣,而大臣,對以當遞是白乎等,以不得不許遞是白在如中,已往規制之可據如此,則端夏之不欲遽當格外之除,出於情勢之固然是白乎旀,且知成均,旣是一館之長,而卽今主文之臣,秩是二品,則體貌坐次之間,亦多有妨礙,今姑許遞似當是白乎旀,本職端,別無難安之嫌,可辭之義是白乎矣,春官之長,雖無煩劇之務,亦非閑漫之地,而朝家旣知其宿病之難於任職,許令任便調息,只管賑事,則賑政未畢之前,不必委以他任,所辭本職,竝爲遞改,何如?啓依允。
又啓目,粘連全羅水使狀啓云云。薪智島萬戶尹尙履,身爲邊將,憑藉船材,偸伐棺材,藏置衙舍,現捉狼藉,其蔑法縱恣之狀,誠極可駭。拿問定罪,水使李䎙段置,監色等之斫取棺材,雖出於萬戶之指揮,而旣有身犯之罪,則所當竝爲囚禁,以俟朝家處分,而本營,直爲決杖放送,節節無據,先罷後推,何如?啓依允。已上朝報
僉知金壽一。
吏批,副修撰韓泰東,修撰申曅,黃海監司尹攀,掌令朴澂,知事李翊,兵曹參議柳譚厚,承旨尹搢,兵曹參知朴泰尙,參議金載顯。
上在昌慶宮。停常參·經筵。
卯時辰時午時,日暈。
下直,穩城府使柳命賢。
政院啓曰,大司憲李敏敍,執義韓垽,掌令南致熏,持平姜鋧·鄭善嗚在外,掌令朴澂未肅拜,憲府無一行公之員,今日茶時,又使監察代行,事甚未安。掌令朴澂,牌招察任,何如?傳曰,允。
全羅監司書目,臣病母,自月初以後,復惑風寒,症情危劇,以此情理,決不可一日留在於職次,敢陳危迫之懇,冀蒙恩遞,歸救母病事,上疏上送事。啓。答曰,省疏具悉。私情雖切,此時方面重任,不可輕遞,卿其安意,勿辭行公。
公洪監司書目,正言兪命一,檢閱宋疇錫辭職上疏上送事。
答正言兪命一疏曰,省疏具悉。爾其勿辭,從速上來察職。
答檢閱宋疇錫疏曰,省疏具悉。益可見是非得失之分,灼然明甚矣。噫,世道大變,義理之晦塞至此,實國家之不幸也。於爾有何難冒之嫌乎?爾其勿辭,從速上來察職。
傳曰,明日晝講爲之。
晝講入侍,領議政金壽恒,知事呂聖齊,特進官徐文重,承旨鄭勔,玉堂李墪·金萬吉,假注書鄭澔,史官李玄祚,兼春秋洪受漸,武臣元相。
兵曹啓曰,近日本曹堂上,位甚不齊,苟簡莫甚。判書臣趙師錫,連日入直,點考出去。參判臣鑰,强疾入直,症情非輕,方在針藥中。參議臣柳譚厚,未肅拜,參知有闕,而都試定於來卄日,尤不可不備員。參議柳譚厚,爲先牌招,參知,亦爲口傳差出,使之察任,何如?傳曰,允。
吏曹口傳政事,以金載顯爲兵曹參知。已上朝報
晝講時,侍讀官金萬吉所啓,北路官屬·品官·儒生·驛吏·奴婢等,各給雇工二名,此乃祖宗朝優恤北路之意,而到今其弊不貲,貧民無依之類,則固有願爲雇工者,而雖是富民,一出立案之後,則便同奴婢,無計脫出,實爲冤抑,合有變通之道,而累百年流來之規,一朝革罷,則將失北路之人心,雖不可輕議,自今雇工立案成給時,守令詳加搬問,如其貧民之自願者,則依願成給,而至於有根着良民,可堪定役者,勿許定給,則此弊自革矣。領議政金壽恒曰,北路雇工定役之規,此乃祖宗朝成法,雖難猝然革罷,其流弊之甚,至於如此,豈無變通之道乎?上曰,自今以後,雇工情願定給事,分付各邑。又所啓,頃日備局事目中,有各處烽燧,掩心甲五部,造備待變之令矣。北路烽燧,大邑則六七處,或至十餘處,小邑亦不下三四處,而掩心甲,必須以正木及厚紙爲之,此皆非北路所産之物,萬無依定數措備之路云矣。領議政金壽恒曰,形勢如此,則雖難一時措備,而漸次措備,無妨矣。上曰,不必一時措備,漸次爲之〈之〉意,分付。謄錄
上在昌慶宮。停常參·經筵。
去夜,傳曰,近日司諫院,新除之官,皆在外,閱月闕啓,事甚未安。獻納尹彬,明朝牌招察任。
左議政鄭知和箚子。大槪,冒萬死更陳崩迫之懇,冀蒙矜察事。入啓。
副校理尹德駿三度呈辭。入啓。遞差。
平安監司書目,謝恩·冬至使一行,今月十五日,還渡江事。
傳曰,今日晝講,停。
答左議政鄭知和箚曰,省箚具悉卿懇。所患如此,予用慮念,從容調理,自可瘳矣。卿其安心勿辭,益加善攝。仍傳曰,遣御醫看病。
今月十六日,吏曹判書呂聖齊,兵曹判書趙師錫請對入侍時,吏曹判書呂聖齊所啓,汰冗官事,旣有定命,而有所稟定,敢此請對矣。搜閱官案,則曾前各司之官,減之又減,更無可減之員。至於差祭時,常患不足,無以推移,其中正可減者,只是若干員,有減省之名,而事不着實,各司正中不緊處,姑勿差出,則似當,敢此稟達。兵曹判書趙師錫曰,我國官方,本自不多,而不緊之員,已盡減省,時存之官,皆是不可減之處也。各司郞僚,俱有所掌,而正以長官,獨無所管,故視爲冗官,雖有省汰之意,而其數亦少,若盡爲減去,則恐有苟簡之弊,至於西班,則只是中樞府·都摠府·訓鍊院等衙門,尤無下手之地。無已則加設武兼,或可沙汰,而此亦有難處者,萬科以後,士族·武弁之仕路,只在於此,許多前銜及出身之仍雜歧陞出六品者,非此則無以推移調敍,故一窠之出,衆皆懸望,得之則喜,不得則怨,此固不可不恤處,而此外訓鍊習讀及參下官,其數頗多,雖似不緊,而不但科場試閱時差備之任,及各司假官之役,皆以此輩塡差,則本非閑歇之任,況且京外出身中,中人庶孽之入仕,只有此一歧,而今若猝然減數則必多觖望,此豈非所得者少而所失者多乎?臣之愚意,無如仍存不減之爲愈,故區區所懷,敢此仰達。上曰,以年事凶荒,多有裁減之事,故汰冗官之意,亦曾下敎矣。誠如卿言,所得者少,而武夫之失望必多,今姑置之,東班亦爲一體仍存勿減,可也。
又所啓,本曹郞官,只有金昌協一人,無故行公矣。今爲外任,申啓華,頃日除授,不爲肅謝,今又除拜,出往畿甸,不欲行公云。本曹事勢,誠爲悶慮,申啓華,推考,使之卽爲察任,何如?上曰,吏曹郞官,不爲行公者,過限勿遞事,曾已下敎,而每當都目大政,郞官亦無備二員之時,故勿許給暇,意有所在,而今此申啓華,不爲察任,事涉濫猥,推考,使之斯速行公,可也。
又所啓,安州牧使許墀,有才局,曾任騎省郞官,專管軍色,頗有擧職之效,發奸摘伏,舊年無面,多數徵出,以此招謗,而鄙瑣之誚,實爲瞹眛。且今番別薦,入於擢用秩,故備擬受點矣。今此被論,實是意外,臺官,旣以失實引避,則別無可引之嫌,而墀,稱以廉隅,不欲赴任云。其在事體,亦難强迫赴任,循例處置,當爲罷黜,而此非厭避之比,實無可罷之罪,今姑改差。上曰,許墀,曾爲假官,累次入侍,故詳見其人矣。久任軍色,旣能擧職,而且入於右相別薦中,則外方字牧之任,亦必能善,雖有論啓,何必改遞乎?姑待其停當,催促使之赴任,可也。
又所啓,善治守令別爲調用事,曾有成命,而徒以所聞,亦難取信,尙未擧行矣。其中治績著名,表表可稱者,有柳以升·趙顯期數人,而柳以升,則以解由未出之故,不得調用,誠爲可惜。在前乏人之時,亦有變通之例,前頭州牧之窠,勿拘解由,調用,何如?上曰,依爲之。
兵曹判書趙師錫所啓,內三廳將鬼薦,每年春則三月,秋則十月爲之矣。今三月,乃是春等新薦當次,而卽今被薦之人,極其浩多,亦難一一收用,今姑停止,待秋觀勢更稟以處,何如?上曰,依爲之。
又所啓,趙顯期之善治,呂聖齊,旣已陳達,而其所爲政,異於凡人,治民之外,輒以興學校爲先務,抄選邑子之秀者,敎訓有方,課學不怠,至於武備,亦不疎略,多所修擧,曾經兩邑,在後之思,愈久而愈切,不特此也。其多聞博識,亦非等閑人,固不可以常調蔭官,比而論之,頃年爲溫陽郡守,辭朝之日,自上賜對,何待臣言而知其人之可用乎?今若別爲調用,則必多有可觀之事矣。上曰,予於下直時見之,已知其如此矣。吏判今方入侍,更加別爲調用,可也。已上朝報
備邊司啓辭,以回還謝恩使狀啓,今番使行入往時,使之呈文禮部,請復牛庄之路事,及西北道開市牛隻,一體奏聞停止之意,竝請座稟處事,啓下本司矣。自移路瀋陽之後,我國使行往來,不但比前淹滯,其間亦多有不便之端。通官輩所言,雖未知其意之所在,而若果復開牛庄之路,則在我亦有所利,今番使行入去時,更觀事勢,令通官輩相議,呈文禮部,無妨。至於今春西路開市牛隻,將爲請停而還寢者,爲慮彼中未詳實狀,或有意外生梗之患矣。北道差往通官及鳳城人等,旣已目覩,西北市牛價馬疲廢之狀,有所言說,則此際據實請停,似有見許之便,令該院,以平安道秋開市,及咸鏡道東開市牛隻,限牛疫寢息間,竝爲停爲之意,急速撰出奏咨,以付今番使臣之行,宜當。以此〈?〉,何如?上曰,允。謄錄
上在昌慶宮。停常參·經筵。
京畿監司書目,抱川呈,以大司憲李敏敍辭職上疏上送事。啓。答曰,省疏具悉。卿辭至此,本職當勉副,卿其調理上來。
冬至正使書目,待罪上疏上送事。啓。答曰,省疏具悉卿懇。多人死傷之患,誠可驚慘。此由於貧殘下卒,猝値酷寒之致,於卿有何不善濟救之失,而引咎至此乎?卿其安心,勿待罪焉。
副使李世華書目,待罪上疏上送事。啓。答曰,省疏具悉。多人死傷之患,誠可驚慘。此由於貧殘下卒,猝値酷寒之致,卿何引咎至此乎?卿其勿待罪焉。
傳曰,明日晝講爲之。
護軍吳斗寅辭職上疏。入啓。答曰,省疏具悉。卿其安心勿辭,調理察職。仍傳曰,遣內醫看病。
黃海監司尹攀上疏。大槪,新授藩臬之任,有難堪當,疾病且苦,尤無陳力之望,亟許遞改事。入啓。答曰,省疏具悉。卿其勿辭,速往欽哉。
吏曹啓曰,臺諫有闕,政事,取稟。傳曰,當日爲之。
傳曰,史官一員待命,騎馬三匹,卜馬二匹立之。已上朝報
吏批,吉州牧使安烒,修撰尹德駿,肅川府使金儁相,戶曹參議申琓,掌樂正安圭,大司憲李䎘。
上在昌慶宮。停常參·經筵。
下直,金川郡守黃道光。
備邊司啓曰,本司堂上見存之員,亦非不多,而本職務劇之人,不能專意察任,或於開坐之時,無以備員,事體未免苟簡。左參贊申晸,行副護軍李䎘,提調差下,使之察任,何如?傳曰,允。
以成儁爲假注書。
監察茶時,傳曰,連以監察代行茶時,事甚未安。掌令朴澂,牌招察任。
崇陵內摘奸。
今日晝講時,掌令朴澂遞差事,榻前下敎。
吏曹啓曰,臺諫有闕,政事,取稟。傳曰,明日爲之。
晝講入侍時,侍讀官李墪所啓,副修撰韓泰東,本家在廣州地,故曾請下諭矣。今聞方以掃墳事,往在公洪道公州地云。令政院更爲下諭本道,何如?上曰,依爲之。
上曰,卽見平安監司狀啓,則兵使柳斐然,身死云,極爲慘然。令本道擔軍題給,特爲顧恤。且西閫重地,不可久曠,令備邊司,斯速議薦差出,催促發送,可也。
參贊官李綸所啓,近日臺諫,位甚不齊,而新除授掌令朴澂,又以身病,再牌不進,其疏本則雖不敢捧入,而今聞朴澂,果是實病云,合有變通之道矣。上曰,臺諫皆在外,兩司只有各一員,而猶且不爲行公,事甚不當,而聞朴澂,果是實病云,姑爲遞差。尹彬則雖曰情勢不安,經年之後,不當一向引入,而累度牌招,終不赴命,殊甚無據,似當有別樣處置之道,而今姑置之,推考,使之察任,可也。已上朝報
兵批,知事李敏敍,五衛將沈樞,訓鍊都正李枝遠,武兼鄭載隆,公洪兵〈馬〉虞侯崔斗炡,宣傳官姜海逢·鄭沇·丁敏道·沈挺彙·宋廷式。
上在昌慶宮。停常參·經筵。
卯時至未時,日暈。
判府事閔鼎重,請對入侍。
院啓,請罪人金重夏嚴鞫處斷事,請罪人李斗鎭更令該府考律勘斷事。本院,以四館罷職還收事,有所論列,而天聽邈然,不賜允兪,臣竊慨然也。蓋發人年久私書,勒成年久罪案,通文八方,擧措駭異,則四館之糾警士習,乃其職耳。停擧施罰,未爲不可,而以此獲罪,遽至坐罷,講筵未撤,柄筆無人,上下兩番,一時皆空,聽聞之驚惑,已不可言,而事體之損傷,亦甚非細。請還收發論四館罷職之命。臣伏見備忘記,有副提學崔錫鼎罷職不敍之命,臣不勝駭惑之至。錫鼎,身居經幄,目見朝家擧措之乖當,因其辭疏,兼附所懷,固是無隱之意,而殿下,不少假借,遽震威怒,疑之以抑揚彼此,責之以偏護私黨,辭旨嚴峻,譴罰隨至,此豈上下交孚之義乎?夫發人私書,士習不美,斥罷四館,處置偏重,錫鼎之備陳委折,不過辨其是非,而寧有私意於其間哉?至於敲撼大臣之敎,尤非錫鼎之本情,觀其文勢,究其語意,則侵逼大臣,實無其跡,而以此爲罪,臣未知其故也。轉輾激惱,漸加一節,朝著之景色不佳,聖上之過擧彌彰,此臣所以慨然於中者也。殿下,若不虛心平恕,幡然改圖,則人心之拂菀,由此益甚,朝論之橫潰,由此益激,終無鎭定〈之〉望矣,豈不大可懼哉?請還收副提學崔錫鼎罷職不敍之命。經幄之臣,以言獲罪,實爲聖德之累,則封還聖旨,及時捄正,此固喉司之責,而不恤公議,徒事奉行,出納惟允之道,豈容如是?請命當該承旨從重推考。新除授掌令南致熏,時在全羅道羅州牧,請斯速乘馹上來事,下諭。
判尹朴信圭上疏。大槪,猥陳脚病實狀,兼帶備局賑廳之任,懇乞爲先遞差事。入啓。
判府事閔鼎重請對入侍。入侍時,參贊官金世鼎所啓,掌令洪受疇牌招察任事,榻前定奪,前縣監曺錫,前郡守權順善口傳付軍職事,榻前定奪。
以元相爲平安兵使。
答判尹朴信圭疏曰,省疏具悉。卿其勿辭,調理察職。
京畿監司書目,陽川呈,以司諫嚴緝辭職上疏上送事。啓。踏啓字。
答院曰,不允。下諭事,依啓。
兵曹口傳政事,副司果曺錫·權順善。
吏曹啓曰,臺諫有闕,政事,取稟。傳曰,過國忌後爲之。
京畿監司書目,衿川呈,以修撰申曅辭職上疏上送事。啓。答曰,省疏具悉。爾其勿辭,上來察職。已上朝報
引見時,判府事閔鼎重所啓,本營需用,專靠於軍保之米,盡費於閑漫之用,有非可繼之道,欲設屯田,則近來外方各軍門屯田之弊,罔有紀極,本營尤不可效此。臣聞,兩西多廢棄之筒,上年自備局,別分付開墾者,亦此類也。令備局問于管餉事劃給兩西數處,以爲設屯開墾,以其所出,爲之軍需,何如?上曰,言于備局處之。又所啓,江華糧餉米,年條已久,例有分給改色除耗之規。當此築城之日,調度甚廣,改色米三千石,自禁衛營受出,趁明春還償,何如?上曰,依爲之。又所啓,禁衛營,亦依他軍門例,軍器軍餉分儲江都之意,旣已啓達矣。第念江都,府城挾少,無他閑地,勢將創設倉庫於城外空曠之地,而近來本府海倉,亦慮其虛,旣許築城,則本營軍器·軍餉,尤不當置諸空曠之處,不可不別爲築城,如此大役,必須得人而後擧。大槪,江都築城之議,故相臣李浣,始建於孝廟,其子前奉事仁倜,詳知此事本末。且其爲人,勤幹有計慮,本營郞廳啓下,使之專管董役,何如?上曰,仁倜,曾以此事上疏矣。使監其役,誠爲合當,依爲之。又所啓,三南月課軍器,分授三軍門,使之造作事,曾已啓下矣。本營物力,最爲疲弊,而又有此倉庫經營之擧,實有難辦之慮,三南月課,限數年自本營獨當,使之取用其價米,似爲便當,令廟堂稟處,何如?上曰,分付廟堂。謄錄
備邊司,平安兵使元相。
吏批,掌令洪受疇。
上在昌慶宮。停常參·經筵。
下直,濬源殿參奉金命錫。
政院啓曰,臣世鼎,昨日入侍時,掌令洪受疇前日被謗曲折,及情勢不安,有難冒出之意,備盡陳達,仍請牌招察任而蒙允矣。受疇,承牌入來,肅謝之後,旋卽呈病出去,今日亦不行公,擧行條件,旣已啓下,則今無更爲引嫌之事,雖不知病勢輕重之如何,而莫重茶時,每令監察代行,事甚未安。掌令洪受疇,卽爲牌招察任,何如?傳曰,允。已上朝報
上在昌慶宮。停常參·經筵。
明日拜表時,開門差早。已上朝報
上在昌慶宮。停常參·經筵。
慶尙監司書目,仁同呈,以持平姜鋧辭職上疏上送事。啓。答曰,省疏具悉。以俟母病少間,上來察職。
京畿監司書目,高陽呈,以禮曹判書李翊辭職上疏上送事。啓。答曰,省疏具悉卿懇。卿之心事,予已詳知,嘵嘵浮論,本不足一向引嫌,卿其安心勿辭,從速上來察職。
大司成朴泰尙辭職上疏。入啓。答曰,省疏具悉。今玆之命,實循公議,爾其勿辭,從速察職。
院啓,請罪人金重夏嚴鞫處斷事,請還收罪人李斗鎭減死定配之命,更令該府,考律勘斷事,請還收發論四館罷職之命,啓辭同前請還收副提學崔錫鼎罷職不敍之命,啓辭同前請命當該承旨從重推考,啓辭同前。監察李瞻漢,性本麤悖,所行淫巧,曾爲瓦署別坐也。見其庫子之女而悅之,屢次力求作妾,所謂庫子者,牢拒不許,瞻漢,憤其奸計之莫售,誣以折損官物,逐日威䝱,棰楚狼藉,必欲成其始願,而終不得遂意,故瞻漢,揣摩經度,無所不用,乃於做直之日,瞰見女兒之獨在,脫去朝衣,換着軍服,踰垣突入,威制强奸,仍爲率畜,晏然接置,人皆唾鄙,視同禽犢。身爲本署之官,私奸庫子之女,已極無狀,而白晝乘間,換服行㤼之罪,固非尋常盜淫之比。請監察李瞻漢拿問定罪。譯官張炫·張燦,本以組繪賤徒,夤緣攀附,久居象胥之首,坐享富厚之樂,當禎·柟·積·堅謀凶之日,晨夜出沒於門庭,情義之密狎,縱跡之秘詭,有非外人所可測知者。炫之子天漢·天澤,燦之子天翼,俱以射伴,趁日追逐,任爲爪牙,待以心腹,則伊時不軌之計,萬無不知之理,而朝家特用寬大之典,薄示流竄之罰,當初失刑,擧國皆憤,不久原釋,敍復舊任,仍隷使行,出彊往復,輦貨行販,縱肆益甚,有若平常無故底人,此豈國家待罪人嚴截之道乎?譯舌之任,名雖卑微,介于兩間,所關甚緊,如此凶譎叵測,負〈孽〉赦之流,斷不可全貸仍置,以撓朝綱,請譯官張炫·張燦,鐫名譯案,永永勿齒,竝其子天漢·天翼等,一切遠竄荒裔。答曰,不允。張炫等當初偏配罪名,非直謂豫知凶謀,故朝家旣已參酌輕重,放釋經年之後,到今更施竄荒之典,誠爲已甚,實未知其穩當也。勿謂煩論,拿問事,依啓。
府啓,請罪人金重夏嚴鞫處斷事,副提學崔錫鼎,身居近密經幄之地,目見君上過激之擧,略陳委折於前席,仍附所懷於辭疏,欲明是非,意在無隱,固出於職分之當然,無負於匡救之責矣,而殿下,不少舒究,遽震雷威,疑之太甚,罪之太過,豈料聖明之世,有此無前之擧耶?夫學子,假托尊賢,陰懷陷人,而施罰之四館,反被斥罷之罪,湖儒投進一疏,乘時擠軋,而旣施之停擧,旋下反汗之命,處分乖當,氣像錯愕,當此之時,職在論思者,乃敢極言竭論,納吾君於無過之地,而錫鼎之疏,只是平平說去,實無峻激之語,不識聖明,緣何激惱,罪之以敲撼大臣,責之以縱恣無嚴乎?設使遣辭之際,語涉大臣,固當優容寬假,可否相濟,不宜遽示聲色,大加摧折,而況錫鼎之疏,無一言侵及大臣者乎?若以情外之事,勒成罪案,則不惟貽累於淸朝,亦將有關於後弊,豈不大可懼哉?請還收副提學崔錫鼎罷職不敍之命,請還收李斗鎭減死定配之命,更令該府,考律勘斷事。鄭濟先,因其私事,憑藉行臺,酷刑濫殺,至於數人,論以王法,宜從償命之律,而流配之命,遽出於意外,臣不勝慨然也。濟先之投裔,於渠大幸,而死者魂之抱冤於泉下,終無可洩之日,此豈王政之所可忍哉?殿下,雖知罪犯之難逭,而猶加恩貸,雖知公法之當執,而未免屈擾,似此擧措,恐非所以服人心而尊國綱也。邦憲至嚴,後弊難防,請流配罪人鄭濟先,更令該府,考律勘斷。答曰,勿煩。前啓安州牧使許墀遞差事,停啓。
左議政鄭知和箚子。大槪,冒萬死更伸危懇,冀蒙矜察事。入啓。答曰,省箚具悉卿懇。卿之宿患,予已詳知,未得進參,有何所傷?卿其安心勿辭,臥閤論道,以副至望。仍傳曰,遣史官傳諭。
公洪監司書目,懷德呈,以大司諫宋奎濂辭職上疏上送事。啓。答曰,省疏具悉。疏辭誠然,被罰學儒,使之一竝解停矣。爾其勿辭,上來察職。
政院啓曰,臣卽伏見大司諫宋奎濂辭疏之批,有學儒解停之敎。臣竊惑焉,當初學儒之停擧,元非稟旨停當之事,則諫臣,雖有所陳之事,自上特令解停,恐爲傷損事體之歸,而日後之弊,所關非細,臣忝在近密,區區所懷,不敢有隱,惶恐敢啓。傳曰,或爲解罰,或爲停擧,未免不均,一體解停,有何不可乎?
京畿監司書目,金浦呈,以修撰尹德駿辭職上疏上送事。啓。答曰,省疏具悉。爾其從速上來察職。已上朝報
備邊司啓辭,統制使狀啓粘目中,仕滿之仕字,誤以任字,至煩點下,元粘目改付標,下吏自本司治罪,郞廳從重推考,何如?答曰,允。
承文院官員,以都提調意啓曰,今日使行齎去文書慕華館査對時,更爲審察,則犯越人寬宥謝恩表正本末端紙面,微有一點水染之痕,字句不合,寬免謝恩箋文中,大朝二字,宜書極行,而書於二行,恐不無到彼執頉之弊,竝令急速改書,別定禁軍,追送使行所到處,何如?傳曰,允。
備邊司啓辭,云云事,命下矣。關西各邑廢棄之筒,上年自本司,別爲分付,往復議定,幾盡開墾而此外,或不無可以耕墾之地。海西各邑,亦有廢棄之筒,則劃給禁衛營,一體設屯開墾,宜當。以此意爲先行會於管餉使處,使之審察啓聞,何如?答曰,允。謄錄
吏批,司諫李宏,校理嚴緝。
上在昌慶宮。停常參·經筵。
吏批啓曰,來二十七日,祿都目政事爲之之意,敢啓。傳曰,知道。
傳曰,明日晝講爲之。
副應敎李墪辭職上疏。入啓。答曰,省疏具悉。爾其勿辭,調理察職。
副修撰李頤命上疏。大槪,更伸危迫之情,冀蒙恩遞事。入啓。答曰,省疏具悉。爾其勿辭,救護母病。
廣州留守書目,副修撰韓泰東辭職上疏上送事。啓。答曰,省疏具悉。爾其勿辭,上來察職。
傳曰,大臣·備局堂上,引見。
以李敏英爲假注書。
謝恩副使書目,臣所帶職名,令該曹照例處置事。
奉敎鄭齊泰上疏。大槪,臣於學儒解停之命,有不能將順之罪。伏乞亟賜罷斥,仍治臣罪,以爲人臣違慢者之戒事。入啓。答曰,省疏具悉。不遵成命,費辭張皇,殊未寧當也。勿辭察職。
待敎李玄祚上疏。大槪,臣有不能遵奉成命之罪,乞賜罷斥,以爲人臣慢命者之戒事。入啓。答曰,省疏具悉。爾其勿辭察職。已上朝報
引見時,掌令洪受疇所啓,請罪人金重夏嚴鞫處斷事。上曰,勿煩。又所啓,請還收副提學崔錫鼎罷職不敍之命事。上曰,勿煩。又所啓,請還收罪人李斗鎭減死定配之命,更令該府考律勘斷事。上曰,勿煩。又所啓,請流配罪人鄭濟先,更令該府考律勘斷事。上曰,勿煩。又所啓,臣昨伏見大司諫宋奎濂辭疏之批,有被罰儒生一體解停之敎,臣不勝駭惑之至。凡係士論,雖君相,不得以威制,而苟有不靖,惟四館得以糾正之意固有在,雖然四館之論罰士子也,亦非〈一〉二人所可擅爲,必待往復通議,竝意歸一,然後爲之,旣經論罰之後,則雖君相,亦不得任意輕重於其間,其制固嚴,而其事至重矣。頃日金盛大等,發人私書,捃摭構捏,必欲陷人以情外之罪,十目所視,情態難掩,則其爲不靖,莫此爲甚。四館之職在糾正者,烏得無一番論罰之擧,而亦豈朝廷之所可豫知者哉?曾因大臣所陳,乃有特罰四館之敎,今以諫臣之疏,又有儒生解停之命,殿下於此,未免偏重之失矣。盛大等通文之擧,雖其伸救盛大之人,亦不爲十分得當,而四館之一番停擧,本非不可爲之事,則豈以此事,上煩朝廷,必欲抑此伸彼,有若干豫耶?且伏見政院啓辭之批,有曰,或爲解停,或爲停擧,未免不均爲敎,此則尤有所不然者,震類之罰,卽御前停擧,自上解之,未爲不可。盛大之罰,出於四館,則惟當付之四館,以待公議而已。今玆特解之擧,斷非鎭定之道,且關無窮之弊,請還收停擧儒生解罰之命。上曰,特因諫臣上疏,一體解罰,有何不可之事乎?勿煩。又所啓,臣卽伏見吏曹判書呂聖齊所陳郞廳推考事,臣則以爲不可。昔者唐玄宗時,姚崇,以郞官事,有所陳達,玄宗。仰屋不答曰,郞吏細事,何必一一煩朕耶?史臣,許其知體,姚崇所言之非,據此可知。當今雖曰人才眇然,豈可因一郞官之不出,再請推考於榻前乎?有傷體統,且關後弊,請吏曹判書呂聖齊推考。上曰,依爲之。又所啓,四館停擧,旣非朝廷之所可豫知,則特罷四館,已是聖明之過擧,職在言責者,固當匡救闕失之不暇,而今乃費辭陳疏,必欲竝解盛大等罰名而後已。夫士習不靖者,四館固可論罰,未聞四館中事,上之朝廷,有所參涉也。所見顚倒,意思不佳,不可無規警之道,請大司諫宋奎濂遞差。上曰,所見各異,有懷必達,未爲不可,至於駁遞,予所未料也。獻納尹彬所啓,請罪人金重夏嚴鞫處斷事。上曰,勿煩。又所啓,請還收罪人李斗鎭減死定配之命,更令該府考律勘斷事。上曰,勿煩。又所啓,請還收四館罷職之命事。上曰,勿煩。又所啓,請還收副提學崔錫鼎罷職不敍之命事。上曰,勿煩。又所啓,臣以張炫·張燦,及其子天漢·天澤·天翼等一竝遠竄事,有所論列矣。聖明不賜允兪,乃以已甚爲敎,臣竊不勝駭惑之至。譯官張炫·張燦,本以駔驗賤徒,夤緣攀附,久居象胥之首,坐享富厚之樂,當楨·柟·積·堅謀凶之日,晨夜出沒於一庭,情意密狎,蹤跡之詭秘,有非外人所可測知者。炫之子天漢·天澤,燦之子天翼,俱以射伴,趁日追逐,任爲爪牙,待以心腹,則伊時不軌之計,不可謂萬無不知之理,而朝家特用寬大之典,薄示流竄之罰,當初處分,雖出於好生之盛心,而末減之際,猶不全貸,分配於邊遠之邑,則亦以其情迹爲可疑也。得保首領,於渠亦足,固宜長流遠地,終身勿赦,而纔周一歲,無緣原釋,敍復舊任,仍隷使行,出疆往〈復〉,輦貨行販,縱肆益甚,有若平常無故底人,國家之參酌放釋,豈可謂之允合於適輕適重之意,而亦豈待罪人嚴截之道乎?其不可以經年之久而置之也,明矣。況譯舌爲任,名雖卑賤,介于兩間,所關甚緊,如此凶譎叵測,負孽罔赦之流,尤不可曲待,仍置輦轂之下,使之有若干豫於儐价傳命之事,而縱其恣行無忌之習,以撓朝綱,終啓日後之憂,請譯官張炫·張燦,鐫名譯案,永永勿齒,竝其子天漢·天澤·天翼等,一切遠竄荒裔。上曰,已諭,毋煩。又所啓,新除授司諫李宏,冬至使書狀官,時在西路,請斯速乘馹上來事。上曰,自當上來,勿爲下諭。朝報
引見時,領議政金壽恒所啓,以大王大妃殿周甲之慶,年八十以上者,無論貴賤,有加資之命。表表士夫,則皆是加資,而其中或有落漏之人。京中則自漢城府追覈入啓,而外方則或以時居與入籍之處不同之故,未免落漏,而無追覈之擧,不得均蒙恩典,多有稱冤而呈訴者,外方落漏之類,使之一體追覈啓聞,何如?上曰,外方落漏之類,使之一體追覈啓聞,可也。又所啓,頃因校理金萬吉所啓,吉州牧使盧銓,有罷職之命矣。盧銓,在武弁中,素有聲望。其爲人,亦非不堪此任者,而治邑不善,至於坐罷,則其代文官,不可不別擇差遣,而新牧使安烒,曾爲小邑守令,亦無表表治績,未知其必合於此任。吉州乃是北路初頭重鎭,從前文武交遞,而必以侍從中擇遣,意有所在,安烒改差,令該曹以他人擇差以送,何如?上曰,安烒改差,其代各別擇送,可也。
吏曹判書呂聖齊所啓,玉堂,以勿論吏曹郞官,闕員擬差事,草記允下,而本曹郞官,只有一人之故,不得擬望於玉堂矣。佐郞申啓華,前後除拜,一不行公,頃日以此請推,上敎亦且嚴峻,而啓華呈狀內,以爲父兄,不仕銓曹,勢難獨爲行公云。本曹進退人物,自是取怨之地,經此任者,解不僨敗,故人皆畏避,至於郞官,尤無備員之時矣。今此啓華,雖以先訓爲辭,必不使之世世不仕銓任,頗與其父之情勢不同,而强引不當引之嫌,無意出肅,事甚非矣。更爲推考,使之速出,何如?領議政金壽恒曰,啓華之事,臣未知其可也。其父晸,則自郞官至判書,終不行公者,以其父有遺訓之故,朝家亦難於强迫,特許遞免,而至於子孫,每每以此辭避,有若〈世〉守之家法,事理恐不當如是。吏郞雖曰極選,通塞人物,謗毁隨之,自非貪權樂勢者,則誰肯樂居是職也?頃者,以啓華不爲行公之故,旣有推考之命,則自吏曹催促出仕,可也。今又煩達,更請推考,事體不當矣。上曰,旣已推考,不必更推,而以此世傳,不爲行公,殊甚未便。該曹知悉,催促出仕,可也。
戶曹判書鄭載嵩所啓,各邑還上捧未捧,例以會案爲準,而平安·黃海兩道,則各官管餉穀及各鎭各屯巡營穀物捧未捧之數,每年歲末,狀啓上送,自曹覆啓,請推其未准捧之守令,已成近例,而年久在任之守令,則累度被推於在任之時,旣遞之後,又爲拘礙於解由,不但施罰重疊,亦甚煩複。平安監司柳尙運狀啓,旣已來到,而似當依他道例施行,故敢此仰達矣。上曰,其狀啓,勿爲回啓,此後依他道例施行。朝報
引見時,領議政金壽恒所啓,前者江華留守尹堦上來,江華割屬軍兵,自本府主管操鍊之意,稟定於榻前,而訓鍊大將申汝哲,意見差異,以爲今姑只定其割屬之數,使軍兵豫知其應入於江都,而常時則仍屬摠戒使,臨急始爲入守,似宜云。厥後大提學,李敏敍上箚,以申汝哲所陳,爲非宜,而軍兵變通之事,本兵當主之。趙師錫,且是江都次知堂上,故欲待其出仕,商議處之,未卽稟定矣。今日尹堦·趙師錫,皆入侍,當爲定奪矣。脫有事變,朝廷若入江都,則各軍門軍兵,皆當隨入,守衛備禦,不患不足,而不然則且本府若干軍兵,決難防禦寇敵,有此三通軍門割屬之擧。旣令割屬之後,則必須常時,豫爲管轄於本府,使軍兵習知其信地,然後臨急,可無違誤掣肘之患,事變固不可豫料,而朝廷若入江都,則摠戒使,亦當隨入,常時畿邑軍兵,旣令江都主管,而臨急,始令摠戒使使統率,則恐有不便之端。申汝哲所慮,似在於此,而臣意則其割屬軍兵,常時仍屬於摠戒使,而臨急,朝廷或不入江都,則卒然以不服習之軍兵,付之江都,統號令,則其間掣肘不便之端,必有甚焉。湖西海美營軍兵,則在江都頗遠,雖難往來操鍊,而畿邑割屬之軍,則似不當仍屬於摠戒使,依南漢所屬軍兵例,自江都發遣中軍,巡歷點視,而時時習操江都,恐合事宜。至於延日兩邑,則雖與湖西有異,而隔海之地,軍兵往來有弊,只遣中軍點閱,似當矣。上曰,兵判之意,何如?師錫曰,當初節目磨鍊之時,尹趾完,與臣相議而爲之。臣意則江都幅員旣廣,軍兵甚少,若不割屬他軍兵,則以本府單弱之軍,決無防守之勢,依南漢守禦使例,摠戒使所管軍兵,專屬於江都,鍊軍點兵,皆自江都主管爲之,則似爲着實,而畿內他無軍兵之故,只割其江都附近數邑軍分屬矣。此終不如大變通之爲勝,而旣已割屬之後,則點閱操鍊,宜自本府,爲〈太〉平無事之時,若不豫爲統領,而付諸他將,則臨急移屬,必多疎虞,令江都專管,可矣。上曰,江華幅員甚廣,故乃有此割屬之擧。旣已割屬之後,仍使摠戒使苟管,則似涉不便,依前定奪,使江都專管,可也。又所啓,頃因判府事閔鼎重所啓,三南月課軍器,自禁衛營獨當爲之事,有令廟堂稟處之命矣。軍門物力,皆患不足,故今年三南月課,三軍門,均分備送,取用其價事,上年旣已定奪,而因〈凶〉年姑停月課,故不果爲之矣。明年,當依前定奪擧行,而至於限數年,只令禁衛營獨當爲之,則他軍門,必有不均之歎。自明年爲始,三軍門,各一年月課,輪回備送,或以數年爲限,每年月課,三軍門,均分其數,一體造送,似當矣。上曰,三軍門均分,乃是前春所定奪,而才有經營之事,故欲令限數年獨當,有此啓請矣。事體如此,似難專許,自明年,三南月課軍器,三軍門,均分爲之,可也。謄錄
上在昌慶宮。停常參·經筵。
下直,平安兵使元相,蒜山僉使李光震。
左議政鄭知和初度呈辭。入啓。傳曰,不允批答。
政院啓曰,今日祿都目政事,命下矣。吏曹判書呂聖齊,以臺諫請推擧行條件,尙未啓下,推考傳旨,不及捧入之故,不得入來,參議尹敬敎,時未肅拜,牌招,何如?傳曰,允。
判府事閔鼎重,請對入侍。
吏曹啓曰,粘連啓下,觀此謝恩副使尹趾善辭狀云云,本曹佐貳之官,奉使出疆,勢難仍帶,例當遞改,宰臣進退,有難擅便,上裁,何如?啓依回啓施行。
右副承旨金世鼎上疏。大槪,臣所患眩瞀之症,夜來添劇,欲起還仆,竟未仕進,嚴召之下,不得不扶曳入來,而顧臣病狀,決無自力行公之望,懇乞亟賜鐫免,以幸公私事。入啓。答曰,省疏具悉。爾其勿辭,調理察職。
獻納尹彬啓曰,張炫·張燦及其子天漢·天漢·天翼,旣是逆魁之私人,爲其心腹羽翼,昏夜聚會,蹤迹秘跪,大小機事,居常密議,擧國之人,盡疑其情形。逮夫治逆之日,幸而不入於援引之中,乃得脫漏於藁街之戮,朝家卽於處斷群逆之後,從而一倂屛諸遠裔,蓋亦將疑,而剪落幹枝,使不得更有孽芽之患也。當初失刑,輿議皆憤,而猶不敢請罪加律者,體聖上好生之盛心,而意謂此輩,終身不齒,永配絶塞,則亦足以懲其急而防其漸,姑置之矣。不久放釋,仍復其位,使得挾帶於儐介之行,任縱其從前放肆之習,是豈朝家待罪人嚴截之本意哉?臣不勝瞿然之至,敢有所論列矣。竊聞外人,或有以啓辭中文字誤下,爲疪云。臣何敢自以爲是,而晏然於言責之地乎?請命遞斥臣職。答曰,勿辭。
晝講入侍,知事趙師錫,特進官慶㝡,承旨鄭勔,玉堂李墪·李頤命,假注書成儁,史官鄭齊泰·李玄祚,武臣金城,掌令洪受疇,獻納尹彬,亦爲入侍。
校理金萬吉上疏。大槪,兩日之內,召牌三降,而臣之情勢,終難冒出,席藁金吾門外,恭俟誅罰,乞削臣職,仍下司敗,勘臣違命之罪,以肅朝綱事。入啓。答曰,省疏具悉。爾其勿辭察職。
院前啓,當該承旨從重推考事,停啓。
左副承旨李綸上疏。大槪,臣聾病旣甚,末疾且劇,不可出入近密之地,乞遞事。入啓。答曰,省疏具悉。爾其勿辭察職。
京畿監司書目,衿川呈,以修撰申曅辭職上疏上送事。啓。答曰,省疏具悉。爾其勿辭察職。
今日晝講時,因武臣金城所啓,前金海府使金世鼎·朴贄先罷後推事,承傳。
吏曹啓曰,承旨有闕,政事,取稟。已上朝報
晝講時,掌令洪受疇所啓,請罪人金重夏嚴鞫處斷事。上曰,勿煩。又所啓,請還收副提學崔錫鼎罷職不敍事。上曰,勿煩。
又所啓,請罪人李斗鎭,更令該府考律勘斷事。上曰,勿煩。又所啓,請流配罪人鄭濟先,更令該府考律勘斷事。上曰,勿煩。又所啓,請還收停擧儒生解罰之命。啓辭同前上曰,勿煩。又所啓,請大司諫宋奎濂遞差。啓辭同前上曰,勿煩。
獻納尹彬所啓,請罪人金重夏嚴鞫處斷事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請還收發論四館罷職之命事。上曰,勿煩。又所啓,請還收副提學崔錫鼎罷職不敍之命事。上曰,勿煩。朝報
判府事閔鼎重請對時所啓,臣之病勢,雖尋常職務,旣難管察。司譯院提調,有官生勸課之事,實非閑漫,而緣臣病伏,致有滯事之弊,特許遞改,何如?上曰,此非大段煩劇之任,勿辭行公。閔鼎重曰,臣之情勢,非但疾病如此,且以事體言之,大臣所兼提調,其窠不多,而臣方帶兩窠,他大臣則無一所兼,亦甚未安。禁衛營,方有建請之事,姑待其事,就緖,從當陳請,而司譯院,爲先許遞,何如?上曰,此非煩劇之任,故初不許遞矣。卿辭至此,今姑勉副。又所啓,近來風習壞敗,都下有可駭事。南寧夏·金夢斗,俱是士夫家庶派,而夢斗之子,爲寧夏之婿,旣已合卺之後,寧夏,疑其婿爲病人,昏夜之後,驅逐出送,極爲可駭。夢斗之子,果是病人,則欺人結婚,其心亦甚可惡。此兩人,竝令該曹,囚禁嚴治,以正風俗,何如?上曰,極爲駭然。分付該曹,囚禁處置,可也。
侍讀官李墪所啓,本館上下番,見存者八員,而五員在外,只有臣墪·金萬吉·李頤命,而金萬吉,則以情勢病勢,累度違牌,終不出仕,李頤命,則以母病陳疏,有救護之命,卽今下番,無他推移入直之員,已極苟簡。當此頻數開筵之日,尤不可不備員,而除臣一人之外,絶無無故行公之員,其在事體,殊極未安。在外人員,令政院別爲催促,俾速上來,何如?上曰,玉堂之官,太半在外,其在事體,極爲未妥。政院知悉,別爲催促,使之趁速上來,可也。朝報
判府事閔鼎重所啓,臣於頃日請對時,以禁衛營提調李䎘遞差事,陳達蒙允矣。見漏於擧行條件,疎慢甚矣。其時入侍承旨,推考,何如?上曰,依爲之。謄錄
兵批,曹司衛將沈樞,五衛將黃震瑞,副摠管崔後亮,知事李端夏。
吏批,司成趙宗著,吏曹參判朴世采,承旨趙聖輔。
上在昌慶宮。停常參·經筵。
去夜,政事,取稟。傳曰,自明日至開月初一日,連有齋戒,卽爲口傳差出。
吏曹口傳政事,以趙聖輔爲承旨。
副修撰李頤命上疏。入啓。答曰,省疏具悉。爾其勿辭察職。
左參贊申晸上疏。大槪,伏蒙恩暇,今將歸省丘墓,金吾劇務,不可虛曠,乞賜遞免事。留政院。
政院啓曰,右副承旨趙聖輔,同副承旨尹搢,皆在外,出納之地,已多苟簡,而今此朔日親祭時,六承旨,各有所掌,不可不備員,何以爲之?敢稟。傳曰,同副承旨尹搢改差,其代卽爲口傳差出。
吏曹口傳政事,以黃玧爲同副承旨。
左議政鄭知和初度呈辭。不允批答,王若曰,鼎席還登,曾未周於一歲,巽章請退,故遽到於今辰,予不捨卿,卿無困我,惟卿,宿疾凝重,器量宏深,受乃祖金華之傳,已膺植槐之慶,當先朝玉鉉之卜,果躡調梅之班,居然歷事四朝,展也能保一節,體寡昧更化之日,幸得圖任於舊人,憫老成引疾之忱,姑許就閑於散地,頃緣左揆之缺位,復從西樞而踄台,循情滋恭,正考父之三命,加額相賀,司馬公之重來,何意仰成之辰,遽有乞免之請?設有榮衛之少損,不過無妄之災,顧在神明之所扶,豈無勿藥之有喜?矧玆艱虞之溢目,詎容耆碩之便身,八路之儲蓄俱空,若爲拮据之策,萬姓之餓殍相望,實難調賑之方,加以天災之荐臻,重以朝議之橫潰,顧此弘濟之道,豈小子之所堪?尙念匡救之功,非我卿而誰賴?予自爲君無樂,方切若焦之憂,卿其在家不知,須體如渴之意,不在多誥,毋庸累辭。於戱,宋富公之暮年。以下破觖已上朝報
夜二更三更,東方有氣如火光。朝報
吏批,承旨黃玧。
上在昌慶宮。停常參·經筵。
酉時,日暈兩珥。
左議政鄭知和再度呈辭。入啓。傳曰,不允批答。
政院啓曰,同副承旨黃玧,昨日肅拜後,仍爲入直矣。曉日,聞其母病危重,未及陳疏,蒼黃出去,勢難强令行公。右副承旨趙聖輔在外,明日親祭時執事,將無以備員,合有變通之道,何以爲之?敢稟。傳曰,同副承旨黃玧,改差,卽爲口傳差出。
明日永慕殿親祭,出宮正時,三更五點,祭正時,四更一點,開門,三更三點。
吏曹口傳政事,以金鎭龜爲左承旨。
左承旨金鎭龜上疏。大槪,彈論才定,新除遽降,臣之情勢,決不可仍冒本職,以喪廉隅,嚴召之下,終未祗赴。且患脚部毒癤,明日親祭時,斷無趨造將事之望,亟賜遞免,以幸公私,仍治臣違慢之罪事,留政院。已上朝報
吏批,承旨金鎭龜。郞廳李思觀校正。日記廳郞廳李重彬書。
上在昌慶宮。停常參·經筵。朝報破缺
上在昌慶宮。停常參·經筵。
巳時至申時,日暈。
下直,美錢僉使金二龍。
左議政鄭知和三度呈辭。入啓。傳曰,不允批答。
左承旨金鎭龜上疏。入啓。答曰,省疏具悉。爾其勿辭,從速察職。
公洪監司書目,尼山呈,以正言尹彬辭職上疏上送事。啓。答曰,省疏具悉。爾其勿辭,上來察職。
左參贊申晸上疏。入啓。答曰,省疏具悉。卿其勿辭,依願往來焉。
京畿監司書目,交河呈,以知事李敏敍辭職上疏上送事。啓。答曰,省疏具悉。連章固辭至此,不亦太過乎?卿其安心勿辭,從速上來察職。
傳曰,今觀憲府時推未行人書啓,推緘未勘者甚多,斯速開坐照勘事,分付。
知事申汝哲針灸呈辭。傳曰,給由,遣內醫看病。
京畿監司書目,金浦呈,以修撰尹德駿辭職上疏上送事。啓。傳曰,近來堂下官之偃臥鄕村,累辭不赴,已成近日之痼弊。況今經幄乏人,事體苟簡,才有令政院催促之敎矣。修撰尹德駿,罔念分義,縣道陳章,張皇病狀,終無上來之意,人臣不俟駕之義,豈容如是?不可無警責之擧,尹德駿推考,此疏還出給。
備忘記,近日李翊·李䎘等,因一年少怪妄之論,深自引咎,無意上來,此固出於情勢之難安,而第朝家,旣已洞燭心事,累度開釋,則當此時事孔艱之日,決不宜經年退在,一向恝視。亟遵前旨,從速上來事,別爲下諭。
備忘記,上年十二月頒布赦文,今姑區別放未放啓聞,殊涉稽緩。咸鏡監司李秀彦,推考。
全羅監司書目,臣母病尙今深重,情理萬分危迫,懇乞遞改本職,俾得歸護母病事,上疏上送事。啓。答曰,省疏具悉。卿辭至此,當令廟堂稟處。
謝恩,兼冬至使右議政南九萬,副使李世華。書狀官司諫李宏,入來。
府啓,請罪人金重夏嚴鞫處斷事,請還收副提學崔錫鼎罷職不敍之命事,請還收罪人李斗鎭減死定配之命,更令該府考律勘斷事,請流配罪人鄭濟先,更令該府考律勘斷事,請還收停擧儒生解罰之命事,請大司諫宋奎濂遞差,啓辭見上。新啓,國哀時禮曹儀註中,有曰,停樂三年,惟大祀卒哭後用樂,則三年不擧樂,據此可知,旣已行移中外,而聞近來兩西列邑間,或有聲樂云。此必道臣,不能一一行關知委,使列邑曉然其節目之致,事事驚駭,莫此爲甚。請黃海·平安兩道當該監司,從重推考。答曰,不允。推考事,依啓。
傳曰,上·副使·書狀官,引見。
廣州留守書目,以遷葬事,受由上疏上送事。啓。答曰,省疏具悉。卿其依疏辭往來焉。
京畿監司書目,富平呈,以同副承旨趙聖輔辭職上疏上送事。啓。答曰,省疏具悉。爾其勿辭,從速上來察職。
京畿監司書目,陽川呈,以校理嚴緝辭職上疏上送事。啓。答曰,省疏具悉。李重佑,已因筵臣陳達放釋矣。爾其勿辭,上來察職。已上朝報
冬至使引見時,上曰,一路守令中,或有治績表著者耶?上使南九萬曰,臣等,以公行,傳食官舍而來,不得詳聞民間之言,路上,或有民人呈狀,稱美其守令之事,而此則皆不足取信,不敢仰達。惟聞黃海監司李世白,甚得道內民人之心,今瓜滿將歸,故道民,皆惜其去。且本道飢饉方甚,從民願留之,似可,而聞交代監司已出,變通似難,故不敢仰達矣。今承守令治績之下詢,敢陳所聞,惟在自上處分之如何耳。上曰,方面之任甚重,當此凶荒孔棘之時,姑爲仍任,未爲不可。黃海監司李世白,限秋成特爲仍任。朝報
備邊司啓辭,卽接謝恩使朴弼成狀啓,則逢着回還冬至使之行,表箋文字當否,更爲商確,字句不合寬免謝表箋,及頒詔謝恩·犯越人寬宥謝箋,合四度黑草中有頉處,竝爲付標上送于承文院,請令廟堂急速稟處事啓下矣。使行齎去文書,前後査對,非不反復詳審,而今見其付標處,則所謂文字之未妥,字行之可改,似不可仍存不改,令承文院,急速改定啓下後,改書正本,依前別定禁軍,追送於使臣未渡江之前,何如?答曰,允。
冬至上·副使·書狀官引見時,今此謝恩表箋刪改時,承文院堂上,會于一處,急速修正,俾無稽緩之弊事,榻前下敎。謄錄
上在昌慶宮。停常參·經筵。
去夜,檢閱宋疇錫,牌不進,推考傳旨,下禁府。
下直,順安縣監李德來。
傳曰,明日晝講爲之。
傳曰,大臣·備局堂上,引見。
政院啓曰,今日乃賓廳開坐日次,憲府,大司憲李䎘,引避退待,次官當爲來待,而掌令洪受疇,呈辭到院,旣已還出給,卽爲牌招,何如?傳曰,引見已下,勿爲牌招。
引見時,禮曹參議李濡遞差,其代今日內口傳差出,仍爲牌招,使之速往山陵,監蕫役事事,榻前定奪。
左議政鄭知和三度呈辭。不允批答,王若曰,方憂虞之溢目,上下政急於濟艱,雖疾病之纏身,輔相豈遑於求退?至意已竭於再批,巽辭故煩於三章,顧今日之艱危,此何時也?觀國事之捏杌,卿其念哉,災沴沓臻,星臺之告不絶,飢饉孔慘,魯室之罄方懸,河內·河東,誰進移粟之策?湖左·湖右,莫捄塡壑之災,加以士論多岐,而致朝著不靖,是非久而靡定,殆無止泊之期,爻象漸至不佳,恐迫危亡之運,念之可爲流涕,言之寧不寒心?所恃倚毗於老成,克盡贊襄,惟冀鎭定而調停,庶底拯溺。惟卿,四朝宿德,一世宗臣,早負譽於相門,嶷然喬嶽之望,久服勤於王事,菀爾大厦之材,三置黃扉,實循公議,一篤素操,每思閑居,纔寢引疾之章,未滿旬日,復陳丐閑之懇,乃至數三,霧露淹時,豈無神明之相?藥餌責效,尙見精力之强。予之誥諭已多,非不丁寧反覆,卿之撝謙益固,玆用申誥挽留。漢武侯之鞫躬,惟思盡瘁,呂申公之多病,未聞去朝,豈古人寵利是貪?蓋大臣安危所係,在野碩輔,慨未挽乎遐心,當朝耆賢,又何許其退者?毋謂釋負之計,庸體仰成之誠。於戱,休戚可同於存亡,進退諒關於時運,臨江漢而欲涉,方思作楫之功,理陰陽而順時,政待調鼎之手,須量時事,勉副衆望,所辭宜不允,故玆敎示,想宜知悉。知製敎韓構製進
大司憲李䎘啓曰,愚鈍之質,本無一能,前後忝竊,俱非可堪,加以喪戚之餘,神精如失,實無筋力可以任其奔走。向間養病丘園,不但不容於公議而已,意外憲長新命,又及於此際,不敢一向退伏,旣已來近輦下,而砭焫纔完,餘熱尙苦,日尋長單,方切悶蹙,不料特諭,出於常格之外,緣臣在京,雖未傳宣,臣之惶隕感激,到此彌增,嚴畏分義,不得不强疾出肅,而第臣於本府諫長請遞之啓,有不可苟同者,當初儒生之發人私書,惹起鬧端,果涉妄率,而旣稱爲先賢申辯,則四館之徑先施罰,未爲乖激之歸,旋因大臣陳達,急罷四館,則獨於儒生,終不解停,其在處分,猶有所未盡者。大司諫宋奎濂,身居可言之地,附陳所懷,未爲不可,而掌令洪受疇,至以此請遞,臺閣彈規,是何等重擧,因一細事,少不顧藉,臣實駭然,未曉其意之所在也。所見旣異,有難仍冒,請命遞斥臣職。答曰,勿辭,退待物論。
吏曹口傳政事,以韓構爲禮曹參議。已上朝報
引見時,獻納尹彬所啓,請罪人金重夏嚴鞫處斷事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請還收發論四館罷職之命,啓辭同前上曰,勿煩。又所啓,請還收副提學崔錫鼎罷職不敍之命,啓辭同前上曰,勿煩。又所啓,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔。上曰,勿煩。又所啓,臣於張炫等論啓中,文字未瑩,屢勤聖敎,何敢晏然於職次乎?請命遞斥臣職。答曰,勿辭。朝報
引見時,以領議政金壽恒所啓,義州府尹朴泰遜拿推事,承傳。領議政金壽恒所啓,全羅監司李師命,以親病,陳疏乞遞,有令廟堂議處之命矣。師命之母病,人所共知,前後陳疏乞遞,非止一再,而本道凶荒最甚,賑事方急,方伯遞易重難,故不得許遞,而渠亦以此,黽勉行公矣。卽今賑事已盡料理,今雖許遞,而新舊交遞之間,自至麥秋。且聞其母病,乍歇乍劇。其弟頤命,方在玉堂,而以母病,累陳辭疏,其情理之切迫,據此可知,在朝家體下之道,不宜一向强迫,今番則特爲許遞,似當矣。上曰,李師命,以母病,前後陳疏,而每以凶荒仍任矣。今則麥秋不遠,情理可矜,故令廟堂稟處矣。大臣之意亦如此,特爲許遞,其代各別極擇差出,可也。朝報
吏批,禮曹參議韓構。
上在昌慶宮。停常參·經筵。
午時未時,日暈。
政院啓曰,禮曹參議韓構,昨夕牌招不進,今朝陳疏到院,還出給,而山陵修改始役,在於明日,監蕫之官,今日當爲出去。參議韓構,卽爲牌招,何如?傳曰,允。
左議政鄭知和四度呈辭。入啓。傳曰,安心調理。
兵曹口傳政事,護軍李俊明。
刑曹判書南龍翼辭職上疏。入啓。答曰,省疏具悉。卿其勿辭,調理察職。
掌令洪受疇啓曰,無狀小臣,猥蒙洪造,拔之衆謗之中,置之言責之地,臣誠感激,圖報無路,奔走供職,舊病添劇,尋單請急,見阻喉司,跧伏私室,方切悶蹙。昨伏見長官引避之辭,竊不勝瞿然之至,學儒通文之擧,長官,猶爲之發人私書,惹起鬧端,則只此八字,亦足爲一番停擧之目,而所謂私書中文字,本非誣辱先賢之意,大臣亦嘗陳達,則長官所謂爲先賢申辯者,臣未知申辯何事耶?此不過陽托尊賢,陰欲陷人,則四館糾正之擧,在所不已,而特罷之命,實出意外。身居言責者,固當匡捄之不暇,而乃反費辭陳疏,必欲竝解儒罰而後已,今此儒罰,旣出於四館,則停之解之,一任公議而已,必使人主,强拂公議,終至於再誤處分,官以諫名,義固安在?臣所責望,不過如斯。今者長官,强欲立異,攻斥臣身,不遺餘地,其意所在,臣實未曉也。昨緣賤疾,未卽自力,今始詣臺,又聞筵說,校理臣金萬吉,抉摘臣啓辭中文字,至欲駁遞臣職云。雖未詳措語之如何,而第臣所謂意思不佳云者,此有他意於其間。宋奎濂,職在諫諍,在外封章,而縷縷所陳,無非苟且偏護之論,臣實未見其可佳底意思,故論遞之語,結之以此矣。筵臣之斥以乖戾,尤未可曉也,而獨自進言,意在沮撓,重爲儒臣,惜此手段,臣新入臺閣,隨事生疣,一有所論,衆怒叢起,旣遭長官之侵斥,又被筵臣之論劾,決不可頃刻苟冒,請命遞斥臣職。答曰,駁遞諫長,擧措謬戾,則論事之臣,一番糾正,乃其職耳,非有他意,而避辭,乃以意在沮撓,惜此手段等語,揣摩言外,疑之太甚,誠可異也。勿辭,退待物論。
奉敎鄭齊泰上疏。大槪,臣於宋疇錫緘辭,旣有難安之嫌,決難苟冒於職次,懇乞亟遞臣職,仍治臣罪事。入啓。答曰,省疏具悉。爾其勿辭察職。
備忘記,入直之官,毋得陳疏徑出事,昨才申飭,而奉敎鄭齊泰,又爲冒犯徑出,事甚駭然,從重推考。
晝講入侍,領府事金壽興,知事鄭載嵩,特進官具鎰,承旨李綸,玉堂李墪·尹德駿,假注書成儁,史官鄭齊泰·李玄祚,武臣閔涵。
今日晝講時,因領府事金壽興所陳,內乘李世璜,移拜禁軍將,禁軍將之兼內乘,多有不便之事。李世璜,內乘遞改,今日內口傳差出,以爲入直之地事,榻前下敎,戶曹判書鄭載嵩,兼帶知經筵減下事,下敎。
兵曹口傳政事,以李汝柱爲內乘。已上朝報
晝講時,領府事金壽興所啓,內乘二員,相替入直,而一員有故,則無他推移之處,近者內乘金錫衍,以羅弘佐就理之故,入直數月,身病方重。新除授內乘李世璜,昨日落點於禁軍將之番,臣適入來藥房,微稟改落點矣。前頭亦必有如此之時,禁軍將之兼內乘,多有難便之勢,李世璜,改差,其代,今日內口傳差出,此後則禁軍將及兩局將官,勿爲擬望事,分付該曹,何如?上曰,依爲之。朝報
晝講入侍時,領府事金壽興所啓,庚申年,興德洞御營廳敎場營舍革罷之後,移設於南小門洞,而敎鍊官崔澄,監蕫其役,此則不但造成家舍而已。開拓基址,役事浩大,敎場及貫革所排之處,騎蒭馳馬之路,軍兵聚會之處,溝渠階砌,無非巨役,而獨當成就,有足可觀,軍門各事,必以賞罪爲重,不可無激勸之道矣。禁衛營敎鍊官方履吉,以營舍監造之勞,特爲論賞,故敢達。上曰,此人,營舍營造之後,又有開拓敎場之勞,誠爲可嘉,而頃日閔判府事,以方履吉事陳達,而家舍監造之人,曾無論賞之規。履吉則特爲論賞,切勿爲例事定奪,未知何如?金壽興曰,崔澄則獨當移營,不但營家舍而已,不得蒙賞,則實爲落莫,故敢達。上曰,此人之事,不但營造家舍而止,則不可無激勸之事,令該曹稟處,可也。謄錄
晝講入侍時,領府事金壽興所啓,江華留守尹堦,以牧子等處魚物徵捧事,定奪於榻前,而其所定奪,與臣相議者有異,故敢達。蓋江華都民難堪之弊,專在於魚物日次之役,而至於牧子,則旣有身役,又與他島民,一體應役,實無安接之勢矣。尹堦上來之後,來見臣,而臣以爲本府形勢,亦甚苟簡,牧子等處日次則減除,只於祭祀及使客時所用大段不得已之役,通融出定,則似爲便當云爾,則堦以爲,此則已自本府變通,減其日次云。故臣亦以爲然矣。其後所達於榻前者,大相逕庭,至於兵曹判書趙師錫,則以監牧官,徵捧魚物於牧子,爲謬規云。監牧官,本無日供之規,只於朔望,牧子輩,覓給若干魚物矣。牧子之於監牧官,罷其一朔兩度所捧,而獨於本府之官,日供魚物,必無是理矣。此後則牧子輩,尤難支堪,不可不依前變通矣。上曰,尹堦以爲,與提調相議云,故本府日次魚物,使之勿罷矣。今聞卿所達,大相不同,依此施行,而尹堦,亦難免誤爲陳達之失,推考,可也。謄錄
大臣·備局堂上,引見入侍時,賑恤廳提調朴信圭所啓,曾因慶尙監司尹趾完狀啓,通政帖三百張,嘉善帖一百張成送,以爲募粟補賑之資矣。其後更報本廳,願爲加得,故通政帖一百張,旣已啓請成送,而今者又復報來,以爲願募者多,而前送帖文,已盡分給,通政帖一百餘張,嘉善帖十餘張,加數成送云。自本廳每每啓請,有所不敢,事當令本道啓聞,而卽今賑事方急,往復之間,遲延可慮,今適入侍,敢此仰稟。上曰,令該曹成送,可也。謄錄
兵批,兼內乘李汝柱。
上在昌慶宮。停常參·經筵。
公洪監司書目,忠原呈,以校理李后沆辭職上疏上送事。啓。答曰,省疏具悉。爾其勿辭,從速上來察職。
廣州留守書目,修撰韓泰東,病重,上去不得事。啓遞差。
校理金萬吉辭職上疏。入啓。答曰,省疏具悉。爾無所嫌,勿辭,從速察職。
院啓,請罪人金重夏嚴鞫處斷事,請罪人李斗鎭,更令該府考律勘斷事,請還收發論四館罷職之命事,譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事,竝引嫌而退。意見旣差,不欲忝論,則揆以臺體,勢難仍在,隨事糾警,非有他意,則意外詆斥,不必爲嫌,請大司憲李䎘遞差,掌令洪受疇出仕。答曰,不允。處置立落,實未知其得當也。依啓。
獻納尹彬啓曰,臣衰敗昏耗,已不堪奔走於職次,而生疎做錯,隨事生疣,乃者憲府處置,歸於本院,妄以迂見,有所參酌,而定其立落矣。伏見聖批,以未知得當爲敎,臣於此,竊不勝瞿然之至。目今朝論携貳,鬧端百出,如臣庸駑,固不足稱停於其間,而寂寥之語,猶爲觸激君父之歸,此無非如臣無狀,不能見信於君父之致,臣何敢晏然冒居於言責重地乎?請命遞斥臣職。答曰,勿辭,退待物論。
都承旨沈梓上疏。大槪,冒陳病狀,冀蒙鐫免事。入啓。答曰,省疏具悉。卿其勿辭,調理察職。
吏曹啓曰,臺諫有闕,政事,取稟。傳曰,過國忌後爲之。
知事李端夏上疏。大槪,陳暴病情,乞解職任事。入啓。已上朝報
吏曹啓曰,義州府尹朴泰遜,交代差出後拿來事,旣已允下矣。其代,令備邊司議薦,何如?傳曰,允。謄錄
大臣·備局堂上,引見入侍時,行戶曹判書鄭載嵩所啓,譯官卞爾標,曾以黑角不得上納之事,因東萊府使狀啓,至於受刑定配,而考見前後文書,則爾標之罪,似涉瞹眛。領議政金壽恒,頃日問此曲折於臣,臣以爾標被拿受刑,旣非其罪,而事係譯官,不敢陳達,爲答矣。今因內弓房黑角之事,敢陳爾標冤狀矣。壽恒曰,卞爾標事,臣初見東萊府使狀啓,亦以爲駭,且未詳其事曲折,而連有嚴刑之命,意以爲,自上如是處分者,必以其罪之重也。厥後得聞實狀,則似非其罪,外議頗多稱冤,禁府堂之意,亦如是,雖是微末譯官,若以非罪而或至殞斃,則恐傷欽恤之道,故臣欲取見其文案後,陳達此意而未及矣。今則雖已定配,旣知其瞹眛,則似當有酌處之道矣。上曰,當初東萊府使狀啓,極爲駿然,故使之嚴治矣。今聞卿等之言,與狀啓差異,若然則似非其罪,放送,可也。
領議政金壽恒所啓,頃者犯越人曺禮男,在北京時,納供於使行,以爲渠入去時,到鴨綠江邊,勅使初還,雪中開路分明,故由此越去云。其言頗明白,而今見本道推問狀啓,則以爲,當初由何路入去,全不省記云。狂易之人,或有迷亂之時,或有開明之時,其言之前後各異,固無足怪,而無論其失性與否,其爲冒禁潛越則一也。地方官與當該把守之人,不能覺察防禁之罪,則在所難免,彼中,雖以其人之狂易,而不爲査究,在我國之道,不可置而不論。以禮男初招觀之,則明是由義州越去,而義州江邊把守,亦非一處,此則有難詳覈,地方官義州府尹,拿問,似當矣。上曰,使臣推問時納招,旣曰從勅行因還之路入去云,則出來之後,雖稱以不知,義州越去,似爲明白,當該地方官,拿推,可也。謄錄
上在昌慶宮。停常參·經筵。
答知事李端夏疏曰,省疏具悉。卿之陳懇,非止一再,而朝家終不許遞其賑任者,意非偶然,依遵前旨,安心勿辭,調理察職。
左議政鄭知和五度呈辭。入啓。傳曰,安心調理。
以鄭必東爲假注書。
傳曰,史官一員待命,騎馬三匹立之。
恭陵內摘奸。已上朝報
備邊司啓辭,武郞廳副司果李相仁,副司果李文海,奔走勤仕,已滿十五朔,或陞敍或守令除授事,捧承傳施行,何如?答曰,允。謄錄
上在昌慶宮。停常參·經筵。
政院啓曰,臺諫處置,不得經宿,例也,而獻納尹彬,引避退待,已過三日,尙不處置。司諫李宏,正言柳命一,竝卽牌招,何如?傳曰,允。
院啓,引嫌而退,駁遞諫長,出於乖激,憲臣立異,誠有意見,而其所處置,未免偏着。揆以臺體,不可仍置,請獻納尹彬遞差。前啓,以國忌,今明日姑停。答院曰,依啓。
明日永慕殿大祭親行,出宮正時,三更五點,祭正時四更一點,開門三更三點。
傳曰,史官二員待命,騎馬六匹立之,大祭所內摘奸。
政院啓曰,過國忌後爲之事命下,而明日乃夏享親祭正日,何以爲之?敢稟。傳曰,明日爲之。已上朝報
上在昌慶宮。停常參·經筵。
永慕殿夏享親祭後,大王大妃殿,藥房·政院·玉堂·二品以上·六曹問安。答曰,知道。大殿·中殿,藥房·政院·玉堂·二品以上·六曹問安。答曰,罔極。
左議政鄭知和六度呈辭。入啓。傳曰,安心調理。
領議政箚子。大槪,賤疾猝劇,未赴陪祭之班,惶恐待罪,仍令遞免事。入啓。答曰,省箚具悉卿懇。所患如此,予用慮念,未得進參,有何所傷?卿其安心勿辭,亦勿待罪,從容善攝。仍傳曰,遣御醫看病。
右議政南九萬箚子。大槪,疾病危苦,今日親祭及起居之班,竝未得進參,乞賜鐫改職名,以幸公松事。入啓。答曰,省箚具悉卿懇。積瘁之餘,所患如此,予用慮念,不得進參,有何所傷?卿其安心勿辭,從容善攝。仍傳曰,遣御醫看病。已上朝報
上在昌慶宮。停常參·經筵。
夜自一更至二更,月暈。
下直,燕岐縣監李宇益。
政院啓曰,大司憲未差,執義韓垽,掌令南致熏,持平鄭善鳴·姜鋧皆在外,掌令洪受疇,連日呈辭,不得行公,茶時每以監察代行,事甚未安。掌令洪受疇,卽爲牌招,何如?傳曰,允。
京畿監司書目,臣辭職上疏上送事。啓。答曰,省疏具悉。卿其勿辭察職。
京畿監司書目,富平呈,以同副承旨趙聖輔辭職上疏上送事。啓遞差。又書目,高陽呈,以禮曹判書李翊辭職上疏上送事。啓。答曰,省疏具悉。已諭予意於別諭,卿其安心勿辭,從速上來察職。
政院啓曰,卽者吏曹郞廳來言,今日爲政事命下,而判書呂聖齊呈辭受由,參判朴世采在外,參議尹敬敎,以身病陳疏,不得開政云。參議尹敬敎,卽爲牌招,何如?傳曰,允。
公洪道西原生員蔡之涵等上疏。大槪,臣等,目見先賢之被誣,正論之摧折,將欲齊聲叫閽,瀝血陳辯之際,竊聞朝家,已有處分。臣等聚首相顧,欽仰我聖上好惡之明,則不宜復有所仰籲,而時議之紛挐,愈往愈甚。爲拯營救者,換面造出,而爲先賢辯誣者,則更無其人,不但爲士林之羞恥,其於是非之別,或恐有混淆之患,玆敢叫率同志,裹足遠道,不揆猥越,冒瀆宸聰,冀蒙察納,益加扶抑,以杜邪說,以興士氣,不勝大幸事。還出給。
修撰尹德駿上疏。大槪,卽聞母病彌留,症勢非輕,私情煎迫,不得不疾聲呼籲。伏乞聖慈,亟許遞改,俾得歸家救護事。入啓。答曰,省疏具悉。爾其勿辭,救護母病。
院啓,請罪人金重夏嚴鞫處斷事,請罪人李斗鎭,更令該府考律勘斷事。本院,以副提學崔錫鼎罷職不敍還收事,閱月論執,兪音尙秘,臣竊惑焉。錫鼎,身居經幄,投進一疏,雖其意見差謬,辭語欠穩,以致激惱於宸衷,而原其心,則不過有懷必達,在聖心恢弘之道,固宜優容寬假,敎諭開示,而雷威遽震,譴罰隨至,誠非平日所望於聖明者也。至於敲撼大臣之敎,尤非錫鼎之本情,以此爲罪,臣未知其得當也。因此轉輾,鎭定無期,豈不深可憂哉?請勿留難,更加三思,還收副提學崔錫鼎罷職不敍之命,請張炫·張燦,鐫名譯案,永永勿齒,竝其子天漢·天澤·天翼等,遠竄荒裔事。新啓,臺閣論人之道,必須十分公正,然後方可以服人心而鎭浮議矣。頃者大司諫宋奎濂之疏陳所懷,出於無隱之意,而掌令洪受疇,急於偏護,挺身彈擊,語多乖激,人皆疑惑。請掌令洪受疇遞差,前啓,四館罷職還收事,停啓。答院曰,不允。遞差事,依啓。
四館罷職現告,奉敎金洪福,待敎沈權,檢閱柳尙載。朝報
吏批,掌令李國芳,獻納韓泰東,副校理申曅,知經筵申晸,禁府都事金載文,大司憲李敏敍,全羅監司李世華,承旨尹攀,吉州牧使申命全,監察成至重,副修撰洪萬遂。
上在昌慶宮。停常參·經筵。
平安監司書目,孟山呈,以三月十五日夜,雨雹交下,事係變異事。
傳曰,明日晝講爲之。
左議政鄭知和七度呈辭。入啓。傳曰,安心調理。
兼戶曹判書南龍翼辭職上疏。入啓。答曰,省疏具悉。卿辭至此,兼帶之任,當勉副焉。
前護軍李世華上疏。大槪,新授藩臬之任,已難承當,賤疾且劇,無望自力,乞賜遞改,以幸公私事。入啓。答曰,省疏具悉。卿才允合此任。卿其勿辭,速往欽哉。
院啓,請罪人金重夏嚴鞫處斷事,請罪人李斗鎭,更令該府考律勘斷事,請還收副提學崔錫鼎罷職不敍之命事,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。新除授行大司憲李敏敍,時在京畿道交河地,獻納韓泰東,時在廣州地,請竝斯速乘馹上來事,下諭。答曰,不允。下諭事,依啓。
江襄監司書目,原城呈,以執義韓垽辭職上疏上送事。啓遞差。
政院啓曰,昨者公洪道西原儒生蔡之涵等數十人,聯名來呈上疏,而觀其大槪,則以先賢被誣申辯,爲言。蓋因近日尹拯事也,頃者大臣,陳達於榻前,有此等疏章,政院知悉,切勿捧入之命,故臣等不得捧入,還爲出給矣。今又來呈前疏,而末端,以喉司壅蔽,攻斥臣等,不遺餘力,臣等,方居出納之地,欲遵上敎,以防紛紜之弊,而反被壅蔽之斥,亦不可晏然不爲陳達。此上疏,何以爲之?敢稟。傳曰,是非已定,今後則儒生上疏,勿論彼此,不爲捧入事,曾已定奪矣。本院惟當依此擧行而已也。
吏曹啓曰,臺諫有闕,政事,取稟。
傳曰,政事,明日爲之。已上朝報
上在昌慶宮。停常參·經筵。
京畿監司書目,陽川呈,以校理嚴緝辭職上疏上送事。啓。答曰,省疏具悉。爾其勿辭,從速上來。
以蔡成胤爲假注書。
政院啓曰,憲府之官,或在外或未差,或未肅拜,連以監察,代行茶時,事甚未安。掌令李國芳,在京,持平鄭善鳴,亦已上來云。竝卽牌招,以爲察任之地,何如?傳曰,允。
副應敎李墪辭職上疏。入啓。答曰,省疏具悉。爾其勿辭,調理察職。
掌令李國芳啓曰,如臣無似,屢叨匪據,而絲毫蔑補,愧懼冞切。頃忝本職,未能執法,不意今者,新命又下,惶感駭惑,不知所出,陳疏見阻,情勢悶蹙,卽者召牌之降,不得不冒憫祗肅,而伏見本府前啓,則臣於鄭濟先事,有難苟同者,曾前引避之辭,已陳愚見,則今此加法之啓,勢難隨參,請命遞斥臣職。答曰,勿辭,退待物論。
傳曰,明日晝講爲之。
今日晝講時,今月望祭攝行事,榻前定奪。日氣漸熱,晝講時刻,以午初進定事,下敎。
司諫李宏所啓,請罪人金重夏嚴鞫處斷事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請還收副提學崔錫鼎罷職不敍之命事。上曰,勿煩。又所啓,本院,以張炫·張燦及其子天漢·天澤·天翼等一竝遠竄事,有所論列矣。聖明不賜允兪,乃以已甚爲敎,臣不勝駭惑之至。譯官張炫·張燦,本以閭井微賤之徒,久居象胥之首,當初楨·柟·積·堅謀凶之日,晨夜出沒於門庭,情意密狎,蹤迹之秘詭,人無不言。其子天漢·天澤·天翼,俱以楨·柟射伴趁日追逐,爲其心腹,則其爲罪狀,旣已狼藉,而庚申年朝家處分,亦出於深憂遠慮也。如此之類,所宜嚴加迸竄,終身罔赦,而曾未數歲,無端全釋,敍復舊任,仍隷使行,有若平常無故底人,國家之參酌放釋,豈可謂之允合於適輕適重之宜,而亦豈待罪人嚴截之道乎?其不可以經年之久而置之也明矣。況譯舌爲任,名雖卑賤,介于兩間,所關甚緊,如此凶譎叵測,負孽罔赦之流,尤不可曲貸,仍置輦轂之下,使之有所干豫於儐价傳命之事,而縱其恣行無忌之習,以啓日後之憂,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔。上曰,勿煩。朝報
備局啓曰,司諫李宏所啓,卽今民間汲汲,京外同然,而姑以近畿言之,饑荒之狀,罔有紀極,皆以爲甚於庚辛云。其爲渴急,據此可知,春雨洽溢,耕作方時,而民無種念,束手廢農,目前流散之患,已不勝言,而前頭之有秋,更無所望,豈不大可憂哉?上年各邑糴穀,所捧甚少,不能救濟,其勢固然,畿內小民之仰哺,只在於江都·南漢移轉之穀,而今年民間所分糶,比前甚少云。若然則官家必有餘儲,飢餓之民,塡壑塞道,願得移轉,軍餉雖重,濱死民命,不可不救,自上下詢備局,問其餘儲多少,劃給本道,使之卽爲均分,以救燃眉之急,實爲急務矣。上曰,令廟堂相議變通可也事,命下矣。各邑糴穀,前冬所捧旣小,今春還分之不多,勢所固然,畿民之仰哺,只在於移轉,而江都·南漢兩處軍餉,近緣年事之凶荒,有糶而無糴,逐歲減縮,卽今遺在,元數甚少,緩急所需,誠極寒心。至於南漢,則留庫之穀,尤爲零星,賑給本府之民,猶患不足,有難波及於他邑,而民飢日甚,無穀可賑,目前燃眉之急,有不可爲日後之慮者,令本道詢問各邑,抄出最急之邑,量其當賑之數,十分從略磨鍊,啓下後稟處,何如?答曰,允。謄錄
上在昌慶宮。停常參·經筵。
下直,京畿水使柳重起,公洪兵虞候崔斗炡。
都承旨沈梓三度呈辭。入啓。遞差。
左議政鄭知和八度呈辭。入啓。傳曰,安心調理。
傳曰,京畿水使柳重起,留待引見。
今日晝講時,伏見刑曹囚徒罪人滯囚,幾至九十名,判書李䎘,卽爲牌招,使之速爲開坐疏釋事,榻前下敎。
今日晝講時,正言兪命一所啓,請罪人金重夏嚴鞫處斷事。上曰,毋庸瀆擾。又所啓,請還收罪人李斗鎭,更令該府考律勘斷事。上曰,毋庸瀆撓。又所啓,請譯官張炫·張燦,鐫名譯案,永永勿齒,竝其子天漢·天澤·天翼等,一切遠竄荒裔事。上曰,毋庸瀆擾。又所啓,引嫌而退,初未執法,今難參啓。請掌令李國芳遞差。上曰,依啓。前啓副提學崔錫鼎罷職不敍還收事,停啓。
吏曹啓曰,臺諫有闕,政事,取稟。傳曰,明日爲之。已上朝報
吏批,都承旨任相元,執義李墪,平壤庶尹鄭載岳,刑曹判書李䎘。
上在昌慶宮。停常參·經筵。
領議政金壽恒箚子。大槪,更陳病狀,冀蒙恩遞,以幸公私事。入啓。
答領議政金壽恒箚曰,省箚具悉卿懇。卿之所患,尙未差愈,深用慮念,從容調理,神明所護,勿藥有喜,須體予意,安心勿辭,益加善攝。仍傳曰,遣史官傳諭。
院前啓,請罪人金重夏嚴鞫處斷事,請罪人李斗鎭,更令該府依律勘斷事,請譯官張炫·張燦,鐫名譯案,永永勿齒,竝其子天漢·天澤·天翼等,一切遠竄荒裔事。新啓,成歡察訪裴舜和,本以賤流,濫登仕籍,性且愚蠢,不省人事,侵虐驛卒,罔有紀極,怨聲嗷嗷,如在水火,其他貪鄙之狀,不一而足,路傍殘驛,日漸凋弊,將至於莫可收拾之域,如此之人,不可一日仍置,以貽其害。請成歡察訪裴舜和罷職不敍。答曰,不允。
進士尹洙等上疏。大槪,竊伏爲受業之事,敢引法文及近例,冒死陳懇,冀蒙採納事。入啓。
傳曰,史官二員待命,騎馬六匹立之。
答進士尹洙等疏曰,省疏具悉。疏辭令該曹稟處。
京畿監司書目,果川兼任衿川呈,以副修撰洪萬遂辭職上疏上送事。啓。答曰,省疏具悉。爾其勿辭上來。
津船內摘奸。已上朝報
大臣·備局堂上入侍時,戶曹判書尹堦所啓,繕工監貢案所付材木,元數不多,一年所捧,不足以支一年之用,故自前收稅於水上流下材板,補用於各處營繕矣。厥後諸上司,各衙門,稱以公廨造成勒令減稅,多有夤緣冒濫之弊,故曾在癸巳·癸卯兩年,皆以勿論諸上司,各衙門公私材板,竝爲收稅,以補國用事,再度捧承傳施行,而近來不但諸宮家·諸上司·各衙門之勒令減稅,外方各營各官,亦稱公廨修補,皆欲免稅,移文往復,事極無謂。其中守禦廳,則自前例送十張帖文,使之收稅,而一張帖文,斜稅一筏,自是規例,故該廳監官輩,乃與商賈符同,二三大筏,合作一筏,名稱十筏,其實則五六十筏,而入於本廳者甚少,其間憑依作奸之事,不一而足,誠極痛惡。今若不送帖文,以材木百條,自收稅所,每年移送於守禦廳,則本廳無中間見欺之事,本曹亦無見失之弊矣。自今以後,材木百條,每年自收稅所,移送守禦廳,且諸宮家·諸上司·各衙門,竝勿收稅事,捧承傳施行,何如?上曰,依爲之。謄錄
吏批,戶曹參判申翼相,掌令安圭,同義禁沈梓。
上在昌慶宮。停常參·經筵。
去夜,待敎李玄祚上疏。大槪,臣有不稟右位,經離職次之罪,乞賜罷斥,以存事面事。入啓。答曰,省疏具悉。爾其勿辭察職。
奉敎鄭齊泰上疏。入啓。答曰,省疏具悉。爾其勿辭察職。
以李震休爲假注書。
去夜,政院啓曰,今日有史官二員待令之命,而假注書李敏英,以父病改差,未及出代,成儁,以式暇,不爲仕進,一員則以宣傳官代送之意,一邊微稟,而一員則奉敎鄭齊泰進去之意,分付藝文館,及其臨行之際,下吏來言,齊泰,以公事,出往未還云。不得已依近例,使下番翰林李玄祚,出送於摘奸之所,而上番則使之及時替直矣。卽者奉敎鄭齊泰,引咎陳疏,至以下番爲任,雖政院,不得任意出送,爲言。臣等,亦豈不知史局下番,不宜暫離直所,而上番之不告政院,離出直所,實出於意外倉卒之間,無他推移之路,問諸下吏,則亦有可據前例,故與同僚相議出送,自不覺其墜落館規,不勝惶恐待罪。傳曰,勿待罪。
刑曹啓目,李夏相·柳長培等矣,管下之人,侵虐軍卒,而常時不能檢察之失,亦所難免,罪各杖八十,收贖,竝只奪告身,三等私罪。啓。功減一等。
左議政鄭知和九度呈辭。入啓。傳曰,卿之造朝,才過旬望,而祈免之章,又出於意慮之外,不覺愕然自愧前言之未孚也。噫,當此國家捏扤,赤子顚連之日,雖三公備位,夙夜孜孜,悉心力於濟救,猶恐其不克。卿以三朝元老,夙負重望,小子之仰成爲如何,而不念扶顚持危之策,乃爲此就閑恝視之計,此豈股肱一體相須之義哉?日呈十單,決不可允許,亟斷巽辭之章,臥閤論道,勉副如渴之望。仍傳曰,遣史官傳諭。
判府事閔鼎重,兵曹判書趙師錫請對入侍。入侍時,二十三日日次前,待大臣病患稍間,賓廳開坐事,榻前下敎。
前檢閱李廷謙,居中蕩滌,禮曹正郞韓紀百,兼春秋減下,以本曹郞官中無故人員啓下事,榻前定奪。已上朝報
判府事閔鼎重,兵曹判書趙師錫所啓,頃日晝講時,武臣邊國翰,以統營屯田見奪事,有所陳達,而百餘石落種處,其時注書,誤書以四百石。自該廳,今當査覈,而石數多少,如是錯誤,使政院,更爲簡問于國翰,擧行條件中誤書處,改付標,何如?上曰,許多說話,記注之際,難保無差誤之事。如是爽實,其時入侍注書,推考,擧行條件中,改付標以入,可也。謄錄
兵曹判書趙師錫所啓,三軍門將官,以內三廳取才者塡差,而只中人·庶孽,別爲取才之意,曾已定奪矣。今聞雖是士族武士,未及被薦於內三廳者,亦多有之云。此類則令三軍門依當初定奪,一體取才以用,何如?上曰,依爲之。
又所啓,近來禁軍所給之馬,甚爲體少,不合於戰陣之用,雖緣馬種不能如前之致,亦未必不由於自本司不爲擇給,今後則禁軍所給之馬,必以體大壯實者分給,而曾前體小不合甲馬者,方令別將抄出矣。今春分養馬中,極擇換給之意,分付司僕寺,何如?上曰,曾因禮曹參判徐文重上疏,分養馬分給軍兵後,如有不合者,則當該官論罪事,定爲事目矣。依所啓各別擇給事,分付該寺,可也。謄錄
上在昌慶宮。停常參·經筵。
辰時未時,日暈。
右議政南九萬箚子。大槪,昨因所患危苦,不得進參於賓廳之坐,至於頉稟,不勝惶恐。仍乞亟賜遞免,以幸公私。兼陳西來時,沿路所聞獄情,以備裁察事。入啓。
藥房啓曰,近來日氣,夜晝異候。伏未審聖體,若何?臣等不任區區之慮,敢來問安。答曰,別無所傷矣。
大王大妃殿,藥房問安。答曰,知道。中殿問安。答曰,罔極。
答右議政南九萬箚曰,省箚具悉卿懇。所患如此,予用慮念,箚陳三件事,辭意極其峻正,令人不覺嘉歎也。李弘述,當令該府,更稟加罪,以子證父,實是可駭之甚者,而其間亦不無先後輕重之別,山城別將,罷職,捕盜大將·刑曹堂上,竝令從重推考。鄭濟先事,予非不知其罪名之甚重,邦憲之難赦,而特爲貸死者,蓋以曾前此類,皆蒙寬宥,則獨於濟先,遽施償命之律,未免用法之不均故也。今則律議已定,有何不能行於日後之理哉?卿其安心勿辭,從容善攝。
傳曰,史官一員待命,騎馬三匹立之。
持平鄭善鳴啓曰,駑下如臣,百不猶人,而千萬不意,新命謬加,自知不稱,人謂斯何?重以長途撼頓,寒疾添劇,冒陳辭疏,見阻喉司,召牌繼降,病未祗赴,逋慢之誅,實所難逭。且臣於本府鄭濟先考律勘斷之啓,意見有不同者。濟先,初因私事,擅用刑杖,畢竟致殞,非止一二人,則稽之國典,惡得無罪?第念濟先,其任則王人也,其職則行臺也。關西習俗,頑悍莫甚,乃以常漢,面辱王人,略無所顧忌,濟先不勝忿憤,自不覺其濫殺,則其罪雖大,其情可恕。此殿下,所以詢于大臣,考諸舊例,而減其死,流配荒裔者也,殿下好生之德,若是其至矣,而勘斷之論,遽發於備忘之下,臣未知其可也。臣在西關,旣知其委折,今於此論,不可隨參,而俟病少間,今始來避,臣罪至此大矣。請命遞斥臣職。答曰,近日臺官,於鄭濟先按律之啓,相繼立異,事極無據,而至於王人行臺云者,尤不成說話也。勿辭,退待物論。
政院啓曰,卽伏見山陵獻官瀛昌君沈狀啓,焚香之際,開榼視之,則香不入盛,以朝夕上食所用香,推移行禮云,不任驚駭之至。大小祭享所用香,香室官員,親自監封,奉安於殿庭之後,當該承旨,始爲進去,傳香於獻官,則獻官,仍爲受去。承旨及獻官授受之際,元無拆封審視之規,以致莫重祭享,以他香代用,臣以該房,難免不能檢飭之失,惶恐待罪,當該官員,姑先從重推考,下人,令攸司囚禁重治,何如?傳曰,依啓。事極驚駭,當該官拿推,爾其勿待罪。
罷職現告,山城別將价川郡守楊逸漢。已上朝報
上在昌慶宮。停常參·經筵。
夜三更,月暈右珥。四更五更,月暈。
左議政鄭知和十度呈辭。入啓。傳曰,安心調理。
京畿監司書目,交河呈,以大司憲李敏敍,病重,上去不得事。啓。傳曰,卿其勿辭,調理上來事,回諭。
江襄監司書目,淮陽府事張善沖,通川郡守李邰,俱有身病,受由上京,久不還官,竝只罷黜事。
京畿監司書目,衿川呈,以副校理申曅辭職上疏上送事。啓。踏啓字。
判府事閔鼎重箚子。大槪,冒陳私懇,冀蒙恩許事。入啓。答曰,省箚具悉。卿其安心往來焉。仍傳曰,給由馬。
同副承旨李綸上疏。大槪,臣病勢危篤,露章疾號,而見阻本院,召牌遽降,嚴畏分義,不敢俟駕,而夜來痛勢,萬分苦劇,欲起還仆,竟未祗赴,不避鈇鉞,冒死哀籲。伏乞聖慈,特賜矜察,鐫臣職名,治臣罪犯,以爲違慢者之戒事。入啓。
吏曹啓曰,守令多闕,政事,取稟。
院啓,請罪人金重夏嚴鞫處斷事。請還收罪人李斗鎭減死定配之命,更令該府考律勘斷事。請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。請成歡察訪裴舜和罷職不敍。引嫌而退。竟見相左,勢難參啓,揆以臺體,不可仍在。請持平鄭善鳴遞差。答曰,不允。處置事,依啓。
傳曰,政事,當日爲之。
廣州留守書目,獻納韓□辭職上疏上送事。踏啓字。
同副承旨李綸上疏。踏啓字。已上朝報
吏批,通川郡守崔渲,持平金宇杭,承旨李東溟,宜寧縣監尹世衡,獻納洪萬遂,淮陽府使慶㝡,价川郡守尹以經。
上在昌慶宮。停常參·經筵。
下直,魚川察訪鄭仁壽。
兵曹判書趙師錫上疏。大槪,敢陳難安之勢,乞蒙鐫改,仍治臣罪事。入啓。
吏曹判書呂聖齊上疏。大槪,臣之病勢,日漸沈痼,陳疏請急,見阻喉司,方在悶縮之中,伏見大臣箚辭,以鄭濟先事,大加非斥。當初議啓者,臣也,臣之罪戾,益無所逃,亟命先削臣職,仍治臣罪事。入啓。
答吏曹判書·兵曹判書疏曰,省疏具悉。卿其勿辭,宜速察職。
傳曰,明日晝講爲之。
府啓,請罪人金重夏嚴鞫處斷事。副提學崔錫鼎特罷之命,實聖朝無前之過擧,本府之閱月請寢,蓋出於匡救之意,而兪音尙閟,臣不勝悶鬱焉。夫學子之深探文字意旨,必欲驅人於故爲誣陷之地者,孰不知其情狀?而施罰之四館,反被斥罷之罪,震顔之闖然投進一疏,必欲售其爲人求罪之計者,莫逃於聖鑑,而旣施停擧,旋有反汗之命,則錫鼎,職在經幄,責是論思,烏可無一言以救正之乎?其疏不過伸其前席未盡之說,而抑其職分之不容已者也。不知聖明,緣何激惱,罪之以敲撼大臣,斥之以縱恣無忌,曾不可恕其本心之無他乎?設使其語,或涉於大臣,固無害於是非可否之道,而其無一毫指斥之意,則聖明亦必有以下諒矣,何靳一兪至此哉?其貽累於聖德,有關於言路,實非細故,請還收副提學崔錫鼎罷職不敍之命。殺人者死,三尺至嚴,則可以事出無情,而有所輕恕也。李斗鎭之捉致貴得,迫令上船,仍致索絶墜水者,烏得免於殺人之律?而聖上之特命定配,未免爲失刑之歸,則其有違於祖宗守若金石之本意者大矣,其何以慰死者之魂,而防後日之弊哉?物情俱駭,公議益激,請還收殺人罪人李斗鎭減死定配之命,更令該府考律勘斷。鄭濟先,憑藉行臺,因私濫刑,致殞人命,非止一二,則論以王法,宜從償命之科,而流配之命,遽出於意外,臣不勝慨然也。殺人之律,其法莫嚴,從古有國者,莫或有以輕重之也,而殿下,知其罪犯之難逭,公法之當執矣。猶且强拂公議,欲加原貸者,恐非所以服人心而尊國綱也。邦憲一撓,後弊難防,請流配罪人鄭濟先,更令該府考律勘斷。大司諫宋奎濂疏批,有被罰儒生一體解停之命,臣不勝駭惑之至。金盛大等,發人四五年前私書中語,托以爲先賢卞誣,聲罪通諭于八方,其故欲陷人之情狀,自有不可掩者,則四館之通議停擧,實出於糾正士習之意,此豈朝家所可豫知者,而乃爲此無前之擧耶?且其通文之擧,雖爲伸救之論者,猶不得謂全無所失,而頃日聖上之敎,亦以爲不是,則旣施之罰,有何汲汲可解之理乎?聖敎雖以或解或停,爲不均,而此則有所不然者。震顔之罰,旣是御前停擧,則自上解之,容或可也,而盛大之罰,出於四館,則惟當付諸四館,以俟公議而已,何可上煩朝廷,强爲扶抑,以失鎭定之道乎?事雖微細,有關後弊,請還收停擧儒生解罰之命,糾正不美之士習,卽四館之責,而非朝家之所可豫知,則特罷四館,豈非爲聖明過擧?而職在言責者,不思所以匡救闕失,乃反費辭陳疏,必欲倂解四館施罰之儒生,有若當今第一項急務,無過於此者然,甚無謂也,不可無糾正之道,請大司諫宋奎濂遞差。前掌令洪受疇之請遞大司諫宋奎濂,不過出於一番相規之意,而正言兪命一,不顧公議,乃敢擊去處置之諫官,又竝與受疇而駁遞之,其是非之乖謬甚矣。且副提學崔錫鼎罷職還收之啓,乃兩司重發之論,而係是匡救闕失之大者,則所當積誠回天,不容備例乃已,而强拂輿情,遽爾停止,亦難免損失臺體之歸。請正言兪命一遞差。新除授持平金宇杭,時在慶尙道靑松府,請斯速乘馹上來事,下諭。答曰,不允。兪命一之請遞憲臣,蓋出於卞是非鎭浮議之意,則有何乖謬之失乎?今玆劾遞,正是乖謬之甚者也。勿煩,下諭事,依啓。
校理金萬吉上疏。大槪,臣於正言兪命一駁遞之論,有不敢晏然於職次者。乞賜遞免,以謝人言事。入啓。
左副承旨李東溟上疏。大槪,臣之情勢,萬分難安,有不可冒出者,疾病危苦,亦不能自强,召牌之下,竟未祗赴,亟許遞免,仍治臣罪事。入啓。
禮曹參判徐文重上疏。大槪,請治臣前後不能奉法之罪,以勵具臣而矯曲朝事。入啓。
執義李墪啓曰,聖明不以臣爲無似,置之於臺憲之職,臣旣忝叨一日,則不得不以明是非扶公議,爲少效言責之地,故玆敢論遞諫臣之偏護者,而不惟不賜允兪,乃反以卞是非鎭浮議,奬許諫臣,而斥臣以乖謬之甚,臣不勝悚惕靡容,繼之以慨然也。夫近來論議之紛爭,其原蓋出於學子之倡爲乖亂,而其捃摭文字,必欲陷人之情狀,雖曲爲遮護者,亦所難掩,則臺閣之請寢四館之罷職,可見公議之所在,而宋奎濂,身爲諫長,所自以爲謀忠者,不過下名於四館,緩頰於學子,致令聖朝,有此無前之擧,則洪受疇之請遞宋奎濂,蓋出於相規,有何汲汲擊去之事?而兪命一,乃獨爲之,其不顧畏公議甚矣。臣之以此請遞,只欲薄示公議,以存臺體而已,豈敢故爲乖謬之論,自陷於不韙之誅乎?今日是非,不須多卞,殿下亦旣以學子爲不是,則臺論之是非,亦已大定矣,何乃復爲此摧抑之擧,使一脈公議,不得復伸耶?臣竊爲聖明惜之。然此無非臣誠信不足,不能感回天聽之致,尙何顔面,廁在臺端復爲聖明,論列是非乎?決不可一刻仍冒,以益淸朝之羞,請命遞斥臣職。
答左承旨李東溟,校理金萬吉疏曰,省疏具悉。爾其勿辭,從速察職。
答執義曰,勿辭。退待物論。
答禮曹參判徐文重疏曰,省疏具悉。卿其勿辭,從速察職。
院前啓,請罪人金重夏嚴鞫處斷事。請罪人李斗鎭,更令該府考律勘斷事。請譯官張炫·張燦,鐫名譯案,永永勿齒,竝其子天漢·天澤·天翼等,一切遠竄荒裔事。請成歡察訪裴舜和罷職不敍。引嫌而退。朝著之上,論議錯謬,是非顚倒,至于今日,而紛亂極矣。大司諫宋奎濂,疏陳所懷,請解儒罰,斷無他意,而前掌令洪受疇,不恤公議,汲汲駁擊,至以意思不佳爲言。其所持論,實甚乖激,諫臣之論遞,事理當然,而反起駁遞之論,欲售偏護之計,吁亦異矣。是非大定之說,殊涉無謂,一脈公議之言,亦甚謬戾,請執義李墪遞差。答曰,不允。裴舜和事及處置事,依啓。已上朝報
上在昌慶宮。停常參·經筵。
京畿監司書目,高陽呈,以禮曹判書李翊辭職上疏上送事。啓。答曰,省疏具悉。卿勿固辭,從速上來察職。
公洪監司書目,懷德呈,以持平姜鋧辭職上疏上送事。啓。踏啓字。
下直,濬源殿參奉韓汝益。
左議政鄭知和十一度呈辭。入啓。傳曰,安心調理。
護軍吳斗寅辭職上疏。入啓。答曰,省疏具悉。卿辭至此,摠管之任,當勉副焉。
吏曹啓曰,臺諫有闕,政事,取稟。傳曰,明日爲之。
領議政金壽恒箚子。大槪,疾病之外,且有難安之勢,懇乞遞免,以幸公私事。入啓。
傳曰,明日晝講爲之。
右副承旨鄭勔上疏。大槪,衰朽之疾,數朔奔走之餘,落馬重傷,左脚違節,末由動身,召牌之下,竟未祗赴。伏乞聖慈,諒臣病情之危迫,亟許遞改,仍治臣違慢之罪,以肅朝綱事。入啓。
今日晝講時,玉堂闕員,以在京無故人,明日政差出,牌招察任事,榻前定奪。
判敦寧李正英上疏。大槪,曾忝金吾,有玩法之失,伏乞鐫削臣職,仍治臣罪,以謝人言事。入啓。
答領議政金壽恒箚曰,省箚具悉卿懇。所患沈綿,尙未快瘳,予之慮念,曷可云諭?至於鄭濟先事,特從寬典,蓋念用法之不均,從今定制,亦慮後弊之難防,則於卿有何所傷?卿其安心勿辭,從容善攝。仍傳曰,遣史官傳諭,遣御醫看病。
答判敦寧李正英疏曰,省疏具悉。卿其勿辭察職。
今日晝講時,司諫李宏所啓,請罪人金重夏嚴鞫處斷事。請罪人李斗鎭,更令該府考律勘斷事。上曰,勿煩。又所啓,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。上曰,勿煩。已上朝報
上在昌慶宮。停常參·經筵。
都承旨任相元上疏。大槪,臣前忝金吾,有不能執法之失。乞削臣職,仍治臣罪,以肅朝綱事。入啓。
黃海監司書目,金川呈,以吏曹參判朴世采辭職上疏上送事。啓。答曰,省疏具悉。卿其安意勿辭,從速上來察職。
答都承旨任相元疏曰,省疏具悉。卿其勿辭察職。
今日晝講時,左承旨李世翊,時在京畿仁川地,副應敎李畬,時在驪州地,副修撰南致熏,時在全羅道羅州牧,竝斯速乘馹上來事,榻前定奪。
司諫李宏所啓,請罪人金重夏嚴鞫處斷事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請譯官張炫·張燦,鐫名譯案,倂其子天漢·天澤·天翼等,一切遠竄荒裔事。上曰,勿煩。已上朝報
禁府啓曰,以刑曹啓目,前僉使金夢斗,移本府處置事允下矣。金夢斗,卽爲拿囚,而南寧夏,一體囚禁之意,敢啓。傳曰,知道。謄錄
吏批,掌令尹彬,持平金璟,副應敎李畬,成歡察訪尹邦憲,執義嚴緝,副修撰南致熏,承旨李世翊。
上在昌慶宮。停常參·經筵。
政院啓曰,近因憲府無行公之員,連以監察,代行茶時,事甚苟簡。昨日政,新除在京無故人員,竝牌招察任,何如?傳曰,允。
傳曰,明日晝講爲之。
漢城府啓目,粘連元澣·韓汝琦等山訟稟處云云。元澣兄兒塜,在於丙午,韓汝琦葬父,在於辛酉,葬母在於甲子,俱在元澣祖墳兄墳之間,論其入葬先後,則元澣居先。汝琦以追後入葬之人,呈狀監司,欲爲推治,恃强之跡,自然難掩,而本官不分虛實,偏護汝琦,當該縣監曺夏卿,姑先推考,何如?啓觀此覆啓,極其明白爲置,依此施行爲乎矣。汝琦父母之入葬,在於步數之外,則雖不可直用偸葬之律,第其入葬先後,旣如是懸絶,恃强橫奪,又如是昭著,則決不可仍置,以中其奸計,同汝琦父母入葬處,令本道一體勒限堀移後啓聞。元舜兪等,別無科罪之事,卽爲放送爲旀,本官之勿論訟理曲直,只觀形勢强弱,以爲低昻立落之狀,誠極痛駭是置。陽城縣監曺夏卿,爲先罷職,監司段置,不顧嫌疑,偏信一邊之失,在所難免,從重推考。
左參贊申晸上疏。大槪,臣有勘律乖當之罪,亟賜鐫免,以重王法,以振頹綱事。入啓。
持平金澋啓曰,臣本無似,屢叨匪據,頃忝諫職,旣失執法之論,旋承嚴旨,益著不職之罪,自分屛斥,無復更齒於臺端矣。不料新除之命,出於夢寐之外,嚴召遽降,分義所在,不得不冒昧出肅,而第臣於本府前啓中鄭濟先之事,有不欲晏然者。當初引避之辭,旣陳謬妄之見,則到今按法之論,勢難苟然隨參,何可一刻仍冒?請命遞斥臣職。答曰,勿辭。退待物論。
政院啓曰,來二十一日輪對日次,取稟。傳曰,爲之。
答左參贊申晸疏曰,省疏具悉。卿其勿辭,從速行公。
明日輪對官落點,敦寧判官韓斗相,成均司藝安漢珪,內資主簿方震說,東學分差兼敎授金萬益,東活人署別提李焯。
左議政鄭知和十二度呈辭。入啓。傳曰,安心調理。
院啓,請罪人金重夏嚴鞫處斷事。請罪人李斗鎭,更令該府考律勘斷事。請譯官張炫·張燦,鐫名譯案,永永勿齒,竝其子天漢·天澤·天翼等,一切遠竄荒裔事。新除授執義嚴緝,時在京畿陽川地,請斯速乘馹上來事,下諭事。引嫌而退。初旣以此引避,到今勢難參啓,揆以臺體,不可仍在,請持平金澋遞差。
校理金萬吉,承文副正字金夢臣·沈季良,文臣朔試射時,稱病不進,依承傳罷職。
答院曰,不允。下諭及處置事,依啓。已上朝報
上在昌慶宮。停常參·經筵。
下直,全羅右水使崔雲瑞。
傳曰,明日晝講爲之。
晝講入侍,知事金萬重,特進官李袖,承旨任相元,玉堂尹德駿·李頤命,假注書蔡成胤,史官鄭齊泰·李玄祚,武臣權儔,司諫李宏。
吏曹啓曰。臺諫有闕,政事,取稟。傳曰,明日爲之。
京畿都事書目,果川呈,以修撰南致熏辭職上疏上送事。啓。答曰,省疏具悉。爾其勿辭,從速察職。已上朝報
晝講時,司諫李宏所啓,金重夏按律之請,經年論列,必期準請,而爭執愈苦,聖意邈然,至以不念後弊,大損事體爲敎,臣竊不勝慨然而悶鬱焉。當初重夏所告,雖止一二人,事旣無實,則罪當罔赦,況其搆捏上變者,凡幾人矣,而反坐之律,終至不加,三尺之典,將安所施乎?今之議者,或以秀胤之死,謂之有間於翊戴,臣之意見,尤有所未解者。設令秀胤之死,專由於重夏所言,以發告一事之功,貸誣陷多人之罪,揆以情法,已極不當。況秀胤不道之語,實發於金煥之招,則雖微重夏之言,亦當按問,而正其罪矣。其在重夏,有何一毫髮可紀之功,而乃以此容貸其死乎?若罪輕功大,功可掩罪,則參酌原貸,猶或一道,而今以蔑功之人,不施當施之律,求之事理,實無所據,人心安得而不惑,公議安得而不激乎?重夏之必死無赦,萬口一辭,婦孺亦知,而當初議罪之時,不能據法勘斷,致令誣告之人,尙保首領,刑法紊舛,所關非細,事體損傷,有不暇言,此臺閣諸臣所以苦口力爭,屢閱歲而猶不知止者也。誅一誣告之人,以正王法,有何日後之弊哉?請勿留難,誣告罪人金重夏,亟命嚴鞫取招,按律處斷。上曰,勿煩。又所啓,頃因禁府公事,有殺人罪人李斗鎭減死定配之命,臣竊以爲不當也。當初貴得之死,雖曰非有意故殺,若其墜水殞命,實由爲斗鎭之縳致船上,則殺人之罪,果誰當之乎?本府議啓及收議中所引律文諸條,臣未知孰爲襯合,而所謂誤殺,制縳致死等律,俱在償命之科,則斗鎭所犯,要不出數條之外,其可以事出無情,而容易貸死乎?判付中以此律致刑,有乖審克,特下減死之敎,殿下好生之德,愼獄之意,臣豈不知,而殺人者死,三尺至嚴,此法一撓,所關非細,今若諉之以比律,不可致刑,而曲施寬貸之典,則將何以慰死者之魂,嚴殺人之法乎?請還收罪人李斗鎭減死定配之命,更令該府考律勘斷。上曰,勿煩。又所啓,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔。啓辭同前上曰,勿煩。已上朝報
上在昌慶宮。停常參·經筵。
下直,黃海都事成碩藎。
左議政鄭知和十三度呈辭。入啓。傳曰,安心調理。
平安監司·義州府尹書目,謝恩使一行,本月十八日,渡江入去事。
戶曹參判申翼相辭職上疏。入啓。答曰,省疏具悉。卿其勿辭,調理察職。
京畿監司書目,病重辭職上疏上送事。啓。答曰,省疏具悉。卿辭至此,方面之任,當許遞焉。
晝講入侍,知事金萬重,特進官金錫翼,承旨任弘望,玉堂尹德駿·李頤命,假注書成儁,史官鄭齊泰·李玄祚,武臣睦林奇,司諫李宏,亦爲入侍。
以沈季良爲假注書。
京畿都事書目,交河呈,以大司憲李敏敍辭職上疏上送事。啓。答曰,省疏具悉。卿辭至此,風憲之長,當勉副,卿其安心勿辭,從速上來。已上朝報
晝講時,司諫李宏所啓,請罪人金重夏嚴鞫處斷事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。上曰,勿煩。朝報
禁府啓曰,右議政南九萬箚子批答,有李弘述,當令該府,更稟加罪之命,而判義禁府事臣申晸,方在呈告中,今日坐,不得擧行之意,敢啓。傳曰,知道。謄錄
吏批,持平朴世樟。
上在昌慶宮。停常參·經筵。
領議政金壽恒箚子。大槪,敢陳愚慮,以備裁處,仍乞亟許遞免,以延殘喘,以幸國事事。入啓。
黃海監司書目,冒陳危懇,乞蒙恩遞事,上疏上送事。啓。答曰,省疏具悉。今玆仍任,意非偶然,何乃以私情之切,廢公務之重乎?卿其勿辭,從速察職。
公洪監司書目,尼山呈,以正言尹誠敎辭職上疏上送事。啓遞差。
中殿誕日。中殿,政院·玉堂·二品以上·六曹問安。答曰,知道。大王大妃殿·大殿,政院·玉堂問安。答曰,知道。
吏曹啓曰,臺諫有闕,政事,取稟。傳曰,明日爲之。
傳曰,明日晝講爲之。
政院啓曰,今日乃賓廳日次,而兩司例爲來待,而憲府掌令尹□落傷,未肅拜,安圭,服制,未出仕,新除授持平權□卽爲牌招,使之來參,何如?傳曰,允。
答領議政金壽恒箚曰,省疏具悉卿懇。前後推問,未嘗以其子之招,爲歸重証成之端云者,誠如所陳,故頃於右相箚批,旣已區別處分矣。莫重將任,決不可因此不安,一向引入,卽令政院,牌招察任焉。疾患如此,未赴公會,有何所傷?卿其安心勿辭,益加善攝。仍傳曰,遣史官傳諭。
傳曰,大臣·備局堂上引見。引見時,吏曹判書呂聖齊三度加給由後,一向引入,參議連爲獨政,事體未安,卽爲牌招察任事,榻前下敎。
訓鍊大將申汝哲,牌不進。傳曰,分義雖曰不安,朝家旣已洞燭區別之後,不宜一向引咎,更爲牌招。
以元聖兪爲假注書。已上朝報
引見時,司諫李宏所啓,請罪人金重夏嚴鞫處斷事。上曰,毋庸堅執。又所啓,請罪人李斗鎭,更令該府考律勘斷事。上曰,毋庸堅執。又所啓,請譯官張炫·張燦,鐫名譯案,永永勿齒,竝其子天漢·天澤·天翼等,一切遠竄荒裔事。上曰,譯舌輩事,予豈持難,而曾以此罪,至於流配,則參酌放釋之後,以此更罪,未知其可也。勿煩。又所啓,訓鍊大將申汝哲,今日違牌不進,聽聞殊可駭然,雖其情勢,有所不安,聖明旣賜處分,則固不敢過自引嫌,而身爲武將,偃然違命,揆以事體,已極不當。且關日後之弊,訓鍊大將申汝哲,請命從重推考。上曰,依啓。已上朝報
引見時,右議政南九萬所啓,典獄囚徒,每旬回示於大臣,乃古例,所以重獄囚也。須見囚徒,敦寧府族譜廳所囚,有鞍子匠,而以不卽造納鞍子,爲罪目。臣問其曲折,則乃敦寧府官員,因私事,發牌囚禁者云,事甚可駭,當該官員,汰去,何如?上曰,前者,以各司非公事,則毋得直囚之意,申飭矣。今又如此,事甚駭然,敦寧府當該官員,汰去,此後則各別更加嚴飭,可也。又所啓,近來紀綱解弛,朝令不行,武臣乘轎,曾有禁制,而平安兵使元相,下去之時,偃然乘轎於一路,其不遵朝令之罪,不可無警責之道。今纔赴任遞易,誠爲重難,而仍而置之,則恐人人皆無忌憚矣。上曰,武臣之不得乘轎,旣有朝令,則元相所爲,殊甚放恣,罷職,可也。
知事李端夏所啓,臣於賑事外,亦有所懷敢達。故主簿柳忠健,司禦柳時亮,府使柳松齊,祖子孫三世,皆有孝行,世居忠州。先朝溫幸時,忠州儒生五十餘人,以其三世至行,呈文本道監司之啓聞禮曹,請贈世健·時亮之職,松齊請右敍,而松齊,以文臣歷臺省,官至府使,此則例遷也,今已身故,亦宜贈職矣。奉朝賀臣宋時烈,作柳氏三世孝行傳,事實明白,故敢達。上曰,出入臺閣之人,官至府使,此非右敍,贈職宜矣。又所啓,同知吳䎙,年今八十四歲,其亡子斗憲,曾經臺侍,李夏,以曾經侍從之人,身死之後,其父維聃,以侍從推恩矣。右議政南九萬曰,臣亦欲陳達,而忘却未及矣。李夏·吳斗憲之父,宜均被恩典矣。上曰,吳䎙,加資,可也。又所啓,數十年來,外方勒封私債,以此儲穀之人,漸至蕩然,猝遇凶歲,民間無所聊賴。臣於辛亥年,上疏請禁勒封私債,廟堂回啓請推,擧行條件書入後,自上添書此後猶踵前習,當加重罪之意,卽今富戶絶無,而僅有者,賴此餘存,而今年公洪監司李端錫,多封私債云,故大臣聞之,自備局發關禁之。又因富戶呈狀于賑廳,亦發關申禁,而端錫,終不奉行,事極非矣。請從重推考。右議政南九萬曰,臣生長鄕曲,備諳此弊,每以爲官封私債,決非王政之所可爲矣。先王朝辛亥年間,臣爲淸州牧使,其時餓莩相連,賑政方急,而朝家有私債勿封之令,故非但淸州,他邑皆不敢封債矣。近年來朝家申明此令,亦非一再,公洪監司李端錫,如以朝令爲不可,則或上疏或狀啓,皆可,若終不得見許,則隨其事之輕重,以決去就,爭之,亦無不可,今乃不然,公然違越禁令,雖自備局·賑廳,發關往問,而亦不回答,殊甚可駭。朝家命令,不得行於監司,則何以及小民乎?紀綱之解弛,專由於此等事,不可推考而止,先罷後推,何如?上曰,勿封私債之令,非止一再,而因循不行,極爲無據,所當從重科罪,而曾見御史書啓,則頗有治績云,當此賑政之時,似難輕遞,姑先從重推考,觀其緘辭而處之。朝報
引見時,右議政南九萬所啓,凡奴良妻所生,雖無立案,竝許從良事,上年夏間,曾已稟定頒布矣。臣經過西路,聞民間之言,則凡奴良妻所生,使喚日久,皆以一朝見失,爲悶。凡良妻之族,必使持其良籍,現納官家,然後始許出給,而爲守令者,亦以此言爲是,其不得現納祖先良籍者,則許其因執使喚云。蓋爲奴妻者,雖非良人,若是公賤,則當屬於公,若是私賤,則當屬於私,毋論其妻之良·賤與否,其所生之元不干涉於夫上典,不啻較然矣,爲其上典者,何可問其良籍有無哉?凡奴妻所生,毋論有良籍無良籍,竝不得據執之義,更爲知委於各道,似宜矣。上曰,更以此意,申明分付,俾無如前之弊,可也。朝報
引見時,禮曹參判徐文重所啓,上年八月間崇陵奉審時,莎草萎黃處,姑待來春,更觀新芽抽出,稟處事,入啓允下矣。卽接參奉所報,則以爲,前日萎黃處,雖不茂盛,而亦不至於大段損傷云。此時改莎,不如秋後,而係是陵上重事,下詢于大臣處之,何如?上曰,參奉所報中,旣云比上年無所損傷,則當此盛夏之時,不可改莎,姑爲待秋,更觀稟處,可也。朝報
上在昌慶宮。停常參·經筵。
下直,丹城縣監李墀。
左議政鄭知和十四度呈辭。入啓。傳曰,遣承旨敦諭。
晝講入侍,知事呂聖齊,特進官鄭載嵩,承旨金鎭龜,玉堂尹德駿·李頤命,假注書元聖兪,史官鄭齊泰·李玄祚,武臣金城。
江華留守書目,病重,辭職上疏上送事。啓。答曰,省疏具悉。任怨奉公,自是人臣職分之所當然,凡於設施,先取疪謗,是亦當官者之所不免也。惟當益憚心身,職思其居而已,何可以此,輒懷控辭之計乎?殊甚太過也,卿其勿辭,從速察職。
同副承旨尹攀書啓,臣承命往諭于議政府左議政鄭知和,則以爲,臣身病沈痼,連上單辭,實出於萬不得已。日昨祗奉聖批愈懇,而尙今違忤,呼籲不止,罪合萬殞,千萬意外,又蒙遣近侍敦諭,辭旨優隆,有非微臣所敢承當,奉讀未半,不覺涕淚盈襟。臣之病勢,如有一分自力之望,則豈不欲黽勉强起,以爲圖報涓埃之地,而病根深遠,沈綿床席,已至四五朔之久,氣息綿綴,不能收拾,時月之間,無望復起爲人,瞻望宸極,伏地涕泣,不知所達云矣,敢啓。傳曰,知道。
今日晝講時,前校理金萬吉,因臺啓陳疏,批旨已下,且臺諫處置,是非旣明,而又爲故犯,至於罷職,殊爲太過。近日玉堂,亦甚苟簡,特爲敍用事,榻前下敎。兵曹判書趙師錫,疏批已下之後,一向引入,無意行公,事甚未安。本兵事務,亦多積滯,卽爲牌招察任事,榻前下敎。安州牧使許墀,當初臺啓,旣以失實,引避。且朝家累次催促,而終無赴任之意,事甚不當,更爲推考,亦損事體,改差,其代,各別擇差,催促發送事,榻前下敎。應敎申曅,時在京畿衿川地,副校理韓泰東,時在廣州地,經筵入番事緊,斯速乘馹上來事,榻前定奪。
今日晝講時,參贊官金鎭龜所啓,昌慶宮春秋館入直禮曹兼春秋成虎臣,奉使出外之代,欲以判校南宮垕,改付標,朝者招問承文院下人,則以私事出往廣州地云,故今日政,啓下工曹兼春秋金運乘,使之卽爲肅謝入直,而南宮垕之不爲受由,私自下鄕,恐爲不當,從重推考,何如?上曰,不爲受由,帶職下鄕,事甚駭然。且關後弊,南宮垕,罷職,可也。
兵曹判書趙師錫,牌不進後上疏。大槪,所患痰眩之症,近又添劇,一日之內,暈倒者數矣。召牌之下,竟未祗赴,臣罪至此,萬殞難贖,乞蒙恩遞,以治臣違慢之罪,以戒具僚事。入啓。已上朝報
吏批,校書校理李渶,南部參奉宋後錫,正言李斗岳,京畿監司鄭載禧,平壤庶尹曺殿周,應敎申曅,副校理韓泰東,大司憲李翔。
上在昌慶宮。停常參·經筵。
辰時,日暈。未時申時,日暈。白雲一道如氣,起自暈上,直指東方,長十餘丈,廣尺許,漸移南方,良久乃滅。
答兵曹判書趙師錫疏曰,省疏具悉。卿其安心勿辭,調理行公。
左議政鄭知和箚子。大槪,冒陳危懇,冀蒙矜察事。入啓。
修撰尹德駿上疏。大槪,卽聞臣父,猝得吐血之症,不得不陳疏徑出,伏乞治臣冒犯申飭之令,徑情出去之罪事。入啓。
刑曹參判崔逸三度呈辭。入啓。遞差。
答左議政鄭知和箚曰,省箚具悉卿懇。卿之宿患,予豈不知,而徒爲强迫,自失敬大臣之道哉?誠以大臣職責,不在於奔走期會之末而已,則縱有榮衛之損傷,何妨臥閤論道也?巽辭雖懇,決不可允許,須體予意,亟斷來章,勉副如渴之望。仍傳曰,遣史官傳諭。
答修撰尹德駿疏曰,省疏具悉。爾其勿辭察職。
同副承旨尹攀上疏。大槪,臣之所患毒腫,症情危急,已難起動,而猝然吐血,神氣昏眩,方在綿綴之中,召牌之下,不得祗赴,亟遞臣職,仍治臣罪事。入啓。踏啓字。
政院啓曰,以弘文館草記,本館上番,無推移入直之員,令政院斯速稟旨變通事,允下矣。政官卽爲牌招開政,以在京無故人,差出闕員,仍卽牌招,使之入直,何如?傳曰,允。
京畿監司書目,長湍府使申懹,爲民請糶上疏上送事。又書目,陽川呈,以執義嚴緝辭職上疏上送事。啓。踏啓字。
答長湍府使申懹疏曰,省疏具悉。疏辭令廟堂稟處。已上朝報
吏批,敦寧判官金萬增,校理李墪,執義尹彬,刑曹參判李師命,承旨金載顯,直講韓厚明,安州牧使韓構,掌令黃欽。
上在昌慶宮。停常參·經筵。
校理李墪,再牌不進。推考傳旨,下禁府。
下直,肅川府使金儁相。
左議政鄭知和十五度呈辭。傳曰,安心調理。
吏曹判書呂聖齊箚子。大槪,今當心經·四勿箴進講之日,敢進先臣申釋韻語,以備睿覽事。入啓。
戶曹啓曰,卽接廣興倉所報,則來五月朔頒料次,倉官,進去于左議政鄭知和家,請受祿牌,則方在呈告中,不爲出給云,何以爲之?敢稟。傳曰,令倉官輸送。
答吏曹判書呂聖齊箚曰,省箚具悉。所進韻語,可不置諸左右而觀覽焉。
京畿監司鄭載禧上疏。大槪,經年沈痼之疾,未有差減之勢,畿輔新命,決無承當之路,冒死陳懇,祈蒙恩遞,以安微分,以延殘喘事。入啓。答曰,省疏具悉。卿其勿辭,速往欽哉。已上朝報
午時,白雲一道如氣,起自北方,橫過日邊,直指南方,長十餘丈,廣尺許,漸移東方,良久乃滅。
上在昌慶宮。停常參·經筵。
卯時辰時,日暈兩珥。
下直,淮陽府使慶㝡。
知事睦來善上疏。大槪,年老病深,分宜休退,冒死陳乞,冀蒙恩許事。入啓。
全羅監司李世華上疏。大槪,乞得旬日之暇,往省父母墳塋,仍治土木之役,以伸情理事。入啓。
答知事睦來善疏曰,省疏具悉。卿其勿辭往來焉。
掌令安圭啓曰,如臣譾劣,百無一能,至於臺閣重任,萬不近似,絲毫莫補,愧懼恤切,而頃在春間,叨忝本職,開坐之日,安城居士人韓汝琦,呈狀于本府,以葬母之際,元舜瑜稱名人,遽生奪山之計,率其族屬,衝火殯廳,斫破外棺等語,縷縷呼訴。以狀辭觀之,則作亂之狀,節節悖惡,事極驚駭,故同僚相議論題,移文刑曹矣。今此擊錚人元澣原情及漢城府回啓公事,俱有非斥本府之語,伊時題辭,自有曲折,不必呶呶自明,而臣亦同參着署,被人詆毁,則不可晏然於臺席。請命遞斥臣職。答曰,勿辭,退待物論。
答全羅監司李世華疏曰,省疏具悉。卿其依疏辭往來。
傳曰,明日晝講爲之。已上朝報
上在昌慶宮。停常參·經筵。
傳曰,今日晝講爲之。
左議政鄭知和十六度呈辭。入啓。傳曰,安心調理。
玉堂箚子。大槪,請掌令安圭出仕事。入啓。答曰,依啓。
府前啓,請罪人金重夏嚴鞫處斷事。請還收副提學崔錫鼎罷職不敍之命事。啓辭同前請罪人李斗鎭,更令該府考律勘斷事。請流配罪人鄭濟先,更令該府考律勘斷事。新除授大司憲李翔,時在公洪道全義地,掌令黃欽,時在黃海道平山地,請竝斯速乘馹上來事,下諭。前啓,儒生解停還收事,及大司諫宋奎濂遞差事,及正言兪命一遞差事,停啓。
答府曰,不允。下諭事,依啓。
京畿監司書目,衿川呈,以應敎辭職上疏上送事。啓。傳曰,經幄乏人,未有甚於今日,才已令政院催促矣。應敎申曅,托稱疾病,又呈辭疏,偃臥不赴,其在事體,殊涉未妥。申曅,推考,此疏還出給。
廣州留守書目,副校理韓泰東辭職上疏上送事。啓遞差。已上朝報
上在昌慶宮。停常參·經筵。
政院啓曰,仲夏已屆,朔祭又迫,伏想聖上追慕之懷,益復罔極。第念炎熱之節,又値霖雨,雖或臨時開霽,必多蒸鬱之氣,此時冒夜勞動,親行祀禮,則玉體損傷,理所必至,臣等不勝區區憂慮之至,敢此仰達。今此朔祭,勿爲親臨,卽命攝行,何如?傳曰,莫重祀典,豈因日氣之蒸鬱,有所攝行乎?勿以爲慮。
刑曹啓目,楊州居故學生韓佾妻申氏奴承孫擊錚元情判付內,除刑推放送爲好矣。上年秋間,因韓佾妻申氏奴戒仁擊錚元情,有別判付査決之事是如乎,今觀承孫供辭,尙賢,一自見屈之後,益肆奸謀,必欲奪其墳山,乃以唜立名,誣訴本官,自本官至有發差推捉之擧。尙賢,乘時闖發,三十餘年所養大小松木,盡數斫伐,而赭其山,仍竝塋域,而急急開墾是如爲臥乎所,設令此訟處決,出於官吏之手,旣已理屈落訟之後,決不敢更生謀點之計是去等,況彌其時別遣京官,詳細摘奸後判下,辭意極其嚴明,循私之官,至被論責,則渠何敢不畏國法,憑藉橫行,至於此極是旀,本官,亦何敢猶踵前習,循私曲護,若是其無忌憚乎?近日紀綱解弛,法令不行於幺麽一守令,事之痛駭,莫此爲甚,不可不隨現重究,以懲他人。楊州牧使李思永,拿問定罪,李尙賢·李成虎,令攸司囚禁,各別嚴刑得情,從重科斷。
領府事金壽興箚子。大槪,冒陳病狀,乞遞內局都提調之任事。入啓。答曰,省箚具悉卿懇。所患如此,予深慮念,從容調理,自至差可,卿其安心勿辭,益加善攝。仍傳曰,遣史官傳諭,遣鍼醫看病。已上朝報
禁府啓曰,楊州牧使李思永拿問定罪事,傳旨啓下矣。李思永,時在任所,依例發遣府書吏拿來,何如?傳曰,允。又啓曰,楊州牧使李。
使之從速上來。
京畿監司書目,交河呈,以副護軍李敏敍辭職上疏上送事。啓。答曰,省疏具悉。卿勿過辭,從速上來察職。
傳曰,史官一員待命,騎馬三匹,卜馬二匹立之。
政院啓曰,卽者公洪監司李端錫,以頃日筵中賑廳堂上及大臣,以其違越禁令,多封私債請推事,辭職上疏上送矣。朝臣被推,未及緘勘之前,不得陳疏自前〈列〉,乃是法例,此上疏,所當還給,而係是縣道上來之疏,何以爲之?敢稟。傳曰,還爲下送。
吏曹啓曰,臺諫有闕,政事,取稟。
黃海監司書目,金川呈,以吏曹參判朴世采辭職上疏上送事。啓。答曰,省疏具悉。已諭於前疏之批,卿其安心勿辭,從速上來察職。
答江華留守疏曰,省疏具悉。已諭於前疏之批,卿其安心勿辭,從速察職。
傳曰,政事,當日爲之。
大司成朴泰尙上疏。大槪,敢陳館中切急之弊,冀蒙裁處事。入啓。答曰,省疏具悉。所陳之事,當令廟堂稟處。已上朝報
備忘記,今觀禁府四月朔坐不坐單子,一朔之內開坐,只是四次,殊甚未妥,禁府堂上推考。謄錄
吏批,楊州牧使趙聖輔,持平崔奎瑞,參知李濡,典籍金坽,禮曹判書金萬重,高靈縣監李萬徵,禮曹參議尹以道,通津縣監金潪,成歡察訪李夢翼,判義禁朴信圭,承旨柳譚厚,承旨李綸。
兵批,以尹以濟爲平安兵使。
上在昌慶宮。停常參·經筵。
藥房啓曰,數日以來,天氣蒸熱,伏未審聖候,若何?永慕殿朔祭,纔已親行,而端陽節祀,不許攝行,臣等竊不勝悶慮焉。卽今玉體雖曰安寧,四五日之內,觸冒夜氣,連行祀禮,則難保其必無所傷,旣已致傷之後,則雖欲悔之,亦無及矣。伏願俯循群下之情,亟命攝行,臣等倍切區區之憂,敢來問安,竝此仰稟。答曰,知道。無事矣。端午節祀,卿等之請至此,今姑勉從焉。
平安監司書目,臣於疾病之外,又有難冒之勢,乞削臣職,仍治臣罪事,上疏上送事。啓。答曰,省疏其悉。卿其勿辭,從速察職。
以宋相琦爲假注書。
正言李斗岳啓曰,如臣無似,屢叨言責,絲毫無補,隨事生釁,居常愧懼,若無所容。不意今者,又有薇垣新命,固當含恩畏義,趨走供職之不暇,而第臣頃忝憲職,以鄭濟先事,有不能執法之失,至與處置臺官,竝蒙特遞,而考律之啓,旣發憲府,大臣之箚,又爲論斥,則公議之嚴,據此可見,何敢以本院之獨無此啓,而抗顔臺席,重貽淸朝之辱乎?情勢狼狽,一倍悶蹙,陳章自劾,見阻喉司,且緣賤疾危苦,今始來避,臣之所失,至此尤大,決不可一刻仍冒。請命遞斥臣職。答曰,勿辭,退待物論。
政院啓曰,憲府之官,無一行公,連以監察茶時,事甚未安。在京未肅拜呈告人員,竝卽牌招,察任,何如?傳曰,允。
兵曹口傳政事,以金宇亨爲都摠管,以沈梓爲副摠管,以睦林奇爲副摠管。
備邊司啓曰,漢城府,以詞訟之地,本多緊急之務,而卽今又有號牌防役新行之事,其間呈訴之宜急聽斷者,亦必煩多,而判尹朴信圭,呈告累日,不爲行公,雖或有一時疾恙,曠廢職事,殊甚可慮。卽爲牌招,使之察任,何如?傳曰,允。已上朝報
上在昌慶宮。停常參·經筵。
奉敎鄭齊泰上疏。大槪,臣於直中,聞母病甚重,人子至情,不能自抑,急於救護,陳疏徑出。乞罷臣職,俾得專意救護,仍治臣冒出之罪,以嚴邦憲事。留政院。
左議政鄭知和十九度呈辭。入啓。傳曰,安心調理。已上朝報
上在昌慶宮。停常參·經筵。
司諫李宏三度呈辭。入啓。遞差。
傳曰,明日晝講爲之。
奉敎鄭齊泰上疏。入啓。答曰,省疏具悉。爾其勿辭,救護母病。
府啓,請罪人金重夏嚴鞫處斷事。請還收副提學崔錫鼎罷職不敍之命。請罪人李斗鎭,更令該府考律勘斷事。請罪人鄭濟先,更令該府考律勘斷事。入啓。答曰,勿煩。
吏曹啓曰,臺諫有闕,政事,取稟。傳曰,當日爲之。
以備邊司粘目,通津前縣監鄭載道,飢民賑救,緩不及時,先罷後推事,允下。
以司僕寺草記,身彌島牧場馬,實數一千餘匹。而時存,只是六百二十餘匹,遺失之數,至於四百餘匹。其時點馬及監牧官,竝拿問處置事,允下。拿問現告,癸亥平安道點馬權擇·鎭山監牧官金尙命。已上朝報
政院啓曰,楊州牧使李思永,交代後拿來事,旣已命下,而新牧使趙聖輔,除授已久,尙不出肅。令該曹別樣催促,使之今明日內赴任,何如?傳曰,允。朝報
吏批,承文判校趙益剛,禁府都事安墩,兵曹佐郞閔鎭周,司諫嚴緝,兵曹參議鄭勔,軍資正韓范齊,司譯都提調金壽恒,瑞興縣監柳東亨,平壤庶尹鄭悏。
兵批,以姜泰英爲木浦萬戶,吉時佑爲景福宮假衛將,崔是恤爲威鳳別將,安璈爲五衛將,金敬文爲同知,具翧爲訓鍊僉正,李守敏爲忠翊將,朴泰圭爲加里浦僉使,黃道平爲五衛將,金君錫爲僉知,李慣爲公洪兵馬,柳星彩爲南兵虞候,全聖兪爲宣傳官,李沆爲五衛將,李維聃爲曹司衛將,金錫悌爲鷹牌頭,李恒爲兼內乘,吳䎙爲知事。
上在昌慶宮。停常參·經筵。
楊州牧使趙聖輔,謝恩後,仍爲下直。
正言兪命一再度呈辭。入啓。遞差。
知事李端夏,延豐地沐浴呈辭。入啓。給由馬。
傳曰,日氣甚熱,晝講時刻,以巳正進定。
禮曹判書金萬重辭職上疏。入啓。答曰,省疏具悉。卿其安心勿辭,從速察職。
左議政鄭知和二十度呈辭。入啓。傳曰,卿之造朝,曾未旬望。又繼上祈免之章,愈往愈懇,雖緣誠意之未孚,亦可想病勢之萬不得已也。一向敦迫,有非敬大臣之道,本職今姑勉副,以安卿心,卿其從容善攝。仍傳曰,遣史官傳諭。
今日晝講時,知事李端夏,雖以沐浴事受由,而姑爲留在,待賑政結末事,榻前下敎。
傳曰,史官一員待命,騎馬三匹,卜馬二匹立之。
領議政金壽恒箚子。大槪,臣之病勢,斷無更起奔走之望。本職及新授司譯都提調,亟賜遞免,以幸公私事。入啓。
今日晝講時,持平崔奎瑞所啓,請罪人金重夏嚴鞫處斷事。上曰,勿煩。又所啓,請還收副提學崔錫鼎罷職不敍之命事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請流配罪人鄭濟先,更令該府考律勘斷事。上曰,勿煩。又所啓,江華留守尹堦,身居重地,不思保障之責,多行病民之政。且有營私之誚,境內嗷嗷,殆不堪命,實無緩急得力之望矣。向者一疏,蓋亦自知,民怨之朋興,衆論之喧藉,而不能反身引咎,乃復先事自解,其在事體,亦甚不當,決不可仍畀其任,請命罷職。上曰,近來任怨當事者,必招疵謗,江都前年,有築城之事,所謂民怨,似由於此,而今乃因此,至請罷職,誠極不當。若此不已,日後任事之人,誰肯不顧利害,盡心官事乎?予實寒心也,勿煩。又所啓,永柔縣令李商翼,元來病酒,本不合於字牧之任,而及自到任以後,政令多舛,擧措可駭,西來之人,莫不傳說,不可仍置其職,以貽民弊,請命罷職。上曰,不允。又所啓,引嫌而退。事在旣往,不必爲嫌,正言李斗岳,請命出仕。上曰,依啓。又所啓,新除授司諫嚴緝,時在京畿陽川地,請斯速乘馹上來事,下諭。上曰,依啓。
答領議政金壽恒箚曰,省箚具悉卿懇。卿之引入,爲日已多,前後公會,尙未進參,公務之積滯,私心之缺然,可勝云喩?箚末事,尤無可辭之義,亟遵前旨,安心勿辭,速出論道,以副至望。仍傳曰,遣史官傳諭。
吏曹啓曰,大臣處置及臺諫有闕,政事,取稟。傳曰,當日爲之。已上朝報
夜四更,黑雲一道如氣,起自乾方,直指艮方,長竟天,廣尺許,漸移東方,良久乃滅。
義禁府啓曰,李弘述加罪事,允下矣。李弘述,方待命於本府,卽爲拿囚,決杖後發配之意,敢啓。傳曰,知道。謄錄
吏批,知敦寧洪萬容,司圃別檢崔天璧,全羅都事李元齡,正言金盛迪,刑曹參議尹理,司導正安漢珪。
兵批,以沈之溟爲知事。
上在昌慶宮。停常參·經筵。
京畿監司書目,驪州呈,以副應敎李畬辭職上疏上送事。啓。答曰,省疏具悉。爾其勿辭,從速上來察職。
以成任爲假注書。
持平崔奎瑞啓曰,臣於昨日筵席,以江華留守尹堦罷職事論啓,而伏承聖旨,似無大段未安之敎,故敢以所懷,更爲陳達而退矣。伏見擧行條件,則自上至有改下之事云,而寒心等敎,辭旨極嚴,臣於此,固不可一刻仍冒臺席,而適患暈眩,俟得少間,今始來避,臣之所失,至此尤大。請命遞斥臣職。答曰,勿辭,退待物論。
政院啓曰,守令赴任之遲滯,乃是爲民之巨弊,而价川郡守尹以經,通津縣監金潪,除授已久,臺諫不齊,署經無期,當此凶歲,賑政方急之日,不可不變通,何以爲之?敢稟。傳曰,除署經發送。
掌令安圭啓曰,本府方有副提學崔錫鼎罷職不敍之啓,而同僚獨改措辭,其中四館之非罪譴罷,震顔之旣停旋解等語,與臣前啓本意,有所不同,則臣當卽爲引避,而適患暑感,委頓叫痛,尋單請急,見阻喉司,俟病少間,今始扶曳來避,而又於此際,同僚處置,歸於臣身,臣之情勢,旣有大段不安,則何敢晏然處置,而仍冒於臺席乎?請命遞斥臣職。答曰,勿辭,退待物論。已上朝報
卯時,日暈兩珥。辰時,日暈。
上在昌慶宮。停常參·經筵。
下直,价川郡守尹以經,通津縣監金潪。
領議政金壽恒箚子。大槪,冒申危懇,本兼職名,竝乞鐫免,以安微分事。入啓。
答領議政金壽恒箚曰,省箚具悉卿懇。已悉予意於前後箚批,卿故不諒,連章祈免,若是其邁邁乎?積瘁之餘,縱有一時微恙,閱月調息,庶幾勿藥自瘳,宜體如渴之旨,安心勿辭,速出論道,以副企望。仍傳曰,遣史官傳諭。
院啓,竝引嫌而退,職在言責,隨事論列,意外嚴批,不必爲嫌,前啓措語,旣涉乖舛,文字改構,臺體當然,而費辭引避,謂非本意,言議苟且,風彩消盡,見非公議,不可仍在。請持平崔奎瑞出仕,掌令安圭遞差。答曰,處置中乖舛苟且等語,誠未可曉也。依啓。
吏批啓曰,臺諫有闕,政事,取稟。傳曰,過國忌後爲之。已上朝報
辰時,日暈。
上在昌慶宮。停常參·經筵。
太宗大王忌辰齋戒。
一字缺更,月入太微西垣內。以上燼餘
上在昌慶宮。停常參·經筵。
領議政金壽恒初度呈辭。入啓。傳曰,不允批答。
政院啓曰,來十一日輪對日次,取稟。傳曰,爲之。
明日輪對官落點,忠勳都事金魯得,司儀安廷熽,奉常正柳英立,禮賓正洪茂,東部主簿朴世佶。
傳曰,明日晝講爲之。已上朝報
卯時,日暈。
領議政金壽恒初度呈辭。不允批答。文缺知製敎朴泰尙製進燼餘日記詳見翌日朝報
上在昌慶宮。停常參,只晝講。
黃海監司書目,平山呈,以掌令黃欽辭職上疏上送事。啓遞差。
全羅監司書目,扶安縣監申命元,飢民分賑時,斗升削下,減給穀物,爲先罷黜事。
傳曰,明日晝講爲之。
平安監司書目,賤疾漸劇,無望供職,不得不冒死更籲。乞賜遞改,俾得生還事,上疏上送事。啓。答曰,省疏具悉。已諭於前後疏批矣。此時西藩重寄,不可輕遞,而卿辭至此,令廟堂稟處焉。
晝講入侍,知事呂聖齊,特進官徐文重,承旨柳譚厚,玉堂申曅·南致熏,史官李玄祚·李廷謙,假注書成任,武臣閔涵,正言李斗岳,持平崔奎瑞,亦爲入侍。
領議政金壽恒初度呈辭。不允批答,王若曰,治亂無常勢,方共勉於振衰,安危在大臣,奚遽聞於引疾,予不多誥,卿宜再思。惟卿,詩禮傳家,文學經世,以和平秉內,休休如有容焉,以凝重攝儀,棣棣不可選也。曾遍歷於華要,寔茂著於風猷,黑頭三公,早協瞻巖之望,丹忱一疏,不負憑几之音,自赤舃之重來,閱中書之累考,咸總軍國,幾心殫於彌綸,荐遭喪荒,殆躬瘁於奔奏,雖告勞理所不免,而釋負事,豈當然?輒見祈懇之章,殊乖眷注之意,日不遑息,慮榮衛之或愆,年未及耆,喜精力之尙旺,矧今艱戹之會,可懷退休之圖,國綱波頹,非卿何以整頓,朝論多立,非卿孰能協和?若涉水而無津。予固爲君靡樂,如同室之有鬪,卿敢在家不知,義當同於休戚,身,豈輕乎去就?左相累牘不已,旣勉循於控辭,右揆遠役才還,方獨賢於從事,縱能協心而圖理,豈曰多難未堪?倘使接踵而投閑,其於共貞何望?非不諒於至款,決難捨於此時。於戱,盡節報恩,可忘先朝之知遇,銜訓勵事,宜效乃祖之忠貞,亟回遐心,庸副虛竚,所辭宜不允,故玆敎示,想宜知悉。知製敎朴泰尙製進
判府事閔鼎重箚子。大槪,賤疾添劇,委席待盡,冒陳危懇,乞遞兼帶扈衛等任事。入啓。答曰,省箚具悉。卿之宿患如此,非比委頓廢事之疾,久久調治,漸至差可,何乃以此,輒懷丐免之計乎?須體予意,安心勿辭,從容善攝。仍傳曰,遣史官傳諭,遣御醫看病。
護軍李敏敍上疏。大槪,屢陳微懇,未蒙恩許,不得已扶曳入城,而病勢加劇,決無供職之望,懇乞遞免兼帶。且陳畿民飢困之狀,令廟堂稟處事。入啓。
今日晝講時,持平崔奎瑞所啓,請罪人金重夏嚴鞫處斷事。上曰,勿煩。又所啓,請還收副提學崔錫鼎罷職不敍之命事。上曰,勿煩。又所啓,請罪人李斗鎭,更令該府考律勘斷事。上曰,勿煩。請罪人鄭濟先,更令該府考律勘斷事。上曰,勿煩。又所啓,臣以江華留守尹堦罷職事論啓,而不惟不賜允兪,反下未安之敎,臣不勝瞿然,而繼之以悶鬱焉。夫保障之責,當以收拾人心爲先,設使尹堦致怨之端,一由於盡心官事,其不恤民情,事失條緖,而終使歸怨於朝廷者,已失古人先保障後繭絲之意,而終不可仍畀其任。況其營私之說,出於洛下人之所目見,則此亦有何怨怒於築城,而必欲證成其疪謗哉?此而不罷,則日後任事之臣,必將以怨爲諉,而恣意剝民,無所畏忌矣,豈非可慮之甚者乎?請加三思,江華留守尹堦,亟命罷職。上曰,已諭,毋煩。又所啓,永柔縣令李商翼罷職之啓,聖批以不允爲敎,臣不勝悶鬱焉。凡民休戚,在於守令,苟不得人,民受其弊,李商翼,政令乖舛,處事顚錯之狀,旣已播世衆聽,終不可以臨民治事,請亟命罷職。上曰,依啓。
正言李斗岳所啓,請罪人金重夏嚴鞫處斷事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。上曰,勿煩。
答護軍李敏敍疏曰,省疏具悉。疏辭令廟堂稟處,卿其勿辭,從速察職。已上朝報
自昧爽至辰時,有霧氣。夜一更二更,月暈廻木星。
義禁府啓曰,以全羅監司啓本刑曹粘目,扶安縣監申命元移本府處置事,允下矣。申命元,時在任所,依例府拿將發遣拿來,何如?傳曰,允。
兵曹啓曰,今五月初六日晝講入侍時,武臣堂上李尙銓所啓,海西五營中,平山爲後營,而延安·白川·平山,爲其屬邑矣。延·白兩邑軍兵,移屬江都之後,只有平山·金川兩邑而已,兵不滿千,難成一營之制,不可無變通之道。臣適遞任,不得啓聞而來,今若下詢本兵,有所變通則似可矣。上曰,令兵曹稟處,可也。又所啓,臣之所達,不過軍政,而大段之事,則自廟堂區劃變通,別無仰達之事。臣待罪黃海兵使時,道內軍政之可以變通者,旣已啓聞變通矣。第兩西軍政累數十抛棄,尤甚虛疎,近來朝家申飭,使兵使·營將,巡點列邑,雖或檢察,不過巡點軍裝,試射放而已,一無習操之擧,故將校與軍兵,坐作之節,進退之方,金皷之聲,旗幟之色,罕接耳目,團束無期,誠非細慮。各營將所屬軍兵,盡在隣邑,往來便近,一年一度,各營將,聚會其所屬之軍,使之習操,則揆以軍政,似涉着實矣。上曰,分付本兵,使之變通,可也事,命下矣。今此所陳兩款,俱係變通,有非該曹所可擅便,令廟堂稟處,何如?答曰,允。謄錄
吏批,以許墀爲掌令,安烒爲掌樂正,安漢珪爲右通禮,安世徵爲掌令,白世傳爲監察。吏曹議案行判書呂聖齊進,參判缺在外,參議尹敬敎病,都承旨任相元進。燼餘日記
上在昌慶宮。停常參,只晝講。
獻納洪萬遂再度呈辭。入啓。遞差。
領議政再度呈辭。入啓。傳曰,不允批答。
吏曹啓曰,臺諫有闕,政事,取稟。傳曰,過齋戒後爲之。
今日晝講時,靈川都正翼賢敍用事,榻前下敎。判決事成虎徵牌招察任事,榻前定奪。
今日晝講時,持平崔奎瑞所啓,請罪人金重夏嚴鞫處斷事。上曰,勿煩。又所啓,請還收副提學崔錫鼎罷職不敍之命事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請江華留守尹堦罷職事。上曰,勿煩。又所啓,新除授掌令安世徵,時在開城經歷任所,請斯速乘馹上來事,下諭。上曰,依啓。
正言李斗岳所啓,請罪人金重夏嚴鞫處斷事。上曰,勿煩。又所啓,請罪人李斗鎭,更令該府考律處斷事。上曰,勿煩。又所啓,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。上曰,勿煩。
侍讀官李墪所啓,臣有所聞,係是王政之所不忍,故敢此仰達。近來以防役偏苦,有所變通,實出於朝家均役之意,而聞有盲人獨女收錢之擧,深以爲怪。問諸他洞,則大都皆然云,臣招致漢城府該吏,問其曲折,且見其事目,盲人則雖不擧論,而至於獨女,使各其洞內,成冊收錢,以爲各部需用之資。凡鰥寡孤獨癈疾之人,卽天下窮民之無告者,此仁政之所宜先恤,而收取役價,事體無據,朝家豈忍爲其當部之需用,剝取無告窮民之財乎?獨女收錢,旣有事目,此則宜令漢城府,變通勿捧,至於盲人收錢,則似必出於當部或洞內下人之所爲,不可不査出重治矣。上曰,依爲之。已上朝報
午時,上御養和堂。晝講入侍,知事申晸,特進官柳炅,參贊官金載顯,侍讀官李墪,檢討官南致熏,假注書宋相琦,記事官李玄祚·李廷謙,持平崔奎瑞,正言李斗岳,同爲入侍。上讀前受章,自朱子敬齋箴曰,止周且悉矣一遍訖。墪,進講,自求放心齋銘,止要旨歟。講一遍,上又讀一遍。墪,釋之曰,初句乃缺言者也。天地以生育爲心,仁卽生生之理也。天地變化缺所說也。立此人極,亦出於太極圖,而立字則出於缺立人之道曰,仁與義之說也,必有誠敬,然後此缺求亡與詘,如臂之屈伸,手之反復,皆言缺上曰,然。墪曰,防微謹獨,卽誠正工夫,切問近思,卽缺交致其功,乃爲治心之要矣。致熏曰,於缺墪曰,一念之發,幾微之際,必須省察,不然缺虛明專靜,心之體,酬酢萬變,心之用,缺之根本,人心亦然矣。致熏曰,動靜之缺失於動,故必須養得此心,然後道理從此缺天地,虛明專靜,則酬酢萬變,如鏡之缺則如井水之渾,不燭人形矣。此所以治心缺君上,則尤重酬應萬機之際,或有係着缺見漢唐以來之君,聲色土木征伐,皆累其心,缺不能救正,此皆由於天地不明之故也。自上若加意缺地,如水之不波,如鑑之無塵則幸矣。墪曰,缺着文字之病,故發此言而藥之矣。如漢武帝缺但在於威制外夷,故雖有諫者,不得回心,凡缺致熏曰,此心在於方寸之內,存之則是,而若眈缺免流放矣。晸曰,存心專靜,然後萬事缺何事可做?墪曰,謝良佐,見程子擧冊成誦,缺晸曰,張維文集中,有神明舍記,文字最好,若缺矣。墪曰,成性存存,卽易繫辭也。性缺成德之說,存存不爲間斷之意也。上項缺更爲陳達之事矣。奎瑞進伏啓曰,啓辭見上斗岳進伏啓曰,啓辭見上墪進伏曰,見上上曰,江都築城之事,以缺奪矣。兵曹判書,往議於領相後缺付,可也。遂罷出。燼餘
上在昌慶宮。停常參·經筵。
領議政金壽恒再度呈辭。不允批答,王若曰,綸音甫宣,謂遐心之可挽。巽辭繼至,愧誠意之不孚。卿或未思,予庸申誥。惟卿,夙有珪璋之譽,蔚爲股肱之良。蒙先王則哲之知,受遺詔於床下。逮國事維新之日,起舊臣於徒中。將謂鞠躬勤勞,追報殊遇。亦知忍性增益,弘濟時艱。庶幾功業贊成,以副眷注之至意。豈以无妄之一疾,遽可連上乎辭章?念卿筋力之致傷,蓋緣國家之多故。積勞思逸,固人情之所同。居寵若驚,亦躁俗之可鎭。第惟大臣之去就,實關治道之重輕。矧今時勢之艱危,詎宜輔相之休退。世道將胥淪喪,如水下而陵夷。朝論近益乖張,若波動而磯激。非卿淸裁範物,則何以振紀綱於旣頹之餘?非卿雅量有容,亦何以定是非於交亂之際?是謂百責之攸萃,寧可一日而無卿?卿雖有若將浼之心,予未見必可去之義。寡德淺簿,將不足與有爲。衆說紛紜,豈難安於居位?至於霜露之病,必有神明所扶。益親醫藥之護持,庸勉鹽梅之調劑。於戱,使予獨憂宵旰,胡寧忍斯,而卿義同休戚,豈若是恝?須體如渴之義,亟斷乞免之章。所辭宜不允,故玆敎示,想宜知悉。知製敎李頤命製進
備邊司啓目,粘連平安監司柳尙運上疏云云。力陳病不能察任,今已累次乞免,今姑許遞,何如?啓依允。
傳曰,大臣·備局堂上,引見。引見時,今十五日望祭攝行事,及刑曹參議尹理今姑改差事,榻前定奪。
黃海道監司書目,金川呈,以吏曹參判朴世采病重,上去不得事。啓。傳曰,卿辭至此,本職今姑勉副,卿其從容調理上來事,回諭。
京畿監司書目,陽川呈,以司諫嚴緝辭職上疏上送事。啓遞差。已上朝報
引見時,持平崔奎瑞所啓,殿下,不知臣無似,使得待罪憲府。憲府之官職,在紏正風俗,而向有一士族,爲省先墓,下往郊外,重被一宦寺歐猝僇辱,來訴本府,使之捉來推問,則果如狀者之說,而宦官時無職名云,故略施其罰矣。今承下敎,臣不勝瞿然,而繼之以慨歎也。夫憲府舊例,雖是士族,若無職名,則皆得捉來推治,今若以隷名掖署,而不得行其法於無職一宦寺,則其於宮中府中,俱爲一體之意,何如也?臣於此,不能無憾於天地之大也。然臣旣承未安之敎,亦何可晏然於臺席乎?請命遞斥臣職。答曰,勿辭,退待物論。
正言李斗岳所啓,引嫌而退,職在風憲,隨聞紏正,意外嚴旨,不必爲嫌。請持平崔奎瑞出仕。上曰,依啓。又所啓,請罪人金重夏嚴鞫處斷事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。上曰,勿煩。已上朝報
引見時,右議政南九萬所啓,昨日筵臣,以都城防役中盲人獨女勿爲徵錢事,有所陳達矣。第念防役,乃是戶役,而非身役也。以身而言,盲人寡女,若有率丁,則亦難免戶役,隨其率丁之有無,或徵或否,似合於區別之道矣。校理李墪曰,日昨臣所陳,亦盲人獨女之無卒丁者也。若有率丁,則豈獨免煙戶之役乎?上曰,盲人獨女,實是癈疾無告之民,故有勿徵戶役之敎矣。大臣所陳如此,若有率丁,則不可以盲人獨女,而獨免戶役,分付該曹,使之區別,可也。又所啓,頃者臺諫,以兩西用樂事,請推監司矣。平安監司柳尙運,上疏,至以禮經爲證,禮實難知,如臣蒙昧,尤何敢與論於禮,而見尙運之疏,心以爲疑。考見禮經,則尙運所執以爲說者,與禮經本意不同。禮曰,父有服,宮中,子不與樂。其註曰,若異宮則否。此亦謂服之輕者,如重服則子亦有服,可與樂乎?蓋父有三年之喪,其子雖過朞,猶縞冠玄衣,不得爲純吉之服,子亦有服者,指縞冠而言也。以此觀之,所謂異宮則否,不可論於父有重服之時,而尙運以此爲言,似是不詳於經義之致。不詳經義,本非深咎之事,而其引用之失當,則似不可不辨白矣。且尙運疏,禮曹頒下儀註,停樂一款,不爲擧論云,故臣問諸京畿監營,其所藏禮曹行會謄錄,亦闕停樂云。五禮儀國恤戒令,旣有停樂三年之文,而禮曹行會,落漏此節,使外方臣民,不能詳知。前頭再朞,日月尙遠,恐又有不知而誤犯者,國恤時禮曹堂上,推考,更令禮曹,知委停樂一款於外方,何如?上曰,儀註行會時,禮曹堂上推考,使禮曹更爲知委,而柳尙運,於奏御文字,不能詳審,亦爲推考,可也。已上朝報
大臣·備局堂上,引見入侍時,上曰,江都築城事,兵判,往議于領相乎?趙師錫曰,臣於昨日,承命往議,則以爲,江都府城之築,自前論議多岐,或云雖有天塹,終不可內無城池,以爲萬全之計,或云天塹不守,則雖有城池,恐無所爲。此兩論,皆不無所據,而臣意則毋論天塹之守與不守,旣以江都爲緩急得力之地,則邑之有城,有同藩籬,似不可不築,故曾以待年事稍豐,觀勢修築之意定奪,而連因歉,未遑他事,以至于今矣。若自禁衛營,先築其一面,而他軍門從容料理,漸次繼築,則雖不得一時完役,磨以歲月,自當成就。至於文殊,群議亦皆以爲不可不築,府城畢築後,料理畜力而爲之,宜當云矣。上曰,府城及文殊,俱不可不築,分付三軍門,使之合力料理,次第修築,而府城則使禁衛營,先築其一面,以爲他軍門繼築之地,可也。
備邊司啓辭,卽伏見行副護軍李敏敍上疏啓目判下公事,則啓目中請令之令字,以今字誤書以入,致有點下,不勝惶恐。當該郞廳,正書考準之時,不能詳察,殊甚可駭,從重推考,原啓目,改付標以入之意,敢啓。答曰,知道。
又啓辭,江華留守尹堦登對時,以畿甸三營及延安·海美割屬時事目中,未盡條件添入之意,陳達蒙允矣。更加商確,參量形勢,改磨鍊開坐以入,而當初事目,爻周之意,敢啓。答曰,知道。謄錄
引見時,兵曹判書趙師錫所啓,外方馬兵之役,比諸他軍役,則最爲苦重,故欲爲變通,自廟堂詢問於諸道監·兵使,使之各陳變通之宜,而論議不一。或云,就馬兵元數之中,汰其一半,定給保人。或云,馬兵元數不多,減半定保,亦似苟簡,別定保人以給,爲當。或云,保人雖不定給,若減其本役之布,則猶可支保。此皆出於無策中强策,不得其善變之道,至今因循不改,蓋以此也。頃日武臣權儔,亦以此事,陳達於榻前,有令該曹稟處之命,而此非該曹所可獨斷,而率爾回啓者,敢此仰稟,下詢于大臣處之,何如?右議政南九萬曰,馬兵,備軍裝·戰笠·戰馬,其役之苦重,倍蓰於步軍,而非但無保人,又以忠順·忠贊等有廳軍,兼定馬兵,一身疊役,實不可堪,自前每欲變通,而不得善變之策,尙今未定。減軍額,雖以然矣,但卽今馬兵,其數本不多,又減其半,似難成樣,而旣減其半之後,其餘存之中,必將爲精壯,亦不可知。此則有難施行,自朝家旣問便否於各道而置之,亦甚未安。使馬軍等自望保人,隨所望定給,則雖不能一時盡定其數,自可徐徐覔得,其自不能望定者,亦不敢專然歸怨於上矣,以此變通,似或稍可矣。上曰,旣使詢問之後,不可專然無所變通,依大臣所達施行,可也。謄錄
巳時,上御養和堂。大臣·備局堂上,引見入侍,右議政南九萬,行吏曹判書呂聖齊,左參贊申晸,行戶曹判書鄭載嵩,行禮曹判書金萬重,行兵曹判書趙師錫,刑曹書李䎘,廣州留守李選,禮曹參判徐文重,右承旨李東溟,校理李墪,持平崔奎瑞,正言李斗岳,假注書李天果·尹星駿,記事官李玄祚·李廷謙入侍。諸臣所達見上出燼餘
上在昌慶宮。停常參,經筵。
領議政金壽恒三度呈辭。入啓。傳曰,不允批答。
已上朝報
大臣·備局堂上,引見入侍時,兵曹判書趙師錫所啓,武臣堂上試射,連三次居首者,例爲陞資矣。武臣金訥,於二三四朔試射,連次居首,當爲陞資,而此人,已於三月朔試射時,以五十分居首,得蒙加資,兩月之內,似不當疊施恩加,敢此仰稟。上曰,試射連三次居首者,例爲加資,而今此金訥,陞資未久,熟馬一匹,賜給,可也。
上在昌慶宮。停常參,經筵。
夜一更,月有兩珥。四更五更,月食。
下直,平壤庶尹鄭悏,成歡察訪李夢翼。
大王大妃殿·中殿,藥房問安。答曰,知道。
藥房啓曰,天時漸熱,伏未審近日,聖體,若何?臣等不任區區之慮,敢來問安。答曰,罔極。別無所傷矣。
領議政金壽恒三度呈辭。不允批答,王若曰,國未堪多艱,方倚卿而爲重,公不可捨我,故引疾之至三,予欲無言,卿何不諒?言念時勢之孔棘,詎宜藎臣之告休,自先朝而登庸,輿望允叶於宅揆,保小子之沖藐,精忠益著於封章,復入台司,都人衛士,擧皆加額,咸總機務,民憂國計,靡不殫心,肆予倚毗之冞隆,望卿終始之共濟,云故一疾之彌苦,遽見三辭之愈懃,顧今艱虞溢目之秋,應接不暇,抑亦勤勞盡瘁之久,榮衛或愆,此固卿釋負就閑,縱欲便於調養,諒爲臣竭忠盡節,期與同於戚休,惟大臣實係安危,豈一朝遽決進退?不幸近歲,飢饉之慘相仍,此誠何時?賙賑之政方急,固宜協心圖理,思所底安,誠如拯溺救焚,不窮小緩,惟當鞠躬而後已,豈可抽身而傍觀?矧玆論議之紛紜,以致朝著之潰裂,人心波蕩,殆無止泊之期。國綱凌夷,漸就危亡之域,如卿鎭物之量,何難乎協和衆心?知卿礪俗之風,亦可以振肅一世,所可憂殆千萬狀,不宜休難一二言,雖衆說之囂囂,是非自定。當今日之岌岌,去就奚輕,細事不親,何妨臥閤而論道?神明所佑,自可勿藥而乃瘳。於戱,念玉几之遣音,益勉臣節,繼黃扉之舊業,毋墜家聲,亟斷來章,庸副至意,所辭宜不允,故玆敎示,想宜知悉。知製敎兪命一製進
傳曰,明日晝講爲之。已上朝報
上在昌慶宮。停常參,只晝講。
午時申時,日暈。酉時,日暈兩珥。夜三更,月暈。
知事李端夏上疏。大槪,敢陳危懇,乞仍給由,還收給馬之命事。入啓。
平安監司書目,平壤城中,今月十一日失火,民家之延燒者,至於四百十七戶之多,而官庫之見燒者,亦至九十九間,事極驚慘事。
司直李敏敍上疏。大槪,懇乞收還兩傳口訣詳定之命,改命可堪之人事。入啓。
判尹朴信圭上疏。大槪,重被落訟者之誣詆,敢暴危懇,乞賜罷免事。入啓。
領議政金壽恒四度呈辭。入啓。傳曰,安心調理。
答知事李端夏疏曰,省疏具悉。今玆仍留之命,意有所在。宜遵前旨,安心行公,從容去就。
公洪監司書目,全義呈,以大司憲李翔辭職上疏上送事。啓。答曰,省疏具悉。風憲之長,微卿其誰?卿其安心勿辭,從容上來察職。
答判尹朴信圭疏曰,省疏具悉。見屈者之搆誣訟官,實是近日痼弊,而至於韓汝琦事,情狀之痛惡,尤有甚焉。朝家自有處置之道,卿之以此引嫌,不亦疲軟乎?安心勿辭,從容察職。
答司直李敏敍疏曰,省疏具悉。已諭於前席矣。卿其勿辭焉。
今日晝講時,擊錚人韓汝琦擊錚內辭緣,勿施,令該曹,科其誣陷訟官之罪,判尹朴信圭牌招察任事,榻前下敎。
今日晝講時,持平崔奎瑞所啓,請罪人金重夏嚴鞫處斷事。上曰,勿煩。又所啓,請還收副提學崔錫鼎罷職不敍之命事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請罪人鄭濟先,更令該府考律勘斷事。上曰,勿煩。又所啓,請江華留守尹堦亟命罷職。上曰,遞差。
正言金盛迪所啓,請罪人金重夏嚴鞫處斷事。上曰,勿煩。又所啓,請罪人李斗鎭,更今該府考律勘斷事。上曰,勿煩。又所啓,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。上曰,勿煩。又所啓,臣以新進,初入引對,論啓之際,言語顚倒,致勤聖敎,不勝惶恐,不可仍冒臺席,請命遞斥臣職。上曰,勿辭,退待物論。已上朝報
吏批,全羅都事許玧,獻納南致熏,兵曹正郞金璟,戶曹參議沈梓,戶曹佐郞李成朝,副校理嚴緝,司䆃正李國芳,漢城參軍趙泰來,司藝朴世㷪,刑曹參議尹攀,刑曹正郞曺錫,扶安縣監鄭翔周,安岳縣監李寅熽,司諫李后定,永柔縣令金命錫,吏曹參判申翼相。吏曹滕錄
金載顯啓曰,今見開城留守金禹錫狀啓,以掌令安世徵,仍任經歷之意,有所陳請。凡臺諫事體,異於他職,其進退,固不可輕議,而況經歷,旣非外官之比,移拜臺諫之後,留司之臣,何敢遞請仍任乎?揆以事體,誠極未安,開城留守金禹錫,推考,何如?傳曰,允。
又啓曰,江華留守尹堦遞差事,命下矣,臺諫,方以罷職論啓,遞差傳旨,不得捧入之意,敢啓。傳曰,知道。
備邊司,平安監司李奎齡·朴泰尙·李世白。
午時,上御養和堂。晝講入侍,特進官金宇亨,同知事李敏敍,參贊官李世翊,侍讀官李墪,檢討官李頤命,假注書李天果,記事官李玄祚·李廷謙,武臣缺,持平崔奎瑞,正言金盛迪。上讀前授心經,自求放心齋銘,至求放心之要旨歟。墪,進講,自尊德性齋銘,止今摭附凡十條。上受而讀之。墪,釋文義曰,德性者,天之所以與我,仁義禮智之根株,形質血氣之主宰也。所貴乎人缺合天之所以賦與,故曰尊德性。禮者,仁之著缺藏也。猶四時之陰陽,各有所屬,是謂上帝缺承,無敢怠情而後,可進於道矣。故易曰,缺有不以敬謹持守而能全天賦之德性缺曰,水之上爲源,水之下爲流,言昏狂之缺天明,嫚人記,而自甘混淪於下流,爲缺幽其室。釋曰,我其監戒,祗敬厥心,雖在缺帝之赫臨,凜凜乎如執玉,慄慄乎如奉盈,缺際,而少有怠忽之習矣。至任重道遠,缺子曰,以仁爲己任,不亦重乎?死而後已,不亦遠乎?缺敏敍曰,宋時陸象山學,與朱子相反,惟以尊缺第一工夫,每譏朱子,專尙道問則,故朱子,以兩邊爲言。墪曰,朱子,初年則着工於尊德性,中年則着力於道問學,至於末年,又以尊德性爲主,而象山則缺存心應工夫,終始用力於這般,而更不於道理缺又曰,心須靜而後明,明而後,凡事物上擇理缺性上做工,踐覆有所歉,則須向道理上用力缺工,識得有未精,則須向德性上用力,缺然後,可造廣大之域矣。數行缺敏敍曰,居敬致知二事,一爲尊德性工夫,一爲道問學工夫,缺賢所以着力於斯二者,其亦切矣。墪曰,大學之缺中庸之擇善固執,豈尊德性,道問學工夫缺敎導,而後學之弊,尙不兌注入於他歧,況象山缺着實,自陷於禪學,而程敏政,又爲象山缺溺於異端,無足怪也。頤命曰,雖凡人缺着力,以防橫騖舛馳之弊,況人主之缺臻高明之域哉?遂輟講。持平崔奎瑞所啓,竝見上又所啓,臣以江華留守尹堦罷職事論啓,而不惟不賜允兪,反下未安之敎,缺瞿然,而繼之以悶鬱焉。夫保障之責,當以缺設使尹堦致怨之端,一由於盡心官事,其不缺條緖,而終使歸怨於朝廷者,已失古人先保缺之意,而終不可仍畀其任,況其營私之說,缺所目見,則此亦有何怨怒於築城,而必欲證成缺而不罷,則日後任事之臣,必將以任怒爲諉缺豈非可慮之甚者乎?請加三思,江華留守尹堦,亟命罷職。上曰,遞差。又啓曰,缺玆敢畢露,缺累月,尙靳一兪,蓋以敲憾大缺其疏意,則決非敲憾之言也。其於缺區區之忱,冀蒙裁察焉。上曰,啓辭陳達之後,又此縷縷,實不知臺體之宜矣。勿爲煩瀆。正言金盛迪所啓,金重夏事,見上上曰,啓辭措語,似誤達矣。盛迪曰,臣初入諫院,缺且於前啓,謄書有誤,致有錯謬之失矣。仍連啓,竝見上又所啓,見上上曰,勿辭。世翊啓曰,正言金盛迪,再啓煩瀆,退待矣。上曰,知道。敏敍曰,臣朝纔陳疏,而猶缺達,臣素昧經學,至於易經,尤未用工,缺聖上之講易,實爲盛事,而第如臣蒙學,缺以備御覽乎?此等事,本是副提學缺重,乞收成命,曾前主文人中,如李瑞夏缺經書,改命端夏,使之懸吐,實爲合當矣。上曰,朝見辭疏矣。卽今玉堂無長官,故特命缺之懸吐,勿爲强辭,卿自爲之,可也。敏敍曰,聖敎缺敢終始辭免,而第京中煩擾,東湖舊有書堂,缺往其處,玉堂之官,輪回來會,李端夏亦令缺,何如?上曰,依爲之。
上在昌慶宮。停常參·經筵。
卯時,日暈兩珥。午時至酉時,日暈。
持平金宇杭上疏。大槪,臣猥承召命,力疾上來,入城之日,忽遭兒子之夭痛,悲傷慘割之中,病勢斗劇,稽留數日,未卽祗謝,敢暴危懇,冀蒙恩遞,仍陳道路所聞民瘼,以備察納事。入啓。
左承旨李世翊上疏。大槪,母病危重,今將罔夜歸護,伏乞亟賜遞改,以便公私事。入啓。
傳曰,明日右相命招,使之卜相。
知事睦來善辭職上疏。入啓。答曰,省疏具悉。卿其勿辭,調理察職。
答左承旨李世翊疏曰,省疏具悉。爾其勿辭,往省母病。
答持平金宇杭疏曰,省疏具悉。疏辭令廟堂稟處,爾其勿辭察職。
府啓,請罪人金重夏嚴鞫處斷事。請罪人李斗鎭,更令該府考律勘斷事。請流配罪人鄭濟先,更令該府考律勘斷事。入啓。前啓,還收副提學崔錫鼎罷職不敍之命事,及江華留守尹堦罷職事,停啓。答府曰,勿煩。
院前啓,請罪人金重夏嚴鞫處斷事。請罪人李斗鎭,更令該府考律勘斷事。請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。新啓,新除授司諫李后定,時在京畿金浦地,請斯速乘馹上來事,下諭。引嫌而退。奏事小差,元非深嫌,不可以此輕遞言官,請正言金盛迪出仕。答曰,不允。下諭事及處置事,依啓。
刑曹啓目,長湍府使申懹矣,玄化倉穀物,報於都監受題者,不報於監營,以致前後疊受爲有如可,致有都監勿許出給之分付,將使民人,有失望狼狽之患,然後有此陳疏,而其所措語,亦甚矇矓,不爲明陳其實狀,殊甚未便。罪,杖六十贖,奪告身,一等私罪。啓功減一等。已上朝報
吏曹啓曰,江華留守尹堦,旣已遞差,依例令備邊司議薦,何如?傳曰,允。
禁衛營郞廳,以都提調意啓曰,江都府城,令三軍門修築而其一面事命下矣。臣於頃日往審時,尺量其城基周回,則四千九百九十步,以里數計之,則爲十三里三百一十步,而以此三分,則本營之所當築者,爲東南一面四里餘矣。應用工匠物件,甚爲煩多,不敢逐一啓稟,爲先磨鍊節目,就議于廟堂,別單開錄以入,依此擧行,何如?答曰,允。
備邊司啓辭,以平安監司柳尙運狀啓,傳曰,平壤府人家灰燼之患,至於四百餘戶,而其他穀物之見燼者,亦不爲不多,事極驚慘,依壬戌年例,各別顧恤事,分付備局事命下矣。平壤失火人戶處,依壬戌年例,管餉米五百石題給,使之均一分賑,而限一年蠲減身役,此外救濟之策,亦令本道善爲料理擧行,俾無失所之患。且觀狀啓中見燒庫舍九十餘間,不可不趁爲改造,必自朝家,特爲顧助,然後方可成樣,令廟堂稟旨分付云。庫舍改造時,顧助之資,道臣,自可營府物力,料理備用,而若有不足,某樣米布之可以劃給,與所給多寡之數,自此有難量處,更令道臣商量,定數啓聞後許給,宜當。以此意分付本道,何如?答曰,允。謄錄
上在昌慶宮。停常參·經筵。
下直,水原府使金鎭龜,北評事金昌協。
執義尹彬三度呈辭。入啓。遞差。
政院啓曰,來二十一日輪對日次,取稟。傳曰,爲之。
傳曰,明日晝講爲之。
持平金宇杭避嫌。大槪,臣於李斗鎭勘律之啓,決不可晏然隨參。請遞事。還出給。
領議政金壽恒五度呈辭。入啓。傳曰,連觀呈告,不覺愕然失圖繼慚情志之不孚也。噫嘻,是何等時耶?飢荒溢目,憂虞孔棘,朝論分裂,爻象不佳,環顧內外,無一毫可恃之形,有萬分難保之勢,此誠危急存亡之秋,而吾無樂乎爲君也。惟卿,歷事兩朝,夙負重望,受末命於憑几之日,輔寡德於嗣服之初,身佩安危,義同休戚,平日小子之倚信仰成,實非尋常之比,而至於弘濟保合之責,微卿休休有容之量,亦莫能焉,則當此之時,予固不可以捨卿,卿固不可棄予而恝視也決矣。況大臣去就,關係甚重,末俗浮議,雖曰囂囂,公家是非,自有所定,何乃以此不安于心,必欲釋負就閑而後已乎?日呈十單,萬無允從之理,須體如渴之意,亟斷巽辭之章,速出論道,毋孤企望。仍傳曰,遣承旨傳諭。
傳曰,今日開政事,分付賓廳,卜相封入。
吏曹參判申翼相上疏。大槪,賤疾增劇,委頓不省之中,遽叨新除之命,惶悶驚惕,不知所出,而召牌之下,又未祗赴,分義掃地,甘伏刑章,不避煩瀆,疾聲呼籲,亟命鐫削職名,仍治臣罪事。入啓。
府前啓,請罪人金重夏嚴鞫處斷事。請罪人李斗鎭,更令該府考律勘斷事。請流配罪人鄭濟先,更令該府考律勘斷事。入啓。答曰,毋庸瀆擾。
院啓,請罪人金重夏嚴鞫處斷事。請罪人李斗鎭,更令該府考律勘斷事。請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。新啓,安州牧使韓構,率畜安州之妓,初旣冒法,而及今刷還之後,猶復眷戀。頃當許墀之見遞也,力求其代而得之,物情未快,頗以爲言,則構,聞有此論啓,恐或未赴急急辭朝,顚倒下去,渠以出入近侍之人,全沒廉隅,作如此擧措到任後事,從可知矣。決不可仍置其職,安州牧使韓構,請命罷職。新除授引儀兼參軍趙泰來,爲人鄙,惟利是好,平生所行,無一可取,前後莅邑,專事剝割,民不堪苦,如在水火,此皆由於務富其家,雖自以爲勤幹,抑何益於國哉?人皆唾鄙,羞與同列,如此之類,雖終身廢棄,未爲不可,及授本職,物情尤駭,請引儀兼參軍趙泰來,削去仕版。答曰,不允。罷職事,依啓。
同副承旨李綸書啓,臣承命往諭于領議政金壽恒,則以爲,臣病伏經月,危症百出,虛帶職名,只憎癏曠之罪,屢承聖兪,頓無趨赴之望,長單請急,萬不獲已,而微誠未格,天聽猶靳,已不勝其悶蹙矣。不料特降別諭,使近侍來宣十行綸音,丁寧勤摰,隆恩異眷,有非賤臣所堪當者,臣誠惶隕感激,繼之以涕淚也。臣雖無寸長可以少塞職責,而如使疾病之危苦,不至於此,則當此國勢杌隉,聖心憂勞之日,何敢爲釋負就閑之計乎?顧臣涯分已過,死期將至,綿綿縷喘,無復一分生意,恩諭雖勤,終無以自力,臣罪至此,萬殞猶輕,伏地震越,不知所達云矣,敢啓。傳曰,知道。
備邊司啓曰,長湍府使申懹,頃以倉穀疊受後,陳疏措語矇矓事,被推矣。卽者自該曹照勘奪告身矣。申懹所坐,誠極有責,而但念其意,本出於爲民乞糴,則雖有謬誤,似不深罪。且方今畿邑賑事未畢,守令遞易,亦涉重難,長湍府使申懹,施以他罰,而姑令仍任,何如?傳曰,允。
吏曹判書呂聖齊上疏。大槪,韓構,旣無力求之事,臣實未聞其言,而今此臺啓,出於意外,冒死呼籲,乞罷臣職名事。入啓。答曰,省疏具悉。卿其勿辭,宜速察職。
答吏曹參判申翼相疏曰,省疏具悉。卿其勿辭,調理察職。已上朝報
備邊司,江華留守李翊。吏批,掌苑別提趙之耘,開城經歷嚴緝,禮曹正郞金錫之,執義韓垽,兵曹佐郞洪璛,禮曹佐郞南彦昌,大司成任相元,漢城參軍尹憲卿,長端府使金城,健元陵參奉權尙珩,承旨崔寬,安州牧使尹以道。
上在昌慶宮。停常參·經筵。
政院啓曰,新除授行都承旨崔寬,時在京畿楊州地,斯速乘日上來事,下諭,何如?傳曰,允。
平安監司朴泰尙上疏。大槪,西藩重任,決難堪當,無勞升秩,尤不敢冒受,瀝血陳籲,冀賜改正,以重官方,以安愚分事。入啓。答曰,省疏具悉。卿其勿辭,速往欽哉。
吏曹參議尹敬敎上疏。大槪,臣病危篤,鬼事將迫,長單未徹,情勢日蹙,昨日嚴召之下,竟未祗赴,逋慢之罪,萬殞難贖。且於諫臣論罷韓構之啓,臣有前後誤人之罪,尤不敢晏然於職次,懇乞亟治臣違命之罪,仍命鐫罷臣職,俾得安意就盡事。入啓。
傳曰,明日晝講爲之。
知事李端夏上疏。大槪,臣於沐浴外,加有切迫情事,方欲更籲,而千萬意外,又被易傳懸吐參訂之命,臣於此,尤不敢承當,伏乞仍前給由,俾得兼伸至情事。入啓。
答吏曹參議尹敬敎疏曰,省疏具悉。爾其勿辭,調理察職。
領議政箚子。大槪,昨承聖諭,惶感罔措,更申危懇,冀蒙矜許事。入啓。答曰,省箚具悉卿懇。已悉至意於昨者之批,復何多誥?積瘁之餘,雖有一時无妄之疚,調治已久,庶幾勿藥自瘳,須體如渴之意,安心勿辭,速出論道,以濟時艱。仍傳曰,遣史官傳諭。
答知事李端夏疏曰,省疏具悉。同朝之人,豈有不知,而誤薦之理哉?宜勿過辭,相議懸吐。疏末事,私情雖切,賑政未畢,似不可輕易去就也。亟遵前旨,安心察職。
今日晝講時,持平崔奎瑞所啓,請罪人金重夏,嚴鞫處斷事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請流配罪人鄭濟先,更令該府考律勘斷事。上曰,勿煩。又所啓,新除授執義韓垽,時在江襄道原城地,請斯速乘馹上來事,下諭?上曰,依啓。
正言金盛迪所啓,韓構之所畜妓妾,刷還不久,而構之安州之除,又出此時,則物議之駭惑,誠所自取也。儕官之間,亦多言其不當去者,則在構遠嫌之道,固宜不赴,而乃反不顧是非,顚倒赴任,猶恐不及,士夫廉隅,豈容如是?若其力求之說,亦頗喧傳,故臣旣有所聞,不得不略及矣。今見吏曹判書呂聖齊疏本,則乃謂構無力求之事云。其間實狀,雖未知如何,而重臣自辨之疏如此,臣何必自守所聞,而晏然而已乎?請命遞斥臣職。上曰,勿辭。請罪人金重夏嚴鞫處斷事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。上曰,勿煩。又所啓,新除授引儀兼參軍趙泰來,請削去仕版。啓辭同前上曰,不允。已上朝報
上在昌慶宮。停常參,只晝講。
領議政金壽恒六度呈辭。入啓。傳曰,安心調理。
傳曰,明日晝講爲之。
明日輪對官落點,歸厚別提李益著,司詹僉正趙泰期,西學兼敎授朴奎世,西部主簿鄭至,北部主簿朴慶獻。
傳曰,明日晝講,停。
院啓,請罪人金重夏嚴鞫處斷事。請罪人李斗鎭,更令該府,考律勘斷事。請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。請引儀兼參軍趙泰來削去仕版。啓辭同前新啓,廣州留守李選,爲政苛刻,怨聲載路,緩急保障之責,固不可望,而頃於本府之境,營其葬親之地,此誠人子至情之所自盡處,如使防便役民,雖是法例之外,容或有可恕之道,而至於輪發哨軍,赴其事役,軍情爲苦,人言喧藉。今日朝家,若有紀律,則爲帥臣者,何敢因私調發,略無顧忌乎?此而置之,其流之弊,有不可勝言。請廣州留守李選罷職。答曰,不允。趙泰來,每於除目之下,彈駁繼發,雖未知平日行己之果如何,而論人之道,不當若是其已甚也。勿煩。
持平崔奎瑞所啓,請罪人金重夏嚴鞫處斷事。上曰,勿煩。又所啓,請罪人李斗鎭,更令該府,考律勘斷事。上曰,勿煩。又所啓,請罪人鄭濟先,更令該府,考律勘斷事。上曰,勿煩。已上朝報
備邊司啓曰,新除授平安兵使尹以濟,連以身病,呈狀本司,而邊閫重任,有難輕許遞改,故使之調理赴任矣。卽者又爲呈狀,前後至於四度,而聞其所患沈綿,差復未易云。平安兵使尹以濟,改差,何如?答曰,允。
晝講入侍時,武臣堂上李尙所啓,我國弓箭之勁强,天下莫能及,而近來箭竹軟劣,將士所持之箭,無一品竹,此非他故,竹田守護,或不如前,或間一年或每年刈取,故竹品不如前矣。箭竹産處各道,各別申飭,何如?上曰,此言不爲無見,近來內弓房所用箭竹,亦不如古,此必由於逐年剪取之故也。曾以此事,論責帥臣矣,更爲分付申飭,可也。謄錄
上在昌慶宮。停常參·經筵。
下直,全羅監司李世華。
戶曹判書朴信圭上疏。大槪,冒陳血懇,乞免新授職名事。入啓。答曰,省疏具悉。卿之剛明廉謹,足堪是任,安心勿辭,從速行公。
承文副正字蔡成胤,副司勇呂必容,文臣朔試射時,稱病不進,依承傳罷職。
疊書備邊司啓曰,新除授平安兵使尹以濟,連以身病,呈狀本司,而邊閫重任,有難輕許遞改,故使之調理赴任矣。卽者又爲呈狀,前後至於四度,而聞其所患沈綿,差復未易云。平安兵使尹以濟,改差,何如?傳曰,允。
公洪監司書目,懷德呈,以大司諫宋奎濂,病重,上去不得事。啓。調理上來事,回諭。
正言李斗岳啓曰,臣於頃者韓構論罷之啓,與同僚相議爲之矣。得見銓官之疏,力求安州之說,果非實狀,同僚且已引避,則臣亦卽當自列,而意以爲,同僚旣不退待,則固無可避之事矣。今聞物議,皆以尙不引避,爲非云。臣之昏謬之失,著矣,其何敢晏然於臺席乎?請命遞斥臣職。答曰,勿辭。
院啓,請罪人金重夏嚴鞫處斷事。請罪人李斗鎭,更令該府,考律勘斷事。請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。臣以引儀兼參軍趙泰來事,有所論列,而不惟不賜允從,至以已甚爲批,臣不勝疑惑之至。泰來,爲人鄙,惟利是好,平生所行,無一可取,前後莅邑,專事剝割,民不堪苦,如在水火,此皆由於務富其家,雖自以爲勤幹,抑何益於國哉?人皆唾鄙,羞與同列,如此之類,雖終身廢棄,未爲不可,及授本職,物情尤駭。請引儀兼參軍趙泰來削去仕版。請廣州留守李選罷職。措語見上
府啓,請罪人金重夏嚴鞫處斷事。請罪人李斗鎭,更令該府,考律勘斷事。請流配罪人鄭濟先,更令該府考律勘斷事。入啓。答曰,勿煩。
答院曰,不允。末端事,此時傳聞,不足取信,推考,觀其緘辭而處之。
備忘記,臺閣上論人,未聞盡出於耳聞目覩,不過曰只憑虛實間傳聞而已,則發論之際,不可不詳審,旣發之後,所論若爽實,旋卽自列見遞,自是古例,臺體亦然,而近來自是成病,曾未見失實引嫌之臺官,誠可寒心也。日者諫院,以安州牧使韓構,眷戀刷還之妓妾,力求其代而得之,不恤人言,汲汲赴任事,有所論罷,而驟聞其言,極可驚駭,故卽允其啓矣。及見銓官之疏,固難免論事不審之失,而累日而後,强爲引避,引避之後,亦不退待,晏然行公,豈有如此全沒廉隅之臺臣哉?政院知悉。且朝家,旣知韓構之非罪而被彈矣。勿爲罷職。
以李一台爲假注書。
京畿監司書目,高陽呈,以江華留守李翊辭職上疏上送事。啓。答曰,省疏具悉。已諭於前後疏批,而卿辭又至於此,不亦太過乎?況保障重任,不宜久曠,安心勿辭,從速上來。已上朝報
上在昌慶宮。停常參·經筵。
領議政金壽恒七度呈辭。入啓。傳曰,安心調理。
掌令許墀三度呈辭。入啓。遞差。
大司成任相元上疏。大槪,新授職名,揣分省躬,萬無堪當之望,懇乞亟賜遞免,以幸公私事。入啓。
政院啓曰,廣州留守李選推考事,命下矣。臺諫,方以罷職論啓,推考傳旨,不得捧入之意,敢啓。傳曰,知道。
答大司成任相元疏曰,省疏具悉。卿之文學,實合國子之任,宜物控辭,從速察職。
正言金盛迪啓曰,臣於頃日,以安州牧使韓構罷職事,有所論列,而旣已蒙允矣。至其力求一節,吏曹判書呂聖齊,爲之自辨,而謂構實無是事,臣不敢自信所聞,乃爲引避,而猶未審其實狀之果如何。且韓構之罪,專在於不有國禁,越法畜妓,不畏人言,冒嫌赴任,而若力求一事,乃其末節,故不爲退待矣。及見吏曹參議尹敬敎疏本,則槪知其事實有苗脈,而始信臣之前所聞者,未爲專失也。蓋構,旣眷戀安州之妓,而方其安州之有窠也,來見銓官,從容談話,求得一邑,而及差安州,構乃得之,則是猶持網罟而入江湖,安知其非漁也?不宜昨者,殿下遽下憊忘,乃以不卽引避,亦不退待,爲臣等罪,而辭旨極嚴。至敎曰,豈有如此全沒廉隅之臺臣哉?臣於此,竊不勝慚懼之至,而繼之以慨歎也。臣雖無狀,職則言官,今殿下,罵言官如奴隷,此亦豈盛德事哉?竊爲殿下惜之也。傳曰,君使臣以禮,臣使君以忠,殿下之待諫臣,若是其無恥,其誰肯爲殿下盡忠言哉?其爲殿下惜之也。至於還收韓構罷職之命,則尤有所未曉者,不審殿下,謂韓構全無所失,而惟此干求一事,獨可罷耶?韓構越法而畜安州之妓,則縱恣甚矣,此其罪可罷也。冒嫌而赴安州之任,則廉恥喪矣,此其罪可罷也。雖其求安州一事,人頗爲解,何遽以此,而反汗旣罷之命哉?臣竊恐殿下於此,未免有顚倒之失也。如臣庸陋,濫叨言地,不能匡救闕遺,以裨聖德,而論一蔑法無恥之人,終使聖明歸於失德,此臣罪也。固不可一刻苟冒於臺席,而昨緣日暮,今始來避,臣之罪戾,至此尤大,請命罷斥臣職。
政院啓曰,吏曹郞官來言,臺諫有闕,政事當爲取稟,而判書·參議,皆在呈告中,參判未肅拜,不得稟議云,何以爲之?敢稟。傳曰,判書·參議,竝卽牌招開政。
正言李斗岳啓曰,日者韓構之論罷也,以力求安州之事,揷入措語間矣。銓官之疏,旣明其不然,同僚以此引避,不爲退待,則繼而引避,亦涉文具,故自未免差遲,而及聞物議之後,始乃自劾,且不可與同僚,有所異同,故亦不退待,此誠臣昏謬之致,而伏見備忘記,辭旨極其嚴峻,臣看來不覺毛骨之俱悚也。構之力求,雖非實狀,不能遠嫌,致有物議,則還收成命,臣未知其可也。臣旣有前後做錯之失,且承全沒廉隅之敎,將何顔面,晏然於臺閣?而昨者詣臺歸家之後,卒然昏塞,達夜委頓,待其少間,今始扶曳來避,所失尤大。請命遞斥臣職。答曰,勿辭,退待物論。
府啓,請罪人金重夏嚴鞫處事,請罪人李斗鎭,更令該府考律勘斷事。請罪人鄭濟先,更令該府考律勘斷事。入啓。答曰,毋庸瀆擾。
備忘記,目見臺閣擧措之怪駭,略示未安之意矣。正言金盛迪,不思自反,盛氣張皇,引喩無倫,措語顚倒,人臣告君之辭,豈容若是?且前日啓辭,則以眷懇妓妾,力求得之,不恤人言,汲汲赴任等語,爲其諭罷之題目,而今日避辭,則反以此一款,謂之末節,何其前後主意之相反至此乎?尤未可曉也。此避辭還出給。
政院啓曰,卽伏見備忘記,有正言金盛迪避辭還出給之敎,臣等竊以爲過當也。凡臺諫避嫌,不當避而强避者,或有還出給之時,而今此金盛迪,則昨日備忘中,旣有引避後,不爲退待,冒沒廉隅之敎,其在自處之道,何敢晏然而已乎?避辭中措語,雖有欠當,因此激惱,退却應避之避,非但有損於聖明優容之道,揆以體例,亦甚未安。臣等職在近密,旣有區區之懷,惶恐敢啓。傳曰,避辭措語,極涉謬戾,退却不捧,有何不可乎?
掌令安世徵上疏。大槪,已試僨敗之蹤,有難復齒臺端,而驅馳之餘,腫患添劇,萬無自力之勢,乞遞職名,以便公私,兼陳所懷,冀蒙財察事。入啓。答曰,省疏具悉。疏陳之事,當令該司稟處,爾其勿辭,從速察職。已上朝報
未時,日暈。
吏批,以李䎘爲活人署提調,洪萬容爲繕工提調,金萬重爲司饔提調,吳遂大爲健元陵參奉,沈攸爲禮曹參議,李䎘爲知經筵,李敏敍爲判尹,南弼星爲掌令。
上在昌慶宮。停常參·經筵。
自昧爽至辰時,有霧氣。巳時午時,日暈。
黃海監司書目,下官被罪,不敢晏然,冒陳情勢,冀蒙譴罪事,上疏上送事。啓。答曰,省疏具悉。卿其勿辭,宜速察職。
掌令安世徵啓曰,如臣庸陋,最居人下,風憲重任,決難承當,而反有所大不安於心者。臣之弟世復,去年秋,幸參小科,而家有老父,年近八十,則不無一時慰悅之擧,故今年三月,略設小酌,而禮曹議注中,旣無停樂三年之條,且聞故事,則癸酉秋登科者,亦皆設宴動樂云。臣之愚昩,不知禮節之如何,誤用倡優之樂矣。臣於迺者,伏聞大臣所陳,此時用樂,果爲背禮,臣竊瞿然,無所逃罪,其何敢一刻晏然於臺席乎?請命遞斥臣職。答曰,勿辭,退待物論。
持平崔奎瑞啓曰,臣於再昨正言李斗岳之引避也,適同在臺廳,斗岳,言及其不爲退待之意,臣倉卒之際,未及深思,不以其言爲非矣。今者斗岳,旣承嚴旨,引避退待,處置當歸於臣,而臣初旣不能明言其不然,則到今安可晏然處置乎?且臣於此,竊不能無惑焉。韓構之力求安州,雖出於一時風聞之爽實,而然其終赴任所,亦有不能遠嫌之失,一番規正,未爲不可,雖其言議之過當,有所激惱天心,而至於不爲退待,只是擧措間些少失着。今乃以此,終至於還收成命,而罵詈言官,無少假借,聖明於此,抑無乃不得其平乎?君上之一言一動,不可不愼,臣竊爲殿下惜此處分也。然臣旣不得處置諫臣,則亦不可仍冒臺席,請命遞斥臣職。答曰,勿辭,退待物論。
傳曰,史官一員待命,騎馬三匹立之,健元陵內摘奸。已上朝報
上在昌慶宮。停常參·經筵。
巳時,日暈。酉時,日暈兩珥。
領議政金壽恒八度呈辭。入啓。傳曰,遣承旨敦諭。
掌令南弼星啓曰,陋劣如臣,屢忝匪據,絲毫無補,瀆擾是事,臣之罪戾,固已難逭,而今玆新命,又降意外,臣誠惶感,益無所措。在臣分義,惟當奔走供職之不暇,而第臣頃忝本職之日,意見參差,不能隨參於鄭濟先考律之啓,旣以此被遞,而愚滯之見,前後無異,則今不可復冒臺席,晏然參啓。請命遞斥臣職。答曰,勿辭,退待物論。
院啓,竝引嫌而退,不爲退待,非可深咎,則意外嚴旨,何必爲嫌?事雖已往,未免差誤,則今旣自列,勢難晏然,同坐之時,旣有酬酢,則不得處置,其勢固然,意見不同,前旣見遞,則揆以臺體,不可仍在。請正言李斗岳,持平崔奎瑞出仕,掌令安世徵·南弼星竝遞差。答曰,依啓。李斗岳,亦爲遞差。
獻納南致熏啓曰,處置臺閣之規,只觀其避辭主意,而定其立落,乃是例也。今者殿下,特下嚴旨,咎斥諫臣者,專在於不爲退待,而斗岳之引避,亦以此也。當初臺啓,雖有不審之失,而不爲退待,元非深咎之事,故臣以孤陋所見,獨爲處置,而敢請出仕矣。卽承聖批,有正言李斗岳亦爲遞差之敎,臣不勝瞿然之至。斗岳,旣已遞差,則臣之處置乖當之失,著矣,何敢一刻仍昌於臺席乎?請命遞斥臣職。答曰,勿辭,退辭待物論。
持平崔奎瑞就職後啓曰,臣於李斗岳特遞之命,有不可晏然於職次者。況獻納南致熏,又以此引避,處置當歸於臣,而臣之情勢,自處之不暇,又安敢處置他人乎?臣新入臺閣,無所裨補,日以引避爲事,罪戾尤大。請命遞斥臣職。答曰,勿辭,退待物論。
吏曹啓曰,臺諫有闕,政事,取稟。傳曰,明日爲之。
右副承旨金載顯書啓,臣承命,往諭于議政府領議政金壽恒,則以爲,臣繼上辭單,日俟兪音,而天聽邈然,反降敦勉之至,近侍傳諭,未浹旬而至再,隆恩異眷,覆出常格,臣病伏之中,精爽震越,驚惶感隕,不知置身之所也。第臣賤疾,日就危苦,實無復起,爲人之望,日夜之所祈祝,只在於未死之前,得解匪據之職名,終免於尸竊之罪而已。緣臣無狀,誠不上孚區區疾痛之呼,猶未蒙天地父母之矜察,徒辱不敢當之恩數,以增其罪戾,伏地涕泣之外,不知所達云矣,敢啓。傳曰,知道。
領府事金壽興箚子。大槪,冒陳衰病實狀,乞蒙所兼諸司提調,以安私分事。入啓。答曰,省箚具悉卿懇。已諭於頃日箚批,復何多誥?所患雖如此,精力尙旺,從容調治,自至差可,何乃連章祈免,若是其過乎?宜遵前旨,安心勿辭,益加善攝。仍傳曰,遣史官傳諭。
玉堂箚子。大槪,請獻納南致熏,持平崔奎瑞出仕事。入啓。答曰,依啓。已上朝報
御營廳啓曰,今五月二十四日,南小門洞良中,本廳無軍將官朔試射時,哨官李樀,未滿四矢,依例汰去,何如?啓依允。謄錄
上在昌慶宮。停常參·經筵。
前戶曹判書鄭載嵩上疏。大槪,新除職名,不敢承當,亟賜鐫改,以幸國事事。入啓。
正言金盛迪初度呈辭。入啓。遞差。
全羅監司書目,海南縣監金德恒,親年七十,在法當遞,依例罷黜事。又書目,龍潭縣令李世甲,病重罷黜事。
京畿監司書目,驪州呈,以副應敎李畬辭職上疏上送事。啓。踏啓字。又書目,金浦呈,以司諫李后定辭職上疏上送事。踏啓字。
答右議政鄭載嵩疏曰,省疏具悉卿懇。當此艱危之日,輔相弼違之任,捨卿才德洪量而其誰?予志先定,輿望亦歸,今玆登庸,蓋云晩矣。須體至意,安心勿辭,速出論道,以副上下之望。仍傳曰,遣史官傳諭。
府啓,請罪人金重夏嚴鞫處斷事。請罪人李斗鎭,更令該府考律勘斷事。請流配罪人鄭濟先,更令該府考律勘斷事。新啓,近來朝家,有査正之役,戶牌之擧,故逃避軍役者,無所歸屬,其中奸細之徒,誑誘愚氓,賺取貸財,潛成譜板,而或濫錄勳族,或冒托先賢,移易宗派,亂其倫常,事關風敎,在所懲治,故臣府,旣已捉囚若干人。印本刊板,不啻狼藉,而臣府,旣非讞獄之地,無以處斷。請令該司,更加鉤問,考律定罪,其印本之播傳者,分付中外,使之搜覔銷毁,其或潛置家中,而不卽現告者,亦令從重科罪。答曰,不允。末端事,依啓。
以所江僉使狀啓,長淵府使姜碩耉,拿問處之事,承傳。
領議政金壽恒箚子。大槪,屢勤聖諭,終無趨赴之望,更竭危悃,冀蒙遞事。入啓。
四學儒生徐文煥等上疏。大槪,臣等,伏見前掌令洪受疇,誤引故相臣張維文集中語,侵斥先正臣文成公李珥之疏,無任慨然之忱,敢陳爲先賢申辯之章。伏乞聖慈,亟賜察納,明示好惡,快辨邪正事。呈政院。已上朝報
禁衛營啓曰,今以江都築城時運石船十隻新造事,下送本營將校二員於公洪水營矣。所騎馬匹,令該曹題給,何如?傳曰,允。謄錄
吏批,以任元耉爲掌令,權是經爲公洪監司,李宏爲宗簿正,南致熏爲副校理,李泰龜爲掌令,安圭爲司成,金萬吉爲副修撰,趙顯期爲仁川府使,徐文裕爲正言,趙爾璧爲海南縣監,李稹爲龍潭縣令,尹彬爲司諫,金昌集爲正言,睦昌遇爲敦寧判官,洪萬遂爲獻納。
兵批,以金城爲平安兵使,柳星彩爲內禁衛將。
上在昌慶宮。停常參·經筵。
政院啓曰,卽者四學儒生徐文渙等四十餘人,以前掌令洪受疇疏中,有侵斥先正臣文成公李珥之語,爲之伸辯,來呈一疏,而頃因大臣陳達,有是非旣定,此等疏章勿捧之敎,此雖與攻斥尹拯有異,而亦不可無端捧入,故欲待同僚齊會,相議捧入,則諸生,强爭不己,必欲呈納,係是多士,爲先賢陳籲之章,終難退却,敢此仰稟。傳曰,捧入。
答領議政金壽恒箚曰,省箚具悉卿懇。備悉如渴之意於前後之批,而情志未孚,丐閑之章,愈往愈懇,不覺愕然,繼以慚恧也。噫,大臣,百責所萃,安危所係,豈可因囂囂之浮論,遽懷引疾釋負之計乎?殊非所望於卿者也。予之意已定,斷無勉從之理,卿其思國勢之艱虞,念古人之盡瘁,亟斷來章,速出諭道,以副至望。仍傳曰,遣史官傳諭。
下直,開城經歷嚴緝,瑞興縣監柳東亨。
領議政九度呈辭。入啓。傳曰,安心調理。
持平金宇杭再度呈辭。入啓。踏啓字。
全羅監司書目,全州判官沈相,病重罷黜事。
吏曹啓曰,臺諫有闕,政事,取稟。
戶曹啓曰,卽接廣興倉所報,則來六月朔頒料次,倉官,進去于領議政,右議政,行判中樞府事鄭知和,行知中樞府事李尙眞家,請受祿牌,則領議政金壽恒,方在呈告中,不爲出給,右議政鄭載嵩,時未肅謝,行判中樞府事鄭知和,行知中樞府事李尙眞,身病未肅謝,不敢受料云。何以爲之?敢稟。傳曰,竝令倉官輸送。
答四學儒生徐文渙等疏曰,省疏具悉。噫,世道大變,義理晦塞,幺麼受疇輩,換面迭出,醜辱兩賢,略無顧憚,而其所謂落髮等語,用意尤慘,一節轉加,看來不覺痛心,豈但斯文之不幸而已,實國家之不幸也。爾等爲先賢申辯之疏,極其明快,予甚嘉尙焉。
領議政金壽恒箚子。大槪,乞收月俸輸送之命,以安微分事。入啓。答曰,省箚具悉卿懇。不腆常祿,何用過辭。卿其安心領受焉。
傳曰,政事,明日爲之。
以備邊司草記,瓮津縣令尹必昌拿問事,承傳。已上朝報
晝講入侍時,海西荒唐船,連歲出沒,而今年亦然云。雖似漁採之類,而前後若是頻數,終不得一番捕捉,自政院分付備局,申飭各鎭浦,着實譏捕事,榻前下敎。
政院啓曰,卽伏見禁府李偉漢公事,則誣餙之餙字,以飭字書入,至有點下之擧,捧入之際,未能詳察,不勝惶恐。當該色吏,自本院治罪之意,敢啓。傳曰,知道。謄錄
上在昌慶宮。停常參·經筵。
申時酉時,日暈。
下直,吉州牧使申命全。
前戶曹判書鄭載嵩上疏。大槪,更申危迫之懇,乞收成命,以幸公私事。入啓。
判尹李敏敍辭職上疏。入啓。答曰,省疏具悉。卿其勿辭,從速察職。
政院啓曰,大司憲李翔,執義韓垽,掌令任元耉皆在外,持平一員未差,掌令李泰龜未肅拜,持平崔奎瑞呈辭,憲府無一行公之員,茶時連以監察代行,事甚未安。且監察未署經者,至於四員之多,而未照勘推緘,亦多積滯,未肅拜呈告人員,竝牌招察任,何如?傳曰,允。
正言金昌集啓曰,臣之無狀,最居人下,倖竊科第,猥通朝籍,尋常職務,猶懼不堪,而不意今者,聖恩謬加,授臣以不敢當之職,臣誠驚惶悶蹙,不知所以自處也。夫臺閣之臣,爲人主耳目,上以匡救君德,下以紏劾官邪,其責任之重,有非人人所可忝叨,則當此論議紛絮,朝著潰裂之時,如臣才望輕微,情迹嫌礙者,尤何可汲汲承當也?況臣於本院前啓金重夏之事,有所不安於私分者,當初重夏之減死也,臣父領議政臣金壽恒,旣隨諸大臣之後,與之相議酌處,而兩司執法之論,必以準請爲限,今至四閱歲而不止,則公議所在,蓋可見矣。臣於此,豈容晏然隨參,有同無故之人乎?且大司諫臣宋奎濂,卽臣之妹夫也,旣有應避之嫌,揆以法例,尤難一刻仍冒,請命遞臣職。答曰,勿辭,退待物論。
正言徐文裕上疏。大槪,敢陳病狀,冀蒙恩遞,兼陳所懷,以備財擇事。入啓。
右承旨李東溟,左副承旨柳譚厚,右副承旨金載顯,同副承旨李綸上疏。大槪,臣於以頃日正言金盛迪避嫌還給之時,不能苦爭之故,重被臺臣之疏斥,何敢晏然於職次?乞遞臣等之職,以謝人言事。入啓。
答正言徐文裕疏曰,省疏具悉。進言之誠,予用嘉之,但出給務勝之臺避,特遞失實之諫臣,非係大段,而喉司何至於苦爭乎?此則有未可曉也。至於人才渺然之日,擇其蔭官中可用者,授以制閫之任,亦未知其不可也。疏末事,令該曹處之,爾其勿辭察職。
政院啓曰,卽者右承旨李東溟,左副承旨柳諢厚,右副承旨金載顯,同副承旨李綸,以重被諫臣之疏斥,陳疏出去,廳中只有臣世翊,出納之地,不成貌樣,何以爲之?敢稟。傳曰,疏批已下,竝牌招察任。
答右承旨李東溟等疏曰,省疏具悉。爾等勿辭,從速察職。
戶曹啓曰,領議政金壽恒,行知中樞府事李尙眞,左議政鄭載嵩,來八月朔頒料,依傳敎,令倉官輸送,則領議政金壽恒,行知中樞府事李,辭而不受,右議政鄭載嵩以爲,除授本職之後,惶恐縮伏,方在陳疏乞免之中。此與己在相職而,因一時有故不得行公者,不同,雖有輸送之命,不敢祗受云。係是大臣祿俸,何以爲之?敢稟。傳曰,更令倉官輸送。
義禁府啓曰,本府堂上,會於公廳,則照律公事,例於其所,成貼以入,故今日臣等,開坐於戶曹,令律官書出照草,而都事,不爲趁時來會,只令二員,着署於啓目,其怠慢之習,不可不懲,公頉式暇外,無故不參都事,竝姑先推考,何如?傳曰,事甚可駭。應參都事,竝汰去。
傳曰,明日晝講爲之。
答右議政鄭載嵩疏曰,省疏具悉卿懇。已諭於前後之批,復何多誥?當此時勢揑扤之日,不可一向撝謙,恝視國事,須體予意,安心勿辭,速出諭道,以濟時艱。仍傳曰,遣史官傳諭。
府啓,請罪人金重夏嚴鞫處斷事。請罪人李斗鎭考律勘斷事。請罪人鄭濟先考律勘斷事。新啓,引嫌而退,參啓與否,姑置勿論,相避之法,在下當遞,請正言金昌集遞差。新除授掌令任元耉,時在黃海道白川地,請斯速乘馹上來事下諭。答曰,不允。處置及下諭事,依啓。
吏曹啓曰,臺諫有闕,政事,取稟。傳曰,明日爲之。已上朝報
吏批,以閔聖濬爲監察,朴泰萬爲持平,沈漢柱爲禁府都事,鄭壽俊爲全州判官,鄭翰周爲禁府都事,李文著爲禁府都事,申汝栻爲掌樂僉正,許煌爲禁府都事,李延普爲工曹佐郞,李觀成爲禁府都事,李敏英爲禁府都事,金盛迪爲兵曹佐郞。
上在昌慶宮。停常參,只晝講。
公洪監司權是經上疏。大槪,新徐授湖臬之任,決難承當,懇乞遞改,以便公私事。入啓。答曰,省疏具悉。卿其勿辭,速往欽哉。
江華留守李翊上疏。大槪,退伏田間,一向違命,迹涉偃蹇,揆分難安,不得不黽勉進到城外,而顧此負累積病之身,終不可承當重任,更申前懇,冀蒙恩遞事。入啓。答曰,省疏具悉。卿勿固辭,從速察職。
政院啓曰,永慕殿朔祭,只隔二日,伏惟聖上孝思,益復難抑,而卽今連日陰鬱,炎蒸方極,此時勞動哭臨,必有添傷之患。且與日食相値,其在敬天恐懼之道,親行祀事,尤有所未安,似當有攝行之擧。藥房都提調之意,亦如此,故敢此仰達。答曰,望祭旣不得親臨,朔奠又令攝行,其在情禮,實爲未安。爾等勿慮焉。
今日晝講時,兵曹判書趙師錫,兼帶知經筵,姑爲許遞事,榻前下敎。持平崔奎瑞·朴泰萬,副應敎李墪牌招察任事,榻前定奪。
今日晝講時,掌令李泰耉所啓,請罪人金重夏嚴鞫處斷事。上曰,勿煩。又所啓,請罪人李斗鎭,更今該府考律勘斷事。上曰,勿煩。又所啓,請罪人鄭濟先,更令該府考律勘斷事。上曰,勿煩。又所啓,臣曾在庚申年,以黃腸木敬差官,奉使于嶺東,而梓宮擇捧,固臣子盡心之所,故十分詳審,明知無欠而後,烙印以來矣。卽聞工曹判書金宇亨榻前所達,則以長生殿所藏板子,元無合用之材爲言,卽今所在板子,雖未知果是臣所捧,而臣旣經差員之役,則任事不謹之罪,在所難免,不可仍冒臺席。請命遞斥臣職。答曰,勿辭,退待物論。
副修撰金萬吉上疏。大槪,敢暴難安情勢,乞賜斥罷,仍治臣負犯,以警具僚事。入啓。已上朝報
晝講時,右副承旨金載顯所啓,臺諫之頻數遞易,實爲近來痼弊。憲府則不得開坐,已過累月,故未照勘推考,積滯甚多,至於監察未署經者四人,而其中高緯奎,上年九月除授,李寅錫,則去都目政除授,尙不得署經云,揆以事體,寧不寒心。昨者該房承旨,啓請牌招憲官者,蓋爲此等事矣。持平崔奎瑞,又爲牌不進,掌令李泰龜,獨爲行公,憲府之開坐無期,事甚可慮。持平崔奎瑞,更爲牌招,新除授持平朴泰萬,亦爲牌招,以爲備員開坐之地,何如?上曰,牌不進申飭,非止一再,而崔奎瑞,又爲不進,殊甚未便。更爲牌招,朴泰萬,竝卽牌招察任,而上年九月,除授監察,尙未署經,事極怠緩。九月以後無故不坐人員,査出以啓。
特進官金宇亨所啓,臣待罪長生殿提調,亦有陳達之事矣。舊梓宮二部,着漆年久,不無疪病,今纔磨精,着漆奉安,而只是二部留置,亦似未安,故與都提調相議,別造一部,着漆三十度,以俟乾淨,亦待其新漆品好者,準百度爲限計料,而卽今留置餘板,木理不細,無可擇取者,曾前板材取來時,以新進手生之人差送,不無見賣之事,姑觀秋成年事,敬差官,不拘爵秩高下,各別擇送,何如?上曰,曾有賜給板材之事,故木品之不好,予已聞知矣。敬差官,分付使之擇差,而其後木品,如前不好,則當該敬差官,各別論罪,可也。又所啓,臣待罪水曹,有陳達之事,而言辭拙訥,敢以箚記奏對矣。本曹需用,專靠於匠布,春秋器用進排,逐朔筆墨之價,及諸般所用,極其浩多,係是供上衙門,而匠人逃亡及物故老除之本,專不充定,以至元數逐年減縮,各邑稽緩,殊甚可惡,不可無懲勵之道,依繕工匠布例,自今爲始,各道諸邑守令之出解由時,五名以上未及充定之類,使之拘碍解由,何如?上曰,以此分付于該曹,可也。已上朝報
晝講入侍時,同知趙師錫所啓,江都築城時,機械松木二十條,分定於海西矣。自本曹啓聞,船材長養間,切勿許斫事,曾已定奪云。木椎次,京山壅腫松木斫伐時,一體斫用,何如?上曰,令漢城府郞廳,率監役與本營將官,眼同斫伐,俾無夤緣濫觴之弊。
又所啓,山陵用餘戶曹還下鐵物,取用於城役事,都提調,使之啓達,故敢此仰稟。上曰,依爲之。謄錄
吏批,以李墪爲副應敎,梁重厦爲正言,李世璜爲長淵府使,宋基泰爲尙衣別提,金鎬爲安岳縣監,鄭載大爲司饔僉正,尹訓甲爲甕津縣令。
兵批,以鄭尙樸爲文兼,李翊臣爲忠壯將,鄭弘佐爲五衛將,宋玧爲五衛將,梁澐爲訓鍊判官。
上在昌慶宮。停常參·經筵。
答修撰金萬吉疏曰,省疏具悉。洪受疇疏語之不正,予已洞悉矣,意外被斥,何足介懷?爾其勿辭,從速察職。
藥房啓曰,伏未審近日,聖體,若何?永慕殿朔祭,今將親行,而此時天氣陰濕,蒸熱又甚,若果冒夜勞動,觸熱行禮,則終必有致傷之患,而昨日政院之啓,不賜允兪,臣等竊不勝悶慮焉。聖人愼疾之道,不可以一時之安寧,有所忽焉,而節宣調攝,當加意於隆寒盛暑之時,聖上,豈宜自輕,徑情而直行乎?伏願更加深思,亟命攝行。臣等下情,倍切區區之憂,敢來問安,竝此仰達。答曰,莫重祀事,決不可連次攝行,卿等勿復過慮焉。再啓曰,伏承問安之批,永慕殿祭禮,又不許攝行,臣等不勝悶慮之至。卽今陰雨如此,一日之間,似無開霽之勢,決難冒雨行禮,不特此也,日食廢祭,實是人君敬天懼災之意,則聖上孝思雖切,尤不可徑情直行,以犯禮經之至戒。臣等不避瀆擾之誅,敢申區區之懷,伏願更加深思,許令攝行,不勝幸甚。答曰,卿等之請至此,抑情勉從焉。
吏曹參議尹敬敎再度呈辭。入啓。遞差。
全羅監司書目,靈巖郡守金龜萬,刑罰重酷,人多冤死,稱以賑救,收捧米租,不給飢民而分給樣,以懸錄於文書辭緣,爲先罷黜事。
府啓,請罪人金重萬嚴鞫處斷事。請罪人李斗鎭更令該府考律勘斷事。請罪人鄭濟先更令該府考律勘斷事。引嫌而退,筵臣所奏,旣非專咎,不謹之責,未必在我,則不可以此,輕遞言官,請掌令李泰龜出仕。答曰,不允。處置事,依啓。
院啓,請罪人金重夏,嚴鞫取招,按律處斷事。請罪人李斗鎭,更令該府考律勘斷事。請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。請引儀兼參軍趙泰來,削去仕版。前啓廣州留守李選罷職事,緘答間姑停。
答院曰,不允。趙泰來遞差。
上在昌慶宮。停常參·經筵。
領議政金壽恒十一度呈辭。入啓。傳曰,安心調理。
政院啓曰,引儀兼參軍趙泰來遞差事,命下矣,臺諫,方以削去仕版論啓,遞差傳旨,不得捧入之意,敢啓。傳曰,知道。
又啓曰,昨日晝講時,上年九月除授監察,尙未署經,事極怠緩,無故不坐人員,査出以啓事命下矣,憲府九月以後坐不坐置簿,取來査考,則除公頉及位不齊外,上年十月內無故不坐者,七日內,當該官則掌令安圭·朴徵,十一月內無故不坐者,四日而,當該官則大司憲尹趾善,執義韓構,持平李德成,今年正月內無故不坐者,五日內,當該官則大司憲洪萬容,執義金世鼎,掌令安圭,持平李斗岳,二月以後,則未嘗有備員行公之日,故一未得開坐矣,敢啓。傳曰,知道。百隷怠官,雖云近日之痼弊,豈有上年除授監察,幾至一年,而尙不署經之理哉?事之寒心,莫此爲甚,除身死人外,十月,十一月,正月無故不坐臺官,竝罷職,以懲日後。
又啓曰,臣等,卽伏見聖批,有十月,十一月,正月無故不坐臺官,竝罷職之命,臣等,竊以爲太過也。國家之待臺臣,異於凡僚,所謂無故不坐者,多不過五六日,則其間疾病事故,有不可知,且聞上年除授監察,初因本廳之越署,漸至遷就云,則未必專由於臺官之不坐也。臣等,固知聖意之出於警臺,而以臺諫時事,一時竝罷多官,實涉過中,臣等區區所懷,惶恐敢啓。傳曰,頃日越署之遷就,三四朔之間,豈無無故開坐之日乎?況此特罷,正坐不職,與以言獲罪有異,則費辭覆逆,不亦勞乎?甚可怪也。
以春秋館郞廳,以監事諸堂上意啓曰,史官之陞出六品時,必考時政記修正與否,如未畢修,則勿許陞出事,曾在先王朝癸卯年間,捧承傳施行,而厥後或有不及畢修而陞出者云,已極可駭,而今者前奉敎鄭齊泰,時政記之未及修正者,至於八朔餘,而違式陞出六品之請,成送薦狀之本館郞廳及該曹當該堂上·郞廳,竝推考,鄭齊泰新陞六品,改正,且史官之以別薦或承傳陞六者,則近例皆不問時政記畢修與否,許其遷轉云。史官之當陞者,必待其時政記之畢修,本爲其史事也,雖別薦承傳,似不可異同,亦令必待其畢修時政記,然後遷轉事,更爲申明分付,何如?傳曰,允。
吏曹啓曰,守令有闕,政事,取稟。傳曰,過齋戒後爲之。已上朝報郞廳李思觀校正。日記廳郞廳李重彬書。
上在昌慶宮。停常參·經筵。
大王大妃殿,藥房問安。答曰,知道。中殿,藥房問安。答曰,罔極。
藥房啓曰,日月易邁,新朔又屆。伏想孝思,必倍哀慕,雨後陰濕,伏未審聖體,若何?臣等不任憂慮,敢來問安。答曰,罔極。
傳曰,明日晝講爲之。已上朝報
上在昌慶宮。停常參,只晝講。
申時酉時,日暈。
前戶曹判書鄭載嵩上疏。大槪,更申危迫之懇,乞收成命,以安私分事。入啓。
領議政金壽恒十二度呈辭。入啓。傳曰,安心調理。
京畿監司書目,楊州呈,以都承旨崔寬,病重,上去不得事。啓。傳曰,卿辭如此,本職當許遞焉事,回諭。
答右議政鄭載嵩疏曰,省疏具悉卿懇。如渴之旨,已悉於前後,而撝謙之章,胡至於斯耶?愕然且慚,無以爲諭,亟體至意,安心勿辭,速出論道,以副朝野之望。仍傳曰,遣史官傳諭。
今日晝講時,副修撰金萬吉牌招察任事,榻前定奪。
府啓,請罪人金重夏嚴鞫處斷事。請罪人李斗鎭更令該府考律勘斷事,請流配罪人鄭濟先更令該府考律勘斷事。入啓。答曰,勿煩。
傳前府使愼景尹,參議安垕,府使柳之發,參議宋昌,修撰洪萬朝,郡守丁尙俊,察訪裴舜和,昌臨都正佾,郡守李迪吉,察訪鄭同昌,都事金始徽,縣監楊憲錫,判官鄭載濟,察訪梁益命,參奉李世敬·李泰朝,察訪崔啓翁,縣令南尙熏,郡守李星齡,縣監柳軸·李日三,副正字兪命弘·林濩·羅學川,郡守金必模,察訪黃汝楫,假注書呂必容,檢閱柳尙載,正字陳晩宰,博士李喜昌,著作魚瑞龍,縣令李公權,郡守魏定相·呂尹齊,著作金永楨,副正字李震休·沈季良·金夢臣,判校南宮垕,縣監柳檜齊,庶尹曺殿周,縣監鄭載道,正字成瓘,牧使李璾,縣監朴守儉,副正字蔡成胤,縣令李世甲·金德恒,判官沈相,縣監李寅熽,耽陵守,內官李擢·張世相等,敍用。臨昌君焜,臨城君熀,修撰洪萬朝,參奉金元瑞,郡守楊顯望,府使李日翼,察訪韋壽徵,昌臨都正佾,郡守申瑈·尹敏聖,府尹朴泰遜,都事金始徵,判官鄭載濟,參奉鄭爾亮·成志行·李蕃·李萬亨,府事洪九敍,假注書朴光潤,檢閱柳尙載,正字陳晩宰,縣監柳長培,副正字李海准,府使金灝,內官咸熙賢等,職牒還授。牧使李喜龍,府使南聚星,縣監李敏章,府使李彦綱·李光漢,郡守吳伯周等,降資還授。護軍李俊明,前萬戶趙成夏·李希泰,司勇呂必容,司果洪淨,監牧官牟有秋·尹以聘·金得輝·趙謇·劉烶·禹濟民,司勇李臣賢,護軍李夏相,司勇兪禹錫,護軍金孝昌,司勇申克明·李仁成·金忠成·朴武夏·秦彦珪,水使李䎙,虞侯李時宰,僉使李俊明等,敍用。兵使姜萬碩,護軍李夏相,哨官張晩弘,僉使金萬英,武兼韓汝彧等,職牒還授。水使閔暹,降資還授。已上朝報
晝講時,正言徐文裕所啓,請罪人金重夏嚴鞫處斷事。上曰,勿煩。又所啓,請罪人李斗鎭,更令該府考律勘斷事。上曰,勿煩。又所啓,請譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事。上曰,勿煩。又所啓,請引儀兼參軍趙泰來削去仕版。上曰,勿煩。朝報
漢城府啓曰,公私賤免賤者,必出補充隊貼文,然後方屬良役,自是法典,而未知自何時,因循廢閣矣。辛酉年,朝家別樣申飭頒布事目,以壬戌十二月爲限,限前未及告狀者,許人陳告還賤,其後又以退限於甲子六月晦前,而厥後亦多漏落,今因號牌之擧,公私賤贖良,必出補充隊帖文之人,現出者甚多。今若依前日事目,一切還賤,則亦甚重難,事極難處,故本府方以此類,別件成冊,以待朝家處置矣。不能一切還賤,則依他例,爲先成給從良木牌,其成冊,移送于賑恤廳,使之補充隊帖文成給,以補賑資,似爲得宜,敢此仰稟。傳曰,依爲之。謄錄
吏批,以宋奎濂爲吏曹參議,鄭道恒爲靈巖郡守,金重器爲刑曹正郞,洪受寬爲順安縣令,徐榏爲海南縣監,申晸爲繕工提調,沈梓爲大司諫,吳斗寅爲觀象監提調,任相元爲司譯院提調,趙師錫爲宗廟提調,李光夏爲司饔僉正,鄭台一爲掌苑別檢,李師命爲都承旨,李泰東爲典籍,金聲振爲典籍,任胤元爲光陵參奉,朴重圭爲軍資主簿。
上在昌慶宮。停常參·經筵。
戶曹啓曰,本曹正郞李光夏,諳練事務,頗有擧職之稱,而今日政,移拜司饔僉正,本曹郞官,與該司官員,緊歇懸殊,正郞李光夏仍任,何如?傳曰,允。
以李震栻爲假注書。
昨日傳曰,今日歲抄時,焜·熀等,旣已職牒還給矣。其令該曹,特爲敍用,以示親親之義。
歲抄中,前府使沈極,職牒還給。
公洪監司書目,公州牧使李曾賢,任自棄歸,爲先罷黜,其罪狀,令朝廷處置事。
又書目,靑陽兼任大興郡守權愭,啓下罪人見失,過限終未捕捉,罷黜事。
又書目,全義呈,以大司憲李翔,病重,上去不得事。啓。傳曰,安心勿辭,從速上來,以副予望事,回諭。
刑曹判書李䎘辭職上疏。入啓。答曰,省疏具悉。卿其勿辭,調理察職。
傳曰,明日晝講爲之。
傳曰,大臣·備局堂上,引見。
今日引見時,當日開政,有闕守令差出事,榻前下敎,吏曹參判申翼相改差事,榻前定奪。
政院啓曰,傳曰,大典小註云,大君女婿·公主子,初授從七品。以此觀之,公主之子,依法典應授直長,而今日政,何以別檢擬望耶?朝者偶未覺察矣。更考大典,則法文如此,本院察啓事命下矣。問于該曹,則鄭台一擬望時,所當依法典直授直長,而時無窠闕,別檢之直出六品,亦與直長無異,故從有窠備擬云矣,敢啓。傳曰,知道。旣有可據之法典,直長中陞遷,陞付其窠事,分付該曹。
吏曹啓目,粘連啓下是白有亦。觀此正言徐文裕疏辭,則該曹試講,意有所在,而名登薦書,一倂得免,學行文學,雖不經考試,至於才諝之類,不可無區別之道,令該曹定式擧行,俾無太濫之弊亦爲白有臥乎所,曾在辛酉年間,因筵臣陳達,別薦之類,勿爲考講事,定奪爲白有等以,其後被薦者,竝不試講爲白有如乎,今此諫臣之言,果合事宜,而旣已陞出六品之人,今不必擧論,自今以後,學行文學被薦,直出六品者外,別薦入仕之類,竝令依例就講,宜當。以此定式施行,何如?啓依允。己上朝報
引見時,持平朴泰萬所啓,請罪人金重夏嚴鞫處斷事。上曰,毋庸瀆擾。又所啓,請罪人李斗鎭更令該府考律勘斷事。上曰,毋庸瀆擾。又所啓,請流配罪人鄭濟先,更令該府考律勘斷事。上曰,毋庸瀆擾。
正言徐文裕所啓,請罪人金重夏嚴鞫處斷事。上曰,毋庸瀆擾。又所啓,請罪人李斗鎭,更令該府考律勘斷事。上曰,毋庸瀆擾。又所啓,請引議兼參軍趙泰來削去仕版。上曰,已諭於前日之批,勿煩。前啓譯官張炫·張燦,鐫名譯案,永永勿齒,倂其子天漢·天澤·天翼等,一切遠竄荒裔事,停啓。
已上朝報
引見時,禮曹判書金萬重所啓,頃伏見昌陵·禧陵·孝陵參奉等所報,則近日松蟲熾發,陵上松木,多數損傷云。故旣已分付陵官,使之捕除,而陵寢事體重大,不可無更爲申飭之擧,敢此仰達。上曰,松蟲之熾發如此,則陵內松木,必將至於濯濯,事甚可慮,各別申飭捕除,可也。朝報
大臣·備局堂上,引見時,左議政南九萬所啓,常平廳當初設立,本爲勅使時,京畿各邑夫馬價及燕享所用也,當初則多方料理,繼用至今,而近間本廳所付邑耗穀,多歸於蕩滌,自京中亦無別爲料理之事,故卽今遺儲,一番勅使時所用,亦且不足云。若至於盡乏之後,則勢將移其役於畿邑,殊可慮,自前雖有設鋪子轉販之事,事涉苟且,多有弊端,決不可復行。宣惠廳三南月課價布鉛丸價,自今以後,定給本廳,使之造成鉛丸,分送各邑,而用其餘價,則一年可得米八百餘石。且鉛丸造作,本非難事,曾前淸城府院君金□□爲本廳堂上時,亦有造成之規,此以爲卽今救急之道,而日後亦可永久無弊。以此意通議於領相,亦以爲可,故敢此仰達。本廳提調入侍,下詢處之,何如?呂聖齊曰,常平廳穀物,幾盡匱竭,誠難貌樣,且無拮据之道,左相所達之言,誠合事宜,依此施行,何如?上曰,依爲之。
又所啓,上年朝家,軫念邊事,發遣宣傳官三人,摘奸北路烽燧,其烽軍器械之未備及有頉者,使之趁速造備充數矣。頃者各鎭堡各邑,以烽軍難充器械難備之意,報于監兵使,啓聞則朝家亦知其事勢之實難。凡烽軍之未充者,使之漸次充定,而器械之未備者,使之隨力加備矣,旣無指一分付,其懈弛頹廢,必將一如前日,而前頭摘奸時,亦無可以憑依執頉,責其能否之勢。朝廷以此事,經年往復,終歸於無實,如此,反不如初不摘奸之爲愈。大槪一烽燧,必有五番,而一番立番者七人,若無具五保,則其數甚多,而一邑或有烽燧八九處,其勢誠難盡充,至於邊保土卒,則殘弊零星,尤無充數之理。凡此等處,令本道各隨其力之所及,一番或具二三人,一烽或具三四番,而其或烽燧小人民數多之邑,則亦令依法充數,多少間皆令不至於無人絶烽之弊,使之成冊,輸送于兵曹,以爲日後從其成冊摘奸之地。至於器械,亦有不緊而繁雜者,此則不必往問本道,兵曹自可酌處,其應備之數,分付各烽,使之盡爲備上後報兵曹,亦以爲摘奸時點考之地,稍似着實,令兵曹更爲依此擧行,何如?上曰,烽燧事,極涉虛疎,故曾爲申飭矣。今若因而置之,則誠不着實,言于兵曹,使之依此申明擧行,可也。
又所啓,咸鏡道親騎衛所給軍裝,自兵曹輸送價木,於京中三軍門,使之造送事,當初節目中啓下矣。卽者北兵使及咸鏡監司,抄選成冊,已爲上送,軍裝不可不趁速造給,而京軍門則如鐵炭等物,措備似難,分定於三南統·兵·水營,以兵曹上來當次番木,從附近劃給,使之造送,似爲便當,敢此更稟。上曰,依爲之。
兵曹判書趙師錫所啓,江都築城時所用地乃木,斫用於摩尼山,則事甚便好,而係是保障之地,不敢率意擅行,敢此仰達。上曰,斫用,可也。謄錄
引見時,吾叉浦萬戶全興敏拿問事,榻前定奪。
吏批,以李奎齡爲吏曹參判,安級爲司僕主簿,權世經爲司甕僉正,趙泰期爲公州牧使,柳旲爲刑曹參判,崔鼎鉉爲軍器僉正。
上在昌慶宮。停常參,只晝講。
前戶曹判書鄭載嵩四疏。大槪,不避煩猥之誅,更瀆宸嚴之下,亟許鐫改新授官資,以安微分事。入啓。
答右議政鄭載嵩疏曰,省疏具悉卿懇。心腹之辭已竭,而撝謙之章愈懇,自媿情志之不孚,復何多誥?當此時事孔艱之日,首相引入,左揆獨賢,本不可一向恝視也,決矣。亟體至意,安心勿辭,速出論道,勉副如渴之望。仍傳曰,遣史官傳諭。
領議政金壽恒十三度呈辭。入啓。傳曰,君臣一體,要須誠意之相孚,巽辭繼至,胡忍棄予之如遺?只增漸恧,寧欲無言。噫,目今國勢日益渙散,生民日益困悴,危亂之兆,指不勝屈,雖在微官末秩,固宜恪勤奔定之不暇,而況大臣,人主之股肱,萬民之具瞻,百責萃乎一身,進退實關安危,此誠鞠躬盡瘁,不遑寧處之秋,豈料注意之冞篤,遽見請告之頻繁耶?寡昧德薄,固不足與有爲,獨不念兩朝之知遇乎?嗚呼,將傾之國勢,微卿罔克匡濟,多歧之衆說,微卿莫能折衷,須體至意,亟斷來章,庸勉鹽梅之調劑,毋孤平日之企望。仍傳曰,遣承旨傳諭。
傳曰,明日晝講爲之。
今日晝講時,安州牧使尹以道遞差,其代及安東府使·全州判官,今日內口傳差出,催促發送事,榻前定奪。
吏曹口傳政事,以申厚命爲安州牧使,以許墀爲安東府使,以李岱爲全州判官。
左議政南九萬箚子。大槪,請命斥退臣身,毋使虧損國體事。入啓。
左承旨李世翊書啓,臣承命往諭于領議政金壽恒,則以爲,臣疾病日甚一日,辭章已踰十度,而尙阻兪音,虛辱恩數,近侍宣諭,至再至三,此豈臣之賤分,所可勝堪?聖眷愈隆,臣罪愈重,竊恐臣死期將迫,自速其過福之災也。至於十行綸音,字字懃懇,足以感泣鬼神。臣於此,拜稽莊誦,不覺涕淚之盈襟也。臣之病勢,如可以一分自力,雖不能奔走職次,以仰塞聖上責勉之意,小效微臣圖報之願,顧當歸命司敗,以請違慢之誅,而氣息綿綴,四體不遂,末由自伸其分義,孤負聖恩,罪死不敢,瞻望宸極,只增震悸悲咽之至云矣,敢啓。傳曰,知道。已上朝報
昨日晝講時,持平朴泰萬所啓,請罪人金重夏嚴鞫處斷事。上曰,勿煩。又所啓,請罪人李斗鎭考律勘斷事。上曰,勿煩。又所啓,請罪人鄭濟先考律勘斷事。上曰,勿煩。正言徐文裕所啓,請罪人金重夏嚴鞫處事。上曰,勿煩。請罪人李斗鎭考律勘斷事。上曰,勿煩。前啓趙泰來削版事,停啓。朝報
晝講時,參贊官李東溟所啓,館學守齋儒生殿講,例於一年間一朔爲之,而以十五日定行矣。近因永慕殿親祭齋戒,逐月頉啓,外方儒生,只爲殿講,來留學宮,至有喫苦十餘年者,一未參講。上年冬,自上摘奸太學儒生,特設殿講,而四學則不得參,年例殿講亦不設行,學儒輩,落莫,甚矣。今後望日有故,則以次日退行,何如?臣待罪該房,又當頉啓,故敢此仰達。呂聖齊曰,遐方儒生,辛苦等待者,只望殿講,而久不設行,果爲落莫矣。上曰,輪次亦有退行之規,殿講,以十六日,十七日退行,可矣。朝報
疊書吏批,以許墀爲安東府使,申厚命爲安州牧使,李岱爲全州判官。
上在昌慶宮。停常參,只晝講。
卯時,有霧氣。申時,日暈兩珥。
答左議政南九萬箚曰,省箚具悉。予觀此獄顚末,賊人之承款,不專在於其子之招,今以証成弑父,深責攸司之臣,實涉過重,故於箚批,只令問備,蓋以此也。況六年作變人之酌處,亦有曲折,仁嬪墓所,事體雖重,非敢擬議於陵寢,斷以死律,有乖法文,特從輕典,實出於此,則前後事狀,各自不同,而今乃引此爲例,直加成其弑父之罪者,或出於未及深思,而亦無以服其心也。引此不安,陳章祈免,不其太過乎?卿宜安心勿辭焉。
下直,木浦萬戶姜泰英。
獻納洪萬遂三度呈辭。入啓。遞差。
政院啓曰,左承旨柳譚厚,同姓孼四寸妹許通鄭有賢妻柳召史,身死,服制已行四日,出仕,何如?傳曰,允。
左議政南九萬箚子。大槪,臣於昨日,妄陳愚見,引喩失宜,致勤聖敎,不勝惶愧。伏乞遞臣職任,毋寧重誤國事事。入啓。
吏曹啓曰,臺諫有闕,政事,取稟。傳曰,明曰爲之。
領議政金壽恒箚子。大槪,賤疾,日漸危苦,屢勤聖諭,末由趨承,惶蹙罔措,冒死申籲,冀蒙矜許事。入啓。
今日晝講時,海南縣監金德恒仍任事,及心經縕繹間,視事姑停事,榻前定奪。
府啓,請罪人金重夏嚴鞫處斷事。請罪人李斗鎭考律勘斷事。請罪人鄭濟先考律處斷事。入啓。答曰,勿煩。
江襄監司書目,原城呈,以執義韓垽辭職上送事。啓。答曰,省疏具悉,爾其勿辭領受,從速上來。
答領議政金壽恒箚曰,省箚具悉卿懇。屢悉心腹之辭,以冀卿之幡然改圖矣。誠意未孚,撝謙益切,只自慙赧,夫復何言?仍念相臣進退,關係甚大,至於首席,其職責之重,又如何?而頃於箚中,引向日諸大臣許遞之事,以爲今日必欲釋負之証,是豈平日所望於卿者哉?予實愕然也。日上十章,斷無勉從之意,亟遵前後之旨,安心勿辭,速出論道,以濟時艱。仍傳曰,遣史官傳諭。
答爲議政南九萬箚曰,省箚具悉。昨日箚批,不過辨別曲折而已,非有他意,而祈免之章,乃至於此,心甚愕然,無以爲喩,須體予意,安心勿辭,速出行公。仍傳曰,遣史官傳諭。已上朝報
晝講時,正言徐文裕所啓,請罪人金重夏嚴鞫處斷事。上曰,亟停勿煩。又所啓,請罪人李斗鎭,更令該府考律勘斷事。上曰,勿煩。又所啓,豐德府使沈益善,到任以後,無一善狀,政令多詭,刑罰失常,專事肥己,多有鄙之誚。且上年大興山城還上,稱以輸納江都,加數重捧,仍留本邑,及至還分境內之日,改量減給,以此大失民情,怨謗朋興,其他貪饕之事,不一而足,如此濫猾之人,不可仍置字牧之任。請豐德府事沈益善罷職。上曰,風聞未必盡信,更加詳察處之。又所啓,全州,物衆地大,素稱難治,判官連以文臣擇送,意有所在,新除授判官李岱,爲人麤雜,且無廉名,重地憚壓之責,不可付諸此人。請全州判官李岱改差,更令該曹,各別擇送。上曰,蔭官之有治聲者,除授此職,非止一二。昨日吏判,旣以道內守令有聲績者注擬之意,榻前陳達,又聞前監司李師命之言,則果有聲績云,當觀日後治效而處之。不允。已上朝報
晝講時,參贊官李師命所啓,臣待罪湖南時,海南縣監金德恒,以親年七十,引國典乞遞,故狀啓罷黜矣。海南父老,追及臣行於礪山境上,懇乞仍任。且本邑屢經凶年,吏民凋弊,而金德恒,爲人慈詳,又爲善賑,頗得民譽,此時遞改,誠爲可惜。臣入城後,又伏聞守令,雖有引親年令遞者,若値凶年,又是善治,則使之仍任,亦有前例云。係是民情,敢此仰達矣。上曰,春間,知中樞府使李端夏,以提川縣監崔錫晉,雖引親年,特令仍任事,曾曾已定奪於榻前,海南民情,果爲願留,則依崔錫晉例,海南縣監,金德恒,使之仍任,可也。朝報
晝講時,公洪兵使李慣催促赴任事,榻前下敎。
晝講時,參贊官李師命所啓,臣待罪湖南時,因癸亥年木花失稔,民間大同,無以辦出,故除出營儲木四百同,錢文七千餘兩,上送於宣惠廳,以爲補役之地矣。其中錢文,以錢數之差輕,本廳推考退送,則所當卽爲措備更送,而仍甲子旱災,賑事方張,不得備送矣。今聞當納各邑,解由拘礙者,幾至十餘邑云。其不爲上納之罪,實在於臣,不在於守令,其拘礙解由及越等守令,令該曹該廳蕩滌,何如?上曰,分付該曹該廳,使之定奪後蕩條,可也。朝報
上在昌慶宮。停常參·經筵。
下直,高靈縣監李萬徵。
領議政金壽恒十四度呈辭。入啓。傳曰,安心調理。
吏曹參判李奎齡上疏。大旣,意外新除之命,及此病伏俟罪之中,人器不稱,罪名且重,萬無冒昧承當之理。伏乞聖慈,諒察危迫之懇,亟下罷斥之命,以重名器,以安微分事。入啓。
掌令李泰龜,持平朴泰萬啓曰,昨於本府齊坐之時,滯務繁委,聽勘紛鬧,行司直李之翼等照律公事中,非切臣非儀親之非字,俱以外字誤書,而不能覺察,致有點下,奏御文書,何等致謹之事,而做錯若此,昏謬不失之失,著矣,決難仍冒於臺席。請命遞斥臣等之職。答曰,勿辭,退待物論。
政院啓曰,近日諫院位不齊,久未開坐,守令未署經者,多至七邑,新除授未肅拜人員,竝卽牌招,使之開坐署經,何如?傳曰,允。
答吏曹參判李奎齡疏曰,省疏具悉。卿其勿辭,從速察職。
刑曹參議尹攀上疏。大槪,臣於本曹回啓,有不可晏然回參者,請遞事。入啓。
院啓,請罪人金重夏嚴鞫處斷事。請罪人李斗鎭更令該府考律勘斷事。豐德府使沈益善,到任以後,無一善狀,政令多詭,刑罰失常,虐民肥己之事,不一而足。至如山城還上,稱以輸納江都,加數重捧,及至還給之日,改量減削,多出嬴餘,以此怨謗藉藉,無不傳說,畿內至近之地,非泛然風聞之比,如此之人,不可仍畀字牧之任。請豐德府使沈益善罷職。全州,物衆地大,素稱難治,故自罷府尹之後,連爲文臣之窠,今若罷格,差出蔭官,則當以才智表著,風力可堪者擇送,而新除授判官李岱,人望素輕,且無廉名,重地憚壓之責,不可付諸此人。請全州判官李岱改差,更令該曹,各別擇差。答曰,不允。沈益善,姑先推考,以觀其緘辭而處之。末端事,已諭。毋煩。
正言梁重厦啓曰,臣本庸陋,百無一可,濫荷洪造,屢叨匪據,隨事瘡疣,觸地顚躓,曾於春間,忝在臺職,不能執法,至蒙特遞,居恒愧懼,無所容措,到今鄭濟先考律之啓,方張於憲府,而不意薇垣新除之命,適及於此際,元來兩司,自是一體,則豈可以本院無此啓,而晏然於職次乎?且有賤疾,日尋長單,見阻喉司,召牌繼降,不得不力疾出肅,而如臣之疲軟不職者,終不敢抗顔苟冒。請命遞斥臣職。答曰,勿辭,退待物論。
大司諫沈梓上疏。大槪,召牌之下,病未祗赴,懇乞亟賜鐫免,以爲人逋慢者之戒事。還出給。
答刑曹參議尹攀疏曰,省疏具悉。爾其勿辭察職。
知事李端夏上疏。大槪,賤疾日漸危劇,無補於兩傳懸吐之役,而賑政旣畢,亦無拘碍之事。伏乞仍前給由,俾遂私願事。入啓。
江襄監司書目,臣酷被道內訟者之構誣,不得不略陳其曲折,而決不可抗顔仍冒,亟削臣職,仍治臣罪事,上疏上送事。啓。答曰,省疏具悉。卿其勿辭,宜速察職。己上朝報
吏批,以元夢翼爲掌苑別檢,以李益著爲引儀,尹敬敎爲副提學,南弼星爲司成,鄭琡爲引儀,崔逸爲知義禁,南致熏爲獻納,睦昌遇爲漢城庶尹,趙儀漢爲濬源殿參奉,李齊尙爲西部參奉,兪任重爲昌平縣令,柳尙運爲戶曹參判。
上在昌慶宮。停常參·經筵。
答知事李端夏疏曰,省疏具悉。同參之命,意非偶然,何用更辭?處所,當令移設於城中,卿其安心入參,而乞暇事,賑政雖畢,天氣炎熱,浴非其時,宜遵前旨,姑爲仍留,徐待秋凉,從容往試,亦未晩也。
左議政南九萬初度呈辭。入啓。
右議政鄭載嵩五疏。大槪,更申前懇,乞賜鐫改職名事。入啓。
大司諫沈梓辭職上疏。入啓。
正言徐文裕啓曰,昨日正言梁重廈,以曾在憲府,未能爭論鄭濟先事,引避。臣當處置,而鄭濟先,卽臣之同婿也,嫌難可否於其間,何可一刻苟冒乎?昨緣日暮,今始來避,所失尤大。請命遞斥臣職。答曰,勿辭,退待物論。
答大司諫沈梓疏曰,省疏具悉。卿其勿辭,從速察職。
副摠管崔後亮再度呈辭。入啓。遞差。
左議政南九萬初度呈辭。入啓。傳曰,日昨箚批,不過備悉委折而已,非有他意,而豈科情志未孚,轉輾不安,才上祈免之章,繼尋請誥之單,棄予恝視,若是其萬邁耶?愕然慚恧,莫知所以爲喩。當此國計民虞,無一可恃之日,大小臣僚,協心共濟,猶懼其不克,矧今領揆,一向撝謙,右揆,尙未造朝,卿之巽辭,又出此際,廊廟空虛,爻象不佳。噫嘻,國家之所以倚毗仰成,惟在輔弼之臣,而卿等,不念扶顚持危之策,乃引不當引之嫌,汲汲然求退之不暇,此豈平日所望於相臣者哉?特遣近侍,喩予至意,須體心腹之辭,亟回若浼之心,速出諭道,以濟時艱。仍傳曰,承旨卽往傳諭于左相,仍與偕來。
答右議政鄭載嵩疏曰,省疏具悉卿懇。予意已悉於前後之批,而卿胡不諒,連章撝謙,若是其太過乎?須體如渴之意,安心勿辭,速出論道,以副朝野之望。仍傳曰,遣史官傳諭,而卽今領·左相,一時引入,廊廟空虛,決不宜袖手恝視,卽出視事之意,兼傳,可也。
奉敎李玄祚書啓,臣承命往諭于右議政鄭載嵩,則以爲,臣千萬夢寐之外,叨此誤恩,揣分量力,決無承當之望,連章祈免,實出於情勢之萬不得已,而聖批懃懇,尙不許遞,已不勝其惶悚,今又特遣史官,別諭以速出之意,欲趨走承命,則人器不稱,物議可畏,欲退守微分,則迹涉偃蹇,分義虧缺,惶恐悶迫,不知所達云矣,敢啓。傳曰,當此艱虞孔棘,鼎席一空之日,決不可徒執撝謙,恝視國事,宜遵前旨,速出論道之意,更往傳諭。
護軍吳斗寅上疏。大槪,畿驛前任之官,今方就理,臣以其時道臣,不敢晏然隨參於奏讞之際,令遞金吾之任,以便公私事。入啓。答曰,省疏具悉。卿無所失,安心勿辭,從速察職。
奉敎李玄祚書啓,臣承命更往傳諭于右議政鄭載嵩,則以爲,一日之內,史官再臨,傳宣聖旨,辭意勤懇,此非微臣涯分,所敢承當,物議廉恥,有不暇顧,惟當趨詣闕下,祗謝恩命,而適値賤疾危苦,方在委頓之中,未卽承命,以是惶悶云矣,敢啓。傳曰,知道。
院啓,請罪人金重夏嚴鞫處斷事。請罪人李斗鎭考律勘斷事。請豐德府使沈益善罷職。啓辭同前,請全州判官李岱改差,更令該曹各別擇差,竝引嫌而退,事在旣往,不必爲嫌,嫌不處置,其勢固然。請正言梁重厦·徐文裕,竝命出仕。
左副承旨柳譚厚書啓,臣承命往諭于左議政南九萬,則以爲,情勢之外,病勢苦劇,起無起動趨走之望,只自惶恐待罪云云。臣因及仍與偕來之聖敎,而所答亦無改圖之語,臣之進退,何以爲之?敢此啓稟。傳曰,才付至意於別諭矣。誠有所未孚,造朝邈然,益用慚靦,無以爲諭,仍念昨日之批,不過略及予意之不然而已。因此難安,連章丐免,實是思慮之所不到,而抑有乖於貴相知心之義也。予當益竭誠意,期於召致,須遵前旨,安心勿待罪,從速偕來事,更爲傳諭。
答院曰,不允。處置事,依啓。已上朝報
上在昌慶宮。停常參·經筵。
左副承旨柳譚厚書啓,臣更爲傳諭於左議政南九萬,則以爲,無狀賤臣,蒙此聖諭之至再,驚惶震駴,罔知攸措,其在分義,所當不計死生,扶曳趨走,而病勢方劇,欲起還仆,決無承命之語,將欲徐定氣息,上陳短箚,以暴危忱,恭俟鈇銊之誅云,日勢已暮,勢難留在等待,臣不得已還來,敢啓。傳曰,知道。
左議政南九萬箚子。大槪,近臣臨門,傳諭至再,而貼身床席,有同僵屍,伏枕承命,惶隕欲死,伏乞亟賜遞改職名,俾得安意就盡事。入啓。
領議政金壽恒十五度呈辭。入啓。傳曰,安心調理。
黃海監司書目,白川呈,以掌令任元耉辭職上疏上送事。啓。答曰,省疏具悉。爾其勿辭,從速上來察職。
公洪監司權是經上疏。大槪,乞蒙恩暇,往省父母墳事。入啓。
府前啓,請罪人金重夏嚴鞫處斷事。請罪人李斗鎭更令該府考律勘斷事。請罪人鄭濟先更令該府考律勘斷事。引嫌而退。文書誤字,事甚微細,不可以此輕遞言官,請掌令李泰龜,持平朴泰萬出仕。答曰,不允。處置事,依啓。
答左議政南九萬箚曰,省箚具悉卿懇。已悉如渴之志於昨者之批,意謂不我遐棄,卽起視事矣。噫,情志不孚,近侍空返,巽辭繼至,語意愈懇,只自慚恧,無以爲諭,目今時事揑扤,鼎軸一空,卿若念及于斯,必惕然改圖,幡然造朝,何待批旨之縷縷乎?予不多誥,卿其熟思,安心勿待罪,速出論道,勉副至望。仍傳曰,遣史官傳諭。
院啓,請罪人金重夏嚴鞫處斷事。請罪人李斗鎭更令該府考律勘斷事。請豐德府使沈益善罷職。啓辭同前,請全州判官李岱改差,更令該曹各別擇差。
答公洪監司權是經疏曰,省疏具悉。卿其依疏辭往省焉。
答院曰,勿煩。
傳曰,明日晝講爲之。已上朝報
上在昌慶宮。停常參,止晝講。
辰時,日暈。
傳曰,晝講時刻,以巳初進定。
左議政南九萬再度呈辭。入啓。傳曰,當此國勢岌嶪之日,小子之倚毗,朝野之仰成,只在二三輔弼之臣,而豈料一言差失,轉益不安,遽懷釋負恝視之計乎?究厥所由,實予之昧於敬大臣而然也。竊自慙嘆,無以爲喩,玆遣喉司之長,申誥予意,須體如渴之旨,且念相須之義,亟斷來章,速出論道事,都承旨卽往傳諭于左議政,必與偕來。
政院啓曰,命下矣,都承旨,今日以式暇,不爲仕進,何以爲之?敢稟。傳曰,都承旨,牌招以送。
吏曹啓曰,承旨有闕,政事,取稟。傳曰,明日爲之。
都承旨李師命書啓,臣承命往諭于左議政南九萬,則以爲,臣疾病昏昧,殆無知覺,而一息猶未絶,則豈不知君父之命,不可違慢?而況此銀臺之長,來宣聖諭,辭旨勤懇,且責且誨,驚惶震越,直欲鑽地以入,而不可得也。雖因趨走,卽至隕絶,豈敢自圖私便,更速偃蹇之罪哉?但卽今病勢,實無運動之望,若使扶曳街路,顚倒闕庭,則實恐大駭觀瞻,有損國體,以此作氣强力,欲起還仆,終不得承命,頓首涕泣,只俟嚴誅之加云。臣反覆開陳其不可不出之意,而非徒情勢難安,卽今病患,實無起動之望,臣旣承因與偕來之聖敎,而事勢如此,故姑爲留待,爲先書啓矣。傳曰,此時望卿之造朝,不啻大旱雲霓,飢渴飮食而已,卿胡棄予,若是其邁邁乎?夙夜勞瘁之餘,縱有一時之微恙,大臣職責,未嘗在於奔走期會之末,則强起視事,庸何妨於精力之不逮乎?終若是恝然,殊非一體相須之義,而使予將不安於丙枕矣,亟體思想之意,更勿撝謙,速出論道,以慰予心事,更爲傳諭,仍卽偕來。
今日晝講時,持平朴泰萬所啓,請罪人金重夏嚴鞫處斷事。上曰,勿煩。又所啓,請罪人李斗鎭考律勘斷事。上曰,勿煩。又所啓,請罪人鄭濟先考律勘斷事。上曰,勿煩。新啓,廣州境內,有一山訟,而兩邊所爭,雖在於葬墳之虛實,爲其訟官者,豈無明覈眞僞之方?而經歷洪有龜,偏聽一邊之言,至於掘塜剖棺,露視親驗,自古及今,安有如此可愕之事,亦豈人理之所忍者耶?傳說藉藉,聽聞駭憤,請廣州經歷洪有龜,拿問定罪。上曰,依啓。又所啓,成川府使朴慶後,不有國法,潛奸邑妓,其爲所犯,固已難貰,而乘醉發怒於所奸之妓,以椎撞殺於目前,雖未知所怒者何事,而身爲牧民之官,忍爲此殘暴之擧乎?若諉以管下而不論,則前頭濫殺之弊,有不可勝言,請成川府使朴慶後罷職不敍。上曰,更加詳察處之。正言徐文裕所啓,請罪人金重夏嚴鞫處斷事。上曰,勿煩。又所啓,請罪人李斗鎭考律勘斷事。上曰,勿煩。又所啓,請豐德府使沈益善罷職事。上曰,當觀緘辭而處之,勿煩。前啓全州判官李岱改差事,停啓。已上朝報
都承旨李師命請對時所啓,吏曹參判差出,蓋爲大政之臨迫,李奎齡免除本職之後,以前日推緘之未勘,連續呈辭,無意出肅,而因刑曹判書李䎘眼患深重,不得開坐照勘,遷就時日,開坼之坐已迫,不可無變通之道,長官有故,則或有以次官代勘之時,此亦依前例,令刑曹參判照勘,俾無大政遲滯之患,何如?上曰,刑曹·禁府長官有故,則例有次官代行之時,依此施行。朝報
李師命所啓,臣自湖南上來之際,沿路所聞,敢此陳達矣。庚申年間,因筵臣所達,痛禁各邑私債之弊,而公洪監司,亦以勒封私債,方在推緘中,第監司所封,乃定山之尹時進,沔川之李尙夏,此兩人則皆是富過萬石,以上年聖諭中隣里分食之敎爲言,而使之勸分,其在事理,未爲不可,而公州牧使李曾賢,則抄出境內人民之不至飢困者,搜括其所儲,量給其口食後,或取數石,或取四五石,以補賑資,已極細,取怨極多,其中鄕品官一人,則旣封私債於官家之後,其人身死,而其子切於喪需,所封之穀,不告而取用,不及於前日所定之數,則未葬前喪人,着枷囚禁,盡徵其本數,如此殘酷之政,決非愷悌人之所爲。且朝家旣有禁令,則亦何敢如是縱恣,無所忌憚乎?此而不問,朝家命令,將不得行於州縣,而生民之受弊,亦當罔有紀極矣。上曰,勒封私債,已是朝家之禁令,而有此細殘酷,人所不忍爲之事,公州牧使李曾賢,拿問定罪。朝報
上在昌慶宮。停常參·經筵。
下直,江華留守李翊,全羅都事許玧。
左議政南九萬箚子。大槪,格外承宣之傳諭,連日荐及,神魂飛越,罔知攸措,而所患疾病,一向苦劇,終不得起動趨命,恭俟誅殛之命事。入啓。
京畿監司書目,高陽呈,以副提學尹敬敎辭職上疏上送事。啓。答曰,省疏具悉。爾其勿辭,從速上來察職。
司諫尹彬再度呈辭。入啓。遞差。
藥房啓曰,伏聞自上,有感冒咳嗽之候,伏不勝驚慮之至,伏未審夜來,聖體調攝,若何?臣等與諸醫,入侍診察,議定當進之藥宜當。臣等,倍切區區之憂,敢來問安,竝此仰稟。答曰,知道。自昨有感冒之候,而不至大段,問于入侍醫官議藥。
領議政金壽恒十六度呈辭。入啓。傳曰,安心調理。
大殿,政院·玉堂問安。答曰,知道。勿爲問安。
藥房再啓曰,卽伏聞入侍醫官等之言,自上感冒之候,乃是近日時令,雖不至大段,暑月感冒,不可不趁卽和解,諸醫等皆以爲,蔘蘇飮,加香薷·片芩酒炒各一錢,連進三貼,宜當云。此藥卽爲劑入之意,敢啓。答曰,知道。
答左議政南九萬箚曰,省箚具悉卿懇。前後之批,亶出於至誠,而卿之棄予恝視,胡至於此哉?愕然且慙,無以爲喩,日昨諸臣置對之辭,雖出於意見之不同,而第其辭氣勃然,張皇呶呶,全無斟酌顧藉底意,其壞朝廷之體統,莫此爲甚,故已示警責之擧矣,於卿有何毫髮可嫌之端,而不念國事,一向引咎乃爾,甚非所望於卿者也。更遣近侍,申誥予意,亟斷巽辭之章,速出論道,毋孤企望。仍傳曰,遣承旨傳諭于左相,仍與偕來。
府啓,請罪人金重夏嚴鞫處斷事。請罪人李斗鎭考律勘斷事。請罪人鄭濟先考律勘斷事。請成川府使朴慶後罷職不敍。啓辭同前答曰,不允。
政院啓曰,明日乃初伏日也。自明日至處暑間,視事頉稟。傳曰,知道。
院前啓,請罪人金重夏嚴鞫處斷事。請罪人李斗鎭考律勘斷事。請豐德府使沈益善罷職。答曰,勿煩。
同副承旨李綸書啓,臣承命傳諭于議政府左議政南九萬,則以爲,承宣臨門,至再至三,聖旨敦勉,愈往愈加,臣子分義,不敢更計死生。且伏聞聖候違和,尤不勝驚惶,卽當趨奉於起居之班,而所患賤疾,適又暴急,實難自致於跬步之間,欲待將息少定,趨詣承命云矣。臣觀其病狀,卽起造朝,其勢誠難,而旣欲將息趨詣,則臣似不必留在等待,故先此回來矣,敢啓。傳曰,知道。
已上朝報
司僕寺啓曰,今春馬政變通別事目中,各牧場捉出分養馬上來後,軍兵所執,未滿十匹者,當該監牧官,入啓論罰,以爲警責之事,啓下矣。上年分養馬,旣已畢捧,故各牧場軍兵所執及邊立之數考出,則分養元數未滿十五匹者計除後,羅州牧場馬二十五匹,而軍兵所執及邊立馬,竝只是四疋,順天牧場馬四十五匹,而軍兵所執及邊立馬,竝只是三匹,珍島牧場馬二十五匹,而軍兵所執及邊立馬,竝只是三匹,其他則箇箇體小駑劣,終歸於無用,興陽牧場馬十五匹,而軍兵所執及邊立馬,無一匹可合者,馬政之虛疎,據此可知,事極寒心。四牧場當該監牧官,竝罷黜,何如?啓依允。謄錄
吏批,以柳尙運爲知經筵,李益泰爲濟用正,宋昌爲承旨,金益礪爲引儀,柳萬齡爲刑曹佐郞,權說爲左尹,李宏爲司諫,李䎘爲知春秋,李元齡爲高山察訪。
上在昌慶宮。停常參·經筵。
下直,仁川府使趙顯期,加里浦僉使朴泰圭。
政院啓曰,來十六日儒生殿講,取稟。傳曰,爲之。
傳曰,今觀刑曹囚徒,在囚罪人,至於百名之多,此與古人灑掃·洗滌·給食·給藥,小罪卽時決遣之意,大有乖焉,不可無欽恤之道,令各該司趁卽疏決,俾無苦熱滯囚之弊。
藥房啓曰,伏未審夜來,聖體調攝,若何?蔘蘇飮進御之後,抑有差效否乎?臣等不任憂慮,敢來問安。答曰,知道。感冒之候,頗有差勝之效矣。
以呂必容爲假注書。
知事李端夏上疏。大槪,敢冒萬死,畢陳病情源委,卽今危劇之狀,乞遞本兼職名,仍許退去事。入啓。
院啓,請罪人金重夏嚴鞫處斷。請罪人李斗鎭考律處置事。請豐德府使沈益善罷職。答曰,勿煩。
府啓,請罪人金重夏嚴鞫處斷事。請罪人鄭濟先考律勘斷事。請罪人李斗鎭考律勘斷事。請成川府使朴慶後罷職不敍。啓辭同前答曰,不允。末端事依啓。
吏曹啓曰,臺諫有闕,政事,取稟。傳曰,明日爲之。
答知事李端夏疏曰,省疏具悉卿懇。已諭予意於前批,而今日之疏,語意愈懇,良用缺然。噫,卿之體國純誠,予所詳知,況今時事之艱危,日甚一日,其在世祿休戚之義,寧忍以賑政之已畢,而遽生退休恝視之計哉?且所處之位,本非劇地,有何筋力之不逮,將攝之不便乎?宜遵前旨,安心勿辭,仍留京邸,是所望於卿者也。文成公李珥懸吐兩傳,當令玉堂覓入,一覽後傳謄之地。已上朝報
上在昌慶宮。停常參·經筵。
下直,平安兵使金城。
同副承旨李綸上疏。大槪,臣衰朽犬馬之齒,視諸僚最多,積年沈痼之病,乃朝紳共知,而素患疝症,近又發作,暑暍泄痢,一時俱劇,飮啖專廢,晝夜貼,敢以近密之地,爲一調病之場,悶迫之私,有不暇言,揆諸事體,不勝惶畏,玆敢冒萬死號籲。伏乞聖慈,亟賜遞免,以便公私事。入啓。遞差。
領議政金壽恒十七度呈辭。入啓。傳曰,安心調理。
藥房啓曰,夜來蒸熱倍甚,伏未審聖體調攝,若何,感冒咳嗽之候,其有漸差之效乎?永慕殿望祭不遠,而玉候未及復常,分付該曹,以攝行磨鍊,宜當。臣等區區憂慮,敢來問安,竝此仰稟。答曰,知道。咳嗽之候,猶未快愈矣。望祭,不得已,依啓辭攝行。
府前啓,請罪人金重夏嚴鞫處斷事。請罪人李斗鎭更令該府考律勘斷事。請罪人鄭濟先更令該府考律勘斷事。入啓。答曰,勿煩。
政院啓曰,左議政出仕,來詣賓廳矣,敢啓。傳曰,卽聞卿憣然造朝之奇,喜幸良深,適有微恙,不得面對,須體予意,安心行公事,遣史官諭之。
政院啓曰,公洪兵使李慣,雖其情勢有所難安,而自上旣有開釋催促之敎,則兵閫之臣,事體自別,何敢至今不爲辭朝乎?事甚不當,爲先從重推考,明日內發送,何如?傳曰,允。
獻納南□□,正言徐文裕啓曰,本院啓下推緘,積滯已久,故臣等,再昨開坐,相議照勘矣。其中有正言梁重厦,前任持平時牌不進推緘,而同僚之間,照勘其罪,事體未妥。且聞憲府,亦於同僚推緘,姑爲留置,以待復坐云,故梁重厦緘辭,雖已繕寫,而律文則初不勘斷,仍爲留置矣。卽伏見梁重厦疏本,以旣已解見任,照勘正書,雖不入啓,便是已遞之官,不可仍冒爲嫌,臣等不勝駭然,當初照律,旣無擧論之事,毋乃梁重厦,詳知其曲折,而有此言耶?況帶推之日,已有應遞之嫌,而仍爲行公,已成近例,則何必待推緘之正書,而復尤有所難安哉?此臣等之所未曉者也。同僚,旣以此陳疏引嫌,其原疏,雖未上徹,臣等,以當日參坐之人,決不可晏然仍冒,請命遞斥臣等之職。答曰,勿辭。退待物論。已上朝報
禁衛營郞廳,以都提調意啓曰,去甲子秋冬等本營郞廳·將官等褒貶,未及磨勘矣。今乙丑春夏等褒貶磨勘時,竝爲磨勘以入之意,敢啓。傳曰,知道。謄錄
吏批,以崔碩英爲成川府使,柳成運爲注書,洪萬遂爲司僕正,趙師錫爲知春秋,李徵龜爲廣州經歷,申翼相爲知成均,閔鎭周爲持平,權德衍爲工曹佐郞。
兵批,以李煌爲興陽監牧官,李必華爲順天監牧官,呂賢齊爲珍島監牧官,呂聖齊爲都摠管,金重信爲五衛將。
上在昌慶宮。停常參·經筵。
夜四更,月犯南斗魁第五星。五更,有霧氣。
下直,安岳縣監金鎬。
藥房啓曰,雨後蒸濕,伏未審夜來,聖體調攝,若何?前劑入蔘蘇飮,當盡於昨日,必詳知卽今症候然後,或停藥或繼進他藥矣。臣等不任憂慮,敢來問安。答曰,知道。所患,當言于醫官矣,勿爲逐日問安。
下直,公洪兵使李慣。
府啓,請罪人金重夏嚴鞫處斷事。請罪人李斗鎭更令該府考律勘斷事。請罪人鄭濟先更令該府考律勘斷事。入啓。答曰,勿煩。
正言梁重廈啓曰,臣於春間,忝在憲職,適緣病劇,未承召牌,而推考傳旨,下於本院矣。及授此職之後,臣意以爲,未久照勘,在例應遞,若諉之以帶推行公之近規,而晏然出仕,則殊涉苟且,故連呈辭單,不欲一日供職者,非特爲賤疾之難强而已也。頃伏聞獻納南致熏,正言徐文裕,開坐於本院,將臣推緘,反覆相難,而正書之後,終不啓達,夫所謂正書者,乃是入啓照目,只寫臣之緘辭,而不書律文中解見任等文字,臣實不能料得也。初聞此語,以爲信然,則雖其啓目,未得登徹,而旣經同僚之勘斷,臣之情迹之難安,實倍於只推未勘之前,玆於乞免之章,略以所聞,敢有所陳矣。昨伏見二臣聯名避辭,以同僚之間,照勘其罪,爲未妥而仍置,此則臣所未曉,而至於雖寫緘答,初不照律云者,果是伊日實狀,則臣之疏辭,蓋出於錯認,何必呶呶辯明也哉?如臣無似,忝叨匪據,得於傳聞,率爾露章,未免爲做錯,被人譏斥,苟然仍冒,有傷於廉隅,卽當詣臺自列,而暑癨猝劇,日勢且暮,經宿來避,所失尤大,請命遞斥臣職。答曰,勿辭,退待物論。
京畿監司書目,高陽呈,以副提學尹敬敎辭職上疏上送事。啓遞差。已上朝報
義禁府啓曰,去甲子秋冬等本府郞廳褒貶,因堂上有故,不得磨勘矣。今此褒貶時,竝爲等第以入之意,敢啓。傳曰,知道。謄錄
上在昌慶宮。停常參·經筵。
京畿監司書目,楊州呈,以左承旨宋昌辭職上疏上送事。啓。答曰,省疏具悉。爾其勿辭,上來察職。
吏曹啓目,粘連啓下是白有亦。前全羅監司李師命別單,善治善賑守令等論賞事,據賑恤廳覆啓,令該曹考例稟處事,允下矣。取考前例,則守令之善賑及別備穀物,隨其政績之高下,分等施賞,不一其規是白在果,眞寶縣監尹明遇,泰仁縣監金壽一,高城郡守趙持謙等,以善賑善治,最於列邑,竝爲加資爲白乎旀,義城縣監李尙熏,別備米二千石,慈仁縣監孫志,別備米租一千八百餘石,而竝有准職除授之命,南原府使羅萬葉,別備穀一千九百餘石,羅州牧使李喜龍,別備米租一千九百餘石,善山府使李善傅,別備米租一千一百餘石,而竝有賜馬之命爲白有置。今此潭陽府使洪得禹段,緩急得宜,誠意譪然,非徒本府飢戶,沿海流丐,皆集府下,終始救護,無一人損瘠,其所措劃,實非俗吏之比,私備米太竝一千三百餘石是白遣,南原府使李義徵段,拮据聚穀,數萬飢民,終無損瘠,沿邑流丐,嶺南歸民,終始接濟,皆得其所,放還之時,優給米租,官買農牛,分給無牛者,得以及時耕種,至誠救民之狀,誠爲可嘉,私備米一千三百九十石,此兩邑守令賑政,爲一道之最,似當依尹明遇等例,施賞是白乎旀,礪山郡守李行夏,龍安縣監李世弼,和順縣監鄭堥,南平縣監成至善,谷城縣監金永徵,興德縣監李萱等六邑守令段,別備穀物,多寡雖不同,俱有善賑之績,或准職或陞敍或賜馬中,宜有參酌施賞之典是白乎矣,恩賞重事,自下不敢擅便,上裁敎是乎旀,邊將等乙良,令兵曹稟處,何如?啓依回啓施行爲乎矣,洪得禹·李義徵等乙良,竝加資,李行夏·李世弼·鄭堥·成至善·金永徵·李萱等乙良,竝陞敍。
領議政金壽恒十八度呈辭。入啓。答曰,遣承旨敦諭。
以備邊司粘目,傳曰,東萊府使朴致道,前後所爲,極涉可駭,如此迂疎之人,不可仍置邊任,罷黜,其代各別擇送。
訓鍊都監啓曰,都監郞廳及將官,今乙丑春夏等褒貶,當爲等第,而都提調臣金壽恒,方在呈告中,限內不得磨勘之意,敢啓。傳曰,知道。
中樞府啓曰,本府郞廳及錄事,醫官等今春夏等褒貶,當爲磨勘,而郞廳有闕未差,限內不得爲之之意,敢啓。傳曰,知道。
府啓,竝引嫌而退,未曾照勘,在我無失,徑先自列,未免顚錯。請獻納南致熏,正言徐文裕出仕,正言梁重厦遞差。答曰,依啓。
吏曹啓曰,臺諫有闕,政事,取稟。傳曰,明日爲之。
同副承旨柳之發書啓,臣承命往諭于議政府領議政金壽恒,則以爲,自臣呈告丐免,今已踰月,而近侍之承命傳諭,前後至於四遭矣。恩數之隆渥,綸音之勤摰,愈往愈加,實非微臣所敢當者,區區感結之私,寧有窮已,而不幸賤疾日劇,氣力頓盡,更無承命奔奏之望,每承諭旨,神魂飛越,汗淚交迸,只恨縷喘尙延,虛辱聖恩,以增其違慢之罪也。目今國勢孔難,鼎席未備,獨使聖明,憂勞於上,此時息偃在床,豈是臣子所敢自安於心者哉?如使臣之病勢,可以自力就列,而乃敢越視國事,苟餙虛辭,以爲釋負私便之計,則聖明,雖欲曲加寬貸,而其不誠不忠之罪,天必殛之矣。臣之冒進哀懇,固已罄竭底蘊,而猶未蒙天地父母之矜察,又承此敦勉之敎,伏地戰悚之外,不知所達云矣,敢啓。傳曰,知道。
吏曹啓曰,今乙丑年春夏等褒貶,當爲等第,而堂上不齊,限內不得磨勘之意,敢啓。傳曰,李奎齡推緘,令次官照入之敎,蓋慮大政之遷就矣,照勘已久,尙未肅謝,殊甚未妥,卽爲牌招開坐。
已上朝報
吏曹啓曰,東萊府使有闕,依近例令備邊司議薦,何如?傳曰,允。謄錄
上在昌慶宮。停常參·經筵。
夜一更,月暈。
藥房啓曰,炎蒸轉甚,伏未審聖體調攝,若何?咳嗽之候,益有差效否乎?臣等不勝憂慮,敢來問安。答曰,咳嗽之候,已盡差愈矣。
吏曹參判李奎齡辭職上疏。入啓。答曰,省疏具悉。卿其勿辭,從速察職。
府前啓,請罪人金重夏嚴鞫處斷事。請罪人李斗鎭更令該府考律勘斷事。請罪人鄭濟先更令該府考律勘斷事。入啓。答曰,勿煩。
院前啓,請罪人金重夏嚴鞫處斷事。請罪人李斗濟更令該府考律勘斷事。請豐德府使沈益善罷職事。入啓。答曰,勿煩。
右議政箚子嵩箚子。大槪,兼帶提調,令該曹照例處置事。入啓。答曰,省箚具悉。箚辭令該曹稟處焉。
大王大妃殿·中殿,藥房問安。答曰,知道。
政院啓曰,吏曹參判李奎齡,疏批已下,而大政遷就,極爲可慮,更爲牌招察任,何如?傳曰,允。
議政府司錄,以左議政意啓曰,本府今乙丑春夏等褒貶,當爲等第,而領議政,方在呈告中,右議政,時未出仕,限內不得磨勘之意,敢啓。傳曰,知道。
宣惠廳郞廳,以都提調左議政意啓曰,本廳及常平廳郞廳等今春夏等褒貶,當爲等第,而都提調領議政,方在呈告中,限內不得磨勘之意,敢啓。傳曰,知道。
刑曹啓曰,判書李䎘,身病呈辭,參判柳炅服制,今春夏等褒貶,限內不得爲之之意,敢啓。傳曰,知道。
明日儒生殿講時,考官,李敏敍·任相元,參考官,申琓·成虎徵·申曅·金萬吉。
都承旨李師命上疏。大槪,猝患暑瘚,嘔泄大作,今日問安之時,將欲進參,而起而還仆,殆不省人事,以此病狀,萬無供職之望,懇乞遞免,以幸公私事。入啓。答曰,省疏具悉。卿其勿辭,調理察職。
政院啓曰,儒生殿講,當設於明政殿,而永慕逼近之地,恐有喧聒之弊,移設於仁政殿,似涉便當。大臣之意亦如此,敢稟。傳曰,設行於仁政殿,可也。
又啓曰,明日儒生殿講時命官,何大臣進去乎?敢稟。傳曰,右相進去。
備忘記,吏曹參判李奎齡,兩日之內,連違召牌,雖未知情勢病勢之如何,而若念分義之森嚴,大政之遷就,則何敢偃蹇違慢至此哉?誠極驚駭,罷職。
領議政金壽恒箚子。大槪,屢勤聖諭,末由趨承,更申危懇,冀蒙矜許事。入啓。已上朝報
上在昌慶宮。停常參·經筵。
夜五更,月有小暈。
答領議政金壽恒箚曰,省箚具悉卿懇。噫,今日是何等危亂之秋,而不念扶顚之策,不諒如渴之意,必欲連章丐免,釋負就閑耶?只限誠信之未孚而已,尙復何言?予志已決,斷無允從之理,幸勿以寡昧之不足與有爲,遽懷退休之計,須體古人追報之意,亟斷來章,速出論道,以副至望。仍傳曰,遣史官傳諭。
領議政金壽恒十九度呈辭。入啓。傳曰,安心調理。
以兪命弘爲假注書。
院前啓,請罪人金重夏嚴鞫處斷事。請罪人李斗鎭考律勘斷事。入啓。答曰,勿煩。前啓豐德府使沈益善罷職事,停啓。
府啓,請罪人金重夏嚴鞫處斷事。請罪人李斗鎭考律勘斷事。請罪人鄭濟先考律勘斷事。入啓。答曰,勿煩。
吏曹啓目,粘連啓下是白有亦。右議政鄭載嵩所帶司僕寺提調,則雖是二員,而大臣一員,旣已兼帶,前例不得引兼是白乎旀,司䆃寺則乃是單提調,亦不可仍帶是白乎矣,事係大臣,自下不敢擅便,上裁何如?啓依回啓施行。
儒生殿講,儒學李泰顯,兩純通,進士柳日三,生員韓,兩略,幼學李邦佐,論略,趙光命,書通。
備忘記,居首幼學李泰顯,直赴會試,之次幼學趙光命,進士柳日三,生員韓,各給一分,幼學李邦佐,紙四卷,筆四柄,黑三笏賜給。已上朝報
吏批,以李宏爲東萊府使,柳之發爲承旨,南斗徵爲敦寧判官,柳曼爲監察,權持爲兵曹正郞,洪璛爲黃海都事,權世經爲安山郡〈守〉,韓挺箕爲慶山縣令,金時亮爲河陽縣監,崔奎瑞爲正言,成虎臣爲兵曹佐郞,尹彬爲司諫,鄭纘輝爲監察,李泰東爲禮曹佐郞,韓聖佑爲兵曹佐郞,陳尙漸爲直講,宋克悌爲昌城府使,任相元爲吏曹參判。
兵批,以李後廣爲吾叉浦萬戶,韓浹爲南兵虞候,邊國翰爲副摠管,申鍒爲羽林將,鄭奎徵爲中樞經筵,蔡文奎爲習讀,李端錫爲副摠管。
上在昌慶宮。停常參·經筵。
辰時至巳時,日暈。
藥房啓曰,伏未審日間,聖體調攝,若何?感冒餘症,其得復常否乎?臣等憂慮未易,敢來問安。答曰,知道。今已差愈矣,勿爲問安。
府啓,請罪人金重夏嚴鞫處斷事。請罪人李斗鎭更令該府考律勘斷事。請罪人鄭濟先更令該府考律勘斷事。入啓。
院啓,請罪人金重夏嚴鞫處斷事。請罪人李斗鎭考律勘斷事。入啓。答府·院曰,勿煩。
兵曹啓目,粘連啓下是白有亦。取考前例,則邊將之措備賑穀,救活士卒者,不爲不多,而前後論賞之典,其無一定之式,造山萬戶朴時建,自備穀物一百十五石,賑救士卒,有加資之命,黃柘坡權管金世重,所備賑穀八十二石,阿吾地萬戶方雲,所備賑穀一百十二石,造山萬戶金悌,所費賑穀一百石,竝僉使除授,潼關僉使韓汝淑,自備賑穀一百八十三石,美錢僉使張起文,自備賑穀二百石,而皆蒙守令除授之命爲白有置。今此南桃浦萬戶朴忠蕃,所備穀物百有餘石,而兩年賑恤,極盡誠意,論其功勞,邊將中最善是如爲白乎旀,臨淄僉使姜膺,私備米一百餘石,古今島僉使閔純,私備米一百六十餘石,格浦別將宋光材,私備米一百五十餘石,極力賙賑,士卒無流離之患是如爲白有在如中,上項四鎭邊將所備穀物之數,比諸前後褒賞之人,無甚上下是白乎矣,曾前施賞,或有穀小而陞資者,或有穀多而只蒙守令·僉使除授之典者,參酌施賞,惟在自上裁處是白乎旀,軍官前萬戶鄭陽復之煑鹽補賑,前郡守李公傑之移轉米租,斗斛不縮,皆有任事能幹,奔走勞貰之功,宜蒙褒賞之典,而曾無相當可據之例,自下不敢擅便,上裁,何如?啓凡賑救勤慢,不專在於私備之多少,當觀其誠不誠之如何,此所以前後賞典之不一其規者是在果,今以本道狀啓,區別等第,則南桃浦萬戶朴忠蕃之善賑,爲諸鎭之最是置,當依朴時建例加資是旀,姜膺,閔純乙良,竝守令除授,宋光材乙良,僉使除授爲乎矣,鄭陽復段,煑鹽補賑幾遍一道云,則其勤苦之功,亦甚不貲,特爲加資,李公傑乙良,陞敍,以爲激勸後人之地。已上朝報
上在昌慶宮。停常參·經筵。
領議政金壽恒二十度呈辭。入啓。傳曰,安心調理。
府啓,請罪人金重夏嚴鞫處斷事。請罪人李斗鎭考律勘斷事。請罪人鄭濟先考律勘斷事。新啓,子爲父伸冤,父爲子伸冤,乃人情之當然,而古今之通誼也。士人許熜,遭其女塜發掘之變,經歲之後,因臺啓之發,昨日始乃呈狀於本府,陳其解斂露足之狀,夫掘塜見屍,是何等滛戮,使他人聞之,尙有所不忍者,況爲其父者,目見其不忍見之事,雖擊鼓訟冤,未爲不可,而仍恬不知痛,淹延歲月,雖曰怯於威令,有所不敢,而此殆天理人情之所不出者也。若不懲治,則將無以警薄俗而明風敎,請士人許熜,令攸司囚禁科罪。爵賞,人主勵世之大柄也,苟或濫備,則其流之弊,有不可勝言者,近因湖南之荐飢,以賑事蒙賞者,守令·邊將·偏裨中,加資者四人,陞敍者七人,守令·僉使除授者三人,設令其人等,稍有可紀之勞,豈無斟酌激勸之道,而厥數猥多,恩典太濫,實非明主愛嚬笑之意也。請令該曹,更爲抄刪,分輕重論賞,俾無濫雜之弊。答曰,不允。畢賑後守令·邊將等賑政表著者,區別論賞,曾有前例,況此賞典,旣已分輕重參酌判下,則今不必更爲抄刪矣。勿煩。許熜事,依啓。
院啓,請罪人金重夏嚴鞫處斷事。請罪人李斗鎭考律勘斷事。入啓。答曰,毋庸强聒。
已上朝報。
上在昌慶宮。停常參·經筵。
夜一更,土星,犯太微西垣第二星。
下直,永柔縣令金永碩,廣州經歷李徵龜。
吏曹參判任相元上疏。大槪,新除職命,不敢承當,懇乞亟賜遞改,以安私分事。入啓。答曰,省疏具悉。卿其勿辭,從速察職。
政院啓曰,今月過半,前頭無故之日不多,大政遷就,委屬可慮,吏曹參判任相元,疏批已下,卽爲牌招察任,何如?傳曰,允。
公洪監司書目,懷德呈,以吏曹參議宋奎濂辭職上疏上送事。啓。答曰,省疏具悉。浮薄之論,何足介懷,爾其勿辭,從速上來察職。
院啓,請罪人金重夏嚴鞫處斷事。請罪人李斗鎭更令該府考律勘斷事。入啓。答曰,亟停勿煩。
府啓,請罪人金重夏嚴鞫處斷事。請罪人李斗鎭更令該府考律勘斷事。請罪人鄭濟先更令該府考律勘斷事。臣以湖南守令等賞典太濫事,有所論執,而不賜允兪,臣竊悶焉。畢賑後論賞,誠爲國家之美意,抑有近例之可尋,而比來,虛僞或有,僥倖居多,人心之不厭,亦且久矣,況今番論賞,則上自守令,下逮褊裨,乃至於十四人之多,其爲濫雜極矣,如未經准職而超資者,監運移轉而陞敍者,煑鹽補賑而加資者,尤非所以愼官序而重恩命也。嚬笑可愛,關係非細,請令該曹更加抄刪,以重賞典。答曰,已諭,毋煩。
吏曹參判任相元,牌不進。傳曰,知道。疏批已下,大政迫頭,而不顧分義,公然違牌,其在事體,豈容如是?任相元,從重推考,使之從速出仕。
左副承旨柳譚厚上疏。大槪,身病猝重,無路供職,乞蒙恩遞,俾延殘喘事。入啓。遞差。
吏曹啓曰,承旨有闕,政事,取稟。傳曰,當日爲之。
修撰李頤命上疏。大槪,母病,遇暑增劇,方在危篤之中,臣之情理,決無奔走供職之望,乞遞職名,俾得專意救護事。入啓。答曰,省疏具悉。爾其勿辭,救護母病。
江襄監司書目,原城呈,以執義韓垽辭職上疏上送事。啓遞差。已上朝報
吏批,以洪萬遂爲執義,任弘望爲承旨,朴載時爲金郊察訪,金大有爲博川郡守,沈攸爲大司成,趙之耘爲廣興主簿。
上在昌慶宮。停常參·經筵。
下直,公州牧使趙泰期,長淵府使李世璜,甕津縣監尹訓甲,吾叉浦萬戶李浚廣。
都承旨李師命再度呈辭。入啓。傳曰,呈告之紛紜,未有甚於近日,都承旨李師命,出肅行公,纔過旬望,旋尋辭單,雖未知病勢輕重之如何,而其在事體,殊甚未安,此呈辭,還出給,使之從速行公。
府啓,請罪人金重夏嚴鞫處斷事。請罪人李斗鎭考律勘斷事。請罪人鄭濟先考律勘斷事。湖南守令等,賞典太濫,請令該曹,更加抄刪,以重賞典。啓辭同上
領議政金壽恒二十一度呈辭。入啓。傳曰,仰成之意,予非不切,巽辭之章,奚遽至此?益用愧恧,無以爲喩。嗚呼,言念今日之時勢,曷堪中夜之憂嘆?邦本削弱,生民塗炭,實有汲汲難保之形,而加以朝著分朋,士論波蕩,閙端層生,湊泊難期,譬如積年沈疾之人,四肢百體,無不受害,雖欲察病加藥,終無着手處也。思之至此,寧不衋傷〈於〉心乎?當此之時,君臣上下,夙夜靡懈,悉心力而爲之,猶恐其顚濟,況位居鼎軸,其可曰在家不知,而一向恝視,罔念盡瘁之義乎?顧予不敏,縱未足與有爲,追念先朝,獨無意於圖報乎?且卿之引入,倐爾兩箇月矣,非惟予心之觖然,疵政弊俗之尙多,賴卿正頓,人心世道之壞敗,冀卿挽回,此正百責攸萃,安危所係,卿不可一日捨去也,決矣。玆遣近待,申誥予意,須體前後之至懇,少回就閑之初心,速出論道,弘濟時艱。仍傳曰,遣承旨傳諭。
答府曰,勿煩。
院啓,請罪人金重夏嚴鞫處斷事。請罪人李斗鎭考律勘斷事。入啓。答曰,勿煩。
吏曹啓曰,本曹郞官,只有申啓華一人,而啓華,以東學兼敎授,病未進參於成均館褒貶,稱以褒貶不參,應在中考,不爲行公。大槪,四學館員,以館員分差,故例爲進參,而至於別兼敎授,則成均館,雖或等第,而自禮曹磨勘入啓之時,元無同議擧論之規,終歸之於勿施,而以此引嫌,累次呈狀,無意出仕,大政迫頭,一向引入,殊甚未妥。佐郞申啓華,推考,使之趁卽察任,何如?傳曰,允。
注書柳成運上疏。大槪,召命之下,不敢偃蹇,扶曳來到,而情勢難安,有不可冒陳者,敢暴血懇,冀蒙矜察,兼陳瞽說事。入啓。
左承旨宋昌書啓,臣承命往諭于議政府領議政金壽恒,則以爲,臣辭單之上,已踰二十,日俟釋負,尙未蒙兪,進退維谷,悶塞罔措,不意玆者,又遣近侍,特宣聖諭,一札十行,反覆丁寧,責勉愈勤,恩數愈隆,此豈賤臣微分,所敢承當者哉?臣奉讀未半,感淚盈襟,跼天蹐地,誠不知轉身之路也。臣之前後哀籲,罄竭底蘊,而只緣誠意淺薄,未格天聽,固不敢更瀆宸嚴,以重其罪戾,而第臣疾病之危苦,氣力之澌綴,精神之耗喪,已到十分地頭,雖欲奔走職次,仰塞明旨,實無自力之望,不然,臣之私計,雖切於丐免,承此非常之殊眷,何敢一向撕捱,晏然不動,自陷於罔赦之罪乎?臣久叨匪據,毫無裨補,辜恩違命,又至於此,撫躬震惕,不如死之久矣。只願早伏鈇銊之誅,少安微分而已云矣,敢啓。傳曰,知道。
吏曹啓曰,來二十四日,都目政事爲之之意,敢啓。傳曰,知道。
今春夏等褒貶,司饔奉事金宇樑,中。
兵曹口傳政事,以鄭弘佐爲所江僉使。已上朝報
上在昌慶宮。停常參·經筵。
答注書柳成運疏曰,省疏具悉。憂愛進言之誠,予用嘉尙,可不體念焉?第崔錫鼎所坐,非比語言薄過,而朝家施罰,亦非永棄之意,則何乃汲引兩儒臣事,救解至此乎?予未曉也。聖學十圖等書冊,或已自玉堂書進,或有大內莊本,不必別爲繕寫也,爾其勿辭察職。
大王大妃殿·中殿,藥房問安。答曰,知道。
藥房啓曰,近日虐炎愈熾,伏未審聖體,調攝,若何?臣等,不任區區之慮,敢來問安。答曰,知道。無事矣。
奉敎鄭齊泰,文臣朔試射時,稱病不進,依承傳罷職。
院啓,請罪人金重夏嚴鞫處斷事。入啓。前啓李斗鎭,停啓。答曰,勿煩。
持平閔鎭周啓曰,無狀如臣,不識忌諱,一忝言地,積犯衆怒,絲毫無補,狼狽而退,追思至今,徒切愧懼,不意誤恩洊降,復授以風憲之任,驚惶感激,靡所容措,自念僨敗之蹤,不可復側臺端,陳疏呈單,實出於萬不獲已,而見阻喉司,未蒙處分,縮伏私室,虛帶職名,逋慢之誅,益無所逃,而第念臣之前日所被諫臣之斥,無非醜辱之辭,實爲搢紳之羞,館箚繼效,重加譏切,則臣雖無狀,亦有區區私義,其何敢忘廉冒詬,再叨言議之地,以貽淸朝之累乎?且新除授執義洪萬遂,卽臣內弟也,法應相避,尤不可仍冒。請命遞斥臣職。答曰,勿辭,退待物論。
刑曹判書李䎘三度呈辭。入啓。遞差。
都承旨李師命上疏。大槪,伏承昨日備忘記,其在分義,不敢更言身病,而顧臣病母,自數日來,宿患復重,卽今情理,決不忍蹔離親側。伏乞聖明,亟遞臣本職,仍治臣前後逋慢之罪事。入啓。
奉敎李玄祚,檢閱李廷謙上疏。大槪,史局體例,至重且大,臣等瘦軟不職,易次苟居,使官序倒置,館規墜落。請命遞斥臣等之職,以重史局,以存館規事。入啓。
府啓,請罪人金重夏嚴鞫處斷事。請罪人鄭濟先考律勘斷事。湖南賑政守令賞加人等,令該曹更爲抄刪,以重賞典事。引嫌而退。前事之嫌,姑捨勿論,旣有相避,在下當遞,請持平閔鎭周遞差。前啓李斗鎭事,停啓。答府曰,不允。處置事依啓。
答都承旨李師命疏曰,省疏具悉。卿其勿辭,救護母病。
答奉敎李玄祚等疏曰,省疏具悉。爾等勿辭察職。
吏曹啓曰,臺諫有闕,政事,取稟。傳曰,明日爲之。
以禮曹大臣及儒臣處,永昭殿用牲用樂收議草記,傳曰,旣知其非,斯速已矣。若以未久旋罷,謂之煩瀆,而强用廟庭雅樂,則是大有乖於祖宗朝已行之禮,豈非未安之甚者乎?依前還用常膳,實合事宜,且儒臣收議中,太廟樂章,不可不各制事,從容稟處,可也。已上朝報
上在昌慶宮。停常參·經筵。
午時未時,日暈。
下直,扶安縣監鄭翔周。
執義洪萬遂啓曰,伏以,譾劣如臣,謬蒙洪造,前後忝竊,已踰涯分,而不料千萬夢寐之外,有此新除之命,臣誠驚惶感激,無所容措,顧臣庸陋,最居人下,而近年以來,痼疾纏身,榮途華貫,實非所期,則揣分量力,萬無承當之望,而分義所在,不得不黽勉祗謝。第臣於本府鄭濟先之啓,不能無所見之參差者,當初濟先之殺人,果有妄率之罪,而殿下旣已詢咨大臣,考據前例,參酌定罪,貸以不死,則此固好生之德,而考律之請,累月未已,臣未知其得當也。臣之淺見,本來如是,則今不可苟然隨參,其何敢仍冒於臺席乎?請命遞斥臣職。答曰,勿辭,退待物論。
院啓,請罪人金重夏嚴鞫處斷事。入啓。答曰,勿煩。
吏曹啓曰,安東爲邑,物衆地大,素稱難治,不可不擇遣,故以許墀,備擬受點,旣有催促發送之命。且自本曹至於請推,而稱有物議,且以身病爲言,累度呈狀,無意出肅,雖未知物議之如何,病狀之輕重,前後除邑,輒欲辭遞,殊極未妥,而其在事體,不可一向强迫,身死之代,亦不可久曠。府使許墀,罷黜,何如?傳曰,允。又啓曰,今日本曹開坐,各司官員,大典考講,則通禮院引儀金鼎三,不通,汰去,何如?傳曰,允。
吏曹啓目,粘連啓下是白有亦。取考前例,則善賑及別備穀物守令察訪,隨其政績之高下,分等論賞,不一其規是白在果,眞寶縣監尹明遇,泰仁縣監金壽一,高城郡守趙持謙等,以善賑善治,最於列邑,竝爲加資爲白有置。今此西原縣監趙亨期,値此大饑,至誠救民,凡係民役,一切蠲減,推移官用,充補賑資,本縣幅員甚廣,飢民最多,而均賙濟活,無一捐瘠,頌聲渾溢,其爲善賑,爲一道最,似當依尹明遇等例,施賞是白乎旀,恩津縣監辛聖重,定山縣監李翊周,前公州牧使李曾賢等,別備穀物,雖有多寡之不同,在前如此善賑之類,或陞敍,或表裏,或賜馬是白在如中,三邑守令,宜有參酌施賞之典是白乎旀,金井察訪李段,春後到任,多般拮据,措辦穀物,周行各驛,至誠分賑,譽聲藉甚,私備米一百六十餘石是如爲白臥乎所,在前金泉察訪柳冕,麒麟察訪蔡聖復等,以凶歲別備賑穀,救活驛卒之功,柳冕,有守令除授之命,蔡聖復則亦有六品遷轉之敎是乎矣,恩賞重事,自下不敢擅便,上裁,何如?啓趙亨期乙良,加資,辛聖重·李翊周·李曾賢乙良,竝表裏一襲賜給,李乙良,守令除授。
領議政金壽恒箚子。大槪,冒陳危迫之懇,乞削臣職,仍治臣孤恩違命之罪事。入啓。答曰,省箚具悉卿懇。心腹之辭,已悉於前後,而祈免之章,一何其煩繁耶?辭竭意窮,不知所以爲喩也。亟遵前旨,安心勿辭,速出論道,以副上下之望。仍傳曰,遣史官傳諭。
知事李端夏上疏。大槪,臣於賑廳之任,有不容仍帶者,且有行止擅越之事,本兼職名,乞竝鐫改,仍治臣罪事。入啓。答曰,省疏具悉。卿之宿疾,予固詳知,旣解緊務,使之任便調息,則數日出往,本不足引咎也。至於畿甸已發之關文,不復通議於同事之臣,遽爾還寢,雖未知其得當,亦必有其間曲折,卿何不安至此乎?安心勿辭,從速察職。已上朝報
兵曹啓曰,北兵使李世選,今已箇滿,依近例令備邊司議薦,何如?傳曰,允。謄錄
吏批,以鄭載崙爲司䆃提調,兪櫶爲禮曹參議,愼景尹爲安東府使,許熲爲禮曹佐郞,李䎘爲司僕提調,金萬益爲監察,李敏敍爲刑曹判書。
上在昌慶宮。停常參·經筵。
夜三更,流星出北極星上,入乾方天際,狀如鉢,尾長四五尺許,色赤,光照地。
去夜,各司內摘奸。
領議政金壽恒二十二度呈辭。入啓。傳曰,安心調理。
大司成沈攸辭職上疏。入啓。答曰,省疏具悉。爾其勿辭,從速察職。
政院啓曰,憲府之官,或在外,或呈告,無一行公。執義洪萬遂,引避經宿,尙未處置,今日茶時,亦將以監察代行,事甚未安,呈告人員,竝卽牌招察任,何如?傳曰,允。
傳曰,大臣·備局堂上引見。引見時,限麥秋仍任守令,今都目政差出事,定奪。海南縣監金德恒,勿爲仍任,今都目政,差出其代事,榻前下敎。
今日引見時,左副承旨任弘望所啓,藝文館檢閱宋疇錫,帶職在鄕,已至三朔,累度催促,尙不上來,設有不安情勢,而史局下番,非閑漫之任,不可一任其退在,姑先推考,更爲催促,何如?上曰,累度催促,尙未上來,其在事體,殊極未安。姑先從重推考,更爲催促,可也。
持平朴泰萬所啓,請罪人金重夏嚴鞫處斷事。上曰,勿煩。又所啓,請罪人鄭濟先考律勘斷事。上曰,勿煩。又所啓,請湖南賑政守令賞加,令該曹抄刪,以重賞典事。上曰,勿煩。又所啓,新除授持平洪受漸,時在京畿廣州地,請斯速乘馹上來事,下諭。上曰,依啓。又所啓,引嫌而退,意見旣差,勢難仍在,請執義洪萬遂遞差。上曰,依啓。正言徐文裕所啓,請罪人金重夏嚴鞫處斷事。上曰,勿煩。又所啓,臣等,伏見掌隷院金碩昌等決訟文書,道臣之査報,該院之覆啓,明白無疑,而自上別爲判付,使之決給於壽進宮,夫聽訟之道,當憑考文案之虛實,以定其曲直,今以官家之帳籍,謂之久遠而不治,則寧可以口傳之陳告,謂非誣罔而取信乎?況已過大限,勿許聽理,明有法典之可據,則該院之以此爭執,誠爲得當。殿下,縱慮公賤漏落之弊,獨不念小民之冤極乎?恐非人君無私之道,而有違於宮府一體之意,請依該院回啓,還收陳告奴婢決給壽進宮之命,誣罔陳告之人,令該曹科罪,以杜後弊。上曰,前後査覈時,良籍良族,終不現納,今此決給壽進宮,實由於此,非爲宮家而然也。不允。已上朝報
引見時,左副承旨任弘望所啓,武藝別監李厚望,逃亡後,囚次知督現,而終不來現,故旣已除下,令都監代定,而都監砲手逃亡,則初度決棍,再度梟示,而升爲別監之後,則都監不爲次知,故雖或逃亡,置而不論,事理不然,曾因別傳敎,逃亡武藝別監,亦有依律定罪之時。今此在逃李厚望,亦依此例,令都監各別譏捕,以逃軍之律,自今以後,永爲定式施行,何如?上曰,依爲之。朝報
引見時,左議政南九萬所啓,臣待罪兵曹時,諸各司官員,內三廳諸軍,及外方軍兵,下人等免新之謬例,一切痛禁事,定式施行,而伏聞掖庭之內,亦有此規,武藝別監,至有自決者云,故曾以宮府,宜爲一體,此習亦當嚴禁之意,仰達蒙允矣。今此武藝別監李厚望之逃走,雖未知因何事,而若或有更循謬例之弊,不能支勘而然,則誠甚可駭,更爲申飭禁斷,何如?上曰,免斷之弊,前已嚴禁,而當更加申飭矣。上曰,頃日大明集禮,自春坊內入,而落張之處甚多,不便於考覽,言于該曹,此冊二件,使之購來,一置玉堂,一則內入,以備考覽,可也。朝報
引見時,左副承旨任弘望所啓,臣方待罪兵房,而事係軍務,故敢此仰達。廣州留守兼使之後,其任尤重,不可一日蹔曠。留守李選,意外被論,緘答間姑停其論,而司憲府,無長官及次官,不得開印發關,其勘律無期,莫重保障之任,如是久曠,委屬可慮,合有變通之道,下詢于大臣而處之,何如?左議政南九萬曰,廣州前規,曾經之人,若遭四喪,則軍兵等,例爲顧見云。李選,方在任,遷葬其父母,則本地軍兵之依前規顧見,未爲不可,而其在自處之道,旣被臺論,必不欲仍在矣。然朝家事體,旣令推考,將觀其緘辭,而以憲府發關之遲延,徑先處置,亦未妥當,故臣等,亦知本任久曠之可慮,而不敢有所陳達矣。右議政鄭載嵩曰,李選被論,非特哨軍一事,至以爲政苛刻,爲其措語,則朝家雖令察任,必不晏然仍在矣。上曰,臺啓措語,殊涉過當,亦未知其間實狀,觀其推緘後,欲爲處之矣。憲府無長官,次官開坐未易,且旣已被論,必不晏然行公,保障重任,不可久曠,李選本職,今姑改差,可也。朝報
吏曹啓曰,廣州留守有闕,依近例,令備邊司議廌,何如?謄錄
上在昌慶宮。停常參·經筵。
下直,所江僉使鄭弘佐。
府啓,請罪人金重夏嚴鞫處斷事。請罪人鄭濟先考律勘斷事。入啓。前啓,湖南守令等賞加還收事,停啓。院啓,請罪人金重夏嚴鞫處斷事。臣等,以還收陳告奴婢決給內司事,有所論列,而聖明,不賜允許,臣等,不勝疑惑焉。取考掌隷院文書,則道臣之査報,該院之覆啓,明白無疑,而自上別爲判付,決給於壽進宮,臣等,竊恐有違於宮府一體之意,而非王者無私之道也。夫聽訟之法,當觀文案之虛實,以定其曲直,今以官家之帳籍,謂之久遠而不信,則獨可以口傳之陳告,謂非誣罔而取信乎?況已過大限,勿爲聽理,明有法典之可據,則該院之以此爭執,誠爲得當,今殿下,不問賤籍賤族之有無,而獨以無良籍良族,爲其斷案,是豈公正聽訟之道哉?事雖微細,爲累聖德,請依該院回啓,還收陳告奴婢決給壽進宮之命,誣罔陳告之人,令該曹科罪,以杜後弊。答曰,勿煩。
答府曰,勿煩。
東平尉鄭載崙上疏。大槪,敢陳區區私情,乞遞司饔寺提調之任事。入啓。答曰,省疏具悉卿懇。儀賓之兼帶諸司提調,自是古例,何用過辭?安心勿辭,從速察任。
今乙丑春夏等褒貶,掌樂院正安烒,中。已上朝報
吏批,以金三錫爲沙斤察訪,白世傳爲機張縣監,黃鎭爲軍威縣監,沈潗爲歸厚別提,趙性乾爲木川縣監,金玉鉉爲靑丹察訪,申益恬爲高原郡守,尹世興爲高山縣監,梁澐爲興德縣監,尹濂爲內資直長,李䎘爲判尹,李台長爲宗簿主簿,韓碩漢爲濟用直長,李行夏爲豐德府使,柳文燧爲兎山縣監,韓明遇爲濟用奉事,宋基泰爲社稷令,南致熏爲執義,朴泰斗爲溫陽郡守,吳命說爲玉果縣監,趙泰彙爲掌苑別提,金埁爲禮賓奉事,尹聖㻦爲內贍直長,徐宗泰爲校理,姜必建爲海美縣監,韓翼世爲平海郡守,崔愼爲瓦署別提,鄭昌堯爲司宰奉事,車憲爲鐵山縣監,李濟民爲藍浦縣監,金尙夏爲安奇察訪,李葂爲京畿水運判官,李敏哲爲寧遠郡守,朴琳爲寶城縣監,李之澄爲司贍直長,許煜爲工曹佐郞,尹就五爲古阜郡守,閔涵爲泰安郡守,金夏器爲監察,徐文淑爲司䆃直長,白弘兼爲司饔奉事,尹濟民爲引儀,金魯得爲礪山郡守,李台長爲監察,韓厚明爲奉常副正,韓紀白爲文化縣令,徐榏爲海南縣監,權持爲錦山郡守,李延普爲金城縣令,金晢爲牙山縣監,李以晉爲內贍奉事,李秀文爲司饔直長,李觀成爲提川縣監,宋道成爲尼山察訪,李頤命爲副校理,宋殷錫爲司僕主簿,朴世華爲固城縣令,朴重圭爲司評,趙祺錫爲儀賓奉事,朴世佶爲監察,李璾爲左通禮,李震華爲禁府都事,慶雲會爲內資奉事,白弘兼爲尙衣直長,趙宗著爲獻納,成至敏爲義盈直長,金萬埰爲直講,姜鋧爲兵曹正郞,韓如益爲司饔奉事,兪命一爲兵曹正郞,柳壽崙爲結城縣監,成瑨爲禮曹正郞,李廷益爲禁府都事,姜海逢爲監察,朴世㷪爲成川府使,崔寯爲刑曹佐郞,金啓祥爲典牲直長,李秀儁爲司評,韓聖佑爲咸鏡都事,尹濟民爲宗簿主簿,韓弼星爲典籍,李喜相爲典牲奉事。
兵批,以姜必遇爲慶州營將,鄭祥斗爲全羅兵虞候,鄭世翊爲訓鍊僉正,金世樞爲彌助項僉使,林夢龍爲兼司僕,鄭淵爲黃海兵虞候,趙邦秀爲蛇梁萬戶,申汝淑爲龍媒萬戶,蘇斗山爲北兵使,李萬彬爲宣傳官,李玄成爲都摠經歷,元始亨爲訓鍊判官,張胄漢爲宣傳官,朴誠信爲臨淄僉使,沈若虛爲慶德宮假衛將,趙完璧爲訓鍊副正,李濟冕爲宣傳官,白時耉爲訓鍊判官,韓榰爲滿浦僉使,洪夏昌爲許沙浦僉使,朴錫昌爲碧團僉使,金訥爲惠山僉使,李成憲爲麟山僉使,張萬瞻爲多大浦僉使,金戡爲武兼,郭翰邦爲兎城僉使,趙之瑗爲厚州僉使,李尙彬爲牛峴僉使,李麗爲彌串僉使,洪箕疇爲神光僉使,崔澄爲甫下僉使,具翧爲都摠經歷,李彦瓀爲都摠經歷,徐宗謙爲訓鍊主簿,金重三爲都摠都事,韓樞爲公洪水使,朴星錫爲兼司僕,李信得爲武兼,朴時益爲部將,張胄漢爲南桃萬戶,崔衡基爲部將,李莢爲井浦萬戶,金乃重爲林土別將,陶啓揀爲阿山萬戶,郭爲禿用別將,金珪爲舊所非別將,尹恒美爲宣傳官,金九韶爲守門將,尹挺殷爲豆毛浦萬戶,李後靖爲訓鍊判官,白時耉爲都摠都事,李碩根爲訓鍊僉正,朴元度爲五衛將,李東振爲武兼,張時齡爲武兼,金興澳爲守門將,韓濟相爲都摠都事,張萬里爲訓鍊主簿,南巘爲訓鍊判官,李道源爲白翎僉使,許策爲訓鍊主簿,高夢說爲守門將,鄭沇爲訓鍊主簿,朴鍾昌爲平南萬戶,崔萬祐爲光山萬戶,李明錫爲東里萬戶,李泳爲宣傳官,宋匡周爲部將,李信得爲鎭東萬戶,具翧爲訓鍊副正,鄭斗一爲永達萬戶,南聖敎爲宣火堡萬戶,高命老爲多慶浦萬戶,李陞芳爲西平萬戶,車景胤爲助羅萬戶,朴廷元爲訓戎僉使,具翧爲南兵虞候。
上在昌慶宮。停常參·經筵。
申時酉時,日暈。
公洪監司書目,全義呈,以大司憲李翔辭職上疏上送事。啓。答曰,省疏具悉。固辭至此,本職今姑勉副,卿其安心上來,以補不逮。
領議政金壽恒二十三度呈辭。入啓。傳曰,安心調理。
司諫尹彬所啓,狗馬賤臣,疾病沈淹,久帶虛銜,日尋長單,逋慢之罪,實所難逭,屛處私室,一味惶蹙,自夫數日以來,幸有一分之減,揆以分義,不敢一向退伏,黽勉扶曳,祗肅恩命,而顧臣些小神精,消亡而閱月,鍼砭之餘,蹔時勞動,昏瞀轉甚,攣痺之症,又從而作惱,自量卽今筋力,萬無奔走供職之望。且臣病勢之外,又有當避之嫌,獻納趙宗著,卽臣連姻之人也。以此以彼,俱不可晏然仍冒,請命遞斥臣職。答曰,勿辭,退待物論。
府啓,請罪人金重夏嚴鞫處斷事。請罪人鄭濟先,更令該府考律勘斷事。入啓。答曰,勿煩。
黃海監司書目,金川呈,以掌令任元耉辭職上疏上送事。啓遞差。
院啓,請罪人金重夏嚴鞫處斷事。請依該院回啓,還收陳告奴婢決給壽進宮之命,誣罔陳告人,令該曹科罪,以杜後弊事。引嫌而退。有疾稽謝,勢所固然,相避之規,在下當遞,不可以此。引而爲嫌。請司諫尹彬出仕。答曰,不允。處置事,依啓。已上朝報
御營廳啓曰,本廳千摠,以前府使李東相啓下矣。李東相,前任中和府使時,居下考云,當初不能致察,極爲惶恐。李東相,千摠改差,何如?允。謄錄
吏批,以李益著爲監察,洪萬遂爲校理,李允修爲兵曹佐郞,朴世樟爲司藝,南斗壽爲軍器主簿,沈潗爲禁府都事,宋曇爲宗簿直長,羅重器爲工曹佐郞,申翊相爲副提學,金錫之爲直講,李留爲尙瑞直長,金凁爲禮曹正郞,具時經爲司饔奉事,李䎘爲大司憲,朴來慶爲良才察訪,牟世蕃爲典籍,崔時翰爲典籍,崔世迪爲尙瑞直長,趙泰彙爲漢城參軍,張楦爲忠勳都事,李振海爲軍資主簿,白汝文爲東部主簿,李相頊爲典牲主簿,金瑜爲鏡城判官,鄭守賞爲禮賓主簿,吳斗寅爲判尹,金弘柱爲璿源殿參奉,趙之耘爲監察,南宅夏爲禧陵參奉,李世瑜爲濟用副奉事,金楺爲昌陵參奉,金是鉉爲典籍,金萬烋爲順陵參奉,崔愼爲廣興主簿,朴廷華爲歸厚別提,張後載爲尙衣別提,李箕明爲貞陵參奉,申濩爲金泉察訪,金弘楨爲注書,柳以升爲司饔僉正,安後尹爲社稷參奉,李樟爲齊陵參奉,尹道敎爲司饔參奉,金益南爲活人別提,權益興爲順陵參奉,李延世爲南別殿參奉,琴學達爲掌苑別提,趙元陽爲瓦署別提,申啓華爲修撰,楊顯望爲掌令。
兵批,以朴尙恂爲梨津萬戶,申翰周爲安興僉使,李友英爲助䁔萬戶,鄭佶爲訓鍊主簿,鄭世翊爲宣沙浦僉使,李雄彪爲會寧萬戶,宋樑夏爲武兼,車義轔爲忠翊將,李碩根爲都摠經歷,李廷彙爲忠壯將,李友相爲檀松萬戶,申至翼爲伐登萬戶,李夔爲訓鍊副正,徐盛爲武兼,韓命基爲武兼,趙相周爲武兼,李暉爲宣傳官,崔溟運爲武兼,李鵬齡爲武兼,趙完璣爲古今島僉使,金夏鼎爲武兼,張善漢爲宣傳官,金重三爲訓鍊僉正,鄭東望爲武兼,申五章爲武兼,尹礎爲武兼,李慞爲武兼,朴宗發爲部將,尹沆爲訓鍊僉正,權克升爲武兼,鄭岏爲守門將,李爲武兼,高應文爲都摠都事,許晸爲部將,李世興爲守門將,白時華爲部將,元翊亮爲宣傳官,李泰長爲訓鍊判官,李斗千爲都摠經歷,韓有成爲習讀。
上在昌慶宮。停常參·經筵。
昧爽,流星出天中,入西方天際,狀如鉢,尾長三四尺許,色赤。
戶曹啓曰,卽接廣興倉所報,則來七月朔頒料次,倉官,進去于領議政金壽恒家,請受祿牌,則方在呈告中,不爲出給云。何以爲之?敢稟。傳曰,令倉官輸送。
藥房啓曰,近日風候不佳,伏熱愈酷,伏未審聖體調攝,若何,連日開政,酬應竟日,得無有所傷乎?朔日且近,未寧之候,復常屬耳,決不可觸熱勞動,親行祀禮,許令攝行,不勝幸甚。臣等不任憂慮,敢來問安,竝此仰稟。答曰,知道。無事矣。所患今已快瘳,莫重祀事,決不可攝行,卿等勿慮焉。
再啓曰,卽伏見問安之批,永慕殿朔祭,不許攝行,臣等倍切悶慮之至。目今虐熱方熾,雖是凡人之無病者,殆不能堪,況玉體纔經感冒之候,節宣調養之道,不可不十分戒愼,豈可觸冒暑氣,早夜勞動,親行祀禮乎?强以行之,終必有大段致傷之患。臣等,不避瀆擾之誅,敢此申稟。伏願深思聖人愼疾之戒,亟命攝行,不勝幸甚。答曰,卿等之請至此,今姑勉從焉。
傳曰,史官一員待命,騎馬三匹立之,穆陵忌辰祭所內摘奸。
知事李端夏上疏。大槪,臣之情勢,決難仍留,不得不留疏退去,本兼職任,乞竝鐫改,仍治臣罪事。留政院。
吏曹,以金澋爲推考敬差官。已上朝報
上在昌慶宮。停常參,經筵。
領議政金壽恒二十四度呈辭。入啓。傳曰,安心調理。
政院啓曰,憲府無行公之員,連以監察茶時,事甚未安,在京未肅拜及呈告人員,竝卽牌招察任,何如?傳曰,允。
左議政南九萬,請對入侍。
備忘記,莫重太廟薦新西果,夏節垂盡,尙未得薦進,此曾所未有之事,殊甚可駭。禮曹堂上·郞廳,竝推考,當該封進官,罷職。
罷職現告,內資主簿趙錫孚,司圃別提崔天壁。已上朝報
上在昌慶宮。停常參·經筵。
傳曰,典獄摘奸,輕囚放釋。
領議政金壽恒箚子。大槪,乞收月廩輸送之命,以安微分事。入啓。答曰,省箚具悉卿懇。些少常廩,何用過辭,卿其安心領受焉。
京畿監司書目,水原等三十三邑呈,以本月二十日爲始,惡風連吹,至今不止,各穀幾盡枯損,農事更無可望,極爲悶慮事。
開城留守書目,自今月初十日以後,凄風連吹,一向暵乾,農事悶慮事。已上朝報
上在昌慶宮。停常參·經筵。
昧爽至卯時,有霧氣。辰時,日暈。
領議政金壽恒二十五度呈辭。入啓。傳曰,安心調理。
已上朝報以下破缺郞廳李思觀校正。日記廳郞廳李重彬書。
上在昌慶宮。停常參·經筵。
下直,公洪監司權是經,平安監司朴泰尙。
都承旨李師命上疏。入啓。答曰,省疏具悉。卿辭至此,本職當許遞,卿其安意,救護親癠。
戶曹判書朴信圭上疏。大槪,冒陳危懇,乞遞兼帶賑廳之任事。入啓。答曰,省疏具悉。此非彼此相較之事,卿其勿辭,從速察職。
知事李端夏上疏。入啓。答曰,省疏具悉。堂上之不得通議,輕先發關,雖欠穩當,彼此所執,俱是爲國之公,而且後日備局之坐,旣有來參之命,則固宜相確可否,務歸得當而已。今乃一言不合,決退太遽,已非從容和平之道,至於見蔑同僚,勢難相容等語,尤涉過當,似此擧措,實非所望於卿者也。須體前日挽留之意,安心勿辭,從容上來,共濟國事。
正言徐文裕·崔奎瑞啓曰,臣等,言議拙訥,誠意淺薄,不足以振諫臣之風,則臣等不職之狀,臣猶自知,何待聖敎而後,知其直截風稜之不及於人也?臣誠惶懼慚恧,不知所以措躬也。第臣等於此,不能爲聖明慨然也。如臣等疲劣之輩,固不足槪於聖心,出入臺省之人,豈皆臣等之比,而一任厭薄,輕視群臣,一何至此也?且用人,不以南北,而有所取捨於其間,此誠朝廷之美意,旣令銓曹,抄選其人,則自當有漸次調用之路,何必臨政,苟且擧名,特敍必取於常格之外乎?況臺諫之職,異於庶官,尤不當强拂公議,苟然備望,以墜損體面也。此無非如臣軟熟苟容,不能稱塞上意,至使聖明,別思直截風稜之人,臣等,將何顔面,復爲苟冒於言責重地乎?請命遞斥臣等之職。答曰,直截風稜,什無一二等語,非特卽今兩司之臣,則數日後强引不當避之嫌,欲爲駁擊之階梯者,誠未滿一哂也,勿辭退待。
大司諫沈梓啓曰,卽伏見同僚避辭,臣不勝瞿然之至。直截風稜,臣最蔑如,而冒沒出謝,當避不避,臣之所失大矣,請命遞斥臣職。答曰,勿辭,退待勿論。
執義南致熏·李泰龜啓曰,臣等,俱以無似,猥忝言責,碌碌隨行,自知不稱,頃日下政廳之批,實緣臣等而發也。天鑑孔昭,洞燭無餘,則引咎自列,亦有所不敢,召牌之下,不得不黽勉出仕矣,卽伏見諫臣之避,尤不勝瞿然慚恧之至。諸臺旣以此引避,則臣等亦何可一刻仍冒?請遞臣等之職。答曰,勿辭,退待物論。
司諫尹彬啓曰,言責重地,固非其任,則此特庸庸底一鄙夫耳。如此而其可冒居臺席,論列是非乎?臣誠愧恧,若無所容。第臣於殿下,不能無竊慨者焉,何則?臣雖湔劣,職是諫官,則知其不可直賜斥退,猶之可也,豈可因人注擬之當否,而一槪譬引,有所短長於其間哉?緣臣疲劣,致勤聖敎,不職之罪,臣固知之,臣何敢晏然苟冒?請遞臣職。答曰,勿辭,退待物論。朝報
平安監司朴泰尙,公洪監司權是經引見入侍時,左承旨宋昌所啓,昔年臣待罪關東時,杆城地,有海尺之妻莫介爲名人,喪夫寡居之際,近地海尺李率連者,往來侵逼,無所不至,而莫介,終始回避,不肯聽從。率連,乘夕突入,結縛掠去,纔過一日。莫介,請歸見其舅與女息,則率連,不得已許之,莫介還家,卽爲結項而死。本郡報知營門,定同推刑訊,而率連,欲免强奸之罪,托以自前與之相奸,而久不就服,若果是和奸,則莫介,豈有自決之理乎?累題加刑,期於得情,而臣遞歸後,率連,因赦見放矣。或以莫介之被掠,過一日歸家,謂之被汚,而節義有所未盡,臣意則不然。莫介旣已身死,被汚與否,固難憑覈,設令因其强奸,未免被汚,而旋卽自決,有足可尙矣。臣近添喉司,得見外方狀聞,則綱常之變,連續有之,此時崇奬節義,在所當先,且古有匹婦含冤旱三年者,卽今旱災如此,尤宜有抱冤人伸理之擧矣,莫介,以遐方海尺之妻,捨生就義,如是表著,而終至泯滅,率連,侵逼守信寡女,致令自決,而幸免其罪,安坐其家,人之聞之者,莫不哀憐於莫介,而痛惋率連。請令本道監司,取考前後文案,從實啓聞後,莫介之當褒奬與否及率連之科罪,令該曹稟處,何如?上曰,令本道監司,從實啓聞後稟處,可也。謄錄
吏批,以尹趾完爲廣州留守,申應昌爲內資主簿,柳尙運爲都承旨,安世徵爲長城推考敬差官。
巳時,上御養和堂。平安監司朴泰尙,公洪監司權是經,留待引見入侍時,左承旨宋昌,注書金弘楨,記事官李玄祚·李廷謙入侍。上謂泰尙曰,八道方伯,爲任最重,卿必知之矣。卿出入近侍,才望素重,故今授西藩之任,須盡心爲之,可也。泰尙曰,臣素乏才局,而濫蒙超擢之恩命,爲承面諭之丁寧,敢不盡心乎?但以不堪重任,爲憫矣。上曰,軍務等事,切勿抛置,邊將黜陟,必須十分嚴明,可矣。泰尙曰,聖敎如此,當盡心爲之矣。上曰,無他稟定之事乎?泰尙曰,臣時未赴任,故未諳事情,到任後若有難處之事,當馳啓稟定矣。上曰,公洪監司,進前。是經,趨伏後,上曰,卿曾任嶺伯,治效最著,故又授此任,雖無申飭之命,卿必盡心矣。是經曰,臣曾在嶺任,一無可稱之績,心常慚恧矣。今又猥當此任,而聖敎如此,不勝惶恐矣。上曰,無他變通之事乎?是經曰,臣時未赴任,下去後,若有稟定之事,則當馳啓矣。上命小黃門,各賜弓箭缺一行備擬臺諫之命,該曹書入,而各一人,一人敍用,備擬受點而一人,以資級未及之故,未得備望,事甚不均,後日政,當品臺窠備擬事,分付該曹,可也。出擧條昌曰,臣有區區所懷,敢此仰達矣。凡外官移授他職者,有除朝辭赴任之規,蓋以其道里距京相左,夫馬有弊,或以其官事,適値緊急,不可稽滯,而出於隨時變通也。至於路過京中與近畿,而亦除其謝恩辭朝之擧,率以爲常,則不但事涉任便,揆以分義,事理亦未安。臣意則除道里距京相遠,或官事緊急,出於不得已者外,竝令謝恩辭朝,似爲得宜矣。上曰,所達,是矣。以此分付該曹,定式施行,勿爲續續啓達,可也。出擧條昌曰,李端夏與朴信圭,同爲賑廳堂上,凡事論議之際,社倉一款,終始不合,而其他賑恤之策,積慮經營,周旋僚席,已閱年時矣。頃者端夏,出往江郊也,信圭,行關畿邑,而終不通議,故端夏,因此不安,留疏徑歸,端夏之爲國血誠,朝臣中無出其右,自上宜有別樣召還之命缺一行半無端決去,故惶恐敢達。上曰,頃日下政廳之批,予則循例言之,故臺臣引避,實所未料矣。乃者崔奎瑞·徐文裕等,以强拂公議等語,張皇引避,予非擧名特敍,而崔奎瑞等,顯有駁擊之態,其意所在,誠未曉也。承旨詳問以啓。昌曰,西北人調用事,累次下敎,而該曹終不擬望,故頃日都目政時,至下備忘記,以出入臺閣者,直節風稜,什無一二爲敎,則其在臺臣之道,安得晏然行公乎?其事必當引嫌,而自上又有問啓之敎,第念若開此路,則有關日後之弊,且爲聖明之過,故惶恐敢達矣。上曰,未知臺臣之主意,故欲問之矣。所達如是,勿爲問啓。遂罷出。以上燼餘
左參贊申晸疏曰,伏以,臣伏見備忘記,太廟西果薦新,尙未排進之故,有當該官罷職之命,臣不勝惶悚之至。莫重薦新之物,該官亦豈不盡心,而看品太常,累度見退,擇好改備之際,未免遲延,致勤聖敎,臣以提調,有不能檢察之失,何敢諉諸該官,而晏然於職次乎?伏乞聖明,亟許遞改臣職,仍治臣罪,千萬幸甚。
知事南龍翼疏曰,伏以,臣伏聞昨日,仍西果薦新之稽緩,有進排官罷職之命,臣方待罪司圃署提調,不能檢飭之罪,與郞官無異,驚惶震惕,罔知攸措。伏乞聖慈,亟罷臣職,仍治臣罪,千萬幸甚。
戶曹判書朴信圭疏曰,伏以,頃者知事臣李端夏,以畿邑糴穀加備還寢事,陳疏拜職,至以廟堂與同僚,不復置臣於人數中爲辭,故敢於入侍之日,略陳其梗槪矣。曾未數日,旋又留疏徑歸,臣於是,已不勝瞿然也。端夏之前後求退,非止一再,聖旨繾綣力至缺半行留,而今玆遄反,實是意外,缺半行如何,而以臣爲壞了其事,則當初□謀者,雖出於端夏,發關分付者,卽臣也,遽爾中止,豈臣本意?只緣廟議之不愜,軍門之不從,而其所還寢,誠出於不得已也。以臣爲輕蔑而然也,則臣素乏氣勢,何所恃而蔑視同僚也?臣與端夏,周旋僚席,已閱年時,大小論議,未嘗崖異,第於社倉一事,不能苟同,端夏,常以此爲不備,及到今日,疑怒太遽,臣安得晏然於心乎?無論是非曲折之如何,同僚旣已決歸,則臣獨苟蹲,萬萬無此理。臣若徒知嚴畏,而不思所以自處,則廉隅盡矣,人謂斯何?伏乞聖慈,俯賜諒察,兼帶賑廳之任,爲先遞改,以幸公私,臣無任惶蹙祈懇之至。批答見上
東平尉鄭載崙疏曰,伏以,臣猥將情悃,冒死仰陳,而微誠未格,溫旨遽下,臣之惶隕憫蹙,又加一倍。臣伏念,祖宗制法,不使儀賓,干與於朝家者,欲其安享富貴,不觸刑辟之意也。責之以有司之任,則凡有罪過,不得不以有司之罪,罪之。罪之也則傷其恩,赦之也則無以施國法,豈以祖宗深思遠慮,愛欲其生之至德也,而臣曾見野史,世祖大王,又嘗下敎,禁宗室儀賓,勿交外朝之人,外朝之人,猶不之交,則其不欲以外朝之事責之者,尤可見矣。至於宋寅,尹新□,翊聖諸臣,則或以學問,或以文章,名動一世,伊時朝議,或有以掌文之任授之,至其不能然也。始授之以該司提調之任,則其不可□〈其〉人輕授也,明矣。如臣不辨菽麥,不識一丁者,何可援而例之哉?臣於此,尤有所忸怩者,加以盛滿爲懼,懍懍度日,喪蹙傷心,忽忽如狂,雖欲憑藉寵靈,苟進冒處,其何以堪之哉?前章所陳,已悉此意,而終靳允許者,或者聖上,以臣爲謬爲虛讓,而心實不然乎?臣雖無識,粗知分義,豈敢過爲情外之言,以欺君父也哉?言從肝膈,辭非虛假,伏願聖明,亟遞臣提調之任,以便公私,千萬幸甚。臣之此疏,非特自陳私情之悶迫,而所引者,祖宗法制與世廟聖敎,則喉司宜卽奏御,以竢處分,而連日退却,使不得登徹,臣於是,尤增悶鬱焉。答曰,省疏具悉。已諭於前疏之批矣。卿何過辭至此乎?卿其安心勿辭,從速察職。
大司憲李䎘疏曰,臣頃忝劇地,力不能堪,且緣阿□之疾,彌缺六七字陳情得解,幸免癏曠之誅,聖缺半行可保數朔無事,不意新除荐沓,召命繼降,臣誠竦蹙,不知所出。臣之近日屢煩疏單,非出一身圖便之計,只爲職事之一向隳廢,則豈有今日捨此,而明日取彼之理哉?顧此風憲之長,是何等重任,弟兄迭代,辱辱誤恩,揆以分義,已不勝其惶懼,而前後膺是任者,一無行公之人,此固出於事勢之使然,曠職之弊,未有甚於近日,臣雖無狀,不至全昧義理,如使犬馬之疾,少有一分自力之望,則何必故飾虛辭,坐違君命,以速逋慢之罪哉?況臣兼帶經筵籌司等任,尤非臣不學無能者,所可承當,而以其本職之專意求免,未暇竝請,以至虛帶累月,遂令僚官獨賢,臣心愧恧,可加一節矣。且於頃者,猥膺太僕之命,而臣與一提調臣金壽興,有婚家之嫌,不可諉以曾無應避之例,而晏然忝居,況偏占膴仕,龍斷有譏,此又臣之難可自安者也。伏乞聖慈,憐臣病勢之難强,察臣忱悃之懇迫,將臣本職及所兼諸任,一倂鐫遞,以便公私,不勝幸甚。答曰,省疏具悉。近來風憲之長,作一閑漫之任,事之寒心,固已久矣。卿胡不念事體,陳章求免,若是乎?予未知其可也。太僕提調,別無應避之嫌,安心勿辭,從速察職。
都承旨李師命疏曰,伏蒙恩暇,救護母病,已至一旬,而臣之母病,一向沈痼,寒熱往來,以瘧非瘧,食飮全廢,眞元日鑠,委頓床席,氣息奄奄,卽今暑熱日熾,□痡尤甚,日更數藥,了無寸效,危症疊見,醫技亦窮,人子情理,決不能暫時相違。顧臣所帶銀臺之長,旣非等閑之職任,至今虛帶,不得仕進,其在分義,已極惶悚,則臣之母病,旬月之內,旣難差愈。伏乞聖明,諒臣危迫之懇,亟許遞免,仍治臣曠職之罪,千萬幸甚。批答見上
持平洪受漸疏曰,伏以,臣本不才,猥占魁科,數月之內,出入於春曹,騎省,驟歷已極,涯分已逾,不意玆者,新命遽降,召旨遠臨,里巷傳呼,蓬蓽生輝,臣誠感激,措躬無地,第臣賦性疏愚,受才凡劣,需世之能,百無一取,尋常簿書期會之間,尙患不能如人,矧玆臺閣言議之地,何等淸選,而乃敢晏然冒據乎?今若貪榮畏義,不度才力而進,賤臣廉隅,有不足恤,而其於聖明黜陟臧否之道,豈不爲一大疵累乎?且臣之家累,在於江外,頃聞兒病,蒼黃出來之際,中路飮暑,病甚危苦,委頓床席,差復未易,缺五六字萬無自力登途之望。玆因縣道,冒呈哀籲,伏乞聖明,憐臣病勢之難强,亟許遞改,以重名器,以安微分,不勝幸甚。
副校理李頤命疏曰,伏以,臣頃以母病,不得供職,陳情乞遞,反蒙恩暇,臣日竢母病之少間,不敢更有煩瀆矣。新除之命,出於此際,臣母之病,一向沈篤,眞元漸就消鑠,症情逐日變轉,奄奄澌綴,若不可支,扶持救護,悶泣度日,卽今情理,萬無出謝新命,奔走職事之勢,而前後虛曠,已迫數旬,憂遑之中,尤覺悶蹙,不得不冒死更籲。伏乞聖慈,俯諒臣危迫之情,亟許遞改臣職名,仍治臣曠職瀆撓之罪,不勝幸甚。
知事李端夏疏曰,伏以,臣於昨者,陳疏引罪,且暴不安之情勢,乞鐫職名,而伏承聖批,曲賜開釋,仍令臣從速察職,臣於賑任,苟有可以仍冒之勢,豈敢不遵聖旨,必欲辭避也?臣與朴信圭,同爲賑廳堂上,從前意見之不合,固非一二事,而同僚之間,貴以和敬自處,臣不欲先自乖隔,費心姑息,至于今日,而近來信圭,不復以同僚待臣,臣之八九朔積慮經營,發關畿甸,已經往復之事,乘臣乍出在外之時,遽發特關,使之還寢,如此而能復一日與之同事乎?況今信圭,以公事無越江送示之規,陳達於榻前云,此固然矣。臣於正月,出在遠郊,其遠,有倍於今番出往之地,而大段公事,則臣猶已聞,何至今日,以隔江爲辭,而不使之聞知乎?同僚有兄弟之義,雖不爲公事,或以數行書,或送一下吏,通議於始謀之人,有何難事而不爲也?臣聞大臣,以後日備局坐起,招臣問列邑穀數後,更爲稟定陳達,又遣郞廳於臣處,言此意,而臣今病勢苦劇,旣無跨馬入城之望,設令就議,還用臣言,旣出令而還罷,還罷而復出令,民間不信朝令,誰復肯從,而不亦取駭笑於聽聞哉?且臣聞天下之事,同則成,異則敗,今臣與信圭,爲同僚,所見之左,乃至於此,何事能復做得乎?在臣之道,唯當引身而退,使右僚展其才力,無所防礙而已。臣以病昏之人,復出無路,患恙之極,譏訕之集,誠有不堪仍留者,今之退去,豈獨爲此一事也?然有官守者,不得其職則去,此人臣之常道也。今臣以此決退,名義庶無大謬,故玆敢留疏以去。伏乞聖明,亟將臣本兼職俱許遞改,仍治臣徑退之罪,不勝大幸也。且願朝廷和泰,而今者缺五六字同僚,勢難相容,此豈臣本心哉?今臣仍冒此任,則不唯廉隅喪失,同異成敗之間,貽害於國事必多,臣若自退,便無事矣。臣以木道載行,未死之前,庶幾得達於驪江父母祠板所安之所,而不能力疾,更趨殿陛,瞻望天顔而退,犬馬之臣,但有悲涕而已。臣無任惶隕祈懇之至。批答見上
敎平安道觀察使朴泰尙書,王若曰,王者有人民社稷之憂,惟思得賢而共理,職事無內外輕重之別,當以盡悴而爲期,而四岳之申咨,責隆庸載,肆二陜之分治,心殫保釐,譬則如元首股肱之上下相須,若論其方面體貌則西北尤重。誠以屛翰之寄,比諸路不同,每於遴簡之時,得其人乃允。惟卿,名家令胄,大家魁元,心固厭於紛華,淡泊自守,志若浼於進取,譽望彌高,處玉堂之深嚴,竇儀見敬,秉銓衡之藻鑑,毛玠稱明,文辭足以煥猷,而退不自居,論議主於成務,而恥爲苟合,果再鳴於科第,能獨步於儕流。居喉舌之任,而夙夜惟寅,長國子之官,而廊廟僉擧。玆欲盤錯之一試,何待左右之先容?睠彼西關之重藩,實是東國之巨鎭,風氣與遼塞□士馬精强,民俗卽箕封之餘,邑里富庶,重關複嶺,有全城□之形,大都名州,若星羅碁布之勢,言事務則倍蓰平昔,論壃場則表裏要衝。奧自丙丁以來,久越視於戎政,及至庚申之後,能齊民於荐飢,衆力屈於漏危,非惟目前之憂方切,長算奪於虛喝,抑亦意外之患難防。顧實惠之未申,想殷愁歎之載路,矧使命之方午,其奈責應之多端?牧禦之政,兵食之宜,旣云兼綜乎衆務,鎭鑰之任,承宣之責,且復竝萃於一身,故於藩維之中,事機特重,是以委畀之際,眷注彌深。肆今日疇咨之勤,非尋常岳牧之比,備觀能於歷試之地,允合升甄,庸進秩於亞卿之班,蓋非恒授。玆授卿以平安道觀察使兼兵馬水軍節度使巡察使兩西管餉使·平壤府尹,卿其體予寵命,欽乃職司。摠列城之戎權,丕恢遠績,宣九重之德意,勤恤疲氓,布敎化於八條,可尋仁賢之轍,明黜陟於三考,尤嚴課最之方。如無雅操淸名,固難處脂韋而不染,苟非英猷敏識,何能算得失而靡遺?繕亭障而撫軍民,寧敢或後,愼刑賞而缺五六字所當先,必須克盡乃心,此皆職分內事。凡係便民而利國,□□□奏之頻數,若涉革弊而蘇殘,毋拘事勢之牽掣。至若稟裁之典,率視故常,其他節目之詳,別有諭旨,卿宜深念,予不多言。於戱,一心奉公,寧孤委寄之意,三載起政,佇見治化之成,寬猛弛張,自有常度,設施區畫,務中機宜,治法征謀,惟在臨時而應變,殫誠竭智,自可隨事而就功,故玆敎示,想宜知悉。知製敎申琓製進
敎公洪道觀察使權是經書,王若曰,國家之建治八路,所以分壃而統治,監司之摠制一方,所以委任而責效,斯爲職不輕而重,故其選必愼且難。睠玆百濟舊壃,實是兩南都會,連都對郊,民物殷阜之足稱,控嶺引湖,山河表裡之相錯。粟米絲麻之所出,京邑頼其轉輸,兵甲器械之素精,朝廷倚爲屛翰。以形勝則寔三輔脣齒之勢,論根本則乃一國股肱之邦。比緣飢荒之歲仍,漸致凋瘵之日甚,蠲免之政累擧,而無救餓莩之相望,懷保之念雖勤,而尙多流亡之未集,國儲以之蕩竭,民力難於蘇完。矧衆務之浩繁,而積弊之滋蔓,俗習偸薄,鄒魯之風敎已頹,軍政疏虞,江淮之保障難恃,苟非周詳愷弟,濟以敏達之才,何能撫摩喣濡,兼擧綜理之政?惟卿,簪纓舊族,珪璋令姿,愍乃父之秉忠,早殉國亂,幸遺孤之移孝,不墜家聲。始策名於久屈之餘,終著績於歷試之際,內而淸班邇列,踐敭旣多,外之巨鎭重藩,治理甚懋。惟利器自別於盤錯,故寵擢不計於班資,循僉擧之允諧,擬寬北顧,遭異議之橫觝,竟阻右遷,卿才允合於旬宣,寧論彼此之輕重?予意猶篤於眷注,固無前後之異同,玆當是窠,復爲爾寵。玆授卿以公洪道觀察使兼兵馬水軍節度使·巡察使,卿其祗奉厥職,懋昭乃庸,以簡直廉平,而表率州縣,以慈惠寬裕,而拯濟黎元。勸學課農,是急先之當務,詰戎固圉,亦善後之良圖,祛弊蘇殘,設施宜挈綱要,崇淸斥汚,黜陟貴在嚴明,其餘稟專,自有章憲。於戱,賈琮之褰惟行部,治效益著於交州,韓滉之守節居藩,風猷素樹於南國,政旣成於巖臬,斯可移焉。人自得於湖山,是所望者,勿憚鞅掌,惟竭乃心,故玆敎示,想宜知悉。知製敎申曅製進以上出燼餘
上在昌慶宮。停常參·經筵。
祈雨祭齋戒。
領議政金壽恒二十六度呈辭。入啓。傳曰,安心調理。
傳曰,史官四員待命,騎馬十二匹立之。
兵曹口傳政事,安興僉使韓浹。
昨日引見時,上曰,西北人入於別單者,頃日大政時,有備擬臺諫之命,該曹書入西北各一人,一人則敍用備擬受點,而一人,以資級未及之故,未得備擬,事甚不均,後日政,當品臺窠備擬事,分付該曹,可也。
玉堂箚子。大槪,請正言徐文裕,持平朴泰萬,正言崔奎瑞,大司憲沈梓,執義南致熏,掌令李泰龜,司諫尹彬,竝命出仕。兼陳所懷,以備裁幸事。入啓。答曰,依啓。箚末附陳事,西北人之特許淸望,元非異事,至於批辭中云云,亦出於警責,該曹之防塞,則臺閣喪氣,群下解體之說,未免爲下語過中之歸矣。第凡於辭氣擧措,必務合理云者,大意固好,當留心焉。朝報
兵批,以韓浹爲安興僉使。
柳之發,以司僕寺意啓曰,卽今內廐,亦無御乘可合之馬,事甚悶慮,而濟州私屯馬,多有好品云,故曾於春間,臣壽興,陳達於榻前,如得好馬,則勿拘多少,使之上送事,定奪分付矣。今者本州,擇得國屯馬二匹,私屯馬一匹上送,而皆是濟州牧使金世龜缺半行觀其馬品,皆有缺七八字匹,則今纔三禾缺六七字非凡馬之比,若得成就,則亦可以爲御乘,誠爲多幸矣。三匹禾貌色別單書入,馬則仍爲入送,內廐立養之意,敢啓。傳曰,知道。
持平朴泰萬啓曰,臣待罪本職,爲日已多,豈無一事之可言者,顧未嘗獻一策發一言,上補闕遺,下糾官邪,則其疲軟不職之罪,臣亦自知甚明,常懷惶愧,若隕淵谷矣。逮伏見日前下政廳之批,警餙諸臣之意,反復切至。玆蓋臣之所自訟,而無所容措者,則雖其遣辭之際,果有涉於輕視臣遴者,而反己循省,莫非自取,詣臺陳列,反切慚恧。且臣自遭喪慘之餘,軀殼雖存,精神都脫,重以冒熱奔走,添得暑感,目昏頭疼,委頓床席,昏昏不省,日昨召牌之臨門也,亦不得祗赴,一倍悶蹙尤不知所出,露章尋單,俱阻喉司,席藁私次,只俟嚴誅矣。兩司諸臣,俱爲引避退待,臣之當避不避之罪,到此實無所逃,而臣之病狀,一向澌綴,今始扶曳來避,所失尤大,決不可一刻仍冒,請命遞斥臣職。答曰,勿辭。
柳之發啓曰,行大司憲李䎘,掌令楊顯望,未肅拜,執義南致熏,掌令李泰龜,避嫌退待,持平朴泰萬呈辭,持平洪受漸在外,今日以監察茶時之意,敢啓。傳曰,知道。
李世翊啓曰,領議政二十六度呈辭,到院,而以祈雨祭齋戒,留院之意,敢啓。傳曰,入之。
又啓曰,史官四員待命事,命下矣。史官不備,宣傳官二員,代送之意,敢啓。傳曰,知道。
修撰金萬吉箚子。未安之敎,出於意外,不可以此,引以爲嫌。請正言徐文裕·崔奎瑞,大司諫沈梓,司諫尹彬,執義南致熏,掌令李泰龜,持平朴泰萬,竝命出仕。仍竊伏念,人君辭令擧措之間,固有可以風厲群下,激懦起衰者,而如使發不中理,擧或失當,則適足爲聖德之累,而駭四方之聽聞,自古帝王之必致愼乎此者,其意有在。日昨下政廳批旨中,所謂直節風稜,什無一二者,實今日群臣之所當自反循省者,而第西北人之特命備擬臺職,遽出於常格之外,已非難愼之道,而至於因此,竝與近缺數字人臺閣者,缺五六字輕視太薄之意,自然呈露於缺四五字使臺閣喪氣,群下解體,殿下之辭令擧措,俱未免爲過中之歸,而昨於諫臣之批,可以不滿一哂爲敎,慢罵摧折,不少饒貸,其防言路損聖德,實非細慮。臣待罪帷幄,區區憂愛之忱,不敢自隱,竝此附陳於箚末。伏乞聖明,俾加警省,其於一辭令一擧措之間,必務合理,無或有悔,以盡聖人建極之道,不勝幸甚。批答見上以上燼餘
上在昌慶宮。停常參·經筵。
卯時,赤雲一道如氣,起自東方天際,直指南方,長十餘丈,廣尺許,良久乃減。自辰時,日暈。夜一更,流星出文昌星上,入北斗星下,狀如鉢,尾長三四尺許,色白,光照地。
下直,靈巖郡守鄭道行,大興郡守朴世樑,順安縣監洪受寬,井浦萬戶李莢。
校理洪萬遂上疏。大槪,敢陳烏鳥之私情,冀蒙矜許事。入啓。答曰,省疏具悉。疏辭令該曹稟處焉。
左副承旨任弘望上疏。踏啓字。
右副承旨金載顯上疏。入啓。踏啓字。
兵曹參議李濡辭職上疏。入啓。答曰,省疏具悉。爾其勿辭,從速察職。
今日引見時,旱災此極,弭災之策,將無所不用其極,京外罪囚趁卽疏決事,下敎。朝報傳曰,來初五日,榻前疏決事,下敎矣。今觀禮曹草記,其日卽祈雨祭受香日也。疏決時,無推移入侍之大臣,不可不變通,疏決進定於明日事,分付。
引見入侍時,旱災至此,宗廟·社稷·北郊等處,不卜日再次祈雨祭,遣大臣設行,而祝文中,以罪己責躬之意,着實措辭事,榻前下敎。朝報
大臣·備局堂上,引見入侍時,左議政南九萬所啓,訓鍊大將申汝哲,以捕盜廳事,不仕已久,軍務重地,難於久曠。申汝哲,捕盜大將改遞,使之行公,何如?上曰,申汝哲,捕盜大將,姑爲改遞,斯速行公之意,分付,可也。謄錄又所啓,李師命備局堂上差下事,頃已仰達,而方在承旨,故不得啓下矣。今則已遞承旨,李師命,備局有司堂上差下,使之察任,何如?上曰,備局堂上,位甚不齊,事多苟簡。李師命,有司堂上差下,可也。
政院啓曰,京外罪囚,趁再明疏決事,榻前下敎,而自前定配罪人,有一體疏決之規矣,今亦依此爲之乎?臣未及定奪於榻前,惶恐敢稟。傳曰,定配罪人,自當一體疏決矣。
政院啓曰,明日疏決事,命下矣。自前疏決時,時任大臣·禁府堂上·三司各一員,例爲入參,而原任大臣,或參或不參,承旨或一員或二員入參。今則何以爲之?敢稟。傳曰,時任大臣,該房承旨入侍。謄錄
李世翊啓曰,吏曹郞廳來言,承旨有闕,政事,何以爲之?敢稟。傳曰,明日爲之。
柳之發啓曰,鏡城判官金瑜遞差事,命下矣。臺諫方以缺半行不得捧之之意,敢啓。傳曰,知道。
柳之發啓曰,今日入直軍士,當爲中日習射,請出標信。傳曰,知道。
李世翊啓曰,奉敎李玄祚,近傷暑熱,帶呻行公,已有日矣,轉成寒熱往來之症,四肢不能收拾,食飮不能近口,委頓床席,病情日加。昨夕陳疏到院,不敢捧入,而若有一時入侍之擧,事極可慮,限差病間,姑令兼春秋替直,何如?傳曰,允。
柳之發啓曰,今日乃賓廳日次,引見臺諫,有豫爲來待之例,而諫院多官,擧皆呈告引入,大司諫沈梓,牌招來待,何如?傳曰,允。傳曰,大臣·備局堂上引見。
柳之發,以兵曹言啓曰,當日正兵保人梁唜石稱名人,自宣仁門入來,差備門外擊錚,極爲駭愕,令攸司囚禁治罪,同門守門將李世興,常時不能禁斷雜人,以致闌入,亦難免其責,推考,何如?傳曰,允。
兵曹參議李濡疏曰,伏以,臣近得暑感,呻痛日久,而强起奔走,症情添苦,素患火症,乘時兼發,胸膈煩悶,頭目眩疼,委頓床席,廢却食飮,眞元漸至澌敗,精神不能收拾,顧此病狀,差復未昜,宿衛重地,不宜久曠。且臣兼帶賑廳之任,自知其決非所堪,故當初瀝血陳籲,固已屢矣,而迫於嚴命,不堪一向撕捱,姑爲泯默,以至于今,恒懷恧縮,若無所容,終始冒居,豈臣之本意哉?聖明不知臣無狀,不許臣之前後祈免者,蓋以其時賑事之方急故也。臣於賑事,曾無毫末裨補,徒積癏曠之罪,旣在其職,則非不欲竭心殫誠,以圖報效,而其如才力之不逮,何哉?臣之已試無用之實於此可驗,聖明,亦必洞燭無餘矣。臣若幸其譴罰之不加,乃復因仍苟據,不思所以自處,則一日二日,將至於狼狽顚躓而後已,區區憫迫之私,雖不足恤,獨不念國事之僨敗乎?伏乞聖慈,察臣病勢情勢,亟賜遞改臣本職及兼帶賑廳之任,以便公私,不勝幸甚。批答見上
校理洪萬遂疏曰,伏以,人之所欲,天必從之,故人有不得必仰而呼。今臣所籲,雖出於私悃,實是孝理下所宜矜念,抑朝臣所嘗共得,而如臣情理切急,又非他人之比,則臣何敢以猥瀆爲罪,而不思仰首一鳴乎?臣以茶毐餘生,幸侍偏母,而草土柴毁,羸瘁日甚,疾恙沈淹,長在床席,重以臣病,焦慮過度,人所謂母旣憂臣,臣亦憂母,憂病相仍,理難久長者,正爲臣今日道也。且臣家世,素是淸寒,喪病連綿,蕩敗尤極,甔石累罄,丐貸居多,慈闈衰邁,夕照如飛,而一室蕭然,艱苦溢目,盤飱匙箸,每傷甘旨之難具,而鹽米薪水,或不免老母之關念,種種辛酸,言之可涕,臣濫叨鴻渥,榮顯踰分,而貧無爲養,有母尸饔,一麾專城,反哺爲急,歷數朝臣,莫有先於微臣者矣。況臣阿睹之疾,久而未瘳,若其不已,漸加深痼,數年之後,倘至乎不堪史役之境,則雖欲苟乞符竹,以便一日之養,其可得乎?失命不圖,啓後難追,其勢之甚迫,而其情之甚可悲者,歷數朝紳,又莫有如臣矣。臣竊伏睹聖明,以及老之仁,廣推恩典,臣僚之丐邑將母者,無不獲遂其情願,雖其貧不如臣之甚,而勢不如臣之急者,尙皆普沾便養之惠,則至於臣身,必無獨靳恩命之事,此臣所以大聲疾呼,言不知裁者也。伏乞聖慈天地父母,特垂憐恤,假臣一縣,俾臣得趁今玆少伸烏鳥之情,庶幾他日,永無天地之憾,不勝萬幸。
吏曹啓目,粘連啓下是白有〈亦〉,觀此校理洪萬遂上疏,則茶毒餘生,幸侍偏母,貧無爲養,有母尸饔,一麾專城,反哺爲急是如,有此陳乞爲白有臥乎所,侍從補外,事體不輕叱分不喩,況近來玉堂之擬望,常患乏人,其在政體,不可聽許,疏內辭緣,勿施,何如?傳曰,乏人之時,雖不可輕許出外,情甚可矜,令該曹,食物考列題給。
修撰尹德駿疏曰,伏以,臣父病積月沈綿,種種危症,疊見層出,初頭則症勢猶不如今日之危重,而一種醫說,必以爲此是鬱火之病,所宜時時起動,以暢神氣,若或一向靜處,反必爲害云,故臣父亦嘗乘病少間,强起出入矣。一日二日,有加無減,積漸已久,傷敗轉深,暫時勞動,輙增累日之痛,今則至於委頓之境,而咳嗽方極之時,則氣盡而幾缺四五字虛火上衝之時,則胸痞不通呼□昏昏不省,喘喘度日,食飮全廢,眞元耗損,肌肉消削,形骸換□,坐臥起居之際,殆不能自運,臣之情理,實無離側供職之勢,久擬仰暴此狀,得解職名,以爲專意救護之地,而臣父以爲,病情猶不至於十分危境,以此疏請救護,事甚悚畏,切勿陳疏爲辭,故臣實體病父之意,强抑至情,黽勉行公矣,而臣家無長成之兄弟,尋醫問症,挾病劑藥,只在臣一身而已。一鎻禁直,此道停廢,病父在床,左右無人,方寸常亂,不能堪耐,姑待數日,替直歸侍,則別症頓覺添劇,而容貌又漸羸削,臣心驚且慮,煎迫難狀。臣於昨日,又因同僚之有故,乘夕入來,而懸懸一念,長在父病之側,達夜耿耿,不能成寐,遲曉候問,又聞症患之加重,中心焚灼,直欲狂奔,病父勸戒之言,終不得遵守,而疾聲之呼,自不能已,敢此哀籲於天地父母之前。伏乞聖慈,諒臣危迫之情,特賜遞改,俾無醫藥失時之悔,而仍以爲專意救護之地,千萬幸甚。臣無任涕泣祈懇之至,謹昧死以聞。答曰,爾其勿辭,救護父病。
正言崔奎瑞疏曰,伏以,臣於再昨引避之啓,伏承聖批,辭旨極嚴,顯示訑訑之色,臣不勝瞿然悚蹙,而且聞筵中,又有北路人備擬臺窠之命,此臣等之言,不足缺五六字到,臣之本分,固已不堪於言責之地,而雖冒羞在列,勉其所不能,今臣言議,旣已無槪於上心矣,其何敢一日在職,無補於聖朝,而有妨於賢路哉?且臣所患痰火之症,觸暑重發,雖不敢列錄症情,猥屑於紸纊之下,而根委已痼,眞元益脫,委頓床席,不能省事,昨承召牌,未得祗赴,臣罪至此,尤合萬殞。伏乞聖慈,亟許削臣職名,仍治臣罪,以爲逋慢之戒,不勝幸甚。且臣今雖竢罪,職名尙存,當今一日之責,旣有所懷,亦安得默然而退乎?臺閣之職,上拾君遺,下紏官邪,爲任至重,任用之際,唯當付之公議,非人主所得私也。向於除拜之時,不問其才望之如何,公議之許否,一切以收用西北爲名,終至於苟且備擬,當初聖旨,縱出於立賢無方之意,然其訶督銓官,貯窠特敍者,恐亦未免於偏係之歸也。且夫言責之地,固非慰悅遠人之資,若無甄拔收用,則惟當擇其人望表著,可能稱塞者,然後乃可以鎭服人心,而使遠外瞻聆,有所聳動也。今此新除之命,旣非常格,而所收之人,又出於人望之外,公議安得以不激,名器安得以不淆也?臣等再昨之避,蓋出於無隱之義,而殿下逆以威怒,塞其將言之口,而轉輾激惱,又□頃日所未擧之事,遂使臺閣言責之地,爲捧承傳備擬之窠,臣等之言,雖無足可取,其於世道何,其於後弊何哉?臣愚於此,亦不能無感焉。西北之人,殿下,未嘗一見其爲人,未必知其有可用之實,然且曲意愛恤,如恐或失,而至於昔年所進,亦豈無可用之人哉?一言忤旨,輒加譴退,無復有收用之望,臣竊恐殿下此擧,只欲以慰悅遠外之心,而非爲官擇人之意,不勝慨然也。臣危衷所激,輙忘其違忤之誅,譏裸之嫌,乃復畢其說焉。伏乞聖明,垂仁指採納焉。臣無任惶感屛營之至。答曰,省疏具悉,日者,下政廳之敎,不過擇其中稍可之人,許通淸望而已,此豈勿論高下備擬之意哉?然而當此中外人才眇然之日,必待人望表著,公議歸一,然後方可通淸云爾,則今雖累閱歲月,終無取用之路,予未知其得當也,爾其勿辭,從速察職。
正言徐文裕疏曰,伏以,臣不自量其疎賤,不足以裨補闕遺,而只知所帶者諫職,所任者言責,若復貪戀榮寵,冒沒苟容,則上負朝廷,下喪所守,是以敢忘才識之淺短,隨思論列,思效萬一之報者,是臣之職耳。日者新臺之特除,出於格外,官方旣壞,物情俱駭,而銓曹之覆奏反覆,激惱宸衷,以至較量廷臣,有所長短,辭氣之間,大欠和平,此豈群下之所望於聖明者哉?殿下,旣擧直節風稜,責勵群臣,如臣疲軟,惟當媿死之不暇,而不賜斥退,則一日之責,亦所自盡,聖明旣置言地,又慮其□逆科未然,大加聲色於引避之批,不敢開口,安在其置臺諫之意,而不亦傷朝廷之事體乎?今使此人,可合其任,則旣有成命,銓曹當待其敍下,自有調遷之路,果使此人,不合其任,則殿下,雖日遷月除,亦何敢强顔晏然行呼唱於道路乎?且臣伏聞再昨筵中,聖明,又以北關之人,繼除臺職,爲敎,臣於此,益不勝悚然之至。緣臣一避,旣不能匡救失政,而復有此繼除之命,有若庶官之捧承傳者然,臣始知聖明,輕蔑臺諫,而乃至於此,而使臣等,不敢復有所輕重於其間,臣何顔面復入言地?義當行不俟駕,而情跡臲卼,慚顔如甲,不敢自進,而終陷於違命之罪,誠惶懼震駭,不知置身之所也。臣今當歛跡而退,以避賢路,而只有區區所懷,何敢泯默,以負我殿下哉?臣聞,傳曰,立賢無方,此言惟賢則立之於位而已,不問其方也,今徒用中土之人,而不用西北之士,則固非立賢無方之道,若不問其人,而專意於西北,則亦恐有乖於聖人立言之本意也。況其擺落常規,强拂公議,則又不幾於一偏之歸乎?以臣所聞,向來西北之人,如黃胤後·李□□·廉友赫諸人,皆出入臺侍,或陞堂上,或至亞卿,此惟在其爲人之如何耳,亦何必煩朝家之敎令,皆如今日之爲哉?今殿下,必將使西北之人,各置一窠,則東南之人,亦將有區別貯待之擧耶?此事體之必不當,而臣知殿下,亦不可爲也。夫國家置臺諫,事體重大,雖循常選用,如或未允公議則有不敢冒沒强出者,爲其重臺諫之事體也。是以蘇軾之言曰,風采所係,不問尊卑,言及乘輿,則天子改容,事關廊廟,則宰相待罪,古人之所以期許臺諫,果如何也?今殿下,不問人之賢否,特命別敍,苟且備忘,旣出常格之外,則雖京華世閥,聽聞之疑惑,固不足怪矣。臣之竊自慨惜者,惟在聖明擧措之失當,而待臺諫太薄也。伏願殿下,無主偏係之意,務施和平之道,將臣職名,先賜鐫削,以勉諸臣之直截,仍復遞楊顯望新除掌令之命,以正官方之混淆,勿復以臣一人之疲軟,而輕蔑臺諫缺半行答曰,省疏具悉。西北人之通淸,予未見其傷損於政體,亦未料人言之紛紜,一至於此矣。今者臺臣,相繼陳疏,疑之以偏係,斥之以混淆,若大段過擧者然,誠未曉其意之所在也。爾其勿辭察職。
巳時,上御養和堂。備局堂上引見時,左議政南九萬,右議政鄭載嵩,左參贊申晸,行戶曹判書朴信圭,禮曹判書金萬重,刑曹判書李敏敍,大司諫沈梓,禮曹參判徐文重,右承旨李世翊,執義南致熏,應敎李墪,記事官金弘楨,假注書呂必容,記注官曺錫,記事官李延謙入侍。九萬,進前曰,旱氣太甚,雨意漠然,聖上焦勞中體候,若何?上曰,予則無事,而但以旱暵,晝夜憂慮耳。春間雨水適中,庶有西成之望矣。六月望後,式至今日,點雨不下,凄風連吹,雨意愈漠,數日來終不得雨,則百穀焦枯,實無回蘇之望,而鋤後之旱,尤甚於春間,民事到此,罔知攸濟矣。九萬曰,意者天心,緣何不豫,致此無前之旱,而若君臣上下,各盡其道,則旱暵之慘,豈有如此之理乎?臣莫知致災之由,而以易曉之事言之,如臣無似,冒居此任,須先斥去,更卜賢德,則庶有弭災之道矣。上曰,寡昧諒德,獲戾于天,以致如此之旱,於卿,有何引咎之事乎?節序雖晩,祈雨祭,不可不更爲設行,宗廟·北郊·社稷三處,遣天官,不卜日設行,可也。九萬曰,李師命備局堂上差下事,頃已仰達,而方在承旨,故不得啓下矣。今則已遞承旨,李師命,備局堂上差下,使之察任,何如?出擧措九萬曰,冒屬忠義査正,因年凶姑停,而今年亢旱又如此,雖未知秋成之又如何,而設廳四年,弊端甚多,宜有專一句管之人,以爲速完之地,且畢査之後,冒屬之類,亦必使査出時,堂上次知,可無未盡之事,李師命,査正廳堂上差下,使之句管,何如?出擧條上曰,依爲之。信圭曰,李端夏,以臣發關畿邑而不爲通議之故,陳疏退去,同僚以此不安,旣已退去,則在臣之道,何敢晏然行公乎?蓋臣之發關也,不通於端夏,實出於無心,而端夏,則以不以同僚待之等語,疑怒太甚,臣雖不欲相較,不思自處,則其無廉隅,甚矣。速賜處分,不勝幸甚。上曰,端夏頃者陳疏也,旣已措辭答批矣。不意留疏,徑先退去,卿若又引此事固辭,則殊涉太過耳。信圭曰,雖遞小臣,豈無可合之人乎?以臣引入之故,外方文書,多未照勘,公務積滯,斯速遞改,則公私實爲便當矣。上曰,豈有不能相容之理乎?斯速察任,可也。載嵩曰,頃日大政時,必以西北人備擬臺職事,再三下敎,而其意所在,臣實未曉,故惶恐敢達矣。曾在先朝,李之馧,以北方之人,得通淸望,而其時物議允許矣。今者楊顯望,則不愜於人望,而自上强拂群議,督令備擬,聖上處分,實有過中矣。九萬曰,西北人別爲調用,此臣之議于廟堂,而仰達之事矣。臣前者待罪兵判時,西北之人,備擬於宣傳官·摠都之望,則其時物議譁然,故臣常慨然于中矣。此等人,常時若不優待,而奪有事變之後,專爲責望,則在下之道,雖無怨懟之事,朝家待之之道,不宜如是耳。載嵩曰,西北之人館官春曹之望,連續備擬受點,則朝家優待西北,至矣盡矣,何必除拜臺職之後,爲優待之事乎?騎省於渠,亦爲猥濫矣。九萬,曰曾在先朝,廉友赫·李之馧,俱拜臺官,而其時物議未愜,至於越署經而終始行公,則楊顯望,豈獨不如兩人乎?晸曰,左相所達之言,雖是立賢無方之意,臣纔看宋臣劉器之言,則用人有道,若中材以下,必當漸次用之,此言誠然矣,北方,我朝豐沛之鄕,西關,箕子所封之地,故有此格外之擧,而臺臣之職,與庶官有異。今若猝然調用,則無乃有乖於器之之言乎?右相所達,誠爲是矣。此人等,雖或除拜,直節風稜,豈有過於今日之臺臣乎?臣意則擇其中稍可者,累拜州郡,治效最著,才局優異者,必待公議之允許,然後或據臺職,可也。若强拂群情而用之,則非但物議譁然,渠亦不得行公,故敢達矣。上曰,兩大臣之言,皆是,而西北之人,視同他國之人,終不許淸望,故頃日政廳之批,有所警責耳。曾聞洪禹績,爲騎省郞官時,同僚羞與爲列云,豈非可駭之甚乎?西北之人,若看門閥,則終無通淸之路,故今有格外之擧矣。九萬曰,如臣無似,忝居此位,人才眇然,從可知矣。臣意則自上培養人才,求賢之心,誠如昭王之延郭隗,則卽今乏人,豈可如是乎?西北人,別爲調用,臣未知爲不可也。上曰,唯。上顧謂左右相曰,韓瑄,已死乎?九萬曰,韓瑄,今方生存矣。上曰,政目□終無擬望之事,故問之耳。若以當初之事,廢置不用,則我國之專尙形勢,殊甚非矣。九萬曰,非以擊錚事,不爲擬望矣,卽今窠闕甚少,故外方之人,留在京路者,則雖或除拜,而此人下鄕之後,尙未上來,故不得除職矣。墪曰,西北人別爲收用,蓋出於激勸之意,而以朝家慰悅之道言之,則無論南北,不宜二視,卽今外方文臣,不得調用者,厥數甚多,臣曾忝銓郞時聞之,則裹糧上京,多滯經年,以待窠者亦多云,一例分付該曹調用,似可矣。上曰,分付該曹調用,可也。出擧條上曰,今觀崔奎瑞疏本,則西北之人,殿下,未嘗見其爲人,未必知其爲可用云,或一番入侍於輪臺之時,何可盡知其人之可用乎?奎瑞之言,誠不知事勢矣。墪曰,本館僚員,位甚不齊,徐宗泰,在外未上來,洪萬遂,身病甚重,方在呈告中,申曅,亦得暑症,在家呈辭,而聞曅之所患,不至大段云,牌招察任,何如?上曰,依爲之。九萬曰,凡人之才,各有長短,李仁夏,累經閫帥之任,或有物情之不相接者,尙爲禁軍別將,禁軍異於凡軍,最難調馭,而前後爲別將者,未有如仁夏之得衆心,至今稱之,仁夏於上年秋,以摠戎使,雖有習操時做錯之事,不可以此,久棄不用,令該曹授以相當之職,以爲留置京中之地,何如?上曰,用人,有舍短取長之道,分付該曹,調用,可也。大司諫沈梓啓曰,請罪人金重夏嚴鞫處斷。請還收陳告奴婢決給壽進宮之命,誣罔陳告之人,令該曹科罪,以杜後弊。啓辭同前上曰,勿煩。又啓曰,古者取人之道甚廣,或拔於奴隷,或出於行伍,或擧於賈豎,唯材是取,不問其他,而我國則不然,限以門閥,較以位望,雖有卓越之才,出於冗卑之中,則終不得華顯其位,展布其才,此固我國之痼弊也。殿下,特下備望於政廳,收用西北之人,實出於一視之義,夫孰曰不可?但臺憲之職,異於庶官,銓曹取舍,所當博採公議,漸次敍用,而迫於嚴敎,苟然備擬,有損政體,亦關後弊。請吏曹堂上·郞廳,竝命推考。上曰,西北人,曾已抄啓,而都目大政,異於常時,故累次下敎之後,該曹之備擬,出於不得已,則有何可推之事乎?勿煩。又啓曰,德望表異,則不計世類,才華卓異,則不拘常臼,固是取人之良規,而新除授掌令楊顯望,雖是西土之人,歷試內外,才望未著,除目之下,物情未允,請命改正。上曰,予非以楊顯望,有特異之才,而卽今京外,人才眇然,故抄用西北人者,欲爲聳動之意矣,終至於彈劾,則誠爲過當矣。勿煩。新除授獻納趙宗著,時在京畿廣州地,請斯速乘馹上來事,下諭。上曰,依啓。
執義南致熏啓曰,請罪人金重夏嚴鞫處斷。請流配罪人鄭濟先,更令該府,考律勘斷。上曰,勿煩。又啓曰,新除授鏡城判官金瑜,曾任海南縣監時,多有鄙瑣不法之事,至於歲貢馬匹替送之際,詐稱病斃,代送他馬之皮,及其事覺之後,自朝家行査,則終至還納,而自家牽送之說,傳播於道路,湖南之人,至今唾罵。如此之人,不可復置衣冠之列,而今玆題目,出於廢棄之餘,物情莫不爲駭。鏡城判官金瑜,削去仕版。上曰,予觀文書,已知其不合於字牧之任,而因該曹擬望,循例落點矣,臺啓誠然,金瑜,爲先遞差。又啓曰,固城,在於統營之下,在前多以曾經郞署者差送,意固有在,而新除授縣令朴世華,門地卑微,且其爲人殘劣,不合於字牧之任。請固城縣令朴世華遞差。上曰,以承傳懸錄之故,受點矣。徐觀前頭而處之,未爲不可,不允。遂罷出。以上燼餘
上在昌慶宮。停常參·經筵。
夜五更,流星出天津星,入西方天際,狀如鉢,尾長五六尺許,色白,光照地,有聲。
下直,龍潭縣令李楦,古今島僉使趙完璣,伐登萬戶申至翼,南桃浦萬戶張胄漢,檀松萬戶李友相,獜山僉使李成憲,金郊察訪朴載時。
公洪監司書目,懷德呈,以吏曹參議宋奎濂,病重,上去不得事。啓遞差。
備忘記,傳于李世翊曰,嗚呼,渺予小子,無德忝位,獲戾于天,饑饉荐臻,生民之倒懸急矣,邦本之扤隉極矣。究厥致此之由,亶在寡眛之不辟,尙誰咎哉,尙誰怨哉?噫,今歲之旱暵,亦孔之酷矣,自春徂夏,雨暘時若,播種旣不愆期,鋤功又不失時,百穀蕃茂,西成可望矣。正當長養之節,凄風烈炎,彌日恒暘,禾苗之芃芃者,日就焦枯,田野之欣欣者,變爲愁歎,農民束手,老少皆泣,黎民靡孑之遺,不幸而將目見耳。民其盡劉,國將疇依?嗚呼,天不虛應,罪實在予,凡有災害,寧丁我躬,赤子何辜,生戶不辰,酷罹荼毒耶?思之至此,心斷氣塞,寧欲尙寐無吪也。嗚呼,予之臨御,十一年于玆,非不欲孜孜圖治,而治效未著,非不欲竭心愛民,而惠澤未究,緇衣之誠,予非不切,而遺逸之士尙多,忠讜之言,予所嘉尙,而謇諤之風罔聞,非不欲整頓紀綱,而委靡之習日甚,非不欲加意實功,而虛僞之弊未祛,公道本欲恢張,而私意橫流,朝著本欲寅協,而閙端層生。凡此數條,誠是當今之痼弊,而適足以傷天地之和,召水旱之災,豈不深可畏而大可懼哉?噫,人誰旡過?有過能改,益莫大焉。爲今之道,莫若痛革舊染,日新又新,以爲回天怒答民望之本也。承旨代予草敎,宜自政府,廣求直言,以補不逮,言雖過中,予不以罪,咨爾中外大小臣僚,體予心腹之誥,各罄乃心,極力匡救,俾盡修省之道,減膳·禁酒,勿擊皷等事,令該曹趁卽擧行。
領議政金壽恒二十七度呈辭。入啓。傳曰,屢悉如渴之志於前後箚單之批矣。卿之祈免,愈久愈懇,只恨誠信之未孚,而一向强迫,亦非所以敬大臣之道,本職不得已勉副,以安卿心,須體寡眛之至意,且念民事之罔極,從速造朝,共濟時艱。仍傳曰,遣史官傳諭。
傳曰,闕內各處,汚穢之物,淨潔修掃事,分付。
備忘記,嗚呼,旱暵之災,何代無之,而豈有如今日之孔慘者乎?秋序已届,雨意愈邈,稼穡卒痒,西成望斷,哀我民斯,大命近止,靜言思之,罪實在予,反躬自省,慙懼何言?惟卿,三朝元老,國家柱石,當此時事罔極,上下遑遑之日,決不宜一向退在,默无一言,以孤我救助之意也。須體至意,凡君德之闕遺,朝廷之得失,實陳无隱,庶幾共濟時艱事,遺史官傳諭于奉朝賀宋時烈。
李世翊,以兵曹言啓曰,左邊捕盜大將李仁夏,時在廣州地,上來間,以右邊捕盜大將具鎰,姑爲兼察,何如?傳曰,允。
李世翊,以禮曹言啓曰,減膳·禁酒·勿擊皷等事,趁卽擧行事,命下矣。依聖敎,自今日減膳·禁酒·勿擊皷等事,分付各該司,何如?傳曰,允。
以成任爲假注書。
判府事鄭致和箚子。入啓。答曰,省箚具悉。有疾未參,別無所傷,卿其安心勿辭,亦勿待罪。
吏批,以李東溟爲承旨,趙持謙爲慶尙監司,沈樞爲長城府使,安世徵爲全羅道敬差官,洪得禹爲忠原縣監。
兵批,以金壽恒爲領中樞,金壽興爲判中樞,閔鼎重爲知中樞,南龍翼·宋奎濂·任弘望爲副護軍,金載顯爲副司直,李斗岳爲副司果。
傳曰,今日疏決承旨柳之發,放未放書塡之時,不待發落,徑先瀆擾,多有顚倒之擧,殊甚非矣,推考。
傳曰,史官二員待命,騎馬六匹立之。朝報
政院啓曰,今日疏決,時任大臣只爲入侍事,昨已命下矣。大臣之意以爲,首相未出仕,原任大臣,亦不入參,事體未安云,何以爲之?敢稟。傳曰,然則原任大臣,亦爲入侍。
謄錄
吏批,以洪得禹爲忠原縣監,沈樞爲長城府使,趙持謙爲慶尙監司,李東溟爲承旨。
兵批,以鄭道存爲假參知,南龍翼爲知中樞府事。
柳之發,以兵曹言啓曰,判書趙師錫,呈辭受由,參知鄭錀,時在呈告中,參議李濡,陳疏,有調理察任之命,參知臣勔,方爲入直矣。差永寧殿秋享大祭薦俎官,今日隷儀,當爲進參,而他無替直之員,隷儀往還間,假參知差出,何如?傳曰,允。
宋昌·柳之發·李世翊啓曰,臣等,伏見備忘記,十行絲綸,辭旨懇惻,其遇災恐懼,責躬求助之意,溢於文字之外,臣等奉讀未畢,感涕自零,第有使臣等代草之敎,以臣等荒蕪短拙之辭,其何敢仰副聖意之萬一乎?況應天以實之道,亦不當如是,直以聖敎,播告之意,敢啓。答曰,文辭荒拙,未能曉暢,代草,可也。
又啓曰,臣等,伏承聖批,有仍令代草之敎,有以見聖上謙虛之盛德也。今此十行天札,丁寧懇惻,足以格天意而感人心,以臣等荒拙之文,强爲代撰,實非應天以實之道,反復思惟,不敢承命,不避煩瀆,惶恐敢啓。傳曰,知道。
柳之發,以兵曹言啓曰,今都目政時,守禦廳敎鍊官朴尙恂,以首久勤,自本廳成冊以送,故循次備擬於梨津萬戶而受點矣,今聞尙恂者,本曹參判鄭錀之庶孫女婿也。其日參知鄭錀,以上番軍點考,赴訓鍊院之坐,不參於政席,故臣等,亦不知其有應避之嫌,卽者始覺其誤,送言於臣等,矇然備擬之失,在所難免,臣等不勝惶恐待罪,梨津萬戶朴尙恂改差,何如?傳曰,依啓。勿待罪。
柳之發啓曰,今日爲政事,命下矣。都承旨柳尙運在外,二員未差,右承旨李世翊,申後退去,廳中,只有臣之發。左承旨宋昌,吏兵批政廳,何承旨進去乎?敢稟。傳曰,左承旨,吏兵批兼進。
疏決入侍時,吏曹堂·郞,依臺啓推考,當日開政事,榻前下敎,永慕殿秋享大祭攝行事,榻前定奪。
吏批啓曰,領議政,旣已遞改,今當置處,而本曹無相當之窠,依例送西之意,敢啓。傳曰,知道。
兵批啓曰,領議政金壽恒,送西事,命下矣。當爲置處,而領中樞·判中樞,大臣俱以見帶,知中樞一窠作闕,依前例循其次第,次次降付,領議政金壽恒,領中樞下批之意,敢啓。傳曰,知道。
柳之發啓曰,史官二員待命事,命下矣。史官不備,宣傳官一員,代送之意,敢啓。傳曰,知道。
兵曹判書上疏。入啓。答曰,省疏具悉。卿其安心勿辭,調理行公。
巳時,上御養和堂疏決時,領中樞府事金壽恒,左議政南九萬,右議政鄭載嵩,判義禁朴信圭,知義禁吳斗寅,同義禁崔逸·徐文重,大司諫沈梓,承旨柳之發,執義南致熏,應敎申曅,記事官金弘楨,記注官曺錫,記事官李廷謙入侍。上曰,此時萬穀,皆爲發穗,而凄風又作,雨意漠然,民事到此,罔知攸濟耳。壽興曰,夜來風勢甚緊,而點雨不下,已至半月,成熟各穀,盡爲枯損,後雖得雨澤,已無可救矣。上曰,君者,民之父母,而旱災之慘,一至於此,爲人上者,將若之何?實爲憫迫耳。壽興曰,皇天,豈使人類盡劉乎?數日內,若不下雨,則實無可救之策矣。之發曰,民事罔涯,誠如領府事所達矣。上曰,再次祈雨祭時,諸執事等處,皆禁南草飮酒,虔誠致祭事,着實分付,可也。壽興·九萬曰,臣等微誠,雖不能感回天意,當依聖敎,盡誠祈禱矣。上曰,赦者,小人之倖,而第弭災之策,靡所不用其極,故今有疏決之擧矣。壽興曰,每因旱災,連歲疏釋,以罪囚無多,而若以憫旱之故,事關贓汚殺越之類,竝皆赦宥,則實非應天弭災之道矣。上曰,前旣申飭八道,輕罪雖已放釋,而重罪中,或有冤枉,感傷和氣者,則參酌疏釋,可也。信圭曰,時囚罪人,先爲疏決乎?上曰,唯。信圭,跪讀時囚罪人文案,至鄭昌會,壽興曰,此人,誠難擧論矣。上曰,難免入己之罪,仍至尹尙履。上曰,此因全羅監司狀啓而囚禁矣,事未究竟,情狀且惡耳。九萬曰,如此之罪,誠難擧論矣。文重曰,渠稱以欲備軍器,而難免入己之罪矣,仍。至洪有龜,上曰,剖棺露尸等事,殊甚慘矣。姑待査覈之來而處之,仍。至安處亨,上曰,觀其元情後處之,仍。至崔援,上曰,此與前察訪無異,削職放送。上曰,徒配罪人,先爲疏決。信圭跪讀京畿道文案,至柳德三,上曰,此人還上虛錄之罪耳,何以處之耶?壽興曰,前者如此之罪,皆得蒙放矣。上曰,放。至金尙鳴,壽興·九萬曰,雖有尸居不職之罪,輕於虛錄之罪矣。上曰,放。至李瞻漢,上曰,此因臺啓定配,何以處之耶?載嵩曰,此人,情狀甚惡,固難輕釋矣。信圭曰,此難免怯奸之律矣。上曰,仍。信圭,又讀公洪道文案,至全興敏,壽興·九萬·載嵩曰,此人,欲免不能候望之罪,終始欺罔之狀,誠爲痛駭,固難放釋矣。上曰,有欺瞞之罪,仍。信圭,又讀江襄道文案,至李三錫,上曰,此人,以出入近侍之臣,欺罔納招之狀,殊甚可惡,仍。至崔元立,上曰,定配未久耳。信圭曰,以流三千里,減等爲徒年,而此則異於入己之罪,宜有參酌之道矣。壽興曰,實有可恕之道矣。上曰,放。信圭,又讀咸鏡道文案,至崔尙仰·朴斗卿。壽興曰,雖爲減等,似難全釋矣。上曰,旣已限滿,放。至李有湸,上曰,癸亥年減等耳。載嵩曰,李有湞之承服,由於此人矣。九萬曰,此人,當初有何可生之道乎?壽興曰,知情不告,死有餘罪,而有明白指證之功,容有可恕之道矣。上曰,放。至金元九,上曰,癸亥年頒赦疏決時,因淸城府院君金錫胄所達,減等耳。壽興曰,雖已減等,罪狀至重,固難放釋矣。上曰,仍。至李章建·李弘述,上曰,仍。上曰,徒配罪人,旣有疏決,各道不限年流三千里減死定配罪人,又爲疏決。信圭,又讀公洪道文案,至冕,上曰,仍。信圭,又讀江襄道文案,至李三達·千永善,上曰,仍。信圭,又讀全羅道文案,至尹夏濟·朴瀗·李震洘·李昌耉·□廷藎·鄭濟先,上曰,仍。信圭,又讀慶尙道文案,至李重耉·李□耉·尹隆濟·尹敬濟·金楚三·李聖賚,上曰,仍。至權大運,上曰,何以處之耶?壽興曰,罪狀至重,不可輕議耳。九萬曰,旣撤圍籬,則朝家已有參酌之道,今難更爲擧論矣。載嵩曰,罪名雖重,年過七十,參酌,似好矣。上曰,量移,何如?壽興曰,罪狀重大,問于三司而處之,何如?上曰,三司,各陳所見,可也。梓曰,年過七十,已爲朝夕垂死之人,情甚矜惻,量移誠好矣。致熏曰,臣意亦以量移爲好矣。曅曰,以執法之論言之,罪名至重,自下陳達,殊甚非矣。上曰,安置已久,量移,可也。至丁昌燾,載嵩曰,以問目見之,減死定配,可怪矣。文重曰,昌燾定配時,臣以刑房承旨入侍,故詳知顚末,則無知情之事矣。九萬曰,臣不參此獄事,故雖未詳知,聞閔鼎重之言,則無豫知之事云矣。壽興曰,昌燾,最爲緊出,故累次受刑,而以情迹言之,實無同參之事,減等,似好矣。上曰,以緊出之故,入於鞫廳,雖受刑訊,若無豫知之事,則減等。信圭,又讀咸鏡道文案,至李象賢·李馥·吳始大·任翊·趙嗣基·洪宇遠·李沃,上曰,仍。至鄭弼周,上曰,何如?壽興曰,罪目見之,則得保首領,可怪矣。內間動靜漏洩之人,豈有可生之道乎?上曰,仍。至黃徵,壽興曰,雖無豫知之事,姑配遠地,可矣。上曰,仍。至李益亨·鄭休徵·金煥,上曰,仍。信圭,又讀平安道文案,至李凞釆。安命老,上曰,仍。至鄭維岳,上曰,渠之情態,雖是可惡,其父節死於邊上,聞其母年老,只似有可恕之道矣。載嵩曰,維岳,豈以士大夫責之哉?患失之心撑中,故有此可惡之行,第觀其父之節死,參酌,宜矣。九萬曰,維岳奸態,聖明旣已洞燭矣。以情狀言之,不宜擧論,而聞其老母,晝夜號泣云,渠母未死之前,生還相見,則實爲聖德事,而不當置在輦轂之下,放歸田里,似好矣。此意,臣坐賓廳之時,與載嵩,相議于壽興曰,維岳,登進士第,詣闕放榜時,孝廟,引見維岳,語及雷卿之事,玉涕潸然,雖蠢頑之人,豈無感動之心,而維岳,終無垂涕戚容之事云。渠之情態可惡,據此尤可見矣。雖或參酌,似難放歸京中矣。曅曰,維岳,以乃父之子,諂媚楨·李柟,極其狼藉,渠之情狀,實爲痛惡矣。上曰,如袤例,放歸田里,可也。至趙脩,壽興曰,此獄事,臣未詳知耳。上曰,出於點同之招,無顯著之情迹,與安命老有間耳。壽興曰,減等,似好矣。上曰,減等。至尹殷濟,上曰,仍。至閔熙,上曰,此與權大運,何如?壽興曰,渠之所言,關係甚重,與大運有異矣。上曰,福善在之說,所關甚大耳。載嵩曰,熙於其時無特別之惡矣。九萬曰,福善在之說,旣非語言之差謬,則自下實難以參酌陳達矣。壽興曰,福善在三字,旣是妄發之大者,則自下固難陳達矣。梓曰,福善在之說,若出於有意云爾,則雖被赤放之禍,可矣。豈有至今生存之理乎?如或暗昧,以此獲罪,臣未知可也。上曰,疑似間與大運,一例量移,可也。至李胤慶·沈檀·趙希孟·陸得立·吳始萬·權瑎·吳挺緯·盧瑀,上曰,仍。至朴安亮,載嵩曰,此事適出於臣待罪金吾時,故詳知曲折耳。男女雖是花奸,其女旣是有夫女,故欲免花奸之罪,以强奸倡言矣。逸曰,其女以强奸爲言,故成罪矣。上曰,放。至李斗鎭,上曰,仍。信圭曰,洪宇遠,自上有仍配之敎,故臣旣書仍,而臣有區區之所懷,惶恐敢達矣。李袤,以年老之故,特爲放釋,宇遠,年過八十,已爲朝暮之人,則依李袤事,一體放釋,何如?上曰,大臣之意,何如?壽興曰,宇遠,罪名極重,以年老之故,至於放釋,臣未知可也。九萬曰,此自上不可輕易處之,臣未敢仰達矣。載嵩曰,臣亦何敢仰達哉?上曰,大臣之意如此,仍配,可也。信圭·斗寅·逸·文重,先爲罷出。上曰,注書出去,刑曹判書招來。弘楨,出閤門外,招敏敍。炅入侍。上曰,時囚罪人,先爲疏決。敏敍,跪讀時囚罪人文案,至百年·春孫·自得,車起建·六善,上曰,仍。至李茂,敏敍曰,此非殺人,擅殺逃奴,故囚禁,而該曹欲放矣。上曰,放。至金午鉉·張立·李益華·李栯·李橚·李彬·李益新·李石堅·李格·李蕃·李芳,上曰,仍。至朴於叱同,上曰,放。至全興·尙訓·安忠善·元順哲·方有免·李武作·金楨·金悌英·金萬石·金永立·金勳·張時俊,上曰,仍。至李厚□禮,載嵩曰,以子之故,一向囚禁,其□爲非矣。上曰,放。至金礪·嚴太寬·京玉·生伊·朴己賢·海南·以中·泰碩·次善·水永·姜渭興·朴義良·文後先·金老郞·兪後尹·兪後說·兪後契·百連。上曰,仍。至李列雄·方士成,載嵩曰,十石不納之罪,元非大段矣。上曰,放。至永化,壽興曰,此其夫殺越人命,故捉囚此女,而其夫終不入來耳。敏敍曰,此非正妻,乃花妻也。僉相曰,如此類放釋,則無蹤可尋矣。上曰,仍。至田有昌妻一女,敏敍曰,此罪異於殺人矣。上曰,放。至金一尙·戒輝·元戒進,上曰,仍。至鄭愛信,上曰,此承旨輕囚放釋時,混入於其中矣,因刑曹啓辭,更囚矣。仍。至甘隱·金尙玉·金忠建·梁會明·朴以建,上曰,仍。至李文參·禮守·禮日·梁唜石,上曰,放釋後問啓。至金斗俊次知介也之,上曰,放。至趙二崇,上曰,仍。至允玉,上曰,放後徵贖。至私奴介也之,上曰,仍。至李有長,上曰,放。至乭石·徐宗碩·洪汝豪,上曰,仍。至李二白·無作只,上曰,仍。敏敍曰,全家徙邊,不爲擧論,故不得書入矣。上曰,唯。上曰,日氣甚熱,諸臣小退,可也。諸臣,趨出閤門外,小息後,更爲入侍。上曰,各道罪人疏決,而先看京畿道。敏敍,跪讀京畿道文案,至李壬申·李登景·張奉鶴,上曰,觀其原情,則條數不多,又非渠等斫伐之事耳。壽興·九萬曰,無顯著被捉之事矣。上曰,放。至李宗伯,載嵩曰,有夫怯掠,其罪重大,故自前如此之類,不爲輕釋矣。壽興曰,如此之事,益加嚴飭,宜矣。上曰,仍。至李得培,上曰,旣已限滿,且渠奴擅殺之罪,元非大段,放。至金順吉,載嵩曰,此事甚不明矣。敏敍曰,各官年久文書,今難見存矣。上曰,年久文書,不無閪失之弊,放。至嚴海世·嚴二先,上曰,與李宗伯無異,仍。至金德男·金叱同伊,上曰,此與李壬申無異,放。至鄭文益,上曰,當初無他罪,而只有誣諂之罪耳。壽興曰,豈有他罪乎?放之宜矣。上曰,放。至自男,上曰,白晝拔劒傷人,雖是可惡,而與殺人有異,放。至蔡煜,九萬曰,照訖代講,與科場用情無異,而徒年定配,實爲輕律,故招問刑吏,則照訖代講,元無充定水軍之律,故以徒年定配云耳。上曰,仍。至崔得先,上曰,定配未久,仍。至崔以碧妻今月·悌白·悌浩·戒建·一春·戒花,上曰,殺越罪人中情狀,尤有痛駭,仍。上曰,次看全羅道。敏敍,又讀全羅道文案,至李生,上曰,放。至尹起衡·金大裕·金義澤·鄭太福·靑立·李順立·揷沙里·李□□·李晉琥·李仁丁·守一·朴致績,上曰,仍。至李瑞翼,壽興曰,無出文書,故罪名如此極重矣。上曰與其父之罪輕重,何如?壽興曰,三錫之罪,甚於瑞翼矣。莫非欺罔天聽,豈非重罪乎?上曰,減等。至永堅,九萬曰,不入籍與否,令本道査出後處之,何如?上曰,査出後處之,仍。至巫女莫禮,上曰,何以處之耶?壽興曰,當初未得按法處斷,物情莫不駭惋,減死定配,實是失刑之大者,何可輕易擧論乎?九萬曰,壽興之言,誠是矣。上曰,仍。上曰,次看慶尙道。敏敍,又讀慶尙道文案,至鄭仁謙·李元直·李載楨·申乞金·延龍·莫龍·德京·山金·方好宗·李武世,上曰,仍。至河正男。九萬曰,此則甚於非理好訟矣。上曰,仍。至朴宗吉·李寅英·士云·崔己立·實賢·金春·金銀·方朴立·以善,上曰,仍。至皮愛先·李光弘,上曰,放。一女·田致井·愛生·李永俊,上曰,仍。至趙時淵,九萬曰,此與田致井事同,而其凶心,不過中毒之計,豈係於國家乎?然其情迹,極其凶慘矣。上曰,仍。至劉尙建,上曰,放。至以福·朴德立,上曰,仍。至黃信民·崔昌,壽興·九萬曰,吳道弘,旣已蒙敍,則此亦以爲參酌矣。上曰,放。至加應·金□□,上曰,旣是發狂之人,放。至李仁相·羅煥,上曰,仍。上曰,次看公洪道。敏敍,跪讀公洪道文案,至羅起鳳·孔尙雲·朴信明,上曰,旣知情狀之可惡,仍。至金起龍。上曰,仍。至李俊男。上曰,仍。至崔天佑·田得雨·張興達·李明琥,上曰,仍。至鄭好伯,壽興·九萬·載嵩曰,爲其兄上言之罪,似有可恕之道矣。上曰,放。至厚主·余時晩·鄭益僑·崔世良,上曰,仍。至朴尙賢,壽興曰,虛錄守令,旣已蒙放,此亦有可恕之道矣。九萬曰,虛錄,豈無其罪乎?敏敍曰,旣放虛錄守令,不釋此類,則豈不冤抑乎?上曰放。至高世昌,上曰,仍。至李得仁,敏敍曰,李茂,不被擅殺之罪,此亦放釋,宜矣。上曰,放。至林吉·鄭明長·鄭奉伊,壽興曰,罪目不明矣。九萬曰,必有干犯於殺人等事,故定配耳。上曰,仍。至栗仁,上曰,放。至李仁忠·文義發·金明遠,上曰,仍。至柳一男,上曰,仍。上曰,次看江襄道。敏敍,又讀江襄道文案,至一善·李成琥,上曰,仍。至崔益善,兪相曰,崔元立,旣放,則色吏,豈有不放之理乎?上曰,放。至禮金·尹有徵·趙銑,上曰,放。上曰,次看黃海道。敏敍,又讀黃海道文案,至南星,上曰,放。至金順明,上曰,仍。至金起興,上曰,放。至尹光殷。上曰,仍。至白隱金,上曰,放。至南克樞,上曰,仍。至敬順·閔斗星·朴柱天·李濟寬,上曰,放。至戒文,上曰,放。至莫龍·李聖根,上曰,仍。至徐仁敬,上曰,仍。至朴永海,上曰,仍。至順奉·李聖卨·林儀·柳五十立·李順奉·柳生民·金善良·成道一·慶允昌,上曰,仍。至孫國成,上曰,僞造文記,與非理好訟無異,仍。至李又新·李元行,上曰,仍。至金啓漢,上曰,放。上曰,次看平安道。敏敍,又讀平安道文案,至李大賢·康泰憲·吳敏德·金俊建,上曰,仍。至姜太白·高太和,上曰,放。至李己云·金順一,上曰,仍。至孫必先·林秀英,上曰,減等。至吳一先,上曰,仍。至李俊哲·朴石碧·朴千立,上曰,仍。至內八·靑伊,上曰,放。至裵英道·李之麟·劉義一·韓義忠·許世龍·金聲宗·余尙準·李明·張希發·李哲·金義賢,上曰,仍。至韓金鉉,李尙燁,上曰,仍。至春今·業德,上曰,失火之事,出於無情,可恕矣。壽興曰,闕內失火,事係重大,故定配,而此是無情之事矣。上曰,放。至金世種·洪霨·姜碩望·金最剛·扈光老·洪道英·徐盤石·安克誕·李東白,上曰,仍。上曰,次看咸鏡道。敏敍,又讀咸鏡道文案,至朴興發·洪惡善·金得吉·方永金·金所用·鄭者斤男,上曰,仍。至蔡範夏·權大夏·宋之啓·張振文·張信文·張振亨·張信漢,上曰,仍。疏決遂罷。
致熏曰,臣開坐朝房時,有一漢,稱以壽進宮奴呈狀,而觀其呈狀,則其兄身死之後,其妻懷孕,故其姑,責以失行,則其女,敺打姑母,詬辱狼藉云。臣看來驚愕,欲移送刑曹而推治矣。臣退出閤門外時,府吏來言,其女,縊死於水口門外,殊甚驚怪矣。刑曹判書,今方入侍,其女縊死之由査出事,下詢而處之,何如?敏敍曰,其女縊死,雖是驚駭,時無呈狀發告之人,且閭巷間,必或因私鬨,每有此弊,査出,似難矣。壽興曰,呈狀宮奴,今方見存,則縊死之由,何難査出乎?上曰,令刑曹査出,可也。上曰,吏曹堂上·郞廳,方在被論中,故不得開政云,推考旣已允從矣,開政斯速事,分付。梓曰,臣有區區所懷,惶恐敢達。李夏鎭,當初雖以科場用私,被罪,末俗囂囂,出榜之後,例多人言,而夏鎭則無顯著之事矣。當此疏釋罪囚之日,其名不載於文案,未登睿覽,恩宥之典,獨不及於旣首之日,似爲矜惻,職牒還給事,下詢于大臣,何如?載嵩曰,金錫胄,請罪夏鎭之日,臣亦入侍,其爲罪目,不過科場用私,亦無顯著之事,職牒還給,似無不可矣。上曰,令該曹職牒還給,可也。九萬曰,卽今朝〈?〉乏人莫甚,而無故之人,亦有自廢,而不爲用者,臣待罪本兵時,李畬曾除北評事,其時畬父病危篤,而試期迫近,本道有催促下送之請,畬呈狀于本曹曰,父病今方危劇,試期前,決難捨去,京試官,依例差出下送,則稍待父病少間當下去云,而且呈狀于本曹。臣以其意,措辭入啓,則自上特爲許遞,初非出於畬圖遞之意也。尹趾善之論斥,殊爽其實,似聞趾善,不以失言之意,陳達於筵中,在畬之義,似無更爲引嫌之義,而下鄕經年,終不上來,今番殿最,又爲居中云。畬之文學,誠甚可惜,不可一向廢置,中考蕩滌,使之從速本來,何如?載嵩曰,尹趾善,卽臣一家之人也。追聞畬見遞時曲折,頗悔當初之誤達矣。上曰,左相所達,是矣。初非厭避之狀,予亦知之。尹趾善之所陳達,出於爽實,則畬之經年退在,終不上來,殊甚未安,中考蕩滌,使之上來。壽興曰,永慕殿秋享大祭當次,而自上方有脅痛之候,攝行之意,敢達矣。上曰,每令攝行,情所未忍,所患不至大段,今番則決難親行耳。九萬·載嵩曰,若犯夜親行祀事,則添傷之患,勢所必至,群情實爲憫慮矣。上曰,姑觀一兩日,若有少愈,則當親行矣。壽興曰,一二日間,雖有少愈之候,若犯夜勞動,則必至於大段添傷,不避瀆撓,惶恐敢達矣。上曰,今番則決欲親行矣。卿等之請如此,當許令攝行矣。壽興曰,國家不幸,每値凶歉,公私赤立,更無着手處,而今年旱災之慘,又如此,以臣淺見,實無善策,而凡傷財害民之道,大小興作之事,一功不爲,則民庶有蒙惠之路矣。目今江都,方設築城之役,而自禁衛營,六百石米,先爲載送云。當此人民飢餓之時,費了一石,實爲切憫,姑爲停罷,稍待年豐,更爲施役,實爲便好,此意與左相,同差祭官商議矣。上曰,他大臣之意,何如?九萬曰,當初以江都築城事定奪時,臣亦入侍,略陳所見矣。蓋自先朝,每有此議,遷就未果,故今者必行築城,而臣曾觀江都形勢,若夫長江之後,則以城禦敵,恐未可必也。臣之愚意,本來如此,姑爲停役,殊甚便,當問于主管大臣而處之,似好矣。載嵩曰,若夫長江之險,則更無所恃,雖有堅城,何益於禦敵哉?目今傷財害民,無過於此,姑爲停止,殊甚便好矣。壽興曰,以往事言之,尹堦,築城於甲串也,費了七千石云。甲串小城而所費如此,若築此城,則費了幾萬石耶?卽今費一斗使一民,實爲憫切,問于主管大臣,從容得其財力後,更爲施役,何如?上曰,若築此城,似有得力之道,故方爲施役矣。諸大臣之言如此,問于主管大臣爲之,可也。九萬曰,必送有司堂上問之,宜矣。上曰,唯。上曰,冬至使赴京時,得其諉書契譯官,必有論賞之道,主管者誰耶?九萬曰,安日新·張鉉,主管爲之矣。壽興曰,必有此路,渠亦聳動矣。上曰,別單書入,可也。上曰,此兩譯外,亦有論賞者乎?壽興曰,先來得其文書者,亦必有論賞之道矣。九萬曰,文書,雖一丈,有緊者,雖累丈,有不緊者,觀其文書緊不緊,參酌論賞,可矣。上曰,當觀文書緊不緊,次次論賞耳。九萬曰,張鉉,得其皇帝元文書,此尤難矣。上曰,別單書入時,依前付標以入,可也。遂罷出。
兵曹判書趙師錫疏曰,伏以,臣稟賦虛薄,素多疾病,少有勞役,諸症輒谻,居恒將息,若保嬰孩,理繁耐劇,本非所期,自授本任以來,累辭不獲,黽勉行公,今已十有二朔矣。氣力日就淍殘,精神日就消耗,對簿閱牒,昏若襲霧,隨窠擬代,茫如迷醉,而猶不至於視聽俱閉,動作須人,故思欲策憊勵鈍,殫心竭慮,仰答鴻恩之萬一,及至大政之日,素患眩暈之症,觸暑更發,罷歸私次,未及入戶,火昇痰菀,氣逆神迷,朝衣未脫,猝致僵仆,投藥移時,僅得回甦。自是以後,靡日不然,凜澟危喘,難保晨夕,三度請急,實緣疾勢之危苦,不獨專出於循襲故常,而加由之命,特下常格之外,臣誠銜恩戀寵,感激異數,固當卽起趨走之不暇,而顧此患症,非一時偶發之比,積勞所傷,根委已痼,自春徂夏,發作無常,湯劑針焫,無一奏效,祗是屛務處閑,安心靜養,庶可望一分之減,而此職不解,則此務難解,此務不解,則此心難安,而此病終無可去之日,臣情到此,亦云急矣。設令臣雖無疾病之難强,以臣昏愚疎濶,決難久叨匪據,以責其成,矧爾痾痒以瘁其身,死生以撓其心者乎?玆敢不避煩猥,冒死呼籲,伏乞聖慈,俯察血懇,將臣本兼諸務,竝許遞免,俾得安意將息,以尋生路,千萬幸甚。答曰,省疏具悉。卿其安心勿辭,調理行公。以上出燼餘
上在昌慶宮。停常參·經筵。
夜五更,流星出玉良星下,指巽方天際,狀如鉢,尾長四五尺許,色赤,光照地。
祈雨祭。
藥房都提調金壽興,提調金萬重,右承旨李世翊啓曰,伏未審夜來,聖體調攝,若何,脇下牽引之候,加減,何如?昨日劑入柴陳湯,其已進御否乎?臣等不任憂慮,敢來問安。答曰,知道。牽引之候,姑無加減,湯劑未及進服矣。
李東溟,以備邊司言啓曰,以江都城役事,昨承下敎於榻前,退出後,使本司有司堂上,往問於判中樞府事臣閔鼎重,則以爲,江都築〈城〉之議,蓋自孝宗朝完定,而朝家多事,有所不遑者,已過三十餘年,臣嘗慨然於中,適受軍門提擧之任,敢陳先築一面之請,浮石之役,纔已始事矣。意外有此風旱之災,朝廷爲慮煩費,使之還寢,則惟當奉承而已,此非軍門自專之事,何敢妄守己見,固必於其間哉云矣,敢啓。傳曰,知道。江都築城,終不可已,而此時動役,似涉難便,今姑停止,可也。朝報
戶曹啓曰,永昭殿祭奠,一依宗廟例,用犧牲設行事,曾自禮曹啓下爲白有等,以常膳蜜果所入物種裁減別單,啓下爲白有如乎,同祭奠常饌蜜果,自七月還用事,自禮曹移文本曹是白乎等以,前日所減物種價米抄出,開坐于後爲白在乎,以此復舊之意枚移宣惠廳,何如?依允。謄錄
宋昌啓曰,卽今廳中,位甚不齊,出納極其苟簡,新除授左副承旨李東溟,同副承旨朴泰遜,竝卽牌招,使之察任,何如?傳曰,允。
李世翊啓曰,行知中樞府事閔鼎重,行知中樞府事李尙眞箚子到院,而以祈雨祭齋戒,留院之意,敢啓。傳曰,入之。
行知中樞府事閔鼎重箚曰,伏以,臣昨奉疏決時亦爲入侍之命,而所患賤疾,入夏添劇,委頓垂盡者,已至六十餘日,近幸略有生意,而猶不能自力於趨走拜跪之禮,竟不得祗承,臣續奉江都城役停罷當否問啓之命,玆事關係重大,尤當請對面陳,而病勢如此,又不能焉,臣罪萬死萬死。且臣,曾將禁衛提調李翊,久不行公之由,啓陳請改,而及其出代,以其方有變通之議,言于銓曹,姑待處分矣。緣臣病發,旣不能仰稟於筵席,又未卽回報於政官,仍致重任曠缺者,至於數月之久,妄率之罪,益無所逃。伏乞聖明,亟命有司,治臣前後負犯,以嚴朝綱。臣無任惶愧竢罪之至。答曰,省箚具悉卿懇。旱魃肆虐,雨意愈漠,言念民事,憂心如惔,實不知所以攸措也。病患如此,不得進參,別無所傷,箚末事,伊時果有商議變通之敎,則分付該曹,徐待處分,少無不可,雖緣鼎席之不備,迄今遷就,此不過事勢之適然,於卿有何妄率之失乎?予當面議于大臣而處之,卿其安心勿待罪。仰傳曰,遣史臣傳諭。
行知中樞府事李尙眞箚曰,伏以,嗚呼,彌月之亢旱,浹旬之惡風,無物不焦,百穀盡枯,望斷西成,民將盡劉,國之危亡,可立而待,似此天災,振古所無。此聖上所以驚愓憂遑,乃有責躬之旨,至下求助之敎,而疏決罪囚之擧,亦出於至誠應天,無不用極之意,則凡厥在廷之臣,孰敢不爲之竭心殫力,奔走承奉,而臣本衰朽,已作棄物,近因傷暑,宿症添劇,昨又患癨猝重,不省人事,欲起還仆,終未能致身於諸大臣之後。昏昏之中,猶自知罪,而神思茫然,文字難就,自劾之章,亦至經宿,朝來稍愈,彌覺惶恐,始以竢罪之意,仰瀆於宸嚴之下,而適當聖候調攝之時,且是淸齋虔禱之日,煩猥至此,罪戾已積。況此民事罔極,聖上憂勤之際,臣固蒙無知識,方且伏枕昏憒,不得進一言效一策,以替前席之面奏,有臣如此,將復焉用?愧懼之心,於此益甚,而實亦罪之尤大者也。伏願聖上,俯垂諒察,亟賜罷斥,仍命勘治,則公議私分,不勝幸甚。臣無任兢霣震駥之至。答曰,省箚具悉卿懇。旱魃肆虐,雨意愈漠,言念民事,憂心如惔,不知所以攸措也。病患如此,不得進參,有何所傷,卿其安心勿辭焉。
傳于李東溟曰,春間閔判府事請對引見時,判府事,以數萬出身閑遊之頃,爲屬於扈衛廳,而應行節目從容磨鍊之意,陳達蒙允,節目今已磨鍊,通議于廟堂云耶?
上在昌慶宮。停常參·經筵。
下直,靑丹察訪金玉鉉,彌助項僉使金世樞,蛇梁萬戶趙邦秀,鎭東萬戶李信得。
藥房啓曰,伏未審夜來,聖體調攝,若何,脇下牽引之候,加減,何如,昨日劑入柴陳湯,其已進御否乎?臣等,不任憂慮,敢來問安。答曰,知道。牽引之候,姑無加減,湯劑未及進御矣。不至大段,自可差愈,勿爲問安。
備忘記,再次祈禱之後,惡風旱災,愈往愈酷,一日二日,雨意邈然,瞻昂昊天,曷惠其寧?憂心焚惔,寧欲溘然無知也。自惟誠意淺薄,不足以感激天心,而民事之罔極,已到十分地頭,責躬親禱之擧,不容少緩,其令禮官,不卜日卽爲擧行。
柳之發,以刑曹言啓曰,疏決時,各道定配罪人,一從本道上送徒流案修啓,而徒流案上來後,徒配之類,則分授各該掌,一時修正矣。熊川定配罪人李枝華,以奪嫡專財設計之罪,受刑邊遠定配,到配狀,四月二十二日啓下,衿川徒年罪人朴贊益,陽川徒年罪人尹承孝,以社稷壇至近處,張樂會飮喧聒之罪,決扙定配,四月二十五日啓下,而不入於本道春等徒流案,該掌色吏,不能檢出告課,疏決文書,夜中修正之際,未及覺察,漏落於入啓單子中,當該色吏,自本曹方爲囚禁治罪,而臣等,亦有不察之失,不勝惶恐。李枝華,罪名甚重,有難輕議,而朴贊益等,雖到配未久,罪名不至甚重,旣已決杖,當此疏決,或在可議之中,何以爲之?竝此敢稟。答曰,知道。朴贊益·尹承孝,放送,可也。
吏曹啓曰,守令有闕,政事,取稟。傳曰,過齋戒後爲之。
柳之發啓曰,祈雨祭親行事,命下矣。將事之際,承旨不可不備員,而都承旨柳尙運,在外未上來,右承旨李世翊,以親病受由,呈辭下鄕,無故行公者,只有四員,事甚苟簡,何以爲之?敢稟。傳曰,右承旨改差,卽爲口傳差出。
朴泰遜,以禮曹言啓曰,祈雨祭親行事,命下矣。自前祈雨親行處所,宗廟·社稷·南郊三處中,一從下敎設行矣,今此行祭,以何處爲之乎?敢稟。傳曰,當親禱于南郊,不卜日以初九日擧行。
朴泰遜,以禮曹言啓曰,今七月初六日,藥房都提調以下,請對入侍時,祈雨親祭,勿爲擧行,而山川等兩處,則遣重臣,其餘三處,則遣近侍祈雨事,榻前下敎矣。三次祈雨祭,風雲雷雨山川·雩祀,遣重臣,三角山·木覔山·漢江沈虎頭,遣近侍,不卜日來初九日設行事,知委,何如?傳曰,允。
柳之發,以御營廳言啓曰,本廳哨官閔明重之明字,誤以命字啓下,極爲惶恐,原單子中,改付標以入之意,敢啓。傳曰,知道。
吏曹口傳政事,以李濡爲左副承旨。
柳之發,以兵曹言啓曰,今七月初八日,行宗廟·永寧殿·永慕殿·永昭殿·山陵秋享大祭,差備軍之數,至於三百九十九名之多,而他無推移之路,不得已闕內啓下勿用處,及諸上司各衙門,派定軍士等,參量調用次,各其除出之數,別單書入之意,敢啓。傳曰,知道。
以成均館言啓曰,今七月七日,課製當爲設行,而大祭齋戒相値,今月內無故日,退行之意,敢啓。傳曰,知道。朝報
西原儒生李時等上疏。大槪,敢陳洪受疇侵誣先賢,及諸臣護黨欺蔽之狀,冀蒙睿察事。入啓。朝報
藥房都提調以下請對入侍時,上謂判中樞府事金壽興曰,今春,判府事閔鼎重,以本兵劇務,又兼禁衛大將,事多不便,請別出大將,故欲問議于大臣而處之,而其後大臣不備,未及變通矣。卿今入侍,卿意則以爲如何?金壽興曰,臣有淺見久矣。禁衛設立之初,故淸城府院君金錫胄,通問於臣等,臣以爲,本兵之長,本以煩劇之任,又兼大將,則人之精力,決非可堪。且今之爲吏·兵判者,不過以職秩相當中有人望者爲之,未必皆有將才,而遞易頻數,則軍門凡事,終不着實,莫如別出大將,專管戎務,兵判則依兩局例,只兼運色提調,事體便好云爾,則金錫胄,不以臣言爲非,而惟新創之初,未得大將可合之人,姑令兵判,兼領大將,以觀前頭云矣。禁衛營設立,不過四五年,爲兵判者,幾於逐年遞易,大將之任,如是數遞,而其能着實乎?爲此任者,精力有限,本兵酬應之浩繁,亦有難堪之勢,至於將任,無以兼察軍兵,習陳亦多,以中軍代行矣。以此之故,本營之設,今已累年,猶不成貎樣,不可無變通之擧矣。上曰,予意亦如此,而禁衛營新設之後,旣難數數變通。且緣大將之難得其人,遷就至此,而兵判,終難兼察,當與他大臣,面議變通矣。謄錄
李濡,以都摠府言啓曰,今日入直軍士,當爲中日習射,而旱氣如此,依前例限得雨間姑停之意,敢啓。傳曰,知道。
備忘記,傳于李濡曰,今下弓矢,鎭東萬戶李信得,二字缺給送。
行吏曹判書呂聖齊疏曰,伏以,臣本庸陋,最居人下,偏蒙鴻私,忝叨重任,尋常愧懼,若無所容,辭不獲免,黽勉供仕,苦待大政之過,冀得解免職事矣。三告加由之命,出於異數,揆以分義,固知不敢更瀆,而區區悶迫之懷,自不能已,冒死煩籲,惟聖明垂察焉。臣原無寸長,且蔑微勞,而一歲之中,連入兩銓,榮寵非常,古今罕有,豈不欲竭其心力,以效涓埃之報,而藻鑑不明,注擬失當,厚招物議,咎釁層出,將何顔面,更坐政席,每每做錯,以負我聖上委任之至意乎?臣之冒忝此任,今已經年,而都目又二過矣。都目是政官之瓜限,旣不可久專政柄,以防賢路,而況頃日諫臣之疏,亦陳其大政後必遞之例,引古事爲證,則公議所在,槪可見矣。臣雖欲貪戀恩寵,偃然仍冒,亦不可得也。且臣早嬰奇病,半生沈痼,精神耗損,形骸換脫,加以半邊不收之症,年來添重,而長在劇務,未能將息,必須及今解職,久久調治,然後庶有延活之望,若不速賜處分,則職務癏曠,公私狼狽。伏乞聖明,曲加矜憐,亟遞臣本職及兼帶等任,以遵舊例,以尋生路,不勝萬幸。臣無任戰灼祈懇之至。答曰,省疏具悉。卿其安心勿辭,從速察職。
兵曹參判鄭鑰疏曰,伏以,臣衰朽已甚,不堪供職,自遇暑炎以來,寢食俱減,長事呻痛,添得泄痢,元氣苶然。以此病勢,決無自力之望,呈單請急,出於萬不獲已,而喉司不諒,一向退却,臣之進退,其亦蹙矣。副貳之任,雖無專管之事,亦豈可虛帶職名,徒費廩祿,自速癏矌之誅乎?且臣疾病之外,又有情勢之不安者,頃日都目政,除授梨津萬戶朴尙恂,卽臣之庶孫女婿也。渠以守禦廳敎鍊官,入於久勤應遷之中,故本曹,不知臣有應避之嫌,循次備擬,至於受點,政罷之後,臣始送言,致令長席,引咎而待罪,臣一倍慚悚,無所容措。臣於伊日,適以點軍事,不在政席,而初不覺察,未能豫及之失,臣實有之,臣何敢諉以不參其政,而倖免昏謬之罪乎?事雖出於無情,而迹則涉於冒嫌,決不可一刻晏然於職次。伏乞聖明,亟罷臣職名,仍治臣不能遠嫌之罪,不勝幸甚。臣無任激切屛營之地。答曰,省疏具悉。卿其勿辭察職。
朴泰遜,以弘文館言啓曰,本院下番見存三員內,修撰尹德駿,以親病陳疏,有救護之命,修撰申二字缺未肅拜,副修撰□萬吉,方得暑感,症情不輕,而他無推移之員,每日入直,事甚苟簡,未肅拜人員,卽爲牌招察任,何如?傳曰,允。
傳于朴泰遜曰,親禱處所外,各樣擧行之事,必多有之,節目趁速磨鍊以入事,言于該曹。
備忘記,傳于朴泰遜曰,再次祈禱之後,惡風旱災,愈往愈酷,一日二日,雨意邈然,瞻仰昊天,曷惠其寧?憂心焚惔,寧欲溘然無知也。自惟誠意淺薄,不足以感格天心,而民事罔極,已到十分地頭,責躬親禱之擧,不容少緩,其令禮官,不卜日趁卽擧行。
行兵曹判書趙師錫疏曰,伏以,臣之病情,決難久據劇地,實通朝之所共知也。臣雖無狀,粗識分義之至嚴,如有一分自力之望,則何可避勞圖便,餙詐慢命,自陷於欺君罔上之科哉?臣於昔年,重遘毒癘,攻下太急,中氣暴陷,在人鬼關者,殆周一朞,幸賴親舊之救助,服蔘幾數百餘兩而後,始尋生路。自是以來,形骸雖存,而六腑諸臟,固已無一不受傷者,三字缺以剝之,水土以痼之,一縷餘喘,澟澟欲絶,少失將攝,危症輒發,自護微軀,若保嬰兒,謹避外邪,如逢大敵,蓋以虛人受風,醫家大戒,矧又頑痰滯傷,勞火。
上在昌慶宮。停常參·經筵。
答忠原儒生李時等疏曰,省疏具悉。爾等,痛先賢之被誣,嘆是非之淆亂,封章齊籲,極力伸卞,其所論列,亦甚明快,予用嘉尙,至於該曹之不顧人言,以得罪斯文之人,肆然擬望,誠可謂無嚴矣。第大臣惟事護黨等語,殊甚無據也。
傳曰,昨日再次祈雨祭祭文中,罪己責躬之語,極其草率,有乖於下敎本意,所當還出給改製,而日勢已暮,或慮明日受香差晩,循例啓下,而心甚未安矣。此必自本院,不爲着實分付之致,今番則明日祭文,分付於當該知製敎,俾無如前之弊。
傳曰,史官三員待命,騎馬九匹立之,大祭所內摘奸。
傳曰,今觀三角山等處祈雨祭祭文,略及罪己責躬之語,而全無懇迫哀籲之意,殊甚未安,此祭文還出給,使之卽爲改製以入。已上朝報
禁府啓曰,今此社稷擧動時,大駕左右考喧都事各一員,挾輦左右各一員,駕導左右各一員,駕後左右各一員,當直本府各一員,當以十員分差,而本府都事十員內,二員出使,假都事二員,令該曹趁卽差出,以爲分把之地,何如?傳曰,允。
傳曰,卒直長鄭台一發引,定於開月旬前云,造墓軍五十名,限五日赴役事,分付該道。
朴泰遜啓曰,十一日,文臣殿講日次,取稟。傳曰,停。
注書金弘楨,解見任。
上在昌慶宮。停常參·經筵。
藥房啓曰,伏未審數日來,聖體調攝,若何,脇下牽引之候,抑復何如?前劑入柴陳湯,連日進御,盡於今日,而諸醫以爲,此藥不可不加進,前加入白芥子一錢,加進五貼,以爲收效之地云。今日劑入宜當,臣等區區憂慮,敢來問安。答曰,知道。牽引之候,顯有差歇之效矣。
以任翊元爲假注書。
傳曰,史官五員待命,騎馬十五匹立之,祈雨祭所內摘奸。朝報
夜一更,流星出牛星上,入巽方天際,狀如鉢,尾長四五尺許,色赤,光照地。
上在昌慶宮。停常參·經筵。
備忘記,藐予否德,逢天憚怒,致此前古所未有之災沴,正當萬寶收成之節,亢旱惡風,彌月浹旬,虔誠祈禱,已過三次,而其雨其雨,出日杲杲,一兩日之內,終不得霈澤,則哀我赤子,其將塡壑,言念及此,憂心如灼,寧欲自焚,以答天譴,而不可得也。顧予誠意淺薄,不足以感回天心,民事罔極,已到十分地頭,亟欲代犧親禱,以慰喁喁之民望,而因大臣之力請,姑令攝行矣。今則病愈而災急矣。竭誠哀籲,不容少緩,其令禮官,不卜日以十一日擧行,而處所,定於社稷。
傳曰,訓鍊大將申汝哲,許遞捕盜大將之任,使之從速察任事,下敎矣。今觀備邊司進不進單子,以有故懸頉,其尙不行公,可知,殊甚未妥。況明日擧動時,決不可以中軍代行,卽爲牌招。
政院啓曰,明日擧動時,兵曹多有擧行之事,而判書趙師錫,時未出仕,卽爲牌招察任,何如?傳曰,允。
傳曰,今此社稷擧動時,諸執事以下,齋沐虔誠,及禁酒南草等事,一依前日下敎,各別嚴飾。
政院啓曰,社稷祈雨祭親行事,命下矣。大提學李敏敍,卽爲牌招,祭文使之製進之意,敢啓。傳曰,知道。
傳曰,今此擧動時,自長慶門由弘化門作路,而輦排則明政門外擧行事,分付。
傳曰,今此親祭祭文中,罪己責躬之意,別爲措辭製進事,分付。
傳曰,今此親行祈雨祭,日子臨迫,應行節目,斯速磨鍊以入。
吏曹口傳政事,以任弘望爲兵曹參議。已上朝報
吏批,以李濡爲承旨,任弘望爲兵曹參議,任元耉爲掌令,金昌集爲正言,李師命爲戶曹參判,尹敬敎爲大司諫,李楨來爲鏡城判官,金世翊爲全州判官,南弼星爲潭陽府使。
兵批,以尹沆爲假內乘。
李東溟,以禮曹言啓曰,社稷祈雨親祭,不卜日以十一日擧行事,命下矣。取考乙卯四月社稷親祭時謄錄,則殿下服色,依庚寅年例,親祭時,例以黑團領袍·玉帶·黑靴子行禮,陪香時亦服,而百官則黑團領陪祭。用樂一節,因本曹啓辭,議大臣亦依庚寅年已行之例,以用樂定奪矣。今亦依此磨鍊以入之意,敢啓。傳曰,知道。
又以禮曹言啓曰,大祭親行時,例爲殿下散齋二日,致齋一日,今此社稷親行,日字已迫,自上自今日,散齋於別殿,明日致齋於祭所,諸享官及近侍之官,應從升者,亦自今日,散齋於本司,明日致齋於享所,三字缺明,先詣享所,大駕將至,以黑團領,祗迎大駕,詣齋所四字缺依例私習,俾無失儀事,知委,何如?傳曰,允。
李濡,以兵曹言啓曰,本曹堂上四員內,參判鄭鑰,今方入直,身病極重,而以齋戒,陳疏未入,參議未差,無故之人,只臣師錫及參知鄭勔,明日擧動時二行缺曹口傳政事,兵曹參議,以任弘望爲之。
傳于柳之發曰,諸承旨及侍衛將士,延喜門外待令事分付。
政院啓曰,丁巳·辛酉兩年社稷親祭擧動時,雜人一切禁斷事,分付各司,使之各自嚴餙,毋踵前習,且五字缺致有兵馬雜踏喧譁之弊,故到夜晝介落後,使挾輦砲手羅立侍衛事,入啓定奪矣。今亦依此例,十分嚴餙于各該司,令訓局馬兵及御營別武士,禁軍等,右列則留駐於景福宮前,左列則迤過慶德宮前路,竝勿入夜晝峴,俾無紛踏之患,何如?傳曰,允。
上在昌慶宮。停常參·經筵。
大駕,詣社稷入幕次後,藥房·政院·玉堂問安。答曰,知道。
祭正時,三更四點,開門,二更一點。
傳曰,史官一員待命,壇所內摘奸。朝報
禮曹啓曰,傳曰,曾於丙辰年四月祔太廟後還宮時,出宗廟門外,變着白袍矣。宗廟·社稷,事體宜無異同,而今此節目中,直以變服於幕次,磨鍊以入,幕次旣在於社稷大門之內,則自此直爲變着白袍,似爲未安,問啓事,命下矣。曾在乙卯年社稷祈雨親祭行禮後,還大次,改具白袍還宮,而別無易服於門外節次,而且考丙辰年祔廟儀注,則易服幄次,亦不在門外,而設於大門之內矣。今此易服處所,旣在於壝門之外則,行禮後直爲易服,似不至爲大段未安,而自上若以易服於壝壇至近之地,爲未安,則易服幄次,依丙辰祔廟時例,設於大門之內,似當。以此意分付該司,而內入出還宮儀注,還下付標以入,何如?傳曰,依啓。
上在昌慶宮。停常參·經筵。
夜一更,月暈,白雲一道如氣,起自南方,直指北方,長竟天,廣尺許,良久乃滅。
政院啓曰,今日親祭時刻,正時旣奏之後,因祭官百官未及整齋,致令外辦啓達,未免過時,通禮院當該官推考,次知守僕,令攸司囚禁治罪,何如?傳曰,允。
祭罷後,藥房·政院·玉堂·二品以上·六曹·大司憲問安。答曰,知道。
政院啓曰,大駕還宮時,大次乘輿節次,及到門內,易服少次時降輿節次,不爲趁卽啓請,以致遲延,殊甚未安,當該通禮,推考,何如?傳曰,允。
大駕還宮後,藥房·政院·玉堂問安。答曰,知道。朝報
傳于李東溟曰,后稷神位前籩一器所盛餠子,太半頹落,殊欠敬謹之道,當該典祀官,推考。
薦俎官朴信圭來啓曰,今曉將事時,所薦俎匣上蓋,頗大於二字缺匣手指,難於周握,而授受之際,不能致詳,未免墜地,至敬之地,失儀至此,臣不勝惶恐,敢此來詣待罪。
李濡,以禁府言啓曰,以京畿推考敬差官啓本刑曹貼目,弑殺姑母罪人亥玉,移本府處置事,允下矣。係是綱常,依例府都事,發遣拿來,何如?傳曰,允。
又以備邊司郞廳,以左議政意啓曰,上年使行,購得文書員役書事,臣親承下敎於榻前矣。臣等,奉使在彼地時,泛聞南北及西方有事之處,員役中解事之人,各出私財,多方購得其文書,今從其事機之緊歇,第次書啓矣。前例相考次,曾前使臣書啓單子,粘連以入事,亦承下敎,而問政院·吏曹·備局諸處,則使臣書啓單子,本無啓下各處之規云。政院則只有因使行有事,一行員役及先來軍官論賞備忘記謄本,備局則只有累度使行文書,購得人,追後自備局,都合抄出啓下單子,此則非使行出來後卽爲書啓者,故勿論行中有事無事,元無先來擧論之事,兩項前例,與今書啓,似有不同者,而他無可考,曾前備局啓下單子一張,貼連以入之意,敢啓。傳曰,知道。
上在昌慶宮。停常參·經筵。
下直,安山郡守權世經,昌平縣監兪德堅,牛峴僉使李尙彬,臨淄僉使朴誠臣,惠山僉使金訥,龍媒萬戶申汝淑,牙山縣監金哲,濬源殿參奉趙儀漢,安興僉使韓浹,羅暖萬戶李發英,安州牧使申厚明,寅火堡萬戶南聖敎,多慶浦萬戶高命老,助羅萬戶車景胤,阿山萬戶崔益昌。
政院啓曰,吏曹郞廳來言,今日爲政事命下,而參判任相元,上疏入啓,判書,亦以身病陳疏,不能開政云。判書呂聖齊辭疏到院,而才已出仕,旋又引疾,事涉未安,故退却不捧矣。卽今參判疏批未下,無他推移之勢,判書呂聖齊,牌招開政,何如?傳曰,允。
吏曹參判任相元辭職上疏。入啓。答曰,省疏具悉。卿其勿辭察職。
校理洪萬遂上疏。大槪,敢陳區區所懷,以應明旨,仍暴病重實狀,冀蒙恩遞事。入啓。
藥房啓曰,昨者乘輿遠出,達夜行事,調攝之餘,致傷必多。伏未審夜來聖體,若何?脇下牽引之候,加減,何如?圭璧旣卒,尙無感格之效,伏想聖心憂勞,必倍於前,永慕殿望祭且迫,而桑林之禱,纔過數日,決不可又爲親行,許令攝行,不勝幸甚。臣等不任憂慮,敢來問安,竝此仰稟。答曰,知道。微誠未格,天意漠然,反躬自省,慚懼何顔,莫重祀事,每令攝行,揆以情禮,有所不忍。卿等勿慮,所患不至添傷矣。
傳曰,下直守令·僉使,引見。
京畿監司書目,廣州呈,以獻納趙宗著辭職上疏上送事。啓。答曰,省疏具悉。爾其勿辭,上來察職。
左參贊申晸辭職上疏。入啓。答曰,省疏具悉。卿其勿辭,從速察職。
修撰尹德駿上疏。大槪,臣酷被李時等醜辱,不可抗顔榮次,伏乞亟治臣罪,以快人心事。入啓。
傳曰,下直守令·僉使,留待。
政院啓辭,吏曹判書牌不進,參判疏批已下,參判牌招開政事。傳曰,允。
持平洪受漸啓曰,臣於安置罪人權大運等量移還收之啓,誤以遠竄書呈,莫重進御文書,如是錯誤,臣之昏謬不察之失,著矣。臣何敢晏然仍冒臺席乎?請命遞斥臣職。
大司憲李䎘啓曰,臣於安置罪人閔熙等還收量移之啓,誤以遠竄罪人書入,昏謬不察之失,已無所逃。且於廣州留守李選推考緘答,本府今當照勘,而臣曾忝留司,荐遭喪威,運柩營葬時,亦有將校輩顧見之事,臣因循舊例,不能禁抑,則何敢獨免臺參,晏然照入乎?以此以彼,俱不可一刻仍冒,請命遞斥臣職。答曰,所謂將校輩顧見之事,已有舊例,李選之曾以此被參,實是外意,於卿有何可避之嫌乎?勿辭,亦勿退待。
答持平洪受漸曰,勿辭,退待物論。
院啓,請罪人金重夏嚴鞫處斷事。請依該院回啓,還收陳告奴婢結給壽進宮之命,誣罔陳告人,令該曹科罪,以杜後弊事。臺諫之職,上匡君父,下糾官邪,責任甚重,決非人人所可輕授者也。新除授司憲府掌令楊顯望,不待公議之歸一,銓曹之薦望,而特命別敍,苟然通淸,已非難愼之道。且其爲人,歷試中外,才望未著,行身不謹,多有訾謗,除目之下,物情俱駭。請司憲府掌令楊顯望改正。新啓,社稷親祭時,第一位牲匣傳授薦進之際,薦俎官,只奉其蓋,捧俎官,徑先去手,致令牲匣傾覆於席次,莫重祀享,殊甚不敬,雖云無情,難免其失。請親祭時當該薦俎官·捧俎官,竝罷職。生民休戚,係於守令之賢否,苟非其人,則貽害無窮,況此災荒之歲,尤當愼擇。新除授博川郡守金大有,闒葺無能,全不省事,曾試一縣,到卽見敗,及授本郡,人皆爲駭。玉果縣監吳命說,性本愚濫,年且衰耄,非但不合於莅民之官,且前任南郡時,多行貪鄙之事,至於罪謫,當時隣邑守令,至今唾鄙,如此之人,不可畀以守牧之任。請博川郡守金大有,玉果縣監吳命說,竝遞差。答曰,不允。此不過無情之事,罷職之罰,似爲太過,竝推考。
備忘記,嗚呼,釋衰着權,代犠祈禱,實出於爲民不得已之擧,誠意淺薄,未回天心,秋涼漸生,亢陽愈酷,百穀焦爛,田野濯濯,哀我黎民,靡有孑遺,夙夜遑遑,若恫在己,罔知所以攸措也。不可以親禱之纔行,而有所等待,其令該曹,南郊,遣大臣,龍山江·楮子島,遣重臣,不卜日連次設行,祭文,亦令大提學製進,而祭文中罪己責躬之意,別爲措辭添入。
傳曰,遇災警懼,罪己求助之敎,宣布已久,而仄聽累日,嘉言罔聞,至於玉堂,身居論思之地,匡救闕失,宜在人先,而尙今寂然,兩司之臣,亦無應旨進言之擧,無乃不足與有爲而然歟?予實慚歎也。
副應敎李墪上疏。入啓。答曰,省疏具悉。洪受疇之侵侮先賢,人孰不知,而乃以學儒之疏,謂之可駭,予實未曉也。勿辭察職。
答校理洪萬遂疏曰,省疏具悉。進言之誠,予用嘉尙,可不體念焉?疏中事,旣已分輕重酌處矣。爾其勿辭,調理察職。
答修撰尹德駿疏曰,省疏具悉。學儒之疏,出於爲先賢卞誣,而今乃以無據陰險等語,公肆譏斥,誠可異也。爾其勿辭,救護父病。
吏曹判書呂聖齊上疏。大槪,臣之病伏情勢,決無復出供仕之望,召牌之下,竟未祗赴,亟罷臣本職及兼帶等任,以正臣違慢之罪事。入啓。答曰,省疏具悉。卿其勿辭,從速察職。
正言徐文裕啓曰,臣卽伏見備忘記,辭旨嚴切,警責備至,至以兩司之臣,亦無進言之擧,無乃不足與有爲之敎,臣惶隕慚恧,不知所以置身也。臣以無似,忝居言責,雖無所裨補萬一,而愛君憂國之誠,自謂不後於人,惟其識見謏陋,才智淺短,尙未能進一策劃一計,仰答聖上憂勤求助之盛意,宜乎聖上之慨然興歎,有此下敎也。臣之貪默不言之罪,萬殞難贖,其何敢一刻冒據臺席乎?請命鐫削臣職。答曰,勿辭,退待物論。
今日下直守令引見時,今日政新差臺官,卽爲牌招察任,守令署經事,榻前定奪。
副校理李頤命,修撰申啓華上疏。大槪,臣等,伏見備忘記,辭旨警切,責勵深至,相顧慚恧,不知死所,亟治臣等之罪,以爲人臣貪默者之戒事。入啓。答曰,省疏具悉。爾等勿辭察職。
禮曹啓曰,命下矣。四次祈雨祭,依聖敎,不卜日,來十五日設行之意,知委擧行,何如?傳曰,允。
今日下直守令引見時,慶會樓池邊蜥蜴,慕華館童子及盲人祈雨,屛柳設行等事,愍忠壇及近地戰亡處,爲先遣官致祭事,庚辛餓死人等處致祭事,閉南門,開北門,遷市等事,亦爲依例擧行事,竝令分付該曹事下敎。社稷守僕,例於親祭時,有沐浴待令之事,而今番則不爲取稟,令攸司囚禁治罪事,下敎。
禮曹啓曰,南郊等三處祈雨祭,以十五日設行之意,纔已入啓矣。卽聞十五日,乃屬祭正日,城隍位版,以十四日陪往北郊,十五日罷祭後,始爲還安云。屬祭及祈雨祭,勢難行於一日之內,若進於十四日,則龍山江·楮子島畵龍等事,難免有窘迫不及之患,不得已以十六日退行之意,敢啓。傳曰,知道。
政院啓曰,臣等,卽伏見下玉堂兩司備忘記,辭旨嚴峻,誡責備至,臣等奉讀未半,不勝漸恧惶悚之至。今此亢旱,振古所無,哀我民斯,大命近止,雲霓絶望,烈炎彌酷,焦勞之念,旣切於親禱之日,側怛之誠,益著於求言之旨,雖成湯之代犠責躬,宋仁之憫旱導言,蔑以加矣。凡在近侍之列者,所當披心腹悉所知,以副我聖上求助臣隣之萬一,而臣等,俱以無狀,待罪近密,識見淺短,見聞蒙暗,其於聖躬之闕失,無少裨補,時政之得失,不能指陳,徒積尸素之誚,有負哀痛之敎。臣等罪戾,與玉堂·兩司諸臣,宜無異同,譴何之來,實所甘心,惶恐待罪。答曰,勿待罪。
持平朴泰萬啓曰,臣卽伏見備忘記,以兩司諸臣,當此求言之日,不卽進言,有所慨然,而至下臣子不敢仰聞之敎,臣惶悚慚恧,實無自容之地也。臣以百無肖似之身,猥蒙奬援,忝叨言地,雖在常時,亦當隨事進言,以答洪造之萬一,而況當聖上遇災至誠求助之日,豈無罄竭蒭蕘,仰塞明府之心哉?第緣痼疾在身,遇夏添劇,少費思索,輒已昏瞀,欲有屬稿,旋自中撤,私心耿耿,若負大戾者,固已久矣。今此聖敎之下,尤何敢抗顔仍冒於臺席乎?請命遞斥臣職。答曰,勿辭,退待物論。
正言金昌集,謝恩後啓曰,臣之庸陋,百不及人,而濫蒙洪造,復叨新命,臣誠惶慚,罔知攸措。不意此際,召牌又降,其在不俟駕之義,不敢偃然退伏,不得不冒昧承命,而顧臣於本院前啓金重夏事,嫌難隨參之狀,曾忝是職之日,旣已備陳於避辭中矣。今情迹之不便,實與前日無異,則決難一刻仍冒於臺席,請命遞斥臣職。答曰,勿辭,退待物論。
備忘記,卿之以病不得入侍久矣。觖然之懷,曷可云喩?累月調攝之餘,所患想已差愈,明日賓廳之坐,安心來會事,遣史官傳諭于金領府事。朝報
下直守令引見時,左副承旨李濡所啓,下直守令之必引見以送,其爲民飭勵之意,可謂至矣。渠輩,亦豈不感惕,思所以盡職乎?第論其大體,則在於守令之得人,苟非其人,則雖聖敎丁寧,未知其果能奉承否也。且近來守令要譽之習,反甚於剝割之政,惟以減削姑息爲務,馴致日後,弊端滋生,遂至於莫可收拾之域者,多矣。若此類,設有一時稱頌之聲,其實有害而無益也。然得其譽言者,輒蒙褒賞之典,或有任怨奉公,爲民所毁者,則率不免顚沛之患,其所毁譽之間,朝家無以辨別,每於勸懲之方,虛實相蒙,此其所以任怨盡職者無人,而違道要譽者成風也。自上留意於此,綜名核實,取舍得宜,則何患守令之不得其人也?上曰,所言是矣。雖云善治,而實有干譽者,或多謗言,亦有盡職者,蓋以根本言之,則守令之賢否,係於銓曹,在常時,猶當擇送,況此災荒頗劇之日,尤不可不愼擇,此意申飭銓曹,可也。朝報
吏批,以南弼星爲潭陽府使,李畬爲執義。
李濡,以司僕寺官員,以提調意啓曰,上年冬江華北一場,移設煤音,定奪之後,濟州山屯雌馬品好者五六十匹,及把夫雄馬上來時,別擇上送,分放取種之意,陳達於榻前,分付濟州矣。今者歲二字缺旣已下陸,依例分路上送,而取種雌馬六十匹,雄馬十五匹,爲先入來,故禾毛色,別單書入矣,北一場則今無移設之事,不必又爲添放,而平安道于彌島馬,又將移放於椵島,今此雌馬,參酌入送,以爲取種之地,似爲便當,故鎭江場雌馬二十匹,雄馬十匹,大部島雌馬十五匹,雄馬五匹,椴島雌馬一字缺十五匹,分送之意,敢啓。傳曰,知道。皆是體大品好之馬耶?
上曰,承旨進來。濡進前伏,上曰,旱災如此,祈雨之道,靡所不用其極矣。癸亥年間,因李翊相所達,慶會池邊蜥蜴祈雨,慕華館童子及盲人祈雨屛柳等事,將爲設行,而其時不得雨澤,故仍爲停止矣。卽今雨意漠然,民事罔極,今亦依此例,分付該曹設行,可也,出榻前下敎厚命,進前伏曰,臣安州牧使申厚命也。上曰,安州,物衆地大,號爲難治,而況値板蕩之餘,須各別善爲。厚命曰,臣素不知西路,而近聞安州,頗二字缺復,臣雖下去,別無大段料理之事矣。李濡曰,前牧使李后沆,善於治郡,幾三字缺且厚命,累經字牧,必善職事,此後則庶有蘇復之望矣。上曰,須各別善爲。厚命曰,臣敢不盡心焉爾乎?若有變通之事,當轉報道臣矣。訥,進前伏曰,臣惠山僉使金訥也。上曰,僉山無他職事,須安集土卒,修葺軍器。浹,進前伏曰,臣安興僉使安浹也。上曰,爾已經邊將,必非生手,須盡心於職事,誠〈臣〉進前伏曰,臣臨淄僉使朴誠臣也。上曰,爾初爲邊將乎?鎭下土卒,善爲安集,軍丁一事,亦爲修擧。尙彬,進前伏曰,臣牛峴僉使李尙彬也。上曰,朝家分付,汝皆聞知,須盡心職事。世經,進前伏曰,臣安山郡守權世徑也。上曰,莅歷幾何?世經,仰達莅歷,上曰,累經郡邑,必非生手。且今年旱災如此,別各盡職。世經曰,臣親承下敎,可不盡心焉爾乎?任重,進前伏曰,臣昌平縣令兪任重也。上曰,莅歷?任重,仰達莅歷,上曰,七事?任重,仰對七事,上曰,此邑前年,酷被旱災,今年又如此,須着念十分善爲,如是申餙之後,若〈有〉不善之事,當有重罪。任重曰,敢不盡心乎?晳,進伏曰,臣牙山縣監金晳也。上曰,爾出入臺省,朝家命令,非不盡心,而今者別爲戒飭,意有所在,爾須着實善爲之。晳曰,雖在常時,所當盡心,況此年事如此,又承下敎,敢不盡心乎?濡曰,大政時除拜守令,憲府則已爲署經,諫院不齊,尙未署經。且旱災如此之時,不可不斯速下送,今日政新差臺官,卽爲牌招察任,使之署經,何如?上曰,依爲之。榻前定奪濡曰,昨日社稷親祭擧動時,大駕未至壇所之前,有一軍士所乘之馬,逸入社稷門內云,而臣等今始聞之,五字缺則果有此事,不勝驚駭。凡軍士在於陳中,而不善制馬,以致如此,且守門三字缺不能防禁,亦無報知兵曹之事,殊甚可駭。當該門部將從重推考,其馬兵,令攸司囚禁治罪,何如?上曰,依爲之。軍士則令本軍門決棍,可也。出擧條件上曰,親祭時沐浴諸具,守僕,例有待令之事,半行缺令攸司囚禁治罪,可也。
上曰,旱災二字缺有之,而未有如今日之甚者也。前歲之旱,雖云慘酷,而尙得七夕之雨,一行缺生,其他枯損之穀,可以焦災云,言念及此,罔知攸措。若過數日,未得一雨,而惡風如是連吹,則餘存三字缺穀,今將盡棄矣。濡曰,自上焦憂軫念,至於親禱,而雨意漠然,天人感通之理,固難測知也。上曰,前年因旱災如此,而仍爲大凶,今春雨水適中,庶有豐稔之望矣。畢竟如是大旱,東風連吹,而雨意漠然,七夕已過,一向旱乾,夙夜焦憂,未知攸濟也。濡曰,伏見備忘記,有求二字缺後,已過累日,三司尙今寂然爲敎,其求助之意,可謂至矣。臣出入侍列,區區所懷則有之,敢不盡達乎?天災旣如此,則人事修於下而後,必多感應之妙矣。上曰,非區區末節,所可感激,予敢不體念焉乎?濡曰,以祖宗朝故事觀之,若有求言之敎,則非但在廷之臣,盡言不諱,雖在草野之人,亦且進言,而今者求言之敎,非不切矣,而近列之臣,寂無一言,此則必有所由然矣。大凡無弊之言,則自上必爲優答,而進言者,亦無罪責,故論時政之得失者,君上雖救之,必得罪於下,言君上之過擧者,群下雖謂切直,而君上必不優容,人情不避毁譽,隨事進言者尠矣,故求言之敎如此,而尙今寂然者,職由此也。且進言之人,宿昔揣歷,論其得失,則豈無一二可用者,而或阻於廟堂,不過爲一張休紙,孰肯爲今日言事哉?自上必須各別省着,以開言路,幸甚。上曰,進雖言而不用其言,則是責在君上,雖求言而不爲進言,則是責在群下,此無非予寡昧,狹於翕受之量,而以諱言之弊,承旨之言,可不體念焉?濡曰,朝著和而後,可以有爲,而卽今朝著之潰裂,自上已知之矣。朝著不和如此,則上天之降災,何獨無也?今雖祈雨,人事不修於下,則上必無感應之理矣。自古論議携貳,則爲朋黨,而人君不能盡祛,仍以國亡,可不戒哉?卽今朝著之潰裂,愈往益甚,如是而國事可爲乎?近以洪受疇事觀之,當初受疇之疏,語犯先儒,自上特爲處分,則朝廷之是非定矣,而其後湖儒三字缺此外,亦有他言,以朝著不爲安靜,各自投疏,有若相答者然,漸至紛紜,轉加一層,迨無寧靜之時,自上必一定是非,堅執至公之心,以御物,然後自然有消磨之道矣。上曰,黨論,自古有之,而近來益甚,無非予寡德所致,當初受疇語侵先賢,故略示警責之語矣。厥後六字缺務勝,如火益熱,訖無安寧之時,朝廷爲四方之根本,二字缺如此,則何事可做乎?濡曰,謂受疇誣辱先賢則誤矣,而其不能顧藉先儒之失,有之矣。右受疇者,謂之全無所失過,故儒疏故轉展乖激,至於如此,群下雖有過激之事,上必有折衷之道,然後可底蕩平之域矣。上曰,開北門·閉南門·遷市等事,愍忠壇及戰亡處,庚申餓死人等處,遣官致祭事,亦爲依例擧行事,分付該曹。出榻前下敎濡曰,戰亡處非一,在於遠方者亦多,事勢急迫,擇其近者而先行乎?上曰,依爲之。濡曰,下直守令之必引見以送,其爲民飭勵之意,可謂至矣。渠輩亦豈不感惕,思所以盡職乎?第論其大體,則在於守令之得人,苟非其人,雖聖敎丁懧,未知其果能奉承否也。且近來守令要譽之習,反甚於剝割之政,唯以減削姑息爲務,馴致日後弊端滋生,遂至於莫可收拾之域者多矣。若此類,設有一時稱頌之聲,其實有害而無益也。然而得其譽言者,輒蒙褒賞之典,或任怨奉公,爲民所毁者,率不免顚沛之患,其所毁譽之間,朝家無以辨別,每於勸懲之方,虛實相蒙,此其所以任怨盡職者無人,而違道要譽者成風也。自上留意於此,綜名核實,取捨得宜,則何患守令之不得其人也?上曰,所言是矣,雖云善治,而實有干譽者,或有謗言,而亦有盡職者,蓋以根本言之,則守令之賢否,係於銓曹,在常時猶當擇送,況此災荒孔極之日,尤不可不愼擇,此意申飭銓曹,可也。擧行條件濡曰,前年則大同田稅,盡爲除給,還上未收,亦爲蕩減,更無可施之事,今春朝家,盡以賑政,故國無餘蓄,臣忝在賑廳堂上,雖無主張之事,其形勢則知之稔矣。卽今所患,惟在國儲之竭乏,泉流庫銀貨及各衙門穀物,盡爲輸來,推移料理,盡用於賑政,而今年又如是凶歉,則束手之外,更無他策。南漢軍糧連値凶荒,已爲蕩盡,上年堇收三萬石,而盡給移轉,令秋今雖欲收捧,年事如此,無可捧之路,江都軍糧十餘萬石,而所存者僅八萬石,兩處軍糧之所餘者,如是零星,將何以賑民乎?江都還上,散在民間三萬餘石,而尹堦爲留守,前秋所捧,幾至二萬餘石,以此致有民怨,堦之見敗,未必不由於此也,關西移轉之穀九千餘石,而盡爲出給於都民,更無可捧之勢,事事漠然,不知救弊之策矣。上曰,爾之所言,皆是切實,且兼賑廳堂上之任,如是救弊之策,以疏章陳達,好矣。年年移轉出給之數,更無可捧之路,至於西路穀物,盡用於移轉矣,餘存幾何?前頭之事,誠爲竭悶矣。
上在昌慶宮。停常參·經筵。
政院啓曰,賓廳日次引見時,臺諫例當來待,而兩司多官,或引避退待,或在外,或被論,或陳疏呈告中,無他無故入侍之員,陳疏呈告人員竝卽,牌招推移入侍,何如?傳曰,允。
京畿都事書目,楊州呈,以護軍朴世采辭職上疏上送事。啓。答曰,省疏具悉卿懇。誡誨之言,誠爲切至,予甚嘉尙,可不留心省納焉?日昨別諭中,已悉幡然改圖之意,而誠有所未孚,巽辭愈懇,心切愕然,無以爲諭。宜遵前旨,安心勿辭,從速上來,以補不逮。
昨日引見時,左副承旨李濡所啓,日昨社稷親祭擧動時,大駕未至壇所之前,有一軍士所乘之馬,逸入社稷門內云,而臣等今始聞之,招問守僕,則果有此事,不勝驚駭。凡軍士在於陳中,而不善制馬,以致如此。且守門部將,旣不能防禦,亦無報知兵曹之事,殊甚可駭。請當該門部將從重推考,其馬兵,令攸司囚禁治罪,何如?上曰,依爲之。軍士則令本軍門決棍,可也。
假注書成任書啓,臣承命往諭于領府事金壽恒,則以爲,臣罪積癏曠,終逭誅譴,幸蒙恩遞,俾安私分,臣心感祝,如新受職,而緣臣病伏,迹阻天陞,已累月矣。雖微聖敎,其欲一瞻淸光,仰伸攅謝之忱,少慰犬馬之戀者,固臣之區區至願也。況此特諭勤懇,寔出非常之眷,臣於此,安敢不竭蹶趨承哉?第臣,昨聞聖上,有憫旱親禱之擧,臣雖癃病,不敢偃然退伏,扶曳出肅,隨駕往來,未免觸熱添傷,自去夜泄痢暴作,腹痛苦劇,方在昏倒之中,卽今宛轉陋穢之狀,有難以自力冒進於氈廈之間者。明日賓廳之會,勢未及進參,當俟少間,祗詣闕下,以請逋慢之罪,而未卽承命,不勝震悚之至云矣,敢啓。傳曰,知道。旱災至此,欲爲咨訪國事矣。夜來所患,如或少間,則來參於賓廳之會事,更往傳諭。
大司憲李䎘啓曰,如臣湔劣,最居人下,識見不足以燭事機,言議不足以定是非,當此朝論橫潰,艱虞溢目之時,未能隨事進言,以效塵露之報,居常愧懼,若隕淵谷,今者亢陽之災,遽出寅畏之辰,旣下罪己之敎,廣求直言,繼降勉勵之旨,責以貧默,丁寧懇惻,至有臣子所不敢聞者,臣奉讀感涕,不勝慚赧駭汗之至。於此之時,苟有一毫可以裨益時政者,則雖草野之人,惟當竭心殫慮,以盡芹曝之誠,況臣職在可言,時當不諱,豈不欲一進愚忠,以報洪造之萬一,而不但愚昧之見,無所知識,適値僚員不齊,未及相議,蒭蕘之說,恐不足有槪於聖心,囁嚅累日,終無一言,孤恩尸素之罪,實無所逃。且臣以閔熙等還收量移之啓,有誤書罪名之失,同僚旣以此引避退待,則其在臺體,不宜異同。以此以彼,決不可一刻仍冒,而昨緣賤疾猝劇,今始來避,臣之所失,至此尤大。請命遞斥臣職。答曰,勿辭,退待物論。
假注書成任書啓,臣承命更往傳諭于領府事金壽恒,則以爲,臣旣有瞻望之願,又無難進之嫌,承命趨詣,固當不俟駕屨,何待於聖敎之再勤乎?顧臣卽今所患,異於他病,腹痛下泄之症,達夜苦苦,尙無止歇之勢,雖使舁赴闕下,決無入侍前席之路,承此申諭,竟未祗赴,臣罪萬死,只增震越之至云矣,敢啓。傳曰,知道。
以賓廳進不進單子,傳曰,今日氣適不平,不得引接,過數日後來會事,分付。
政院啓曰,聖上,近以脇下牽引之候,連在服藥調攝之中,而適値無前旱災,軫念民事,乙丙焦憂之餘,繼有親禱之擧,達夜將事,久立壇所,勞傷之慮,臣等固已切矣。卽伏承今日氣適不平,賓廳諸臣,過數日來會之敎,臣等憂憫之懷,轉加一層,況今老炎方酷,日氣蒸鬱,玉候欠和之中,若行永慕殿望祭,則必有添傷之患,恐非聖人謹疾之道。伏乞勉抑至情,許令攝行,以副群下區區之望,不勝幸甚。傳曰,望祭,依啓辭,姑令攝行。
應敎申曅·修撰金萬吉辭職上疏。入啓。答曰,省疏具悉。爾其勿辭察職。
義禁府啓曰,弑殺姑母罪人亥玉,旣已拿來,事係綱常,依法例三省推鞫,何如?傳曰,允。朝報
上在昌慶宮。停常參·經筵。
政院啓曰,弑姑母罪人亥玉三省推鞫事,命下矣。委官何大臣進去乎?敢稟。傳曰,左相進去。
又啓曰,弑姑母罪人亥玉三省推鞫事,命下矣。卽今日勢已暮,而明日乃望祭齋戒,有難設鞫,待無故之日擧行乎?敢稟。傳曰,依爲之。
又啓曰,弑姑母罪人亥玉三省推鞫事,命下矣。兩司例當進參,而卽今兩司多官,或在外,或被論,或爲引避退待,或有牌不進者,無一行公之員,大司諫尹敬敎,司諫尹彬,明日待開門牌招,使之處置後,推移進參之意,兩司城上所,牌招言送,何如?傳曰,允。
京畿監司書目,廣州呈,以慶尙監司趙持謙辭職上疏上送事。啓。答曰,省疏具悉。卿其勿辭,速往欽哉。
藥房啓曰,桑林親禱,纔過一日,甘霔霈然,萬品昭蘇,可見感應之不爽。伏未審此時,聖體調攝,若何,脇下牽引之候,亦復何如?昨伏見氣適不平之敎,竊不勝憂慮之至。前劑入柴陳湯,已盡進御,則必知卽今症候,然後可以議定繼進之藥矣。臣等倍切區區之憂,敢來問安,竝此仰稟。答曰,知道。不平之候,元非大段,而夜來已得差愈,議藥事,問于入侍醫官,或仍或停,宜矣。再啓曰,卽伏聞入侍醫官等言,自上脇下牽引之候,顯有差減之效云,臣不勝喜幸之至。醫官等以爲,今則旣得差效,苦口之劑,不必連進,今且停藥,更觀前頭,宜當云。其言似爲有理,姑不議藥之意,敢啓。傳曰,知道。
司諫尹彬啓曰,庸陋微臣,過蒙洪造,忝叨言地,非止一再,隨事糾繩,乃其職分,而顧緣植性愚憃,見聞孤狹,含默苟度,辜負殊恩,居常愧恧,踧踖靡容。乃者殷旱爲災,魯禾將無,睿想焦勞,夙宵憂悶,特下絲綸,一味懇惻,求助臣隣,至誠藹鬱,望切消弭,政如飢渴,凡在聽聞,莫不感泣,咸思精白,以承休德。況臣忝在近列,密邇淸光,攝事齋壇之下,親見玉色之黧黑,臣雖無狀,憂愛則切,安敢終默,以孤盛旨?第惟天意深遠,固難測知,咎徵所感,不可指的,倘以寂寥數語,掇拾塵腐,强應上責,了無裨益,則實非事君以誠之道,而適爲虛妄之歸,故寧被不匡刑墨之律,而不敢以瞽說上達。不職之罪,臣猶自訟,昨承警勵之敎,益切惶隕之至。卽當自列,恭俟譴罰,而賤疾適苦,無計强策,同僚當避,尙此稽遲,召牌繼降,不能祗赴,經夜將攝,今始來避,臣之罪戾,萬殞難贖。請命遞斥臣職。答曰,勿辭,退待物論。
大司諫尹敬敎啓曰,竝引嫌而退。還收之請,議論旣正,則罪名之誤書,不過微細之事,不可以此,輕遞臺官。人臣進言之道,本不拘於早晩,則未及應旨,事勢固然。聖敎丁寧,實出勉勵,則惟當竭忠盡言,毋負我聖上求助之意而已,不當輕先引嫌。嫌不參論,前後無異,則似難仍在臺職。請持平洪受漸,正言徐文裕,持平朴泰萬,行大司憲李䎘,司諫尹彬出仕,正言金昌集遞差。答曰,依啓。
持平洪受漸避嫌。大槪,含默不言,致勤聖敎,不職之罪,固無所逃,請遞事。呈政院。政院啓曰,卽者持平洪受漸,以聖敎切責,不敢晏然在職,亦爲來避,係是臺臣避辭,所當捧入,而第兩司多官,俱以此引避,纔已出仕矣。若以一事引嫌,處置之後,則追後來避者,曾有不捧之規,此避辭,何以爲之?敢稟。傳曰,勿爲捧入。
玉堂箚子。大槪,敢陳狂瞽之說,以備財察事。留政院。朝報
上在昌慶宮。停常參·經筵。
藥房啓曰,雨後涼生。伏未審夜來,聖體調攝,若何?臣等憂慮未弛,敢來問安。
吏曹啓曰,臺諫有闕,政事,取稟。傳曰,過齋戒後爲之。
大王大妃殿·中殿,藥房問安。答曰,知道。
答藥房曰,罔極。
政院啓曰,桑林親禱之餘,甘霔霈然,此固至誠感激之致,雖未知遠近周洽與否,而試以松都狀啓觀之,亦得一犂之雨,各穀之焦枯者,卽今頓覺昭蘇,而猶有不足之艱,則南郊等三處祈雨祭,雖不可不仍爲設行。至於童子·盲人祈雨及甁柳等事,乃是十分地頭,不得已之擧,此則今姑停止,似爲無妨,敢此仰稟。傳曰,大臣之意,亦如此乎?又啓曰,以童子·盲人祈雨及甁柳等姑停事,啓稟,有大臣之意,亦如此乎之敎矣。臣等之意,旣皆如此,而朝者藥房問安之時,判府事金壽興,與禮曹判書金萬重,語及此事,亦以爲宜停云,故有所稟達矣,敢啓。傳曰,依爲之。又啓曰,都目政除授守令,憲府則已爲署經,而諫院則以位不齊,未卽署經之故,爲慮夫馬久留之弊,牌招署經事,曾已陳達於榻前矣。今過累日,尙未擧行,數十邑守令,赴任無期,誠極可慮,而監察未署經者,其數亦多,諫院呈告人員及憲府之官,明日竝爲牌招,使之斯速署經,何如?傳曰,允。
傳曰,史官二員待命,騎馬六匹立之,祈雨祭所內摘奸。
政院啓曰,義禁府都事,以委官意來言,弑姑罪人亥玉三省推鞫,以無故日擧行事,曾已定奪,而明日乃祈雨祭齋戒,十七·十八,亦是童子·盲人等祈雨日也,更待前頭無故日擧行之意,仰稟云矣,敢啓。傳曰,知道。
持平朴泰萬上疏。大槪,臣之病狀,日漸沈痼。伏乞亟賜鐫削臣職,以幸公私,兼陳瞽說,以備財擇事。留政院。
去夜,政院啓曰,卽者吏曹郞廳來言,臺諫有關,政事當爲取稟,而判書有病,參判呈辭,不得取稟云。雖未知判書·參判病勢情勢之·如何,而闕門垂閉,始爲頉稟,揆以事體,殊涉未安。吏曹當該堂上推考,使之斯速稟處,何如?傳曰,允。
都承旨柳尙運上疏。大槪,玆因納符,不得不祗謝新命,而賤疾危苦,決無奔走供劇之望,本職兼帶,乞賜遞改,以幸公私事。留政院。
注書柳成運書啓,臣承命馳往懷德地板橋村舍奉朝賀宋時烈所住處,傳諭聖旨,則以爲,老病日侵,添得暑症,委頓摧頹,殘喘垂盡。伏蒙聖慈,遠遣近侍,詢以弭災之策,如臣愚暗,雖在常時,亦不知所以仰對,況在今日,精神茫然,收拾不成,雖欲綴輯前聞,冒陳一二,而其道無由。抑臣偶記洪範曰,僣恒〈暘〉若,先儒曰,僣差也,政不治則僣差也,殿下,試自省初,如有一毫近似者,亟思反之之道,幸甚。臣又記程子,嘗以爲,人之於牛,少而食其力,老則屠之,爲足以致凶云,而自古旱乾,多在於積冤之世,牛之冤氣,猶召殃咎,況於人乎?竊聞殿下,已行疏決之政,伏願殿下,推此心,益思閭巷小民,猶必有抱憫而不得上聞者,幸甚。臣又記先儒之言,和氣致祥,乖氣致災,夫氣類相應,捷於影響。竊聞今日朝紳,專以摶擊通塞,自成仇敵,此不可謂和氣,則其所召致,可知也。伏願殿下,察此而財幸焉,幸甚。此皆陳談死法,臣固知不足以槪於聖心,而臣回顧其曾所記錄,只此而已。如欲創爲新奇之說,以驚衆聽,則非惟心氣之所不逮,亦非臣心之所敢安也。至於秋涼上來之敎,則非但筋力萬萬難强,雖或不死於道路,亦徒爲鍾鳴夜行,鳳蹲烏噤之誚而已。臣雖至愚,此則知之熟矣。伏竊惟念,殿下,當此災孼罔極之日,上畏下哀,勞心焦思,有吾請自當之心,有寧丁我躬之願,以至於遠詢蒭蕘,苟有人心者,誰敢不感激流涕,思所以副聖上至誠哉?況致災之由,不專在於君上,故昔江乙餓死,其母號哭曰,三公殺我子,今日大臣,豈非上下所依賴者耶?亦宜竭忠盡職,以思共貞之道也。臣心神慌惑,語無倫脊,惟聖慈,哀憐財赦焉云矣,敢啓。傳曰,誡誨之說,勤勤懇懇,無非憂愛之至誠,救時之藥石,深用感歎,予雖不敏,可不書紳服膺,而思所以交相勉勵之道乎?至於思想之懷,虛佇之意,才付別諭之中,而情志不孚,未回遐心,缺然且慙,尙復何言?予不多誥,亟體前旨,幡然改圖,從容登途,弘濟時艱事,更往傳諭。
副司直李綸上疏。大槪,臣病伏之中聞湖儒疏中,侵攻政院,不遺餘力,而乃以洪受疇疏本文字,任意改下爲言云。若依斯言,罪合萬死,曝陳一疏,以俟罪罰之不容少緩,而臣以冗散,汲汲自卞,恐涉猥濫,有所趑且矣。第念,諸臣之言,旣出疑惑之甚,而終無一言陳白,則從此政院,將爲欺蔽君父之地,而其時當事之人,雖萬殞,無可贖之日矣。玆敢仰曝愚悃,冀賜財察事。留政院。朝報
未時,白雲一道,起自乾方,直指巽方,長十餘丈,廣尺許,漸移東方,良久乃滅。
吏曹參判任相元疏曰,伏以,臣資本跬鹵,品居下中,而猥膺不堪當之任,遜辭不入,大政且迫,故黽勉强出,惟竢顚沛之期矣。試職未幾,而錯鐵之悔輒生,如屋之訾隨至。臣伏見儒生李時疏辭,其抵訶攻斥,令人毛竦,臣當訟怨求免,而不容有曼辭也。第臣聞見甚窄,接應甚寡,故時論之非洪受疇之疏則略聞矣。若其釁孼至深,不齒仕版,則臣亦所不料也。頃日長城敬差官,臣當差出,而取閱法從官案,則安世徵·洪受疇,名級相竝,故臣亦循序招呼,偶爲副擬,實無他意也。且敬差官之任,旣非實職,且非淸選,特一承命按獄之員耳。臣之妄意,雖負累見廢者,此等之役,誠不當慳固矣。彼受疇,名在仕籍,職經臺端,臣亦遵例而注擬,不寤其有人言之來也。臣與受疇,爲平生不省面之人也,豈有拂拭援引之意哉?時,以臣爲不顧斯文之貽累,不憚公議之方張,臣竊笑臣操之太深,臆之太過,草野之言,縫掖之氣,臣安敢相角乎?惟當決意引去,以免負乘之災,而其不自安之懷,別有一節,長官祈免之章,所謂諫臣者,其臣也,臣於去年,忝長諫院,疏論秉銓之臣,而略擧銓部之故事,今者長官,引臣言而爲左契,必欲爲替面之資,臣之所論,本不足取衷,而長官,相提而不釋,長官若在,則是臣言爲媒也,臣亦何顔而仍冒乎?卽今僚席皆曠,視政無人,若非細薄之嫌,則臣雖闇滯,豈敢乞解於此際乎?伏惟天鑑高明,洞照群情,前臣而居是職,者遭如此物議,有如此情勢者,未嘗一日而仍帶也。玆敢披瀝危忱,仰瀆宸嚴,伏願聖明,將臣職名,亟賜鐫削,仍治臣誤擬之罪,以謝衆議,以安私分,則千萬幸甚。
獻納趙宗著疏曰,伏以,臣癃廢沈痼,屛伏田廬,朝夕待盡者,今已六七年矣。不意聖明,謬加甄收,授以諫職,召旨繼降,臣驚惶感泣,罔知攸措。第念臣曾前遭劾,實非尋常,今此薇垣淸班,豈是滓穢之蹤,所可復叨,而然臣廉義之所關,情勢之難安,姑捨不論,素患風恙,衆所共知,手足癱瘓,言語蹇澁,藥餌針焫,已經累歲,而寸效未收,症勢轉苦,跬步之內,不能運動,自分永爲廢疾之人,而長夏以後,復中毒暑,頭疼腹脹,食飮全廢,元氣危惙,若將垂盡,以此病狀,尤無承召登朝之望。伏乞聖慈,亟賜鐫改職名,以重官方,以延殘喘,不勝幸甚。
左參贊申晸疏曰,伏以,臣伏見湖儒李〈時〉等疏本,竊不勝震駥驚愕之至,頃於登對之日,玉堂諸臣,以學儒疏批事,有所云云。臣則常以洪受疇之疏爲非,備陳其偏係無勝之狀,而至於侮辱先正,則似非其本情,故卒爾仰達矣。不料一言發口,酷被醜詆至此也。夫投間抵隙,小人之慝怨,奸邪欺負,臣子之極罪,而至以忘父祖附時論,勒加罵辱,臣雖無狀,固不足與之呶呶,而其中最可笑者,受疇,有何氣勢,而能令人怵於禍福,動於得喪,有如是哉?臣偏蒙渥恩,驟躐崇班,雖其才識淺短,未能裨補絲毫,而區區平日所自勉者,不欲偏係彼此,助成波瀾,以累我聖明平蕩之化,而白首殘年,遭此橫逆,此實臣運氣將盡之秋也。負此累名,決不可抗顔朝端。伏乞聖明,俯諒臣崩迫之忱,將臣所帶之本兼諸職,竝賜鐫免,仍治臣妄言之罪,以謝物議,千萬至禱。
副應敎李墪疏曰,伏以,臣伏見忠原儒生李時等疏本,託以爲先賢辨誣,專攻前掌令洪受疇,而其下所言經筵任輔導之責,玉堂居論思之地,而及於天威咫尺之下,投間抵隙,恣意螮蝀云者,卽指臣等,向日入侍講筵,因事陳進之語,而醜辱至此,臣看來不覺驚駭,毛骨俱悚也。受疇疏中所引故相臣張維所記漫筆中語,雖不可謂洽當,而本非渠創造之說,則當初學儒之直言,加之以誣告之罪者,已極可駭,而聖批中醜辱兩賢,無所顧忌等敎,恐非聖朝原情罪人之道,故臣等,其時適入前席,略陳受疇疏語之非出於誣賢,學儒批辭之實涉於過當,而同寮與知事之所〈?〉大抵如此,區區之意,只欲使立於淸朝者,無或橫被非情之罪名而已,夫豈有他意哉?而人之爲言,乃至於此,有若無狀小人,蔽君罔上者然,噫嘻,此何言也,此何心哉?設使受疇,眞有誣賢之實,則臣等亦當請罪之不暇,豈渠輩之所知,臣等獨不知之哉?臣等向日之言,聖明業已下燭其情實,而俯賜酬酢,則此等橫詆之言,臣不欲與之呶呶,以傷事體,而第有大可懼而大可慮者。其疏以爲,上自大臣,下至臺閣,惟事護黨,不顧公議,猶且不足,又竝與經筵·玉堂·承宣·秉銓之臣,而極口詆誣,造意設辭,極其危險,是欲空殿下之朝廷也,豈但爲一受疇而發哉?名爲士論,而爲說如此,爲國家憂,可勝寒心?獨惜乎殿下深居九重,猶未下燭如許情狀也。雖然臣一言發口,受此無限詆辱,惟當屛身杜口,冀免方來大段禍敗而已,更何顔面,出入於經幄論思之地,以重一身之罪戾,以益傍人之猜怒哉?當此聖上閔旱焦勞之日,不能進一言仰塞明旨,而情勢所迫,不得不疾聲呼籲,臣罪至此,亦已大矣。伏乞聖明,俯諒血懇,亟賜罷斥臣職,俾得隨分就閑,無蹈危機,以終始生成大惠,不勝幸甚。答曰,省疏具悉。洪受疇之侵侮先賢,人孰不知,而乃以學儒之疏,謂之可駭,予實未曉也。勿辭察職。
校理洪萬遂疏曰,伏以,臣痼疾纏身,三載于今,目視昏眩,有加無減,居常閉蟄,供職無多,若此不已,轉益沈篤,則非但事君之日短,抑恐反哺之莫遂,瀝血呼籲,冒死乞符,苟得專城之奉,以榮一日之養,則臣雖盲廢終身,亦可瞑目入地,而誠不足以回天,孝不足以感人,該曹防啓,聖恩終阻,臣惟自咎,豈敢他尤?幸賴孝理之下,特推格外之恩,食物衣資,殊錫便蕃,榮耀母子,光動隣里,闔門感泣,向闕攅手,臣雖殞首結草,何足以仰報萬一也哉?夫不許出外者,蓋欲其陳力於內職,施以恩賜者,又欲其無闕於甘旨,此誠古人所謂公義之外,別伸私情者,而惟其才可以稱其任,力可以供其役者,庶幾得此而無愧焉耳。如臣駑劣,本不爲備列於經幄,而兼以疾病,又無以效勞於奔走,雖聖明曲加寵靈,在微臣實爲虛受,臣之惶感固極矣,而臣之狼貝亦大矣。臣非不欲竭其筋力,忍死扶曳,以少答鴻渥之毫分,而迺臣所患,非只心腹之憂,四肢之疾而已。金篦刮膜,其術無望,彤塀永辭,自知非遠,臣之情事,可謂戚矣。抑臣旣霑罔極之恩,他無圖報之路,而職居論思之列,値此憂勤之日,雖其言議淺陋,不足副上之所需,而有懷必達,是臣區區自盡之地,則臣之所言,誠不可以過今日矣。臣竊伏念,以殿下之明聖,承顯烈之貽謨,春秋鼎盛,問學日富,臨政願治,十年已過,而艱危轉甚,災咎橫生,能言之士,莫措其謀,此其故何哉?臣之愚意,竊恐董仲舒所謂王心未加焉者,有以爲乎此耳。人主一心,萬化攸本,精一執中之法,傳自堯·舜,而正心正朝之效,及於萬民四方,皦如日星,焉可誣也?四端之說,見於孟子,擴充之方,莫要於此,而其所謂惻隱之心,是非之心者,尤爲喫緊,蓋仁包四德,智該萬理,成始成終者,智之事也,成己成物者,仁之道也。於德爲貞,於時爲冬者,在心則爲智,於德爲元,於時爲春者,在心則爲仁,貞則復元矣,冬則肇春矣,仁智之理,亦由是焉。春冬成歲,而夏秋行於其間,仁智成德,而禮義主於其中,則人主心學之大本大要,豈有加於此者哉?仁之行,實由於惻隱之推,智之發,宜明於是非之辨,臣未知殿下,亦嘗妙契實踐斯二者乎?臣伏覩聖上,自臨御以後,至於用人聽言之道,未嘗不欲嚴乎是非之辨,而偏係之惑私,未盡祛,明察之過,反有所遺,槪慮朝論之携貳,欲祛百年之痼弊,而論議之潰裂,愈往愈甚者,此無他。未得其鎭靜之道而然也。所謂鎭靜之道,固當察其是非,正其好惡,使自臻於和平之域,而殿下,每於聽納之際,先加臆逆,意有所是,則其似是而非者,亦認爲盡是,意有所非,則其似非而是者,亦指爲全非,好而知其惡,惡而知其美者,固是聖人之所難,則欲明是非之辨者,可不三致意於此乎?誠願殿下,深察是非之偏,游意於公明之域,以擴充其睿智之本體,則其所以虛靈照鑑,妙衆理而宰萬事者,自無一毫之差失,而虞舜之大智者,殿下自有之矣,若夫惻隱之推,宜莫如刑獄之欽恤。臣竊伏覩聖上,於此一事,蓋已服念備至矣。祈寒暑雨,每放輕囚,遇災修省,輒先疏決,好生之德,泣辜之仁,庶幾洽于民心矣。然而審理之意,或阻於過愼之防,開釋之仁,恒奪於矯激之論,徒爲文具之歸,未有應天之實。誠以今番疏決言之,其所原宥,固出於寬大之意,而此外竄逐之類,亦不爲不多,譴何雖重,而情理可矜者有之,□名未著,而混同仍配者有之,年老而多病者,死期益促,人微而位卑者,則生理尤艱,星霜屢閱,甲子更始,懲罰之戒,亦已足矣,曠蕩之典,迄可施矣。臣聞君之於臣,猶父之於子,子有大罪,不可容恕,則誅之可也,放之亦可,而至黜棄多年,困悴流離,抆淚謳吟,履霜中野,則其父見之,必有不好之心,猝發於中,前日責怒之意,渙然氷釋,自不覺携手而歸,此固人之情也。人情所安,天理亦得,若使其父,終棄其子,使之負其罪累,死於飢寒,此豈爲父止慈之道,亦豈惻隱之理哉?卽今負罪流竄之人,無非殿下赤子,而竟使拘禁遐荒,久靳解霈,相繼死亡於沙磧之地,則此豈盛德事也?臣知殿下,念及於此,亦必有惻隱之心,油然而生者矣。至若洪宇遠,年今八十餘矣,六載投荒,與鬼爲隣,特一未冷之屍耳。尙不蒙宥於今日之疏釋,則將未免爲塞外之孤魂,豈非矜憐之尤甚者乎?臣伏見殿下,於優老之典,毋論貴賤,未嘗不曲加軫念,而至於仁廟朝侍從諸臣,悉蒙稀世之恩,則宇遠,雖在罪籍之中,亦是先朝之舊物,若使日月之明,普照於覆盆,雨露之澤,均被於死草,則聖上推恩之一道也。臣性本迂拙,學亦空疏,重以病蟄,聞見甚單,凡於時事,都不通曉,當以求言之下,亦無貢忠之資,只以接於目而慨於心者,爲殿下獻焉。惟聖明之垂察焉。且臣於七八日前,重得暑癨,寢食俱廢,委頓床席矣。適値悶旱親禱之日,不敢偃然退在,强疾陪扈,仍參祭班,舊患眼疾,猝發於達夜駿奔之餘,庭燎之下,惝慌罔措,罷出之際,屢次顚仆,歸家昏倒,不能開睫,雜施針藥,了無寸效,自諒病勢,決難行公於旬月之內。伏乞聖明,俯賜矜察,亟許遞改,俾得專意調治,不勝幸甚。答曰,省疏具悉,進言之誠,予用嘉尙,可不體念焉。疏中事,旣已分輕重酌處矣。爾其勿辭,從速察職。
修撰尹德駿疏曰,伏以,臣等頃日伏見徐文煥等攻斥洪受疇之疏,則將受疇未徹之一疏,截去句段,反背本意,粧撰搆捏,擠之於故爲誣賢之地,遣辭無據,用意不佳。臣看來,甚不韙之,而聖明不加詳察,反賜優批,臣適登前席,略陳所懷。仍竊思之,近來時事,毋論是非,偏護有弊,而偏攻亦有弊焉,故臣亦論受疇疏擧之欠穩,而保其本心無他,又論文渙疏語之謬戾,而卒歸之於不足深咎之科,此則聖明,亦嘗垂聽也。今者李時,又蹤文煥。
上在昌慶宮。停常參·經筵。
政院啓曰,卽者吏曹郞廳來言,今日爲政事命下,而判書呂聖齊,陳疏,參□□□元呈辭,□□未差,故無行公之員,不得開政云。才已□考,今又頉□□□□殊甚未安,竝卽牌招開政,何如?傳曰,允。
□□□□□翼□□□啓。答曰,省疏具悉。此出於爲民之意,有何引□□□□□□勿待罪,一倂蕩減事,當令該曹稟處焉。
持平□□□□□。入啓。答曰,省疏具悉。應旨進言,予用嘉之,可不體念焉?□□□□疏語,罔非無倫,而□□論至於□□□□□□□□□□□□□□□□□□□□護拯,肆然唱道,一以誣禮遇之□□□□□□□□嚆矢,論其所犯,豈但一時是非之差謬而已?實斯文之罪人,則多士之齊聲封章,竭力伸辨者,可見一脈公論之不泯也。今乃以是非終無可明等語,筆之於書,隱欲爲眩亂之計,予實寒心也。金重夏事,酌處已久,今難撓改,至於不顧公議,惟言是從云者,□所未曉也。爾其勿辭察職。
工曹參議李重煥三度呈辭。遞差。
刑曹□□今月十一日社稷祈雨親祭,罷祭後,本曹郞官等,爲餞別同任爲守令者,會飮於大廳。當此聖上閔旱虔禱,減膳禁酒之日,親祭纔罷,有此可駭之擧,其時進參郞官等,竝汰去,其代,令該曹卽爲擇差,何如?傳曰,依啓。禁酒之令,已下,親禱之禮,纔畢,而不畏國法,作此驚駭之擧,是豈人臣之所忍爲者乎?事極寒心,當該郞官,竝拿問定罪。
吏曹判書呂聖齊,參判任相元,牌不進。傳曰,纔已稟政,旋又引入,其在事體,極爲未安。從重推考,更爲牌招開政。
吏曹判書呂聖齊上疏。大槪,臣之病勢,日漸危劇,召牌再臨,竟未祗赴,揆以分義,萬隕難贖,亟命鐫削臣本職及兼帶等任,以正臣罪事。入啓。
正言徐文裕啓曰,臣頃以薦俎官罷職事,論啓,而臣以其時大祝,目見實狀,只請傾覆牲匣之罪,而至於收拾薦進之事,率爾落漏,未及竝擧於啓辭中矣。今聞物議,皆以爲傾覆牲匣,雖出無情,收拾薦進,事甚不敬,捨此論彼,失其輕重,臣之論事不審之失,著矣,何可苟冒臺席乎?請命遞斥臣職。答曰,勿辭。
備忘記,薦俎時俎匣,偶然墜落,實出無情,故只推勿罷矣。今觀諫臣避辭,至有收拾薦進之擧云,不勝驚駭。凡大小享祀,誠敬爲主,則顚覆之俎匣,卽當啓稟勿薦,而收拾苟充,致有不潔不敬之患,不可無警責之道。戶曹判書朴信圭,拿推。
大司諫尹敬敎上疏。大槪,臣病勢危篤,無路起缺,嚴召之下,竟未祗赴,逋慢之罪,萬殞難贖,敢□病重實狀,冀蒙斥罷,仍陳狂瞽之說,以備財擇事。入啓。
院啓,請罪人金重夏,嚴鞫處斷事。請依該院回啓,還收陳告奴婢決給壽進宮之命,誣罔陳告之人,令該曹科罪,以杜後弊事。請司憲府掌令楊顯望,改正。啓辭同前頃日社稷親祭時,第一位牲匣薦進之際,傳授不謹,致令牲匣,傾覆於席次,守僕,收拾落席之牲肉,而薦俎官,仍復薦進,莫重祀享,事甚不敬,不可推考而止。請親祭時當該薦俎官,罷職。請博川郡守金大有,玉果縣監吳命說,竝遞差。啓辭同前前啓,奉俎官罷職事,停啓。
府啓,請罪人金重夏,嚴鞫處斷事。請還收安置罪人閔熙·權大運等量移之命,啓辭同前罪人鄭維岳,奸慝險邪之態,今不必更論,而曾於次玉獄事時,百般謀計,變幻獄情,終反已成之案,曲爲逆堅之地,其他背公黨惡之罪,不一而足,私情雖或矜惻,公議不可强拂。請還收鄭維岳放歸田里之命。新除授執義李畬,時在京畿驪州地,掌令任元耉,時在黃海道白川地,請竝斯速乘馹上來事,下諭。答曰,不允。下諭事依啓。
答院曰,不允。薦俎官旣已拿推矣。金大有·吳命說事,依啓。
答吏曹判書呂聖齊疏曰,省疏具悉,卿之一向祈免,無乃太過乎?勿辭從速行公。
政院啓曰,禁府郞廳,以委官意來言,三省推鞫,事體至重,而明日,乃無故日也。當爲設鞫,而判義禁朴信圭,方在被論中,必於今日內入啓變通,以爲趁卽開坐之地云矣。敢啓。傳曰,判義禁改差,卽爲口傳差出,牌招察任。
東平尉鄭載崙上疏。入啓。答曰,省疏具悉。卿勿固辭,從速察職。
都承旨柳尙運上疏。入啓。答曰,省疏具悉。卿其勿辭,調理察職。
司直李綸上疏。入啓。答曰,省疏具悉。爾其勿辭察職。
玉堂箚子。入啓。答曰,省箚具悉。憂愛進言,誡誨殊切,深用嘉尙,可不置諸左右,留心察納焉?
政院啓曰,愍忠壇·雙嶺·險川等三處祈雨祭,今十九日當爲設行,而卽今雨勢如此,似爲停止,取稟。傳曰,依爲之。朝報
吏批,以李挺晩爲直講,安䌖爲刑曹正郞,羅星器爲刑曹佐郞,朴重圭爲刑曹佐郞,李成朝爲戶曹佐郞,尹尙冕爲刑曹佐郞,兪集一爲正言,李集成爲刑曹正郞,尹以道爲工曹參議。
卯時,日暈。
下直,厚州僉使趙之瑗,許沙僉使洪夏昌,彌串僉使李麗,神光僉使洪箕疇,多大浦僉使張萬瞻,豆毛浦萬戶尹挺□,□□萬戶李陞芳。
李濡,以都摠府言啓曰,副摠管□□□標信,刑曹坐起進去之意,敢啓。傳曰,知道。
備忘記,傳于李濡曰,今下弓,厚州僉使趙之瑗,神光僉使洪箕疇,彌串僉使李麗等處,給送。
李濡,以訓鍊都監言啓曰,今七月十二日下直守令引見入侍時,左副承旨李濡所啓,日昨社稷親祭擧動時,大駕未至壇所之前,有一軍士所乘之馬,逸入社稷門內云,而□聞之,招問守僕,則果有此事,不勝驚駭。凡軍士在於陣中,而不善制馬,以致如此,且守門部將,卽不能防禦,亦無報知兵曹之事,殊甚可駭。請當該門部將,從重推考,其馬兵,令攸司囚禁治罪,何如?上曰,依爲之。軍士,則令本軍門決棍,可也事,命下矣。當該馬兵高啓雲,從重決棍四十度之意,敢啓。傳曰,知道。
傳于宋昌曰,卒直長鄭台一發引時,凡事自本官各別顧視事,分付。
李東溟,以忠勳府言啓曰,故淸城府院君金錫胄戶奴大哲,呈狀于本府曰,上典墓山,在於京畿抱川地,將以開月,遷歷於楊根先塋之側,勳臣改葬時,朝家例有顧恤之典,謄錄相考,啓稟施行云。自祖宗朝,勳臣遷葬時,官庀,例也,故今年春,翊社功臣完南府院君李厚源遷葬時,亦因本府啓稟,葬需及擔軍·造幕軍等,題給矣。淸城府院君金錫胄,卽元勳大臣,而今將移葬,朝家顧恤恩典,似當考例擧行,敢此仰稟。傳曰,依一等元勳大臣遷葬時例,擧行。
持平朴泰萬疏曰,伏以,臣之空疏劣,百不及人,自叨本職,絲毫蔑效,常懷惶懼,若隕淵谷,重以澌憊之症,當暑轉劇,頭疼目眩,神短氣乏,委頓綿綴,漸至深痼,不得不尋單請急,見阻喉司,日事惶悶,不知所出。昨於禱雨親祭,不敢以病退伏,黽勉隨行,經夜奔走,病狀添劇,不可支吾。伏乞天地父母,察臣無用之實,矜臣難强之勢,亟賜鐫削,不勝幸甚。臣伏見下政院之批,辭旨懇惻,出於常倫,臣雖庸陋,亦何敢終無一言,以報求助之至意乎?嗚呼,當今之事,可言者衆矣,雖論其當務之急者,固無出於立紀綱一事,而明是非,公賞罰二者,又在其中,然玆三者之本,實係於殿下之一心,何者?誠以天下之事變,千條萬緖,而其所酬應,無非出於人主之心者,君心旣正,則事事皆正而紀綱立,是非明,賞罰公,治以之成矣。君心未正,事事亦隨而不正,紀綱紊,是非眩,賞罰偏,亂以之作矣。殿下睿質天成,學問通明,又能勵精圖治,猶恐不及,然今所謂三者,日趨於乖舛,而未見修擧,君怒於上,民窮於下,朝議橫潰,百度俱廢,莫可收拾,何也?缺五字紀綱不立,是非不明,賞罰不公,必思有以反之矣,至今未見其效者,無他。皆未得其要而然也。臣請泝其源而熟數之。嗚呼,紀綱之立,豈在於嚴刑峻威而能哉?朱子曰,人主之心術,公平正大,無偏黨反側之私,然後紀綱有所繫而立,人主之心,果出於公平正大,使是非常明,賞罰常公,人不敢有所眩惑,兢兢於是,惕然震勵而齊整之,何憂乎紀綱之不立?以此而觀於政,喜怒之發,不見出於公平正大,而或不免偏倚之失,臣不暇遠因前事,姑以目前所見者,明之。金重夏之事,罪犯最大,以此臺閤之臣,累歲爭執,一國之人,皆曰可殺,公議所在,斷然可知,而上下相持,因循苟且,無一人奮然擔當,以至迄無歸竟,聖朝刑政之失,孰有過於是哉?至於洪受疇之陳疏也,臣適入直騎省,卽爲謄見於政院,其中一款,果有不足爲□一點之疵之語,其後徐文煥之疏,又引此一句,而改不足爲,□爲可以爲三字,近來李時之疏,又改不足爲之足,爲過,而反謂之政院,任自改換,夫一受疇之疏,而前後變幻,一至於此,此果何爲而然乎?夫受疇之因與人相較,輒引不當引之事,以滋鬧端,臣固不以爲是,而文煥·時之改換文字,務益深巧,故□於不韙,此實殿下之所已經覽者。然猶不能明示分別,以致至□而未已,臣若不卽見其疏本,想亦疑惑,而莫的然否矣,□說其可畏,有如是者,此而依違,若不明白,其流之弊,恐無所不至,豈不大可寒心哉?自古儒疏,必以事係斯文,與夫先儒被誣而發,則今者尹拯之書,臣亦不以爲無失,而若曰誣辱,其家庭所常尊仰,不啻若父師之先賢,則臣決知其必不然矣。日前大臣之言,亦當如此,朝廷所見,又若不然,而獨殿下,未免以先入爲主,終不能明賜處分,故始則金盛大等,勒加誣辱先賢之名,至於聲罪八路,繼而李震欽·李泰華·蔡之涵·徐文煥·李時等,舍其本題,題外立說,改頭換面,迭出交攻,眞若有誣辱先賢之實,而朝臣之或明其本旨者,竝加驅入於誣賢之罪,殆無餘地。是不幾於箝人之口,繫人之手,使不敢論列白黑,以明事實之所在,而又不欲聖明,必歸於大中至正,無偏無黨之地而然耶?若此不已,殿下之是非,終無可明之日,而朝廷缺四字殿下,明達是非之所在者,此臣之所大懼,而必望殿下嚴杜此徑,使不得接踵紛鬧,而諸臣疏批,輒加嚴旨,有若初不審此事之顚末者然,豈謂名爲儒疏,而有所饒暇,以至於是耶?此又臣之所深慨然,而尤有所大可駭者。被斥承旨等,旣遭罔極之言,而終無自明之擧,此豈非可怪之甚者乎?若使時之言,果無虛妄,而任自改換,則其阿付黨比,欺蔽聖明之罪,所當嚴加究悉,以正邦典矣。如其不然,時所謂改換之說,苟無明白可被之實,則亦豈以儒生之言,而不爲之卞別,以長日後無窮之弊乎?至若言出於大臣,不顧公議,而惟言是從,事關於卿宰,不復指究而便加摧折,或至於經年之久,而不賜收拾,不下恩點,雖曰諸臣之事,有所觸激,殿下之所以裁處者,獨不已太過乎?由此言之,夫以殿下之明聖,乃不能明是非,公賞罰,立紀綱,而一任其乖舛,莫可收拾如此。此臣所謂殿下喜怒之心,出於公平正大,而或未免偏係之失者也。臣以新進微蹤,無所見識,而其所目見,猶有此數事,卽此而究之,何事不然?一事如此,萬事可知。矧今殿下之所親覽,與所在涇渭者,尙且如此,則近而□之際,遠而州邑之間,其發於政令,見於事爲者,公私混淆,賢否倒置,以至是者常屈,非者常伸,冤苦困迫,無所告訴者,難以□則人心,安得以鎭定,朝著,安得以寅協,而綱維克張,庶績咸熙,□安民生,上回天怒耶?此臣所以深憂永歎,繼以流涕,惟望我殿下,益勉聖學,先審乎本原之地,使之必出於公平正大之域,而絶偏黨反側之私,一如朱子之說,然後是非自明,賞罰自公,人皆知所振□無復委靡之習,而大綱克正,萬目畢擧,民生尙可安,天怒尙可回矣。臣之敢以是爲獻者,非故爲掇拾時人餘論,欲以推波而助瀾,誠見殿下,於施措處分之際,不得其平者,若此,其所區區,必欲我殿下,深留於本源之功,酬應萬化,裁制萬務,以答天怒,以幸民生焉。且伏聞向者□之日,入侍之臣,乃以洪宇遠放釋之意,有所陳達,而經幄之臣,亦繼而陳章上請,欲以此爲弭災之一端,臣未知此果何見也。夫宇遠家人赴之說,至今追思,毛骨俱折,此豈臣子所忍發諸口者,亦豈今日所敢仰請者乎?假令宇遠之言,初出於錯誤,則錯□不容少緩,而乃反偃然分疏,終守己見,苟有人心,何至於是乎?其得至今日,本是失刑,則豈可以年在耄耋,而有所容宥乎?此臣之所深駭惋,而不敢不言也。伏乞聖明,竝加裁省焉。臣方欲以此陳徹,而神思昏憒,未暇登藁。伏見備忘記,遇災求肋,出於至誠,而臣之昏愚,終不能奉承,以致聖意慨然,致有臣子所不敢仰聞者,臣慙惶震悸,蓋無以爲顔,而處置□於意外。以此以彼,決不可仍冒臺席,伏望聖慈,特許鐫免,以幸公私。臣無任瀝血祈懇之至,謹昧死以聞。批答見上以上燼餘
上在昌慶宮。停常參·經筵。
去夜,吏曹口傳政事,判義禁申晸。
下直,文化縣監韓起白,安奇察訪金尙夏,會寧萬戶李雄彪。
答大司諫尹敬敎疏曰,省疏具悉。憂愛進言之誠,予用嘉之,可不體念焉?疏中未免中止之說,實予之過也。大臣爲國之誠,豈下於古人而然耶?將事之臣,雖有不謹之失,斥之以慢神,不亦已甚乎?至於是非不明,偏信大臣,亦予之病痛,而誠不顧末俗囂囂,趨向靡定,是非淆亂之態也。兩牌殞命等說,極其驚駭,當另加痛禁,隨現重究,他餘可以議處事,令廟堂稟處。爾其勿辭,調理察職。
京畿監司書目,廣州呈,以獻納趙□□辭職上疏上送事。啓踏啓字。
傳曰,十一日祈雨親祭時,獻官諸執事及入侍承旨以下,竝依例書啓。傳曰,四次祈雨祭獻官諸執事以下,竝書啓。
吏曹啓曰,臺諫有闕,政事,取稟。
兵曹判書趙師錫辭職上疏。入啓。答曰,省疏具悉。本兵重任,不可輕遞,卿其安心勿辭,更加調理察職。
傳曰,政事,明明日爲之。
校理李頤命上疏。大槪,母病添苦,身病猝劇,決無奔走供仕之望,冒陳危懇,冀蒙恩遞事。入啓。
持平朴泰萬啓曰,臣之駑劣,猥叨言地,常懷糜紛,庶幾仰裨萬一,伏見遇災求助之敎,出於至誠,臣誠感激,不忍不言,乃敢以狂瞽之說,略效微悃矣。伏承聖批,辭旨嚴峻,有非臣子所敢仰聞者,心骨震悸,實不知置身之所,而亦不無慨然者也。臣雖無狀,豈至於爲人分疏,厚誣聖明,以自陷於不韙之罪哉?誠以前後儒生等,所謂誣辱先賢之說,出於臆逆,遂加深文,斷非其本情所在,而又引洪受疇疏中一句語,再換文字,與臣之當初謄見於政院者,大相逕庭。至謂政院,任自改下一字,臣於是,始而訝惑,繼而寒心。竊以爲論人之道,不可因其差誤,勒成情外之罪,又況告君之辭,何等致謹之地,而不思詳愼,不但自相參差,又與原疏,違異如此,此皆已經睿覽,而不思分別,遂致紛紛未已,終至於構誣政院,更無餘地,此豈非眩亂之甚者乎?此逕一開,後弊無窮。此臣所大懼者,而敢徹其區區矣。乃反以隱然眩亂,爲臣之罪,是則不信臣之所目見者,而反信改換之儒疏也,此無非臣不見信於君父之致,而抑未知殿下之是非,果出於公正耶?臣之主意,只在於欲祛眩亂之弊,而乃於臣身,反爲眩亂之歸,寧欲鑽地以入,而亦不得也。雖然眩亂,乃是人臣之極罪,旣負此罪,決不可抗顔仍冒,卽當引避之不暇,而賤疾方苦,無計自力,經宿之後,今始扶曳來避,臣之罪戾,至此尤大。請命亟削臣職。答曰,勿辭,退待物論。
持平洪受漸啓曰,臣卽伏見大司諫尹敬敎疏本,以本府以號牌之禁,至有殞殺人命者,臣於此,不勝駭惑焉。本府,元無號牌出禁之擧,未知諫長,何從得聞,而至載於章奏耶?然旣被其非斥,豈可諉以曾無是事,而晏然冒據乎?請命遞斥臣職。答曰,勿辭,退待物論。
判府事金壽興箚子。大槪,亟罷臣職,仍治臣罪,以謝人言事。入啓。
答副校理李頤命疏曰,省疏具悉爾其勿辭,救護母病。
答判府事金壽興箚曰,省箚具悉卿懇。此非卿之所失,意外人言,何必深咎?卿其安心勿辭焉。仍傳曰,遣史官傳諭。
三省罪人亥玉,原情承服。
應敎李墪上疏。大槪,敢暴情勢病狀,冀蒙斥遞,附陳瞽說,以備財幸事。入啓。
公洪監司書目,全義呈,以前大司憲李翔辭職上疏上送事。啓。答曰,省疏具悉卿懇。縷縷陳說,無非憂愛之誠,予深嘉歎,可不體念焉?仍念朝論之橫潰,非一朝一夕之故,而豈有如今日之甚者乎?噫,秉彝之天,人所同得,而蔽於私意,喪其良心,是非漸至於胡亂,義理漸至於晦塞,日趨危亡之域,而無一人念及於斯者,此予所以癙憂不寐,恬然興歎也。觀卿疏辭,極其明快,益用嘉尙焉。條陳之事,當令廟堂議處,亟體思想之意,安心勿辭,幡然上來,以補不逮。朝報
禁府啓曰,以慶尙監使査啓,刑曹粘目,前郡守韓翊昌移本府處置事,允下矣。韓翊昌,今方待命於本府,卽爲拿囚之意,敢啓。傳曰,知道。又啓曰,罪人亥玉,不待時處斬事,承傳啓下矣,卽當擧行,而法典內,雨未晴夜未明,勿行死刑云。待晴擧行之意,敢啓。傳曰,知道。
禁衛營啓曰,頃者觀象監前銜安景徽,校書館唱準邢孝逸等,進告於本營曰,鳳山居採鉛軍高天建·郭壽萬等,採得朱紅於祥原地,散賣於市上,見其形色,似是朱砂,故取來以呈云。招諸醫驗視,則皆以爲眞品,更送景徽等于祥原,仍爲行文本郡,使之眼同詳驗矣。卽接郡守李萬鼎文狀,則砂穴,果爲明白,其脈有三泒,採出少許上納,以備看品云。其所納朱砂,卽爲移送于內局,此後句管採取,當自內局啓稟擧行矣。朱砂,乃唐材中要切珍貴者,而今忽採得於邦域之內,誠爲多幸。進告人等,不可無論賞激勸之擧,令該曹稟處,何如?傳曰,依啓。進告人,令該曹從重論賞。謄錄
行判中樞府事金壽興箚曰,伏以,臣伏見大司諫尹敬敎疏本,其中一款,卽而日者殿下親禱命下之後,群臣不能將順,爲群臣之過,辭意直切,臣於此,竊不勝慚懼之至。聖上憂災勤勞,乙丙靡遑,罪己之敎,丁寧懇迫,至有代犧親禱之命,凡在聽聞,孰不感動,而適會聖躬,有不安節之候,如臣忝任內局,職是保護,妄以爲宗社神人之托,在於殿下之一身,倘或不念聖人愼疾之戒,一有所傷,則此其憂恐,不下於民事之急,敢請入對,有所陳達,聖意堅定,終靳允兪,反覆開陳,始許代行,而差過二日,聖候稍寧,乃有桑林之禱矣。臣之迷惑之見,徒以玉體之致傷,爲慮,不復念及於他,遂致聖上應天不誠之歸,臣罪自無所逭。伏乞聖明,亟罷臣職,仍治臣罪,以謝人言,千萬幸甚。批答見上以上燼餘
上在昌慶宮。停常參·經筵。
下直,全羅兵虞候鄭祥斗,成川府使朴世儁,滿浦僉使韓榰。
答副應敎李墪疏曰,省疏具悉。戒誨之言,誠甚至切,深嘉爾爲國愛君之誠,可不留心而體念焉?今玆數臣,雖有所犯輕重之別,本非終身永棄之意,則何必別錄多人之姓名,汲汲引進,猶恐不及乎?爾其勿辭,從速察職。
備忘記,社稷親祭祈雨時,亞獻官,左議政南九萬,終獻官,右議政鄭載嵩,各鞍具馬一匹,壇上執禮,副司果尹以道,進幣爵酒官,判書呂聖齊,奠幣爵酒官,參議申琓,禮儀使,判書金萬重,各熟馬一匹賜給,薦俎官,判書朴信圭,收贖帶職放送,典祀官正柳英立,壇下執禮,副司直金斗明,左承旨宋昌,右承旨李東溟,左副承旨李濡,右副承旨柳之發,同副承旨朴泰遜,大祝,修撰尹德駿,副修撰金萬吉,正言徐文裕,副司果金昌集,各半熟馬一匹,壇司,令宋基泰,祝史,持平朴泰萬·洪受漸,佐郞金盛迪,副司果閔鎭周,齋郞正韓范齊·李益泰,副司果黃欽·鄭善鳴,左通禮李璾,右通禮安漢珪,假注書成任·任翊元,記事官李玄祚·李廷謙,各兒馬一匹,監察以下諸執事,各上弦弓一張賜給,祭侍,內官方鍒·金厚白·金成輝·朴璜,各半熟馬一匹賜給,南郊四次祈雨祭獻官,左議政南九萬,熟馬一匹,龍山江同祭獻官,判書金宇亨,楮子島同祭獻官,東平尉鄭載嵩,各半熟馬一匹,典祀官,校理李渶,大祝,佐郞朴奎世,典祀官兼大祝,博士蔡廷麟,主簿李商雨,各兒馬一匹,監察以下諸執事,各上弦弓一張賜給。
京畿監司書目,廣州呈,以慶尙監司趙持謙辭職上疏上送事。啓。答曰,省疏具悉。卿辭至此,本職當許遞焉。
幼學李相周上疏。大槪,敢應聖旨,猥陳時弊,冀蒙採納事。入啓。答曰,省疏具悉。憂愛進言之誠,予用嘉尙,可不體念焉?但疏中隱有侵逼大臣之意,予未知其穩當,內需司之設,其來已久,今難猝罷也。他餘事,令該司稟處。
前守門將廉斗明上疏。大槪,敢應求言之旨,略陳時弊數事,以備財察事。入啓。答曰,省疏具悉。應旨進言之誠,予用嘉之。宮女中不緊者數十人,旣已放出,而至於常漢再嫁不得娶妻,此何當今之急務乎?殊甚猥雜也。
義城幼學洪處升上疏。大槪,敢陳時弊,冀蒙裁擇事。入啓。答曰,省疏具悉。應旨進言之誠,予用嘉尙。所陳之事,令該曹稟處焉。
幼學梁處濟上疏。大槪,今以誠信二字,擇賢才養義士,以爲應天心,淸朝廷,恤民隱,正士趨之本事。入啓。答曰,省疏具悉。應旨進言之誠,予用嘉之,可不體念焉?但念災沴之作,由予否德,何乃歸咎於大臣,遣辭之際,有欠和平耶?予未知其可也。
工曹參議,尹以道辭職上疏。入啓。答曰,省疏具悉。爾其勿辭察職。
禮曹啓曰,前後雨澤,旣得周洽,秋節之入,亦且已久,復常膳擊皷等事,自今日依例擧行之意,分付各該曹,何如?傳曰,允。
禁府,三省罪人亥玉,堂古介行刑。啓。
大司諫尹敬敎啓曰,臣病伏窮巷,人事廢絶,聾如瞽如,無所聞知。竊嘗得於輿誦,則號牌旣行之後,漢城府,發遣禁吏,執捉無牌者,給賂則還放,無賂則捉告,至有受杖而殞命者,憲府禁吏,亦多侵漁之弊云,故竝爲擧論於疏中,其所謂殞命者,初非指謂憲府,而遣辭之際,不能區別,致令憲府,自當而引避,此臣論事不明之過也。且觀其避辭,則憲府,本無出禁之擧云,此則臣誤信風聞,而不能審察也。昏謬不察,爽實至此,何敢晏然於言責之任乎?卽當自劾,而病困昏倒,經宿之後,今始扶曳來避,臣之所失,尤大。請命遞斥臣職。答曰,勿辭,退待物論。
院啓,請罪人金重夏,嚴鞫處斷事。請依該院回啓,還收陳告奴婢決給壽進宮之命,誣罔陳告之人,令該曹科罪,以杜後弊事。請司憲府掌令楊顯望,改正。新啓,引嫌而退。陳疏言事,旣異論啓,致有差失,亦不大段,不可以此輕遞言官。請大司諫尹敬敎,出仕。前啓,薦俎官罷職事,停啓。
答院曰,不允。出仕事,依啓。
大司憲李䎘上疏。大槪,病難供職,今蒙恩遞,仍陳所懷,以備財擇事。及禮曹判書金萬吉上疏。大槪,臣於諫長之疏,有不敢晏然者,令賜斥罷事。入啓。朝報
禁府啓曰,弑姑母罪人亥玉,旣已承服正刑,依法例破家瀦澤,子女爲奴,降其邑號,罷其守令等事,令各該司捧承傳擧行,何如?傳曰,允。謄錄
柳之發啓曰,大司憲李䎘病,執義李畬,掌令任元耉在外,掌令楊顯望未肅拜被論,持平朴泰萬·洪受漸避嫌退待,今日以監察茶時之意,敢啓。傳曰,知道。
李濡,以都摠府言啓曰,入直軍士,中日習射事,限得雨間,啓請姑停矣。今則旣已得雨,今日爲始,入直軍士,當爲中日習射,而罪人行刑,依前例不得爲之之意,敢啓。傳曰,知道。
傳于朴泰遜曰,今下弓矢,滿浦僉使韓榰處給送。
工曹參議尹以道疏曰,伏以,臣屢試忝竊,一無稱塞,不能者止,乃分之宜,不圖今者,又叨新除,臣誠感激,無所容措。分義所在,卽當祗肅,而第臣,頃値桑林親禱之日,猥隨祠壇將事之列,撤夜奔走,重得暑痢,伏枕有日,登溷無度,飮啖專廢,眞元已脫,親試灸藥,了無寸效,而危兆敗症,乘弊迭出,涔涔委貼,作一僵尸,將此病狀,其不能供仕也,決矣。且臣於乃者,伏見湖儒李時等疏本,則插入臣姓名,臚列臣罪案,橫詆誣辱,無復餘地。噫,人之爲言,胡至於此耶?當初一啓,實出無隱,而欺蔽之誚,前後繼至,臣雖極無狀,豈爲此人臣所不忍爲者歟?伊時辭疏,略陳委折,伏想聖明,亦已洞燭矣。臣於此輩,誠不欲與之呶呶,而旣被構誣,重貽累名,則亦安得晏然於職次乎?當此聖上憂焦咨訪之日,不能進一言劃一策,仰塞明旨之萬一,而病狀難强,情勢且迫,不得不疾煩呼籲於宸嚴之下,臣罪至此亦已大矣。伏乞聖慈,曲垂矜察,新授職名,亟賜罷斥,以謝人言,以尋生路,不勝幸甚。批答見上
大司憲李䎘疏曰,伏以,臣本無似,濫蒙洪造,前後忝竊本職,非止一再,而喪慽之餘,痼疾纏身,每以私悃,仰瀆宸嚴,自速逋慢之誅,常切惶懼之心矣。自叨新命以來,不敢復辭,委蛇冒居,淹延時月者,非以病勢有間,不能供務,只是嚴畏分義,不敢一向控免,私情之狼狽,職事之瘝曠,有不暇顧矣。頃者社稷親祀之時,猥齒駿奔之列,觸暑撼頓,所患添劇,喘急之症,仍渴益苦,阿賭之患,乘熱轉甚,昏瞀眩顚,委頓床席,時或黽勉就列,僅免僵仆,而症情因以漸痼,氣力日覺澌頓,以此病狀,決無久冒據任之望。臣且伏見大司諫尹敬敎疏本,則論本府被禁人杖斃之失,大加侵斥,而本府,元無以號牌出禁之事,此必風聞之誤,而同僚,旣以此引避,則尤不可晏然。伏惟天地父母,矜諒有素,乞垂愍憐,將臣本兼諸務,一倂遞免,特開可生之路,不勝大幸。因竊伏念人臣之任言責者,雖當無事之時,固宜竭忠竭慮,補過拾遺,不負其職責,況臣名忝憲長,目擊時艱,上之責躬求助之誠,至深至切,而含默不言,唯□縱緣病伏之中,危厲薰心,顧不知何策之可以收救,囁□自致遷就,論其罪責,已難容貸。又伏承責勵之旨,丁寧懇惻,今若以空疏爲辭,專事引罪,終無一言而已,則臣之罪戾,益無所逃。玆敢以蒭蕘之說,仰備前人之擇焉,惟殿下之垂察焉。臣竊見古昔聖帝明王之事天也,必盡對越之誠,寅畏之念焉。學士大夫之引君也,必言其無貳無虞,盡誠盡敬,上下之所以兢愼畏懼者,眞若有一箇人,隨身在傍,考其善惡,輒施以殃慶者然,而聖朝災異之沓臻,反疑其數或有適然,理或有變嬗矣。今以目前事驗之,然後始識天理之眞不爽者,存焉,有若影響之捷應也。乃者雨暘,不愆其期,庶有登熟之漸,周餘之民,忻然有更生之意,恒暘極無之災,乃出於此際,瞻仰昊天,實無雲霓之望,聖上惕然。震驚,渙然發號,旣效商湯之自責,復行宋帝之親禱,將事之夜,克虔克敬,至誠所格,天且罔違,蘇枯之澤,霶霈千里,則聽卑之耳,非特屬垣,馨香之德,可徹重蒼,從前災異之沓臻,果非數之適然,自我有以感召也,明矣。嗚呼,天之視聽,自我民視聽,未有民不安,而天之氣和者也。今日民生,其可謂安乎?一自庚辛飢饉之後,連缺六字餘喘,枵然無樂生之心,而或以校生汰講之擧,或以閑丁成冊之令,上畏州縣之督迫,下怵奸吏之操切,閭里繹騷,若經兵火,重以朝命,多有失信之時,守宰亦昧撫摩之方,橫歛無藝,苛政轉急,甚者,不有朝家之命令,督徵年久免減之糶穀,民不堪命,流離四出,道路怨咨之言,至有不忍聞者,則天之降災,固其理也。鳴呼,非無愛民之德,恤民之政,屯膏不下,實惠未加,愁怨之極,至於如此者,雖緣守令之未得其人,不能奉承德音之致,而朝廷處分,亦未盡休養之道,煩策急轡,馳驟於溝壑之間,則如之何民不窮且盜也?惟宜靜而無撓,緩而無急,雖有良法美制,在所必行者,姑且擔閣,惟以保養寧息,爲今日之第一急務,頻發廉問之使,若有病民侵漁一切貽害之吏,繩以贓律,以警他人,則殿下赤子,庶幾有允殖之望矣。嗚呼,朝廷者,四方之根本,未有朝廷不正,而民生遂業者也。今日朝廷,其可謂正乎?論議潰裂,標榜競起,因一微細之事,轉生疑阻,一體之人,而至相盱衡,心之所右,則非者是之,心之所惡,則是者非之,是非相蒙,□屢作,若乃國家之事,則不啻若越視秦瘠,此果治世之氣像乎?自古衰亂之世,未嘗無黨論,而惟其有陰陽之可別,故時君,或爲詖辭之所惑,則猶有扶抑之道,士夫,不爲利趨之所陷,則猶知取舍之方,故公議未嘗盡泯,而千載之下,尙可以分其黑白也。今則無甚是非,無甚邪正,而若其陷溺人心,貽禍國家,則殆有甚焉。殿下,亦嘗的知其弊,思有以打破,或黜或罪,以示好惡,而人不畏懼,浮論日熾,終無止泊之期,惜乎先進之輩,不能鎭靜於論議方生之日,年少之人,惟知馳逐於名利之場,反復沈痼,自不覺流害之至此,群下之罪,可勝言哉?雖然,上者,下之表也,表旣端,則影無有不正者也。殿下,苟能虛心而處之,正己而率之,都忘彼此之異,只明是非之分,所言果是,則不可先疑其黨同,所言果非,則不可先疑其伐異,常操至公至明之心,克恢無偏無黨之德,誠實無僞,存此不懈,則群下雖極無狀,豈敢强執私見,偏護黨與,以違殿下平明之理哉?若夫官方之淆雜,正坐朝論之不靖,故用人之乖舛,莫今日若也。誠以近事言之,如臣庸暗之輩,畀以耳目之寄,以此推之,不稱其職,而濫授者多耳。嗚呼,朝家旣不能素養人才,專以科目取人,科臼中人,未必盡賢,而待之以不器,固宜衆職不擧,政理謬訛之本也。至於年少士人,則不務窮經致用之實,先萌媒榮取爵之志,不顧廉隅,奔趨形勢之途,得沾微官寸祿,則自以爲足,及授臨民之任,則未知蒭牧之養,虐民之肥己者,往往有之,此由未服菁莪之化,先爲利欲所汨之害也。爲政官者,拘於政規,不免循序調遷,一筆之除,容易,而必貽一邑之災,其爲害政,已不可勝道,市民衆胥之徒,因其混淆,且生希覬之心,至以重價,誘啗捕賊之人,代受其賞,直陞通政之後,則因緣請託,超授僉節制之任者,亦非一二,遐方武士,則傾家破産,留滯京輦之下,至有未調者,十居八九,設科取人之意,初非偶然,而高階美職,先歸於白徒,此輩之怨誹,無足怪也。是固出於秉銓之臣,或未覺察其情僞,且窠闕有限,不能遍及於多人,致有此患,而泛論其官序之不公不靖,則至于今日而極矣。若欲改弦易轍,盡洗舊習,則惟在殿下克祛己私,恢張公道,使群下有所取則,然後俾責有司之臣,嚴加戒飭,甄拔掩滯,敍收平允,凡諸由邪逕而□者,一切澄汰,則從今以往,庶無枉屈之歎,而人才之登進,佇可見矣。綱紀之頹廢,亦爲今日之痼弊,所謂綱紀者,非有形象之可見,不過□賢否,以定上下之分,覈功罪,以重賞罰之施,有一定之形,無可踰之□而已也。雖然,賞罰之得失,尤爲振肅弛廢之大關捩,則今日委靡之患,其不由於賞之太濫,刑之失中而然歟?嗚呼,自從飢饉之後,賞典無章,守令之別備穀物者,例授資級,其中有優異之政者,則固欲奬勸,而其所謂別備者,亦非鬼輸而神辦,若非濱海魚鹽之地,可以轉貿之處,則唯是巧作名色,頭會箕斂,或以賤價,勒定貿販,鞭笞吏胥,惟務取足,吏胥輩無他措手之地,聚斂村閭,呼號迫促之弊,不一其端,不待飢餓,民生固有困矣。及其設賑之後,則濫報飢民之額,擅減升合之數,或爲取嬴私用之計,畢賑之後,則虛張斛數,以爲得賞之階梯,事之無據,莫此爲甚。此則猶可諉之於爲民勸勵,而軍門將校及市廛無賴之輩,或以打造軍器,或以殖利軍需,皆被顯賞,故徒肆之賤,擧綰銀黃,名器之汚賤,古未嘗有此也。況乃三討之典,有國之所必嚴,如使有罪者,倖免,無情者,濫被,則雖聖賢相逢,治具畢張,亦不得理其國矣。近來人心頗僻,私意橫流,犯逆不道之人,缺六七字脅制君父之罪,歸之於語言之過,憸邪奸慝,附麗習黨之輩,至陳其私情,而俾蒙原赦之典,自上詢問,縱出於遇災警懼,無所不用其極之道,而下之不能苦心力爭,固已非矣。況將順贊成,急急奉行者,何其縱恣無忘,若此之甚也?竄掇告廟之文,添成網打之計者,是何等重罪,而慝其實情,擧其微罪,低首伈伈,丐恩於咫尺之地者,有之,附會經義,侵犯東朝者,是何等大憝,而略脫過惡,只言愍老之情,乞憐於章奏之間者,有之,此皆不畏國法,役於私情,以爲投試之計也。國家旣不能斥絶邪論,或從或否,墮其睍幻機變之術中,臣恐繼此而起者,將無所不至也。嗚呼,賞僣而不知節,刑失而不能正,以致國家刑政之權,日趨於紊亂,無復有之綱之紀,截然之勢,今之國事,可謂汲汲乎殆哉?若不及今日盡革濫賞之弊,更勘倖免之律,且治挾詐熒惑之罪,則國之存亡,未知也。凡此數條之弊,反復相因,而究厥原流,則無一不本於殿下之一心,其可不反顧循省,求其所以致此之由乎?嗚呼,殿下,我東之盛主也。有聰明睿智之資,有好學勤政之休,奮勵振發,期躋大猷之盛者,不爲不久,則其於敬天恤民缺五字官人之方,立經陳紀之策,固未嘗不用其力,而治不食效,百造渙然,考其功績,反出於季世中主之下者,抑獨何也?先儒有言曰,人主,以眇然之身,處於深宮之中,其心之邪正,若不可得而窺測,而符驗之著於外者,如十目所視,而不可掩。試以此思之,則殿下緝熙之功,雖已至矣,無乃幽獨得肆之地,不覩不聞之中,未免有些子係累,其流之害,有甚於刑賞之所勸戒,而以致衆弊之夥然耶?伏願殿下,常存心上工夫,用力之危微之際,提撕於幽暗之中,兢兢業業,內外無間,以致純誠無雜,至敬無怠,常如親禱社壇之時,則民志之徯應,必捷於上天之降假,推其已然,無往不然,可見視感之間,風動神速,皆將如吾志之所欲爲矣,尙何患衆弊之難祛乎?若其工程次第,則殿下,纔講一部心經,自當有體驗處,臣不敢掇拾陳談,以塵淸覽也。如臣蒙學,本無知識,而職在可言之地,義難終默,敢將荒蕪之辭,用備採擇,鄙野之見,自知無取,而條陳之言,實是今日之痼弊,謹獨之戒,諒爲聖學之樞杻。伏惟殿下,勿以人廢言也。臣無任激切屛營之至,謹昧死以聞。答曰,省疏具悉卿懇。憂愛誡誨之言,切中時病,無非至論,予甚嘉尙,可不服膺焉?噫,收拾人才,進退賢否之責,在於銓曹,而取舍不公,以致官方之混淆,則是非未安之甚者乎?當嚴飭兩銓,俾無鬱滯之歎,至於閔熙等負犯之甚重,臺臣不能爭執之失,予非不知,而第遭此非常之災,纔施曠蕩之典,今不可還寢而亦不可追罪也。卿其安心勿辭,從速行公。
禮曹判書金萬重疏曰,伏以,臣伏見諫臣之疏,以聖上親禱之中止,罪藥房諸臣甚嚴,臣於此不勝瞿然之至。臣待罪保護之地,得聞聖上起居狀,最詳,故不能無區區過慮,大臣之請對,臣實助辭,小人姑息之愛,宜其見非於公議,而抑臣當初陳達之意,妄謂疾病之來,聖人亦不能免,故禮有攝事之文,而若有誠意,則未嘗以攝行·親祭有間,雖三代聖王,敬天事神,無以易此。宋仁宗,信日官之言,欲以得雨日祈禱,故王素,非之,未聞仁宗之有疾也。且念歷朝親禱,未嘗不在累次之後,夫豈緩於民事,良以事神之禮,其序然也。今者遣官之祀,纔過二次,設令聖躬康豫,親禱之擧,臣見其亟,未見其遲也。臣之愚見,本來如此,誠不料因此而貽累於聖德也。臣旣見非於諫臣,有難晏然於職次,伏乞亟賜罷斥,以謝人言,千萬幸甚。答曰,省疏具悉。已諭予意於大臣箚批矣。卿其勿辭,從速察職。以上燼餘
上在昌慶宮。停常參·經筵。
正言徐文裕上疏。大槪,敢陳所懷,以應明旨事。入啓。答曰,省疏具悉。憂愛誡誨之誠,予甚嘉尙,可不加意體念焉?自古誣告之人,未必一一正法,其意蓋有在也。禁衛營之別出大將,扈衛廳之損益舊制,出於事勢之不得不已,決難撓改矣。疏中可以議處事。令該廳稟處。
刑曹參議尹攀,再度呈辭。入啓。遞差。
都承旨柳尙運上疏。大槪,賤疾,一向危苦,決無更起爲人之望,不得不冒死再籲,冀蒙恩遞。入啓。答曰,省疏具悉。除拜屬耳,一未供仕,先事祈免,實未知其可也。宜勿控辭,從速察職。
政院啓曰,以本院啓辭,右承旨李東溟,有牌招之擧矣。卽者辭疏,到院,觀其措辭,則所使奴婢,自月初有疾,症似可疑,而不知虛實,姑置家中矣。卽今繼痛者,至於數人之多,的其疑疾,不敢出入於近密之地云。旣在薰染之中,則不敢行公,勢所固然,原疏旣不可捧入,而實狀如此,則亦難直爲退却,敢此仰稟。傳曰,今姑改差。
政院啓曰,司憲府持平洪受漸·朴泰萬,引避退待,已經兩日,尙未處置,其在事體,極涉未安。執義李畬,掌令任元耉在外,掌令楊顯望被論,大司憲李䎘,卽爲牌招,使之處置,何如?傳曰,允。
院啓,請罪人金重夏,嚴鞫處置事。請還收陳告奴婢決給壽進宮之命,誣罔陳告之人,令該曹科罪,以杜後弊事。入啓。答曰,勿煩。前啓,掌令楊顯望改正事,停啓。
大司憲李䎘啓曰,持平洪受漸,因大司諫尹敬敎疏斥,引避退待,今當處置,而臣亦纔以此陳疏,自劾,則何敢晏然處置乎?請命遞斥臣職。答曰,諫長疏論,旣已爽實,則元無可避之嫌,勿辭,仍爲處置。
大司憲李䎘啓曰,竝引嫌而退。應旨進言,自有所見,意外嚴批,不必深嫌,旣無出禁之事,有何可避?請持平朴泰萬·洪受漸,竝命出仕。答曰,依啓。朝報
禁府啓曰,薦俎官判書朴信圭,收贖帶職放送事,承傳啓下矣。大明律祭享條,凡大祀所司,失誤行事者,杖一百云。朴信圭,以右律收贖之意,敢啓。傳曰,知道。
又啓曰,今七月初四日疏決時,時囚罪人安處亨,放送問啓事,承傳啓下矣。安處亨擊錚辭緣,捧招以入,而本府,無放送後捧招之規,安處亨還囚之意,敢啓。傳曰,勿爲還囚。
禁衛營啓曰,江都築城,旣因旱災停止矣。監董郞廳李仁調,今無所管之事,姑爲減下之意,敢啓。傳曰,知道。謄錄
吏批,以任後昌爲博川郡守,南尙熏爲戶曹佐郞,黃欽爲羅州牧使,李濡爲慶尙監司,李頤命爲獻納,閔鎭周爲兵曹正郞,申晸爲判義禁,任弘望爲承旨,南彦昌爲高敞縣監,李鼎命爲工曹佐郞,李寅煥爲刑曹參議,趙祺錫爲玉果縣監,李台揆爲司評,申曅爲執義。
下直,平南萬戶朴維昌。
朴泰遜啓曰,大司憲李䎘式暇,執義李畬,掌令任元耉在外,掌令楊顯望未肅拜被論,持平朴泰萬·洪受漸避嫌退待,今日以監察茶時之意,敢啓。傳曰,知道。
柳之發,以都摠府言啓曰,副摠管柳炅,除標信刑曹坐起進去之意,敢啓。傳曰,知道。
柳之發啓曰,新除授同副承旨李畬,時在京畿驪州地,請斯速乘馹上來事,下諭。傳曰,依啓。又以義禁府言啓曰,今七月初四日榻前疏決時,時囚罪人安處亨,放送問啓事,承傳啓下矣。安處亨擊錚辭緣,捧招以入,而本府,無捧招後放送之規,安處亨還囚之意,敢啓。傳曰,勿爲還囚。
行都承旨柳尙運疏曰,伏以,臣病經年,元氣柴頓,當暑作行,旁症日出,舁入洛下,專爲醫藥之計,無論閑忙,決無供職之望。陳章祈免,實出於萬不獲已,而本職之外,又有意外兼帶之職,不稱之狀,不得不竝陳於疏末,以致天日之明,未燭實狀,顧復之恩,不克終始,疾痛之號,未免爲游辭餙讓之歸,反繳恩批,虛帶劇務。臣欲感激承命,則强起不得,不任調治,則癏曠已久,玆冒干瀆之誅,更陳危苦之狀,臣之情事,可謂窮且蹙矣。臣本以虛薄之質,重爲水土所傷,且昧攝生之戒,轉成沈痼之疾,自前冬死病之後,眞元凋落,咳喘日劇,種種危惡之狀,難以悉數,而其中最難於就列者,痰核凝結於腰脇之間,居常坐臥,亦須人扶,一步趨走,便覺呌痛,雖尋常閑慢之職,猶不可以供仕,況夙夜出納之地,何敢望其奔走乎?臣之病狀,如有一分自力之勢,一時調治,可獲差減之路,則豈敢以狗馬賤疾,累瀆宸嚴,自陷於猥越之誅?又何敢一瞻天陛之餘,遽懷辭退之計哉?自量筋力,無計趨承,徊徨數日,敢此陳暴,區區蘄望,只恃仁覆之聽耳。伏乞聖慈,曲垂矜察,亟賜鐫遞,以全公私,千萬幸甚。批答見上
上在昌慶宮。停常參·經筵。
夜三更四更,月暈。
下直,光山萬戶崔萬佑。
備忘記,前知敦寧洪萬容,前大司憲尹趾善敍用。
戶曹判書朴信圭上疏。大槪,冒萬死敢暴危懇,乞遞職名事。入啓。
副提學申翼相三度呈辭。入啓。遞差。
藥房啓曰,雨後蒸熱,轉甚,伏未審聖體調攝,若何?伏聞醫官所傳之言,脇下牽引之候,則顯有平復之效,而數日間,有咳嗽之候,伏不勝憂慮之至。必須詳知夜間症候之加減,然後可以議定當進之藥矣。臣等倍切區區之憂,敢來問安,竝此仰稟。答曰,知道。咳嗽,與昨姑無加減矣。
左議政南九萬箚子。大槪,疊蒙恩賞,實出意外,請命倂許還收,以愼償典,且陳區區之懷,以備裁幸事。入啓。
答吏曹判書呂聖齊疏曰,省疏具悉。已諭於前後疏批,卿勿過辭,從速察職。
答左尹金錫翼,右尹權玩聯名疏曰,省疏具悉。爽實之言,何必爲嫌?卿等,勿辭從速察職。
答戶曹判書朴信圭疏曰,省疏具悉。一時眚災,不必深咎,度支重任,不可久曠,卿其安心勿辭,從速察職。
藥房再啓曰,自上咳嗽之候,仍微感而發,且有升降之熱候,諸醫等以爲柴胡香薷飮,加桑白皮蜜水炒,麥門冬·知母各一戔,山桅薑汁炒七分,連進三貼,宜當云。此藥,卽爲劑入之意,敢啓。答曰,知道。
正言徐文裕啓曰,臣聞前豐德府使沈益善推考緘答,誣詆臣身,無所不至,至以臣爲受人指嗾,發此論劾,臣不勝駭然。益善貪虐不法之狀,如發米貿材之事,鬻獄得山之類,非止一二,而臣之只論山城還上者,爲其民所同怒,而人所易知者也。今者益善,旣不能掩匿改量之狀,而且聞贏餘之分給,至有約民待秋交貿之事云,此可見老猾之手段也。與人結嫌等事,亦出於誣罔,則臣不欲呶呶爭辨,以傷事體,而臣身爲臺諫,論一貪贓之吏,反被構捏,至於此極,在臣一身之汚衊,固不足言,其有傷於國綱,而貽淸朝之羞者,果何如哉?決不可一刻苟冒於臺席,請命遞斥臣職。答曰,勿辭,退待物論。
傳曰,諸司官員,卯仕酉罷,日短時,辰仕申罷,載在法典,啓下公事,三日內覆奏,亦有受敎,故前後申飭,非不嚴明,而百隷怠職,愈往愈甚,盡心官事,不如盡心家事。凡回啓公事,勿令多少,而每致夜深,啓下公事,不察緩急,而率多遲滯,其不有朝令,怠棄職事之習,極爲未便。自今以後,除有故廢坐日外,依法典一一卯仕酉罷,而如是申嚴之後,復踵前習,不爲着實奉行,則當有重責,以此意分付各該司。
府啓,請罪人金重夏嚴鞫處斷事。臣等伏聞日昨疏決時,有安置罪人閔熙·權大運量移之命。請還收閔熙·權大運等量移之命,啓辭同前請還收鄭維岳放歸田里之命。答曰,勿煩。
答左議政南九萬箚曰,省箚具悉卿懇。久旱之餘,得此蘇枯之澤,實賴卿等之虔禱也。況此賞典,非今創始,卿何過辭若是乎?安心領受焉。箚中,極言恩賞太濫之弊,其所論列,誠爲切至,予甚嘉納。至於事窮則變云者,亦理勢之所必然,而但國家大小賞賚,自有舊章,流來已久,今因朝家多事,恩賞太濫,易以他賞,事未得當。無已,則於論賞時,觀其陞資之久近,參酌低昂,似或無妨,而至於一切變改,終有所未安也。仍傳曰,遣史官傳諭。
兵曹判書趙師錫上疏。大槪,臣之病勢,有加無減,而且被臺臣之非斥,以此以彼,決難仍據職次。茲敢不避煩猥,冒死申籲,乞賜鐫削臣職,俾得安意調治,以尋生路,以謝公議事。入啓。答曰,省疏具悉。已諭予意於前疏之批,卿其勿辭,從速察職。
院啓,請罪人金重夏嚴鞫處斷事。請依該院回啓,還收陳告奴婢決給壽進宮之命,誣罔陳告之人,令該曹科罪,以杜後弊事。新啓,引嫌而退。論劾得體,風聞不爽,則一邊構誣,何足爲嫌?請正言徐文裕出仕。答曰,不允。處置事,依啓。
備忘記,噫,朋黨之禍,其來久矣。及至今日,輾轉乖激,以至沈痛,其爲害也,殆有甚於敵國外患,豈不大可懼哉?仍念昔在癸未年間,朝著不靖,鬧端大起,宣祖大王,慨然有意於拔本塞源,命罷郞薦,逮至仁祖朝,又有申嚴之敎,天曹郞官,至以擅弄大權柄,重被譴罰。列聖所以深惡而痛絶之者,若是其嚴正,而年少浮薄之輩,違拒累朝之明命,恣行一己之私意,專擅通塞,自作威福。噫,書不云乎?惟辟作福,惟辟作威,臣無有作福作威,此言權勢,不可下移,而臣下不可上僭也。況一郞官,何等微末之職,而華貫膴仕,皆爲此輩之所操切,附己者陟之,異己者斥之,惟意所欲,略無顧忌。黨論,以之而日新月盛,紀綱,以之而旣紊且亂,此誠非國家之細慮,而若以漢法論之,則今日爲銓郞者,固難免肆市之典矣。如不及今提防,以矯此弊,則末流之害,將至於國不爲國。自今以後,申明兩朝受敎,凡郞官之干豫通塞等事,一切永罷,或有執迷不悟,復蹈前轍者,則當迸諸四裔,斷不饒貸,政院知悉,明白宣布。朝報
吏曹判書呂聖齊疏曰,伏以,臣敢以私懇,每每煩喋於君父之前,自知臣罪萬死難贖,而嚴譴不加,溫批繼降,至以一向祈免,無乃太過,爲敎,是殿下,以臣之病,爲稱托,以臣之懇,爲虛讓而然也。臣誠惶惑,實不知置身之所也。顧臣宿疾沈痛之中,添得毒痢,元氣大脫,少無復起爲人之望。症勢如此,而貪恩臣寵,以冀其差復供仕之期,則是臣以國家銓衡之地,爲自己養病之坊,而不知自處之道者也。人臣自便,臣所痛惡,未嘗飭辭虛讓,惟以力疾奔走,爲萬一報效之地者,是臣本心也。如使所患,不至危苦,而猶可以强勉隨行,則何敢累違嚴召,又復煩籲至四,而不知止乎?卽伏見大司憲李䎘疏批,臣惶愧悶蹙,直欲鑽地以入,而不可得也。臣忝居銓任,再經大政,咎釁層出,訛謗畓至,尙免顚沛,得保今日者,亦莫非聖上曲庇臣身,而至於取舍不公,官方淆亂,乃是政官之極罪,臣之罪犯,益無所逃。其何敢冒沒抗顔,復入銓席乎?今雖萬被誅戮,決無復出之勢,伏乞聖慈,亟命先遞臣本職及兼帶等任,俾遂至願,仍治臣取舍不公,前後違命之罪,不勝萬幸。批答見上
戶曹判書朴信圭疏曰,伏以,臣所遭非常,自作難逭,追惟至今,毛髮俱竦,而聖度天大,曲加包容,初降嚴旨,匪怒伊敎,旋賜宥釋,如父於子,其在聽聞,莫不感動,況爲臣者,當作何如心也?臣之無狀,固已聖明之所洞燭,而終始善貸,一至於此,臣雖蠢愚,寧不惕然改圖,思所以報效萬一乎?第臣負犯,非薄物細故之比,豈可以一時特恩,有所晏然於職次,而自同平常人哉?搢紳之間,非議未已,觸藩之勢,維谷轉甚,縮伏私室,措躬無地,封章耿耿,將上復止,而曠廢公務,已有日矣。區區私義,如有一毫可進之道,則何敢犯雷霆干鈇鉞,疾聲哀籲,而不能自遏乎?伏乞天地父母,察臣情勢,萬分悶迫,臣所帶本職及賑廳·備局堂上,一倂許遞,以幸公私。批答見上
兵曹判書趙師錫疏曰,伏以,臣已痼之疾,旣無痊可之望,當遞之職,徒積瘝曠之罪,前後陳乞,瀝盡腔血,而聖慈不諒,尙靳允許,至以本兵重任,不可輕遞,更加調理察職,爲敎,臣奉讀未半,心神抑塞,罔知所以爲計。臣雖無狀,旣不至全昧分義,如可一分自力,何敢一向控免,至三至四,而不知止乎?受由醫治,已過數旬,而症情漸劇,發作尤數,當其方暈之時,一身之氣,盡逆于上,血脈緩急,項背牽掣,閉目昏仆,全不省事,奄奄之勢,難保晷刻,而及至少定,亦不能爲平常之人,精神恍惚,手足戰掉,思慮舛錯,言語顚倒,旁觀之人,莫不怪且悶焉。如是而能耐繁而剸劇,此必無之理也。且臣於病伏垂死之中,伏見大司憲臣李䎘疏本,則盛陳近來仕路混淆之弊,而至以捕賊白徒,因緣請托,超授僉節制者,亦非一二,爲言,終又結之曰,官府不公不靖,至于今日而極矣,臣不勝瞿然之至。如臣駑劣,忝叨重任,殆周一朞,早晩顚沛,臣亦自卜其不免,而臣之愚意,以爲都目大政,必以積仕者,次次陞差,政體固當然也,每當大政,皆以入歧久勤,一循本衙門所報第次,且觀其資級之崇卑,按簿擬差於僉·萬戶之窠。若論以爲官擇人之道,則果不知其何如,而考其勞績,計其勤仕,一年兩度,以次轉遷,此亦國朝三百年已成之規,故閑散武士,雖多可用之人,輒患窠闕之少,不能一一甄敍,致令遐外之人,未免有留滯沈鬱之歎,此固微臣之罪也。至於白徒捕賊之類,則前後大小之政,一未嘗有因邪逕而超授者,今臺臣所謂非一二人者,未知果在何時,果指何人,而其所論斥,若是嚴峻,則臣何敢自以爲無失,而晏然於心乎?言出臺閣,卽一彈文,雖無死病纏身,只此一款,決難仍據銓席。玆敢不避煩猥,冒死更籲,伏乞聖明,憐臣難强之疾狀,察臣難冒之情勢,亟遞臣職焉。批答見上
幼學朴由泰疏曰,伏以,天人之際,可謂嚴矣。一念向背,殃慶影從,肆乃禎祥蔚興於治世,災異遝至於亂邦,春秋所載,歷代所錄,昭如日星,若合符契,則彼視聽自我之天,夫豈出人事之外哉?然則凡爲人君宰輔者,其可不盡其恐懼脩省之道乎?臣伏見近歲以來,天災時變,疊出,不測之禍,無前之旱,積成連仍於我殿下勵精圖治之日,天心之未悔,固不可量也,而今玆旱魃,甚於昨年,百穀盡枯,西成無望,哀我民斯,何罪何辜?頃者伏見備忘記,十行絲綸,辭旨懇惻,圭復再三,感涕先下,旋聞又有親臨祈雨之擧,誠虔格天,得一雨澤,中外臣民,孰不感歎冥應之所關乎?然而驟雨旋止,亢陽杲杲,臣未知何政之有失,而何事之有闕歟?上天之怒,誠未必不由於時政之有失,則愚臣之滿腔襞襀,不得不傾囷倒廩於今日矣。其一曰,亟行大霈之典。竊惟天可誣乎?孤臣痛哭,五月飛霜,天不可諶乎?一女抱冤,三年不雨,則其致災異災之道,惟在折獄得失之如何耳。當今聖朝,三綱恢恢,王道蕩蕩,而尙靳惟輕之律,不擧廣蕩之典,中外疑眚闇昧之罪,或抱痛於圓扉,或含冤於絶域,呼天而無語,叨地而不應,傷心茹恨於廢痼之中者,凡幾何?然則雖或有一二蒙宥之人,而豈盡洩幽鬱無窮之至冤乎?矧惟當今値此無前之旱乾,豈以徒流疏決之輕典,仰答上天之積怒乎?夫元惡大憝之一罪,固不可容易赦肆,而其緘死以下疑眚之罪,則宜令攸司,洞開獄門,使刑餘之喘,縲絏之徒,生九死而肉白骨,發幽谷而明曜津,有罪無罪,均霑聖德之汪洋,則非體天好生之德乎?苟如是,則其於和氣之所感,彼蒼之積怒,當不日而霽矣。夫皇天俯視,惟德是輔,則今日弭災之策,豈不在滌瑕蕩垢,慰悅民心,而使東區數千里之地,咸得懽忭踴躍於盛德和氣之中乎?當此萬姓燃眉之急,其仰答天譴之實德,無愈於此一款之盛德也。伏願殿下,惕念勇決,擺脫廷臣之爭執,而特令亟施焉。其二曰,革朋黨。夫朋黨者,乃古今亡徵之第一也。同朝伺釁,按劒相視,皷碎風浪,日尋干戈,可謂先憂而後樂,先國而後私乎?和氣之損傷,理所然也,彼蒼之示影,無足怪也。臣未知天未欲平治海東歟?抑未知和氣已离,不能挽回世道,而終於此歟?前史厲階之萠,莫不皆由於朋黨,則當今當路之宰輔,所共熟見熟知,而莫戒前車之覆,愈往愈甚者,實是牽於宦欲之滔滔,而轉成亡國之禍胎,是見於未形,而聽於無聲乎?臣恐積薪之火,伏於冥冥之中矣。蓋士君子許身殉國之道,衮有闕則補,民有飢則憂,恥時政不如三代之政,憂斯民不如三代之民,同寅協恭,肅振朝綱,輕徭薄賦,平獄緩刑,專以經邦濟世,爲行道之能事,故易曰,王臣蹇蹇,匪躬之故,傳曰,君子,周而不比,臣未知其互相傾軌之習,果出於周而匪躬之故歟,抑未知經邦濟民之故歟?國之興喪,民之休戚,職此係焉,猶尙□□彌篤,其立世立身之道,則可謂得矣,而其憂國憂民之意,果安在哉?甚矣,黨議之病痼也。雖在笠下,而如或扼腕峻論,則必謂有風力嘉士也,人皆知其人必顯,如或少緩其論,則必曰無用之人也,人皆知其人之不顯,甚至年未志學之黃口,亦嘗慕效於黨議,輕賤其仁厚質直之人,咸以擠援異同,如顯世揚名之門戶,而其兩銓之取人,亦以論議,爲才爲能,其草澤有獜鳳之漏網,理所固然也。且一邊當路,則上自淸要,下至微官,無非一邊之人也,其取人之路,不亦隘且偏乎?凡注疑之際,每發乏人之歎者,其孰使之然哉?可謂滄浪自取者也。噫,其同志親愛者,豈盡賢能才德之君子,其異己□惡者,豈盡憸邪孔壬之小人乎?且當世取人之習,如或口有蜜□則必曰人才,少有仁恕而欲行公道,則必曰愚者。噫,古所謂才者,口才文才之謂乎?古所謂德者,巧言令色之謂乎?噫,展禽之直道,猶困於三黜,祝鮀之巧言,能保於一世者,非獨古語,而尙多於今,則其所謂愚昏之稱,不亦宜乎?歷代人臣,未聞有浮藻驕溢,而經邦濟民者也,未聞有忠恕質直,而亂邦虐民者也。且冬夏殿最之時,及繡衣暗行之際,諸路列邑之民怨,罔有紀極,何哉?雖以時雨之黃覇,馴雉之魯恭,倘或異己與孤蹤寒族,則吹毛覔疵,必因微事而貶黜,雖似猛虎之苛政,碩鼠之食苖,如或同志與右族,則營護薄疾,不問政事而褒揚,民間之怨讟,盈路而徹天,則彼蒼之示警,烏得而止乎?且民間愁歎之言,聞來慽矣。頃者少有豐徵之時,農民相語曰,倘或豐稔,則民間之不幸,甚於凶歉,此誠悲痛之辭也。推此而想其情事,則其掊克聚歛之重,可謂慘矣,而朝家之急務,亦且專在重歛黨議,而至於秉直激揚之風,澤民保恤之道,則落落如三代上顚·夭輩事,而念不暇及,噫,人臣徇國之道,固如是乎,國祚延長之道,亦如是乎?前日逆黨之凶變,實是謀欲草薙異己之計,而天厭黨比,而使之劉滅,國脈之殘傷,亦已甚矣。及至今日,則老少分歧,如對仇敵,有同後漢之呶呶,識者之寒心,庸有極乎?臣聞心和則氣和,氣和則形和,形和則天之和,應矣。今日朝廷之氣像,果涉應天之和氣乎?噫,殿之國,必亡於朋黨,此誠流涕而痛哭者也。伏願殿下,必欲革朋黨闡公道,則莫如於批擬之際,留神曲察於援引不公之意,而特以睿旨,除拜其可用之人,至於霜臺論劾之際,亦察其擠援異同之甚者,削去仕籍,永不錄用,雖戚里與大臣,斷不恩貸,隨犯而隨罰,則猶恐徯志之或後,而浸浸氷釋,當革舊鼎新於化化之中矣。蓋戚里大臣之廢痼,雖或情所難安,而方諸國家之亂亡,則孰重孰輕?自古人君,孰不慕於治世之大猷,而終未免學步學山之歸者,實坐於剛斷之不足也。〈剛〉斷不足,則委靡而不〈振〉,偏私是事,則亂亡立至,千載之下,所可鑑戒者,非漢元帝·唐文宗之懦弱乎?伏願殿下,諄諄釋理,引咎責己,激勵群情,務令雍睦,引漢證唐,曉而治亂,防微杜漸,曉以禍福,導之以德,齊之以威,則其於人臣之道,豈能無敬君憂國之忱,而終不解惑乎?苟如〈是〉,一國觀感興起者,政如蒲蘆之迎風,而百工和於朝,萬物和於野,朝廷之和氣,將靄然熙洽於覆載之間矣,不亦猗歟休哉?臣雖性狂率,常抱魯婦憂國之愚忱,敢觸天威,不避雷霆,盡言之罪,萬死猶甘。其三曰,正風俗。以下缺以上燼餘
上在昌慶宮。停常參·經筵。
下直,南虞候具翧,黃海都事洪璛,寧遠郡守李敏哲,金城縣令李延普。
藥房啓曰,伏未審夜來,聖體調攝,若何,咳嗽之候,亦復何如?昨日劑入湯劑,今已進御否乎?臣等不任憂慮,敢來問安。答曰,知道。與昨一樣矣。
京畿監司書目,楊根呈,以知事李端夏辭職上疏上送事。啓。答曰,省疏具悉卿懇。已悉予意於前疏之批,復何多誥?當今之時,體國之誠,無出於卿,豈可以一時微細之事,決意退歸,不思共濟之道乎?亟遵前旨,安心勿辭,從速上來察職。
大司諫尹敬敎上疏。大槪,痼疾纏身,無望供職,前後違慢之罪,萬死難贖,且被論事爽實之敎,決不可冒居言責之任,懇乞亟賜遞免,俾得安意調治,以尋生路,略陳區區所懷,以備財察事。入啓。
修撰申啓華上疏。大槪,伏見備忘記,辭旨嚴峻,有非臣子所敢聞者。臣以曾忝銓郞之人,不敢晏然仍據於榮次,亟賜斥罷,以正朝政,以勵他人事。入啓。
副應敎李墪上疏。大槪,敢陳危迫之懇,冀蒙斥罷,仍令議臣之罪事。入啓。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。新啓,南兵使尹時達,爲人濫猾,到處見敗,及授本職,多有怪駭之擧,蠱惑官物,過生疑忌,至於杖殺本夫,逞其妬恚之心。其不有國法,因私濫殺之罪,不可不重究,請南兵使尹時達,拿問定罪。坡州牧使沈橒,治家失宜,處事顚倒,致令綱常之變,出於一家之內,爲其家長者,固不得辭其責矣,且其家變旣出之後,亦有不能善處之失,不可使晏然在位,有若平常無事之事。請坡州牧使沈橒罷職。答曰,不允。尹時達事,更加詳察處之。罷職事,依啓。
獻納李熙命上疏。大槪,伏見下政院之敎,臣惶霣欲死,毛骨俱竦。臣亦近日銓郞之一也,何敢獨自晏然,以冀倖免肆市之誅乎?令治臣罪,以警具僚事。入啓。
京居儒生朴由泰上疏。大槪,猥應聖旨,請行大霈之典,革朋黨,正風俗,抑侈靡等事,冀蒙財擇事。入啓。答曰,省疏具悉。應旨進言,予用嘉之,第二件中所陳,藏頭說話,抑彼揚此,用意回譎,形迹難掩,其乘時嘗試之態,予甚痛惡也。
政院啓曰,傳曰,朴由泰疏中,前日逆黨之凶變,實是謀欲草籬異己之計,而天厭黨比,使之自滅,國脈之傷殘,亦已甚矣云者,何意耶事,命下矣。旣曰逆黨凶變,而又謂謀欲草籬異己,旣曰天厭自滅,而又謂國脈傷殘,其所爲言,自相矛盾,不能成說,有難解見。陳疏人朴由泰處,此意問啓乎?敢稟。傳曰,依爲之。又啓曰,陳疏人朴由泰,招問則以爲,逆黨之凶謀,初出於草籬異己之計,而討逆之際,國家亦有所不安,故及於疏中,非有他意,而國脈傷殘一句,至今思之,誠爲忘發云矣。敢啓。傳曰,知道。所對之言,極其糢糊,更爲詳問以啓。又啓曰,所對之言,極其糢糊,更爲詳問以啓事,命下矣。陳疏人朴由泰,請開門招致,詳問曰,逆黨之凶變,謀爲不軌,而何以謂謀欲草籬異己,天厭黨比,使之自滅,則此實宗社靈長之慶,而反謂之國脈傷殘者,何耶?使之自書以對,則由泰對曰,所謂謀欲草籬異己者,蓋謂非但有不軌之〈心〉者也,兼有草籬之計,而致然也,所謂國脈傷殘者,蓋謂討逆之際,國家亦不無不安之事,故搆草之際,不覺辭說之觸諱而然也。此外別無他意,而實是妄發之事也,妄言之罪,萬死猶甘云矣。敢啓。傳曰,知道。其所用意,極爲陰慘,當別樣懲治,而渠旣托以應旨,今姑置之矣。
答副應敎李墪疏曰,省疏具悉。爾其勿辭察職。
以成儁爲假注書。
答大司諫尹敬敎疏曰,省疏具悉。凡祈雨賞典,此不過志喜之意,而亦有累朝已行之規,其果出於自滿而然乎?今乃以循例賞典,至謂之無名,予實未曉也。且念以人君君,自是大臣之道,苟有可用之才,直擧其名而薦之,未爲不可,況廟堂議薦,未必盡拘於相避者乎?尤未知其得當也。爾其勿辭察職。朝報
上在昌慶宮。停常參·經筵。
夜五更,流星出西天淡雲間,入織女星上,狀如拳,尾長二三尺許,色白,月暈有霧氣。
下直,東里萬戶李明錫。
藥房啓曰,伏未審夜來,聖體調攝,若何?咳嗽之候,加減何如?臣等,區區憂慮,敢來問安。答曰,知道。咳嗽之候,比昨差勝矣。
左承旨宋昌,左副承旨柳之發,右副承旨朴泰遜上疏。大槪,亟收賜馬之命,以重賞典事。入啓。答曰,省疏具悉。今玆賞典,實循舊章,爾其勿辭領受焉。
府啓,請罪人金重夏,嚴鞫處斷事。請還收安置罪人閔熙·權大運等,量移之命事。請南兵使尹時達,拿問定罪。答曰,不允。
校理洪萬遂初度呈辭。入啓。遞差。
備忘記,卿之所患,想已差愈矣。今日入來,從容面對之意,遣史官傳諭于金領府事。
吏曹判書呂聖齊上疏。大槪,令收賜馬之命,以重賞典。且伏見下政院之敎,警責郞僚,辭旨嚴峻,臣不敢獨爲晏然,冒死呼籲,冀蒙恩遞事。入啓。朝報
領府事金壽興引見時,上曰,國恤三年內,例有大內修理之事。且連因凶荒,停止已久,至於尤甚渝色處,則不可不改,萬壽殿,旣已修理,昌慶宮,亦無修理之事,而大造殿所屬諸處,則當爲修理。所入紙地,席子等物,除該曹遺儲有裕者外,其餘參酌磨鍊分定事,分付,可也。上曰,今番社稷親祭時,見其墻垣及臺石,盡爲改修築,至於壇上及往來御路,皆覆以新磻,所見極爲淨潔。其時當該監役官,令該曹參酌論賞。朝報
金壽恒所啓,臣久在病伏中,晩聞知事李端夏,有不安之事,卒然留疏下鄕,不無慨然於懷者。且端夏所欲行而未行者,亦是臣曾所與知之事,今適入侍,不敢不達矣。端夏,素有宿病,不堪位劇,每以久留京邸,爲難,賑政旣畢之後,固有退歸之計,而賑廳之事,尙多有收拾料理者,自上若加勉留,則亦何敢若是遽歸乎?端夏,上年自鄕上來之後,每見臣等,以爲外方各邑,蓄積零星,一遇凶年,輒患穀少民多,無以爲賑補之資,加備還上,最是今日急務云。其所區劃,雖未必一一得宜,而大意,則誠是,故臣亦許其商議行之矣。厥後端夏,往復通議於兩南監司,亦嘗以此陳稟於榻前,仍爲啓請關西泉流庫銀子一萬兩,自賑廳取用者,不但爲充給身役蠲減之代,欲以此爲還上料理加備之資也。端夏,又以爲外方軍兵身布之納於各衙門者,自本邑以米代捧,會錄於還上,而軍布,則自本廳計數移送於各衙門,彼此兩便,故欲先行於京畿,詢問其軍民情願之便否,則各邑所報,皆以爲願之者多,旣已收捧成冊矣。朴信圭,不復問及於端夏,稱以廟議不一,直爲發關,使之還寢,信圭意見,苟有不合,則當初爭執不從,則可也,而旣已詢問民願,收捧成冊之後,旋又還寢,朝令之不信,爲卽今痼弊,而軍民之自願者,因此皆懷落莫。其爲擧措,固未免顚倒,而且朝家凡事,施罷之際,雖大臣之於諸宰,必問於當初主議之人,然後決其可否,事體固然,而況端夏,亦是崇品重臣,初旣主張此事,則雖在江外,以私書通問,亦無不可。且廟議之不一,雖未知何故,而大臣之意,亦豈必欲其不復通議,直爲發關寢罷乎?端夏,則經年料理,晝夜商度,費盡心力,而同席之間,一筆句斷,略不留難,安有如許事體乎?信圭之疏,自以爲有何氣勢,凌蔑同僚云,而無論氣勢有無,觀其所爲,則不可謂有敬重僚席之心矣。當今朝臣,若其周遍世情,幹辦事務,則端夏,誠有不及於他人者,而最其爲國之誠,鮮有其比,此則聖明之所下燭也。然臣此言,非但爲端夏一人,而惜其去也。朝廷之上,禮讓爲重,所關非細,故敢此仰達。上曰,李端夏經年商度之事,朴信圭,以同位之人,不復通議,徑先中止,致令端夏不安退歸,而因此失信於民,歸怨於國,誠甚不當,從重推考。李端夏,則賑事雖畢,而前頭亦不無料理之事,疏批中,旣令從速上來,而自政院別爲措辭下諭,以爲召致之地,可也。
引見時,大司憲李䎘啓曰,頃日疏決時,閔熙等量移之命,出於意外,此實入侍諸臣之所當爭論者,而至於朴信圭,則以金吾之長,身居議讞之地,不但無一言論執,汲汲承順,趁臺啓未發之前,督送都事於一日之內,惟恐不及期,豈非縱恣之甚者乎?臣疏中不爲直擧其名,恐或有紛鬧之端,糢糊之失,自知難免。今者大臣之引以自當,曾所未料也。且以南致熏等輕先駁遞,不自引避,爲非,此則有大不然者。凡公議所在,是非已定之事,則擺脫常規,直爲論劾,非但不害於事理,亦有近例之可據,大臣,所謂其無是規,將啓後弊云者,臣實未曉也。然而旣被大臣之重斥,則何敢自以爲是,而晏然仍冒乎?請命遞斥臣職。答曰,勿辭,退待物論。
正言徐文裕啓曰,臣待罪言地,旣不能肅朝綱,而論一汚吏,反被誣詆,其辱朝廷而羞搢紳,甚矣。不得不擧實引避,而處置中所謂旣不爽實云者,有所計較於事之有無,其所謂一邊構誣云者,有若與之作爲元隻者然。噫,朝廷若尊,被劾之吏,何敢乃爾?公議果嚴,處置之語,豈容如是?臣之疲軟,固不足言,而墜損臺體,自臣身始,臣誠愧赧,杜門呈單矣。伏見長官疏本,則極言親祭時賞典之非,至以授受,俱失爲言,臣旣忝執事之列,亦與賜馬之恩,而不能固辭,以取自滿相賀之譏,則濫僣之失,臣實有之,而今日引對,大臣,又以賞格之太濫,物情之俱駭,爲言,臣何敢晏然於職次乎?請命遞斥臣職。答曰,勿辭,退待物論。朝報
引見時,因大臣所達,慶尙監司李濡改差事,榻前下敎。
上在昌慶宮。停常參·經筵。
卯時,有霧氣。辰時至午時,日暈。
答吏曹判書呂聖齊疏曰,省疏具悉。循例賞典,何用辭爲,指斥郞官之敎,非卿所嫌,卿其勿辭,宜速察職。
平安監司書目,謝恩使一行,今月二十六七日間當爲還渡江事,先來出來事。
藥房啓曰,夜來日氣稍凉,伏未審聖體調攝,若何?咳嗽之候,抑無漸減之效乎?柴胡香薷飮,連日進御,則當盡於昨日,必知卽今症候後,可以議定繼進之藥矣。臣等,不任憂慮,敢來問安,竝此仰稟。答曰,知道。咳嗽之候,猶未差愈矣。藥房再啓曰,自上咳嗽之候,已過累日,尙未快復,此是火熱升降之致,金有鉉等,以爲柴胡香薷飮,不當更進,而淸肺湯,乃是曾前得效之劑,此藥,加柴胡·知母各一戔,繼進五貼,宜當云。此藥卽爲劑入之意,敢啓。傳曰,知道。
政院啓曰,備邊司郞廳,以左右相意來言,今日乃賓廳日次,而自上方在未寧中,且昨日引接纔經,故來會外司之意,敢稟云矣。傳曰,來會賓廳。又啓曰,備局堂上來會賓廳事,命下矣。兩司當爲入侍,而諫院無行公之員,未肅拜及呈告人員,竝牌招,以爲推移入侍之地,何如?傳曰,允。
又啓曰,大臣·備局堂上來詣賓廳矣。傳曰,引見。
院啓,請罪人金重夏,嚴鞫處斷事。請依該曹回啓,還收陳告奴婢決給壽進宮之命,誣罔陳告人,令該曹科罪事。新啓,司憲府掌令任元耉,曾拜是職,陳疏縣道,辭不上來,在於其家,責支供於本邑,本邑,以在家時無支供之例,爲言,則元耉,移出他家,使之支供,鞭撻吏胥,擧措駭異云。如此之人,不可置之於執法之地,請命遞差。頃日憲府之啓請還收罪人減等之命也。前掌令李泰龜,敢爲立異於方張之論,已極肆然,而又爲費辭自列,以閔熙,是暗昧之罪,權大運,是言語之失,爲言,未及入啓,先被劾遞,故政院還給云。閔熙之干豫凶謀大逆,恐動䝱君,是何等罪惡,而爲今日臣子者,何敢有伸救之意?況其言語,尤極無狀,不可以不在其職而不論,請前掌令李泰龜,削奪官爵。前府使張善沖,卽逆賊興立之外孫,罪死人張伸之子也。若無高世之行,絶倫之才,固不當畧其世累,置諸衣冠之列,而善沖,詐稱自廢,盜竊虛名,屢登薦剡,一不膺命,及至顯擢,乃敢承當,交遊卿相,出入論議,苟利勢之所在,不避其父之讐,奔走營營,有不忍正視。如此之人,不可仍置仕籍,以貽士夫之羞,請命削去仕版。答曰,不允。李泰龜之挺身立異於重發之論,雖甚可惡,旣已劾遞,不必加罪,張善沖事,雖未知行身之果如何,而若以罪死人之子,不當置諸衣冠之列云,則殊非古昔罰不及嗣之意也。任元耉事,依啓。
司諫尹彬啓曰,正言徐文裕,三昨以被誣於前豐德府使沈益善事,引嫌退待,臣卽處置,而隨聞彈劾,誠得臺體,其所擧論,元不失實,則不可以一邊構誣之言,輕遞言官,故以此措辭請出,夫臣所謂不爽云者,蓋言其明其實狀,非謂其計較事之有無也。所謂一邊云者,此有擧劾,彼乃搆誣,則遣辭之際,不得不區別而言,亦豈謂有若作爲元隻者然哉?今見其再避之辭,痛斥臣下語之乖當,至曰,公議果嚴,處置之語,豈容如是?臣旣以誤爲處置之人,重被同臺之重斥,將何顔面,冒居臺席?請命遞斥臣職。答曰,勿辭,退待物論。朝報
引見時,左議政南九萬所啓,頃者慶尙監司差出時,難於得人,與僚相相議,以李濡,薦望以入矣。濡與前監司,有姻家相避之嫌,非不知之,而監司,在前,則本無交代相避之事,故相臣李慶億兄弟,交代爲畿伯矣。先朝末年,始定相避之法,而廟堂薦人,惟在得人而已,本不盡拘於此等格例,故曾聞先朝,雖守令,亦有啓稟議薦除拜之例,而況於方面之擇人乎?今見諫臣之疏語,雖不知其合當,而人言如此,不勝瞿然,且以事體言之,則李濡,仍使赴任,誠無不可,而但念臺臣疏語如此,在濡之道,必不欲晏然赴任,如是相持,終歸於許遞,則今姑變通,亦可矣。右議政鄭載嵩曰,慶尙監司,事務煩劇,得人爲難,故臣等,措辭以啓,以李濡擬望者,出於變通之意,而諫臣,至以廢先王之成憲,爲言,實不勝其瞿然,人言旣如此,則李濡,必不欲晏然赴任,許遞似可矣。上曰,李濡之才,實合此任,大臣之不拘常格,別爲薦望,未爲不可。尹敬敎疏中語,予不知其極當也,於卿等,有何所嫌也。然臺臣之所論,旣如是,其在廉隅,似難晏然赴職,今姑變通,其代,極擇差送。朝報
引見時,戶曹參判李師命所啓,忠義査正之役,以文書査正者,則幾盡畢役,而新舊都單子中不入者,以庶冒嫡者,以傍枝冒入者,其四祖中曾定軍役者,元嫡長無後,而非養子承嫡者,改其本貫,冒屬他姓者,移易世系,改換父祖者,明白執頉,可以直爲論罪者,一萬四十餘人。當身及嫡長保擧人自首者,二千餘人。戶籍中,以忠義書錄,而不入於新舊都單子者,亦六千餘人。冒錄輩,罪犯旣重,其中明白無疑者,似當直爲定罪,而第念朝家,雖笞罰之罪,必受其援書,無辭自服,然後始爲論罪,況此萬餘人全家之罪,不可不行査於各其所居官,使之無辭自服,然後可無稱冤之端。査廳郞廳,姑爲罷送,仍令行査於京中及外方,以爲明白覈實之地,未知,何如?上曰,依爲之。
又所啓,査正廳,旣是四年之役,而以軍職供仕者,幾至五六人,料祿甚薄,又無下人,逐日仕進之際,不成官員貌樣,又甚苟且,閑官之有闕者,隋卽塡差,以爲終始供職之地事,捧承傳分付於該曹,何如?上曰,依爲之。
又所啓,査正廳郞廳中,三四人,久於其事,最知其本末,而其中鄭悏,已拜平壤庶尹,金魯得,又拜礪山郡守。鄭悏,則赴任已久,金魯得,則時未辭朝,且以忠勳都事,詳知其原委,更爲差下郞廳,未知,何如?上曰,金魯得,時未赴任,則還差本廳郞廳,使之察任,可也。朝報
吏批,以洪萬運爲刑曹佐郞,曺殿周爲刑曹正郞,洪受瀗爲兵曹正郞,金必振爲掌樂僉正,李國芳爲獻納,李鼎命爲儀賓都事,李后定爲咸平縣監,韓垽爲執義,柳曼爲禮曹佐郞,朴世樟爲掌令。
上在昌慶宮。停常參·經筵。
落點,刑曹正郞曺殿周,佐郞洪萬運。
掌令楊顯望三度呈辭。入啓。遞差。
藥房啓曰,伏未審夜來,聖體調攝,若何?咳嗽之候加減,抑何如?昨日劑進淸肺湯,已爲進御否乎?臣等,區區憂慮,敢來問安。答曰,知道。與昨一樣,勿爲逐日問安。
吏曹啓曰,臺諫有闕,政事,取稟。
禮曹判書金萬重上疏。大槪,乞收賜馬之命,以重賞典事。入啓。
傳曰,政事,當日爲之。
答禮曹判書金萬重疏曰,省疏具悉。流來舊章,今不可廢墜,卿其勿辭領受焉。
持平洪受漸啓曰,凡臺閣論事,論議不一,則引避退待者,槪以所執之是非,未能的然,故以待公議之許可與否也。是非旣定,公議旣許,則何必膠守文具之體例乎?閔熙·權大運之罪,決無可恕之情,而減等之命,出於意外,人心拂菀,公議益激,還收之請,實循共公之論,南致熏等立異之擧,不過一己偏係之私耳。臣之所執,旣正且公,則斷無可避之嫌,而其用意偏護之罪,不可以不懲,故臣與長官,相議竝論矣。卽伏聞昨日引見時,大臣,以臣等不爲引避,徑先駁遞爲非云。筵中語秘,雖不得其詳,而長官,旣以此引避,臣獨何敢自以爲是,而晏然仍冒乎?且臣,昨緣賤疾卒劇,不能運身,今始來避,所失尤大,請命遞斥臣職。答曰,勿辭,退待物論。
戶曹判書朴信圭上疏。大槪,重被臺臣之斥,不可晏然於職次,令命攸司,亟正臣罪事。入啓。答曰,省疏具悉。卿其勿辭,宜速察職。
院啓,請罪人金重夏,嚴鞫處斷事。請依該院回啓,還收陳告奴婢決給壽進宮之命,誣罔陳告人,令該曹科罪,以杜後弊。臣以前掌令李泰龜削奪官爵事,有所論列矣。伏承聖批,以挺身立異於重發之論,雖甚可惡,旣已劾遞,不必加罪爲敎。臣竊以爲不然也。閔熙·權大運之減等量移者,朝廷,必不以無罪而可宥也,爲臺臣者,只當據法而爭執,以嚴國家懲惡之典而已。雖有曲厚之地者,又從而爲之辭曰,罪惡雖大,流竄旣久,竝施雷雨之澤,以示寬大之意云爾,則言雖苟且,容有可恕,今泰龜,則乃欲爲兩人白脫之計,一則曰暗昧之罪,一則曰語言之失,有若無故,而枉罹罪網者然,其處心措辭,寧有顧忌者乎?人心之陷溺至此,國家之不尊至此,此而不嚴,則臣恐此輩,將接迹而起,亦必有爲鑴·積·堅·柟之地者,敢陳伸宥之說於今日矣,終不可只遞其職而止,請命削奪官爵。前府使張善沖削版之請,實出於礪廉恥敦世敎之意,而聖上,以罰不及嗣之意,有所持難,大聖人愛物包荒之量,至可見矣。然臣所謂世累,不專指爲張伸之子也。善沖,旣是逆臣興立之血屬,則自古朝紳,豈有如善沖,而冒居於承宣佐貳之列者乎?我國用人之法,最嚴於世累,曾有文官李昌柱者,爲德仁之婿,孝宗大宗,命勿擬望,其後除職,輒被彈劾,先大王,以勿授署經之職,爲敎。此誠聖朝之所可遵奉勿失者也,而今則善沖,有難洗之累,無歷試之效,徒竊虛譽,驟通華顯,是豈兩朝嚴世累惜名器之意也?善沖,自以罪死人之子,初旣廢科不仕,則固當含恤茹痛,杜門屛居,如尹澄之之平生,則可矣,而交遊日廣,出入論議,奔走趨附,不避讐嫌。官卑則屢蒙除命而不受,位顯則雖有人言而不顧其,自身事本末,槪可知矣,其何可一日齒在仕籍,以貽搢紳之羞乎?請命削去仕版。竝引嫌而退。處置措語,雖欠明暢,要其大旨,非所指斥,祈雨賞典,自是循例泛論之言,不必深嫌,同僚引嫌,似爲大過,本意不然,何用自咎?請正言徐文裕,司諫尹彬,竝命出仕。答曰,不允。處置事,依啓。
司僕寺官員,以提調意啓曰,濟州出來再運馬三百六十八匹,而年例進上馬八匹內,三匹洋中致敗,誕日進上馬二十匹內,一匹到和順病留,冬至進上馬二十匹內,一匹到康津故失,正朝進上馬二十匹,歲貢馬二百匹內,一匹洋中致敗,一匹到任實病留,年例良咎馬一百匹內,一匹到鎭安病留,六匹到長水病留,一匹船中故失,一匹到寶城病留,一匹到玉果病留,一匹到玉果故失,一匹到靈光病留,二匹到本寺病留,二匹到本寺故失,其餘三百四十五匹禾毛色,別單書入,而各項馬匹點捧之際,其禾毛色耳割,多與本州文書,相左,故姑以時到毛色,推移充數矣。今年馬品,比前駑劣,箇箇體小,殊非曾前申飭之意。且進上馬中,至有靑盲之病,其全不用意揀擇之狀,尤爲可駭。濟州牧使姜世龜,從重推考,而一路各色,善爲喂養護送事,年前別爲啓達嚴飭矣。今番之馬,瘦瘠倍甚,各色之不謹養飼,據此可知,各道監司及一路守令,竝推考警責,何如?傳曰,依啓。濟州貢馬之駑劣無形,未有甚於近日,其常時抛棄馬政之狀,已極無據,況申飭警責,前後非一,而紀綱解弛,人不畏法,不但不爲惕念奉行,苟充進上之弊,愈往愈甚,尤爲可駭,每每推考,亦甚苟且,不可以到任未久而置之,濟州牧使姜世龜,姑先先罷後推。
傳曰,今此濟州牧使姜世龜,罷職之代,當以武臣差送,以名望表著之人,各別擇擬事,分付該曹。已上朝報
傳曰,卒淸城府院君遷葬時,自開月十二日,至十六日一時祭,令本道備給事,分付。
入侍時,禮曹參判徐□□所啓,御營廳保布,例於二月內上納,保米,三月內上納,乃是事目,若入災邑,則亦有蠲減之規,設或有變通之事,所當前期論報,而延豐縣監黃世楨,六月始以待秋收捧之意,緩緩請報,事甚怠慢,不可無警責之道,推考,何如?上曰,依爲之。又所啓,御營廳別抄軍官,依官門久勤例,調用事,前已仰達,而兵曹判書趙師錫,有所持難,事遂不行,有自本廳議處之敎矣。依禁軍春秋試射,如中旬施賞,宜當,都提調之意,亦然,矢數節目,從當磨鍊啓下,敢此更達。上曰,依爲之。謄錄
吏批,以李尙爲濟州牧使,李頤命爲副修撰,申曄爲副校理,金璟爲掌令,尹彙善爲工曹佐郞,李墪爲檢詳,李奎齡爲慶尙監司,申汝拭爲坡州牧使,李綸爲兵曹參議。
下直,豐德府使李行夏,錦城郡守權持,堤川縣監李觀成,兎城僉使郭翰邦。
吏批,以李后定爲咸平縣監,李鼎命爲儀賓都事,柳曼爲禮曹佐郞,朴世樟爲掌令,韓垽爲執義,李國芳爲獻納,洪受瀗爲兵曹正郞,金必振爲掌樂僉正,學錄單成任,學錄單柳聖大,舍人單李墪。
柳之發,以兵曹言啓曰,當日甲士金於主稱名人,自通化門入來,差備門外擊錚,極爲駭愕,令攸司囚禁治罪,同門守門將鄭岏,常時不能禁斷雜人,以致闌入,亦難免其責,推考,何如?傳曰,允。
禮曹判書金萬重疏曰,伏以聖上,遭宣王雲漢之災,致成湯桑林之澤,志喜之賞,遍及將事諸臣,賜馬之命,臣亦與焉,極知聖上之於民,其憂之也切,故喜之也深,賞齎之便蕃,亦自敬天恤民中出來,則初非謂將事之臣,有微勞可酬,膺是命者,宜若,不敢爲例讓,而顧念明主之一嚬一笑,亦有所待,則今日之賜,終歸無名。況此上駟之錫,有非弊袴之比,虛授虛受,豈不均有所失,而諫臣之陳戒,何嘗非切至之言乎?伏乞聖上,還收賜馬之命,以重賞典,不勝幸甚。批答見上
戶曹判書朴信圭疏曰,臣於病伏中,得見大司憲臣李䎘避辭,伏不勝駭然之至。伊日疏決時,將順聖德,不爲爭執者,不獨臣一人而已,則臣不欲多辨,而至於趁臺啓未發之前,督送都事於一日內云者,臣實驚怪,莫知其由。凡配所單子啓下之後,則押去都事,卽爲下直,不容遲待,非但古例,則雖王府事體,本自如此,所謂督促云者,臣未嘗萠於心頭,有何一言半辭之發於口乎?此則都事尙存,不難辨矣,苟有可論之事,一司之內,奚獨歸罪於長官,而䎘,猝當大臣之引咎,招出臣名,勒加縱恣之斥,其意所在,尤未可曉也。事之是非,惟在聖明之下燭,而人臣縱恣,罪名甚重,決不可一刻冒居於職次,伏乞聖慈,亟命攸司,議臣之罪,以肅朝綱,千萬幸甚。批答見上以上燼餘
上在昌慶宮。停常參·經筵。
下直,平海郡守韓翼世,忠原縣監洪得禹。
政院啓曰,憲府無行公之員,連以監察茶時,處置亦巳經宿,其在事體,俱極未安,呈告及未肅拜人員,竝卽牌招察任,何如?傳曰,允。
戶曹判書朴信圭初度呈辭。入啓。傳曰,戶曹判書朴信圭疏批已下之後,旋又尋單,無意供仕,雖有一時難安之情勢,度支重任,亦不可頻數遞改,此呈辭還出給。
掌令金澋,謝恩後啓曰,臣本罷劣,屢叨匪據,輒復僨敗,無望更齒於臺端矣。不意今者,新命遽下,嚴召又降,分義所在,不得不黽勉出肅,而第臣於持平洪受漸,卽妻四寸也。法當相避,不可仍冒,請命遞斥臣職。答曰,勿辭,退待物論。
傳曰,下直守令留待引見。
京畿監司書目,楊州呈,以校理徐宗泰辭職上疏上送事。啓。答曰,省疏具悉。爾其勿辭,調理上來察職。
府啓,請罪人金重夏,嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請南兵使尹時達拿問定罪事。竝引嫌而退。初不擧名,雖欠明快,大意旣好,不足深咎,徑先駁遞,旣有前例,則大臣之言,何必爲嫌?相避之法,在下當遞,則不可以此輕遞言官,請大司憲李䎘,持平洪受漸,掌令金澋,竝命出仕。新除授執義韓垽,時在江襄道原城地,請斯速乘馹上來事。入啓。答曰,不允。尹時達事,及處置事,依啓。已上朝報
下直守令引見時,上曰,慶尙監司尹趾完,旣遞之後,其代至於再次遞易之故,廣州交代,未免遲滯,重地曠任,殊甚慮,新除授監司李奎齡,勿爲循例治裝,斯速辭朝之意,分付可也。
左承旨宋昌所啓,伏見慶尙監司尹趾完,罷黜蔚山府使張瑱狀啓,則左兵使閔鏞,以營府奴婢事,親自査覈,事竟無實,而因張瑱請治瞞告之人,輾轉相激,本府座首,公兄等八人,竝爲乘怒重杖,張瑱,以爲不安,歸家呈狀,無意還官,上下官,有難相容,不得不罷黜云。張瑱,若有所失,則據法罷黜,在所不已,而旣曰張瑱善治可惜。又曰閔鏞乘其暴怒處分過當,而只罷無罪之下官,閔鏞所失,則不爲請罪,此事關係後弊,監司所爲,未免失當,閔鏞·張瑱等事,宜有自朝家處置之道矣。上曰,張瑱,善治可惜,而因其相較,終至罷黜,事甚不當,張瑱勿罷還任,閔鏞從重推考,監司亦爲推考,可也。又所啓,凡事有弊,則固當變通,而若不善爲變通,則無寧遵守舊規之爲愈,以近日牌不進變通事,觀之亦可知也。臺諫之許令帶推行公者,蓋欲矯其數遞之弊,而近來牌不進之頻數,反有倍於前日,其損事體,莫此爲甚矣。然此則朝家,纔已變通,今難容易更議,而凡但推考,無論輕重,乃所以施罰,故頒祿除職,及歲推時,竝有推考拘之事,自是法例,而近來俱無所礙,未知其由也。國家不幸,連値凶荒,百官祿俸,以散料磨鍊,逐朔分給,故曾因大臣陳達,孟朔無故受料之人,則其餘兩朔,勿令拘礙云,而今則雖孟朔,亦且不問,且聞吏曹,則以臺諫帶推行公之故,凡於開政擬望時,不計時推有無云,此則有不然者矣。雖非臺職,亦必啓請時推者,旣是舊例,則何可以臺諫帶推行公之故,仍廢時推書送之規乎?推考若無所礙,則殊無施罰警飭之意,臣意,則頒料開政及歲抄,書入時推拘礙當否,令該曹明白稟定擧行,使流來法例,不至全然廢墜,似宜矣。上曰,前日變通之事,雖未能記憶,推考,乃所以施罰,而全無所礙,事未妥當,令該曹明白稟定,可也。上曰,曾聞刑曹陳達,凡輕囚,或因傳敎,或因摘奸,疏放之後,自各司旋卽還囚,事甚未安云矣。近觀刑曹囚徒罪囚,至於八十餘名,疏決未久,滯囚至此,此必由於任自還收之致,事極不當。此後,則分付該曹,俾無如前還囚之弊,可也。朝報
校理徐宗泰疏曰,伏以臣蒙被聖恩,叨守峽縣,便養之志,少獲自伸,私心感結,仰答無路,莅任首尾,殆近周歲,而荒年吏事,尤所疏昧,方此日夕凜然,惟以罪戾爲懼,不意館職新命,遽下於夢寐之外,復有恩旨,諭臣以乘馹上來,臣聞命驚惶,莫知所處。旣承除命,不敢久稽,扶將母病,僅僅上途,而沾冒炎潦,跋涉長路,母病添加,治不能支,臣亦在外以來,累經疾病,形神益缺半行暑,又挾暴癨,上下關隔,水缺半行竝發,委痛昏絶,自知爲道路之尸矣。步步曳載,今纔來到近畿,而疾勢一向增劇,實無以自力前進。賤臣雖極迷頑,久忝近列,沐浴恩澤,出於尋常,自授外符,倐已經年,則恩召之下,豈不欲疾趨京闕,獲近天日之光,而疾病萬分難强,終不免止留中路,稽謝恩命,不惟違慢之罪,彌增震越,區區犬馬之忱,鬱結於中,瞻望魏闕。但有馳心,以今病情,旬月之間,決無復起爲人之望,而經筵重地,緣臣久曠,以是奄奄危綴之中,尤不敢自安,不得不冒萬死瀝血呼籲於宸嚴之下。伏乞天地父母,俯察微臣病重實狀,亟命遞解臣新授職名,俾得以安意調治,以尋生路,仍命究臣違逋之罪,以安私分,以警具僚,千萬幸甚。答曰,省疏具悉。爾其勿辭,調理上來。
同副承旨李畬疏曰,伏以臣於本月二十日,伏奉聖旨,召以司憲府執義,繼於二十一日,又奉聖旨,召以承政院同副承旨,二日之內,疊奉綸音,銀臺超擢之命,尤出千萬意衆之外,臣驚惶駭怖,五情震越,不知所以措身也。仍竊伏念人君命爵之方,有二道焉,察能而授官,度才而任職,或終身不遷,或不次陞擢,要使人與器相稱,此上代所以隆盛也。其次,歷職旣久,考試旣審,累功積勞,循次漸遷,非有非常之積,已著之能,則未或輕易超躐,此亦愼銓敍之常法也。臣庸鈍不才,百無肖似,家貧親老,意在祿仕,應擧覔官,僥倖一第,淸班顯任,本非所期,況此緋玉之階,鳳池之榮,豈臣平生夢寢之所曾到者哉?臣之出身登朝,今僅六歲,而二親在鄕,疾病連綿,以此每乞恩暇,未曾半年留京,旣陞六品,尤罕在朝之時,蓋自臣通籍,通計實仕之日,未滿數十朔,臣每念虛被誤恩,常滯畎畝,蔑有絲毫之補,但積違慢之罪,夙夜抱慓,若隕淵谷,不知今玆恩擢,又何爲而及於臣身也?臣以人則最下,以仕則最淺,曾無一職能辦,一事可錄,而其超踰之驟,官居人先,顧視同列,蓋鮮臣比,在朝廷有虛授之失,在臣身有躐進之恥,臣誠何心,强顔冒承?若固有之,貽辱於名器下,自壞其廉隅,缺半行臣久未從仕,謂出於自廢,有缺半行益不勝悚惕之至。臣昨年所被人言,固非尋常廉隅之比,然前日聖敎之所以開釋誨責者,不啻丁寧,臣亦安敢固守一隅,不念聖恩之至厚,君命之至嚴,但以退處爲義哉?臣之情理,萬分危苦,有難入京從宦,故臣於去冬赴都,旣謝中書之除,而不得留仕,其後祈免之章,亦嘗屢及其不敢復執前嫌之意矣。今臣分義,固當竭蹶趨朝,不容頃刻復滯,而不唯新命之難冒,如右所陳。且臣母積病奄奄之中,頃因風丹,宿症復發,多用散氣之劑,又値毒暑,全廢食事,益致澌屯,卽今危綴之勢,視前倍加。臣父亦添患暑感,沈淹床席,人子之情,未忍暫離,臣之去留,實爲狼貝,不得不又犯違逋之科,聖恩愈深,臣罪愈積,席藁私次,只有涕泣。伏乞聖明,念朝廷資級之至重,矜微臣情理之方切,亟命改正臣新授職名,仍許臣留救病親,一以重惜名器,一以推廣孝理,兼治臣辜恩慢命之罪,以警具僚,不勝幸甚。答曰,省疏具悉。爾其勿辭,從速上來察職。以上燼餘
巳時,上御養和堂。下直守令引見,左承旨宋昌,假注書成儁,記事官李玄祚·宋柱錫,平海郡守韓翼世,忠原縣監洪得禹,入侍。翼世進。上謂翼世曰,爾其履歷幾何?翼世曰,臣以堂下,經府吏兩處,以堂上,經營將一處,今拜此任矣。上曰,爾以累經治民之事,且朝家之申飭,非一非再,爾須盡心治民,修擧職事,可也。得禹進。上曰,爾前往湖南,當其大無之年,竭心救民,有善治聲績,予深嘉之。爾其無替終始,各別盡心爲之,可也。得禹曰,臣往湖南時,値大無之年,而固朝家之軫念,民多蒙惠,此非臣之功也,有何毫髮之可記,而至於濫蒙賞典,極甚惶恐。今玆所拜之〈?〉,臣敢不隨其心力之所及而爲之耶?翼世·得禹,遂退出。上曰,見大典,公主之子,初授七品之職,例也。卽今孝宗朝公主,只有二分,此與疏遠之族有異,仍置之相忘之域,極涉未安矣。宋昌曰,此意分付該曹耶?上曰,雖不分付該曹,自當擧行,勿出擧行條件,可也。以上出燼餘
上在昌慶宮。停常參·經筵。
下直,海南縣監徐榏,鐵原府使車憲。
藥房啓曰,數日炎蒸,無異盛夏。伏未審聖體調攝,若何?淸肺湯進御之後,咳嗽之候,抑有漸差之效乎?臣等,憂慮未弛,敢來問安。答曰,知道。咳嗽之候,幾盡差愈矣,勿爲問安。
持平洪受漸就職後啓曰,新除授掌令金澋,卽臣之同姓四寸妹夫也。法當相避,何敢仍冒?請命遞斥臣職。答曰,勿辭,退待物論。
大司憲李䎘,牌不進後,上疏。大槪,情勢病勢,已難自强,且有論事不審之失,以此以彼,俱不可抗顔冒出,召牌之下,竟未袛赴。伏乞聖慈,將臣本職兼帶,一倂遞改,仍治臣違慢之罪事。入啓。
京畿監司書目,驪州呈,以同副承旨李畬辭職上疏上送事。啓。答曰,省疏具悉。爾其勿辭,從速上來察職。
注書柳成運書啓,臣承命更往懷德地板橋村舍奉朝賀宋時烈所住處,傳諭聖旨,則以爲小臣老病之狀,已悉於前日史官書啓中,而祗俟慢命之誅矣。不料聖慈,復下溫諭,史官跋來,臣承命悸恐,措身無地。臣之疾病,憊敗摧殘,萬無起動之勢,雖有他餘曲折,何敢仰煩聰明乎?縱使臣含忍畏威,匍匐就道,未及莾蒼,而老喘遽絶,則豈不爲明時之一怪事,而使四朝猥眷之隆,見笑於遠邇乎?微臣死生,雖不足言,而此豈不足恤乎?況臣筋力,何望於莾蒼之地?雖門庭之間,亦且難矣。臣每以諸臣章疏,說病太詳,以塵睿覽,爲未安,故今不敢一二,而大槪言之,則屢月沈綿,渾身臬惡,子孫兄弟之外,人皆避之,掉臂而去之矣。以此望絶承命,惟罪是俟,非惟不能,蓋亦不敢也。臣每於違命之餘,輒自惶隕,繼以懍慄,寢食都廢,每添一病。伏乞聖慈,怜愍之,勿復檢擧,俾此縷命,安意就盡,不勝幸甚云矣,敢啓。傳曰,知道。
答大司憲李䎘疏曰,省疏中,隨衆俯仰之說,予未知其穩當也。尹時達拿問之請,昨纔允許,而殞命一款,旣已爽實,則不可無的處之擧,令禁府更稟處之。太僕提擧事,已諭於前疏之批,卿辭至此,亦令該曹照例稟處,卿其勿辭,從速行公。
掌令朴世樟啓曰,臣以南兵使尹時達拿問事,連啓蒙允矣。卽伏見長官,以殞命一款爽實等語,旣已陳疏自列,至有令禁府更稟處之之敎云,論事不審之失,著矣。請命遞斥臣職。答曰,勿辭,退待物論。
掌令金澋啓曰,持平洪受漸,掌令朴世樟,引避退待,而處置歸於臣,而洪受漸,則旣以與臣相避,爲嫌,昨日以此引避,到今處置,實無其理,其何敢晏然仍冒乎?請命遞斥臣職。答曰,勿辭,退待物論。已上朝報
兵曹判書趙師錫疏曰,伏以臣之無狀,待罪本兵,一歲將周,而旣蔑絲毫之效,缺數字聖恩,每將賤疾,累瀆宸嚴,臣罪至此,萬殞難贖。缺數字就危篤之域,固不可一向二行缺天地父母之前哉?臺臣章奏,殊異凡人之言,而其所以臚列缺數字薄愆納過,受人請托,淆亂仕路,乃是銓官極罪,何敢缺四五字不可輕遞,而晏然仍據乎?君臣之間,分義雖嚴,士夫行身,廉隅亦重,其不宜因仍苟且,靦然冒出,以自取其笑罵也,明矣。以殿下之明聖,固宜卽賜斥退,不許更廁朝端,以爲杜邪逕正官序之地,而使負罪者,不得粗安私分,小延危喘於蓽戶之下,可矣。今乃不然,宜遞不遞,拘之縶之,必欲驅策而後已,則不亦有乖於體下之道乎?且殿下之尙靳許遞,必使之從速察任者,蓋慮公務之多滯,戎政之久曠,而今臣之病狀情勢,寧被譴罪之加,萬無更起趨事之望,則一日不遞,貽一日之害,十日不遞,貽十日之害,不得不更冒萬死,瀝血申籲。伏乞聖慈,俯賜諒察,先遞臣職,仍治臣罪,不勝幸甚。答曰,省疏具悉。官師相規,不必深咎,卿其安心勿辭,從速行公。以上燼餘
上在昌慶宮。停常參·經筵。
下直,古阜郡守尹就五,高山縣監尹世興,軍威縣監黃鎭,興德縣監梁澐,機張縣監白世溥。
持平朴泰萬初度呈辭。入啓。遞差。
注書柳成運上疏。大槪,旣被忠原幼學李時醜詆,而急於承命,今始自列,乞賜鐫免,以存廉隅事。入啓。答曰,省疏具悉。尹拯所坐,決非細愆薄過,可容恕之比,朝家,旣不以儒臣待之,則今玆所謂目之以儒,實非過餙,其所謂儒,亦不係於他人之詡否等語,極其放肆無嚴,爾其勿辭察職。
獻納李國芳辭職上疏。附陳所懷,以備財擇事。入啓。朝報
戶曹判書朴信圭辭職上疏。入啓。答曰,省疏具悉。問備之前,徑先呶呶,未知其穩當也。卿其勿辭察職。
吏曹啓曰,臺諫有闕,政事,取稟。傳曰,當日爲之。朝報
吏批,以南宮垕爲司藝,金弘楨爲注書,李禎爲監察,閔鎭周爲持平,李泰東爲兼春秋。
兵批,以李濡爲副護軍,朴泰萬爲副司直。
戶曹判書朴信圭疏曰,伏以臣,災生福過,窘甚觸藩,屢上辭單,未蒙允兪,長單請急,不但出於身缺半行之狼狽窮踧,轉加一節,缺半行乞聖明,少垂察焉。伏念臣缺半行更兼諸務,而才旣魯鈍,性又執滯,觸事生疣,隨處得謗,畢竟顚沛,臣不自知,而惟是銜恩感激,不敢言退,以盡瘁一死,爲報效萬一之計矣。不意今者,釁蘖交作,臺臣以縱恣爲罵,大臣以禮讓相責,人臣有縱恣之實,於法爲罔赦之罪,士夫而無禮讓之美,則在朝爲難洗之羞,有一於此,固難自立於朝端,況此許多題目,俱萃於一身。臣雖欲强顔苟蹲,必不爲公議之所容,聖明雖欲曲全,亦恐終不可得矣。大臣所達,儘多曲折,問備之前,雖不敢徑先陳暴,若以不先書報,謂臣疎漏,則臣不欲自解,而至於一筆句斷,略不留難者,抑恐未詳其事狀而然也。噫,一邊批頰,一邊與食,則雖甚無恥,豈能下咽?今臣所遭,不幸類是,以聖明體下之仁,非不知臣之情勢,決難仍據,而猶且不遞,責以行公,今若迫於嚴命,偃然冒出,不顧大臣臺臣之斥,而盤礴不去,則是臣眞爲縱恣之人,而不知四維之爲何物,臣雖頑鈍無狀,亦何忍猝陷於此,以辜平日禮使之恩哉?自量已審,當遞則決矣。度支重任,尤不容緣臣久曠,伏乞聖明,俯諒血懇,特垂矜憐,臣本職及兼帶備局賑廳等任,一倂鐫改,以便公私,千萬幸甚。批答見上
慶尙監司李奎齡疏曰,伏以臣於罪廢病伏中,伏蒙湔拂之恩,畀以方面之重,聞命以還,始焉驚惶,繼以愧懼,終不知置身之所也。人臣事君,分義雖嚴,士夫立身,廉恥爲重,古之以名義自立,以廉節自礪者,非敢有忽於分義之嚴,甘心於慢命之誅,槪以一失廉隅,馴致患失,無以自立於事君之列,臣雖庸陋無狀,無不足與論於立名之士,區區之心,欲守一端羞惡者,豈後於人也?噫,當官任職之人,罪莫重於蔑法,惡莫過於行私,人臣苟有犯於此者,雖君上曲加恩貸,施以雨露生成之澤,其誰敢以倖爲利,因爲沒廉之人於未伸辨之前哉?臣之前者待罪畿輔之日,初因訟者之搆誣,法官,深擠於前,諫官,落石於後,支節橫生,使人疑惑,臣於其時,非不欲悉陳橫逆之來,缺四行常,決非僨敗罪累之臣,所敢承當者,而且臣衰落日甚,疾病日篤,朝之所言,夕已忘了,昨日云爲,有若隔年,如此而其能酬應事務,以免罪戾乎?雖欲洗心奉公,竭力擔負,其勢亦末由,公私狼狽,不待嘗試而可知矣。臣之情勢之不敢承命者,旣如彼,衰病之不堪任重者,又如此。伏乞天地父母,諒臣危迫之狀,察臣疾聲之呼,亟收新除之命,俾全螻蟻之賤,不勝萬幸。答曰,省疏具悉。旣往之事,不必追咎,卿其勿辭,速往欽哉。
上在昌慶宮。停常參·經筵。
答獻納李國芳疏曰,省疏具悉。憂愛進言之誠,予用嘉尙,可不體念焉?爾其勿辭察職。
藥房啓曰,陰雨不覺支離,日氣一向蒸熱。伏未審聖體調攝,若何?咳嗽之候,抑復何如?前劑入淸肺湯,當進於昨日,此是得效之劑,更爲加進若干貼乎?永慕殿朔祭且迫,而玉候猶未及復常,決不可親行祀禮,許令攝行,宜當。臣等,區區憂慮,敢來問安,竝此仰稟。
以監察茶時,傳曰,連以監察代行茶時,事甚未妥,未肅拜臺官,牌招察任。
答判尹吳斗寅,司直崔逸,禮曹參判徐文重等疏曰,省疏具悉。卿等勿辭,從速察職。
答藥房曰,知道。咳嗽之候,今已差愈矣。淸肺湯五貼,加劑以入。卽今日氣,雖曰蒸菀,猶不如盛夏之苦炎,所患亦已快瘳,莫重祀事,決不可攝行也。
副司果安世徵上疏。大槪,敢陳沿路聞見,冀蒙財察事。入啓。答曰,省疏具悉。疏陳之事,令該司稟處焉。
藥房再啓曰,自上咳嗽之候,雖有快愈之敎,而猶未及復常,永慕殿祭禮,決難親行,故敢請攝行,而不賜允兪,方極悶慮矣。卽伏聞入侍醫官之言,又有齒痛之候,雖不至大段,今若犯夜勞動,觸熱行禮,則必有添加之患,臣等區區之慮,有不可言。伏願深思古人小愈之戒,亟命攝行,不勝幸甚。臣等,不避瀆擾之誅,惶恐敢啓。答曰,所患適如此,不得不勉從焉。
府前啓,請罪人金重夏,嚴鞫處斷事。請還收安置罪人閔熙·權大運等量移之命。請還收鄭維岳放歸田里之命。竝引嫌而退。旣有相避,在例當遞,論人爽實,理難在職,嫌難處置,其勢固然。請持平洪受漸,掌令朴世樟遞差,掌令金澋出仕。答曰,不允。處置事,依啓。
左副承旨柳之發上疏。大槪,宿患眼病之外,胸膈痰核,自昨夜痛勢猝劇,旣窒而甦,水飮不通,症痛危篤,無望供職,乞賜遞免,俾尋生路事。入啓。
司諫尹彬上疏。大槪,疾病沈淹,蹤迹臲卼,亟賜鐫免,俾延殘喘,仍陳瞽說,以備財擇事。入啓。
答左副承旨柳之發疏曰,省疏具悉。爾其勿辭察職。
右承旨任弘望,右副承旨朴泰遜上疏。大槪,旣被諫臣之疏斥,不敢晏然於職次,亟遞臣等之職,仍治臣等不能匡救之罪事。入啓。
全羅監司書目,臣略陳本道被災慘切之狀,及豫先變通之道,以備財幸事,上疏上送事。
吏曹啓曰,臺諫有闕,政事,取稟。已上朝報
上在昌慶宮。停常參·經筵。
申時酉時,日暈。
答司諫尹彬疏曰,省疏具悉。進言之誠,予用嘉之,但念前後應旨疏批,只觀其公私是非,或嘉奬,或深斥矣,倂賜寵答云者,奚爲而發哉?至於銓郞,專擅通塞之弊,其來已久,而末俗之貽害滋甚,則深惡痛絶,烏可已也?凡被罪之人,如非大段,乏人不得,輕敍於歲抄之前,自是舊例也。今番兩臣之特敍,意有所存,而不在高下,則均不均尊不尊,非所可論也。張善沖削版之請,雖未知得失之如何,而旣是重發之論,則不復商確,徑先立異,殊欠臺體也。他餘可以擧行事,令該曹稟處,爾其勿辭察職。
答右承旨任弘望,右副承旨朴泰遜疏曰,省疏具悉。爾等別無所失,勿辭從速察職。
答全羅監司疏曰,省疏具悉。本道纔經大無之餘,今年災荒之慘,又至於此,言念民事,罔知攸濟也。所陳之事,當令廟堂稟處,卿其勿辭,益用欽哉。
下直,泰安郡守閔涵,寶城縣監朴珃。
右議政鄭載嵩箚子。大槪,乞遞職名,以謝人言事。入啓。答曰,省疏具悉卿懇。隨衆俯仰之說,實是臆逆不近理之甚者,至於懲惡不嚴,尤非大臣之本意,則所失在彼,於我何足引嫌乎?卿其安心勿辭,速出論道,以副予意。仍傳曰,遣史官傳諭。
傳曰,吏曹判書呂聖齊五疏,旣已批下,而一向引入,無意行公,揆以事體,已極不當。前後開政,每令佐貳獨政,亦甚未安。且本兵之長,例兼禁衛大將,其職務之煩劇,實非昔日之比,而兵曹判書趙師錫,稱以情勢難安,連章撕捱,欲爲必遞之計,殊甚未妥。吏判卽爲牌招參政,兵判亦爲牌招察任。
都承旨柳尙運上疏。大槪,宿病之外,新恙添谻,且有難安情勢,冀蒙恩遞事。入啓。
府啓,請罪人金重夏,嚴鞫處斷事。請還收安置罪人閔熙·權大運量移之命事。請還收安置罪人鄭維岳放歸田里之命事。入啓。答曰,勿煩。
吏曹判書呂聖齊,牌不進後,上疏。大槪,聖旨嚴峻,召牌又降,而臣之病勢,一向危苦,竟未祗赴,臣罪萬殞難贖,亟命先罷臣職名,下臣司敗,以正臣前後違慢之罪事。入啓。
政院啓曰,右承旨任弘望,右副承旨朴泰遜,牌招不進,推考傳旨,今方捧入,而院中之苟簡,至此,雖涉煩瀆,不得不更爲請招。左副承旨柳之發,所患雖未快差,亦爲一體牌招,使之察任,何如?傳曰,依啓。諫臣疏斥,元非大段引嫌,不念出納之苟簡,偃然違牌,殊甚駭然。右承旨任弘望,右副承旨朴泰遜,竝從重推考。
左承旨宋昌,左副承旨柳之發,聯名上疏。大槪,臣等,均有不能匡救之罪,乞賜罷免,以謝人言事。入啓。答曰,省疏具悉。爾等勿辭,從速察職。
答都承旨柳尙運疏曰,省疏具悉。爾其勿辭,調理察職。
四學儒生徐文渙等上疏。大槪,臣等,頃伏見文成公李珥,文元公金長生,酷被洪受疇之誣辱,故不勝憤嫉之心,不量時勢,妄進一疏,幸賴聖上洞燭,快賜批旨,臣等,聚首感泣,以爲終今以往,邪說不復肆行矣。不意今者,玉堂臺閣,相繼投疏,至以文字相左,攻斥臣等,不遺餘力,臣等,席藁私次,恭竢鈇鉞之誅,而論玆累日,尙無處分。臣等,玆敢不避僣越,略陳其時實狀。伏乞聖慈,亟治臣等之罪,以正邦典,以快人心事。入啓。
兵曹判書趙師錫上疏。大槪,病勢情勢,決難更出,嚴召之下,竟未祗赴,乞削臣職,仍治臣罪,以謝公議,以戒具僚事。入啓。
副修撰李頤命上疏。大槪,旣被諫臣之疏斥,不可晏然於邇列,乞遞臣職,以安微分,以謝人言事。入啓。已上朝報
吏批,以朴昌漢爲直講,安世徵爲掌令,崔奎瑞爲持平,鄭善鳴爲兵曹正郞。
上在昌慶宮。停常參·經筵。
去夜,各司內摘奸。
答兵曹判書趙師錫疏曰,省疏具悉卿懇。東西兩銓,何莫非緊重,而至於本兵之長,兼摠戎務,責任尤大,此予之不欲頻數許改,以責其成效也。宜體此意,亟斷無益之章,速出行公,毋曠職。
答修撰李頤命疏曰,省疏具悉。爾其勿辭,從速察職。
答吏曹判書呂聖齊疏曰,省疏具悉。卿辭至此,本職當勉副,卿其調理行公。
答四學儒生徐文渙等疏曰,省疏具悉。頃日爾等辨誣之疏,語意旣正,是非甚明,一種偏護之言,何足引罪也?
夜五更,流星出北河星上,入北方天際,狀如鉢,尾長三四尺許,色赤。
以金演爲假注書。
吏曹判書有闕,政事,取稟。傳曰,過私忌後爲之。已上朝報郞廳李思觀校正。日記廳郞廳李重彬書。
上在昌慶宮。停常參·經筵。
藥房啓曰,日月易邁,又逢新朔。仰惟孝思,益復哀慕,雨霽凉生。伏未審數日,聖體調攝,若何?咳嗽及胸痛之候,俱得復常否乎?臣等,不任憂慮,敢來問安。答曰,罔極。所患今已差愈矣。
大王大妃殿·中殿,藥房問安。答曰,知道。
持平崔奎瑞避嫌。大槪,臣有難冒之事。請遞事,呈政院。政院啓曰,卽者持平崔奎瑞,來避,觀其措語,則以向日筵臣陳白,時推人員,竝請拘礙於注擬之際,而方帶三度應遞之推,有難冒受云。槪臺諫帶推行公,雖成近例,而毋論臺職,時推啓擬之舊例,亦不可全然廢閣。向者筵中所達,實出於此,該曹未及稟定之前,則不可輕先引嫌,致有紛紜之端,故退却不捧,則再三往復,必欲捧入,何以爲之?敢稟。傳曰,勿爲捧入。
判府事閔鼎重箚子。大槪,冒昧自列,冀蒙譴罰事。入啓。答曰,省箚具悉卿懇。善沖彈劾之章,未知其實狀之如何,而至於罪死人之子,不用置諸衣冠之列云者,尤涉迫切,故略及未安之意於批辭矣。箚中開陳,極其明白,悉洞臺章之爽實矣,於卿有何謬擧之失乎?卿其安心勿待罪。仍傳曰,遣史官傳諭。
司諫尹彬啓曰,臣之跛躄蹣踖之狀,實無奔走奉職之望,每尋長單,徒積病曠,病伏之中,適有所懷,略貢芹誠,以備聖擇,而寥寂之語,觸激猶深,聖批嚴截,不少徐究,臣誠惶隕震惕,不知置身之所也。臣又伏見修撰李頤命之疏,以張善沖事,過生嫌怒,攻斥頗多,而其中辭說,多有不諒臣本意者,臣尤不勝瞿然之至。善沖之行己不端,過得虛名,其所不合於淸仕顯班之狀,臣已言及於疏中,而至以此永削仕籍,亦或過重,臣之區區愚見,實欲自附於平停之義,何嘗以善沖,謂無可疵,而允當於華顯之職乎?許多辭語,無非攻斥臣身,而臣亦不欲逐條辨破,第於其言,不能無介然者。人各有見,則不必張皇引避,臺體固然,適於伊日處置,以雖欠明暢爲辭,臣於心有所不安,繼呈辭單,不卽行公,而乞遞不得,職名猶存,愚迷之見,未敢終變,略陳疏章之末,附見太甚之意,蹉過數日,不是異事,而勿引偶失之前過,要作今日之侵語,衰病昏耗者,之見輕於聰聽繼明之人,固其所也。若其論人,則可謂不弘矣。臣旣被儒臣之疏斥,不可苟參於削版之前啓,以此以彼,俱難仍冒於臺席,請命遞斥臣職。答曰,勿辭,退待物論。
府前啓,請罪人金重夏,嚴鞫處斷事。請還收安置罪人閔熙·權大運量移之命事。入啓。答曰,勿煩。已上朝報
禁衛營啓曰,本營,曾以鑄字印出孫武子矣,今才畢役,故五件十五冊,別爲粧纊封進之意,敢啓。傳曰,知道。謄錄
上在昌慶宮。停常參·經筵。
注書柳成運再度呈辭。入啓。遞差。
傳曰,下直守令及察訪,留待引見。
京畿監司書目,楊州呈,以校理徐宗泰辭職上疏上送事。啓遞差。
江襄監司書目,病重,辭職上疏上送事。
吏曹啓目,公洪監司狀啓云云,西原縣監趙亨期,親年七十,勿敍三百里外,旣不能將母奉養,則情理所在,固難遠離,依法典改差,何如?啓依允。
答江襄監司疏曰,省疏具悉。疏辭如此,令廟堂稟處焉。
備邊司郞廳,以左右相意啓曰,今日本司坐起時,堂上中有故之人,居多,而無故人,亦有不進者,進參者,只是二人,事甚未安,無故不參人,請推考。卽今秋成已屆,年分事目,不可不豫先相議磨鍊,而戶曹判書朴信圭,以賑恤廳事不安,引入已久。請戶曹判書朴信圭,賑恤廳堂上改差,卽爲牌招,使之察任。賑恤廳堂上,無故在京之人,只有戶曹參判李師命,而以政院推考事,連日陳疏,不爲察任,本廳多有時急擧行之事,殊涉可慮,行公推考,不可一向引嫌不出。請戶曹參判,亦爲牌招,何如?傳曰,允。
正言徐文裕啓曰,本院,方以前府使張善沖削版事,論啓,而臣意以爲,善沖之爲人,雖未詳知,如使善沖,有行身處事之可言者,則以此隨其輕重,論正於在職之日,亦未爲不可,而今於罷廢之後,歷擧內外世累,以朝家法禁之所不及者,爲其罪案,論人之道,不宜如是太迫,臣竊以爲過重也。且啓辭中,以交遊卿相,累登薦剡,爲一罪目,而臣之表叔故相臣李慶億,與之尤善,不以其名應薦,則臣以一家之人,嫌難參啓,卽當以此自列,而賤疾方劇,不能運身,不得不尋單乞遞矣。昨者同僚,又以此事,引嫌退待,而臣旣有不得參啓之嫌,則於此,又不可處置,以此以彼,決難仍冒於臺席,請命遞斥臣職。答曰,勿辭,退待物論。
戶曹判書朴信圭,牌不進。傳曰,兼帶賑廳之任,旣有難安之嫌,方欲變通,未及分付矣。備局啓辭,適入此際,此不特廟堂之意,然也。此時度支重任,不可蹔曠,至於憲臣過中之斥,不必深嫌,更爲牌招察任。
吏曹啓目,粘連啓下是白有亦,觀此大司憲李䎘上疏,則乞遞太僕提擧之任,令該曹照例處置事,命下矣。取考前例,則兼帶提調,多以得遞,李䎘前任內局,旣以婚家遞免,則到今不可異同是白乎矣,宰臣進退,非該曹所敢擅便,上裁,何如?啓依回照施行。
府前啓,請罪人金重夏,嚴鞫處斷事。請還收安置罪人閔熙·權大運量移之命事。請還收鄭維岳,放歸田里之命事。答曰,毋庸瀆擾。
大司諫尹敬敎啓曰,臣於本院前啓張善沖事,意見有不然者。臣與善沖,不過朝行間泛然相知,固不詳其爲人,而聞其好交遊,喜談論,至於出入卿相之門,實非恬靜之人,而朝家之調敍,太優,若以此論劾,則夫誰曰不可,而今乃歷擧其內外世累,至謂之不當置諸衣冠之列,其主意下語,過傷深刻,論人之道,恐不如是太過也。今者同僚,以此相繼引避,臣之主見,旣與同僚無異,則固不敢隨參於前啓,又何敢處置同僚乎?臣死病沈淹,杜門蟄伏,尋單見阻,一向惶縮,實無氣力,可以詣臺,而不可使處置,無端經宿,忍死扶曳,敢此自列,請命遞斥臣職。答曰,勿辭,退待物論。已上朝報
夜四更,艮方有氣如火光。
吏批,以朴世采爲大司憲,呂聖齊爲知敦寧,李頤命爲校理,崔寬爲大司諫。
上在昌慶宮。停常參·經筵。
校理李頤命上疏。入啓。答曰,省疏具悉。近觀諸臣避辭,交遊談論,不爲恬靜守分之人,則槪可知矣。然而啓辭中措語,太似迫切,殊欠論人和平之道,而至於元老血屬,廁迹仕路之說,亦出於激惱之致,予未知其得當也。爾其勿辭察職。
傳曰,大臣·備局堂上引見。引見時,崇陵陵幸,今月晦前,來九月初生,擇日以入事,榻前下敎。兵曹判書趙師錫,牌招察任事,下敎。前頭陵幸時,道路橋梁,大段險傾者外,勿爲修治事,及亦勿擾炬事,下敎。
備邊司啓目,粘連啓下是白有亦,觀此江襄監司洪萬鍾上疏,則以爲上年九月晦間,臣受任下來,其時前監司,旣已巡審道內,區別災實,啓聞。臣以後到之官,道內物情,全未有聞,有所啓稟,未免爲廟堂之防啓,蓋緣新舊交替之間,難覈其實狀而然也。臣之瓜滿,只隔一朔,賑政區劃,亦當豫講,實非抱病應遞之官,所可句管,趁卽出代,以爲及期巡審農形之地亦爲白有臥乎所。頃日限秋成仍任守令,皆令出代於都目大政者,實爲年分前頭先赴任之地是白在乎,監司爲任,雖與守令有異,巡審災實,區劃賑政,亦宜在於一人之手。江襄監司洪萬鍾交代,依疏辭令該曹卽爲差出,以爲年分巡審前赴任之地,何如?啓依允。
戶曹判書朴信圭上疏。大槪,迫於嚴召,冒沒承牌,而情迹臲卼,決難供仕,瀝血陳懇,冀蒙恩遞事。入啓。答曰,省疏具悉。度支重任,決不可頻數許改,故昨於備忘中,已諭此意,何乃一向控免,若是其過乎?至於年分磨鍊,尤不容少緩。卿其安心勿辭,從速行公。
吏曹判書李䎘上疏。大槪,意外新命,遽及於已試不效之身,驚惶震惕,無地自容。顧臣病勢情勢,俱無冒出之望,昨於嚴召之下,竟未祗赴,違慢之罪,益無所逃。伏乞聖慈,將臣本兼諸任,一倂鐫改,以便公私事。入啓。
兵曹判書趙師錫,牌不進。傳曰,憲臣泛論之言,不須深嫌,兩銓之長,一遞一仍,求之古例,非止一二,尤無不安之嫌,而莫念職事之曠廢,分義之至嚴,連章控免,累違召牌,其在事體,殊甚未安。兵曹判書推考,更爲牌招。
榻前,掌令金澋所啓,請罪人金重夏嚴鞫處斷事。上曰,勿煩。又所啓,請還收安置罪人閔熙·權大運量移之命事。上曰,勿煩。又所啓,請還收鄭維岳放歸田里之命事。上曰,勿煩。又所啓,新除授大司憲朴世采,時在京畿楊州地,請斯速乘馹上來事,下諭。上曰,依啓。
獻納李國芳所啓,如臣陋劣,屢忝臺列,補蔑絲毫,罪戾山積,愧懼深切。今此新授諫職,尤非意慮所及,惶駭踧踖,冒陳辭單,未蒙恩遞,反降溫批,倍切惶感,卽當趨詣承命,而賤疾作苦,尋單見阻,不得不力疾祗肅,而第臣於此,有萬分難冒情勢。臣近伏見應敎李墪應旨陳疏,則備陳弊政,而以耳目之官,特降加望,爲失當,而辭義嚴截。臣是當初加望本職之人,而近復末擬備數,苟蒙天點,夫淸朝諫官,是何等極選,儒臣疏辭,是何等公論也?臣雖無狀,粗知廉義,其何敢以不似之蹤,濫叨非分之職,不顧公議,晏然承當乎?且臣伏見本院前啓,則於前掌令李泰龜削奪事,未曉其穩當也。當初憲臣,只以意見之參差,徑先劾去,未知其洽當,而伊時一場之言,雖或過差,曾已駁遞,更論追奪,殊涉已甚,陋見如此,亦難苟同。臣旣有大段難冒之情,又有亦難隨參之嫌,以此以彼,決不可苟冒,請命遞斥臣職。答曰,勿辭,退待物論。已上朝報
引見時,左參贊申晸所啓,此非臣職掌所幹,而有所懷,故敢達矣。大臣,旣遞相職,則例爲西樞,而次次降附,故卽令原任大臣閔鼎重·李尙眞,皆爲知事。知事,乃二品之職,而醫譯雜類,亦爲此職,大臣之降付知事,固甚未安,而今聞降付知事之後,則祿俸,亦依正二品例,頒給云。朝家待大臣之道,恐不當如是,似有變通之擧矣。上曰,卿言極是矣。予意亦以爲降付知事之不當,而因循未變矣。今聞祿俸,亦以正二品頒給云,事甚未安。加設判樞,似當,未知大臣之意,何如?左議政南九萬曰,大臣之降付知中樞,其在事體,誠爲未安。領敦寧,本是一員,而有兩國舅,則加設一員,以此言之,宜加設領中樞,以置處大臣,而大臣送西,非止一二人,則加出領中樞四五窠,亦似太多,從大臣送西多少,加設判中樞,似可矣。至於給祿,意以爲大臣,雖降付判樞·知樞,同受正一品祿矣。今聞申晸之言,隨其降付之品受祿云,今雖降付判樞,竝給正一品祿,似合於待大臣之道矣。上曰,依爲之。
副修撰金萬吉所啓,玉堂僚員,近甚不齊,入直兩人外,絶無推移替直之員,前日行公之人,或罷職,或居中,或解由未出,亦無備擬差出之路,前頭開筵時,無以備員,事甚苟簡,頃者屢以新錄爲之之意,陳達,而長官,無行公之員,遷就至此矣。今則東壁,亦無備擬之人,合有別樣變通之道,故敢此仰達矣。左議政南九萬曰,玉堂新錄事命下,已至經年,而玉堂長官,無無故行公之人,至今遷延,今以無故人差出,催促新錄,似可。新錄時東壁以下,亦不可備員,而卽今曾前擬望之人,或罷職,或居中,或未出解由,無可擬望之人云,亦宜一體變通,以爲新錄時備員之地矣。上曰,玉堂擬望人,曾前亦多變通之規,居中居下者,蕩滌,罷職者敍用,解由未出者,亦勿拘礙,差出備員,而長官,亦以無故人差出,使之速爲新錄,可也。
南九萬所啓,冒屬忠義査正事,設廳,今已四年,其間弊端極多,故以李師命差出堂上,使之專管,以爲從速完畢之地矣。詳知首末之郞廳,移補外職,則新入之人,必難辨覈其眞僞,金魯得,雖不得仍留,今後,則査正完畢間,郞廳更勿移拜外職,何如?上曰,此後則限完畢間,切勿遷動事,分付該曹。朝報
上在昌慶宮。停常參·經筵。
午時未時,日暈。
下直,溫陽郡守朴泰斗,安東府使愼景尹,長城府使沈樞,碧團僉使朴錫昌。
答吏曹判書李䎘疏曰,省疏具悉卿懇。一二浮薄之輩,用意狙擊,本不足爲公議,而經年之後,一向引咎,無乃太過乎?卿其安心勿辭,從速察職。
答兵曹判書趙師錫疏曰,省疏具悉。已諭予意於前後之批矣。卿胡膠守己見,終始固滯若是乎?予未知其可也。亟遵前旨,安心勿辭,從速察職。
京畿監司書目,驪州呈,以知事李端夏辭職上疏上送事。啓。答曰,省疏具悉卿懇。屢悉予意於前後之批,卿胡不諒,連章過辭至此乎?實非平日所望也。須念時事之孔艱,安心勿辭,從速上來察職。
政院啓曰,視事,曾已頉稟矣。卽今聖候平復,秋凉漸生,視事爲之,敢稟。傳曰,今後循例取稟。
都承旨柳尙運,正言兪命一三度呈辭。遞差。
禮曹啓曰,下敎矣。崇陵山陵展謁吉日,令日官推擇,則今八月二十五日·二十九日·來九月初四日,爲吉云。此三日中,以何日定行乎?敢稟。傳曰,以二十五日定行,可也。
傳曰,史官二員待命,騎馬六匹立之,津船等處內摘奸。
義禁府啓曰,其父屍體燒火罪人鄭得春,旣已拿囚,係是綱常,依法例三省推鞫,何如?傳曰,允。
政院啓曰,其父屍體燒火綱常罪人鄭得春,三省推鞫事,命下矣。兩司當爲進參,而諫院,則長官以下,俱在引避退待中,正言一員未差,憲府城上所,卽爲牌招,使之處置後,參鞫事,一時言送,何如?傳曰,允。
政院啓曰,綱常罪人鄭得春,三省推鞫事,命下矣。委官何大臣進去乎?敢稟。傳曰,左相進去。
持平閔鎭周啓曰,諫院多官,以張善沖事,論議參差,相繼引避,處置歸於本府,而臣伏見正言徐文裕避辭,其中一款,以其表叔,嘗薦其人,爲嫌,則臣之仲父行知中樞府事臣閔鼎重,亦嘗薦其人。近又箚陳其彈劾太甚,臣於此論,不敢干豫之嫌,與彼無異,有難晏然處置。請命遞斥臣職。答曰,勿辭,退待物論。
吏曹參判任相元上疏。入啓。答曰,省疏具悉。卿辭如此,本職當許遞焉。
禁府問事郞廳二,李墪·金萬吉。
政院啓曰,吏曹郞廳來言,承旨及臺諫有闕,政事當爲取稟,而判書未肅拜,參判陳疏,故不得稟政云矣,敢啓。傳曰,判書,卽爲牌招開政。
府啓,請罪人金重夏,嚴鞫處斷事。請還收罪人閔熙·權大運量移之命事。請還收鄭維岳放歸田里之命事。竝引嫌而退。削版之啓,語意太迫,不欲苟同,各有所見,則儒臣疏斥,不必深嫌,嫌不參啓,非所可論,未得處置,其勢亦然。削奪之論,旣是重發,則强執偏見,殊涉苟且,處置之際,旣有嫌礙,則不得聯名,有何所妨?請司諫尹彬,正言徐文裕,大司諫尹敬敎,持平閔鎭周出仕,獻納李國芳遞差。答曰,不允。處置事,依啓。
副校理李頤命上疏。大槪,情勢病勢,俱難冒居。且臣有萬分不安於私心者,乞削臣職,以安愚分事。入啓。
政院啓曰,今日開政事命下,而判書李䎘,牌不進,政事,何以爲之?敢稟。傳曰,卽今吏曹佐貳之官,俱以見遞,只有長官一人,而今又違牌,無意參政,殊甚不當,更爲牌招開政。
以咸鏡監司,永興府使尹世紀罷黜狀啓,傳曰,今觀咸鏡監司李秀彦,永興府使尹世紀罷黜狀啓,前府使黃錡,上年冬,遞改,新府使尹世紀,今年三月到任,四月,以親病受由,尙不還任云。半年空官之間,奸吏之作弊,官事之虛疎,有不可勝言,而爲道臣者,不卽啓聞變通,一任瘝曠,至於四朔之久,事之可駭,莫此爲甚。監司李秀彦,從重推考,其代,令該曹各別擇差,催促發送。
政院啓曰,吏曹判書李䎘,再牌不進矣。今日日勢已暮,待明朝更爲牌招開政乎?敢稟。傳曰,情勢雖云難安,朝家旣已累次開釋,則今不當引咎於經年之後,而徒守廉隅,不念事體,一向違牌,無意出肅,其在分義,豈容如是?吏曹判書推考。卽今行公之員,只是判書一人而已,若待出仕後爲之,則雖十日引入,政事,亦將十日遷就乎?揆以事體,斷無是理,而更爲牌招,有傷體統,明朝出肅開政事,嚴明分付。
又啓曰,禁府都事,以委官意來言,綱常罪人鄭得春,明朝卽當設鞫,而明日,則奉常寺神室修改告祭受香,初六日,則移安祭正日,三省推鞫,不得開坐云,敢啓。傳曰,知道。已上朝報
傳曰,今番陵幸時,扈駕軍兵等,依上年例,還宮後,自各其軍門犒饋事,分付。
上在昌慶宮。停常參·經筵。
政院啓曰,卽者吏曹下人來言,判書李䎘,旣承命召,不敢退在私室,卽至闕下,方爲席藁待罪云,而稱以情勢難安,無意入來肅謝,揆以事體,誠涉不當,更爲牌招開政之意,敢稟。傳曰,知道。
修撰申啓華三度呈辭。入啓。遞差。
掌令金澋啓曰,臣於本府前參判任相元照律公事,不當以等字書塡,而誤爲添書,至於兩處,以致點下,不勝惶悚之至。臣於奏御文書,非不詳審,而許多文字,不得覺察,蒙然入啓,臣之昏謬之失,著矣,何可一刻仍冒?請命遞斥臣職。答曰,勿辭,退待物論。
左副承旨朴泰遜上疏。大槪,猥陳切迫私情,冀蒙恩遞事。入啓。
掌令安世徵啓曰,本府入啓公事,再三看檢,十分詳審,而前吏曹參判任相元,推考照律文書中,誤爲添書等字,臣之不察之失,與同僚無異,請命遞斥臣職。答曰,勿辭,退待物論。
持平崔奎瑞啓曰,臣於昨日齊坐時,前參判任相元,照律公事,有誤爲添書之事,而未及致察,蒙然渾入,莫重奏御文字,做錯至此,昏謬之失,實無所逃,不可仍冒臺席,請命遞斥臣職。答曰,勿辭,退待物論。
答左副承旨朴泰遜疏曰,省疏具悉。爾其勿辭,往來焉。已上朝報
義禁府啓曰,以右邊捕盜廳啓目,刑曹粘連,賊人前主簿韓億謙,以江華留守狀啓,刑曹粘目,德津萬戶田穫,昇天別將任野等,移本府處置事,允下矣。韓億謙,方囚於典獄署,田穫,待命於本府,竝爲拿囚,而任野,自任所未及上來,依例發遣府羅將,拿來,何如?傳曰,允。謄錄
吏批,以鄭尙撲爲藍浦縣監,柳尙運爲弘文提學,申啓華爲獻納,金盛迪爲正言,尹敬敎爲吏曹參議,李選爲吏曹參判,金夢良爲永興府使,宋光淵爲江襄監司,尹德駿爲副修撰,徐宗泰爲修撰,李墪爲副應敎,申翼相爲承旨,任相元爲承旨,金載顯爲承旨。
上在昌慶宮。停常參·經筵。
下直,全州判官金世翊,礪山郡守金魯得。
副修撰尹德駿辭職上疏。入啓。答曰,省疏具悉。爾其勿辭,救護父病。
禮曹啓曰,崇陵山陵展謁,以今月二十五日定行事,命下矣。卽今秋雨支離,前頭開霽,遲速難定,霖潦之餘,道路泥濘,修治之際,當費人力。且今年節候甚晩,午間之炎熱,無異夏季,十數日之間,日氣未應頓變,陵上登陟之時,玉候恐有所傷損,諸大臣,皆以爲不可不差退日期,擇吉於開月旬間云。敢此仰稟。傳曰,依爲之。
以金夢臣爲假注書。
府前啓,請罪人金重夏,嚴鞫處斷事。請還收安置罪人閔熙·權大運等量移之命。請還收鄭維岳放歸田里之命。措辭同前竝引嫌而退。二字誤書,事非大段,不可以此輕遞言官,請掌令金澋·安世徵,持平崔奎瑞,竝命出仕。答曰,不允。處置事,依啓。
京畿監司書目,驪州呈,以同副承旨李畬辭職上疏上送事。啓。答曰,省疏具悉。憂愛誡誨之說,誠甚切實,可不體念焉?爾其勿辭,從速上來察職。
公洪道稷山幼學陳相漢上疏。大槪,猥應求言之聖旨,敢陳民瘼,兼達本縣之事實,冀蒙採納事。入啓。答曰,省疏具悉。應旨進言之誠,予用嘉之,條陳事,當令該曹處之,疏末所陳,誠爲合宜,亦令禮官稟定焉。
禮曹啓曰,以本曹啓辭,陵幸退定事,命下矣。卽令日官推擇,則當初所擇,來九月初四日最吉,十三日亦平吉,而此外更無吉日云。此兩日中,以何日定行乎?敢稟。傳曰,以開月初四日定行。
都承旨申翼相上疏。大槪,沈病委頓之中,新除之命,出於意外,驚惶若隕,不知所出,敢暴病廢之狀,冀蒙憐察,本職及兼帶同知成均之任,竝乞鐫改,俾得安意待盡事。入啓。
備忘記,度支之任,職重務繁,雖在平時,固不宜頻數遞改,況此比歲不登,年分方急之日乎?戶曹判書朴信圭兼帶賑廳之任,旣有誤着之實,又有難冒之嫌,故纔已許遞,使之專意察任矣。一番出肅之後,稱以情勢不安,旋又引入,大小公務,一向抛置,非但事體不當,雖以自處之道,言之,累次控免,累次開釋,則小無未盡之端,而膠守初見,終始撕捱者,未必不由於廉隅太勝,分義不嚴而然也。誠甚未便,戶曹判書朴信圭,推考,卽出察任事,分付。
副提學柳尙運上疏。大槪,新授職名,萬不近似,陳章自列,亦涉晏然,而有命未赴,罪犯逋慢,不得不冒死號籲,冀蒙鐫削,仍治臣罪,以重名器,以安愚分事。入啓。
答都承旨申翼相疏曰,省疏具悉。卿其勿辭,調理察職。
備忘記,今之本兵,卽古之大司馬大將軍也。常時責任之重大,事務之浩穰,冠於諸曹,其不可一日瘝曠也,明矣。兵曹判書趙師錫,陳疏引入,已過兩旬,前後開示,亦非一二,而强引不當深咎之嫌,堅臥不起,決意圖遞而後已,其在分義,安敢乃爾?所當更爲牌招,而亦甚罷軟,兵曹判書趙師錫,推考,使之卽出供仕,俾無公務積滯之弊。
傳曰,史官一員待命,騎馬三匹立之,卜馬一匹立之。
答副提學柳尙運疏曰,省疏具悉。卿其勿辭,從速察職。已上朝報
上在昌慶宮。停常參·經筵。
未時申時,日暈。
左承旨宋昌三度呈辭。入啓。遞差。
吏曹判書李䎘辭職上疏。入啓。答曰,省疏具悉。已悉予意於前疏之批,復何多誥?天曹長官之許遞,未必由於卿之一疏,則自代之說,予未曉也。宜勿過辭,速出察職。
政院啓曰,來十一日輪對日次,取稟。傳曰,爲之。
政院啓曰,兵曹判書趙師錫,昨承嚴旨,情勢惶蹙,不敢晏然於私室,卽者來到闕外,以席藁俟譴之意,陳疏到院,纔已退却,而一向請罪,不爲行公,揆諸事體,殊涉不當。卽爲牌招察任,何如?傳曰,允。
司諫尹彬避嫌。大槪,臣有應避之嫌,請遞事。呈政院。
政院啓曰,卽者司諫尹彬,以正言金澋甥姪之故,引嫌來避,而取考院中奉承傳冊,則甲戌年十月十六日傳敎內,有臺諫避嫌,極爲紛紜,相避之官,在下當遞者,引避,在上者,不當引避,今後如此避辭,勿捧之敎矣。近來臺閣之有相避者,勿論上下,一倂引避,其與甲戌受敎,有異。此後,則在上者勿避事,依定式申飭施行,而此避辭還出給,以爲三省推鞫,趁卽進參之地,何如?傳曰,依爲之。
今乙丑春夏褒貶,濟物萬戶黃一徵,中。
掌令金澋,持平閔鎭周·崔奎瑞啓曰,臣等,俱以無似,濫廁言地,而見識蒙昧,實未有以匡救闕失,裨益治道,徒以前啓,揚揚出入,居常愧懼,若無所容。卽伏見同副承旨李畬應旨疏本,其論近日臺閣事,切中臣等之病。臣等,看來不覺愧汗之沾衣也。臣等之罷軟不職,固欲自劾而未果,今者規警之言,旣發於近侍之臣,則其在廉隅,尤不可一刻仍冒,請命遞斥臣職。答曰,勿辭,退待物論。
政院啓曰,卽者吏曹郞廳來言,承旨有闕,政事當爲取稟,而判書李䎘呈辭,參判李選在外,參議尹敬敎未肅拜,不得稟議云矣,敢啓。傳曰,判書呈辭,參議未肅拜,不得稟政云,則自本院所當措辭啓稟,而循例頉啓,殊甚未妥矣。又啓曰,命下矣。某日爲政事,命下後,政官有故,不得開政,則本院之措辭啓稟,自是前例,而逕先變通請招,有所未安,不及仰稟矣。下敎如此,吏曹判書李䎘,參議尹敬敎,待明日牌招開政乎?敢稟。傳曰,依爲之。
掌令安世徵啓曰,庸陋如臣,忝居臺憲,補蔑絲毫,罪積瘝曠,居常愧懼,靡所容措。卽伏見同副承旨李畬疏本,陳語謄啓,例辭報罷等語,切中臣病,使人大慚,廉隅所在,決難抗顔於臺席,請命遞斥臣職。答曰,勿辭,退待物論。
三省罪人鄭得春,堂古介行刑。已上朝報
政院啓曰,禁府都事,以委官意來言,刑曹罪人行刑單子,旣已入啓,各司例爲廢坐,今日三省推鞫,亦爲姑停乎?敢稟。傳曰,旣已設鞫,不必停止也。
上在昌慶宮。停常參·經筵。
都承旨申翼相再疏。大槪,更陳危迫之情,本職兼帶,冀蒙鐫改事。入啓。答曰,省疏具悉。卿辭至此,本職當許遞焉。
判府事李尙眞箚子。大槪,格外恩命,冀蒙還收事。入啓。
答曰,省疏具悉卿懇。今玆加設陞付之命,意非偶然,何用過辭?至於休致之請,屢悉決不可允從之意矣,復何多誥?卿其安心勿辭焉。仍傳曰,遣史官傳諭。
正言金盛迪啓曰,臣之庸陋愚忘,臣實自知,固不當冒居臺列,以累淸朝,而頃者聖明,猶不知其不肖,使得待罪於言地,臣誠慚懼,罔知攸措,而旣辭不獲,未免暫出,則隨事論列,乃其職耳。適聞韓構冒嫌赴任之失,略有所論矣。緣臣無狀,屢勤嚴旨,始臣之不爲退待,殿下旣斥之曰,全沒廉隅,逮臣之復爲自列。殿下又責之曰,擧措怪駭,至於退却避辭,不許捧入,上之致聖上無前之過擧,下之速一身無前之狼狽,至今思之,心骨俱寒。不意聖度覆涵,過加收用,曾未幾何,復畀舊職,臣於此竊不勝惶感驚惑之至。殿下,初不知臣,則姑欲試可,而臣之廉隅之全沒,擧措之怪駭,業已殿下,洞燭而無餘矣,何取於臣,更辱恩命耶?臣雖欲感激洪私,奔走率職,而冒昧就列,實無顔面,尋單請急,見阻喉司,一向退伏,亦所不敢,不得不黽勉出肅,而顧臣情迹,終不敢復據臺席。且臣曾忝此任,與同僚相議,論前廣州留守李選事矣。今其推勘之判付,至以斗岳之搆捏陷人,極爲無據,爲敎。凡於將家喪葬,軍校顧見,雖曰舊例,旣有調用之擧,則蓋非虛無之言矣。搆捏陷人,是何等重罪?惜乎聖明,何不深思,而遽輕歸之於一斗岳耶?搆捏之罪,臣亦難免,獨安得晏然而已乎?臣與司諫尹彬,旣是甥舅之親,實有應避之嫌,而乃者近臣之譏斥臺閣,正謂如臣等輩,則貂冠上臺,臣尤自愧,以此以彼,決不可一刻仍冒,請命遞斥臣職。答曰,勿辭,退待物論。
正言徐文裕啓曰,昨者憲府多官,以同副承旨李畬疏斥臺閣事,引避退待,而忝居臺閣,惟臣最久,則陳語謄啓之譏,臣實難免,其不敢晏然於臺席,與憲臣無異,何可一刻仍冒乎?昨緣賤疾苦劇,今始來避,所失尤大,請命遞斥臣職。答曰,勿辭,退待物論。
司諫尹彬啓曰,臣與正言金盛迪,旣有舅甥相避之嫌,則引避自處,自是通行之規,故臣於昨朝,以此自列,而喉司多據五十年前不用之舊例,曲辭陳啓,勒令進參於鞫廳之坐,旣承上敎,不敢不祗赴,而臺閣相避,到臣身而廢壞,臣於此不勝其竦赧也。喉司,曲念設鞫遲延之爲未安,而獨不念相避常法之有截,若令臣冒沒行公,一如喉司之指揮,則今日金昌集之處置,又將强令臣爲之耶?此尤臣之所未曉也。臣旣有應避之嫌,則固不宜一向晏然。且憲府多官,乃因同副承旨李畬之疏斥,今方引避退待,臣於近日,連處言地,則其所不安,固無異同,臣卽當引避,而所患肺病,猝然添劇,經宿之後,今始來避,所失尤大,請命遞斥臣職。答曰,在上者之勿爲引避,明有仁祖朝受敎,而因循累年,未免廢閣,則喉司之啓稟定式,事體當然,非爲設鞫之遲延,而今乃費辭引避,侵攻守法之臣,已極未安。至於金昌集處置,又將强令爲之云者,尤不成說話也。勿辭,退待物論。
政院啓曰,臣等,昨者與該房承旨,考閱院上謄錄,往在仁祖朝,臺諫相避,在下當遞者,引避,其不當遞者,勿爲引嫌事,奉承傳定式,而因循謬規,不爲擧行,故相議陳達,至於蒙允矣。今見司諫尹彬避辭,至以苟援不用之舊例,曲辭陳啓爲言。臣等,只欲遵守祖宗朝成憲,以矯近來避辭紛紜之弊,寧有苟援不用之例,曲辭陳啓之意,而諫臣之費辭引避,遽出於此,雖不欲呶呶相較,亦不敢晏然而已,惶恐敢啓。傳曰,知道。爾等,別無所失矣。已上朝報
辰時未時,日暈。
兵批,以金得江爲德津萬戶,趙忠善爲宣沙浦萬戶,成重三爲武兼,李溟翼爲忠翊將,申璨爲武兼,趙鼎期爲武兼,許榏爲梨津萬戶,林東靖爲武兼,金光遠爲乶下僉使,李文海爲武兼,南宮鈺爲文兼,朴元度爲曹司衛將,李悏爲五衛將,李基夏爲宣傳官,張宇遠爲宣傳官,吳䎙爲都摠管,南龍翼爲知中樞府事,沈檽爲同知。
上在昌慶宮。停常參·經筵。
傳曰,史官一員待命,騎馬三匹立之,社稷大祭所內摘奸。
戶曹判書朴信圭,請對入侍。
厚陵內摘奸。
平安監司書目,謝恩使一行,今月初五日無事還渡江事。已上朝報
朴信圭入侍時所啓,曾因嶺南御史金昌協書啓,以年分單子收捧之事,不無弊端,有令該曹臨時更爲定奪之敎,故以此就議於大臣,則左議政南九萬,則以爲單子收捧事,及書員踏驗事,未詳其利害,有難的定云。右議政鄭載嵩,則以爲單子連二年收捧,此時人心不淑,今又捧單,則不無奸僞。且今年,則節序已晩,使書員等依舊例踏驗,似或得宜云,而臣未知領府事金壽恒之意,姑此遷就矣。得聞禮曹參判徐文重之言,則年前年分事目磨鍊時,渠以戶曹參判,問議於金壽恒,則捧單之事,亦以爲不無弊端,不可永久遵行云。今此災傷事目,何以爲之乎?上曰,事目改頒,纔過數年,又爲續續變通,事涉不當,而今則節序已晩,捧單之際,必致遷延過時之患。今年則姑依舊事目,使之踏驗,而別樣警飭條件,添入事目,可也。朝報
上在昌慶宮。停常參·經筵。
下直,海美縣監姜必建。
傳曰,明日右相命招,使之卜相。
副修撰金萬吉上疏。大槪,臣於兩司之避,有不敢處置之嫌,乞賜遞免,以幸公私,兼附區區所懷,冀蒙財察事。留政院。
備忘記,貞明公主,以宣廟朝天潢,大耋之年,巋然獨存,實是古今稀覯之事矣。不意一疾支離,遽爾長逝,驚悼之懷,曷可云喩?禮葬一款,已自該曹磨鍊,而喪葬諸事,令各該司着實擧行,祿俸亦爲限三年仍給,以表予意。
傳曰,秋霖支離,已浹一旬,乍晴旋雨,尙未快霽,結實禾穀,不無損傷之慮。祈晴四門禜祭,令該曹趁卽設行。
傳曰,明日開政事,分付。
玉堂箚子。大槪,請掌令金澋,持平閔鎭周·崔奎瑞,掌令安世徵,正言金昌集出仕,正言徐文裕,司諫尹彬遞差事。入啓。答曰,依啓。已上朝報
禮曹啓曰,今此貞明公主之喪,當有擧哀之節,而自上方在衰絰之中,擧哀一款,不爲磨鍊之意,敢啓。傳曰,知道。
上在昌慶宮。停常參·經筵。
下直,金泉察訪申瓁,藍浦縣監鄭尙樸。
禮曹啓曰,命下矣。四門禜祭,不卜日來十三日爲始,三日而止事,知委,何如?傳曰,以十二日爲之。
右副承旨朴泰遜上疏。大槪,更暴私懇,冀蒙恩遞,附陳所懷,以備財察事。留政院。
政院啓曰,吏曹郞廳來言,判書李䎘陳疏,參判在外,參議尹敬敎呈辭,不得開政云。今日爲政事命下之後,政官,稱以陳疏呈辭,無意參政,揆諸事體,極涉未安。判書李䎘,參議尹敬敎,竝牌招開政,何如?傳曰,依啓。近日政事命下之後,或稱陳疏,或稱呈辭,每每頉啓,此曾所未有之擧,事之可駭,莫此爲甚。判書李䎘,參議尹敬敎,竝從重推考,今後則上疏呈辭入啓受由外,毋得頉啓事,定式施行。
右議政鄭載嵩啓曰,卜相事命下,故臣今方來詣賓廳,而左議政臣南九萬,以厚陵奉審事,出去矣,當於今日內,復命云。臣仍爲留在,待其入來,相議書入,何如?傳曰,依爲之。
傳曰,祈雨祈晴,偕出於軫念農事,則致誠祈禱,宜無異同。以此意各別嚴飭于祭官。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。新啓,行副護軍申鎰,頃者失其財貨,致疑於其寡居子婦,拘幽一室,酷加箠撻,迫脅侵毒,無所不至,傳說藉藉,莫不駭慘。設令其子婦,果有可疑之端,至親之間,豈忍如是?其悖倫傷俗,莫此爲甚,決不可置而不問。請行副護軍申鎰,令攸司究覈科罪。竹山府使申惟一,到任以來,專事肥己,以其素相親者,差定鄕所,多買牛隻,使之宰販於村家,以爲私用之資,而徵價倍蓰,怨讟之聲,朋興於閭里,鄙瑣之誚,喧藉於道路,他餘爲政,率多類此,京外之於畿邑守令不治者,皆以惟一爲首。請竹山府使申惟一罷職。答曰,不允。申鎰事,依啓。末端事,更加詳察處之。
政院啓曰,卽者廳中,位甚不齊,都承旨任相元,時未肅拜,左承旨任弘望,昨自直所,身病出去,今日亦不得仕進,右承旨金載顯,遭服制,同副承旨李畬,在外未上來,只有臣之發,及右副承旨朴泰遜矣,泰遜,以卜山事,有勿辭往來之敎,故今方留疏下鄕,無他推移入直之員。左承旨任弘望,所當請招,而拘於廳規,何以爲之?敢稟。傳曰,都承旨·左承旨,竝牌招察任。同副承旨李畬,除授已久,尙未上來,殊甚非矣。更爲催促。
京畿監司書目,楊州呈,以大司憲朴世采上疏上送事。啓。
賓廳,卜相封入。
修撰金萬吉上疏。入啓。已上朝報
吏批,以李迪吉爲戶曹正郞,李頤命爲副校理,洪受漸爲正言,申曅爲司諫,金昌集爲兵曹正郞,兪命一爲兵曹正郞。
上在昌慶宮。停常參·經筵。
去夜,答副修撰金萬吉疏曰,省疏具悉。朴信圭之不安引入,爲日已多。自處之道,別無欠損,卒乃迫於屢召,出而供仕,則未見其廉恥之掃地,至於尊用酷吏,貽害國家者,必此人等語,尤爲迫切。大抵論人之道,貴在和平。況重臣事體,與庶官有異,今乃逆料未然之事,侵侮蹴踏,不少顧藉,如此深刻之論,予甚不取也。爾其勿辭察職。
傳曰,近來士夫之間,全無禮讓之風。此則金萬吉所論,未見其過中,至於廉恥太勝,分義不嚴,實是當今之痛弊,而過以廉隅之掃地,深責於累日引入之朴信圭,誠未可曉也。但念疏中所論,非尋常規警之比,其在廉隅,決無冒出之理,一向强迫,亦非使臣以禮之道也。況今秋成已屆,年分事目,尙未畢勘行會,此尤不可不念。戶曹判書朴信圭,今姑改差,前頭連有齋戒,開政未易,其代,當日政,問于大臣,從二品可合人通融擬入。
政院啓曰,儒生殿講,望日有故,則以十六·十七日退行事,曾已定奪矣。今則望日·十六·十七日,皆有故,殿講,何以爲之?敢稟。傳曰,今則事故如此,勿爲取稟。
左議政南九萬箚子。大槪,乞治臣誤事辱國之罪,以爲後戒事。入啓。答曰,省箚具悉。卿之當初狀啓,爲慮民弊,而今日之事,實是意外,於卿有何引咎之事乎?卿其安心勿辭,亦勿待罪焉。仍傳曰,遣史官傳諭。已上朝報
批。以上
上在昌慶宮。停常參·經筵。
判府事鄭知和箚子。大槪,冒陳危懇,乞收成命,頒賜當品之祿,以存國制事。入啓。
黃海監司書目,冒陳公私事勢,乞蒙趁速遞代事,上疏上送事。
江襄監司書目,原城呈,以執義韓垽辭職上疏上送事。
答判府事鄭知和箚曰,省箚具悉卿懇。大臣之降授從一品祿,實是謬例,今始釐改,亦云晩矣。有何苟且之事乎?卿其安心,勿辭領受焉。仍傳曰,遣史官傳諭。
傳曰,史官二員待命,騎馬六匹立之,祈晴祭所等處內摘奸。
備邊司啓曰,年分事目磨鍊,一日爲急,而戶曹判書呂聖齊,昨日政除授,今日不爲肅拜,不可任其遷延。戶曹判書呂聖齊,卽爲牌招肅拜,使之察任,何如?傳曰,允。
領府事金壽恒箚子。大槪,齒牙之痛,已過一旬,一向苦劇,貼身床席,望日陪祭,藥房起居之禮,無路進參,惶恐竢罪。內局都提調之任,爲先遞改,以便公私事。入啓。答曰,省箚具悉卿懇。所患如此,予用慮念,不得進參,有何所傷?卿其安心勿辭,亦勿待罪。仍傳曰,遣御醫看病。已上朝報
上在昌慶宮。停常參·經筵。
備邊司啓曰,新除授東萊府使李宏,以老母病患危重,人子情理,勢難離側赴任之意,累度呈狀于本司。李宏之除授本職,已久,到今遞易,誠爲重難,而聞其母病,乃是從前宿症,方在氣息奄奄之中,時月之內,難望其差歇云。其在朝家體下之道,有不可强令赴任,東萊府使李宏,改差,何如?傳曰,依啓。其代,卽爲議薦,數日內催促發送。
判府事閔鼎重箚子。大槪,冒陳衷悃,冀蒙裁許事。入啓。
吏曹啓曰,東萊府使有闕,依近例,令備邊司議薦,何如?傳曰,允。
答判府事閔鼎重箚曰,省箚具悉卿懇。陞付加廩,不特出於待大臣之意也,揆以事體,固宜若是。至於各設吏隷,自應次等擧行,何必寢彼而行此也?卿其安心,勿辭領受焉。仍傳曰,遣史官傳諭。
政院啓曰,同副承旨李畬,聞已發行,而今日內入來肅謝,有不可必,右副承旨朴泰遜,受由出去,留疏在院,而還來遲速,亦不可期。明日親祭之時,執事將不能備員,事甚苟簡,何以爲之?敢稟。傳曰,右副承旨改差,卽爲口傳差出。又啓曰,承旨未差之代,以在京無故人差出,卽爲牌招,使之齋宿,何如?傳曰,允。
吏曹口傳政事,承旨李濡。
傳曰,歸厚署外棺板一部,石灰三百石,送于內需司所捧處事,言于該曹。
傳曰,卒貞明公主墓幕,考例造給事,分付該道。
上在昌慶宮。停常參·經筵。
辰時至未時,日暈。
政院啓曰,新除授左副承旨李濡,時在京畿廣州地。斯速乘馹上來事,下諭,何如?傳曰,依啓。旣曰,以在京無故人差出,則在外之人,何以混同備擬耶?該曹所爲,殊甚不察矣。
永慕殿望祭親行後,大殿·中殿,藥房·政院·玉堂·二品以上·六曹問安。答曰,罔極。大王大妃殿問安。答曰,知道。
藥房啓曰,節屆仲秋,親行祀禮,仰惟孝思追慕,益復罔極。伏未審勞動哀臨之餘,聖候,若何?臣等不任區區憂慮,敢來問安。答曰,罔極。
大殿誕日,大殿,政院·玉堂·二品以上·六曹問安。答曰,知道。大王大妃殿·中殿,藥房·政院·玉堂問安。答曰,知道。
領議政金壽恒箚子。大槪,冒陳危迫之懇,乞收新命,無使再誤國事,以終生成之惠事。入啓。
答曰,省箚具悉卿懇。卿以顧命大臣,德望素著,平日畸毗之隆,委任之重,莫卿若也。當此國事抗捏之時,必無輕易準許之理,而選辭愈懇,終難强迫,不得已勉副者,實有待於今日,故頃於面對,略及微意矣。久遠之事,雖未能詳知,試以孝廟朝已行之例,言之,故相臣李時白·具仁垕,釋負未久,旋登黃扉,有以見聖祖委任之盛意也。矧今秋節已屆,廊廟多事,決不可徒守撝謙之志,一向引入,恝視國事,須體至意,安心勿辭,速出論道,以副如渴之望。仍傳曰,遣史官傳諭。
備局,東萊府使柳之發。
左議政南九萬箚子。大槪,臣之負犯,必有公議之論斷,而不欲晏然等待,更此申籲。伏乞卽命有司,議定臣罪事。入啓。答曰,省箚具悉。在彼之日,旣已詳探事情,則渡江後,具由啓聞,庶幾有因此準請之望故耳。壑慾難充,釁端遽生,此實始慮之所不到也,於卿,有何不安之事,而連章引咎至此乎?宜遵前旨,安心勿待罪。仍傳曰,遣史官傳諭。
吏曹啓曰,承旨有闕,政事,取稟。傳曰,明日爲之。已上朝報
吏批,以柳之發爲東萊府使。
上在昌慶宮。停常參·經筵。
夜自一更至五更,月暈。
下直,咸鏡都事韓聖佑,潭陽府使南弼星。
工曹判書金宇亨辭職上疏。入啓。
兵曹判書趙師錫上疏。大槪,臣之難冒之勢,轉加一層,雖被重誅,決難更出,亟命鐫削臣職,以安私分事。入啓。
京畿監司書目,楊根呈,以知事李端夏上疏上送事。
吏曹判書李䎘上疏。大槪,不避瀆擾,屢陳血懇,聖明不諒,尙靳一兪,臣進退路窮,方用悚縮。卽伏聞近臣之疏,語甚切至,決不可抗顔復出。伏乞亟賜鐫斥,以勵〈分〉義,以安微分事。入啓。
前承旨朴泰遜上疏。入啓。答曰,省疏具悉。疏辭誠然。數臣引嫌之事,本非大叚,而一向撕捱,無意赴召,其在事體,烏可無警責之道也?
答工曹判書金宇亨疏曰,省疏具悉。卿其勿辭,調理察職。
答兵曹判書趙師錫疏曰,省疏具悉。疏辭至此,當令廟堂稟處焉。
副修撰金萬吉上疏。入啓。答曰,省疏具悉。爾其勿辭察職。
答知事李端夏疏曰,省疏具悉。已諭於前後疏批,復何多誥?疏中所陳,於卿少無引嫌之事,諫官過當之言,不必深咎,而郵官之善賑褒賞,已有前例矣。卿其安心勿辭,從速上來。
執義韓垽上疏。入啓。答曰,省疏具悉。爾其勿辭,上來察職。
答大司憲朴世采疏曰,省疏具悉。風憲之長,不可久曠。疏中事,於卿別無所失,須體思想之意,安心勿辭,從速上來察職。
答黃海監司李世白疏曰,省疏具悉。姑勿出代,意有所在,卿其勿辭,從速察職。
答吏曹判書李䎘疏曰,省疏具悉卿懇。卿勿過辭,從速察職。
正言金盛迪啓曰,臣以已試僨敗之蹤,不敢復冒臺職之狀,已暴於日昨避辭,今不必更擧,而新除授司諫尹彬,卽臣外舅,法當相避,何可一刻仍冒?請命遞斥臣職。答曰,勿辭,退待物論。
謝恩使朴弼成,副使尹趾善,書狀官李善溥上疏。大槪,臣等旣有奉使辱國之罪,不敢偃然復命,來伏城外,席藁俟罪。伏乞亟下司敗,以正臣等之罪事。入啓。答曰,省疏具悉。卿等別無所失,安心勿待罪,從速入來。
府前啓,請罪人金重夏嚴鞫處斷事。請還收安置罪人閔熙·權大運量移之命事。請罪人鄭維岳放歸田里之命事。請竹山府使申惟一罷職。臣於伏聞日者疏決時,有以李夏鎭所犯,不過科場用情,而無顯著之事,陳達於前席,至有職牒還給之命。臣等竊不勝駭然。取考夏鎭發配文書,則以莫重敎文,擅自撰改,矯誣聖旨,與權瑎無異,乙卯掌試,首開私逕,國言藉藉,爲其罪目。蓋當己未討逆之日,故相臣金錫胄,方主文衡,撰出敎書,而夏鎭,乘其承命出外,恣意添加,語極凶慘,構捏論禮之人,直欲驅入於大逆之律,其所設計,與上變誣告者,奚以異哉?曩時科場之不嚴,中外之所共憤惋,而若論掌試循私之罪,則夏鎭,實爲之首。其手段之狡猾,磎逕之多端,國言甚藉,至今未已,固非囂囂造訕之比,則雖欲掩覆,烏可得也?旣曰科場用情,則罪固罔赦,而然在夏鎭負犯,猶爲第二件事耳。惟其擅改王言,搆人惡逆,何等重辟,而添以循私之罪,猶從末減之典,止於投竄,於渠誠幸,朝廷處分,則固已失之太寬矣。有何一毫可恕之情,而乃於旣骨之後,追加原恕,還其職牒,有同無辜枉死者,何哉?且其罪目,以矯誣聖旨,與權瑎無異,爲斷案,此一款,厥罪惟均,討惡之典,理無獨殊。瑎則方在罪籍,而夏鎭,獨以已死之故,華貫顯秩,悉復其故,用罰不均,何以爲法?況夏鎭之科場用情,尤不可不深惡痛懲,以存後日之防者耶?不可以成命已行,置而不論,請還收李夏鎭職牒還給之命。李夏鎭前後負犯,無一毫可恕之端,則決不可以旣骨,而有所容貸也。前大司諫沈梓,乃於疏決之日,蔑法循私,游辭申救,掩置矯誣之罪,只擧科場一款,歸之於末俗之囂囂,而至請追復官爵,有若抱冤枉死者然,其縱恣無嚴,甚矣。請前大司諫沈梓罷職。近來人心益巧,謀免軍役,飾詐行奸,無所不至。査正廳所以閱累歲而猶不能整頓,亦以此也。頃者奸人之僞作族譜,以爲規避軍役之計者,已因本府啓辭,囚治,此外又有托稱受敎,冒出立旨於兵曹者,甚多,今不可一一査治,而此等曲折,遠方郡邑,未及詳知,誤因此頉免者,亦必多矣。況今秋節已深,前頭當有軍簿充額之擧,則若此奸細之類,不可不豫爲防塞。請以此意分付各道監·兵使處,凡詐稱族譜,假托受敎,而欲圖倖免者,一切禁斷,以杜奸民詐僞之習。引嫌而退。相避之法,在下當遞,請正言金盛迪遞差。
副提學柳尙運上疏。大槪,臣之兼帶同經筵,冀蒙照例遞改事。入啓。答曰,省疏具悉。疏辭如此,同知經筵之任,當許遞焉。
左承旨申琓上疏。大槪,重得毒瘧,積日沈淹,食飮專廢,氣力綿綴,方在奄奄垂死之中,新命遽下於此際,以此病狀,實無力疾出肅之望。伏乞聖慈,特許遞改,俾得專意治瘳,以尋生路事。入啓。
傳曰,上·副使,書狀官,引見。
左承旨申琓上疏。踏啓字。
答府曰,不允。分付各道監·兵使事及處置事,依啓。已上朝報
吏批,以申曅爲校理,申琓爲承旨,權相夏爲戶曹正郞。
上在昌慶宮。停常參·經筵。
吏曹啓曰,承旨及臺諫有闕,政事,取稟。傳曰,過國忌後爲之。
備邊司啓目,粘連啓下是白有亦,觀此行兵曹判書趙師錫上疏,則病勢情勢,萬無更出之理,而頃日備忘辭旨,有非臣子所忍聞者。迫於嚴命,不得不冒沒就列,自顧臣心,慚赧已極,物議之笑詈,固知其不免,而及見近臣之疏,讀之未半,不覺面觀發赤,難冒之嫌,狼狽之狀,轉加一層,誠不可一刻苟叨是如爲白有臥乎所。趙師錫,頃因憲臣之疏,不無難安之情勢,且有疾病,累度乞免,而憲臣之疏,本出於泛然遣辭,非有指斥之事,故其後憲臣,自陳其狀,聖敎開釋,非止一再,而召命累降,嚴旨繼下,則師錫之承命出仕,本非冒嫌,而近臣疏中所謂强顔冒出者,誠是意外是白在果,但念旣以人言爲執,廉隅爲言,則强迫再出,似涉未安,且其身病,實難久勘劇任云,今姑許遞,何如?啓依允。
傳曰,史官一員待命,騎馬三匹立之。已上朝報
上在昌慶宮。停常參·經筵。
領議政金壽恒箚子。大槪,更申危懇,冀蒙矜許,以幸公私事。入啓。
備忘記,今觀崇陵忌辰祭內摘奸單子,祭物中煎茶食二坐,或赤或黑,不能精一,艮醬,色甚淡薄云。莫重享祀,如是不謹之狀,極爲驚駭。典祀官,祭畢後拿推,下人,令攸司囚治。
備忘記,南別殿秋夕祭後,餕餘看審,則兩色散子,堅硬味酸,其不爲敬謹之狀,殊甚駭然。當該典祀官拿推,下人,令攸司囚治。
答領議政金壽恒箚曰,省箚具悉卿懇。已悉至意於前箚之批矣。卿胡不諒,連章撝謙,若是其邁邁乎?須念時事之孔艱,安心勿辭,速出論道,以副上下之望。仍傳曰,遣史官傳諭。
禮曹啓曰,曹啓辭,今此山陵親祭儀注,臣曹當爲磨鍊以入,而取考庚寅·乙卯兩年拜陵儀注,則皆是旣練之後,而展謁及親祭時百官,有哭臨之禮,與今日永慕殿親祭時,只獻官及近侍從上助哀者,有異。此則似由於內外喪,臣民喪制之不同。今日所行之禮,恐當一從魂殿陪祭之儀,而第念山陵展謁及親祭時陪從之班,與魂殿陪祭時,位於殿門之外者,似爲有間。且自上哭臨時,百官無助哀一節,亦未知其果合於情禮,事係變禮,又無可據前例,議大臣定奪,何如?傳曰,允事傳敎矣。議于大臣,則行判中樞府事鄭知和,以爲庚寅·乙卯兩年拜陵時,百官,已行哭臨之禮。今此展謁山陵時,陪從百官,從上助哀,實合情禮,而臣等,昧於禮學,不敢輕議,博詢群議而處之,伏惟上裁。右議政鄭載嵩,以爲臣謹按五禮儀,國恤三年內,親享山陵及魂殿時,無論內外喪,練後無哭臨之節,攝行之禮,亦如此。雖未知制禮本意之如何,禮文所載,如是明白,而庚寅·乙卯兩年拜陵時,百官,已行哭臨之禮,卽今永慕殿祭享攝行時,獻官,亦有哭臨之禮,此雖與五禮儀不同,變而通之,旣合情禮。且念展謁山陵,與享于魂殿,其禮亦似有間,陪從百官,宜有從上助哀之擧,而臣素眛禮學,不敢臆斷,惟在博詢群議而處之,伏惟上裁。領議政金壽恒,領中樞府事金壽興,行判中樞府事閔鼎重,行判中樞府事李尙眞,左議政南九萬病不收議,奉朝賀宋時烈在外不得收議,大臣之意如此,上裁,如何?啓依議施行。
左議政南九萬箚子。大槪,頃年溫批,委曲開釋,誠有感激之忱,煩瀆之懼,而所犯旣重,決不可仍冒,益增罪戾。伏乞亟正臣罪,以嚴大防事。入啓。
因備邊司啓辭,令該曹,謝恩使兼差節使以送事,傳曰,允。已上朝報
上在昌慶宮。停常參·經筵。
下直,訓戎僉使朴廷元,梨津萬戶許榏。
答左議政南九萬箚曰,省箚具悉卿懇。備悉予意於前後箚批矣。卿胡不諒,連章引罪,若是其太過乎?卿其安心勿辭,速出論道,以副至望。仍傳曰,遣史官傳諭。
右議政鄭載嵩箚子。大槪,臣旣有昏謬之失,且有難安情勢,乞賜遞免事。入啓。答曰,省箚具悉卿懇。頃者諫臣,以李夏鎭事,有所陳達,而至於矯誣聖旨,爲夏鎭之斷案,則予未能覺得矣。於卿有何不安之事乎?卿其安心勿辭焉。仍傳曰,遣史官傳諭。
右承旨任弘望,副校理李頤命再度呈辭。入啓。遞差。
副修撰尹德駿上疏。大槪,臣之情理,實無供職之望,更陳血懇,祈蒙恩遞事。入啓。遞差。
公洪監司書目,懷德呈,以新除授江襄監司宋奎濂辭職上疏上送事。啓。答曰,省疏具悉。卿其勿辭,速往欽哉。
京畿監司書目,右副承旨李濡辭職上疏上送事。啓遞差。
吏曹判書李䎘辭職上疏。入啓。答曰,省疏具悉。供仕未久,旋卽引入,必欲解免而後已,予未知其得當也。卿其勿辭,從速察職。
以兪命弘爲假注書。
府啓,請罪人金重夏,嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請竹山府使申惟一罷職事。請還收李夏鎭職牒還給之命事。啓辭同前請前大司諫沈梓罷職事。出疆之臣,苟利於國,專而行之,不使貽辱於國家,然後方可謂得其職責矣。今者使臣之行,纔缺一字擬罰之咨,繼至,辭意絶悖,有不忍聞者,缺二字伸縮在彼,機事不順,奉使之人,苟能盡心周旋,善處於其間,則豈至有今日之事,而承命而出,貽辱而歸,揆以臣死之義,何敢逃其責乎?請今番謝恩正使以下,竝命罷職,員役,令攸司科罪。入啓。答曰,不允。今玆擬罰之擧,實是意外,此豈使臣不善周旋而然哉?勿爲煩論。
和順儒生林滌等上疏。大槪,敢達瞽說,以應聖旨事。入啓。答曰,省疏具悉。應旨進言,予用嘉之,但念有朝論,雖曰分朋角勝,自有公私是非之別,而疏中兩非之說,殊甚不當矣。可以議處事。令該曹處之。已上朝報
吏批,以李相鼎爲內贍主簿,金文載爲戶曹佐郞,李徵明爲正言,李東溟·宋昌爲承旨,李世翊爲承旨,鄭公奭爲昌平縣監,趙師錫禮曹判書。
上在昌慶宮。停常參·經筵。
下直,羅州牧使黃欽,德津萬戶金得仁。
左議政南九萬初度呈辭。入啓。傳曰,不允批答。
戶曹判書呂聖齊上疏。大槪,召牌之下,不得不出肅,而度支之長,旣難承當,且有痛迫情事,冒死哀籲,乞蒙恩遞事。入啓。
政院啓曰,新除授左承旨宋昌,時在京畿加平地,右承旨李世翊,時在仁川地,斯速乘馹上來事,下諭,何如?傳曰,允。
又啓曰,近日諫院,無一行公之員,累日闕啓,已極未安,而在外諫官,久未下諭,守令之未署經,亦多云。事甚可慮,諫院在京未肅拜人員,竝卽牌招察任,何如?傳曰,允。
答戶曹判書呂聖齊疏曰,省疏具悉。卿其勿辭,從速察職。
知事吳䎙上疏。大槪,敢陳老病實狀,乞遞新命摠管之任事。入啓。答曰,省疏具悉。卿其勿辭,調理察職。
戶曹參判李師命上疏。大槪,母病一向沈綿,臣之情理,決難供仕。本兼諸任,竝乞遞免事。入啓。
備忘記,生徒內官金三達,賦性危險,倫紀滅絶,常時窮凶極惡之事,不一而足,一自得罪見黜之後,猶不徵艾,益肆怨毒,至以悖慢罔測之說,公然發口,略無忌憚,事之痛惋,莫此爲甚,如此之類,不可一日置在輦轂之下,以貽無窮之害。金三達,濟州全家定配,當日內押送。
司諫尹彬啓曰,臣屢玷臺職,輒速釁咎,前後顚沛之端,臣不能殫記,而又不可辨暴也。蓋臣衰耗朽鈍,雖不得恪謹奉職,除非情迹不安,疾病難强,則未嘗却步避事,而區區私義,終不見諒於公議,日昨玉堂處置,特出常格,辭語深峻,卽一彈文,人不舒究,我自無歉,而愧悚之心,猶不能自已也。彈墨未乾,復叨前職,廉隅所關,實無强顔於職次之理。且臣於頃日,妄陳一疏,其中一款,卽賑廳募粟帖文事也。外方之得帖募粟者,不於該境募粟,而散賣於京中,玆事旣越禁令,又不精密,京外人言,不翅藉藉,臣驟聞而聊及之矣。今見護軍李端夏疏本,其子金泉察訪李,果持帖文,放賣於京中云。此則臣言,不至虛謬,而其間委折,與臣所論,相左,風聞之言,難保其盡是,當事之人,必詳其始末,些少不審之責,臣且安而受之,何必自信己聞,以爲必伸之地哉?其疏,旣指臣以失實聖批,又以過當爲敎。臣於此,固不敢晏然苟冒,請命遞斥臣職。答曰,勿辭退待物論。
領議政金壽恒箚子。大槪,臣反覆自量,決難復進。又有不能檢飭下官之失,新授本職及奉常都提調,亟賜遞改,以幸公私事。入啓。答曰,省箚具悉卿懇。累悉至意,而巽辭愈懇,只自慚赧,無以爲諭,況今左揆引入,鼎席未備,尤不可一向撝謙恝視國事也,明矣。箚末事,於卿少無所嫌,卿其安心勿辭,速出論道,以副如渴之望。仍傳曰,遣史官傳諭。
答戶曹參判李師命疏曰,省疏具悉。卿其勿辭,救護母病。
司果尹德駿·司直李頤命,文臣朔試射時,稱病不進,依承傳罷職。
院前啓,請罪人金重夏嚴鞫處斷事。請依該院回啓,還收陳告奴婢決給壽進宮之命事。本院,以前掌令李泰龜削奪官爵事,有所論列矣。伏承聖批,以挺身立異於重發之論,雖甚可惡,旣已劾遞,不必加罪爲敎,臣竊以爲不然也。閔熙·權大運之減等量移者,朝廷必不以爲無罪而可宥也。爲臺臣者,只當據法而爭執,以嚴國家懲惡之典而已,雖有曲爲之地者,又從而爲之辭曰,罪惡雖大,流竄旣久,竝施雷雨之澤,以示寬大之意云爾,則言雖苟且,容有可恕。今泰龜,則乃欲爲兩人白脫之計,一則曰,暗昧之罪,一則曰,語言之失,有若無故而枉罹罪網者然,其處心措辭,寧有顧忌者乎?人心之陷溺,至此,國體之不尊,至此,此而不嚴,則臣恐此輩,將接迹而起,亦必有爲䥴·積·堅·枏之地者,多陳伸宥之說於今日矣,終不可只遞其職而止。請命削奪官爵。新除授行大司諫崔寬,時在京畿楊州地,獻納申曄,時在衿川地,正言洪受漸,時在公洪道忠原地,請竝斯速乘馹上來事,下諭。引嫌而退,旣往之事,雖不必爲嫌,論事不審,勢難在職。請司諫尹彬遞差。前啓,前廣州留守李選罷職事,及張善沖削版事,停啓。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請竹山府使申惟一罷職事。請還收李夏鎭職牒還給之命事。請前大司諫沈梓罷職事。請今番謝恩正使以下,罷職,員役,令攸司科罪事。新啓,朝家之設禁制,蓋慮奸民僣踰之弊,固不可已者,而如或不謹,則其貽患於閭里者,不少,頃者刑曹參判柳炅,信聽市人之囑,稱以亂廛密告,發遣禁吏,多率市人,圍匝其所謂亂廛人之家,蕩其財産,無數作亂,有同亂賊之推捉搜探者然,里巷騷擾,萬目驚駭。適値其人,移圍其親屬之家,又囚其老病之父,亂廛之禁,元非强盜之比,而曲爲市人之地,作此可駭之擧者,實未知其故,以此人言喧藉,聽聞不美,終未免爲市人所賣弄之歸,其不可仍在法曹佐貳之任也,決矣。請刑曹參判柳炅,遞差。此後亂廛之禁,明白現著外,所謂告密者,一切勿行,以爲小民安措之地,禁吏·市人等作拿閭里者,亦令該曹査治,以杜日後之弊。答曰,不允。申惟一事,依啓。末端事,禁吏之憑藉作拿,誠爲近日之痼弊,爲法官者,所當痛加禁抑之不暇,而乃反信聽請囑,作此怪駭之擧,誠甚可痛,不可不隨現重治,刑曹參判柳炅罷職,禁吏·市人等,令攸司各別嚴刑定配,告密者,一切勿行事。依啓。
答院曰,不允。下諭事,及處置事,依啓。已上朝報
上在昌慶宮。停常參·經筵。
兵曹判書金萬重上疏。大槪,冒陳危懇,冀收成命事。入啓。答曰,省疏具悉卿懇。今玆之命,意非偶然。陵幸迫頭,策應浩繁,此時本兵之任,尤不可暫曠,卿其安心勿辭,從速行公。
吏曹啓曰,臺諫有闕,政事,取稟。傳曰,過國忌後爲之。
傳曰,陵行吉日,以開月初四日,旣已推擇矣。其日晴雨,有不可必,而十三日,則日氣似爲凉冷,初四日前吉日,排列擇入,以爲進退之地。
傳曰,史官一員待命,騎馬三匹立之。
禮曹啓曰,命下矣。令日官更爲推擇,則今月卄八日·卄九日·來九月初二日,亦爲平吉,而初二日,不如卄八日·九日。此外初四日前後數日之內,無他吉日云,敢啓。傳曰,以卄八日進定,可也。
政院啓曰,崇陵陵行,以二十八日進定事,命下矣。本兵多有擧行之事,日期已迫,而新判書金萬重,疏批旣下,今日亦不出謝,卽爲牌招察任,何如?傳曰,允。
持平閔鎭周啓曰,昨日同僚,以新啓二件事,發簡。其一,卽頃者秋曹郞〈官〉,因餞人作宰事,坐罷事,其時外人之與筵者,晏然帶職,訖無自處之擧,將爲論啓科罪事也。秋曹餞筵之有外人,臣雖未之得聞,而同僚旣已得實發簡,則有關士夫廉義,故書送謹悉矣。及其詣臺傳啓也,只論其一,而不擧與餞之人,臣實未曉其故也。其始發也,臣固聞之矣,還寢也,臣不得與焉,忝在僚席,終無相報之事,墜失臺體,自臣身始,何可一刻仍冒?請命遞斥臣職。答曰,勿辭,退待物論。
左議政南九萬初度呈辭。不允批答,王若曰,念宰輔之臣,邦家所賴以爲重,値艱危之際,進退尤不可自輕。是以志在丘園而未忍便訣,亦或病損筋力而益殫乃心。惟大臣義則固然,且當世挽留不釋,今卿巽辭之乞解,非予夙心之所期。神明不衰,政當展布之會,登庸未久,猶在想望之初。卿其審思,義毋可去,惟卿,德足以範世,才足以經邦,從賢師而講磨,夙聞尊庇之義,荷累朝之知遇,蔚有啓沃之功。措之政術謀猷,而懇惻詳密,著之文章風議者,煒燁光明。逮寡躬而眷知亦深,察世運有消長之會,危言凜冽,豈以禍福而動心?邦憲舛乖,亦使奸究而破膽。控嶺海之炎瘴,輿望愈隆,逮全朝之淸明,進塗大闢。擢長兵部,兵政克修,歷秉文衡,文風丕變。遂台司之進位,方擧國而仰成。紳笏雍容,聳百僚之儀範。筵席密勿,疏萬務而恢通。朝論糾紛,方賴卿雅量而鎭定,時象岌嶪,方待卿嘉謀而䌤綸。實非倚任之不誠,未知休退者何義,累月之機務獨理,抑因夙夜有勞,萬里之行役才還,不瑕榮衛少損,若以近事而引咎,尤於我卿而無嫌。利苟在於國家,豈籲請之不已?事竟至於詰責,非意慮之所期。只痛時勢之艱難,奚係輔弼之去就?試觀今日,此何等時?肆予沖人,罔知攸濟,諸路之災荒又酷,未堪虞憂,廟堂之規劃,宜先,何忍越視?政上下交修之不暇,奈行藏安危之所關?予固無樂乎爲君,每至中夜忘寢,卿實有具於經世,何可一日去朝?亟回沖挹之遐心,益思休戚之大義。於戱,寡昧之虛佇,至矣。旣情志之相孚,平日之自任,如何?宜終始之盡瘁,玆不多誥,毋庸再辭,所辭宜不允,故玆敎示,想宜知悉。知製敎徐宗泰製進已上朝報
上在昌慶宮。停常參·經筵。
夜三更四更,月暈。
左議政南九萬再度呈辭。入啓。傳曰,不允批答。
掌令金澋啓曰,臣於再昨新啓兩件事,發簡於同僚,其一,則秋曹郞官送餞時同參人論劾事也。簡通回來之後,不無更爲議定之事,而日勢已暮,勢難往復論難,故未及相報,只以一件事,傳啓,一件事,則姑爲留置,以待追後面議消詳矣。昨見同僚引避之辭,則以終無相報,墜失臺體,爲言,臣誠愧恧,無所自解。當初發簡者臣也,及其中止,不爲報知者,亦臣也。臺體壞了,咎實在臣,其何敢一刻仍冒於職次乎?昨緣日暮,今始來避,所失尤大,請命遞斥臣職。答曰,勿辭,退待物論。
掌令安世徵啓曰,持平閔鎭周,掌令金澋,相繼引避,處置歸於臣身,而臣於此,有不敢可否之嫌。再昨金澋,以新啓二件,簡問於臣,臣開見其簡,則其一,卽秋曹餞筵外人來參者擧劾事,而閔鎭周,旣書謹悉矣。臣曾聞當其設餞之日,所謂外人,偶然過其門前,因其所邀,暫爲入去,而有他事故,旋卽起出云。此與約會飮餞者,有異,所犯,元非大段,論劾,似涉過重,故以後日相面相議爲之等語,書送于簡末,蓋出於更加詳審之意,而閔鎭周,旣書謹悉,則以臣所答通于鎭周,得其回報,仍示於臣,事體當然。臣於伊日,亦待其回答,而終無皀白,臣實未曉其故矣。伏見閔鎭周避辭,則以墜失臺體,自臣身始等語,引以爲嫌,鎭周之所嫌,臣亦有之,何敢晏然處置乎?請命遞斥臣職。答曰,勿辭,退待物論。
咸鏡監司書目,臣病重辭職上疏上送事。
廣州留守書目,辭職上疏上送事。
傳曰,頃聞禮判之言,國陵松木,日漸蟲損云,若不趁未寒前捕捉,則四山松木,將至於濯濯而後已,令漢城府勿論士大夫奴子,盡發五部防民,分定經界,松蟲沒數捕滅事,分付,而不爲着實捕捉,日後如有更熾之患,則當該部官,難免重責,以此意嚴明知委。已上朝報
上在昌慶宮。停常參·經筵。
判決事成虎徵再度呈辭。入啓。遞差。
政院啓曰,大司憲朴世采,執義韓垽在外,掌令安世徵·金澋,持平閔鎭周避嫌退待,持平崔奎瑞又爲呈辭,憲府無行公之員,監察茶時,事甚未安。今日乃賓廳日次,而亦無入侍之員,持平崔奎瑞,牌招察任,何如?傳曰,允。
京畿監司書目,右承旨李世翊,辭職上疏上送事。啓。答曰,省疏具悉。爾其勿辭,從速上來察職。
慶尙監司李奎齡上疏。大槪,敢陳區區私懇,冀許歷路省墓事。入啓。答曰,省疏具悉。卿其依疏辭往省。
答廣州留守李選疏曰,省疏具悉。卿之被謗,予已詳知。旣往之事,何必追咎?卿其勿辭察職。
吏曹判書李䎘辭職上疏。入啓。答曰,省疏具悉。卿之控免,實涉太過,疏中事偶然差誤,別無所傷,卿其勿辭,從速察職。
答咸鏡監司李秀彦疏曰,省疏具悉。卿其勿辭,調理察職。
傳曰,大臣·備局堂上引見。引見時,司僕提調有闕之代,當日內口傳差出事,定奪。謝恩兼冬至使右議政行中,御醫一人帶去事,榻前下敎。
左議政南九萬再度呈辭。不允批答,王若曰,方今拯濟之策,所當與同,胡乃巽避之辭,而又至再,肆用敷告,恐未深思。惟卿,服事三朝,終始一節,淸操不染,夙有氷檗之稱,素履而行,常存韋布之志,資以講劘之力,學有深源,得於經術者多,措諸事業,推雅望於藝苑,餘事文章,正邦憲於孽臣,素著勁直,然當時待卿殊薄,到今日實予多慚,蘇長公之歸來,尙喜風采之未老,陸內相之章奏,益加忠愛之彌深,玆擢長於夏官,予心惟簡,及進位於台府,輿望所歸。儀範搢紳,允矣爲百辟之式,雍容廊廟,可以佐一人之治。燕京之行役,纔還,幸無霧露之傷損,國勢之艱危,益甚,宜殫夙夜之勤勞。予方委任而責成,卿何連章而求退?顧眷注倚毗之意,予非不誠,伊丁寧誥諭之辭,卿或未諒?不瑕有愆於榮衛,必有所扶於神明,況年齡之未衰,自底勿藥,惟進退之有義,奚遽丐閑?至以近事而爲嫌,尤非予意之所及,欲爲除弊事,蓋出利國之誠,縱或致嘖允,實是無妄之患,有何輔相之引咎?莫非時勢之所關,矧今朝論之乖張,重以民事之艱棘,匪卿鎭物之量,誰任調和之謨,匪卿經世之才,誰陳活國之策?其不可決去也,明矣,此豈爲休告之時耶?於戱,邦家所倚者股肱,安危實係於去就,臨深履薄,予無樂乎爲君,憂國如家,卿豈果於忘世?予不多誥,卿毋復辭。宜不允,故玆敎示,想宜知悉。知製敎李寅煥製進
兵曹口傳政事,副摠管具鎰·吳斗寅,咸鏡道點馬,李彦瓀·金重三。
京畿監司書目,楊州呈,以大司諫崔寬辭職上疏上送事。啓。答曰,省疏具悉。此出於擧爾所知之意,有何所失乎?卿其勿辭,上來察職。
吏曹口傳政事,司僕提調趙師錫。已上朝報
引見時,正言李徵明所啓,請罪人金重夏,嚴鞫處斷事。上曰,勿煩。又所啓,請依該院回啓,陳告奴婢決給壽進宮之命事。上曰,勿煩。又所啓,請前掌令李泰龜削奪官爵事。上曰,罷職。又所啓,前通川郡守李邰之在任也,官人有得罪於官家者,被杖之後,鄕任輩,諉以詬辱土主,倡率境內民人等,縊而殺之,雖未知官人罪犯之果如何,鄕任等之擅殺官人,前所未有之事。邰爲守宰,初不能禁止,終不擧正其罪,事之可駭,莫此爲甚。請前通川郡守李邰,拿問定罪,鄕任等,令本道明査後,依律科罪。上曰,依啓。又所啓,頃者朴由泰之投進凶疏也,殿下,旣燭其奸狀,使政院問啓,則由泰,乃以妄發仰對,其意窮語塞之態,昭不可掩,而殿下,特以應旨之故,不直罪焉,臣竊以爲不可也。夫應旨之疏,雖過中不加之罪云者,蓋謂君上過失,政事闕遺,所難言而敢言者,雖有乖激爽實之語,固合含容而寬貸之矣。今此由泰之疏,措語巧密,顯有嘗試之計,乃以謀逆伏法者,謂之天厭黨比,使之自滅,有若橫罹黨禍者然,至於擺脫廷臣之爭執等語,指意所在,灼然可知,此而置之,則爲逆黨伸救之輩,必將接迹而起,日後之慮,有不可勝言者。請凶疏人朴由泰,嚴刑鞫問,以正其罪。上曰,朴由泰疏語,雖極陰慘,而出於求言之後,故置而不罪矣。今此臺論,未爲不可,而至於究問,亦涉不當,日後若有如此之疏,則豈無究問處置之道乎?勿煩。又所啓,臣伏見下政院備忘記,有生徒內官金三達,全家定配濟州之命,而其滅絶倫紀,怨毒悖慢等罪名,無非極罪,雖置之大辟,可也。第凡有大小罪犯者,必付之有司,按法審決者,乃所以重獄體也。今玆三達之直自宮中,勘斷定配,有乖宮府一體之意,且關後弊。請濟州定配內官金三達,更令有司,嚴加究核,名正其罪,以存獄體。上曰,依啓。又所啓,凡被論之人,未停啓前,大小官爵不得擬望者,例也。頃日前廣州留守李選之被論,未停啓前,銓曹乃擬於西銓之望,揆以政體,殊極不當。請使當該堂上,推考。上曰,依啓。朝報
引見時,因領議政金壽恒所啓,韓侃,則爲先職牒還給,其餘武臣堂上奪告身之類,竝令該曹書入事,承傳。
又所啓,新除授北兵使蘇斗山,除授本職,已久,而尙未來謝,聞其自前任公洪水營,直歸益山本家,以病累次呈狀於備局,自備局以從速赴任之意,嚴題以送,而無意上來,事體殊涉不當。蘇斗山,從重推考,更爲催促赴任,何如?上曰,依爲之。
禮曹判書趙師錫所啓,各道所封三名日方物,及物膳,因年凶權減矣。今年冬至,當爲復舊封進,而因諫臣陳疏,今姑勿爲復舊事,自備局覆啓定奪。三名日方物及物膳,亦爲限明秋停封乎?上曰,限明秋權減,可也。
又所啓,去乙卯年,因都正金壽弘陳疏,簑衣進上,限十年姑減矣。年限已盡,自明年依例封進乎?上曰,依爲之。領議政金壽恒所啓,先朝實錄改修,今已累年,諸處則皆已分藏,而獨赤裳山城,未及奉安,上年亦因湖南年凶,爲慮弊端,姑爲停止矣。今年湖南農事,雖曰不實,而實錄奉安,亦甚重大。前頭年事豐歉,又不可知,一向遷就,事體未安,設有些少弊端,今年,則不可不奉安,以此意豫爲分付,何如?上曰,今年湖南農事,雖不得豐穰,而前頭事故,不可不慮,趁速奉安,可也。
又所啓,近日六卿之受重任者,擧皆不安其任,頻數遞改,頃見承旨朴泰遜疏本,則以爲臣僚,當以禮使,不可强迫行公云。其大意,則非不好矣,而情勢廉隅,亦有輕重大小之別,若盡如泰遜所陳,而因小小之嫌,在職者,每每辭避,朝家又皆曲循其願,則因微事而侵斥動搖者,將不勝其紛紜,人誰肯擔當重任,而朝家,亦何以任使臣僚乎?此論一切施行,則不無日後之弊矣。前兵曹判書趙師錫,其所引嫌,本非大段,而辭免太過,故自上累度敦勉,使之出仕,則事體固無不可。師錫,亦無必遞之義,而朴泰遜疏辭,旣如此,似難强迫再出,故廟堂,不得不請遞,而日後,則不可以此爲準矣。吏曹判書李䎘,則情勢之難安,實非師錫之比,自上雖縷縷開釋於疏批,而師錫旣遞,則李䎘之難於行公,勢所固然。本曹堂上,獨有參議一員,每每獨政,各司闕員,多不得及時差出,事甚苟簡矣。上曰,近來廉隅太勝,分義則反輕,予則以此爲過當,而今反以廉隅掃地爲言,予未曉其意也。前兵曹判書,累度開喩,使之出仕矣,又被人言,且緣陵幸迫頭,不得不許遞,而六卿重任,頻數遞改,實非久任責成之道也。李䎘則前後辭疏之批,屢悉不可許遞之意,而無意行公,每令參議獨政,事甚未妥,牌招察任,可也。
又所啓,凡臺諫論執之事,則勿論事之輕重,不得擧行者,自是國家流來規例,而近日之事,多有不遵舊規者,此由於國綱之頹廢,誠可寒心矣。頃者安置罪人閔熙·權大運之量移也,押去都事發行之後,憲府始發還收之啓,而臺啓旣發之後,則都事,雖已發行,禁府所當入啓,追還都事,而終無此擧,仍爲量移,此實無前之事也。久遠之事,雖不可知,以臣所覩記者,言之,曾在孝廟朝,辛卯年間,金自點,自光陽配所,特命量移,而都事出去之後,臺論旋發,翌日禁府,始請追還都事,臺諫,以政院,不卽啓稟,禁府緩緩陳啓,請推承旨及該府堂上。孝廟,以都事不必追還,姑置留待中路,爲敎。其時禁府都事宋仁植,留待中路,至於數月之久,此事必載於本府文書,而到今廢却不行,政院旣不啓稟,臺諫亦無糾正之事,蓋近來朝廷寬縱之意,太勝,懲惡之典,不嚴,此等應〈?〉法例,亦皆放過墜廢,此後,則必將援此爲例,典章紀綱,一切蕩然,國家將無以維持矣。事雖已過,所關非細,敢此仰達。上曰,大臣之言,是矣。臺論未發之前,都事雖已發行,該府所當入啓追還,而終無追還之擧,其時當該堂上,推考,可也。
左參贊申晸所啓,禁府時囚罪人申鎰,有議啓之敎,而鎰之歐打子婦與否,未有參証之人,終無鉤覈之端,該府,誠難議啓矣。大臣,今方入侍,詢問以處,何如?金壽恒曰,申鎰此事,傳播於士夫間,不啻藉藉,歐打子婦,旣是其家內之事,則非外人所可詳知,而此事如非喪性悖倫之人,則豈是人理之所可忍者?或言鎰,多喪子女,幾於失性云,而且聞鎰,親往大臣之家,以懲給所失之銀,爲請,又爲呈訴於捕盜廳,多有不當向人發說之言云。設令其子婦,果有偸銀之事,渠若小知人事,則豈至如是乎?以此可知其人之無狀矣。但此事,自禁府雖欲究覈,旣不可推問於其子婦,終難得其實狀,以舅父而歐打子婦,雖極悖惡,法文旣無當施之律,亦涉難處,臣意則參酌定罪,似當矣。右議政鄭載嵩曰,此事査覈,誠難,必欲覈實,推問家間奴婢,然後可以知之,而以奴婢之言,證成其罪,非但事理,不可,臺諫所論,雖是實狀,考之律文,亦無可據之律,參酌處置,似可矣。上曰,律文旣無可據之律,參酌削去仕版,仍爲放送,可也。
戶曹判書呂聖齊所啓,頃因承旨宋昌所達,以頒祿時推考拘礙事,有令該曹稟處之敎,故敢此仰達。百官頒祿,以散料分給之後,料前被推之人,仍爲拘礙,料後被抄,則不爲拘礙矣。其後憲府,趁不開坐,一番被推之後,畢推未易,孟朔頒料,過百日封倉後,則其等三朔料,未免永失,中年,又爲變通,被抄之人,不爲拘礙於頒料之時矣。今若料前被推者,勿爲給料,料後被推者,仍給似當,而事係變通,問于大臣而處之,何如?金壽恒曰,時推人之不給祿俸,在例然矣,而卽今則逐朔散料,與頒祿之時,有異。四孟朔在時推之中者,則拘礙勿給,孟朔受料之人,則其後兩朔,雖或被推,仍爲給料,似爲合宜。若逐朔拘礙而不爲給料,則貧寒朝士,必有切迫之患矣。鄭載嵩曰,臣待罪戶曹時,已知此事矣。卽今從仕之人,率皆貧薄,若用一切之法,則亦甚難便,戶判之言,似爲便好,而過孟朔之後,除職於中朔者,雖有推考,不爲拘礙,則亦涉不均矣。上曰,孟朔,則拘礙,其後兩朔,則勿爲拘礙,而除職於中朔,而初受料者,則推考,亦爲拘礙,可也。朝報
引見時,禮曹判書趙師錫所啓,河東鄕校失火,位板幾盡燒燼,只餘四位,而述聖公位板,高於大聖位板,到今改造未安,仍存亦爲未安,何以爲之耶?問于大臣而處之,何如?領議政金壽恒曰,位版尺數,不載於五禮儀,只有大學圖式,而外方,不能一一依式造成,故有此長短參差之患,久遠位版,到今改造,誠爲重難,而配位之版,高於大聖位板,亦甚未安,參酌其間輕重,而變通,似當矣。右議政鄭載嵩曰,五禮儀,旣無尺數,久遠位版,改之亦甚重難,而配位之版,高大於大聖位版,此則誠爲未安,自該曹問于知禮之人而處之,似好矣。金壽恒曰,位版長短,旣無禮文之可據,而至於配位之版,高於大聖,則物情,必皆以爲未安,今雖問於知禮之人,恐未必有別見矣。上曰,當初製造時,或因尺有長短而然,而配位位版,高於大聖位版,終爲未安,改造,似當矣。
引見入侍時,金壽恒所啓,臣待罪奉常寺都提調,本寺有緊急變通之事,敢此仰達。大小祭享,中脯所用之數,最多,常時應行之祭,則豫爲計數進排,而若無時別祭稠疊,則元貢中脯,常患不足,引年先上取用,未免苟簡之患矣。賑恤廳裁省時,中脯不足之數,八貼權減,故曾在癸亥年,中脯不足之數,多至一百五十餘貼,將至生事,臣於榻前陳達,別爲變通繼用矣。今年連有祈雨祈晴之擧,而別祭頻數,中脯餘儲,幾至乏絶,自來月以後,無以繼用,事甚渴悶。上年貢物主人輩,以中脯復舊事,上言禮曹,覆啓賑恤廳,以權減物種,不可續續復舊,爲辭,循例防啓,該廳未知如許事勢,徒以各司紛紜繼請,爲慮,而祭享所用,他於他事,中脯又非倉卒辦得之物,乏絶之後,則他無推移之路,中脯權減之數,竝爲復舊,似不可已矣。上曰,祭享所用,異於他事,卽今事勢如此,權減之數,特爲復舊,可也。
吏批,以李迪吉爲工曹正郞,李端錫刑曹參判,李國芳爲司僕正,金盛迪爲兵曹佐郞,申曄爲司諫,柳成運爲注書,崔槅爲平海郡守,南致勳爲竹山府使,李文著爲漢城判官,趙師錫爲司僕提調。
兵批,以吳斗寅爲副摠管,具鎰爲都摠管。
上在昌慶宮。停常參·經筵。
辰時,日有左珥。巳時,日暈。
下直,慶尙監司李奎齡。
昨日引見時,吏曹判書李䎘,牌招察任事,榻前定奪。
左議政南九萬三度呈辭。入啓。傳曰,不允批答。
刑曹判書李敏敍辭職上疏。入啓。答曰,省疏具悉。卿其勿辭,調理察職。
院前啓,請罪人金重夏嚴鞫處斷事。請依該院回啓,陳告奴婢決給壽進宮之命事。本院,以朴由泰鞫問事,有所論啓矣。殿下,以其應旨陳疏,而不賜允兪,臣等竊以爲不然也。夫應旨之疏,雖過中,不加之罪云者,蓋謂君上過失,政事闕遺,所難言而敢言者,雖有乖激爽實之語,固合包容而寬貸之也。臣於由泰之疏,則用意陰慘,下語無嚴,顯有嘗試之態,此而不治,則爲逆黨伸救之徒,必將接迹而起,日後之慮,有不可勝言,決不可以托於應旨之故,而置之。請凶疏人朴由泰,嚴刑鞫問,以正其罪。注書柳成運,文學雖有餘,字劃怪拙,凡於謄啓文書,不成貌樣,曾在是職,多有苟簡之事,不可以其人之可惜,而仍置記事之任。請注書柳成運,遞差。前啓掌令李泰龜,削奪官爵事,停啓。
戶曹啓曰,領中樞府事金壽興,行判中樞府事李尙眞,來九月朔頒料,依傳敎令倉官輸送,則辭不受云。係是大臣祿俸,何以爲之?敢稟。傳曰,更令倉官輸送。
廣州留守書目,有不能請罪下官之失,待罪上疏上送事。答曰,省疏具悉。卿其勿辭察職。
以柳百乘爲假注書。
答院曰,不允。末端事,字劃之怪拙,元無所傷,以此請遞,未知其可也。
京畿監司書目,衿川呈,以獻納申曄辭職上疏上送事。啓。踏啓字。已上朝報
上在昌慶宮。停常參·經筵。
咸鏡道進士朱綮等上疏。大槪,臣等,生在豐沛之鄕,深蒙國朝之恩,存亡休戚,義無獨殊,而目見三百年宗社,將壞於一二邪黨之手,臣等不勝區區痛哭之心,每欲冒死叫天,願得闢邪距詖,以圖存國家元氣者,久矣。頃伏見聖上,因旱災求直言,十行綸音,可泣神鬼,苟有血氣者,孰不感激盡言,以冀其有補於萬分有一之中哉?臣等,玆以不遠千里,來叫天門,敢冒萬死,略陳所懷,旣以爲賢訟誣,又以辨明邪正,以爲應聖旨扶國脈之地,冀蒙採納,以幸斯文,以安宗社事。呈政院。政院啓曰,卽者咸鏡道進士朱綮等九十六人,聯名呈疏,觀其大槪,則以爲賢訟誣,辨明邪正,以應聖旨,爲言,而攻斥尹拯,及前後爲尹拯伸救之人,不啻累萬言,曾有是非已定,如此疏章,不爲捧入之敎,而遐方近百儒生,旣云應旨,則自本院有難退却,何以爲之?敢稟。傳曰,捧入。
京畿監司書目,加平呈,以左承旨宋昌,病重上去不得事。啓遞差。
吏曹啓曰,承旨及臺諫,有闕,政事,取稟。
備邊司啓曰,今年年分覆審,只於慶尙左道,別遣敬差官事,該曹磨鍊於事目中,旣已啓下差出矣。全羅一道,幅員之大,不下於嶺南,而卽今事目纔頒,秋節已晩,若使都事,獨爲巡審,則年分磨勘,必至深冬,事涉可慮,依嶺南例,全羅左道敬差官,以京官別爲差送之意,分付該曹,何如?傳曰,依啓。年分覆審,不可諉之於新進生疏之人,以曾經守令曉解事務之人,別爲擇送事,分付該曹。
傳曰,政事,當日爲之,而佐貳之官,連日獨政,殊甚未妥,各司窠闕,亦多未差云。判書,卽爲出仕參政事,嚴明分付。
答咸鏡道進士朱綮等疏曰,省疏具悉。措語之間,或欠稱停,而槪其縷縷陳說,無非尊賢斥邪之論,予甚嘉尙焉。
刑曹參判李端錫上疏。大槪,臣,重被擊錚人之構誣,勢難晏然,乞遞臣職名,以便公私事。入啓。
右副承旨金載顯上疏。大槪,臣伏見北儒朱綮等疏辭,攻斥李震顔上疏捧入之承旨,恣意詬辱,無所不至,臣於震顔呈疏之時,忝居本院,旣示諸同僚,同議啓稟,則臣名雖不入於其疏,而其被斥則一也,決不可獨自晏然。且臣兩脚灸瘡甚重,陵幸之日,實無跨馬陪從之勢,不得不冒萬死仰籲於天地父母之下。伏乞諒臣病勢情勢,亟遞臣職,以幸公移事。入啓。
同副承旨李畬上疏。大槪,臣於朱綮之疏,有不敢晏然於進列者,乞遞職名,以安愚分事。入啓。
吏曹判書李䎘上疏。大槪,臣卽伏聞有出仕參政之命,而顧臣情勢危蹙,賤疾且痼,終未得祗赴,臣之負犯,萬殞難贖。伏乞亟下司敗,勘臣逋命之罪事。入啓。
應敎李墪上疏。大槪,臣酷被北道儒生朱綮等無限醜辱,視前日李時·徐文渙等疏語,尤極絶悖,決難抗顔仍據於論思重地,亟命罷斥臣職,仍治臣徑出之罪事。入啓。
司諫申曄啓曰,臣以卽者傳啓事,詣臺矣。得聞咸鏡道儒生朱綮等疏中,歷擧朝紳之名,肆意醜詆,不遺餘力,而末端揷入臣名,至有賊殺無辜等語云。臣未及見其原疏,雖未知措語之果如何,而身居臺席,酷被詬罵,決不可抗顔就列。請命罷斥臣職。答曰,勿辭,退待物論。
左議政南九萬三度呈辭。不允批答,王若曰,頃上引罪之章,諭以至意,繼進丐閑之請,申以溫言,謂遐心之已回,何避辭之又至?實靦面目,更敷腎腸,卿須當星槎之初還,適値台位之多曠,獨處百僚之上,積勞半年之間,固榮衛之或愆,奚進退之遽決?自可臥閤而論道,不必釋位而就閑,或者別有爲嫌,此則大非所望。念時事之至此,豈容人謀?想憲臣之所論,斷無他意。旣予以之洞悉,在卿身而何傷?休休如有容,實是古大臣之事,悻悻然見面,豈若小丈夫所爲?矧國家用人之方,貴在得賢而委任,而臣子事君之義,在盡瘁而忘身,卿豈捨予而去哉?予所望者深矣。蓋卿,文足以華國,才足以經邦,活靑州之飢民,可見富弼之惠政,守北門之重鎭,可著寇準之威名。主文盟則變宋朝險怪之風,任政則致周家嘽赫之盛。遂決金甌之卜,用尊巖石之瞻,所幸一二臣同,治可翹足,奈何六七年內,事多違心?予方臨朝而發歎,罔知攸濟,卿又引疾而求去,其將疇依?顧時勢有萬可虞,而國事無一足恃。上天之降災斯酷,若爲消弭之方,下民之薦曜可哀,孰任拯濟之策,儒賢遜謙,樂道之心難廻,右揆銜綸,辭陛之期未遠,卿不强孤,國無可爲。於戱,謝安石之重名,本爲蒼生而起,裴晉公之宿望,寧許綠野之遊,亟斷來章,勉遵前旨,所辭宜不允,故玆敎示,想宜知悉。知製敎金萬吉製進
答刑曹參判李端錫疏曰,省疏具悉。誣罔之言,不足爲嫌,卿其勿辭,從速察職。
答右副承旨金載顯,同副承旨李畬,副應敎李墩疏曰,省疏具悉。爾其勿辭察職。
答吏曹判書李䎘疏曰,省疏具悉。私義雖懇,其在公家事體,斷無乍除旋遞之理。宜勿固辭,從速行公。
正言李徵明啓曰,臣之筆拙,與柳成運無異,而意以爲記事之任,異於他官,尤非筆拙者所可堪稱。且臣,曾於入直騎省時,適到政院,見成運,方書下諭及入啓文書,而非但怪拙,亦甚鈍滯,握筆縮紙,字字經營,費了半晌,堇寫數行,臣見之心甚悶焉,而臣入臺,適當成運復拜本職,乃與同僚,相議論啓矣。今聞物議,皆以爲明於責人,暗於責己,爲譏云。人言之來,固所難免,不可一刻仍冒,臣欲以此引避之際,同僚及憲府多官,引避,處置歸於臣身,而臣方自處之不暇,其何敢處置他人乎?以此以彼,決難在職,請命遞斥臣職。答曰,勿辭,退待物論。已上朝報
吏批,以嚴緝爲司諫,趙宗著爲獻納,申啓華爲副校理,朴泰遜爲戶曹參議,金昌集爲持平,李沆爲判決事,李台長爲工曹佐郞,李堥爲承旨,申曄爲司諫,李綸爲承旨。
上在昌慶宮。停常參·經筵。
下直,永興府使金夢良。
全羅監司書目,敢陳難安情勢,乞蒙罪罰事,上疏上送事。啓。答曰,省疏具悉。卿無所失,勿辭從速察職。
左議政南九萬四度呈辭。入啓。傳曰,安心調理。
持平金昌集啓曰,臣於言責之任,萬萬不似,前後忝竊,已極猥濫,居常慙愓,若無所容。今者聖明,不知臣之不肖,又復授之以風憲之職,臣是何人,偏蒙誤恩,一至此哉?人器不稱,姑捨勿論。近來金重夏之事,爲兩司俱發之論,臣於此事,實有嫌難隨參者,曾忝諫職之日,引避見遞,已至于再矣。意謂聖明,旣已洞燭臣情迹之難便,則不復置之於兩司之列矣。今此新命,反出意慮之外,臣誠惶感悶蹙,莫知其所以也。夫耳目之官,責任甚重,其不可續續遞易也,明矣。矧今無故出入臺省者,不爲不多,以如臣冒嫌應遞者,乍遞旋授,毫無所補,徒煩引避,臣之瀆擾之罪,固所難逭,而抑恐朝家擧措,亦未免爲苟簡之歸也。臣之難冒之嫌,旣與前日無異,則何敢一刻仍冒於臺席乎?請命遞斥臣職。答曰,勿辭,退待物論。
政院啓曰,右副承旨李堥,辭疏到院,宿患肺疾,病廢已久,決難供仕云。此卽實病,而人所共知者,原疏,以齋戒不得捧入,陵幸只隔兩宵,似當變通之道,何以爲之?敢稟。傳曰,改差。以在京無故人,卽爲口傳差出。
吏曹口傳政事,承旨李濡。
傳〈曰〉,前府使金重器·崔元重,前縣監李基泰·前內禁將羅弘佐·前水使李䎙等職牒還給。
玉堂箚子。大槪,請持平閔鎭周,掌令安世徵,正言李徵明出仕,掌令金澋,持平金昌集,竝遞差事。入啓。答曰,依啓。已上朝報
訓鍊都監啓曰,前水使韓侃,都監千摠,已爲啓下,而方在罷散中,時無職名,依例付軍職察任,何如?傳曰,允。謄錄
上在昌慶宮。停常參·經筵。
吏曹啓曰,臺諫有闕,政事,取稟。傳曰,過齋戒後爲之。
明日陵幸時,出宮初嚴,寅初初刻,二嚴,寅正初刻,三嚴,寅正三刻,開門,四更四點。
京畿監司書目,楊州呈,以大司諫崔寬,大司憲朴世采病重上去不得事。已上朝報
上在昌慶宮。停常參·經筵。
大駕,詣晝停,入幕次後,藥房·政院·玉堂問安。答曰,知道。大駕詣陵所,入幕次後,藥房·政院·玉堂·二品以上·六曹問安。答曰,知道。祭罷後,藥房·政院·玉堂·百官奉慰問安。答曰,罔極。大駕詣晝停後,藥房口傳啓曰,陵幸勞動之餘,初一日朔祭,勢難親行,攝行之意,敢啓。傳曰,依爲之。大駕還宮初嚴,午正一刻,二嚴,午正二刻,三嚴,午正三刻,大駕還詣晝停,入幕次後,藥房·政院·玉堂問安。答曰,知道。還宮後,藥房·政院·玉堂·二品以上·六曹問安。答曰,知道。
傳曰,自箇匠里,至普濟院,捧上言。已上朝報
上在昌慶宮。停常參·經筵。
左議政南九萬箚子。大槪,冒死陳章,未蒙恩許,又値山陵擧動之時,旣不敢陪從後塵,又不敢偃伏私室,不得不屛退城外,恭俟處分。請命鐫臣職名,以幸公私事。入啓。
藥房啓曰,昨日乘輿遠駕,展謁寢園,霜露之感,哀臨過節,登降陵岡,仍行祀禮,必不無所傷。伏未審夜來,聖體若何?臣等,伏不勝區區之慮,敢來問安。大殿,政院·玉堂·二品以上·六曹問安。答曰,知道。
樂善君箚子。大槪,病勢猝劇,山陵陪駕之列,不得進參,惶恐俟罪事。入啓。答藥房曰,知道。攀慕之痛,益復罔極,別無添傷之患矣。
答左議政南九萬箚曰,省箚具悉卿懇。今日之事,只恨時勢之不幸,奚係輔相之去就,而不諒至意,連章丐閑,若是其邁邁耶?愕然且慚,無以爲喩。方在請告之中,未參陪從之班,尤無所傷。卿其安心勿辭,亟斷來章,從速入來,以副予望。仍傳曰,遣史官傳諭。
以李天果爲假注書。
答樂善君箚曰,省箚具悉卿懇。所患如此,予用慮念,不得進參,有何所傷?卿其安心勿待罪。仍傳曰,遣史官傳諭,遣御醫看病。
掌令安世徵·持平閔鎭周啓曰,臣等,伏聞日昨大臣榻前所達,以閔熙·權大運等量移還收之啓,旣發,而禁府不爲追還押去都事,此實無前之事,而臺諫,亦無糾正之擧,爲非云,臣等不勝瞿然之至。臣等受任在後,雖不能捄正於移配之初,叨冒旣久,固當追論於事過之後,而見聞寡陋,專昧古事,終不得援例論列矣。今者大臣之言,如此,昏謬不職之責,實無所逃,一刻仍冒,有所不安,而適値園陵展謁之禮,不敢猥陳私嫌,黽勉累日,今始來避,所失尤大。請命遞斥臣等之職。答曰,勿辭,退待物論。
備忘記,守陵官全城君濬,侍陵官李應順,各加一資,參奉宋世鼎·趙直彬·忠義尹必命·進止內官金成業,許任,各加一資,資窮者代加。已上朝報郞廳李思觀校正。日記廳郞廳李重彬書。
上在昌慶宮。停常參·經筵。
下直,高敞縣監南彦昌。
判敦寧李正英,工曹參議尹以道,刑曹參議李寅煥辭職上疏。入啓。
藥房啓曰,秋序向盡,値玆新朔,伏想孝思,必陪哀慕。伏未審勞動之餘,聖體一樣安寧否乎?臣等,不任憂慮之至,敢來問安。答曰,知道。感時哀慕,益復罔極矣。
朗善君俁上疏。大槪,乞蒙恩假,歸葬妻母,仍於歸路,往省父母墳塋事。入啓。
判府事閔鼎重,延豐地沐浴呈辭。入啓。傳曰,給由馬,遣御醫持藥物隨往。
大司諫崔□辭狀。傳曰,卿辭至此,諫長之任,許遞事。回諭。
大司憲朴世采辭狀。傳曰,卿辭至此,本職今姑勉副,卿其安心上來,以補不逮事。回諭。
傳曰,今觀刑曹囚徒,在囚罪人,至於一百十四名之多,不可無欽恤之擧,令各該司趁卽疏決,俾無滯獄之弊。
正言李徵明啓曰,憲臣,以不能糾正禁府堂上事,引避,處置歸於本院,而同知義禁府事臣徐文重,卽臣之外四寸兄也。法有相避之嫌,不可晏然處置。且臣今番陵幸時,差大祝豫差,修撰金萬吉,爲實差矣。萬吉,因臣伻問答,以適有病故,似難將事云。臣只聞此語,而該吏,不曾以陞實之事,來言,及到陵所,就陪班之後,與萬吉同在一處,臨祭時,萬吉,自以實差,病亦少間,不可不自爲將事云。仍卽趨詣祭所,故臣則留在陪祭百官之班矣。今伏聞以此至勤聖敎,政院,請推該曹堂郞云。臣於此,本有所不安者,豈可自謂無失,而仍冒臺席乎?昨緣賤疾苦劇,今始來避,所失尤大,請命遞斥臣職。答曰,勿辭,退待物論。
答朗善君俁疏曰,省疏具悉。卿其依疏辭往省焉。仍傳曰,給由馬,澆奠床備給。
答判敦寧李正英疏曰,省疏具悉。卿其勿辭,調理察職。
左議政南九萬五度呈辭。入啓。傳曰,嗚呼,今日是何等時耶?天怒於上,民怨於下,環顧內外,無一可恃,蹈虎尾涉春氷,未足以喩其急也。古人云,國亂思良相,此時國家之所以倚信仰成者,惟在於二三輔弼之臣,而況卿歷事兩朝,德望素著,身佩安危,義同休戚,正宜鞠躬盡瘁,扶顚持危之不暇,奈何遽因不當引之嫌,連章祈免,必欲釋負恝視乎?允若玆莫或改圖,決非竭股肱效忠貞之意也。玆遣近侍,諭予至意,須念揑扤之勢,亟斷巽辭之章,速出論道,毋孤企望,以濟時艱。仍傳曰,遣近侍傳諭。
答刑曹參議李寅煥,工曹參議尹以道疏曰,省疏具悉。爾其勿辭察職。
傳曰,史官一員待命,騎馬三匹立之。
成均館內摘奸。
傳曰,成均館摘奸時,到記儒生四十二人,明朝竝來會泮宮事,分付。
傳曰,史官三員待命,騎馬九匹立之。
玉堂箚子。大槪,請掌令安世徵,持平閔鎭周,正言李徵明,竝命出仕事。入啓。答曰,依啓。
廣州留守書目,辭職上疏上送事。啓。答曰,省疏具悉。於卿別無難冒之嫌,勿辭從速察職。
同副承旨李畬書啓,臣承命馳往南大門外閭舍,左議政南九萬出住處,傳諭聖批,則以爲千萬夢寐之外,蒙此近侍傳諭之命,驚惶震越,罔知所對。謹當繼具短箚,仰暴危悃云矣,敢啓。傳曰,知道。
掌令安世徵就職後,啓曰,臣之忝叨是職,今幾閱月,而蔑效涓埃,徒事引避,病闕之罪,實非所逃。兼持平梁重廈,卽臣之姻家也。旣有相避,在法當遞,請命遞臣職。答曰,勿辭,退待物論。
傳曰,史官二員待命,騎馬六匹立之,四學內摘奸。
江襄監司書目,原城呈,以執義韓垽辭職上疏上送事。啓遞差。已上朝報
漢城府啓曰,前日號牌事目啓下時,僞造號牌及圖出號牌之類,定罪一款,未及擧論,不可不定奪當用之律,以爲該曹擧行之地,故取考律文,則懸帶關防牌面條,有牌不帶者,杖八十,借者與者,杖一百,僞造者,斬,詐爲制書條,若僞詐五軍都督府六部衙門文書,套畫押字,圖用印信者,杖一百,流三千里云。僞造戶牌者,當用牌面僞造之律,圖出戶牌者,當用印信之律,而或以爲僞造戶牌之罪,雖在罔赦,而遽爾一罪論斷,似涉過重云。適輕適重之間,臣等不敢擅便,令廟堂稟處,何如?傳曰,依爲之。謄錄
上在昌慶宮。停常參·經筵。
下直,東萊府使柳之發,濬源殿參奉金弘柱。
左議政箚子。大槪,臣之負犯,萬無仍冒之理,溫批之傳宣,近侍之降臨,頻繁累辱,臣罪因此日增,罔知攸措。伏乞亟賜矜許,鐫改臣職,以爲整肅朝廷之地事。入啓。
去夜,傳曰,明朝大提學命招。
傳曰,今此四學儒學二十人,明朝一體來會泮宮事,分付。
政院啓曰,今因憲府之官,有故,以監察茶時,事甚苟簡,除奉使在外,避嫌退待外,未肅拜人員,竝牌招察任,何如?傳曰,允。
吏曹啓曰,臺諫有闕,政事,取稟。傳曰,明日爲之。
綾平君具鎰辭職上疏。入啓。答曰,省疏具悉。疏辭,令該曹稟處。
右承旨李東溟上疏。大槪,陵幸之日,落馬重傷,左脚浮大,不能屈伸,旬月之間,斷無起動之望,懇乞遞免,俾得安意調息事。入啓。答曰,省疏具悉。爾其勿辭,調理察職。
傳曰,都承旨,持此書題,與大提學偕往泮宮,館學儒生等,製述以來。
答左議政南九萬箚曰,省箚具悉卿懇。前後之批,備悉予意矣。誠意未孚,撝謙益切,只用慙恧,無以爲諭。仍念今日之事,本出於爲國家慮民弊,而憲府之啓,意固無他,則有何一毫難冒之勢乎?況大臣去就,關係非細,而不惟遐心之難回,心轉不安,望望決退,棄予如遺,袖手恝視,實非平日所望於卿者也。日呈十單,斷無允從之理,亟體如渴之意,安心勿辭,宜速入來,以副上下之望。仍傳曰,遣史官傳諭。
傳曰,政事,明日爲之事,纔已,命下矣。江襄監司遞差之代,不可不急速差出,當日內開政,以在京無故人擇差,而卽今秋節已晩,巡審災實,不容暫緩。新除授監司,五日內辭朝事。分付。
公洪監司書目,懷德呈,以江襄監司宋奎濂辭職上疏上送事。啓。答曰,省疏具悉。疾病如此,不可强迫,本職,當許遞焉。
大司憲兪櫶啓曰,新除授司諫嚴緝,時在開城府任所,獻納趙宗著,時在京畿廣州地,竝斯速乘馹上來事,下諭。答曰,依啓。
掌令朴世樟避嫌。大槪,臣伏見同僚,以不爲糾正禁府堂上事,旣已引避,臣之曾忝本職,在於同僚之先,而旣不能追論,則論其不職,所失尤大。且謝恩正使朴弼成罷職之論,有不敢隨參者,請遞事。呈政院,還出給。已上朝報
上在昌慶宮。停常參·經筵。
昧爽有霧氣。
政院啓曰,大司憲柳尙運,執義申曄未肅拜,掌令安世徵避嫌退待,掌合朴世樟呈辭,持平閔鎭周·姜鋧在外,憲府無行公之員,監察連日茶時,已極未安,而今日賓廳日次,亦無入侍之員,呈辭及未肅拜人員,竝卽牌招察任,何如?傳曰,允。
左議政南九萬六度呈辭。入啓。傳曰,安心調理。
備忘記,館學儒生製述居首,生員宋道涵,直赴殿試,之次生員金夏明·都聖中,竝直赴會試。
傳曰,明日晝講爲之。
傳曰,大臣·備局堂上引見。
江襄監司李濡上疏。大槪,纔遞嶺藩,又有此關東之命,以臣庸陋不才,前後叨冒至此,驚惶恧縮,決無承當之望,姑宜蟄伏,以竢公議之發,而事勢急迫,不得不徑先陳籲,兼暴區區私情,冀蒙亟賜鐫改,以安愚分,以重國事事。入啓。
今日引見時,吏曹判書李䎘,兵曹判書呂聖齊遞差事,榻前定奪。
答江襄監司李濡疏曰,省疏具悉。卿其勿辭,速往欽哉。已上朝報
引見時,大司憲柳尙運所啓,本府方有請罪使臣之啓矣。臣於此論,意見不同,而書狀官李善溥,卽臣同婿之子也。嫌難可否於其論,不可苟冒於首席。且卽伏聞大臣陳達之言,士大夫,苟不奉法,則將何所不至云,臣於此,漸悚無地。臣曾已首實,今不欲更瀆,而不畏國法之罪,不宜倖免。請命遞斥臣職。上曰,勿辭,退待物論。
大司諫兪櫶所啓,請罪人金重夏,嚴鞫處斷事。上曰,勿煩。又所啓,請還收陳告奴婢決給壽進宮之命事。上曰,勿煩。前啓,朴由泰事,及柳成運事,停啓。朝報
引見時,戶曹參判李師命所啓,針線婢·醫女·丘史之屬,上京之後,其所生子女,皆付京案,仍不還屬本官,故外方官屬,日漸凋殘,無以成形。此類之留附京案者,令掌隷院一一査出,還送本官事,定式施定,何如?上曰,依爲之。朝報
引見時,領議政金壽恒所啓,國家不幸,連値凶歉,民間應捧之物,或蠲減或退捧,至於年久未捧,則又有蕩滌之擧,故民情,每以遷就不納爲幸,守令,亦以退托不捧爲事,政務姑息,要譽成習,固已寒心矣。至於大同收米,則雖在凶歲,乃是實結所出,每年收租案,上來後,該廳磨鍊其收米之數,計除京上納及官需米,其餘,則以儲置米捧留,俾爲本官不時之需,此則雖値凶歲,自是應爲准捧之米,而近聞三南各邑,只捧京納官需之米,而儲置米,則全然不捧者,甚多云。此實大同設立以後所未聞之事也,豈非可駭之甚者乎?且聞湖南新監司到任後,分付各邑,將有儲置米査驗之擧,守令輩恐㤼,始爲懲捧云。此豈捧米民間之時乎?要譽之害,乃至於此,尤極寒心矣。唐·虞之世,尙以違道干譽,爲戒,則況於今日乎?自古推民之意,賦役之可蠲者,則蠲之,可捧者,則捧之,安有勿論輕重大小,惟以全然不捧,爲務之理乎?今之善治守令,大抵皆是如此,苟不別樣懲勵,將無以救其弊矣。今後自該廳,發遣郞官,摘奸各邑,或令本道,査覈啓聞,其中儲置米不捧守令,從重處置,似不可已矣。李師命曰,臣待罪湖南時,列邑所儲之米,擧不收捧,若罪其守令,則一道同然,有難盡罷,不得已只罪其監色,而事實寒心矣。上曰,近緣歲比不登,朝家,每行姑息之政,未免爲澤竭之歸,守令亦多要譽之類,此習已成痼弊,至於儲置米之不捧,事極寒心。自該廳摘奸論罪,而曾前御史回還之後,褒啓守令論賞時,有貢賦及奴婢身貢納未納考問之規,今後,則儲置米捧未捧,與貢賦身貢,一體問於該曹該廳事,定式施行,可也。
又所啓,國綱陵夷,法令不行,守令之潛奸邑婢,自有其罪,而近來此習,益甚,諸道守令犯法者,滔滔,人之視之,亦恬以爲常,臺諫絶無糾劾之事,監司廉察一道,豈無所聞,而亦不摘發論罪,以人人皆然,故有難盡罪而然也,然論以國法,極爲寒心矣。至於在官潛奸旣遞之後,仍爲率來者,居多,如此之類,其縱恣無忌,甚矣。上來之後,或以針線婢,或以宮家丘史,百計圖屬留置,以此各邑官屬,日漸耗減。往在庚申年間,李師命在玉堂時,以官物率畜之人,摘發論罪之意,陳達於筵中,而其時聖敎,以爲曾前率畜之人,不必摘發論罪,自今申飭禁斷,則士夫之有識者,必不敢更爲犯法矣。傳敎如此,則爲士夫之道,宜有所徵懼,而厥後士夫之間,率畜官物,猶夫前日,人臣出身,事君若不奉法遵命,則將何所不爲乎?李師命曰,近日,亦有刷還之令,而或元不還送,或還送未久,旋復率來,風習如此,誠可寒心。徐文重曰,聞今番刷還時,漢城府各邑所報成冊中,其還送與不送者,皆爲懸錄云。更令該府査覈處之,似宜矣。右議政鄭載嵩曰,西北兩道外,他道官物免賤之類,毋論守令之潛奸率來與否,一倂刷還,則亦恐不便矣。上曰,邑婢潛奸之習,已成痼弊,其不畏國法之狀,誠極駭異。嚴飭諸道,使之摘發科罪,雖非西北道官物率來者,竝令一一刷還,此後如有如前犯禁者,則自本道啓聞處置,且西北道刷還之類,成冊中,以不送懸錄者,亦令該府査出,入啓論罪,可也。又所啓,朝廷論議携貳之後,則銓曹用人,各以己見黜陟取捨,其弊固所不免,而至於政體所在,則不可不顧念矣。今春李善溥爲執義時,論議固多乖謬,而至於李斗鎭事,獨自停啓,本爲無據,非尋常做錯之比,因此有特遞之命,又仍臺論罷職,而以書狀官臨行遞易之不便,別爲變通,敍用差送,非以爲其罪之可恕也。被罰旣久之後,則從容相議,還通淸望,未爲不可,而乃於判書郞官不在之時,汲汲擅擬於亞長之望,其在政體,豈容如是?事關後弊,不可置之,吏曹堂上,從重推考,何如?上曰,李善溥之連擬淸望,殊失政體,當該堂上,從重推考,可也。又所啓,近來守令之冒法乘轎,已成弊習,無論老病之人,雖年少守令,別造有屋轎,公然肆行於道路,至於諸道都事,亦皆乘轎,事事可駭,莫此爲甚,而道臣,亦無擧劾之事。近日武臣之爲閫帥者,則或有以乘轎被罪者,而文蔭之官,則終無顧忌,國家行法,豈有文武之別乎?不可不申飭嚴禁矣。上曰,各別嚴明禁斷事,申飭各道,可也。又所啓,以漢城府草記號牌僞造者,論以一罪當否,令廟堂定奪分付事,命下矣。當初號牌事目中,此一款,旣不磨鍊,大明律中所謂關防牌似與號牌不同,自今定制,僞造者,論以一罪,則可也,而今若以比律,遽斷一罪,則事體不當,且僞造號牌,其罪甚重,立法之初,不可不嚴其律,而我國之事,立法過重,則反有不能支久之患,下詢入侍諸臣及三司,詳議定制,似當矣。右議政鄭載嵩曰,若欲行號牌之法,則不可不嚴立科條,僞造號牌者,必僞造火印而後,可成號牌,以僞造印信之律,論斷,似不爲過矣。呂聖齊曰,我國之事,定律太重,則例有難行之弊,而欲行號牌,則立法之初,必須嚴立科條,然後可無僞造之患,宜重其律矣。趙師錫曰,臣雖未知號牌利病果如何,而立法不嚴,無可行之理,何可遠慮日後之解紐,而徑先弛法乎?且今若減死立法,則當爲全家之律,而戶籍落漏者,定用此律,亦不能行,如欲行號牌,宜重其律矣。李師命曰,癸亥反正初,嘗行號牌,而以不佩,犯法論罪者,二人,其時立法之嚴,可見,今此僞造之律,亦不可不嚴矣。徐文重曰,小臣伏見歷朝受敎,各衙門事目中,死罪甚多,而今皆不能奉行者,蓋由於刑律太重,如其過重而不行,不如適中而可行之爲愈也。柳尙運曰,臣意務欲行法,斷以一罪,未知得當,觀其情狀,可死與否,定律,似當矣。兪櫶曰,臣意則論以一罪,太過,減用全家之律,似當矣。申啓華曰,僞造號牌,與印信同罪之說,似當矣。上曰,僞造者,必造火印而後,可以烙牌,立法之初,若不嚴峻,則法何以行乎?論以一罪,可也。
趙師錫所啓,改修實錄,今將奉安於赤裳,而移奉之時,例有用樂之事。卽今異於常時,闕內用樂,似爲未安,而練祭後,則宗廟祭享,旣用樂,實錄亦重,以此推之,用樂,亦無不可耶?旣無古例可據,詢問大臣而處之,何如?金壽恒曰,若以宗廟用樂事觀之,則實錄移奉時,固無不可用樂之事,而第魂殿,在於闕內,聖上方在哀臨之中,闕內用樂,異於宗廟,恐涉未安。自闕門外用樂,未知何如。上曰,與祭享有異,闕內用樂,實爲未安。自闕門外用樂,可也。朝報
引見時,領議政金壽恒所啓,頃日臺諫,以刑曹,聽市民密告,亂廛出禁作弊之事,論啓參判柳炅,而特命罷職,市民及禁吏,有刑推定配之敎矣。果如臺啓,則事極可駭,而第此事,當初曲折,臣適有所與知者,故敢達矣。小臣曾於病伏中,時立廛市民等,來呈所志,以爲開城府居乭屎稱名人,變名爲李後英,潛持物貨,入來京中,買賣於閭閻,橫奪市民之利,多有悖惡之事,而係是扈衛軍官,故不得告法司懲治云。臣以爲李後英,奸惡如此,不當仍置軍官之列,而本廳,則汰去之外,無他處置之道,汝等勿復以此爲拘,呈于法司,依法懲治,可也。以此題給,則市民等,粘連以呈於刑曹,仍爲發送禁吏云,非密告,則明矣。但推捉之時,市民多數作黨,與禁吏偕往,李後英則未免失捕,搜捕於族屬之家云。其間作弊之端,則容或有之矣。亂廛之人,許令市民告法司推治者,自是規例,而近來亂廛之弊,罔有紀極,不可不隨現重治。此事,初非出於密告,則固無可罪之事,只以作弊閭家之罪,參酌施罰,似可,而至於刑推定配,不無呼冤之弊,刑官之罷職,亦涉過重,更査其實狀而處之,似當矣。上曰,以臺啓觀之,事甚可駭,故如是處之矣。今聞大臣所陳,則似有曲折,勿爲刑推定配,更爲覈實治罪,可也。朝報
上在昌慶宮。停常參,只晝講。
右尹權說上疏。大槪,乞遞職名,兼陳所懷事。入啓。
正言洪萬遂避嫌。大槪,曾忝憲職,有論事不審之失,何敢諉以旣往,而冒居言地乎?請遞事。還出給。
平安道今乙丑春夏等褒貶,昌州僉使金錫命,廣坪權管張俊元,中山羊會萬戶金以萬,下。
政院啓曰,江襄監司五日內辭朝事,旣有上敎,而新除授監司李濡,疏批已下,今日亦不出肅,五日之限,已迫,別爲催促事,分付該曹,何如?傳曰,允。
答右尹權說疏曰,省疏具悉。所陳之事,予用嘉之,可不體念焉?他餘事,令該曹處之,卿其勿辭焉。
京畿監司書目,安山呈,以判決事李沆病重上去不得事。啓遞差。
晝講時,副修撰金構,牌招察任事,定奪。已上朝報
戶曹啓曰,今此遠方人上言,卽爲回啓事,命下矣。本曹判書呂聖齊,昨日榻前,旣已遞職,限內不得回啓之意,敢啓。傳曰,知道。
御營廳啓曰,箭串所放馬,軍兵等處,捉給次,臣壽興及訓鍊大將申汝哲,御營大將徐文重,將於明日出往之意,敢啓。傳曰,知道。謄錄
上在昌慶宮。停常參·經筵。
下直,竹山府使南致熏。
兵曹判書金萬重上疏。大槪,辭疏見却,情勢窮蹙,日昨泮製科次時,旣犯違命之科,繼聞筵中,有從速出仕之敎,而亦不敢承命,臣罪至此,益無所逃。乞先鐫削職名,仍治前後罪事。入啓。
左議政南九萬七度呈辭。入啓。傳曰,安心調理。
副修撰金構上疏。入啓。遞差。
答兵曹判書金萬重疏曰,省疏具悉卿懇。今玆新命,實循廟堂之公議,況本兵之長,何等重任,而除拜曾未兩旬,旋又引入,連章控免,若是其太過乎?決無許遞之理,安心勿辭,速出行公。
傳曰,度支之長,不可久曠,而前頭開政,未易,當日開政事,分付。
政院啓曰,今日爲政事命下,而吏曹判書李䎘,參議尹敬敎,兵曹判書金萬重,皆牌招不進,不得開政云。更爲牌招之意,敢啓。傳曰,吏兵判,更爲牌招。
廣州留守尹趾完上疏。大槪,保障重任,不敢承當,冒死呼籲,冀蒙遞改事。入啓。答曰,省疏具悉。卿其勿辭,從速入來。
吏曹判書李䎘上疏。大槪,臣之情勢,決難冒出,一日之內,再違嚴召,臣罪至此,萬殞猶輕。伏乞亟削臣職,仍下司敗,以治前違慢之罪事。入啓。
政院啓曰,吏曹判書李䎘,牌招不進,參議尹敬敎,牌招開政乎?敢稟。傳曰,依爲之。
答吏曹判書李䎘疏曰,省疏具悉卿懇。屢悉予意,而卿之固辭,乃至於此,終難强迫,本職,今姑勉副焉。
府前啓,請罪人金重夏,嚴鞫處斷事。請安置罪人閔熙·權大運等量移之命,還收事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。請今番謝恩正使以下,竝命罷職,員譯,令攸司科罪事。新啓,交河縣監鄭甲祥,到任以後,專事剝割,沈酗度日,事多駭異,凡干政令,委諸下吏,今年糶穀,亦不均給,望哺飢民,怨聲載路,闔境嗷嗷,如在水火,畿輔至殘之邑,將無以收拾,前頭收糴之政,及年分等事,不可付諸如此之人,重貽生民之弊,交河縣監鄭甲祥,請命罷職。竝引嫌而退,相避之法,在下當遞,而兼臺奉命,有違常規,嫌不聯名,已成近例,事在旣往,不必爲嫌,而意見不同,勢難在職。請掌令安世徵,大司憲柳尙運,竝命遞差。新除授持平姜鋧,時在慶尙道仁同府,請斯速乘馹上來事,下諭。答曰,不允。沈梓從重推考。鄭甲祥事,風聞未必盡信,更加詳察處之,處置事及下諭事。依啓。
政院啓曰,吏曹參議尹敬敎,又爲牌招不進,推考傳旨,今方捧入,而吏曹堂上,無開政之員,何以爲之?敢稟。傳曰,佐貳之官,偃蹇違命,至於再度,毋論曲折之如何,其在事體,極甚駭然。吏曹參議尹敬敎,先罷後推,前吏曹判書望單子,卽爲入之。已上朝報
傳曰,陵幸隨駕軍兵犒饋時,武藝別監,依上年例,自都監一體犒饋事,分付。謄錄
上在昌慶宮。停常參·經筵。
下直,西原縣監李亨稷。
吏房承旨啓曰,吏曹判書,旣已下批,牌招開政乎?敢稟。傳曰,依爲之。
吏曹判書李敏敍上疏。大槪,新除職名,不敢再誤,召牌之下,病未祗赴,冒進危懇,乞賜遞免事。入啓。答曰,省疏具悉卿懇。天官之長,不可久曠,旣往之事,不必追咎,卿其安心勿辭,從速察職。
吏曹判書牌〈招〉不進。傳曰,疏批已下,前頭連有齋戒,開政,亦且未易,卽爲出仕開政事。分付。
禮曹判書趙師錫上疏。入啓。答曰,省疏具悉。別無難冒之事,卿其勿辭,從速察職。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請謝恩正使以下罷職,員譯等,令該曹科罪事。前大司諫沈梓,不可以推考而止,請罷職事,效河縣監鄭甲祥非泛然風聞之比,更無詳察之事,請命罷職。答曰,勿煩。
都承旨任相元上疏。大槪,足疾苦劇,不能行步,敢陳實狀,冀蒙遞免事。入啓。答曰,省疏具悉。卿其勿辭,調理察職。
以呂必容爲假注書。已上朝報
司僕寺啓曰,昨日臣等,出往箭串軍兵等處,捉給馬匹,而禁軍十七匹,訓鍊都監七十五匹,御營廳四匹擇執矣,敢啓。傳曰,知道。謄錄
吏曹啓曰,本曹參議,今當差出,而擬望之人乏少,承旨竝擬,何如?傳曰,允。
傳曰,副提學擬望之人,或有實病,或在外,或除授國子之任未久,故使之加望矣。今以在外之人擬望,殊無加望之意也,更擬以入。
吏曹啓曰,廣州留守有闕,其代,依近例令備邊司議薦,何如?傳曰,允。已上謄錄
上在昌慶宮。停常參·經筵。
卯時辰時,有霧氣。夜三更,流星出奎星上,入南方天際,狀如鉢,尾長三四尺許,色赤光照地。四更五更,有霧氣。
左議政南九萬八度呈辭。入啓。傳曰,遣承旨敦諭。
傳曰,史官一員待命,騎馬三匹·馬二匹立之。
右副承首李東溟書啓,臣承命往諭于議政府左議政南九萬,則以爲臣之情勢,決無冒昧更出之理,而微誠未格,尙靳允許,敦諭之命,又出分外,驚惶震慄,罔知攸措,費辭仰對,尤增惶恐,當追陳短疏,悉暴情悃云矣,敢啓。傳曰,知道。
政院啓〈曰〉,來十一日輪對,取稟。傳曰,爲之。已上朝報
上在昌慶宮。停常參·經筵。
自昧爽至巳時,有霧氣。
左議政南九萬上疏。大槪,再辱承宣,臨門下諭,奉讀驚惶,逃遁無所,玆敢更暴情悃,冀蒙矜察事。入啓。答曰,省疏具悉卿懇。予意已竭,而卿辭愈懇,只恨情志之不孚,復何多誥?今日之事,反復思惟,斷無大不安,決去就之義,卿胡棄予,若是其邁邁乎?殊非所望於卿者也。亟遵前旨,更勿撝謙,安心論道,以副至望。
備邊司啓曰,廣州前留守李選,遞職旣久,而緣新留守在外,尙未交代,旣遞之官,不能着實行公。當此秋務方殷之日,本府之事,已涉可慮,而且李選,見差謝恩副使,行期不遠,交代還朝之後,方可治任作行,今日雖是國忌,事係緊急,則曾亦有開政之規,新留守,令該曹,卽爲開政批下,催促赴任,何如?傳曰,允。
禮曹啓曰,卽接社稷署所報,則署內松木,松蟲始發,令漢城府斯速捕捉云。松木,蟲食之患,又入於社稷之內,殊極驚心,分付京兆,及此始發之時,急急捕滅,俾無熾盛之患,何如?傳曰,依啓。四山松蟲,調發五部坊民,沒數捕滅事,分付已久,而不爲着實捕捉,致有蠶食社稷松木之患,事甚可駭,當該部官,從重推考,今後勿論城內城外,盡發坊民,每一人多定升數,趁未寒前,無遺捕滅事,更加嚴飭。已上朝報
上在昌慶宮。停常參·經筵。
自昧爽至巳時,有霧氣。
吏曹參議李畬辭職上疏。入啓。
左議政南九萬九度呈辭。入啓。傳曰,安心調理。
傳曰,史官一員待命,騎馬三匹立之,露梁內摘奸。
掌令金澋啓曰,臣於頃日忝叨本職也,以刑曹參判柳炅遞差事,有所論列,而其中密告一款,未免有差。當初秋曹禁吏及市人等,圍捕作拿之狀,萬目共覩,而皆傳以密告捕捉云。臣意以爲,亂廛一事,本爲閭巷騷擾之弊,至於發人圍捕,實是可駭之事,一番糾正,在所不已,故因爲論啓矣。今聞發人圍捕,初因呈狀,而非出於密告,大臣,以此陳達於榻前,臣不勝瞿然之至。宰臣論劾,事體不輕,初旣詳愼,元非泛然風聞之比,而第其中一事,猶有所差誤,則論事失實之責,烏得免乎?決不可晏然復冒於臺席,請命遞斥臣職。答曰,勿辭,退待物論。
答吏曹參議李畬疏曰,省疏具悉。爾其勿辭,從速察職。
戶曹判書尹趾完上疏。大槪,新授職任,決非所堪,身有重病,亦難供劇,冒死哀籲,冀蒙鐫改事。入啓。答曰,省疏具悉。卿才實合此任,安心勿辭,從速察職。
廣州留守書目,獻納趙宗著辭職上疏上送事。啓遞差。
傳曰,史官一員待命,騎馬三匹立之。
全羅監司書目,順天府使李蓍晩,陳弊上疏上送事。啓。答曰,省疏具悉。所陳弊瘼,令該曹稟處。
以尹星駿爲假注書。
京畿監司書目,辭職上疏送事。啓。答曰,省疏具悉。卿其勿辭,調理察職。
吏曹啓曰,郭山郡守柳瑺,除授批下之後,取考曹上文書,則瑺,曾以安山郡守,因本道監司狀啓罷黜,方在未敍之中,且未出解由,下批之時,忙未致察,不得稟啓,不勝惶恐。未有敍命之前,不可仍爲差遣,何以爲之?敢稟。傳曰,近日政,關西守令,連有窠闕,故特除矣。解由未出,勢難赴任,而所犯則不至大段,敍用,可也。
仁慶宮內摘奸。
吏曹啓曰,臺諫有闕,政事,取稟。傳曰,明日爲之。已上朝報
訓鍊都監郞廳,以大將意啓曰,今日習操時,疊陳後層輪放之際,流丸,直過將臺之左右部,左司右哨軍韓唜直,中卽立死,不勝驚慘,中死軍棺板葬需,自軍門從優題給,而此事常時非不嚴飭於軍中,而迷劣軍卒,忙手藏放之間,不覺其丸藥混入,致有此患,雖是無情,査出其誤放之卒,當該將軍,竝爲重處計料,而臣亦難免常時不能嚴束之責,惶恐待罪之意,敢啓。傳曰,勿待罪,事極驚慘,自軍門更加別爲顧視。謄錄
上在昌慶宮。停常參·經筵。
都承旨任相元初度呈辭。入啓。給由。
輪對官落點,濟用正李益泰,西學敎授琴聖奎,典獄主簿金世望,西部主簿鄭至,養賢主簿韓弼星。
政院啓曰,近日兩司之員,或呈辭,或在外,或奉命未還,或避嫌退待,位甚不齊,久未開坐,守令未署經,至於三員,當此年分之時,不可不催促赴任,兩司奉命在外避嫌人員外,執義申曄,掌令朴世樟,大司諫兪櫶,竝卽牌招,以爲及時開坐之地,而今日政,差出臺諫,亦一體牌招察任,何如?傳曰,允。
傳曰,明日晝講爲之。
備忘記,居首進士李東馣,直赴殿試,之次生員趙泰耉,直赴會試,幼學朴泰迪,生員吳相玉,進士李世載,幼學沈淢·尹廷奭,生員李師尙·朴世集,各給一分。
院啓,請罪人金重夏嚴鞫處斷事。請還收陳告奴婢決給壽進宮之命事。新啓,新除授北兵使蘇斗山,行身不謹,見棄公議之狀,前後臺啓,旣已略陳之矣。今不必更贅,而居鄕武斷,爲吏貪汚,歷試內外,一無可觀,曾除本職,重被彈劾,而數年之內,復授其任,除目之下,物情駭惑。請北兵使蘇斗山,遞差。咸鏡監司李秀彦,曾以酒失,至被臺彈,及授本職之初,聖上毖酒之敎,不啻丁寧,所當愓然改度,仰答聖旨,而猶不能痛戒麴蘖,多有因酒廢事之時,不可無警責之道。請咸鏡監司李秀彦,罷職。湖南濱海之邑,連歲大無,民不聊生,安保之責,在於守令,而扶安縣監鄭翔周,性本昏庸,目不知書,官家文簿,吏民牒訴,一委下吏,全不省察,猾吏作奸,民不堪苦,闔境嗷嗷,若不保朝夕。茂長縣監李弘肇,到任未久,事多可駭,潛取邑吏之女,率置衙中,凡干政令,一聽其吏之言,侵漁病民之事,不一而足,一境怨苦,隣邑嗤笑,今秋踏驗之事,明春賑飢之政,決不可付諸此等匪人,使海隅孑遺之民,重罹顚壑之患。請扶安縣監鄭翔周,茂長縣監李弘肇,竝命罷職。新除授獻納金昌協,時在咸鏡道鏡城府任所,請斯速乘馹上來事。下諭。
大司憲李䎘啓曰,掌令金澋,引避退待矣。禁吏作拿,旣是實狀,則密告一款,雖或差誤,不可以此輕遞言官,掌令金澋,請命出仕。答曰,依啓。
答院曰,不允。金重夏按律之請,大有關於後弊,故屢悉決難允從之意,而徒信迷滯之見,汔無了當之期,從古以來,安有四年相持之臺啓乎?實涉可怪也。至於論人之道,捨短取長,不害爲寬大之體,設令斗山,雖有可論之訾,不宜除目之下,輒加彈劾,務爲已甚之擧,況其臺閣所論,未必盡是者乎?若此不已,日後縱有可合擢用之人才,將未免爲爾等之所沮撓,予實慨歎也。李秀彦,姑先從重推考。鄭翔周等事,遠外風聞,不必盡信,更加詳祭處之。下諭事,依啓。已上朝報
政院啓曰,昨以內摘奸單子,哨官及敎鍊官,則自都監一體許入耶?問啓事,命下矣。訓鍊都監郞廳,自本院卽爲發牌,而至于今日,尙不進來,怠慢之習,不可不懲,當該郞廳,從重推考,何如?傳曰,允。謄錄
上在昌慶宮。停常參,止晝講。
下直,江襄監司李濡。
大司諫兪櫶上疏。大槪,臣宿病痰火之外,添得河魚之疾,呈單請急,實出萬不獲已,而喉司不諒,一向退却,情勢悶蹙之中,召牌臨門,欲起還踣,竟未祗赴。玆敢悉暴病狀,冀蒙恩遞,兼陳所懷,以備財察事。入啓。
左議政南九萬十度呈辭。入啓。傳曰,安心調理。
傳曰,江襄監司李濡留待引見。
正言洪受漸啓曰,金重夏按律之請,卽一國共公之論,不可以不爲允從,遽爾停啓。四年爭執,理勢固然,而今者徒信迷滯,實涉可怪等敎,出於意外,且於蘇斗山請遞之批,多有未安之敎,臣不勝駭惑之至。捨短取長,固是用人之道,而斗山,則無可取之才,有難掩之過。今此論遞之啓,實非已甚之擧,而聖明不惟不賜允兪,又疑日後沮撓於人才之擢用,此則誠有所不然者。若其才足掩過,實合適用,非如斗山之比,則身居言責者,何必强執已甚之論,重爲沮撓之歸哉?緣臣無狀,不能見信於君父,至以迷滯沮撓,竝斥方張執法之論,擧疑將來論事之臣,臣何敢抗顔於臺席乎?昨日聽批之後,追聞物議,則皆以當避不避,爲非,而日已昏暮,未及自列,經宿而後,今始來避,臣之所失,至此尤大。請命遞斥臣職。答曰,勿辭,退待物論。
以李震休爲假注書。
以鄭澔爲假注書。
答大司諫兪櫶疏曰,省疏具悉。陳戒之誠,予用嘉尙,可不體念,而但金重夏之貸死,自有曲折,且念後弊,則臺閣之一向務勝,閱四載而不止者,實是前所未有之擧,良可寒心也。至於陳告奴婢決給該宮,不過只觀其曲折而處之而已,豈有他意哉?爾其勿辭察職。
大司憲李䎘,掌令金澋啓曰,昨於諫院金重夏按律之啓,特下嚴批,辭意峻切,臣等竊不勝瞿然之至。徒信迷滯之見,四年相持之失,與諫院無異,則何敢晏然於臺席乎?請命遞斥臣等之職。答曰,勿辭,退待物論。
今日晝講時,判決事宋昌,牌招察任事,榻前定奪。已上朝報
晝講時,領事金壽恒所啓,今年諸道,多以旱田給災事陳請,而旱田給災,本非法例。曾在先朝丙午年間,木花甚爲不實,以其異於一年再耕之田,故特爲給災,上年則兩麥不登,小豆絶無所收,故朝家別樣變通,亦許給災矣。今年則兩麥不至失稔,根耕田穀,雖或不實,格外不當輕許,故諸道所請,竝爲防塞,而至於木花之不實,衆所聞見,八道皆然,而外方軍民,以木綿應其身役者,居多,不可無軫恤之道。與他大臣及戶曹判書尹趾完相議,則其言亦然。木花田尤甚被災處,諸道一體給災事,分付,何如?上曰,旱田,例不給災,而至於木花田,與再耕之田,有異,曾亦有給災之時,今亦諸道,一體特爲給災,可也。
又所啓,大小祭享,祭酒最重,而奉常寺所釀之酒,非不申飭,而其味不佳。槪聞其曲折,則戶曹,以米一斗所出酒二甁,定式會錄云。閭巷釀酒之法,則米一斗,出酒一甁,然後其味方好,而以一斗之米,捧二甁之酒,則酒味之不厚,勢固然矣。似聞內資寺御供所用之酒,則中米一斗,所出淸酒一甁半式會錄云。當初定式之各異,雖未知有何曲折,而祭享與御供,宜無異同。今後則奉常寺祭酒,亦依內資例,每一斗一甁半式,會錄事,分付該曹,定式施行,何如?上曰,祭享御供,不宜異同,依此一體定式,可也。
又所啓,前副提學崔錫鼎,曾因上疏,有特罷之命。疏中語言,雖未知其爲是,而不過更申前席所陳之說,至於侵逼大臣,似非其本情,故臣以此意,陳箚,且達於榻前,未蒙採納,似聞厥後,大臣諸臣,屢次陳達,而尙靳恩敍。錫鼎,雖有所失,被罰,又過半年,不宜一向廢棄,當此乏人之時,似當有斟酌之道矣。上曰,崔錫鼎之文學,予亦嘗愛惜,而第其疏意謬戾,故略施譴責矣。大臣之言,如此,特爲敍用,可也。參贊官李東溟所啓,臣所居善山,有品官金武錫者,家甚貧窘,而隣有常漢吳季韓,生計頗饒。上年冬,火賊入季韓家,武錫從籬隙望見叱之曰,汝等皆相知之人,何敢爲此擧耶?賊黨輒捨季韓,而移趨武錫,武錫還入其所宿之房,則賊黨攢鋒亂刺,其妻與子,宿於各房者,赤身奔伏於武錫之上,武錫及妻與子三人,俱被亂斫而死。其妻與子之孝烈,一邑之人,莫不感歎,而其時善山,適値空官,面任文報,亦不詳悉,令節孝,終無上聞之擧,遠近聞知者,皆以爲欠典。請令道臣,査得實狀啓聞,以爲褒奬之地,而賊人亦在不遠,人或有知之者,若以重賞購募,則可以捕捉云。亦令本道嚴飭購捕,何如?上曰,聞來事極驚駭。令本道詳査啓聞後,稟處。賊人捕捉事,各別嚴飭分付,可也。
侍讀官申啓華所啓,本館僚員之不齊,未有甚於近日,上下番之外,無他推移之員,事之苟簡,莫此爲甚。當此連日開筵之時,固不可不備員。況所講冊子,異於他書,而如臣蒙學,每入講席,句讀音釋,亦不能明白陳達,私心慙恧,姑捨勿論,其在事體,亦極未安。如此之時,例有罷散人員收敍,及解由未出人勿爲拘礙之規,大臣今方入侍,下詢而處之,何如?金壽恒曰,卽今玉堂,乏人莫甚,輪直亦難推移云。當此頻數開筵之時,事涉苟簡,罷散及解由未出之人,每每變通,雖涉重難,而玉堂,異於他官,必以被選之人,擬差,故從前亦多罷格變通之例矣。上曰,卽今罷散者,何人耶?檢討官徐宗泰曰,前修撰李頤命,以朔試射不進,方在罷散中矣。上曰,玉堂與他官有異,故前亦有變通之時。罷散人員,敍用,解由,勿爲拘礙,可也。已上朝報
領事金壽恒所啓,風雲雷雨·先農·先蠶·雩祠·城堭·海瀆·諸山川三十四位位版,奉安神臺,在於奉常寺,而常時旣無官員奉審之事,又無主管看護之人,任他破毁,殊極未安矣。今番才已飭色官,着實修改,而若無專掌守僕之人,則此後之不爲如前破毁,亦不可必。自今定式,令色官春秋奉審,有頉之處,隨卽修補,本寺典僕,擇其勤幹解事者二名,差定守僕,使之輪回守直,其料布,令該曹參酌磨鍊題給,何如?上曰,依爲之。
傳曰,今聞永安尉遷葬云。禮葬等事,考例擧行事,分付該曹。
傳曰,歸厚署外棺板一部,送于內需事,分付該曹。
傳曰,今此東陽尉·貞淑翁主遷葬時,喪輿下粧運給事,分付該道。
傳曰,卒淸城府院君山所石物運入時,役軍五十名,限二日赴役事,分付該曹。
傳曰,今此貞明公主·貞淑翁主墓所石物運給事,曾已分付矣。更爲思惟,禮葬遷葬之稠疊,未有甚於今年,畿民之困苦極矣。況今客使,匪久出來,此時擾民,尤有可慮。姑待明秋擧行事,卽爲分付。
晝講入侍時,領事金壽恒所啓,軍器寺,常時需用甚繁,逐朔工匠·下人料布上下之數,甚多,而近緣連値凶年,貢物裁減,用度之苟簡莫甚。宣惠廳所送大同木,以米折給,其數大縮,未免引用丙寅條,而自明年春夏以後,則更無繼用之路,曾前自本寺鑄錢,賴以支用矣,今則所儲錢文已盡,實無措手處。各司鑄錢,雖有停罷之令,工曹,亦以用度之艱乏,許令限朔鑄錢矣。本寺,亦以半年爲限,以惠廳所給大同米,料理鑄錢,則似可以推移用下矣。提調申汝哲,久未入侍,故敢此仰達。上曰,依爲之。
晝講入侍時,領議政金壽恒所啓,頃日入侍,以奉常寺裁減中脯復舊事,陳達蒙允矣。其間曲折,有未能詳盡,退與宣惠廳堂上相議,不無難處之端,故敢此更達矣。癸亥年賑恤廳裁減中脯一百二十八帖,卽王后考妣十六房進排之數也。此雖是王后考妣祭祀應用之數,而以其元貢價米,磨鍊頗優,貢物主人役價,亦入於其中,故雖有無時別祭,以此推移進排,得免生事矣。賑恤廳裁減之時,私家祭祀,不用中脯,而元貢價米,其數太多,中脯每一條,價米二斗式,自宣惠廳·戶曹,直送於各房,而其餘裁減之米,則自該廳該曹,取用矣。中脯一百二十八貼價米,乃是七百六十七石零,而元貢詳定之價,則或十斗,或七斗,諸道各異其規矣。今以每一條價米二斗,直送於各房,則合爲一百七十石零,而其餘實減之米,至於五百九十六石零,還給於本寺,則不但其數不足,此是王后考妣房祭享應用之條,兩處分割,亦似不便。大槪,仁祖朝以後,宗廟各室祭享進排之數,比舊增加,而中脯,則無加定之事,雖非無時別祭之稠疊,中脯之不足,勢所固然。以癸亥年已經之事,觀之,中脯不足,至於一百八十餘貼。依此不足之數,參酌加定,似不可已,待戶曹判書尹趾完出仕後,與該廳該曹,相議處之,何如?上曰,祭享所用,有加於前,而元貢之數,又爲裁減,不足之患,勢所固然。戶曹判書尹趾完出仕後,相議加定,可也。已上謄錄
上在昌慶宮。停常參·經筵。
夜三更四更,月暈。
下直,昌平縣監鄭公奭。
左承旨李世翊上疏。大槪,旣有冒犯禁令之罪,不能晏然於近密之地,乞賜遞免,以安私分事。入啓。遞差。
都承旨任相元三度呈辭。入啓。遞差。
副應敎李墪再度呈辭,及執義申曄初度呈辭。入啓。傳曰,呈告之紛紜,未有甚於今日,況此經幄乏人,臺閣未備之日,一時呈單,殊甚未便。副應敎李墪,執義申曄呈辭,還出給。
左參贊李翊相辭職上疏。入啓。答曰,省疏具悉。卿其勿辭,從速察職。
京畿監司書目,陽川呈,以廣州留守柳尙運辭職上疏上送事。啓。答曰,省疏具悉。大臣一時警責之言,不必深咎,卿其勿辭,從速上來。
禮曹判書趙師錫上疏。大槪,臣於明日,奉使南下。請於竣還之路,歷拜先壠,以伸人子之至情事。入啓。答曰,省疏具悉。卿其勿辭,依疏辭往來焉。
吏曹啓曰,臺諫有闕,政事,取稟。傳曰,當日爲之。已上朝報
以義禁府典祀官金是鉉·李秀英等照律公事,傳曰,此照律,無乃輕歇耶?察啓。
傳曰,遠道上言,爲先啓下矣。令各該司趁卽覆啓,俾無遐氓久留京邸之弊。謄錄
吏曹啓曰,四館積滯,依例秋別薦,何如?傳曰,允。
政院啓曰,望日親祭,只隔兩日。承旨不可不備員,以在京無故人差出,牌招察任,何如?傳曰,允。
上在昌慶宮。停常參·經筵。
夜三更四更,月暈。
左議政南九萬十一度呈辭。入啓。傳曰,安心調理。
執義申畢啓曰,臣賤疾沈篤,委屯床席,尋單請急,冀蒙恩遞,而遽有呈辭還出給之敎。臣於此,惶恐悶蹙,不知置身之所。分義所在,不敢不扶病詣臺,而兩司諸臣,方以日昨聖批之嚴切,引避退待。臣於頃日待罪諫職也,亦以金重夏事連啓,則迷滯之失,與諸臣無異,且於本府請罪使臣之啓,意見有不同者。大凡論人之罪,必原其情,果使使臣,有可以力圖,而不善周旋,則爲法受罪,固無不可,而形勢所拘,有不得自由,則以此論罪,恐涉過當。意見如此,不可苟同。以此以彼,俱難仍冒,請命遞斥臣職。答曰,勿辭,退待物論。已上朝報
上在昌慶宮。停常參·經筵。
夜一更,電光,月有右珥。
弘文館啓曰,新除授副提學崔錫鼎,時在京畿衿川地。經筵入番事緊,請斯速乘馹上來事,下諭。傳曰,依啓。已上朝報
上在昌慶宮。停常參·經筵。
永慕殿望祭親臨後,大殿·中殿,藥房·政院·玉堂·二品以上·六曹問安。答曰,知道。
藥房啓曰,觸冒夜氣,親行祀禮,哀臨之餘,必不無所傷,伏未審聖體,若何?臣等不任區區之慮,敢來問安。答曰,罔極。別無所傷矣。
左議政南九萬十二度呈辭。入啓。答曰,安心調理。
掌令朴世樟啓曰,臣以痼疾之人,累日供仕,益復添谻,委頓床褥,不省人事,昨日召牌臨門,不得祗赴,違慢之罪,已無所逃,而且兩司多官,以金重夏按律連啓事,遽承嚴批,引嫌退待,臣亦連啓之一人也,□□□□□□□□□□□□□□□□□□□□□□□國人皆曰可殺之罪人也。然而兪音不下,至于四年,肆誠群臣之所嘗歎惜者,而不料聖明,反咎臺臣,以□□□王章難撓,輿情彌激。殿下誠以不賜允從,則自可無相持之事,而若一向牢拒,强拂公議,則雖更閱累歲,恐無了當之期矣。且執義申曅避辭中,以論劾使臣,斥□□□,臣又瞿然之至。今玆使事之辱,雖曰出於形勢所拘而國體所存,不可無一番相規之擧,故臣亦爲連啓矣。人之所見,本自不同,同僚之意,旣已如此,則臣何敢自以爲是乎?臣病伏昏憒之中,又遭慘戚,不卽詣臺自列,經日之後,今始扶曳來避,所失尤大,請命遞斥臣職。答曰,金重夏按律之請,已閱四歲,旣爲支離,亦甚未安,而今者乃以更閱累歲,恐無了當等語,一向角勝,必欲盡殺誣告之人,以啓無窮之弊,其意所在,實未可曉也。勿辭,退待物論。已上朝報
傳曰,卒淸城府院君墓所外階砌以下緊要處,有驛田畓云。令該曹換給事,分付。謄錄李思觀校。日記廳郞廳李重彬書。
上在昌慶宮。停常參·經筵。
去夜,吏曹口傳政事,禮曹佐郞李瑄。
傳曰,諸承旨,持留院公事,入侍。
傳曰,明日晝講爲之。
傳曰,史官一員待命,騎馬三匹,卜馬二匹立之。
副校理申啓華上疏。大槪,昨日祭班罷出之後,前患吐血之症,又復發作,精神昏憒,委頓床簀,明日晝講,決無以自力入侍,乞賜遞改,俾尋生路事。入啓。答曰,省疏具悉。爾其勿辭,調理察職。
今日諸承旨持公事入侍時,新除授廣州留守柳尙運,卽爲牌招肅拜,明日內,使之辭朝事,及公洪都事李益壽罷黜之代,年分甚急,今日內,口傳差出,明日內給馬,催促下送,原城縣監朴銑罷黜之代,亦一體口傳差出,明日內,催促發送事,及年分已迫,未署經守令,除署經,明日內催促發送,濟州牧使·甲山府使外,其他未下直都事·守令·察訪,亦一體催促發送事,榻前下敎。
大司諫兪櫶啓曰,近者兩司諸臣,以金重夏按律進啓事,至被嚴旨,相繼引避。臣於此事,向日榻前,旣仍連啓,厥後露章自劾也,亦以此屢屢歷陳。愚臣迷滯之失,實有倍於諸臣,卽當出避待罪,而宿患危苦之中,又得河魚之疾,元氣澌惙,轉側須人,無路詣臺自列,敢以短疏,仰暴病狀情勢之萬一,而喉司視以循例辭疏,終不捧入,臣誠駭然,罔知所出。今過累日,俟病少間,十顚九仆,扶曳來避,臣之罪戾,益無所逃矣。且朴由泰鞫問之啓,臣意以爲,由泰之疏,雖極荒雜無倫,而渠旣托以應旨陳疏,則嚴刑鞫問,恐有妨於開言路,故停啓矣。今聞物議,有以重發之論,不待同僚之出,徑先獨停爲非,臣何敢自恃己見,而謂之無所失乎?以此以彼,俱難仍冒,亟遞臣職。答曰,勿辭,退待物論。
昨日掌令朴世樟避辭批答中,誣告之人,以上變之人,改下。已上朝報
諸承旨入侍時,上曰,本兵之任,事務甚急,都試且迫,而兵判,每以不能堪任爲辭,久無行公之意,殊極未妥。軍務不可久曠,斯速行公事,分付,可也。都承旨李師命曰,槪觀其意則以爲,曾不經意兵事,決未可擔當此任云。古語曰,未有學養子而後嫁者。曾前歷任是職者,豈皆學習兵事而後,始當其任哉?孝廟朝儒臣宋浚吉上來時,適除是職,亦以不能堪當爲辭。孝廟有敎曰,文武雖異,本兵之任,別無弓馬馳騁之勞,何以辭爲?終不許遞,使卽行公,故不敢復辭矣。上曰,兵判之任,每以文官爲之,人孰有鍊習兵事而後,可以擔當者乎?兵判之疏,每以不習爲辭,何可以此輕遞乎?從速牌招察任,可也。朝報
義禁府啓曰,以典祀官金是鉉·李秀英等照律公事,還出給,使之改入事,傳敎矣。金是鉉等所犯,考諸律文祭享條,牲牢·玉帛·黍稷之屬,不如法者,笞五十之律,乃是當律,故照勘以入矣,聖敎如此,以本條中,全缺杖一百之律,比擬,改入之意,敢啓。傳曰,知道。謄錄
兵批,以呂奎齊爲兼內乘。
上在昌慶宮·停常參,止晝講。
夜四更,月暈,白雲一道如氣,起自乾方,直指巽方,長十餘丈,廣尺許,良久乃滅。
下直,廣州留守柳尙運,靑陽縣監金昌國,玉果縣監尹普。
答副校理申啓華疏曰,省疏具悉。爾勿過辭,調理察職。
京畿監司書目,高陽呈,以司諫嚴緝辭職上疏上送事。啓。答曰,省疏具悉。爾其勿辭,救護母病。
又書目,修撰李垕沆辭職上疏上送事。啓。答曰,省疏具悉。爾其勿辭,調理上來察職。
左議政南九萬十三度呈辭。入啓。傳曰,安心調理。
左承旨任弘望上疏。大槪,伏蒙恩由,今方下鄕,莫重出納之地,不可久曠,乞遞職名,以便公私事。入啓。
傳曰,廣州留守·下直守令,留待引見。
下直,原城縣監申瑞華。
傳曰,原城縣監申瑞華,亦爲一體留待引見。
答左承旨任弘望疏曰,省疏具悉。爾其勿辭往來。
以兵曹判書金萬重牌不進,傳曰,已諭予意,而一向引入,無意行公,其在事體,殊甚未安,更爲牌招察任。
晝講時,吏曹參議牌招察任事,及公洪都事改差,其代,今日內,口傳差出,給馬下送事,榻前定奪。吏曹實郞廳差出事,榻前下敎。
吏曹口傳政事。公洪都事洪受潤。
兵曹判書金萬重上疏。大槪,無論臣情勢之窮蹙,痰火之症,日漸危劇,召牌臨門,而末由祗赴,一日之內,再違嚴命,乞命攸司,勘臣前後負犯,以爲爲人臣者之戒事。入啓。
晝講時,縕繹間,進講姑停事,榻前定奪。已上朝報
檢討官徐宗泰所啓,竝引嫌而退,共公之論,久未蒙允,則閱歲爭執,其勢固然,意外嚴批,不必深嫌,意見不同,有難在職,輕停重論,未免率爾,請正言洪受漸,行大司憲李䎘,掌令金澋,朴世樟出仕,執義申曄,大司諫兪櫶遞差。上曰,依啓。蘇斗山,別無顯著之事,而洪受漸,掇拾已甚之論,今劾無罪之人,正言洪受漸特遞。徐宗泰曰,蘇斗山事,臣等亦以已甚,而隨聞論劾,自是臺體,且以已甚之故,輕遞臺諫,則恐有妨於言路,請還收洪受漸特遞之命。上曰,此非大段是非處,姑依處置。朝報
傳曰,入啓公事中,或不無紙品太好之弊,依前下敎,更加申飭。
禁衛營啓曰,今番陵幸隨駕禁軍及標下軍兵等犒饋,今十八日設行本營事,已爲啓下,而大將臣金萬重,方在陳疏中,不得進參,令中軍李枝遠代行,入直禁軍等,除標信出送,一體犒饋之意,敢啓。傳曰,知道。謄錄
上在昌慶宮。停常參·經筵。
答兵曹判書金萬重疏曰,省疏具悉卿懇。備悉予意於昨日筵中矣。卿胡不諒,一向控免,若是其太過乎?疏中一款,尤有所未解者,予觀祖宗朝故事,或有弟兄叔侄同爲將兵之時,豈可以父兄之已經將任,輒自謙揖,必欲引退耶?今玆新命,實非偶然,予意亦已堅定,決無允從之理。安心勿辭,亟斷無益之章,從速行公,毋曠戎務。
下直,慶尙都事鄭善鳴,鎭川縣監李喜朝。
以金以壽爲假注書。
下直,平海郡守崔槅,公洪都事洪受潤。
長陵內摘奸。
吏曹啓曰,臺諫有闕,政事,取稟。傳曰,當日爲之。
府啓,凡誣告之律,各隨其罪之輕重而反坐之,乃古今不刋之典,苟或一有所撓,其害,不但爲一時刑政之失而已。況誣人叛逆,何等罪惡,而處之不以其律,從以曲貸其死,則其何以杜後弊而行王法哉?本府,以金重夏嚴鞫處斷事,苦口力爭,閱數歲而不知止者,不過欲使國家,無或輕毁大防,以貽後世無窮之弊,而聖明不惟不賜允兪,日昨諫院之批,至以徒信迷滯之見,汔無了當之期爲敎,臣等尤不勝駭惑之至。重夏·翊戴,誣告則同,而一生一死,用法各異,此何理也?若以所告之無實言之,則重夏之罪,浮於翊戴,若以秀胤之刑死爲諉,則發告之招,出於金煥,重夏於法,豈有一毫可生之理哉?前日聖敎所謂與翊戴有間云者,臣等實未曉也。有必誅之罪,無可恕之情,而尙此偃息,得免刑章,此輿情之所共憤,而公議之所由激也。若不夬賜一兪,明正其罪,則將無以服人心而絶禍原,請誣告罪人金重夏嚴鞫處斷。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。請交河縣監鄭甲祥罷職。啓辭同前前啓謝恩正使以下罷職,員譯科罪事,停啓。答府曰,不允。鄭甲祥事,依啓。
正言洪受漸上疏。大槪,踏啓字。
傳曰,凡諸陵奉審時,或値春曹長官之有故,則次官,例爲代進,今此長陵奉審之行,旣非一日內往還之地,而參判徐文重,又爲循例進去,其間,雖有本廳都提調檢察之事,而身爲將兵之任,累月出外,事甚未安。禮曹參判徐文重,與今日新除戶曹參判任相元相換事,分付該曹。
備忘記,行副護軍李世翊,以北道官物冒法率來事,方自該曹,有擬罪之擧,而今日政,備擬於兵曹參議之望,其在政體,殊甚不當,吏曹當該堂上·郞廳,推考。已上朝報
上在昌慶宮。停常參·經筵。
下直,開城經歷洪萬遂。
左議政南九萬十四度呈辭。入啓。傳曰,安心調理。
吏曹參判李選上疏。大槪,與新留守,始得傳印,來詣闕下,而本職除授,在於臺啓未停之前,斷無冒沒出謝之理,病且澌掇,尤難致身天陛,未免替納密符,亟罷臣職,仍治臣罪事。入啓。答曰,省疏具悉。卿其勿辭,從速入來察職。
傳曰,近日入啓公事中,或不無紙品太好之弊,依前下敎,更加申飭。
府前啓,金重夏事。閔熙·權大運事。鄭維岳事。李端夏事。沈梓事。入啓。答曰,勿煩。
京畿監司書目,衿川呈,以副提學崔錫鼎辭職上疏上送事。啓。答曰,省疏具悉。旣往之事,不必爲咎,爾其勿辭,從速上來察職。
傳曰,領右相命招。政院啓曰,領右相,來詣賓廳矣。傳曰,引見。已上朝報
領右相引見入侍時,領議政金壽恒所啓,近來松蟲,漸至熾盛,遍滿京山,至於延及於社稷與仁慶宮,而臣自東郊入來時,得聞蟲災,已犯於德陵云。德陵,與康·泰陵·健元陵相近,尤極驚慮,而大槪今此松蟲之流行,似非尋常災沴,恐難以人力除去,若此不已,彌滿國中,則至於黃場木·船材,皆將不免,其爲國家之災害,實非細慮。自古有水患·疾役·蟲蝗之災,則例有祈禳之擧,今此松蟲之災,有非一時蝗蟲之比,而蝗災酺祭,載在五禮儀,令禮官博考古事,依酺祭例設行,似當矣。上曰,前日松岳山祈雨祭摘奸時,聞松蟲遍蝕,而今至漸熾,入於京山,蝕之而已,則終必至於濯濯而後已,殊甚可慮。祈禳祭,令禮官,博考古例,擧行,可也。
又所啓,京山松蟲熾發之後,調發防民,連績拾捉,而日漸熾盛,徒勞而無益,至於廟社·陵寢,則人力所及,固當靡不用極,而他餘京山,則似宜有變通之道矣。右議政鄭載嵩曰,臣於長陵奉審往來時,目見松蟲,彌滿道路,防民拾之者,不入松林,拾於道邊,不離跬步,所拾甚多。松蟲之遍熾,推此可知,徒費民力,終爲無益之歸,社壇·陵寢外,其餘他山,則似當停止矣。上曰,初因禮判陳達,有此拾捉之擧矣。徒勞無益,只爲擾民云。社稷·陵寢外,他山則姑令停止,可也。
領右相見入侍時,上曰,今見咸鏡監司南兵使狀啓,則雖不大段,係是邊報,故欲與相議引對矣。金壽恒曰,伏見狀啓,似無大端可慮之事,而仁遮外萬戶許植,至與淸人相接,饋之以酒,而不卽報知於本郡,發覺後,又爲牢諱,及至窮詰,金萬立等納供之後,始爲吐實,其爲情狀,殊極叵測,許植不可不拿問定罪,而觀此淸書,則必是交相授受之書,非偶然拾得之書,而土卒印石招辭內,所謂拾取云者,必有隱情,不可置而不問,自本道,捉致印石於營下,更爲鉤問實狀啓間,其餘各人,則姑令仍囚,以待萬戶結末,何如?上曰,仁遮外萬戶許植所爲,極爲痛駭,拿問定罪,印石,令本道,捉致營下,各別鉤問,得實啓聞,可也。謄錄
上在昌慶宮。停常參·經筵。
咸鏡道儒生李世文等上疏。大槪,臣等於昨者,與進士朱棨等道內同志之士,爲賢辨誣,而獲蒙聖批,頌祝而退矣。今聞臺諫,以所無之事,論劾本道監司李秀彦,故敢陳區區之所懷,冀蒙財察事。呈政院。政院啓曰,卽者咸鏡道幼學李世文等四人,來呈一疏,觀其大意,則專出於辨明監司李秀彦以酒被論冤枉事,而以爲秀彦,到界以來,不但營門列邑酒母,皆令罷去,一無飮酒之事,道內守令及民人之所共目覩,而以頃日朱棨之疏,不能挽止,大爲時輩怨怒,挾撼攻擊,誣罔陷人。又以尊賢扶正等說,歷擧朝士姓名,有所抑揚,揆以儒疏體例,殊甚未妥,故還爲出給,則至以閉塞言路,壅蔽聰明等語,侵攻本院,而累度往復,終不退去,必欲捧入乃已,何以爲之?敢稟。傳曰,勿爲捧入。
傳曰,今日到院公事,明日,諸承旨持入。
府啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。入啓。答曰,亟停勿煩。已上朝報
上在昌慶宮。停常參·經筵。
下直,茂朱府使李寅煥,郭山郡守安弘敏,參禮察訪李漢。
左議政南九萬十五度呈辭。入啓。傳曰,安心調理。
備邊司啓曰,北兵使蘇斗山,除授累月之後,始爲自鄕上來,未及辭朝,又被臺論,雖未知結末之將何如,而設令早晩停論,終難强迫赴任。蘇斗山今姑改差,其代,卽爲差出,催促赴任,俾無遐方人馬久留之弊,何如?傳曰,允。
兵曹啓曰,北兵使蘇斗山,因備局啓辭,旣已改差,依近例,令備邊司議薦,何如?傳曰,允。
政院啓曰,右副承旨金載顯同生妹淑人金氏身死,服制已行四日,出仕,何如?傳曰,允。
備邊司啓曰,吏曹啓辭,因宋昌所啓,上曰,前日,變通之事,雖未能記憶,推考,乃所以施罰,而全無所礙,事未妥當,令該曹,明日稟定事,命下矣。推考人員擬望時,及歲抄時拘礙,自是舊例,而近來憲府,備員開坐之時絶少,一有推緘,經數月未勘,或至半歲,而三司出入之人數少,故自不得不破例擬望,歲抄時亦然,其弊,全由於畢推之未易也。今若一遵舊例,而推緘之積滯,不爲變通,則實有所難行,如欲變通,不可不從本理會,憲府之官,雖未備員,推考照律,本非重事,雖一員,或於直房,或臺廳,使之照入,憲府無行公之員,則使政院啓達,移送刑曹照勘,如是則似無積滯之患,歲抄擬望之拘礙,亦可如例,而事係變通,令廟堂稟處,何如?傳曰,依爲之事,命下矣。近來推緘之積滯,誠爲痼弊,不可無變通之道,而只令一員照入,事體未妥,似難創開無前之規,至於捧傳旨之後,憲府無行公之員,過三十日未勘,則移送刑曹照勘,恐無所妨,令政院,臨時啓稟分付事,定式施行,何如?傳曰,依爲之。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。入啓。答曰,勿煩。已上朝報
酉時,雷動,初昏雷動電光。夜一更二更,雷動電光。三更,雷動電光,雨雹,狀如大豆。四更,雷動電光。五更,月入東井星,有電光。朝報
上在昌慶宮。停常參·經筵。
夜二更五更,月暈。
左承旨安垕上疏。大槪,宿患痰症,觸寒益苦,添得感冒,痛勢猝劇,昏倒欲絶,不省人事,頓無起動供職之望,伏乞亟遞臣職,俾得全保微命事。以國忌齋戒,留政院。
慶尙監司書目,金山呈,以注書柳成運辭職上疏上送事。啓。踏啓字。
昨日持公事入侍時,假注書鄭澔改差事,榻前定奪。
以金演爲假注書。
吏曹參議李畬上疏。大槪,冒陳煎迫情事,乞賜恩遞,俾得歸護父母之病事。留政院。已上朝報
上在昌慶宮。停常參·經筵。
自昧爽至卯時,有霧氣。辰時,日暈。巳時午時,日有重暈。未時,日暈兩珥,白虹貫日。
禮曹啓曰,命下矣。敢考五禮儀,則蝗蟲酺祭,乃爲食穀之蟲而設也。今此松蟲之災,日漸熾盛,國中諸山長養之木,多就枯落,合有祈禳之擧,但此乃祀典之所不載,亦無可據之例,然諸山之松,旣有蟲災,則似當爲山神有祈告之儀,三角·木覓,旣在於秩祀,仍災沴而祈禳祀,亦合禮儀,臣曹不敢以淺率之見,輕議稀有之事,議大臣定奪,何如?傳曰,允事,傳敎矣。議于大臣,則領議政金壽恒,領府事金壽興,行判府事鄭知和以爲,蟲災祈禳,雖有古禮,無可徵者,而考之前史,則南宋嘉定間,江浙大蝗,有事于圜丘方澤,且祭酺又頒酺式于邦國。以此觀之,則蝗災祈禳,不止於酺一節,酺祭之行,亦不獨在於收議也。若酺之義,則古謂之裁害之神,祭而却之曰酺。且歷代所記食草木松栢葉者,通謂之蝗,不但指謂食穀之蟲也。如此則松蟲之災,設行酺祭,恐無不可,而此非京城常行之祭,處所儀式,未有可據。且五代乾祐間,有蟻蝗之災,差官分祭於諸岳,其時之事,雖未必中禮,而亦可爲考驗之一端,該曹啓辭,欲行禳祀於國鎭諸山者,不爲無稽,而今此松蟲之熾發,始於海甸·松都之間,松岳山,且是故都鎭山,則似宜一體行祭,今姑依此行之,以觀前頭形勢,更議處之,恐合事宜,伏惟上裁。右議政鄭載嵩以爲,五禮儀所載酺祭,雖爲食穀蝗螟而設,考之前代所記,食草木松栢葉者,通謂之蝗,非特指食穀蟲而爲蝗也。卽今松蟲之災,日漸熾盛,若此不已,則將必延於海島深山累百年松木長養之處,卽爲國家之災害,誠非細慮,設祭祈禳之擧,不可少緩,依該曹啓辭,設行於國鎭諸山,似乎得宜,伏惟上裁。行判府事李尙眞,左議政南九萬,病不收議,奉朝賀宋時烈,判府事閔鼎重,在外不得收議,大臣之意如此,上裁,何如?傳曰,依領議政·原任大臣意施行。
左議政南九萬十六度呈辭。入啓。傳曰,安心調理。
大司憲李䎘,掌令金澋啓曰,臣等,凡於奏御文書,非不十分審察,適於伊日,日勢向暮,牒訴倥傯,照勘公事中,脫落頭辭,而全不覺悟,終未免蒙然入啓,此非一二字闕漏之比,臣等昏謬之失,實無所逃,不可一刻仍冒,請命遞斥臣等之職。答曰,勿辭,退待物論。
領議政金壽恒箚子。大槪,敢因天災,略陳瞽說,仍乞罷免,以幸國事事。入啓。
禮曹啓曰,松蟲熾盛,國鎭諸山,行祈禳祭事,議大臣定奪矣。三角山·木覓山·松岳山等處,不卜日來卄七日設行,而松岳山典祀官兼大祝祭物,自京差送,執事官及犧牲,則令本道,差定進排事,各該司及京畿監司處,知委擧行,何如?傳曰,允。已上朝報
兵批,以元相爲北兵使。
上在昌慶宮。停常參·經筵。
答領議政金壽恒箚曰,省箚具悉卿懇。雷電之災,虹貫之變,疊見層出,方切驚懼罔措之際,覽卿憂愛戒飭之箚,無非藥石之論,諒用感歎,予雖不敏,可不留心而服膺焉?且念今日召災,亶在凉德,於卿,有何所失乎?況遇責免,本非應天以實之道,卿其安心勿辭,益篤忠貞,弘濟時艱。仍傳曰,遣史官傳諭。
備忘記,嗚呼,災沴之作,何代無之,而豈有如今日之孔棘者哉?昨夜雷霆雨雹,已是可怕可愕之災,而陰虹貫陽之變,又見於前所未有之月,未知何樣禍機,潛伏溟溟之中,仁天之警予,若是其諄諄耶?乾道玄遠,固未易窺測,事作於下,象動於上,則今玆致災之由,亶在於寡昧之否德,夙宵憂懼,食息靡寧,不知所以爲喩也。其在寅畏修省之道,予當益加愓慮,而仍念當此朝論大潰,禮讓掃地之日,亦豈無交相勉勵之擧乎?咨爾大小臣僚,體予宵旰之憂,痛祛舊染之習,克恢蕩平之道,精白一心,奉法率職,小答天譴,以濟時艱。
下直,龍崗縣令許熲。
政院啓曰,大司憲李䎘,掌令金澋,引避退待,經宿而尙未處置,今日茶時,以監察代行,亦甚未安。憲府之官,除去外及奉使外,呈告未肅拜人員,卽爲牌招察任,何如?傳曰,允。
備邊司薦,北兵使元相。
吏曹參議李畬上疏。入啓。答曰,省疏具悉。爾其勿辭往來焉。
右承旨安垕上疏。入啓。踏啓字。
政院啓曰,右承旨安垕,遞差事,命下矣。廳中位不齊,未有甚於近日,都承旨李師命,受由未還,左承旨任弘望,以加土事下鄕,而道里頗遠,上來未易,同副承旨李綸,又以掃墳受由,出納之地,不得成樣。安垕遞差之代,當日內開政,以在京無故人差出,牌招察任,何如?傳曰,允。
政院啓曰,今日爲政事,命下矣。吏曹判書李敏敍針灸受由,參判李選牌不進,參議李畬受由在外,政曹,無開政之員,何以爲之?敢稟。傳曰,判書牌招,開政。
院啓,請誣告罪人金重夏,亟命嚴鞫取招,按律處斷。請依該院回啓,還收陳告奴婢決給壽進宮之命事,誣罔陳告之人,令該曹科罪,以杜後弊事。茂長縣監李弘肇,到任未久,事多可駭,潛取邑吏之女,率置衙中,凡干政令,一聽其吏之言,侵漁病民之事,不一而足,一境怨苦,隣邑嗤笑。今秋踏驗之事,明春賑飢之政,決不可付諸此人,使海隅孑遺之民,重罹顚壑之患?請茂長縣監李弘肇罷職。國之大事,在兵,兵之大要,在符,苟無其符,出兵動衆,何所取信?頃者平安平使金城等,當新舊官交印之際,有兵密符誤傳之擧,受授,俱有失矣。此非薄物細故,若不重究嚴治,無以懲勵後人,請平安新舊兵使,竝命拿問定罪。前啓蘇斗山遞差事,及咸鏡監司李秀彦罷職事,及扶安縣監鄭翔周罷職事,停啓。
答院曰,不允。兵密符之誤傳,雖有不察之失,曾已推考矣。其罪,豈至於拿問乎?勿煩。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。新啓,生民休戚,本係守令,則雖在常年,不可不愼簡字牧之任,況今連歲凶荒,八路飢饉之餘,汲汲救活之策,惟恃親民之官,而淮陽府使慶㝡,以秩高宰臣,當初出守外邑,雖爲自便之計,而到任以後,專廢官事,民間疾苦,慢不知何事。且得重風之疾,全身不收,長臥深衙,民不見面,久矣。當此秋務方殷之日,莫重田政,專委監色之手,寅緣用奸之弊,罔有紀極,峽裡殘氓,將何以保存?嶺底路傍之邑,旣非休息養病之所,淮陽府事慶㝡,請命罷職。保寧縣監申垕,本以卑微之人,濫受字牧之任,赴任以後,政事駭異,鄙瑣之事,不一而足,官需米四十餘石,出給邑人,以爲秋成倍徵之計,今春戶籍黍米,大戶則九升,中戶·小戶則六·四升,以此磨鍊,勒定收捧,且於出干民人等處,至徵米布,以爲肥己之資,一境之內,無不怨罵,如此鄙細之人,不可仍置,以貽民弊。請保寧縣監申垕罷職不敍。竝引嫌而退,文書不察,雖出旡妄,脫漏頭辭,勢難仍在,請大司憲李䎘,掌令金澋竝命遞差。
答府曰,不允。慶㝡·申垕事,風聞未必盡信,更加詳察處之,處置事,依啓。已上朝報
上在昌慶宮。停常參·經筵。
下直,慈山郡守張漢相。
京畿監司書目,衿川呈,以副提學崔錫鼎辭職上疏,及金浦呈,以修撰李后沆辭職上疏上送事,及楊州呈,以前工曹正郞李之濂應旨上疏上送事。
左議政南九萬十七度呈辭。入啓。傳曰,已悉如渴之意於箚單之批矣。且緣情志未孚,巽辭之章,已至於十七上之多,心切愕然,繼以愧恧,不知所以爲喩也。噫,卿視觀今日之國事,天災孔慘,時勢岌嶪,危亂之形,指不勝屈,此君臣上下,早夜匪懈,一心共濟之秋,豈宜輔弼之臣,乃引不當嫌之嫌,遽懷釋負而就閑耶?似此擧措,決非平日所望於卿者也。須體前後之至意,安心勿辭,亟斷來章,速出論道,以副上下之望。仍傳曰,遣承旨傳諭。
備忘記,實錄奉安之行,何等重事,而全羅監司李世華,初旣頉啓,亦不卽待候於境上,致有都事一時代行之擧,其在事體,殊甚駭然,所當從重論責,而此時遞易有弊,姑先從重推考。
備忘記,今觀濟源察訪李宇晉夏三朔月課所製之論,乃以草草數行,塞責書呈,莫重奏御文字,全不致意之狀,殊甚駭然,從重推考。
院前啓,請罪人金重夏嚴鞫處斷事。請依該院回啓,還收陳告奴婢決給壽進宮之命事。請茂長縣監李弘肇罷職。請平安兵使金城等拿問事。答曰,勿煩。
政院啓曰,新除授藝文館檢閱宋疇錫,時在京畿水原地,斯速乘馹上來事,下諭,何如?傳曰,允。
答副提學崔錫鼎疏曰,省疏具悉。爾勿過辭,從速上來察職。
右副承旨李綸書啓,臣承命,往諭于左議政南九萬,則以爲臣之請急,非出於一毫自便之意,亦非敢爲忘世長往之計,只緣爲臣子者,遭此貽辱君上之事,不敢一刻自安於心,而公議之嚴,可畏又如彼,謝恩使,尙以不能周旋被論,則臣以當初始事之人,安所逃其罪乎?臺論之不竝及臣,只以臣忝在大臣之列,而且知臣終必自處故也。臣若迫於嚴命,偃然復出,則其冒沒放肆之罪,又將益深於前犯,臣身之微,固不足恤,其於羞辱朝廷何,其於重煩公議何?設令臣之才具,有可以扶國危濟時艱者,先陷其身於不顧廉義之科,則不可更論其他,而況其庸愚昏劣,只合以早避賢路,爲報國之地者哉?臣之情勢,萬分危迫,旣如此,且曾前風痺之疾,日冷以後,漸復苦劇,手足不能運動,寢食亦至全廢,決無更起趨朝之望,而微誠未格,反徼異數,承宣之傳諭聖旨,又出於常例之外,驚惶涕泣,不知所措云矣,敢啓。傳曰,知道。
答修撰李后沆疏曰,遞差。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。請淮陽府使慶㝡罷職。啓辭同前請保寧縣監申垕罷職不敍。答曰,不允。下款事,依啓。
答前工曹正郞李之濂疏曰,省疏具悉。應旨進言,縷縷諫誡之誠,予用嘉尙,可不留心而體念焉?已上朝報
上在昌慶宮。停常參·經筵。
夜五更,流星出五車星上,入軒轅星下,狀如鉢,尾長五六尺許,色赤。
左議政南九萬箚子。大槪,昨承恩諭,惶霣罔措,更陳危懇,冀蒙天鑑事。入啓。
政院啓曰,推考積滯,未有甚於近日,又當頒料孟朔,則不可不趁速照勘,而憲府官員,皆是在外,執義李宏,承牌出肅後,仍卽呈告,掌令朴世樟,獨爲行公,故無備員開坐之期云。執義李宏,更爲牌招,使之照勘,何如?傳曰,允。
戶曹啓曰,卽接廣興倉所報,則來十月朔頒料次,倉官,進去于左議政南九萬家,請受祿牌,則方在呈告中,不爲出給云。何以爲之?敢稟。傳曰,令倉官輸送。
同副承旨朴泰遜上疏。入啓。踏啓字。
傳曰,自數日前,微有感冒之候,今雖減歇,而咳嗽尙未差愈,朔祭不得已攝行事,分付。
答左議政南九萬箚曰,省箚具悉卿懇。予意已竭,而卿辭愈懇,益用慚靦,無以爲喩,前日之事,亶在於爲國家慮民弊之意,而憲臣之論,亦無他意於其間,況今臺啓,旣已收殺,則尤無難安之端,而不諒至懇,一向祈免,必欲釋負而後已,此豈平日冀望於大臣者乎?重爲卿深惜也。予志已決,斷無勉從之理,須念時事之孔艱,安心勿辭,亟斷來章,速出論道,毋孤企望。仍傳曰,遣史官傳諭。
藥房啓曰,卽伏見下政院之敎,自數日前,有微感之候,伏不勝驚慮之至,卽今雖已差減,而咳嗽尙未復,不可不連進和解止嗽之劑。臣等,與諸醫,入侍診察後,議定當進之藥,敢來問安,竝此仰稟。答曰,知道。勿爲入診,問于入侍醫官,議藥。
吏曹啓曰,承旨有闕,政事,取稟。傳曰,明日爲之。
院啓,請罪人金重夏嚴鞫處斷事。請還收陳告奴婢決給壽進宮之命事。請茂長縣監李弘肇罷職事。請平安新舊兵使,竝命拿問定罪事。答曰,毋庸瀆擾。
傳曰,史官一員待名,騎馬三匹立之。
掌令朴世樟啓曰,臣,日昨聞淮陽府使慶㝡,重得風疾,專廢坐衙,當此秋務方殷之日,決不可任其調養,瘝曠官事,故有所論啓矣。今又因人得聞,則慶㝡,當赴任之時,果有風漸,而今已差復云。誠如是言,則臣之所論,爽失甚矣。當初所聞,非不稔熟,而流傳之說,各異如此,臣何敢固守前聞以爲必是,而晏然於職次乎?請命遞斥臣職。答曰,勿辭,退待物論。
藥房再啓曰,伏聞入侍醫官之言,自上感冒之候,今已和解,而尙有餘熱,咳嗽未盡差復,當進淸熱止嗽之劑,諸醫等皆以爲,小柴胡湯,合瀉白散,加山梔薑汴炒·知母·貝母各一錢,連進三貼宜當云。此藥卽爲劑入之意,敢啓。答曰,知道。
府啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。請保寧縣監申垕罷職不敍事。啓辭同前引嫌而退,昔疾今已差愈,則所論未免爽失,揆以臺體,勢難仍在。請掌令朴世樟遞差。前啓淮陽府事慶㝡罷職事,停啓。答府曰,不允。遞差事,依啓。
祈禳祭所內摘奸。已上朝報
上在昌慶宮。停常參·經筵。
左議政南九萬十八度呈辭。入啓。傳曰,安心調理。
大殿,政院·玉堂問安。答曰,知道。勿爲問安。
藥房再啓曰,伏未審夜來,聖體調攝,若何?昨日劑入之藥,其已進御,而咳嗽之候,亦一樣否乎?臣等,不任憂慮,敢來問安。答曰,知道。咳嗽之候,與昨姑無加減矣。
黃海監司書目,延安府使李喜澤,面慢上司,厭避災邑之罪,令該曹稟處。臣之職名,亦命遞改,以重按道之體事,狀啓。傳曰,卿無所失。勿辭,從速職事,回諭。
傳曰,今觀黃海監司狀啓,延安府使李喜澤,欺瞞道臣,厭避棄官之狀,極爲可駭,所當別樣處置,而適足以中其圖遞之願,李喜澤,姑先從重推考,卽爲夙夜發送,俾無災邑田政虛疏之弊。
院前啓,請罪人金重夏嚴鞫處斷事。請依該院回啓,還收陳告奴婢決給壽進宮之命事。請茂長縣監李弘肇罷職。啓辭同前請平安新舊兵使,竝命拿問定罪事。入啓。答曰,不允。李弘肇,先罷後推。
府前啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。請保寧縣監申垕罷職不敍。新除授掌令兪命一,以試才御史,時在江華府,請斯速乘馹上來事,下諭。答曰,不允。申垕,先罷後推,兪命一,竣事後,自當上來,姑勿下諭。已上朝報
夜五更,月入太薇西垣內,土星,入太薇端門內。朝報
上在昌慶宮。停常參·經筵。
夜一更,流星出屢星下,入巽方天際,狀如拳,尾長二三尺許,色赤。
領議政金壽恒箚子。大槪,病苦廢仕,懇乞遞免,以便公私事。入啓。
藥房啓曰,伏未審夜來,聖體調攝,若何?咳嗽之候,姑無所減乎?臣等區區憂慮,敢來問安。答曰,知道。咳嗽之候,比昨差減矣。勿爲逐日問安。
弘文館啓曰,新除授校理李頤命,時在京畿楊州地,經筵入番事緊,請斯速乘馹上來事,下諭。傳曰,依啓。
政院啓曰,保寧縣監申垕,先罷後推事,命下矣。臺諫,方以罷職不敍論啓,傳旨不得捧入之意,敢啓。傳曰,知道。
答領議政金壽恒箚曰,省箚具悉卿懇。所患如此,予用慮念,未赴朝堂,有何所傷?卿其安心勿辭,從容善攝。仍傳曰,遣御醫看病。
院啓,請罪人金重夏嚴鞫處斷事。請依該院回啓,陳告奴婢決給壽進宮之命還收事。誣罔陳告人,令該曹科罪,以杜後弊事。平安新舊兵使,竝拿問定罪事。答曰,勿煩。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。入啓。答曰,勿煩。前啓保寧縣監申垕不敍事,停啓。已上朝報
上在昌慶宮。停常參·經筵。
京畿監司書目,富平呈,以司諫嚴緝辭職上疏上送事。啓遞差。
左議政南九萬十九度呈辭。入啓。傳曰,安心調理。
吏曹啓曰,臺諫有闕,政事,取稟。傳曰,當日爲之。
院啓,請罪人金重夏嚴鞫處斷事。請依該院回啓,還收陳告奴婢決給壽進宮之命事。誣罔陳告人,令該曹科治,以杜後弊事。平安新舊兵使,竝命拿問定罪事。答曰,勿煩。
府前啓,請罪人金重夏嚴鞫處斷事。請還收罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。入啓。答曰,勿煩。
右尹權說上疏。大槪,病重宜遞,兼暴前疏梗槪,且陳沿路見聞事。入啓。已上朝報
傳曰,本兵之長,陳疏引入,今旣一朔,文簿之委滯,戎務之曠廢,誠非細慮,而莫重習操及點閱·賞格等事,每令中軍代行,尤爲未安,兵判前後疏批,備悉予意,其在休戚與同之義,不宜一向恝視,明日露梁習陣時,出而進參事,卽爲分付。謄錄
上在昌慶宮。停常參·經筵。
夜四更,有霧氣。
答右尹權說疏曰,省疏具悉。連章進言之誠,予用嘉之,可以議處事,當令該曹處之,卿其勿辭,調理察職。
藥房啓曰,伏未審日間,聖體調攝,若何?咳嗽之候,漸有差效否乎?必須詳知卽今症候加減,然後可以議定繼進之藥,臣等憂慮未弛,敢來問安,竝此仰稟。答曰,知道。已上朝報
政院啓曰,今日禁衛營露梁習陣,大將進參事,昨已分付矣。卽者本營郞廳,以大將金萬重身病方劇,不得進參之意,來呈草記,故草記則還爲出給,而軍兵,聞已聚會操場,大將,旣承傳敎之後,不爲進參,其在戎臣,事體極爲未安,大將金萬重,卽爲牌招以送乎?敢稟。傳曰,依爲之。
政院啓辭,兵曹判書牌不進。傳曰,知道。莫重習操,不可停止,仍令中軍代行。謄錄郞廳李思觀校正。日記廳郞廳李重彬書。
上在昌慶宮。停常參·經筵。
夜一更,流星出河鐵星上,入南方天際,狀如拳,尾長三四尺許,色赤。
答奉朝賀宋時烈疏曰,省疏具悉卿懇。所進文元公文集,從容省覽之後,當付藝閣,竝與文正公文集,一體刊行,以表予意焉。噫,言念今日之世道,曷堪中夜之憂嘆?人心陷溺,義理晦塞,如洪受疇邪侫之徒,爲拯左袒,肆然投疏,誣辱先賢,罔有紀極,非特予心之痛惡而已,實斯文之罪人,世道之大變也。今觀伸辨之章,義理極其明暢,足以打破奸膽,而永有辭於後世矣,豈不快哉?至於權順長等事,亦莫非義理不明之致,益用慨歎,疏末陳懇之辭,予以爲太過也。且念當此變怪百出,時勢捏抗之日,非卿碩德重望,無以挽回世道,須體如渴之意,亟回遐心,幡然上來,以慰思想之懷。仍傳曰,遣史官傳諭。
下直,濟州牧使李尙。
藥房啓曰,秋序已盡,新朔又屆,伏未審感時哀慕之餘,聖體調攝,若何?臣等,不任憂慮,敢來問安。答曰,知道。日月流邁,秋序已盡,祥期只隔一朔,倍切哀慕罔極矣。
左議政南九萬二十度呈辭。入啓。傳曰,安心調理。
政院啓曰,傳曰,奉朝賀宋時烈上疏中,權順長等事,今有以無必死之義,爲言云者,未知其何謂也,政院考啓事,命下矣。臣等,雖未知其詳,而槪聞尹拯所抵史局別紙中,論及其先人事,以爲初無可死之義。又曰,當初權·金二公,亦與世南門故,與仙源同死,不然則亦無死之義云云。所謂仙源,卽故相臣金尙容之號,權卽權順長,金卽金益兼也。今此奉朝賀疏中所陳,似指此事而言矣,敢啓。傳曰,知道。
大王大妃殿·中殿,藥房問安。答曰,知道。
兵曹判書金萬重辭職上疏。入啓。答曰,省疏具悉。予意已竭,而卿辭至此,不亦太過乎?宜遵前旨,安心勿辭,從速行公。
政院啓曰,守令未署經,至於三人,而兩司之官,或呈辭受由,或在外,卽今在京行公之人,只有一員,前頭備員開坐,其勢未易,當此秋務正殷,覆審方急之日,各邑之曠官,殊甚可慮,似當有變通之道,敢此仰稟。傳曰,除署經發送。
政院啓曰,凡推考,捧傳旨之後,憲府無行公之員,過三十日未勘,則自本院啓稟,移送刑曹照勘事,頃因備局回啓,旣已定式矣。卽今憲府,無故行公之員,只有一人,備員開坐,其勢未易,而推考過三十日照勘者,多至七十餘張云。此則依新定式,爲先移送刑曹,使之照勘,何如?傳曰,允。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。入啓。答曰,勿煩。
院前啓,請依該院回啓,還收陳告奴婢決給壽進宮之命。誣罔陳告人,令該曹科罪,以杜後弊。請平安新舊兵使,竝命拿問定罪事。新啓,新除授司諫李墪,時在京畿廣州地,請斯速乘馹上來事。下諭。答曰,不允。下諭事,依啓。已上朝報
上在昌慶宮。停常參·經筵。
下直,交河縣監尹垿。
左承旨洪萬鍾上疏。大槪,臣之父母墳塋,在於忠原地,今將遷葬,乞賜遞免,俾得下去營葬,以伸人子至情事。入啓。答曰,省疏具悉。爾其勿辭往來。
以金夢臣爲假注書。
院啓,請罪人金重夏嚴鞫處斷事。請還收陳告奴婢決給壽進宮之命事。請平安新舊兵使,竝命拿問定罪事。入啓。答曰,勿煩。
府啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。入啓。答曰,勿煩。已上朝報
上在昌慶宮。停常參·經筵。
下直,積城縣監許憕。
大司諫申□□三度呈辭。入啓。遞差。
藥房啓曰,伏未審數日,聖體調攝,若何?咳嗽之候,益有差效否乎?臣等,區區憂慮,敢來問安。答曰,知道。幾盡差愈矣,勿爲問安。
左議政南九萬二十一度呈辭。入啓。傳曰,安心調理。
廣州留守書目,掌令趙宗著辭職上疏上送事。啓。遞差。
慶尙監司書目,靑松府使金洪慶,病重罷黜事。濟州牧使書目,判官尹世礎,罷黜事。
藥房口傳啓曰,永慕殿冬享大祭,只隔數日,聖體今雖差愈,尙在調攝之中,攝行事,分付,何如?答曰,將來大祭,只有二次,且所患,旣盡差愈,今此大祭,猶隔屢日,當爲更加調理親行矣。再啓曰,大祭只隔三日,上候,雖盡平復之後,不無復發之慮,況今未盡快復,冒夜勞動,必有添傷之患,情理雖甚觖然,前頭亦有屢次朔望祭,姑待聖候快復,親自行禮似當,故敢此更稟。答曰,所患,幾盡平復,故欲爲親行矣。今啓如此,當令攝行矣。
吏曹啓曰,臺諫有闕,政事,取稟。傳曰,當日爲之。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。答曰,勿煩。
政院啓曰,當日爲政事命下,而參判李選時未肅拜,參議李畬,受由下鄕,判書李敏敍,方欲詣闕之際,猝得寒戰之症,不能鎭定,決無强起入來之勢云。參判李選,卽爲牌招肅拜,使之開政,何如?傳曰,允。
左尹金錫翼上疏。大槪,回啓公事粘付之處,有不踏印之失,且有宿病之沈重,亟遞臣職,仍治臣罪事。入啓。
政院啓曰,吏曹參判李選牌招事,命下矣。卽者李選,承牌來到闕門外,以情勢難安,疾病且苦,陳疏退去,元疏則還爲出給,而日勢已暮,政事,何以爲之?敢稟。已上朝報
政院啓曰,祿都目政事,前期陞降,例也。而冬三朔祿科,因兵曹判書金萬重不爲行公,尙未爲之,在前如此之時,則或有以次官代行,今亦依此爲之,何如?敢稟。傳曰,知道。已上謄錄
上在昌慶宮。停常參·經筵。
答政院啓辭曰,引嫌之事,元非大段,明朝,更爲牌招開政。
答左尹金錫翼疏曰,省疏具悉。此非卿之所失,安意勿辭,調理察職。仍傳曰,遣御醫看病。
公洪道幼學李時克等上疏。大槪,爲前掌令洪受疇,以不近之說,誣辱先正臣文成公李珥,僞引文元公金長生而證實之,上及程·張·朱三亞聖而醜詆之,非聖賢者,當服無法之律,而尙未施絲毫之罰,故齊聲陳章,瀝血請罪事。入啓。答曰,省疏具悉。爾等爲先賢竭力伸辨之誠,予甚嘉尙焉。
吏曹參判李選牌不進。傳曰,知道。吏曹判書所患,想已差歇,卽爲牌招開政。
吏曹參判李選辭職上疏。入啓。答曰,省疏具悉。卿辭如此,本職,當許遞焉。
同副承旨李綸上疏。大槪,臣才不逮人,罪大尸職,而迨此身魂之未離,歸見父母墳土,感激恩私,涕淚自迸。第伏念喉司劇任,事重務緊,一刻帶行,分義不敢。伏乞聖慈,亟遞職名,以便公私事。入啓。踏啓字。
副修撰金構上疏。大槪,賤疾苦劇,無望供仕,乞賜遞免,以幸公私,略附所懷,冀蒙財察事。入啓。答曰,省疏具悉。所陳之事,予用嘉之,可不體念焉?爾其勿辭,調理察職。
府前啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。新啓,掌令韓范齊,以黃腸木敬差官,時在江襄道,請斯速乘馹上來事,下諭。答曰,不允。韓范齊,竣事後,自當上來,姑勿下諭。
京畿監司書目,楊州呈,以副校理李頤命辭職上疏上送事。啓。答曰,省疏具悉。爾其勿辭,從速上來察職。已上朝報
夜三更,流星出天苑星上,入南方天際,狀如鉢,尾長四五尺許,色赤,光照地,有聲。
吏批,以朴東胄〈爲〉瓦署別提,任元耉爲濟州牧使,李衡祥爲戶曹佐郞,朴世采爲吏曹參判,洪處宇爲歙谷縣令,宋儒龍爲禮曹佐郞,李䎘爲大司憲,閔聖濬爲光陽縣監,安垕爲三陟府使,權彭老爲監察,朴泰遜爲戶曹參議,柳宬爲繕工假監役,李世茂爲靑松府使,宋昌爲承旨,金錫達〈爲〉司贍主簿。
上在昌慶宮。停常參·經筵。
左議政南九萬二十二度呈辭。入啓。傳曰,安心調理。
右承旨洪萬鍾上疏。大槪,臣伏蒙恩暇,今方下去營葬,而所叨喉舌之職,決不可虛帶往返,以速瘝曠之誅。伏乞亟賜遞免,以便公私事。入啓。遞差。
京畿監司書目,衿川呈,以副提學崔錫鼎病重上去不得事。啓遞差。
廣州留守書目,司諫李弘迪辭職上疏上送事。啓。答曰,省疏具悉。爾其勿辭,調理上來察職。
吏曹啓曰,來初七日,祿都目政事爲之之意,敢啓。傳曰,知道。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。入啓。答曰,毋庸堅執。
吏曹啓曰,承旨有闕,政事,取稟。
傳曰,政事,過齋戒後,爲之。已上朝報
上在昌慶宮。停常參·經筵。
永慕殿參奉,以入番宗室意啓曰,今此本殿冬享大祭,祭用生獐,當自江原道來納,而今日日勢已晩,尙無形影。莫重祭享,生事可慮,萬不獲已,依前令京畿監營,使之急急進排,以爲熟設之地,當該封進官從重推考,以懲日後怠慢不謹之習,何如?傳曰,依啓。事甚驚駭,封進官拿推。
拿推現告,寧越郡守趙爾翰。
傳曰,史官二員待命,騎馬六匹立之,大祭所內摘奸。
正言金盛迪啓曰,如臣無狀,濫叨匪據,絲毫靡補,瀆擾是事,居常愧忸,若隕淵谷,加以重病之餘,元氣大虛,小觸風寒,輒復作痛,近緣感冒,賤疾添劇,擁衾叫苦,無望供職,尋單請急,已有日矣。喉司不諒,一切退却,方此悶蹙,罔知攸措,乃者,得見李時克等疏本,則譏斥言官,頗亦有之,身居臺席,罪非於人,決不可一刻苟冒,請命遞斥臣職。答曰,勿辭,退待物論。已上朝報
上在昌慶宮。停常參·經筵。
下直,保寧縣監李琨。
藥房啓曰,伏未審近日,聖體調攝,若何?咳嗽之候,已盡快復否乎?臣等,憂慮未已,敢來問安。答曰,知道。咳嗽,今已差愈矣。
左議政南九萬二十三度呈辭。入啓。傳曰,安心調理。
執義李宏啓曰,昨者正言金盛迪,以見斥於湖儒,引避退待,處置,歸於本府,而臣於此,不敢晏然者,洪受疇投疏之後,臣亦嘗忝居言地,而當論不論,以至于今,人之非斥,烏得免乎?臣方且自訟之不暇,何敢處置諫臣乎?請命遞斥臣職。答曰,勿辭,退待物論。
掌令兪命一啓曰,卽者同僚,以不敢處置諫臣,引避退待,臣於此,亦有所不安於心者。臣曾以駁遞洪受疇事,得罪時議,重被彈章,厥後雖復一忝言地,而顚沛之餘,不敢冒出,終至於辭遞而後已矣。今者湖儒之侵斥,乃至於此,臣何敢以未曾供職,自謂無嫌,而晏然處置乎?請命遞斥臣職。答曰,勿辭,仍爲處置。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。新啓,竝引嫌而退,儒疏侵斥,旣非大段,不可以此,輕遞言官。請正言金盛迪·執義李宏,竝命出仕。新除授大司諫宋奎濂,時在公洪道懷德地,請斯速乘馹上來事。下諭。答曰,不允。處置·下諭事。依啓。
同副承旨成虎徵上疏。大槪,如臣謭劣,固不當忝竊承宣之職,而曾叨是任,不得不黽勉行公,譏斥之來,實所難免,追思到今,愧恧深切,不意新命,遽及於已試見敗之身,以臣情迹,決難抗顔復入於喉舌重地,召牌之下,竟未祗赴。伏乞聖慈,亟遞臣職,仍治臣逋慢之罪事。入啓。
京畿監司書目,都事趙儀徵,病重罷黜事。以上朝報
吏批,以金昌集爲京畿都事,朴元度爲判決事,申汝沆爲監察,吳錫海爲氷庫別檢,李弘迪爲濟用正,金益昌爲軍資正,李萬齡爲典籍,方震說爲雲峰縣監,金弘楨爲注書,成虎徵爲承旨,韓世弼爲谷山府使,李基爲引儀。
上在昌慶宮。停常參·經筵。
夜一更,月暈,廻火星,自乾方至艮方,地震。二更三更,月暈,廻火星,有霧氣。
答同副承旨成虎徵疏曰,省疏具悉。爾其勿辭,從速察職。
下直,大同察訪朴奎世。
去夜,政院啓曰,軍號啓下之後,卽呈省記,乃是規例也。今日兵曹省記,過時不呈,故累度催促,則下吏來言,入直堂上,移拜承旨之後,參判·參議,互相推諉,不爲入來,省記未能成貼云。宿衛重地,不可暫曠,而闕門已閉,兵曹堂上,終不替直,事甚可駭,當該兵曹堂上推考,卽爲牌招入直,何如?傳曰,午後政罷,而互相推諉,尙不入來,此無非紀綱解弛之致,事甚可駭,兵曹參判·參議,竝先罷後推。又啓曰,兵曹參判·參議,先罷後推事,命下矣。兵曹堂上,無他入直之人,判書金萬重,牌招入直乎?在前如此之時,則或以入直衛將,假參知差出,代直云。何以爲之?敢稟。傳曰,以入直衛將,假參知差出,姑爲代直,參判·參議罷職之代,明朝,口傳差出,牌招入直。
公洪監司書目,持平姜鋧辭職上疏上送事。啓。遞差。
院前啓,請罪人金重夏嚴鞫處斷事。請還收陳告奴婢決給壽進宮之命事。入啓。前啓,平安新舊兵使拿問事,停啓。
傳曰,兵曹參判·參議,口傳差出事,昨已分付,本曹參知,一體口傳差出事,分付。
答院曰,勿煩。
吏曹啓曰,臺諫有闕,政事,取稟。傳曰,當日爲之。
傳曰,史官二員待命,騎馬六匹立之。
府啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。新啓,前掌令洪受疇,本以負累之人,敢生媒榮之計,乃者投呈一疏,而拈出故相臣張維漫錄中語,游辭抑揚,恣意牽合,乃敢誣及於文成公臣李珥,至引文元公臣金長生,以爲證實之地,其用意之叵測,遣辭之無倫甚矣。張維之所著記,蓋嘗因一時浪傳之說,只爲爲先正辨明之意,而受疇,乃敢撤去上下文字,變幻辭說,敢爲脅持一世之計,乃以金長生,謂之未嘗經意持難,而有若眞有是事者然,其言之悖妄,何至於此?設令受疇本意,不在於誣辱,而其放肆無嚴,貽辱斯文之罪,抑有甚於一種醜正之徒矣。此而不懲,則不但邪說者,無所顧忌,其爲世道之憂,爲如何哉?殿下旣已洞燭其情狀,而尙無懲惡之典,人心拂鬱,公議愈激,請前掌令洪受疇削奪官爵,門外黜送。答曰,洪受疇誣辱先賢之罪,實關世道之大變,則身居言議之地者,意謂有執法之論,姑此遲待,而人心陷溺,義理晦塞,無一人慷慨論事者,尋常痛恨矣。近日方外多士,竭誠封章,非止一再,公議之憤鬱,於此可見,而況大老之疏,尤極明正痛快,其在懲惡之道,合施迸裔之典,故才已搆草繕寫之際,得見爾等之論,甚嘉一脈公道之不泯,而但念曩日朴性義等,以醜詆先賢之罪,至於遠逐,則今此受疇疏中,落髮等說,實是一邊人之所未嘗發者乎?此而若不嚴治,將無以息邪說而定是非,削黜之請,未免罪重而律輕也。洪受疇,極邊遠竄,金重夏等事,不允。
掌令兪命一啓曰,臣伏承聖批,縷縷辭旨,明白痛快,有足以破肝膽而扶世道,臣不勝欽仰感歎之至。臣之以削黜擬律者,非以受疇,有一毫可恕之端,臣之愚意,不無乖激之慮,姑請末減之罰矣。今者投畀之典,出於特敎,臣之擬律乖當之失,著矣。何敢仍冒於臺席乎?請命遞斥臣職。答曰,勿辭,退待物論。
吏曹口傳政事,兵曹參判任相元,參議兪櫶,參知崔錫鼎。以上朝報
吏批,以任元耉爲寧海府使,鄭重昌爲歸厚別提,李允修爲兵曹正郞,李后沆爲持平,李選爲禮曹參判。
上在昌慶宮。停常參·經筵。
自昧爽至巳時,有霧氣。
左議政南九萬二十四度呈辭。入啓。傳曰,安心調理。
注書金弘楨辭職上疏。入啓。答曰,省疏具悉。爾其勿辭察職。
執義李宏啓曰,臣於昨日,與同僚相議,略論洪受疇罪狀矣。伏蒙聖批,辭旨縷縷,極其嚴明,臣欽仰感歎,繼之以惶隕之至,受疇之放肆無嚴,辱及斯文之罪,合有其律,而臣持論疲軟,只請薄罰,今者殿下,特加痛斥,特施迸裔之典,此豈非闢邪說扶世道之盛意也哉?臣,身居言議之地,旣不能早卽論啓,及其擬律之際,又有此乖當之失,臣之不職,於斯著矣,何敢仍冒於臺席?請命遞斥臣職。答曰,勿辭,退待物論。
政院啓曰,今十一日,專經文臣殿講事,命下矣。殿講處所,當設於明政殿,而與永慕殿偏近,恐有喧聒之弊,依前日儒生殿講例,移設於仁政殿事,分付,何如?傳曰,允。
正言金盛迪啓曰,臣伏見昨者憲府之批,有洪受疇有極邊遠竄之命,而至以人心陷溺,義理晦塞,無一人慷慨論事者,尋常痛恨爲敎。未嘗請罪之失,臣實有之,嚴旨之下,不敢晏然,而至於憲臣之處置,尤有所不敢可否者,以此以彼,決不可仍冒臺席,請命遞斥臣職。答曰,勿辭,退待物論。
藥房啓曰,卽伏聞自上,自去夜,有感冒之候,寢睡不寧,且有嘔氣,朝來又爲泄瀉,伏不勝驚慮之至。臣等,卽與諸醫入侍診察後,議藥宜當,敢來問安,竝此仰稟。答曰,知道。問于入侍醫官,議藥。再啓曰,卽與入侍醫官及諸醫等相議,則皆以爲自上,自昨夕,有惡寒之候,夜來嘔氣兼發,又有泄瀉之候,此是外感之致,倉廩散,加乾葛·荊芥·黃芩各一錢,連進三貼,以爲和解之地,宜當云。此藥,卽爲劑入之意,敢啓。答曰,知道。
大殿,政院·玉堂問安。答曰,知道。
備忘記,昨日臺批中,洪受疇,旣曰極邊遠竄,則該曹,何敢以十日程之康津縣,定爲配所乎?殊甚可駭,禁府堂上·郞廳,竝從重推考,當日內押送。
禁府,洪受疇康津縣極邊遠竄配所單子,以慶興府極邊遠竄事,改付標。
同副承旨成虎徵,牌不進,推考傳旨,下禁府。
校理申曅上疏。大槪,賤疾危苦,旣無供職之望,且兩司諸臣之避,有不敢晏然可否者,亟賜遞斥,仍治臣罪事。及副校理申啓華上疏。大槪,臣於兩司之避,有不敢晏然處置者,乞遞職名事。及副修撰金構上疏。大槪,臣於兩司之避,有不敢晏然處置者,乞賜遞免事。入啓。答曰,省疏具悉。爾其勿辭察職。已上朝報
上在昌慶宮。停常參·經筵。
下直,甲山府使黃震瑞。
藥房啓曰,伏未審夜來,聖體調攝,若何,湯劑進御之後,其得和解,而嘔氣及泄候,亦復何如?臣等,終宵憂慮,敢來問安。答曰,知道。症候,已言于醫官矣。
備邊司啓曰,兵曹判書金萬重,令廟堂,稟〈處〉事,命下矣。兵曹判書本職除授,已至三朔,別無難安之嫌,必辭之義,而陵幸時,陪從往返之後,旋卽引見,連章固辭,累違召命,無意行公,本兵事務積滯,禁軍都試之過時,極爲可慮,不可不趁速變通,金萬重改差,何如?傳曰,允。
吏曹啓曰,兵曹判書有闕,政事,取稟。傳曰,當日爲之。
備邊司啓曰,慶尙監司狀啓,右兵使睦存善身病危重之狀,人多傳說,邊閫重任,不可暫曠,改差,其代,令該曹卽爲差出,催促發送,何如?啓依允。
修撰徐宗泰上疏。大槪,臣於兩司之避,有不敢處置者,令遞職名,以便公私事。入啓。答曰,省疏具悉。爾其勿辭察職。
大司憲李䎘啓曰,臣以無似,猥蒙洪造,旬月之內,再叨恩除,臣誠惶感,卽當出肅,而適緣臣在銓時,累度推緘,今始照入,方此縮伏私次,恭俟勘斷矣。竊伏聞昨因本府之啓,有洪受疇遠竄之命,至以人心陷溺,無一人慷慨論事爲敎,臣於此,不勝悚恧之至。當初受疇疏語,雖極悖妄,聖明,旣已洞燭其情狀,明辨是非,亦足以破一世之惑,何必論罪而後,方可盡扶抑之道耶?況今朝議橫潰,世道大壞,凡於此等事,不有觸激,則輒生疑忌,互相傾軋,終不免爲揚波助瀾之歸,故臣之屢叨本職,曾無一言而退者,蓋未必不由於此,而循默之失,自知難免。今者聖敎嚴切,責勵備至,兩司諸臣,亦以此相繼引避,則臣之不敢仍冒之勢,更加一節,其何可晏然於臺席乎?請命遞斥臣職。答曰,勿辭,退待物論。
大殿,政院·玉堂問安。答曰,知道。藥房再啓曰,伏聞入侍醫官等之言,則自上症候,夜來取汗頗洽,已得解表之效而嘔氣,猶未及鎭定,此是熱候未盡祛之致,諸醫等,皆以爲小柴胡湯,加山桅仁·竹茹各一錢,黃連七分,連進三貼宜當云。此藥,卽爲劑入之意,敢啓。傳曰,知道。
政院啓曰,明日專經文臣殿講時,命官,何大臣進去乎?敢稟。傳曰,右相進去。已上朝報
吏批,以李翔爲大司憲,徐敬祖爲司宰直長,金演爲司錄,曺殿周爲廣州經歷,崔奎瑞爲楊口縣監,權恒爲兵曹正郞,徐文裕爲兵曹佐郞,李世龜爲景陽察訪,李元命爲軍器主簿。
上在昌慶宮。停常參·經筵。
以備局啓目,濟州判官尹世礎仍任事,承傳。
大殿,政院·玉堂問安。答曰,知道。
藥房啓曰,伏未審夜來,聖體調攝,若何,寢睡之節,抑何如,而嘔氣則亦有所減乎?臣等,不任憂慮,敢來問安。
左議政南九萬二十五度呈辭。入啓。傳曰,安心調理。
以宋相琦爲假注書。
以任翊元爲假注書。
答藥房曰,知道。寢睡,與昨一樣,嘔氣,猶未快愈矣。
備忘記,同副承旨成虎徵,每稱情勢不安,屢違召命,無意行公,其在事體,極爲未安,姑先遞差。
吏曹啓曰,承旨有闕,政事,取稟。傳曰,當日爲之。
政院啓曰,兩司引避,處置歸於玉堂,而玉堂諸臣,又皆引嫌陳疏,臺諫退待,已過累日,尙未處置,揆以事體,殊甚未安。今則玉堂疏〈批〉已下,少無嫌礙之端,使之趁卽處置,何如?傳曰,允。
備忘記,殿講居首校書博士魚瑞龍,半熟馬一匹賜給。
玉堂箚子。大槪,請掌令兪命一,執義李宏,正言金盛迪出仕事。入啓。答曰,依啓。已上朝報
吏批,以李䎘爲軍器提調,洪萬運爲刑曹正郞,柳譚厚爲承旨。
上在昌慶宮。停常參·經筵。
自辰時至申時,日暈。夜三更,流星出東井星上,入屢星下,狀如拳,尾長三四尺許,色蒼赤。
兵曹判書李䎘上疏。大槪,西銓新命,遽及於已試不效之身,決不可冒昧承當,敢瀝血懇,冀蒙恩遞事。入啓。
藥房啓曰,寒雨終宵,日氣陰濕,伏未審聖體調攝,若何,寢睡,其復安寧,而嘔氣,亦有差勝之效乎?臣等,區區憂慮,敢來問安。
政院啓曰,來十五日儒生殿講日次,取稟。傳曰,爲之。
京畿監司書目,楊州呈,以副校理李頤命辭職上送事。啓。遞差。
禮曹啓曰,明聖王后祔太廟之禮,只隔三朔,祔廟都監堂上·郞廳,令該曹差出,以爲設局擧行之地,何如?傳曰,允。
答藥房曰,知道。夜來適有咳嗽之候,寢睡之安穩,雖不如昨,而嘔氣則頗得鎭定矣。
大殿,政院·玉堂問安。答曰,知道。勿爲問安。
答兵曹判書李䎘疏曰,省疏具悉。卿其安心勿辭,從速行公。
正言金盛迪,執義李宏,掌令兪命一就職。
傳曰,宋奉朝賀所患非輕云。予用慮念,卽令御醫,持藥物,馳往看病。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。新除授大司憲李翔,時在公洪道全義地,持平李后沆,時在忠原地,請竝斯速乘馹上來事,下諭。答曰,不允。下諭事,依啓。
院啓,請罪人金重夏嚴鞫處斷事。請還收陳告奴婢決給壽進宮之命事。誣罔陳告人,令該曹科罪,以杜後弊事。新啓,御營哨官丁炫,長水察訪丁煌等,本是微賤之人,乃孽之孽也。其嫡母孫氏之死已久,而以其嫡母之見薄於其父,視若非母,晏然在職,不自奔喪,其得罪人倫,大矣。不可以地微而置之,請命拿問定罪。守令之下直於言官,當初創法,蓋亦有意,觀其擧止,察其言語,不能無知其爲人之道,而一自中廢之後,爲臺官者,絶不得見守令之面,雖有庸愚板蕩,一見可知其決難臨民者,亦漠然不知,任其冒赴,到任未久,旋卽敗歸,送迎之間,徒貽民弊者,多矣。從今以後,新除守令,依前下直於言官事,請命定式施行。答曰,不允。拿問事,依啓。已上朝報
上在昌慶宮。停常參·經筵。
藥房啓曰,伏未審夜來,聖體調攝,若何,咳嗽之候加減,何如?劑入小柴胡湯,連日進御,則當盡於昨日,必知卽今症候然後,可以議定繼進之藥。臣等,倍切憂慮,敢來問安,竝此仰稟。答曰,知道。咳喇之候,夜來姑不發作矣。
政院啓曰,上候未寧,尙未快復,今此望祭,以攝行磨鍊事,分付該曹,何如?傳曰,允。
左議政南九萬二十六度呈辭。入啓。傳曰,安心調理。
藥房再啓曰,卽伏聞入侍醫官等所傳之言,自上症候,嘔氣則旣已鎭定,咳嗽,亦無大段發作之患,而水刺厭進,小便赤澁,此是餘熱尙在下焦之致,諸醫等以爲,小柴胡湯,前加入中,去竹葉,加生地黃·木通各一錢,連進三貼宜當云。此藥,卽爲劑入之意,敢啓。答曰,知道。
傳曰,今聞戶判所患非輕云。令內醫連日看病。
政院啓曰,新除授同副承旨柳譚厚,時在京畿利川地,斯速乘馹上來事,下諭。傳曰,允。
正言金盛迪啓曰,昨者,臣以新除守令下直言官事,有所論列矣。物議皆以爲,閫帥重於守令,而只言守令,不論閫帥者,殊甚疏漏云。疏漏之責,臣固難免,不可晏然仍冒,請命遞斥臣職。答曰,勿辭。
領議政金壽恒箚子。大槪,敢陳危懇,仰備財察事。入啓。答曰,省箚具悉卿懇。箚辭得宜,依此施行焉。
傳曰,政官牌招,卽爲開政。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。入啓。答曰,勿煩。
院前啓,請罪人金重夏嚴鞫處斷事。請陳告奴婢決給壽進宮之命事。閫帥·守令之下直言官,其所創法,實非偶然,卽古者身言書判之遺意也。觀其容止,察其言語,亦不無知其爲人之道,而一自此法之中廢,爲言官者,絶不得見閫帥·守令之面,雖有庸愚板蕩,一見可知其決難勘任者,漠然不知,任其冒赴,到任未久,旋卽敗歸,徒貽迎送之弊者,固已多矣。而或誤聞其不似,橫加彈論者,亦有之,其在事體,不可不使言官見而知之,閫帥·守令之新除者,竝依前下直言官事,請定式施行。答曰,勿煩。
備忘記,卿乃不當深嫌之嫌,呈單引入,今已三朔,實是意慮之所不到,況今客使當前,廟堂多事,此時職在大臣之位,豈可曰在家不知,而一向恝視乎?須體此意,亟斷來章,卽出論道事,遣史官傳諭于左相。已上朝報
吏批,以朴世雄爲刑曹佐郞,尹㙊爲長水察訪,李四翼爲端川郡守,李鳳朝爲引儀,李萬齡爲監察。
上在昌慶宮。停常參·經筵。
藥房啓曰,伏未審夜來,聖體調攝,若何,寢睡及水刺,亦復何如?臣等不任憂慮,敢來問安。答曰,知道。寢睡安穩,而水刺,猶未如常矣。
政院啓曰,明日儒生殿講時,命官,何大臣進去乎?敢稟。傳曰,領相進去。
檢閱李廷謙書啓,臣敬奉聖旨,往諭于左議政南九萬,則以爲臣之迷劣,當此艱虞之日,尤宜引退,臣之辱國,當有嘖言之時,尤宜自度,而此則猶涉於自謙之辭矣。頃日謝恩使之被論也,臣聞諸輿論,或云當先劾臣,或云大臣論劾,擧措頗重,使之自處爲宜。此等說話,傳播搢紳,有耳之人,孰不聞之?輿論所在,卽同白簡,臣實未聞位居大臣者,耐彈行公,而能爲國事也。臣雖至愚,亦有心腸,當此聖候違豫,國家有事之際,虛引薄嫌,欲圖私便,豈是念慮之所敢萌,分義之所敢出哉?今此別諭,出於意外,辭旨懃懇,不勝感泣,而臣之所遭,實無抗顔更出,重辱朝廷之理,異數荐加,罪戾益增,惶隕煎迫,罔知所云云矣。敢啓。傳曰,觀此書啓,尤不覺愕然也。今日之事,於卿,小無一毫難安之端,而況臺論已停,則其所云云,不過末俗囂訛之說,何足掛諸牙頰?而當此時勢艱虞,廊廟多事之日,不諒前後之至意,乃以不當引嫌,一向撝謙,必欲釋負而後已,此無非平日情志未孚之致,病裡鬱鬱,又添一病,實不知所以爲諭,亟體如渴之意,安心勿辭,速出論道,共濟國事事,更往傳諭。
傳曰,藥房都提調,與領議政,引見。引見時,以領議政所啓,三水郡守李觀國拿推,其代,武弁中,極擇口傳差出,明日內,給馬發送事,定奪。都承旨李師命,以備局有司堂上,本職遞差事,下敎,兩界按覈使下去時,印信給送事,定奪。
今日藥房入侍時,持平閔鎭周,正言李徵明,姑爲遞差事,榻前定奪。
左議政南九萬箚子。大槪,敢冒鈇銊,悉陳危懇,冀蒙憫察,亟許遞免事。入啓。
檢閱李廷謙書啓,臣更奉聖旨,往諭于左議政南九萬,則以爲昨承恩諭,驚惶震越,敢陳區區情實,冀蒙天鑑之俯燭,而繼降諭旨,辭意益切。臣於此,不敢復有所云云。以煩復命之牘,續當投進短箚,以暴迷感之悃云矣,敢啓。傳曰,知道。
吏曹口傳政事,以李玄成爲三水郡守。吏曹啓曰,承旨及臺諫有闕,政事,取稟。已上朝報
藥房都提調及領議政引見時,上曰,連歲凶歉之餘,今年京畿農事,亦難免飢荒,而今此永安尉·東陽尉遷狀時,所定役夫甚多,民弊誠爲可慮,故昨以所運石物,待秋運給之意,分付矣。永安尉葬事,則貞明公主合葬云。合葬時,墳上所用食物,則不可不趁卽運給矣。都承旨李師命曰,遷葬時役夫及石物輸運之弊,誠如聖敎,然則今以成墳時所用沙臺石運給之意,分付乎?上曰,成墳時所用沙臺石,運給,可也。領議政金壽恒所啓,今年長湍·豐德等邑,被災最甚,而厚陵·順陵改莎草,恭陵丁字閣重建之役,及宮家禮葬·遷葬之事,一時畓至,故其近邑居民,尙未秋收云,民事誠爲可慮。自上,亦已下念此弊,而槪近來風水之說大行,若有形勢之家,則輒營移葬,非止一再,此實畿民難支之弊也。此後則雖禮葬之喪,遷葬時則凡事似當有參酌之道矣。藥房都提調金壽興曰,今此諸陵之役及禮葬之事,非特長湍·豐德民役,如直路三站,亦無同異,其民役之難堪,誠可矜惻,今年收米,特爲量減斗數,以示軫恤之意,則庶可爲一分之惠矣。上曰,遷葬之紛擾,未有甚於近日,此後則遷葬時凡事,當爲參酌,而三站及豐德民役之難支,予亦念及,將欲特施軫恤之擧矣。大臣之言如此,三站及豐德收米,使之量減事,令廟堂議處,可也。李師命所啓,臣待罪於賑恤廳,考見文書,則相臣引陪,各減一人之事,槪當初李端夏所達之意,欲先自大臣,有所減損,以示變常之意云云。其意固好,而第念國體所關,則不可不顧,而臣頃於路次,逢着大臣,只有引陪一人之故,未卽辨知,幾至犯馬,且聞諸臣之言,則亦多有如此之時,其所減除之數摠,不過十人,所減者甚小,而所損者甚重,更爲復舊,何如?上曰,李端夏所達,意果有在,而事體亦不可不顧,復舊,可也。已上朝報
藥房引見時,領議政金壽恒所啓,似聞仁遮外萬戶許植原情措語,則擧皆推諉於三水郡守李觀國云。雖未知其實狀之如何,李觀國,以當推問,而且聞三水郡今年六月間,以獵鹿事,越送砲手於彼邊,一朔始還云。其砲手,則旣令本道捉囚,而李觀國,亦不可置而不問,急急拿來,其代,今日內口傳擇差,催促下送,何如?上曰,依爲之。已上謄錄
吏批,以趙仲耘爲繕工假監役,朴世雄爲司贍主簿。
上在昌慶宮。停常參·經筵。
去夜,傳曰,政事,明日爲之。
答左議政南九萬箚曰,省箚具悉卿懇。屢悉予意,而卿辭至此,辭竭意窮,無以爲喩。卿雖日呈十章,決不可允許,亟遵前旨,安心勿辭,速出論道,以副至望。仍傳曰,遣史官傳諭,仍與偕來,
藥房啓曰,伏未審夜來,聖體調攝,若何,昨日引接移時,得無有所傷乎?水刺之進,咳嗽之候,亦復何如?臣等,不任憂慮,敢來問安。
答藥房曰,知道。水刺,如昨一樣,咳嗽,姑無加減矣。
政院啓曰,三水郡守,口傳差出,一兩日內發送事,命下矣。新除授李玄成,今已肅謝,而時未署經,兩司坐起未易,何以爲之?敢稟。傳曰,除署經發送。
下直,三水郡守李玄成。
京畿監司書目,楊州呈,以吏曹參判朴世采辭職上疏上送事。
假注書李震休書啓,臣卽奉聖批,來諭于左議政南九萬,則以爲不敢冒出之狀,已悉陳暴矣。聖敎嚴截,惶恐震慄,不敢更有所云。而狗馬之疾,方此危劇,貼身床席,委頓奄奄,終不得承命,瞻望涕泣,只竢嚴誅之加云。以臣所見,病勢方甚苦劇,實難强迫,而旣承偕來之敎,故姑爲留在,敢此稟啓。傳曰,卿之請告調息,今已三朔,雖有一時之微恙,想不至大段,況大臣之久居郊外,袖手恝視,尤非平日所期望也。病裡思想,不啻飢渴食飮而已,須體予意,安心入來,毋孤企望事,更爲傳諭,仍與偕來。
答吏曹參判朴世采疏曰,省疏具悉。天曹佐貳,不可久曠,卿其安心勿辭,從速上來察職。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。入啓。
院前啓,請罪人金重夏嚴鞫處斷事。請依該院回啓,還收陳告奴婢決給壽進宮之命。誣罔陳告之人,令該曹科罪,以杜後弊事。閫帥·守令之下直言官事,請定式施行。
備忘記,殿講儒生進士鄭堯天·南相夏,生員尹佑甲,幼學曺夏榮,各給二分,幼學成必泰,進士李夏蕃,幼學李邦佐,各紙四卷·筆四柄·墨三笏,賜給。
政院啓曰,左承旨宋昌同姓五寸幼學秀元身死,服制已行四日,出仕,何如?傳曰,允。
傳曰,今此恭陵丁字閣重建廳,堂上以下,考例書啓。
咸鏡道幼學金鼎昌等上疏。大槪,鍾城涪溪,有文獻公鄭汝昌等諸賢書院,乞賜恩額,以慰一方多士之望事。入啓。答曰,省疏具悉。疏辭,令該曹稟〈處〉焉。
咸鏡監司書目,臣病勢危重,萬無察任之路,乞遞事上疏上送事。
假注書李震休書啓,臣伏承聖旨,更爲傳諭,則以爲病勢方劇,末由起動,而一日之內,嚴命再降,情竭勢蹙,無辭可對,伏地涕泣,心腸焚灼,恭竢鈇銊之加云。病勢危劇,臣所目見,而偕來之敎,不啻丁寧,故仍留待命矣,敢啓。傳曰,病勢如此,則誠難强迫,竢病小間,卽出行公之意,更爲傳諭後,入來。已上朝報
吏批,以曺武勛爲典籍,徐文裕爲持平,任以道爲寧越郡守,安世徵爲正言,李泰東爲康津□□,金萬埈爲司贍主簿,趙裕錫爲中部主簿,任相元爲承旨,李玄成爲三水郡守。
上在昌慶宮。停常參·經筵。
答咸鏡監司李秀彦疏曰,省疏具悉。卿其勿辭,調理察職。
領議政金壽恒箚子。大槪,臣之癃病,決難添管他務,祔廟都監都提調之任,亟許遞改,以便公私事。入啓。
左議政南九萬二十七度呈辭。入啓。傳曰,安心調理。
傳曰,遣御醫看病。
備忘記,恭陵丁字閣重建廳堂上工曹參議尹以道,半熟馬一匹,禮曹參議申琓,兒馬一匹,兵曹參議兪檜,上絃弓一張賜給,監造官,假監役金夏錫,參奉兼監役尹譚,竝陞敍,奏時官及員役工匠以下,令該曹米布分等磨鍊題給。
藥房啓曰,伏未審夜來,聖體調攝,若何,咳嗽之候,加減,何如,而寢睡·水刺,與昨一樣乎?追後劑入小柴胡湯,以日計之,則當盡於昨日,必須詳知卽今症候然後,可以議定繼進之藥矣。臣等,區區憂慮,敢來問安,竝此仰稟。答曰,知道。咳嗽,與昨一樣,寢睡安穩,水刺,猶未如常矣。
答領議政金壽恒箚曰,省箚具悉卿懇。今此提調之任,本非劇務,卿其安心勿辭焉。
藥房再啓曰,自上症候,幾盡平復,而水刺,尙且厭進,咳嗽之候,亦無所減,此是餘熱,猶未盡祛之致,與諸醫等相議,則皆以爲淸嗽寧肺湯,加柴胡一錢,片芩酒炒·山桅仁·地骨皮各七分,連進五貼宜當云。此藥劑入之意,敢啓。傳曰,知道。
京畿監司書目,驪州呈,以吏曹參議李畬辭職上疏上送事。啓。踏啓字。
廣州留守書目,司諫李墪辭職上疏上送事。啓。踏啓字。
黃海監司書目,臣賤疾益苦,情事益急,冒伸血懇。乞蒙恩遞事上疏上送事。
京畿監司書目,利川呈,以同副承旨柳譚厚病重,上去不得事。遞差。
以李泰煥爲假注書。
吏曹啓曰,臺諫有闕,政事,取稟。傳曰,明日爲之。
院啓,請罪人金重夏嚴鞫處斷事。請還收陳告奴婢決給壽進宮之命事。閫帥·守令之新除者,竝依前下直臺官,請定式施行事。入啓。答曰,勿煩。
府啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。請前大司諫沈梓罷職事。新啓,沿江邊倅,爲任甚重,至於今日,尤不可不十分愼擇,而新除授三水郡守李玄成,爲人麤率,行已猖披,決不合於是任,請三水郡守李玄成罷職。答曰,不允。
答黃海監司李世白疏曰,省疏具悉。疏辭,令廟堂處之。已上朝報
上在昌慶宮。停常參·經筵。
藥房啓曰,伏未審夜來,聖體調攝,若何?水刺之進,比昨何如,而咳嗽之候,抑無加減乎?臣等不任憂慮,敢來問安。答曰,知道。咳嗽,比前有歇,水刺厭進,姑無加減矣。
兵曹判書李䎘上疏。大槪,臣之所帶禁衛·御營等提調之任,竝令該曹,照例稟處事。入啓。答曰,省疏具悉。疏辭,令廟堂稟處。
政院啓曰,京外罪囚啓覆,必於十月內擧行事,曾有聖敎,故各項文書,罔夜修正,今已垂畢。啓覆日期,所當依例分排,而上候尙在調攝中,姑待平復後,更稟擧行,何如?傳曰,允。
府前啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。三水郡守拿推之代,朝家必欲極擇差送者,其意有所在,而新除授郡守李玄成,爲人妄率,行已猖披,且未曾經歷外職,全不解事。此時此任,不可付諸如此之人,請三水郡守李玄成罷職。答曰,不允。李玄成遞差。前啓,前大司諫沈梓罷職事,停啓。
院前啓,請罪人金重夏嚴鞫處斷事。請依該院回啓,還收陳告奴婢決給壽進宮之命,誣罔陳告人,令該曹科罪,以杜後弊事。閫帥·守令之下直臺官,其所創法,實非偶然,卽古者身言書判之遺意也。觀其容止,察其言語,亦不無知其爲人之道,而一自此法之中廢,爲臺官者,絶不得見閫帥·守令之面,致有庸愚板蕩,一見可知其決難堪任者,漠然不知,任其冒赴,到任未久,旋卽敗歸,徒貽送迎之弊者,固已多矣,而或誤聞其不似,橫加彈論者,亦有之,其在事體,不可不使臺官見而知之。閫帥·守令之新除者,竝依前下直臺官事,請定式施行。答曰,勿煩。
傳曰,三水郡守李玄成遞差之代,口傳擇差,明日內發送。
政院啓曰,三水郡守李玄成之代,口傳差出事,命下矣。臺諫,方以罷職論啓,李玄成遞差傳旨,不得捧入,則亦不當差出其代,何以爲之?敢稟。傳曰,三水郡守,不可不趁卽差送。在前如此之時,亦多徑先出代之例,遞差傳旨捧入,卽爲差出,可也。
以忠勳府有司堂上淸城府院君卒逝代望單子,傳曰,限三年,姑勿出代。已上朝報
吏批,以李弘迪爲司諫,金澋爲司成,沈攸爲吏曹參議,尹趾善〈爲〉兵曹參判,韓瑄爲直講,李衡祥爲兵曹佐郞,崔錫鼎爲副提學,申琓爲承旨,金珏爲三水郡守,崔文徵爲三水郡守。
兵批,以崔好鎭爲羽林將,朴進益爲五衛將,李東耉爲五衛將,李台望爲都摠經歷,全坪君漷爲副摠管,趙完璧爲昌洲僉使,劉萬齡爲包伊萬戶,趙愿爲西北僉使,劉守徵爲山羊會萬戶,朴尙恂爲仁遮外萬戶,崔文徵爲統虞候,尹聖擧爲伊洲僉使,南斗明爲尙州營將,李基夏爲慶尙兵使。
上在昌慶宮。停常參·經筵。
以金珏爲三水郡守。
藥房啓曰,伏未審夜來,聖體調攝,若何?淸嗽寧肺湯,連日進御,而咳嗽之候,抑有漸差之效乎,水刺之進,亦復何如?臣等倍切憂慮,敢來問安。答曰,知道。咳嗽·水刺,比前差勝矣。
左議政南九萬二十八度呈辭。入啓。傳曰,安心調理。
獻納金昌協啓曰,臣前後屢忝臺職,輒以金重夏事,引避見遞矣。卽今此啓猶存,則臣之不得隨參,與前日無異,而抑臣又竊有大難安者,臣於在北日,得見邸報,則殿下深惡銓郞專擅之習,特下備忘以戒切之,辭旨嚴峻,有非人臣所敢聞者。臣之無似,亦嘗猥叨此任,不量其人賤官微,而妄有所干與於注措通塞之際,則恣行私意,自作威福之罪,臣實難逃。雖聖度寬假,不加以漢朝肆市之誅,顧何敢抗顔立朝,以重其罪戾乎?臣自聞此敎,五內悚慄,亟欲歸身司敗,請伏王章,而遠外小官,不得越例自列,泯默跼蹐,以至今日矣。昨到城外,始敢露章請譴,則喉司退却不捧。恩召之下,不敢一向淹滯,輒此黽勉趨謝,而負罪之蹤,決難晏然於臺席。且大司諫宋奎濂,卽臣之妹夫也。臣爲下僚,在所當遞,以此以彼,俱不可仍冒。請命遞斥臣職。答曰,勿辭,退待物論。
府啓,請罪人金重夏嚴鞫處斷事。請還收閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。入啓。答曰,勿煩。前啓,三水郡守李玄成罷職事,停啓。
院啓,請罪人金重夏嚴鞫處斷事。請還收陳告奴婢決給壽進宮之命事。請閫帥·守令之新除,下直臺官,定式施行事。引嫌而退。旣往嚴旨,不必追嫌,而嫌難參啓,前後無異,相避之法,在下當遞,請獻納金昌協遞差。答曰,不允。處置事,依啓。
備邊司啓曰,三水郡守,此時尤不可不擇遣,而新除授郡守金珏,雖經守令,未有表著之稱,卽爲改差,其代,令該曹口傳差出,而勿論堂上·堂下,以詳明解事熟諳邊情之人,各別擇差,急急給馬下送,何如?傳曰,允。
吏曹口傳政事,三水郡守崔文徵。已上朝報
上在昌慶宮。停常參·經筵。
下直,茂長縣監李寅錫,廣州經歷曺殿周。
藥房啓曰,夜來風寒猝緊,伏未審聖體調攝,若何,寢睡·水刺,亦何如?臣等不任憂慮,敢來問安。
吏曹啓曰,臺諫有闕,政事,取稟。傳曰,明日爲之。
答藥房曰,知道。寢睡安穩,水刺,猶未如常矣。
下直,三水郡守崔文徵。
正言安世徵啓曰,臣曾任茂長縣時,邑民吳以悌·文尙會等,相與訟畓,而見其文券,考諸田案,則乃是尙會世傳之物,故從所見決給。厥後以悌,瞞呈憲府,憲府移文行査於本道,本道監司,詳覈其情僞,痛其誣陷之狀,刑推定配矣。今又來呈上言,而搆捏臣身,罔有紀極。此莫非臣聽訟不明之致,而被人誣辱,旣至於此,決難晏然於臺席。請命遞斥臣職。答曰,勿辭,退待物論。
府前啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。入啓。答曰,勿煩。
院前啓,請罪人金重夏嚴鞫處斷事。請依該院回啓,還收陳告奴婢決給壽進宮之命事。請新除閫帥·守令下直臺官事,定式施行事。新啓,引嫌而退。當初處決,旣得其當,則意外搆誣,不足爲嫌。請正言安世徵出仕。答曰,不允。出仕事,依啓。
朗原君侶上疏。大槪,猝當遠役,辭陛將迫,敢陳切迫私懇,祈蒙矜許,仍乞恩假,往省父母墳塋事。入啓。已上朝報
任弘望,以都摠府言啓曰,今日入直軍士,中日習射,請出標信。傳曰,知道。
又啓曰,都摠管呂聖齊,除標信,刑曹坐起進去之意,敢啓。傳曰,知道。
上在昌慶宮。停常參·經筵。
答朗原君侶疏曰,省疏具悉。依疏辭,許令加帶,卿其安心往來焉。仍傳曰,給由馬,澆奠床備給。
吏曹參議沈攸上疏。大槪,新授職名,萬無堪任之望,衰暮之年,宿症重發,亦無供職之路。伏乞聖明,曲賜諒察,亟許鐫免事。入啓。
藥房啓曰,伏未審夜來,聖體調攝,若何,咳嗽之候,加減何如,寢睡·水刺,亦一樣乎?臣等不任憂慮,敢來問安。答曰,知道。咳嗽,姑無加減,水刺,與昨一樣矣。
左議政南九萬二十九度呈辭。入啓。傳曰,安心調理。
答吏曹參議沈攸疏曰,省疏具悉。爾其勿辭,從速察職。
兵曹參判尹趾善上疏。大槪,臣之情勢病勢,萬無强起承命之望,乞罷臣職名,以謝公議,以安私分事。入啓。答曰,省疏具悉。卿勿辭察職。
府啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。入啓。答曰,勿煩。
院啓,請罪人金重夏嚴鞫處斷事。請還收陳告奴婢決給壽進宮之命事。請閫帥·守令之新除者,竝依前下直臺官事,定式施行事。新啓,江界府使李孝源,前後莅歷,別無可觀,邊上重任,本不當畀諸此人,而到任以來,政令解弛,商賈牟利之輩,因緣用事,害及良民,闔境嗷嗷,西來之人,莫不傳說。況當近日,尤不可仍置此任,以誤邊事。請江界府使李孝源罷職。答曰,不允。
司直李頤命,司勇徐宗憲,文臣朔試射時,稱病不進,依承傳罷職。已上朝報
傳曰,今十月十九日中日時,騎芻五中人,鳳山別馬隊鄭明元,直赴殿試。已上謄錄
吏批,以金昌協爲吏曹佐郞,柳譚厚爲三陟府使,李碩祚爲戶曹佐郞,李壽曼爲慶源府使,閔昌基爲內資主簿,安垕爲參知,申命任爲熙川郡守,趙宗著爲獻納,李墪爲濟用正,洪萬源爲京畿水運判官,申應昌爲庇仁縣監,李綸爲禮曹參議,申翼相爲大司成。
吏批,判書李敏敍進,參判朴世采在外,參議沈攸未肅拜,都承旨任相元進。
吏批啓曰,大司成,今當差出,而擬望之人乏少,承旨竝擬,何如?傳曰,允。又啓曰,慶源府使,今當以文臣差出,而堂上中,可擬之人乏少,堂下三品及守令中,曾經侍從可合人,竝擬,何如?傳曰,允。
以大司成望,傳曰,加望。
兵批,判書李䎘習陣進,參判尹趾善未肅拜,參議兪櫶進,參知未差,左副承旨任弘望進。
吏批啓曰,新除授慶源府使李壽曼,時無加資之令,何以爲之?傳曰,加資。
以備忘記,傳于任弘望曰,近來京外官吏,全不知享上之爲重,苟充封進之弊,愈往愈甚,事之寒心,固已久矣。濟州年例貢布·鹿皮,長廣短狹,色品薄劣,不合於內司,其中尤甚無形者,已令內司退色,而該牧判官,難免不謹之罪,尹世礎,姑先從重推考。以上燼餘
上在昌慶宮。停常參·經筵。
司諫李□□辭職上疏。入啓。
藥房啓曰,伏未審聖體調攝,若何?伏聞夜間咳嗽之候,有加,寢睡之節,不寧,伏不勝憂慮之至。淸嗽寧肺湯,已進累貼,而尙無差減之效,必知卽今症候然後,可以更議服藥矣。臣等倍切區區之憂,敢來問安,竝此仰稟。答曰,知道。夜來咳嗽有加,適有不安節,而鎭定之後,寢睡稍穩矣。勿爲逐日問安。
答司諫李□□疏曰,省疏具悉。爾其勿辭察職。
藥房再啓曰,自上症候,幾盡平復,而咳嗽之候,尙無差減之效,累日彌留,誠極憫慮。不可不繼進治嗽之劑。諸醫等以爲,淸肺湯,加柴胡·知母各一錢,紫菀七分,連進宜當云。此藥五貼,爲先劑入之意,敢啓。傳曰,知道。
院前啓,請罪人金重夏嚴鞫處斷事。請依該院回啓,還收陳告奴婢決給壽進宮之命,誣罔陳告之人,令該曹科罪,以杜後弊事。請新除閫帥·守令下直臺官事,定式施行事。江界府使李孝源罷職事。新除授獻納趙宗著,時在京畿廣州地,請斯速乘馹上來事,下諭。答曰,不允。李孝源事,風聞未必盡信,更加詳察處之。下諭事,依啓。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收李夏鎭職牒還給之命事。新啓,公洪道溫陽居儒生方振海·振漢等,以其久遠奴婢,被奪於內司,呈狀本府,縷縷稱冤。臣等取考其前後文案,則乃振海祖與父,兩度決得於該院者,而俱經判下,極其明白。又於今年春,本道啓聞決給,該曹覆奏蒙允,而旋因內司之防啓,有勿爲出給之命,臣等不勝駭惑之至。今者內司之所執而爲言者,只是乙未推刷後,勿許聽理之受敎,而此則有不然者。殿下於昨年,特下諭旨於諸道,民之抱冤未伸者,使之訪問以啓,振海等,因此就訟於本道,本道之聽理,亦出於朝家之令也。及其決給也,初旣允許,終乃反汗,豈聖明有所未及覺察而然耶?當初有旨,蓋出於軫念民怨之盛意,而今者此擧,反爲取怨之歸,其爲失信於小民,貽累於聖德,爲如何哉?請依該曹所決,內司投屬奴婢,還給於本主方振海等處。答曰,不允。旣有乙未受敎,則內司之據例防啓,勿爲出給,未知其不可也。已上朝報
以吏曹·慶尙監司賑恤狀啓,傳曰,守令勤慢,及別防穀物多少,分等區別然後,可以參酌施賞,而今此本道啓聞中,泛稱居首之次,該曹回啓中,亦不明白分秩,何如是矇矓耶?問啓。
政院啓曰,問啓事,命下矣。問于吏曹則以爲,凡大小回啓,例據其原啓本爲之辭。今此慶尙道賑恤啓本中,以凶歲救民,守令職分內事,爲守令者,亦不當有希冀恩賞之心爲言,設賑方略,穀物多少,全不擧論,只稱居首之次,該曹無從而知其實狀。不知實狀之如何,則不當他道之善治善賑,多備穀物,功狀明白者,一例論賞,而旣有稟處之命,亦不可全然無賞,故如是回啓云矣。敢啓。傳曰,本道狀啓,極涉朦朧,不可以此,輕施賞典。更爲査問本道後,稟處。已上謄錄
下直,仁遮外萬戶朴尙恂。
以備忘記,傳于李東溟曰,今下弓矢,仁遮外萬戶朴尙恂處給送。以上燼餘
上在昌慶宮。停常參·經筵。
左議政南九萬三十度呈辭。入啓。傳曰,安心調理。
全羅監司書目,淳昌郡守尹悏,陳弊上疏上送事。啓。答曰,省疏具悉。疏辭,令廟堂稟處。
平安監司書目,兩勅之行,今月初八日,自北京起馬牌文出來,十一月初二三日間,似當渡江事。
院前啓,請罪人金重夏嚴鞫處斷事。請還收陳告奴婢決給壽進宮之命事。請新除授閫帥·守令下直臺官事,定式施行事。江界府使李孝源,此非泛然風聞之比,請罷職。
府啓,請罪人金重夏嚴鞫處斷事。請安置罪人閔熙·權大運量移之命事。請還收鄭維岳放歸田里之命事。請還收李夏鎭職牒還給之命事。臣昨日,以內司投屬奴婢還給本主事,有所論啓,而聖上不賜允兪,臣竊不勝慨然之至。振海等文案之明白,事理之冤屈,殿下想已俯燭無餘,而猶且持難,以旣有乙未受敎,內司之防啓勿給,未知其不可爲敎。此則有不然者。殿下於昨年,特下諭旨於諸道,民之抱冤未伸者,使之訪問以啓。振海等,因此訟冤,終至得伸。此該曹之所以論理覆奏,而殿下之所以快賜允許者也。內司防啓,雖由於乙未受敎,而前因有旨,旣已決給,則何可以內司之防啓,終寢已下之成命乎?當初諭旨,實出於軫恤民怨之盛意,而今者此擧,反爲取怨之歸,其爲失信於小民,貽累於聖德,爲如何哉?請依該曹所決,內司投屬奴婢,還給於本主方振海等處。答曰,不允。李夏鎭事,依啓。
答院曰,不允。李孝源事,依啓。已上朝報
李東溟,以都摠府言啓曰,都摠管金宇亨,除標信,兵曹坐起之意,敢啓。傳曰,知道。
又以都摠府言啓曰,今日入直軍士,中日習射,請出標信。傳曰,知道。以上燼餘
上在昌慶宮。停常參·經筵。
夜二更三更,電光。
下直,谷山府使韓世弼,熙川郡守申命任。
藥房啓曰,伏未審日間,聖體調攝,若何,水刺之進,比前,何如,而咳嗽之候,亦無加減乎?臣等,不任憂慮,敢來問安。答曰,知道。水刺,日漸差勝,咳嗽,亦似減歇矣。
刑曹判書呂聖齊上疏。大槪,臣於本職,不可一刻仍冒,敢陳崩迫之情。伏乞遞臣職名,以便公私事。入啓。答曰,省疏具悉。情事之切迫,果如疏辭,本職,當勉副焉。
答刑曹參議黃玧疏曰,省疏具悉。情事之切迫,果如疏辭,本職當許遞焉。
府前啓,請罪人金重夏嚴鞫處斷事。請還收閔熙·權大運等量移之命事。請還收鄭維岳放歸田里之命事。請依該院所決,內司投屬奴婢,還給於本主方振海等處。答曰,不允。末端事,依啓。
院前啓,請罪人金重夏嚴鞫處斷事。請還收陳告奴婢,決給壽進宮之命事。請新除授閫帥·守令下直臺官事,定式施行事。入啓。答曰,勿煩。
以備邊司啓辭,咸鏡監司李秀彦,南兵使尹時達改差事,承傳。
吏曹啓曰,咸鏡監司有闕,依近例,令備邊司,擬薦,何如?傳曰,允。
公洪道燕歧儒生人朴善一等上疏。大槪,請以故先正臣文正公宋浚吉,合享于鳳巖書院,以慰多士尊慕之誠事。入啓。
備邊司啓曰,勅行接待之事,度支專管,而戶曹判書尹趾完,身病深重,旬月之間,似無差復察任之勢,不可不趁速變通,尹趾完,今姑改差,其代,卽爲差出,何如?傳曰,允。
左議政南九萬箚子。大槪,敢陳崩迫之懇,冀蒙矜察事。入啓。
答公洪道燕歧幼學朴善一等疏曰,省疏具悉。疏辭,令該曹稟處。
答左議政南九萬箚曰,省箚具悉卿懇。今日之事,設有私義之大段難安者,較諸國事,輕重懸殊,則當此客行迫近,廟堂多事之日,位居三事,固不宜袖手恝視,況於卿,小無纖芥之嫌,而不諒前後之至意,連章懇祈,必欲釋負而後已,此實由於誠意未孚之致,只切慚恧,無以爲諭,亟體如渴之旨,安心勿辭,速出論道,以副上下之望。仍傳曰,遣史官傳諭。已上朝報
備邊司啓曰,北道犯越人越去時,當該惠山鎭前僉使,乃是李東奭,而昨因兵曹書吏之誤爲現告,本司啓辭中,以安厚吉書入,該吏則令攸司推治,以李東奭待令之意,分付,何如?答曰,允。
又啓曰,北道現捉犯越各人等原籍官,當該守令,雖未知其必入於査問中,而不爲豫先來待,或有臨時問詰之擧,則必致窘急難處之患,竝爲上來以待之意,分付本道,何如?答曰,允。
傳曰,今此平安兵使金誠狀啓,令備局,卽速回啓,以各人招辭觀之,厚州僉使所爲,極可痛駭,爲先令禁府,急急拿來。已上謄錄
吏批,以趙世雄爲江界府使,鄭翰周爲慶山縣令,尹以健〈爲〉引儀,朴信圭爲刑曹判書,成虎徵爲刑曹參議,朴時璟爲刑曹正郞,安䌖爲仁川府使,鄭載厚爲綾州牧使,金載文爲慶山縣令,金夏錫爲禁府都事。
兵批,以朴信胄爲副摠管,黃塯爲五衛將,柳漢明爲訓鍊副正,洪以度爲宣傳官,李後晟爲統虞候,高應文爲都摠經歷,崔益建爲雲龍萬戶,李萬雄爲武兼,李東卨爲武兼,李明世爲武兼,李鳳齡爲尙州營將,睦林奇爲南兵使,李榮漢爲宣傳官,張德生爲山羊會萬戶。
任弘望,以都摠府言啓曰,副摠管李端錫,除標信,刑曹坐起之意,敢啓。傳曰,知道。
吏批,判書李敏敍進,參判朴世采未肅拜,參議沈攸未肅拜,行都承旨任相元進。
吏批啓曰,橫城縣監張世良,以善治善賑,加資事,命下矣。未經準職,何以爲之?敢稟。傳曰,特爲加資。
張世良,今加通政。
兵批,判書李䎘進,參判尹趾善未肅拜,參議兪櫶進,參議安垕在外,左副承旨任弘望進。
申琓啓曰,今此各站延慰使,昨已啓下矣。其中,多有實病之人,不可仍爲差送,而堂上中,無故可合之人絶乏,不得已,以出去近畿之人,改付標以入,而延慰之任,乃是人所規避,今若循例分付,則必有稱頉顚倒之患,雖是在外之人,使之及期上來之意,分付,何如?傳曰,允
上在昌慶宮。停常參·經筵。
未時,太白見於巳地。
下直,仁川府使安䌖。
領議政金壽恒箚子。大槪,冒申前懇,乞遞祔廟都監都提調之任,以便公私事。入啓。
政院啓曰,秋務方殷,勅行且迫,守令赴任,一日爲急,近來新除授守令未辭朝者十人,竝催促發送,其未署經者三人,似當有變通之道,何以爲之?敢稟。傳曰,竝除署經,一體卽爲發送。
院啓,請罪人金重夏嚴鞫處斷事。請還收陳告奴婢決給壽進宮之命事。請閫帥·守令之新除授者,竝依前下直臺官事,定式施行事。新啓,明善·明安兩宮,有湖西掘浦處相訟之事,明善宮道掌,至於擊錚,啓下該曹,而有査處之敎,臣於此,不勝驚駭之至。蓋彼此訟理曲直,姑捨勿論,當聖朝化先敦睦之日,有此兩宮之爭訟,事之可駭,莫此爲甚,而許令聽理,此誠殿下之失政也。夫上行下效,捷於影響,民有兄弟相爭者,皆將証之以兩宮而以爲常事,人心之陷溺,風俗之偸薄,未必不由於此,此豈非大可寒心者哉?今若置之尋常,而不爲痛抑,則將無以明義理而正風俗,請明善·明安兩宮當初起訟道掌等,令攸司,從重科罪,所爭掘浦處,竝勿論聽理。答曰,不允。末端事,當初明安宮,與士大夫,合力掘浦,則元非兩宮相爭之處,而旣已掘浦之後,金正剛爲名者,假稱明善公主道掌,僞造傳敎,誣妄擊錚,其爲情狀,節節痛惡,故曾因該曹公事,有別判付之事矣。今觀啓辭,有若兩宮起訟相爭者然,豈非爽實之甚者乎?若自本院,招問兩宮下人,則其間曲折,自可詳知矣,勿爲煩論。
答領議政金壽恒箚曰,省箚具悉卿懇。已諭於前箚之批,卿其安心勿辭焉。
備邊司啓目,粘連黃海監司李世白上疏云云,李世白,瓜滿旣遞之後,特命限秋成仍任,而情理亦可矜念,令該曹卽爲出代,新監司則待勅行到京後,發送,何如?啓依允。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。新啓,咸鏡一道,卽關防重地也。閫任之從前擇差,意有所在,而新除授南兵使睦林奇,全未解事,且不識字,曾任湖閫,政令顚倒,貽害列邑,人皆怨詈,當此邊帥愼揀之日,決不可以此任,委諸如此之人。請南兵使睦林奇罷職。江界,乃邊上邑鎭,爲任甚重,其不可人人而濫授也,明矣。新除授府使趙世雄,爲人濫猾,處事愚妄,曾爲湖西邊將時,監董築堰之役,而不解事務,徒虐民丁,怨罵之聲,至今未已。且全無履歷,遽授是任,除目之下,莫不爲駭。請江界府使趙世雄罷職。答曰,不允。已上朝報
傳曰,今十月二十二日中日時,騎蒭五中人,載寧別馬隊楊成吉,直赴殿試。謄錄
任相元啓曰,本院,以出納之司,文書浩多,事務至繁,書吏二十三人,各有分掌,猶患不足,頃者賑恤廳裁減之時,減下三人,推移使役之際,事多苟簡,卽今勅行且迫,院中信覺多事,已前所減三人仍存事,分付該曹,何如?傳曰,二名復舊。
上在昌慶宮。停常參·經筵。
未時,太白見於巳地。夜五更,月入太微東垣內,電光。
下直,栗峰察訪呂必容。
去夜,傳曰,卽者憲府,以南兵使睦林奇罷職事論啓,而啓辭中,全未解事,且不識字等語,實未知其穩當,而但舊兵使之交代後上來,一日爲急,不可等待其收殺,南兵使睦林奇改差,其代,明日開政差出。
藥房啓曰,伏未審數日,聖體調攝,若何,咳嗽之候,漸有差效否,水刺之進,亦復何如?劑入淸肺湯,連日進御,則當盡於今日,諸醫等以爲,仍進爲宜云。五貼加劑以入,而永慕殿,來月朔祭不遠,聖候猶未及復常,分付該曹,以攝行磨鍊,宜當。臣等區區憂慮,敢來問安,竝此仰稟。答曰,知道。咳嗽,日漸差愈,水刺,幾至如常,莫重祀事,決難攝行矣。藥房,口傳啓曰,永慕殿朔祭攝行事,未蒙允許,臣等,竊不勝憂悶焉。上候雖已快復之後,冒寒行禮,必有添傷之慮,況聖候方在調攝之中,決難親行祀禮,而且前頭客行不遠,尤當十分靜攝。今此朔祭,亟許攝行之意,惶恐敢啓。答曰,所達之辭至此,當令攝行矣。
全羅監司書目,臣身負重辜,未卽勘斷,席藁待命,久廢公務,本道之事,殆至於莫可收拾之境,管下守令,任自行止,令朝廷處置,臣之罪狀,亦速處斷,以肅國綱,以幸國事事,上疏上送事。啓。傳曰,卿其勿辭,從速察職事,回諭。
京畿監司書目,楊州呈,以知事睦來善辭職上疏上送事。啓。答曰,省疏具悉。卿其勿辭,調理上來察職。
傳曰,史官一員待命,騎馬三匹立之。
備邊司啓曰,勅行接待之事,極其緊急,而因度支之長遞易有故,迎接都監,尙未開會同之坐,事甚可慮。新判書柳尙運,卽爲牌招察任,何如?傳曰,允。
府前啓,國忌齋戒,今明日姑停。
正言安世徵啓曰,臣以明善·明安兩宮所爭掘浦處,竝勿許聽理之意,有所論啓矣。聖明,不賜允兪,乃以豈非爽實等語爲敎,臣於是,不勝瞿然之至。蓋玆事顚末,與其彼此是非,臣固未知,而竊聞乙卯,相訟於大興·溫陽,丁巳,更訟於平澤,辛酉,又訟於稷山,臣所云云,果有所據,而聖敎有曰,元非兩宮相爭之處,又曰,招問兩宮下人,則其間曲折,自可詳知,臣竊自疑所聞之或誤,招問曲折於兩宮下人,則以爲金正剛爲名者,本非明善宮人,而詐稱道掌,假托受敎,謀占明安宮折受之地,而有此弄奸橫侵之擧云。此則聖敎中,旣已明白開陳者也,不必待下人之言,而知之矣。第問其相訟一款,則以爲乙卯之大興·溫陽,丁巳之平澤,果與正剛相訟,而至於辛酉之稷山,則正剛,獨自爲訟,而別無兩造之事云。兩宮之相詰,更至於再度,則臣所謂相訟,亦非妄矣。槪事之是非,本非臣所論,而臣之所恐,只在於訟之一字也。兩宮之有此事實,有傷於敦睦之聖化,亦非所以爲法於民者,故敢將所聞,妄自陳列,而聖明,不諒臣區區之意,有此爽實之敎,臣何敢自以爲是,而晏然仍冒於言責之地乎?請命遞斥臣職。答曰,勿辭,退待物論。
戶曹判書柳尙運上疏。大槪,地部陞擢之命,出於千萬夢寐之外,縮伏恭竢之際,嚴召又降,今若嚴畏分義,冒昧趨承,則非人臣量己受任之意,傷聖朝爲官擇人之政,寧受逋慢之誅,而終不敢祗承,乞賜改正,仍治臣罪,以幸國事,以肅朝綱事。入啓。答曰,省疏具悉。卿才允合此任,卿其勿辭,從速察職。
傳曰,此時度支之長,不容暫曠,戶判疏批已下,更爲牌招察任。
左議政南九萬三十一度呈辭。入啓。傳曰,卿之固辭如此,本職,不得已今姑勉副之意,遣史官傳諭。已上朝報
備邊司,以尹趾善爲廣州留守。吏批,以閔增爲軍器僉正,楊顯望爲平山府使,任弘望爲黃海監司,李世彬爲碧潼郡守,李齊泰〈爲〉禁府都事,李畬爲承旨,任相元爲知成均,李師命〈爲〉兵曹參判,任道三〈爲〉康津縣監,李縉長爲繕工假監役。
兵批,以禹瑞圭爲內禁將,李時煥爲同知,崔橚爲南兵使,柳星漢爲都摠都事,柳炅爲副摠管,閔會重爲五衛將,黃道平爲五衛將,安璈爲曹司衛將,崔擎宇爲武兼,呂聖齊爲知事,金克泰爲四山監役,李敦五爲忠翊將,黃塯爲假參知。
兵批啓曰,南兵使,今當差出,而擬望之人乏少,本道守令中,可合人竝擬,何如?傳曰,允。
宋昌,以戶曹言啓曰,卽接廣興倉所報,則來十一月朔頒料次,倉官,進去于左議政南九萬家,欲受祿牌,則方在呈告中,不爲出給云。何以爲之?敢稟。傳曰,令倉官輸送。
申琓啓曰,正言安世徵,再啓煩瀆,退待物論矣,敢啓。傳曰,知道。以上燼餘
上在昌慶宮。停常參·經筵。
未時,太白見於巳地。夜五更,流星出張星上,入東方天際,狀如鉢,尾長四五尺許,色赤,光照地,有霧氣。
平山府使楊顯望謝恩後,仍爲下直。
院啓,引嫌而退,當初爭辨,雖曰假托,訟之一字,蓋有所據,則論以臺體,別無可嫌,正言安世徵,請命出仕。答曰,依啓。
傳曰,咸鏡新舊監·兵使之交遞,不容遲緩,新除授監司李之翼,南兵使崔橚,明日內辭朝事,分付。已上朝報
吏批,以李震休爲司錄。
上在昌慶宮。停常參·經筵。
未時,太白見於巳地。
吏曹口傳政事,司錄李震休。
下直,南兵使崔橚,庇仁縣監申應昌,伊洲僉使尹聖擧,歙谷縣令洪處宇。
藥房啓曰,朝晝之間,寒暖異候,伏未審聖體調攝,若何,咳嗽之候,益有差效否乎?臣等,憂慮未弛,敢來問安。答曰,知道。咳嗽,幾盡差愈矣,勿爲問安。
傳曰,延安府使,卽爲口傳差出,仍卽發送。
戶曹啓曰,左議政南九萬,來十一月朔頒料,依傳敎,令倉官輸送,則以本職已遞,爲辭而不受,係是科時議政祿俸,更令倉官輸送之意,敢啓。傳曰,知道。
廣州留守尹趾善上疏。大槪,保障重地,決難承當,亟遞臣職,名以重國之大事,以安臣之微分事。入啓。答曰,省疏具悉。卿其勿辭,從速察職。
院前啓,請罪人金重夏嚴鞫處斷事。請還收陳告奴婢決給壽進宮之命事。請新除閫帥·守令下直臺官事。入啓。前啓,兩宮所爭掘浦處,竝勿許聽理事,停啓。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請江界府使趙世雄罷職,措語見上咸鏡監司李之翼陰譎不正之態,已露於甲寅諫長時避辭,此實聖明之所俯燭,臣不必更爲煩陳,而阿附群小,搆誣大老,不容於公議者,固已久矣。今此藩臬之除,蓋出於乏人之致,而之翼,不知羞恥,無意悛改,昨者投進辭疏,乃以未學阿世,未回固滯等語,肆然爲說,有所自是者然,豈非可惡之甚者乎?原疏雖未上徹,論其情態,有不忍正視者,決不可復爲收錄,委以方面之任。請咸鏡監司李之翼罷職不敍。答曰,不允。前啓睦林奇罷職事,停啓。
答院曰,勿煩。
吏曹口傳政事,延安府使韓聖輔。
傳曰,卽者憲府,以咸鏡監司李之翼罷職不敍事,有所論啓,事之是非,姑舍勿論,客使渡江日期已迫,而臺論之收殺遲速,未可豫料。且按道之臣,事體自別,旣被重駁之後,勢難冒沒赴任。咸鏡監司李之翼,今姑改差,其代,令備局卽速議薦,明日內辭朝,而敎書,追後下送。
吏曹啓曰,咸鏡監司有闕,政事,取稟。
政院啓曰,咸鏡監司李之翼改差事,命下矣。臺諫,方以罷職不敍論啓,改差傳旨,不得捧入之意,敢啓。傳曰,捧入。
傳曰,政事,當日爲之。
政院啓曰,今日爲政事,命下,而不但日勢已暮,備局議廌,勢必遲延,待其擬望以來,則似當夜深,事涉未安,趁明朝開政,何如?傳曰,允。
吏曹口傳政事,永慕殿參奉單李聖漢。已上朝報
上在昌慶宮。停常參·經筵。
下直,北兵使元相,慶尙右兵使李基夏,楊口縣監崔奎瑞。
京畿監司書目,楊州呈,以刑曹判書朴信圭辭職上疏上送事。啓。答曰,省疏具悉卿懇。頃日儒臣之疏,語意深刻,決非和平之道,況司敗之任,本非柔軟懦弱者之所堪,則情外鷙酷之斥,何足介懷?査使當頭,首席不容暫曠,卿其安心勿辭,從速上來察職。
院前啓,請罪人金重夏嚴鞫處斷事。請還收陳告奴婢決給壽進宮之命事。請閫帥·守令之新除授者,下直臺官事,定式施行事。入啓。答曰,勿煩。
以李宜昌爲假注書。
戶曹啓曰,左議政南九萬來十一月朔頒料,依傳敎,令倉官輸送,則以本職已遞,爲辭而不受,係是科時議政祿俸,更令倉官輸送之意,敢啓。傳曰,知道。
延安府使韓聖輔謝恩後,仍爲下直。
黃海監司任弘望上疏。大槪,新除藩臬之任,萬不近似,自量才分,決無承當之望。乞賜遞改,以重名器,以安微分事。入啓。答曰,省疏具悉。卿其勿辭,速往欽哉。已上朝報
吏批,以李墪爲校理,柳英立爲順天府使,李升來爲軍器判官,閔處重爲比安縣監。
上在昌慶宮。停常參·經筵。
未時,日暈左珥。申時,日暈左珥。
下直,咸鏡監司李端錫,包伊萬戶劉萬齡。
戶曹啓曰,左議政南九萬,來十一月朔頒料,依傳敎,更令倉官輸送,則以爲,本職料封,旣已得遞,故自兵曹,成送判中樞祿牌,當以新受祿牌受祿,而議政祿俸,則不得冒受云。以判中樞祿俸輸送乎?敢稟。傳曰,依爲之。
政院啓曰,今此拜表處所,當設於明政殿,而與永慕殿,甚爲逼近,百官行禮之時,似有喧聒之患。從前文臣殿講及儒生殿講,皆移設於仁政殿,今亦依前移設之意,分付,何如?傳曰,允。已上朝報郞廳李思觀校正。日記廳郞廳李重彬書。
上在昌慶宮。停常參·經筵。
藥房啓曰,日月易邁,新朔已屆,仰惟孝思,益復哀隕。伏未審聖體調攝,若何?臣等,區區憂慮,敢來問安。答曰,罔極。
大王大妃殿·中殿,藥房問安。答曰,知道。
院前啓,日食齋戒,今日姑停。
禮曹啓曰,曹啓辭,明聖王后練後,百官進見服色,禮文中,旣不擧論,本曹亦無可據之前例,故議大臣定奪,以淺淡服·烏紗帽·黑角帶,磨鍊擧行矣。今此大祥後,殿下進御服色,以黲袍·翼善冠·烏犀帶,依禮文磨鍊,已爲啓下,則自上練服,旣已變除於祥後,臣僚進見服色,恐不當仍用淺淡服·烏帽·黑帶之制,而未經禫事之前,遽爾從古,亦涉未安。此外,更無稍變漸殺之服色,似不得不改以吉服,而禮文及前例,俱無可據而行者,則有非臣曹所敢擅便,議大臣定奪,何如?傳曰,允事,傳敎矣。議于大臣,則領議政缺領中樞府事金壽興,行判中樞府事鄭知和,右議政鄭載嵩以爲,自上服練之後,百官,雖已除服,不敢以吉服進見,以淺淡服磨鍊,蓋出於此也。至於祥後,自上,雖釋衰除服,而猶未從純吉之制,則群下旣無從上變除之節,進見服色,限禫前仍用淺淡服,揆以情禮,恐無不可也。然此是無前例之禮,非臣蒙陋所敢臆決,惟在聖明博詢而處之,伏惟上裁。行判中樞府事閔鼎重·李尙眞·南九萬病不收議,奉朝賀宋時烈在外,不得收議,大臣之意如此,上裁,何如?傳曰,祥後,雖已除服,未經禫事之前,臣僚之遽以吉服進見,其在情禮,似爲未安。大臣之議,亦合予意,限禫前,仍用淺淡服,可也。
政院啓曰,卽者備邊司郞廳,以大臣意來言,西北道罪人,不久當爲來到,而刑曹判書朴信圭,尙不上來,不可無別樣催促之擧,更爲稟啓宜當云。當此査事迫頭之日,一向退在,殊甚未安,急速上來之意,又爲下諭,何如?傳曰,允。已上朝報
未時,太白見於巳地。申時,日有食之。
政院啓曰,傳曰,自前客使出來之時,義州府尹,連續送人于柵門,勅使消息,一一探問馳啓矣。今番則頃日府尹狀啓中,以起馬日字計之,則渡江之期,似在於初二三日間云,而其後,尙無更爲探知啓聞之擧,殊甚稽緩,本院察啓事,命下矣。以前日狀啓觀之,則渡江日字不遠,而尙無探問馳啓之事,臣等,亦以爲訝矣。卽者義州府尹李增狀啓及勅使咨文,纔爲來到,而勅行,初二三日間,當到鳳城之故,狀啓及咨文,竝爲入啓之意,敢啓。傳曰,知道。
上在昌慶宮。停常參·經筵。
午時,日暈。夜一更二更,東方北方,有氣如火光。
都摠管具鎰初度呈辭。入啓。給由。仍傳曰,遣內醫看病。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請江界府使趙世雄罷職。啓辭同前請前咸鏡監司李之翼罷職不敍。答曰,勿煩。
京畿監司書目,楊州呈,以刑曹判書朴信圭辭職上疏上送事。啓。答曰,省疏具悉。卿辭至此,本職,當勉副焉。
廣州留守書目,獻納趙宗著辭職上疏上送事。啓。遞差。
傳曰,刑曹判書朴信圭,旣已遞差,政官牌招開政,刑曹判書差出,卽爲牌招察任。
院前啓,請罪人金重夏嚴鞫處斷事。請還收陳告奴婢決給壽進宮之命事。請新除閫帥·守令,下直臺官事。入啓。答曰,勿煩。
京畿監司書目,驪州呈,以同副承旨李畬辭職上疏上送事。啓。答曰,省疏具悉。爾其勿辭,從速上來察職。已上朝報
吏批,以睦昌遇爲仁川府使,李繼榮爲求禮縣監。
李東溟,以都摠府言啓曰,今日入直軍士,當爲中日習射,而拜表相値,不得爲之之意,敢啓。傳曰,知道。
又以御營廳言啓曰,去十月二十九日,本廳無軍將官朔試射時,哨官柳尙洛·李萬彬等,未滿四矢,依前汰去,缺又以禁衛營言啓曰,今十月二十八日無軍缺五六字哨官南五星,未滿四中,依例汰去之意,敢啓。傳曰,知道。
有政。吏批,判書李敏敍進,參判朴世采在外,參議沈攸未肅拜,都承旨任相元進。
吏批啓曰,刑曹判書,今當差出,而擬望之人乏少,政府西壁,竝擬,何如?傳曰,允。
以金萬吉爲獻納,尹以濟爲刑曹參判,兪集一爲注書。此下在上
以刑曹判書望單子,傳曰,兵曹參判李師命除授。
兵批,判書李䎘進,參判李師命未肅拜,參議兪櫶進,參知安垕延慰使出去,左副承旨李東溟進。以朴信圭·睦林奇爲副護軍,趙宗著爲副司果,李萱爲副司正,金萬城爲副司勇。
李東溟,以兵曹言啓曰,今番上言,啓下本曹元數九十九張內,九十二丈,則限內現身,已爲回啓,其餘七張,終不現身,不得回啓之意,敢啓。傳曰,知道。
又以備邊司言啓曰,咸鏡道越境採蔘罪人林義先等四名,才已押來京中矣。仁遮外前萬戶許植,今方拿囚於禁府,故其管下之人,或不無一處推閱之端,雖已移送禁府,而在前如此罪人,例爲自刑曹囚禁推問,今亦令刑曹,各別嚴囚,俾不得私相接話,而自該曹朝夕饋飯,其中衣薄之人,題給襦衣,俾無飢寒致傷之患,宜當,以此分付,何如?傳曰,允。
金載顯啓曰,刑曹判書李師命牌招事,命下矣。今日日暮,明日待開門,牌招之意,敢啓。傳曰,知道。
刑曹判書朴信圭疏曰,伏以臣之不可復進,不但臣心之已自決,抑同朝之所共知也。不但同朝之所共知,亦聖明之所俯燭也。微誠未格,溫批遽降,委曲開釋,有若慈父之詔子,奉讀未了,感涕如瀉。卽今時勢,雖被唾面,宜不敢拭,而惟彼庸丐奴隷,至微賤也,若或罵之以無恥,目之以無狀,莫不怫然而怒,靦然而慙,俛首走避,不待言訖,臣雖無狀,位忝崇班,比之庸隷,且有間矣,雖不敢怫然而怒,其可不俛首而走乎?臣雖頑心,猶有四端羞惡之心,夫豈全昧?今若包羞忍恥,冥然復進,則是身爲士夫,而曾庸隷之不如也。堂堂聖朝,亦安用如此賤惡之人哉?雖然,無狀無恥之斥辱,止於臣之一身,不必呶呶爭辨,爲人臣而斲喪國脈,貽害國家,則此果何如人歟?未或知之則已,旣知之後,猶恐去之勿亟,豈宜才斥而旋用,以蹈郭公之覆轍乎?彼旣有先見之智,灼知之明,乃以必此人三字,取必於君父之前,而我乃自謂無此而偃然冒出,他日,或實其斲喪貽害之罪,則臣之一身,雖不足惜,其於國事,何哉?臣以世祿之臣,元非高蹈之士,亦獨何心,便訣堯·舜,而況宵旰憂虞之日,又有査使嘗頭之敎,如有一分可進之勢,何敢退伏松楸,一向撕捱,重速違慢之誅,而臣之情迹,決難更齒於朝端,席藁田廬,祇俟嚴譴。伏乞聖慈,亟遞臣本職及兼帶提調等任,仍治臣罪,以肅朝綱,以安私分,千萬幸甚。答曰,省疏具悉。卿辭至此,本職,當勉副焉。
同副承旨李畬疏曰,伏以臣,頃上辭章,冒陳賤悃,伏蒙聖慈,垂憐恩遞,臣方感戴洪私,謂可以自伸微情於孝理愍覆之下矣。不圖解職未幾,新命旋降,申以馹召之旨,臣謹於昨日望闕祗受,不勝驚惶震越,靡所容措,臣之區區情事,誠不敢每瀆於宸聽。且伏聞玉候違和,久未平復,北噴又急,査使將至,臣旣職忝從班,尤不容頃刻退處,固當登時就途,行不俟駕,而顧臣母所患宿症,近益沈淹,一日乍間,一日復劇,或片餉之間,輒至危急,氣息如線,未保朝夕,在臣情理,終難便離。當此朝家多事之時,出納之地,不可引日曠任,臣誠惶恐死罪,不得不復煩號籲,臣之事勢,其亦窮隘矣。臣又伏見政目,槐院副提調之命,出於萬萬意外,臣實不自知何故,致聖朝謬擧至此也。本院,實掌事大·交隣文書,討論刪潤之際,所關至重,雖曰卽今此任,與舊時不同。然辭命之得失,而國事以之臧否,其不可不重其選也,明矣。至於副提調,則又有聞有司堂上,專管一院事務,而特取於通政,其選尤重,苟非詞令優長,望實素著者,莫宜居之,臣之無尺寸藝能,不待自陳,人所共見,而朝廷,徒以家勢之故,每混置於文翰之選,此固我國用人之失,而於臣身,爲特甚。臣又嘗少在朝之日,不論工拙,未嘗一當大小製述,從前所冒濫,只爲虛竊榮號之歸,每自環省,慙汗被體,今又因襲前謬,而加委重焉,都無考察其實,强畀以萬不可堪之任,有若循例差下者然,臣心愧恧,固不暇言,奈償國事累朝廷,何哉?抑臣,又有不敢自安於私心者,臣季父知中樞府事臣端夏,方兼本院提調,叔侄同任,宜無是理,且於體貌之間,必多妨礙之端,臣之不可苟冒,於此益缺。伏乞天地父母,憐臣切迫之情,萬分難進,察臣不才之狀,一辭非飾,亟命鐫改臣新授本兼職名,以幸公私,仍治臣違命之罪,以肅朝綱,不勝大願。答曰,省疏具悉。爾其勿辭,從速察職。
獻納趙宗著疏曰,伏以臣,曾於月初,忝叨憲職,拜章陳病缺二字恩遞,臣方感泣頌祝,如新授職,且以爲聖明,旣已洞燭微臣癃病實狀,凡所祈懇,輒卽允兪,所以哀憐而矜憫之者,實符於天地父母之仁,則自今以後,更無意外叨冒之憂,而垂死之喘,庶以得延於田廬,爲區區私幸矣。不意茲者,新命又降,諭以上來,臣驚惶悶蹙,不知所爲。念臣衰朽留落,精力消耗,擬之當世,一無可堪,而顧惟聖眷過隆,召旨荐疊,臣雖至愚,寧不知恩私之可感,分義之可畏,而顧臣所患風病,根委深痼,非一朝感傷之比,畏忌風寒,異於他病,入冬以來,墐戶深坐,一舍遠地,固無冒寒運動之望,而又自數日,失於將攝,重添外感,頭部疼痛,寒熱交作,痰火升降,粥飮全廢,元氣綿綴,若將垂盡。以此症狀,無計登途,瞻望宸極,只切兢惕。伏乞聖慈,憐察疾病之危篤,終始生成之大德,亟命遞改臣職,不勝幸甚。踏啓字。已上燼餘
上在昌慶宮。停常參·經筵。
下直,靑松府使李世茂,光陽縣監閔聖濬。
未時,雷動。
兵曹啓曰,每年將鬼薦取才,以春三月·冬十月,定式擧行,例也。前後取才之數,幾至累百,而一不擬望者尙多,今又加取,不爲擧論,則徒貽積薪之歎。且已過時,十月應行之取才,姑爲安徐,明春擧行之意,分付內三廳,俾無外方武士留待之弊,何如?傳曰,允。
刑曹判書李師命,牌不進後上疏。大槪,新授之職,萬不近似,決無冒出承當之理。懇乞還收資級,以重名器事。入啓。答曰,省疏具悉卿懇。今玆陞擢,意非偶然。此時此任,亦合卿才,安心勿辭,從速察職。
傳曰,刑曹判書疏批已下,更爲牌招察任。
傳曰,大臣·備局堂上引見。引見時,同副承旨李畬改差事,下敎,校理李墪牌招察任事,榻前定奪。
右承旨甲琓上疏。大槪,臣伏蒙恩暇,今方歸見病母,而所帶之職,不容暫曠,況當客使迫頭,僚員不齊,不可一日虛帶,特賜遞改,以便公私事。入啓。遞差。已上朝報
引見時,正言安世徵所啓,請罪人金重夏嚴鞫處斷事。上曰,毋庸瀆擾。又所啓,請還收陳告奴婢決給壽進宮之命事。上曰,依啓。又所啓,新除閫帥·守令下直臺官事。上曰,一見,何以知其爲人乎?勿爲煩瀆。又所啓,臣聞都下民人等,以賑恤廳還上一款,多有怨言。臣取考朝家以錢文折價文書,田米·小豆,則朝家折價,似輕於市直,宜若無怨於其間,而大槪春夏,則錢文頗賤,卽今則錢文稍貴,以前後錢文之貴賤,較春夏市直之高下,則不可謂有益於民,從輕折價之意,實則蔑如,至於大豆,則朝家折價,果重於市直,民怨之朋興,蓋由於此也。朝家,亦知有此怨,以本色願納者,則使之輸納於江倉,江倉輸納之際,多有糜費之弊,故不得已以錢代納,而民情之不悅則甚矣。夫損上益下,謂之益,益上損下,謂之損,聖明之所當體念者,損益之義也。今玆損益於上下者,以穀則不過升合之差,以錢則亦是分毫之間,而若不念損上益下之義,致有小民之怨咨,則臣竊恐所益者甚小,而所損者反大也。蓋當初分給,只爲其賑救,則及此收捧之時,或輕定其價,或特減其耗,以示終始軫恤之意,可也。況今都下民人,猶不免飢困之患,而朝家之督捧甚急,閭里騷然,愁怨孔棘,此豈非大可憂愍者乎?然而定價收捧,今已過半,更有所變通,其勢似難,各穀費耗,特令蠲減,以爲別樣施惠之地,則不但大慰其民望矣,實有得於固本寧邦之道。請都下民人等今年所受賑恤廳還上費耗,特命蠲減。上曰,令該廳稟處。
掌令兪命一所啓,請罪人金重夏嚴鞫處斷事。上曰,勿煩。又所啓,請罪人閔熙·權大運等還收量移之命事。上曰,勿煩。又所啓,請還收鄭維岳放歸田里之命事。上曰,勿煩。又所啓,請江界府使趙世雄罷職,啓辭同前上曰,遞差。又所啓,請前咸鏡監司李之翼罷職不敍。上曰,勿煩。
引見時,吏曹判書李敏敍所啓,本曹郞官,曾有嚴敎之敎,前任者,擧懷不安,新差者,又不行公,明白稟旨然後,爲郞官者,可以奉職矣。銓郞專擅之弊,自宣祖朝以來,莫不爲言,故累朝裁抑警責,意有所在,而近日,則未聞有專擅如前日者,至於堂下,淸望通塞,自是郞官之職,若置之其任,而不許通塞,則無是理也。上曰,郞官專擅通塞,已成痼弊,至於堂上獨在之時,以無郞官,不得新通淸望,事多苟簡,故曾以下敎矣。敏敍曰,弊習則固當變通,而通塞則不可不許,故臣議于大臣,且訪群議所在,敢稟定奪。蓋本曹郞官,則自是僚屬,先朝,命罷郞薦,不令郞官,任自薦代,則堂上自爲選擇擬望,乃合於愼簡乃僚之意,至於堂下淸望,則使郞官,依前通塞,必須堂上·郞官,相議可否,而不專責於郞官先生之遞職者,雖不妨私議可合,而不必定式回問,臨政,以此爲拘,無郞官之時,則新擬淸望,不拘於無郞官,如堂上通淸之例,如是則郞官不失職,而弊習,稍爲變通矣。右議政鄭載嵩曰,李敏敍在外,亦與相議矣。此言,似爲無弊可行矣。上曰,竝依此施行。
又所啓,本曹郞官,只有佐郞金昌協,而引嫌引疾,久不肅謝,事極未便,請推考,使之從速行公,何如?上曰,依爲之。
校理申曅所啓,本館僚員之不齊,未有甚於近日,新錄,才已爲之,而都堂錄,以吏曹堂·郞不備之故,尙此遷就矣。今則吏曹堂·郞,旣已備員,不可不從速爲之,吏判,今方入侍,故敢達。上曰,都堂錄,尙此遷就,事甚苟簡,斯速爲之,可也。
禮曹判書趙師錫所啓,臣於今番,奉使湖南,行過湖西,則民情,頗有冤抑者,其中一事,尤涉不均,故敢達矣。曾仍湖西暗行御史書啓,自備局回啓,丁巳·戊午兩年未捧各穀,竝許蕩減事,行會,而其中丁巳·戊午兩年田稅之留賑各邑而未捧者,旣是戊午以上未捧之米,而到己未春都會官會錄時,泛以未捧懸錄,該廳,誤認爲己未未捧,不許蕩減,同是丁·戊條未捧之穀,而以文書不察之故,或蒙蕩減,或未蒙蕩減,民多以此稱冤云。令該廳査問本道,果有應在蕩減之中,而不得蕩減者,一體蕩減,何如?知事呂聖齊曰,本廳所管穀物,則判府事閔鼎重往湖西時,亦以此事,問於本廳,考見文書,則都會官會案中,他邑,皆以蕩滌次懸錄,而洪州則丁·戊未捧,以己未條所捧,充上云,故如此掣肘,他邑,亦未及蕩滌,洪州郡移曲折,更問於本道,則査報,今纔上來,將爲稟處,一體蕩減,而時未擧行矣。師錫曰,臣之所達,非謂洪州,他邑亦然矣。上曰,令各該廳査問本道,一體蕩滌,可也。
又所啓,甲子秋,大臣引見時,宗廟祭享,雖不可減,永昭殿五享大祭及朔望俗節祭物,依聖敎,減半磨鍊,別單啓下,分付擧行矣。當初定奪之時,旣不定限,則自今秋,所當復舊,何以爲之乎?上曰,今姑仍爲減米,可也。已上朝報
引見時,出來勅使處回答咨文,使大提學,急速撰出,別定禁軍以送事,榻前下敎。
傳曰,今觀咸鏡監司狀啓,厚州鎭兵房軍官及土兵,連續自縊而死,僉使趙之瑗,亦爲自刎,幾至殞命云,極爲驚駭。卽今禁府被囚人中,或不無意外之慮,厚州僉使愼而賢,令禁府,各別嚴囚,毋得與外人相通,朝夕饋飯,依刑曹罪人例,自該曹,一體爲之事,分付。
兵曹判書李䎘所啓,上年十月,以鳥銃有裕之邑,火藥·鉛丸代備事,有所詢問於各邑矣。頃因公洪兵使李慣狀啓,公洪一道,則已許其代備藥·丸,蓋鳥銃,則一番措備之後,可以長久用之,故其數,或過於軍額,而至於火藥·鉛丸,常患不足,代備之擧,似合事宜。諸道月課鳥銃有裕之邑,則以藥·丸,使之一體代備,何如?曾因崔橚啓達,菱鐵不足之邑,亦當備置,菱鐵之價,亦以月課推移措備之意,竝此仰達矣。上曰,一體通融代備,可也。
備邊司啓曰,西北罪人押來京中者,其數已多,而又有未盡押來者,典獄狹隘,將無以容接。此輩,與他罪人混處,亦涉難便,舊守禦廳,今屬禁衛營,方爲空在,且其間架頗廣,西北罪人,使之移囚於此處,多定軍士,嚴察守直,令刑曹郞官,與典獄官員,輪回直宿,俾無虛疎之弊,宜當。且刑曹郞官六員,分掌各房,常時亦患不足,而本曹,今又專管査事,許多罪人推覈之際,無以周旋,限査事結末間,減省郞官二員,令該曹差出,以爲推移察任之地,時任郞官中,以都監郞廳啓下之員,竝爲改差,使之專察本任,何如?答曰,允。
又啓曰,西北犯越之人,辭連逮捕者,前後相續,其數甚多,固當有邊民驚擾之患矣。昨接咸鏡監司狀啓,則三·甲之民,擧皆駭怖逃散云。今則首倡作變之人,幾盡就捕,其餘各人之押來者,亦且不少,一向搜獲不已,則將無以鎭定,邊上之事,殊涉可慮。北道罪人所引由厚州越去,方在平安道者十七人外,姑停譏捕,仍令開諭安集之意,急速分付於西北兩道,何如?答曰,允。
戶曹判書柳尙運所啓,供上及各司進排雜物,今年,亦未得復舊,雜職祿俸及各樣散料,仍爲權減之意,仰達。上曰,百官頒料,久未復舊,亦涉未妥,而今年則事勢如此,依爲之。已上謄錄
午時,上御建極堂。大臣·備局堂上引見時,右議政鄭載嵩,知中樞府事呂聖齊,左參贊申晸,禮曹判書趙師錫,知事申汝哲,吏曹判書李敏敍,兵曹判書李䎘,戶曹判書柳尙運,戶曹參判徐文重,左副承旨李東溟,正言安世徵,掌令兪命一,校理申曅,假注書李泰煥·李宜昌,記事官李玄祚·宋疇錫入侍。載嵩進曰,近來日氣不調,上候,若何?上曰,近日則頗爲快蘇矣。載嵩曰,今日賓廳日次,而領議政金壽恒,以病不得進,今此査事之來,不無變通之事。故臣等,敢此來會矣。査事在邇,而罪人旣得,誠爲可幸矣。上曰,國家禁令解弛,邊上愚氓,肆然犯越者,未有甚於今番,誠可寒心,而罪人斯得,亦可幸矣。載嵩曰,見其勅使中路所送咨文,則頗有曲盡底意,不可不斯速回答,而犯越罪人,旣已捕得,回答咨文中,以此意書送,宜矣。使大提學,急速撰出,別定禁軍以送,何如?上曰,斯速撰送,可也。載嵩曰,自上,前頭接見査事時,善淸語譯官一人,當爲入侍,而李濈,方在喪中,徐孝男,身病危重,不能起動云。李濈·徐孝男外,無他解語之人,不可無變通之道。李濈,使之起復,何如?上曰,依爲之。出擧行條載嵩曰,犯越罪人之上來者,其數頗多,其中可問者,使刑曹,抄出以訊,似可矣。上曰,觀其狀啓,則罪人,方爲跟捕,姑待更爲捉來,刑訊,可也。載嵩曰,今番咨文,有我國人中矢之語,而無淸人傷死之言。以此推之,則中矢人,似是正犯也。上曰,犯越人之狼藉,實是法令解弛之致,誠甚痛惡矣。晸曰,擊錚罪人閔又騫公事,有別判付勘罪之命,今當照律以啓,而此事,旣令本道査覈,未及上來之前,因張希良擊錚,有此特敎,大凡事之曲直,必須兩造然後,可以知之,而本道査啓未到之前,自上徑先處決,有違法例,與大臣相議,則其意亦然,故敢達矣。載嵩曰,在外時,得聞申晸之言,已知其曲折矣。旣令本道査覈,則其査啓未及上來之前,徑先論罪又騫,於事理,果爲未妥。申晸所達之言,是矣。上曰,閔又騫事,多有違端,情狀痛駭,故有所特敎矣。姑俟其査覈而論罪,亦未晩也。出擧行條
師錫曰,禮曹淸寒,素無物力,下人料布,無路覓出,故使令等,頻頻逃避,每當多事之時,不成貌樣矣。古例,自兵曹,移送日守價二十一疋,而辛亥年,因年凶減十疋,癸亥裁省時,又減十一疋矣。失此之後,他無備給料布之路,卽今事勢,誠甚可慮。當此凶歲,旣省之布,還請復舊,臣亦知其不可,而近來,則本兵所儲,幾至三千同之多,辛亥所減,雖難還復,癸亥所減十一疋,令兵曹,依前移送,何如?䎘曰,判中樞府事南九萬之入兵曹也,任怨節用,故軍木之儲,比前稍優,而趙師錫復舊之請,今若允許,則他司之效趙師錫爲之者,不知其幾何,擧皆續續許之,則兵曹萬無支當之理矣。政院書吏,頃已加出,待其勅使之回還,依前還爲減除,似當矣。上曰,政院出納之地,有異於他司,故加出書吏二名,待其勅行之還,依前減除。禮曹則淸寒不成貌樣,予不知之。癸亥年減除者,則復舊,此後他司,則勿爲續續陳達,可也。出擧行條師錫曰,略聞兩湖民情,則以爲空名帖所受之米,用於賑政之後,一依還上例,到今督捧,故以此稱冤,欲蒙惠澤,非但民情如此,道臣及守令之言,亦皆如此,合有變通之道矣。載嵩曰,當初帖價米分給之時,以還上收捧之意,旣已分付,而各官守令之所給,率多流離之民云。朝家分付,旣不如此,則到今蕩滌,事非誠實也。師錫曰,帖價米,似是空得,故民皆以爲不捧,而到今依還上督捧,民之稱冤,勢或然矣。臣之奉使時,沿路所聞如此,故敢爲仰達。載嵩曰,自廟堂,旣已區別,而師錫之所達如此,臣未知其可也。尙運曰,守令私備之穀,與還上,固有所殊,而一依還上,到今督捧,恐或不可矣。師錫曰,民情,以此多有稱冤者,故今因登對,略此縷縷仰達矣。尙運曰,其中無田土者抄出,旣以乾糧分給,而到今以還上欲捧,則必有指徵無處之患,帖價米蕩滌,似乎得宜矣,上無發落。尙運曰,凡供上及各司進排雜物,今年亦未得復舊,雜職祿捧及各樣散料,仍爲權減之意,仰達矣。上曰,百官頒料,久未復舊,亦涉未妥,而今年則事勢如此,依爲之。出擧條
上曰,近觀政目,閫帥之任,多以文臣,南行竝擬,雖是乏人之致,而武弁似爲失望,文武,特爲均用,使不失望,可也。載嵩曰,頃者北兵使差出時,無可合人,故不得已,以文臣擬望矣。䎘曰,木覓山燧軍,所管非細,而人少役煩,殆不堪支,不可無變通之道。自此以往,坊役特爲除減,使之支保事,欲爲稟定矣。上曰,燧軍之役,比他軍門,苦歇,何如耶?䎘曰,比他軍門,較諸苦歇,則燧軍之役,一倍尤甚矣。載嵩曰,燧軍入番之數,抄錄相考,則可知苦歇之如何矣。上曰,相考後,更爲稟定,可也。上曰,各處松蟲,今則何如云耶?載嵩曰,近來則日氣向寒,故稍爲止息云矣。師錫曰,以陵官所報見之,則蟲災,頗爲止息矣。䎘曰,西北武士,自國家,別樣給料軫恤,置諸守禦廳矣。今則自本廳給料,勢旣不易,他無給料推移之路,依前還屬戶曹,何如?上曰,戶曹,亦無可給之米,自兵曹磨鍊給布,似可矣。汝哲曰,臣所帶提調軍器寺,有及時變通之事,敢此仰達矣。本寺延日礪石元貢之數,一年只二十餘塊,而闕內政院以下諸司及外各司,若有大小工匠使用之役,則勿論緊歇,使之星火進排者,缺五六字以數十塊之石,萬無朞年繼用之路,曾前或有不足之患,缺三字乏別卜定取用矣。上年,因慶尙監司狀啓,礪石掘取之處,深險難掘之故,陳弊。自宣惠廳,勅使時所用及別設都監大役之外,常時不得別卜定事,防啓矣。今以不足之數,決難策應於諸各司之用,本寺之事,極爲可慮。自今以後,自內啓下進排之外,政院以下內外各司之取用,一切防塞,或有不得已之用,則以他礪石,從略進排,用後還下事,捧承傳施行,何如?上曰,依爲之。出擧行條汝哲曰,頃者都提調領議政金壽恒登對時,武藝別監登科出身者,自都監區處事,退與臣相議稟定事,命下矣。今承下詢,敢此仰達矣。武藝別監,以行伍中,年少勇銳,有才藝之卒,抄陞之故,內中日,以砲藝三發五中,直赴者居多,而出身之後,則元無定式歸屬之處,不但渠輩無食道呼冤之歎,其在國家養兵之道,壯健善藝之卒,抛棄任自閑遊,亦甚可惜,而他無變通之道,都監所屬局出身,今有三局,而一局所存,堇三十四人,其中南漢扈從出身,則年過七八十,每當冬節,老病不得入番者頗多,不成貌樣。若以此武藝別監出身之類,參酌添額於三局,則似乎得宜,而加額名數,則臣不敢直爲仰達,下詢于大臣而處之,何如?上曰,當初取其武藝,選在此任,而登第之後,未免抛棄,誠甚可惜,局出身,三局各以十名,分送付料,可也。出擧行條䎘曰,去月二十二日中日試射時,禁衛哨官黃鎬,片箭貫三中,此固罕有之事,而係是軍試射,則與私試有間,雖不敢直請賞典,亦不無別樣勸懲之道。曾以此意,就議於判中樞府事閔鼎重,則鼎重之意,亦如此,故敢達矣。載嵩曰,此是私試射,自本營或該曹,參酌施賞,似可矣。至於自朝家論賞,則似過矣。上曰,片箭貫三中,前所未有,雖是私射,別樣勸奬,未爲不可,特爲加資,可也。出擧行條上曰,武士中,兩班子枝勸奬事,有所分付,而才得若干人外,更無所得,當初傳敎,意非偶然,必須各別勸奬,期於多得人才,可也。汝哲曰,萬科出身,不爲不多,而其中兩班類,則以爲得第累缺三字見效,到處見凌,反有所害,自爲暴棄,切不習射,人才之得缺二字所難矣。䎘曰,武臣堂上中,非無可合閫任者,而或在奪告中,或在罷職中,故閫任差出之時,苟簡莫甚,不可不變通,別爲敍用,似可矣。上曰,前頭歲抄不遠,姑待,可也。
世徵曰,臣有所懷,敢達矣。臣以還收陳告奴婢決給內司事,爭執已久,而聖明不賜允兪,臣竊悶焉。外間以爲,事係內司者,則聖明,例爲留難云。臣則以爲聖明,若詳知其曲折,則必不留難,以日昨允許憲付之啓證之,而開敍其不然矣。今玆訟理曲直,詳載於該院覆啓,聖明想已下燭,而臣取考其文案,則大槪陳告者,以爲內司婢已信加逃亡,變名爲丁水,而生子定伊等,所謂金碩昌,以爲其祖上奴守成,娶良女丁水,而生子定伊等云。已信加之年,以丙寅生,載錄於宣頭案,而定伊之年,則戊辰生也,三歲生子,萬無其理,其爲碩昌之奴婢,明白無疑,而聖明,以其無良籍,決給於內司,此則有不然者。二去丙午帳籍,皆以守成之良妻丁水載錄,則此非良籍而何哉?事在六十年以前,勿許聽理,昭載法典,而今聖明,以他百餘年傳來久遠奴婢,屈法決給於內司,見屈者之抱冤,固不足言,而臣未知後世謂聖明,何如耶?小臣無狀,言不能見信於君父,閱月爭執,尙未回聽,終將貽累於聖德,此則小臣之罪,而請更加三思,亟賜允許。載嵩曰,非但臺諫之言如此,且聞閭閻之言,則皆以爲聖明,趁速允許,宜當云矣。上曰,依啓。
東溟曰,同副承旨李畬,尙不上來,右承旨申琓,方爲病親呈辭,廳中,位甚不齊,事多苟簡,不可無變通之道。上曰,同副承旨遞差,其代,卽爲差出,可也。
夜五更,流星出畢星下,入西方天際,狀如鉢,尾長三四尺許,色赤。
刑曹判書李師命疏曰,伏以臣,本無才識,百不肖似,而因緣幸會,猥荷拂拭,致身宰列,出入機要,已是千萬夢寐之所不及,歷職中外,無一補效,罪戾徒積,瘡尤百出若此,是臣合蒙譴責,而秋曹特除,又出中批,臣聞命驚隕,無所措身。臣年未四十矣,出身,才六年矣,歷職,僅十數計,而無他奇功異效,濫叨爵秩,至於此極,居然班齒於正卿之列,無論衆望之不允,才器之不稱,只此驟擢躐躋,歷數前昔,殆無臣比,臣雖無狀,不有心腸,何敢每每承當,以重辱國家之名器哉?況今査事當前,酬應文書,推勘罪人,盡在於本曹,如臣病殘昏庸,全不曉解者,猝然當之,與彼酬酢,而若使事至而茫無所措,勢迫而昏不周旋,以致差謬,機事必有大段辱國之患,朝家至此,雖欲追悔,必無所及矣。此臣所以尤不敢仰承籠命,以僨國事也,揆以公私義分,萬無冒昧承當之理,嚴召之下,竟未祗赴,臣罪至此,萬殞難贖。伏乞聖明,諒臣危迫之懇,特收臣新授職名,仍治臣逋慢之罪,千萬幸甚。批答見上
持平李后沆疏曰,伏以臣,漂蕩嶺·湖,數年于玆,蒲柳之質易衰,膏肓之病難祛,宿患虛勞之症添劇缺二字餘,沈痼度日,與死爲憐。今年夏,濫叨玉署之命缺二字陳惜,幸荷恩遞,居閑調養,實賴天地生成之德矣。積惡餘生,禍殃未盡,又於秋間,一女遽夭,遠外奔訃,扶病携襯,往葬于畿內地,不堪舐犢之愛,難抑情鍾之痛,舊病新痾,一時俱發,嚴召之命,又及此際,雖緣缺三字末由趨謝,而顧念分義,則萬分難安,歸來湖寓,方追缺三字之不暇,而聖度如天,不責以逋慢,千萬夢寐之外,缺二字栢府之命,臣心驚悚,置身無地。如臣病情,知不缺三字供卯酉之役,而數月之間,三膺命召,奔走肅謝之缺二字則斷不容俟駕,故出氣登程,兩日而來到驪州,因曉缺二字大霧作行十里餘,便生疾痛,猝然昏眩,投入村舍,殊不省晝宵者,一日有半,蓋緣痼疾在身,氣血俱虛,少致感傷,輒發難狀之症故也。始欲淹行數日,冀見小歇,而氣力漸至綿惙,眩暈仍而添重,寢睡不能着眼,粥米不能入口,加以前日墜馬所傷脚病,乘此復劇,痿痺作痛,不能屈伸,欲立還仆,此俱非旬月可療之病,其何能載馬馳進,涉京師數百里之遠途乎?勢至於此,不得不仰首鳴號。伏願聖慈,俯諒危迫事情,亟遞臣職名,俾得專意調生,不勝祈懇。目今聖明,憂勞於上,百工,奔走於下,況臣所叨風憲之職,尤非閑漫之任,而緣臣久曠,已浹二旬,臣之罪戾,萬殞難贖。寒館旅枕,長夜漫漫,瀝血封辭,危忱耿耿,臣無任迫切戰越之至。答曰,省疏具悉。爾其勿辭,從速上來察職。
上在昌慶宮。停常參·經筵。
吏曹啓曰,承旨有闕,政事,取稟。傳曰,當日爲之。
京畿監司書目,驪州呈,以持平李后沆辭職上疏上送事。
執義李宏三度呈辭。入啓。遞差。
答持平李后沆疏曰,省疏具悉。爾其勿辭,從速上來察職。
下直,仁川府使睦昌遇。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請前咸鏡監司李之翼罷職不敍之命事。入啓。答曰,勿煩。前啓,江界府使趙世雄罷職事,停啓。
公洪監司書目,全義呈,以大司憲李翔上疏上送事。啓。答曰,省疏具悉。所陳之辭,當令廟堂稟處,卿其須體寡昧思想之意,且念憲長職責之重,安心勿辭,從速上來祭職。已上朝報
判義禁申晸所啓,擊錚罪人閔又騫公事,有別判付勘罪之命,今當照律以啓,而此事,旣令本道未覈,未及上來之前,因張希良擊錚,有此特敎,大凡事之曲直,必須兩造然後,可以知之,而本道査覈未到之前,自上徑先處決,有違法例,與大臣相議,則其意亦然,故敢達矣。右議政鄭載嵩曰,在外時,得聞申晸之言,已知其曲折矣。旣令本道査覈,則其査啓未及上來之前,徑先論罪又騫,於事理,果爲未妥。申晸所達之言,是矣。上曰,閔又騫事,多有違端,情狀痛駭,故有此特敎矣。姑俟其査覈而論罪,亦未晩也。已上謄錄
吏批,以李星齡爲漢城庶尹,嚴緝爲執義,李秞爲兵曹參判,朴泰遜·成虎徵爲承旨。
政院啓曰,近日廳中,位甚不齊,出納之際,已涉苟簡,而客使不遠,事務之繁,異於常時,今日政,承旨闕員,以在京無故人差出,卽爲牌招察任,何如?傳曰,允。又以弘文館言啓曰,本館上番校理臣李墪,以迎接都監都廳郞廳,今日坐起時,晝仕出去,而每每草記,事涉煩瀆,限勅使回還間缺三字去之意,敢啓。傳曰,知道。
有政。吏批,判書李敏敍病,參判朴世采在外,參議沈攸遠進,都承旨任相元進。
吏批啓曰,判書李敏敍病不來,參判朴世采在外,小臣獨政未安,何以爲之?敢稟。傳曰,只出緊任。
兵批,判書李䎘外司坐起進,參判未差,參議兪櫶進,參知安垕出使,右承旨李東溟進。以申琓·李畬·李宏爲副護軍。
金載顯,以迎接都監言啓曰,卽接遠接使馳啓,則勅使渡江,似在初五六日間,入京之期,當在念後,而吉日推擇,只是兩日,更無推移之日,二十二日後,吉日,令該曹更爲推擇下送云。依此擧行之意,分付該曹,何如?傳曰,允。
行副護軍李翔疏曰,伏以君臣之義,無所逃於天地之間,此爲迷臣平昔所講,身際明時,必欲守此東崗之陂者,此豈臣之本心哉?只緣臣疏迂之學,驅策難進,狷鄙之性,展拓不去,擿埴冥行,到此白首,不免爲鄕村之一老人,而謬蒙殊渥,超前越後,職秩愈隆,狼狽愈甚,蚊蝱負山,不足爲喩,越人章甫,豈知其榮?夫凡人之情,雖出於分外難安之事,旣久而慣熱,則漸至如常,而如臣所被憲長之命,則每承恩旨,惶駭如初,豈非謬誤之眷,元不近似而然耶?自顧慚恧,人謂斯何?惟願改命,亟加鐫削,以重名器,以安私分,不勝幸甚,而又有區區犬馬之懷,不敢自隱,蓋以世臣之義,亦有與國同休共戚之意,身雖屛伏田畝,而憂愛之忱,少無間於廊廟,儻蒙聖諒,豈勝幸甚?嗚呼,今年年事,又何至此?方其黃茂之節,不無豐登之望,及至傷於旱,損於風,苖而不秀者有之,秀而不實者亦有之,若言其被災實狀,則或損三之一,或損三之二,全不掛鎌者,亦不無焉。道臣之啓,必據實狀,而未蒙施行,無論下民之呼冤,亦豈國家政體之所當然者乎?噫,此道如此,他道可知,一國之中,或有失稔之甚,而未蒙朝家之省憂者,不知其幾何,此可以三隅而反者也。然臣有以知此事之本出於傳聞而失實,當此忠良柄用之日,亦必自知其內外本末之輕重,夫豈有一毫掊克取贏之意乎?抑或有所以然之故也。嗚呼,世降至此,虛僞日滋,或以實爲災,或以起爲陳,以爲私護邑民之計,古人所謂誣上行私,而其國不亡,未之有也者,不幸近之,故臣於前日之疏,未嘗不痛斥其非,頃者,朝家所以不許方伯之請者,亦同於愚臣之所惡而然耶?然懲羹吹虀,從古所笑,若因俗吏欺誣之弊,而遂廢檢放之政,則臣未見其可也。嗚呼,不幸近者,飢饉連年,餓殍相望,而民恨年運之不淑,少無怨上之意者,必由我聖上愛民之誠,哀痛之旨,有以感激民情而致然,則到此日,豈合虧一簣之功也?先儒云,財散,猶可復聚,民心一失,則不可以復收。是以臣意,則不患國用之不足,而猶恐民心之或失,不患實處之爲災,而惟恐災處之爲實者,此也。然目今列邑,旣以該曹之令,全不區別災·實,給災之事,已無可言,無已則有一焉,若於元結之中,有所蠲減,則亦可以均蒙實惠,慰悅民情,無大於此者。伏乞殿下,留神裁幸,臣不任祈懇激切屛營之至,啓。下備邊司。批答在上
備邊司啓曰,粘連啓下是白有亦,觀此大司憲李翔上疏,則備陳今年農事災損之狀,以爲道臣給災之請,未蒙施行,毋論下民之呼冤,亦非國家之所當然,若於元結之中,有所蠲減,則亦可以均蒙實惠是如,縷縷陳列爲白有臥乎所,近年以來,連値凶歉,每給分災,而徒增虛僞之弊,終未必爲實惠,不當輒以爲例是白乎矣,今年兩湖濱海之地,被災最甚是如爲白乎等以,該曹年分事目磨鍊之時,沿海邑兺,許給分災爲白遣,至於山野各邑段,雖有被災之處,比之沿海,則不無輕重之別,故道臣陳請,而不得許施是白如乎,今者在野儒臣,疏陳民情,語甚切至是白乎矣,給災之事,今已後時,有難更議是白乎旀,雖欲於元結之中,裁減其數是白良置,災實輕重,旣未及審驗,則結數應減之多少,實無可據而爲準者,亦難施行是白去乎,姑待湖西收租案上來後,山野各邑中,被災尤甚處乙良,應捧收米,量減其斗數,宜當。以此分付該廳,何如?啓依允。已上燼餘
上在昌慶宮。停常參·經筵。
未時,太白見於巳地。
行大司成申翼相本職及祔廟都監提調辭免上疏。入啓。答曰,省疏具悉。卿其勿辭,調理察職。
府前啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請前咸鏡監司李之翼罷職不敍事。新啓,新除授執義嚴緝,時在京畿陽川地,請斯速乘馹上來事,下諭。答曰,不允。下諭事,依啓。
京畿監司書目,長湍呈,以謝恩副使李選辭職上疏上送事。啓。答曰,省疏具悉。疏辭,令該曹稟處。已上朝報
任相元啓曰,明日常參·經筵,取稟。傳曰,停。
金載顯,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管權說,除標信,漢城府坐起進去之意,敢啓。傳曰,知道。
任相元啓曰,新除授注書兪集一,時在京畿富平地,斯速乘馹上來事,下諭,何如?傳曰,允。
以沈季良爲假注書。
朴泰遜,以迎接都監言啓曰,都監郞廳睦昌遇外任,代以長興庫主簿崔斗瑞差下,使之察任,何如?傳曰,允。
金載顯,以內乘,以提調意啓曰,內乘李恒出使之後,限復命間,內乘一員,啓稟加出矣。李恒,旣已復命,加出內乘呂奎齊,減下,何如?傳曰,允。
大司成申翼相疏曰,伏以臣,病伏垂死之中,伏聞差臣以祔廟都監提調之任,以臣病狀,萬無趨走率職之路,亟擬陳暴,以冀恩遞,而又添寒疾,昏瞀沈頓,數行文字,不能構思,俟病少間,泯默數日矣。不意今者,恩除又降,聞命惝怳,若無所容,使臣賤疾,如有一毫自振之勢,則當此縟儀將擧之日,得盡狗馬之力,少紓拳慕之情者,臣雖無狀,豈後恒人,而顧臣一病經年,人理都盡,反覆沈痼,只待死日,而天氣向寒之後,昔之拘彎者,漸至不仁,有時作痛者,已成膏肓,庭戶之間,全廢運動,塞竇深蟄,作一僵屍,小觸風寒,連日大痛,不知者,或以調息之久,豈有一分之減,而誠不知眞元已爍,軀殼僅存,危懍之狀,不啻若經霜之葉,遇風欲墜,奔走敦匠,雖不敢望,忍死一出,以伸人臣之義,亦無其路,更起爲人,此生已矣,撫躬悲涕,不知所云。伏乞天地父母,察臣危迫之情,亟遞新授國子之長,且命鐫改都監提調之任,毋廢公務,俾安私義,千萬幸甚。批答在上
以宜寧貢生田時千疏,傳于朴泰遜曰,下該曹。
禮曹參判李選疏曰,伏以臣,旣奉使登途,則所帶本職,不容暫曠,宜令該曹從速照例處置,玆敢冒瀆聰聽,臣無任。啓下吏曹,吏曹啓目,粘連啓下是白有亦,春曹佐貳之官,雖非劇任,職掌不輕,出疆之後,勢難仍帶,似當許遞是白乎矣,宰臣進退,臣曹不敢擅便,上裁,何如?依回啓施行。已上燼餘
上在昌慶宮。停常參·經筵。
夜一更,有霧氣。
下直,廣州留守尹趾善。
京畿監司書目,楊州呈,以吏曹參判朴世采病重,上去不得事。啓。傳曰,卿辭至此,本職,今姑勉副,安心調理,從容上來事。回諭。
都摠管具鎰三度呈辭。入啓。只遞摠管。
以沈季良爲假注書。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。入啓。前啓,前咸鏡監司李之翼罷職不敍事,停啓。
領議政金壽恒箚子。大槪,猥陳切迫情事,乞蒙一日之暇事。入啓。
答府曰,勿煩。
賑恤廳,因諫院啓辭啓曰,今年所受賑恤廳還上費耗,特命蠲減事。上曰,令該廳稟處事,命下矣。今年都民還上,當以本色穀竝耗徵捧,而爲念都民之窮乏,且慮市直之翻貴,比十月初市直,略加減損,以錢磨鍊捧上矣,大豆市直,近來稍賤,民人等,頗有稱冤之言,故大豆則以本色備納之意,更爲分付,則本色與價錢,皆不準納,遷延時月,以待蠲減,殊甚可惡。且各人所食,不過十數斗之米豆,而除出已捧之費耗錢文,分數分給,其勢極難,雖或出給,各契下人,亦無均一還授之理,而只爲部書員輩奸濫之資,則設或如臺啓所言,有可以大慰民望者,前捧費耗,已難出給,只減未捧者之費耗,事甚不均,本色米豆捧上之外,更無他道,況春初分給,旣稱還上,則除耗捧上,實無規例,且關後弊,姑依本廳前日分付,以本色米豆備納之意,更爲知委各部,何如?傳曰,允。
京畿監司書目,楊州呈,以知事李端夏上疏上送事。啓。答曰,省疏具悉。此非大段引罪之事,卿其安心勿辭,從速上來。
答領議政金壽恒箚曰,省箚具悉卿懇。念卿情事,予用惻然,卿其依箚辭,安心往來焉。仍傳曰,遣史官傳諭。已上朝報
夜二更,流星出文昌星上,入艮方天際,狀如拳尾,長三四尺許,色赤。
引見時,右議政鄭載嵩所啓,自上,前頭接見査事,善淸語譯官一人,當爲入侍,而李濈,方在喪中,徐孝男,身病危重,不能起動云。李濈·徐孝男外,無他解語之人,不可無變通之道,李濈,使之起復,何如?上曰,依爲之。已上謄錄
任相元啓曰,明日常參·經筵,取稟。傳曰,停。
成虎徵,以都摠府言啓曰,副摠管權說,除標信,漢城府坐起進去之意,敢啓。傳曰,知道。
又以常平廳言啓曰,本廳郞廳崔斗瑞,迎接都監,以雜物色郞廳,啓下矣。斗瑞,以長興庫主簿,兼察本廳,且管站上責應之事,職務煩劇,勢難兼管,崔斗瑞都監郞廳改差,專察本廳之任,何如?傳曰,允。
知事李端夏疏曰,伏以臣於八月陳疏,竝引臣父子之罪,而伏承聖批,不惟不準所請,反賜溫諭,臣雖感激聖恩,然臣所引及諫臣所斥者,罪狀有別,而俱無論斷審覈之擧。又見諫臣避辭,以臣疏中所自引之罪,滾合爲一,以爲己所曾言,而乃曰臣言不至虛謬,其當初所擅得帖文而齎去者,又以何必自信已問,以爲必伸之地爲言,有若雖有其事,不欲與臣辨詰者然。然則臣疏所自辨者,猶在暗昧之中,繼欲陳疏,而重複呶呶,有傷事體,且諫臣之疏,旣有稟處之命,自下宜有覆啓,故臣恭缺三字尙未有聞,臣又病勢深重,不能上去待命,虛帶職任,仍伏鄕里,臣之情勢,何得一日而自安也?伏乞聖明,先罷臣本兼職名,仍命攸司,亟覈臣父子罪狀,果如諫臣之言,則加以重律,以爲人臣蔑法循私者之戒,不勝幸甚。批答在上
領議政金壽恒箚曰,伏以臣竊位台鼎,無絲毫有裨於國,而徒以憑藉寵眷之隆,輒有私懇,敢瀆宸嚴,臣罪萬死萬死。臣有一女,不幸早沒,葬在衿川地,已經數歲矣。今以其舅家改卜他山,從而移窆,期在本月初九日,其始葬也,臣旣拘於公格,不得親見其入土,到今又不得自盡於贏博三號之禮,則臣誠不免爲不慈之父矣。今其遷柩,路由京江南岸,而新葬廣州之地,去江又不過十餘里,可以匹馬馳出,夕往朝返,在朝家,只丐一日之暇,在微臣,得伸無窮之痛,而無論遠近淹速,不敢帶職擅行,如蒙聖慈,特垂哀憐,許臣任便往來,則朱夫子所謂父子存沒,均被莫大之恩者,臣實感戴靡極矣。目今廟堂多事,客使將到,固非臣子言私之日,而一日夜之間,非有緊務,臣之出入,不足爲有無,則此恐不至於妨公也。昔在仁祖朝,相臣李厚源,方帶喉舌,有幼子死於外方,仁廟,因其陳情,特賜埋葬之暇,至今傳爲異數,事雖格外,情涉切迫,則聖祖,亦拔例而許之,臣之今日祈懇,實有恃於聖上悶旱之仁也。惟聖明,矜恕焉,臣無任。批答在上
敎廣州留守尹趾善書,王若曰,陪都居守之官,爲任已重,內畿保障之地,得人尤難,必藉文武備具之才,可畀兵民兼總之務,蓋玆三輔之重鎭,無過百濟之舊城,控水陸之要衝,允爲翰屛之勢,處京輦之密邇,實有唇齒之形,宿兵峙糧,緩急缺六字城濬塹險固秦關之不如,寄以留鑰之專,事同乎分陜,申之缺六字登壇缺一字屬意之不輕,故設官之匪偶,近緣飢荒之荐疊,翳缺七八字而官無宿飽之資,惰窳日甚,而軍無豫練之實,煦濡缺七八字頓收拾之方,未可少緩,惟其積弊之久,所以制治之難,歷觀在廷孰堪缺二字卿大家宅相,名門胄英,重厚足以鎭俗,而輔之以忠勤,淸通足以裁物,而守之以退讓,粵自少狀,已有老成之風,迨敡嵩華,益著公輔之望,當奸回之奰慝,操履不渝,肆化理之更新,眷毗實篤,擢授北臬,則政先乎愷悌,還亞東銓,則人服其公平,長喉舌之司,惟允之義,不懈夙夜,任耳目之責,無隱之忱,可質神明,惟全才劇易之皆通,伊一心終始而靡替,名實旣孚於上下,簡注果同於詢謀,玆授卿以廣州留守兼守禦使,卿其敬服寵章,恪愼職事,勿以私意,而或妨公法,勿諉舊例,而苟循謬規,施措,要適於機宜,變通,必審其利害,集流逋祛弊瘼,俾絶愁歎之誠,倡勇敢厚蓄藏,期致富强之效,旣兼牧禦之任,宜均威惠之行,雖平常晏安之時,戒恒存於桑土,況國家艱危之會,備敢忽於衣茹,出總師干,立見精明之令,入參廟筭,無間密勿之缺五六字言豈多誥?於戱,內外輕重之奚別,正是需才之秋,燥濕缺六七字效忠之地,山谿雖固,地利不如人和,器械雖重,缺七八字委寄之意,用紓宵旰之憂,故玆敎示,想宜知悉。已上燼餘
上在昌慶宮。停常參·經筵。
大王大妃殿誕日,大王大妃殿·大殿,政院·玉堂·二品以上·六曹問安。答曰,知道。中殿,政院·玉堂問安。答曰,知道。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。入啓。答曰,勿煩。
傳曰,明朝,領右相命招,使之卜相。
獻納金萬吉啓曰,譾劣如臣,猥蒙洪造前後敡歷,無非忝竊,尋常懍惕,若無所容。今玆新授之職,又是當世極選也,自揣才分,萬不近似,且臣前以前判書朴信圭事,有所論列矣。伏見信圭疏批,則以儒臣疏語深刻爲敎,臣於此,不勝惶隕愧懼之至。旣往之事,今不必更爲提起,以益其紛紜,而臣身居近密,欲效官師相規之義,片言出口,輒得深刻之名,無非臣平日言議不見信於君父之致,更何顔面,復玷言責之地,重貽淸朝之羞乎?臣之情勢,決不可一刻苟冒,請命遞斥臣職。答曰,勿辭,退待物論。已上朝報
辰時巳時,雨雹狀如小豆。
政院啓曰,今此出來勅迎勅處所,當設於明政殿,而與永慕殿相近,不無難便之端,移設仁政殿之意,敢啓。答曰,知道。
備邊司啓曰,惠山前僉使李東奭待令之意,曾已啓下分付矣。北道犯越罪人,自刑曹推問之際,東奭所犯,旣已現著,其在事體,不可使任便在家。李東奭卽爲拿囚,何如?答曰,允。
又啓曰,北道犯越罪人韓得完缺二十二名,纔已押來,令刑曹囚禁,朝夕饋飯,襦衣題給等事,依他罪人例,擧行之意,分付,何如?答曰,允。已上謄錄
李東溟啓曰,明日常參·經筵,取稟。傳曰,停。
又啓曰,來十一日,輪對日次,取稟。傳曰,停。
傳于朴泰遜曰,明日開政事,分付。
朴泰遜,以祔廟都監郞廳,以都提調意啓曰,都監提調一員,當以該曹,以戶曹前判書尹趾完,啓下矣。尹趾完,旣遞本職,其代,以新判書柳尙運差下。且提調行大司成申翼相,身有宿病,不堪行公之狀,衆所共知,都監事務緊重,不可無變通之道。申翼相改差,其代,以吏曹判書李敏敍,差下察任,何如?傳曰,允。
又以祔廟都監,以都提調意啓曰,臣等,今日始開會同之坐,都監監造官差出,別單書入之意,敢啓。傳曰,知道。
又以祔廟都監郞廳,以都提調意啓曰,都監郞廳刑曹佐郞朴重圭,因備局啓辭改差矣。其代,以通禮院引儀尹以健差下,何如?傳曰,允。
刑曹參判尹以濟疏曰,伏以臣,伏接邸報,本月初二日政,以臣新授刑曹參判,臣卽當趁詣闕下,祗肅恩命,而第臣,身嬰賤疾,積有年歲,源委已痼,沈惙日甚,累叨外除,俱未克赴,蟄伏田間,朝暮待期。近又添得內傷外感之症,症情一倍危苦,戶庭之間,末由運動,稽謝至此,已極惶隕,況本曹,素非閑局,目今査事方急,其在分義,尤不敢退在鄕曲,而顧臣病勢如右,斷無自力就途之望。伏乞聖慈,俯垂矜察,將臣職名,亟賜遞免,以便公私,不勝幸甚。答曰,省疏具悉。卿辭至此,本職,當許遞焉。已上燼餘
上在昌慶宮。停常參·經筵。
去夜,傳曰,明日開政事,分付。
京畿監司書目,抱川呈,以刑曹參判尹以濟辭職上疏上送事。啓。只遞本職。
大司諫宋奎濂上疏。大槪,敢暴病勢情勢,乞賜罷免,兼陳民事切急之狀,冀蒙裁處事。入啓。
正言金盛迪三度呈辭。入啓。遞差。
遠接使書目,勅行,本月初三日,來到鳳城事。義州府尹書目,勅行,初三日午時,已到鳳城,初四日,出柵門,初五日,定爲渡江事。
賓廳,卜相封入。
答大司諫宋奎濂疏曰,省疏具悉。疏辭,令廟堂稟處。爾其勿辭,從速察職。
傳曰,今此迎勅出宮時,由弘化門作路,仁政門迎勅後,由銅龍門還宮事,分付。
府前啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。新啓,引嫌而退,當初論列,出於相規,意外嚴敎,不必爲嫌,請獻納金萬吉出仕。答曰,不允。處置事,依啓。
領議政,請對入侍。已上朝報
吏批,以任相元爲吏曹參判,李徵明爲正言,崔逸爲刑曹參判,李相仁爲刑曹佐郞,申琓爲刑曹參議,李夏禎爲刑曹正郞,金萬吉爲修撰,李益著爲泰仁縣監,李斗龜爲江界府使,閔昌基爲監察,李國芳爲獻納,徐文重爲都承旨,任相元爲知義禁,柳炅爲禮曹參判。
李東溟啓曰,明日常參·經筵,取稟。傳曰,停。
金載顯,以都摠府言啓曰,今日入直軍士,中日習射,請出標信。傳曰,知道。
傳于成虎徵曰,領議政,亡女遷葬事下去時,給馬。已上燼餘
上在昌慶宮。停常參·經筵。
辰時,日暈右珥。未時,太白見於巳地。
下直,山羊會萬戶張德生。
遠接使平安監司義州府尹書目,勅行,本月初五日,無事越江事。
京畿監司書目,楊州呈,以副護軍朴信圭辭職上疏上送事。啓。答曰,省疏具悉。卿其勿辭,從速上來察職。
院啓,請罪人金重夏嚴鞫處斷事。臣以閫帥·守令下直臺官事,論列已久,而聖明,不賜允兪,至以一見何以知其爲人爲敎,臣不勝悶鬱焉。蓋人固未易知,而至於庸愚板蕩者,則一見,亦可以知之矣。下直之法,意非偶然,而自從中廢之後,爲臺官者,絶不得見閫帥·守令之面,雖或有決難堪任者,漠然不知,任其冒赴,到任未久,旋卽敗歸,徒貽送迎之弊者,固已多矣,而或誤聞其不似,橫加彈論者,亦有之,其在事體,不可不使臺官見而知之。閫帥·守令之新除者,竝依前下直臺官事,請定式施行。新除授獻納李國芳,以點馬事,時在慶尙道內,請斯速乘馹上來事,下諭。前啓,都民所受還上費耗蠲減事,停啓。答院曰,不允。李國芳,竣事後,自當上來,姑勿下諭。
府啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。入啓。答曰,勿煩。
都承旨徐文重上疏。大槪,乞遞新授職名事。入啓。答曰,省疏具悉。卿其勿辭,從速察職。
吏曹口傳政事,刑曹佐郞李文海。已上朝報
夜二更,白雲一道如氣,起自四方,直指東方,長竟天,廣尺許,移時乃滅。五更,流星出胃星上,入金星下,狀如鉢,尾長三四尺許,色赤。
刑曹啓曰,犯越罪人,今方推覈,而首犯人等,皆以爲,先登放炮,出於金太成·李一才·朴得立,且其軍人中,多有被淸人箭傷者云。此罪人,方囚於安邊府,急速押送之意,撥馬知委,何如?傳曰,勅使未入京前,罔夜押送事,嚴飭,可也。
迎接都監啓曰,卽接遠接使狀啓,則自義州至弘濟院,七處宴享中,只設安州,餘皆停止云云。自前宴享減除之時,則例有中路別遣問安使之擧,而不必別爲差出,以貽廚傳之弊,平壤迎慰使,使之留待勅行,措辭致謝之意,令政院,急速擧行,何如?傳曰,以義州離發日字計之,則十一日間,當到平壤,二日之內,勢難及期馳進,平壤迎慰使,旣已回程上來,使之還到黃州,留待勅行,可也。已上謄錄
吏批,以李文海爲刑曹佐郞,李畬爲副提學,朴泰遜爲大司諫。
政院,以迎接都監言啓曰,都監郞廳刑曹正郞洪萬運,長興庫主簿崔斗瑞,因備邊司及常平廳啓辭,旣已改差矣。其代,以成均館直講金時郁,兵曹佐郞李禎差下,使之察任,何如?傳曰,允。
又啓曰,今此勅使出來時,開城府別迎慰使,何承旨進去乎?敢稟。傳曰,右副承旨進去。
又以刑曹言啓曰,當此査事,郞廳,甚爲不缺二字備局啓請,限畢査間,正郞·佐郞各一員,依舊例復設矣。其中佐郞李相仁,與本曹參判崔逸,有妻三寸叔侄相避之嫌,卽爲遞差,令該曹,其代,今日內,口傳差出,何如?傳曰,允。
又以刑曹言啓曰,掌隷院,是本曹屬司,而他無推移之處,雖有捧承傳之事,敢請移設矣。下敎如此,以平市署移設之意,敢啓。傳曰,知道。
都承旨徐文重疏曰,伏以臣,猥以襪線之才,謬膺蚊負之寄,雖其識慮淺短,不足以裨補國事,奔走供職,庶盡其職分,是臣素志,而缺五字涓埃,夙宵憂懼,若獲大戾。不意新命,遽出於意慮之外,臣誠悚駭,不知所以措躬也。一院之長,責在糾檢,自前擇授,視諸淸選,而適値儐館有事之日,尤不可苟充,況此軍門之事,已成格令,何可自臣而隳廢,以犯濫冒之譏也?伏乞聖明,亟遞臣所授都承旨之任,以重官方,以安私分,不勝幸甚,臣無任。批答見上已上燼餘
上在昌慶宮。停常參·經筵。
奉敎李玄祚上疏。大槪,臣有痛迫情事,敢陳哀懇,乞賜遞臣職名,以便公私事。入啓。
府前啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。入啓。答曰,勿煩。
左議政南九萬箚子。大槪,爰立之命,再及於省諐之身,聞命震越,罔知所措,冒萬死,更申哀籲。伏乞亟收誤恩,俾不至於重敗國事事。入啓。
刑曹判書李師命,請對入侍。
院前啓,請罪人金重夏嚴鞫處斷事。請新除授閫帥·守令下直臺官事,定式施行事。入啓。
答奉敎李玄祚疏曰,遞差。
答院曰,勿煩。
答左議政南九萬箚曰,省箚具悉卿懇。頃者勉從丐閑之請,實有待於今日矣。卿何過辭,若是其邁邁乎?須體至意,安心勿辭,速出論道,以副上下之望。仍傳曰,遣史官傳諭。
吏曹口傳政事,兼春秋李濟民。已上朝報
迎勅都監啓曰,自前勅使入京後,各宴中,下馬宴及翌日宴·餞宴,則例以親臨磨鍊矣。今此出來勅使,則三宴,不可循例以親臨磨鍊,令都監,臨時觀勢定奪,何如?傳曰,允。
禮曹啓曰,今此勅使,仁政殿受勅行禮後,茶禮設行事,已爲啓下矣。自上,如有館所茶禮設行之事,依前例,令各該司豫爲措備待候事,分付,何如?傳曰,允。
司饔院官員,以檢擧提調意啓曰,今此勅使時,親臨宴禮,令都監,臨時觀勢定奪事,自禮曹入啓,允下矣。取考謄錄,則己丑三年內,勅使時親臨宴享,雖不設行,而例有一度措備待候之擧,近年則無此規矣。今番勅使,異於常時,自上,亦有親臨館所之擧,雖無宴禮親臨之事,尤不可不豫備待候,饌品味數應行者諸事,及假提調·郞廳差出,依辛卯年春勅使例擧行,而習儀一度,本院,只率假提調以下,今月十八日,南別宮爲之,何如?傳曰,允。已上謄錄
午時,上御建極堂,引見。刑曹判書李師命,右副承旨成虎徵,假注書沈季良,記事官宋儒龍·宋疇錫等,入侍。虎徵進曰,刑曹判書李師命,以越採人事,有所稟定而請對矣。上謂李師命曰,各人等所供,如何,而皆已承服耶?師命曰,昨日始爲推覈,而欲爲面陳,故不以文字啓達矣。推覈各人,則韓得完,乃三水別宮堡民也,張界白,乃咸興長津寨民也,金松彦,三水厚州鎭民也,朴得彦,乃三水江口堡民也,朴尙一,乃熙川民也,崔守元,乃長津寨民也,此六人,則持銃作變者也。金太成·李靑元·閔愛奉·閔大奉·崔明哲·崔明先·崔友建·裵承達,俱是咸興長津寨民也,金成立,安州民也,金明建·方太先,皆江界神光堡民也,李莫亂,熙川民也,盧破回·李雲鶴,三水別宮堡民也,金龍仁·崔俊民,熙川民也,宋永賓·李古音米·李應錄·金永等四人,咸興長津寨民也,此二十人,則隨往作變者也。各人等放砲之事,中矢之由,亦皆箇箇承服,勅使入京之後,以此魁首六人及隨往者二十人,當爲推覈,而但此人等,由厚前鎭前入去,作變於三道溝,與彼人所謂白石塔,道里稍遠,彼若以白石塔爲重,則此人等,必將變辭,是甚可慮矣。朴承先·朴承鶴等,由雲寵·惠山間,作變於甫陀隈,此亦就服,所越地方及帳幕多少,作變日字,與韓得完等相左,此則固當置之矣。上曰,韓得完等所遇淸人,果是公差,而十帳幕之說,不啻明白,他餘事,亦多符合,行査之時,當以韓得完等爲對,而朴承先等,則不必混同出之矣。師命曰,白石塔一款,自此不必擧論,而彼若問之,則得完等,必將齊聲稱冤,大臣,亦以此爲慮矣。上曰,凡事,難以豫度,豈可無臨時處變之道耶?卽今之道,固當善爲敎誘,俾無臨時變辭之患也。師命曰,臣曹,雖微聖敎,敢不着實敎誘,善爲周旋,而磨堪之時,例自備局,又爲推問矣。上曰,大臣所見,何如?師命曰,大臣,亦以爲得完·張界白等作變之事,不啻狼藉,當以此人等,爲魁首,而朴承先等,則不宜混入於査庭云矣。上曰,大臣,尙在備局耶?師命曰,大臣,才已罷歸矣。上曰,朝見遠接使狀啓,罪人幾人捉得與否,彼人有速知之意云矣,此事,何如耶?師命曰,遠接使,亦以私書問於臣等矣。大臣,亦以爲以若干數三人,豫爲言說,無妨云矣。上曰,以韓得完·張界白等數人,先爲言及,可也。至於厚州,則前後僉使所爲,極爲駭惡,而趙之瑗,則徑先自死,軍人先捕,至於十餘人之多,趙之瑗之事,尤可痛惋也。師命曰,趙之瑗之死,孰不痛駭,而監司李秀彦,若不善爲設機,此數,亦不可得矣。上曰,甲午·乙未勅使時日記,則欲見勅書措語而入之,而今日措語,前所未有也。師命曰,今此勅書中措語,臣子所不忍聞也。臣等,待罪備局,若於常時,有戒謹之事,則豈有無前之辱,遽及於上躬耶?上曰,各人等人物,何如耶?師命曰,罪人等,竝皆驍健,少無淳厚之態,而京中近處,未有如此等人之驍健矣。上曰,事旣如此,搜捕之擧,槪不得已,而但北道如經兵火,村閭蕭然云,邊上重地,亦甚可慮矣。師命曰,過査後,別遣御史,以爲撫存之地宜矣。罪人等取招文書,此後則這這書入之意,敢達。上曰,知道。師命曰,其文書,不可以刑曹文書例,爲之矣。上曰,然矣。虎徵曰,奉敎李玄祚,才已疏遞,兼春秋口傳差出,以爲入直之地,何如?上曰,依爲之。宋疇錫曰,臣素有脚病,比來尤劇,不能善爲趁蹌,不勝惶恐。上無發落。已上燼餘
上在昌慶宮。停常參·經筵。
下直,慶山縣監鄭翰周。
吏曹參判任相元上疏。大槪,前添是任,已著不職之效,到今再授,決無堪當之望,敢陳危悃,冀蒙遞免事。入啓。
傳曰,今番勅行,異於他勅,支應等事,各別擧行事,分付,而菁根,京外勿用事,亦爲分付。
吏曹啓曰,今日本曹開坐,各司官員公座簿考準時,忠勳都事張楦,終不來呈,汰去,何如?傳曰,允。
京畿監司書目,富平呈,以注書兪集一上疏上送事。
備邊司啓目,粘連慶尙左兵使狀啓云云,仁同府使姜銑,前後處事,雖與侵侮上官者有異,難免失體之歸,不可仍置其任,罷黜,何如?啓依允。
答吏曹參判任相元疏曰,省疏具悉。卿其勿辭,從速察職。
答注書兪集一疏曰,省疏具悉。爾其勿辭,從速上來察職。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。入啓。答曰,勿煩。
院啓,請罪人金重夏嚴鞫處斷事。請閫帥·守令之新除者,竝依前下直臺諫事,定式施行。臣等,聞忠原社倉,在於本官百數十里之外,而民習甚惡,數萬石還上各穀,以沙土糠粃,和雜充納者,已成積年痼弊,縣監洪得禹,躬到倉所,留住擇捧,則奸民等,不得如前作奸,乘夜固風放火於官員所宿之房,幸賴下率下人輩,不至睡熟,僅以身免,遠近聽聞,莫不驚駭。若不嚴査痛治,以爲懲礪之地,則爭殺長吏之變,其將接迹而起矣。請令本道監司,別定査官,究覈正犯,依律科罪。答曰,不允。末端事,依啓。已上朝報
朴泰遜啓曰,明日常參·經筵,取稟。傳曰,停。
成虎徵啓曰,都摠府郞廳來言,闕內各處入直軍士,夜巡檢云矣,敢啓。傳曰,知道。
金載顯,以都摠府言啓曰,入直軍士,中日習射,請出標信。傳曰,知道。
又以備邊司言啓曰,卽接遠接使尹堦,平安監司朴泰尙,聯名狀啓,則勅使,以罪人捕得一款,每站輒問,觀其辭色,必欲速知,而久無明白答辭,則必不無致疑之端,令廟堂,趁速指揮事,啓下矣。北道犯越罪人押來京中之後,未及推覈歸一,故姑不得報知於勅使,而今則正犯罪人韓得完·張界白·李靑元·金松立等四人犯越作變之狀,旣已就服。今日刑曹判書李師命請對時,才以通報儐臣之意陳達,卽將行會矣。儐臣馳啓,又如此,以此意回移,俾卽言及於勅使,而且以就服四人之外,方有押來推覈者,而時未得情,其餘同儻各人,皆是山谷流逋之民,搜捕之際,亦多逃失之意,措辭言之,觀其所答,更爲馳啓之意,別定禁軍,急急撥馬行會,何如?傳曰,依啓。搜捕之際,亦多逃失一款,姑勿言及,隨勢爲之,可也。
又啓曰,當此客使之時,事變假注書之任,極爲緊重,而假注書李宜昌,身有重病,不能察任,姑爲改差,他假注書,極擇差出,何如?傳曰,允。
以宋相琦爲假注書。
傳于朴泰遜曰,柳葉箭五中人,扈衛軍官權承立,直赴殿試。
朴泰遜,以備邊司言啓曰,平安道犯越罪人金仁淑等二十五名,才已押來,令該曹卽爲囚禁,依北道罪人例,饋飯給衣之意,分付,何如?傳曰,允。已上燼餘
上在昌慶宮。停常參·經筵。
京畿監司書目,加平呈,以副摠管柳炅病重,上去不得事。啓。踏啓字。
修撰金萬吉上疏。大槪,敢陳病勢情勢,冀蒙恩遞事。入啓。
藥房啓曰,伏未審近日,聖體調攝,若何?永慕殿望祭且迫,自上必欲親行,而閱月調攝之餘,觸冒夜氣,勞動行禮,則致傷之患,勢所必至,倘或有所傷,則前頭郊外迎勅,館所擧動,必有難處之患,此時將攝之道,尤宜愼重。伏願深加聖念,勉抑至情,許令攝行。臣等,不勝區區憂慮,敢來問安,竝此仰稟。
以宋相琦爲假注書
答修撰金萬吉疏曰,省疏具悉。爾其勿辭察職。
答藥房曰,知道。莫重祀事,每令攝行,揆以情禮,實爲未安。卿等之請雖懇,必無允從之理,而但今番事勢如此,不得已抑情勉從焉。
府前啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。新啓,康津沿海劇邑,且號難治,當連歲飢荒之餘,宜擇其守宰,新除授縣監任道三,爲人愚騃,慢不識事,決不可畀以守牧之任。請康津縣監任道三遞差。答曰,不允。
院前啓,金重夏按律之請,反覆論列,已至四載,其罪狀之所難貸,國人之所共憤,竊想聖明,業已洞燭之無餘矣。今不必一一更陳,而日者,本院之批,乃以大有關於後弊爲敎,臣未知聖意之所在也。在上變而有其實,則當賞其功,何論其罪?如其不然,而所告者誣,則反坐之律,誠不可不施,誣告者死,抑何弊之有哉?不殺誣告之人,實有無窮之弊,此臺閣諸臣所以苦口力爭,閱累歲而不知止者也。聖明,誠厭其支離,則何不早賜允兪耶?誣告反坐之律,三尺至嚴,終難撓屈。請誣告罪人金重夏嚴鞫取招,按律處斷。請閫帥·守令之新除者,竝依前下直臺官事,定式施行。東銓,卽人物權衡之地,則佐貳之官,亦不可不擇明矣。吏曹參判任相元,稍有文才,而人望素輕,雖當承乏之時,輒授是職,而朝家用人之道,不宜如是苟簡。請吏曹參判任相元遞差。答曰,不允。已上朝報
上在昌慶宮。停常參·經筵。
京畿監司書目,高陽呈,以刑曹參議申琓辭職上疏上送事。啓遞差。
全羅監司書目,本道時急之事,冒昧煩瀆,而重辜在身,方俟萬殞,號令靡暢,收捨無路,乞速勘斷,俾無虛帶瘝曠之弊事。傳曰,朝家,旣已參酌處分,不必一向引嫌。卿勿固辭,從速察職事,回諭。
永柔幼學金應元等上疏。大槪,敢陳宣廟·孝廟駐駕時事,仍請陞號本縣事。入啓。答曰,省覽爾等之疏,不覺感愴之懷也。所陳之事,當令該曹,稟處。
傳曰,大臣·備局堂上引見。引見時,大司憲李翔,大司諫宋奎濂,同義禁任相元,遞差,明日開政差出事,榻前下敎。
引見時,司諫李弘迪所啓,請罪人金重夏嚴鞫處斷事。上曰,毋庸瀆擾。又所啓,請閫帥·守令之新除者,竝依前下直臺官事,定式施行事。上曰,勿煩。又所啓,請吏曹參判任相元遞〈差〉事。啓辭同前上曰,勿煩。
掌令兪命一所啓,請罪人金重夏嚴鞫處斷事。上曰,毋庸瀆擾。又所啓,請還收安置罪人閔熙·權大運量移之命事。上曰,毋庸瀆擾。又所啓,請還收鄭維岳放歸田里之命事。上曰,毋庸瀆擾。又所啓,請康津縣監任道三遞差。上曰,依啓。
引見時,原任大臣,有疾病外,今後引見時,亦爲入侍事,榻前下敎。
刑曹啓曰,向前自本曹發關捉來咸鏡道犯越罪人金太成一人,先爲來到,饋飯及襦衣題給,而嚴囚捧招之意,敢啓。答曰,知道。
義禁府啓曰,今此勅使在館時,三門把守假都事三員,令該曹豫差,三度習儀時,以爲把守之地,何如?傳曰,允。已上謄錄
吏批,以宋炳夏爲德山縣監,李恒爲忠勳都事,南宮垕爲司䆃正,尹以道爲刑曹參議,柳尙運爲知義禁,權益興爲內資主簿,金運乘爲直講,申翼相爲大司憲,韓厚明爲濟用正,權德淵爲工曹正郞,尹葕爲康津縣監,金盛迪爲萬頃縣監,柳星彩爲仁同府使,李秞爲知義禁,金涑爲司藝。
上在昌慶宮。停常參·經筵。
禮曹啓曰,冬序已半,而日暖如春,節過大雪,而點雪不下,況且非時之雨,連日如注,此不但時氣之失節,嗣歲之憂,亦不可勝言。在前如此之時,有祈雪祭設行之規,依壬戌年例,不卜日,宗廟·社稷及北郊,別遣重臣,來十七日設行之意,分付,何如?傳曰,允。
吏曹,弘文錄,趙相愚。已上朝報
中宗大王忌辰齋戒。
夜一更,月入畢星中。
有政。吏批,判書李敏敍進,參判任相元未肅拜,參議沈攸病,都承旨徐文重進。兵批,判書李䎘式暇,參判李秞差祭,參議兪櫶進,左副承旨金載顯進。傳于徐文重曰,工曹參判,今日政差出。
吏批啓曰,大司諫,今當差出,而擬望之人乏少,承旨竝擬,何如?傳曰,允。以申翼相爲大司憲,尹以道爲刑曹參判,宋炳夏爲德山縣監,李恒爲忠勳都事,柳星彩爲仁同府使,朴泰遜爲大司諫,柳尙運兼同義禁,權益興爲內資主簿,金運乘爲直講,任翊元爲承文副正字,南宮垕爲司䆃正,尹葕爲康津縣監,金盛迪爲萬頃縣監,韓厚明爲濟用正。慶基殿參奉李必益,章陵參奉尹采相相換。權德葕爲工曹正郞,金涑爲司藝,李秞兼同義禁。以戶曹參議望單子,傳曰,僉知中樞府事金錫衍除授,以戶曹參判望單子,傳曰,副提學崔錫鼎除授,以工曹參判望單子,傳曰,僉知中樞府事李世白除授,以承旨望單子,傳曰,副護軍李彦綱除授,李翔·宋奎濂·黃鎬·禹昌績爲副護軍。申琓爲副司直,李相仁爲副司果,李玄祚爲副司正。
金載顯,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
金載顯,以御營廳言啓曰,舊番軍兵,例於新番軍兵上來逢點後,賞格試才,而今則客行將近,明日南小門洞,賞格試才爲之矣。入直將官及軍兵等,依例除標信出用,今後勅行回程間,習操·中日,依例姑停之意,敢啓。傳曰,知道。
宋昌啓曰,勅行不遠,多有擧行之事,承旨,不可不備員。今日新除授承旨,卽爲牌招察任,何如?傳曰,允。
金載顯,以刑曹言啓曰,向前自本曹發關捉來咸鏡道犯越罪人金太成一人,先爲來到,饋飯及襦衣題給,而嚴囚之意,敢啓。傳曰,知道。已上燼餘
上在昌慶宮。停常參·經筵。
夜二更,月暈。四更五更,月有食之。
藥房啓曰,望祭又過,伏想孝思必倍哀慕,寒雨支離,日候不佳,伏未審聖體調攝,若何?臣等,區區憂慮,敢來問安。
大王大妃殿·中殿,藥房問安。答曰,罔極。
藥房,請對入侍。
政院啓曰,三·甲所屬各鎭·堡邊將等拿問事,因備局啓辭,旣已允下矣。其代,不可不急速差出。今日雖是國忌,許多窠闕,不可以口傳差出,政官,卽爲牌招開政,何如?傳曰,允。已上朝報
夜三更,白雲一道如氣,起自西方,橫過暈中,長竟天,廣尺許,漸移北方,良久乃滅。四更五更,月暈。
藥房入侍時,上曰,從前守令數遞,每致列邑凋殘之弊,設令新差之官,勝於前人,迎送之際,其弊猶爲可慮。況新未必勝於前者乎?江界府使李孝源,頃因臺論見遞,今見御史書啓,則其治績藉藉,聞於隣邑云。臺諫風聞,必不如御史廉問之詳,新府使李斗龜,時未辭朝,李孝源仍任,何如?金壽興曰,臣亦聞諸西路守令·邊將遞來者之言,李孝源,非但治績之著聞,江邊把守等事,亦極申嚴云。臺啓,固出於風聞,設或失實,亦未爲臺諫之過,而御史書啓如此,特爲仍任,似爲合當矣。上曰,李孝源仍任,可也。
政院啓曰,別害僉使李貴點,以犯越失捕之罪,旣有拿命,自禁府,今始發遣書吏云,而卽因備局啓辭,三·甲所屬各鎭·堡邊將等拿來時,爲慮禁府書吏·羅將輩侵徵之弊,自本道,別定軍官,押領上送事,旣已允下矣。今此李貴點拿來書吏,不必獨爲發送,一體定軍官押送之意,令備邊司,分付本道監司,何如?傳曰,允。已上謄錄
藥房都提調金壽興所啓,內局抄擇醫官之年少聰敏,別爲勸課,取其成才者,陞差於廳官事,前已啓請,逐朔講習醫方,而第無激勸之道,事甚埋沒。其中居首者得一,軍職遞兒,以爲付料勸課之地,則似好,故敢達。上曰,依爲之。已上謄錄
兵批,以金相根爲兼司僕,林宗奭爲武兼,沈廷逸爲同知,丁敏道爲武兼,高啓元爲五衛將,東原君潗爲副摠管,李相殷爲羅暖萬戶,李岐爲鎭東萬戶,李後晟爲內禁將,吳相漢爲茄乙波知僉使,崔廷龍爲文兼,李後靖爲別害僉使,李台望爲惠山僉使,徐弘履爲僉知,閔會重爲統虞候,禹瑞圭爲釜山僉使,鄭後榮爲五衛將,睦林奇爲副摠管,吳廷祥爲訓鍊習讀,申晸爲都摠管。
中宗大王忌辰。
政院啓曰,明日,月蝕齋戒,明明日,迎勅習儀相値,此兩日視事,頉稟。傳曰,知道。
有政。吏批,判書李敏敍病,參判任相元未肅拜,參議沈攸進,左承旨宋昌進。
吏批啓曰,判書李敏敍病不來,參判未肅拜被論,小臣獨政未安,何以爲之?敢稟。傳曰,只出緊任。
兵批啓曰,釜山僉使箇滿之代,今當差出,而擬望之人乏少,未準朔禁軍將,竝擬何如?傳曰,允。又啓曰,惠山僉使,今當差出,而堂上中,擬望之人乏少,堂下曾經三品之人,竝擬何如?傳曰,允。
傳曰,史官一員待命。
李彦綱,以義禁府言啓曰,雲寵前萬戶徐廷逸,仁同前權管延沇,鎭東萬戶李信得,小農堡權管崔斗恭,羅煖萬戶李友英,茄乙坡知僉使李泰耉,舊茄乙坡知權管黃俊億,自作仇非權管權宗先,惠山僉使金訥,廟坡權管吳東立,江口權管申起俊,長鎭寨別將禹昌文等拿來,備邊司別單,憑閱處置事,傳旨啓下矣。三·甲所屬各鎭·堡邊將等,自本道,別定禁軍,押領上送事,備局,旣已入啓行會云。待其上來後,拿囚之意,敢啓。傳曰,知道。
李彦綱,以都摠府言啓曰,副摠管邊國翰,以御營中軍,軍兵等賞中日事,除標信,南小門洞進去之意,敢啓。傳曰,知道。
宋昌啓曰,新除授惠山僉使李台望,時無加資之命,何以爲之?傳曰,加資。
又以司饔院官員,以監膳提調意啓曰,黃海道十一月朔進上物種,卽爲捧入,而其中,各殿所封竹蛤欠縮之數,至於五升,莫重進上,不能照數封進,故致有欠縮之弊,事極驚該。當該封進官,推考,何如?傳曰,允。
吏曹口傳政事,李畬爲副提學。
午時,上御建極堂。藥房都提調金壽興,提調金萬重,左承旨宋昌,假注書鄭澔,記注官李濟民,記事官宋疇錫,入侍。壽興曰,日候不佳,冬雨如夏,玉體,若何?上曰,無事矣。壽興曰,咳嗽之症,亦復如何?,上曰,已愈矣。冬候過暖,雪又不下,明春農事,可慮矣。壽興曰,非但明春農事,冬雨無雪,甚害於牟麥,誠爲悶慮。仍進曰,今日問安時,得聞自今日爲始,朝夕水刺,將進素饍,臣等竊悶焉。雖聖候安寧之時,去祥日尙遠,決難連進素饍,況今番重經寒候之後,聖候尙未快復,決不可久進素饍。然而不可以泛然文字啓達,故敢此請對仰陳矣。上曰,平常之時,則雖月餘進素,別無致傷之憂,而今番,則以病患之故,恐或添傷,勉抑情事,至于今日矣。壽興曰,帝王之孝,非如匹夫經情直行,況今聖候,尙未快復,且値客使入京,迎接不遠,尤當倍愼調養,乞令還收進素之命。萬重曰,今日祀事,幸勉群下之望,許令攝行,況行素一節,比諸一時將事之勞,其爲致傷之道,實非淺淺,敢此冒煩仰達矣。上曰,上年此時,曾以病患如此之故,不能行素,至今痛恨矣。今日則非但病勢之差愈,脾胃,亦似完實,決無致傷之理,勿以爲慮。壽興曰,上年玉候方甚不寧之時,臣等,累度仰請而蒙允矣。今日則異於上年,非但聖候方在靜攝之中,加以國家多事之會,尤不可不愼。伏乞爲恤國事,勉賜允許,千萬幸甚。萬一聖候,不善調攝,或値添傷,則必貽後悔。伏望只限客使迎接間,姑勿進素,以爲調護之地,何如?上曰,初緣病患,難違卿等之請,進退至此,今則蘇復頗久,暫時行素,有何致傷?壽興曰,行素致傷,不可以日字多少論之。卽今症候,大勢雖歇,元氣尙未完復,臣等之意,則雖數三日之間,猶難支行,況念祥日尙遠,國事多事,可不慮致傷之患乎?臣等,必蒙允許,可以退出矣。上曰,迎接之際,日字不多,其間,有何添傷之患乎?毋庸過慮。壽興曰,査事勞動之擧,其端不一,臣於孝廟朝及先王朝査事出來之時,俱曾隨參,備知其間節次之煩劇矣。聖候,或小失節,則其爲憂悶,當復如何?上曰,上年,以病不能久行進素之節,至今茹恨。今番則平復稍久,初欲豫期進素矣。卿等之請,如是勤懇,當退以二十二日爲始行素矣。壽興及萬重,又起而拜曰,聖敎至此,不勝感幸,而但念二十二日,則査事必不及完耳,差退數日,何如?惶恐敢達。上曰,所懇如此,當自二十三日爲始矣。壽興曰,國家不幸,邊民生梗,觀彼勅書,則其間文字,極甚悖慢,其爲辱國,如何?曾前雖有如此之事,未有如今日之甚,其爲不幸,何可盡達?上曰,近來紀律解弛,邊將縱恣越犯之變,未有甚於今日,勅書中,非但措語之悖慢,且其末端云云之辭,極爲難測,未知其歸緖之如何矣。壽興曰,臣等,亦嘗爲慮,反復思之,其所語意,不過出於恐喝之意,而但以近事觀之,一自額哥入禮部之後,凡所以侵辱我邦者,無所不至,雖以向者牛役事觀之,亦可以推知矣。今日之事,異於前日,或者罰金之事,比前加重而已。在昔庚寅年査使出來之時,則前後差人,項背相望,其時事機,有難測知矣。今番則當初咨文,及到灣後咨文,前後辭語,似甚順便矣。然彼之情狀,有難料測,何可必其終底順境乎?上曰,大臣之言,與予所料者,似合矣。前度如此之時,事機之可怕,有難勝言,而今日,則與前不同。以此觀之,侵辱之患,似不至甚,且末端辭意,雖難測知,而亦不過恐喝徵罰之意而已。蓋緣彼國當事者,甚是貪鄙之人,故至如牛事,初非大端,而勒加辱語,如彼其甚,況今日之事,又非牛事之比者乎?壽興曰,今番査事之異於前日,自上接見之日,必須深自引咎,以辭問査之擧,以觀彼之所答,未知,何如。且以前事觀之,議罪一節,甚爲重難,往復停當之際,自爾持久矣。臣之愚意,則罪人議勘之時,初不若從重科斷,無令生梗,在我之道,似乎得宜矣。上曰,接見初頭,深自引咎,道理當然矣。壽興曰,丙午年,以走回人事,査事出來之時,臣以都承旨,同入參見。其時,議罪三公,而辱及聖躬,故相持太甚,至於自上起立引咎而後,渠亦驚動稱謝,稍得解釋,而猶未免終日持久。今番邊將及犯越人等議罪,則似不如前日之難,而但監兵使,地方官議罪輕重,未能豫度矣。又曰,古語云,失馬修廐,今日此事,皆出於邊將防禁之解弛,此後則必須豫立科條,以嚴防禁,庶無後患矣。祖宗朝,有南兵使留防甲·三之事,其意有在,自今以後,遵守祖宗朝故事,復使留鎭,如何?上曰,今番則僉使出給軍器,終成此患,可勝痛哉?且南兵使留防之事,實是祖宗朝美規,査事完畢之後,從當商議申行矣。壽興曰,惠山鎭,則地望,比他鎭最重,武弁中,必擇有聲績者,差送,宜當。且厚州,與惠山無異,而前僉使趙之瑗,乃趙揚之子也。趙揚,曾在孝廟朝,頗有功勞,故朝廷,擇用其子者,意非偶然,而豈料其負國犯恩,大罪若是之甚乎?上曰,今番則其一堡僉·萬戶·權管以下,極擇以送,可也。趙揚,有功先朝,故擇用其子,而今番所犯,至於此極,尤極痛駭矣。上又曰,厚州,方有革罷之議,而新設未久,旋卽革罷,非但事體不當。且以其圖形觀之,實是犯越要衝之地,予意則只可擇人以道,嚴其把守而已,別無可罷之道,□意,如何?壽興曰,物議皆以厚州復設,爲不緊矣。且厚州之爲地,與西道廢四郡相類,曾前陳荒之時,則北民以爲採蔘之所,而一自設堡之後,此路遂廢,北民採蔘資生之道極難,今番犯越之變,未必不由於此,故諸大臣之議,皆以革罷爲當矣。上曰,厚州新僉使,尙不差出者,以其有革罷之議故耳。上曰,勅行,十三日,以雨必當仍留宿所,而因此倍道越站,則人馬必多致傷,可慮。宋昌曰,朝者,問於陪持人,則勅行,十三日留在中和,未及發向黃州云矣。上曰,道路泥濘,必難趲程矣。遂罷出。已上燼餘李思觀校正。日記廳郞廳李重彬書。
參議。姜鋧爲持平,趙相愚爲副校理,李台長爲宜寧縣監,宋儒龍爲兵曹佐郞,宋奎濂爲禮曹參議,呂聖齊爲左參贊,鄭載禧爲大司憲,趙錫周爲兵曹正郞,朴信圭爲京畿監司。
夜一更至五更,月暈。
宋昌啓曰,史官二員待命事,命下矣。史官不備,宣傳官一員,代送之意,敢啓。傳曰,知道。
李彦綱,以備邊司郞廳,以三公意啓曰,禮曹判書趙師錫,身病猝劇,已過累日,尙未見差。當此勅行臨迫之日,本職與兼帶館伴之任,俱係緊務,不可無變通之道,姑爲改差,其代,令該曹卽爲差出,何如?傳曰,允。
金載顯,以都摠府言啓曰,副摠管全坪君漷,以宴宰臣,除標信,南別宮習儀,進去之意,敢啓。傳曰,知道。
宋昌,以迎接都監言啓曰,儺禮軒架三度習儀時,例爲曳出郊外,而出入之際,非但有傷破之患,市民之前期調發,亦甚有弊。依近例勅使入京前一日,曳出慕華館,兼行私習儀之意,敢啓。傳曰,知道。
宋昌,以祔廟都監郞廳,以都提調意啓曰,永慕殿冊寶,當依數修補,而必須先審本殿所藏冊寶,然後可無未盡之患。依前例臣與諸提調,明日奉審之意,敢啓。傳曰,知道。
李彦綱,以兵曹言啓曰,今月十七日,行宗廟·社稷·北郊等三處祈雪祭軍八十六名,及同日行迎勅三度習儀時差備軍二百四十五名,合三百三十一名,當爲前期定送,而今此西北罪人守直一百四十名,旣以各處派定軍士,除出定送,故他無推移之路,不得已啓下勿用。掖庭署內差備軍,限迎勅擧動時,仍爲使用次,別單書入之意,敢啓。傳曰,知道。
李彦綱,以兵曹言啓曰,本曹郞廳八員內二員,迎接都監郞廳分差一員,把守進去一員,內司入直一員,外司晝直一員,兼春秋入直餘存郞廳,只是二員,而前頭迎勅擧動時,侍衛及各差備,無以推移。正郞李濟民,兼春秋減下,何如?傳曰,允。
宋昌啓曰,兼春秋李濟民,因兵曹草記,才已減下矣。春秋館上番,無推移之員,六曹兼春秋中未差之科,令該曹卽爲口傳差出,而未交替前,李濟民,姑令仍直,何如?傳曰,允。已上燼餘
上在昌慶宮。停常參·經筵。
下直,三陟府使柳譚厚,慶基殿參奉尹來,景陽察訪李世龜。
司諫李弘迪上疏。大槪,敢暴病勢猝劇之狀,冀蒙恩遞,兼陳區區所懷,以備財幸事。入啓。
藥房啓曰,伏未審夜來,聖體調攝,若何,昨日劑入湯劑,其已進御,而抑有和解之效乎?臣等終宵憂慮,敢來問安。
去夜政院啓曰,以備局啓辭,禮曹判書趙師錫遞差,其代,令該曹卽爲差出事,允下矣。今日日勢已暮,明日待開門,政官牌招,開政差出,仍爲牌招察任,何如?傳曰,允。
答藥房曰,知道。症候,當言于醫官矣。
右副承旨李彦綱上疏。大槪,臣於諫臣之疏,有不敢晏然者,乞賜遞改,以謝物議,以安微分事。入啓。
吏曹館伴申晸。啓。
禮曹參議李綸辭職上疏。入啓。踏啓字。
大司憲申翼相上疏。大槪,賤疾委頓,不堪奔走之狀,人所共知。此時憲職,斷無承命之路,而不敢言病,恭俟處分,今始疾號,臣罪萬死,亟命鐫削臣職,仍治臣罪事。呈政院。入啓。
藥房再啓曰,卽伏聞入侍醫官所傳之言,昨夕人蔘敗毒散一貼進御之後,夜間取汗頗洽,顯有和解之效,而口味猶未如常,厭進水刺,小便亦爲黃赤,此是熱候未及盡祛之致。諸醫等皆以爲,小柴胡湯,加麥門冬·知母·山桅仁各一錢,黃連酒炒七分,連進三貼,宜當云。此藥卽爲劑入之意,敢啓。答曰,知道。
大司諫朴泰遜啓曰,無狀小臣,猥蒙洪造,歷試淸要,無非忝竊。絲毫未補,釁咎徒積,尋常愧懼,若隕淵谷,今玆諫長之命,又及於萬萬不似之身,已試僨敗之蹤,決不可更忝言議之地,陳章哀籲,實出血懇,而見阻喉司,未得上徹,臣誠惶蹙,靡所措躬。當此朝家多事之日,一向屛伏,揆以分義,亦所不敢,不得不冒昧出肅,而揣分量力,終無承當之望。且本院,方有吏曹參判任相元請遞之啓,臣於此論,竊不無疑惑者。相元,非但文雅見推於流輩,曾前樹立,有足可稱,故前後除拜,遍歷華顯,而人無異言,公議所與,槪可見矣。至於累度天官佐貳之時,亦無濫授不稱之譏,而駁遞之論,遽出慮外,恐非愛惜人才之意也,臣不可苟然隨參。且伏聞司諫李弘迪之疏,盛言日昨中批之失當,至有一倂改正之語云,臣於是,尤不勝瞿然。臣之向者承宣之除,亦出中批,則難冒之勢,又加一層,其何敢晏然在職乎?請命遞斥臣職。答曰,勿辭,退待物論。
答司諫李弘迪疏曰,省疏具悉。憂愛陳誡之誠,予用嘉尙,而第念中批陞擢,非今創始,則前古所未聞之說,已涉可怪,況審察賢否,黜陟進退,乃人君用人之大柄,而今乃不然,凡大小除拜,亦不得任自爲之云,則此不過欲使人主,將無以措手足,而末流之弊,幾何不至於倒授太阿耶?予實寒心也。金錫衍事,與故判書張善瀓未釋褐之時,自有不同者,而人之爲言,乃至於此,尤未可曉也。爾其勿辭。
答大司憲申翼相疏曰,省疏具悉。疏辭如此,本職當許遞焉。
答右副承旨李彦綱疏曰,省疏具悉。意外人言,不足介懷,爾其勿辭,從速察職。
掌令兪命一啓曰,朝家用人之道,必須付諸銓衡,循序調遷,然後受授得宜,方可協於物情矣。臣伏見日昨政草,有諸臣陞擢之命,臣竊惑焉。當此乏人之時,陞秩擢用,固知聖心之有在,而一日之政,中批居多,此非聖世之美事也。至於金錫衍,則曾前歷試,別無可稱,而徒以肺腑至親,遽授度支佐貳之任,凡在瞻聆,莫不爲駭。後弊所關,有不可不慮,故臣以竝請還收之意,通議于同僚,同僚今朝來見,臣與之相確停當,使臣發簡,發簡之後,書送謹悉,及其詣臺傳啓之際,更生別見,作書於臣,以示持難之意,未知臺閣事體,果如是耶?同僚雖已移拜他職,而書送謹悉,旣詣臺廳之後,乃有此擧,此無非如臣無狀,見輕於僚席之致,其何可晏然苟冒於臺席乎?適緣賤疾苦劇,日暮之後,扶曳來避,未免瀆擾於調攝之中,臣罪大矣。請命遞斥臣職。答曰,勿辭,退待物論。
司諫李弘迪啓曰,臣卽伏承聖批,辭旨極嚴,至有人臣不忍聞之敎。臣奉讀未半,心膽俱戰,直欲鑽地以入,而不可得也。夫審察賢否,黜陟進退,雖是人主之大柄,而咨訪臣隣,必待詢謀之僉同者,豈非古昔聖王難愼之道乎?中批除職,固非今日之創始,而一日之政,特除者至於四人,似此擧措,臣未之前聞也。臣之褊淺之見,不過欲使吾君,一法前古帝王之美事而已。至於金錫衍,徒以肺腑之親,遽授地部佐貳之任,公議所在,果有所論及矣。聖敎至此,臣實慨然,惶霣震惕,罔知攸措之際。伏見大司諫朴泰遜之避辭,乃以吏曹參判任相元論遞之啓,不可苟然隨參爲辭,相元文雅之可愛,樹立之可稱,臣亦知之,而槪其稟性疎迂,人望素輕,曾在是職,人無異言云者,臣未知其誠然耶?特臣未及聞知耶?且於向日,至承無嚴之敎,而乍入乍出,恬不知嫌,臣之爲此論,亦非過當,而長官之避,至於如此,臣何敢自以爲是乎?病伏之中,旣承嚴旨,惶汗沾背,驚魂未定,而首席之斥,又從而至,以此以彼,俱難仍冒,而僵臥床席,欲起還仆,日暮之後,今始扶曳來避,臣罪尤大。請命遞斥臣職。答曰,勿辭,退待物論。以上朝報
傳曰,今觀遠接使狀啓,則勅使以爲,犯越正犯被箭者十餘人,雖不能盡數捕得,必得被箭者四五人,然後査事可以了當,不然則雖至經年,決無回還之理云,而卽今正犯被箭云者,只有韓得完一名而已,勅使入京已迫,必須豫爲商議稟定,然後可無臨時窘急之患,此意分付,可也。
備邊司啓曰,別遣重臣於勅使所到處,報知罪人捕得形止事,啓辭旣已允下矣。戶曹判書柳尙運,除肅拜,待明曉出送,而中箭人一款,依聖敎明白言及,除彼疑惑事,亦爲分付以送之意,敢啓。答曰,知道。
義禁府啓曰,自上迎勅時,本府郞廳十員,皆有差備,而都事李敏英,身病極重,勢難察任,卽爲改差,其代令該曹,以在京無故人,口傳差出,何如?傳曰,允。已上謄錄
巳時午時,日暈。
徐文重啓曰,臣與左承旨宋昌,迎勅習儀進去,下直。傳曰,知道。
宋昌啓曰,上候方在靡寧中,平復間視事,頉稟。傳曰,知道。
李東溟啓曰,卽見慶尙監司李奎齡啓本,則因刑曹啓下關,承文院副正字林濩,月課不作,推考,使所居榮川郡,遲晩取招,而本郡境內,元無林濩云者,事極可訝,卽招槐院掌務,更問林濩所在處,則以爲,其時本院之官林濩·羅學川,以月課不作,被推,而羅學川則家在慶尙道榮川郡,林濩則家在全羅道羅州牧,故自刑曹推問之時,從實現告,而該曹啓聞行移之際,誤爲互換,以致如此云。莫重啓下公事,不能詳審,如是錯誤,事甚未妥,其時刑曹當該堂上郞廳,竝推考,林濩推考公事,更令行移本道,以爲取招啓聞之地,何如?傳曰,允。
金載顯,以都摠府言啓曰,今日入直軍士,當爲中日習射,而迎勅習儀相値,不得爲之,而勅使入京已迫,限回還間姑停之意,敢啓。傳曰,知道。
金載顯,以御營廳言啓曰,今此十一番軍兵,及九番別馬隊,別破陣等射砲用劒試才賞格,從分數多寡,以本廳所儲木綿面給後,別單書入之意,敢啓。傳曰,知道。
又以義禁府言啓曰,以禁衛營啓辭,刑曹啓目,監的官習讀池潤海,移本府處置事,允下矣。池潤海,方待命於本府,卽爲拿囚之意,敢啓。傳曰,知道。
宋昌,以弘文館言啓曰,新除授副提學李畬,時在京畿驪州地,經筵事緊,請斯速乘馹上來事,下諭。本館上下番,無故入直之員,其數甚少,事體苟簡。都堂錄,旣已圈點,今日政,上下番闕員,以在京無故人沒數差出,卽爲牌招察任,何如?傳曰,允。
李東溟啓曰,今日迎勅習儀時,兩司當爲進參,而諸員無行公之員,在前諫院,雖不備員,亦有仍行之規,使之仍爲行禮之意,敢啓。傳曰,知道。
金載顯,以摠戎廳言啓曰,本廳別將鄭後榮,今十五日政,五衛將下批矣。當此軍兵立番之時,別將所管,甚爲緊重,勢難兼察。請令該曹改差,使之專管別將之任,何如?傳曰,允。
以江襄監司狀啓,杆城官奴千立家出火,其同生三名燒死事,傳于李東溟曰,燒死人等,令本道恤典擧行。
以公洪監司狀啓,奉朝賀宋時烈,牛酪,辭而不受,傳于李東溟曰,今此煎酪以給之命,意非偶然,亦無大端貽弊之事,安心領受事,回諭。
李東溟啓曰,右副承旨李彦綱,疏批旣下,而今日廳中,位甚不齊,卽爲牌招察任,何如?傳曰,允。
金載顯,以兵曹言啓曰,今月十九日迎勅擧動時,各樣差備軍之數,至於六百九名之多,而各處派定軍士,幾盡除出,定送於西北罪人守直之處,不得已闕內啓下勿用處軍士調用次,別單書入,而其餘不足二百十九名,他無推移之路,依前例計日給價,次坊方調用之意,分付漢城府,何如?傳曰,允。
金載顯,以司饔院官員,以監膳提調意啓曰,咸鏡道十一月朔進上物種中,大王大妃殿所封生文魚·生大口魚,色臭俱變,而不至太甚,故仍爲捧入,而大殿所封石花二包五斗,則腐傷色變,無復有形體,故不得捧入矣。以封進日字計之,則別無稽留之事,而近來日氣溫暖,無異三月,遠道生物之傷敗,勢雖固然,莫重進上,致有腐傷之弊,事極驚駭。當該封進官,推考,陪持人,自本院治罪,何如?傳曰,此由於日暖之致傷,勿爲推考,陪持人,亦勿治罪。
又以備邊司言啓曰,犯越各人等,自刑曹旣已推覈,分等抄出,而昨日備局之坐,依前例捉致各人等,以査問時應爲納供之辭,更加盤問歸一,而除老弱守幕者外,放鎗者六名,同參者十九名,已死者三名,合而計之,則當爲二十八名,彼雖以四十餘名爲言,而不必一準其數,以此抄出者,入於査問時似當,且正犯四名捕得之意,雖已分付遠接使,言及於勅使,而勅行未入京之前,別遣重臣於路上,以追後捕得罪人形止,更爲通告,以示我重事體之意,兼觀其所答之如何,似合事宜,依此急速擧行,何如?傳曰,依啓。彼人,不計人名之多少,每以中箭人,定爲正犯,今此重臣下去時,此一款,明白言及,解彼疑惑,可也。
金載顯,以兵曹言啓曰,曾前勅使時,例以三南驛馬分定,立待於館所矣。辛亥年間,因年凶停止之後,連以本曹驛馬定送,而今此査事,比前有異,前頭擧動時,各差備及問安中使承旨之行外,其他種種之役,皆自本曹數少驛馬,獨爲入把,則館所立把之馬,實難推移,雖無前例,以京畿驛馬八匹分定,勅使回還間,館所立待之意,本道監司處,分付,何如?傳曰,允。
金載顯,以迎接都監言啓曰,十九日迎勅吉時,以卯辰間乙時,推擇磨鍊矣。勅行,中路留一日之故,十八日,當宿碧蹄,而儐臣,尙無更爲停當之報,止宿碧蹄之後,仍爲入京,則勢未及於前擇吉時,同日內二三吉時,卽令該曹差退推擇,急速下諭於遠接使處,何如?傳曰,允。
司諫李弘迪疏曰,伏以臣,草土之餘,形骸僅存,少有勞動,輒至呻痛,强疾驅策,黽勉行公矣。臣之老母,年今七十,素患痰喘之症,乘寒添劇,臣終鮮兄弟,無他救病之人,獨自看護,幸得少蘇,而焦憂累日,寢食失時,中氣內虛,風寒外束,遍身牽縮,委頓床席,而昨緣同僚之引避,處置不可經宿,故不得不扶曳詣臺矣。還家之後,症情轉苦,點汗不出,頭疼苦劇,如許病狀,萬無供職之望。當此客行迫頭,朝家多事之日,乃敢冒昧號籲於天地父母之前,伏乞聖慈,曲加哀憐,亟賜遞免,千萬幸甚。臣於病伏之中,竊有憂愛之忱,附陳於請急之章,惟聖明,恕其狂妄而垂察焉。嗚呼,天之仁愛我殿下者,可謂至矣。乾文之示警,地道之告異,殆無虛月,而避殿減膳,徒爲應古之虛文,罪已求言,亦涉備數之末節,君臣上下,恬不知畏,視聽自我之天,寧不癉勞於上乎?非常之變,可愕之災,指不勝僂,而乃者閉藏之時,震雷隱隱,嚴凝之節,霖雨霪霪,點雪不下,冬暖如春,時氣之乖常,一至於此,臣不敢知此何象也。臣伏想殿下,淵氷一念,罔解于中,而若以符驗之著於外者見之,則其所以恐懼修省,仰答天心者,實有所未盡而然也。臣聞一念之善,景星慶雲,一念之惡,烈風淫兩,伏願殿下,須於一念俄頃之間,常勉慥慥,而勿以臣言,爲芻狗之陳談,益加澄省焉。臣於日昨,伏見政目中批,擢陞者二人,除授者二人,而其一卽戚里也,其中二三諸臣,或有才華之可尙,幹局之可稱者。當此人才渺然之辰,如欲超躐而任使之,則臣亦未知捨此而更有何人也。然而殿下,若先咨訪於廟堂,詢問於銓曹,待其論定而後除授之,則上無自用之失,下無難安之嫌,而今也不然,聖斷太銳,數行政草,中批幾半,朝紳相顧,莫不駭惑,道路相傳,莫不驚愕,其故何哉?豈不以此擧措,前古之所未聞,而於今忽有之也耶?以殿下之聰明睿智,博觀前史,斜封墨勅,備於何代,而後之雌黃者,亦以爲如何也?古之帝王,聖莫如堯舜,堯四岳,舜命九官,而其所登庸者,必先疇咨,以待僉同之擧,夫以堯舜之聖,其難其愼,至於如此,此非後世之所可法者乎?臣之爲此言者,亦不過堯舜吾君而已,國事不幸,査事方急,非不知規正之論,亦涉煩擾,而竊恐此路一開,視爲故常,今日除一人,明日擢一人,其流之弊,至於或出偏係,或及私昵,則不但人主礪世之柄,從此而舛,官方之淆亂,亦甚可慮也。至於金錫衍,則非殿下肺腑之至親乎?有才無才,臣固未知,地部佐貳之官,亦非等閑之職也,而拔之人望之外,置諸顯班,不審殿下之爲此擧者,公耶,私耶?至使擧國之人,得以窺殿下之淺深,臣竊惜之。曾在先朝,故判書臣張善瀓,文雅聲望,固非錫衍之比,而當其未釋褐之前,不過循例調用,官至字牧,未嘗加之以顯秩,先大王蕩蕩平平之德,人到于今頌之,殿下何不法先王無偏之道,而啓後日無窮之弊哉?凡此數臣者,勿論人器當否,而中批特除,決非聖世之事。臣職忝言責,病伏私次,區區偏淺之見,不敢容默。伏乞聖明,俯賜諒察,莫以成命爲諉,而一倂還收,且以今日爲戒,而深加惕念焉,且念仁人之於人,不藏怒焉。今以近日之事言之,一言忤旨,恩點靳嗇,經年閱歲,未之或加,何其疑怒太過,厭薄太甚耶?顧此忤旨之臣,竊附於有懷必陳,事君無隱之義,而有論列,則設令其言,或不免爲過中之歸,其在大聖人包荒之道,固當優容之不暇,而訑訑之色,拒人千里,漢文,雜伯之中主,而猶且止輦受諫,言可用則採之,不可用則置之,未聞有以言獲罪者。今之臣僚之望於殿下者,豈特漢文而止乎?惟聖明,不以人廢言,而更加留神焉。批答見上
右副承旨李彦綱上疏,伏以臣,卽伏見司諫李弘迪疏本,則極論頃日政中批陞擢除授之失,而至以一倂還收爲請,臣亦其時中批之一也。如臣之已試無能者,固不合於出納之地,中批特除,又及於解由未出之前,則此又常格之外,臣心惶懼,固已深矣,而諫臣之疏,今又如此,則臣何敢一刻晏然於職次乎?伏乞聖慈,亟賜遞免,以謝人言,以安微分,千萬幸甚。批答見上
戶曹參議李綸上疏,伏以臣,父母墳土,在於忠原,連縻職事,久未往省,頃者待罪政院之日,秋事婉晩,霜露起感,冒死呼籲,獲蒙恩暇,至遞職名,使之優遊往返,苟非推仁之至德,詎伸人子之情理乎?第爲備行資,取途鄕庄,而痼疾所惱,跋履甚遲,僅尋鄕廬,曾未浹旬矣,千萬夢寐之外,遽承春曹新授之命,如臣庸陋衰朽,萬無肖似,宜廢而不之棄,當退而不之斥,恩私之濫,至於拔例而除,臣誠感激惶隕,罔知攸措也。臣雖昧昧愚蠢,猶知分義之至嚴,疾馳趨謝,曷敢少緩,而素患賤疾,行路添劇,疝痛胸痛,逐日交作,嘔泄昏窒,不省人事,飮啖全廢,喘息欲絶,卽因病勢,登途末由,如俟少甦,稽緩罪大,故極知愚濫,萬殞難贖,而不得不冒犯嚴威,仰瀆宸聽。伏乞天地父母,曲諒情勢,亟賜遞改,以便公私,幸甚。批答見上
大司憲申翼相上疏,伏以臣,餙巾待期之中,伏聞有憲長之命,驚隕罔措,永炭交集,臣之沈病之狀,人所〈共〉知,而當此臣死之日,一息未絶,惟當竭蹙奔走,死〈生〉以之,而第臣賤疾危苦之餘,近爲寒濕所添傷,疝塊窒塞,四支痿痛,非扶掖不能運動,祗謝天陛,已無其路,顚仆周行,勢所必至,而今日憲職,又非他時之比,則螻蟻之命,固不足恤,其爲聖朝之羞辱,必大,而此時言病,分義不敢,蹙伏床席,恭俟處分,而事勢漸迫,不得不疾呼於天地父母之前,臣罪至此,萬死難贖。伏乞聖慈,俯諒危迫之懇,亟命鐫削臣職名,仍治臣罪,不勝萬幸。批答見上已上燼餘
上在昌慶宮。停常參·經筵。
下直,順天府使柳英立,比安縣監閔處重。
大殿,政院·玉堂問安。答曰,知道。
藥房啓曰,伏未審聖體調攝,若何?伏聞夜間,有煩熱之候,嘔氣且發,寢睡不寧云,伏不勝憂悶之至。自曉以後,症候抑復,何如?臣等倍切憂慮,敢來問安。答曰,知道。朝來煩熱之候頗減,而嘔氣一樣矣。
以禮曹十九日迎勅吉時單子,傳曰,未申時太晩,以午時擧行。
成均館官員,以知館事意啓曰,本館柴場,在於楊根·驪州等地,每年發遣郞廳,收拾稅炭,以爲多士之供矣。今年差遣,全不解事,留連累日,規外濫徵,且以供饋之故,徵索太過,場內居民,不堪其苦,怨聲騰播,事極可駭,當該郞廳,汰去,何如?傳曰,允。
兵曹口傳政事,知中樞朴信圭。吏曹口傳政事,兵曹佐郞李萬齡,禁府都事呂必寬。
政院啓曰,右副承旨李彦綱,今日又不仕進,勅行已迫,刑房承旨,多有所幹,不可暫曠。且臺諫,雖竝言特除之過當,而非爲曾經是職者而發,則尤不必爲嫌,右副承旨李彦綱,卽爲牌招,使之察任,何如?傳曰,允。
玉堂箚子。大槪,竝引嫌而退。不欲苟同,自有定見,而旣往之事,尤非可論,隨事論列,不失臺體,則僚議持難,在我何傷?意外嚴旨,不必爲嫌,而論人抑揚,未免失中,請大司諫朴泰遜,掌令兪命一出仕,司諫李弘迪遞差。答曰,依啓。已上朝報
備邊司啓曰,刑曹判書李師命,以諫臣疏中論中批之不可,故陳疏,今日本司之坐,亦不來參,査問罪人,多有急時停當之事,此時刑官之長,不可引嫌不出。且李師命特除,在於前日,似非諫臣疏中之所斥,尤不當深嫌。李師命,卽爲牌招察任,何如?傳曰,允。
又啓曰,三水前郡守李觀國,初因仁遮外前萬戶許植招辭,拿推矣。今此犯越作變之人,旣由厚州越去,則觀國,以該管地方,當入於査問中,勅使未入京之前,豫捧原情之意,分付禁府,何如?答曰,允。
藥房口傳啓曰,玉候方在未寧中,以郊迎差退日字之意,昨通于遠接使,則遠接使,措辭累度,往復於勅使,而勅使,不爲聽從云,故戶曹判書,今方馳往碧蹄,以爲挽留之計,而勅使且猶不聽,則大臣一人,亦當馳往挽留矣。傳曰,依爲之。
藥房再啓曰,纔以郊迎差退之意,有所陳稟,而更思之,勅使,今日當越站到碧蹄云。碧蹄站,旣非一兩日留駐之所,其前上候之快復,亦難豫料,旣退之後,如不得郊迎,則尤爲難便。卽今症候,決難以郊迎之意,言送于戶判及大臣,何如?傳曰,依爲之。
藥房口傳三啓曰,纔以不得郊迎之意陳達,而勅使終若不聽,則不無窘急之患,不可不豫爲商度,曾前勅使,輒以郊迎爲重,暫時郊迎之後,受勅一節,則行於便殿,亦似便當。大臣今將出往,以此兩款周旋之意,言送,何如?傳曰,依爲之,而以不得郊迎,及郊迎後便殿受勅兩款,言之,可也。已上謄錄
吏批,以李萬齡爲兵曹正郞,呂必寬爲禁府都事。
金載顯啓曰,大司憲鄭載禧,執義嚴緝,掌令韓范齊,持平姜鋧·李后沆在外,掌令兪命一避嫌退待。今日以監察茶時之意,敢啓。傳曰,知道。
大殿,政院·玉堂問安。答曰,知道。
宋昌,以弘文館言啓曰,兩司處置,歸於本館,而下番臣徐宗泰,有不敢同參之嫌,以臣孤陋之見,有難獨爲立落。在外僚員,竝卽牌招,以爲處置之地,而且本館上番,以都監都廳郞廳,除本司者二員,無故入直之員,只有副校理申啓華,其在事體,已極苟簡。前頭擧動之日,尤不可不備員,未肅拜人員,亦竝牌招察任,何如?傳曰,允。
以禮曹十九日迎勅吉時單子,傳于宋昌曰,未申時太晩,以午時擧行。
金載顯啓曰,新除授京畿監司朴信圭,秩是一品,當付知中樞府事,而開政未易,卽令該曹口傳啓下,何如?傳曰,允。
金載顯,以兵曹言啓曰,明日擧動時,本曹郞官不備,事多苟簡。闕員,令該曹口傳差出,何如?傳曰,允。
宋昌,以祔廟都監郞廳,以都提調意啓曰,三房郞廳李台長,昨日政,除授宜寧縣監,其代,以司贍寺主簿金萬埈,差下察任,何如?傳曰,允。
金載顯,以兵曹言啓曰,明日擧動時,禁軍別將李枝遠,適爲受點,應在入直中,而與擧動相値,事多掣肘,合有變通之道,入直單子中,改付標以入之意,敢啓。傳曰,知道。
以李天果爲守宮假注書。
傳于徐文重曰,便殿接見處所,以熙政堂爲之事,分付。
金載顯,以備邊司言啓曰,三水前郡守李觀國,初因仁遮外前萬戶許植招辭拿推者,今此犯越作變之人,旣由厚州越去,則觀國,以該管地方官,當入於査問中,勅行未入之中,豫捧原情之意,分付禁府,何如?傳曰,允。
金載顯,以義禁府言啓曰,新除授都事呂必寬,與都事沈潗,有四寸相避之嫌,不得行公,明日迎勅擧動時,將不得備員,呂必寬改差,其代,令該曹,卽爲口傳差出,何如?傳曰,允。
金載顯,以訓鍊都監言啓曰,明日迎勅擧動時,左別將朴信胄,兼差中軍,中軍之代,以局別將李灌權兼,右別將睦林奇,以副摠管寶劍,受點云。陣上,無他推移權差之員,事甚悶慮。右別將睦林奇寶劍之代,以摠府他員變通,以別將,陣上進去之意,敢啓。傳曰,知道。
李彦綱啓曰,臺諫出仕事,命下矣。日勢已暮,明日待開門,牌招之意,敢啓。傳曰,知道。
弘文館副應敎臣李敦,校理臣申曅,副校理臣趙相愚,副修撰臣金構,副修撰臣閔鎭周等,伏以大司諫朴泰遜,以無狀小臣,猥蒙洪造,歷試淸要,無非忝竊,絲毫未補,釁咎徒積,尋常愧懼,若隕淵谷,今玆諫長之命,又及於萬萬不似之身,已識僨敗之蹤,決不可更添言議之地,陳章哀籲,實出血懇,而見阻喉司,未得上澈,臣誠惶蹙,靡所措躬。當此朝廷多事之日,一向屛伏,揆以分義,亦所不敢,不得不冒昧出肅,而揣分量力,終無承當之望,且本院,方有吏曹參判任相元請遞之啓,臣於此論,竊不無疑惑者。相元,非但文雅,見推於流輩,曾前樹立,有足可稱,故前後除拜,編歷華顯,而人無異言,公議所與,槪可見矣。至於累度天官佐貳之時,亦無濫授不稱之譏,而駁遞之論,遽出於慮外,恐非愛惜人才之意也,臣不可苟然隨參。且伏聞司諫李弘迪之疏,盛言日昨中批之失當,至有一倂改正之語云,臣於是,尤不勝瞿然。臣之向者承宣之除,亦出中批,則難冒之勢,又加一層,其何敢晏然在職乎?掌令兪命一,以朝家用人之道,必須付諸文衡,循序調遷,然後授受得宜,方可協於物情矣。臣伏見日昨政草,有諸臣陞擢之命,臣竊惑焉。當此乏人之時,陞秩擢拜,固知聖心之有在,而一日之政,中批居多,此非聖世之美事也。至於金錫衍,則曾前歷職,別無可稱,而徒以肺腑至親,遽受度支佐貳之任,凡在瞻聆,莫不爲駭,後弊所關,有不可不慮,故臣以竝請還收之意,通議于同僚,同僚今朝來見,臣與之商確停當,使臣發簡,發簡之後,書送謹悉,及其詣臺傳啓之際,更生別見,作書於臣,以示持難之意,未知臺閣事體,果如是耶?同僚雖已移他職,而書送謹悉,旣詣臺廳之後,乃有此擧,此無非如臣無狀,見輕於僚席之致,其何可晏然苟冒於臺席乎?司諫李弘迪,以臣卽伏蒙聖批,辭旨極嚴,至有人臣不忍聞之敎,臣奉讀未半,心膽俱戰,直欲鑽地以入而不可得也。夫審察賢否,黜陟進退,雖是人主之大柄,而咨訪臣隣,必須詢謀之僉同者,豈非古昔聖王難愼之道乎?中批除職,固非今日之創始,而一日之政,特除者至於四人,似此擧措,臣未之前聞,臣之偏淺之見,不過欲使吾君,一法於古帝王之美事而已。至於金錫衍,徒以肺腑之親,遞授地部佐貳之任,公議所在,果有所論及矣。聖敎至此,臣實慨然,惶霣震惕,罔知攸措之際,伏見大司諫朴泰遜之避辭,乃以吏曹參判任相元論遞之啓,不可苟然隨參爲辭。相元文雅之可愛,樹立之可稱,臣亦知之,而槪其稟性疏迂,人望素輕,曾在是職,人無異言云者,臣未知其誠然也,特臣未及聞知耶?且於向日,至承無嚴之敎,而乍入乍出,恬不知嫌,臣之爲此論,亦非過當,而長官之避,至於如此,臣何敢自以爲是乎?病伏之中,旣承嚴旨,惶汗沾背,驚魂靡定,而首席之斥,又從而至,以此以彼,俱難仍冒,竝仍嫌而退。不欲苟同,自有意見,而旣往之事,尤非可論,隨事論列,不失臺體,則僚議持難,在我何傷?意外嚴旨,不必爲嫌,而論人抑揚,未免失中。請大司諫朴泰遜,掌令兪命一出仕,司諫李弘迪遞差。取進止。
上在昌慶宮。停常參·經筵。
未時,太白見於巳地。
去夜,吏曹口傳政事,童蒙敎官成虎昌,禁府都事呂必寬,相換。
下直,寧海府事任元耉。
藥房啓曰,夜來風寒猝緊,伏未審聖體調攝,若何,寢睡及嘔氣,亦復何如?臣等不任憂慮,敢來問安。答曰,知道。寢睡安穩,嘔氣猶未差愈矣。
大殿,政院·玉堂問安。答曰,知道。勿爲問安。
吏曹啓曰,臺諫有闕,政事,取稟。傳曰,當日爲之。
京畿監司朴信圭上疏。大槪,情勢病勢,俱難供職,懇乞遞改,以幸公私事。入啓。答曰,省疏具悉。卿其勿辭,速往欽哉。
藥房再啓曰,伏聞入侍醫官所傳之言,夜來寢睡安寧,而嘔氣尙未鎭定,小便亦且澁濁,此是熱在中下焦之致。諸醫等以爲,小柴胡湯加入中,去麥門冬·知母,加生地黃二錢,木通一錢,連進三貼,宜當云,此藥卽爲劑入之意,敢啓。答曰,知道。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收崔錫鼎·李世白新授加資,及金錫衍戶曹參議特除之命。啓辭見上
新除授大司憲鄭載禧,以京畿監司勅使迎候事,出去,時在道內,新除授持平姜鋧,時在公洪道溫陽地,請竝斯速乘馹上來事,下諭。答曰,不允。加資還收等事,已諭於諫臣疏批矣,亟停勿煩,末端事,依啓。鄭載禧,交代後自當上來,姑勿下諭。
汰去現告,典籍崔時翰。
政院啓曰,義禁府都事呂必寬,口傳差出之後,與都事沈潗,有四寸相避之嫌,故改差出代之意,自本府草記允下,未及分付之前,該曹來呈換差單子,而臣以代房,多事中不能致察,矇然捧入,不勝惶恐。參下官之積仕者,相避換差,雖有近例,而至於新除之官,以相避換差者,曾無前規。且該府改差草記,旣已允下,則其在政體,不可卽爲換差,其望單子,爻周勿施,何如?傳曰,允。以上朝報
刑曹啓曰,犯越罪人,今旣勘定,別無加出之事,而但走巨里援引中,申山稱名人,旣是緊出,又以其名,通報於通官輩矣。今觀咸鏡監司狀啓,則申山,已爲捉囚於安邊府云,急捉來,以待査事結末,宜當,以此行關於安邊府使,使之定軍官押送,何如?傳曰,允。
領議政金壽恒,藥房都提調金壽興,口傳啓曰,卽接左議政南九萬狀啓,則以上候猶在未寧之中,決難郊迎之意,更爲措辭力請何如事,請令廟堂,商量指揮矣,卽當回啓,而文字未能詳盡,敢以口傳仰達矣。勅使入京,雖許差退於二十一日,而一二日之內,上候似難平復,誠極悶慮。但入京日字之差退,累度力請,僅得見許,而旋又以不得郊迎之意强請,則不但彼或有生梗之端,在我之道,亦未得當。左相,前進坡州,以日字差退事,先致謝意後,更以上候,猶未差復,勢難郊迎,而旣不敢以更退日子爲請,又不敢請停郊迎之禮,群下之情,極爲悶迫,郊迎則雖强疾爲之,而至於仁政殿受勅之節,則卽今自上氣力,決難陞降行禮,依昨日藥房啓稟定奪,只行郊迎之禮,還宮後受勅·接見,皆於便殿行之之意,措辭力請,似宜。以此急速分付於左議政處,何如?傳曰,所達之辭,具悉。依此爲之,而左相,前進坡州,先以勢難郊迎之意,言及於通官,以探彼意,如難得請,則只行郊迎,便殿受勅之意,措辭力請,可也。已上謄錄
吏批,以沈益晉爲三和縣令,朴澄爲監察,尹以健爲工曹佐郞,尹以濟爲戶曹參判,申曅爲司諫,兪命雄爲禮曹佐郞,趙泰東爲禁府都事。
兵批,以崔山海爲古今島僉使,金俶爲武兼,金重元爲都摠經歷,金宅孝爲僉知,徐仁一爲五衛將,辛曘爲武兼,洪時亨爲訓鍊判官,丁是斗爲馬島萬戶,李萬枝爲內禁將,黃鎬爲五衛將。
以承傳色傳于藥房曰,今番迎勅時出宮,當自熙政堂爲之,輦輿待候於熙政堂,而此意分付於各該司,可也。
以遠接使尹堦狀啓中,自死二字,誤以逃躱書塡事,待罪事,傳于金載顯曰,勿待罪事,回諭。
以承傳色口傳下敎曰,朝因大臣啓達,使左相馳進坡州,以勢難郊迎之意,言于通官輩,以探彼意,如不得請,則以只行郊迎,便殿接見之意,使之講定矣。卽今症候,雖於房室之內,常有寒縮之症,嘔氣隨發,故自大王大妃殿,深加悶慮,必欲勿爲郊迎,予亦自量氣力,一日之內,難保其差間,若欲强行,恐致添傷,明日大臣,出往弘濟院,開陳此意,期於得請,可也。
徐文重,以迎接都監言啓曰,卽接遠接使,狀啓,則勅行,今十八日,仍留松都,二十一日巳時入京事,旣已停當矣。當初迎勅日時,以二十一日巳時,推擇啓下,而上候方在違豫中,巳時尙早,時刻不可不差退,令日官更爲推擇,亦令政院,遠接使處,急速下諭,何如?傳曰,允。
有政。吏批,判書李敏敍進,參判任相元被論,參議沈攸病,都承旨徐文重進。兵批,判書李䎘進,參判李秞進,參議兪櫶病,參知安垕病,左副承旨金載顯進。
京畿監司朴信圭上疏,伏以臣,屛伏郊坰,宿病轉痼,醫藥無效,只待冥期,適緣母忌臨至,擔舁入城,才有日矣,千萬夢寐之外,新授藩臬之任,遽及於廢蟄之身,臣聞命驚懼,莫知所措。臣之情迹,實難更立於朝端,而論者,旣以中外莅職,鷙酷爲事,爲臣之案,且所謂外者,卽指臣按道而言也,尤豈敢復添方面之任,終爲害國之歸乎?況方伯之管下守宰,旣非一二,視同豺虎,嗤點而言曰,如彼無恥無狀之漢,其何能攬澄淸之轡,行黜陟之政乎云爾?則雖欲號令於列邑,不可得也。於內於外,決難更昌,以聖上體下之仁,何不俯諒,而强加收錄,必使維縶,上以贈害於國,下以自害於臣乎?加以所患水土之疾,已纏骨髓,年紀漸衰,侵攻益劇,形骸換脫,精神耗弊,危兆疊見,朝夕莫保。當此朝家有事之日,竭力奔走,其勢末由,臣罪至此,萬殞難贖。伏乞聖慈,察臣情勢之悶迫,憐臣病勢之甚重,亟許遞改,以幸公私。批答見上已上燼餘
上在昌慶宮。停常參·經筵。
下直,端川郡守李四翼,長水察訪尹㙊。
藥房啓曰,伏聞昨日午後,微有惡寒之候,嘔氣有加,伏不勝驚慮之至。伏未審夜來,聖體調攝,若何?而寢睡其得安寧否乎?臣等終宵憂慮,敢來問安。答曰,知道。症候有加無減矣。
院前啓,請罪人金重夏嚴命處斷事。請閫帥·守令之新除者,竝依前下直臺官事,定式施行。答曰,勿煩。前啓吏曹參判任相元遞差事,停啓。
藥房再啓曰,伏承問安之批,症候有加無減之敎,伏不勝悶慮之至。臣等與諸醫入侍診察,以爲商確議藥之地,何如?答曰,知道。症候已言于醫官矣,勿爲入診。
大殿,政院·玉堂問安。答曰,知道。
藥房三啓曰,卽伏聞入侍醫官之言,自上症候,嘔氣一樣無減,午後則微有惡寒之氣,小便亦且赤澁,此是熱在下焦之致,此時必以分利之劑爲主。諸醫等皆以爲,柴苓湯,加山桅仁·赤芍藥·竹茹各一錢,黃栢五分,連進三貼,宜當云,此藥卽爲劑入之意,敢啓。答曰,知道。
傳曰,今月二十二日,還御于昌德宮,政院知悉。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收崔錫鼎·李世白新授加資,及金錫衍戶曹參議特除之命。三和,乃關西劇邑,物衆地大,素號難治,不可不擇差也,明矣。新除授縣監沈益晉,行已鄙悖,目不知書,曾爲北道守令,專以虐民肥己爲事,終至於見敗,怨詈之聲,至今未已。如此之人,不可畀以字牧之任,重貽民生之害。請三和縣令沈益晉罷職。答曰,不允。
大殿,二品以上·六曹·大司諫問安。答曰,知道。
吏曹口傳政事,禁府都事李楙。
京畿監司書目,新授職名,有難堪任,辭職上疏上送事。
傳曰,二十五日還御事,才已傳敎矣。明日熙政堂受勅後,仍爲移御事,政院知悉。
以右議政鄭載嵩口傳啓辭,明日勅使入京時,不爲郊迎,只於便殿受勅事,停當。已上朝報
迎接都監啓曰,卽者大通官,以勅使意送言,明日當爲行査,入參之員,幾人乎云,故臣等,問於大臣,以三公及禁府·刑曹堂上·兩司長官,依前例入參之意,回答矣。令政院分付擧行,何如?傳曰,允。已上謄錄
大殿,政院·玉堂問安。答曰,知道。
藥房口傳啓曰,因昨日下敎,大臣,今方出往弘濟院,不得郊迎事,固當期於得請而,臣等反復思惟,有一焉,中使中慣面通官者一人,別爲定送,問候勅使,以示慇懃之意,則彼必有問及上候之事,仍言上候猶未差復,決難郊迎之意,或恐有益於得請之道,敢此仰稟。傳曰,當依此爲之耳。
又以口傳啓曰,夜間自上,或有招問醫官之事,則不可不豫爲待令,鄭維覺·李弘章·鄭斗俊·金汝器四人,別爲入直之意,敢啓。傳曰,依此爲之。
徐文重啓曰,今日右承旨李東溟,右副承旨李彦綱,病不仕進,而臣文重,今方下直,出往弘濟院。當此多事之時,廳中位甚不齊,竝卽牌招察任,何如?傳曰,允。
金載顯,以義禁府言啓曰,以全羅道暗行御史書啓,刑曹粘連,前光陽縣監南崙,前康津縣監李世綱,移本府處置事,允下矣。南崙·李世綱等,方待命於本府,卽爲拿囚之意,敢啓。傳曰,知道。
又以義禁府言啓曰,新除授都事趙泰東,今方在外,明日擧動時,不可不備員。趙泰東改差,其代,令該曹以在京無故人,口傳差出,何如?傳曰,允。
李彦綱啓曰,勅使入京後,京畿監司,使之卽爲辭朝事,曾已下敎矣。京畿監司朴信圭,除授累日,尙不出肅,明朝牌招,使之仍爲辭朝,何如?傳曰,允。
司諫申曅啓曰,金重夏事。啓辭同前閫帥·守令,下職臺官事。啓辭同前答曰,勿煩。
大司憲鄭載顯疏曰,伏以臣,待罪畿輔,于今七箇月矣。除拜之初,意謂外官異於京職,別無逐日奔走之事,雖有宿病,亦無朝夕危急之症,循例酬應,或可爲之,黽勉行公,不敢祈免,一自日氣生涼之後,素患痰塊,頻頻作痛,而猶不至於上年之甚,服藥治療,亦卽見差矣。入冬以來,輾轉層加,至于近日,症勢日漸沈痼,決無察任之望,而意外客行壓境,朝野多事,分義所在,亦不敢上章言病,扶曳登途,卽纔回來,而乃於此際,新除之命,遽下於萬萬不似之身,承命駭惶,靡所容措,御史之職,上而匡救闕失,下而糾劾官邪,責任之重,不比庶僚,而至於長官,地望自別,苟非剛方正直,爲一時所指許者,莫宜居之。如或非才而冒據,承乏而苟充,則一身之顚沛取笑,固不足恤,其貽辱淸朝,爲如何哉,病勢情勢,俱無一分承當之路,不得不冒死呼籲,伏乞聖明,俯察臣言之非出於飾讓,亟賜遞改,以安微分,不勝幸甚。答曰,省疏具悉。卿其勿辭,從速察職。已上燼餘
上在昌慶宮。停常參·經筵。
未時,太白見於巳地。
答大司憲鄭載禧疏曰,省疏具悉。卿其勿辭,從速察職。
藥房啓曰,伏未審夜間,聖候,若何,寢睡亦復何如,嘔氣與昨一樣乎?臣等倍切區區之慮,敢來問安。答曰,知道。與昨一樣矣。
大殿,政院·玉堂·二品以上·六曹·大司諫問安。答曰,知道。
京畿監司朴信圭,牌不進。傳曰,更爲牌招。
還御後,大殿·中殿,藥房·政院·玉堂問安。答曰,知道。
遠接使尹堦入來,請對入侍。
京畿監司書目,陽川呈,以執義嚴緝上疏上送事。已上朝報
禮曹啓曰,自前勅使在館時,若値節日,則自上間或率百官,行望闕禮於闕庭,勅使率都監官員,行禮於館所,而丙辰三月,勅使在館時,聖節望闕禮,只百官,依例行禮於闕庭,勅使則設闕牌,香卓,黃儀仗,以彼之禮,行禮於館所,而都監堂上以下執事官,依其所言,不爲入參矣。來二十六日冬至,亦其在館時相値,習儀則姑爲停止,令都監豫爲定奪擧行,而親臨一款,則自上方在哀疚靜攝之中,依丙辰年例,只百官行禮,何如?傳曰,允。
備邊司啓曰,卽聞勅使,以明日行査之意,分付於都監云。自上方在未寧之中,旣不得親臨同査,則似當別遣承旨,以勅書中有同査之語,而適有未寧之候,今日郊迎之禮,亦不得親行,明日査事,勢難進參,到此地頭,罔知攸爲之意,措辭言及,以觀其所答,似宜,敢稟。答曰,依爲之。已上謄錄
夜五更,木星入氐星。
藥房都提調金壽興,提調金萬重,左承旨宋昌啓曰,伏聞昨日初更後,又有寒縮之候,比前有加,伏不勝悶慮之至。伏未審夜間,聖候,若何,寢睡亦復如何,嘔氣如昨一樣乎?臣等倍切區區之憂,敢來問安。答曰,知道。與昨一樣矣。
勅使接見後,大殿,藥房·政院·玉堂問安。答曰,知道。
以承傳色傳于政院曰,曾前査事時,通官處,有例贈之物,而初則從略及之,及其生怒之後,始爲加給,此則無異於不給,今番則取考各年優給之謄錄,依此給之,可也。
戶曹判書柳尙運口傳啓曰,通官處例給之物,取考各年優給謄錄給之事,命下矣。卽當奉行,而但念此輩,未知幾何優給,而可充其慾,如或不滿其意,則事甚可慮。徑先給之,亦關後弊,姑以前頭優給之意,言說,似爲便當矣。自上方在未寧中,恐或有妨於引接,敢以口傳仰達。傳曰,所達之言,不無其慮,而與大臣相議乎?尙運曰,已與大臣,亦爲商議耳。傳曰,依所達爲之。
宋昌啓曰,史官,進詣勅使前問安,則勅使,答以才罷引接,又遣近侍下問,不勝感激云矣,敢啓。傳曰,知道。
成虎徵啓曰,小臣,館所問安進去,下直。傳曰,知道。
又啓曰,小臣,馳進館所問安,則勅使答,以特遣中使垂問,又遣近侍下問,不勝感激之外,更無所達,而但引接之時,瞻仰玉色,病候頗多,俺等,伏慮極深云矣,敢啓。傳曰,知道。
宋昌啓曰,遠接使尹堦,來詣請對矣。傳曰,引見。
又以迎接都監言啓曰,勅使,到迎恩門,勅書上龍亭後觀戱,仍爲前進矣,敢啓。傳曰,知道。
又以迎接都監言啓曰,勅使入來時,到水閣橋前右邊,軒架所載車輪,不善運轉,故勅使先令落後,車匠及色吏,則自都監,方爲囚治,而當該郞廳,亦難免不能檢飭之失,推考,何如?傳曰,允。
又以禮曹言啓曰,自前勅使,在館所,如遇節日,則例有禮單設宴之擧矣。今月卄六日,乃是冬至節日,宴享禮單等事,考例擧行之意,分付都監及該曹,何如?傳曰,允。
又以迎接都監言啓曰,卽者勅使,來入館所矣,敢啓。傳曰,知道。
成虎徵,以迎接都監言啓曰,見官禮未及請行之前,差備譯官,以勅使意來言,日勢已晩,見官禮停止云,敢啓。傳曰,知道。
又以迎接都監言啓曰,入京日茶啖,依例備待於闕內外,使之待候於館所,故到館所後,卽爲入給,而館所茶啖,亦爲入給之意,敢啓。傳曰,知道。
又以迎接都監言啓曰,兩勅,率家丁登山亭,射彈子云矣,敢啓。傳曰,知道。
又以迎接都監言啓曰,勅使,旣入館所,各色郞廳,依例輪回直宿之意,敢啓。傳曰,知道。
又以迎接都監言啓曰,卽者大通官,使差備譯官送言,畢査之後,則卽當發行,勅使例給各種之物,必令豫爲備待,俾無臨時窘迫之弊云,故申飭各該司,使之備待之意,敢啓。傳曰,知道。
又以迎接都監言啓曰,卽者大通官,以勅使意送言,明日當爲行査,入參之員,幾人乎云?故臣等問於大臣,以三公及禁府·刑曹堂上·兩司長官,依前例入參之意,回答矣。令政院分付擧行,何如?傳曰,知道。
成虎徵,以迎接都監言啓曰,卽者差備譯官來言,大通官金巨軍,有腹痛,欲見李後聃云,故卽爲招入之意,敢啓。傳曰,知道。
李彦綱啓曰,臣承命馳往館所,招致差備譯官,以上候方在未寧中,今日郊迎,旣不得爲之,明日行査時,勢難親臨之意,使之措語,言及於通官,轉通于勅使,則上勅與副勅會議,答以上候未寧,旣不得郊迎,則明日親臨行査,固難爲之,而上候平復之後,豈無同參行査之日乎云矣,敢啓。傳曰,知道。
成虎徵,以迎接都監言啓曰,差備譯官來言,勅使以爲,明日辰未,當爲行査云,敢啓。傳曰,知道。
又以迎接都監言啓曰,卽者大通官,以勅使意傳言,明日行査時,勅使北壁,中書·通官東壁,三公以下當坐西壁云,敢啓。傳曰,知道。
又以迎接都監言啓曰,明日下馬宴設行之意,使差備譯官傳言,則勅使以爲,行査之日,不必設宴,宴床,使之分入各房云,敢啓。傳曰,知道。
又以迎接都監言啓曰,卽者大通官,以勅使意傳言,罪人必已待候,而犯越地方及罪人原籍官監·兵使,亦皆待候耶?江邊把守之事,守令·邊將中何人次知云耶?故臣等問于大臣,答以地方官監·兵使,今方待候,而罪人原籍官,則自前査事時,曾無擧論之事,故不爲待候。江邊把守事,郡邑在於內地,各鎭堡在於江邊,故邊將次知把守,而地方守令,只爲檢飭而已云,則上勅無他言,與中書二人及通官等,會于副勅房,副勅,言於首譯等曰,把守雖是邊將,所管民丁,屬於守令,則犯人原籍守令,必無不知之理,而不爲待候者,何耶?問于都監,卽爲回報云,臣等,答以一邑民丁,其數自多,民之去來,爲守令,何能一一知之乎?事勢如此,故自前曾無原籍官擧論之事,今亦不爲待候之意,措辭回答,則副勅以爲,明日行査時,可以知之,譯官等姑爲退去,敢啓。傳曰,知道。
又以迎接都監言啓曰,館所各差備不緊者,及遠方才人留待與否,使差備譯官,探問於通官輩,則問於勅使後,以退送宜當,爲答,故不緊差備軍及才人等,竝爲放送之意,敢啓。傳曰,知道。
持平李后沆疏曰,伏以臣於前月,祗赴嚴召,行到驪江,感觸霧風,宿恙轉劇,未由前進,不得不冒上辭章,而久處旅舍,調病難便,扶曳疲癃,寸寸退來,本月初六日,還歸于忠原僑居矣。同月初九日,祗奉聖旨,不許臣以病辭職,斯速上來者,臣承命以來,感惶交集,不進則分義未安,欲行則疾病難强,周章連日,不知所出。伏念臣,積病餘喘,誠難從仕之狀,前後所陳,實非托稱,而未蒙聖慈之矜諒,臣請得以悉之,臣受氣虛薄,夙嬰疹疾,方壯而衰,未老而白,邇年以來,喪母哭女,創戚連仍,損傷尤甚。齒迫六旬,榮衛已凋,諸般重病,迭出侵凌,而虛勞之症,爲之根本,日益纏綿,積成況痼,今則眞元削剝,不能與病爲敵,稍失將攝,則頭目昏眩,精爽煙浮,少有思慮,則心胸痞結,呼吸窒礙,手臂戰掉,倩人作書,脚膝痿痺,非杖艱行。其中鼻淵一證,多年難醫,自是醜病,人所厭對,則以臣之如此病狀,其於奔走於周行,出入於從班也,固有所不敢,亦有所不敢者矣。若使臣病,不至大段,苟有自力供職之望,則臣素非高蹈之士,而不無官達之心者也,而況天恩罔極,召命稠疊,臣非木石,寧不知感,而何用冥然蠢然,昧臣子不俟駕之意哉?顧臣病勢,轉篤於自中路還寓之後,舊患新症,一時交谻,氣力之綿綴者,漸至於苶然欲盡,眩暈之重發者,不省乎朝晝陰夜,寢不得交睫,達宵寒熱,食不得下咽,而惡心嘔逆,種種危悖之症,難以名狀,畏風閉戶,覆衾解肥而調治者,殆至累日,少無顯效,此乃內外挾感所祟,差愈之勢指期誠難,而風憲重任,不可久曠,玆以不避鈇鉞之誅,申瀆仁覆之天。伏願聖明,亟賜鐫遞,俾得專意調生,其在公私,不勝萬幸。踏啓字。
執義嚴緝疏曰,伏以臣,病伏窮廬,衰敗日甚,無復有從宦之望矣。不意玆者,新命荐至,瞻天感泣,無地容措,臣每於除目之下,逡巡退避,不敢承當者,不惟臣自量之已甚,其於今日世上,亦量之爛熟故也。臣晩而得見朱棨等上疏謄本,臣之姓名,亦入於朝紳聲罪之中,侵斥之不足,繼之以詬辱,言之無倫,只堪一笑,有不足提起者,而顧臣曩日所論,不過欲存臺體而已,則彼以遐裔之人,何所見何所聞,而盛氣張瞻,無所顧忌,乃至於此而相較,臣竊恥之,然若使臣,晏然復處臺閣,則殆近於不恤人言,而又不知他日,惹得何許疵謗,何樣罪名乎?此臣所以守分丘壑,杜門省愆,寧受逋慢之誅,不敢爲冒進之計者也。且臣素抱沈疴,源委已深,近添寒疾,症勢轉劇,奄奄氣息,若將難保朝夕,則雖微可畏之言,亦無供職之勢。伏願聖明,亟許鐫臣職名,俾得安意就盡,千萬幸甚。答曰,省疏具悉。爾其勿辭,從速上來察職。
敎京畿監司朴信圭書,王若曰,周家郟鄏之治,允著夾輔之義,漢室馮翊之任,必須共理之良。肆爲前代之弘規,尙宜今日之審擇。蓋化被江漢,悉本獜趾之仁,雖治籠趙張,無貴蠭銳之政。顧簡寄之甚重,玆勉勵之益深。睠我邦畿,寔是根本。秸服三百里之制,綰轂京師,棊布三十餘之州,屛翰王國。然民貧土瘠,擧切蹙頓之愁,而役重賦煩,未有息肩之日。宵旰之憂雖切,實惠未孚,歲年之事不登,凋瘵轉甚。矧今客使之在境,哀此民力之已殫。誅求供億之多,何以堪命,撫摩蘇息之策,固宜急圖。苟非識務之臣,曷副委任之意?惟卿,剛毅有素,質朴無華。出自湖臬嶺藩,已多剸劇之譽,入長秋曹京尹,實在更化之初。政令尙嚴,關節不到於包老,干謁永絶,邑子難托於翁歸。試內外而俱有能聲,遇盤錯則須用利器。三輔爲郡邑之首,要在得人,九卿有牧禦之才,何憚暫出。可從樞轄之次,復畀旌節之權?玆授卿以知中樞府事兼京畿觀察使·兵馬水軍節度使·都巡察使·開城府留守·江華府留守·廣州府留守,卿其申明敎條,宣布德意。以煦濡惠化而導達王化,以慈祥愷悌而撫綏疲氓。區劃百爲,豈無着手之處,條奏衆弊,焉有掣肘之憂?若乃設施之方,無待諄複,至於黜陟之典,只在公明。其餘裁稟之規,亦當遵行無失。於戱,寬猛相濟,可見餘地之恢,恩威竝施,不負福星之號。祗若隆眷,勉爾令猷,故玆敎示,想宜知悉。已上燼餘
上在昌德宮。停常參·經筵。
答執義嚴緝疏曰,省疏具悉。爾其勿辭,從速上來察職。
公洪監司書目,忠原呈,以持平李后沆辭職上疏上送事。啓遞差。
藥房啓曰,昨日勞動移御,接待客使,調攝中添傷之患,勢所必至,而伏聞昨夕,又有惡寒之氣,熱候繼發,伏不承悶慮之至。伏未審夜間,寢睡之節,若何?聖候未寧,今至累日,一向彌留,尙無差減之效,臣等下情之焦憂,有不可言。今日與諸醫等,入侍診察,議定繼進之藥,宜當。臣等終宵耿耿,敢來問安。
大殿·中殿,政院·玉堂·二品以上·六曹·兩司長官問安。答曰,知道。
答藥房曰,知道。症候與昨一樣矣,勿爲入診。
吏曹啓曰,臺諫有闕,政事,取稟。
藥房口傳啓曰,昌城君佖及南陽府使李國憲,竝同參議藥之意,敢啓。傳曰,依爲之。又啓曰,自上症候,累日彌留,下情之焦憂,有不可言,退伏私室,實所未安。臣等,自今日入直之意,敢啓。傳曰,輪回入直,可也。
院前啓,請罪人金重夏嚴鞫處斷事。請新除閫帥·守令,下直臺官事,定式施行事。入啓。答曰,勿煩。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收崔錫鼎·李世白新除資秩,及金錫衍戶曹參議特除之命。請三和縣令沈益晉罷職。答曰,勿煩。
大殿,藥房·政院·玉堂夕問安。答曰,知道。
藥房再啓曰,自上症候,累日彌留,而自初至今,午後寒熱之候,一樣發作,卽與昌城君佖,李國憲及金有鉉等諸醫商議,則皆以爲,外感表症,雖已和解,而熱在血分,以致如此,柴胡四物湯,加山桅仁·麥門冬各一錢,知母·黃栢各七分,連進三貼,宜當云。此藥卽爲劑入之意,敢啓。傳曰,知道。已上朝報
未時,太白見於巳地。夜三更,流星出北斗星下,入乾方天際,狀如鉢,尾長三四尺許,色赤。五更,月入太薇西垣內。
藥房口傳啓曰,頃日請對入侍時,自二十三日素膳之意,有所定奪矣。卽今聖候,方在未寧中,不可以素膳進御,限平復間仍爲常膳事,分付之意,敢啓。傳曰,素膳依爲之。
宋昌啓曰,宰臣完昌君柳時成,館所問安進去,下直。傳曰,知道。
又啓曰,宰臣完昌君柳時成,馳進館所問安,則勅使答以,才遣中使,又遣宰臣,如是下問,不勝感激。俺等,國王德分,無事支宿,更無仰達,而但國王未寧之候,尙未平復,不勝伏慮之至云矣,敢啓。傳曰,知道。
又以迎接都監言啓曰,卽者三公,來詣館所,以勅書末端措語,極陳痛迫之情,仍以自被重勘之意,呈文,則兩勅使,中書,解說後,使譯官,回報於三公曰,三公之如是呈文,事體誠是,呈文內辭緣,俺等旣已知之,而行査時,不必憑考此呈文,故呈文則還爲出給云矣,敢啓。傳曰,知道。
又以迎接都監言啓曰,勅使出坐書筵廳,三公以下,亦爲入坐,今方行査,敢啓。傳曰,知道。
又以迎接都監言啓曰,行査之際,日勢向晩,大臣,請行茶禮於勅使,則勅使,使之設行,故今方姑停行査,設行茶禮之意,敢啓。傳曰,知道。
又以迎接都監言啓曰,刑曹所囚罪人,畢査之後,勅使以爲,日勢已暮,明朝更爲來待云,故罷出之意,敢啓。傳曰,知道。
又以迎接都監言啓曰,明日乃翌日宴次,以宰臣依例請行之意,敢啓。傳曰,知道。
又以迎接都監言啓曰,卽者副勅,以肩背刺痛,胸膈氣滯之症,招醫官李後聃施鍼云矣,敢啓。傳曰,知道。
又以迎接都監郞廳,以三公意啓曰,朝者,勅使,出坐西宴廳,臣等,與刑曹·禁府堂上·兩司長官入坐,罪人二十五名,依勅使之言,一時捉入庭下,放砲者六名,各捧供辭,皆稱遲晩,其餘隨往者十九名,勅使以爲,罪狀一樣,則不必各供云,故依其所言,問於十九人,而就服如一,故合書於一供辭以示,則勅使,使中書受之,仍以淸書飜譯,示于勅使,則勅使以爲,放砲人六名,有更問之事,而日勢向暮,明朝更爲來會云,故臣等罷出矣。罪人捧招之際,勅使,使譯官傳言於臣等曰,今此査問文書中,如有未盡之辭,大臣須一一言之,以爲彼此俱便之地,而大臣,如難任意爲之,亦須稟于國王,而言于俺等,爲當云。且罪人韓得完,初頭捧招時,問其同往人多少,則稱以三十餘人,故勅使以爲,所謂餘人,語涉泛然,定其名數以告云,故不得已以就捕者二十五人,被箭致死者一人,自縊者二人,及在逃旣捕者申山,未捕者申湜·李雲鶴等,充其三十一人之數言之,則勅使曰,已捕者,斯速斯速捉致京中,未捕者,亦爲嚴飭,期於捕得云矣,敢啓。傳曰,知道。罪人捕得一款,何以爲之耶?
又以司饔院官員,以監膳提調意啓曰,咸鏡道所封大王大妃殿冬至進上,今日來到,而物腫中鰱魚卵醢,一升五合欠縮,莫重進上,如是不謹封進之狀,殊極驚駭。當該封進官,推考,陪持人,令攸司囚禁治罪,以懲日後,何如?傳曰,允。已上燼餘
上在昌德宮。停常參·經筵。
夜一更二更,有霧氣。三更至五更,月暈。
藥房啓曰,伏未審夜來,聖體調攝若何,寢睡之節,比昨,何如,煎入湯劑,其已進御否乎?臣等不任憂慮,敢此問安。
大殿,政院·玉堂·二品以上·六曹·兩司長官問安。答曰,知道。
答藥房曰,知道。症候與昨一樣矣。
政院啓曰,以臺諫有闕,昨已稟政矣。自上方在未寧中,望筒出納之際,恐或有妨於靜攝,而至如畿邑守令察訪及西路守令之有闕者,不可不趁速差遣。令該曹卽爲口傳差出,何如?傳曰,允。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收崔錫鼎·李世白新授資秩,及金錫衍戶曹參議特除之命事。請三和縣令沈益晉罷職。啓辭見上答曰,不允。沈益晉事,依啓。
院啓,請罪人金重夏嚴鞫處斷事。請閫帥·守令之新除者,下直臺官事,定式施行事。入啓。答曰,勿煩。
大殿,藥房·政院·玉堂問安。答曰,知道。已上朝報
迎接都監啓曰,冬至節日,適値於勅使留館之時,故使差備譯官,依例設行之意,言于勅使,則答以望闕禮,勿爲設行,冬至宴,亦勿備入云。儀仗之物,勿爲待令之意,分付該曹,何如?傳曰,允。
政院啓曰,冬至望闕禮,仁政殿權停例行禮事,禮曹草記,曾已啓下矣。館所望闕禮,旣不設行,則仁政殿行禮,亦不當仍行,依近例爲之之意,分付,何如?傳曰,允。
備邊司郞廳,以三公意啓曰,以昨日行査後臣等啓辭,傳曰,罪人捕得一款,何以爲之乎事,傳敎矣。已捕罪人申山,則押送京中之意,卽爲分付本道,勅行未還之前,可以上來,故以已令押來爲言,其餘未捕二名,則及時捕得,雖未可必,而彼旣有言,不當自我防塞,故姑以更加嚴飭,期於捕捉之意爲答。觀其氣色,亦無必趁其在京時捉來之意,今日査問時,又有提起之事,則措辭爲答。以觀其意更爲啓達之意,敢啓。答曰,知道。已上謄錄
未時,太白見於巳地。
李彦綱啓曰,備邊司郞廳來言,今日賓廳坐起日次,而自上方在未寧中,不得來會云矣,敢啓。傳曰,知道。
又啓曰,小臣,館所問安進去,下直。傳曰,知道。
李彦綱啓曰,小臣,馳往館所問安,則勅使答以,俺等,國王德分,無事支過,而遣近侍下問,不勝感激云矣。答曰,知道。
宋昌,以永慕殿參奉,以入番宗室意啓曰,今番移御時,本殿安香廳及獻官房,以政院移入之故,安香廳則權設於臣等入直廳事,獻官則分處各司事,命下矣。到今還御之後,事當依前分排,安香廳,還安于都摠府,朔望獻官,分處舊房,何如?傳曰,允。
又以迎接都監言啓曰,翌日宴,宰臣右議政,與行工曹判書金宇亨,瀛昌君沈,來詣館所,令差備譯官,傳言於勅使,請行翌日宴,則勅使答以,今日當爲更問罪人,勢難受宴,晏床分入各房,爲當云,故只傳呈御帖之意,敢啓。傳曰,知道。
宋昌,以迎接都監言啓曰,勅使出坐西宴廳,三公以下,亦爲入坐,今方行査,敢啓。傳曰,知道。
李彦綱,以迎接都監言啓曰,今日大臣,又爲請行茶禮,姑停行査,今方設行之意,敢啓。傳曰,知道。
又以迎接都監郞廳,以三公意啓曰,今日査問時,勅使以爲,罪人原籍官,雖與地方官,罪有輕重,其在公事體例,不可不一體取供。咸鏡道咸興判官,平安道江界府使,安州牧使,熙川郡守,斯速捉來京中,而平安監司,亦不可不取供,竝令上來云。臣等,以從前査問時,未嘗有原籍官取供之規,故不爲來待矣。其在事理,地方官,則以不得禁止之故,雖有論罪之事,原籍官,則境內民人去來,實無一一可知之理,從前不入於査問,實由於此,以此等辭說,累度往復,則勅使,顔色頗厲,終不回聽,且使刻定上來之期,故臣等,不得已以爲,原籍官,曾無前規,故不爲來待矣。勅使所言如此,自此有難强卞,然江界乃是十五日之程,雖以急馬,倍道往復,十五日,勢難上來云。則勅使曰,上國,雖萬里之程,必定往來日期,斯速定期上來云。故臣等答曰,我國道路險惡,人馬疲弊,勢難如上國之疾馳,卽今亦以遲滯形勢,爲對,則必更有受責之事。勅使,如必欲取供,則平安道官員,使之聚待於平壤或安州,以爲勅使過去時取供之地,何如?勅使曰,其言亦然,而江界最遠云,江界府使,則使之來待於安州,而平安監司·熙川郡守·安州牧使,則竝爲捉來,爲可云。熙川郡守李惟郁,則旣已遞任上來矣,平安監司朴泰尙,使之不待交代,星夜疾馳上來,安州牧使申厚命,亦令急速撥馬上來之意,別定禁軍,發馬行會,而監司·守令之代,則追後差出下送,江界府使李東源,趁勅行未到安州之前,豫爲來待事,亦令本道兵使,知委擧行,何如?傳曰,允。
李彦綱,以迎接都監言啓曰,罪人等更査之後,日勢已暮,故勅使,令大臣以下罷出,明朝更爲來會云,敢啓。傳曰,知道。
又以迎接都監郞廳,以三公意啓曰,今査問時犯越人二十五名,更爲捉入,放銃人處,則問六人外,更無放銃與否,隨往人處,則問十九人,皆不動手,放鎗與否,各人處更問,元數三十一人外,無他同夥與否,及所採人蔘多少與在處,又問犯越時地方官及防守江訊官,知情故縱與否,罪人等所供名數,與昨一樣。地方官防守官,則以元不知情爲對,人蔘則以所採不多,而被捉之時,搜納官家者,則不知其幾兩爲辭。勅使以爲,如不知每人所知各幾兩,則取考文書,錄其摠數以示之云,故分付刑曹,明日將爲書示矣。勅使,以日勢已暮,姑令罷出,待明朝更會,罷出之後,又令差備譯官,送言于臣等曰,平安道監司·守令斯速上來事,忘未更言矣。須知此意,使之卽卽上來云矣。勅使則以原籍官不爲來待事,言語往復之際,氣色頗不平順,而中書兩人,則罪人供辭中,或有爲頉於我國之語,則缺二字先爲指示,使之刪改,顯示周旋之好意矣。敢啓。傳曰,知道。
吏曹政事,以黃重耉爲衿川縣監,柳星樞爲三和縣令,承以道爲良才察訪。
以京畿監司狀啓,禮曹參判柳炅,病重,上去不得事,傳于李彦綱曰,卿辭至此,本職許遞事,回諭。
李彦綱,以兵曹言啓曰,今月二十六日,行各陵殿冬至祭,差備軍一百十五名,依例前期定送,而各處派定軍士,幾盡除出,定送於西北罪人守直之處,而他無推移之路,今番迎勅擧動時,差備磨鍊之軍,仍用之意,敢啓。傳曰,知道。已上燼餘
上在昌德宮。停常參·經筵。
未時,太白見於巳地。夜五更,月暈。
吏曹口傳政事,三和縣令柳星樞,衿川縣監黃重耉,良才察訪承以道。
大殿,政院·玉堂·二品以上·六曹·兩司長官問安。答曰,知道。
藥房啓曰,伏未審夜來,聖體調攝,若何,寢睡與昨,何如,而煩熱之候,亦有所減乎?臣等不任憂慮,敢來問安。
京畿監司書目,加平呈,以禮曹參判柳炅,病重,上去不得事。啓。傳曰,卿辭至此,本職許遞事,回諭。
政院啓曰,上候方在未寧中,二十六日永慕殿冬至祭攝行事,分付之意,敢啓。傳曰,知道。
答藥房曰,知道。症候當言于醫官矣。
府前啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。入啓。答曰,勿煩。前啓崔錫鼎·李世白新授資秩,及金錫衍特除戶曹參議之命事,停啓。
院前啓,請罪人金重夏嚴鞫處斷事。請新除閫帥·守令,下直臺官事,定式施行事。入啓。答曰,勿煩。
吏曹啓曰,平安監司朴泰尙之代,令備邊司議薦,何如?傳曰,允。
備邊司薦,平安監司李世白。
大殿,藥房·政院·玉堂問安。答曰,知道。已上朝報
吏批,以李世白爲平安監司,承以道爲良才察訪,柳星樞爲三和縣令,黃重耉爲衿川縣監,李㮊爲禁府都事,尹堦爲知義禁。
下直,綾州牧使鄭載禧,求禮縣監李繼榮。
大王大妃殿,政院·玉堂單子問安。答曰,知道。中宮殿,單子問安。答曰,罔極。
二品以上,大王大妃殿問安。答曰,知道。中宮殿問安。答曰,罔極。
藥房再啓曰,卽伏聞入侍醫官所傳之言,自上症候,午後寒熱之候,更不發作,小便之赤澁,亦勝於前,數日之間,嘔氣幾盡鎭定,而水刺尙且厭進。諸醫等皆以爲,此是餘熱,在於中下焦之致,白朮除濕湯,加山桅仁炒一錢,黃栢鹽酒炒五分,連進五貼,宜當云。此藥,自今日前入之意,敢啓。傳曰,知道。
宋昌啓曰,宰臣行副護軍睦林奇,館所問安進去,下直。傳曰,知道。
徐文重啓曰,宰臣睦林奇,馳進館所問安,則勅使答以,俺等,國王德分,無事支過,而每遣宰臣下問,不勝感激之外,不知所達矣,敢啓。傳曰,知道。
金載顯啓曰,閫帥遞來者,親納密府者,乃是規例,而前慶尙右兵使睦存善,稱以病重,使其軍官代納,雖未知病勢之如何,而揆以體例,殊甚不當。請前兵使睦存善推考。傳曰,允。
以承傳色口傳下敎曰,江界府使李孝源,來待安州,事體未安,招致京中,一體査問之意,遣中使通于勅使,則勅使以爲,原籍官之罪,元不大段,而俺等歸期甚急,不可等待其上來。依前定奪,使之待候於安州,而大臣及禁府堂上各一人,隨往同査,宜當云。大臣及禁府堂上隨往一款,旣已停當,不必自外更爲議定。且李孝源,亦不必留待於安州,使之急速上來,從其所到處査問,則亦可以減除一路廚傳之弊,此意分付,可也。
金載顯,以備邊司言啓曰,今此勅行回還後,當有陳奏兼謝恩之擧,使臣,令該曹差出,方物措備文書撰出等事,亦爲分付各該司,何如?傳曰,允。
又啓曰,判義禁尹堦,牌招不進矣。傳曰,更爲牌招。
李彦綱啓曰,憲府長官之外,無行公之員,守令署經,及時推勘,俱未爲之,持平權恒,卽爲牌招察任,何如?傳曰,允。
吏曹口傳政事,謝恩兼陳奏事,右議政鄭載嵩爲上使,崔錫鼎爲副使,李墪爲書狀。
宋昌啓曰,領議政,來詣請對矣。傳曰,引見。
李彦綱,以義禁府言啓曰,行査時,前咸鏡監司李委彦,前南兵使尹時達,前三水郡守李觀國供辭,別單書入之意,敢啓。傳曰,知道。
又以刑曹言啓曰,本曹所囚犯越罪人韓得完等二十五人,及追後入來申山等二人,已盡行査,勅使問目及罪人所供,謄書以入之意,敢啓。傳曰,知道。
成虎徵,以禁衛營言啓曰,上番前部左司黃海道六哨軍兵逢點實數缺四字三番別驍衛六十四名,步兵標下一名,已爲整齊矣。來十二月缺四字營三處,入直馬步軍兵,依例替代後,舊軍放送之意,敢啓。傳曰,知道。
又以禁衛營言啓曰,來丙寅年二月當別隊前部中司屬黃海道五哨軍兵,明年正月二十五日,京中逢點之意,本道監·兵使處,知委,何如?傳曰,允。
答兼判義禁尹堦疏曰,省疏具悉。卿其勿辭,從速察職。
以慶尙監司十二月朔生大口等,限內不得封進,待罪事,傳于宋昌曰,勿待罪事,回諭。
宋昌,以內醫院官員,以都提調意啓曰,上年冬臘藥劑造時,藥材入盛樻子,封置於本院房中矣。十一月二十六日之夜,樻中人蔘二斤零,石雄黃十九兩零,忽然見偸,事極驚駭,而賊人無路鉤得,分付捕盜廳,使之窺伺,見失藥材,則分徵於典守人,及其日入直書員等處,今者左邊捕盜廳,捕得罪人,究問其作賊節次,則箇箇招承,贓物亦爲見捉云。令捕盜廳,人蔘·石雄黃去處,一一推出,移送本院,賊人則依律科斷,何如?傳曰,允。
又以迎接都監言啓曰,今日乃是空日,別茶啖·別雌牛,依例入給之意,敢啓。傳曰,知道。
又以迎接都監言啓曰,卽者大通官金巨軍,出給書簡一封,使之傳致於白川居高敬元處,拆見其書,則被虜女人敬元叔母之書,而安否外,別無他語,依其言傳給之意,敢啓。傳曰,知道。
又以迎接都監言啓曰,兩勅使所求鳥銃,各四柄入給,則使之試放,故善放砲手,分付入送之意,敢啓。傳曰,知道。
又以迎接都監言啓曰,勅使及通官等,各求加西木,而該曹及軍器寺,皆無遺在,以兩局所儲者,依前例取用,何如?傳曰,允。
宋昌,以迎接都監言啓曰,副使,以眼疾,招入醫官李後聃,今曰又爲施鍼云,故敢啓。傳曰,知道。
宋昌,以迎接都監言啓曰,差備譯官,以大通官之言來傳,勅使,明朝當更査犯越人中十九人,三公以下來待云,故敢啓。傳曰,知道。
大司憲鄭載禧啓曰,掌令兪命一,以臣以諸臣中批還收事,連日論列,未蒙允兪,其在事體,有不可一向相持者,其中金錫衍特除之命,實爲聖德之累,臣非不知久爲爭執,冀回天聽,而拈出於一啓之中,或停或否,有異常規,故率意竝停矣。今聞物議,以不爲分別,一體遽停,大以爲非云,臣之做錯之失,於此著矣,何敢一刻仍冒於臺席?引嫌而退。一時竝停難免率爾,揆以臺體,不可仍在。請掌令兪命一遞差。答曰,依啓。
正言李濟民啓曰,以正言李徵明,以臣無狀,最居人下,諫官何等職責,而數旬之內,乍遞旋授,臣在道聞命,惶惕罔措,不知置身之所也。急於復命,雖不得不詣闕肅拜,而顧臣疲劣,已試無效,何敢仍冒,重誤聖簡乎?且臣自北路還歸也,若於峻嶺危棧,則自本官,以藍輿出待,臣舍馬乘藍輿,而行至磨天嶺,備知藍輿軍之弊,欲爲啓達革罷,問軍人出處於隨行營吏,則以近處居民爲之,其弊果爲不貲。故曾於戊申年間,判中樞府事臣閔鼎重,爲本道監司時,直路藍輿軍革罷事,載在詳定,而因不能遵守,如前出待云。臣之違法冒乘之失,實有所難逃者,決不可一刻冒居於臺席。引嫌而退。冒乘藍輿,有違定式,揆以臺體,不可仍在,請正言李徵明遞差。答曰,勿煩。處置事,依啓。
持平權恒啓曰,臣屢忝言責,絲毫無補,意外新命,益切惶悚。嚴召之下,黽勉出肅,而第臣於本府鄭維岳之啓,不無難安之嫌。臣曾爲騎省郞官時,因事見忤於維岳,至請汰去,到今參論人,必疑臣以修郄,彼且不服於公議矣。仍念維岳,罪名甚重,投裔之律,亦云末減,而家有老母,情事可矜,日者曠蕩之典,死罪竝釋,則年久之後,許令母子相見者,聖朝寬大之恩,意有所在,而一向論執,臣未知其可也。所見如此,尤不可隨參,請遞斥臣職。答曰,勿辭,退待物論。
兼判義禁尹堦疏曰,伏以臣,奉職無狀,重被臺參,臣之辱朝命羞士夫,亦已多矣。豈有稱人於世,而復齒朝端之念哉?屛伏田野,銜結爲期,日者儐接之命,出於急遽之際,微臣之廉隅情勢,有不暇顧,憫默辭陛,蒼黃就道,固知有口䛮而鼻笑者矣。金吾新命,又出於千萬夢寐之外,臣誠惶駭震悸,益不知置身之所也。臣受恩深重,名位嵩高,年迫七十,餘日無多,苟得一毫報效之地,則雖至於糜身碎首,有不敢辭也。呼牛呼馬,從他笑罵,亦不足恤也,而臣之從前致寇而召災者,正坐於貪榮而冒進,每誤國事,屢陷大戾,追尤省愆,魂夢亦驚,散秩冗官,猶難復玷,況此議讞之職,何等重任,而乃畀於疵類如臣,任地刺謬也哉?揣分量己,萬無冒出之理,驅馳之餘,寒病且劇,嚴召之下,竟未祗赴,臣罪至此,益無所逃。伏乞聖明,諒臣危懇,亟許遞免,以重名器,不勝幸甚。批答在上
上在昌德宮。停常參·經筵。
下直,統虞候閔會重。
大殿,政院·玉堂·二品以上·六曹·兩司長官問安。答曰,知道。
藥房啓曰,伏未審夜來,聖體調攝,若何,煩熱之候,更不發作,而寢睡亦得安寧否乎?臣等不任憂慮,敢來問安。答曰,知道。煩熱之候,稍似減歇矣。
掌令兪命一啓曰,臣以諸臣中批還收事,連日論列,未蒙允兪,其在事體,有不可一向相持者。其中金錫衍特除之命,實爲聖德之累,臣非不知久爲爭執,冀回天聽,而拈出一啓之中,或停或否,有異常規,故率意竝停矣。今聞物議,以不爲分別,一體遽停,大以爲非云。臣之做錯之失,於此著矣,何敢一刻仍冒於臺席乎?請命遞斥臣職。答曰,勿辭,退待物論。
下直,衿川縣監黃重耉。
政院啓曰,客使在館,西路守令,當爲催促發送,而三和縣令柳星樞,因兩司有故,不得署經云。合有變通之道,敢此仰稟。傳曰,除署經發送。
備邊司郞廳,以三公意啓曰,戶曹判書柳尙運,以迎接都監堂上,事務甚急,所帶知義禁之任,勢難兼察,姑爲改差,其代,令該曹,卽爲口傳差出,牌招察任,何如?傳曰,允。
院前啓,請罪人金重夏嚴鞫處斷事。入啓。前啓閫帥·守令下直臺官事,停啓。答院曰,勿煩。
戶曹判書柳尙運請對入侍。入侍時,右副承旨李彦綱所啓,江西縣令安健之,入於御史廉問別單中,其罪狀,似不止於罷黜,而近因備局多事,尙未回啓。此時西路守令,不可無變通差出之路,故敢達。上曰,安健之罪狀,當待備局回啓而處之,爲先罷黜,其代卽爲差出,可也。
傳曰,政事,當日爲之。
備邊司啓曰,平安前監司朴泰尙,旣令不待交代,疾馳上來矣。西蕃重任,不可暫曠,新監司李世白,以前任黃海監司,未及交代,方留境上,監司之除朝辭赴任,亦有前規,直爲赴任之意,急速下諭,敎諭書密符,則追後下送,而黃海新監司任弘望,亦爲催促下送,宜當。令政院稟旨擧行,何如?傳曰,允。
下直,黃海監司任弘望。
大殿,藥房·政院·玉堂夕問安。答曰,知道。
正言李濟民啓曰,如臣無狀,最居人下,諫官爲任,何等職責,而數旬之內,乍遞旋授,臣在途聞命,惶惕罔措,不知置身之所也。急於復命,雖不得不詣闕肅謝,而顧臣疲劣,已試無效,何敢仍冒,重誤聖簡乎?且臣自北路還歸也,若於峻嶺危棧,則自本官以藍輿出待,臣舍馬乘藍輿,而行至摩天嶺,備知藍輿軍之弊,欲爲啓達革罷,問軍人出處於隨行營吏,則以近處居民爲之,其弊果爲不貲。故曾於戊申年間,判中樞府事臣閔鼎重,爲本道監司時,直路藍輿軍革罷事,載在詳定,而因不能遵守,如前出待云。臣之違法冒乘之失,實有所難逃者,決不可一刻冒居於臺席。請命遞斥臣職。答曰,勿辭,退待物論。已上朝報
吏批,以李公權爲江西縣令,權恒爲持平,閔鎭周爲校理,朴守儉爲梁山郡守。
兵批,以李敦五爲高山里僉使,沈選爲廣梁僉使,姜萬載爲坡知僉使。
上在昌德宮。停常參·經筵。
下直,綾州牧使鄭載厚,求禮縣監李繼榮。
藥房啓曰,伏未審夜來,聖體調攝,若何,寢睡·水刺,抑有漸勝之效乎?柴胡四物湯三貼,已盡進御,必知卽今症候,然後可以議定繼進之藥矣。臣等倍切憂慮,敢此問安。
大王大妃殿,藥房·政院·玉堂·二品以上·六曹·兩司長官冬至問安。答曰,知道。
大殿·中殿,政院·玉堂·二品以上·六曹·兩司長官問安。答曰,罔極。
大司憲鄭載禧啓曰,引嫌而退。一時竝停,未免率爾,揆以臺體,不可仍在。請掌令兪命一遞差。答曰,依啓。
答藥房曰,知道。症候已言于醫官矣。
藥房再啓曰,卽伏聞入侍醫官所傳之言,自上症候,午後寒熱之候,更不發作,小便之赤澁,亦勝於前,敎日之間,嘔氣幾盡鎭定,而水刺尙且厭進,諸醫等皆以爲,此是餘熱,在於中下焦之致。白朮除濕湯,加山桅仁炒一錢,黃柏鹽炒五分,連進五貼,宜當云。此藥自今日煎入之意,敢啓。答曰,知道。
判義禁尹堦,牌不進。傳曰,更爲牌招。
護軍尹堦,再牌不進後上疏。大槪,臣之情勢,萬無得玷朝端之理,亟遞新授金吾之任,以重名器事。入啓。
領議政請對入侍。
吏曹口傳政事,謝恩兼陳奏使,右議政鄭載嵩,副使崔錫鼎,書狀官李墪。
吏曹啓曰,臺諫有闕,政事,取稟。
政院啓曰,憲府長官之外,無行公之員,守令署經及時推照勘,俱未爲之。持平權恒,牌招察任,何如?傳曰,允。
院前啓,請罪人金重夏嚴鞫處斷事。引嫌而退。冒乘藍輿,有違定式,揆以臺體,不可仍在。請正言李濟民遞差。
答院曰,不允。處置事,依啓。
大殿,藥房·政院·玉堂夕問安。答曰,知道。
持平權恒啓曰,臣屢忝言責,絲毫無補,意外新命,益切惶悚,嚴召之下,黽勉出肅,而第臣於本府鄭維岳之啓,不無難安之嫌,臣曾爲騎曹郞官時,因事見忤於維岳,至請汰去。到今參論,人必疑臣以修郄,彼且不服於公議矣。仍念維岳,罪名甚重,投裔之律,亦云末減,而家有老母,情事可矜,日者曠蕩之典,死罪竝釋,則年久之後,許令母子相見者,聖朝寬大之恩,意有所在,而一向論執,臣未可其可也。所見如此,尤不可隨參。請命遞斥臣職。答曰,勿辭,退待物論。已上朝報
備邊司啓曰,今此勅行回還後,當有陳奏兼謝恩之擧,使臣,令該曹差出,方物措備,文書撰出等事,亦爲分付各該司,何如?答曰,允。已上謄錄
上在昌德宮。停常參·經筵。
答判義禁尹堦疏曰,省疏具悉。卿其勿辭,從速察職。
下直,三和縣令柳星樞。
大殿,政院·玉堂·二品以上·六曹·大司憲問安。答曰,知道。
藥房啓曰,伏未審夜來,聖體調攝,若何?寢睡水刺,亦何如?臣等不任憂慮,敢來問安。
大司憲鄭載禧啓曰,引嫌而退。難安之嫌,姑捨勿論,所見不同,勢難仍在。請持平權恒遞差。答曰,依啓。
答藥房曰,知道。症候,與昨一樣矣。
京畿監司書目,陽川呈,以執義嚴緝辭職上疏上送事。啓。遞差。
院啓,請罪人金重夏嚴鞫處斷事。入啓。答曰,勿煩。
大殿,藥房·政院·玉堂夕問安。答曰,知道。
平安監司李世白辭職上疏上送事。啓。答曰,省疏具悉。今玆陞擢,意非偶然,卿其勿辭,速往欽哉。已上朝報
夜一更,有霧氣。
宋昌啓曰,小臣,館所問安進去,下直。傳曰,知道。又啓曰,小臣,馳往館所問安,則勅使答以,俺等,國王德分,無事經過,而每遣近侍下問,不勝感激云矣。傳曰,知道。
徐文重,以祔廟都監郞廳,以都提調意啓曰,永慕殿冊寶,則臣等,先爲奉審見樣,而必須奉審宗廟所在冊寶欌,可無長短大小不齊之患。明日臣等,進詣宗廟,奉審之意,敢啓。傳曰,知道。
李彦綱,以刑曹言啓曰,今日館所更査時,罪人供辭書入之意,敢啓。傳曰,知道。
金載顯,以御營廳言啓曰,本廳十一番後部左司屬公洪道五哨軍兵,黃海道別馬隊五十名,及京別哨三十九名,已爲逢點整齊矣。來十二月初一日,與前司軍兵替代後,舊軍放送之意,敢啓。傳曰,知道。
李彦綱,以義禁府言啓曰,大通官,以勅使之意傳言,咸鏡監兵使及三水郡守供辭中,只言乘夜潛越,不言還歸之事,潛越之下,添書往返等語,宜當。仍使中書,出坐於西宴廳,招入監·兵使及三水郡守,臣等請爲入參,則此非大段事,不必入參云。中書,使監·兵使三水郡守,添書往返二字,而朝者更査犯人時,監·兵使供辭中差使員等語,勅使與大臣問答,有刪改之處,故別單中,竝爲付標以入之意,敢啓。傳曰,知道。
徐文重,以迎接都監言啓曰,兩勅,出坐西宴廳,三公以下,亦爲入坐,今方行査,而犯人,使之盡數招入云,故敢啓。傳曰,知道。
成虎徵,以迎接都監言啓曰,犯人等施刑之後,見其供辭,兩勅還入各房,三公以下罷出之意,敢啓。傳曰,知道。
又以迎接都監言啓曰,卽者大通官二人,出來大門內,與刑曹三堂上同坐,罪人中隨從二十一名,同儻多少,地方官知情與否,犯越時還歸之路,刑推究問,犯人等,皆以無他同儻,地方官元不知情,歸時亦由厚州爲對,則施刑各四度之後,通官等,卽爲入去,罪人等,使之還囚云,故敢啓。傳曰,知道。
宋昌,以迎接都監郞廳,以三公意啓曰,今日西宴廳會坐後,勅使,使大通官傳言於臣等曰,韓得完等六人,旣施刑訊,而其餘隨往人,則只捧供辭,不施刑訊,其所按問之體,似欠詳盡,隨往人等,今日欲爲刑訊,大臣等之意,以爲,何如?臣等,對以勅使所言,合當云。則罪人二十七名,竝爲還囚,只問越採還歸時,又從何地方越來,則罪人等皆以爲,還歸之時,亦由厚州鎭前淺灘越來,爲對。金大成等二十一人,使之捉致於大門外,大通官等出往,更以同儻多少,地方官知情與否,還歸時所由地方,所採人蔘多寡,究問後,刑訊各四度,而罪人等,皆無變辭矣。勅使,使通官傳言於臣等曰,國王病患,夜來復如何?臣等,以比初雖有一分之減,而房室之內,猶不得起立爲答,則勅使,更無所言。又問平安監司及原籍官等,當於何日入來耶?臣等答曰,平安監司·咸興判官,似當於再明間入來,而安州兼官,則知委旣後一日,程途又遠,其上來,必在於監司之後,而不能的知其期矣。勅使又傳言曰,監司·原籍官等,隨其入來,不拘時之早晩,卽爲報知俺等,以爲趁速査問之地,臨罷時,又以趁卽報知事,申言矣,敢啓。傳曰,知道。監司,原籍官上來後,依其言卽爲報知,可也。
又以迎接都監言啓曰,別宴宰臣領敦寧府事閔維重,刑曹判書李師命,林原君杓,來詣館所,使差備譯官,依例請宴,則勅使答以,身旣困憊,且有査事,不得出受,宴床分入各房,宜當云。故只呈御帖後退出矣,敢啓。傳曰,知道。
又以迎接都監郞廳,以別宴宰臣領敦寧府事閔維重意啓曰,臣與刑曹判書李師命,林原君杓,來詣館所,使差備譯官依例請宴,則勅使答以,身旣困憊,且有査事,不得出受,宴床分入各房,宜當云。故臣等,只呈御帖後,退出之意,敢啓。傳曰,知道。
又以迎接都監言啓曰,大通官,以勅使意,傳言咸鏡監·兵使及三水郡守供辭中,有添書之事,使中書出坐於西宴廳,招入監·兵使·三水郡守,而禁府堂上,則勿爲入參云,敢啓。傳曰,知道。
大司憲鄭載禧啓曰,持平權恒,以臣累忝言責,絲毫無補,意外新命,益切惶悚。嚴召之下,黽俛出肅,而第臣於本府鄭維岳之啓,不無難安之嫌。臣前爲騎省郞官時,因事見忤於維岳,至請汰去,至今參論,人必疑臣以修郄,彼且不服於公議矣。仍念維岳,罪名甚重,投畀之律,亦云末減,而家有老母,情事可矜。日者曠蕩之典,死罪竝赦,則年久之後,許令母子相見者,聖朝寬大之典,意有所在,而一向論執,臣未知其可也。所見如此,尤不可隨參,引嫌而退。以下及批答在上
敎平安道觀察使李世白,王若曰,藩臬之方,何地非要,而關西最急,旬宣之任,自古爲重,而今日尤難。苟非其人,曷膺是選?玆敷移鎭之命,用畀按道之權。惟卿,器度恢弘,才識深遠。早屈跡於下邑,藹然有循吏之稱,逮揚名於大庭,出而爲當世之用。天曹玉署,聲望旣隆,夏官銀臺,進道大闢。務爲敦實之行,而當政則濟之以寬,絶無矯激之風,而臨事則確乎難奪。利器思試於錯節,旌銊遂委於海藩。二三年飢荒之餘,民始拯於水火,數百里疆域之內,人自得於湖山。惟其才無不周,是以職有所辦。治績登聞,仍許報政於踰朞,眷注彌深,肆將儲用於推秩。蓋關防有輕重之別,故官序無內外之分。睠彼一路箕封,實是三韓翰蔽。俗號羯羠而難化,地接夷夏之相交。自兵燹以來,生民之凋瘵迨五十載,而使蓋相屬,州縣之供給難一二言。區劃設施之煩,有倍於他道,管餉酬應之務,專責乎一方。況今憂虞之端,已非曩時之比,從古保釐之責,必須通才之人。歷數在廷之臣僚,誰與共理,欲得攬轡之風裁,不宜捨卿。旣廟議之僉同,亦予志之先定。玆授卿以平安道觀察使兼兵馬水軍節度使·巡察使·管餉使·平壤府尹,卿其敬聽一人之誥,勉紓九重之憂。因便道而就官,慮重任不可久曠,顧時勢之到此,念國事罔知攸爲。宜勵素心,益懋乃職。丕闡八條之敎,振仁賢之餘風,申明七事之規,嚴黜陟之遺法。罪大辟而稟斷,官通訓則自裁。若待治理之成,行且有召,至於弛張之道,惟在合宜,於戱,久孤門閭之望,卿豈無獨賢〈之〉歎,爲此鎖鑰之重,予欲委專制之權。此人臣報效之秋,豈少緩也?亦宰相回翔之地,速往欽哉。故玆敎示,想宜知悉,敎可。修撰臣徐文裕製進燼餘
上在昌德宮。停常參·經筵。
下直,江西縣令李公權。
大殿,政院·玉堂·二品以上·六曹·大司憲問安。答曰,知道。
藥房啓曰,伏未審夜來,聖體調攝,若何,寢睡·水刺,抑有差勝之效乎?臣等不任憂慮,敢來問安。
答藥房曰,知道。症候已言于醫官矣。
藥房再啓曰,伏聞入侍醫官等之言,則自上卽今症候,比前不無差勝之效,而水刺尙且厭進,膈間亦不開利,此是餘熱猶未盡祛之致。諸醫等皆以爲,白朮除濕湯,姑爲停止,柴胡凉膈散,加知母·貝母薑汁炒各一錢,黃栢鹽水炒五分,連進三貼,宜當云。此藥自今日煎入之意,敢啓。答曰,知道。
院前啓,請罪人金重夏嚴鞫處斷事。入啓。答曰,勿煩。
政院啓曰,上候尙在未寧中,來初一日,永慕殿朔祭攝行事,分付之意,敢啓。傳曰,知道。
大殿,藥房·政院·玉堂夕問安。答曰,知道。
傳曰,政事,明日爲之。已上朝報
宋昌啓曰,宰臣花春君㵾,館所問安進去,下直。傳曰,知道。又啓曰,宰臣花春君㵾,馳進館所問安,則答以,俺等,國王德分,無事支過,而每遣重臣下問,不勝感激云矣,敢啓。傳曰,知道。
又以祔廟都監郞廳,以都提調意啓曰,臣等,今日進詣宗廟第十一室冊寶欌,奉審見樣,則冊欌長廣,比較於永慕殿冊樻,應爲奉安之數,似有不足之患,而敎命二件,同入於一樻,則雖不改造冊欌,可以推移奉安。丙辰年祔廟時,前後敎命,亦爲奉安於一樻,今亦依此爲之,似當。且祔廟時祭器,皆當以永慕殿卽今所用者移用,而其中簠簋各二,鉶三竝蓋具,新造之意,敢啓。傳曰,知道。
李彦綱啓曰,憲府之官,在外者二員,未差者三員,長官之外,無行公之員,時推之未照勘者,其數甚多,依前定奪,自今月二十七日以前,推考傳旨之未滿三十日未勘者,竝移送刑曹之意,分付,何如?傳曰,允。
成虎徵,以戶曹言啓曰,今此勅使回還時,中路問安中使禮單別單,磨鍊以入,而不必自京齎去,以前日留置安州者,照數入給,宜當。以此該道監司處,分付之意,敢啓。傳曰,知道。
宋昌,以迎接都監言啓曰,今日乃是空日,別茶啖·別雌牛,依例入給之意,敢啓。傳曰,知道。
又以迎接都監言啓曰,大通官,以兩中書之意,傳言,刑曹所囚犯越及咸鏡監·兵使·三水郡守供辭,欲爲凈書以觀,善書者二人,使之入送云。故各司書寫中二名,卽爲招入之意,敢啓。傳曰,知道。
又以迎接都監言啓曰,中書二人,與副勅,在上勅房,今方修正文書,而招致差備譯官等,出給小紙云。觀其所書,則咨文內開,已獲罪犯某人,係某處未獲在逃罪犯某人,死傷罪犯某人,該管官員某,搜得人蔘條目,依此開錄,明朝入給,以爲文書中書塡之地云。故小紙則卽爲出給於該曹,使之與禁府相議,書給之意,敢啓。傳曰,知道。
又以迎接都監言啓曰,卽者大通官,使差備譯官,以勅使意傳言,三田渡碑閣歸期急迫,未得往見,碑文中漢書,卽爲送人謄來云,而都監有一謄本,自前如此之時,則以此謄給矣。今亦依此謄給之意,敢啓。傳曰,知道。
又以迎接都監言啓曰,卽者大通官張孝禮,使差備譯官傳言,其同生兄張孝信,使缺三字張孝禮出來時,許令相見,今亦分付入送之意,敢啓。傳曰,知道。
成虎徵,以迎接都監言啓曰,大通官張孝禮,其同生相見之後,以銀子十兩·綿紬十疋·冒段一疋·帽子·囊子·衾枕等物,皆以自持來者,出給以送云,故敢啓。傳曰,知道。
宋昌,以迎接都監言啓曰,卽者上,副勅,率家丁,登棚觀之云矣,敢啓。傳曰,知道。
金載顯,以禁衛營郞廳,以都提調意啓曰,曾因筵臣所啓,禁軍上馬加給太,姑令本營當之,待年事稍豐,自戶曹題給事定奪,故依傳敎奉行者,今已四年矣。第念本營,元無馬太收捧之事,只於峽邑軍保米捧上之時,從其情願,間或以太換捧,轉爲此等需用矣。今年則山峽豆太全失,更無自願換納之人,勢將貿用於市上,此太旣非本營應下之物,而戶曹則卽今見儲舊太,稍優云,自今年十二月朔爲始,禁軍上馬加給太,令戶曹除給,何如?傳曰,允。
以承傳色口傳下敎曰,以禮曹來十二月朔國忌磨鍊啓本中,仁烈王后忌辰,矇然脫漏,自本院請治該吏事。知道,而當該堂上,郞廳,亦難免不察之失,竝推考。
大殿,藥房夕問安。答曰,知道。已上燼餘
上在昌德宮。停常參·經筵。
下直,馬島萬戶丁時斗。
大殿,政院·玉堂·二品以上·六曹·大司憲問安。答曰,知道。
藥房啓曰,伏未審夜來,聖體調攝,若何,寢睡亦安寧否乎?臣等不任憂慮,敢來問安。答曰,知道。症候已言于醫官矣。
領府事金壽興,判府事閔鼎重請對入侍。入侍時,今日政新授臺諫,竝卽牌招,以爲守令署經之地事,榻前定奪。
吏曹,伴送使尹堦。啓。
三公請對入侍。入侍時,領府事金壽興,亦爲入侍。
大殿,藥房·政院·玉堂夕問安。答曰,知道。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。新啓,金錫衍,以常調蔭仕,前後履歷,別無聲績,而中批驟除授,以度支佐貳之任,其貽累聖德,致駭物情,莫此爲甚,請還收金錫衍戶曹參議特除之命。新除授掌令鄭來祥,以北靑判官,時在任所,請斯速乘馹上來事,下諭。答曰,不允。戶曹參議特除還收事,旣停旋發,予未知其穩當也。亟停勿煩,下諭事,依啓。
院啓,請罪人金重夏嚴鞫處斷事。新啓,潛越之禁,科條極嚴,朝家之前後申飭於沿邊,非不至矣,而今此犯越之變,出於不虞,此蓋由於我國蔘貨,爲南北行商之資,故利其所在,民不畏法,甚至生事於國家,言念及此,寧不痛心?若不痛禁行商之路,以塞其源,則忘生趨利之習,實無以懲戢,而日後之慮,有不可言。且念江邊州鎭,道里遼逖,雖或有姦民潛越之事,而守臣未卽覺察,朝廷無以聞知,亦不可不更加別立科條,申嚴邦禁。請自今,北京使行時,員役以下及南商之齎持蔘貨者,令書狀官及義州·東萊兩府官,一切搜檢,嚴加禁斷,犯科者,一罪處斷。且於沿邊州鎭,曠開購賞之路,發告潛越之人者,論以重賞,知情不告者,及守令邊將之故爲掩置者,繩以重律,以防日後無窮之弊。答曰,不允。末端事,令廟堂稟處。已上朝報
三公請對入侍時,來初一日館所擧動事,榻前下敎。
夜二更,雷動。
吏批,以柳星年爲典籍,李徵明爲副修撰,李觀周爲禁府都事,鄭來祥爲掌令,李汝柱爲寧邊府使,李儀朝爲引儀,崔寬爲禮曹參判,閔鎭周爲持平,李允修爲正言,柳炅爲工曹參判。
李彦綱啓曰,小臣,館所問安進去,下直。傳曰,知道。又啓曰,小臣,馳進館所問安,則勅使答以,俺等,國王德分,無事支過,而至遣中使下問,不勝感激之至云矣,敢啓。傳曰,知道。
金載顯,以都摠府言啓曰,副摠管權說,除標信,漢城府坐起,進去之意,敢啓。傳曰,知道。
李彦綱啓曰,平安前監司朴泰尙,咸興判官李參徵,熙川前郡守李惟郁,今方來待館所云。査問時,禁府堂上,不可不備員,而判義禁尹堦,陳疏引入,尙未出肅,卽爲牌招察任,何如?傳曰,允。
又啓曰,金領府事,來詣賓廳請對矣。傳曰,引見。
又啓曰,三公,來詣賓廳請對矣。傳曰,引見。
金載顯,以兵曹言啓曰,新除授廣梁僉使沈選呈狀,家內有老母,今年八十一歲,人子情理,不忍須臾離側云。別害僉使李後靖,未差,此任前,受由下鄕矣,今始還來,呈狀曰,老父,今年八十四歲,且多疾病,別害之在所,居平山千有餘里,依近例遞改云,旣有八十老親,則勢難赴任,廣梁僉使沈選,別害僉使李後靖,竝改差,何如?傳曰,允。
李彦綱,以刑曹言啓曰,今日罪人韓得完二十七人更招時,缺五六字罪人,故無勅使問目,只書罪人等供辭以入之意,敢啓。傳曰,知道。
李彦綱,以義禁府言啓曰,今日行査時,平安監司朴泰尙,咸興判官李參徵,前熙川郡守李惟郁供仕,別單書入之意,敢啓。傳曰,知道。
今十一月二十九日原任大臣請對入侍時,今日政新除授臺諫,竝卽牌招,以爲守令署經之地事,榻前定奪。
宋昌,以迎接都監言啓曰,平安監司來待之意,使譯官入言於勅使,則答以平安監司及熙川郡守·咸興判官,旣已來到,則安州兼官,不必缺四字朝,當爲行査云,故敢啓。傳曰,知道。
又以迎接都監言啓曰,咸興判官李參徵,前缺二字川郡守李惟郁,亦爲罷職,缺四字待命於禁府,故缺言及。缺一行
又以迎接都監言啓曰,今日是空日,別茶啖,依例入之之意,敢啓。傳曰,知道。
又以迎接都監言啓曰,大通官金巨軍,使差備譯官送言,其姪金昌西,以禁將官,方在京中,欲爲相見云,依其言招入之意,敢啓。傳曰,知道。
又以迎接都監言啓曰,再昨缺二字送示小紙所書,已獲罪犯某人,係某處未獲在逃罪犯某人,缺三字罪犯某人,該管官員某人,搜得人蔘數目,使之依此開錄,而缺四字咨文之例云。以行査時曾無此例,措辭往復,則答以缺五字因禮部咨緝捕,而俺等則無可據文書,必自本國缺七八字開錄于後,然後俺等,持文書,可以成出云。故議于大臣,依其書給復,一件謄以入之意,敢啓。傳曰,知道。
又以迎接都監言啓曰,臣等,卽詣西宴廳,使差備譯官,措辭請留,則勅使答以,俺等,旣已竣事,歸意甚忙,當以定日作行云。似當依前例,別遣近侍大臣·中使,次第請留矣,敢啓。傳曰,遣近侍請留。
又以迎接都監言啓曰,卽者勅使回程牌文,以十二月初一日辰時書出,自都監依例請留之意,敢啓。傳曰,知道。
又以迎接都監言啓曰,兩司出坐西宴廳,三公以下,亦爲入坐,今方行査矣,敢啓。傳曰,知道。
又以迎接都監言啓曰,平安監司·熙川郡守·咸興判官,發問目再供,刑曹所囚犯人等,竝爲招入,放鎗·放矢,先後推問後,卽爲罷之之意,敢啓。傳曰,知道。
又以迎接都監郞廳,以三公意啓曰,臣等,來詣館所,令差備譯官,以榻前定奪之事,承傳傳敎之意,傳言於通官,使告於勅使,則勅使答以,俺等,當初欲於十缺五字迎勅吉日,退於十九日,又因上候未寧,退於二十一日,歸期缺四字而國王,欲爲來臨館所,則俺等,豈以更留一日爲難,缺四字問議勘罪,初二日發程矣。又以爲,國王來臨時,罪人更査事,缺二字事,極爲允當,而旣已與大臣取供,修正文書,勘罪時,國王缺二字其供辭,勘定罪名,則與親自取供,無異,不必更爲捉入査問。且以臣等之意,送言于通官曰,上候未寧,雖似少減,尙有缺一字深處,溫室窓戶,亦不得缺三字宴廳,四無障蔽,且缺五字此則必有添缺二行矣。今日近侍請留,不許缺四字請留事命下而缺二字之擧,旣留一日,旋又請留,似不誠實,待明朝來請之意,敢啓。傳曰,知道。
又以迎接都監言啓曰,大通官金缺一字屬金昌西,依其求見,入送館所矣。自持銀十五兩,出給以送之意,敢啓。傳曰,知道。
李彦綱,以迎接都監言啓曰,卽者大通官,使差備譯官傳言,回還時西路七處宴享,及勅使以下朝晝缺二字,減除,只備夕茶啖·以待,宜當云。自前除宴享之時,有缺五六字問安使之擧,令政院考例擧行,何如?傳曰,允。此下缺
上在昌德宮。停常參·經筵。
夜自一更至五更,有霧氣。
藥房啓曰,夜來天氣沈陰,日候不佳,伏未審聖體調攝,若何,寢睡·水刺,亦復何如?臣等區區憂慮,敢來問安。
大殿,政院·玉堂問安。答曰,知道。二品以上·六曹·大司憲問安。答曰,知道。勿爲問安。
答藥房曰,知道。水刺猶未如常矣。
政院啓曰,寧邊府使李光漢,旣已箇滿,差出交代,而以査事,今明日內,當爲入來矣。邊地守令,不可久曠,新除授府使李汝柱,使之今日內下直,而給馬發送之意,分付該曹,何如?傳曰,允。
下直,寧邊府使李汝柱。
兵曹口傳政事,內乘閔增。
吏曹口傳政事,禁府都事李萬程。
大殿,藥房·政院·玉堂夕問安。答曰,知道。勿爲問安。已上朝報
義禁府啓曰,新除授禁府都事李觀周,與判義禁尹堦,有相避之嫌,不得仕進,明日擧動,將無以備員。李觀周改差,其代,令該曹以在京無故人,卽爲口傳差出,何如?傳曰,允。
又啓曰,新除授都事李萬程,時在楊根地,時未上來,明日擧動時,未得備員,李萬程改差,令該曹其代,以在京無故人口傳差出,何如?傳曰,允。已上謄錄
兵批,以閔增爲內乘。郞廳李思觀校正。日記廳郞廳李重彬書。
上在昌德宮。停常參·經筵。
藥房啓曰,伏未審夜來,聖體調攝,若何,寢睡安寧,而水刺亦有差勝之效乎?臣等不任憂慮,敢來問安。答曰,知道。水刺似有差勝之效矣。
吏曹口傳政事,禁府都事趙泰彙。
大王大妃殿,藥房問安。答曰,知道。中殿,藥房問安。答曰,罔極。大殿,政院·玉堂問安。答曰,知道。
三公請對入侍。
大駕詣館所後,藥房·政院·玉堂問安。答曰,知道。還宮後,藥房·政院·玉堂問安。答曰,知道。已上朝報
自昧爽至辰時,有霧氣。
備邊司啓曰,政院啓辭,明日館所接見時說話中,請留一款添入事,命下矣。臣等相議書入,而此外罪人更査事,及同參勘律未安之意,令廟堂豫爲講定,措辭入啓,何如?傳曰,依啓。罪人更査事,自當臨時更請,此則不必豫爲講定,可也事,命下矣。接見時循例酬酢說話,則政院所書入者外,似無未盡之辭,略改若干文字,且同參勘律,未安之意,別爲措辭添入,書送于政院,以爲改書入啓之地,至於罪人更査一款,則只當臨時更請,不必豫爲講定,誠如聖敎,故不爲擧論之意,敢啓。答曰,知道。已上謄錄
上在昌德宮。停常參·經筵。
護軍趙師錫上疏。大槪,病勢沈痼,一向危惙,前後起居之班,一未進參,館所擧動之時,亦未得陪從,分義掃地,生不如死,將臣兼管諸任,倂許遞免,仍治臣罪,以安私分,以戒具僚事。入啓。
大殿,政院·玉堂問安。答曰,知道。
藥房啓曰,昨日遠臨館所接客,竟晷閱月調攝之中,必不無所傷,伏未審聖候,若何,寢睡其得安寧,而玉體亦無困惱之患乎?臣等終宵憂慮,敢來問安。答曰,知道。寢睡安穩,亦無困惱之候矣。
答護軍趙師錫疏曰,省疏具悉。提調之任,當令都監稟處,卿其勿辭,調理察職。
吏曹參判任相元辭職上疏。入啓。答曰,省疏具悉。卿其勿辭察職。
藥房再啓曰,柴胡凉膈散三貼,昨日已盡進御,卽今聖候,無他症患,而只是水刺厭進,已至累日,尙未復常。諸醫等皆以爲,此時不可不繼進淸補之劑,益氣養神湯,加貝母薑炒一錢,片芩七分,連進五貼,宜當云。此藥自今日煎入之意,敢啓。答曰,知道。
公洪監司書目,溫陽呈,以持平姜鋧辭職上疏上送事。啓。答曰,省疏具悉。爾其勿辭,以俟母病小間,上來察職。
府前啓,請罪人金重夏嚴鞫處斷事。請還收安置罪人閔熙·權大運等之命事。請還收鄭維岳放歸田里之命事。請還收金錫衍戶曹參議特除之命事。入啓。
院前啓,請誣告罪人金重夏亟命嚴鞫取招,按律處斷事。新啓,昨日館所擧動時,首譯張炫,以御前通事,移時出外,及其屢度催促之後,始爲入來,其離次怠慢之罪,不可不痛懲。請拿問定罪。答府曰,勿煩。答院曰,不允。末端事,拿問太重,推考。
院前啓,請禁蔘貨行商之路,及別立新條,以防日後無窮之弊事,廟堂稟處間姑停。
大殿,藥房夕問安。答曰,知道。勿爲問安。已上朝報
未時,太白見於巳地。
上在昌德宮。停常參·經筵。
下直,羅暖萬戶李相殷。
大殿,政院·玉堂問安。答曰,知道。勿爲問安。
藥房啓曰,雪後寒緊,伏未審夜來,聖體調攝,若何,寢睡·水刺,亦一樣乎?臣等區區憂慮,敢來問安。
政院啓曰,注書兪集一,頃日自縣道陳疏,批下下諭矣。當此多事之時,居在不遠之地,又爲陳疏不來,雖未知病勢之如何,而參下官累度辭疏,其在事體,亦涉未安,注書兪集一推考,上疏還爲下送,何如?傳曰,允。
答藥房曰,知道。所患日漸差勝矣。
藥房請對入侍。入侍時,今初五日永慕殿祥祭時,入臨變服,還御齋殿,攝行三獻後,復爲入臨事,榻前定奪。
順天幼學趙弼文等上疏。大槪,府人贈參判張瀗,以壬辰義兵將,死難於晉州之戰,當時同事之人,俱蒙旌額享祀之典,而獨於張瀗之廟,未有賜額之命,玆敢齊聲呼籲,令蒙採施,以爲勵名節樹風聲之地事。入啓。答曰,省疏具悉。疏辭,令該曹稟處。已上朝報
夜五更,流星出貫索星下,入艮方天際,狀如鉢,尾長三四尺許,色赤。
金載顯啓曰,備邊司郞廳,以大臣意來言,今日賓廳坐起日次,而上候尙未快復,且祥祭迫頭,不得開坐云矣,敢啓。傳曰,知道。
藥房都提調臣金壽興,提調臣金萬重,副提調臣徐文重啓曰。以下在上
金載顯,以兵曹言啓曰,今此陳奏兼謝恩使一行赴京時所把驛馬,必須前期分定,可無未及之患。應把驛馬三十七匹內,公洪道六匹,全羅道八匹,慶尙道十四匹內,丙寅正月初間,京中逢點,江襄道五匹,咸鏡道四匹,正月十二日,直送安州逢點之意,各道監司處,分付,何如?傳曰,允。
金載顯,以迎接都監言啓曰,卽見伴送使狀啓曰,勅行到坡州,通官輩,使譯官送言,在逃罪人捕得卽時咨文成送宜當。犯越人等所採人蔘,待陳奏使回還後入送之意,已言于都監,而未聞回報,故勅使欲知可否云。勅使自館所回程之日,使差備譯官卞承亨,以此送言,故移咨禮部與否,往復更問後,卽爲回報,一邊啓達矣。今以未聞回報爲言,似是當該譯官,臨發以下缺。
未時,上御大造殿東翼閣。藥房都提調以下引見時,藥房都提調金壽興,提調金萬重,副提調徐文重,假注書徐文重,記事官金萬益·宋疇錫等入侍。壽興進曰,朝於問安之批,伏承日漸差勝之敎,伏不勝喜幸之至。日氣甚凜,晩來聖體調攝,益復,何如?上曰,與朝一樣矣。壽興曰,日月易得,祥祀奄迫,臣民之痛,何以盡達?自上方在調攝中,親祭一款,欲爲稟定而請對矣。上年,因上候未寧,未得親祭,今又不得親祭,則孝思哀慕之痛,想必倍切,而冒夜親臨行祭,則必致添傷之患,哭臨易服之外,使之攝行,宜矣。上年則初獻以下,竝差獻官,自上只行哭臨之禮矣。上曰,日月遄邁,再朞只隔兩宵,哀慕罔極,何可盡言?上年旣不得親臨行祭,今年又將不參,則其在情禮,尤爲痛迫。且今所患,比前有減,此是終制,決不可代行矣。壽興曰,聖候纔已雖得差道,當此調攝之中,加以大雪之後,日氣猝寒,夜氣尤寒,而行禮之時,頗有遲久之節目,久處冷地,必致添傷,勉抑至情,稍殺節目,只行哭臨,易服等禮,似合於愼疾之道矣。萬重曰,缺一行曰,聖候若在平常,缺半行症候,如有親祭之擧,則必致添傷之患,自上何不深思,而終毖兪音耶?稍殺節目,哭臨易服,與攝行有間,不可無變通之道矣。文重曰,病加於少愈,古人所戒,卽今聖候,雖得差度,當此熱候才退之餘,冒夜行禮,則必有添傷之患,其於愼疾之道,不可不勉抑至情,有所變通矣。上曰,上年則所患不但才愈,脚部有流注之痰,升降之際,行步頗艱,不得已只行哭臨之禮,而今則無此等違候,不可不親行矣。壽興曰,行步之節,雖無艱澁之候,閱月調攝之餘,冒夜行祭,則添傷之患,勢所必至矣。雖在寢室之中,或有觸風,則易致添傷,況此親行禮節,尤有所遲久者乎?臣等,俱無疾病之人,而曉起入來之時,風刃割面,殆不能堪,夜氣之尤爲凜烈,亦可推此而知矣。上曰,雪後日氣雖寒,所患比上年有減,至於攝行,終有所未安矣。壽興曰,自上軫念下情,更加深思,如此之時,先朝亦有已行權宜之道矣,不避瀆擾,敢此陳達。上曰,前年旣不得親祭,今又不參,則情理之痛迫,爲如何哉?今番所患,比上年有減,欲爲親行祭禮矣。卿等之懇至此,先朝亦有己行之例,三獻則竝皆攝行,而哭臨易服,則當親行矣。壽興曰,獻官則當依常時例,盡爲差出矣。上曰,依此爲之。壽興曰,卽今聖候,與醫官等商議,則皆以爲,脈度頗穩,無他證患,而水刺尙此厭進,水刺復常之後,元氣自當平復矣。數日來,未知有思食之念乎?上曰,症候雖減,水刺久未復常矣。自昨口味如常,頗有思食之念矣。壽興曰,素膳,雖閭閻匹夫,例爲易飢而易厭,況當調攝之中,得無厭進之節乎?當此之時,駱粥則頗鎭脾胃,進御似宜矣。上曰,駱粥,行素之時,則服之未安矣。壽興曰,駱粥,雖知禮之家,亦用之矣。先正臣金長生以爲,雖行素之時,駱粥則可以服之云。執禮之家,亦有此論矣。士夫家,則乃稀貴之物,故雖不得人人服之,而此非常膳之比也。進御,少無所害於禮節矣。上曰,終有所未安矣。壽興曰,今番査事,大異前日,初頗慮之矣。畢竟地方官以下議罪之事,比前尤順,誠爲多幸,而事重於前,罰輕於前,査使入去之後,彼若以太輕爲言,則不可說也。中路原籍官査問時,大臣必有面對勅使之擧,更以兵使削職,監司永不敍用之意,言說。此下缺
上在昌德宮。停常參·經筵。
藥房啓曰,日氣寒凜。伏未審夜來,聖體調攝,若何,寢睡一向安寧乎?臣等不任憂慮,敢來問安。答曰,知道。日月遄邁,再朞倐迫,攀慕之痛,益復罔極矣。
大王大妃殿,藥房·政院·玉堂夕問安。答曰,知道。大殿·中殿,藥房·政院·玉堂夕問安。答曰,罔極。已上朝報
政院啓曰,明日祥祭時儀注中,以入臨行四拜禮後,還御齋殿易服,待三獻畢,復爲入臨,四拜禮,罷出,磨鍊以入矣。易服後未卽入臨,亦似遲久,若於小次易服,卽爲入臨,仍行四拜禮,還御齋殿,待祭畢還宮,允合情禮,大臣之意亦如此,儀注中,以此改付標以入,何如?傳曰,允。已上謄錄藥房都提調臣金壽興,提調臣金萬重,副提調臣徐文重啓曰。以下在上
上在昌德宮。停常參·經筵。
藥房啓曰,日月易邁,祥祭奄過,仰惟孝思追慕,益復罔極,玉體尙在調攝之中,而冒夜勞動,觸寒哀臨,致傷之患,勢所必至。伏未審還御燕寢之後,聖候,若何?臣等竊不勝憂慮之至,敢此問安。答曰,罔極。僅得無事矣。
永慕殿大祥祭後,大王大妃殿·大殿·中殿,藥房·政院·玉堂·百官奉慰問安。答曰,罔極。
副修撰李徵明上疏。大槪,臣於復命書啓之時,有落書不察之失,亟令攸司,勘臣罪名,以爲奉命不職者之戒事。留政院。
政院啓曰,右承旨李東溟,服制已行四日,出仕,何如?傳曰,允。已上朝報
辰時,日暈。巳時,日暈左珥。未時申時,日有兩暈,內暈有兩珥。
金載顯,以備邊司言啓曰,伴送使尹堦,京畿監司朴信圭聯名狀啓中,厚州僉使勘罪改定事,及兩中書與譯官酬酢說話,勅使所辭貂蔘,通官問其載來與否等事,枚擧啓聞,請令廟堂指揮,分付矣。厚州僉使照律,則勅使旣已彼中,無圍籬安置之律,欲代以決杖,惟當依其言改勘,而杖一百,流三千里,自是我國減死應用之律,以此勘定之意,回報於勅使,宜當。兩中書所給,無論其意欲之如何,自我不可無別樣酬報之道,令儐臣與平安監司相議,以管餉所在銀蔘,參酌覔給後,數爻啓聞,似當。至於貂蔘載來與否,通官所問,雖未知果出於勅使之意,而其間實狀,有難揣知,或有更問之擧,而以初不載來爲對,則不無落莫之意,令該曹別定色吏,急速追送於勅行所到處,以爲分付譯輩,觀勢入給之地,何如?傳曰,允。
金載顯啓曰,昨日別監金興順,刑曹書吏辛英漢等,相與鬪鬨,英漢重被歐打,流血滿面,迭相來訴於本院,雖未知所鬨者何事,而闕庭至嚴之地,有此鬪歐之事,誠極驚駭,興順·英漢,竝令攸司囚禁,推覈科罪,何如?傳曰,允。
宋昌,以永慕殿參奉,以宗室意啓曰,本殿三年祭需用餘,粉藿一百斤,早藿七十斤,絲藿三十斤,藿耳三十斤,細毛十五斤,甘苔十斤,多士麻十二斤,石茸二斤,蔈古五斤,黃角一斤八兩,海衣十三貼,胡桃十一斗,乾枾十貼,搸子四斗七升,栢子四斗,黃栗四斗,大棗一斗四升,生薑十斤,雀舌一斗一升,白淸一斗,黃淸一斗一升,甘醬二瓮,還下該司之意,敢啓。傳曰,知道。
成虎徵,以備邊司言啓曰,卽見義州府尹狀啓,勅使留養馬匹,因夜間虎患,驚逸四散,一匹則爲虎囕死,十八匹則不知去處,鴨綠江急灘,多有馬匹溺死之形,故多發民丁,鑿氷上下,艱得拯出,而未及搜得者,尙有八匹云。淸馬斃失之數,至於此多,勅使必有發怒致責之端,殊涉可慮,雖曰惡虎所驚,非人力之可及,而典守之人,難免不善看護之罪,次知監色等,令本道監司,各別重治,義州府尹李增,亦不無不能檢飭之失,缺半行使之更加搜覔,而留養之馬,例以雌馬,充給其代,今此數多馬匹,若皆以雌馬代給,則必須豫爲料理周旋,可無窘急生事之患,亦令譯輩,探問於通官,知委本府,以爲及時措置之地,宜當。以此分付,何如?傳曰,允。
傳于成虎徵曰,今觀備局啓辭,淸馬斃失之數,至於此多,而義州府尹李增,只請從重推考,若以此報知于勅使,而勅使,怒其太輕之後,自此又爲加罪,則有傷事體,初不若從重論罪,以俟勅使之從輕,似爲得當。此意分付備局,問于大臣以啓事,命下矣。問于大臣,則以爲,本司啓辭中,義州府尹李增,以從重推考爲請者,只是自此略示警責之意,非欲以此報知于勅使,而爲先分付儐臣,令譯輩,以勅使未渡江前,遞易難便,未卽處置之意,措辭言及于勅使,欲觀其所答,以爲處置之地矣。啓辭本意雖如此,勅使,或以不卽論罪,有不快之意,則追加其罪,果爲難便,今此聖敎,恐合事宜,以拿問定罪之意言及,得其所答啓聞事,急急分付於伴送使處,似當云矣,敢啓。傳曰,知道。
缺半張閔鎭周啓曰,金重夏嚴鞫缺半行量移還收事。鄭維岳放歸田里之命還收事。金錫衍戶曹參議還收事,生民休戚,實係守令之賢否,則其不可不審擇也,明矣。新除授梁山郡守朴守檢,曾典西南雄邑,到處不治,多行怪妄之擧,驚擾吏民,怨詈之聲,至今未已,若論前倅之不治者,則必以守檢爲首,而嶺南連歲凶荒,蘇殘之責,轉在官吏,則如此已試無績之人,不可更畀宰牧之任,重爲民害,請梁山郡守朴守檢罷職。答曰,不允。
上在昌德宮。停常參·經筵。
下直,仁同府使柳星彩,德山縣監宋炳夏,古今島僉使崔山海。
大殿,政院·玉堂問安。答曰,罔極。大王大妃殿問安。答曰,知道。中殿問安。答曰,罔極。
大殿,二品以上問安。答曰,罔極。大王大妃殿,藥房問安。答曰,知道。中殿問安。答曰,罔極。大王大妃殿,藥房問安。答曰,知道。
傳曰,今此陳奏使右議政赴京時,御醫一人,持藥物隨往事。分付。
傳曰,藥房都提調以下,勿爲直宿。
判義禁尹堦辭職上疏。入啓。答曰,省疏具悉。卿其勿辭往來焉。
判敦寧李正英上疏。答曰,省疏具悉。卿其安心勿辭,調理察職。已上朝報
藥房都提調臣金壽興,提調臣金萬重,副提調臣徐文重啓曰,夜來大雪盈尺,寒威且緊。伏未審缺七八字勞動之餘,寢。缺二行
金載顯,以都摠府言啓曰,都摠管申晸,除標信,司譯院計朔坐起,進去之意,敢啓。傳曰,知道。
宋昌,以弘文館言啓曰,本館下番修撰臣徐宗泰,以漢學兼敎授,今日季朔坐起時,晝仕出去之意,敢啓。傳曰,知道。
氷庫提調閔維重啓曰,藏氷大役,例在於此月之內,而氷庫別檢李宜昌,寒疾彌留,不得供職,已多日矣,今姑改差,何如?仍竊伏念,本庫最爲殘弊,只有書員·庫直各一名,而近自參下文官,差授別檢之後,以其月課製進,朔書寫呈,試射進參等事,書員,奔走待候,不得逐日應役於本庫,每當氷丁進排之際,使喚苟簡,不成貌樣,行之未久,其弊如此,不可無變通之道,自今東西庫別檢之窠,依前以蔭官塡差,如或以文官積滯爲慮,則與他司相換差送,亦似便當。請令該曹稟處。傳曰,依爲之。
金載顯,以刑曹言啓曰,本曹移設於平市署之意,曾已草記定奪矣。卽今冬深寒極,平市甚窄,文書職掌之人,擧皆露處,事甚閔迫,合有變通之擧,而今聞勅使已過,分戶曹空閑云。依前例移設之意,敢啓。傳曰,知道。
成虎徵,以內醫院官員,以都提調·提調意啓曰,鍼醫前縣監白光鉉,方在罷職中,還屬本院,付軍職,冠帶常仕,何如?傳曰,允。
成虎徵,以觀象監官員,以領事意啓曰,地理兼敎授李志遠,有喪失體面之事,不可仍置其任,汰去,其代,以前副司勇權順泰差下,依例付軍職,冠帶常仕,何如?傳曰,允。
金載顯,以兵曹言啓曰,今十二月初四日,幼學金商周稱名人,自敦化門入來,差備門外擊錚,極爲駭愕,令攸司囚禁治罪,同門守門將李世興,常時不能禁斷雜人,以致闌入,亦難免其責,推考,何如?傳曰,允。
戶曹判書柳尙運上疏。伏以臣,迂疎陋拙,百不如人之狀,業已聖明之所下燭,雖尋常職事,尙恐不稱,況此所處之職,何等責任,而乃敢晏然承當,有若可堪者然哉?惟其受任之日,客使壓境,揆以分義,不敢荏苒時日,不得不冒昧供仕,一心慚懼,若無所容,何可因仍匪據,必至僨敗而後已也?況臣以無似,再叨西藩,不能明法審令,使民遠辜,及至今日,遺患國家,不職之罪,臣固難逭。且於行査時,得見犯人中西邊二人供辭,則或於三月晦離家,或於七月初離家,此則臣待罪本道月日也。邊民之罪,在於犯越,不在於離家,原籍之官,非所可問,而彼旣執言,必欲推詰當該,則臣與朴泰尙,宜無異同,故臣以此意,爭論於大臣者,非止一再,而大臣,終以兩現爲難,俾不置對,月日査出,又在於當該現告之後,故臣亦慮其迭出爭現,無益於分罪,引惹微端,徒增其疑惑,咨且悶默,終爲倖免之人,臣心不安,固置不論,其於國體,何哉?今臣所帶,異於他職,況此査事,未及究竟缺半行之端,則宜遞缺一行聖慈,收臣所帶職名,亟令鐫改,缺半行答曰,省疏具悉。引嫌之事,元非大段。缺半行
上在昌德宮。停常參·經筵。
未時,太白見於巳地。夜五更,流星出左角星上,入南方密雲中,狀如拳,尾長三四尺許,色赤,光照地。
藥房啓曰,雪後風寒凜烈。伏未審夜來,聖體調攝,若何,寢睡·水刺,日漸復常否乎?益氣養神湯五貼,已盡進御,諸醫等皆以爲,加進宜當云。五貼又爲劑入,何如?臣等憂慮未弛,敢來問安,竝此仰稟。
吏批,以朴泰遜爲承旨,李台龍爲北靑判官,尹濟民爲監察,朴東胄爲漢城參軍,朴世雄爲刑曹正郞,李䎙爲江界府使,曺錫爲咸興判官,成熙胄爲社稷令,宋奎濂爲大司諫。
傳曰,日寒如此,薄衣軍士,襦衣題給。又傳曰,日寒如此,宿衛軍士,空石題給。
傳曰,今觀全羅都事許玧狀啓,監司李世華,以實錄行次,未及出待之故,席藁私室,廢坐閱月云。當初朝家,旣已參酌處分,前後疏批,累度開釋之後,一向引咎,曠廢公務,揆以事體,殊甚未安。須勿過辭,速往察任之意,別爲下諭。
傳曰,守侍陵官以下及永慕殿宗室以下員役等書啓。
府啓,請罪人金重夏嚴鞫處斷事,請安置罪人閔熙·權大運等量移之命事。請還收鄭維岳放歸田里之命事。請還收金錫衍戶曹參議特除之命事。請梁山郡守朴守儉罷職事。答曰,勿煩。已上朝報
義禁府啓曰,以刑曹啓目,出身堂上張宗益,移本府處置事,允下矣。張宗益,囚禁典獄署,卽爲拿囚之意,敢啓。傳曰,知道。又啓曰,以刑曹啓目,前郭山郡守李錫,前熙川郡守李惟郁,移本府處置事,允下矣。李錫·李惟郁等,方待命於本府,卽爲拿囚之意,敢啓。傳曰,知道。已上謄錄
疊書吏批,以朴泰遜爲承旨,曺錫爲咸興判官,成熙胄爲社稷令,李䎙爲江界府使,朴東胄爲引儀,李台龍爲北靑判官,尹濟民爲監察,朴世雄爲刑曹正郞,宋奎濂爲大司諫。
下直,慶源府使李壽曼,康津縣監尹葕,坡知僉使姜萬載。
徐文重啓曰,歲抄缺半行誤以志字書入,殊甚不察,吏曹當該堂上郞廳,請竝推考,元單子及傳旨中,付標以入,而臣於捧入之際,矇然不察,惶恐,敢啓。傳曰,知道。
傳曰,今下弓矢,坡知僉使姜萬載,慶源府使李壽曼處給送。
宋昌,以弘文館言啓曰,本館上番副校理臣趙相愚,以訓鍊都監郞廳,今日褒貶坐起時,晝仕出去之意,敢啓。傳曰,知道。
李彦綱,以刑曹言啓曰,本曹正郞曺錫,身病危重,不能供仕,幾至一朔,本曹劇務之地,曠廢可慮,姑爲改差,其代,令該曹急速差出,何如?傳曰,允。
李彦綱,以兵曹言啓曰,日寒如此,薄衣軍士襦衣題給事,命下矣。發遣本曹郞廳,摘奸尤甚,簿衣軍士二百十名,抄出,別單書入,令該曹依數題給,何如?傳曰,允。
副提學李畬上疏,伏以邊民生事,辱及上躬,擧國腐心,直欲無生,臣以母病,下鄕淹滯,當査使入都,國祥且迫之際,猥承恩召,不敢更顧私情,黽勉上來,而又聞聖候違豫,晨夜急馳,仍致觸傷,僅到都下,僵臥呻痛,陳疏見阻,狼狽縮伏,及至館所,臨幸之日,又顚倒出謝陪從矣。雖承命而來,非以所叨新除,謂可堪處,而正値臣庶痛迫之會,泯默冒出。今北使已還,祥禮已過,而臣之庸陋無能,不待自陳,宜無所遺燭於天鑑之下矣。蓋自通籍以來,謬蒙拂拭,驟竊華顯,絲毫無補,顚沛立至,又緣烏鳥情切,不能在京從宦,恒積違逋之罪,正宜先蒙黜幽之典,以正官方,而今玆忝冒,又非前比,臣實不自知聖朝於臣身,何故致有謬擧至此?若曰,此只以塡位而已,則設官之意,豈亶使然,若曰,使臣居是任責是職,上可以補君德,下可以匡朝論,則是何異於責僬僥任泰山,而不虞其僨敗者乎?伏惟聖學高明,卽今法筵所講,又異他書,尤宜抄選文學之臣,以備顧問,而乃以如臣萬萬無似,置之講官之首,欲使論說經義,有所裨益,其亦左矣。且臣濫資未幾,躐遷無漸,政體顚倒,物情駭惑,豈不重損官方乎?臣百爾思度,終難仍據,不得不冒死煩籲,言出肝膈,不敢飾讓。伏乞聖明,俯加諒察,亟命鐫改臣職名,以重名器,以安微分,不勝萬幸。抑臣又有區區所懷,敢因丐免之章,竝此附陳焉。臣竊惟,易之爲書,聖人所以微顯闡幽,開物成務者也。繫辭傳曰,書不盡言,言不盡意,理之至者,固非言語文字之所能傳也。然言語文字之外,亦無可入之路,伏惟聖上,穆淸之中,所以極深硏幾,以臻夫窮神知化之妙者,必有非常情之所能及,然其討論講磨,尃在法筵,而殿下,每於臨筵之際,深尙淵默,略無問難,此於講讀他經,已恐有歉於遜志求益之道,況於易乎?臣竊以爲,今玆講易缺半行之習于易者,或缺一行竝皆召致都下,或加缺半行居京,令與講官論辨,要使衆長咸集,而殿下,於開講之時,必反復論難,凡有疑晦,不恥下問,爛熳熟複,不得不措,然後庶幾法筵所講,不止爲應文備數之歸,而因此漸進於昭曠之域,亦無遠矣。臣旣自知鹵莾,不足以堪殿下奬任之重,敢以是仰聞,冀或有補於聖學之萬一,惟殿下,留神焉。臣又竊伏念,天地之化,所以普囿萬物者,一無私而已,帝王則之,亦以無私爲本,大易,於陰陽相應之義,必取中正者,亦以此也。所謂私者,雖有淺深,而大抵失於大公至正之道者,便不免爲私。臣於頃者,伏見殿下,答司諫李弘迪之批,竊不無慨然於心者。夫中批除職,本非帝王之美節,然崔錫鼎之文學,李世白之器局,李彦綱之銀臺宿硏,加以特命,允符輿議,固無所可疑,殿下,寧有一毫所私於玆數臣者哉?惟是金錫衍佐貳之除,實出群情之外,臣固未知錫衍爲人果合顯擢與否。然其曾前履歷,旣無著績,蔭仕佐貳,又異例遷,而遽有是命,四方之人,但知其爲肺俯至親,咸謂殿下,以朝廷公器,爲戚畹私恩。諫臣之言,雖無分別,然其本心,亶出於畜君之忠,而聖旨極嚴,不少開納,恐非所以昭至公也。殿下於此,果有私吝於其間,則其於體天行化之道,可謂遠矣,無怪乎王道之不能平平也。臣非愛惜一職,誠恐殿下本原所存,有些係着,則其流之害於事者,又不至於此也,此臣所以不得不言者也。伏願殿下,更加澄省焉。答曰,省疏具悉。所陳之言,予用嘉尙,爾其勿辭察職。已上燼餘
上在昌德宮。停常參·經筵。
備忘記,守陵官全城君濬,加資,內廐馬鞍具一匹,外居奴婢六口,田五十結,侍陵官李應順,加資,內廐馬鞍具一匹,外居奴婢四口,田三十結賜給,參奉宋世鼎,六品遷轉,兒馬一匹賜給,參奉趙益彬,直長除授,忠義尹必命,陞授東班職,永慕殿入番宗室東平君杬·花昌君沇·花善君湸·全溪都正溥·西原都正桓·礪原守柱,竝加資,檜原君倫,上弦弓一張賜給,參奉金錫達,准職除授,趙正紳,直長除授,宋奭弼,兒馬一匹,李聖漢,上弦弓一張賜給,忠義金宗得·具文河·李廷碩·尹弼星,竝東班職敍用,永慕殿都薛里魯尙益·文撤,竝加資,假都薛里宋尙殷,兒馬一匹,書吏金重輝·姜遇聖,各半熟馬一匹,酒房沈之河·金先興,陵進支內官金朱業·許住,進止差備李汝·梁沇·金振聲·安孝臨,各兒馬一匹賜給,奏時官洪得榮·卞三建,竝本衛門高品付祿,奠禮姜斗應巨司鑰除授,其他員役下人等,令該曹米布分等磨鍊題給。已上朝報
李彦綱,以都摠府言啓曰,入直軍士中日習射事,限勅使回還間,啓請姑停矣。今則旣已回還,今日爲始,入直軍士,當爲中日習射,而國忌齋戒相値,不得爲之之意,敢啓。傳曰,知道。
宋昌啓曰,同副承旨朴泰遜,今日不爲肅謝,廳中舊規,不可墜落,卽爲牌招,使之察任,何如?傳曰,允。
宋昌,以弘文館言啓曰,本館下番修撰臣徐宗泰,以漢學兼敎授,今日院試坐起時,晝仕出去之意,敢啓。傳曰,知道。
金載顯啓曰,頃者別監金興順,與刑曹書吏辛英漢,鬪鬨於闕庭,令攸司囚禁推覈事,自本院入啓,允下矣。臣於昨日典獄摘奸時,興順,獨在囚中,故問英漢在處,則刑曹旣已放送云。興順·英漢,旣是相鬪,而俱爲啓下罪人,則毋論彼此罪犯之輕重,無端先放,殊甚不當,刑曹當該堂上,推考,何如?傳曰,毋論其間曲直之如何,該曹一下吏,突入闕庭,歐鬪掖庭別監,已極無據,今觀啓辭,先已放送之說,尤極驚駭。此必下吏,同情受賂,元不囚禁之致,缺二行將無以嚴成法,辛英漢及受賂故放該吏,竝令攸司各別囚禁,嚴刑究問後定配,該曹,啓下罪人,任自或放或仍,殊甚可駭,雖出於奸吏之操縱,亦難免尸職之責。刑曹堂上,從重推考,該色郞廳,罷職。
金載顯啓曰,卽伏見本院,請推刑曹堂上啓辭之批,辭旨極嚴,處分過當,竊恐聖明,或未深燭其間事狀而然也。蓋金興順·辛英漢等當初闕庭鬪鬨,雖未知曲直之如何,而事極可駭,故自本院啓請,竝囚査治,則其在該曹之道,所當推覈得實,分輕重入啓處置,而不先啓稟,一放一囚,揆以事體,未免做錯,昨日招致刑吏,送言于該曹堂上,問其曲折,則答以英漢,受歐最重,果爲先放云。以此觀之,則英漢之放釋,出於堂上所爲,今此請推之啓,只擧堂上者,蓋以此也。郞廳之竝被罪罷,實涉過重,而至於該吏之受賂故放,姑無現著之跡,嚴刑定配,亦似偏重,請加舒究,更賜處分,幸甚。且興順·英漢等鬪鬨之罪,不可因其蒙放倖免而置之,令該曹,更爲一體囚禁,嚴覈科罪,似爲得宜,區區所懷,惶恐敢啓。傳曰,依啓。今觀啓辭,郞廳,旣無干豫之事,下吏,亦無弄奸之迹,則竝姑置之,宜當,而毋論受歐之輕重,曲直之如何,金興順等,旣是啓下罪人,則推覈,稟處,事體當然,而一放一囚,任其所爲,事之驚駭,莫此爲甚。此路一開,後弊難防,刑曹當該堂上,竝罷職。已上燼餘
上在昌德宮。停常參·經筵。
仁烈王后忌辰。
大王大妃殿,藥房問安。答曰,知道。中殿,藥房問安。答曰,知道。
藥房啓曰,伏未審日間,聖體調攝,若何,水刺之進,日漸復常否乎?臣等憂慮未弛,敢來問安。答曰,知道。水刺幾至如常矣。
又以口傳啓曰,伏聞入侍醫官權愉所傳之言,中腕受灸議定事,命下矣。卽與金有鉉等諸醫商議,則皆以爲,卽今上候,未盡復常,如或有餘熱,則此時受灸,有似不便,姑待上候平復,自正月望後,始爲受灸,宜當。缺二行
以鄭必東爲假注書。
政院啓曰,祔廟都監各房,自今日始役,依前例監造官一員,入省記,輪回直宿之意,敢啓。傳曰,知道。已上朝報
御營廳啓曰,在前本廳軍兵,十哨番上時,則集春門·東營·新營,各一哨入番,五哨番上時,則只於東營·新營,入直矣。十月軍兵等入番時,東營,爲兵曹軍營,故東營應入之軍,移入於集春營,而卽今還御之後,亦罷集春營,入番之軍,依前例移入於東營,集春營則令都監軍兵替直,何如?依允。已上謄錄
上在昌德宮。停常參·經筵。
下直,泰仁縣監李益著,惠山僉使李台望,昌洲僉使趙完璧。
未時,太白見於巳地。夜三更,月暈。四更,月暈,流星出參星上,入南方天際,狀如鉢,尾長三四尺許,色赤。
政院啓曰,視事,平復間曾已頉稟矣。十一日,乃小寒,至日暖間視事,更爲頉稟。傳曰,知道。
傳曰,秋曹煩劇之地,不可久曠,今日開政差出事,分付。
傳曰,崇陵守侍陵官入接假家,依例劃給事,分付。
政院啓曰,兩司多官,連日呈告,時推之未照勘者,其數幾至四十度,至於諫院,則全數呈告,累日闕啓,亦甚未安,未肅拜呈告人員,竝卽牌招察任,何如?傳曰,允。
答知事睦來善疏曰,省疏具悉。卿其勿辭,調理上來。
答京畿監司朴信圭疏曰,省疏具悉。病勢輕重,姑捨勿論,纔除旋遞,事甚未安,卿其勿辭,更加調理察職。
傳曰,礪原君柱,都正除授。
政院啓曰,曾前監兵營褒貶啓本,或以軍官,或於營吏持來者,乃所以重其事也。今者左兵使閔鏞,莫重殿最,付送撥便,揆以事體,殊甚不謹,推考,何如?傳曰,允。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請金錫衍戶曹參議特除之命事。請梁山郡守朴守儉罷職事。答曰,不允。朴守儉事,依啓。已上朝報
吏批,以呂聖齊爲左參贊,李翊相爲右參贊,李德成爲兵曹正郞,曺武勛爲監察,鄭載禧爲都承旨,朴澄爲刑曹佐郞,李弘迪爲司僕正,黃玧爲禮曹參議,朴泰萬爲修撰,吳命老爲典籍,柳炅爲刑曹判,李仁漢爲氷庫別檢,金夏器爲殷山縣監。
又以迎接都監言啓曰,卽見伴送使尹堦狀啓,則通官,以副勅之意送言,自得醫官李後聃鍼灸之後,所患漸差,若於陳奏使之行,同來北京則多幸云。因其所請,塡差員役,旣無前例。缺二行
朴泰遜,以備邊司言啓曰,本司有司堂上,只有三員,而行副護軍趙師錫,病未行公,前刑曹判書李師命,纔己罷職,都承旨徐文重,以政院之任,不得仕進於本司,凡干文書酬應,有司堂上,例爲主管,而無他察任之員,事多苟簡,徐文重本職,姑爲改差,俾察本司之任,何如?傳曰,允。
又以備邊司言啓曰,刑曹判書·參判,纔有罷職之命,參議尹以道,方在呈告中,此時罪囚,不可不趁卽疏決,西北犯越罪人之在囚者,亦未及區處,刑曹無一行公之員,委屬可慮,參議尹以道,卽爲牌招察任,何如?傳曰,允。
又以兵曹言啓曰,當日閑良李承明稱名人,自金虎門入來,差備門外擊錚,極爲駭愕,令攸司囚禁治罪,同門守門將金九韶,常時不能禁斷雜人,以致闌入,難免其責,推考,何如?傳曰,允。
又以兵曹言啓曰,春川居出身李蓂,去月十五日政,差下,自作仇非權管,催促赴任之意,分付本道矣。卽接本道關文,則李蓂,自八月,重得浮腫,方在死生中,無意上來云。其身病輕重,雖未可知,旣授邊將之後,偃臥其家,終不上來,顯有厭避之意,事甚駭異,依受敎,本鎭準期充軍,以爲懲勵之地,何如?傳曰,允。
兵曹判書李䎘,習陣進參,參判李秞進,參議兪櫶進,參知安垕進,同副承旨朴泰遜進。以徐文重·朴泰尙爲副司直。
徐文重啓曰,小臣尙衣院褒貶進去,下直。傳曰,知道。
宋昌,以吏曹言啓曰,氷庫提調閔維重啓曰,藏氷大役,例在於此月之內,而西氷庫別檢李宜昌,寒疾彌留,不得供職,已多日矣,今姑改差,何如?仍竊伏念,氷庫最爲殘弊,只有書員庫直各一名,而近自參下文官,差授別檢之後,以其月課製進,朔書寫呈,試射進參等事,書員奔走待候,不得逐日應役於本庫,每當氷丁進排之際,使喚苟簡,不成貌樣,行之未久,其弊如此,不可無變通之道。自今東西氷庫別檢之窠,依前以蔭官塡差,如或以文官積滯爲慮,則與他司相換差送,亦似便當。請令該曹稟處。傳曰,依爲之事,命下矣。前日大臣,爲慮成均·承文參下積滯之弊,諸道察訪移差之外,又加出氷庫別檢二窠,典設別檢一窠,禁府都事三窠,以爲遷轉之地,蓋出於一時疏滯之計,而非永久定式之意也。其後兩館移差之人,不以他階速出爲樂,而各其諸司,亦多弊端,人皆言其不便,勢難久行,合有隨時復舊之道,而今此氷庫提調閔維重所陳弊端,實爲殘司之難堪,卽今四館積滯,又不至前日之甚,旣知其無益而有弊,則不必膠守一時權設之制,姑先氷庫別檢一員改差之代,依啓辭施行,時存一員,還付館職後,其代亦以蔭官差出,似當。大臣之意亦如此,敢啓。傳曰,知道。
傳于朴泰遜曰,昌洲僉使趙完璧,惠山僉使李台望處,今下弓矢給送。
執義李墪,持平閔鎭周啓曰,前啓見上本府,以梁山郡守朴守儉罷職事,論啓有日,而兪音尙毖,臣等竊惑焉。臣鎭周,日者廉問西路,稔聞朴守儉慢職病民之狀,蓋守儉,曾爲安州通判,定川縣監,政令乖舛,侵虐多端,兩邑之民,至今唾罵,以至隣境無不傳說,數前後不治之最者,則必擧守儉,而進加怨謗,如此之人,決不可復授南邊郡邑,以貽民害。請梁山郡守朴守儉罷職。答曰,不允。朴守儉事,依啓。
司諫申曅啓曰,臣本以癃病之人,每當寒節,輒得危疾,缺二行而昨伏聞以啓下罪〈人〉一放一囚缺半行刑曹堂上罷職之命,臣意以請,此果實狀,則刑官做錯之罪,在所難免,而槪聞其事狀,則當初因掖庭下人歐打刑吏之事,政院啓稟,捉囚兩人,而厥後該曹推閱之際,刑官,目見刑吏,重被歐傷,死生可慮之狀,且因其子之泣訴,姑令保授於獄門之外云。禁府則保放時,例有啓請之事,而刑曹則罪人病重者,不爲啓請,自本曹保放,非今日創始之事,此與直爲放送者有間,而當承旨輕囚摘奸之時,獄官,不以保授現告,而以刑曹直爲放送,曲爲之辭,致此嚴敎,至有堂上罷職之命,事旣爽失,處分過當。且刑曹保放罪人,保授於典獄近處可信之人,自是當然之體。今此被囚刑吏,旣自該曹,因其病重,許令保放,則事當拘置於保授人處,使不得任自還家,而不此之爲,使被囚保放之人,歸臥其家,及承旨摘奸之時,恐其生事,乃以該曹,直爲放送,瞞告,此是獄官與該吏,符同掩護之致,事之可駭,莫此爲甚,故臣以還收刑曹堂上罷職之命,及當該獄官罷職,瞞告政院之獄吏,伶攸司從重科罪事,發論,而同僚意見不同,反復商確,終未歸一,何敢晏然仍冒於臺席乎?請命遞斥臣職。答曰,勿辭。
正言李允修啓曰,臣於日昨國祥陪祭之班,觸冒風寒,重得感冒,委頓枕席,無計供職,呈單請急,見阻喉司,悶蹙俟罪之中,召牌臨門,分義所在,不得不扶病詣臺矣。卽者同僚,以刑曹堂上罷職還收事,發論於席上,以爲當初該曹推閱之際,目見其死生可慮之狀,姑令保授於獄門外,則此與直放者有異,而伊日獄官,以直放,瞞告於政院,致有此處分過當之事,不可不論啓云,而臣意,則其間事實,雖或如是,旣是啓下罪人,則該曹之不爲啓稟,徑先保放,雖曰前規,似是謬規,若其謬規,則不當請還收之意,反復論難,而終未歸一,同僚旣以此引避,臣何獨晏然於臺席乎?請命遞斥臣職。答曰,勿辭。
李彦綱啓曰,司諫申曅,正言李允修,再啓煩瀆,退待物論矣。傳曰,知道。
行知中樞府事睦來善疏曰,伏以臣衰癃已甚,添得風疾,症勢危篤,與死爲隣,由限已踰,惶懼罔措,瀝血上章,以冀恩遞矣。伏承聖批,不但不準所辭,令臣調理上來,臣聞命感泣,不知死所,臣氣力,稍堪起動,則臣何敢留滯鄕曲,仍爲自便之計乎?臣之舊患新恙,一倂交劇,痰火日熾,昏窒頻數,言語艱澁,四肢不仁,跬步之間,不能自致,沈綿數朔,朝夕難保,雖欲自力登程,已無由矣,而臣伏聞前月,聖候未寧,而旣不得趨造於起居之列,欲趨國祥之期,忍死造朝,以伸情禮,而又自月初,痰火益盛,腰痛且苦,不能屈伸,委頓床褥,轉側須人,縷命奄奄,幾絶僅甦,覔缺二行畢命於松楸,則雖死之日,猶生之年,臣不勝瞻天望闕悲惶懇祝之至。批答見上
兼京畿監司朴信圭疏曰,伏以臣於途中,賤疾增劇,決無運動之勢,而此時列邑供億之弊,不可不慮,忍死舁還,無計復命,馳狀請急,恭俟嚴譴,及承聖批,諭以調理察職,臣誠惶悶,罔知攸措。臣之所患,非一朝偶感而發,五年南藩,積傷風土,危兆敗症,疊見層出,形骸日益換脫,精神日益耗弊,無復有供世之念,而顧戀聖眷,不敢言病,扶舁奔勞,已有年所。秋冬以來,屛居失攝,膈上痰火,侵攻愈急,日夕呻痛,寢食殆廢,只緣年齒,猶未全老,僅免委頓床席,而常有朝夕難保之憂矣。今番行役,又復添傷,頑痰升降,火熱往來,呼吸喘促,視聽眩瞀,倚壁達宵,目不交睫,少有飮啖,輒卽還吐,穢惡之狀,不可形言,雜試醫藥,略無寸效,不但旬月之間,差復難期,窒塞之慮,且在頃刻,瞻望宸極,惟有涕淚。伏乞聖慈,亟遞臣職名,俾得息慮調治,以延須臾之命,千萬幸甚。批答見上已上燼餘
上在昌德宮。停常參·經筵。
辰時巳時,日暈兩珥,珥上有背,色內赤外靑。未時申時,日暈。夜一夜,月暈。二更,月暈,流星出月暈中,入南方天際,狀如鉢,尾長四五尺許,色赤,光照地。三更四更,月暈。
藥房啓曰,寒威一向未解,伏未審聖體調攝,若何,寢睡起居之節,水刺之進,日漸復常否乎?前劑入益氣善神湯五貼,當盡於今日。諸醫等皆以爲,今則不必仍進湯劑云。今姑停止宜當,臣等區區憂慮,敢來問安。答曰,知道。寢睡·水刺,日漸差復矣。
禮曹啓曰,明聖王后禫祭吉日,來二月初三日,祔太廟親祭吉日,同月初十日爲吉云。依此擧行,何如?傳曰,依啓。
政院啓曰,假注書鄭必東,再昨差出之後,稱有身病,無意仕進,雖未知病勢輕重之如何,而新進怠慢之習,不可不懲,爲先改差,推考,何如?傳曰,依啓。偃謇自便之習,殊甚可駭,先罷後推。
以成儁爲假注書。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收金錫衍戶曹參議特除之命事。廉問事體甚重,不宜一毫放過,而今此北道暗行御史李徵明書啓中,抽栍一邑,無端落漏,其不察甚矣。此雖出於一時遺忘,而其在事體,不可以旣被推考而置之,請北道暗行御史李徵明罷職。咸興處於營下,物衆地大,非剛明有風力者,難以鎭壓。從前擇送,意非偶然,而新除授判官曺錫,本以負累之人,以雜術行世,爲人所賤汚,又無履歷可紀,而遽授以營下大邑,除目之下,物情爲駭。請咸興判官曺錫罷職。答曰,不允。
院啓,請罪人金重夏嚴鞫處斷事。譯官張炫,不可推考而止,請拿問定罪。竝引嫌而退。不稟放囚,有違法例,歸咎獄官,未免苟且,擅意襲謬,理宜警責,不欲還收,臺體當然,請司諫申曅遞差。正言李允修出仕。答曰,不允。處置事,依啓。已上朝報
金載顯啓曰,卽見遠接使尹堦有旨祇受狀啓,則成貼承旨成虎徵之虎字,以後字誤書,難免不察之失,推考,何如?傳曰,允。
朴泰遜,以摠府言啓曰,今日入直軍士中日習射,請出標信。傳曰,知道。
金載顯啓曰,注書兪集一,自鄕上來,已至累日,連呈辭疏,不爲出肅,其在事體,殊涉未妥。卽爲牌招察任,何如?傳曰,允。
成虎徵,以議政府司錄,以領右相意啓曰,本府今年春夏等褒貶,因相臣有故,未及磨鍊矣。今秋冬等褒貶,當爲一時等第,趁限一內磨勘以入,而西壁兩員,昨日政,移授他職,將不得備員開坐,闕員之代,令該曹卽爲口傳差出,牌招肅拜,何如?傳曰,允。
朴泰遜,以刑曹言啓曰,臣昨承召牌,仍爲開坐,詳問本曹所囚罪人辛英漢放送曲折,則今初六日,前判書·參判齊坐,英漢等歐打辭緣査覈之際,旣見其英漢之重傷,又因其厥子之泣訴,姑使之保放於獄門外近處,蓋本曹,則雖啓下罪人,苟有疾病,則不爲啓稟,直爲保放,待差還囚,考見文書,已多前例。今此英漢之保放,實非一時創開之事,而伊日典獄署待令書吏池仁海,逢授英漢之後,與英漢符同用奸,直爲放送,元不率去於本署,又不告知於獄官。獄官則只知其自本曹直放,而不聞其保放之令。至於承旨摘奸之日,以放釋現告,此莫非仁海中間用情,故爲放縱之致,渠亦不敢隱諱,箇箇自承,其爲情狀,誠極痛駭,不可以循例懲治,且本曹下吏李嗣林,則以刑房該吏,保放帖文,所當出給於該署書吏,而稱以使令處傳授,使令則極言其不受,互相推諉,終不現出,其間亦不無同謀之迹,且於政院招問之時,不謂之保放,而以受致缺六七字尤涉可疑,池仁海·李嗣林缺二行池仁海·李嗣林等,各別嚴刑得情,以爲稟處。
吏曹口傳政事。以金萬重爲左參贊。
成虎徵啓曰,臺諫出仕事,命下矣。今已夜深,明日待開門牌招之意,敢啓。傳曰,知道。已上燼餘
上在昌德宮。停常參·經筵。
吏曹參判任相元三度呈辭。入啓。遞差。
司直趙師錫辭職上疏。入啓。
備邊司啓曰,平安兵使狀啓云云,虞候權詢,因其上官之決笞下人,發怒出城,已涉可駭,而莫重邊任,不待交代,徑先離次,難免其罪,拿問處之,何如?啓依允。
刑曹判書呂聖齊上疏。大槪,臣曾忝本曹時,亦有啓下罪人不稟保放之罪,冒死呼籲,乞蒙罷斥事。入啓。
院前啓,請罪人金重夏嚴鞫處斷事,請譯官張炫拿問定罪。答曰,勿煩。
答司直趙師錫疏曰,省疏具悉。卿其勿辭,調理察職。
答刑曹判書呂聖齊疏曰,省疏具悉。旣往之事,不必追咎,卿其勿辭,從速察職。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收金錫衍戶曹參議特除之命事。請北道暗行御史李徵明罷職。請咸興判官曺錫罷職。啓辭見上答曰,不允。曺錫,遞差。已上朝報
吏批,以吳命老爲監察,南斗壽爲監察,成安圭爲梁山郡守,朴昌漢爲兵曹正郞,申曅爲掌樂正,徐文重爲工曹參議,李宏爲司諫,金萬重爲左參贊。
兵批,以尹就商爲廣梁僉使,沈若虛爲五衛將,金斗爀爲忠翊將,許策爲別害僉使,尹理爲五衛將。
鄭載禧啓曰,吏曹郞廳來言,臺諫有闕,政事,何以爲之?敢稟。傳曰,當日爲之。
成虎徵啓曰,卽見慶尙都事鄭善鳴名山火田摘奸事啓本,則多有油染處,事涉不謹,推考,何如?傳曰,允。
朴泰遜,以義禁府言啓曰,平安兵虞候權詢拿來兵使金城狀啓,備邊司粘目憑閱處之事,傳旨,啓下矣。權詢,時在任所,依例發遣府書吏拿來,何如?傳曰,允。
宋昌,以弘文館言啓曰,本館上下番無故之員,只有六員,而臣徐文裕,副校理申啓華,修撰徐宗泰,臣金構,明當進參於褒貶之坐,雖有往來交替之例,當此鑑晷,事甚窘迫,副校理趙相愚,修撰朴泰萬,俱是不爲應講之人,而或連呈辭疏,或久不肅謝,卽爲牌招,以爲推移入直之地,何如?傳曰,允。
宋昌,以承文院官員,以都提調意啓曰,行大司成崔錫鼎,本院提調差下,使之察任,何如?傳曰,允。
朴泰遜,以兵曹言啓曰,闕內宿衛將士及軍兵等處,有空石題給之命矣。自戶曹輸送四百立,使之依前分給,而都監摠戎軍兵及扈衛軍官,則自前曾無分給之例,而自三衛門,先取二百立,分給內外營軍兵,故前日應受之軍,只以二百立分給,則太半不足,禁軍則已給一百立,而其餘禁軍及各衛有廳四所軍兵等處,只以所餘一百立,勢難遍給,空石二百立,令戶曹上下後,定爲恒式,何如?傳曰,允。
吏批啓曰,監察望單中,副望武兼成重三之成字,誤以金字書入,不勝惶恐,改付標以入之意,敢啓。傳曰,知道。
行刑曹判書呂聖齊疏曰,伏以前判書臣李師命,以啓下罪人不稟保放命罷其職,而以臣代之,竊有所不安於心者,不得不冒昧仰稟焉。臣頃忝本曹時,啓下罪人李益新四父子,一時就囚,其父斃於獄中,無人收屍,其子呈訴,不覺惻然,其中一人,使之保放,歛其父屍,還爲囚禁矣。不爲啓稟,旣是謬例,而師命,以此被譴,則臣何敢厭然自掩,獨免其罪乎?且臣曾在北幕時,正當嚴冬,巡歷六鎭,朔風射目,瞳子疼痛,自是之後,每遇寒節,眼病輒劇,醫治無效,着書數行,常患昏蔽,本曹文書浩繁,以此病患,無路照管,今若勞擾於剖判之中,則不出旬日,必未免盲廢之患,臣之悶迫私情,雖不可恤,而職事曠廢,委屬可慮,百爾思量,決無察任之望。伏乞聖慈,俯察情勢病狀,斥罷臣職名,以安微分,不勝幸甚。批答見上
京畿監司朴信圭疏曰,伏以臣,干冒天威,浼瀆至此,臣罪萬死,臣罪萬死,臣之病狀,已盡於前後控辭之中,而微誠未格,兪音尙閟,至諭以才除旋遞,爲未安。臣之惶霣,至此益復萬倍,臣受命屬耳,此時靳免,固知其不敢,而賤疾添劇,醫藥無效,曠廢職務,亦已多日,其可以行公未久,有牽掣,而晏然虛帶,以敗公事乎?臣以無私猥蒙謬恩,缺二行豈不欲漸磨魯鈍,報效涓埃?而病不身謀,與死爲隣,就令一縷殘命,苟延時月,病根深痼,更無陳力之望,臣之情勢,萬分悶蹙。伏乞聖慈,亟許鐫改臣職名,俾免就盡於尸竊之中,則不但微臣之私幸,亦是朝家禮使之一端,臣力疾陳懇,言不知裁,伏惟聖明,矜察焉。臣無任兢惶煎灼之至。答曰,省疏具悉。卿辭至此,令該曹稟處。啓下吏曹,吏曹啓目粘連,觀此京畿監司朴信圭疏辭,則以疾病添劇,醫藥無效,曠廢職務,苟延時月,更無陳力之望,乞賜鐫改,亦縷縷陳懇爲白有臥乎所,信圭病勢,若不至大端,則必不如是連章乞免是白在果,卽今畿輔,無緊急奔走之事,雖有一時疾病,自可從容調理,纔除旋遞之未安,誠如聖敎,似不當輕易許遞是白乎矣,重臣進退,臣曹不敢擅便,上裁,何如?啓依所啓施行爲良如敎。已上燼餘
上在昌德宮。停常參·經筵。
未時,太白見於巳地,日有左珥。夜三更,白雲一道如氣,起自西方,橫過月傍,直指天中,長十餘丈,廣尺許,良久乃滅。四更,月暈。五更,月暈兩珥。
下直,牙山縣監柳瑺。
吏曹參議沈攸上疏。大槪,毒朣危重,決無供職之望,懇乞遞免事。入啓。
藥房啓曰,伏未審數日,聖體調攝,若何,寢睡·水刺,皆得復常否乎?臣等憂慮未弛,敢來問安。答曰,知道。所患今已差愈矣,勿爲問安。
同副承旨朴泰遜上疏。大槪,病勢十分危苦,決無陳力之望,冀蒙矜察,先遞職名,仍許數年調治,俾尋生路,附陳所懷,以備財擇事。入啓。
答吏曹參議沈攸疏曰,省疏具悉。爾其勿辭,調理察職。
大司諫宋奎濂上疏。大槪,敢暴病狀,乞賜罷免,兼陳所懷,冀蒙財察事。入啓。
院前啓,請罪人金重夏嚴鞫處斷事。入啓。前啓,張炫拿問事,停啓。答曰,勿煩。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收金錫衍戶曹參議特除之命事。請北道暗行御史李徵明罷職。前啓,曺錫罷職事,停啓。
答同副承旨朴泰遜疏曰,省疏具悉。憂愛陳戒之誠,予用嘉尙,可不體念焉?爾其勿辭,調理察職。
答大司諫宋奎濂疏曰,省疏具悉。啓下罪人,一放一囚,事體未安,故特罷其職矣。昨觀刑曹啓辭,此由於下吏之瞞告云。刑曹堂上,只推勿罷。爾其勿辭,從速察職。
政院啓曰,今年啓覆,待上候平復後更稟擧行事,曾已入啓,蒙允矣。死囚詳覆,事體甚重,每每退行,亦涉未安,而卽今上候,尙在調攝中,冬月亦且垂盡,排日擧行,事勢窘促,何以爲之?敢稟。傳曰,今年則勢難爲之矣。
答府曰,不允。末端事,依啓。
政院啓曰,刑曹乃是詞訟重地,不宜暫曠,而判書呂聖齊,疏批已下,尙未出肅,參判柳炅,連日陳疏,亦不肅謝,竝卽牌招察任,何如?傳曰,允。已上朝報
政院啓曰,卽見慶尙監司李奎齡狀啓,則以吾老梁萬戶張四維處賜給表裡,還爲上送事馳啓矣。吾老梁,乃是平安道所管,則其表裏之誤傳於慶尙監司者,事極可怪,故卽招備邊司書吏,問其曲折,則以爲,吾老梁之在於平安道,未能知之。且適於其日,爲慶尙監司處,四邑守令賜馬有旨下送之擧,而吾老梁所送表裡,自兵曹同時出給,故紛擾中不能致察,果爲誤前於慶尙監司云矣。莫重恩賜之物,如是誤傳之狀,殊涉可駭,備邊司當該書吏,自本院摘發治罪,其表裡則卽爲下送于平安兵使處,以爲傳給於張四維,何如?傳曰,允。已上謄錄
朴泰遜啓曰,備邊司郞廳,以大臣意來言,今日賓廳坐起日次,而議政府褒貶開坐,故不得來會云矣,敢啓。傳曰,知道。
朴泰遜,以都摠府言啓曰,副摠管睦林奇,以部將磨勘事,除標信,兵曹褒貶坐起,進去之意,敢啓。傳曰,知道。
又以摠戎廳言啓曰,頃日晝講入侍時,敢陳本廳物力殘薄之勢,壯抄及牙兵將官,限物力蘇復間,有闕勿差之意,啓達,蒙允矣。卽今軍兵上來,正當多事之日,哨官未差之數,則雖是五窠,餘員尙多,可以推移領軍,而把摠則只有二員,一人有故,則一人獨當,其任事之苟簡,莫此爲甚,而本廳物力,蘇復無期,日漸凋落,一員糧料,亦是有關之物,不敢生意於將官之新差,而不得已參上將官中,新差把摠,以爲推移察任之地,何如?傳曰,允。
又以摠戎廳言啓曰,本廳三運壯抄三哨,牙兵一哨,昨日上來逢點矣。壯抄軍則廣智營,牙兵則本營,與再運軍兵,今十五日,依前例替代,輪回入直之意,敢啓。傳曰,知道。
李彦綱啓曰,刑曹乃是詞訟劇地,不容暫曠,而判書呂聖齊,疏批已下,尙未出肅,參判柳炅,連日陳疏,亦不肅謝,竝卽牌招察任,何如?傳曰,允。
鄭載禧啓曰,注書兪集一,再昨肅謝之後,病勢添重,連日不得仕進,差復間假注書差出,何如?傳曰,允。
李彦綱,又以議政府司錄,以三公意啓曰,今日本府開坐時,各司新除授官員,依例參謁,而吏曹佐郞金萬吉,漢城府庶尹李星齡,漢城府判官李文著,稱病不進,竝推考,何如?傳曰,允。
又以吏曹言啓曰,卽接內需司公事,則因明安公主房手本,藍浦縣居姜瑜·安孟善及色吏等,移他官各別嚴刑定罪缺二行旣得決訟之後,未卽準數還償,以各人田畓,公然奪入於宮家爲言,誣呈議送,捉囚申男,打作宮差,亦不許下手於其間云。果如手本曲折,則姜瑜等所爲,誠爲可惡,而但一百五十兩之貸銀,所已徵償者,米八十石,則餘存必不多,而田畓五結之成文代納,似有奸僞。且宮家之託徵逋債,勒取民田,申男之獻媚宮家,以自爲功,俱未保其必無是事,則只憑本宮手本,遽施嚴刑於各人等,事涉未安,令本道詳査彼此實狀,然後處之,何如?傳曰,允。
又啓曰,以吏曹藍浦人姜瑜·安孟善及色吏等,令本道詳査處之事草記,此人之弄奸受罪,非止一再,今無更査之事,判下矣。姜瑜等所爲,果如內公事,則固不爲無罪,第於其間,必有曲折,該曹之請令詳査處之者,誠爲得體,而未蒙允許,臣竊以爲未安也。各人等,若有所犯,則査得實狀,依法懲治,亦且未晩,今若只憑本宮手本,遽施嚴刑,或不無稱冤之端,依該曹啓辭施行,實爲宜當,區區所懷,惶恐敢啓。傳曰,知道。
又以兵曹言啓曰,一所巡將,以李泰英受點矣。今聞李泰英,入直於慶德宮,他無推移之員云。巡將望單子未入啓之前,當該書員,例有來告入直與否之擧,而今日日晩,終不來告,致令單子,未及懸頉,該書員所爲,殊甚怠緩,自本曹從重治罪,而臣曹亦不能致察,不勝惶恐,不得已原單子中,改付標以入之意,敢啓。傳曰,知道。
又以兵曹言啓曰,當日幼學韓尙錫私奴尹之聘等稱名人,自宣仁門入來,差備門外擊錚,極爲駭愕,竝令攸司囚禁治罪。同門守門將張漢傑,常時不能禁斷雜人,以致闌入,亦難免其責,推考,何如?傳曰,允。
又以備邊司言啓曰,江界府使李孝源之代,該曹旣已差出,而原籍官守令,雖以降級擬律,陳奏使未還之前,不必徑先解任,且勅使在黃州査問時,問原籍守令降級後仍在其職,缺二行仍爲還任,咸興前判官李參徵,亦令一體仍任,何如?傳曰,允。
傳于金載顯曰,今番明聖王后殿內入溫堗燒木區處時,世子宮移來溫堗三竈,應入於仍存中,而手本之時,未免落漏,一體仍存進排事,分付。
執義李墪啓曰,本府,以金重夏嚴鞫處斷事,苦口力爭,今已累閱歲矣,聖明不惟不賜允兪,頃者諫院之批,只以徒信迷滯之見,迄無了當之期爲敎,臣竊不勝駭惑之至。重夏·翊戴,誣告則同,而一死一生,用法各異,此何理也?若以所告之無實言之,則重夏之罪,浮於翊戴,若以秀胤之刑死爲誘,則發告之招,出於金煥,重夏於法,豈有一毫可恕之理哉?前日聖敎所謂與翊戴有間云者,臣實未曉也。誣告反坐,王法至嚴,而尙此偃息,得免刑章,此輿情之所共憤,而公議之所由激也。若不快賜一兪,明正其罪,則將無以服人心而絶禍源,請誣告罪人金重夏嚴鞫處斷。臣伏聞頃者疏決時,有安置罪人閔熙·權大運等量移之命,臣竊不勝驚惑焉。兩人罪惡,固已聖明之所洞燭,今不必一一指陳,而閔熙·福善在之說,已有無將之心,特以逆堅,先伏邦刑,無所憑聞之故,姑保其首領,大運則贊成體府之復設,其缺二行終身竄置,猶不足懲其罪惡,豈可以年久之故,混入於原恕之中哉?請還收安置罪人閔熙·權大運等量移之命。安置罪人鄭維岳,奸慝憸邪之態,今不必更論,而曾於次玉獄事時,百般謀計,變幻獄情,終反已成之案,曲爲逆堅之地,其他背公黨惡之罪,不一而足,私情雖或可矜,公議不可强拂,豈可以悶旱之故,混入於慮囚之中哉?請還收安置罪人鄭維岳放歸田里之命。論定而後官之,王者用人之大法也,而況不及私昵,聖有明戒,豈可輕毁大防,以貽無窮之弊乎?金錫衍,以常調蔭官,別無可觀,而中批遽下,授以地部佐貳,何殿下不深慮乎此,而爲此無前之擧耶?有肺腑之嫌,則旣犯私昵之戒矣。非銓注之公,則又乖論定之制矣,其致駭於物情,貽累於聖德,莫此爲甚,請還收金錫衍戶曹參議特除之命。受命廉問,事體甚重,不宜一毫放過,而今此北道暗行御史李徵明書啓中,抽栍一邑,無端落漏,其不察甚矣。此雖出於一時遺忘,而其在事體,不可以旣被推考而置之。請北道暗行御史李徵明罷職。
正言李允修啓曰,金重夏按律之請,反復論列,已至四載,其罪狀之難貸,國人之共憤,竊想聖明,業已洞燭無餘矣。今不必一一更陳,而日者本院之批,乃以大有關於後弊爲敎,臣未知聖意之所在也。夫上變而有其實,則當論其功,如其不然,而所告者爲誣,則反坐之律,誠不可不施,誣告者死,抑何弊之有哉?此臺閣諸臣,所以苦口力爭,累閱歲而不知止者也。聖明誠厭其支離,則何不早賜允兪耶?誣告反坐之律,三尺至嚴,終難撓屈。請誣告罪人金重夏,亟命嚴鞫取招,按律處斷。
大司諫宋奎濂疏曰,伏以臣之自鄕上來,纔浹月矣,在途積傷,澌敗已極,而適値聖候違豫,群下憂遑,客使在館,査事多虞,分義所在,不敢退安私次,扶將病骸,曉夕奔走,惟以顚仆爲期矣。承乎國祥祭班,忍死進參,露伏寒庭,感傷特重,忽覺渾身如束,百骸俱痛,撤班之後,艱以扶曳還家,服藥調治,已至多日,而所感未解,症情愈苦,委頓床席,日就奄奄,諫長新命,遽下此際,顧此病狀,雖欲詣闕伸謝,其勢末由,不得不尋單請啓,冀蒙恩遞,而見阻喉司,無路上徹,狼狽悶蹙,莫知所出。日昨嚴召之降,又出不圖,驚惶震灼,益無置身之所,臣苟有一分自力之勢,則何敢偃息自便,罔念不俟駕之義哉?積敗重傷之餘,寢食久廢,神氣已脫,寒熱交作,頭痛如碎,痰火上升,咳喘極苦,宿患疝塊,乘時發動,少觸寒氣,輒肆衝突,眼疾且劇,如以針刺,合睫涔涔,呌苦莫堪,以此形勢,寧復有跬步致身之望乎?缺二行所可起動,言責重地,豈敢虛帶久曠,以自速罪戾也哉?伏乞聖明,曲加憐察,將臣職各,亟賜罷免,仍治臣犯分之罪,以警具僚,則臣庶可安意調息,得延晷刻之命矣。且臣於病伏中,得接朝報,不無區區之懷,玆敢略爲附陳焉。今此刑官放囚之事,驟而聞之,雖似可駭,而徐而察之,自有曲折處分之道,恐不可不詳審也。玆事肯綮,只在於姑放與全釋,若果公然放送,如獄吏之所告,則特罷之罰,未爲不可,而此則只慮其徑斃,因循前例,姑令保放,則其視全釋,豈不有間乎?獄吏不爲拘置,任其還家,及其摘奸之日,圖免己罪,乃敢諉以直放,虛辭瞞告,其間情狀,旣已照著,而今乃歸罪刑官,不少饒假,情罪相舛,處分過當,情輕罪重,在小官猶冤,況於重臣乎?兩造未決之前,一則仍囚,一則全釋,雖尋常罪囚,猶不敢爲,況於啓下罪人乎?是其獄體事理之萬萬無據,雖五尺童子,亦所易知,曾謂刑官而不知此乎?臣決知其不然也,至於直爲保放,無論其當否之如何,旣有前例,則倉卒之間,未及啓稟,胡大罪也?謂之不審而略加驚責,容或可也,而以此罷職,實爲過重,臺閣還收之請,所不可已,而不料立異之論,出於其間,至以擅意爲辭,有若以刑官,爲恣意專輙者然,而終遞發論之臺官,臣實未曉其故也。大扺一時臣僚之被譴,元非大段,而此則爲吏所誣,官員受罪,求之政刑,所關非細,此臣所以不得不言者也。伏願聖明,更加商察,施以當施之罰,使處分得中,輕重適宜,不勝幸甚。批答見上已上燼餘
上在昌德宮。停常參·經筵。
辰時,日暈。未時,太白見於巳地。
下直,萬頃縣令金盛迪。
府前啓,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收金錫衍戶曹參議特除之命事。
以權聖大爲假注書。
答府曰,亟停勿煩。
正言李允修啓,卽伏見長官疏本,則以刑曹堂上罷職事,辭說縷縷,慨然於立異之論,至謂之出於不料,而罷職之命,亦旣還收,則臣之意見乖謬之驗,於是益著,以迷滯之見,又被長官之非斥,臣何敢一刻晏然於臺席乎?請命遞斥臣職。答曰,勿辭,退待物論。
正言李濟民啓曰,刑官所執者,法,一有所撓,難免其責,無論全釋與保放,俱以啓下罪人,未及査決之前,一則囚繫獄中,一則放在其家,揆以法例,豈容如是?囚旣啓下,則放宜稟旨者,固是當然之常法,任意保放,雖有謬例,必待救療醫官之手本,而今者該曹,只憑其子之訴,獨釋本曹之吏,此非擅放而何?此非襲謬而何?況一出獄門,便是被放,保授遠近,不足多辨,聖明處分,意出警責,而强欲汲汲還收,乃反歸咎於獄吏,如此苟且之論,未知其可也。臣之處置,蓋出於此矣。卽伏見長官疏本,則以終遞發論之臺官,大加非斥,臣竊瞿然之至,刑官之一時做錯,略被譴責,不是實事,而群起伸救,如恐不及,臣未曉其故也。然而旣被疏斥,已難晏然於臺席,且臣狗馬之疾,添重於日昨詣臺,委頓呻痛,無路自力,政府參謁,終未進參,以此以彼,不可一刻仍冒。請命遞斥臣職。答曰,勿辭,退待物論。
政院啓曰,刑曹事體,與王府,輕重雖自別,而至於啓下罪囚之不敢任意保放,宜無異同,自今以後,啓下罪人之病重,可以保放救療者,必據獄官看審文狀,入啓保放事,捧承傳施行,何如?傳曰,允。已上朝報
傳曰,今番明聖王后殿內入溫堗燒木區處時,世子宮移來溫堗三竈,應入於仍存中,而手本之時,未免落漏,一體仍存進排事,分付。
禮曹啓曰,承文院提調移文內,本院今乙丑年春夏等褒貶,今番所當等第,而其時應講之人,或移外任或在罷散,不得試講等第,依前例蕩滌云。不得磨勘之意,敢啓。傳曰,知道。已上謄錄
李彦綱,以都摠府言啓曰,今日入直軍士中日習射,請出標信,敢啓。傳曰,知道。
又以摠戎廳言啓曰,本廳壯抄軍牙兵,旣已逢點整頓矣。兩色新舊軍兵,明日露梁敎場,聚會操鍊後,舊軍放送,而廣智營入直壯抄軍,依前例除標信,亦爲出用之意,敢啓。傳曰,知道。
又啓曰,事變假注書宋相琦,母病甚重,累日不得仕進,今姑改差,他假注書差出,何如?傳曰,允。
宋昌,以弘文館言啓曰,本館上番副校理臣趙相愚,以訓鍊都監郞廳,今日坐起時,晝仕出去之意,敢啓。傳曰,知道。
鄭載禧,以宗親府郞廳,以有司堂上意啓曰,今乙丑年秋冬等褒貶,當爲磨勘,而有司堂上三員內,崇善君臣澂,全坪君臣漷,俱有病患,限內不得爲之之意,敢啓。傳曰,知道。
宋昌,以春秋館郞廳,以領監事意·諸堂上意啓曰,史官時政記,不卽修正之弊,莫甚於近日,故春間入啓,未修正史官,拿問論定後,依先朝受敎定限,趁卽修正之意,別爲申飭矣。厥後猶且因循如舊,今日本館褒貶之坐,無一人修正進呈者,其不遵朝令,一向怠慢之習,殊甚可駭,卽今下番外,當該未修正史官,竝從重推考,何如?傳曰,允。
以備忘記,傳于李彦綱曰,鳥銃三發五中人武藝別監林廷萬,直赴殿試。
成虎徵,以禮曹言啓曰,祔太廟時,宗廟,例有前期修理之擧,依前例令祔廟都監,分付擧行,何如?傳曰,允。
李彦綱,以刑曹言啓曰,判書臣呂聖齊,參判臣柳炅,方爲陳疏,時未行公,今秋冬等褒貶,限內不得爲之之意,敢啓。傳曰,知道。
成虎徵,以忠勳府言啓曰,保社功臣平陵君申範華,方在罷散中,依例付祿之意,敢啓。傳曰,知道。已上燼餘
上在昌德宮。停常參·經筵。
參知安垕三度呈辭。入啓。遞差。
司諫李宏啓曰,昨伏見同副承旨朴泰遜疏本,則極言近日循默之習,而揷入洪受疇被罪一款,爲之伸救。臣於此,不勝瞿然之至。臣之冒居言地,已有年矣,而未嘗論一事進一言,有所裨補於聖化,則循默之斥,正爲如臣者發,至於洪受疇事,則大有所不然者,其所措語,巧譎捭闔,妄肆無倫,卒至誣及先賢,則其可諉諸其心之不在於誣賢,而終無懲罪之典乎?以故臣頃忝憲職,有所論列矣。卽者近臣疏中,或以受疇引用之語,謂之愚妄,或曰其心初不在誣賢,又以被罪之過重爲言,所謂過重若是,其罪固有,而其律差過之意,則人之意見不同,臣不必强爲之說,而其他語意,皆欲歸之於無知妄作,有若全然無罪者然,臣實未曉其意,而重爲世道慨然者也。然臣以論罪受疇之人,其何可晏然於近臣之言哉?噫,近臣所謂時論,未知指何,而臣本冥行墒埴,不能俯仰,輒被睢盱,致此狼狽,決不可一刻仍冒。請命遞斥臣職。答曰,疏中伸救之說,不足介懷。勿辭,退待物論。
執義李墪啓曰,卽伏見朴泰遜疏本,則極言近日循默之習,臣看來,不勝慚恧。臣自春夏以來,連忝玉堂,移拜本職,亦且有日,則前後不言之責,臣無所逃,何敢一刻仍冒?請命遞斥臣職。答曰,勿辭,退待物論。
中樞府啓曰,本府郞廳及錄事醫官等乙丑年秋冬等褒貶,當爲磨鍊,而本府諸堂上,皆有身病事故,限內不得爲之之意,敢啓。傳曰,知道。
以金始慶爲假注書。
戶曹啓曰,本曹今秋冬等褒貶,當爲等第,而判書臣柳尙運,身病呈辭,參議臣金錫衍,未肅拜,限內不得磨勘之意,敢啓。傳曰,知道。
吏曹啓曰,本曹今秋冬等褒貶,當爲等第,而參判未差,參議陳疏,限內不得磨勘之意,敢啓。傳曰,知道。
刑曹啓曰,判書臣呂聖齊,參判臣柳炅,方爲陳疏,時未行公,今秋冬等褒貶,限內不得爲之之意,敢啓。傳曰,知道。
公洪監司書目,稷山呈,以持平姜鋧辭職上疏上送事。啓遞差。
吏曹啓曰,臺諫有闕,政事,取稟。傳曰,明日爲之。
政院啓曰,再昨,刑曹判書呂聖齊,參判柳炅,因本院啓辭,牌招肅謝,仍爲行公矣。昨日連呈辭疏,觀其疏語,則以本曹前堂上,旣有只推勿罷之命,其職不罷,則其任當仍,代出者,自在應遞之中,未有處分之前,不可晏然蹲據云云。本曹前堂上,雖有勿罷之敎,別無仍任之命,則不可以此爲嫌,而累日引入,無意行公,刑獄重地,曠務可慮,竝卽牌招察任,何如?傳曰,允。
大司諫宋奎濂上疏。大槪,病狀轉劇,無望陳力,冒死再籲,乞賜矜許,兼暴難安情勢,冀蒙罷斥事。入啓。
獻納李國芳啓曰,臣頃以內騎點放之任,奉命嶺表。伏聞新除之命,非分之職,亦知不似,而惶感之餘,蒼黃就道,不得不復命祗肅,而且以難安之情,引咎自列,見阻喉司,情迹狼狽,觸寒行役,身病且重,呈單縮伏矣。昨伏見小報,則以同副承旨朴泰遜疏中,極言近日循默之習,兩司之臣,皆已引嫌,臣姑未見其元疏,而不勝瞿然自訟之至,臣本陋劣,忝叨臺閣,非止一再,而旣不能進一言,裨補萬一,則被人詆斥,固所宜然,然今此兩司之避,臣何敢晏然?請命遞斥臣職。答曰,勿辭,退待物論。已上朝報
刑曹啓曰,犯越罪人等,囚於當此嚴沍,將未免凍死之患,問議于廟堂,罪人等,竝爲移囚典獄署之意,敢啓。傳曰,知道。
備邊司啓曰,戶曹判書柳尙運,以原籍官査問時,獨免置對爲嫌,勅使回還之後,旋卽引入,辭疏批下,亦已屢日,而連呈辭單,尙不行公,當初原籍官,當該守令及監司推詰之時,取考犯越罪人離家月日,則平安道罪人之自本家離去,皆於監司朴泰尙到任之後,故以朴泰尙,現告於勅使矣。更考文書,則其中二人之離家,在於柳尙運在任之時,而原籍官之罪彼,亦不以爲大殷,前後監司,不必竝爲現告,且旣以朴泰尙現告之後,更爲追告,亦涉難便,故仍以置之矣。柳尙運之以一問一否,爲不安者,亦其情勢之所固然,而朴泰尙擬罪,不過降二級,彼旣以仍前調用爲言,自此亦除職如舊,則到今更無可嫌之義,此時度支重任,亦不可一向瘝曠。柳尙運,卽爲牌招察任,何如?答曰,允。已上謄錄
鄭載禧啓曰,各道褒貶,朝已收聚封入,而平安道則旣無等第啓下之事,又無頉啓之事,殊涉矇然。請監司李世白推考。新監司赴任,未滿日數,則前監司磨勘殿最,乃是規例,令前監司朴泰尙,依例等第啓聞之意,分付,何如?傳曰,允。
鄭載禧啓曰,同副承旨朴泰遜,再昨朝,自直中陳疏出去,有調理察職之敎,而蓋其所患,不至大段,兩日調治,必已得差,出納之地,不容久曠。卽爲牌招察任,何如?傳曰,允。
又啓曰,頃因咸鏡監司李端錫狀啓,本道褒貶,使前監司李秀彦,依例等第事,自該曹覆啓,蒙允矣。李秀彦,纔已奪告身,殿最磨勘,不得爲之,待新監司赴任日滿後,等第啓聞之意,分付,何如?傳曰,允。
宋昌啓曰,承文院官員,以都提調意啓曰,前權知副正字金演,前日移拜司錄李宜昌,移拜西氷庫別檢矣。今皆作散,無屬處,依例竝還仕本院,何如?傳曰,允。
鄭載禧啓曰,議政府司錄,以三公意啓曰,今年春夏等本府褒貶,因相臣有故,限內未及磨勘矣。今秋冬等褒貶,一時等第以入,而啓本中一處塗改矣,敢啓。傳曰,知道。
李彦綱,以兵曹言啓曰,曹所屬司僕寺·典設司,今乙丑年秋冬等褒貶,因各其提調有故,鷹牌頭,司饔提調有故,限內不得磨勘,而訓鍊院去甲子年秋冬等,今乙丑年春夏等,及軍器寺今乙丑年春夏等褒貶,一時磨勘以入之意,敢啓。傳曰,知道。
宋昌,以宣惠廳郞廳,以都提調意啓曰,本廳及常平廳今年春夏等褒貶,限內有故,未及磨勘矣。今此秋冬等褒貶,一時竝爲等第以入之意,敢啓。傳曰,知道。
成虎徵,以訓鍊都監郞廳,以都提調意啓曰,都監郞廳缺二行今秋冬等褒貶等第,一時以入之意,敢啓。傳曰,知道。
宋昌,以禮曹言啓曰,曹所屬中西活人署官員等去甲子年春夏等褒貶,及東南關王廟守直官·司譯院·東活人署官員等甲子年秋冬等褒貶,奉常寺·宗廟署·社稷署·東西活人署·典醫監·東南關王廟守直官·司譯院·弘文館·藝文館,春秋館·觀象監官員等今乙丑年春夏等褒貶,各其司提調堂上有故,限內不得磨勘矣。今始等第以入,而掌樂院·司畜署·禮賓寺官員等今乙丑等秋冬等褒貶,各其司提調有故,限內不得磨勘之意,敢啓。傳曰,知道。
成虎徵,以備邊司言啓曰,西北犯越罪人之囚繫於京外者,其數甚多,應入陳奏者外,不可不劃卽區處,而適緣刑官遞易,尙今遷延,當此極寒之時,許多罪人,久滯凍獄,不無瘦死之患,實涉可慮。刑曹堂上,旣已承牌出仕矣,京外在囚罪人,使之就議於廟堂,區處其輕重,以爲登對稟決之地。禁府所囚罪人,亦令一時處決,而北道拿來諸鎭堡邊將等,令禁府從速開坐捧招之意,竝爲分付,何如?傳曰,允。
宋昌,以工曹言啓曰,今乙丑秋冬等本曹郞廳及屬司官員等褒貶等第,磨勘以入,而四山監役官等褒貶,則判尹西下,瓦署則提調未差,造紙署則提調身病,不得磨勘之意,敢啓。傳曰,知道。
廣州留守,以幼學李廷益女子飢死事狀啓,傳于成虎徵曰,事極驚慘,令本府別爲顧恤。已上燼餘
上在昌德宮。停常參·經筵。
夜自一更至四更,月暈。
下直,西北僉使趙愿。
吏曹參議沈攸上疏。入啓。遞差。
京畿監司書目,辭職上疏上送事。啓。答曰,省疏具悉。已諭於前後疏批,卿勿過辭,調理察職。
掌令韓范齊啓曰,如臣無狀,忝叨言地,曾無一言裨補治道,居常愧忸,若隕淵谷。伏見近臣疏本,則當此災異荐臻,禍亂將作之日,諫諍之臣,無進消弭之方,臣看來不勝悚然之至。臣亦忝在本職,亦且有日,則不言之責,臣何獨免?且臣遠行之餘,重得寒疾,浹旬彌留,小無差勢,日者嚴召之下,竟未祗赴,逋慢之罪,旣無所逃,且於政府參謁之坐,又未得進參,雖緣病勢之危篤,而其在事體,極爲未安,所當趁卽自處,而門庭跬步之間,亦不能起動,俟病少間,累日之後,今始來避,臣之所失尤大。請命遞斥臣職。答曰,勿辭,退待物論。
答大司諫宋奎濂疏曰,省疏具悉。爾無所嫌,勿辭察職。
奉朝賀宋時烈上疏。大槪,聖母祥事奄過,而疾病垂死,終不得進詣哭班,悲恨蘊結,無以自喩,仍附所懷,乞賜財察事。入啓。答曰,省疏具悉卿懇。歲月易邁,再朞奄過,攀慕之痛,益復罔極,不幸卿之所患如此,未克就途,私心之缺然,曷可云諭?疏中憂愛誡誨之說,誠甚切至,予雖不敏,可不留心而體念焉?洪受疇誣辱先正之罪,關係非細,則迸裔之典,予未知其過也。仍念當此時勢岌嶪之日,扶顚持危之責,深有望於卿者,須體寡昧思想之意。且念武候盡瘁之義,幡然改圖,安心善攝,徐待春和日暖,從容上來,毋孤虛佇之至意。仍傳曰,遣史官傳諭。元疏,留中不下。
同副承旨朴泰遜上疏。大槪,情勢病勢,俱難仍冒,再違召牌,罪戾益重,亟遞臣職,以肅朝綱,以尋生路事。入啓。
以申奎爲假注書。已上朝報
吏批,以李畬爲吏曹參議,尹理爲參知,金萬年爲司圃別檢,李基泰爲草溪郡守,李蕃爲氷庫別檢,李宏爲副修撰,朴泰尙爲吏曹參判,李相頊爲軍器主簿,尹以濟爲刑曹參判,尹以健爲珍島郡守,金宇杭爲持平,李弘迪爲司諫。
以備忘記,傳于李彦綱曰,今下弓矢,西北僉使趙愿處給送。
李彦綱,以吏批言啓曰,漢城府判官李文著,身病甚重,不得行公,改差,何如?傳曰,允。
又啓曰,昨者海西儒生尹商聘等,來呈一疏,觀其措語,則以爲,晩聞洪受疇醜正之疏,不勝痛冤,有此疏辨之擧云。末端,又擧同副承旨朴泰遜向日疏中所論受疇事,有所非斥,而玆事是非旣明,處分已定,則到今陳疏,未免爲後時疊床之歸,故臣等,招致疏頭,措辭開諉,仍爲出給矣。卽者朴泰遜,以儒疏及昨日諫臣之避,引嫌陳疏,不爲仕進,海儒之疏,旣未上徹,諫臣之避,亦不必深嫌,出納多事之地,不可一任其久曠。同副承旨朴泰遜,卽爲牌招察任,何如?傳曰,允。
李彦綱,以備邊司言啓曰,完寧君李師命,本司有司堂上及賑恤廳堂上,還爲差下,使之察任。缺二行
成虎徵,以祔廟都監郞廳,以都提調意啓曰,三房郞廳尹以健,今日政,除授珍山郡守,其代,以成均館直講陳尙漸,差下察任,何如?傳曰,允。
李彦綱,以義禁府言啓曰,咸鏡道犯越各鎭堡邊將等,今日開坐取招,而日勢已暮,許多文書淨書之際,將致夜深,待明日入啓之意,敢啓。傳曰,知道。
獻納李國芳避嫌啓曰,臣頃以內騎點馬之任,奉命嶺表。伏聞新除之命,非分之職,亦知不似,而惶感之餘,蒼黃就途,不得不復命祗肅,而且以難安之情,引咎自列,見阻喉司,情迹狼狽,觸寒行役,身病且重,呈單縮伏矣。昨伏見小報,則以同副承旨朴泰遜疏中,極言近日循默之習,兩司之臣,皆以引避,臣姑未見其元疏,而不勝瞿然自訟之至。臣本陋劣,忝叨臺職,非止一再,而旣不能進一言,裨補萬一,則被人詆斥,固所宜然,今此兩司之避,臣何敢晏然?請命遞斥臣職。答曰,勿辭。
李彦綱啓曰,獻納李國芳,再啓煩瀆,退待物論。傳曰,知道。
李彦綱又啓曰,統制使金世翊,全羅左水使韓根,公洪水使韓樞,慶尙左水使梁侙,京畿水使柳重起,江襄監司李濡,今秋冬等褒貶中,邊將無一人居下,殊無嚴明殿最之意,竝推考,何如?傳曰,允。
同副承旨朴泰遜疏曰,伏以臣於日昨,猥以狗馬賤疾危苦,不堪供劇之狀,冒陳辭疏,以祈恩遞,兼爲區區所懷,缺二行洪受疇事,爲近日大段爭鬧之機,臣本不無有所干涉,而第其迸裔之罰,縉紳之義,大率以爲過重,而終不聞以此,一登於天聽者,一受疇,固不足惜,此亦係言路閉塞之一事,故臣於前疏,略陳聖朝處分之失當,初不暇及於當初論啓之人矣。今宏模索臣疏中泛論他語皆引以自當,强爲引避,臣竊未曉其意也。人之所見,本自不同,各陳其懷,亦何所傷?少有崖異,輒相嗔恚,實是今日之痼弊,則臣雖駑劣,亦不欲與諫臣呶呶相較,重傷事體也。且聞海儒,亦以此事,有所侵攻云。原疏雖未得見,一言發口,譏責四起,臣之情勢,可謂窮蹙。況臣雖蒙恩暇,累日調治,而卽今病勢,一向沈谻,痰塞胸膈,呼吸喘促,喉瘡哽痛,粒米不下,氣息綿綴,昏倒床席,方在人思關頭,召牌疊降,竟未祇赴,分義掃地,罪戾益重。伏乞天地父母,諒臣情勢,憐臣病狀,亟賜鐫罷,以謝人言,以尋生路,公私幸甚。踏啓字
大司諫宋奎濂疏曰,伏以臣於日昨,猥陳病狀冀蒙矜許之恩,而微誠未格,反承速出之命,臣誠一倍惶隕,靡所容措,臣之筋力,少可起動,則何敢不思祗承?徒懷自便,而數日以來,轉輾觸寒,症情愈苦,不得不繼尋長單,冒死呼籲,而見阻喉司,無路登徹,虛帶職名,至於此久,壞曠漸多,罪戾彌積,情勢日蹙,狼狽轉甚,臣終日憂惶,竟夜彷徨,寢食爲之愈減,疾病因以增劇,古所謂天地覆燾,而物或失所,日月臨照,而幽蔀莫徹者,不幸而近之,殿下,何取於一病廢無用之臣,而虛畀名器,莫爲處分之道耶?惟玆癃篤之狀,纔已略達於前疏,今不敢復爲瀆陳,而家禍未艾,又遭一家慘慽,痛傷之餘,諸症益苦,種種危惡之形,實無更起之望,缺二行亟賜遞改,俾臣得以專心醫藥,安意調息,少延晷刻之命,臣誠不勝懇祈切祝之至。臣方以病請急,不宜贅及他說,而至其情勢之十分難安者,則亦不得不略暴焉。臣伏見同僚引避之辭,至以群起伸救,如恐不及等語,顯斥臣身,是以臣爲循私營護於刑官也。臣實瞿然慙恧,繼之以一哂,今此刑官之獲罪,只在於全釋罪囚,而所謂全釋,乃是獄吏之所揑,終使政院與聖明,皆未免受欺,則事體之寒心,情狀之絶痛,果如何哉?如是而欲收枉被之罰,仍治作奸之罪者,其在臺體,果可謂苟且,而別立意見,强爲立落者,是果爲處置之得當乎?無論輕重,因吏胥所誣,而官員受罪,國體重傷,則身居臺閣,不一爭論者,是果道理之所在乎?若是則臣之略陳所懷,徹於宸聰者,是果爲私地者乎?抑臣愚意,事情旣露之後,則弄幻奸吏,在所當惡,受誣刑官,在所當原,而人之意見,與之相反,臣所謂未曉者此也。臣本無似,不能見信於人,一言纔發,輒取譏斥,自訟之外,更無自解。且伏聞廷臣疏中,深斥三司不言之失,諸臣皆以此引避,臣之待罪言地,前後非一,而未嘗進一言論一事,少效職責,循默之罪,臣實爲最,亟當詣臺自劾,恭俟譴罷之不暇,而病勢此篤,無路起身,泯默累日,廉義掃地,縮伏私次,愧懼日積,玆敢略附疏末,仰暴危悃,誠願聖明,竝加照燭,亟賜遞罷,仍治臣罪,以安愚分,千萬幸甚。批答見上
京畿監司朴信圭疏曰,伏以臣,累陳血懇,悉暴病狀,幸蒙聖慈曲諒特下臣疏于該曹,竊冀因此釋負,息慮調治,少延晷刻之喘矣。不意該曹覆啓,聖明處分,與臣情願,有相反者,臣誠窮蹙悶塞,實不自料其不見信於上下,至此極也。以朝家事體言之,纔授旋遞缺半行乍出卽入,亦甚無據,缺半行當初冒出,元非久計,査使臨京,言病非時,力疾承命,强顔察任,站路驅馳之際,宿患疾症,益復增劇,駄舁還來,無路拜蹶,瞻望天門,終未復命,違慢之誅,雖難自瀆,沈痼之狀,推此可想,而該曹回啓,乃以一時疾病爲言,抑恐未詳臣病而然歟?卽今畿輔,雖無奔走之勞,藩臬之任,與京司有異,苟有病故,一日廢衙,則各邑稟報之事,未免稽滯,裹糧呈狀之類,輒必呼冤,緣臣一疾,曠職已久,種種弊端,已不勝言,而況當歲末,糶穀督捧,歲抄磨勘,俱係緊重,不可過時,而顧臣病勢,實非一時感傷之比,何可每諉調理,不卽處分,使畿路承宣之地,作微臣養病之坊,一任瘝弊,而莫之恤乎?氣息綿延,飮啖全廢,醫藥無效,冥期不遠,一日虛帶,貽一日之害,玆不得不更籲於天地父母之前,臣之狼狽,不但情迹之悶縮而已。伏乞聖慈,亟遞臣職名,以幸公私。批答見上以上燼餘
上在昌德宮。停常參·經筵。
未時,日暈。申時,日暈兩珥,暈上,有背,色內赤外靑。
下直,高山里僉使李敦五。
吏曹啓曰,承旨有闕,政事,取稟。傳曰,明日爲之。
政院啓曰,憲府無行公之員,連日監察茶時,事甚未安。行大司憲李翊相,持平金宇杭,竝卽牌招察任,何如?傳曰,允。
備忘記,鳥銃三發五中人武藝別監朴信萬·朴孝俊,竝直赴殿試。
大司憲李翊相啓曰,臣之宿患火症,遇寒猝劇,無計供仕,尋單請急,萬不獲已,而喉司不諒,一向退却,方切悶蹙之中,不意召牌下臨,催臣出仕,分義所在,不得不扶曳祗肅,而臣伏見前承旨朴泰遜之疏,有災異荐臻,禍亂將作之日,諫諍之臣,莫進消弭之方,忽天地之怒,恬鬼神之戒等語,臣不勝瞿然之至。臣於年來,忝叨本職,非止一再,今玆除拜,亦且有日,則循默之誚,實所難免,臣何敢抗顔臺席,處置同僚乎?請命遞斥臣職。答曰,勿辭,退待物論。
持平金宇杭啓曰,請罪人金重夏嚴鞫處斷事。請安置罪人閔熙·權大運等還收量移之命事。請還收鄭維岳放歸田里之命事。請還收金錫衍戶曹參議特除之命事。竝引嫌而退。不欲還收,意見固好,意外被斥,在我何嫌?當初處置,未爲失當,長官之斥,不必深嫌,而參謁不進,在例應遞,近臣疏語,出於泛論,不可以此,經遞多官,情勢病勢,姑舍勿論,不參參謁,例當見遞。請正言李允修,執義李墪,獻納李國芳,行大司憲李翊相出仕,正言李濟民,掌令韓范齊遞差。答曰,不允。處置事,依啓。
政院啓曰,臺諫出仕事,命下矣。今已夜深,明日待開門,牌招之意,敢啓。傳曰,知道。已上朝報
以備忘記,傳于李彦綱曰,今下三矢,高山里僉使李敦五處給送。
李彦綱,以都摠府言啓曰,今日入直軍士中日習射,請出標信。傳曰,知道。
又以都摠府言啓曰,副摠管朴信胄,以武臣堂上朔試射,除標信,訓鍊院進去之意,敢啓。傳曰,知道。
李彦綱啓曰,卽者持平金宇杭,肅謝之後,仍爲引避。觀其避辭,則以近臣疏中循默之誚,及夏間身帶軍職,不爲受由下鄕,爲嫌,而近臣之疏,旣指近日臺官,則新除之人,別無可嫌,至於帶職下鄕,不得引避,曾有受敎。臣以不當捧入之意,缺半行只有一兩日程,往還不得缺半行不可一例退却爲辭,累度往復,終不回聽,帶職下鄕,旣不許引避,則道里遠近,非所可論,而一向相持,亦傷事體,此避嫌,何以爲之乎?敢稟。傳曰,勿爲捧入。
持平金宇杭啓曰,本府,以金重夏嚴鞫處斷事,苦口力爭,今已累閱歲矣。聖明不惟不賜允兪,頃者諫院之批,至以徒信迷滯之見,迄無了當之期爲敎,臣竊不勝駭惑之至。重夏·翊戴誣告則同,而一死一生,用法各異,此何理也?若以所告之無實言之,則重夏之罪,浮於翊戴,若以秀胤之刑死爲諉,則發告之招,出於金煥,重夏於法,豈有一毫可恕之理哉?前日聖敎所謂與翊戴有間云者,臣實未曉也。誣告反坐,王法至嚴,而尙此偃息,得免刑章,此輿情之所共憤,而公議之所由激也。若不快賜一兪,明正其罪,則將無以服人心而絶禍源,請誣告罪人金重夏嚴鞫處斷事。臣伏聞,頃者疏決時,有安置罪人閔熙·權大運等量移之命,臣竊不勝駭惑焉。兩人罪惡,固已聖明之所洞燭,今不必一一指陳,而閔熙福善在之說,已有無將之心,特以逆堅,先伏邦刑,無所憑問之故,姑保其首領,大運則贊成體府之復設,其意已可知矣。復以宮城扈衛之說,恐動天聽,比諸賊鑴密議,尤極凶慘,當初貸死,固已失刑之大者,雖終身竄置,猶不足懲其罪惡,豈可以年久之故,混入於原恕之中哉?請還收以下在上安置罪人鄭維岳奸慝憸邪之態,今不必更論,而曾於次玉獄事時,百般謀計,變幻獄情,終反已成之案,曲爲逆堅之地,其他背公黨惡之罪,不一而足,私情雖或可矜,公議不可强拂,豈可以悶旱之故,混入於慮囚之中哉?請還收以下在上論定而後官之,王者用人之大法也,而況不及私昵,聖有明哉,豈可以輕毁大防,以貽無窮之弊乎?金錫衍,以常調蔭官,別無可觀,而中批遽下,授以地部佐貳,缺半行此無前之擧耶?有肺腑缺半行公,則又卒論定之制矣。其致駭於物情,貽累於盛德,莫此爲甚,請還收以下在上正言李允修,以臣卽伏見長官疏本,則以刑曹堂上罷職事,辭說縷縷,慨然於立異之論,至謂之出於不料,而罷職之命,亦旣還收,則臣之意見乖謬之驗,於是益著,以迷滯之見,又被長官之非斥,何敢一刻晏然於臺席乎?正言李濟民,以刑官所執者法,一有所撓,難免其責,無論全釋與保放,俱以啓下罪人,未及査決之前,一則囚繫獄中,一則放在其家,揆以法例,豈容如是?囚旣啓下,則放宜稟旨者,固是當然之常法,任意保放,雖有謬例,必待救療醫官之手本,而今者該曹,只憑其子之訴,獨釋本曹之吏,此非擅放而何,此非襲謬而何?況一出獄門,便是被放,保授遠近,不足多辨,聖明處分,意在警責,而强欲以還收,乃反歸咎於獄吏,如此苟且之論,未知其可也。故臣之處置,蓋出於此矣。卽伏見長官疏本,則以終遞發論之臺官,大加非斥,臣竊瞿然之至。刑官之一時做錯,略被譴責,不是異事,而群起伸救,如或不及,臣亦未曉其故也。然而旣被疏斥,已難晏然於臺席。且臣狗馬之疾,添重於日昨詣臺,委頓呻痛,無路自力,政府參謁,終未進參,以此以彼,不可一刻仍冒。執義李墪,以臣本無似,遭際幸會,忝叨三司,積有年矣,而才識空疎,無所裨補,尸素之愧,常切于中矣。卽伏見同副承旨朴泰遜疏本,有曰,當此災異荐臻,禍亂將作之日,諫爭之臣,論思之職,莫進消弭之方,忽天地之僤怒,恬鬼神之昭戒,臣看來,不勝慙恧瞿然之至。臣自春夏以來,連忝玉堂,移拜本職,亦且有日,則前後不言之責,臣無所逃,其何敢一日仍據,以重負言責乎?其疏旣下之後,未卽得見,今始來避,所失尤大。獻納李國芳,以臣頃以內騎點放之任,奉命嶺表,伏聞新除之命,非分之職,亦知不似,而惶感之餘,蒼黃就途,不得不復命祗肅,而且以難安之情,缺半行觸寒行役,身病且重,呈缺半行朴泰遜疏中,極言近日循默之習,兩司之臣,皆以引避,臣姑未見元疏,而不勝瞿然自訟之至。臣本累劣,忝叨臺閣,非止一再,而旣不能進一言,裨補萬一,則被人詆斥,固所宜然,今此兩司之避,臣何敢晏然?掌令韓范齊,以如臣無狀,忝叨言地,曾無一言裨補治道,居常愧忸,若隕淵谷。伏見近臣疏本,則當此災異荐臻,禍亂將作之日,諫諍之臣,莫進消弭之方,臣看來,不勝悚然之至。臣亦忝在本職,亦且有日,則不言之責,臣何獨免?且臣遠行之餘,重得寒疾,浹旬彌留,少無差勢,日者嚴召之下,竟未祗赴,逋慢之罪,旣無所逃。且於政府參謁之坐,又未得進參,雖緣病勢之危篤,而其在事體,極爲未安,所當趁卽自處,而門庭跬步之間,亦不能起動,竢病少間,累日之後,今始來避,臣之所失尤大。行大司憲李翊相,以臣之宿患火症,遇寒猝劇,無計供仕,尋單請急,萬不獲已,而喉司不諒,一向退却,方切悶蹙之中,不意召牌下臨,催臣出仕,分義所在,不得不扶舁祗肅,而臣伏見前承旨朴泰遜之疏,有災異荐臻,禍亂將作之日,諫諍之臣,莫進消弭之方,忽天地之怒,恬鬼神之戒等語,臣不勝瞿然之至。臣於年來,忝叨本職,非止一再,今玆拜除,亦且有日,則循默之誚,實所難免,臣何敢抗顔臺席,處置同僚乎?竝引嫌而退。以下在上
上在昌德宮。停常參·經筵。
未時,日暈兩珥。申時,日有左珥。夜二更,月暈左珥,白雲一道如氣,起自月傍,直指乾方,長竟天,廣尺許,良久乃滅。三更,月暈,暈上有冠,暈下有履,色內赤外靑。四更,月暈。
藥房啓曰,近日寒威,一向凝嚴。伏未審聖體調攝,若何,起居之節,已得復常否乎?臣等區區憂慮,敢來問安。答曰,知道。無事矣。
政院啓曰,近日臣僚〈位〉甚不齊,左承旨宋昌式暇,右承旨金載顯服制,同副承旨朴泰遜,累日陳疏引入,終至見遞,多事之地,出納苟簡,一員未差之代,以在京無故人差出,卽爲牌招察任,何如?傳曰,允。
政院啓曰,卽者正言李允修,就職之後,仍爲引辟,觀其措語,以前承旨朴泰遜疏中,極言近日循默之習爲嫌,而兩日多官,俱以此引避,旣已處置請出,則公議已行,不當更以爲嫌,故臣以不可捧入之意,再三往復,而終不回聽,必欲捧入,何以爲之乎?敢稟。傳曰,勿爲捧入。
吏批,以尹以道爲承旨,安世徵爲掌令,李德成爲正言。
以備邊司言啓曰,忠義査正廳,多有時急處置之事,完寧君李師命,依前堂上差下,使之趁速察任,何如?傳曰,允。
傳曰,大臣·備局堂上引見。已上朝報
引見時,大司憲李翊相所啓,請罪人金重夏嚴鞫處斷事。上曰,勿煩。又所啓,請還收安置罪人閔熙·權大運量移之命事。上曰,勿煩。又所啓,請還收鄭維岳放歸田里之命事。上曰,勿煩。又所啓,請還收金錫衍戶曹參議特除之命事。上曰,勿煩。獻納李國芳所啓,請罪人金重夏嚴鞫處斷事。上曰,勿煩。又所啓,臣於去秋,奉命嶺外之時,行過左右道,今年民事,多有稍實,間有慘被蟲災失稔之處,事完上來之際,行過列邑,伏聞村巷之語,則稍實及失稔處,不甚區別,還穀身役,混同收捧,怨言盈路,窮民多有流散者,當此天災疊臻之日,殊無軫恤民生之意,朝家定式之後,則雖歲翻之後,列邑,不計民怨,惟以準捧爲事,囚禁督迫。請令本道尤甚被災邑還上及身役,更爲參酌,加數減捧,以爲窮民保存之地。上曰,令廟堂稟處。又所啓,臣於頃者,行過金海地,老弱男女六十餘人,聚會泣訴於馬前,槪聞其語,則以淑安公主房宮差,以本宮當初折受定限外,憑藉威勢,侵奪窮民之畓,欺罔本宮,構占自利之狀,其說縷縷,不能盡記,卒然行過之際,雖未詳其曲折之如何,而海隅窮氓,若全無抱冤之事,則必無如此之擧。請令本道,別擇剛明官,詳査啓聞後,處置其宮差,欺罔宮家,作弊虛實,亦令明査,從重科罪。上曰,此事顚末,予已詳知,臺諫所聞,似出於奸民之誣訴也。本宮折受,在於孝廟朝,而厥後因奸民等之設計搶奪,累次打量,再度得伸,而卽今金連尙等,亦以此事被囚,其前後曲折,具在內需司文書中,取見則可以詳知矣,不允。已上朝報
引見時,領議政金壽恒所啓,先正臣成守琛,卽先正臣成渾之父也。其沒旣久,而今始蒙易名之典,此實國家之盛典,士林之所欽聳也。守琛,卽先正臣趙光祖之門人,而光祖,又是先正臣金宏弼之門人也。吾東道學淵源之正,莫有其比矣。守琛,在明廟朝,薦授主簿縣監等職,沒後,明廟朝,特贈執義,厥後,以文簡公渾,官至正二品,故推恩加贈判書,而先正臣李珥所撰行狀中,備述守琛德行之懿。且李珥,嘗以爲守琛,與徐敬德,竝生一時,學問之功,敬德固深,而德器之厚,守琛爲優,敬德,初贈佐郞,後因朝臣之請,加贈議政,守琛,亦宜加贈,以此嘗論列於筵席,此實先正之實論也。守琛贈職,止於推恩之例贈,而自朝家,無別有加贈之典,士林皆以爲欠事,今當賜謚之日,依徐敬德例,加贈議政,似合於尊賢之道矣。上曰,大臣所達之言,誠是。成守琛,依徐敬德例,追贈議政,可也。以上朝報
引見時,左議政南九萬所啓,頃日諫院所啓南北蔘貨一切禁斷事,才已下詢于入侍諸臣,而事多窒碍,論議不一,有更爲商確稟處之敎矣。第念,前頭陳奏使,行期不遠,今番行中蔘貨齎去事,爲先禁斷乎?若於今行,許其齎去,不爲禁斷,而姑待後日云爾,則事體亦涉苟且矣。右議政鄭載嵩曰,今番行中員役輩,亦知朝家將有禁斷之令,必不敢如前挾持,前頭若欲禁斷,則自今行爲始,可矣。金壽恒曰,如欲禁斷,則必以一罪論斷,然後禁令可行,不可以輕律定法矣。上曰,今番使行,蔘貨,爲先禁斷,而犯者,以一罪處斷事,定式,分付,可也。金壽恒所啓,日者奉朝賀宋時烈上疏,留中不下,而槪聞其疏中,以洪受疇被罪過重爲言,而伏見聖批,不爲允許。蓋受疇之疏,初非有意於誣辱先正,而特以心有所蔽惑,妄引不當引之說,欲爲傳會時論之計,不覺其同歸於誣賢,其論議之謬戾,用意之無狀,誠爲可惡,自上處分,不但爲先正,實出於深惡其浮薄不正之習,而至於投畀極邊,物情皆以爲過重,朝家用罰之道,雖應罪之人,必須適輕適重,然後方可爲得中之歸,慶興乃我國最遠之地,若非減死重配之類,則其律不至於此,臣久欲以此意陳達,而適値査事方張,上候未寧,未遑及他矣。今宋時烈所陳,出於誠心,宋時烈之當初陳疏,只是爲師門,辨白是非,豈欲必加以重譴乎?老臣勤懇之言,自上宜賜聽納,且聖明,旣已洞燭是非,痛辨嚴斥,則是非之明,豈係於被罪之輕重,配所之遠近乎?今若勉從大老之言,特爲酌處,其於聽言之道,用罰之宜,庶可兩得矣。上曰,受疇之疏,用意不美,至有前日醜正輩所不爲之言,故特爲竄逐於極邊矣。大老之疏,非不知出於誠心,而受疇罪狀,關係非細,且其被罪不久,故不得允從矣。領議政金壽恒曰,受疇之罪,孰不知之,而至於極邊之竄,終未免過重,若就其道內,移配稍近之地,或移配於中道,則亦不害於懲礪之道矣。上曰,大老旣以此陳疏,大臣所達,又如是勤懇,洪受疇,就其定配道內,移配稍近之地,可也。
左副承旨李彦綱所啓,臺諫之以參謁不參引避者,例爲見遞,而近來朝家,爲慮臺諫數遞之弊,牌不進及月課朔書等事,旣已變通,特令帶推行公,則參謁一款,似當一體變通,而時無定式,分付之事,故昨日兩司之官,亦有以此,引避見遞矣。下詢于大臣處之,何如?南九萬曰,牌不參,比參謁不參,事體尤重,而旣令帶推行公,則一體變通,似無所妨矣。上曰,今後參謁不參,勿爲引避事,定式施行,可也。
右議政鄭載嵩所啓,臺官,方以金錫衍還收中批事,有所論列矣。臣於是,敢有所欲陳之事,敢此仰達,永慕殿參奉金錫達,自上有準職除授之命,聖明此擧,雖不出於私恩,而其在物情,不無疑惑。錫達,已出六品,陞敍其職,雖或可也,而至於準職除授,則實未免爲濫觴之歸矣。上曰,魂殿參奉,例除直長,而金錫達,則旣已陞出六品,故有準職除授之命矣。大臣所達,如此,以陞敍改付標,可也。
戶曹判書柳尙運所啓,明川·吉州兩邑內奴婢等貢布變通事,因本道狀啓,自備局覆啓,分付矣。兩邑內奴,則雖盡數充定於衛軍,應貢婢子,其數亦至於六百餘口,則今此八升布六十疋,可以輪回備納,而雜頉多少,旣不可知。且不可以最重貢布,專責於婢子,則勢當依甲辰變通,自戶曹給價,貿送於內司,而升品精細,旣不能求貿於京市應納疋數之外,又難優給其價,若有黜退之事,則市民等,無可換納之路,此前日之所以累度變通,而未得其便者也。今雖移送價本於內司,使自備納,其所遠貿之弊,換納之難,亦無以善處云,故敢此仰達,下詢于大臣而處之,何如?金壽恒曰,細布貢,自戶曹給價,貿送於內司,則在內奴婢,蒙惠甚大,而不無難便之勢,前日旣行而還罷者,蓋以此也。今雖依前,令戶曹貿送,而亦難保其行之永久,北道田稅與各司奴婢貢米,皆捧留於州倉。今若以此米,從優折價,令本邑換貿納布,竝與役價駄價,磨鍊上送,則似爲便當矣。上曰,依此爲之,可也。已上朝報
引見時,上曰,昨見禁府公事,則邊將元情中,有上司我境許採關文之語,此事果有之,則誠爲可駭,不可不査處矣。金壽恒曰,邊將招辭,雖如此,似聞該曹及本道,元無許採關文成給之事云,必待査問,然後可知其虛實,而且其供辭中,泛稱上司,不爲明白指陳,一邊行關,査問于本道,一邊更招於邊將而處之,似當矣。上曰,雖曰許採於我境,若有關文成給之擧,則事甚可駭,爲先査問本道,而邊將等處,亦爲更招後稟處,且邊將等供辭中,有兩營納稅之語,此一款,添入於更推問目中,可也。已上謄錄
疊書安世徵爲掌令,李德成爲正言,尹以道爲承旨。
有政。吏批,判書李敏敍病,參判朴泰尙未肅拜,參議李畬進,都承旨鄭載禧進。
又以兵曹言啓曰,今日宣傳官,各廳將官等朔試射時,宣傳官李暉,武臣兼宣傳官林缺半行宣傳官金戡,去九月缺半行竝依例汰去,何如?傳曰,允。
成虎徵啓曰,今日爲政事,命下矣。卽者吏曹郞廳來言,判書身病猝重,不能入來。參判朴泰尙,參議李畬,俱未肅拜,政事不得爲之云。參判朴泰尙,參議李畬,竝卽牌招開政,何如?傳曰,允。
鄭載禧啓曰,吏曹參判朴泰遜,牌不進矣。傳曰,知道。
答全羅道進士邊修疏曰,省疏具悉。疏辭令該曹稟處。
成虎徵,以兵曹言啓曰,禁衛營習陳,今二十日,當行於露梁,而大將臣李䎘有故,中軍李枝遠,應爲代行,而今十九日,三內禁軍番次受點,今有變通之道,元單子中,改付標以入之意,敢啓。傳曰,知道。
又以兵曹言啓曰,今十二月二十一曰,行宗廟·社稷·南別殿·永慕殿·永昭殿臘享大祭時,差備軍之數,至於二百六十一名之多,而他無推移定送之路,不得已闕內啓下勿用處,及諸上司各衙門派定軍士等調用次,各其除出處,別單子書入之意,敢啓。傳曰,知道。
鄭載禧,以弘文館言啓曰,本館下番四番副修撰金構,受由出去,修撰徐宗泰,身病猝劇,今方呈單,修撰朴泰萬,副修撰李宏,除授有日,尙未出謝,未肅拜人員,竝爲牌招,以爲推移入直之地,何如?傳曰,允。
又以內醫院都提調,提調意啓曰,議藥同參鄭麟祥,在喪矣。前司果權萬年,術業甚精,士夫間,多見其效,入屬本院,付軍職,同參議藥,何如?傳曰,允。
李彦綱,以兵曹言啓曰,今日將官朔試射時,入直訓鍊都監把摠·哨官,及禁衛營哨官等,依前日榻前定奪,以他員代直出射之意,敢啓。傳曰,知道。
未時,上御藏春軒。大臣·備局堂上引見入侍時,領議政金壽恒,左議政南九萬,右議政鄭載嵩,行刑曹判書呂聖齊,行禮曹判書申晸,行大司憲李翊相,戶曹判書柳尙運,廣州留守尹趾善,工曹參判徐文重,左副承旨李彦綱,獻納李國芳,校理徐文裕,假注書申奎·金始慶,記事官宋疇錫·李廷謙。
壽恒進曰,玉候才已平復,而日氣一向嚴凝,靜攝之中,固知有妨於應接,而許多罪囚,合有榻前稟處之事,故敢此請對矣。西北兩道,罪人甚多,當竢本道査啓處置,而到京囚人,則不可不及今區處矣。第其所謂放砲操箭之類,皆當殺無赦,其餘魚淵十人,亦難貸死,但待陳奏使之還,然後方可一體勘斷矣。上曰,曾前如此時,魚淵,皆從一律乎?壽恒曰,嘗考仁祖朝缺半行處斷,而中間或有變通缺一行魚淵爲名者,未嘗有貸死之事矣。且卽今罪囚中,或以取服於其道,而變辭於上京者,凡卄六人也,渠輩之故,而啓此無前之釁,貽辱國家,慘不忍言。以此論之,則盡殺無惜,而第人命至重,所當欽恤,曾前如此事,施罰之道,北人則流于南,南人則流于北,以爲實邊之地,目今西北邊堡,多有零殘,則分流各堡,或亦一助,而猶恐有再犯之患,故不若定配於濟州也。然濟州土居之人,生理亦難,則許多流徒,似無聊活之路,國家旣令不死,而反置無生之地,亦甚可矜爾。抑念,北地寒苦,不宜耕穫,土人之賴以資生者,惟在於採蔘貿貨,惟利之貪,往往犯禁,便作流來古規,原其情則容有可矜,而至於邊將之罪,實有所浮,然議者或以爲,邊將罪輕,犯人罪重,此則臣之所未解者也。臣意,邊將輩,亦須從重論罪,其於用法之道,毖後之策,可以無失矣,不者,恐歲月遷延之後,輒歸懈弛,再有今日之虞也。上曰,囚人二十七人,應入於奏文中,而其餘魚淵,幾何?壽恒曰,犯助戰者魚淵,四也,不犯助戰者魚淵,亦四也。彦綱曰,所謂魚淵者,是倡率之魁也,其罪視他人尤重也。壽恒曰,領軍指揮,皆由於魚淵,故曾前犯之者,皆論死無貸矣。上曰,若無論罪之輕重,盡繩死律,則人命至重,不可不詳愼處之,至於減死流配之類,送于西北,則更或犯越,誠如所料,不如定配南方之爲得爾。且犯人及魚淵當死之數,至卅餘人之多,此輩迫於飢寒,無所聊生,貪於利而不知陷於死地,其罪雖重,其情甚矜,予於此憫然也。放砲助戰者外,予欲貸死,大臣之意,如何?壽恒曰,聖明此敎,固出於好生,而今此所犯,前所未有,所當別用重法,以杜後患,臣以爲,魚淵,決不可貸死也。上曰,他大臣之意,何如?九萬曰,如此之患,非今斯今,前亦有之,而前時魚淵,率往若干人而已。今番犯越,極爲放恣,故缺二行而行之甚難,才己犯越之罪皆同,彼所謂放鎗者,亦出於倉卒自救耳,罪之輕重,寧係於放鎗與不放鎗乎?上曰,此類姑爲仍囚,以待陳奏使回還後,稟處,可也。壽恒曰,貸死之類,盡配濟州,則生理之難,如右所達,分配于南邊諸邑,何如?上曰,可。壽恒曰,囚人之在於楊州者,亦當捉致京獄處決,而其中寧邊罪人崔俊業,咸興罪人張後益,安州罪人金尙云三人,審察情狀,果似冤抑,放送,何如?上曰,唯。壽恒曰,西北所囚罪人等,各令該道,詳査取招,分輕重啓聞事,似當趁速分付矣。上曰,今番邊將無狀,故令越送,以致此變,其中愼以賢,尤極放肆,而昨見禁府公事,則延將原情中,又有上司許採關文之語,此果有之,則誠爲可駭,不可不査處矣。壽恒曰,招辭雖如此,而似聞該曹及本道,元無許採關文之事,設有我境許採,只許行裝帖云,而渠輩招辭,若自上司眞有許採關文者然,此則未知或由於邊將輩所爲乎?必待査問,然後可知其虛實,而且其供辭中,泛稱上司,不爲明白指陳,一邊行關,査問于本道,一邊更推於邊將而處之,似當矣。上曰,雖云許採於我境,若有關文成給之擧,則事甚可駭,爲先査問本道,而邊將等處,亦爲更推稟處,可也。壽恒曰,邊將輩,以馬尙船渡軍云,而其中亦有連陸無馬尙船處,此則當觀其地形而知之矣。上曰,邊將招辭中,有兩營納稅之語,是指咸鏡監·兵營耶?此一款,亦添入於更招問目中,可也。出擧行條九萬曰,囚徒招辭,十二堡中,神方仇非,獨爲漏落,若所犯者同,而偶爾幸免,則事體不均,縱欲一體推問,亦無端緖之可據,未知何如而可也。上曰,缺二行神方仇非,臣意則此非大段推問之事也。左副承旨李彦綱曰,十二堡中神方仇非,偶然落漏,必矣,豈有獨爲不往之理乎?上曰,罪人招辭,旣無現出之事,則徑先拿問,今姑置之,倘日後有可問之端,則其時拿問,未暮也。晸曰,不欲拿問,聖敎至當,且十二堡中,旣有連陸,不造馬尙船者,安知神方仇非,在於馬尙不造之類耶?趾善曰,所謂神方仇非,土兵至尠,落漏不往,亦豈無理乎?晸曰,渠輩雖盡稱十二堡,何足盡信其招乎?九萬曰,伏聞今日生事,多出於厚洲,故自上有欲罷之意,日者藥房入侍時,有下詢之事云。臣意以爲,不必革罷,而聖意若欲必罷,則所當趁卽明白下敎也。上曰,予意亦不欲必罷也。頃者適以此事,詢于入侍大臣,講論便否耳。罷與不罷,將與卿等商確決定,故姑令勿出其代矣。壽恒曰,頃因諫院所啓,以南北蔘商,一切痛禁,以塞犯越之源事,聖批有令廟堂稟處之敎,而此則曲折,不可泛然回啓,故欲爲稟定於榻前矣。臺啓欲爲嚴禁塞源者,大意固好,而亦多有窒礙難〈行〉之端,若以今番査事言之,則不計他端,固當一切痛禁,而第蔘之爲貨,非但用之於國內,至於內局藥用,倭館應求,一年應用之數頗多,若禁斷蔘商,則旣不得收捧於民間,他無出處,此等需用,亦不可廢闕,曾在仁祖朝,自備局,以我境許採竝禁之意啓達,而仁廟,爲慮內局倭館之無以需用,更令議處矣。卽今形勢,實無善處之道,立法之初,若不商量善處,則禁令,必難行之永久矣。廣詢入侍諸臣而處之,何如?上曰,臺啓大意固好,而予亦慮有掣肘之事,故不能一啓聽從,有廟堂稟處之敎矣,諸臣各陳所見。九萬曰,凡事難得兩便,今番辱國之恥,有不可言,而況聞瀋陽將軍缺半行禁抑,以塞禍源,則缺一行則似當依啓禁斷,而不必以窒碍爲拘矣。載嵩曰,臺啓雖好,而內局倭館所需,出處甚難,必須講定便宜,然後可無奪時之患矣。上曰,備局諸宰,各陳所見。聖齊曰,臺官所論,出於塞源,則在國家防患之道,不可不依啓禁斷矣。晸曰,臣於在外之時,商確此事已久,若以大較言之,臺啓甚好,而窒礙難行之處果如大臣所達,況我國法禁不嚴,人易爲犯,今若申明禁令,則數年之內,或可止戢,而久遠之後,必至懈弛,立法之初,所當詳審矣。尙運曰,蔘貨需用,最爲關緊,今若變通,則必先講內局,倭館善處之道,然後可以禁斷矣。文重曰,卽今蔘貨極貴,爲南北行商之大利,利之所在,民忘其死,縱使設禁,終恐難行,與其設禁而不能用缺二字之法,初不若不禁之爲愈矣。趾善曰,今番變出之後,物議皆以禁蔘爲是,臣之愚見,亦不可不禁,我國江界境內,産蔘素饒,朝家,若以內局,倭館所需,難之,則別定差員於江界,以爲歲歲採納之地,未知何如。上曰,江界採蔘,可以能當蔘商收稅之數乎?壽恒曰,往者,江界府使成以性時,亦以採蔘生事,其後稍無越採之患,故說者皆云,江界多蔘,而亦未知實狀之如何也。尙運曰,臣曾待罪江界三年,故頗能習知其地形勢矣。非但境內,自能産蔘,雖不越採,可以資貨,而彼人沿江列堡,防守比他極嚴,以此雖欲越採,不能恣意云矣。九萬曰,臣曾聞府使鄭德謙之言,摘奸之時,亦多有犯越現露之事云,豈獨江界,而全無犯越之人乎?尙運曰,設令盡括江界所産之蔘,歲歲採納,則或能當蔘商收稅之數,而第立法之意,恐涉苟簡矣。翊相曰,臣愚所見,以臺啓爲當矣。國芳曰,此啓雖非小臣所啓,而必絶其根本,然後可以毖後,禁之便矣。文裕曰,犯越之患,何時無之?未有若今日之甚者,蓋邊民,貪於利而不知其死故也。缺二行法禁,當以永遵爲期,何必逆料此法之難行,而有所猶豫哉?臣亦以爲,臺啓是矣。上曰,禁之而法之行不行,雖不必論,而窒碍之處,終未得善處之策,若之何可也?壽恒曰,諸臣所達,皆以臺啓所論爲當,此則非不知之,而至於窒礙難行之端,不言其所以善處之道。尹趾善〈曰〉,江界採蔘之說,是亦未試之事,畢竟便否,未知如何。但從前蔘商收稅之規,豈欲以越採之蔘,使之收納也?人蔘,自是國中所産,只禁南北潛商,而京外收稅,比前稍減,其數則需用不至闕乏,而亦可以禁斷過濫之弊,未知,何如?九萬曰,沿邊犯越之患,若欲嚴禁,則不可不先禁官家收捧蔘貨之弊,而不能商量,徑先定法,窒礙難行,則實非善後之道,當今生事辱國之後,亦不可一循前套,專無禁斷,而西北兩道用蔘之規,不能逆知,爲先分付於兩道監司,凡邑鎭之例捧,各營之例納,別貿易及京各司上送規式,使之一一條列,成冊上送於本司,裁量其中稟啓定式,以爲永久禁斷之地,何如?上曰,依此爲之,可也。出擧行條壽恒曰,犯越罪人現告者外,京獄及楊州所囚者,當於今日,榻前定奪處置,而至於西北兩道罪人之分囚列邑,未及拿致京獄者,則其數之多少,罪之輕重,已爲捧招與否,自此不能詳知,分付該道,道內在囚各人等名數,及已就服未就服者,詳細區別,從速啓聞,以爲稟處之地,何如?上曰,依爲之。出擧行條壽恒曰,頃日同副承旨朴泰遜所論,西北監·兵使,不能禁飭之失,而聖批,有稟處之敎矣。大抵監·兵使,若有豫知犯越之事,則罪與邊將,少無異同,而否則乃是眚災,雖以古事觀之,其罰,不出於削職永不敍用外,臣意,今不必別用重典矣。上曰,監兵使常時不能嚴飭,雖有生事,故近臣,有此陳疏,而旣已參酌用罰之後,似無加罪之事矣。壽恒曰,三·甲爲邑,在北邊最爲僻遠苦寒,其地居民,常年亦無生理,今値無前大凶之歲,又有罪人搜捕之擧,民皆驚擾,相繼流散,至於三水,則年事比甲山,雖似稍優,而罪人搜捕之數,尤多,連竄之餘,迄未鎭定,殆至空虛之境云。此兩邑,不可無別樣軫恤安集之道,今年田稅及大小身役,一體蠲免,以示朝家德意,何如?九萬曰,三·甲之民役,本不大段,而旣値大無,又有搜捕,驚擾流散,勢所必至,朝家若欲軫恤,則必竝與田稅而全減,然後可蒙其惠矣。上曰,然則三·甲今年田稅,竝全減,可也。出擧行條壽恒曰,訓局堂上·將官,只以四員輪回入直禁營,而馬兵別將睦林奇·朴信胄,俱帶摠管之任,故兩營入直之際,無以推移,事多苟間,此兩人摠管之任,姑爲改差,何如?上曰,依爲之。出擧行條載嵩曰,臣今奉使出疆,凡事皆係於彼人之伸縮,固難容力於其間,而雖或有可以周旋之事,必得譯官之解事者,然後方可爲之。故頃日員役啓下時,以張炫啓下,其時臺啓,方請拿問,故不敢循例書入矣。今欲帶去,而係是元額之外,故敢達。上曰,依所啓帶去,可也。出擧行條壽恒曰,頃者迎接都監所啓,副護軍張益宗,以不缺二行禮招入相見云。其間曲折,蓋與擅入有異,而無識武弁,處事迷劣,其在都監事體,固欲推治,而曾前大通官族屬,有相見之事云。此輩固不足深責也。上曰,張宗益原情,昨已捧入,而曲折如此,則自政院,其公事中,改付標放送,可也。晸曰,邊將愼以賢,恐有自決之患,囚繫防禁特嚴,至於其家食物,使不得缺二字矣。聞其年老多病,且値天寒,徑斃可慮,缺五六字令其家通其食物,而特加看審,何如?上曰,當初慮有自決之事,判付如此矣。今後缺五六字其食物,而都事別樣看審事,分付,可也。晸曰,禁府罪人等,過齋戒後,推問處決事,敢達。上曰,唯。聖齊曰,刑曹罪人等,亦於臘享大祭罷齋後,當爲處決矣。壽恒曰,日者,奉朝賀宋時烈上疏。以下在上
上在昌德宮。停常參·經筵。
辰時,日有兩珥。巳時,日暈兩珥。
持平金宇杭啓曰,請罪人金重夏嚴鞫處斷事。請還收安置罪人閔熙·權大運等量移之命事。請還收鄭維岳放歸田里之命事。請還收金錫衍戶曹參議特除之命事。新啓,病民之政,莫甚於兒弱徵布,朝家爲慮此弊,頃年,旣已査覈,而年未滿十五歲者,猶未免見充軍額,此出缺二行少無差別,實非當初軫恤民隱,査覈區別之意也。召怨之端,無大於此,請自今餘丁,兒弱,勿令徵布,以除一分民弊,各司奴婢庚·辛兩年物故之類,朝家業已査覈,而諉以未出立案,尙不蕩滌,督徵身貢,虐及隣族,此實八路通同之巨瘼也。當此災異荐臻,國事艱虞之日,不可無軫恤民隱,別樣變通之擧,請庚·辛兩年各司奴婢物故者,一依庚申年査覈,竝許蕩滌,其後物故者,亦令該曹査覈得實,一倂蕩滌,以爲少紓民怨之地,凡係民瘼,不可不蠲革者,或因章奏,啓下於各該司之後,則下之人,所當仰體聖上恤民之意,速卽奉行,俾無稽緩後時之弊者,此事體之當然也。臣於夏間,忝在本職,時以各司奴婢庚·辛兩年物故者,竝許蕩滌事,陳疏矣。其時廟堂覆啓,令該曹更査,稟處,而今已半年,尙無擧行之事,殊無軫念民弊,奉職惟謹之意。請戶曹當該堂上從重推考。答曰,不允。餘丁,兒弱勿爲徵布事,及庚·辛兩年各司奴婢物故者,及其後物故者,竝令蕩滌事,令該曹稟處,推考事,依啓。
獻納李國芳啓曰,請罪人金重夏嚴鞫處斷事。答曰,勿煩。
答右承旨尹以道疏曰,省疏具悉。爾其勿辭察職。
答參知尹理疏曰,省疏具悉。爾其勿辭察職。
答吏曹參判朴泰尙疏曰,省疏具悉。卿其勿辭,從速察職。
政院啓曰,右承旨尹以道,疏批已下,更爲牌招察任,何如?傳曰,允。已上朝報
引見時,領議政金壽恒所啓,犯越罪人現告者外,京獄及楊州所囚者,當於今日,榻前定奪處置,而至於西北兩道罪人之分授列邑,未及拿致京中者,則其數之多少,罪之輕重,已爲捧招與否,自此不能詳知,分付諸道,道內在囚各人等名數,及已就服未就服者,詳細區別,從速啓聞,以爲稟處之地,何如?上曰,依爲之。
備邊司啓曰,本司堂上,只有三員,而行副護軍趙師錫,病未行公,前刑曹判書李師命,才已罷職,都承旨徐文重,以政院之任,不得仕進於本司,凡干文書酬應,有司堂上,例爲主管,而無他察任之員,事多苟簡。徐文重本職,姑爲改差,俾察本司之任,何如?答曰,允。又啓曰,藏氷時,例捧價米於坊民市民,而從前或値凶歲,則自賑恤廳料理充給,非止一再,亦不可每每援例,有若逐年應行之事,今年則旣未免凶歉,又當勅行,坊民市民之役,有倍於常時,而歲時已迫,米價且高,責徵氷米,其勢似難,不可無軫恤之道,依上年例,勿爲收捧,令賑恤廳,以米錢充給其代,何如?答曰,允。已上謄錄
獻納李國芳啓曰,金重夏按律之請,反覆論列,己已四歲,其罪狀之難貸,國人之所共憤,竊想聖明,業已洞燭無餘矣,今不必一一更陳,而日者本院之批,乃以大有關於後弊爲敎,臣未知聖意之所在也。夫上變而有其實,則當論其功,如其不然,而所告者爲誣,則反坐之律,誠不可不施,誣告者死,抑何弊之有哉?此臺閣諸臣,所以苦口力爭,閱累歲而不知止者也。聖明誠厭其支離,則何不早賜允兪耶?〈請〉誣告者反坐之律,三尺至嚴,終難撓屈,請誣告罪人金重夏以下在上臣於昨日入侍時,以金海地淑安公主房宮差,當初缺一行威勢,侵奪弄功之事,缺一行榻前,伏承聖批,則以此事顚末,予已詳知,而以奸民誣訴拒臺啓,又以考見文書等語,爲敎,臣不勝慨然之至。夫宮家之廣點田畓,貽害外方之事,乃近日之痼弊,宮差道場輩,傍緣威勢,弄巧作弊之狀,雖本宮,亦不得聞,殿下,何由而詳知耶?夫內司再度得伸文案,臣姑未見,而凡爭訟決折,必付之有司,公正處置,然後可無日後之言,臣姑未知其間曲折之,如何,而殿下,只據內司之呈文,以爲斷案,非但不賜允兪,反疑臺啓,出於奸民之誣訴,此臣所以不能無憾於天地之大也。請令本道別擇剛明官,一處憑問,詳査啓聞後,處置宮差之欺罔本宮,作弊外方事,亦令明査,從重科罪。答曰,勿煩。已上燼餘
上在昌德宮。停常參·經筵。
夜自二更至五更,月暈。
以備邊司言啓曰,昨日啓下倭書回答文書中,公木數及作米數有差誤處,更爲相考,從實數,改付標以入之意,敢啓。傳曰,知道。
傳曰,史官三員待命,騎馬九匹立之。已上朝報
金載顯,以都摠府言啓曰,都摠管呂聖齊,以文臣朔試射試官,除標信,訓鍊院進去之意,敢啓。傳曰,知道。
又以都摠府言啓曰,今日入直軍士,當爲中日習射,而臘享大祭齋戒相値,不得爲之之意,敢啓。傳曰,知道。已上燼餘
上在昌德宮。停常參·經筵。
未時,太白見於巳地。
以京畿監司朴信圭病狀,傳曰,年少過當之斥,不足深咎,亟遵前旨,宜勿固辭,從速行公事,回諭。
府啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收金錫衍戶曹參議特除之命事。答曰,亟停勿煩。
府前啓,餘丁兒弱勿令徵布事,及各司奴婢庚·辛兩年物故蕩滌,其後物故者,亦令該曹査覈,一倂蕩滌事,該司稟處間姑停。
全城君濬上疏。大槪,乞蒙恩暇,往省先壠事。入啓。
吏曹啓曰,祿都目政事,來卄六日爲之之意,敢啓。已上朝報
禮曹啓曰,自前祔廟後京外進箋陳賀時,例有方物物膳封進之規矣。今此明聖王后祔廟吉日,來二月初十日,旣已推擇啓下,方物及物膳依冬至物目,大殿·大王大妃殿。中宮殿封進事,各道及開城府,撥馬知委,何如?傳曰,勿爲封進,可也。已上謄錄
金載顯,以都摠府言啓曰,都摠管呂聖齊,除標信,刑曹坐起,進去之意。敢啓。傳曰,知道。
李彦綱,以弘文館言啓曰,本館下番四員內,副修撰金構,受由下鄕,修撰徐宗泰,纔遭重慽,時未成服,副修撰李宏,除授已久,尙未出謝,臣泰萬扶病入直,症勢添劇,僵臥直廬,不能起動,而無他推移缺半行牌招察任,何如?傳曰,允。
咸鏡監司,鏡城呈,沙工黃豆連等四名渰死事,狀啓。傳曰,渰死人等,令本道恤典擧行。
慶尙監司,東萊呈,靈巖人名不知九名渰死事,狀啓。傳曰,渰死人等,令本道恤典擧行。
尹以道啓曰,國恤三年內迎祥詩·春帖子,竝皆停止事,曾已稟定矣。卽今祥祭雖經,禫事未過,大王大妃殿迎祥詩春帖字,似當仍爲停止,何以爲之?敢稟。傳曰,依爲之。
又以禮曹言啓曰,禮文內,練後無哭,而仁廟·孝廟兩國恤時,不用五禮儀練後無哭之文,至於祥後禫前朔望奠之哭,議大臣行之,孝敬殿祥後禫前,亦不可哭禮磨練以入,而取考孝敬殿親祭時日記,則無哭臨節次,笏記中,旣無哭臨節次,則必有臨時更有變通之事,而考見本曹謄錄,終無見出之處,前頭如有朔望奠親行之擧,則不可不豫爲講定,臣曹不敢擅便,議大臣定奪,何如?傳曰,允。
鄭載禧,以刑曹言啓曰,本曹及所屬掌隷院,典獄署,左右捕盜廳今春夏等褒貶,有故,限內不得磨勘矣。今始同議秋冬等褒貶,一時磨勘啓聞之意,敢啓。傳曰,知道。
又以刑曹言啓曰,本曹今春夏等褒貶及秋冬等褒貶磨勘單子十二度內,六處塗擦之意,敢啓。傳曰,知道。
成虎徵,以吏曹言啓曰,本曹所屬司饔院官員今秋冬等褒貶等第,因本院都提調有故,不得磨勘之意,敢啓。傳曰,知道。
金載顯,以兵曹言啓曰,烽燧軍,爲役苦重,自備糧料,又備炬子擧火,故煙戶雜役及藏氷之役,依砲手例勿定事,癸巳·辛丑年間,連有捧承傳之事,而漢城府,與他有身役之類,混同出定藏氷夫馬之役,數少殘弊之烽軍,勢難支堪,故曾在先朝癸丑年,及去乙卯·丁巳·戊午·己未·壬戌年,亦爲連捧承傳,癸巳二月日,大臣,又爲陳達於榻前,特減防役矣。今又出定,有違前後定奪之意,依前承傳,勿定藏氷等役事,更爲嚴飭漢城府,何如?傳曰,允。
金載顯,以刑曹言啓曰,犯越罪人等,濟州三邑,及南方絶島,爲奴定配,榻前陳達矣。濟州三邑,比之他島,生計尤艱,許多罪人,竝送三邑,則主客俱困,分送各處,則苦歇懸殊,故問議大臣,珍島·巨濟·南海等地,分配之意,敢啓。傳曰,知道。
全城君濬疏曰,伏以臣,受命園陵,夙夜祗畏,三年奄過,今纔復命,區區追愴,一倍如新,仍惟踰分恩典,前後荐疊,有非賤臣所敢承當者,而瀆擾是懼,一疏控辭,亦不敢焉,冒沒之罪,臣固有之。且竊伏念,臣母墳及祖父母之墳,春秋展掃,累歲曠闕,霜露之感,已難自抑,而況母墳遷移之日,旣不得臨穴,祖母終制,亦不能在家經過,臣之摧痛之懷,尤如何哉?及此還朝之後,卽當往省,以伸人子至情,而身有職名,不敢冒出,玆將微懇,仰煩宸聰。伏乞聖明,曲垂矜察,亟許臣暇,俾遂私悃,千萬幸甚。批答在上
上在昌德宮。停常參·經筵。
夜三更四更,月暈。
答全城君濬疏曰,省疏具悉。卿其安心往來焉。仍傳曰,給由馬,澆奠床備給。
大司諫宋奎濂啓曰,臺官所執者,法而法之所重者,體統也。爲上者,雖有實犯,因其下之訴訐而罪之,猶有傷於體統,況於無實犯而誣之乎?日者刑官之獲罪,專由於下吏之所誣,當初聖明,若燭其保放實狀,則其所處分,必不至於特罷矣。實狀旣露之後,則臺臣之欲收其罰,仍治其吏者,事體當然,雖以法綱所係言之,襲謬之失,誣上之罪,較量彼此,輕重懸殊,而立異之論,反欲仍置,其受誣之罰,至於行誣之下吏,則略不擧論,臣意以爲,似此擧措,實非常情之所到,而其在政刑大體,所傷非細,故敢將所懷,略陳於辭疏之末矣,不料伸救之斥,勒加於情外,臣方瞿然而自失,繼見憲府處置之啓,則又以意見固好,爲辭,而請出同僚,所謂好者,雖未詳主意之所在,而以臣之愚,則反覆思惟,終不覺其爲好,臣之迷滯,可謂甚矣。且以不欲還收,爲好意見,則是以罷職爲是,而還收爲非也。若然則還收之命,下已久矣,同僚旣出之後,何至今不爲爭執,以正其非耶?此亦不可曉者也。雖然同僚之意見果好,則臣之意見不好,從可知矣。夫以不好之意見,妄瀆聖聰,致使成命反汗,處分失當者,其罪,如何?顧此負犯,誠不可一刻苟冒,而賤疾久劇,且遭服制,累日之後,今始詣臺自劾,臣之所失,至此尤大。請命罷斥臣職。答曰,勿辭,退待物論。
都承旨鄭載禧上疏。大槪,素患塊症,觸冷添劇,決無供職之望,冒死哀籲,冀蒙恩遞事。入啓。答曰,省疏具悉。卿其勿辭,調理察職。
府前啓,請罪人金重夏嚴鞫處斷事。請安置罪人閔熙·權大運量移之命事。請鄭維岳還收放歸田里之命事。請還收金錫衍戶曹參議特除之命事。措辭見上答曰,毋庸瀆擾。
院啓,引嫌而退,當初之事,雖有曲折,襲謬之失,責有所歸,還收之論,殊涉苟且,大司諫宋奎濂,遞差。
兵曹啓曰,司憲府啓辭,請自今餘丁·兒弱,勿令徵布,以除一分民瘼事,令該司稟處事,命下矣。兒弱徵布,爲今日之痼弊,良民之纔免襁褓者,便投歇役,故壯實閑丁,得之甚難,雖未準年限者,姑令定役,待年牧布,亦出於萬不得已也。兒弱定役之數,旣限十一歲徵布,則兒弱·餘丁,亦當一體徵布,故限十一歲,竝令徵布矣。今者臺臣啓辭如此,餘丁·兒弱,未充軍役者,則勿爲徵布之意,分付各道,何如?傳曰,允。
持平金宇杭啓曰,臣於日昨處置諫官也,不過從其避辭,有所立落矣。卽者諫長,張皇引嫌,語意多端,而末乃拈出臣處置措語中一好字,反復譏斥,至以請出同僚,未詳主意所在,爲辭,臣於是,不勝瞿然之至。夫刑官罷職之事,辭說紛紜,而要其大意,蓋出於不稟上旨,輕放啓下之罪人也。初旣啓囚,後不稟放,一放一收,已乖常法,而況其保放,出於謬例,則一時警責,處分得當,還收之請,未見其可,而立落之論,意非不好,臣之意見,本自如此,故處置之際,措辭請出矣,不料諫長,深怒於下一好字,如是侵弄,不遺餘力,臣實未曉也。襲謬之失,臣固非之,守法之論,臣實好之,臣之主意,惟在於此,而旣被其斥,何敢自以爲是,而晏然仍冒於臺席乎?請命遞斥臣職。
答院曰,不允。受誣實狀,則還收之論,有何不可乎?大司諫宋奎濂,出仕。
答持平金宇杭曰,勿辭,退待物論。
獻納李國芳啓曰,臣於今日,乃是私忌,不得行公,而適値長官之避退,不得不詣臺處置矣。伏承聖批,以旣知受誣以還收,有何不可爲敎?臣不勝瞿然之至。大槪當初,旣是啓下罪人,則不稟放囚,雖有其間受誣之事,而因循謬例之失,大傷事體,聖明之當初處分,實是得體,刑官之一受警責,理所難免,長官之張皇陳疏,縷縷避辭,雖以還收爲主意,而以臣愚暗之見,未知其穩當。故以殊涉苟且等語,措辭請遞矣。今承出仕之敎,臣之處置乖當之失,著矣,其何敢一刻苟冒?請命遞斥臣職。答曰,勿辭,退待物論。已上朝報
吏批,以沈攸爲副提學。
吏批,以權恒爲兵曹正郞。
兵批,以吳斗寅爲副摠管,韓碩良爲五衛將,朴弼星爲都摠管,李天賚爲慶德宮假衛將,金汝欽爲慶尙左水使,李允傅爲副摠管,鄭東燁爲同知,柳漢明爲訓鍊正。
有政。吏批,判書李敏敍病,參判朴泰尙未肅拜,參議李畬進,右承旨尹以道進。
兵批,判書李䎘進,參判李秞進,參議兪櫶進,參知尹理進,左副承旨金載顯進。
吏批啓曰,判書李敏敍病不來,參判朴泰尙未肅拜,小臣獨政未安,何以爲之?敢稟。傳曰,只出緊任。
兵批啓曰,慶尙左水使缺半行被薦人甚少,守令中竝擬,何如?傳曰,允。缺半行討捕使睦天成啓本,缺一字海金以業加資事,命下,而許梓·金以業等,雖已資窮,俱未經準職,何以爲之?敢稟。傳曰,特爲加資。
尹以道,以弘文館言啓曰,本館下番副修撰臣李宏,以祔廟都監都廳,今日晝仕出去,而每每草記,事涉煩瀆,今後則除草記,直爲出去之意,敢啓。傳曰,知道。
獻納李國芳啓曰,大司諫宋奎濂,以臺官所執者法,而法之所重者體統也。爲上者,實有所犯,因其下之訴訐而罪之,猶有傷於體統,況於無實犯而誣之乎?日者刑官之獲罪,專由於下吏之所誣,當初聖明,若燭其保放實狀,則其所處分,必不至於特罷矣。實狀旣露之後,則臺臣之欲收其罰,仍治其吏者,事體當然,雖以法綱所係言之,襲謬之失,誣上之罪,較量彼此,輕重懸殊,而立異之論,反欲仍置,其受誣之罰,至於行誣之下吏,則略不擧論。臣意以爲,似此擧措,實非常情之所到,而其在政刑大體,所傷非細,故敢將所懷,略陳於辭疏之末矣,不料伸救之斥,勒加於情外,臣方瞿然而自失,繼見憲府處置之啓,則又以意見固好,爲辭,而請出同僚,所謂好者,雖未詳主意之所在,而以臣之愚,則反覆思惟,終不覺其爲好,臣之迷滯,可謂甚矣。且以不欲還收,爲好意見,則是以罷職爲是,而還收爲非也。若然則還收之命下已久矣,同僚旣出之後,何至今不爲爭執,以正其非耶?此亦不可曉者也。雖然同僚之意見果好,則臣之意見不好,從可知矣,夫以不好之意見,妄瀆聖聰,致使成命反汗,處分失當者,其罪,如何缺半行賤疾久劇,且遭服制,累日缺半行所失尤大,引嫌而退,當初之事,雖有曲折,襲謬之失,責有所歸,還收之請,殊涉苟且。大司諫宋奎濂,請命遞差。答曰,旣知其受誣實狀,則還收之論,有何不可乎?大司諫宋奎濂,出仕。
上在昌德宮。停常參·經筵。
未時,太白見於巳地。
成宗大王忌辰齋戒。
備邊司啓曰,今月十六日,大臣·備局堂上引見時,獻納李國芳所啓,嶺南尤甚被災邑還上及身役,更爲參酌,加數減捧,以爲窮民保存之地事,令廟堂稟處事,命下矣。今年諸道農事,雖有間間失稔之處,大抵皆勝於上年,而連歲凶歉之餘,賑飢蠲役,國力已渴,京司用度,殆不能成樣,災邑民役,雖欲分等裁減,如前之爲,而力有所不逮,故諸道蠲役,只行於彼災尤甚邑,而嶺南則道臣,曾以各邑被災面,抄出啓聞,請給分災。且依尤甚邑例,蠲減各樣身役,而從前災實分等之規,只據其一邑之內,被災分數之多寡,以爲差等,許多各邑,抄出災邑,給災蠲役,則取捨未必精當,事體徒歸煩瑣,故自本司防啓不許矣。旣不許災面之蠲役,則所當依他道之例,以災邑分輕重抄啓,而厥後更無啓聞之擧,臺啓所謂稍實及失稔處,身役混同收捧之擧,似出於此,毋論蠲減之多少,本道災邑,獨無所減,則窮民之呼怨,勢所必至,而今則各樣身役,必已收捧,雖欲區別裁減,未免後時難處之端,似難更議。至於還上,則諸道應捧之數,旣已分等定式,本道災邑,亦令減捧四分之三,而其間如有不可不變通者,則令道臣更爲啓聞者,欲其參量形勢,隨宜裁處之意也。卽今歲時旣迫,雖無朝令,各邑自當停捧,而災邑捧糶之際,民力不逮,致有怨讟流散之弊。果如臺啓所陳,則殊無朝家當初分付之意,以此曲折,詢問於道臣,使之審察啓聞,何如?傳曰,依爲之。
傳曰,史官一員待命,騎馬三匹立之。
掌令安世徵啓曰,本府前啓中,有相議變通事,臣於日昨,以私書,往復於未相會同僚矣。卽聞物議,以爲臺官之未及會見之前,坐於臺廳則隔帳,遇於道路則相避,體例之嚴截如此,而乃以本府吏,持私札相問,大違臺體云。臣於此,不勝瞿然之至。臣之初意,誤以爲私書,有異於簡通,率爾裁送矣。到今思之,不覺自失,物議非斥,理所必至,其何敢晏然仍冒乎?請命遞斥臣職。答曰,勿辭,退待物論。
正言李允修啓曰,臣於數日前,重蠲風寒,病勢猝劇,日夜叫苦,委頓床席,尋單請急,見阻喉司,回徨悶蹙,恭竢譴責矣。昨伏見長官避辭,則又以刑官一事,辭說張皇,侮弄臣身,不遺餘力,至謂較量彼此,輕重懸殊,政刑大體,所傷非細,臣始瞿然警懼,反而思惟,都不滿一哂,初則責在於獄官,中則咎在於刑吏,終則謂元無實犯,其何適從而量其輕重乎?若臣本意,則刑官之事,勿論保放與全釋,初旣啓囚,則終不稟放者,必是謬例,臺閣執法之臣,不當請還收,故當初避辭,不過如是而長官,則乃以受誣二字,區區於保放全釋之間,有若以全釋爲擅意保放爲全無所失者然,務欲必勝而後己。臣未知此何大機關,此何大議論,而苟且費辭,紛紜鬧擾,强作風采至此也。臣當卽引避,以竢物議,而適賤疾方苦,欲起還仆,終未詣臺,繼伏見諫臣處置之批,以旣知受誣實狀,則還收之論,未爲不可,爲敎,臣於此,尤不勝惶霣踧踖之至。臣旣被長官之斥,而仍有特出長官之敎,則臣何敢一刻晏然於臺席乎?俟病少間,今始來避,臣之所失,至此尤大。請命遞斥臣職。答曰,勿辭,退待物論。
大司憲李翊相啓曰,金重夏之啓,今已累年矣。上下相持,徒傷事體,故再昨朝房,與同僚相會時,欲相議停之,而旣是兩司俱發之論,則自有通議之規,同僚有呈告未及會者,諫院亦無行公之員,故臣等相議,以私書,詢問可否於諸處,實出於愼重之意矣。卽見同僚避辭,則以未及會見之前,私書相問,大違臺體,物議非斥,至於引避,臣不勝瞿然之至。凡臺閣之規,未相會之前,雖不得簡通,而事係重大,則以私書相議,亦或有之。臣等之意,蓋出於此,而旣被物議之非斥,同僚又先引避,臣亦何敢晏然仍冒?請命遞斥臣職。答曰,勿辭,退待物論。已上朝報
咸虎徵啓曰,備邊司郞廳來言,今日賓廳坐起日次,而國忌齋戒相値,不得來會,外司開坐云矣,敢啓。傳曰,知道。
李彦綱,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。已上燼餘
上在昌德宮。停常參·經筵。
成宗大王忌辰。
執義李墪啓曰,臣素患虛羸,易致觸感,日者,添傷於浹旬都監之役,累日茶時之坐,諸症迭作,虛泄最苦,負席呻痛,無計自力,不得不冒呈辭單,而見阻喉司,方此悶縮俟譴矣。昨伏見掌令安世徵引避之辭,則以私書,往復於未相會同僚,爲大違臺體云。臣不勝瞿然之至。數昨,同僚以本府前啓通議事,送書於臣。臣意以爲,未相會前,雖無簡問之事,至於私書相議,恐或無妨,故答送其書矣。同僚,旣以見非物議,引避,則其虧損臺體之失,臣亦有焉,決不可一刻仍冒,而昨緣賤疾難强,今始來避,所失尤大。請命遞斥臣職。答曰,勿辭,退待物論。已上朝報
金載顯啓曰,執義李墪,再啓煩瀆,退待物論矣。傳曰,知道。已上燼餘
上在昌德宮。停常參·經筵。
下直,淸安縣監李德老,宜寧縣監李台長,鎭東萬戶李岐。
夜四更,流星出太微西垣內,入攝提星上,狀如鉢,尾長三四尺許,色赤。五更,月暈回木星,黑雲一道如氣,起自東方,直指坤方,長二十餘丈,廣尺許,移時乃滅。
禮曹參判崔寬三度呈辭。入啓。遞差。
政院啓曰,兩司多官,引避退待,旣已經宿,而尙未處置,事體未安。大司諫宋奎濂,司諫李弘迪,卽爲牌招,使之處置,何如?傳曰,允。
京畿監司書目,更申危墾,乞罷職名事。啓。答曰,卿辭至此,本職當許遞焉事,回諭。
京畿都事書目,陽根呈,以知中樞府事李端夏上疏上送事。啓。答曰,省疏具悉。所嫌元非大段,有何査問之事乎,卿其安心勿辭,從速上來察職。
全羅監司書目,賤疾危劇,勢難供任,亟許屛斥,以幸國事事,上疏上送事。啓。答曰,省疏具悉。今玆引疾乞遞無乃情勢之不安而然耶?朝家業已酌處,才又別爲開示矣,卿何過辭至此乎?安意勿辭,從速察職。
禮曹啓曰,本曹啓辭,禮文內練後無哭之文,至於祥後禫前朔望奠之哭,議大臣行之,孝敬殿祥後禫前,亦依此,以哭禮磨鍊以入,而取考孝敬殿親祭時笏記,則無哭臨節次,笏記中,旣無哭臨節次,則必有臨時更爲變通之事,而考見本曹謄錄,終無現出之處,前頭,如有朔望奠親行之擧,則不可不豫爲講定,臣曹不敢擅便,議大臣定奪,何如?傳曰,允事,傳敎矣。議于大臣,則領議政金壽恒,領府事金壽興,左議政南九萬,右議政鄭載嵩以爲,孝子之於親喪,情雖無窮,而禮則有節,初喪則代哭不絶聲,旣殯則止代哭,而有朝夕哭,哀至哭,卒哭則哀至不哭,而只朝夕哭,小祥則止朝夕哭,惟朔望及上食,有哭泣之節,旣祥而祔,則几筵撤而喪事畢,無復有哭泣之可論,聖賢制禮之意,自有等殺者,蓋可見矣。國家之禮,未及祔廟之前,仍奉神位於別地,雖與私家之祥後祔廟者不同,而凡干享祀之儀,漸從吉事,則獨於哭泣之節,無所變除,未知其果合於禮意否也。但己丑·己亥國恤時,祥後·禫前·朔望奠之哭,議大臣行之,則其時議定,必有所考據,而親祭笏記,則又無哭臨之節云。其間抑或有更議攷定之擧否乎?該曹雖無謄錄,令政院,考出己丑·己亥,及孝敬殿已行之禮於日記中,更稟處之,似當,伏惟上裁。判府事鄭知和·閔鼎重·李尙眞,病不收議,奉朝賀宋時烈,在外不得收議,大臣之意如此,上裁,何如?傳曰,依爲之。
政院啓曰,以禮曹啓辭,大臣收議,永慕殿朔望親祭時哭臨與否一款,令政院,考出己丑·己亥及孝敬殿已行之禮於日記中,更稟處之事,允下矣。考見各年日記,則己丑年國恤祥祭後,辛卯五月望祭親行時,哭四拜等禮,一依三年內施行事,自該曹磨鍊入啓,則外議多以爲非,故議大臣定奪,仍以哭禮行之。己亥年國恤祥後祭儀,於日記中,元無現出處,至於丙辰八月,孝敬殿大祥後,朔望親祭儀註磨鍊時,哭臨節次,亦依辛卯年例擧行而已。其間別無更議改定之事,而親祭笏記中,無哭臨節次云者,未曉其由也。自本院他無考出之處,何以爲之?敢稟。傳曰,知道。依辛卯·丙辰已行之例,親祭時則以哭禮磨鍊,可也。
傳曰,祔廟後陳賀,以權停磨鍊事,分付該曹。已上朝報
義禁府啓曰,以刑曹所囚,各堡土卒等所招邊將等,今方更招,而西北所囚土卒等處,事當與京囚罪人,一體憑問,以此意,分付西北監司,趁速査問,啓聞之意,敢啓。傳曰,知道。
又啓曰,刑曹所囚犯越罪人等招辭中,現出邊將等,則更招以啓,而其餘邊將,則待西北時囚犯越人處査覈啓聞後,稟處,何如?傳曰,允。已上謄錄
宋昌啓曰,小臣,與右承旨尹以道,正朝望闕禮習儀進去,下直。傳曰,知道。
成虎徵,以內醫院言啓曰,惠民署劑藥官李纉,本院臘藥劑造時,以劑藥官,前後三度勤仕,勞苦倍多,不可無酬勞之典,依前例令本衙門高品付祿,或厚道審藥差送,何如?傳曰,允。
傳于李彦綱曰,卿辭至此,本職當許遞事,回諭于京畿監司朴信圭。
金載顯,以都摠府言啓曰,都摠管吳斗寅,除標信,義禁府坐起,進去之意,敢啓。傳曰,知道。
尹以道,以弘文館言啓曰,本館上番副校理臣申啓華,以漢學兼敎授,今日院試坐起時,晝仕出去之意,敢啓。傳曰,知道。
金載顯,以兵曹言啓曰,今十二月二十四日,屬公奴厚日稱名人,自宣仁門入來,差備門外擊錚,極爲駭愕,令攸司囚禁治罪,同門守門將李世興,常時不能禁斷雜人,以致闌入,亦難免其責,推考,何如?傳曰,允。
知中樞府事李端夏疏曰,伏以臣,病伏鄕里,再疏引罪,荐承溫批,徒煩道臣傳諭,臣罪輕重有無,終無論斷審覈之擧,臣一倍惶悶,繼欲陳乞。又見前刑曹判書朴信圭疏本與緘答,有語及於臣,而出於非意者,亦宜有所辨暴,而正當聖候未寧,北査叵測之日,不敢以私事,仰瀆天聽,臣亦欲趁國祥赴都下,雖不敢入參陪祭之班,擬於闕門外,伸哀而退,是臣區區情願,故力疾登程,到驪州地,病勢添劇,更無前進之望,不得不停行望哭於本州官門,臣旣屢逋嚴命,重以情禮之欠缺,又若此,臣罪萬死,臣罪萬死,臣恐死於道路,扶舁還家,而伏聞聖候平復,時憂稍定,臣之所欲陳暴者,不容復止,敢此略陳焉。信圭疏辭,有曰,同僚之退歸,專由於湖西帖價之査問,而橫被無禮讓之責。緘答亦曰,頃日諫官疏中空名帖一款,曾因本道加請,自賑廳覆啓,査問本道,或者以此不安云云。蓋以其覆啓,爲臣退去之由也。臣病甚難仕,每欲退歸,世人所共知,聖明所洞燭,亦何待於與同僚不合而後去也?然乞退未遂之際,又見糶穀事,垂成而不成,有官守者,缺半行因此決退矣,故臣退歸之後,信圭之疏,亦言缺半行之事,而今乃爲言如此,緘答在先,故曰,或者以此不安,此與當初自陳者,已不同,疏辭則又以臣退歸,專由於査問,此事發端於今年五月五日備局之坐,而臣之退歸,在六月二十六日,其間章疏陳乞,不知其幾番,而竟未蒙許。聞知經筵李敏敍,知臣病重實狀,將欲陳達,請令退去。故臣待此而且往江寺調病矣,敏敍,旣無所達,臣之久留江寺亦未安,故還到東湖,爲忍死待秋,復乞沐浴計□還東湖四日,始見振廳吏告目,糶穀加備事,發關還罷,已過兩日矣。臣於翌日,卽陳疏乞退,則臣之決退,不由於信圭,所謂査問事者,亦昭然矣。今信圭,見諫臣,以帖價事,論臣父子,始乃此言,自托於公論,以臣之退,爲由於私嫌,而不由於國事耶,抑當初誤認,而追覺其不然耶?臣誠未曉其意也。然信圭,始以帖價事,操切臣父子,臣於此,實有與知而相勉者。臣卽欲陳疏引罪,兼暴同僚間疑阻,致此之由,而相臣南九萬,聞而止之,臣知不果陳疏,信圭則不放下此缺一字以致人言漸滋,中外傳說藉藉,諫臣之疏,亦出於泛聞行言也。臣缺一字欲悉陳曲折,而相臣,止臣陳疏,意蓋有在,臣旣默於其初,到缺二字可呶呶陳暴,重傷朝廷之事體也。昧禁賣帖事,臣固缺二字前疏朝家當先以此論斷臣父子之罪,又以諫臣之疏,審缺四字帖文,有擅與擅得之事,與否又査金井帖米,有升斗隱沒與缺二字若人言,則將臣父子,竝加重誅,以正國法,不勝幸甚。
上在昌德宮。停常參·經筵。
自辰時至未時,日暈。申時,白雲一道如氣,起自乾方,直指乾方,長竟天,廣尺許,良久乃滅。
司諫李弘迪上疏。大槪,昨承召命,病未祗赴,乞削臣職,下臣司敗,以正臣罪,兼陳區區所懷,以備財察事。及護軍任相元辭職上疏。入啓。
靈愼君瀅,楊州地掃墳呈辭。入啓。傳曰,給由馬,澆奠床備給。
答司諫李弘迪疏曰,省疏具悉。縷縷陳戒,語甚切實,予用嘉尙,可不體念焉?爾其勿辭,從速察職。
答任相元疏曰,省疏具悉。卿其勿辭,從速察職。
玉堂箚子。大槪,請持平金宇杭,獻納李國芳,掌令安世徵,正言李允修,大司憲李翊相,執義李墪,竝命出仕。答曰,依啓。已上朝報
義禁府啓曰,以平安道暗行御史書啓,刑曹粘目,郭山前郡守吳伯周,寧遠前郡守韓滾,江西前縣令安健之等,移本府處置事,允下矣。吳伯周·韓滾·安健之,方待命於本府,卽爲拿囚之意,敢啓。傳曰,知道。已上謄錄
金載顯啓曰,行大司憲李翊相,執義李墪,掌令安世徵,持平金宇杭避嫌退待,掌令鄭來祥在外,持平閔鎭周受由在外,今日以監察茶時之意,敢啓。傳曰,知道。
成虎徵,以戶曹言啓曰,故扈聖功臣鰲城府院君李恒福賜牌田畓,尙未受出,故江襄道原城官數外官屯田畓竝九十九負八束,公洪道鴻山官數外官屯田,畓竝一結六十四負六束,自本家望呈矣。依例折給,何如?傳曰,允。
又以戶曹言啓曰,內侍府尙膳文碩胤,癸缺一字年恩賜田畓,時未受出矣。平安道郭山郡無主空處田畓竝五結,望呈願受,依例折給,何如?傳曰,允。
又以戶曹言啓曰,本曹所屬各司今乙丑秋冬等褒貶,司䆃寺,司贍·司圃今乙丑春夏等,司贍寺去甲子春夏秋冬等,等第以入,而軍資監,則都提調有故,司宰監,則提調有故,不得磨勘之意,敢啓。傳曰,知道。又以御營廳言啓曰,今此十番別馬隊,別破陣等射砲用釰試才賞格,從分數多寡,以本廳所儲木綿面給後,別單書入之意,敢啓。傳曰,知道。
又以兵曹言啓曰,當日京別隊鄭興龍稱名人,自金虎門入來,差備門外擊錚,極爲駭愕,令攸司囚禁治罪,同門守門將高一中,常時不能禁斷雜人,以致闌入,亦難免其責,推考,何如?傳曰,允。
又啓曰,伏見京畿監司朴信圭狀啓,則本營所上守令,邊將兵符,皆是右隻,而惟獨長湍·永平·交河三邑兵符,乃爲左隻,故取驗三邑守令所佩,則交河縣監兵符則左右相換,字畫沕合,而長湍·永平兩邑兵符缺半行又不相適云。凡兵符左隻,則留缺半行自是規例,而今此京畿監營所上各邑兵符,皆是右隻云者,已極可怪,至於長湍·永平兩邑兵符與營上,皆是左隻,而體制大小,又不相適之說,尤涉驚駭,莫重符契,不可不急速釐正,該營所上長湍·永平·交河兵符及三邑守令所佩之符,竝爲收聚上送,以爲考驗稟處之地事,回諭,何如?傳曰,允。
尹以道啓曰,右副承旨李彦綱,以式暇出去,己過多日,而今日又不仕進,殊甚未安,卽爲牌招察任,何如?傳曰,允。
靈信君瀅楊州地父墳省掃呈辭。傳于尹以道曰,澆奠床備給。
尹以道,以弘文館言啓曰,兩司多官,引避退待,處置歸於本館,而上番臣缺二字華,嫌難可否,以臣泰萬孤陋之見,不可獨爲處置,在外諸僚,竝卽牌招,相議處置,何如?傳曰,允。
尹以道啓曰,臺諫出仕事,命下矣。今日夜深,明日待開門牌招之意,敢啓。傳曰,知道。
副護軍臣任相元疏曰,伏以臣,幸蒙聖恩,得解本職,私願缺二字分自安,所當屛迹閑居,退守初服,不敢復望踰分之福也。顧臣所帶提調等任,皆是朝廷之淸選,非庸駑之所可堪也。以臣見彈之蹤,乃欲仍據,是所謂增名器之辱,嬰攻擊之鋒,此豈愚衷之所堪安者乎?設令淟涊偸容,終始苟免,其爲喪廉忘恥則大矣,豈不爲薦紳之羞乎?臣雖以得離銓部爲幸,而匪據之任,尙未盡釋氷炭交懷,寤寐不寧,慈敢更伸危懇,冒瀆宸嚴。伏望聖明,察臣狼狽之勢,諒臣兢業之懷,將臣兼帶同知成均·槐院·司譯提調等任,盡賜遞免,俾臣優遊家食,守拙自遣,則生成之恩,隕結爲期,臣無任戰灼祈懇之至。批答見上
司諫李弘迪疏曰,伏以臣,頃忝本職,妄陳一疏,微誠不格,聖批極嚴,臣誠死罪,不意風霆,無竟日之怒,諫院新命,又及於追愆咋舌之辰,臣不勝惶霣感激,卽當趨謝天陛,而素患痰塞之症,乘寒猝劇,委頓叫苦,今已一旬,醫藥無效,差復難期,尋單請急,見阻喉司,情勢悶縮,罔知缺半行不俟駕屨,聖訓至嚴,而貼身床席,賤缺半行揆以分義,臣罪尤大。伏乞聖慈,亟削臣職。下臣司敗,以正臣逋慢之誅,千萬幸甚,臣於俟罪之章,不可更有所塵瀆,以益其咎戾,而區區憂愛之忱,自有耿結於心者,嘗於病狀之中,具一疏,欲效芹曝之獻,而未及登徹矣,玆敢不避狂僭,而附陳其一二,惟聖明不以人廢言,而克加垂察焉。臣聞董仲舒之言曰,國家將有失道之敗,天出災異,以譴告之,今我殿下,英明邁世,睿智出天,其於政令注措之間,宜無失道之事,而上天之示警,何若是慇懃也?臣又聞五子之歌曰,民惟邦本,本固邦寧,今我殿下,君主八方,憂勞萬民,其於惠鮮懷保之方,宜無不用其極,而下民之怨咨,何若是朋興也?噫,國有爲治者,不過曰敬天而已,勤民而已,而天視自我民視,天聽自我民聽,則敬天勤民,元非二事,不審殿下,亦嘗念及於此耶?剝膚推髓之政,殆遍於列邑,而實惠未究,遇災求言之效,不爲虛文,而實德未孚,民安得不怨於下,而天安得不怨於上乎?然而天無親,克敬是親,民罔常懷,懷于有仁,仰惟我殿下,辛丁戒惕,乙丙憂勤者,無非諴小民也,祈天命也,天怒可以回矣,民怨可以紓矣,抑有大恐而大懼者,實有切於此者,我國家不幸,粵自百有餘年來,朝紳相鬨,勢同蠻觸,風聲氣習,愈往愈痼,式至于今,鬧喘棼起,缺二字層生,分門角勝,有甚於向日之東西,甲者之所是,乙者以爲非,乙者之所是,甲者以爲非,是非相混,甲乙相爭,乃若國家事,則幾置之相忘之域,是何景色,此何氣象也?有識之寒心,固已久矣。或不無有意於同德同心,共濟國事者,而一言出口,毁譽隨之,毋論官之大小,位之高下,而畢境同入於是非叢中,頭出頭沒,無一人超出於科臼之外者,臣固悲之,而間或有持此是非之論,以爲務勝之計,以君子攻小人,以小人攻君子,此固理勢之當然,而凡今之豆割瓜分,若是已見者,同一士類也。以士類攻士類,抑何意也?標榜立而黨錮作,唐可以戒於漢,而牛李之禍,終至於濁河淸流而慘矣,宋可以戒於唐,而蜀朔之害,終至於禁僞學碑奸黨而極矣。然則漢·唐·宋之覆轍相尋者,未必不由於黨比之太盛,此誠後世之殷鑑,而今日朝廷,何其泄沓之至斯,莫之省悟,而必欲亡殿下之國耶?臣亦非聾耳瞽目,目擊耳聞,不無痛哭之志,而晝思夜度,亦蔑可救之策,缺半行是不可以他求者,轉移之機,惟在於缺半行以正朝廷,周王之贊畢公曰,正色率下,罔不祗師言,今殿下,誠能克祛己私,先正吾心,其於應物之際,有若鑑空衡平,則此心虛明,姸媸莫逃,而擧措得其正矣。三事之臣,亦以正己爲正物之本,克盡其率下之道,則群下化之,百僚師之,而弊習不難辨矣,臣敢以一得之愚,仰塵於吾君吾相之聽,殿下,常與二三大臣,交相勉勵,必以正心正己,爲表率觀感之則,而且於臣工引接之時,從容焉開導之,嚴明焉戒飭之,使之改心革慮,同寅協恭,則爲殿下之臣子者,誰不體殿下勤懇之旨,而復踵前習乎?居上位而任君師之責者,摠攬權綱,威福在己,豈可使角立之朝議,紛紜不已,一任其螮蝀於聖化乎?惟在殿下,體得其當而已,俾一世剔去舊染,咸與維新,同歸於大同至中,則人無比德之患矣,國有和平之福矣,此豈非宗社生靈億萬無疆之休乎?臣仍竊伏念大臣者,人主之股肱也,臺諫者,人主之耳目也。人無股肱,則固不得爲人,而亦豈有無耳目而爲人者耶?殿下之於大臣,委任之責成之者,可謂至矣,情志相孚,可否相濟,言無不從,計無不用,契遇之昭融,求之前代,臣所罕見,吾國其庶幾乎?今夫待臺諫則不然,每於兩司之啓,一則缺三字則曰勿煩,而或於辭氣之間,厭薄之,摧折之,顯有輕視之意,此亦缺二字之罪也。獨持風裁,如漢之李膺者何人,盡言不諱,如宋之田錫者何人,臣之魯劣,最居人下,而亦得以備員充位,其何以見重於君父乎?然而忠國愛君之心,蓋出於秉彝同得之天,受耳目之寄,處臺閣之上者,孰不欲明目張瞻,有犯無隱,納吾君於無過,而人主之尊天也,其威,雷霆也,諤諤之言,如水投石,訑訑之色,拒人千里,誰敢冒雷霆觸天威,而竭殿下之過乎?國家之置臺諫,豈徒然哉?語及乘輿,則天子改容,事關廊廟,則宰相待罪,豈非設官之意,在於主張公議,振肅紀綱,使君上有所憚,臣僚有所畏,不敢爲非僻之擧耶?然則臺諫者,公議之所在,而紀綱之所由立也,蔑公議舍紀綱,而有可以爲國者耶?以殿下之明聖,博觀前史,從諫賞諫,見於何代,而其君爲誰也,拒諫罪諫,見於何代,而其君爲誰也?一監一戒,是在殿下,伏願殿下,勿以深戒爲妖言,而以納諫諍恢〈弘〉言路,爲致治之大要焉。臣身帶諫職,病蟄私次,言責重任,一向癏曠,雖食息缺半行妄率之責,實所難逃,而若蒙頷缺半行批答在上
校理徐文裕,副校理趙相愚,修撰徐宗泰·朴泰萬,副修撰李宏等,伏以持平金宇杭,以臣於日昨處置諫官也,不過從其避辭,有所立落矣。昨者諫長,張皇引避,語意多端,而末乃拈出臣處置措辭中一好字,反復譏斥,至以請出同僚,未詳主意所在,爲辭,臣於是,不勝瞿然之至。夫刑官罷職之事,辭說紛紜,而要其大意,蓋在於不稟上旨,徑放啓下之罪人也,初旣啓囚,後不稟放,一放一囚,已乖常法,而況其保放,出於謬例,則一時警責,處分得當,還牧之請,未見其可,以立異之論議非不好,臣之意見,本自如此,故處置之際,措語請出矣。不料諫長,深怒於下一好字,如是侵弄,不遺餘力,臣實未曉也。習謬之失,臣固非之,守法之論,臣實好之,臣之主意,惟在於此,而旣被其斥,臣何敢自以爲是,而晏然仍冒於臺席乎?獻納李國芳,以臣於今日,乃是私忌,不得行公,而適値長官之避退,不得不詣臺處置矣。伏承聖批,以旣知受誣以還收,有何不可,爲敎,臣不勝瞿然之至。大槪當缺一字是啓下罪人,則不稟放囚,雖有其間受誣之事,而因循謬例,有傷事體,聖明之當初處分,實是得體,刑官之一受警責,缺三字免,長官之張皇陳疏,縷縷避辭,雖以還收爲主意,而以臣愚闇之見,缺二字其穩當,故以殊涉苟且等語,措辭請遞矣。今承出仕之敎,臣之處置乖當之失,著矣,其何敢一刻苟冒?掌令安世徵,以本府前啓中,有相議變通事,臣於日昨,以私書,往復於未相會同僚矣,卽聞物議,以爲臺官之未及會見之前,坐於臺廳則隔帳,遇於道路則相避,體例之嚴截如此,而以本府吏,持私札相問,大違臺體云。臣於此,不勝瞿然之至,臣之初意,誤以爲私書,有異於簡通,率爾裁送矣。到今思之,不覺自失,物議非斥,理所必至,其何敢晏然仍冒乎?正言李允修,以臣於數日前,重觸風寒,病勢猝劇,日夜呌苦,委頓床席,尋單請急,見阻喉司,徊徨悶蹙,恭俟譴責矣。伏見長官避辭,又以刑官一事,辭說張皇,侮弄臣身,不遺餘力,至謂之較量彼此,輕重懸殊,政刑大體,所傷非細,臣始瞿然驚懼,反而思惟,都不滿一哂,初則問責在於獄官,中則問咎在於刑吏,終則謂元無實犯,其何適從,而量其輕重乎?缺半行保放與全釋,初旣啓囚,則終不稟放者,缺半行不當請還收,故當初避辭,不過如是,而長官則乃以受誣二字,區區於保放全釋之間,有若以全釋爲擅意,保放爲全無所失者然,務欲必勝而後已,臣未知此何大機關,此何大議論,而苟且費辭,紛紜鬧擾,强作風采至此也。臣當卽引避,以俟物議,而適賤疾方苦,欲起還仆,終未詣臺,繼伏見諫臣處置之批,以旣知受誣實狀,則還收之論,未爲不可爲敎,臣於此,尤不勝惶隕踧踖之至。臣旣被長官之斥,而仍有特出長官之敎,則臣何敢一刻晏然臺席乎?俟病少間,今始來避,臣之所失,至此尤大,行大司憲李翊相,以金重夏之啓,今已屢年矣。上下相持,徒傷事體,故再昨朝房,與同僚相會時,欲相議停止而旣是兩司俱發之論,則自有通議之規,同僚有呈告而未及會者,諫院亦無行公之員,故臣等相議,以私書,詢問可否於諸處,實出愼重之意矣。旣見同僚避辭,則以未及會見之前,私書相問,大違臺體,物議非斥,至於引避,臣不勝瞿然之至,凡臺閣之缺二字相會之前,雖不得簡通,事係重大,則以私書相議,亦或缺二字等之意,蓋出於此,而旣被物議之非斥,同僚又先引避,臣亦缺二字然仍冒乎?執義李墪,以臣素患虛羸,易致觸感,日者添傷缺二字旬都監之役,累日茶時之坐,諸症迭作,虛泄最苦,負席呻痛,無諸自計,不得不冒呈辭單,而見阻喉司,方此悶縮俟譴矣。昨伏聞掌令安世徵引避之辭,則以私書往復於未相會同僚,爲大違臺體云,臣不勝瞿然之至,數昨,同僚,以本府前啓通議事,送書於臣,臣意以爲,相會前,雖無簡問之例,至於私書相議,恐或無妨,故答送其書矣。同僚,旣以見非物議,引避,則其虧損臺體之失,臣亦有焉,決不可一刻仍冒,而昨緣賤疾難强,今始來避,所失尤大,竝引嫌而退,處置請出,不無所見,意外非斥,在我何嫌?請遞長官,處置得宜,則特出之敎,別無可嫌,私書往復,有異簡通,論確可否,意在詳審,則不可以此,輕遞臺官,當初立異,旣有所執,則長官特出,不必爲嫌,請持平金宇杭。以下在上
上在昌德宮。停常參·經筵。
未時,太白見於巳地。
副提學沈攸上疏。大槪,新授職名,決不敢承當,而毒腫垂死,供仕無期,呼籲至懇,猥上辭疏,見阻喉司,忽承召牌,望絶趨詣,臣罪萬死。伏乞先削臣職,仍正違慢之罪事。入啓。答曰,省疏具悉。爾其勿辭,調理察職。
藥房啓曰,伏未審近日,聖體調攝,若何?玉候雖已平復,日氣尙且凝陰,將護之道,不宜少忽,此臣等區區之願也。臣等憂慮未弛,敢來問安。答曰,知道。無事矣。
假注書成儁書啓,臣承命馳往懷德地板橋村舍奉朝賀宋時烈所住處,傳諭聖批,則以爲,臣具進待命之章,恭俟犯分之誅,乃有近侍之臨猥蒙溫批之賜,兢惶隕越,罔知攸措,至於春暖上來之諭,尤不勝忸縮之至,去就進退之義,固非臣之所敢議擬,而臣之疾病如許,若至春暖則,竊恐無此身矣。瞻望宸極,但有涕零而已云矣,敢啓。傳曰,知道。
府啓,請罪人金重夏嚴鞫處斷事。請還收安置罪人閔熙·權大運量移之命事。請還收鄭維岳放歸田里之命事。請還收金錫衍戶曹泰議特除之命事。入啓。前啓,餘丁兒弱勿令徵布事,停啓。
工曹判書金宇亨辭職上疏。入啓。答曰,省疏具悉。摠管之任,許遞焉。
答府曰,勿煩。
院啓,請罪人金重夏嚴鞫處斷事。請淑安公主房折受外民田,令本道別擇剛明官,一處憑問,詳査啓聞後稟處,其宮差之欺罔本宮,作弊外方事,亦令明査,從重科罪事。新除授正言李德成,時在京畿果川地,請斯速乘馹上來事,下諭。前啓,請禁蔘貨行商之路,及別立新條,以防日後無窮之弊事,及嶺南被災尤甚邑還上,及身役減捧事,停啓。
答院曰,不允。宮庄事,頃日臺批,備悉委折,則取考文書,詳知曲直,然後或仍或停,方可合於論事之體也,豈可徒缺六字一邊之言,矇矓連啓乎?下諭事,依啓。
正言李允修啓曰,臣卽伏見本院宮庄事論啓之批,則以不考文書,徒信一邊之言,矇矓連啓等語,爲敎,臣於此,不勝惶隕踧踖之地,而竊爲聖明朝,惜此擧也。夫以聖人至公無私之義言之,宮中府中,俱爲一體者,乃王國之事體也,臣意,臺臣所爭者,不在於區區文簿之間,只論其爭訟一款,當付之有司,明正處決而後,方可爲宮府一體,而庶無稱冤之道也。若令臺臣,考其文書,斷其立落,何必請付有司之臣,請擇剛明之官乎?彼遐方愚氓,每以爲事關宮禁,則訟理雖直,終必見屈,殊不知聖明無私之政,而輒有呼冤之節,故臣與同僚隱然憂悶,相議論啓者,正以此也。且其再度得伸,文案俱在內司,則當於有司辨覈之際,立落較然,而誣訴者自有其律,聖明,何不出此?而不付之攸司,先於臺臣之啓,顯示厭薄之色,臣雖職在近列,固知聖明處分,斷然一出於蕩平,猶不能不慨然於心內,彼遐方愚氓之有所云云者,其何以打破乎?臣誠心痛怛,實不勝悶鬱之至,臣旣承矇矓之敎,其何敢一刻晏然於臺席乎?請命遞斥臣職。答曰,勿辭,退待物論。已上朝報
禮曹啓曰,〈本〉曹所屬掌樂院官員等今秋冬等褒貶,本院提調有故,限內不得磨勘矣。今始等第以入之意,敢啓。傳曰,知道。已上謄錄
金載顯啓曰,以禁衛營四番海西別饒衛六十三名,步軍標下一名,已爲整齊矣。來丙寅年正月初一日缺半行交代後,舊軍放送之意,敢啓。傳曰,知道。
又以兵曹言啓曰,新除授釜山僉使禹瑞圭呈狀中,素患濕疾,遇寒流注,腰脇牽痛,右脚不仁,勢難赴任云。莫重邊任,癏曠已久,不可等待其差復,依例罷黜,別害僉使許策,褒貶開坼前,除授本職矣。以訓鍊院主簿,褒貶居中,勿敍右職,自是法例,新授僉使,改差,何如?傳曰,允。
又以兵曹言啓曰,任萬紀照律公事中杖六十下,收贖二字,律官考律時漏落,而終未覺察,至於點下,律官則缺二字罪,而莫重奏御文書,臣等不能致察,不勝惶恐,二字改付標以入之意,敢啓。傳曰,知道。
成虎徵,以吏曹言啓曰,今日本曹開坐,各司官員大典考講時,北部主簿文道器,禮賓寺別提許衒,不通,竝汰去,何如?傳曰,允。
又以禮曹言啓曰,明聖王后祔太廟禮畢後,陳賀及飮福宴,權停事判下矣,聖意所在,臣等亦非不知,而第念三年制畢,祔廟禮成之後,臨朝受賀,頒敎八方,乃列聖已行之制,飮福宴,則辛卯年祔廟之後,因孝宗大王下敎,議大臣權停,其後辛丑·丙辰兩度祔廟時,亦依此權停,而陳賀頒赦,則竝爲擧行,誠如列聖所行之禮,不可停廢故也。臣等職忝掌禮,敢此申請,飮福宴則雖或權停,而陳賀頒敎等事,仍前磨鍊,依禮文擧行,何如?傳曰,然則飮福宴,權停。
獻納李國芳,正言李允修啓曰,金重夏按律之請,反覆論列,已至四載,其罪狀之難貸,國人之共憤,竊想聖明,業已洞燭無餘矣。今不必一一更陳,而日者本院之批,乃以大有關於後弊爲敎,臣等未知聖意之所在也。夫上變而有其實,則當論其功,如其不然,而所告者爲誣,則反坐之律,誠不可不施,誣告者死,抑何弊之有哉?此臺閣諸臣,所以苦口力爭,閱累歲而不知止者也。聖明,誠厭其支離,則何不早賜允兪耶?誣告反坐之律,三尺至嚴,終難撓屈,請誣告罪人金重夏以下在上本院,以金海地淑安公主房,當初宮屯折受定限外民田,宮差等,憑藉威勢,侵奪弄巧之事,欺罔本宮,橫占自利之狀,有所論列,及承聖批,以此事顚未,予已詳知,而以奸民誣告,牢拒臺啓,又以考見文書等語,爲敎,臣等不勝驚惑之至。夫宮家之廣占田土,貽害外方〈之〉事,乃近日之痼弊,而宮差·道掌輩,傍緣威勢,弄奸作弊之狀,雖本宮,亦不得聞,殿下,何由而詳知乎?且內司再度得伸文案,臣等姑未取見,而凡爭訟決折,必付諸有司,公正處決,然後可無日後之言,設令金連相等所犯,出於奸計,殿下,亦當付之有司,明辨其曲直而處之,何可只據內司之呈文,以爲斷案哉?私徑一開,有關後弊,彼幺麼遐氓之受罪,固不足惜,而其貽累於聖德,有損於事體者,非細,其何以服人心,而解群情之疑惑乎?請令本道,別擇剛明官,一處憑問,詳査啓聞後,其宮差之欺罔本宮,作弊外方事,亦令明査,從重科罪。以下在上批答在上
平安監司李世白疏曰,伏以臣,曾於受命之初,猥陳怵迫之懇,而驟當誤恩,不但缺五字方在道路,亦因事勢,倉卒草草數行之語,誠不足以露盡缺五字及承聖批,諭之以陞擢非偶,責之以勿辭速往,臣固知濫缺三字終不可冒承,狼狽悶蹙,益無所措躬,而事異常時,不敢遲回,缺二字趲程冒赴,臣之區區私計,固不暇言,而不惟虛辱寵命之爲愧,缺二字闕之餘,首路中改,日邊漸遙,瞻望馳誠,尤有所不堪者矣。仍念,早從蔭仕,晩竊科名,幸蒙聖朝拂拭,猥得廁列名途,中間踐歷,涯分已溢,而未幾而陞緋玉,又未幾而忝藩維,光榮所及,幽明普被,一心感銘,惟思隕結,而只緣才識空疎,報效蔑如,尋常凜惕,若無所容,不料聖鑑之下,又加非常之命,數年前眇然之一郞佐,居然在亞卿之班,超躐無前,濫叨匪分,公義可畏,私心愈蹙,至於關西一路,又非海臬之比,而顧臣無狀,曾未有一絲可紀,則又何有可取於臣者?而必付之以千萬不敢當之任,臣身之畢境顚沛,固不可恤,而朝家擧措之失當,臣竊有所未曉者矣。臣之到任,才數十日矣。略觀道內事情,財賄成風,俗習日敗矣,冠蓋載道,而民生日困矣,滛雨之備久抛,而疎虞已極矣。敎化之效無聞,而鬪狼是事,今日其缺半行雖使通才重望當之,難望其左缺半行夫豈有一分可堪者哉?過福之災,雖係於臣身,僨敗之責,實關於國家,疾聲伸籲,誠不可緩而站路奔忙,勢有未遑,始將瀝血之忱,更溷蓋高之聽。伏乞聖明,特察臣言非飾,亟許鐫改臣職,以重藩寄,以安微分,千萬幸甚。臣無任惶懼祈懇之至,謹昧死以聞。已上燼餘
上在昌德宮。停常參·經筵。
辰時,日暈。未時,犬白見於巳地。申時,白雲一道如氣,起自乾方,直指東方,長竟天,廣尺許,良久乃滅,日暈。
傳曰,史官一員待命,騎馬三匹立之。
獻納李國芳啓曰,臣於昨日就職之後,以宮庄事,與同僚相議連啓矣。伏見聖批,則以取考文書,爲牢拒言者之地,而又以徒信一邊,矇矓連啓等語,爲敎,臣不勝瞿然自失之至,夫內司,非他各司之比,曾無文移往復之例,故臣未取見其文書,以此爲可合於論事之體,疎漏之失,臣固難免,而但臣之本意,不在於文案之有無,訟理之曲直,惟在於不付有司以處之也。若使宮家,果有依法處決之文案,至於再度,則付諸有司,一見決矣。設有誣訴之事,亦難逃罪,而今者,只據內呈,以爲斷案者,是非曲直,姑置勿論,其果得不正之體乎?私逕一開,所關非細,以此擧措,殊失國家平明之理,亦非宮府一體之義,故敢此論執矣。聖批嚴截,反下未安之敎,同僚旣以此引避,臣何敢自以爲是,而獨爲晏然苟冒乎?昨緣夜深,今始來避,所失尤大,請命遞斥臣職。答曰,勿辭,退待物論。
禮曹啓曰,明聖王后祔太廟禮畢後,陳賀及飮福宴權停事,判下矣。聖意所在,臣等亦非不知,而第念三年祭畢,祔廟禮成之後,臨朝受賀,頒敎八方,乃列聖已行之制,飮福宴則辛卯年祔廟之後,因孝宗大王下敎,議大臣權停,其後辛丑·丙辰兩度祔廟時,亦依此權停,而陳賀頒敎,則竝爲擧行,誠以列聖所行之禮,不可停廢故也。臣等職忝掌禮,敢此申請,飮福宴則雖或權停,而陳賀頒敎等事,仍前磨鍊,依禮文擧行,何如?傳曰,然則飮福宴,權停。
吏曹啓曰,今日本曹開坐,各司官員,大典考講,則北部主簿文道器,禮賓寺別提許衒,不通,竝汰去,何如?傳曰,允。
府啓,竝引嫌而退,請令詳査,臺體當然,不考文書,意亦有在,意外嚴敎,何必爲嫌,不可以此,輕遞多官。請正言李允修,獻納李國芳,竝命出仕。答曰,依啓。已上朝報
金載顯,以兵曹言啓曰,在逃犯越罪人申湜,旣已捉來捧招,別單書入之意,敢啓。傳曰,知道。
尹以道啓曰,行都承旨鄭載禧,同姓蘖四寸弟從仕郞商雨妻李召史身故,服。缺半行
成虎徵,以司饔院監缺半行慶尙道正月朔大殿進上,今日來納,而貫目靑魚二十五冬音內,一冬音欠縮。莫重進上,如是不謹,事甚驚駭,當該封進官,推考,陪持人,自本院從重治罪,以懲日後,何如?傳曰,允。
又以禮曹言啓曰,濟州牧使所封去十月令宗廟·永慕殿·山陵·永昭殿薦新金橘·柑子等,今始來到,二十九日薦進,而山陵薦新,則今已停止,依前例令司饔院捧入之意,敢啓。傳曰,知道。
又以吏曹言啓曰,今此永寧殿宗廟·永慕殿春享大祭亞獻官實·豫差,正二品無故之人絶少,無以塡差,不得已豫差,則以從二品塡差之意,敢啓。傳曰,知道。
掌令安世徵啓曰,正言李允修,以臣卽伏見本院宮庄事論啓之批,則以不考文書,徒信一邊之言,矇矓連啓等語,爲敎,臣於此,不勝惶霣踧踖之至,而竊爲聖明朝,惜此擧措也。夫以缺半行宮中府中,俱爲一體者,乃王國之事缺半行者,不當在於區區文簿之間,只論其爭訟一款,當付之有司,明正處決,而後,方可爲宮府一體,而庶無訟冤之道也。若令臺臣考其文書,斷其立落,何必請付有司之臣,請擇剛明之官乎?彼遐方愚氓,每以爲事關宮禁,則訟理雖直,終必見屈,殊不知聖明無私之政,而輒有呼冤之節,故臣與同僚,隱然憂悶,相議論啓者,政以此也。且其再度得伸文案,俱在內司,則當於有司辨覈之際,立落較然,而誣訴者,自有其缺五字而不付之有司,先於臺臣之啓,顯缺半行近列,固知聖明處分,斷然一出缺半行彼遐方愚氓之有所云云者,其缺半行實不勝悶鬱之至,臣旣承矇矓缺半行晏然於臺席乎?獻納李國芳,缺半行以宮庄事,與同僚相議連啓,缺三字聖批,則以取考文書,爲牢拒言者之地,而又以徒缺二字矇矓連啓等語啓,爲敎,臣不勝瞿然自失之缺四字非他各司之比,曾無文移往復之例,故臣未缺半行論事之體,則疎漏之失,臣缺半行不在於文案之有無,訟理之曲直,惟在缺半行使宮家,果有依法處決之文案,缺半行司一見決矣。設有誣訴之事,亦難缺半行呈以爲斷案者,是非曲直,姑置勿論,缺半行果得公正之體乎?私逕一開,所關非細,似此擧措,殊缺五字朝家平明之理,亦非宮府一體之義,故敢此論執矣。聖批嚴截,反下未安之敎,同僚旣以此引避,臣何敢自以爲是,而晏然苟冒乎?竝引嫌而退。以下在上
