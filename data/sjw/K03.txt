上在昌德宮。停常參·經筵。大殿·大王大妃殿·王大妃殿·大妃殿,內閣·政院·玉堂·朝廷百官正朝單子問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而正朝問安相値,不得設行之意,敢啓。傳曰,知道
勸農綸音,王若曰,食居八政之一,農爲四民之二,先王所以導民者,先務於農。興利而利農事,除害而禁害農,其重,有如此焉。所以朝夕從事,少習不遷,勞人草草,終歲盻盻,故曰稼穡艱難,其勤,有如彼焉。不有作者,將何以穀?不有勸者,將何以作?相其阪險原濕,宜其黍稷種稑,所以勸也,均功董作,展器授方,所以勸也,暮春戒保介,孟春命野虞,所以勸也。秋冬之役車,其休,歲時之朋酒,斯饗,勞農息人,訖可少休,及其農正天駟,寒送土牛,條風解凍,地脈瀜和,俶載南畝,平秩東作,上辛祈穀,在此時也,元辰載耒,亦此時也。乃於月正元日,播修寬大之書,卽象魏懸法,遒人循鐸之義,而惟其勸之有道也,故所以作之彌力。侯疆侯理,胥勖十千之耦,是穮是蓘,可取三百之廛,是知勤則不匱,亶由勸之有效也。禮曰,無三年之蓄,國非其國,顧今國計絀而民力竭矣。爲政先務莫急於農,勸之之道,豈可仍常襲,故應文備數而止哉?咨爾方伯居留牧衛之臣,須體予至意,寬其身而毋奪其時,補不足而且勸不給,不昏不服,則董之用威,乃宣乃畝,則嘉而有賞,皆所以勸之之道也。若夫勞其四體,深耕淺種,飭力而長地財,農夫之職爾,仰事覆育,安生樂業,皆在於是,其可不勤乎?皇明太祖高皇帝敎曰,夫農樹藝五穀,身不離塗泥,手不釋耒耟,國家經費,又所從出,玆豈不有所重乎?嗚呼,田家作苦,寒暑怨咨,階前萬里九重,非遠伊邇,披予方寸,頒玆尺一,勖哉尹民。行都承旨金輔鉉製進
政院啓曰,左副承旨林謇洙,右副承旨李時敏,同副承旨李貞夏,年限已過,何以爲之?敢稟。傳曰,許遞,前望入之。承旨前望入之,趙秉鈺·吳德泳·閔升鎬落點。
政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
傳曰,領府事,金奉朝賀,領敦寧,領議政內外奉朝賀趙冀永衣資食物,令該曹輸送,仍遣曹郞存問。
傳曰,宋山林衣資食物,令本道輸送,遣地方官存問。
傳曰,領敦寧當入耆社矣,齒德俱邵,旣康且寧,此卽邦家之上瑞也。尊年優老之典,已有古事之可按,況此大臣處地之自別也乎?旣承慈敎几杖之禮,三月內擇吉擧行,祗受日,特爲宣醞,仍賜一等,樂宴需,令度支從優輸送,以示倚毗之意,先將此意,遣承旨傳諭。
傳曰,原任直閣閔升鎬,檢校差下。
傳曰,摠管竝許遞,前望入之。摠管前望入之,都摠管沈敬澤,副摠管韓啓源·李裕膺·閔致庠·鄭海尙·金元植·沈英澤·洪鍾雲·洪淳大·韓應國落點。
大王大妃殿傳曰,自十二歲至十七歲處子,禁婚。
左承旨李元會書啓,以爲臣,敬奉聖敎,馳往傳諭于領敦寧金左根所住處,則以爲臣區區犬馬賤齒,至紆宸念,眷顧恩遇之隆,曠絶今昔,而密邇之臣,臨宣傳敎,伏地瞻天,惟惶霣萬萬,無辭可達云矣,敢啓。傳曰,知道。
以別兼春秋趙定燮·洪鍾學牌不進罷職傳旨。傳曰,只推。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,參下檢書官鄭贊容,通計前仕仕日,已滿三十朔,依定式六品職遷轉事,分付吏曹,何如?傳曰,允。
又啓曰,原任直閣閔升鎬,檢校差下事,命下矣。卽爲牌招察任,何如?傳曰,允。
又啓曰,檢書官鄭贊容減下,仍付兼檢書官,其代,以前薦人李秉瓚,依已例,除取才差下,令該曹付軍職,使之冠帶常仕,何如?傳曰,允。禮曹啓曰,製述文臣,年滿五十一歲人員,專經文臣,年滿四十一歲人員,竝依例減下,別單書入,而御覽官案,亦爲改修正以入之意,敢啓。傳曰,知道。禮曹啓曰,自十二歲至十七歲處子禁婚事,伏承大王大妃殿傳敎矣。國婚禁限外,許婚諸條,別單啓下後,知委京外,而大王大妃殿同姓限七寸親,異姓限六寸親,自當按例擧行,而王大妃殿·大妃殿同姓異姓親,區別定限,臣曹不敢擅便,何以爲之乎?敢稟。傳曰,王大妃殿·大妃殿同姓,限五寸親,異姓,限四寸親外,禁婚。
禮曹啓曰,自十二歲至十七歲處子禁婚事,命下矣。依例禁婚嫁事,分付京外,當爲捧單,而京中則今正月十一日,外方近道同月十五日,中道同月二十日,遠道同月二十五日,定限捧單上送事,撥馬行會,國婚禁限外,許婚諸條,別單書入之意,敢啓。傳曰,知道。
禮曹啓曰,太廟歲首展謁,例於歲翻後,卽爲取稟,而以孝文殿禫祭前,不得取稟之意,敢啓。傳曰,知道。
禮曹啓曰,景慕宮展謁,每於孟秋取稟事,曾有定式,而以孝文殿禫祭前,不得取稟之意,敢啓。傳曰,知道。
營建都監啓曰,自去十二月初一日,至二十九日,所捧各處願納錢,爲四十二萬七千四百七十七兩零,濬派人願納錢,爲一萬八百八十六兩零矣,敢啓。傳曰,知道。
上在昌德宮。停常參·經筵。政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。傳曰,上號二度習儀,兼行於三度習儀。
傳曰,祔廟二度習儀,兼行於三度習儀。
傳曰,判尹許遞,公忠兵使李東鉉除授。
傳曰,發遣吏郞諸執事,淸齋與否,摘奸以來。
傳曰,關西糴政,今已更張,則本道經用,亦有區劃矣。餉殖排捧條,自今年爲始,隨所捧輸納度支,俾補公用。
以別兼春秋趙定燮·洪鍾學牌不進,罷職傳旨。傳曰,只推。
兵曹,以任弘模爲御營中軍。
兵曹啓曰,每年正月初五日朝參,例於元朝取稟,而國恤三年內朝參,雖無停止之定式,亦無設行之前例,而今番則時在祥祭後禫祭前矣,何以爲之乎?敢稟。傳曰,停。
兵曹啓曰,今正月初四日宗廟·永禧殿春享大祭時,守門當爲塡差,而本曹郞廳·都摠府郞廳·五衛將除入直與在外未肅拜,排擬苟艱,依定式軍門將官,代差以入之意,敢啓。傳曰,知道。
判府事李裕元疏曰,伏以歲籥載新,三陽回泰,慈化誕敷,聖學緝熙,竊不勝區區攢祝,而臣適在鄕廬,元朝起居之班,五日勸講之席,一未能進參,戀結之餘,冞增悚惶。仍伏念臣之有苦懇至願,聖明之所燭也,同朝之所共諒也,而今年,愈急於去年者,卽以不得請則不可止耳。臣本無似,遭遇明時,冠冕玉佩,穩步靑雲,符緩旌纛,便養南陔,感戴洪造,不敢自有其身者,伊來二十有六年矣。今當一元盛際,萬化攸始,懽聲協氣,溢闔澤於區宇,奇禎異端,筮景命於神人,雖在冗官末僚,孰無彈冠于于之思,而況臣首膺甌卜之命,猥廁鼎軸之列,蒲柳之質,縱易謝於望秋,葵藿之性,自不禁於向日,涓埃圖報,殫誠盡瘁,卽亦秉彝之所固有,則何敢爲懸車丐閒之計,而臣之不能自已之狀,前旣罄瀆,今何復贅?臣母年大耋,屢經險釁,前冬浮脹之症,尙此沈篤,委貼床玆,長時凜綴,飮泉鄕山,以爲調息之方,而左右扶將之時,每以臣榮位亢濫,憂形於色,此又臣不可不退之一節也。往在純廟朝,臣之族祖故相臣敬一,慈母在堂,上章乞骸,純廟特許之,俾全其志,當時優渥,母子俱榮,而至今傳誦,謂盛代美事,以臣庸陋,雖不足比斷於前輩,而若以聖祖已許之恩,復施於臣,則亦可爲臣家故事,而豈不有光於晠明之朝也哉?上天至仁,無物不遂,伏乞聖慈,察臣至切之衷,屢陳之懇,仰稟東朝,特授臣三字之銜,以率生成之澤云云。答曰,省疏具悉卿懇。進退出處不能得中,則過與不及,均有其失,此卽昨年奉復之辭也。今玆之復申前說,遽欲奉身而退者,未知果能得中,而無過無不及乎,予則益見其過與不及,未見其無過無不及矣。大年未至而告去者,古或有之,而以其人考其時,則容有形與勢之不得不然故耳。訏謨遠猷,弘濟時艱,予之所倚毗,朝野之所想望,卿於此,不可曰非其人,而且況體國斷斷之誠,未嘗以居位去位,有所間焉,則江湖林樊,有此太早計者,又萬萬非其時也。卿其體予至意,亟斷來章,是所區區之望矣。仍傳曰,此批答,遣史官傳諭。
上在昌德宮。停常參·經筵。
政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
傳曰,禮房承旨,馳詣宗廟·永寧殿,奉審摘奸以來。
傳曰,政官牌招開政。
傳曰,在外兵曹參知許遞,今日政差出。
傳曰,在外玉堂許遞。今日政差出。
傳曰,呈告判義禁·知訓鍊許遞,今日政差出。
以水原留守趙得林狀啓以爲,臣於昨夏到營,取考各庫錢數,則逋欠居多,留貯枵磬,故按簿査逋今所捧錢,爲二萬一千兩。若任他吏手,則挪貸欠縮之弊,必復如前,所捧中一萬五千兩封樁於臣營外帑庫,如非朝令,俾無敢擅用,本營餉穀,自來不敷,緩急所需,排比無路,故餘錢六千兩,移作餉米二千石。依式分留庫封錢及餉作米,典守磨勘之節,歲末啓聞施行之意,著爲定式事。傳曰,以今此措劃,實爲經遠之策,而但庫封條,若自本營,挪貸擅用,則必將如前枵蕩,一依京營門例,不由廟堂,則毋敢挪用,著爲定式之意,自政府措辭知委。
以別兼春秋趙定燮·洪鍾學牌不進,罷職傳旨。傳曰,只推。
吏曹啓曰,卽見全羅道應資老人狀啓,則前府使趙鎭溥,已爲身死,而入於朝官年八十秩,其不審之失,不可無警,該道臣,推考,何如?傳曰,允。
有政。吏批,參判閔泳緯進,承旨缺,以權膺善爲副修撰,李景純爲知敦寧,李世輔爲兵曹參判,李宜翼爲判義禁,金德根爲右尹,鄭志鉉爲宣川府使,洪定周爲同敦寧,金逸淵爲同知,老人下批資憲,任百秀,前正徐有象,幼學鄭驥奎·裵冕燮·金誨魯,已上侍從臣父年七十,各加一資。漢城府朝官秩,崇政,李䆃重,前承旨柳榮河·金逸淵,前府使金有喜,前主簿李義周,前別將高行喆,前僉使金蓍敬,前五衛將安宗鍒,護軍許戇,前僉使安榮,前忠壯將姜世興,前曹司五衛將洪定周,前萬戶景載郁·金俊喆。京畿朝官秩,五衛將南述曾,前經歷申命翼。開城府朝官秩,前分監役朴瑄·金象謙,前五衛將崔重浩。全羅道朝官秩,前縣監鄭彦述。慶尙道朝官秩,前五衛將崔崙祖。江原道朝官秩,前正言金宗虎。黃海道朝官秩,前僉使李鼎祺。平安道朝官秩,前參奉朴宗璧。咸鏡道朝官秩,前僉使康漢喆,前權管李德臣,已上各加一資,婦女封爵。
兵批,判書李圭徹進,承旨缺。兵批啓曰,公忠兵使,今當差出,而擬望之人乏少,他道防禦使竝擬,何如?傳曰,允。
以金炳冀爲知訓鍊,金逸淵爲同知,李鍾珩爲內禁將,金弘默·李德臣爲五衛將,沈宜夏爲御營騎士將,李邦鉉爲公忠兵使,黃拓坡權管單具仁赫,單付,法聖僉使韓尙烈,將爲仍任事承傳。再政,以李玄益爲平安中軍,知事單金繼運,僉知三單李鍾珩·金弘默·李德臣,兼宣川防禦使單鄭志鉉,以上竝單付。
議政府啓曰,卽見內需寺所報,則以爲釋王寺龕宮正殿西邊城築崩頹於今秋潦雨,不可不急速修築,容入物力,從便區劃爲辭矣。本寺事勢,與他自別,不可不及今修葺,空名帖三百張,令該曹成出下送,以補工役,何如?傳曰,允。又啓曰,卽見濟州牧使梁憲洙年分狀啓,則三邑,統爲大無,旌義稍優,而就尤甚戶分六等,自十二月限麥秋十五排巡,容入還米,爲二萬六千五十五石零矣。三邑夏秋還當捧條,一萬四千五百五十七石零內,三邑各里中,分作三等竝爲停退,所捧只爲四千一百石零,留庫二萬一千九十六石零中,一千八百十七石零,貧民處,例以麰種分給,一千四百五十五石零,以六等戶所受還耗穀防給次,除置,以若夏秋捧留之穀,較諸排巡之數,不足,四千一百三十二石零,以移劃米一千石內帑錢二千兩,充補措劃,舊還,姑爲仍停,官鎭門聚點,亦爲停止爲辭矣。今年島農,初無分等之可論,而賑事伊始,穀物容入,又此消詳,竝依施之意,行會,何如?傳曰,允。
御營廳啓曰,本廳中軍任弘模,身病甚重,勢難察任,改差,何如?傳曰,允。
兵曹,以申命淳爲御營中軍。
奉朝賀趙冀永疏曰,臣以耆期謝事,每聞聖德,日躋高明,聖學日就緝熙,與里巷父老,攢手蹈舞,迺於月正元日,遣郞存問之擧,衣資食物之頒,遽及於垂死賤臣。此蓋古者憂恤老大臣之盛典,而臣於年來,荐蒙此恩,上之所賜,非所當賜下之所受,非所當受,臣若視同年例,忘廉棄恥,以專聖渥,則其貽四方後世之譏,當如何?乞稟東朝,亟賜收還云云。答曰,省疏具悉。歲元月正,衣食存問,卽所以惠養耆老,而卿以事體之無據,懇懇今辭,當爲明年,有所斟量矣,知敦寧吳取善疏云云。答曰,省疏具悉。所請依施。
敦寧都正高時鴻疏云云,省疏具悉。所請依施。
上在昌德宮。停常參·經筵。
藥房都提調李景在,提調李載元,副提調金輔鉉啓曰,歲聿載新,聖慕冞切,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
都總府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
傳曰,發遣吏郞,諸執事淸齋與否,摘奸以來。
傳曰,工曹判書柳厚祚拜相。
政院啓曰,工曹判書柳厚祚拜相事,命下矣。政官牌招開政下批,何如?傳曰,允。傳曰,在外京兆堂上許遞,今日政差出。
傳曰,右相所帶弘提·經筵·春秋,竝許副,今日政差出。
以司謁口傳下敎曰,明日星壇淸道,中軍代行。
傳曰,當詣健陵·顯隆園親祭,華寧殿酌獻禮,仍詣仁陵親祭,獻陵展謁矣,日字,來月念前擇入。
政院啓曰,左邊捕盜大將申命淳,以星壇淸道事,明日出去矣。捕將重任,不可一刻暫曠,在前如此之時,有他邊大將兼察之例,今番則,何以爲之,而命召及大將牌·傳令牌,何以爲之?敢稟。傳曰,仍佩往來,他邊大將兼察。
政院啓曰,左捕將,他邊大將兼察事,命下矣。兼察左邊捕盜大將李周喆,卽爲牌招聽傳敎,何如?傳曰,允。
以別兼春秋趙定燮·洪鍾學牌不進,罷職傳旨。傳曰,只推。
弘文館啓曰,新除授修撰權膺善,卽爲牌招察任,何如?傳曰,允。
以修撰權膺善牌不進,罷職傳旨。傳曰,只推。
禮曹啓曰,傳曰,當詣健陵·顯隆園親祭,華寧殿酌獻禮,仍詣仁陵親祭,獻陵展謁矣,日字,來月念前擇入事,命下矣。幸行吉日,令日官李秉洪推擇,則來二月十八日·十九日俱吉云,以何日定行乎?敢稟。傳曰,十八日定行。
兵曹,健陵·顯隆園·仁陵·獻陵幸行時,軍令,二月十八日出宮龍驤鳳翥亭少駐,果川縣行宮晝停,自闕門三十里,肆覲坪凝鑾軒少駐,華城行宮宿所,自果川縣行宮晝停所,四十里。十九日健陵展謁,自華城宿所,二十里,以上九十里,親祭,顯隆園展謁親祭,還詣華城華寧殿展拜,親行酌獻禮,行宮宿所。二十日肆覲坪凝鑾軒少駐,果川縣行宮晝停,自華城宿所,四十里,仁陵展謁,自果川縣行宮晝停所,二十里,親祭獻陵展謁,親祭齋室經宿。二十一日還詣僧房坪晝停,自仁陵二十里,當日還宮自僧房坪晝停所二十里。吏曹啓曰,去十二月都政,新除授麻田郡守趙永鎬,年今七十,誤以六年窠擬入,至蒙恩點揆以格例,不可仍置,原望筒勿施,仍任前職,何如?傳曰,允。新溪縣監,待窠差送。
有政。吏批,參判閔泳緯進,承旨缺,以金炳冀爲工曹判書,趙徽林爲判尹,嚴錫鼎爲同春秋,崔遇亨爲同經筵,趙然昌爲弘文提學,曺百承爲麻田郡守,金度根爲玉果縣監,徐相億爲木川縣監,右議政柳厚祚拜相事,傳敎。
宗親府啓曰,哲宗大王御眞,壬子圖寫二本,辛酉圖寫二本,親製正書與奉迎時封爵敎旨,同爲奉安于天漢殿之意,敢啓。傳曰,知道。
祔廟都監啓曰,本都監提調柳厚祚拜相事,命下矣。其代,以新除授工曹判書金炳冀差下,使之察任,何如?傳曰,允。
議政府啓曰,幸行成命已下,擧行多端,賙恤之事,又復緊急,而此時遞易,以致久曠,極爲可悶,新除授華城留守,使之不日辭朝,何如?傳曰,允。
又啓曰,卽見濟州牧使梁憲洙狀啓,則以爲本州無注浦漂人十名問情,則乃是日本國平戶島人,而船隻破傷,皆願從陸還歸,治送之方,船材燒火,卜物替運等節,竝請令廟堂,稟處矣。漂倭之不許從陸,常例爲然矣。依甲子年例,定給完固船隻,令差員次次交付,領至萊府,以爲還送之地,所棄船材,依例燒火,所帶卜物,另飭替運事,分付兩道臣及東萊府使·濟州牧使處,何如?傳曰,允。
兵曹啓曰,五衛將玄翼商·金箕,俱以病難供職,呈狀乞遞,竝改差,何如?傳曰,允。
摠戎廳啓曰,本廳中軍孫亮錫,身病甚重,勢難察任,改差,何如?傳曰,允。兵曹,以李熙昇爲摠戎中軍。
上在昌德宮。停常參·經筵。
政院啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政柳厚祚未肅拜,不得來會云矣,敢啓。傳曰,知道。
政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
政院啓曰,判義禁李宜翼除拜後,過三日不爲出肅,依定式,推考警責,仍卽牌招察任,何如?傳曰,允。
傳曰,禮房承旨,馳詣受香所,奉審摘奸以來。
傳曰,同副承旨許遞,前望入之。承旨前望入之,洪在鉉落點。
以別兼春秋趙定燮·洪鍾學牌不進,罷職傳旨。傳曰,只惟。
議政府啓曰,卽見全羅監司趙在應所報,則以爲安骨萬戶金潤佐,領騎柱樑木所載船運,泊於梨津,討索錢物,且稱以糧米乏絶,請貸還米,該鎭,不得擅許矣。率其船格十餘名,乘昏到鎭,逐民街上,逢輒亂打,該萬戶,別般嚴勘作弊諸漢,關飭嶺營,依律勘處爲辭矣。職是領運,而計在討索,前後擧措,便一變怪,該萬戶,爲先罷黜,其罪狀,令該府拿問,從重論勘,憑籍作弊,諸漢,令嶺南道臣,各別査實,分輕重懲勵,何如?傳曰,允。禮曹啓曰,凡大祭時祭物,例於前一日陳設矣。今此哲宗大王未祔之前,經設祭饌,恐涉未安,而在前祔太廟時,已有先爲陳設之例,今亦依此擧行乎?敢稟。傳曰,依此擧行。又啓曰,來二月初五日動駕後,孝文殿所排物種中,諭器及木物依前例還下戶曹,其餘褥帳各項席子,薍簾平床等物,今本曹郞廳,本殿參奉,眼同燒火之意,敢啓。傳曰,知道。又啓曰,謹稽謄錄,則在前祔太廟時,神輦,詣宗廟後,冊寶,權安於空室,行祭後,奉安於所安之欌矣,今亦依此例擧行,何如?傳曰,允。
兵曹啓曰,今此健陵·顯隆園·仁陵·獻陵幸行時,隨駕軍兵,當爲磨鍊,而禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊乎?敢稟。傳曰,摠使,率訓局旗鼓及步軍五哨馬軍三哨,爲先廂,禁將,率訓局步軍三哨,馬軍一哨兩營騎士各一番,爲後廂,禁軍二番爲之,御將,率該營標下軍留都。
兵曹啓曰,在前經宿幸行時,侍衛,例爲稟旨磨鍊,而乙卯年健陵幸行時,兵曹都摠府堂上郞廳各二員,五衛將二員,武兼八員隨駕,庚申年健陵·仁陵幸行時,兵曹都摠府堂上郞廳各一員,五衛將二員,武兼六員隨駕矣。今番則,何以爲之乎?敢稟。傳曰,依乙卯例爲之。
兵曹啓曰,今此幸行時挾輦軍,何以磨鍊乎?敢稟。傳曰,依乙卯年例爲之。傳曰,發遣吏郞,諸執事淸齋與否,摘奸以來。
兵曹啓曰,在前健陵·仁陵幸行時,舟師軍物,以大小間稟旨排立,而近年,連以小軍物擧行矣。今番則,以何物排立乎?敢稟。傳曰,以大軍物擧行。
兵曹啓曰,重試對擧庭試別試武科初試,以來月十八日,推擇啓下矣。以幸行相値,不得擧行,故令日官更爲推擇則來二月十三日爲吉云,以此日擧行,何如?傳曰,允。
弘文館啓曰,修撰權膺善,卽爲牌招察任,何如?傳曰,允。司僕寺啓曰,今此健陵·顯隆園親祭,華寧殿酌獻禮,仍詣仁陵親祭,獻陵親祭時,各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。又啓曰,今此健陵·顯隆園親祭,華寧殿酌獻禮,仍詣仁陵親祭,獻陵親祭時,補把驛馬,嶺南·湖南·湖西·海西·關東·關西,限一百三十匹分排,知委各驛,以爲入用之地,何如?傳曰,允。
刑曹啓曰,卽接全羅監司趙在應文移,則光州牧徒二年半定配罪人李南極,限滿云矣。取考曹上配案,則南極,以和姸有夫女罪,癸亥八月定配,今已限備的實,依法典放送,徒流案頉下事,分付道臣之意,敢啓。傳曰,知道。
刑曹啓目,罪人全長雲·崔炯等,酷信邪學,煽動惑衆,情節俱已箇箇承款,依例決案取招,而係是不待時斬罪人,依法典報議,政府詳覆施行事,判付內,依允矣。大明律,造妖書妖言,傳用惑衆者,斬其,犯十惡之罪應死者,決不待時,全長雲·崔炯罪狀,右律施行,何如?奉敎依律。
上在昌德宮。停常參·經筵。
傳曰,禮房承旨與同副承旨,分詣受香諸處,奉審摘奸以來。
傳曰,左副承旨許遞,前望入之。承旨前望入之,林翰洙落點。政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
政院啓曰,新除授承旨林翰洙,時在京畿楊州牧任所,斯速乘馹上來事,下諭,何如?傳曰,許遞前望入之。
承旨前望入之,南鍾順落點。
傳曰,舟師大將,以原任將臣金炳冀爲之。傳曰,大嶺以南,素稱鄒·魯之鄕,而況卿是卿家人也,於內於外,踐歷旣優,雖以近日言之,由貳銓躋八座,陪經幄登文苑,此予所以試諸卿驗諸卿者,於是乎非夢非卜,吾之相定矣。嗚呼,置相之重,何時不然,而至於民國事計之,無往不可憂焉,則承弼予迪保予,未有若今日之爲尤重也。試一念及於此先國懋實之義,必不待多誥而有所審裁者矣。言不以文,卿其諒予事,遣史官傳諭右議政,假注書金尙萊書啓,臣敬奉聖諭,馳往傳諭于東部崇敎坊成均館契右議政柳厚祚所住處,則以爲臣,猥以千千萬萬無似之質,伏奉千千萬萬非常之命,五內震駴,罔知攸措。卽又史官,臨宣聖諭,辭敎隆摯,尤非如臣者,所可一時冒承,伏地戰恐,不知所以爲對云矣,敢啓。傳曰,知道。
以黃海監司洪淳穆狀啓,長連縣監鄭雲參仍任事。傳曰,如此治績,極庸嘉尙,仁同府使鄭雲參,特爲加資,許用營將履歷,長連縣監,限一瓜仍任,使之責成,新除縣監金東奭,仁同府使除授。
以別兼春秋趙定燮·洪鍾學牌不進,罷職傳旨。傳曰,只推。
弘文館啓曰,應敎鄭基勉在外,校理李昌鎬別兼春秋進,上番闕直,事甚未安,副應敎南商龍,校理鄭謙植,副校理呂圭益·洪淳學,竝卽牌招,推移入直,何如?傳曰,允。
以副應敎南商龍,校理鄭謙植,副校理呂圭益·洪淳學牌不進,罷職傳旨。傳曰,只推。
議政府啓曰,本府公事官梁柱星,奔走勤仕,三滿十五朔,依例陞敍,或守令除授事,捧承傳施行,何如?傳曰,允。
兵曹啓曰,在前幸行時,舟師大將,以原任大將或受點,則所領旗鼓前排,自留都營定送,而今此幸行時,舟師大將,以原任將臣金炳冀爲之事,命下矣。今番則所領旗鼓前排,何以爲之乎?敢稟。傳曰,自留都營定送。義禁府啓曰,安骨萬戶金潤佐拿問,從重論勘事,傳旨啓下矣。金潤佐,以柱樑木領運,未及上來云,待上來拿囚,何如?傳曰,允。兵曹啓曰,重試對擧庭試別試武科初試日字,以幸行相値,更爲推擇,啓下矣。節目及規矩單子,付標以入之意,敢啓。傳曰,知道。
上護軍李宜翼疏略曰,臣以至淺之器,當至重之任,至經大政,畢竟僨誤,固所已料。卽伏見吏曹草記下者,則麻田郡守趙永鎬,年今七十,誤以六年窠擬入,至蒙恩點,有原望筒勿施之請,臣之罪戾,於是乎掀露無餘,慙悚震越,無所容措。敢陳自劾,乞稟東朝,治臣溺職之罪云云。答曰,省疏具悉。往事何必爲引?
敦寧都正金有喜疏云云。答曰,省疏具悉。所請依施。
上在昌德宮。停常參·經筵。
都總府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,水原留守趙獻永下直,長弓一張·長箭一部,賜給。
傳曰,承旨有闕之代,前望入之。
承旨前望入之,尹成鎭落點
政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
傳曰,宣川府使鄭志鉉,三和府使李南輔,相換。
傳曰,今番幸行時,興寅君東寧尉金賢根,南寧尉尹宜善,衛內別隨駕。
以公忠監司申檍狀啓,泰安郡守鄭洛鉉仍任事。傳曰,此倅優異之績,已有所洞悉者,而該郡,以設賑之邑,果難以報箇遞改,依所請特許限一瓜仍任,兒馬一匹賜給,以示襃賞之意。
以全羅監司趙在應狀啓,興陽縣監呂殷燮仍任事。傳曰,今見道啓,則優數捐廩,已極嘉尙,而此邑,又當災年,抄飢設賑,果難付之生手,特以本職還任,加資後許用營將履歷,新除之人,柒谷府使除授,使之除朝辭赴任。以京畿監司兪致善狀啓,楊州牧使林翰洙仍任事。傳曰,治旣成績,邑勢民情,又如此,則何可遞改乎?特爲加資,限一瓜仍任,俾圖責成之地。
以別兼春秋趙定燮·洪鍾學牌不進,罷職傳旨。傳曰,只推。
弘文館啓曰,應敎鄭基勉在外,校理李昌鎬別兼春秋進,上番闕直,事甚未安,副應敎南商龍,校理鄭謙植,副校理呂圭益·洪淳學,竝卽牌招,推移入直,何如?傳曰,允。
以校理鄭謙植,副校理呂圭益·洪淳學牌不進,罷職傳旨。傳曰,只推。
禮曹啓曰,揀擇單子二張,自漢城府輸送,故捧入之意,敢啓。傳曰,知道。
禮曹啓曰,揀擇單子五張,自漢城府輸送,故捧入之意,敢啓。傳曰,知道。
禮曹啓曰,來二月初九日辰時,大王大妃殿·王大妃殿·大妃殿定尊號,百官上箋時,都監及本曹堂上,陪箋詣闕事,依前例磨鍊啓下,而冊寶內入,在於同日午時,都監都提調以下本曹堂上,亦當陪進矣。事旣相値,勢難如例,箋文陪進,則令都監郞廳,擧行,何如?傳曰,允。
禮曹啓曰,卽接光州幼學李在弼所志,以爲同姓八寸弟在鴻,嫡妾俱無子,以其同生弟在善子大獻,欲爲繼後,兩家諸族,相議完定,而在鴻夫妻俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記,載在法典,而門長李在弼所訴,旣如此,李在善子大獻,立爲李在鴻之後,何如?傳曰,允。
同副承旨洪在鉉疏云云。省疏具悉。所請依施。
上在昌德宮。停常參·經筵。
自前夜三更,至巳時,灑雨下雨,測雨器水深八分。
政院啓曰,左右史不可不備,別兼春秋趙定燮·洪鍾學,旣有只惟之命,竝卽牌招入直,何如?傳曰,允。
傳曰,肆予寡昧,叨承艱大之業,蚤夜兢兢,罔敢自暇自逸,而若夫䌤綸匡濟,與其天職,惟輔相是耳。昔我宣祖在宥,卿祖文忠公際遇之隆,勳業之盛,國史垂之,野乘記之,而宿儒碩學,令聞且繼世矣。至於歷陪承華之筵,厚被三聖人恩注,卽卿家庭之所覩聞,則擩染服襲之美,必有所蘊所抱,予之擢卿者,以卿之述先也,卿之輔予者,亦卿之趾先也。上之必致,下之必膺,若是其急且切焉。苟或以彌文虛禮,退讓不居,此豈予終始眷眷之意哉?君臣之間,所貴誠信,卽起簉朝,以幸民國事,遣史官傳諭于右議政。
假注書金尙萊書啓,臣敬奉聖諭,馳往傳諭于右議政柳厚祚所住處,則以爲臣於日前別諭下者,冒萬死只陳震剝之槪矣。所冀倖者,反汗之音,而鞶褫終靳,所竊聽者,司直之論,而袖彈尙遲,縮伏私次,熬灼轉深,卽又王人再臨,恩言荐降,至以臣祖際遇之際,臣父恩注之厚,諄諄提諭,勉臣以述先趾先,奉讀未半,感涕被面,愈往非如臣不肖,所敢承有。嗚呼,以臣輇愚,以臣忝墜,而誤恩謬奬,一至於此,跼高蹐厚,益無所措。欲備陳微私,以暴悚懍之實,張皇煩複,而猥越是懼,謹當召收神思,冒入文字,仰請處分云矣,敢啓。傳曰,知道。
弘文館啓曰,下番修撰臣金奎弘,以訓鍊都監從事官,今日軍布捧上時,晝仕出去之意,敢啓。傳曰,知道。
以別兼春秋趙定燮·洪鍾學牌不進,罷職傳旨。傳曰,只推。
禮曹啓曰,揀擇單子三張,自漢城府輸送,故捧入之意,敢啓。傳曰,知道。
禮曹啓曰,揀擇單子六張,自漢城府輸送,故捧入之意,敢啓。傳曰,知道。
訓鍊都監啓曰,本局哨官金彝鎬,身病猝重,勢難察任,改差,何如?傳曰,允。
禮曹啓目粘連。觀此全羅監司趙在應狀啓,則以爲珍山郡胎室局內犯葬罪人,今旣捉得,所犯情節,另飭究覈,鱗次登聞計料爲白乎旀,胎室奉審形址,圖畫于後爲白在果,胎室修改,不容少緩,令該曹考例稟旨分付,亦爲白有臥乎所,守護莫嚴之地,有此犯葬之變,事體所在,萬萬驚悚。穢物雖卽掘移,罪人今旣斯得,待其究覈,置之當律爲白乎旀,胎封石物之動退折傷,油灰之剝落成隙,不容不及今修改是白如乎,謹稽謄錄,則大王胎室石物修改時,令觀象監擇日後,該監官員繕工監監役,前期下送,眼同始役,而告由祭香祝,則觀象監官員下去時,受去設行。石材則從便取用於私儲,本曹堂上郞廳,趁期下去,與本道監司監董是白如乎,今亦依此擧行爲白乎矣,地方官兼監役擧行,亦多已例,繕工監監役段,勿爲下送,令地方官,兼監役擧行事,竝以該監及道臣處,分付,何如啓。禮堂進去,置之。諸般擧行,令地方官從便修改。
義禁府啓目,全羅兵虞候李志赫原情云云,問目內辭緣,泛稱遲晩,所當請刑是白乎矣,曾經勳府郞,勿爲請刑,載在法典,議處,何如?判付啓。旣有該帥臣啓罷,則雖使自爲之解,必無其說,而不惟不自悔過,乃反縱人分疏,至有入聞,於此尤可驗實犯之莫掩矣。極涉無嚴,不可輕勘,嚴刑一次,遠地定配。
上在昌德宮。停常參·經筵。
傳曰,故奉朝賀金鍾秀爵諡,旣如舊矣,廟庭復享,節次爲然,今番大享時,特爲擧行事,分付該曹。
以司謁口傳下敎曰,自今爲始,京擧動與幸行時,檢書官勿爲隨駕事,永爲定式。
政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
以別兼春秋趙定燮·洪鍾學牌不進,罷職傳旨。傳曰,只推。
兵曹啓曰,今月十二日二兼禁軍番次,而該番將柳光秀,與內禁將李鍾珩,有舅甥應避之嫌,改差,其代,依承傳,口傳擬入之意,敢啓。傳曰,知道。兵曹口傳政事,以孫海遠爲兼司僕將。
禮曹啓曰,卽伏見珍山郡胎室修改時,本曹堂上郞廳與本道監司監董事,啓目判付下者,則有禮堂進去置之,諸般擧行,令地方官從便修改之命矣。雲監官員,勿爲下送,道臣監董之節,亦爲置之,而令該地方官,專管擧行,修改時先告事由祭,告后土祭·謝后土祭香祝,令該司照例磨鍊下送,以爲從便卜日擧行之地,而祭物及祭官諸執事,亦令本道進排差定事,竝爲分付,何如?傳曰,允。
禮曹啓曰,傳曰,故奉朝賀金鍾秀,爵諡旣如舊矣,廟庭復享,節次爲然,今番大享時,特爲擧行事,分付該曹事,命下矣。位版造作,遣官設祭,復享敎書製述等事,依初配享時例,竝令各該司擧行,何如?傳曰,允。
義禁府啓曰,時囚罪人李志赫原情公事,判付內,旣有該帥臣啓罷則雖使自爲之解,必無其說,而不惟不自悔過,乃反縱人分疏,至有入聞,尤可驗實犯之莫掩矣。極涉無嚴,不可輕勘,嚴刑一次,遠地定配事,命下矣。李志赫,嚴刑一次,訊杖第三十度,平安道肅川府遠地定配,而以判付內辭意,具罪目依例發遣府羅將,押送配所,何如?傳曰,允。
上在昌德宮。停常參·經筵。
藥房提調李載元,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
備忘記,南兵使李基碩下直,長弓一張·長箭一部·片箭一部·筒兒一箇,賜給。
都總府啓曰,今日入直內三廳武兼禁軍及軍兵等,當爲中日習射技放,而雨雪如此,不得設行之意,敢啓。傳曰,知道。
政院啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政柳厚祚未肅拜,不得來會云矣,敢啓。傳曰,知道。
傳曰,景福宮役所工匠,令營建都監,乾犒饋。
政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
以別兼春秋趙定燮·洪鍾學牌不進,罷職傳旨。傳曰,只推。
弘文館啓曰,上番典翰臣李根秀,下番修撰臣金奎弘,俱以祔太廟時奉諡寶官,今日初度習儀時,晝仕出去之意,敢啓。傳曰,知道。
禮曹啓曰,揀擇單子三張,自漢城府輸送,故捧入之意,敢啓。傳曰,知道。
禮曹來丁卯式年進士鄕漢城試初試,八月十九日,生員鄕漢城試初試,同月二十一日,文武科鄕漢成試初試,九月初四日,雜科初試同月十一日。
前工曹判書柳厚祚疏曰,伏以臣聞定限而不可踰者,分也,得於天而不可强者,才也,量淺而受大,則溢,力小而任重,則折,知其不能而冒之則敗,此必然之理也。念臣駑劣,最居人下,邇來所蒙被,萬萬非力與量之所可堪承,貳銓八座,超遷太驟,經幄文苑,玷汚滋悚,每攀一番除誥,輒增一番憂懼,寤寐摽拊,不啻握氷而抱炭,千萬不自意,中書特簡,又及於臣身,擧朝瞠然,物情大駭,意必有公議之踵發,而慼蟄恭竢,訖未有聞,恩顧彌隆,溫諭荐宣,首及於鄒·魯所居之鄕,申詔以凡周亦世之懿,勖率期勉之厚,敦借奬予之隆,迥出尋常,臣尤感激惶恧,直欲鑽地以入,而不可得也。臣愚死罪,未敢知殿下,以輔相爲何等職,以今時爲何等時,以臣爲何如人也?夫三事之地,百責攸萃,調元贊化之在是,尊主庇民之在是,寅亮承弼,以昭平明之治,亦惟在是,其爲職,不已重乎?顧今聖聰開廣,簾化郅隆,凡百有位,咸各淬礪精白,協心對揚,此政大有爲不可失之時也。此時此職,宜揀朝中宿德之爲當世第一流,俾之曁往共濟,而及夫制旨之下,不于大夫國人之所想望,泰簭占夢之所稽訊,而乃以百無肖萬不近之愚陋如臣者,擧以畀之,不少留難,四方之惑,有識之憂,將以何辭而解之乎?臣本嶺外疎賤,樸遫鹵莽,服習無素於家庭,聲聞不出於州里,直一倥侗無用之凡夫耳。始從蔭途,意望只有於祿仕,晩竊科第,寢夢不到於崇顯,隨逐行隊,庸庸碌碌,加以衰邁昏謬,無堪陳就,惟有投處散地,游翔下位,趨走爲恭,效狗馬之誠,去來無常,同鳧雁之跡,畢生事計,自畫已審,不謂名途躐涉,輥進不已,至于今日而極矣。臣之本末長短,天哲所照,宜無遺燭,而誤恩至此,特出先故臣之先祖,適値盛際,鞠瘁著績,寔贊中興,紀于太常,載之淸史,嗣後四三世來,詩禮傳家,屢膺旌招,以至于臣父臣尋春,厚蒙三聖人恩注,歷陪講肆,眷待迥異,山南人士,至今攢頌,臣以臣祖之孫,臣父之子,苟可以劣有抱蘊,藉餘蔭而食舊德,則將臣心奉塵刹,尤有所一倍於餘人者,而顧臣天分所局,才力淺短,一官一事之尙不能了,況可以擬議於政本之重乎?抑而强之,其究焉辜負而止,忝墜而止,臣身僨敗,遑暇自恤,而民國將興受之,豈不誠大可懼哉?自臣受命以來,悵悵慄慄,寢噉幾廢,必欲解重於身,蘄免異日之悔吝,其亦常情之所必至也。惟殿下,天地於臣,父母於臣,庶有以覆露閔育,曲遂其願,處之以分限之內,不至於負棄之招災,寔大恩也,至渥也,臣豈敢以一毫非情之言,上讀天聽,以取能讓之名哉?震越之極,言不知裁,惟聖慈,俯垂矜諒,稟準慈旨,將臣議政職秩,劃賜收還,則生成造就之恩,更有深於拔擢之外矣云云。答曰,省疏具悉卿懇。何等之職,何等之時,何如之人,予因卿言而有所奉復者矣。三事之任,百責攸萃,調元贊化,協寧寬舒,尊主庇民,光前裕後,此輔相所以稱其職也。慈化方隆,朝著無事,凡百有位,各自淬礪,矧玆三陽泰回,萬品咸蘇,導迎祥和,無疆惟休,此輔相所以遇其時也。和厚殼實之姿,誠勤恭儉之操,藹然可掬,濟以其美,聞見之所擩染,有可以藉餘敎而食舊德,此輔相所以得其人也。卑付之對揚,在此,蘊抱之展施,在此,惟其如此也,故在心之簡,爰及于卿者也。夫出處緩急,視其職而已,視其時而已,未知此時此職,當緩而不急乎,當急而不緩乎?予則曰,可爲之地也,有爲之會也,其緩其急,亦在乎其人,屨駕之義,卿有以諒之。仍傳曰,此批答,遣史官傳諭于右議政。
上在昌德宮。停常參·經筵。
備忘記,平安兵使李容象下直,長弓一張·長箭一部·片箭一部·筒兒一箇,賜給。
傳曰,政官牌招開政,如有違牌,勿爲呼望。
傳曰,秋曹堂上與在外玉堂許遞,今日政差出。政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
吏曹啓曰,三嘉縣監李承老,親病沈重,萬無還官之望云,改差,何如?傳曰,安城郡守鄭顯奭相換。
有政。吏批,判書趙得林進,承旨缺,以金奎弘爲應敎,趙然友爲副校理,李炳敎爲副修撰,金炳㴤爲刑曹判書,鄭健朝爲參判,吳顯文爲春川府使,洪鍾學爲修撰,宋廷和爲同義禁。
兵批,參知金龍基進,承旨缺,僉知單孫海遠,兼宣川防禦使單李南輔,兼三和防禦使單鄭志鉉。
以別兼春秋趙定燮·洪鍾學牌不進,罷職傳旨。傳曰,只推。
禮曹啓曰,揀擇單子五張,自漢城府輸送,故捧入之意,敢啓。傳曰,知道。
禮曹啓曰,揀擇單子二張,自漢城府輸送,故捧入之意,敢啓。傳曰,知道。
議政府啓曰,春秋巡審,所以省耕斂也。見今西南·畿·湖賙賑方始,他與諸道事力,亦隨而窘跲,今春八道道臣巡部,竝爲停免,畿內東西陵園墓所及東北道各陵寢奉審,亦依近例,以各其道內秩高守令,替行事,分付,何如?傳曰,允。
又啓曰,諸道春操稟啓,今已齊到矣。歲再講武,國之大政,而積久寢擱之餘,今若徵發,則不無擾民之端,且當國有大役之時,宜以舒民力爲先務,今春八道四都水陸諸操巡歷巡點,竝姑停止。官鎭門聚點堤堰處完役,竝另飭擧行,各樣都試按例設行之意,分付松營,稟啓之請稟該曹,有違格例,該守臣推考,何如?傳曰,允。
義禁府啓曰,前承旨南鍾三,與在囚諸漢拿鞠得情事,傳旨啓下矣。南鍾三,下去公忠道堤川地云,依例發遣府書吏拿來,何如?傳曰,具格拿來,設鞫得情。義禁府啓曰,南鍾三,下去公忠道提川地,發遣府書吏拿來草記,批旨內,具格拿來,設鞠得情事,命下矣。南鍾三,卽爲發遣府都事,具格拿來之意,敢啓。傳曰,知道。
左右捕盜廳啓曰,本月初九日酉時量,捉得何許殊常之漢,長可七八尺,年可五十餘,目深準高,能通言語,所着氈周衣內供織羊皮木赤古里,木袴羽緞雙鼻鞋,明是異國蹤踪,故嚴覈取招,則所供內,渠本以佛浪國人,去丙辰年分出來于朝鮮國,作主於洪鳳周家,傳以聖敎,出沒京鄕之際,至此現捉云。故洪鳳周,卽爲嚴覈,則所告內果與洋人張敬一,五六年同居,而張敬一,今此現捉之人也。渠之邪號道馬,多少敎友,不能盡記,同爲現捉之李先伊,亦廊屬之使喚,冊物去來之路,爲此眞贓,至爲現捉云。李先伊所告內,渠廊居於大平洞張主敎家,三四年使喚,至此現捉,其間往來之人,雖不面面記得,倉洞任生員家來留,名不知,南承旨種種相從,去十二月,訪于主人洪生員家,作別而去,目見云矣。己庚懲創,何等嚴重,而又有此邪敎之更肆,萬萬驚惋,三漢嚴囚臣廳,未盡究覈者,更加嚴査得情,計料之意,敢啓。傳曰,異國人之出來,豈無我國人之和應也?率來源委,到底嚴査得情。
傳曰,現捉諸漢姑囚捕廳,南鍾三拿來後,同爲鞫問。領府事鄭元容,領敦寧金左根,領議政趙斗淳,判敦寧李景在,左議政金炳學,聯名箚略曰,明彝倫以立人紀,崇正學以匡風化,卽有則以來不易之義也。洪惟我朝聲明文物,燦然具備,戶報洙·泗之行,家誦洛·閩之書,天命之眷顧,人心之方向,亦在此,而今有一種不逞之徒,出入跪祕,倡出妖言,昂首軒眉,視若茶飯者,卽前承旨南鍾三,是耳。渠以衣冠之裔,處簪紳之列,國恩之圖報,宜其秉彝之同得,而奈此賦性乖惡,行已悖戾,虺蜮匿影,梟獍互答,斁敗五常,滅絶三綱,深山窮谷,嘯聚者何人?昏夜密室,講學者何書?凶黨醜類,糾結隱伏,習俗漸染,禍機潛滋,萬口之所喧傳也,一世之所唾棄也。此而不嚴加處分,大行誅討,非徒國不國人不人而已,止竟爲計不出於黃巾白蓮之包蓄,豈不大可憂哉?況寔蘩之徒,現有捕廳被捉之漢燎原滔天,莫知攸屆,憤惋之極,相率聯籲,稟承慈旨,竝與捕囚諸漢,亟令王府,拿致鍾三,設鞠得情,決正典刑,絶亂萌而淑人心焉。答曰,省箚具悉卿等之懇。人之所以爲人,卽是彝倫焉,而苟或斁敗,夷狄耳,禽獸耳,況居縉紳之列,自干斧鉞之誅,憂惋之極,寧欲無言,竝與在囚諸漢,令王府拿鞫得情,卿等其諒之。仍傳曰,此批答,遣史官傳諭。
知事尹致羲疏略曰,七十而致仕,卽所以知其進退而不失乎正也。今臣賤名,已忝耆臣之列,古人所謂致還職事者,今其時矣。若使微私得遂,能免夜行不休之誚,則是亦不違乎禮,而臣之所藉手,在此,伏望稟旨東朝,許臣三字銜,以畢餘生云云。答曰,省疏具悉。引年致仕之禮,槪爲之設防而已,耆舊許退,豈容遽爾?古人之,未忍便訣,爲卿誦之。
副護軍南履輪,護軍南性敎,右承旨南鍾順聯名疏略曰,臣等,以世祿之裔,幸逢聖代,立身於淸明之朝,周旋于士子之列,扶正道衛斯文,善善惡惡,均賦秉彝,卽家傳聞見,磨泐他不得之大義理也。不幸族人中鍾三者,出狼戾之氣,莫掩外貌,詭祕之態,素蓄,已知其爲不吉不祥之物,凡處宗黨之內,未嘗通情,不計包容者,久矣。畢竟近日煽動妖言,踪跡綻露,甘犯邦憲,情節昭著,有耳皆聞,此何變也?渠亦圓冠方履,吾東方含生之倫也。蔑倫敗常,誕妄妖邪之說,身染口習,甘自歸於夷狄禽獸之域,是豈可晷刻容貸於覆載之間?亂臣賊子,從古何限,而未有如鍾三之窮凶絶悖,至妖至慘者也。臣等,世被洪造,與天無極,目見千萬古所無之變,出於族親之間,痛惋駭愕,寒粟遍體,不欲與之俱生,大義滅親,猶屬緩聲,必誅之心,有先於人,相率仰籲,乞稟東朝,亟令王府,拿致鍾三,設鞫得情,快正典刑,以絶亂萌,以植彝倫云云。答曰,省疏具悉。已有相箚之批矣。
上在昌德宮。停常參·經筵。
備忘記,水口萬戶尹武臣下直,長弓一張·長箭一部·片箭一部·筒兒一箇,賜給。
傳曰,載寧郡守李稷鉉,江西縣令朴齊近相換。
傳曰,前批敷心,殆罄餘蘊,而猶此逡巡,曠日拖時,虛勞凝佇,可勝悵失,君臣之間,貴相知心,多儀備文,反非察卿心而安卿心,故勉卿責卿。只道實際,華辭衍語,初不槪及,而卿之所以復予者,究不免前人例述,頓無一言相感之意,是豈所望於卿也哉?予有必欲致之念,卿無必可辭之義,而且予之簡拔卿,付畀卿者,民事然也,亦卿之匡救予,篤弼予者,國計然也。夫以民國事,計大去處,而一切私好於卿,而徒欲尊榮其身云爾,則揆之事理,安有是也?予之不得不求助,卿之不得不勉膺,其必有大同之公議,卿其更諒,否幡然事。遣史官傳諭于右議政,仍與偕來。
大王大妃殿傳曰,自卿甌卜,聖主求助之監,日急一日,而卿之愈往凂凂,予誠究不得而說不去也。休休有容,斷斷無他,實有易知莫掩之美矣。加之以大擔負,責之以大期望,是豈可已而不已者乎?可就而不就,則壞於義,可受而不受,則踰於禮,以卿雅量,寧忽斯理?況卿以卿祖之孫,且有家庭之所擩染,則叩其所存焉已,竭其所知焉已,雖欲終始退讓,其於天地莫逃之義,何哉?卿於此,心有所以處之事,偕來史官,一體傳諭。
政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
以別兼春秋趙定燮·洪鍾學牌不進,罷職傳旨。傳曰,只惟。
弘文館啓曰,副校理趙然友,時在忠淸道新昌地,經筵入番事緊,請斯速乘馹上來事,下諭。答曰,許遞。
弘文館啓曰,新除授修撰洪鍾學,副修撰李炳敎,竝卽牌招察任,何如?傳曰,允。
以修撰洪鍾學,副修撰李炳敎牌不進,罷職傳旨。傳曰,只推。
假注書金尙萊書啓,臣奉聖諭,傳諭于右議政柳厚祚所住處,則以爲臣冒控披瀝之恩,冀蒙憫諒之恩,而誠淺辭短,不足以孚格聰聽,批敎諄複,反徼非分之寵,旋紆偕來之命,繼伏奉東朝下敎,至責以天地莫逃之義,臣徊徨跼蹐,萬倍悚慄。伏讀聖諭,反覆於民國事計,詔之以簡畀,勖之以匡弼,大聖人求治之念,竊不勝欽仰萬萬,第以臣責是任,猶適越而北轅,其究焉無補於民國,不過爲榮寵臣而止,臣雖至愚,焉敢自欺?自欺,大爲誤國病民之歸也哉?量而後入,君子所戒,不能者止,古人有言,此臣所以斷斷自劃者,不特一身計也,實爲國家事也,以聖上日月之明,當有以處臣者矣。附達體嚴,蔓辭滋悚,恭俟處分,而簪筆之臣,陋次相守,彌增縮蹙,亟賜召還,千萬至祝云矣。臣旣承仍與偕來之命,故姑爲仍留之意,敢啓。傳曰,知道。
兵曹啓曰,來二月初六日哲宗大王祔太廟時,侍衛軍兵,當爲磨鍊而謹考謄錄,則禁軍三十人,挾神輦軍六十名,前後射隊四百名,訓局軍磨鍊矣。今亦依此擧行,何如?傳曰,允。
兵曹啓曰,哲宗大王御眞,移奉天漢殿時,分摠府堂郞擧行事,草記,允下矣。以祔太廟分摠府堂郞,仍爲擧行,何如?傳曰,知道。
兵曹啓曰,來二月初六日哲宗大王祔太廟時,侍衛當爲磨鍊,而謹考辛亥謄錄,則憲宗大王祔太廟時,分兵曹分都摠府堂上郞廳各一員,五衛將二員,宣傳官四員,武臣兼宣傳官八員,磨鍊侍衛矣。今亦依此擧行,何如?傳曰,允。
兵曹啓曰,哲宗大王祔太廟三度習儀時,侍衛以下各差備及挾神輦軍,一依正日例擧行,而謹考謄錄,則辛亥年,依丁酉年例,前後射隊,以一百名磨鍊,禁軍勿爲磨鍊矣。今番則,何以爲之乎?敢稟。傳曰,依辛亥年例,磨鍊。
兵曹啓曰,來二月初五日哲宗大王神輦詣宗廟時,道路左右雜人紛遝之弊,不可不嚴禁,屛門把守將卒,令禁御兩營,定送,嚴禁雜人,何如?傳曰,允
兵曹啓曰,在前祔太廟習儀時,侍衛服色,用純吉服矣。今亦依此擧行之意,敢啓。傳曰,如道。
以北兵使李南軾狀啓,坊垣萬戶金宗範,城廨軍器,捐廩繕修事。傳曰,處在殘鎭,捐廩修擧,苟非實心,則何以及此?良可嘉尙,特爲加資,善地邊將,待窠,更爲差送。
吏曹判書趙得林疏云云。答曰,省疏具悉。卿其勿辭行公。
上在昌德宮。停常參·經筵。
備忘記,洪州營將趙秉完,古城僉使吳聖初下直,各長弓一張·長箭一部·片箭一部·筒兒一箇,賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋趙定燮·洪鍾學,旣有只推之命,竝卽牌招入直,何如?傳曰,允。
傳曰,政官牌招開政。
傳曰,臺諫竝許遞,今日政差出。
政院啓曰,平安中軍鄭志鉉,移拜宣川防禦使,而有三和防禦使李南輔相換,除朝辭赴任之命矣。三和防禦使密符,以前防禦使李南輔所受,仍佩,諭書則安寶將院吏齎傳,何如?傳曰,允。以別兼春秋趙定燮·洪鍾學牌不進,罷職傳旨。傳曰,只推。
弘文館啓曰,修撰洪鍾學,副修撰李炳敎,竝卽牌招察任,何如?傳曰,允。
以修撰洪鍾學牌不進,罷職傳旨。傳曰,只推。
宗親府啓曰,行護軍李承駿·李章濂,宗正卿差下,令該曹下批,何如?傳曰,允。
兵曹啓曰,前僉知中樞府事金繼運,五衛將李完永·金益洪·李敎春·金弘默·李德臣,忠翊將洪昌燮,景福宮衛將金聖龜,慶熙宮衛將郭采奎,武臣兼宣傳官邊得奎,俱以病難供職,呈狀乞遞,竝改差,何如?傳曰,允。
有政。吏批,判書趙得林,參判閔泳緯進,承旨缺,以林肯洙爲大司憲,尹龜永爲大司諫,姜國馨爲執義,李冕光爲司諫,李心宰·高時勉爲掌令,張泰秀·金亮淵爲持平,南商龍爲獻納,李圭德·趙在元爲正言,李承臯爲副校理,申檀·趙秉世爲分承旨。再政,以南一愚爲副應敎。兵批,判書李圭徹進,承旨缺,以趙熙哲爲分副摠管,吳吉善爲訓諫都正,申命翼·李碩豪·李庚圭·裵冕燮·朴苾赫爲五衛將,任龍模爲忠翊將,金守允爲景福將,金慶珩爲慶熙將,李敏正爲分都摠都事,尹錫麟爲武兼,劉興龍爲許沙僉使,劉致英爲安骨萬戶,知事單朴頤性,武兼單林琦相,以上單付,前萬戶金宗範,今加折衝加資事,覆啓判下。再政,以趙承顯爲宣傳官,同知單金守允,僉知三單申命翼·李庚圭·裵冕燮。前工曹判書柳厚祚疏曰,伏以臣,以奏以疏,冒控衷赤,仰繳憫諒之恩,荐瀆而不知止者,非敢妄效古人進退崇讓之美也,亦非取以一身家憂,冀免於冥行之招咎也。誠以政體,由臣而秕,物情,由臣而駭,諸有智慮猷爲,識時務而儲聲實,蔚爲朝野之所推服者,由臣而解體,此豈一官一職小得失之比也?夫國之置相,不一其道,太上以德,其次以才,其次以勞,其次以文,最下者供給,唯諾奉行,文書充位,而伴食焉已。德懋不必備官,才難自古爲然,先輩名碩,猶不自居,則萬萬非如臣至愚之所可綸擬,至如歷外內而著劬勩,積歲年而富諳鍊,暢達治體,嫺習典故,以之任彌綸之責,庶乎其有躋,而若臣者,補蔭雖典四郡,毫無可紀之勞,從政未滿一紀,每多旅退之時,凡一切世務事宜,率皆昧然若聾瞽,雖責之以唯諾奉行,亦且不給矣,而迺者非分之寵,躐躋踰越,不由常例,巍然三事之列,其於政體何如也,物情何如也?官不德擧,則才臣不進,爵不切施,則勞臣不勸,以臣一人之故,而使才不得進,勞無以勸,臣之罪至此,尤不可勝贖矣。臣本不學無才,質鈍樸訥,無寸長尺能之可以稱述,寔擧朝之所知也。以殿下則哲之明,豈有所遺察於賤臣乎哉?臣愚死罪,妄意殿下今日之擧,非謂臣有一分可堪之實,於民國事計,少有以裨補也。特以臣,以臣家之人,或有見聞之所擩染,而質鈍,有似乎和厚,樸訥,有似乎誠勤,姑且奬借臣,榮寵臣,隆其恩而曠其數,以新山南幾百年耳目,俾一方人士,咸有以感發興起於大公平明之化也。大聖人所作爲,固出尋常萬萬,而第念恩典不可以濫褻也,名器不可以淆賤也,黜幽涉明,嚮威用舍之柄,又不可以不審也。一或謬誤,事弊無窮,此臣所以以榮爲懼,繞床彷徨,寧犯方命之誅,不敢爲進身之計也。嗚呼,人情,孰不欲受恩於其君,而有時乎不敢承,孰不欲圖榮於其己,而有時乎不苟取,斯豈近於不情而然哉?必其有審挈較量,甚不安於心者,存焉耳。今臣所叨,揆之私分,安乎不安乎?昔富弼,除樞密而自以爲無功,經年不拜,司馬光,力辭樞密直學士,崔與之,終身辭右揆不至,晉王述,平時未嘗辭職,而其所辭,則必於其所不堪,臣之愚劣,雖不敢自附於昔賢辭受之義,而於其所不堪所不安處,而不欲冒處,寔出於知恥之心,以四維範世之具推九經體下之仁,當有以處臣者矣。臣逋傲日積,惶泥轉甚,玆又冒入文字,申暴血懇。伏望聖慈,特垂憫恤,更稟慈旨,亟準臣必辭之請,繼議臣當勘之律,以存國體,以安私分,則微臣之幸,亦國家之幸也云云。答曰,省疏具悉卿懇。予不欲敦迫於卿,故偕來之命,始下於日前,而若其臨軒側席之想,有不能暫弛矣。今玆爰立之擧,卿以爲姑此奬借之,榮寵之云乎?夫隆恩曠數,施所當施,則德擧焉耳,才選焉耳,山南耳目之新,亦將在此,而不在彼,是固物情然也。民國事計,烏可曰無所裨補也哉?嗚呼,先輩名碩之居是任者,曷嘗自詡以德可堪此,才足當此,而苟値推移不得之會,勢難終免,則亦有一疏而卽出者,誠以先公後私之義,不無審定故耳。傾注之深,懸企益切,在卿之道,有進而已,予不須多誥爲也。仍傳曰,此批答,偕來史官,更爲傳諭,期於偕來。
同副承旨尹成鎭疏云云。省疏具悉。疏辭令該曹稟處。
敦寧都正任應準疏云云。省疏具悉。所請依施
上在昌德宮。停常參·經筵。
傳曰,禮房承旨,馳詣宗廟·景慕宮奉審摘奸以來。
傳曰,金吾堂上許遞,前望入之。政院啓曰,吏曹判書趙得林,參判閔泳緯,參議缺,牌不進,推考傳旨及罷職傳旨,今方捧入而開政命下之後,如是違牌事甚未安,判書·參判,竝更牌招,何如?傳曰,允。參議只推,一體牌招。
政院啓曰,左右史不可不備,別兼春秋趙定燮·洪鍾學,旣有只推之命,與趙康夏,竝卽牌招,推移入直,何如?傳曰,允。
以別兼春秋趙康夏·洪鍾學·趙定燮牌不進,罷職傳旨。傳曰,只推。
奎章閣啓曰,明日,卽奎章閣春孟朔大奉審日次,時原任閣臣,依節目進詣奉審,而宗親·儀賓·宗正卿,一體擧行之意,敢啓。傳曰,知道。
弘文館啓曰,修撰洪鍾學,卽爲牌招察任,何如?傳曰,允。
以修撰洪鍾學牌不進,罷職傳旨。傳曰,只推。
議政府啓曰,卽見京畿監司兪致善狀啓,則備陳本道儲寘排比下足之狀,仍請四分一裁減條,特爲還寢事,令廟堂稟處矣。此是甲子見防之事,則庚申變通之規,今不可遽然毀劃,而甲子帑金頒下,有事之時格外之恩也。目下事勢之窘跲,不可以一例論,儲置中四分一裁減條,依所請特許還寢,何如?傳曰,允。
宗親府啓曰,明日卽天漢殿望奉審日次,臣進詣擧行之意,敢啓。傳曰,知道。
上在昌德宮。停常參·經筵。
藥房提調李載元,副提調金輔鉉啓曰,伏未審日間,聖體,若何?寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政柳厚祚未肅拜,不得來會云矣,敢啓。傳曰,知道。
傳曰,藥院都提調有闕之代,右議政爲之。
傳曰,右副承旨許遞,前望入之。承旨前望入之,宋熙正落點。
傳曰,呈告同春秋許遞。
傳曰,首仕敎官作窠,幼學柳道奭,令該曹口傳擬入。
傳曰,昨下批旨,卿庶幾諒予,而第以同下事言之,名係朝籍,而唱出妖言者,有之,身從異域而隱伏禍機者,有之,今方次第鞫覈,俾有以明彝倫立人紀,卿於此時,安得不爲予一起乎?除却千言萬語,須卽出出膺,以幸國事事,遣右承旨傳諭于右議政,仍與偕來。
傳曰,偕來史官入來。
大王大妃殿傳曰,大官出處之鄭重,未始不朝廷之美事,而若値國家憂虞之會,則亦有時乎不遑他顧矣。見今寔繁之徒,詿誤民志,至有異國人之犯越恣行者,設鞫覈實,不容晷刻少緩,卿於此時,何可備例巽讓,不之汲汲簉朝乎?予言至此,予言至此,卿其諒之事,偕來承旨,一體傳諭于右議政。
大王大妃殿傳曰,京單已畢捧,外方單子隨至,隨啓,初再三揀擇日字,自來月初旬,至晦間擇入,處子入來時衣服,毋敢踰紬苧事,一體,分付。
大王大妃殿,以司謁口傳下敎曰,初揀擇時,處子,只塗粉而勿爲成赤事,分付漢城府判尹。
右承旨南鍾順書啓,臣敬奉聖諭,傳諭于右議政柳厚祚所住處,則以爲臣積犯傲慢之罪,荐控危厲之懇,屛伏數愆,恭俟處分,及承批旨,不惟不賜允兪,敦借提誨,愈往愈摯,卽者喉舌之臣,臨宣聖敎。又伏奉慈旨,審有鞫覈之擧,成命已下,勉臣以憂虞之會,不遑他顧,促臣以爲予一起,除萬出膺,奉讀未半,竊不勝滿心驚懍,繼之以顫掉。噫,彼妖言,出於廷紳,醜類,來從異域,詿誤民志,潛蓄禍機者,是何等斁倫敗常之大變怪也?何幸凶豎,次第就捕,邪窩,行將掀露,此正大小臣工同聲沫飮之時也。臣於見職,斷斷有必辭之義,萬萬無暫膺之望,而此時偃處私次,膠守株執,寔義分之所不敢也。方擬冒赴肅命,趨赴鞫座,粗效輿疾之誠,邇列之陋地乍淹,冞增縮蹙,劃賜召還,以安賤分云矣。臣旣承仍與偕來之命,故姑爲仍留之意,敢啓。傳曰,知道。
傳曰,右相今方簉朝云,爲國事萬幸,偕來承旨還入,以安大臣之心。
政院啓曰,左右史,不可不備,別兼春秋趙定燮·洪鍾學·趙康夏,旣有只推之命,竝卽牌招,推移入直,何如?傳曰,允。
以別兼春秋趙定燮·洪鍾學·趙康夏牌不進,罷職傳旨。傳曰,只推。
奎章閣啓曰,臣等進詣奎章閣,先大王御眞展奉,奉審無頉,而奉謨堂及內閣諸處,亦爲無頉之意,敢啓。傳曰,知道。
又啓曰,景慕宮望廟樓,今望奉審無頉之意,敢啓。傳曰,知道。
弘文館啓曰,修撰洪鍾學,新除授副應敎南一愚,副校理李承臯,竝卽牌招察任,何如?傳曰,允。
以副應敎南一愚,副校理李承臯,修撰洪鍾學牌不進,罷職傳旨。傳曰,只推。
禮曹啓曰,大王大妃殿傳曰,京單已畢捧,外方單子隨到隨啓,初再三揀擇日字,自來月初旬,至晦間擇入,處子入來時衣服,毋敢踰紬紵事,一體分付事,命下矣。令日官李秉洪推擇,則初揀擇來二月十三日,再揀擇,同月二十五日,三揀擇則二月內無吉日,而來三月初二日爲吉云,以此日定行乎?敢稟。傳曰,以此日定行。
禮曹啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十四日,臣曹與戶曹堂上進去奉審後,稟處,何如?傳曰,允。
義禁府啓曰,罪人南鍾三,爲譏校所捉,方在京畿高陽郡云,依例發遣府都事,具格拿來,堤川發捕都事,還爲上來之意,分付,何如?傳曰,允。
判敦寧李景在箚云云。答曰,省箚具悉卿懇。愼節奉慮,所辭藥院之任,今姑免副,卿其安心調理。仍傳曰,此批答,遣史官傳諭。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。傳曰,右承旨許遞,前望入之。承旨前望入之,李容熙落點。大王大妃殿傳曰,嘉禮時別官,以雲峴宮爲修理。
政院啓曰,左右史不可不備,別兼春秋趙定燮·洪鍾學·趙康夏,旣有只推之命,竝卽牌招推移入直,何如?傳曰,允。
政院啓曰,新除授左承旨李容熙,時在咸鏡道會寧府任所,斯速乘馹上來事,下諭,何如?傳曰,許遞,前望入之。傳曰,推鞫爲之。
傳曰,委官領議政爲之。
兵曹啓曰,來二月初五日,哲宗大王神輦詣宗廟時,大駕詣敦化門外祗送時,侍衛軍兵,當爲磨鍊,而謹考謄錄,則在前闕門外祗送時,禁軍全數磨鍊,環衛軍兵,則訓局步軍全數,或八哨或五哨,或有內外各營入直馬步軍出用之例,而壬戌年內外各營入直馬步軍,訓鍊大將都領環衛,禁軍入直侍衛,而丁酉年,依壬戌年例爲之事,判下,而追因下敎,禁衛大將,都領環衛矣。今番則禁軍及環衛軍兵,何以爲之乎?敢稟。傳曰,依丁酉年例爲之,禁將都領環衛。
以慶尙監司李參鉉狀啓,左水使李鍾武身死事。
傳曰,令該曹口傳各別擇差,不日內給馬下送。
以別兼春秋洪鍾學牌不進,罷職傳旨。傳曰,只推。
議政府啓曰,左右廳捕校,卽緩急戢捕之任,而所受祿窠至少,無以排比派給,姑以禁軍兼捕盜十窠及訓禁御三營校列中,各設加出料二窠,使之有所沾漑,至於員役所賴,亦甚殘薄,分付軍資監,兩廳書員各四人料米,量宜月給事,行會,何如?傳曰,允。
弘文館啓曰,副應敎南一愚,副校理李承臯,修撰洪鍾學,竝卽牌招察任,何如?傳曰,允。
以修撰洪鍾學牌不進,罷職傳旨。傳曰,只推。
義禁府問事郞廳四單,李承臯·呂圭益·李鍾濬·鄭顯裕。
左右捕盜廳啓曰,本廳在囚罪人張敬一·洪鳳周·李先伊·丁義培·崔炯·白유시도마릐야·全長雲·徐沒禮·金두류等九名,竝出付義禁府之意,敢啓。傳曰,知道。
義禁府啓曰,今此推鞫時,假都事十員,令該曹口傳差出,以爲擧行之地,何如?傳曰,允。
鞫廳啓曰,問事郞廳呂圭益在外代,副司果趙定燮差下,文書浩多,副司果金聲根,分兵曹正郞丁觀燮,校理李昌鎬,副司果趙康夏加差下,何如?傳曰,允。
傳曰,推鞫姑罷。
兵曹口傳政事,以具胄元爲慶尙左水使。
大護軍許棨疏曰,伏以歲籥載新,景祿滋至,慈齡益卲,寶籌無疆,迎祥祝聖,小大同情,仍伏念臣姿本闒茸,識又湔劣,一無用之材耳。遭逢聖明,曲被洪造,內而韎韋之華貫,外而閫鉞之重毗,前後踐歇,罔非僥濫,而至於將兵之任,其責至大,其簡至愼,卒乘之組練,金穀之出入,無不摠領,而管轄戎政之修廢,係之於此,將材之優劣,驗之於是,故苟非其人,不宜輕授,而臣之遍叨諸營,冒據匪據,居然爲九年于玆矣。軍儲之枵罄,而鞭籌昧裕用之方,武滿之疎虞,而樽俎無折衝之智,眷畀則如彼其久,而恩重邱山,庸陋則莫此爲甚,而報蔑涓埃,每蚤夜思惟,懍如集木,求解一念,寤寐如結,而國有大役,義在殫竭,所以身不自有,私未敢言矣。第臣生受脆薄,年迫衰邁,自客冬以來,憊眩爲祟,外氣乘作,若無形顯之重證,而漸至於澌敗無餘,頭目眩轉,欲起旋仆,神思昏瞀,如聵且聾,卽一床笫間未冷物耳。以若癃病之狀,虛縻重務,一任其經歲瘝曠,已萬萬悶悚,而國制奄闋,未申參班之誠,宮役方張,屢犯闕進之科,由前由後,罪上添罪,臣若徒懷嚴畏,泯默爲日,則是自阻於閔覆之天也。玆敢疾聲哀籲,冒瀆崇聽。伏乞聖明,憐臣病狀,察臣至懇,仰稟東朝,亟遞臣所帶將任,俾戎務無曠,私分獲安焉云云。答曰,省疏具悉。將兵之任,何可輕遞?卿其勿辭調理。
上在昌德宮。停常參·經筵。
備忘記,北兵使鄭岐源下直,長弓一張·長箭一部·片箭一部·筒兒一箇,賜給。
政院啓曰,再明日祔太廟三度習儀時,分承旨當爲備員進參,而分承旨申檀,在外,何以爲之?敢稟。傳曰,下諭。
承旨前望入之,李元會落點。
備邊司薦望,以孫亮錫爲會寧府使。傳曰,推鞠爲之,罪人李先伊·崔炯·丁義培·全長雲等原情,罪人南鍾三·洪鳳周等,更推施威嚴問。傳曰,推鞠姑罷。
弘文館啓曰,修撰洪鍾學,卽爲牌招察任,何如?傳曰,允。
以修撰洪鍾學牌不進,罷職侍旨。傳曰,只推。
戶曹啓曰,別宮,以雲峴宮爲之事,命下矣。三揀後則本家,當爲移住於別宮近處,今亦趁時修補之意,分付漢城府,何如?傳曰,以興寅君宮爲之。
兵曹啓曰,卽接鍾閣守直官崔時行手本,則以爲鍾閣龍頭簪鐵,折傷云,卽速修改之意,分付該曹,而役事甚大,勢難趁時完畢矣。事勢如此,則打鍾一款,不可爲之,限修改間,以鼓代行之意,分付,何如?傳曰,允。
鞫廳啓曰,問事郞廳李昌鎬病代,兵曹正郞洪兢周差下,何如?傳曰,允
上在昌德宮。停常參·經筵。
傳曰,發遣吏郞,諸執事淸齋與否,摘奸以來。
傳曰,推鞠爲之。弘文館啓曰,修撰洪鍾學,卽爲牌招察任,何如?傳曰,允。
以修撰洪鍾學牌不進,罷職傳旨。傳曰,只推。
禮曹啓曰,卽見肇慶廟守僕金東淵所志,則來二月初二日,行本廟春享祭,香祝,本廟官員一員,當爲前期祗受倍往,而令王錫初在外,別檢高時協,合三吏曹,無以受香云。合三別檢,今姑改差,其代,令該曹,以在京無故人,口傳差出,以爲受香之地,何如?傳曰,允。
御營廳啓曰,本廳軍色從事官金奭鎭,身病甚重,勢難察任,改差,何如?傳曰,允。
兵曹啓曰,今月二十一日,一內禁軍番次,而該番將李鳳億,身病猝重,無望供職,呈狀乞遞,改差,其代,依承傳口傳擬入,何如?傳曰,允。
兵曹口傳政事,以徐相岳爲內禁將。
罪人張敬一·白유시도마릐야·徐沒禮·金두루等原情,罪人南鍾三·洪鳳周等,更推後,各刑問一次,訊杖第十二度,停刑,全長雲,更推後,刑問一次,訊杖第十三度,停刑,罪人崔炯·丁義培等,更推施威嚴問。
義禁府啓曰,罪人崔炯,以邪書邪板之渠自主張,納招。又曰,新板之書,雖已輸送於張敬一處,餘存卷秩及板本,爲捕廳搜檢現促云矣。邪書邪板,不可晷刻淹留,卽於鞫庭,對衆燒火前,此渠輩賣買分布之卷秩,不知爲幾許處,無知愚氓之詿誤漸染,勢所必至,八道四都,措辭行關,曉諭民間,使之一一收納,各於營庭,一體燒火,何如?傳曰,允。
義禁府啓曰,今此推鞫時,本府都事,不可不備員,而都事金永國,奉命在外,令該曹,口傳相換,以爲擧行之地,何如?傳曰,允。
鞫廳啓曰,罪人李先伊捕廳招辭中,此囚之所指告者多,況渠旣以背敎矢言,則別無更覈之端,姑令保放,以備對招,何如?傳曰,允。
傳曰,推鞫姑罷。
上在昌德宮。停常參·經筵。
都總府啓曰,今日入直內三廳武兼禁軍及軍兵等,當爲中日習射技放,而祔太廟習儀相値,不得設行之意,敢啓。傳曰,知道。傳曰,禮房承旨,馳詣受香諸處,奉審摘奸以來。
政院啓曰,禁衛大將李景夏,摠戎使李顯稷,以東南關王廟獻官,今方受香出去矣。李景夏所佩命召,李顯稷所佩密符,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察,置之。
議政府啓曰,卽見黃海兵使李鍾承所報,則以爲營樣漸弊,軍校中馳射放發,絶無其人,依他道新設衛士之例,擇其營底軍民之年少身健者,作爲一哨,名以別驍士,且設別賞試課,朔取才都試時,亦付別武士案末,使之應擧,則可爲激勸之方,而設料施賞,自本營庶有措劃,事係軍制變通,不敢擅便,爲辭矣。是亦蒐卒補乘之一政也。關防要衝,有此經紀,依所請施行,第其朔料及試賞等節,未知如何料辦,而規成制定之後,更爲從詳報府之意,行會,何如?傳曰,允。
弘文館啓曰,修撰洪鍾學,卽爲牌招察任,何如?傳曰,允。
以修撰洪鍾學牌不進,罷職傳旨。傳曰,只推。
弘文館啓曰,上番副校理臣洪淳學,下番副修撰臣李炳敎,俱以祔太廟時差備官,今日三度習儀時,晝仕出去之意,敢啓。傳曰,知道。
兵曹啓曰,來二月初六日大駕詣宗廟展謁時,隨駕營門,當爲磨鍊矣。禁御兩營鄕軍,則今旣停番何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之,而壬戌年祔太廟翌日動駕時,訓局馬步軍全數,大將率領,爲先後廂,禁御兩營留陣,餘軍留營,勿爲磨鍊,禁軍入直外,全數侍衛,丁酉年祔太廟翌日動駕時,依壬戌年例爲之事,判下,而追因下敎,先後廂大將,以禁將摠使爲之,留陣,以禁衛御營中軍代行,軍兵,以當初磨鍊擧行矣。今番則,何以爲之乎?敢稟。傳曰,訓局步軍五哨,馬軍三哨,兩營騎士各一番,禁將·都領,爲先後廂,禁軍三番爲之,留營留陣,置之。
兵曹啓曰,幸行時留守導駕,何以爲之事。傳曰,依庚申年例爲之。
傳曰,推鞠爲之。
罪人張敬一·全長雲等,更推後,各刑問一次,訊杖第十一度停刑,白유시도마릐야·徐沒禮·金두루·洪鳳周·丁義琣等,更推後各刑問一次,訊杖第九度停刑,南鍾三更推後刑問一次,訊杖第十度停刑,崔炯,更推後刑問一次,訊杖十二度停刑。
傳曰,推鞫姑罷。
上在昌德宮。停常參·經筵。藥房提調李載元,副提調金輔鉉啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。傳曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。傳曰,知道。碧團僉使崔錫琦下直,長弓一張·長箭一部·片箭一部·筒兒一箇,賜給。
政院啓曰,議政府郞廳來言,今日賓廳日次,而推鞫相値,不得來會云矣,敢啓。傳曰,知道。
傳曰,太廟都提調,右議政爲之。
大王大妃殿傳曰,初揀擇日字,以二月二十日爲之,再揀·三揀,更爲擇入。
以咸鏡監司金有淵狀啓,咸興府民家失火事。傳曰,聞甚矜惻,元恤典各,別加顧助,結構奠接之方,廟堂措辭,分付。
以江原監司朴承輝狀啓,通川郡民家失火事。傳曰,聞甚矜惻,元恤典各,別加顧助,結構奠接之方,廟堂措辭,分付。
弘文館啓曰,修撰洪鍾學,卽爲牌招察任,何如?傳曰,允。
以修撰洪鍾學牌不進,罷職傳旨。傳曰,只推。
禮曹啓曰,大王大妃殿傳曰,初揀擇日字,以二月二十五日爲之,再揀·三揀,更爲推擇事,命下矣。令日官李秉洪,更爲推擇,則再揀擇,來三月初二日,三揀擇,同月十二日俱吉云,以此日定行乎?敢稟。傳曰,以此日定行。
禮曹啓曰,大報壇祭享,每年三月上旬內,擇日設行事,曾有定式矣。吉日,令日官李秉洪推擇,則來三月初十日爲吉云。以此日設行,而初雖以親祭磨鍊,亦多有攝行之例,今番則,何以爲之乎?敢稟。傳曰,攝行磨鍊。
禮曹啓曰,來二月初一日孝文殿酌禮,親行事,命下矣。散致齋之節,當爲磨鍊,而同日行孝文殿禫祭,齋戒已爲磨鍊,啓下矣。今此酌獻禮齋戒,則不爲磨鍊之意,敢啓。傳曰,知道。
以黃海監司洪淳穆狀啓,龍媒僉使自辟營校定式事。傳曰,湖西之馬梁,關東之越松,皆以自辟爲請,向旣許施,則今不可異同,故亦爲準許,而但其奬藝之方,防守之節,專係於本營調選之如何,永爲節目施行,俾有實效。
傳曰,推鞠爲之。
罪人張敬一·白유시도마릐야·徐沒禮·金두루等,更推後刑問一次,訊杖第九度停刑,崔炯更推後,刑問一次,訊杖十度停刑,全長雲更推後,刑問一次,訊杖第九度停刑,丁義培更推後,刑問一次,訊杖七度停刑,南鍾三·洪鳳周等捧遲晩。
義禁府啓曰,謀叛不道罪人鍾三,竝不待時斬事,啓下矣。當爲擧行,而罪人薄昏行刑,有乖法意,依雨未晴夜未明例,待朝行刑,載在法典,罪人鍾三·鳳周,仍囚府獄,待明朝擧行之意,敢啓。傳曰,知道。
以司謁口傳下敎曰,明日罪人梟首時,以摠戎使代行。
義禁府啓曰,邪書之餘存卷秩及板本之爲捕廳現捉者,卽爲輸來於鞫庭,對衆盡爲燒火之意,敢啓。傳曰,如道。義禁府罪人鍾三,年五十,鳳周,年五十三結案白等,鍾三根脚段,父尙敎生存,父矣父履佑,母李召史,母矣父世夔,竝只故白良乎,胎生於公忠道忠州邑內,隨父母長養,入籍居生是白乎族,行凶節次段,矣身,本以鬼蜮之性,素蓄梟獍之習,斁倫敗常,看作能事,樂禍召亂,敢生異圖。所謂洋學,卽無父無君之邪術,而身居簪紳之列,甘心傳習,積久沈惑,邦典所當禁,而謂之不當禁,邪敎之背正道,而反謂之正道,是乃夷狄禽獸之不若也。若其拿命之下,變姓逃躱,猶屬薄物細故,而洋人張敬一之締結往來,邪徒鳳周之綢繆往來謀議,申朴異類之潛匿近接,卽矣身之陰謀祕計,素所醞釀是白如乎,至於俄羅斯有患之說,佛浪國定約之計,無初眞的可據之端,而倡出妖言,眩惑衆聽,謂此說,聞張·洪,指禍機迫在數月,敢懷賣國之計,暗售招寇之圖,凶謀莫掩,眞贓畢露,究厥罪犯,萬戮猶輕,烏可免謀背潛從之律乎?謀叛不道的實,遲晩的只,鳳周根脚段,父梓榮,父矣〈父〉樂敏,母丁召史,母矣父若鉉,竝只故白良乎,胎生於全羅道光州邑內,隨父母長養,入籍居生是白乎族,行凶節次段,矣身,本以辛酉邪徒之餘孽,世濟其惡,沈惑邪敎,締結異類,潛懷洋人李神父之札,遠涉海濤,躬入江南,率來洋人張敬一,同舍居住,遞作主人,日夜之所講習者,邪書也,東西之所嘯聚者,邪徒也,則卽是邪學之嚆矢,醜類之窩主是白如乎,至若俄羅斯之將有隱憂,佛浪國之先結約條,酬酢於敬一者,矣身也,慫慂於鍾三者,矣身也,倡出無根之妖言,眩惑衆聽,潛售賣國之凶計,煽動一世究厥情犯,剮戮猶輕,何可免謀背潛從之律乎?謀叛不道的實,遲晩的只罪,大明律謀叛條云,謀叛,但共謀者,不分隨從,皆斬,同律死囚覆奏待報條云,其犯十惡之罪應死者,決不待時亦爲白有臥乎等用良,鍾三·鳳周段,各不待時斬爲白臥乎事。
義禁府啓曰,謹依鞫廳議啓,罪人張敬一·白유시도마릐야·徐沒禮·金두루等,出付軍門,使之梟首警衆,崔炯·金長雲,出付刑曹,丁義培還囚捕廳之意,敢啓。傳曰,知道。
又啓曰,保放罪人李先伊,今於諸罪人酌處之後,別無可問之端,特爲放送,何如?傳曰,允。
傳曰,推鞫撤罷。
右議政金炳學箚子,伏以臣之見帶三提擧,廟殿,莫敬之地,廚院,莫謹之所也。奉審進參,常禮攸殷,而臣旣曠闕之,供獻監捧,常分攸在,而臣又虧隳之,藉曰憂病之或有難强,亦豈義分之非敢自安也乎?臣若徒諉嚴畏,濡涊蓄縮,苟焉自冒,瘝厥職事,則此其罪尤,無以自贖,用具短牘,敢干聰聽,惟聖慈,有以鑑諒,稟承慈旨,劃遞臣太廟南殿·廚院提擧之任,俾幸公私,臣區區之望也。取進止。答曰,省箚具悉卿懇。所辭三提擧,何可一時勉副乎?卿之苦懇如此,太廟提擧之任,令姑許副,卿其諒之。仍傳曰,此批答,遣史官傳諭。
分承旨申檀疏略曰,臣於年前待罪南郡,多少僨誤,臣固自知,向來晝筵,躬承聖敎,至嚴且諄,燭臣不治之狀,開臣自新之路,刑史不煩,重援其任,雨露霜雪,竝行於造化之中,臣蒼黃赴任,不敢以官長自處,席稾俟勘,未周歲銀臺之命,有隕自天,今又除旨荐降,馹召繼宣,臣自矢於方寸者,蕩火之所不避,況於逡巡恩命,甘犯逋慢之誅哉?習儀當前,雖不得不冒越暫膺,恧縮之私,尤倍於前,敢暴衷懇,乞稟東朝,亟遞臣職,勘臣當被之律云云。答曰,省疏具悉。向來之擧,欲其改圖之意,而凡有過失者,苟能悔悟自新,則非惟厚望於爾之一身也,適足爲懲毖之方,而在朝家,幸莫大矣,爾其勿辭。
上在昌德宮。停常參·經筵。政院啓曰,左右史不可不備,別兼春秋趙定燮·洪鍾學·趙康夏,竝卽牌招,推移入直,何如?傳曰,允。以別兼春秋趙定燮·洪鍾學·趙康夏牌不進,罷職傳旨。傳曰,只推。大司憲林肯洙,大司諫尹龜永,司諫李冕光,掌令李心宰·高時勉,持平金亮淵,獻納南商龍,正言李圭悳·趙在元等啓曰,噫嘻痛矣,國榮之通之罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢謬,罔有紀極,主張者榮賊,亂逆之犯分干紀者,從古何恨,而豈有若此賊之至凶極悖者乎?雖以弘·瞻之凶肚,來·黯之毒手未足以喩其惡也。此實載籍所無之極惡大憝,而聲討未加,鬼誅先及,一國之公憤鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也,當此義理大明,凶逆窮討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神大之憤惋,容有極哉。請物故罪人國榮,亟施孥戮之典。噫嘻痛矣,賊裕之罪,可勝誅哉。辛酉一路,包凶畜禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁,亦憯矣,亂臣賊子之干常犯紀,從古何限,而豈有此賊之窮凶絶悖者哉?且其所納爰辭,見促文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手礫口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而安點·魯賢·在民三賊伏法之後?其凶謀逆節,尤益彰著,此與身死旣久之後,追律之例,大有異焉,不可援用尙魯追施之律,請物故罪人裕,亟施孥戮之典焉。噫嘻痛矣,今此鍾·振兩賊之凶,思之謄掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南泊得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而又以二字不道之言,和應於合有變通之說,甚至於街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋指卯日,而擧事爲期云者,莫非做作妖言,煽動人心之計,而至於第一字指擬之目,十三日至凶之說,與鍾一,一而二,二而一者也。今古所無之逆,不可只施治逆之常典,适雲已行之例,不用於此賊,而將何施乎?請大逆不道罪人鍾一,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤蘖,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後,丁寧和應,南中兵火之說延壽,爛熳酬酌,卽此數段,已足爲訛賊之眞贓斷案,至於正月十三日,卽是窮宙亘宇耶未有未聞之極逆情節,而無不參聞,無不參會,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山而肆發憯悖之說,視奇貨於北謫而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻痛矣,崔鳳周·李奎和之罪,可勝誅哉。今番鞫獄,卽窮天地亘萬古所未有之一大變怪,鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾作爲血黨,究厥情犯,與兩賊一而二,二而一也,旣已承款於眞情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄之無遺者,而元惡未服常憲,兩賊尙逭當律,酌處之成命,遽降,憤鬱之輿論,轉深,言之膽掉,思之骨戰,此而謂無所形犯容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉?大可憂哉。請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可止以知情不告,蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻痛矣,朴載仁,可勝誅哉。忠逆之殊,彝性之所易曉也,明張之急,分義之所難抑也。噫,彼載仁,雖蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執注,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙蘄兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣,鍾三之罪,可勝誅哉。所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸於禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼域之情。鳳周,世濟其惡,天生戾氣,洋舶之憯越,醜類包藏禍心,京闉之綢繆,同室甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩感衆聽,究厥情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有浮洪水猛獸,何幸太陽中天?奸狀莫逃,夬伸三尺之章,遄伏肆市之典,神人之憤,庶可少洩,而似此賊魁,不可只誅其身而止,請謀叛不道罪人鍾三·鳳周,竝施孥戮之典焉。答曰,不允。鍾三·鳳周事,罪人斯得,三章夬伸,天理明矣,人心正矣,旣施當律,何必如是?勿煩。
大司憲林肯洙,掌令李心宰·高時勉,持平金亮淵啓曰,新除授執義姜國馨,時在京畿始興地,持平張泰秀,時在全羅道金溝地,請竝斯速乘馹上來事,下諭。答曰,許遞。
正言李圭悳啓曰,梟示罪人性世,與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。答曰,不允。
議政府啓曰,邪書邪板,旣已燒火於鞫庭,而鄕外之潛自流布,其來已久云。此不可一向任置,都城內外,則限二十日,令刑·漢·兩司·五部·左右捕廳,各別搜聚,外道則限一朔搜聚,一倂燒火,萬一有隱匿不納者,待現發,施以傳習邪學之律,在前邪獄時,鞫廳之未及糾摘者,例自各其營邑,鉤覈懲治,今亦依此擧行,五家作統之法,所以互相摘發,姦究之不得容跡也。此法蕩弛之後,至有羌胡輩輦轂之事,令漢城府,申明舊式,毋或玩忽事,分付,何如?傳曰,允。
弘文館啓曰,修撰洪鍾學,卽爲牌招察任,何如?傳曰,允。
以修撰洪鍾學牌不進罷職傳旨。傳曰,只推。
營建都監啓曰,都監牌將登山僉使朴重根,當此營役旁午之時,有難擅離赴任,以近地邊將,口傳相換,使之專意擧行,何如?傳曰,允。
義禁府啓曰,謀叛不道罪人鍾三·鳳周等,旣已承服正刑矣。其妻妾子女及父母祖孫兄弟,年歲姓名存沒居住,令漢城府考出帳籍後,分付五部及各該道,應坐罪人,一一査出,使之修成冊報來,財産入官等節,令各該司捧承傳擧行,何如?傳曰,允。
上在昌德宮。停常參·經筵。王大妃殿誕日,大殿·大王大妃殿·大妃殿,宗親·儀賓·內閣·政院·玉堂·朝廷百官口傳問安。答曰,知道。
王大妃殿,宗親·儀賓·內閣·政院·玉堂·朝廷百官單子問安。答曰,知道。
備忘記,慶尙左水使具胄元,下直,長弓一張·長箭一部·片箭一部·筒兒一箇,賜給。
都摠府啓曰,今日入直內三廳武兼禁軍及軍兵等,當爲中日習射技放,而王大妃殿誕日問安相値,不得設行之意,敢啓。傳曰,知道。政院啓曰,左右史不可不備,別兼春秋趙定燮·洪鍾學·趙康夏,旣有只推之命,竝卽牌招推移入直,何如?傳曰,允。傳曰,副護軍洪奭鍾,吏曹參議除授。
傳曰,寧邊府使李彙重,安岳郡守朴齊寅,令該曹口傳相換。
吏曹,寧邊府使李彙重,安岳郡守朴齊寅相換事承傳。
傳曰,來二月初四日哲宗大王御眞,移奉于天漢殿時,弘化門外,當祗迎矣,該房知悉。
傳曰,來二月初一日孝文殿酌獻禮,當親行矣,該房知悉。
大王大妃殿傳曰,近日日候尙未溫和,多日經宿,實所未安,健陵·顯隆園·仁陵·獻陵幸行傳敎,還收,元陵·綏陵·景陵親祭磨鍊日字,以三月旬間擇入。
以慶尙監司李參鉉狀啓,晉州牧民家失火事。傳曰,聞甚矜惻,元恤典外,別加顧助,結構奠接之方,廟堂措辭,分付。
以別兼春秋趙定燮·洪鍾學·趙康夏牌不進,罷職傳旨。傳曰,只推。
禮曹啓曰,大王大妃殿傳曰,近日日候尙未溫和,多日經宿,實所未安,健陵·顯隆園·仁陵·獻陵幸行傳敎,還收,元陵·綏陵·景陵親祭磨鍊日子,以三月旬間擇入事,命下矣。幸行吉日,令日官李秉洪推擇,則三月旬間,連値拘忌,同月十七日爲吉云,以此日定行乎?敢稟。傳曰,以此日定行。
兵曹,元陵·綏陵·景陵幸行時軍令,三月十七日出宮,廟洞晝停所,自闕門十六里,元陵展謁,自晝停所十五里,以上三十一里,親祭,綏陵展謁親祭,景陵展謁親祭,還詣廟洞晝停,當日還宮。
兵曹啓曰,在前幸行,當日回鑾時侍衛,例以全數磨鍊,而辛酉仁陵春幸時,明陵秋幸時,侍衛,依遠幸例磨鍊事,因下敎,兵摠府堂上郞廳各二員,五衛將二員,武兼八員隨駕,甲子睿陵幸行時,兵摠府堂上郞廳,依例全數侍衛,而因下敎,五衛將六員,武兼四員磨鍊隨駕矣。今番則,何以爲之乎?敢稟。傳曰,一依遠幸例爲之。
兵曹啓曰,今此幸行時,挾輦,何以磨鍊乎?敢稟。傳曰,三百名餘軍,一百名磨鍊。
兵曹啓曰,來二月初四日哲宗大王御眞移奉天漢殿時,大駕詣弘化門外,祗送時侍衛軍兵,當爲磨鍊,而謹考謄錄,則庚申年御眞奉指華城日,敦化門外祗送時,禁軍入直磨鍊,環衛軍則內外各營入直馬步軍,各留營,直除出,訓鍊大將都領環衛,而戊戌年影幀奉還濬源殿日,敦化門外祗送時,因下敎禁軍及環衛軍兵,依庚申年例磨鍊,禁衛大將都領環衛矣。今番則,何以爲之乎?敢稟。傳曰,依戊戌年例磨鍊。
兵曹口傳政事,登山僉使朴重根,善績僉使姜命準,已上相換事承傳。
上在昌德宮。停常參·經筵。大王大妃殿口傳下敎曰,哲宗大王御眞標題,以都正李載冕爲之,擇日擧行事,分付宗親府。
以司謁口傳下敎曰,明日東關王廟修改時,中軍代行。
傳曰,政官牌招開政。
傳曰,見窠守令差出。
政院啓曰,左邊捕盜大將申命淳,以御營中軍東關王廟修改事,明日出去矣。所佩命召及大將牌·傳令牌,何以爲之?敢稟。傳曰,仍佩往來。
政院啓曰,左右史不可不備,別兼春秋趙定燮·洪鍾學·趙康夏,旣有只推之命,竝卽牌招推移入直,何如?傳曰,允。
以別兼春秋趙定燮·洪鍾學·趙康夏牌不進,罷職傳旨。傳曰,只推。
弘文館啓曰,修撰洪鍾學,卽爲牌招察任,何如?傳曰,允。
以修撰洪鍾學牌不進,罷職傳旨。傳曰,只推。有政。吏批,參議李載冕進,承旨缺,以李雲翼爲執義,鄭謙植爲持平,南商龍爲校理,洪奭鍾爲同春秋,李從鶴爲獻納。
兵批,同知單李碩豪,僉知單朴苾赫,兼會寧鎭兵馬僉節制使北前衛將討捕使孫亮錫,以上竝單付。
吏曹啓曰,肇慶廟別檢朴奎燦在外,不卽受香,祀典所重,萬萬駭然,爲先汰去,拿問處之事。傳曰,允。口傳差出。
刑曹啓曰,罪人全長雲·崔炯,締結異類,沈溺洋敎,刊出邪書,傳播煽動,罔念邦禁,一心蠱惑,全身薰染,堅如鐵石,雖遭慘刑,矢此靡悔,自顧所犯,萬死無惜,從實遲晩納招,依法處斷,不待時處斬事,報議政府,詳覈抄啓,竝施行,何如?傳曰,依啓。
大司憲林肯洙,大司諫尹龜永,司諫李冕光,掌令李心宰·高時勉,持平金亮淵,獻納南商龍,正言李圭悳·趙在元等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王付,嚴覈得情,快施極律。措辭見上請謀反不道罪人鍾三·鳳周,竝施孥戮之典。措辭見上答曰,不允。已有酌處,勿煩。
正言李圭悳啓曰,請梟示罪人性世,亟施孥戮之典。答曰,不允。
右議政柳厚祚疏曰,伏以臣於見職,萬萬無可堪之實,斷斷有必辭之義,再陳刳瀝之懇,四徹猥越之奏,罄竭衷赤,始無餘蘊,而辭未獲準,遽然出膺者,豈或有一半分承當而然哉?直以憂虞之會,義不可以不赴也,盤覈之擧,分不可以不參也。遂乃冒沒一肅,趨詣鞫坐,何幸凶豎,次第輸款,邪窩一倂掀露,王章夬伸,妖言永息,俾八方之人,咸知大聖人衛正闢異之功,生道殺人之仁,度越前古,軌一世於民彝物則之內,竊不勝欽仰攢頌之至,第念玆事究竟之日,卽臣微諒獲遂之期也。臣若寅緣蹲仍,作爲倖進之階,淟涊盤礴,不思所以冒死更籲,力解匪據,則直貪戀無恥之一鄙夫耳,有相如此,將焉用爲哉?夫不欺之謂忠,以實之謂信,忠信不失,所以事上也。知其不能而工於自揜,僥倖大利,以爲己榮,是自欺也,知其可能而故爲巽讓,假飾彌文,餂取美名,是不實也,自欺之不足而至於欺人,欺人之不足而至於欺天,不忠孰大焉?不實之言,敵以下之所不敢,而君父之前,言不以實,不信孰甚焉?不忠不信,而能事其上者,臣未之聞也。臣雖至愚無狀,污不至爲此伎價,自干重戾也。噫,輔相之設,豈苟然哉?啓沃君德,將就聖學,是其責也,臣之諛寡,其能有裨,熙贊庶政,阜成兆民,是其職也,臣之疎闇,其能有濟,毁第減騶,侈風可變,而臣有何雅操,足以見憚,慶朝忭野,衆情可驗,而臣有何宿望,足以負重,國計耗絀,何術以裕之?民志渙散,何方以集之?頹綱之何以掁肅,澆俗之何以反淳?臣於是數者,無一而可,而乃猝然置之於政本之地,責之以所不能,是何異强僬以擔重,策駑以致遠,其究焉顚蹶而止,亦何利於國哉?藉曰端揆,有所仰成,承佐異於專重,姑此充備而縻羈之,於民國無傷乎,則大非熙朝綜名繹實之政也。盧懷愼,唐之名相也,淸謹自守,坐鎭有餘,而猶不免伴食之譏,顧臣至劣,莫追前人坐鎭之量,而徒得中書伴食之名,無亦可恥之甚乎?三公之象鼎三足,以承君也,一足不任,覆其美實,今臣不稱,不啻不任,則其所僨敗,可立而待,非止臣一身之恥也。臣家,世受國恩,與天無極,重之臣邇來蒙被之異數隆渥,曠絶今昔,無有倫此,際又格外補蔭,至及於臣孫,曲費洪造,偏爲臣地,臣又感激惶慼,靡有止屆,雖磨放隕結,不足以報其萬一,況仕宦而至宰相,人士之極榮也,懷必報之心,處至榮之地,苟有以薄展蘊抱,少塞委寄,則固當敬承天眷勉竭魯鈍,以效尺寸之勞,何苦强爲違抗冒讀而不一瀆,自歸於不實之科也哉?乞夫窶人,得簟豆則受而不辭,與之千金之璧辭,彼豈重簟豆之賜,而輕千金之惠哉?分定故也,分之所不當,窶人猶不受,況臣所叨,問其官則大官也,問其人則凡夫也,以凡夫而忝大官之列,恬若固有,受之而不辭,則得無爲窶人之所笑乎?萬有一受恩無補,僥濫致災,顚頓狼狽,但竊議政,職名而去,則猥賤無似,辜負天地,將何辭以謝嶺外士友之責?異日地下,亦何顔以見先祖先父,而先祖先父,其肯曰余有後乎?由臣而累聖朝迪簡之典,由臣而墜先世恬約之訓,一擧而二失,竝焉此臣蚤夜踧躕,寢不貼食不味者也。臣於撤坐之後,退伏私次,伏念重任之一日虛縻,冞增悚慼,玆敢畢暴未卒之懇。伏望聖慈,諒臣之寧犯無欺,察臣言之匪矯是實,更稟東朝,將臣所有職名,劃許鐫免,改授賢德,則在臣至榮且幸,其與竊據匪分,冒譏笑於公議者,相去萬萬矣云云。答曰,省疏具悉。卿之出膺,甫有日于玆矣。凝佇之餘,心焉今此長牘,又奚爲而至也?國計之耗絀,民志之渙散,頹綱之振肅,澆俗之反淳,卿旣憂之切而言之詳,知其如是爲病,不知如是爲藥者,以卿體國斷斷之誠,安有是也?況卿三事之地,元非爲按獄而然,則乃以鞫事之畢,視作必辭之端,尤萬萬不當矣。向來卿孫補蔭之命,此予所,以禮遇卿也,眷注卿也,卿其體予至意,益勉輔佐之方。傳曰,此批答,遣史官傳諭。
上在昌德宮。停常參·經筵。
大王大妃殿傳曰,近日洋漢事,誠一大變怪也。屢萬里凶種醜類,掉臂出入,恣行邪術,率來焉有其人,容接焉有其所?於是乎,怨國失志之輩,思亂樂禍之徒,蛇蟠蚓結,梟吹獍答,斁敗我民彝,瀆褻我風敎,天道之所不容也,王章之所難赦也。今其次第就捕,大行誅討,而第念聲氣之潛通,黨援之廣布,亦不無漏網隱跡之患,毋論通衢大道,與夫僻巷窮村,渠雖衣我國之衣,冠我國之冠,面貌言動,旣與我國人有異,則宜無不聞不知之理,內而刑漢兩司左右捕廳,外而八道四都梱邑鎭驛,各自團束,另加譏捕,期盡掃蕩乃已。吏民中如有指告者,捉納者,賞切酬勞,亦當別般示意,而若或綢繆相應,匿不以聞,末乃現發於別岐廉察,斷當劓殄之無遺,人亦得以共誅之,先將此意,眞諺翻謄,揭付坊曲,咸使知悉事,自廟堂措辭,分付。
傳曰,注書竝陞六。
政院啓曰,左右史不可不備,別兼春秋趙定燮·洪鍾學·趙康夏,旣有只推之命,竝卽牌招推移入直,何如?傳曰,允。
大司諫尹龜永,執義李雲翼,掌令李心宰·高時勉,持平鄭謙植·金亮淵,正言李圭悳·趙在元等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉,措辭見上請謀反不道罪人鍾三·鳳周,竝施孥戮之典。措辭見上答曰,不允,已有處分,勿煩。
正言李圭悳啓曰,請梟示罪人性世,亟施孥戮之典。答曰,不允。
傳曰,臺諫竝許遞,前望入之。
議政府啓曰,以邪書搜聚,邪徒芟鋤事,纔已經稟,行會於八路四都,海防邊禁等節,亦自政府申飭,而最是海西·湖西沿海諸處,觀於今蕃鞫招,惟此兩路,爲渠輩往來交通之迷藏,夫海西·湖西水路,本自聯接而唐舶中十字旗,卽其認號也。海西之甕津·豐川·長淵及湖西之內浦六七邑,若不嚴加暸察,則彼匿影潛踪,聲氣呼吸所及,又將何患之不生?兩道監兵水營,同心團束,本國人之如前聯絡者,一一摘發,隨所捉所招後,使之先斬後啓,沿海鎭將,萬一有疎忽放過之弊,則隨事啓聞,施以卽其地定配之典,不飭之道帥臣,從重論勘之意,更爲行關知委,何如?傳曰,允。
又啓曰,大司憲林肯洙上疏,批旨,有令廟堂稟處之命,而取見其疏本,則以爲鍾三之父尙敎,沈惑邪書,居常誦習,已至數十年,而異類之潛匿近隣,外國之云有約條,雖出鍾三之招,指使譸張者,皆渠也。請令王府,拿鞫得情,快正典刑。鍾三·鳳周之子,年雖未滿,不可使妖孽凶種,漸致滋長,爲辭矣。父子傳習之說,鍾三之對衆不諱者也。洋人之接置咫尺之地,豈鍾三之所獨辦者耶?然則臺疏聲討,非以其子之罪,株累於其父,特其父所犯,待鞫事蓋掀露,以致群情之沸鬱莫抑,到今事體,不當因循,南尙敎,亟令拿鞫,明正典刑,已伏法兩賊孥戮一款,臺啓方張,姑不敢稟覆之意,敢啓。傳曰,糾結異類,傳習邪術,是父子一串貫來,今於聲討之章,斷案已成,而第其年已老矣。兩罪人孥戮之情,寔出於毋俾易種之義,則直施一律,何所顧惜,而且其年又未滿云矣。旣承慈敎,特推好生之德,尙敎嚴囚公州鎭營,兩罪人子,竝嚴囚全州鎭營。又啓曰,卽見兩捕廳啓目,則以爲洋人申妖案·朴미가엘알늑산델及邪學人丁義培·禹世英,俱已自服遲晩,而留接和應者,抵死祕諱,請令廟堂稟處矣。邪徒之互相容護,抵死不告,卽渠輩頑慝之一串貫來者,到今別無更覈之端,況冒禁犯越,亦係一律乎?丁義培之當初亂招,計在晷刻延活,而前後情犯,與已伏法之諸漢,二而一也。禹世英之乍背旋惑,反覆無常,今若末勘,大關後弊,申妖案·朴미가엘알늑산델·丁義培·禹世英,竝出付軍門,梟首警衆,何如?傳曰,允。
弘文館啓曰,修撰洪鍾學,新除授校理南商龍,竝卽牌招察任,何如?傳曰,允。
以校理南商龍牌不進,罷職傳旨。傳曰,只推。
宗親府啓曰,大王大妃殿傳曰,哲宗大王御眞,標題,以都正李載冕爲之,擇日擧行事,分付宗府事,命下矣。令日官李秉洪推擇,則今正月二十八日午時爲吉云,以此日時定行之意,敢啓。傳曰,知道。
六典條例纂輯所啓曰,郞廳李冕光,除拜司諫矣,職務相妨,所帶臺職,今姑改差事。傳曰,允。禮曹啓曰,臣炳國,與戶曹判書臣李敦榮,進詣皇壇奉審,則奉室大草芚二浮,饌卓二坐,尊卓一坐,饌卓巾一件,雉尾箒一柄,雉尾兺,典祀廳仰遮油芚二張,座面紙一件,大牲匣一坐,牛鼎羃一箇,羊鼎羃一箇,鍮東海一坐,添鐵修補,敬奉閣雉尾箒一柄,雉尾兺,壇上甲黃帳一浮內二幅,內簷甲黃帳二浮內二幅,油遮日六浮,道里具內一浮,白木內揮帳二浮內一幅,中束乼·小束乼各一艮衣,排設竹五箇,朱紅漆圓經杖一箇,從享位白布遮日一浮內一幅,白布揮帳一浮內一幅,小束乼一艮衣,饌幕白布遮日一浮內一幅,白布揮帳一浮內一幅,竝破,改備事,分付各該司,何如?傳曰,允。
御營廳啓曰,謹依下敎,中軍臣申命淳,進詣東關王廟有頉處,監董修改後,別單書入之意,敢啓。傳曰,知道。
義禁府啓目,鳳山郡守趙述永原情云云,問目內辭緣,泛稱遲晩,所當請刑是白乎矣,年滿七十法不當請刑,議處,何如?啓依允。
大司憲林肯洙疏曰,兩賊追律事,相率瀆擾,未蒙允兪誠不勝抑鬱,今番鞫獄,卽已庚懲創後一大變怪也。妖腰亂領,雖已就戮,尙有凶魁漏網,一世之所喧傳者,鍾三之父尙敎,是耳。渠本薄有才識,反惑邪書,奉主敎如神明,萃凶徒如淵藪,積有醞釀,已至數十年,父詔其子,子襲其父,便成家訓,異類之潛匿近隣,外國之云有約條,雖出鍾三之招,而指使譸張者,渠父也,而視若無故,一任偃息,則譬如鋤草而未除其根,渠今年旣過耋,雖逭應坐之律,似此凶魁,何可晷刻容貸?請拿鞫得情,夬正典刑,鍾三·鳳周之子,年雖未滿,不可使妖孽凶種,漸致滋長,如逆鳳,世濟其惡,亟允臣等之請,杜絶亂萌焉。答曰,省疏具悉卿懇。鞫事屬耳,令廟堂稟處。
藝文提學金世均疏云云。答曰,省疏具悉。卿其勿辭行公。
吏曹參判洪奭鍾疏云云。答曰,省疏具悉。卿其勿辭行公。
上在昌德宮。停常參·經筵。
藥房提調李載元,副提調金輔鉉啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。傳曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。傳曰,知道。
備忘記,吾老梁萬戶崔成大下直,長弓一張·長箭一部·片箭一部·筒兒一箇,賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政柳厚祚有身病,不得來會云矣,敢啓。傳曰,允。
傳曰,政官牌招開政。
傳曰,在外同敦寧許遞,今日政差出。
傳曰,發遣吏郞淸齋與否,摘奸以來。
傳曰,注薦爲之,趙慶鎬·金敬均·趙恒敎·尹榮信·李容萬·李承洙·李龍雨·張原相以上取八人。
傳曰,館錄爲之。
以司謁口傳下敎曰,罪人梟首時,以禁衛大將李景夏代行。
政院啓曰,吏曹判書趙得林,參判洪奭鍾,參議李載冕,牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
以公忠監司申檍狀啓,舒川郡人命渰死事。傳曰,人命渰死若是夥多,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以黃海兵使李鍾承啓本,潛蔘罪人洪化瑞等,其所勘斷,令廟堂稟處事。傳曰,潛通異船,物貨交易,自是邦禁之截嚴,而今此諸漢,互相和應,其所犯科,若是狼藉,究厥罪狀,已極駭痛,而雖以今番獄事觀之,洋人之出來者,多從唐船通路,以致滋蔓之境,國綱之解弛,俗習之悖乖,胡至此極?反覆思究,尤切憤惋,似此不軌之類,不可不以法從事,自廟堂更加爛礭,另爲稟處。
弘文館啓曰,校理南商龍,卽爲牌招察任,何如?傳曰,允。
以校理南商龍牌不進,罷職傳旨。傳曰,只推。
執義洪兢周,司諫朴昌壽,掌令李在果,持平鄭謙植,獻納韓鎭棨等,啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,夬施亟律焉。措辭見上請謀反不道罪人鍾三·鳳周,竝施孥戮之典。措辭見上答曰,不允。鍾三·鳳周事,已有前批,勿煩。
新除授持平朴齊敎,時在京畿道楊州地,請斯速乘馹上來事,下諭。答曰,許遞。
獻納韓鎭棨啓曰,請梟首罪人性世,亟施孥戮之典。措辭見上答曰,不允。
禮曹啓曰,卽接楊根幼學李鼎采所志,則以爲族姪晉永,嫡妾俱無子,以其同姓四寸弟俊永第三子秀應,欲爲繼後,兩家諸族,相議完定,而晉永夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李鼎采所訴,旣如此,李俊永第三子秀應,立爲李晉永之後,何如?傳曰,允。
御營廳啓曰,罪人申妖案·朴미가엘알늑산델·丁義培·禹世英,大會軍民於沙場,梟首警衆之意,敢啓。傳曰,知道。
義禁府啓曰,肇慶廟別檢朴奎燦拿問處之事,傳旨啓下矣。朴奎燦,下去慶尙道丹城地云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
傳曰,禮房承旨,馳詣先農壇,奉審摘奸以來。
傳曰,正言有闕之代,司正趙恒敎除授。
傳曰,承旨竝許遞,前望入之。
傳曰,見窠,皆令差出。
傳曰,兵曹參判許遞,前望入之。承旨前望入之,金炳弼·金基纘·金鼎鎬·尹堉·張仁遠·李元會落點。
傳曰,兵曹參判許遞,前望入之。兵曹參判前望入之,鄭憲容落點。
弘文館啓曰,典翰李根秀,陳疏徑出,上番闕直,事甚未安,應敎金奎弘,副應敎南一愚,校理李昌鎬·南商龍,副校理李承臯·洪淳學,竝卽牌招,推移入直,何如?傳曰,允。
以應敎金奎弘,副應敎南一愚,校理李昌鎬·南商龍,副校理李承臯·洪淳學牌不進,罷職傳旨。傳曰,只推。
吏曹啓曰,哲宗大王御眞移奉時,分兵曹堂郞,以祔太廟時分官,推移仍用,何如?傳曰,推移仍用,分承旨一體仍用。
兵曹啓曰,來二月初四日,哲宗大王御眞弘化門外祗送時,侍衛軍兵,當爲磨鍊,而庚申年御眞奉詣華城日,敦化門祗送時,禁軍入直環衛軍,則內外各營入直馬步軍,訓將都領環衛,戊戌年影幀奉還璿源殿日,敦化門外祗送時,禁將都領環衛,今番則,何以爲之?敢稟。傳曰,依戊戌年例磨鍊。
司諫朴昌壽,掌令李在果,持平鄭謙植,獻納韓鎭棨等,啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适雲之例。措辭見上請逆賊友文·光友,加施孥戮之典,致遠·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上答曰,不允。已有前批,勿煩。
獻納韓鎭棨啓曰,請梟示罪人性世,亟施孥戮之典。措辭見上答曰,不允。
有政。吏批,參議李載冕進,承旨缺,以趙啓升爲大司憲,趙秉恒爲大司諫,金琦鉉爲執義,趙性鶴爲掌令,李彙林爲持平,安在麟爲正言,李世輔爲同敦寧,趙慶鎬爲注書。傳曰,見窠,皆令差出。再政,以金東獻爲兵曹參判,許熠爲左尹,金敬均爲注書。兵批,同知單金振珩。
議政府啓曰,以黃海兵使李鍾承啓本,潛蔘罪人洪化瑞等,其所勘斷,令廟堂稟處事。傳曰,潛通異船,物貨交易,自是邦禁之截嚴,而今此諸漢,互相和應,其所犯科,若是狼藉,究厥罪狀,已極駭痛,而雖以今番獄事觀之,洋人之出來者,多從唐船通路,以致滋蔓之境,國綱之解弛,俗習之悖乖,胡至此極?反覆思究,尤切憤惋,似此不軌之類,不可不以法從事,自廟堂更加爛礭,另爲稟處事,命下矣。法非不嚴,而奸不知戢,漁採出沒之舶,作爲姦宄之門戶,久矣。今下判付,辭旨嚴截,奉以行之,惟紀綱是耳。洪化瑞·鄭錫麟·朴冕哲·李仁淳,毋論和應,與隨從,其爲潛通犯越,一也。竝令該帥臣,大會軍民,梟首警衆,此獄主張者,盧應玄之爲漏網,安有此理?竝與在逃沙工朴哥,居間之徐得守,通奇之裵石伊·朴昌石,令各鎭營,刻期督捕,海防疎虞,莫近日若,甚至有今番邪獄,而寧欲無言,古人所謂自撤藩籬者,非此之謂耶?今以後,凡有我國人之窺伺交接於唐船近處者,各別瞭察,隨所捉自兵水營取招後,先施梟警,追後登聞事,措辭行會,潛蔘犯禁,又此現發,另行關飭於開城衙門,凡潛造及居間行賣諸漢,一一洞察,使之以法從事,何如?傳曰,允。
訓鍊都監啓曰,本局千摠具春喜,身病猝重,勢難察任,改差,何如?傳曰,允。
兵曹啓曰,哲宗大王御眞,移奉天漢殿時,分摠府堂郎擧行事,允下矣。以祔太廟分摠府堂郞,仍爲擧行之意,敢啓。傳曰,知道。
義禁府啓目粘連。向前趙述永,亦烽幕失火,旣失檢飭,不報巡營,亦涉稽忽,以此照律,何如?判付啓。依允。
義禁府照目粘連。鳳山郡守趙述永矣,本府議啓內,烽幕失火,旣失檢飭,不報巡營,亦涉稽忽,依公廨失火例照勘罪,以公廨及倉庫內失火律,杖八十徒一年定配收贖,公罪,奉敎依允爲旀,切減一等爲良如敎。
典翰李根秀疏云云。答曰,省疏具悉。爾其勿辭救護。
上在昌德宮。停常參·經筵。
傳曰,副提學外玉堂,竝許遞,前望入之。玉堂前望入之,應敎南一愚,校理蔡東述·任孝直,副校理李昌鎬,修撰洪淳學落點。
以慶尙監司李參鉉狀啓,金海府民家失火事。傳曰,聞甚矜惻,元恤典外,別加顧助,結構奠接之方,廟堂措辭,分付。
政院啓曰,檢校典翰閔升鎬內閣進,李明應·李鍾濬營建都監進,副應敎一員,副校理一員,修撰一員,副修撰二員未差,玉堂上下番俱空,事甚未安,新除授應敎南一愚,校理蔡東述·任孝直,副校理李昌鎬,修撰洪淳學,竝卽牌招,推移入直,何如?傳曰,允。
以應敎南一愚,校理蔡東述·任孝直,副校理李昌鎬,修撰洪淳學牌不進,罷職傳旨。傳曰,只推。
大司憲趙啓昇,大司諫趙秉恒,執義金琦鉉,司諫朴昌壽,掌令李在果·趙性鶴,持平李彙林·鄭謙植,獻納韓鎭棨,正言趙恒敎·安在麟等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之〈典〉焉。答曰,不允。鍾三·鳳周事,已有處分,勿煩。
正言趙恒敎啓曰,請梟示罪人性世,亟施孥戮之典。答曰,不允。
禮曹啓曰,來二月初一日孝文殿禫祭時,大王大妃殿·王大妃殿哭臨儀註,大妃殿哭臨易服儀註,直爲書入各殿之意,敢〈啓〉。傳曰,知道。
禮曹啓曰,故奉朝賀金鍾秀,復配享時,宣敎書致祭,日字,以今二十八日,已爲啓下矣。聞其祠版,當自鄕第上來,而其祀孫,有身病,勢未得如期趲程云,參以事勢,不容不退定,故令日官李秉洪,更爲推擇,則二月初一日爲吉云,以此日定行事,知委,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,而御眞標題相値,不得說行之意,敢啓。傳曰,知道。
傳曰,在外京兆堂上許遞,前望入之。
弘文館啓曰,新除授典翰李冕光敎旨安寶次,濬哲之寶,請出之意,敢啓。傳曰,知道。
弘文館啓曰,新除授典翰李冕光,卽爲牌招察任,何如?傳曰,允。
以京畿監司兪致善狀啓,砥平縣監兪致道遭父喪事。傳曰,令該曹口傳差出,催促下送。
弘文錄五點,李世翊·沈相穆·金永奭·趙秉肅·趙晩和·嚴世永·李裕承·趙恒敎·洪大鍾,以上取九人。特進官吳吉善·許熠·吳顯文·李元熙·李鍾承·李世輔·尹致容·金敬鎭·李鍾淳·李建弼·沈宜元·韓應國·柳榮河·金逸淵·林翰洙·洪奭鍾,特平鄭謙植,正言安在麟等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上答曰,不允。鍾三·鳳周事,已有處分,勿煩。正言安在麟啓曰,請梟示罪人性世,亟施孥戮之典。答曰,不允。
典翰前望入之,李冕光落點。
禮曹啓曰,郊壇四孟朔遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而雩祀壇東邊紅箭門,漢江壇南北邊紅箭門,祁雨壇東邊紅箭門,厲壇東西南北邊紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
上在昌德宮。停常參·經筵。
傳曰,明日出宮門路,以協陽門爲之。
以全羅監司趙在應狀啓,羅州監牧官高英鎭罷黜事。傳曰,雖非字牧之任,捧稅太濫,民怨旣如此,極爲駭然,其罪狀,令該府拿問嚴勘。
弘文館啓曰,下番修撰臣洪淳學,以哲宗大王祔太廟時,配享臣贈領議政金洙根家宣敎書致祭讀敎官,今日晝仕出去之意,敢啓。傳曰,知道。
弘文館啓曰,兼典翰李冕光疏批已下,卽爲牌招察任,何如?傳曰,允。
宗親府啓曰,前統制使李鳳周,宗正卿差下事。傳曰,允。
宗親府啓曰,明日卽天漢殿朔奉審日次,臣章濂,進詣擧行之意,敢啓。傳曰,知道。
兵曹啓曰,卽接鍾閣守直官朴栒暹手本,則鍾閣龍頭簪鐵,今已修改云,人定罷漏,依例以鍾擧行之意,敢啓。傳曰,知道。
議政府啓曰,統制使改望以入事,命下矣。擬望之人乏少,以二望擬入之意,敢啓。傳曰,知道。
議政府薦望,以金鍵爲統制使,持平李彙林,正言安在麟等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施亟律焉。措辭見上請謀反不道罪人鍾三·鳳周,竝施孥戮之典。措辭見上答曰,不允。鍾三·鳳周事,已有處分,勿煩。正言安在麟啓曰,請梟示罪人性世,亟施孥戮之典。答曰,不允。統制使李鳳周疏云云。答曰,省疏具悉。所請依施。
典翰李冕榮疏曰,伏以臣,百無肖似,濫蒙恩造,前後踐歷,罔非踰分,而因念謏學寡聞,無所省識,駑材弱質,不任驅使,凡有除拜,輒思逡巡,而鑾坡豹直,沐天地之洪休,玉署亂漏,瞻日月之耿光,榮寵俱極,涓埃蔑效,闔家頌祝,祗切惶忸之忱矣。迺者典翰除旨,忽下於千萬夢想之外,臣誠惝怳震栗,莫知攸措。噫,經幄論思,固非如臣湔劣者,所可僥叨,而今玆恩除,地望尤別,雖使宏儒宿學,出而當之,猶懼不能稱塞,況臣年紀尙少,聞見淺陋,尋常句讀,多未通解,其何以揚揚冒進於橫經之列,以資顧問之益乎?此臣所以乍膺旋辭,自不敢濫廁於淸要之任也。玆敢猥陳肝膈之懇,仰瀆崇嚴之聽。伏乞聖慈,仰稟東朝,亟遞臣弘文館典翰之銜,俾公器重而私分安焉。答曰,省疏具悉。爾其勿辭察職。
上在昌德宮。停常參·經筵。
藥房提調李載元,副提調金基纘啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。傳曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,左議政金炳學,右議政柳厚祚,無時急稟定事,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,明日出宮門路,以協陽門爲之。
傳曰,政官牌招開政。
傳曰,天漢殿御眞移奉後,時原任大臣進詣奉審。
傳曰,頒敎文中赦句,添入。
政院啓曰,頒敎文中赦句添入事,命下矣。其罪以下宥之乎?敢稟。傳曰,徒流以下竝宥。
禮曹,來二月初八日,行社稷春享大祭,香祝親傳取稟,還入奉敎攝義,改書下。
禮曹,來二月初三日,行景慕宮春享大祭,香祝親傳,取稟,還入奉敎攝儀,改書下。
有政。吏批,參議李載冕進,以南商龍爲副應敎,李炳敎爲副校理,金奭鎭爲修撰,任冕鎬·朴齊敎爲副修撰。
兵批,缺,以李海準爲羅州監牧官,安原權管單盧文紀,三道統制使兼慶尙右道水軍節度使單金健。
奎章閣啓曰,明日,卽奎章閣朔奉審日次,臣進詣擧行之意,敢啓。傳曰,知道。
議政府啓曰,禫祀隔夜,卿宰侍從,未付軍職人,令該曹口傳付軍職,使之參班,何如?傳曰,允。
議政府啓曰,楊根郡守朴孝憲,以其身病,道啓罷黜矣。雖未知其實病之如何,而若或强引不當之事,認做必辭之義,則緣此一人去就,其將啓由來無前之弊乎?該郡守仍任前職,使之嚴飭下送,何如?傳曰,允。
司饔院啓曰,鷹師契貢人等呼訴內,昨冬今春,雉種稀貴,鷹獵苟艱,前儲已乏,新貿無路,明日所拱生雉,將至闕拱之境,限獵得間,願以活鷄代封云矣。在前如此之時,曾有稟旨代封之例,而莫重御供,自下不敢擅便,惶恐敢啓。傳曰,知道。
掌令趙性鶴,獻納韓鎭棨等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上答曰,不允。鍾三·鳳周事,已有處分,勿煩。獻納韓鎭棨啓曰,請梟示罪人性世,亟施孥戮之典。答曰,不允。
丙寅正月三十日酉時,上詣孝文殿。禫祭親行入侍時,左承旨金基纘,右承旨尹堉,左副承旨金鼎鎬,右副承旨李元會,同副承旨張仁遠,記事官金敬均,假注書方孝隣,別兼春秋洪鍾學·趙定燮,宗正卿李敦榮·李圭徹·李景純·李載元·李寅奭·李周喆·李承輔·李景夏·李寅夔·李升洙·李世輔,檢校待敎閔奎鎬·趙寧夏·李載冕,兼典翰李冕光,應敎南一愚,校理蔡東述·任孝直,副校理李昌鎬,修撰洪淳學,副修撰金奭鎭,以次侍立。時至,通禮,跪啓請外〈辦〉。上具翼善冠·淺淡服·烏犀帶,乘輿出宣化門·協陽門·延英門,詣宣政門,通禮,跪啓請降輿,上降輿,通禮,導上詣版位,初哭四拜後,還入齋室。改具翼善冠·黑圓領袍·烏犀帶,亞獻官以下,還出易服,烏紗帽·無揚黑團領,輪回詣閤。
上在昌德宮。停常參·經〈筵〉。巳時,日暈。自人定至初二日開東,灑雨下雨,測雨器水深二寸七分。孝文殿酌獻禮親行,還入齋室後,宗親·儀賓·藥房·內閣·政院·玉堂·朝廷百官·奉朝賀口傳問安。傳曰,知道。還內後,藥房·內閣·政院·玉堂口傳問安。答曰,知道。金鼎鎬啓曰,來初五日朝參日次,而動駕相値,頉稟之意,敢啓。傳曰,知道。尹堉啓曰,今丙寅年京外守令邊將薦擧單子,三百九十二張,依例捧入,而其中應薦不薦人,令該曹察推,何如?傳曰,允。尹堉,以議政府領議政意啓曰,今日都堂錄會圈時,弘文提學,例爲進參,而弘文提學趙然昌未肅拜,令政院卽爲牌招,以爲備員會圈之地,何如?傳曰,允。傳于尹堉曰,景福宮役所工匠,令營建都監乾犒饋。傳于尹堉曰,社稷都提調有闕之代,右議政爲之。傳于尹堉曰,都承旨疏批已下,卽爲牌招。傳于尹堉曰,原仕副提學金炳弼,檢校差下。尹堉啓曰,弘文提學趙然昌疏批已下,卽爲牌招,何如?傳曰,允。傳于尹堉曰,吏曹參判有闕之代,前望單子入之。吏曹參判前望單子入之,崔遇亨落點。兵曹口傳政事,護軍單洪奭鍾。尹堉,以弘文館言啓曰,原任副提學金炳弼,檢校差下事,命下矣。卽爲牌招察任,何如?傳曰,允。傳于尹堉曰,孝文殿酌獻禮時,禮房承旨加資。傳于尹堉曰,孝文殿酌獻禮時,贊禮以下別單書入。以孝文殿酌獻禮時,贊禮以下別單。傳于金炳弼曰,贊禮兼禮曹判書金炳國,內下豹皮一令賜給,執禮副司果李心宰,執尊副校理李炳敎,大祝校理任孝直,竝加資。典祀官奉常正宋奎灝,盥洗位禮曹正郞金炳洙,兵曹佐郞車世杰,爵洗位典籍洪羲麟·宋祥淳,贊者引儀咸遇順·安泌,謁者兼引儀李羲銓·崔綸在,贊引假引儀金濬學·金瑨鉉,祭監監察吳秉善·李應駿,竝兒馬一匹賜給。傳于金炳弼曰,右承旨許遞,前望單子入之,承旨前望單子入之。尹定善落點,都堂會圈五點。李世翊·沈相穆·趙晩和·李裕承·嚴世永·金永奭·趙秉肅·趙恒敎。金炳弼,以弘文館言啓曰,新除授副修撰任冕鎬,時在京畿加平地,經筵入番事緊,請斯速乘馹上來事,下諭。傳曰,許遞。傳于金炳弼曰,副提學東璧外,玉堂竝許遞。政官牌招開政,如有違牌,勿爲呼望。金炳弼啓曰,檢校典翰閔升鎬內閣進,李明應·李鍾濬,營建都監都廳進,校理二員·副校理二員·修撰二員·副修撰二員未差,玉堂上下番俱空,事甚未安,兼典翰李冕光,應敎南一愚,副應敎南商龍,竝卽牌招,推移入直,何如?傳曰,允。兵曹口傳政事,副司果單李昌鎬。假注書方孝隣書啓,臣於本月初一日巳時量,以外南山植木摘奸事,敬奉聖敎。出崇禮門,至南關王廟案山及主山,植木處看審是白乎,則松橡鬱密是白遣,自靑鶴亭,至舊失火處,面面周審是白乎,則老木穉株,叢雜茂盛是白遣,自典牲署後面冷井洞,大木參差,擁蓋一山是白遣,下詣南壇看審是白乎,則壇砌門墻,竝無圮傷處,而主山及案山,樹木甚盛是白遣,自文峴,至梨泰院後麓水閣峴,則土性瘠确,略有穉松是白遣,前至馬石橋,則松林蓊翳是白遣,仍詣漢江壇,看審是白乎,則亦爲無頉是白遣,自雁峰伏兵峴,至畫景谷,則樹木茂密是白遣,自斗湖,詣司寒壇,看審是白乎,則亦爲無頉是白遣,自無學峰所經外南山諸處,一一看審是白乎,則別無斫痕之意,敢啓。傳曰,知道。注書金敬均病代,以李承洙爲假注書。傳于金炳弼曰,發遣吏郞,諸執事淸齋與否,摘奸以來。金炳弼啓曰,今初十日,大王大妃殿·王大妃殿·大妃殿,加上尊號時,親上致詞箋文及上號後陳賀頒敎文,當爲製進,藝文提學金世均,待明朝牌招,使之製進,何如?傳曰,允。又啓曰,卽者景慕宮官員來言,明日春奉審時,提調一員當爲進參,而都提調李裕元在外,提調金大根有身病,不得進參云,提調卽爲牌招,何如?傳曰,允。又啓曰,景慕宮提調金大根牌不進,推考傳旨,今方捧入,而明日春奉審時,當爲進參,如是違牌,事甚未安,更爲牌招,何如?傳曰,允。李元會啓曰,明日傳香,禮房承旨當爲齋宿,新除授右承旨尹定善,所當牌招,而拘於廳規,不得請牌,何以爲之?敢稟。傳曰,牌招。有政。吏批,行判書趙得林式暇,參判崔遇亨進,參議李載冕式暇,同副承旨張仁遠進。啓曰,行判書趙得林,參議李載冕,竝式暇,小臣獨政未安,何以爲之?敢稟。傳曰,仍爲之。張仁遠,以吏批言啓曰,孝文殿酌獻禮親行時,執尊前校理李炳敎,大祝前校理任孝直加資事,命下矣。雖已資窮,未經準職,何以爲之?敢稟。傳曰,勿拘政事,以洪大鍾·沈相穆爲校理,李裕承·趙恒敎爲副校理,李世翊·趙晩和爲修撰,嚴世永·金永奭爲副修撰,南商龍爲東學敎授,前承旨尹堉,今加嘉善,副司果李心宰,前副校理李炳敎,前校理任孝直,已上今加通政加資事承傳,分敎官單朴璿,楊根郡守朴孝憲,仍任前職事承傳。兵批,行判書李圭徹病,參判鄭憲容病,參議金龍基入直,參知閔升鎬病,右副承旨李元會進,護軍尹堉,副護軍李心宰·李炳敎·任孝直,副司直蔡東述,副司果金奭鎭·洪淳學·任冕鎬·朴齊敎,副司猛洪羲謇,以上竝單付。吏批,再政,以李有臣爲正言,以應敎南一愚,副應敎南商龍牌不進罷職傳旨。傳于張仁遠曰,只推。金基纘,以營建都監都提調意啓曰,自正月初一日至三十日,本都監所捧各處願納錢,爲十九萬九百十七兩九錢九分,宗親府所捧璿派人願納錢,爲一萬二千七百七十兩五錢矣,別成冊子二件以入之意,敢啓。傳曰,知道。又以營建都監都提調意啓曰,工匠乾犒饋事,命下矣。工匠三千六百二十名,每名錢一錢,擔〈負〉軍募軍三千八百七十二名,每名錢五分,合錢五百五十五兩六錢分給之意,敢啓。傳曰,知道。金基纘,以奎章閣言啓曰,景慕宮·望廟樓,今朔奉審,無頉之意,敢啓。傳曰,知道。張仁遠,以承文院都提調意啓曰,院製述官安橓瓜滿代,吏文學官李運在陞付,吏文學官有闕之代,幼學洪羲謇差下,使之付軍職,冠帶常仕,何如?傳曰,允。李元會,以都摠府言啓曰,今日入直內三廳武兼禁軍及軍兵等,當爲中日習射技放,而孝文殿親行酌獻禮相値,不得設行之意,敢啓。傳曰,知道。又以訓鍊都監言啓曰,本局局別將成郁奎,身病猝重,勢難察任,改差,何如?傳曰,允。正宗大王廟庭復配享故奉朝賀文忠公金鍾秀家題位版時宣敎書。王若曰,予有臣同心,追皇祖委畀之重,世選爾與享,復宗功配侑之儀,玆依大同之詢謀,庶慰如在其左右。惟卿,氷壺淸操,光嶽精英,孝移於忠,本領正大,學優而仕,淵源深長,言有物而行有方,允爲後生輩描畫,正其誼不謀其利,獨得古名儒眞詮,昔一語受知龍潛,曠千古托契魚水,微哉不貳本之義,可質疑於鬼神,皎然矢靡他之心,與爭光於日月,席前求對,任鬪尹之忠言,袖中彈文,偉獻可之明見,聖褒許靈犀之照,好爵縻鳴鶴之孚,身佩五符,掌宿衛於心腸,文起八代,颺宸藻於奎華,鑑別明於銓衡,揚淸激濁,簡膺賢於夢卜,和羹濟川,夫奚但輔世而長民?是可見遇巷於明主,於我言無所不悅,汝惟予同微斯人,吾誰與從,天以臣授,所以平生藉手,在乎直道信心,在上不陵居下不援,有一介斷斷無技,小人道消君子道長,揭萬古昭昭大經,凜乎如大冬之挺孤松,屹然若頹波之立砥柱,確執維天所賦,拚夷險於向前,逆覩非臣之明,置成敗於度外。嗟,涇渭同流而難合,雖風霜百變而不摧,蓋其志業之彌堅,詠寒花於晩圃,孰知功利之遠及?譬喬嶽與泰山,迨金剛鐵圓之行,雲漢聯翩於道路,緬東郭寒梅之趣,風期灑落於郊坰,頃當正宗饗太室之辰,爰有宗臣侑東階之典,仰二紀久道之治,時有若卿,推三事同德之臣,人無異議。嗟,往日有陪碑之厄,而從享徹秩籩之儀,寒暑有時而往來,慨世故之屢變,恩遇罔間於幽顯,嘆英靈之靡依,肆舊契緬惟明良,而初元特復爵諡,今日復有喜幽枉之畢伸,何處得來想功烈之可紀,屬玆宗禋,觀七世之德,尙有廡配,少一人之歎,朝議僉同,咸曰無往而不復,天意有待,其始自今而永休,玆以卿復配正宗大王廟庭,隆儀載新,密邇如昨,夷考難進易退之節,式至今而未渝,其在崇德象賢之儀,若稽古而無憾。於戲,曠典更擧,芳烈彌彰,有始有終,永綏以萬億繁祉,迺左迺右,尙保我子孫黎民。故玆敎示,想宜知悉。知製敎臣趙慶鎬製進行判府事李裕元箚曰,朒脁易變,孝文殿禫事奄過,太室升附之禮,已有涓吉,伏惟聖慕,益復慨廓。臣母所患浮脹之症,經冬徂春,一直沈篤,情私轉益焦迫,而曉者班次,命臣進前,下問病情,臣含恩退伏,不勝感激,卽接鄕信,母病更添寒感,食飮全却,氣息奄奄。臣不敢先問,中心如灼,按住不得,蒼黃登塗,不遑他顧,而第所有兼務,俱係緊重,許久瘝曠,冞增悚惶,玆敢忙陳短牘,仰干崇聽。伏望聖上,俯垂鑑諒,入稟慈旨,將臣太社閟宮太常三提擧之任,竝行變通,仍治臣瀆撓之罪焉。取進止。答曰,省箚具悉卿懇。所辭三提擧,何可一時勉副?太社提擧,今姑許副,卿其諒之。仍傳于張仁遠曰,此批遣史官傳諭。行大護軍趙然昌疏曰,伏以中月載屆,孝文殿禫事奄過,升附太室,吉日又近,聖慕冞新,群情同愴。仍伏念臣倥倥蔑蔑,直一沒字碑耳。近日講席,抗顔登對,讂寡莫裨於顧問,醜拙畢露於敷奏,每退自循省,惶汗浹背,不意文任通擬,混及賤名,隨窠唱注,恩誥誕宣,臣雙擎懍慄,有倍於檢擧之初,不知職名之爲萬萬輝榮也。竊稽我朝右文興敎,兩館之設,雖分其職,提衡之任,例相通涉,修潤詞命,布演宸藻,如唐之知製誥也,典領考課,標程科式,如宋之知貢擧也,今臣所叨,卽其一也。是何等雋塗名掄,而鴻匠碩儒之所逡巡退讓者,則臣是何人?乃敢冒進,況當初元盛際,笙鏞黼黻,賁飾聲明,妙選讀書之士,布濩林立,何嘗有如臣不材,濫竽於其間哉?璑玉相錯,櫲枕無別,則官由人輕,自臣身始,其累聖簡而駭物論,又何如也?臣於文字之事,蓋蒙蔀而貿昧焉。旣無螢雪之攻苦,且乏蓬麻之資益,矇經聵史,殆豕亥魚魯之未辨,而早竊倖第,亦未嘗致力於公車功令之業,雖慰藉臣奬借臣者,初不齒數於詞翰之場,譬如售貨於市,自有定價,不可以低昂,臣亦匪分妄念,未曾覬及於此。特以遭際明時,偏被恩造,前後凌躐,罔非僥逾,居然躋八座之列者,有年矣。懼深招菑,戒存知足,秖擬安命守拙,投閒置散,爲此生不報之報已也。未知我殿下,奚取於臣,不少審持,而有此謬恩之加,虛縻閱月,一直瘝曠,雖極惶蹙,而夤緣冒膺,實無其望,召牌之下,坐犯違傲,臣罪於是滋大矣。庸敢罄控忱辭,仰瀆黈聽,欲望聖明,念公器之爲重,察微諒之自劃,仰稟東朝,刋臣文苑之銜,改授眞才,以叶淸議,在公私爲兩幸焉耳,臣無任云云。答曰,省疏具悉。卿其勿辭行公。行都承旨金炳弼疏曰,伏以徂光迅駛,孝文殿禫事奄過,躋祔熙典,令辰近屆,聖慕慨廓,益復如新,率普含生,擧切於戲之思,仍伏念臣,卽公私哀冤之一頑喘耳。臣父中途見背,苫塊叫擗,不自滅死,曾未旬朔,慟纏泣弓,穹壤茫茫,此何人斯?臣於先朝,早依日月之末光,偏荷幈幪之弘庇,闔門遭被,感激不世,山恩海渥,欲報罔極,雖使臣百身而化蓐蟻,沒齒而效珠禽,尙懼不能,萬有一塵刹,而盈盛之極,消受無地,忱誠之薄,竟底不天,家國愍凶,湊在一時,躬嬰斬苴,自阻咤瑁之際,臆塡叫梧,莫攀引紼之列,恩義之制,罔全時日之生,苟婾星霜,屢閱其序,下室之饋遽撤,中月之禮且完矣。雲鄕寢邈,尙裂拖地之腸,風樹不靜,自悼覆巢之卵,而食息冠裳,復齒常人,木石冥然,若不知至痛之在心,只擬屛跧松楸,以畢餘生,乃者記簪之寵,遽及於三年不呼之餘,知申恩點,馹召繼降,奉誥哽塞,榮愴交中,自不覺聲淚之俱逬。惟我聖上,初元圖理,萬化方新,血氣之倫,孰不奔走懽忭於區寓涵育之中,而臣亦粗具彝性耳。一登文陛,仰覲龍光,豈不誠至願大幸?第有弸轖恫恨,欲起旋沮者,臣父悶臣顓蒙,憂臣驟躐,每有一番除書,輒增一倍兢惕,眷眷詔戒,言猶在耳。今玆重縻華顯,彯纓嚲綬,更尋榮途之步,厚孤過庭之訓,寔情與理之所不忍也。況臣相依爲命,惟老母在堂,險釁摧傷,衰疾奄奄,臣若滚湊周行,動離病側,則扶將調護,替幹無人,此尤臣懇迫衷私之一端,古人所云,事君事親,日長日短,政謂臣今日道也。特蒙孝理之推,俾得以粗效子職,臣母之獲延餘齡,卽我殿下賜也。伏乞聖明,俯垂憫諒,稟承慈旨,亟遞臣所有職名,仍令選部,勿復檢擬,以全微諒,千萬幸甚,臣無任云云。答曰,省疏具悉。卿其勿辭行公。吏曹參判洪奭鐘疏曰,伏以臣於日昨,猥控衷懇,而辭拙誠淺,未蒙兪準,以臣頂踵毛髮,不敢自有之身,固當一聽造化,夷坎向前,更安容以微末去就,冒犯瀆撓之科,而第臣有目下情地之萬萬悶隘者,臣自失怙之後,惟臣祖相依爲命,而臣之祖年今大耋,恒少寧日,長在床褥,此爲同朝之所共諒矣。近尤日計不足,奄奄有晷刻之慮,而藥餌食飮,無他替護,只臣一介孤孑,左扶右將,離捨供職,其勢末由,且況臣見帶之任,又決非汗漫虛縻者乎?至若爵與人懸,太不稱似,逡巡却顧,猶屬臣緩聲耳,庸敢短章,鳴號冀幸於仁覆之下。伏望聖鑑,曲垂矜憐,稟承慈旨,亟遞臣亞銓之銜,俾公私兩便,臣不勝大願也,至祝也,臣無任云云。答曰,省疏具悉。所請依施。
丙寅二月初一日子時,上詣孝文殿。禫祭親行入侍時,左承旨金基纘,右承旨尹堉,左副承旨金鼎鎬,右副承旨李元會,同副承旨張仁遠,記事官金敬均,假注書方孝隣,別兼春秋洪鍾學·趙定燮,宗正卿李敦榮·李圭徹·李景純·李載元·李寅奭·李周喆·李承輔·李景夏·李寅夔·李升洙·李世輔,檢校待敎閔奎鎬·趙寧夏·李載冕,兼典翰李冕光,應敎南一愚,校理蔡東述·任孝直,副校理李昌鎬,修撰洪淳學,副修撰金奭鎭,以次侍立。時至,贊禮啓請出次。上具翼善冠·淺淡圓領袍,出宣化門。藥房提調李載元,左承旨金基纘,進前奏曰,侵夜勞動,聖體,若何?上曰,一樣矣。仍由協陽門,入延英門,贊禮跪啓請降輿,上降輿入齋殿,問安勿爲之事,下敎。親祭時至,通禮跪啓請出次,贊禮導上詣版位,啓請俯伏哭,上俯伏哭,贊禮啓請止哭興四拜興平身,上止哭行四拜禮訖,贊禮導上,權就齋殿,啓請易服,諸臣皆易服,贊禮啓請出次。上改具翼善冠·黑圓領袍,出齋殿門,入就版位,贊禮啓請俯伏哭,上俯伏哭,贊禮啓請止哭興四拜興平身,上止哭行四拜禮訖。仍詣尊所,基纘酌鬯,堉以瓚受鬯,贊禮導上詣靈座前,基纘捧香,堉捧爐,上三上香,基纘獻幣,上執幣,以授堉,堉受奠于靈座前,上降復位,贊禮導上詣尊所,基纘酌酒,堉受酒,上詣靈座前,執爵獻爵,大祝任孝直讀祝訖,上降復位,東寧尉金賢根,行亞獻禮,永平君昱,行終獻禮,贊禮啓請俯伏哭,上俯伏哭,贊禮啓請止哭興四拜興平身。仍詣望燎位,望燎訖,贊禮跪啓禮畢,上還詣齋殿,改具翼善冠·袞龍袍·玉帶,乘輿出延英門。領府事鄭元容,奉朝賀金興根,領敦寧金左根,領議政趙斗淳,判敦寧李景在,判府事李裕元,左議政金炳學,右議政柳厚祚入侍時,領府事鄭元容進前奏曰,流光易逝,禫事奄過,伏惟聖慕,益復如新,將事勞動,聖體,若何?上曰,一樣矣。上曰,判府事進前。仍敎曰,近日親患之加減,如何?裕元奏曰,親病尙不差可,而今日參班,卽情禮也。且新歲,尙不得仰瞻天顔,故暫爲入城矣。上曰,右議政進前。仍敎曰,間有面腫,不以一次引見矣。厚祚奏曰,今此勞動,下情不勝,伏慮萬萬。由協陽門以入,命出標信解嚴,諸臣以次退出。
丙寅二月初一日辰時,上詣孝文殿。酌獻禮親行入侍時,行都承旨金炳弼,左承旨金基纘,右承旨尹堉,左副承旨金鼎鎬,右副承旨李元會,同副承旨張仁遠,記事官金敬均,假注書方孝隣,別兼春秋趙康夏·趙定燮,宗正卿李敦榮·李圭徹·李景純·李載元·李寅奭·李周喆·李承輔·李景夏·李寅夔·李升洙·李世輔,檢校待敎閔奎鎬·趙寧夏·李載冕,兼典翰李冕光,應敎南一愚,校理蔡東述·任孝直,副校理李昌鎬,修撰洪淳學,副修撰金奭鎭,以次侍立。時至,通禮跪啓〈請〉外辦,上具遠遊冠·絳紗袍·玉帶·黑皮靴,乘輿出宣化門。藥房提調李載元,都承旨金炳弼,進前奏曰,侵早勞動,聖體,若何?上曰,一樣矣。仍由協陽門,入延英門,通禮跪啓請降輿,上降輿入齋室,問安勿爲之事,下敎。出傳敎望殿禮時至,通禮跪啓請外辦。上改具冕服·玉帶·赤舃以出,進圭,上執圭,贊禮導詣版位,行望殿禮,仍詣殿內奉審訖,上還詣齋殿,酌獻禮時至,通禮跪啓請出次,上出次詣版位,行四拜禮,仍詣尊所,西向立,基纘酌酒,堉受酒,上詣靈座前,三上香,執爵·獻爵,北向跪,大祝讀祝訖,上還復位,四拜興平〈身〉,少頃又行四拜禮,仍詣望燎位,大祝以祝板,燎於坎,贊禮跪啓禮畢,上還就齋殿,少頃又啓〈請〉外辦。上改具遠遊冠·絳紗袍,乘輿出延英門。領府事鄭元容,領敦寧金左根,領議政趙斗淳,判敦寧李景在,右議政柳厚祚,進前奏曰,酌獻禮今又親行,伏惟聖慕如新,春寒尙峭,聖體,若何?上曰,一樣矣。元容又奏曰,間以腫候未寧矣,今則果何如乎?上曰,今果差可矣。由協陽門以入,命出標信解嚴,仍還內,諸臣以次退出。
上在昌德宮。停常參·經筵。自開東至未時,灑雨下雨,測雨器水深七分。孝文殿禫祭翌日,大殿·大王大妃殿·王大妃殿·大妃殿,宗親·儀賓·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。藥房提調李載元,副提調金炳弼啓曰,日月如流,禫事奄過,伏惟聖慕冞新,徹宵將事,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候,一樣矣,卿等不必入侍矣。大王大妃殿·王大妃殿·大妃殿口傳問安。答曰,知道。金鼎鎬啓曰,大司憲趙啓昇,行大司諫趙秉恒,旣入闕中,不爲傳啓,直爲出去,事甚未安,竝推考,何如?傳曰,允。傳于尹定善曰,禮房承旨馳詣宗廟·永寧殿·景慕宮,奉審摘奸以來。傳于尹定善曰,政官牌招開政。傳于尹定善曰,金吾堂上許遞,今日政差出。傳于金鼎鎬曰,頒敎文中赦句添入。金鼎鎬啓曰,頒敎文中赦句添入事,命下矣。某罪以下宥之乎?敢稟。傳曰,徒流以下竝宥。又啓曰,頒敎文中赦句添入事,命下矣。藝文提學金世均,旣在闕中,使之添入,何如?傳曰,允。張仁遠啓曰,景慕宮提調金大根再牌不進,推考傳旨,今方捧入,而春奉審時,當爲進參,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,許遞,前望入之。景慕宮提調前望入之,鄭基世落點。張仁遠,以弘文館言啓曰,上番校理臣洪大鍾,下番修撰臣李世翊,以祔太廟祭官,今日肄儀時,晝仕出去之意,敢啓。傳曰,知道。又以都摠府言啓曰,副摠管韓應國,以永寧殿攝行祭終獻官肄儀進參事,晝仕出去之意,敢啓。傳曰,知道。又以弘文館言啓曰,新除授校理沈相穆,副校理李裕承·趙恒敎,修撰趙晩和,副修撰金永奭,竝卽牌招察任,何如?傳曰,允。兵曹口傳政事,護軍單鄭健朝。有政。吏批,行判書趙得林,參判崔遇亨,竝式暇,參議李載冕進,右承旨尹定善進。啓曰,行判書趙得林,參判崔遇亨,竝式暇,小臣獨政未安,何以爲之?敢稟。傳曰,只出緊任,以金大根爲判義禁,沈敬澤爲知義禁,鄭健朝·許熠爲同義禁,李獻夏爲甑山縣監。尹定善啓曰,兵批無緊窠,吏批無送西人,無政事之意,敢啓。傳曰,知道。傳于尹定善曰,見窠皆令差出。再政,尹堉爲刑曹參判,李承弼爲章陵令,金永奭爲兵曹正郞。三政,權膺善爲副修撰,趙坰爲平市令。四政,金晢根爲工曹正郞。五政,李應駿爲工曹佐郞。六政,李鼎新爲監察。七政,洪運燮爲義盈主簿。八政,李德純爲典獄主簿。九政,沈宜健爲禮賓主簿。十政,趙熙奭爲掌樂主簿。十一政,安鴻善爲漢城主簿。傳于尹定善曰,發遣吏郞,諸執事請齋與否,摘奸以來。以慶尙監司李參鉉狀啓,三嘉縣民家失火事。傳于金基纘曰,聞甚矜惻,元恤典外,別加顧助,結構奠接之方,廟堂措辭,分付。尹定善,以祔廟都監提調意啓曰,今日臣等,進詣宗廟,龕室·神榻·冊欌·寶欌·床卓諸具,排設於第十七室之意,敢啓。傳曰,知道。又以奎章閣言啓曰,景慕宮·望廟樓,今春大奉審,臣升鎬,與本宮提調鄭基世,儀賓宗正卿,進詣擧行,而雨勢如此,展奉審不得爲之,閤內奉審,無頉之意,敢啓。傳曰,知道。又以奎章閣言啓曰,原任待敎趙成夏,母喪卒哭日,依定式遣檢書官勸肉以來之意,敢啓。傳曰,知道。統制使金鍵疏曰,伏以燧火嬗改,孝文殿禫事奄過,伏惟聖慕慨廓,益復靡逮,仍伏念臣本至愚陋無所肖似者耳。濫被鴻渥,驟躐不已,甘犯冥升之戒,竟致招損之災,中間遭罹,已極罔測,自速辜負,尙誰怨尤,嶺海薄竄,非罪伊榮,幸蒙先大王拯濟罔極之澤,海島生還,復見天日,霜雪雨露,無非敎也,陰崖陽春,莫非恩也。周流外內,重靡寵祿,一飮一啄,圖報無地,遭際我殿下一初盛會,曲成之化,殆偏於臣,縻之以金吾之銜,進之以京兆之任,幾月之內,華誥之奉以閣之者,殆束筍焉。願已遂矣,分已踰矣,未有何一步更進之望,而忽於日昨,伏奉除旨,以臣爲統制使者,聞命惝怳,罔知攸措。夫是職,卽古之水軍都督也,仗皇朝八賜之寵,控舟師三路之衝,此誠嶺·湖以南大去處也。雖使智勇足以冠三軍,威望足以寄一面者當之,猶復道巡却顧,不敢自居,況臣闒葺,謂可以了此,則止竟僨誤,害將安歸,臣之曾經此任,居然十有九年于玆矣。當時殫劾,藉非職責攸關,今於萬事凔桑之後,臣何忍揚揚持節,重蹈已覆之轍乎?且念官制新定,營壘增彩,地望比前益崇,閫寄與他逈別,而挽近以來,府庫之積峙者,漸致枵渴,軍伍之精鍊者,殆半逃故,幾乎無弊不生,沒策可捄矣。今臣閱盡風霜,年且衰邁,精力已耗,滓穢難洗,雖欲拚棄廉隅,冒沒出膺,其於大防之莫越,公議之不許,何哉?事會在前,不得不黽勉祗肅,而諉以已出,晏若固有,則亦非臣義分之所敢出也,玆敢披瀝衷赤,仰瀆崇嚴。伏乞聖明,俯垂鑑諒,仰稟慈旨,亟遞臣新授職名,回授可堪之人,俾公器重而私分安焉,臣無任云云。答曰,省疏具悉。事段各異,不必更提,節制新定,且當自效,卿其勿辭,克殫干城之責。
上在昌德宮。停常參·經筵。金鼎鎬啓曰,合辭方張之時,兩司無詣臺之員,事甚未安,除在外差祭外,呈告人員,竝卽牌招,何如?傳曰,允。金炳弼啓曰,左承旨金基纘,同副承旨張仁遠,今日不爲仕進,竝卽牌招,何如?傳曰,允。張仁遠啓曰,禁衛大將李景夏,以南壇淸道事,今方出去矣,所佩命召,何以爲之?敢稟。傳曰,仍佩往來。傳于尹定善曰,禮房承旨馳詣受香諸處,奉審摘奸以來。傳于金炳弼曰,今日卽府大夫人晬辰也,令都承旨問候以來。以副校理李裕承·趙恒敎,修撰趙晩和,副修撰金永奭牌不進罷職傳旨。傳于尹定善曰,只推。張仁遠,以兵曹言啓曰,明日哲宗大王御眞移奉天漢殿時,大駕詣弘化門外祗送時,本曹堂上侍衛,當爲備員,而參判鄭憲容有身病,不得進參,令政院稟旨變通。仍令該曹,以在京無故人,口傳差出,待下批牌招,以爲進參之地,何如?傳曰,允。許遞。吏曹口傳政事,以閔泳緯爲兵曹參判。金鼎鎬啓曰,大司憲趙啓昇,掌令趙性鶴,持平李彙林·鄭謙植牌不進,執義金琦鉉,掌令李在果差祭,監察茶時之意,敢啓。傳曰,知道。以掌令趙性鶴,持平李彙林·鄭謙植,正言安在麟牌不進罷職傳旨。傳于金鼎鎬曰,只推。傳于尹定善曰,明日出宮內門路,以賓陽門爲之。傳于尹定善曰,發遣吏郞,諸執事淸齋與否,摘奸以來。右承旨尹定善書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人,一體摘奸則無頉,仍詣三角山·白嶽山,神位版奉審則無頉,祭物·祭器·祭井看審則精潔,諸執事·進排官摘奸則無頉。仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,待將事,還奉神位版後復命之意,敢啓。傳曰,知道。尹定善,以弘文館言啓曰,副校理李裕承·趙恒敎,修撰趙晩和,旣有只推之命,竝卽牌招察任,何如?傳曰,允。又以弘文館言啓曰,新除授副修撰權膺善,時在公忠道唐津縣,經筵入番事緊,請斯速乘馹上來事,下諭。傳曰,許遞。尹定善,以祔廟都監郞廳,以都提調意啓曰,今此祔廟時,孝文殿移用諸具,皆於當日移設,則不無窘速之患,就其中神座交倚·座子倚·子滿頂骨平床·覆巾·褥席等,明日令都監郞廳前期受出,陪進宗廟之意,敢啓。傳曰,知道。又以議政府言啓曰,卽見禮曹啓目之粘連,完伯啓本啓下者,則以爲珍山郡萬仞山胎室局內犯葬罪人金致云,乘夜暗埋,經年還掘,究厥所犯,萬萬痛惡。此與火巢內入葬者,似不可同律,而其子斗業·判用,亦難免同埋同掘之罪,前後地方官不審之失,雖與故爲掩置有異,揆以事體,恐難全恕,請令廟堂稟處矣。謹按大典會通曰,大王胎室三百步定制,而禁標火巢內斫木者及入葬者,竝依盜園陵樹木律,皇律曰,盜園陵內樹木者,杖一百徒三年。今此金致云之所犯,在於胎室前面不盈尺之地,其至逼至近,不可但以禁標火巢言,亦不可但以斫木入葬論,施以一律,實無可疑,而附例比例之間,無以臆斷,下詢時原任大臣,處之,何如?傳曰,允。又以議政府言啓曰,南尙敎嚴囚公州鎭營,鍾三·鳳周之子嚴囚全州鎭營事,命下矣。尙敎之名,尙齒衿紳之列,永刋仕籍,使之押囚鍾三之子,令公州鎭營押送,鳳周之子,令捕廳押送,竝嚴囚全州鎭營事,行會,何如?傳曰,允。又以吏曹言啓曰,因承政院啓辭,守令應薦而不薦人,令該曹察推事,允下矣。行大護軍李源祚,行護軍鄭誠一·愼尙欽,俱爲應薦而不薦,竝推考警責,何如?傳曰,允。又以禮曹言啓曰,英陵·寧陵各祭亨香祝齋官,例於前期三日,祗受陪往,而若値忌辰及節享子迫近之時,則兼受陪往事,曾有定式矣。今二月十七日,行英陵忌辰祭受香時,同月二十一日,行寒食祭香祝,同爲祗受,同月二十一日,行寧陵寒食祭受香時,同月二十四日,行忌辰祭香祝,同爲祗受事,竝爲分付,何如?傳曰,允。又以承文院都提調意啓曰,院吏文學官洪羲謇有頉代,幼學徐相民差下,使之付軍職冠帶常仕,何如?傳曰,允。又以兵曹言啓曰,因承政院啓辭,邊將應薦不薦人,令該曹察推事,允下矣。行大護軍李源祚,行護軍鄭誠一·尹守鳳·申命溫·李敏庠,戶曹參議李在聞,軍器寺副正申楨,繕工監副正洪配厚,俱爲應薦而不薦,竝依法典推考警責,何如?傳曰,允。平安監司洪祐吉疏曰,伏以三始載屆,百昌昭蘇,寶曆鼎盛,景籙賁新,慶忭攢祝,帀域同情,伏惟我聖上承熙洽之運,拊篤棐之基,嚴恭寅畏,嘉靖于有邦,亦粵我太母靈圖,翊沖,殷憂啓聖,以民國庶務,夙夜勤毖于恤,此誠一初淸明大有爲之會也。今之論治體者,必曰愼擇方岳牧守,爲莫急之先務,監司·守令之綱,四隣之望,截然如坊,列郡受約束,全省仰嫗呴,上承朝廷德意,而宣布于湖山千里之外,則其爲任有較重者,臣攀寵光而荷隆寄,坐見淸·浿之月,已二十六回圓矣。宜若施爲展拓,歲計有餘,而點檢數歲之績,未見下一着布一籌,餉殖査剔,奉遵朝令,糴簿釐整,承藉廟算,止竟尸素焉已,饕冒焉已,去歲之驛聞祈免,亶由於縛漆之求解,前秋之廟籲請仍,又在於及苽而須代,留一日而未能了一日之責,尙何論於期治之可,三年之成哉?中夜摽擗,面發赤汗浹背,夫簞食豆羹,無施不報,抱關擊柝,有職思效,今臣居則費厚俸豐餼,出則擁高牙大纛,覃恩優渥,榮觀赫然,蓋欲整頓敧器,補苴漏船,少紓九重西顧之憂,而辜負此極,瘢類畢著,若使臣早蒙體諒之恩,得遂卸免之願,罪當差輕於今日,職不加墜於向來,臣之宜去而不宜留,其亦太晼晩矣。況臣有至切之懇,不容泯默於孝理之下,臣父今年八十耳。恩推優老,秩登佐貳,闔門感頌,不知所報,第關外就養,經歲經年,筋力耗減,疾病侵尋,左右扶養,在子惟臣,而王事靡盬,子職有時而缺焉。每誦古人事親日短之語,不覺雙淚逬落,心肝如碎,惟有奉歸弊廬,任便起居,不離親側,專心致養,時其飮食,嘗其藥餌,庶使危弱之心,無貽眷戀於曠省,貞痼之身,幸得依恃於調護,臣之父子餘生,皆我殿下賜也。伏望聖慈,念重寄之不當瘝曠,察微情之轉益懇迫,仰稟慈旨,許臣丐免,實不勝至幸大願也,臣無任云云。答曰,省疏具悉。所請依施。吏曹參判崔遇亨疏曰,伏以孝文殿禫事親行,酌獻禮成,聖慕克伸於祼瓚,群情擧欣於瞻旄,臣不勝欽仰攢祝之至。國家用人,如匠之用木,人臣受任,如器之受物,用違其材則撓,受過其量則溢,理之常也。臣以材則屈轂焉已,以器則苦窳焉已,蔑可用之實,冒不量之受,亦已多矣。每自循省,淵谷在前,邇者經筵宿趼,復玷於向來筵諭之餘,繼又亞銓除旨,華誥荐宣,臣於是,一倍驚惕,靡有止屆。夫是職也,實司典領,少宰佐平,媲周八柄,侍郞分總,昉宋四銓,選妙秩淸,誰昔而然,若其辨論官材,甄別流品,是固長堂之責,而通擬焉,與聞可否,代斲焉,竝注緊漫,其爲任,亦自不輕,非與他曹佐貳之閑漫比也審矣。況今聖聰旁達,簾化誕敷,凡百有爲,罔不靖共殫竭,各效其能,此時之綜覈名實,熙贊庶績,無大於官惟其人,而懸衡究鏡,簡掄得當,專在於官人之官,官人之一不當,而朝政之得失係焉,是則長貳一也,以臣視臣,顧其人乎哉?臣本材識疎闇,見聞譾陋,雖尋常百執事之本,猶懼不稱塞萬一,況可以較班簿之高下,辨品藻之淸濁,仰裨我聖上振理平明之治也哉?强而行之,是無異僬僥之擧,侏儒之援,其究焉顚躓而止耳。非其用而用之,是謂謬,非其受而受之,是謂濫,惟謬與濫,均之爲失,豈不誠大可悶哉?開政有命,牌望路阻,不得不冒沒祗肅,而夤緣蹲仍,大關廉防,籌量已熟,承膺無說,玆敢披瀝衷懇,仰瀆崇聽。伏乞聖明,仰稟東朝,將臣新授職名,劃賜鞶褫,俾公器毋褻,私分獲安焉,臣無任云云。答曰,省疏具悉。卿其勿辭行公。
上在昌德宮。停常參·經筵。午時,日暈。還內後,藥房·內閣·玉堂口傳問安。答曰,知道。哲宗大王御眞奉安于天漢殿後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,知道。金鼎鎬啓曰,大司憲趙啓昇,掌令趙性鶴,持平李彙林·鄭謙植呈辭,執義金琦鉉,掌令李在果差祭,監察茶時之意,敢啓。傳曰,知道。傳于尹定善曰,禮房承旨,馳詣受香諸處,奉審摘奸以來。傳于李元會曰,今日哲宗大王御眞移奉時,童蒙敎官李載悳,護軍韓應國陪從。尹定善啓曰,判義禁金大根,除拜後過三日不爲出肅,依定式推考警責,仍卽牌招察任,何如?傳曰,允。張仁遠啓曰,今日齋宿,承旨當爲備員,行都承旨金炳弼,所當牌招,而拘於廳規,不得請牌,何以爲之?敢稟。傳曰,牌招。傳于尹定善曰,發遣吏郞,諸執事請齋與否,摘奸以來。傳于李元會曰,明日出宮內門路,以協陽門爲之。以平安監司洪祐吉狀啓,陽德縣民家失火事。傳于金基纘曰,民家燒燼,若是夥多,聞甚驚慘,元恤典外,別加顧助,趁卽結構奠接之方,廟堂措辭,分付。尹定善,以宗親府言啓曰,哲宗大王御眞壬子圖寫二本,親製正書本,與奉迎時封爵敎旨,同爲奉安于天漢殿之意,敢啓。傳曰,知道。又以尊崇都監郞廳,以都提調意啓曰,尊崇儀註眞書六件,諺書三件,謹此書入之意,敢啓。傳曰,知道。又以禮曹言啓曰,今此大王大妃殿·王大妃殿·大妃殿,加上尊號冊寶親傳致詞箋文,表裏親上儀註及大王大妃殿·王大妃殿·大妃殿,百官陳賀儀註,直爲書入各殿之意,敢啓。傳曰,知道。又以禮曹言啓曰,今此哲宗大王祔太廟後,大王大妃殿·王大妃殿·大妃殿,百官陳賀儀註,直爲書入各殿之意,敢啓。傳曰,知道。李元會,以兵曹言啓曰,明日孝文殿親行告動駕祭,神輦詣宗廟時,敦化門外祗送時,本曹堂上侍衛,當爲備員,而參知閔奎鎬,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。又以兵曹言啓曰,今二月初六日,哲宗大王祔太廟祭時,宗廟·永寧殿守門,當爲塡差,而本曹郞廳·都摠府郞廳·五衛將,除入直與受由·呈辭·在外未肅拜,排擬苟艱,依定式軍門將官,代差以入之意,敢啓。傳曰,知道。又以兵曹言啓曰,知中樞府事朴頤性,宣傳官鄭寅奎·李東鉉,五衛將申命翼·李碩豪·李唐圭·裵冕燮·朴苾赫,忠壯衛將李涉,景福宮衛將金守允,慶熙宮衛將金振珩,文臣兼宣傳官趙康夏·李昌鎬,俱以病難供職。守門將李鼎漢,除授在外,過限未入仕,新除授許沙僉使劉興龍,母年今爲七十六歲,法不當遠離赴任,呈狀乞遞,竝改差,何如?傳曰,允。議政府薦望,以朴珪壽爲平安監司。吏曹口傳政事,以李心宰爲兵曹參知。李元會,以扈衛廳言啓曰,本廳別將朴有鵬,身病猝重,勢難察任,改差,何如?傳曰,允。又以都摠府言啓曰,今日入直內三廳武兼禁軍及軍兵等,當爲中日習射技放,而哲宗大王御眞移奉相値,不得設行之意,敢啓。傳曰,知道。尹定善,以觀象監官員,以領事提調意啓曰,本監天文學兼敎授崔兢淵仕滿代,前正崔喜鎭,術業頗精,依例差下,使之付軍職冠帶常仕,何如?傳曰,允。刑曹參判尹堉疏曰,伏以中月之制奄畢,弓舃莫逮,酌獻之禮,親薦羹墻如見,躋祔將擧,繼序於皇,以愴以祝,紘綖同情。臣於是時,適忝邇列,仰瞻儀文之盛,俯切祈祝之忱,第緣名係該房,特命晉秩,秋曹新銜,繼紆寵光,華誥聯翩,誤恩荐加,歷日悸恐,莫省攸措。夫貳卿,峻秩也,班亞八座,職佐六部,車服之庸,虞朝所以命德,金貂之擢,漢廷所以進賢,由是古之名碩,聞望足以範世,才猷足以謀國者,率皆逡巡退讓,視爲難進之階,而不作榮身之具,其職位之綦重如彼,故上之旌能褒嘉,下之揆分辭受,判有劑量之不可錙銖撓也,臣是何人?敢膺是命,居之不疑哉?臣在先朝,屢侍筵席,今於榮坫罇俎之間,廁乎侍從紳笏之列,自幸微悃之少伸,安有寸勞之可紀?且臣器量無稱於斗筲,材具不適於履屐,外內歷揚,補蔑絲毫,夙夜慙懼,愒若淵谷,厚蒙聖代之洪造,遂作熙世之幸人,年邁時馳,居然頭童齒豁,志惰氣退,無望肩擔脊硬,名塗一念,便成塵夢,寄心虛舟,甘處樗櫟之無用,遠迹宦海,自分匏瓜之不食,餘生塵刹之奉,惟以不報爲報,玆者恩命,寔出非望。臣固知聖上,以追遠之念,推懋賞之典,無微不錄,廣施寵章。然無勞而酬之,則上違惜縷之義,罔功而受之,則下招濫竽之譏,臣若認以倘來,晏然冒玷,則梁鵜貽刺,猶屬賤私,軒鶴違度,實累則哲,玆敢披瀝衷懇,仰瀆崇嚴。伏乞聖慈,深存在笥之戒,旋軫褫鞶之恩,仰稟東朝,將臣新授資級,亟行還收,以重官方,以安私分大幸,臣不勝云云。答曰,省疏具悉。卿其勿辭行公。
丙寅二月初四日辰時,上詣弘化門外。哲宗大王御眞移奉天漢殿祗送入侍時,行都承旨金炳弼,左承旨金基纘,右承旨尹定善,左副承旨金鼎鎬,右副承旨李元會,同副承旨張仁遠,記事官金敬均,假注書方孝隣,別兼春秋趙定燮·趙康夏,宗正卿李敦榮·李景純·李載元·李寅奭·李承輔·李寅夔·李升洙·李世輔,檢校待敎閔奎鎬·趙寧夏·李載冕,兼典翰李冕光,副應敎南商龍,校理洪大鍾·沈相穆,副校理李裕承,修撰李世翊,副修撰嚴世永,以次侍立。時至,通禮跪啓請外辦。上具遠遊冠·絳紗袍,乘輿出賓陽門,由明政殿北邊門,至弘化門外降輿所,通禮跪啓請降輿,上降輿入幕次,問安勿爲之事,下敎。有頃哲宗大王御眞神轝,自宙合樓,移奉于天漢殿,通禮跪啓請出次,上出幕次,神轝至,上鞠躬,神轝過,上平身,還入幕次後,問安勿爲之事,下敎。通禮跪啓請乘輿,上乘輿,由弘化門·賓陽門,仍還內,命出標信解嚴,諸臣以次退出。
上在昌德宮。停常參·經筵。
巳時午時,日暈。孝文殿告動駕祭親行,還入齋室後,宗親·儀賓·內閣·政院·玉堂·朝廷二品以上·六曹堂上口傳問安。答曰,知道。還內後,內閣·政院·玉堂口傳問安。答曰,知道。藥房提調李載元,副提調金炳弼啓曰,御眞移奉,聖慕冞切,親臨祗送,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣矣,卿等不必入侍矣。大王大妃殿·王大妃殿·大妃殿口傳問安。答曰,知道。尹定善啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。又啓曰,吏曹郞廳來言,平安監司下批政事,取稟。傳曰,當日爲之。李元會啓曰,明日大駕詣宗廟入齋室後,大王大妃殿·王大妃殿·大妃殿問安,何承旨進去乎?敢稟。傳曰,右副承旨進去。傳于李元會曰,禮房承旨,馳詣宗廟永寧殿,奉審摘奸,仍詣受香所,奉審摘奸以來。傳于尹定善曰,護軍洪奭鍾,都承旨金炳弼,竝營建都監提調加差下,禮曹參議閔升鎬,副提調加差下。李元會,以都摠府言啓曰,副摠管洪鍾雲,以禮曹參判,哲宗大王神輦詣宗廟時,本曹導駕進參事,晝仕出去之意,敢啓。傳曰,知道。尹定善,以祔廟都監都提調意啓曰,神輦詣宗廟,權安于南神門外幄次之意,敢啓。傳曰,知道。又以吏曹言啓曰,承文院校檢韓錫奎,中學敎授李昌鎬,俱以身病,呈狀乞遞,竝改差,何如?傳曰,允。有政。吏批,行判書趙得林進,參判崔遇亨病,參議李載冕病,同副承旨張仁遠進。以李爲副修撰,愼㘽祜爲校檢,李裕承爲中學敎授,平安監司單朴珪壽。兵批,行判書李圭徹進,參判閔泳緯病,參議金龍基入直,參知李心宰病,右副承旨李元會進。以申觀浩爲知訓鍊,李鳳周爲訓鍊都正,具性喜·鄭雲歧爲宣傳官,姜鎭元爲兼司僕將,李時昌·韓鎭亨·金弘德·金梓·洪一衍爲五衛將,洪昌燮·鄭煥哲·金鳳秀爲景福將,李順承爲慶熙將,李樂頀爲訓鍊判官,李世翊·李裕承爲文兼,羅祥交爲許沙僉使,知事單金景遂,守門將單趙達亨,大護軍洪祐吉,副護軍鄭寅奎·李東鉉,副司果權膺善,副司猛徐相民,兼平安道節度使單朴珪壽,尹錫麟爲訓鍊主簿,同知單鄭煥哲,僉正三單李時昌·金弘德·金,兪鎭泰爲武兼,同知單金鳳秀,僉知二單韓値亨·洪一衍。傳于尹定善曰,初十日次對,進定於初八日。傳于李元會曰,明日出宮內門路,以協陽門爲之,以濟州防禦使梁憲洙狀啓,薦新而進上唐金橘等,兩次漂越,致此闕封,惶恐待罪事,傳于張仁遠曰,勿待罪事,回諭。以濟州防禦使梁憲洙狀啓人命渰死事。傳于張仁遠曰,聞甚矜惻,元恤典外,別加顧助,如有生前身還布,竝蕩減之意,廟堂措辭,分付。尹定善,以祔廟都監都提調意啓曰,今日子時,祔廟禮成之意,敢啓。傳曰,知道。又以議政府言啓曰,珍山胎室局內犯葬罪人金致云用律,收議于時原任大臣處,則領中樞府事鄭元容,領敦寧府事金左根,行判敦寧府事李景在,行判中樞府事李裕元,右議政柳厚祚,竝病未獻議。左議政金炳學以爲,敢於敬謹之地,有此埋掘之變,其爲驚悚,已無可言,而且況至近至逼,有非火巢內入葬之比,則參以覆啓,合有當律,臣無容他見矣云,左議政之意如此,何以爲之乎?敢啓。傳曰,依議施行。又以議政府言啓曰,宣惠堂上有闕之代,南陵君洪鍾序差下,使之察任,何如?傳曰,允。又以奎章閣言啓曰,守宮檢校提學金輔根,待開門牌招,何如?傳曰,允。正宗大王廟庭故奉朝賀文忠公金鍾秀,復配享時宣讀敎書。王若曰,寧王有同心之佐,宿契追惟,元臣躋配侑之班,舊章復擧,祭祀一體,明良再遭。文忠公,危嶺孤松,頹波屹柱,根天孝友,移於君而爲忠,本地淵源,優於學而登仕。光明磊落之氣,凜乎秋水氷壺,正直剛方之儀,望若泰山北斗。緬惟魚水托契之始,粵自鶴禁侍講之初,每翊以潛龍故交,遂至於司馬作相,如此臣何處更得?勞宸思於乙夜三更,於古人亦有是不感,盛際於戊年六月,所以平生藉手。惟在盡瘁鞠躬,袖中彈文,益著獻可之明見,席前永對,復覩鬪尹之忠言,尋眞境於金剛·鐵圓,荷雲章寵贈,寓淸操於寒梅東閣,際風期之暗親。昔當正廟享世室之辰,乃有宗臣侑東階之典,殷德可以觀也。厥有曁湯之賢,周禮於斯徵焉,俾從配文之制,四時芬苾,縱日月之近依,百變風霜,慨寒暑之相敓,頃劫運,奄罹於世故。嗟,禍機,遽撤於享儀,想在天陟降之靈,恩禮如昨,瞻侑庭灌薦之列,精爽靡憑,詩出性情,尙傳知臣罪臣之句,理有往復,豈無屈處伸處之時?肆沖人仰體慈敎,而古相特紆恩宥,議政之銜易名之典,雖舊維新,遇巷之諭同德之音。于今愴昔,一初之沛澤旁達,幾切賢宰相興懷,百世之公議不湮,宜復前寧人與享。玆以卿復配正宗大王廟庭,縟儀再備,茂烈冞彰,廢興有時,亦何傷於考翼?典禮載擧,若相待於天心,朱絃載陳,愴三歎之如見,玉欄復侍,庶九原之有知。於戲,千秋之正氣不磨,萬世之太平默佑,曰烝曰嘗曰祠曰禴,永綏以萬億本支,有功有德有言有行,尙保我子孫黎獻,故玆敎示,想宜知悉。待敎臣趙慶鎬製進哲宗大王廟庭配享臣左議政忠簡公李憲球,益平君孝僖公曦,贈領議政正文公金洙根宣讀敎書。王若曰,選世勞與享先王,商詰攸揭,紀宗功以作元祀,周典足徵。惟玆同德同心,曰有良弼,是以乃左乃右,咸秩大烝,庸摭僉詢,特侈殊禮。忠簡公,英苗溯天潢之派,茂材儲喬木之庥,胚光於文貞名門,篤兩世而承家卓節,羽儀於仁陵盛際,歷四朝而爲國藎臣。萬石君孝謹之風,質行爲範,九分人眞實之地,薄夫可敦。爰自三事之簡膺,允副群情之加額,生一代才了一代事,大夫國人之曰賢,後天下樂先天下憂,泰山喬嶽之不動,鶴背鮐背,回舊甲於卺筵,烏几鳩笻,荷寵錫於靈閣。凝重之儀,寬弘之量,寔爲搢紳模楷,密勿之契尊庇之功,可垂丹靑竹帛。孝僖公,銑枝擢秀,玉穎摛芳,靈胄屬近於宗英,與賢者爵,仁性托興於輿誦。于嗟乎麟,勵恒日謹畏之操,漢東平爲善最樂,荷先后篤愛之眷,周王季則友因心。處困橫而所履冞貞,値泰亨而丹忱匪懈,寢園將明禋之薦,著洞屬如在之誠,原隰膺專對之任,殫夷險不擇之志。涓燕告敎之益,外人不知者多,侍衛忠直之勞,神明在傍可質,節惠貤誥,式昭典常,鼎彝勒銘,曷酬勳勩?正文公,巨廈棟樑之爲用,古家詩禮之相傳,世德以名義爲先,三葉弼亮,天賦有正大之像,一節忠勤,宗祊佩安危之機。贊石畫於雲雷經綸之策,家國同休戚之義,佐至治於夙夜宥蜜之基,自賢弟托肺腑之親。又聖主委心膂之寄,風期暗合,是可見元首股肱喜起良朋,日贊思襄,無不宜錢穀甲兵政事文學,婦孺想其風乎?注聖意於霖雨之姿,謨猷飾我聲明,尊朝廷於日月之上,篤棐之精忠冞著,允矣莫如與京,昭融之舊契追惟,合有非常之施,蓋此倂世之碩佐,孰非朝輔於明時?逮寡昧統緖是承,而老成典形俱邈,今小子新服厥命,抱湖弓而銜哀,如斯人何處得來?想陞履而增愴,屬當魯廟躋祔之日,博議漢庭從腏之班,宗廟饗之,奄屆澹澹之吉,社稷臣也。益思斷斷之忠,若論十四年贊治之才,非無衆多賢輔,至於二三俊爲時之譽,自有大同國言,以近宗而陞禋,可稽我家之懿典,由八座而替侑,亦係聖朝之罕規,矧玆宅百揆功宗,尤合同一體祭祀。玆以卿等,配享于哲宗大王廟庭,鴻烈益彰於一德,彝倫賁闡於五惇,陟降於昭,愴朱絃之如見,幽明無間,愧玉欄之趨陪。於戲,夾輔之忱難忘,情文之擧斯在,褒崇無憾,旣侈曠代之恩榮,精靈有依,庶慰沒世之恫恨,侑以四時芬苾,佑我百世本支。故玆敎示,想宜知悉。校理臣金奎弘製進
丙寅二月初五日卯時,上詣孝文殿。告動駕祭親行入侍時,行都承旨金炳弼,左承旨金基纘,右承旨尹定善,左副承旨金鼎鎬,右副承旨李元會,同副承旨張仁遠,記事官金敬均,假注書方孝隣,別兼春秋趙定燮·趙康夏,宗正卿李敦榮·李圭徹·李景純·李載元·李寅奭·李周喆·李承輔·李景夏·李寅夔·李南轅·李升洙·李世輔,檢校直閣閔升鎬,檢校待敎閔奎鎬·鄭範朝·趙寧夏,兼典翰李冕光,副應敎南商龍,校理洪大鍾·沈相穆,副校理李裕承,修撰李世翊,副修撰嚴世永,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調李載元,副提調金炳弼,進前奏曰,侵早勞動,聖體,若何?上曰,一樣矣。仍出協陽門,由延英門,至宣政門外,通禮跪啓請降輿,上降輿入齋殿,問安勿爲之事,下敎。出傳敎少頃通禮跪啓請出次。上改具冕服·玉帶·赤舃以出,贊禮導詣版位,行四拜禮。仍詣尊所,基纘酌酒,定善受酒,上詣神位前。炳弼奉香,仁遠奉爐,上三上香。通禮跪啓請執盞獻盞,又請降復位,上行禮如儀訖,仍行望燎,還就齋殿,少頃通禮跪啓請外辦,上乘輿出延英門。右議政柳厚祚,進前奏曰,今又勞動,聖體,若何?上曰,一樣矣。仍由肅章門·進善門,出敦化門外,至降輿所。通禮跪啓請降輿,上降輿入幕次,問安勿爲之事,下敎。出傳敎少頃,神轝進發正路,上鞠躬祗送,神轝過,上平身,還入幕次,問安勿爲之事,下敎。出傳敎通禮跪啓請乘輿,上乘輿,由敦化門·進善門·肅章門,入協陽門,命出標信解嚴。仍還內,諸臣以次退出。
上在昌德宮。停常參·經筵。大王大妃殿·王大妃殿·大妃殿,遣承旨問安。答曰,知道。還宮後,藥房·內閣·政院·玉堂口傳問安。答曰,知道。陳賀後,宗親·儀賓·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。李元會啓曰,司僕寺內乘,來言捲簾,取稟。傳曰,捲三面。傳于尹定善曰,禮房承旨馳詣文廟,奉審摘奸以來。傳于金基纘曰,都承旨許遞,前望入之,待下批牌招察任。承旨前望入之,李載冕落點。傳于金基纘曰,吏曹參議有闕之代,前望入之。吏曹參議前望入之,趙寧夏落點。傳于金基纘曰,檢校副提學,除都承旨,則依時副提學例,兼直提學減下事定式。李元會啓曰,臣以大王大妃殿·王大妃殿·大妃殿問安進去下直之意,敢啓。傳曰,知道。金基纘,以弘文館言啓曰,新除授副修撰李,卽爲牌招察任,何如?傳曰,允。傳于李元會曰,出宮門路,以協陽門爲之。尹定善,以禮曹言啓曰,今二月初六日,哲宗大王祔太廟後陳賀時,諸道所封箋文中,鐵山府使柳冀大,郭山郡守王錫疇,熊川縣監崔承祖,高敞縣監吳永運,雖非應封官,俱以別軍職封進矣。一體看審捧入,而慶尙左水使李鍾武旣已身故,所封箋文,依前例不爲捧入之意,敢啓。傳曰,知道。兵曹口傳政事,護軍單金炳弼·金鼎鎬啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。又啓曰,吏曹郞廳來言,百官加下批政事,取稟。傳曰,當日爲之。傳于尹定善曰,中官金弘基·曺命振,百官加親授。有政。吏批,行判書趙得林病,參判崔遇亨病,參議趙寧夏進。右承旨尹定善啓曰,行判書趙得林病,參判崔遇亨病,小臣獨政未安,何以爲之?敢稟。傳曰,只出緊任,以姜景奎爲修撰,分承旨申檀·趙秉世,分兵曹參議李容學,正郞鄭顯裕,已上減下。兵批,行判書李圭徹病,參判閔泳緯病,參議金龍基入直進,參知李心宰病,左副承旨金鼎鎬進,同知單李順承,濟州監牧官單金昌海,副護軍申檀·趙秉世·李容學,副司果趙晩和·崔喜鎭,以上竝單付,分副摠管趙熙哲,分都事李敏正,以上依定式減下。傳于尹定善曰,見窠皆令差出。吏批,再政,以李炳敎爲工曹參議,趙文夏爲掌樂正,朴鼎和爲工曹佐郞,嚴世永爲南學敎授。尹定善,以吏曹言啓曰,在前頒赦時,有別歲抄書入之例,今番則,何以爲之?敢稟。傳曰,書入。又以吏曹言啓曰,別歲抄書入事,命下矣。勿揀赦前,居中居下一體書入乎?敢稟。傳曰,一體書入。金鼎鎬啓曰,卽者義禁府都事來言,今日動駕時,衛外擊錚人李禹範等六人,移送秋曹云矣,敢啓。傳曰,知道。尹定善,以宗親府言啓曰,卽伏見宗正卿兼江華府留守李寅夔狀啓,則鼎足山城璿原閣段,改建年久,間間腐傷,實爲悚悶,當卽修改,而莫重璿源閣,若是腐傷,其所修改,不容少緩,本閣開閉,自臣府例不得擅便,令宗府稟旨擧行事,啓下矣。發遣本府郞廳,奉審修改,曾有定式,而今番則留守時帶宗正卿,仍爲奉審後,使之監董修改,何如?傳曰,允。又以奎章閣言啓曰,大駕今已還宮,守宮檢校提學金輔根,依定式減下,何如?傳曰,允。又以奎章閣言啓曰,檢校直閣李世用母喪,依定式遣檢書官,傳給內賜賻物以來之意,敢啓。傳曰,知道。金鼎鎬,以義禁府言啓曰,卽接堤川縣監柳南珪牒報及成冊,則謀反不道罪人鍾三應坐諸人,査出以來。妻李召史慶尙道昌寧縣,女九歲兒山淸縣,女七歲兒靈山縣,竝緣坐爲婢子,四歲兒宜寧縣,緣坐爲奴,而右罪人等,方囚該縣獄,依例令刑曹,押送于各其配所,旣因廟啓批旨,其父尙敎,嚴囚於公州鎭營,子命淑,嚴囚於全州鎭營,自臣府不爲擧論之意,敢啓。傳曰,其妻李召史與二女一子,竝移送昌寧縣,爲奴爲婢。敎中外大小臣僚·耆老·軍民·閑良等書。王若曰,先王制禮弗敢過,禫屆中月,宗廟昭穆所以序,祔成吉辰,玆將縞纖餘思,庸播綸綍脩告。恭惟哲宗熙倫正極粹德純聖文顯武成獻仁英孝大王,拊中興運,挺上聖姿,誕膺純元后丕謨,基命宥密,克遵宣祖朝故事,定策光明,殷武丁之徂亳入河,知艱難乃逸,漢橫庚之自代迎渭,修玄默以治,黼扆初元,服四條之垂訓,寢膳長樂,養千乘而供歡,達孝推百行源,至治侔三代際,闡祖功於禰室,揚先以崇,尊世獻於寧王,繼序不忘,玳檢之徽冊屢進,明三壽而如岡陵,璿系之誣筆永湔,俟百世而建天地,卜萬年之灤寢,玉趾親勞,居五月之滕廬,墨容共悅,猗法祖而聰明時憲,由安民而對越天心,京祀肅雝於春秋,百禮以洽,虔禱鬷假於旱澇,一理孔昭,雖機務宵旰憂勤,尙睿學日月將就,邱園束帛,每思宿德之賁來,廈氈橫經時多賢士之晉接,三政發策,時措攸宜,十箴揭屛,日監玆在,無匹夫匹婦之不獲所,寬法祥刑之推仁,軫一粒一絲之皆出民,澣衣菲食之昭儉,心不忍其觳觫,尙藥之供酪特停,視猶己之飢寒,貸賑之帑金頻發,亶由一二日兢業,聿致十四載乂安,寬裕溫柔足有容,令聞夙著,飛潛走伏皆遂性,闓澤旁流,惟其勞來匡直之要,思見德盛,宜玆親賢樂利之美,久道化成,肆重熙累洽之基,致三登太平之瑞,方頌大德之必壽,遽驚眞遊之莫淹。嗟,皇天降割我家,攀弓劍而纏痛,伊小子叨承丕緖,奉同瑁而宅宗,尙賴慈休,竊幸仰成而垂供,顧惟寡昧,何堪遺大而投艱,慨廓之思罔涯,躋祔之典有秩,彫几永撤,駟隙之歲華易遒,玄服皆將,駿奔之禮容克備,三年之喪旣畢,怵惕于中,七世之廟可觀,陟降在上,本年二月初六日,躋祔于廟,載擧熙典,式蕆明禋,多儀周旋,踐其位行其禮,有事殷薦,愨則著愛則存,蕩乎無能名,虛雲歛跡,愀然如復見,濡露增懷,肆於訪落之餘,爰有告布之擧,滌瑕蕩垢,不亶率舊之彝章,廣惠覃恩。亦推沒世之遺澤,自本月初六日昧爽以前,除謀反大逆謀反,子孫謀殺毆罵祖父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强·竊盜·雜犯死罪外,徒流以下付處,安置充軍,已至配所·未至配所,已發覺·未發覺,已決正·未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,邦之御事庶士,須念追先而報今,嘉與百姓群黎,共擬圖永而正始。故玆敎示,想宜知悉。藝文提學臣金世均製進
丙寅二月初六日,大賀詣宗廟展謁入侍時,都承旨李載冕,左承旨金基纘,右承旨尹定善,左副承旨金鼎鎬,右副承旨李元會,同副承旨張仁遠,記事官金敬均,假注書方孝隣,別兼春秋趙康夏·趙定燮,興寅君最應,永平君昱,判宗正卿李敦榮·李圭徹·李景純,知宗正卿李載元,宗正卿李寅奭·李周喆·李承輔·李景夏·李寅夔·李南轅·李升洙·李世輔,檢校直提學金炳地,檢校直閣李承五·閔升鎬,檢校待敎閔奎鎬·鄭範朝·趙寧夏,檢校典翰李明應·李鍾濬,應敎南一愚,副應敎南商龍,校理洪大鍾·沈相穆,副校理李裕承·趙恒敎,修撰李世翊,副修撰嚴世永·李,以次侍立。時至,通禮〈跪〉啓請外辦。上具遠遊冠·絳紗袍,乘輿出宣化門。藥房提調李載元,副提調李載冕,進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門,出敦化門,通禮跪啓請進發,至宗廟大門外下輦所,通禮跪啓請降輦乘輿,上降輦乘輿,由東夾門,至齋殿門外,通禮跪啓請降輿,上降輿入齋殿,問安勿爲之事,下敎。展謁時至,通禮跪啓請出次,上改具冕服出次,步詣東神門外。鼎鎬進前奏曰,侍衛軍兵,使之待令于西神門外乎?上可之。通禮導上入就版位,西向立,敎曰,命都承旨載冕,迎入大院君。引儀唱鞠躬四拜興平身,上行四拜禮訖,仍詣殿內,各室奉審訖,仍出西神門。載冕進前奏曰,此去齋室稍間,乘輿,似好矣。上曰,置之。仍步詣入永寧殿東神門,通禮導上入就版位,引儀唱鞠躬四拜興平身,上行四拜禮訖,仍詣殿內各室奉審訖,還出東神門外。領府事鄭元容,領敦寧金左根,領議政趙斗淳,判敦寧李景在,右議政柳厚祚,進前奏曰,祔禮畢成,聖慕如新,勞動之餘,聖體,若何?上曰,一樣矣。通禮跪啓請乘輿,上乘輿,至南神門路小駐,命宗正卿入侍。宗正卿李敦榮·李圭徹·李景純·李載元·李寅奭·李周喆·李承輔·李景夏·李寅夔·李南轅·李升洙·李世輔進前,上曰,好在否?敦榮等曰,侵早勞動,聖體,若何?上曰,一樣矣。至齋殿門外,通禮跪啓請降輿,上降輿入齋室,離發時至,通禮跪啓請出次。上改具遠遊冠·絳紗袍,乘輿出齋殿門外,通禮跪啓請乘輿,上乘輿,出宗廟大門,至下輦所,通禮跪啓請降輿乘輦,上降輿乘輦,進發至把子橋,入敦化門·進善門·肅章門,入協陽門·宣化門還內,鼎鎬請出標信解嚴,諸臣以次退出。
丙寅二月初六日,上詣仁政殿。祔太廟後,頒敎陳賀入侍時,都承旨李載冕,左承旨金基纘,右承旨尹定善,左副承旨金鼎鎬,右副承旨李元會,同副承旨張仁遠,記事官金敬均,假注書方孝隣,別兼春秋趙康夏·趙定燮,宗正卿李載元·李承輔,檢校直提學金炳地,檢校直閣李承五·閔升鎬,檢校待敎閔奎鎬·鄭範朝·趙寧夏,檢校典翰李明應·李鍾濬,應敎南一愚,副應敎南商龍,校理洪大鍾·沈相穆,副校理李裕承·趙恒敎,修撰李世翊,副修撰嚴世永·李,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調李載元,副提調李載冕,進前奏曰,侵早勞動,聖體,若何?上曰,一樣矣。仍出協陽門,由仁政門,入殿內陞座。元會進前奏曰,出標信開門,二品以上使之入參乎?上曰,以俄下標信擧行,二品以上入門時,跟隨混雜。上命宣傳官嚴飭,宗親·文武百官入就位,行四拜禮,代致詞官,進前致詞訖,百官又行四拜禮,定善進前跪啓傳敎,宣敎官立階上宣敎訖,百官又行四拜禮,贊儀唱跪搢笏三叩頭,百官搢笏三叩頭。贊儀唱山呼,百官以下又齊聲呼千歲,贊儀又唱再山呼,百官以下又齊聲呼千千歲,百官又行四拜禮,宣箋官進前跪宣箋目訖,百官俯伏興平身,典儀詣階上跪啓禮物請付攸司,通禮跪啓禮畢。奉朝賀金興根,領敦寧金左根,領義政趙斗淳,判敦寧李景在,右議政柳厚祚,進前奏曰,祔禮順成,臨殿受賀,愴忭之情,大小無間,連日勞動,聖體,若何?上曰,一樣矣。興根曰,大王大妃殿氣候,何如?上曰,一樣矣。興根曰,王大妃殿氣候,何如?上曰,一樣矣。興根曰,大妃殿氣候,何如?上曰,一樣矣。通禮跪啓請釋圭,上降座乘輿,出仁政門,由肅章門,入協陽門,命出標信解嚴,仍還內,諸臣以次退出。
上在昌德宮。停常參·經筵。藥房提調臣李載元,右承旨臣尹定善啓曰,禮成祔廟,誠展祗謁,臨殿受賀,追慕維新,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。李元會啓曰,來十一日朝參日次矣,敢稟。傳曰,停。金鼎鎬啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。又啓曰,同副承旨張仁遠,今日不爲仕進,卽爲牌招,何如?傳曰,允。尹定善啓曰,明日璿派儒生應製試官,以璿派文臣擬入事,命下矣。擬望之人乏少,外任·參下,竝擬,何如?傳曰,允。承旨一體擬望。尹定善,以內醫院提調意啓曰,副提調李載冕,今日問安,不爲仕進,卽爲牌招,何如?傳曰,允。傳于尹定善曰,禮房承旨馳詣社稷,奉審摘奸以來。傳于尹定善曰,明日殿座時,宗正卿全數入參。傳于李元會曰,璿派儒武試射時,主試之親子親姪外,竝赴擧事,分付宗府,卽者社稷署官員來言,今此春享大祭神位版出安奉還時,提調一員,當爲進參,而都提調柳厚祚,提調李敦榮,俱有身病,不得進參云,提調卽爲牌招,何如?傳曰,提調許遞,前望入之。社稷提調前望入之,洪鍾應落點。尹定善,以禮曹言啓曰,行判中樞府事李裕元,當日遭內艱云,自前大臣遭艱時,遣承旨致弔,優致貤賻,葬時,命沿路護喪,本道給役夫矣,今亦依此例擧行乎?敢稟。傳曰,一依前例爲之。又以弘文館言啓曰,新除授修撰姜景奎,卽爲牌招察任,何如?傳曰,允。以內醫副提調李載冕牌不進罷職傳旨。傳于張仁遠曰,只推。注書金敬均病代,以黃鍾運爲假注書,黃鍾運有頉代,以鄭友鉉爲假注書。張仁遠啓曰,大司憲趙啓昇,執義金琦鉉,掌令李在果·趙性鶴,持平李彙林·鄭謙植,牌不進,監察茶時之意,敢啓。傳曰,知道。以執義金琦鉉,掌令李在果·趙性鶴,持平李彙林·鄭謙植,司諫朴昌壽,獻納韓鎭棨,正言安在麟牌不進罷職傳旨。傳于張仁遠曰,只推。以修撰姜景奎牌不進罷職傳旨。傳于張仁遠曰,只推。傳于張仁遠曰,明日出宮門路,以協陽門爲之。傳于張仁遠曰,左承旨許遞,前望入之。承旨前望入之,李世宰落點。傳于張仁遠曰,副提學東璧外,玉堂竝許遞,前望入之。玉堂前望入之,校理趙然友·金奎弘,副校理金聲根·趙康夏,修撰丁觀燮·趙晩和,副修撰嚴世永·洪大鍾落點。張仁遠,以議政府言啓曰,珍山胎室局內犯葬罪人金致云,施以一律事收議批旨內,依議施行事,命下矣。究厥情犯,決難以皇律徒流而止,金致云押致本道營下,使之一律處斷,其子斗業·判用是父是子,無以曲貸,而斗業身死勿論,判用徒三年定配,前後守令,雖有不察之失,而事旣久遠,丁巳守令罷職,其後守令,姑爲勿論,何如?傳曰,允。又以議政府言啓曰,卽見兩捕廳啓目,則以爲洋人安敦伊·吳베드로·閔유아눅가,邪學人黃錫斗,俱以遲晩納拱,而留接和應者,抵死牢諱,請令廟堂稟處矣。此漢輩難化之性,便是種下之種,異類殊俗之充斥中外,詿誤人心,已不容誅,不但犯越之罪,而至於黃漢所供狡悍兇慝,萬戮猶輕,竝出付軍門,梟首警衆,何如?傳曰,竝令捕廳,押送公忠水營,梟警,可也。李元會,以都摠府言啓曰,今日入直內三廳武兼禁軍及軍兵等,當爲中日習射技放,而社稷大祭齋戒相値,不得設行之意,敢啓。傳曰,知道。又以刑曹言啓曰,義禁府啓辭內,卽接堤川縣監柳南珪牒報及成冊,則謀叛不道罪人鐘三應坐諸人,査出以來矣。妻李召史慶尙道昌寧縣,女九歲兒山淸縣,女七歲兒靈山縣,竝緣坐爲婢子,四歲兒宜寧縣緣坐爲奴,而右罪人等,方囚設縣獄,依例令刑曹,押送于各其配所,旣因廟啓批旨,其父尙敎,嚴囚於公州鎭,子命淑,嚴囚於全州鎭營,自臣府不爲擧論之意,敢啓。傳曰,其妻李召史與二女一子,竝送昌寧縣爲奴爲事命下,而昌寧縣爲婢罪人李召史,九歲兒·七歲兒,爲奴罪人四歲兒等,方囚堤川縣獄,依例令本道押送配所之意,敢啓。傳曰,允。又以刑曹言啓曰,卽接江原監司朴承輝文移,則蔚珍縣徒一年定配罪人姜錫龍限滿云矣。取考曹上配案,則錫龍,以武士酗打班首罪,乙丑二月定配,今已限滿的實,依法典,放送後,徒流案頉下事,分付道臣之意,敢啓。傳曰,知道。南綾君洪鍾序疏曰,伏以太室之升祔,克光端冕,祗謁三殿之晉號加隆,琬琰將蕆,百禮以洽,萬化方新,愴昔忭今,大小同情,仍伏惟念,財賦者,經國裕民之大柄大本也。曾傳之生財有道,羲繇之節以制度,古聖攸訓,厥有旨義,惟其辦理劑絜,恒贏不絀,有司者責耳所以愼簡計臣,誰昔然矣?迺者惠局重任,委之無似賤臣,廟剡謬擧,聖旨遽允,實莫曉何據,而致此濫授也。夫摠會正賦,支調常貢,擧九敍而均水陸之輸,掌八則而綰泉布滙,以之公私取給,中外阜庶,卽是局之所由設,而與司農,無甚輕重。雖在蓄積殷富優可摒擋,臣顧心計太粗,幹諝無素,尙恐牽架補苴之一切戞戞,矧今國計枵蕩,時會艱棘,藉使晏恕理賦,竱其識慮,其於奈何不下,必歛手却步而退,臣忽受任於精力衰脫之後,全昧量入,妄欲專管司會,硬着脊梁,擔夯得去,究之事理,無有是處。噫,臣遭遇我聖明,受恩如天,罕比朝倫,試之於文藝政事之末者有之,而曷嘗效萬有一稱塞者乎?家幹之奴耕婢織,各有當問,人技之隴游越射,强之不能,臣非通才不器,而靡事不涉,至于金穀鉤檢,責所未嫺,則其爲休戚利病之大關棙,豈特耕織之失當,游射之難强已也?臣若便文自營,材語故飾,徒效備例之讓,罔念特畀之眷,淵燭在上,焉敢誣也?力之不勝,必致顚沛之患,愛之欲生,冀幸庇覆之深,此猶臣私分計也,倘殿下垂察於大柄大本民國之重,不待終朝,有以鞶褫臣也。且臣見帶雲監提擧,職思本係,欽愼瘝厥,玆益惶仄,擬欲丐解者久矣。玆敢刳剔情實,冒瀆聰聽。伏乞聖明,稟準慈旨,亟鐫臣所辭兩銜,俾殷務無曠,微諒獲全,不勝區區血祝,臣無任云云。答曰,省疏具悉。惠局之任,勿辭行公,雲監提擧依施。平安監司朴珪壽疏曰,伏以太室之祔禮旣成,太庭之賀儀誕擧,愀宸慕於玄服,想盛德於朱絃,物采丕新,情之允叶,仍伏念臣,卽迂闊無用之一書生耳。才本枵而事務不嫺,氣又衰而聰明全耗,自分爲樗櫟之散久矣。伏蒙我殿下天地高厚之恩,淸貫峻秩,滚滚驟躐者,邇來日月,纔三歲于玆,臣以何器量,容受之乎,亦以何材力,擔承之乎?廟務參決,尺寸莫效,惠局句管,毫髮無裨,不惟充位素餐之取譏於當世,內自循省,寧不憂媿,大易所謂鬼神害盈而福謙,臣殆忘之矣。迺者西藩新除,出於夢寐之外,聞命若驚,措躬無所,臨淵集木,不足以喩兢惕之心也。不審聖明,將以是職,榮臣之身,示之以寵祿之光大乎?西京之雄,甲於一邦,檀·箕之城邑棊鋪,遼·薊之冠蓋星馳,兵衛棨戟之嚴,江山臺榭之勝,從古稱盛繁華地,士大夫游宦四方者,皆以得此爲榮。然臣聞明主之設官而待人,務盡其責,臣子之量能而從仕,匪榮其身,則今者寵祿之光大,上授之而未見其當,下受之而何以堪稱?不審聖明,將以是職,簡臣之材,畀之以方面之繁劇乎?臣之才枵而氣衰,已悉陳暴,而西京之凋瘵,又如臣之才之枵,而至於竭矣,如臣之氣之衰,而無以振矣。臣於昔年待罪西縣也,營府摏庫之蕩罄,郡邑軍糴之虛逋,民生之殿屎,風俗之澆漓,槪有一二聞見者矣。厥後十有餘載,銜命出疆,由浿抵灣,杼柚煙火,千里蕭條,尤有倍於昔所聞見,蓋水旱疾苦,馴以致之也。今臣才益枵氣益衰,雖任之以一郡縣,猶不能了,況方面之繁劇乎?又況積弊之更張甫訖,前人之成績是賴,此時此任,更宜愼擇於協輿望識時務者,而不可輕畀於如臣菲薄,終至僨誤也明矣。由是大懼,略具文字,敢控衷懇。伏乞聖明,仰稟東朝,將臣新授職名,特許鐫改,以重藩寄,以安私分,千萬幸甚,臣無任云云。答曰,省疏具悉。卿其勿辭往欽哉。
上在昌德宮。停常參·經筵。金鼎鎬啓曰,大司憲趙啓昇,執義金琦鉉,掌令李在果·趙性鶴,持平李彙林·鄭謙植呈辭,監察茶時之意,敢啓。傳曰,知道。尹定善啓曰,行判府事李裕元遭內艱,遣承旨致弔事,命下矣。何承旨進去乎?敢稟。傳曰,同副承旨。傳曰,同副承旨許遞,前望單子入之。承旨前望入之,金基纘落點。李載冕啓曰,新除授左承旨金基纘,卽爲牌招,何如?傳曰,允。兵曹口傳政事,副護軍單李世宰。尹定善,以奎章閣言啓曰,檢校直閣李世用,母喪第三日,依定式遣檢書官,勸粥以來之意,敢啓。傳曰,知道。又以弘文館言啓曰,新除授修撰丁觀燮,副修撰洪大鍾,竝卽牌招察任,何如?傳曰,允。如有違牌,勿爲呼望。傳于尹定善曰,雲監提調有闕之代,前望入之。觀象監提調前望入之,趙得林落點。李元會,以兵曹言啓曰,文臣兼宣傳官李世翊·李裕承,時無職名,依例口傳付軍職以入之意,敢啓。傳曰,知道。兵曹口傳政事,副司果李世翊·李裕承,以上竝單付。以珍山前郡守嚴錫謙,胎室局內犯葬不察,罷職傳旨。傳于金鼎鎬曰,事係年久,特爲分揀。尹定善,以奎章閣言啓曰,頒賜冊子安寶次,奎章之寶請出之意,敢啓。傳曰,知道。李元會,以兵曹言啓曰,文臣兼宣傳官李裕承,以其身病供職,呈狀乞遞,改差,何如?傳曰,允。金鼎鎬,以左右捕盜廳言啓曰,謹依本廳啓目批旨,罪人竝與諸漢押付公忠水營,梟警可也事,命下矣。臣廳在囚罪人安敦伊·吳베드로·閔유아눅가·黃錫斗·張周基等五名,定校卒押付公忠水營之意,敢啓。傳曰,知道。
丙寅二月初八日辰時,上詣春塘臺。親臨參班璿派儒武應製試射入侍時,都承旨李載冕,左承旨金基纘,右承旨尹定善,左副承旨金鼎鎬,右副承旨李元會,同副承旨張仁遠,假注書方孝隣·鄭友鉉,別兼春秋趙定燮·李昌鎬,宗正卿李敦榮·李圭徹·李景純·李寅奭·李周喆·李景夏·李寅夔·李升洙·李世輔,檢校直提學李載元·金炳地,直提學李承輔,檢校直閣李喬翼·閔升鎬,檢校待敎鄭範朝·趙寧夏,兼典翰李冕光,應敎南一愚,副應敎南商龍,校理趙然友·金奎弘,副校理趙康夏·金聲根,修撰趙晩和·丁觀燮,副修撰嚴世永·洪大鍾,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調李載元,副提調李載冕,進前奏曰,侵早勞動,聖體,若何?上曰,一樣矣。仍出協陽門·建陽門·銅龍門·集禮門·明光門·興德門·靑陽門,至春塘臺陞座,入門官,呈儒生入門單子,載冕奏訖。又奏曰,儒生今將入場,出標信開布城乎?上可之。上曰,試官行禮。載冕曰,試官蒙點人,多在從陞中,使之下去行禮乎?上可之。讀券官李敦榮·李載元·李承輔,對讀官李載冕·李世器·李應夏·李後善·李明應·李根秀·李鍾濬·李鵬純,行四拜禮訖。上命試官進前,上書下御題,載冕跪受,傳于敦榮·載元,敦榮·載元,跪奉書賦題以宗族爲藩屛,限申時,敦榮·載元,讀奏訖,鍾濬·鵬純奉題,載冕跪稟懸題訖。圭徹進前奏曰,在前丹楓亭試射時,有柳葉箭單巡試取之例,今番則,何以爲之乎?上曰,單巡爲之,可也。上曰,宗正卿入侍。敦榮等進前奏曰,今此勞動之餘,聖體,若何?上曰,一樣矣。上命試官權退。圭徹奏曰,今日試射時主試,試官爲之,而令軍職宣傳官擧行,何如?上曰,宣傳官有璿派人乎?圭徹曰,無璿派人矣。上曰,行首宣傳官監試別軍職李志謙爲之。上入小次,載冕以司謁入稟曰,先張已入,請出標信開門,呈券儒生出送,何如?又以司謁入稟曰,考試,何以爲之乎?上命試官考試。傳曰,宗正卿及別雲劍兵摠府堂上,入侍承旨·堂上·閣臣·儒臣對讀官,竝讀券官加差下,堂下閣臣·儒臣,竝對讀官加差下,使之分考,載冕稟取幾人,上出座,載冕進前讀奏收券單子訖,上命科次。載冕奏曰,書等,何以爲之乎?上曰,第一張書正字三下,九張書草三下,其餘竝書次上,敦榮書等訖。上命坼封,載冕以次坼封。命書傳敎曰,璿派儒生應製賦居首三下幼學李沇應,直赴殿試,之次草三下進士李纘夏等九人,竝直赴會試,之次次上幼學李雲夏等十人,竝給二分,之次次上幼學李圭澤等十人,竝給一分,之次次上幼學李昌洙等七十人,各奎章全韻一件賜給。仍傳曰,入格儒生明日延英門外施賞。傳曰,惟我麟坪大君德業之盛,勳勞之大,固已銘鼎彝耀竹帛,而銀潢璿派,源遠流長,式克至于今日休矣。況于祀孫,大闡益驗,餘慶所推,公私喜幸,曷有其已?直赴李沇應唱名日,大君內外祠版,遣承旨致祭。圭徹奏曰,武試旣畢,榜目待令矣。上覽訖還下,政院付籤以入。傳曰,還宮當自內爲之矣,該房知悉。
上在昌德宮。停常參·經筵。金鼎鎬啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。金基纘,以春秋館言啓曰,別兼春秋趙定燮,以大王大妃殿捧玉冊官,今日三度習儀時,尊號都監出去之意,敢啓。傳曰,知道。傳于金基纘曰,禮房承旨,馳詣宗廟永寧殿,奉審摘奸以來。金鼎鎬啓曰,大司憲趙啓昇,執義金琦鉉,掌令李在果·趙性鶴,持平李彙林·鄭謙植牌不進,監察茶時之意,敢啓。傳曰,知道。以執義金琦鉉,掌令李在果·趙性鶴,持平李彙林·鄭謙植,司諫朴昌壽,獻納韓鎭棨,正言安在麟牌不進罷職傳旨。傳于金鼎鎬曰,只推。傳于張仁遠曰,明日出宮門路,以協陽門爲之。張仁遠,以奎章閣言啓曰,各殿上冊寶,翌日請出,新冊舊寶,權奉書香閣,涓吉奉詣于沁都事,曾有定式矣。今此大王大妃殿·王大妃殿上冊寶,翌日臣等依定式進詣仁政殿東月臺,請出之意,敢啓。傳曰,知道。金基纘,以承文院都提調意啓曰,院吏文學官徐相民有頉代,幼學權中琬差下,使之付軍職冠帶常仕,何如?傳曰,允。張仁遠,以兵曹言啓曰,今此元陵·綏陵·景陵幸行時,各差備所把驛馬,磨鍊書入,而本曹驛馬外不足之數,依近例京畿驛馬十五匹補把事,分付本道之意,敢啓。傳曰,知道。又以兵曹言啓曰,卽接慶熙宮入直衛將千儀大牒報,則興元門北邊墻垣柒間許,外面缺落云。爲先令繕工監,把子圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。注書趙慶鎬疏曰,伏以臣與都承旨臣李載冕,有娚妹應避之嫌矣。臣之所帶注書之銜,在所當遞,玆敢陳章,冒瀆崇嚴。伏乞聖慈,仰稟東朝,亟許遞改臣職,以存公格,以安私分,臣無任云云。省疏具悉。疏辭下該曹稟處。
上在昌德宮。停常參·經筵。還內後,藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·大妃殿,內閣·政院·玉堂口傳問安。答曰,知道。藥房提調臣李載元,副提調臣李載冕啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。李載冕啓曰,議政府郞廳來言,今日賓廳日次,而陳賀相値,不得來會云矣,敢啓。傳曰,知道。傳于李載冕曰,奉常都提調有闕之代,右議政爲之。傳于李載冕曰,藥院提調許遞,前望入之。內醫提調前望入之,金炳㴤落點。傳于李元會曰,左承旨·右承旨·左副承旨·同副承旨許遞,前望入之。承旨前望入之,黃鍾顯·趙性敎·鄭基會·宋熙正落點。李元會啓曰,新除授承旨黃鍾顯,以前任順天府使,方在解由未出中,何以爲之?敢稟。傳曰,勿拘。又啓曰,都承旨李載冕須資出去,新除授左承旨黃鍾顯,右承旨宋熙正,右副承旨鄭基會,同副承旨趙性敎未肅拜,院中只有臣一人,伴直無人,同副承旨,卽爲牌招,何如?傳曰,允。又啓曰,吏曹郞廳來言,百官加下批政事,取稟。傳曰,當日爲之。傳于李元會曰,祔廟及上號陳賀時,禮房承旨與對擧承旨,竝加資。傳于李元會曰,祔太廟時,神輦侍衛分承·史·兵·摠府堂郞,別單書入。傳于李元會曰,祔太廟時,初獻官以下祔廟都監·尊崇都監·都提調以下,兩次陳賀時各差備官,別單書入。傳于趙性敎曰,祔太廟時,宗廟令竝陞敍,直長·副奉事竝陞六。傳于趙性敎曰,進表裏時表裏官濟用監奉事·副奉事竝陞六。傳于趙性敎曰,上護軍洪耆燮,廣州留守閔致久,知宗正卿李是遠,百官加親授。傳于趙性敎曰,中官金圭復·姜性浩·吳昌夏,百官加親授。傳于李元會曰,吏兵批別歲抄點下者,依例捧傳旨。傳于趙性敎曰,今番賞典中一人,雖兼數事,毋得疊授。傳于趙性敎曰,今日政賞典下批。李元會啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。趙性敎啓曰,卽者吏曹郞廳來言,政事當日爲之命下,而行判書趙得林,參判崔遇亨,參議趙寧夏,俱以病不來,不得開政云,竝卽牌招,何如?傳曰,待明朝牌招,以中官朱性會拿處傳旨。傳于李元會曰,飭已施矣,分揀。趙性敎,以吏曹言啓曰,今此陳賀頒赦後,別歲抄當爲稟旨書入,而今初六日書入別歲抄,姑未啓下,故不得循例書入之意,敢啓。傳曰,知道。又以禮曹言啓曰,今二月初十日,大王大妃殿·王大妃殿·大妃殿,加上尊號後陳賀時,諸道所封箋文中,鐵山府使柳冀大,郭山郡守王錫疇,熊川縣監崔承祖,高敞縣監吳永運,雖非應封官,俱以別軍職封進矣。一體看審捧入,而慶尙左水使李鍾武,旣已身故,所捧箋文,依前例不爲捧入之意,敢啓。傳曰,知道。又以禮曹言啓曰,祔廟尊崇後,當設慶科,而取考謄錄,則辛丑年合五慶,設行大增廣,丙辰年·壬寅年,俱以合七慶,設行大增廣,丙午年合五慶,設行大增廣,戊戌年合九慶,設行庭試,壬戌年合四慶,設行庭試,丁酉年合五慶,設行庭試,辛亥年合六慶,設行庭試矣。今此哲宗大王祔太廟,大王大妃殿尊崇,王大妃殿尊崇,大妃殿尊崇,合四慶慶科,以何科設行,而以何間擇吉乎?敢稟。傳曰,除初試,庭試爲之,旣有已例,別試合設於慶科庭試。又以奎章閣言啓曰,原任直提學李裕元母喪,依定式遣檢書官,致賻致弔,仍爲勸粥以來之意,敢啓。傳曰,知道。又以內醫院都提調意啓曰,本院提調,例不得兼帶刑獄之官矣。提調金炳㴤所帶刑曹判書,今姑許遞,令該曹口傳付軍職,何如?傳曰,允。李元會,以都摠府言啓曰,今日入直內三廳武兼禁軍及軍兵等,當爲中日習射技放,而仁政殿親臨陳賀相値,不得設行之意,敢啓。傳曰,知道。又以義禁府言啓曰,今日頒赦時,赦單子當爲書入,而今月初六月祔太廟赦典,本府所管罪人,參其罪犯輕重,區別放仍,已爲修入,未承判下,更無可擧論者,不得書入之意,敢啓。傳曰,知道。兵曹口傳政事,行大護軍單金炳㴤,吏曹啓目粘連,觀此承政院注書趙慶鎬上疏,則以爲臣與都承旨李載冕,有娚妹應避之嫌。伏乞聖慈,仰稟東朝,亟許遞改亦爲白有臥乎所,注書與承旨相避,則注書遞改,載在法典矣。承政院注書趙慶鎬,改差,何如?判付啓。依允。吏曹,待敎單趙慶鎬。敎中外大小臣僚·耆老·軍民·閑良·人等書。王若曰,繼序思不忘七廟之行祔載擧,我家禮自有三殿之晉號冞隆,豈亶予一人至忱?率與爾多方同慶。恭惟孝裕獻聖宣敬正仁慈惠弘德大王大妃殿下,我東任·姒,女中勳·華,以聖人德配聖人尊,重坤六五,纘太母烈居太母位,一日萬幾,奠宗社於呼吸風雷,漢代邸定策,翊寡昧而憂勤宵旰,宋延和御簾,溫綸屢頒於隔竝,溝壑轉爲袵席,化樞默運於煦育,雨露遍于帡幪。猗我明憲淑敬睿仁正穆王大妃殿下,柔敎穆宣,陰功峻茂,德承華胄,毓善慶於塗山,吉叶黃裳,膺休祥於沙麓,長秋基風化之美,琴鍾登詩,東朝奉晨夕之歡,珩珮中度,徽猷合內則之節,懿聞著中正之儀。亦我明純大妃殿下,德成含弘,訓襲詩禮,贊宸極之盛化,十亂之佐竝稱,嗣京室之徽音,百行之原夙著,養蠶繼西陵之績,玄紞供誠,濯龍戒外家之私,彤管播譽,翟衣之敎方鬯,烏弓之慟遽纏?惟藐躬叨承丕基,而弘猷仰賴慈覆,罔不在命哲命吉,王母福受玆,亦無彊惟恤惟休,先君思以勖,慨廓之〈情〉莫慰,梧雲寢遐,顯揚之誠彌深,萱暉長駐,逮當縞纖之終制,詎緩琬琰之闡徽,事孰大於尊親?盛烈無競,享多儀於及物,先憲可監,霑鴻造於海內深崇,曷云報效之斯在?率彝典於天日摹畫,尙或忱恂之少伸,謹奉冊寶,加上大王大妃殿尊號曰純化,王大妃殿尊號曰弘聖,大妃殿尊號曰徽聖,輿情愴舊而慶今,邦典告上而布下,巍勳懿範,若爲萬一分形容,玳檢瑤鐫,庶冀千百代照耀,群物皆樂,爰有霈澤之旁流,大德曰生,寔推陰化之普被。自本月初十日昧爽以前,除謀反大逆謀叛,子孫謀殺驅罵祖父母·父母,妻妾謀殺夫,奴婢謀殺主,謀故殺人·魘魅蠱毒·關係國家綱常,贓汚·强·竊盜·雜犯死罪外,徒流以下付處·安置·充軍,已至配所·未至配所,已發覺·未發覺,已決正·未決正,咸宥除之,敢以宥旨前事相告言者,以其罪罪之,在官者各加一資,資窮者代加。於戲,順春令而行慶施惠,對天休而導和發祥,萬有千歲俾爾昌,頌魯壽於燕喜,群黎百姓編爲德,錫箕福於龜疇。故玆敎示,想宜知悉。
丙寅二月初十日卯時,上詣仁政殿月臺。大王大妃殿·王大妃殿·大妃殿尊號冊寶親上後,頒敎陳賀入侍時,行都承旨李載冕,左承旨金基纘,右承旨尹定善,左副承旨金鼎鎬,右副承旨李元會,同副承旨張仁遠,假注書方孝隣·鄭友鉉,別兼春秋趙定燮·李昌鎬,宗正卿李敦榮·李圭徹·李景純·李寅奭·李周喆·李承輔·李景夏·李寅夔·李升洙,檢校直提學李載元·金炳地,直閣李喬翼·閔升鎬,檢校待敎鄭範朝·趙寧夏,檢校副提學李鎬俊,檢校典翰李明應·李鍾濬,兼典翰李冕光,應敎南一愚,副應敎南商龍,校理趙然友·金奎弘,副校理趙康夏·金聲根,修撰趙晩和·丁觀燮,副修撰嚴世永·洪大鍾,以次侍立。時至,通禮跪啓請外辦。上具遠游冠·絳紗袍,出宣化門。藥房提調李載元,副提調李載冕,進前奏曰,侵早勞動,聖體,若何?上曰,一樣矣。仍出協陽門,入仁政門,詣月臺,通禮〈跪〉啓請降輿,上降輿。元會進前奏曰,出標信開作門,二品以上使之入就位乎?上曰,以俄標信擧行,可也。仍詣版位,行四拜禮訖。載冕進前奏曰,三殿冊寶親上時,何承旨對擧乎?上曰,左承旨·左副承旨·同副承旨爲之。引儀引都監都提調,陞就簷階下西向立,捧冊捧寶官入詣案前,各捧冊函寶盝,由正門出,以次跪授都提調,都提調以次跪授近侍,近侍以次跪進,上受之,以授尙傳,尙傳跪受,由正門入,還置於案。引儀引承文院都提調·濟用監都提調,陞就簷階下西向下,代致詞官,入詣案前,捧致詞函,由正門出,北向跪讀訖,由正門入,還置於案。承文院官員·禮曹正郞,入詣案前,各捧致詞箋文函,由正門出,以次跪授都提調,都提調以次跪授近侍,近侍以次跪進,上受之,以授尙傳,尙傳跪受,由正門入,還置於案。濟用監官捧禮物函,由〈正〉門出,跪授提調,提調跪受,以授近侍,近侍跪進,上受之,以授尙傳,尙傳跪受,由正門入,還置於案。上行四拜禮,通禮跪啓禮畢,上降就祗送位西向立,尙傳捧冊寶盝致詞箋文禮物函,由正門出,上鞠躬祗送訖,仍入幕次,少頃,王大妃殿冊寶親上時至,一如上儀,大妃殿冊寶親上時至,又如上儀訖,上乘輿入殿後幕次,問安勿爲之事,下敎,命侍衛權退。陳賀時至,上具遠游冠·絳紗袍,出次陞座。元會進前奏曰,出標信開作門,二品以上使之入庭行禮乎?上曰,所受標信擧行,可也。百官入就位,行四拜禮,代致詞官進前致詞訖,百官又行四拜禮,載冕跪啓傳敎,宣敎官立階上宣敎訖,百官又行四拜禮,贊儀唱跪搢笏三叩頭,百官搢笏三叩頭,贊儀唱山呼,百官及樂工·軍校,齊聲呼千歲,贊儀又唱山呼,百官以下又齊聲呼千歲,贊儀又唱再山呼,百官以下又齊聲呼千歲。百官又行四拜禮,宣箋官進前跪宣箋目訖,百官俯伏興平身,典儀跪啓禮物請付攸司,通禮跪啓禮畢。領敦寧金左根,領議政趙斗淳,判敦寧李景在,左議政金炳學,右議政柳厚祚等,進前奏曰,親上冊寶,臨殿受賀,揄揚三殿徽德,聖孝彌光。侵早勞動,聖體,若何?上曰,一樣矣。左根曰,大王大妃殿氣候,何如?上曰,一樣矣。左根曰,王大妃殿氣候,何如?上曰,一樣矣。左根曰,大妃殿氣候,何如?上曰,一樣矣。景在曰,今日冊寶請出時,承傳色屢請,而不卽下來,事未前有矣。慢蹇之習,不可無懲,當該中官,拿問嚴勘,何如?上曰,依爲之。通禮啓請釋圭,上降座乘輿,出仁政門,由肅章門,入協陽門,請出標信解嚴,仍還內,諸臣以次退出。
上在昌德宮。停常參·經筵。藥房提調金炳㴤,左承旨黃鍾顯啓曰,寶冊親上,徽德光闡,臨殿受賀,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。宋熙正,以內醫院提調意啓曰,副提調李載冕,今日問安,不爲仕進,卽爲牌招,何如?傳曰,允。李元會啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。傳于黃鍾顯曰,法司堂上許遞,今日政差出。傳于黃鍾顯曰,呈告同春秋許遞,今日政差出。傳于黃鍾顯曰,吏戶換房。李元會啓曰,持平鄭謙植,以其親病,投章徑出,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。又啓曰,大司憲趙啓昇,執義金琦鉉,掌令李在果·趙性鶴,持平李彙林牌不進,鄭謙植陳疏,監察茶時之意,敢啓。傳曰,知道。以執義金琦鉉,掌令李在果·趙性鶴,持平李彙林,司諫朴昌壽,獻納韓鎭棨,正言安在麟牌不進罷職傳旨。傳于李元會曰,只推。傳于黃鍾顯曰,禮判有闕之代,前望入之。禮曹判書前望入之,金炳冀落點,以祔太廟時,初獻官以下,祔廟都監·尊崇都監·都提調以下兩次陳賀時,各差備官別單。傳于宋熙正曰,初獻官左議政金炳學,內下大豹皮一令賜給。亞獻官大護軍韓正敎,終獻官同知李明迪,宮闈令尙膳尹衡殷,尙醞李章鎬·金在鍊·朴正淳,第十七室大祝司僕正徐璟淳,竝加資。薦俎官兼戶曹判書李敦榮,堂上執禮副護軍李喬翼,竝熟馬一匹賜給。典祀官奉常正宋奎灝,廟司令朴履定,執尊副應敎南商龍,副司果趙文夏·姜晉奎·尹顯岐·金斗欽,分兵曹正郞鄭顯裕,副司果洪正圭·金羽休·閔羲軾·鄭顯德·金昌秀·奇禹鉉,司諫朴昌壽,副司果李雲翼,執義金琦鉉,副司果徐鶴淳·蔡東述,各兒馬一匹賜給。堂下執禮副司果李鍾濬,大祝司成李冕光,副司果金聲根·金奎弘,兵曹正郞金永奭,宗府正李根秀,應敎南一愚,副司果趙然友·李昌鎬·洪遠植·洪鍾學,修撰趙晩和,副司果洪兢周·洪淳學·金奭鎭·趙康夏·李明應,各半熟馬一匹賜給。祝史校理沈相穆,副司果權魯淵,軍資正李守曾,副司果李從鶴,校理洪大鍾,掌樂正姜景奎,副司果李晩耆·李承澤,副修撰李,掌令李在果,獻納韓鎭棨,副司果張錫駿·趙秉稷·李珪永·李敎鉉·李承臯·趙定燮,齋郞副修撰嚴世永,副校理李裕承,副司果曺錫萬,兵曹正郞洪一衡,副司果申錫淵·趙在元·金亮淵·姜,副司正黃鍾運·睦承錫·申鴻朝·尹榮信·張原相·李龍雨,副司果李圭悳,副司正李容萬·李承洙,捧俎官戶曹正郞林冕洙,刑曹正郞金鳳鎬,佐郞朴憲陽,尙衣別提洪祐龍,敦寧判官李信翼,掌樂主簿趙熙奭,儀賓都事尹宖善,瓦署別提金永壽,工曹正郞金獻鎭,戶曹佐郞李在顯,氷庫別提尹賢求,濟用判官洪萬燮,司僕判官李寅稷,漢城判官李鍾文,刑曹佐郞李源進,工曹正郞金晢根,廣興令閔昌植,盥洗位兵曹正郞韓緻奎,佐郞柳龍䥁,爵洗位直講金始遠,典籍金觀燮,亞終獻盥洗位兵曹佐郞朴基陽,掌牲令典牲判官李秉奭,協律郞掌樂僉正尹泰亨,贊者引儀咸遇順·安泌,謁者兼引儀李羲銓·崔綸在,贊引假引儀崔載箕·金濬學,祭監監察李熙藻·金性翼,七祀獻官司饔僉正金友根,祝史典籍盧鎭燮,齋郞禮賓直長朴性浩,功臣獻官司僕僉正洪徹謨,祝史副司果白義行,齋郞司饔奉事洪鍾萬,各加一資,資窮者代加。祔廟都監都提調判敦寧李景在,提調前工曹判書柳厚祚,竝內下大豹皮一令賜給。興寅君最應,永平君昱,兼禮曹判書金炳國,兼戶曹判書李敦榮,兼工曹判書金炳冀,各內下豹皮一令賜給。都廳直閣閔升鎬,加資屬耳,勿論,宗府正洪兢周,副司果李敎鉉,竝加資。郞廳戶曹正郞林冕洙,繕工副正洪配厚,禮曹佐郞金秉洙,廣興令洪在元,工曹正郞金獻鎭,軍資判官鄭愉秀,竝陞敍。監造官尙衣直長任慶準,司饔直長李錫應,軍資直長鄭稷容,宗府直長李晩耆,內資奉事李後永,司饔奉事姜穎秀,宗廟修理所別工作監役鄭匡始,竝陞六。捧玉冊執事應敎南一愚,副司果蔡東述,捧玉寶執事副司果金奭鎭,司諫朴昌壽,各半熟馬一匹賜給。捧諡冊執事·捧諡寶執事·擧案執事·褥席執事·大祝攝·司僕正攝通禮·几差備·臺差備·箱差備·帕差備·神座交倚差備·紅漆案差備·捧香爐執事·尙瑞院假官·陪享三臣讀敎文官·敎書書寫官,各兒馬一匹賜給。腰轝執事·擧案執事,陪享臣左議政李憲球題主官·讀敎官·展敎官·差備官·擧案執事,陪享臣益平君羲題主官·讀敎官·展敎官·差備官·擧案執事,陪享臣贈領議政金洙根題主官·讀敎官·展敎官·差備官·擧案執事,竝各加一資,資窮者代加。香官學正金鼎燮,祝文正書忠義禹錫河,各兒馬一匹賜給。尊崇都監都提調判敦寧李景在,提調前工曹判書柳厚祚,竝內下大豹皮一令賜給。興寅君最應,永平君昱,兼禮曹判書金炳國,兼戶曹判書李敦榮,兼工曹判書金炳冀,各內下豹皮一令賜給。都廳直閣閔升鎬,加資屬耳,勿論,宗府正洪兢周,副司果李敎鉉,竝加資。郞廳戶曹正郞林冕洙,繕工副正洪配厚,禮曹佐郞金秉洙,廣興令洪在元,工曹正郞金獻鎭,軍資判官鄭愉秀,竝陞敍。監造官尙衣直長任慶準,司饔直長李錫應,軍資直長鄭稷容,宗府直長李晩蓍,內資奉事李後永,司饔奉事姜穎秀,別工作監役鄭匡始,竝陞六。大王大妃殿玉冊文製述官領府事鄭元容,書寫官興寅君最應,玉寶篆文書寫官奉朝賀金興根,王大妃殿玉冊文製述官領議政趙斗淳,書寫官東寧尉金賢根,玉寶篆文書寫官領敦寧金左根,大妃殿玉冊文製述官左議政金炳學,書寫官南寧尉尹宜善,玉寶篆文書寫官判府事李裕元,各內下大豹皮一令賜給。大王大妃殿樂章文製述官上護軍金輔根,王大妃殿樂章文製述官上護軍金學性,大妃殿樂章文製述官上護軍徐憲淳,各半熟馬一匹賜給。大王大妃殿捧玉冊執事副司果趙康夏·趙定燮,捧玉寶執事副應敎南一愚,司諫李冕光,王大妃殿捧玉冊執事應敎金奎弘,修撰洪鍾學,捧玉寶執事副校理洪淳學,宗府正李根秀,大妃殿捧玉冊執事副司果金聲根·洪遠植,捧玉寶執事副司果金奭鎭·李鍾濬,各半熟馬一匹賜給。擧案執事·褥席執事·擧讀冊案執事·擧讀寶案執事,各兒馬一匹賜給。別看役五衛將李麟在,前察訪成謙源,竝加資。洪若弼外職除授,牌將李承鶴·金世澤,竝賞加。其餘牌將·部將,竝依辛亥年例施賞。兩次陳賀時,宣敎官副司果鄭基勉·李承臯,竝加資。展敎官兵曹佐郞車世杰·朴基陽,禮曹佐郞金秉洙,刑曹佐郞吳仁泰,宣箋官獻納韓鎭棨,副司果蔡東述,展箋官兵曹佐郞柳龍䥁·車世杰,禮曹佐郞趙昌敎,階下典儀張成敎,宣箋目官假引儀金濬學,奉禮兼引儀李源春,奉箋文官禮曹佐郞趙昌敎,各兒馬一匹賜給。左通禮朴蘭壽,右通禮郭致燮,竝加資。贊儀李裕烈,東西唱引儀咸遇順·安泌,竝陞敍。代致詞官假引儀金瑨鉉,致詞官承文著作金善柱,副正字李友會·申鴻朝,竝陞六。攝贊儀假引儀金濬學,加一資,資窮者代加。箋文陪進官承文校檢愼㘽祜,上弦弓一張賜給。擇日官李秉洪,令本衙門高品付料,寫字官金繼述,外職除授。司謁康鼎九·河成一,司鑰尹宗源等六人,竝賞加。其餘奏時官·計士·捕校·寫字官·忠贊位·別監員役·事知守僕·守僕·樂工·工匠等,竝依判下施賞。以祔太廟時神輦侍衛分承史兵摠府堂郞別單。傳于宋熙正曰,分承旨趙秉世·申檀,各半熟馬一匹賜給。分假注書鄭海瑢陞六。史官趙定燮加一資,資窮者代加。分副摠管趙熙哲,分兵曹參議李容學,各半熟馬一匹賜給。分都摠都事李敏正,分兵曹正郞鄭顯裕,各加一資,資窮者代加。別軍職申奭熙·柳冀大,各上弦弓一張賜給。其餘司謁·別監·武藝別監等,竝依辛亥年例施賞。傳于宋熙正曰,祔太廟時,神輦侍衛中官石泰元·柳賁然,各熟馬一匹賜給。〈玉〉寶差備金在學等四人,玉冊差備尹泰亨等二人,擔箇箇差備金重祿,各半熟馬一匹賜給。玉冊差備曺鶴泳等二人,玉寶差備沈能一等二人,諡冊差備金秉一等二人,諡寶差備鄭基俊等二人,案差備權完植等八人,褥席差備李秉和等四人,各差備官崔敬勳等十九人,竝各加一資,資窮者代加。傳于宋熙正曰,上尊號時,玉冊差備尹淇浩·尹基衡·鄭海俊·朴正淳·李倛培·金宜協,玉寶差備權興慶·金漢永·玉璨振·徐尙和·羅性淵·安應鎭,竝加資。尙傳崔健常·姜元基·柳賁然,承傳色崔健常·權容鼎·姜元基·吳在善·柳賁然·金在寬,竝加資,資窮內下虎皮一令賜給。薛里金錦雲等六人,掌務李之榮等六人,差備金商秋等二十人,各內下長弓一張賜給。玉冊差備崔賢周等六人,讀冊案差備李泰協等三人,玉寶差備李奎五等六人,讀寶案差備宋啓祚等三人,案差備孔泰業等十二人,褥席差備金振鐸等十二人,竝加一資,資窮者代加。其餘房直等,依判下施賞。黃鍾顯,以吏曹言啓曰,西學敎授洪遠植,以其身病,呈狀乞遞,改差,何如?傳曰,允。又以吏曹言啓曰,祔廟都監及尊崇都監都廳副司果李敎鉉,尊崇陳賀時,宣敎官副司果李承臯,竝加資事,命下矣。雖已資窮,俱未經準職,何以爲之?敢稟。傳曰,勿拘。又以吏批言啓曰,全羅道南原居幼學李容泰呈狀內,矣身父幼學源模,今年爲九十歲,而見漏於本道應資老人抄啓中,未蒙恩資云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。又以吏曹言啓曰,今番別歲抄中前礪山府使金明權,前寶城郡守李奎書,當入於居下秩,而臣曹不能照檢,以致見漏,不勝惶恐,而居下單子,更爲書入之意,敢啓。傳曰,知道。李元會,以兵曹言啓曰,行上護軍洪耆燮,自吏曹送西矣,資級係是輔國知中樞,當爲下批,而判中樞有闕之代,輔國知中樞洪在喆,依例陞付,其代下批之意,敢啓。傳曰,知道。有政。吏批,行判書趙得林進,參判崔遇亨,參議趙寧夏竝牌招不進,同副承旨趙性敎進。啓曰,工曹判曹今當差出,而擬望之人乏少,政府西壁竝擬。傳曰,允。以李明迪爲刑曹判書,李載元爲工曹判書,李源命爲判尹,金基纘爲刑曹參判,尹定善爲左尹,金鼎鎬爲右尹,洪兢周爲刑曹參議,張仁遠爲同春秋,張錫駿爲左通禮,金羽休爲右通禮,趙用夏爲司僕正,申鴻朝·李友會爲典籍,趙恒敎爲西學敎授,李益周爲宗府直長,李濟龜爲司饔直長,李載英爲尙衣直長,金炳耆爲宗廟直長,鄭雲韶爲司饔奉事,柳百均爲濟用奉事,洪在錫爲內資奉事,徐相朝爲濟用副奉事,沈皞淳爲宗廟副奉事,閔定鎬爲監役,軍資主簿單鄭稷容,行上護軍洪耆燮,今加輔國。行廣州留守閔致久,今加崇祿。知宗正卿李是遠,今加正憲,以上百官加親授。行大護軍韓正敎,今加崇政。行護軍李明迪,今加資憲。前承旨尹定善·金基纘·金鼎鎬·張仁遠,以上今加嘉善。副司果洪兢周·李敎鉉·鄭基勉·李承臯,司僕正徐璟淳,左通禮朴蘭壽,右通禮郭致燮,以上今加通政加資事承傳。前兵使李承駿·李章濂,以上今加嘉善。博川郡守李應洙,前縣監李毅遠·李壽東,今加通政。前五衛將李麟在,今加嘉善。前察訪成謙源,以上今加通政。出身李承鶴,今超通政賞加事承傳。兵批,行判書李圭徹病,參判閔泳緯病,參議金龍基病,參知李心宰入直進,左副承旨李元會進,判府事單洪在喆,知事單洪耆燮,上護軍韓正敎,大護軍趙徽林·李明迪,護軍尹堉·吳吉善·金德根·尹定善·金基纘·金鼎鎬·張仁遠·趙述永·李承駿·李章濂·李麟在,副護軍柳光睦·徐有象·洪兢周·李敎鉉·鄭基勉·李承臯·徐璟淳·朴蘭壽·郭致燮·趙存一·李敏吾·李敏樹·柳晥·李勝憲·李毅遠·李壽東·趙翼增·成謙源·李承鶴,副司直沈相穆·趙恒敎,副司果姜敬奎·李·趙基晉·睦養錫·曺錫舟·李晩奎·崔復榮·任慶準·李錫應·李晩蓍·李俊永·姜穎秀·鄭匡始·金瑨鉉·金善柱·李友會·申鴻朝·鄭海瑢,副司猛權中琬,以上竝單付。吏批,再政,以韓正敎爲左參贊,丁大栻爲司䆃奉事,金英植爲司宰奉事,趙熙軾爲內贍奉事,朴受晩爲長興奉事,南永詩爲假監役,朴庠臣爲武烈祠參奉,成均博士單金泰煥,學正二單韓龍珪·方孝隣,宗府直長單李益周,司宰直長尹翼善,以上相換。吏批,三政,左參贊單韓正敎,右參贊單姜時永,以內醫副提調李載冕牌不進罷職傳旨。傳于宋熙正曰,只推。以吏曹參議趙寧夏牌不進罷職傳旨。傳于黃鍾顯曰,只推。趙性敎,以敦寧府言啓曰,大王大妃殿加上尊號,王大妃殿加上尊號,大妃殿加上尊號,今已禮成矣。卽當紀載於御牒,譜冊依例修整次,設廳之意,敢啓。傳曰,嘉禮後自本府兼爲擧行。又以宗親府言啓曰,大王大妃殿加上尊號,王大妃殿加上尊號,大妃殿加上尊號,今已禮成矣。卽當紀載於璿源譜略,而國朝御牒八高祖圖·王妃世譜,亦當一體修正矣。在前如此之時,或有設廳之例,多有自本府擧行之例,今番則,何以爲之?敢稟。傳曰,嘉禮後,自本府兼爲擧行。又以奎章閣言啓曰,臣等請出大王大妃殿·王大妃殿·大妃殿冊寶,奉安于書香閣之意,敢啓。傳曰,知道。又以禮曹言啓曰,祔廟尊崇慶科取稟草記。傳曰,除初試庭試爲之,旣有已例,別試合設於慶科庭試事,命下矣。科名以哲宗大王祔太廟,大王大妃殿尊崇,王大妃殿尊崇,大妃殿尊崇,合四慶慶科,今丙寅年文武官重試對擧合設,庭試稱號,而試取及放榜日字,亦以別試原定日設行乎?敢稟。傳曰,別試原定日設行。李元會,以兵曹言啓曰,哲宗大王祔太廟,大王大妃殿尊崇,王大妃殿尊崇,大妃殿尊崇,合四慶慶科,重試對擧庭試別試合設擧行事命下,而額數及規矩取稟事。傳曰,依前爲之事,判下矣。武科初試節目及規矩單子,入門官單子中,慶名改付標以入之意,敢啓。傳曰,知道。又以兵曹言啓曰,因禮曹草記,哲宗大王祔太廟,大王大妃殿尊崇,王大妃殿尊崇,大妃殿尊崇慶科取稟事。傳曰,除初試庭試爲之,旣有已例,別試合設於慶科庭試,命下矣。在前武科初試設場前,或有他科合設之擧,則規矩與額數,有更爲稟定之例,何以爲之乎?敢稟。傳曰,依前爲之。持平鄭謙植疏曰,伏以臣,家在京畿道楊根地,而臣父臣母,年迫七耋,素患痰癖之病,近成貞痼,每遇祈寒盛暑,饕風淫雨,若四時替候之交輒,一倍添肆,卽本症然耳。間因日候不調,將攝失宜,又復苦劇,委頓床玆,食飮全却,轉測須人,家僮踵至,促臣歸視,臣聞此報,方寸煎灼,按住不得,玆敢短章陳暴,徑尋鄕路。伏乞聖慈,俯垂鑑諒,仰稟東朝,亟遞臣所帶之職,俾便歸護,仍治臣擅離之罪,以肅朝綱焉,臣無任云云。省疏具悉。爾其勿辭往護。
上在昌德宮。停常參·經筵。鄭基會啓曰,合辭許久闕啓,事甚未安,除在外呈告人員,竝卽牌招,何如?傳曰,允。黃鍾顯啓曰,右承旨宋熙正,今日不爲仕進,卽爲牌招,何如?傳曰,允。傳于黃鍾顯曰,十五日次對,依例來會。鄭基會啓曰,司諫朴昌壽,正言安在麟,掌令李在果·趙性鶴,持平李彙林,旣入闕中,不爲傳啓,卽爲出去,事甚未安,竝推考,何如?傳曰,允。又啓曰,右邊捕盜大將李周喆,武二所試官,明日慕華館出去,所佩命召及大將牌·傳令牌,何以爲之?敢稟。傳曰,仍佩往來。以全羅監司趙在應狀啓,綾州牧使尹圭錫身死事。傳于趙性敎曰,令該曹口傳,各別擇差,不日下送,以右承旨宋熙正牌不進罷職傳旨。傳于趙性敎曰,只推。趙性敎,以營建都監都提調意啓曰,本都監監造官任慶準·鄭稷容·李錫應·李俊永·李晩蓍,今旣陞六矣。其代以司宰監奉事金英植,濟用監副奉事徐相朝,司䆃寺奉事丁大栻,內資寺奉事洪在錫,內贍寺奉事趙熙軾,長興庫奉事朴受晩差下,使之察任,何如?傳曰,允。義禁府啓目,羅州監牧官高英鎭原情云云,辭緣泛稱遲晩,刑推得情,何如?判下啓。除刑推議處爲良如敎。又啓目,肇慶廟別檢朴奎燦原情云云,辭緣泛稱遲晩,刑推得情,何如?判付啓。除刑推議處爲良如敎。右尹金鼎鎬疏曰,伏以太室蕆陞祔之儀,端冕祗謁,三殿擧闡揚之典,繩檢增輝,愴與慶竝,大小同情,臣於是際,忝叨蔥珩之綴,祗獻山斗之祝,榮已極矣,願已足矣。卽伏見傳敎下者,以臣是親上冊寶時對擧承宣,有陞階之命,京兆新卿,繼紆寵光,臣誠惝怳震越,莫省所以攸措也。臣自釋褐以來,前後踐歷,罔非踰分,況於初元之治,尤玆特達之眷,隕章不啻翩蕃,洪造逈出尋常,以材則報效無策,以恩則過福是憂,今於夢想之外,又承此不敢當之恩,夫卿月,是天位之所重也,爵賞,是聖人之所惜,齒德尊則晉是位焉,勳庸著則晉是位焉,材器大則晉是位焉,無此譽望,而出於僥倖,則梁鵜軒鷄,難免其譏,上所以有在笥之譏,下所以有負乘之懼也。今臣於此數者,實無其一,而夤緣事會,荷此異數,臣身招譏,不足自惜,而其於愼簡之道,何如哉?夫士生斯世,遭遇聖明,致位行志,孰無其願,而量才度能,必至孤恩,則雖至愚者,不能進焉。明主愛人,使之顯榮,亦有其道,而器滿擔重,必至招災,則雖至愛者,亦不爲尊,今日命臣,固所以眷愛臣,不俟駕屨,出而膺命,亦臣彝情之所願也。然而有所不敢者,特以自知之明,非徒自知,抑日月之明,所以盡燭也。左思右量,承膺無路,敢暴衷懇,仰瀆崇嚴。伏乞聖明,俯垂鑑諒,仰稟慈旨,亟收臣新授資秩,以安賤分,以重公器焉,臣無任云云。答曰,省疏具悉。卿其勿辭行公。
上在昌德宮。停常參·經筵。撤簾後,大殿·大王大妃殿·王大妃殿·大妃殿,宗親·儀賓·內閣·政院·玉堂·朝廷二品以上·六曹堂上·兩司長官單子問安。答曰,知道。鄭基會啓曰,合辭許久闕啓,事甚未安,除在外·試所進去外,呈告人員,竝卽牌招,何如?傳曰,允。宋熙正啓曰,左尹尹定善,除拜後過三日,不爲出肅,依定式推考警責,仍卽牌招察任,何如?傳曰,允。宋熙正,以弘文館言啓曰,上番校理臣金奎弘,以訓鍊都監從事官,今日軍布捧上時,晝仕出去之意,敢啓。傳曰,知道。傳于黃鍾顯曰,政官牌招開政。傳于黃鍾顯曰,在外兵曹參判,呈告藝文提學·判義禁·禮曹參判,竝許遞,今日政差出。傳于鄭基會曰,摠管竝許遞,今日政差出。大王大妃殿,傳于黃鍾顯曰,時原任大臣,卽爲來待。大王大妃殿,傳于李載冕曰,哲宗朝宮人范氏生女,今爲九歲矣,以永淑翁主封爵,范氏以淑儀封爵,今日政下批,第宅折受,供上等節,令該曹照例擧行。黃鍾顯啓曰,時原任大臣,依下敎來待矣。傳曰,入侍。傳于黃鍾顯曰,再明日次對,更待下敎。大王大妃殿,傳于宋熙正曰,予未亡人,當此至重至大之擔負,居然爲四年于玆矣。從古后妃之臨聽朝政,乃有國之大不幸也。顧予涼德淺識,何敢彷彿於古先哲后,而當天地罔極之會,諸臣以列聖朝故事,涕泣而請之,予亦以宗社大計,黽勉而許之,邇來國勢之泮渙,民生之困窮,日復一日,收拾不得,此由予冒居不當之地,上不能克享天心,下無以振勵世道,駸駸然至於此耳,今則主上春秋旣鼎盛矣。聖質天縱,睿智日就,機務之明習,問學之篤實,有可以摠庶政而親萬機,萬億年迓續景命,其將有辭於來後,然則以予所處,一向蹲仍,甚非所以存國體而正大經,自今日撤簾,大小公事,一聽主上摠斷。嗚呼,敬天法祖,勤學愛民,禮遇大臣,全保世臣,守我先王家法,主上其勉之。同寅協恭,導迪匡輔,鞏固我無疆曆服,深有望於大臣·諸臣,其各惕念,毋或少忽。大王大妃殿,以承傳色口傳下敎曰,今已撤簾矣,諺書書寫除之。鄭基會啓曰,大司憲趙啓昇,執義金琦鉉,試所進,掌令李在果·趙性鶴,持平李彙林牌不進,鄭謙植在外,監察茶時之意,敢啓。傳曰,知道。以司諫朴昌壽,正言安在麟,掌令李在果·趙性鶴,持平李彙林牌不進罷職傳旨。傳于鄭基會曰,只推。鄭基會啓曰,試官之出榜詣闕例也,而武一所監試官趙秉恒·金琦鉉,二所監試官趙啓昇·韓鎭棨,謂有身病,自外徑歸,事甚未安,竝推考,何如?傳曰,允。兵曹口傳政事,護軍單洪鍾雲。吏曹口傳政事,以呂重燮爲綾州牧使。宋熙正,以吏曹言啓曰,宗親府正李根秀,禮曹佐郞梁相器,繕工監假監役官南永詩,俱以身病,呈狀乞遞,竝改差,何如?傳曰,允。又以吏曹言啓曰,禮曹正郞金東軾,除拜過限未肅拜,改差,何如?傳曰,允。鄭基會,以兵曹言啓曰,知中樞府事金景遂,五衛將李時昌·金弘德·金樟·韓鎭亨·洪一衍,景福宮衛將鄭煥哲·金鳳秀,慶熙宮衛將李順承,俱以病難供職,呈狀乞遞,竝改差,何如?傳曰,允。有政。吏批,行判書趙得林進,參判崔遇亨,參議趙寧夏竝牌招不進,右承旨宋熙正進,以尹定善爲禮曹參判,金鼎鎬爲兵曹參判,韓正敎爲判義禁,曺錫雨爲藝文提學,李鍾濬爲宗府正,申鴻朝爲禮曹正郞,閔喆鎬爲假監役,鄭昶朝爲西部都事,鄭愉秀爲丹城縣監,永惠翁主單貴主封爵事承傳,淑儀單宮人范氏封爵事承傳。兵批,行判書李圭徹進,參判金鼎鎬未肅拜,參議金龍基病,參知李心宰入直,右副承旨鄭基會進,以李明迪·李東鉉爲都摠管,洪奭鍾·尹定善·金基纘·尹堉·金鼎鎬·李容熙·李章濂·李承駿爲副摠管,李南軾爲同知,李熙益·南述曾·梁鍾聞·李學采·李根衡爲五衛將,金致亨·朴昌植爲景福將,任光鎬爲慶熙將,鄭愚植爲都摠經歷,金永奭爲文兼,吳耆善爲武兼,知事單朴逌性,同仁權管單李相定,同知單李麟在,僉知加設單金明權,大護軍金景遂,護軍閔泳緯,司果鄭基昌·李秉弘,及第李哲純·李炳哲·李在純·李秉鶴,武兼李晩謙,以上今加折衝。吏批,再政,以張仁遠爲左尹,李南軾爲右尹,金善柱爲典籍,洪膺周爲軍資奉事。兵批,再政,具羲祖爲宣傳官,洪臣厚爲守門將,張仁遠爲副摠管。吏批,三政,金善柱爲禮曹佐郞,李承渥爲監察,沈正斗爲假監役,宗正卿單李承駿·李章濂差下事承傳,左尹單李南軾,右尹單張仁遠。兵批,三政,羅杞材爲同知,李奎鶴爲訓鍊副正,金鳳求爲僉正。吏批,四政,白義行爲典籍。兵批,四政,李塘爲宣傳官,李南輪爲訓鍊判官。兵批,五政,李龜濟爲都摠經歷,同知單南述曾,僉知三單,李熙益·梁鍾聞·李學采,副護軍李晩謙·李哲純·李炳哲·李在純·李秉鶴,以上竝單付,同知單任光鎬·金致秀·朴昌植,僉知單李根衡。傳于宋熙正曰,旣承慈敎矣,貴主封爵,以永惠,改書以入。以吏曹參議趙寧夏,牌不進罷職傳旨。傳于宋熙正曰,只推。宋熙正,以宗親府言啓曰,行護軍李承駿·李章濂,宗正卿差下,令該曹下批,何如?傳曰,允。宋熙正,以吏曹言啓曰,贈諡肅獻公朴晦壽延諡,定行於今月十五日本第云矣,敢啓。傳曰,知道。宋熙正,以禮曹言啓曰,親摠庶政,養隆長樂,告布稱慶之節,令該曹擇吉擧行事,命下矣。告廟頒敎,陳賀吉日,令日官李秉洪推擇,則今二月二十六日爲吉云,同日曉頭,先行告祭於宗廟·永寧殿·社稷·景福宮,辰時頒敎陳賀,而大殿·大王大妃殿·王大妃殿·大妃殿陳賀箋文·方物物膳,依例封進事,知委京外,箋文頭辭,令文任撰出,何如?傳曰,允。旣承慈敎,外道方物物膳置之。鄭基會,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。又以武一所試官意啓曰,臣所今日平明開場,擧子捧單數,自天字至洪字半字,合爲三百二十四人矣。先自柳葉箭·片箭試取,元貫革外,加設二貫革,合爲六貫革試取之意,敢啓。傳曰,知道。又以武二所試官意啓曰,臣所今日平明開場,擧子捧單數,自天字至宙字半字,合爲二百五十九人矣,柳葉箭·片箭同爲試取,而元貫革外,加設四貫革之意,敢啓。傳曰,知道。又以武一所試官意啓曰,臣所今日柳葉箭·片箭應射擧子三百二十四人內,柳葉箭入格三人,片箭入格一人矣。柳葉箭·片箭,今已畢試,鐵箭鱗次試取之意,敢啓。傳曰,知道。又以武二所試官意啓曰,臣所今日柳葉箭·片箭,同爲試取,而應射擧子二百五十九人內,兩技入格二人,一技入格八人,合爲十人矣。柳葉箭·片箭,今已畢試,鐵箭鱗次試取之意,敢啓。傳曰,知道。又以武一所試官意啓曰,臣所今日鐵箭應射擧子二十六人內,入格七人矣。鐵箭今已畢試,騎芻鱗次試取之意,敢啓。傳曰,知道。又以武二所試官意啓曰,臣所今日鐵箭應射擧子十九人內,入格四人矣。鐵箭今已畢試,騎芻鱗次試取之意,敢啓。傳曰,知道。又以武一所試官意啓曰,臣所今日騎芻應射擧子八人,皆爲入格矣。騎芻今已畢試,仍爲開講之意,敢啓。傳曰,知道。又以武二所試官意啓曰,臣所今日騎芻應射擧子十二人內,無一人入格矣。騎芻今已畢試,講書鱗次試取之意,敢啓。傳曰,知道。又以武一所試官意啓曰,臣所今日應講擧子八人,皆爲入格矣。各技皆已畢試,今方修整榜目之意,敢啓。傳曰,知道。又以武二所試官意啓曰,臣所今日講書應講擧子四人,入格四人矣。雖未滿元額,各技皆已畢試,仍爲修整榜目之意,敢啓。傳曰,知道。左議政金炳學箚曰,伏以七世觀德,躋祔之熙典旣成,三殿晉號,尊崇之縟儀誕擧,追昔攀今,小大同情,臣適有尙右之慼,竟阻祝嵩之列,以情以禮,歷日熲結,迺者望日賓對,奉有成命矣。民國大機務之諮訪敷陳,固當竭蹶趨承之不暇,念臣痛割之私,殆人理之所不堪,而躬庀肂殮,有欠蠲潔,冒登前席,判非古人齋沐造朝之義也。況老母疚傷,凜凜綴綴,慰譬扶護,不可難拾,臣又悲哀所泐,眩掉斯劇,有時乎委淹床玆,不省四到,以若見狀,束帶赴公,實難時日期,虧分隳義,一倍惶懍。惟聖明,仰稟慈旨,有以郵罰處臣,俾贖逋慢之罪,千萬幸甚。取進止。答曰,省箚具悉卿懇。今有慈敎,卽爲簉朝。仍傳于宋熙正曰,此批答,遣史官傳諭。左參贊韓正敎疏曰,伏以太室躋祔,伸聖慕於祗謁,顯冊竝擧,闡慈徽於揄揚,於戲之思,無疆之祝,拊今追昔,小大同情,臣於大享之夕,叨參肅雝之列,奉玉瓚而駿奔,聽朱瑟而愀如,終事之地,榮愴交倂,乃於別單判下,記臣亞祼之勞,進階爲崇政大夫,臣奉誥傴僂,靡所容措。夫助祭,常職也,陞秩,殊賞也,尊坫周旋,勩於何有,而今乃以命德之具,擧而畀之,曾弊袴之不若,是由愴而媒榮,職而待酬也。臣雖至愚,揣分何安?況臣所叨,卽周官之三孤也,位貳三事,班絶百僚,自非宿德耇成,望隆而實茂者,莫宜居之,故其不可濫授而倖冒也,視他尤別焉。臣本庸陋,最居人下,夷考本末,無當於斯數者,而厚沐三聖朝恩渥通籍數十餘年,歷揚外內,驟躐冥升,滚到八座之列,涯分已滿,無望一步之更進,豈念將溢之器?又從灌之,旣亢之步,又使躋之,覆跌之患,可立而待,此猶屬一介私憂也。臣聞明主馭世之柄,莫愼於爵賞,爵不以德,擧榮或招累,賞不以功,勸恩反爲褻,臣若徒懷寵靈,甘吹竽之濫,來積薪之譏,則是使熙朝懋德懋功之器,由臣身而隳且輕也,豈不大可懼哉?臣非敢崇飾禮讓,自附於古君子難進易退之義也。職以辭受之節,所關不輕,匪直爲一身之計故耳。循墻之情,若蒙垂察,則褫鞶之命,不待畢說。伏惟聖明,仰稟慈旨,還收臣新授資級,俾公器重而私分安焉,臣無任云云。答曰,省疏具悉。卿其勿辭行公。刑曹判書李明迪疏曰,伏以太室躋祔,聖慕冞切於祗謁,三殿上號,宸誠克伸於闡徽,賀儀誕擧,群情愴忭,仍伏念臣,卽謏陋昏謬之一凡夫耳。遭際我殿下曁慈聖殿下幈幪之化,偏被渥澤,至叨淸要之司,其身已顯,無復僥踰之望,乃於淸宮將事之夕,猥參祼獻之末,與覩乎琬琰于衆,周旋乎鉶羹之享儀,肅敬之地,奉行惟謹而已。匪意賞單判下,以臣名在終獻,特蒙超加之之恩,進以資憲之階,旋紆秋官之銜,華誥繼宣,念臣職司所在,本無勞勩,有何懋賞之可論,而究以是梯媒寵靈,寔寢夢之所不到。噫,八座之峻,人臣仕宦之極榮,位貳三孤,身列九卿,班槐棘而奓篆縵,於內則發慮而善世,於外則倡牧而熙績,其責畀之重,果何如,而今於覃沛所加,如臣無肖,亦混被異數,歷日惶恧,措躬無所。嗚呼,臣之迂愚迷劣,寔天賦之弸定,釋褐今爲四十年,歲月不爲不多,歷事我列聖,遊翔卿月之班,品秩亦云踰分,然而從前猷爲,曷嘗有一半分稱塞明旨,報答洪造者乎?其無才蔑能,不足備數也審矣,實莫曉誤寵之奚爲而及此也。臣聞賞當其功,謂之慶,授匪其人,謂之僭,若人職之大不襯似,而苟授苟冒焉,則慶固尙矣,僭其何哉?此臣所以滋益悖恐,冀倖於寢免者也。且臣蒲質凋謝,瓠落無餘,庸庸碌碌,已無可言,而程子曰,君令臣行,勞於事者臣道也。臣雖欲殫力從事,竝與陳就而無望,則眞所謂不能者止也。以才以力,兩無攸當,審挈有素,敢擬循墻之義,罄悉衷懇,干瀆黈聽。伏願聖明,察臣言之非出例讓,仰稟東朝,劃收臣新授爵級,以重公器,以安私分,不勝大幸,臣無任云云。答曰,省疏具悉。卿其勿辭行公。刑曹參判金基纘疏曰,伏以禮制有限,蕆祔事於太室,彝典是稽,隆顯號於三殿,廟謁之宸慕克伸,庭賀之縟儀誕擧,愴昔慶今,小大同情,臣忝邇班末,隨諸僚後,身陪紅雲之座,手擎玉牒之函,斯須之頃,趨走而已。榮固與有,勞無可紀,迺者恩旨特降,以臣名在對擧,混蒙賞資,繼授秋曹新銜,懼深悚極,背汗及踝,奉華誥,而不敢爲領有計也。臣聞人君,不行無功之賞,則群下勸,人臣,不受匪分之賜,則廉恥立,失賞之以小物,賜之以微官,尙爲之較挈其當否,而無或濫屑,劑量其進退,而罔敢逾越,矧玆貳卿顯袞,是何等衣冠之華選也?爲朝家命德之器,非尋常酬勞之具,而乃反不少審持,輕易施之於無功如臣,匪分如臣,臣若不自揆度,榮進之是貪焉,則上所以興勸者,由臣而沮矣,下所以養廉者,自臣而壞矣,古所謂名器之易,得如瓦礫者,道得臣今日事也。臣本輇才綿識,百不肖似,弱植孤進,四無援比,策名供奉,居然三十有二稔矣。遭逢我兩先朝盛際,大化洪庇,涵育臣陶甄臣,珥筆橫經,日月常近,衣緋綰紱,雨露若偏,由〈脫〉踐躐,非僥則濫。我聖上初元慶會,猥蒙記簪之恩,屢叨曳履之列,覲淸光於咫尺之地,頌累籙於萬億斯年,臣之前後所蒙被者,若是隆厚曠絶,則竊惟不報之報,只在知足爲足,分自甘於投閑,念已斷於推遷,加之蒲質早衰,腹全枵,不堪備數於任使之末,所以去來鄕山,擬與耘叟樵老,歌詠聖澤於堯天舜日之下已也。今玆謬寵之加,遽出夢想之外,有隕之瓜,縱感天眷之特注,已朽之材,其奈時用之不適,歷日徊徨,殆諄譫不絶於口,百回參倚,萬難冒膺,庸敢罄控實懇,猥干崇嚴。伏望聖上,四聽卑之聰,垂體下之仁,稟承慈旨,卽收臣新授資級,俾朝政益光於惜纓,私榮反侈於褫鞶,則臣之至願厚幸,無有大於此者矣,臣無任云云。答曰,省疏具悉。卿其勿辭行公。
丙寅二月十三日申時,上御熙政堂。大王大妃殿垂簾,時原任大臣入侍時,右承旨宋熙正,假注書方孝隣,記注官金鎭模,別兼春秋趙康夏,領府事鄭元容,領敦寧金左根,領議政趙斗淳,判敦寧李景在,左議政金炳學,右議政柳厚祚,以次進伏訖。上曰,史官分左右。元容進前奏曰,春寒近甚,數日來始晴溫,此時聖體,若何?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。元容曰,臣等伏承東朝下敎登對矣。大王大妃殿曰,予待今日久矣,今日之召見卿等,非他事也,自今日將欲撤簾,則不可不布諭於卿等,故召之矣。后妃之垂簾,卽國家大不幸,而出於萬萬不得已而行也。幸賴皇天祖宗,眷佑陰騭,主上春秋,今已鼎盛,可以摠察庶政,豈有如此慶幸之事乎?簾諭止於今日,諸大臣必須善輔我主上也。元容曰,承聆慈敎,伏不勝欽仰慶祝之至,癸亥冬國家綴旒之勢,安危迫在呼吸,群情震懼靡措之中,慈聖殿下,臨御簾帷,召臣等決定大策,奉迎聖人,國勢復安,啓佑訓翊,聖德日就,明習庶務,今將親總萬機,臣民頌祝,當如何哉?今我慈聖,功存社稷,澤被生民,稽諸歷代哲妃,無與爲比,我純元聖母至德豐功,爲女中堯·舜,而今慈聖光繼前美,如成周太妊·太姒之徽音相承,啓我億萬無疆之洪休,群情孰不爲之欽誦贊美,而今承此敎,攢誦之中,又不勝戀結之忱矣。左根曰,我慈聖,翊我聖上,奠我國勢,數載之頃,轉危爲安,回否臻泰,雖以妊·姒之聖,莫之與軼,而今我聖上,春秋鼎盛,聖學緝熙,萬務裁斷,托付光明,臣等攀功戴德,惟有慶忭之忱而已矣。斗淳曰,今承慈聖下敎,正大光明,卓越古昔,追惟年前國勢,不翅危急,而我慈聖,翊佑我聖上,臨撫我臣民,轉綴旒而爲盤泰之功之德,天地之高厚也。今我聖上,聖德日躋,聖學日就,萬機日以明習,我慈聖付托庶務,高拱穆淸,歛神切而頤萬壽,臣等欽誦慶忭,曷以形達?景在曰,惟我慈聖殿下,四載垂簾,簾化旁達之餘,今承下敎,不勝缺然,而我殿下春秋鼎盛,將摠萬機,付托光明,宗社永鞏,尤不勝慶忭之忱矣。炳學曰,我聖上春秋鼎盛,聖學將就,今伏承慈聖一敎,慶祝萬萬,問來慈聽之勉循群請,宗社之大計也,今日慈敎之誕敷有衆,天地之常經也。欽仰攢誦,更無他辭之可達,而慈聖功德,卓越千古,一國臣民,咸被幈幪之澤,至於賤臣,蒙有不世罔極之恩,昵侍簾帷,頻承謦欬,今日以後,無由奉聆玉音於筵席之間,下情實不勝耿結矣。厚祚曰,惟我聖上,春秋鼎盛,今伏承慈聖下敎,臣無容更達,而慈聖殿下之功之德,洋溢區宇,付托光明,宗社永賴,臣不勝慶祝之至矣。上進簾前達曰,連日自內,屢所有仰達者,而臣猶幼沖,知慮淺短,何以總察萬機乎?今此下敎,不敢奉承,伏願還收焉。大王大妃殿曰,此言非但今日,自內屢有眞情發言,更勿辭巽,克勤克儉,爲堯爲舜,此是孝之大也。且主上春秋鼎盛,凡節卓越,足以親摠萬機,與大臣相爲勉勵,則非但予心之欣幸,皇天祖宗之靈,亦必悅豫矣。俄有所諭於諸大臣,而予則惟望主上之爲聖君,諸大臣必盡忠竭誠,善爲輔導也。仍敎曰,主上復座,上還座。大王大妃殿曰,辭不盡意,今以諺敎下之,承旨讀奏也。熙正讀訖,仍敎曰,此諺敎,退出謄書頒布也。熙正奏曰,諺敎還納,而退出後,更爲請出謄頒矣。大王大妃殿曰,可也。元容曰,慈聖所敎六條嘉訓,卽精一心法之傳授也。殿下一念體行,則太平萬世,其基於今日矣。斗淳曰,揄揚慈德,舖張慈化,臣等將繼此仰請,而上告下布與各殿陳賀之節,令該曹擇吉擧行,何如?上曰,依爲之。告布稱慶之節,令該曹擇吉擧行事。出榻敎仍命書傳敎曰,再明日次對,更待下敎。出榻敎炳學曰,前日豈異於今日,而今則殿下之擔負尤重矣。敬天法祖,勤學愛民,卽我列聖朝家法,而亦我慈聖殿下傳授心法也。殿下於此,常目存心,則爲堯爲舜之道,不外於是,懋哉懋哉。厚祚曰,臣之冒沒暫膺,寔事會之不得已也。今旣得借方寸,庶幾面陳至懇,惠徼天地曲遂之仁,而臣嘗聞論其世者,必於其相,歷觀古昔盛際,越我祖宗故事,曷嘗有如臣擈陋如臣輇愚,而忝備具瞻之列也哉?顧今聖德日新,慈化日隆,凡百有位,罔不稱職,而特旨簡畀,乃在於無所彷彿之一賤末,將謂念先之故,寵其後承,則臣是臣家之一不肖孫,抑謂立賢無方,示以大公,臣是臣鄕之一庸下人,不問其人之賢愚,而授以政本之重,事之無謂,莫玆若也。臣旣不以見叨自居,則才具之堪不堪,職事之理不理,有不暇煩複更陳,惟願亟行刋免,改卜賢德,以爲公私兩幸,千萬顒祝。上曰,三相具備,國朝故事,自卿卜相以後,我心充然,勿復辭勉也。出擧條上曰,史官就座。仍命大臣先退,又命退承史,以次退出。
上在昌德宮。停常參·經筵。李元會啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。傳于宋熙正曰,禮房承旨,馳詣宗廟·景慕宮,奉審摘奸以來。李元會啓曰,大司憲趙啓昇,執義金琦鉉,掌令李在果·趙性鶴,持平李彙林牌不進,鄭謙植在外,監察茶時之意,敢啓。傳曰,知道。以執義金琦鉉,掌令李在果·趙性鶴,持平李彙林,司諫朴昌壽,獻納韓鎭棨,正言安在麟牌不進罷職傳旨。傳于李元會曰,只推。以江原監司朴承輝狀啓,蔚珍縣民家失火事。傳于趙性敎曰,聞甚矜惻,元恤典外,別加顧助,結構奠接之方,廟堂措辭,分付。以全羅監司趙在應狀啓,龍潭縣民家失火事。傳于趙性敎曰,民家之燒燼,聞甚驚慘,元恤典外,別加顧助,趁卽結構奠接之方,廟堂措辭,分付。金敬均病代,以高景晙爲假注書。趙性敎,以宗親府言啓曰,明日卽天漢殿望奉審日次,臣進詣擧行之意,敢啓。傳曰,知道。又以吏曹言啓曰,贈諡肅獻公朴晦壽延諡,今十五日定行之意,啓下矣。因其家有故,更爲定行於今十六日之意,敢啓。傳曰,知道。又以禮曹言啓曰,今二月二十五日初揀擇時,處所及處子詣闕門路,以何處擧行乎?敢稟。傳曰,處所重熙堂爲之,門路曜金門爲之。又以禮曹言啓曰,今二月二十六日,親總庶政,養隆長樂,稱慶陳賀時,外道方物物膳置之事,命下矣。在前陳賀外道方物物膳置之之時,各殿進獻議政府·六曹物膳及京廳方膳·京畿物膳,則例爲封進,今亦依前例封進之意,敢啓。傳曰,知道。又以承文院都提調意啓曰,會寧·慶源交易事,禮部咨文,今纔出來矣。回咨依例撰〈出〉,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。李元會,以兵曹言啓曰,黃海道昨秋官鎭門聚點時,執頉推考,文城前僉使白學星,所當發緘取招後,照律施行,而係是宥旨前事,依例勿論,何如?傳曰,允。又以御營廳言啓曰,本廳中軍申命淳,身病甚重,勢難察任,改差,何如?傳曰,允。禮曹參判尹定善疏曰,伏以宗宮之祔禮奄成,三殿之顯冊載進,縟儀洊擧,休命申用,猗我太母殿下,簾儀光撤,惟我殿下,機務親摠,萬化方新,八域同春,臣不勝欽仰攢祝之至。仍伏念臣於日昨,適參邇列,昵陪於殿陛之上,周還於儀文之間,與覩以爲榮,不意誤恩,謂臣該房,特加臣一級,旋授以嘉善大夫,京兆春官,除旨聯翩,臣誠惝怳震惕,尤不知措躬之所也。臣聞德懋懋官,功懋懋賞,夫德興功,非人人所可必有,而官之賞之,聖王所以馭世之大柄也。非所施而施焉,恩反褻矣,非所受而受焉,位不稱矣。是以昔之蒙此恩躋此位者,率皆望實俱隆,而特因事以畀之耳。若臣則策名立朝,居然十有九年,節次推遷,滚到于此,未曾左右宣力,敷奏明試,求之以德,而德未之有,求之以功,而功未之著,遽以命德之器,加諸罔功之身,非分之福,不衷之服,此猶屬乎一己之私,而在熙朝官人賞人之政,不其傎矣乎?臣有老父母,年皆七耋,由臣新榮,奉誥慰悅,相與頌祝,曷以圖酬?顧臣賤齒,甫踰强仕,雖及今授之以一命之官,猶以爲爲人子者至願大幸,而況黑頭腰金,進而居于惟月之班哉?然小器不可大受,薄蹄無以厚載,或恐反貽顚溢之憂也。劑量公私,情不目安,敢綴文字,仰溷聰聽。伏願聖上,俯賜鑑諒,亟命收還臣新授資秩,俾名器無玷,微分獲安焉,臣無任云云。答曰,省疏具悉。卿其勿辭行公。
上在昌德宮。停常參·經筵。藥房提調金炳㴤,左承旨黃鍾顯啓曰,伏未審,日間聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。鄭基會啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。黃鍾顯啓曰,時原任大臣,有稟達事,率禮堂來詣請對矣。傳曰,入侍。宋熙正,以內醫院提調意啓曰,副提調李載冕,今日問安,不爲仕進,卽爲牌招,何如?傳曰,允。傳于宋熙正曰,原任直閣李喬翼,原任待敎徐相翊,檢校差下。傳于黃鍾顯曰,副提學有闕之代,前望入之。副提學前望入之,趙寧夏落點。傳于宋熙正曰,副校理許遞,前望入之。副校理前望入之,任冕鎬·金聲根落點。傳于李載冕曰,雲峴宮宮人料米,每朔白米五石,錢六十兩輸送事,分付惠廳。李載冕,以戶曹言啓曰,大王大妃殿傳曰,哲宗朝宮人范氏生女,今爲九歲矣。以永惠翁主封爵,范氏以淑儀封爵,今日政下批,第宅折受,供上等節,令該曹照例擧行事,命下矣。供上各種及乳母·保母以下宣飯衣纏,依定例別單書入,而依此進排之意,分付各司,何如?傳曰,當有處分矣。又以戶曹言啓曰,范淑儀·永惠翁主房第宅折受,供上等節,令該曹照例擧行事,命下矣。取考已例,則公·翁主第宅價,以銀子一千五百兩輸送,今亦依此例輸送,何如?傳曰,允。第宅價銀子代錢輸送。又以戶曹言啓曰,范淑儀·永惠翁主第宅折受,供上等節,令該曹照例擧行事,命下矣。法典,淑儀·翁主房免稅,各爲八百結,而其中二百結,以元結無土,劃送六百結,以本房買得田土,或量外加耕有土者免稅矣。今此范淑儀·永惠翁主房免稅各二百結,以元結劃送,待本房望定擧行之意,敢啓。傳曰,知道。淑儀折受置之,翁主折受,竝以各宮當收未收條中八百結,參互磨鍊劃送。傳于李載冕曰,旣承慈敎矣。今番翁主與淑儀房供上等節,雖是法例,而雲峴宮供上,以謙撝,旣不磨鍊,則事體不然,翁主之出閤前供上,每朔白米八石,錢八十兩,乳母·保母以下官人八人料米,白米四石,錢五十兩,淑儀范氏供上,亦以白米五石,錢五十兩,宮人六人,白米三石,錢三十兩,自惠廳輸送,朴貴人·趙貴人·方淑儀供上,與宮人料米,亦依范淑儀,一體輸送。傳于李載冕曰,新設翁主房宮庄未備,前田土買得代銀子,與限五年輸送米太,兵曹雇立等諸般進排事,旣有雲峴宮例,今姑置之事,分付各該司。以工曹啓目,范淑儀房供上磨鍊事,傳于黃鍾顯曰,旣有處分矣。一體推減,與朴貴人·趙貴人·方淑儀,同爲推減。以司謁口傳下敎曰,壬戌八月加設內人一百五供上目,丙寅正月減下事,分付該曹。以內醫副提調李載冕,牌不進罷職傳旨。傳于宋熙正曰,只推。傳于黃鍾顯曰,懸病與式暇承旨,竝卽牌招。宋熙正,以奎章閣言啓曰,原仕直閣李喬翼,原任待敎徐相翊,檢校差下事,命下矣。竝卽牌招,何如?傳曰,允。又以弘文館言啓曰,新除授副提學趙寧夏,卽爲牌招察任,何如?傳曰,允。又以弘文館言啓曰,新除授副提學趙寧夏,敎旨安寶次,濬哲之寶請出之意,敢啓。傳曰,知道。又以弘文館言啓曰,上番闕直,事甚未安,應敎南一愚,副應敎南商龍,校理趙然友·金奎弘,與新除授副校理金聲根,竝卽牌招,推移入直,何如?傳曰,允。又以弘文館言啓曰,新除授副校理任冕鎬,時在京畿加平地,經筵入番事緊,請斯速乘馹上來事,下諭。傳曰,許遞。以咸鏡監司金有淵狀啓,鏡城判官吳正默,連呈辭狀,不得已罷黜事。傳于黃鍾顯曰,勿拘常格,各別擇差。兵曹口傳政事,副司果單趙康夏。鄭基會啓曰,大司憲趙啓昇,執義金琦鉉,掌令李在果·趙性鶴,持平李彙林牌不進,鄭謙植在外,監察茶時之意,敢啓。傳曰,知道。以執義金琦鉉,掌令李在果·趙性鶴,持平李彙林,司諫朴昌壽,獻納韓鎭棨,正言安在麟牌不進罷職傳旨。傳于鄭基會曰,只推。兵曹,以李章濂爲御營中軍。賓廳領敦寧府事金左根,領議政趙斗淳,判敦寧李景在,左議政金炳學,右議政柳厚祚,東寧尉金賢根,南寧尉尹宜善,興寅君最應,左贊成金炳冀,行知事尹致羲,兼戶曹判書李敦榮,行上護軍金輔根·金學性,右贊成鄭基世,行上護軍金大根·李宜翼,行吏曹判書趙得林,上護軍金炳喬·徐憲淳·徐戴淳,行兵曹判書李圭徹,行上護軍任泰瑛·申觀浩,行知敦寧李景純,行左參贊韓正敎,行大護軍金炳㴤·趙徽林·曺錫雨·沈敬澤·金炳德·申錫禧,平安監司朴珪壽,行大護軍兪章煥·朴齊韶,判尹李源命,大護軍李根友·韓啓源·金世均·尹敎成,弘文提學趙然昌,刑曹判書李明迪,行護軍林肯洙·兪錫煥·沈承澤·金在顯·趙龜夏·洪淳大·曺錫輿·趙秉協·尹滋悳·趙熙哲·金輔鉉·金壽鉉·宋廷和·洪鍾雲·金益文·閔致庠·鄭海尙·李雲翼·金敬鎭·徐相鼎·朴來萬·徐堂輔,宗正卿李升洙,行寧邊府使朴齊寅,同知金翊鎭,開城留守李承輔,吏曹參判崔遇亨,戶曹參判金元植,禮曹參判尹定善,兵曹參判金鼎鎬,刑曹參判金基纘,工曹參判李裕膺,大司憲趙啓昇,行大司諫趙秉恒,行護軍申命淳·許熠·李顯稷·李元熙·李敏庠·李熙永·蔡東健·任弘模,統制使金鍵,宗正卿李周喆,吏曹參議趙寧夏,戶曹參議李在聞,禮曹參議閔升鎬,兵曹參議金龍基,刑曹參議洪兢周,工曹參議李炳敎等啓曰,惟我東朝殿下,大德神化,上婫堯·舜,遠邁妊·姒,亘宇宙而齊日月,前千古而後萬年,詩·書所載,彤管所紀,德無如是之大,化無如是之神,允矣自生民以來,未有盛也。風雷呼吸,當社稷綴旒之日,乾坤整頓,奠宗社磐泰之勢,諟上天之明命,監列祖之成憲,以言乎訓迪提撕,則咸得睿智之卓越,聖學之緝熙,以言乎覆燾涵育,則遂致歲時之享嘉,烝黎之乂安,是所謂惟聖能盡人倫,太上爲民父母也。光御簾帷,于今四年,深仁厚澤,丕冒陬澨,豐功盛烈,親臻禎祥,乃者鸞司勇撤,釋萬機之繁,隆千乘之養,正大光明之擧,布濩竹帛,而不足以盡述,博厚悠久之勳,舂容笙鏞,而不足以盡颺,臣竊惟太母之翊聖上摠庶政,聖人之止慈也,聖上之頌太母進顯稱,聖人之達孝也。慈孝兩全,而治國平天下之大本正矣。是宜以笵金雕玉之儀,模天畫日之典,庸伸萬一分形容之盛,少答億兆民愛戴之心,允合乎禮經,克稱於彝章,故臣等進而陳奏,敢竭微忱,退而齊籲,益鬱輿情。伏乞聖明,仰稟東朝,備達稟懇,亟降兪音,以光聖孝,千萬幸甚,惶恐敢啓。答曰,知道。大同之言,今又導達,而慈敎猶此蘄許矣。賓廳再啓曰,臣等之今此仰請者,國朝故事之所必遵,天地常經之不容已也。此非臣等之言,乃大小同情之籲,而慈衷撝謙,兪音尙蘄。臣等相顧悶隘,繼以抑鬱,猗我慈聖殿下,徽德則太妊·太姒,嵬功則女堯女舜,定大策於呼吸,綴旒奠安,翊聖躬於沖幼,簾帷誕臨,殷憂啓聖,萬機宵旰之不遑,周恤濟窮,四方水旱之必軫,振頹網於勵頑懲貪,嚴霜烈雷,導和氣於斂福錫極,惠風舒晷,社宮府之橫賦,仁及沿浦,讋豪傑之武斷,化遍鄕里,讌私之侈費痛抑節受爲本,干謁之微漸嚴防,近習先戢,至於蒐羅,旁及於草野,帡幪,遍庇於喬蔭,朝廷享淸平之樂,宗社增磐泰之固。此蓋含弘厚載,與天同大之懿化盛烈,而濯龍炯戒,先示帥躬之敎,貽燕嘉謨,每垂遇物之誨,就將我聖學,啓發我聖智,以躋光明緝熙之域,雍洽郅隆之治者,繄惟我慈聖賜也。乃今儀鸞光撤,明辟總務,惓惓六條之訓,迓續駿命,丕丕萬年之基,永賴鴻圖,延和裘冕,神功不宰,長樂寢謙,玉度彌康,寔古哲后之未有盛,良史氏之不勝書,以聖上顯揚之孝,臣等愛戴之誠,鋪張揚厲,鏤玉泥金,以效萬一之摹畫,庸副億兆之頌禱,卽禮之大而誼之正也。我慈聖,庶幾臨燭於玆,況純元聖后沖挹之德,亦我慈聖所嘗覿詳,而勉膺丕冊於兩年,歸政之年在今日,率舊法近,前後一揆之義,其何可一向謙辭而不居乎?伏願殿下,懋誠申稟,冀回慈聽,益光宸孝,用幸邦典,不勝區區血祝,惶恐敢啓。答曰,知道。積誠仰稟,慈聽愈邈,下情不勝悶然。賓廳三啓曰,伏以臣等,援國朝已行之典,陳臣民大同之論,此卽天理人情之不容已,節文制事之所與合也。前席仰籲,相率顒祝,慈衷撝謙,兪音尙蘄,益不勝徊徨抑鬱之至,夫大德莫先乎得名,達孝莫先乎尊親,臣等請因前說,而復略陳之。猗我大王大妃殿下,以太妊·太姒之聖,邁女堯女舜之烈,定大策於綴旒之際,奠宗祊於磐泰之安,永鞏萬億年丕丕基,逮夫勉抗裘冕,以保佑我聖躬,以維持我世道,慈覆之化,洋溢區宇,入人者深,及物者廣,有非大策惇史所可勝書,而簾帷光撤,隆奉長樂,以天下養,養之至也。今我殿下愛日之誠,擧嵩呼進顯冊,于以行我家自有之例,于以迓上天申休之命,慈功於斯可紀,聖孝於斯益光,稽之舊章,而可以匹休矣,昭玆來許,而其永有辭矣。在昔純廟甲子,貞純聖母已行之,憲廟庚子,先廟辛亥,純元聖母,亦已行之。我慈聖殿下,其必不以臣等之言,爲無稽,而今乃以謙享之光,使不得稱述焉,則臣等何以免天下後世之議?此臣等所以不得請,則不得止也。伏願殿下,益致怡愉之辭,善盡導達之方,亟獲勉回,千萬幸甚,惶恐敢啓。答曰,屢煩祈懇,猶未承勉回之音矣。庭請啓曰,臣等之所仰請者,我朝之故事也,所齊籲者,擧國之同情也。是宜一言可以上格慈衷,而屢奉蘄兪之批,臣等不自覺其誠淺辭拙,而抑鬱則良深矣。洪惟我慈聖殿下,贊重華協帝之治,嗣京室媚姜之譽,聲言雖不出於閨門,風化久已播於歌詠,而當風雷呼吸之際,奠國勢於泰山磐石之安,萬億年太平無疆之休,繼玆伊始,視民傷而屢發漢帑,惇天敍而廓掃洋邪,囿一世於雍熙,基百祿之綿長,乃於亮陰甫關之餘,特擧儀鸞司舊典,辭旨懇惻,擧措正大,滿庭呼嵩,雖賁縟儀,至若洪謨懿烈之史不勝書者,顧未能萬一摹寫於琬琰,而非此,亦無以昭示來許,此臣等之屢瀆而不一瀆也。嗚呼,慈聖殿下之光決丕策,如我純元聖母,裘冕〈同聽〉,如我純元聖母,劃撤簾儀,又如我純元聖母,猗歟盛矣。臣等於年前,請揄揚我純元聖母之德之功,而純元聖母乃許之,臣等安得不以純元聖母之所嘗行者?望之於慈聖殿下也,殿下誠以是,仰陳於寢膳之暇,則亦必勉從之不終日也。今玆得請於慈聖殿下,亦殿下繼述之孝也,臣等方聚首攢手而俟焉,惶恐敢啓。答曰,知道。慈衷過加謙挹,群情尙蘄開納,轉益悶鬱而已。庭請再啓曰,臣等據列朝已行之典,陳擧國同聲之言,賓啓三徹,忱恂未格,聯籲大庭,今又至再矣。群情愈菀而愈激,微懇不獲則不止,相率徊徨,誠不勝萬萬悶阨之至。伏惟我慈聖殿下,德侔地厚,恩覃薄海,啓聖於靈長之運,翊沖於艱危之會。風雷呼吸,決大策於橫庚,夙夜宥密,詒嘉謨於翼子。宗社回綴旒之勢,區域囿幈幪之庇,克儉克勤,承是祖宗之懿規,止慈止孝,藹然殿宮之和氣。愼賞罰而臣工勉,嚴考課而黎庶安,風濤蕩豗,遣輜輧而慰撫,水旱隔竝,則發帑摏而振濟。寅畏對越之誠,轉災爲祥,高朗潛周之貺,常享是福。深仁厚澤,瑤牒未盡模,豐功偉烈,彤管不勝書。及夫儀鸞光撤,復于明辟,玉度彌貞,寶籙愈昌。陰功不宰,而聲敎已洽於大宇,至德難名,而志養方隆於長樂。於戲盛矣,於戲徽矣。布濩揚厲,騰鴻凹而頌駿惠,卽我朝彝憲做存,而國家典禮,監遠不如監近。辛丑·壬子故事,繄惟我慈聖殿下耳目所逮,則以思齊思媚之聖,念善繼善述之義,勉回謙衷,庸賁熙典,實惟今日大小臣僚區區之望。伏乞聖明,稟承慈旨,亟允臣等之請焉,惶恐敢啓。答曰,知道。屢屢仰達,未蒙允許,尤爲悶鬱。宋熙正,以營建都監都提調意啓曰,本都監郞廳鄭愉秀,移拜丹城縣監矣。其代工曹佐郞閔泳商差下,使之察任,何如?傳曰,允。黃鍾顯,以吏曹言啓曰,贈諡肅獻公朴晦壽延諡,更定今十六日矣。本第有故,以十九日定行之意,敢啓。傳曰,知道。又以吏曹言啓曰,繕工監假監役官沈正斗,西部都事鄭昌朝,俱以身病,呈狀乞遞,竝改差,何如?傳曰,允。宋熙正,以奎章閣言啓曰,景慕宮·望廟樓今望奉審無頉之意,敢啓。傳曰,知道。李元會,以都摠府言啓曰,副摠管李章濂,以宗正卿,天漢殿奉審事,晝仕出去之意,敢啓。傳曰,知道。又以禁衛營言啓曰,本營中軍鄭圭應,身病甚重,勢難察任,今姑改差,何如?傳曰,允。副提學李載冕疏曰,伏以臣,褊量而冒弘受,薄諝而備厚使,凡於除書之淸而要者,臣輒裒然爲首,至於今玆所叨,黔技已殫,築底無餘蘊矣。論思之長,人士之上榮,而臣旣阽褻之,瀛洲之選,名彦之雋塗,而臣又軒輊之,殿下所以委畀臣假借臣者,汔可以試已焉。嗚呼,夷險燥濕之惟命所使,是臣所處之地也。殫竭鞠瘁之其身不有,今臣所矢之義也。材智之莫迷,顚沛必至,涯量之已溢,消受不得,顧臣攢手蘄幸於仁覆之天者,亶在於財成焉,全安焉而已。謹愼退縮,不至爲朝家所憂悶,亦臣義分也,道理也。外他進取征騖,在臣身,爲匪福,在朝家,爲疵政。況今聖德方隆,聖學且新,親總庶政,誕膺萬億年無彊之休,今日托付之重,尤非往時之可比,則此政簡修進良勵精圖治之會也。如臣無能,如臣無用,還他本分,粗全微諒,此在公私事計,不爲無補,籌度之熟,寤言興喟,猥暴至怨,冒瀆聰聽。惟聖慈有以諒察,將臣副學之任,劃行改免,千萬大願,臣無任云云。省疏具悉。所請依施。右尹張仁遠疏曰,伏以太廟升祔,想聖德於朱絃,三殿晉號,闡徽音於玉牒,百禮備洽,群情愴忭,繼以邦休無疆,養隆長樂,親總萬機,成命已下,賀儀將擧,帀域含生,無不攢祝於歡聲協氣之中。仍伏念臣於年前,待罪西邑,有百僨誤,無一報效,歸伏田廬,追訟愆尤,曾未幾何,春官華誥,遠臨嶠外,恩實玆於記簪,病適苦於採薪,未及登程,旋蒙鞶褫,恭趁變制之期,來伏都下,少伸慨廓之忱,而不意承宣除旨,有隕自天,獲瞻千一之盛會,昵侍尺五之邇列,私心榮感,自倍餘人,欣覩禮儀之殷盛,擎奉物采之昭融,榮固有之,勞於何有,而特推廣慶之衷,進臣嘉善之階,旣先之以春秋兼銜,京兆周廬,新除荐降,攀誥震越,誠未知措躬之所也。竊伏念熙朝制治,官人爲先,凡百有位,何莫非難愼,而至若貳卿之重,尤非庶官之比,在周爲小宰之列,在唐爲侍郞之班,或以德擧,或以才選,又或以勞勩,而苟非踐歷有盛,望實相副,則不可人人而冒居也,審矣。今臣則由前而無可紀之才,由今而無可酬之勞,若以一時之周旋,夤緣驟躐,視若倘來,則是濫賞也,冥升也。其於聖世懋官之義,顧何如哉?況臣以疎逖之蹤,遭逢明時,倖竊科第,外內歷試,滚到緋玉,涯量已逾,埍埃未效。冞增集木之懼,寧有進竽之望,而今此所叨,尤係匪分,苟或諉以寵靈之是伏,趨走之爲恭,紫帶金鞓,揚揚於華轂之上,則是何異於土偶之被文繡也?負乘之懼,猶屬臣一己之私,軒鶴之譏,其將貽羞於淸朝,參量公私,悚慄冞甚。此臣所以歷日蹙伏,不敢爲進身之計者也。玆敢悉暴衷懇,仰瀆崇嚴。伏乞聖慈,俯賜鑑諒,亟授臣新授資級,以重公器,以安私分焉。臣無任云云。答曰,省疏具悉。卿其勿辭行公。
丙寅二月十五日午時,上御重熙堂。時原任大臣率禮堂請對入侍時,左承旨黃鍾顯,假注書高景晙,記事官安翊豐,別兼春秋趙康夏,領敦寧金左根,領議政趙斗淳,判敦寧李景在,左議政金炳學,右議政柳厚祚,兼禮曹判書金炳冀,參判尹定善,參議閔升鎬,以次進伏訖。上曰,史官分左右。左根等進前奏曰,近日日候和暖,聖體,若何?寢睡·水刺之節,何如?上曰,一樣矣。左根曰,大王大妃殿氣候,何如?上曰,一樣矣。左根曰,王大妃殿氣候,何如?上曰,一樣矣。左根曰,大妃殿氣候,何如?上曰,一樣矣。左根曰,臣等今日登對,有所仰稟事矣。仍奏曰,惟我慈聖殿下,盛德至善,民無能名焉,而若夫補天擎日,回綴旒爲磐泰,靖共我百僚,懷恤我群黎,誕啓我萬億年無疆之休,惟玆慈功,古先哲后所未有也。簾帷光撤,養隆長樂,高拱穆淸,斂却神功,惟玆慈烈,載籍以來所罕述也。模天畫日,范金鏤玉,不足以萬有一形容,而況臣等今日之請,卽國朝已行之彝典,八域臣庶之攢手顒祝者也。我殿下闡揚之孝在此,崇報之美亦在此。伏願仰稟慈旨,亟降成命焉。斗淳曰,環東土萬子姓,涵育慈化之中,垂五十年矣,而臨大事定大策,宗社磐泰之底于今日,是誰之功,是誰之德,亦復是誰之賜也?夙夜儆戒不怠,義方遇物之訓,且誨至誠,上格穹蒼,四載憂勤,子恤黎庶發於絲綸之間,惻怛懇摯,托付光明,其永有辭。凡詩·書所述,任·姒之聖,史乘所載,有宋宣仁之盛,我慈聖光前而耀後,今日闡揚之擧,矧又我家禮自有者乎?伏惟聖明,仰稟慈旨,亟賜勉從,區區之望矣。景在曰,慈聖殿下豐功偉烈,天高地厚,雖鏤金檢玉,何能形容其萬一,而慈德彌彰,聖孝冞隆,惟在於此。在廷臣僚,慶忭祈祝,亦在於此。伏願齋誠,仰稟,亟賜兪音焉。炳學曰,惟我慈聖,洪功大業,古先哲后之所未有也。今於我聖上親總萬機之日,亟擧闡揚之典,卽我家已行之禮,臣等今日之請,亦出於八域臣民大同之情。伏望入稟慈旨,卽賜兪音焉。厚祚曰,東朝殿下,洪功大德,史不勝書,而摹天繪日,賁飾情文,卽亦聖上親總後彝典也。臣等之今比登對,亶出於大同之情。伏乞亟賜允從焉。上曰,當入稟東朝矣,卿等留待也。上起入內殿,還出御座後,敎曰,屢屢仰稟,未蒙允許,何以則爲好乎?斗淳曰,慈衷若是撝謙,群情轉益抑鬱,臣等退出後,當以賓啓,積誠祈懇矣。上曰,予亦自內當爲申懇,而卿等退去賓廳,修啓以入。上曰,史官就座。仍命大臣先退,又命退,諸臣,以次退出。
上在昌德宮。停常參·經筵。還內後,藥房·內閣·政院·玉堂口傳問安。答曰,知道。庭請啓曰,臣等進而筵奏,退而賓啓,繼又咸造大庭,屢籲而不知止者,誠以値冞有之慶,稽已行之典,揚慈徽於摹日,闡聖孝於光天,而慈衷冞堅於沖挹,一兪尙靳,臣等悶鬱徊徨,靡所容措。猗我太母殿下,聖功神化,史不勝書,雎葛之頌,五十年如一日,而簾帷定策,運贊龍飛,裘冕抗尊,謨詒燕翼,保佑我聖躬,訓迪我聖德,母道而兼君道,夙宵憂勤,國勢則回綴旒而磐泰,民物拯溝壑而袵席。五百年宗社,式至今維持而鞏固者,繄誰賜也?欲報之德,與天同大,今又渙發慈旨,命撤鸞司,頤養長樂,光明正大,卓越千古。此乃皇天之所眷佑,朝野之所歡祝也。鏤玉范金,雖不能形容其萬一,而宸誠崇報之會,在於是矣,宏休舖張之道,亦惟是耳。況自有我先后故事,禮鉅義正,質無疑而俟不惑,非但爲一時賁飾之擧,卽萬世之經常,國家之金石,且非徒臣等之言,卽擧國大同之情。雖太母殿下謙光之德,聖不自聖,以聖上靡極之孝,愉惋導達,則亦豈無止慈之念,俯賜勉從之音乎?不避瀆撓之悚,又敢齋沐而聯籲。伏願殿下,務積至誠,期回慈聽,亟擧縟儀,以答天休焉,惶恐敢啓。答曰,知道。連爲仰達,慈衷莫回,去益抑鬱。庭請再啓曰,今日臣等之請,卽我朝已行之典,擧國同情之辭也。今以我聖上顯揚之誠,更爲懇請我慈聖,則雖以我慈聖撝謙之德,豈不勉從我聖上乎?賓啓廷籲,已爲經日,群情之抑鬱,當復如何哉?今我慈聖殿下之豐功盛烈,深仁厚德,近自閨壼之內,遠而陬澨之外,風化所被,歌詠頌祝,史不勝書,民無能名,頃當震盪之會,而簾帷定策,克盡保佑之功,而磐泰奠基。初筵親諭嘉訓,如傳精一之法,講席先授孝經,俾篤源百之行,日月將就,春秋鼎盛,一德享天機務親總,繼五百重熙之業,迓億萬無疆之休,此慈聖之功存社稷也。爰自東朝裘冕之初,廣施八域幈幪之澤。頒笥衣而奬吏術,西京之循良斯盛,勤旌招而崇正學,有宋之治敎休明,蕩舊逋而蠲常稅,降帑儲而振匱乏,字育我庶民,固結我衆心,慈天覆燾,陽春煦噓,洪化旁流,無物不遂,此慈聖之澤被生民,猗歟休哉。德莫盛於任·姒,而今慈聖,我家之任·姒也,治莫尙於堯·舜,而我慈聖,女中之堯·舜也。今又辭敎光明,克守常經,鸞司之簾儀載撤,長樂之隆養誕受,懿範哲猷,自古簡牒之所罕有,嵬勳弘烈,實是寰區之所共誦,以今日攢頌之群忱,雖日上鏤金之章,時奉檢芝之函,猶不足以上揚德美之盛,下副蘄祝之深,則何況我禮之卽有,而彝典之應行者乎?伏願愉惋導達,亟奉兪音,庸答大同之情焉,惶恐敢啓。答曰,知道。忱誠攸切,方此兪準之是祝矣。庭請三啓曰,伏以臣等,幸際嘉會之運,仰懇揚徽之章,寔天理人情之不容已也,帀域含生之所顒祝也。備其禮於泥金檢玉,稱其文於摹繪日月,慈德由是而益闡,聖孝因此而彌光。臣等之齊聲仰籲,不獲準,則不敢止者,此也,而慈天聽邈,兪音尙靳,無乃臣等之誠意甚薄,辭語未達,不敢孚格而然歟?徊徨鬱抑,靡所容措,猗我太母殿下盛德大業,史不勝書,太姒嗣徽,頌騰思齊,宣仁臨朝,化隆祚宋,粵自舟梁之初,頌播雎葛之化,陰敎被於區宇,歡聲溢於宮壼。式至于今日爲五十年,勉御簾帷,翊護聖躬,夙夜憂勤,不遑自寧,綴旒之國勢,奠之於磐泰,溝壑之生靈,置之於袵席。至若遇災之郡縣,捐帑金而賙之,回祿之市廛,飭廟籌而恤之,嚴殿最而循吏是勸,闢邪敎而正道是衛,嵬勳弘烈,於不休哉?逮我聖上,誕撫鼎盛之籌,斷自慈衷,光撤儀鸞之簾,釋一日萬機之務,就長樂千乘之養,錫景命於方進,斂神功而不有,功德之盛,有不可形容其萬一,而其所以闡揚盛烈,報答洪休之方,以我聖上卓越之孝,克副群下欣祝之望,固當靡不庸極,而且是列祖已行之事,斷非臣無稽之言,則雖以我太母執謙之德,豈不思所以勉循之道也?夫大德必名,天所命也。旣有是德,而終撝其名,則烏在其顧諟明命之義哉?臣等乃敢仰認宸衷,悉燭輿情,不可遏也,亦軫盛典之必可遵也。玆又不避煩瀆,相率聯籲。伏乞聖上,仰稟東朝,亟擧縟儀,庸答八域胥忭之忱焉,惶恐敢啓。答曰,知道。今承勉從之敎,慶幸萬萬。宋熙正啓曰,今日議號時,時原任大臣,當爲進參,領府事鄭元容,卽爲命招,何如?傳曰,允。傳于黃鍾顯曰,時原任大臣率禮堂入侍。傳于宋熙正曰,百官進箋,當於仁政殿親受矣,該房知悉。傳于黃鍾顯曰,在外工曹判書,有實故春秋,竝許遞,前望入之。工曹判書前望入之,李宜翼落點。春秋前望入之,同春秋金炳地·尹滋悳落點。傳于黃鍾顯曰,在外京兆堂上,呈告泮長許遞,今日政差出。翼宗大王追上尊號望,隆德·純功·篤休·弘慶,大王大妃殿加上尊號望,文光,憲宗大王追上尊號望,至聖·廣德·弘運·章化,孝顯王后追上尊號望,粹元,王大妃殿加上尊號望,章純,哲宗大王追上尊號望,欽命·光道·敦元·彰化,大妃殿加上尊號望,正元。宋熙正啓曰,翼宗大王追上尊號·大王大妃殿加上尊號·憲宗大妃·孝顯王后追上尊號·王大妃殿加上尊號·哲宗大王追上尊號·大妃殿加上尊號議號單子,旣已啓下矣。招致禮曹郞廳,傳授之意,敢啓。傳曰,知道。傳于宋熙正曰,上號都監都提調·領敦寧·右議政爲之。傳于宋熙正曰,永平君昱,知宗正卿李載元,行護軍金炳弼·洪奭鍾,都監堂上加差下,都承旨李載冕,吏曹參議趙寧夏,副提調差下。有政。吏批,行判書趙得林進,參判崔遇亨進,參議趙寧夏進,右副承旨鄭基會進。上號都監都提調·領府事鄭元容,領敦寧金左根,領議政趙斗淳,判敦寧李景在,左議政金炳學,右議政柳厚祚,以李裕承爲副校理,洪奭鐘爲左尹,南鍾順爲大司成,尹秉燮爲軍器主簿,趙濟翼爲假監役,徐庚淳爲西部都事,洪鉉周爲鏡城判官。上號都監提調三單,金炳冀·李敦榮·李宜翼,郞廳五單,洪肯謨·金秉洙·金晳根·成鼎鎬·金鳳鎬。兵批,行判書李圭徹病,參判金鼎鎬病,參議金龍基入直進,參知李心宰病,左副承旨李元會進。副護軍趙敬夏,副司果任冕鎬,以上竝單付。吏批,再政,以朴履定爲懷仁縣監。上號都監都提調二單,領敦寧金左根,右議政柳厚祚。提調四單,永平君昱·李載元·金炳弼·洪奭鐘。副提調二單,李載冕·趙寧夏。三政,以朴憲陽爲宗廟令。四政,以金永壽爲刑曹佐郞。五政,以李秀謙爲瓦署別提。傳于李元會曰,出門門路,以協陽門爲之。以司謁口傳下敎曰,淑儀房·永惠翁主房新定供上,與貴人·淑儀房權減供上,自三月初一日爲始,擧行事,分付。兵曹,以任弘模爲禁衛中軍。黃鍾顯,以戶曹言啓曰,范淑儀折受置之,翁主折受,竝以各宮當收未收條中八百結,參互劃送事,命下矣。各宮房田結當收都數,別單書入,而待判下擧行之意,敢啓。傳曰,知道。又以戶曹言啓曰,朴貴人·趙貴人·方淑儀供上,與宮人料米,亦依范淑儀例,一體輸送事,命下矣。貴人·淑儀供上,與宮人以下宣飯衣纏代米,米旣自宣惠廳輸送,則元供上物種,自二月十五日爲始,當爲減下,故別單書入之意,敢啓。傳曰,知道。又以戶曹言啓曰,壬戌八月加定內人一百五供上,自丙寅正月減下事,命下矣。減供別單書入之意,敢啓。傳曰,知道。宋熙正,以禮曹言啓曰,今此翼宗大王追上尊號·大王大妃殿加上尊號·憲宗大王追上尊號·孝顯王后追上尊號·王大妃殿加上尊號·哲宗大王追上尊號·大妃殿加上尊號,吉日以何間推擇乎?敢稟。傳曰,四月旬前擇入。李元會,以兵曹言啓曰,今二月十七日武臣堂上朔試射日次,而以國忌正日,不得爲之之意,敢啓。傳曰,知道。又以兵曹言啓曰,通化門南邊月廊外壁頹圮處,今已畢築矣。把守軍兵解送直所之意,敢啓。傳曰,知道。又以都摠府言啓曰,今日入直內三廳·武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。又以訓鍊都監言啓曰,因兵曹草記,通化門南邊月廊外壁頹圮處,今已畢築矣。把守將校解送,軍兵還入直所之意,敢啓。傳曰,知道。又以摠戎廳言啓曰,本廳中軍李熙昇,身病甚重,勢難察任,改差,何如?傳曰,允。兵曹,以李承駿爲摠戎中軍。
丙寅二月十六日午時,上御重熙堂。時原任大臣率禮堂入侍時,左承旨黃鍾顯,假注書高景晙,記事官安翊豐,別兼春秋趙康夏,領敦寧金左根,領議政趙斗淳,判敦寧李景在,左議政金炳學,右議政柳厚祚,兼禮曹判書金炳冀,參判尹定善,參議閔升鎬,以次進伏訖。上曰,史官分左右。左根等進前奏曰,連日日候甚淸佳,夜間聖體,若何?上曰,一樣矣。左根曰,寢睡·水刺之節,何如?上曰,一樣矣。左根曰,大王大妃殿氣候,何如?上曰,一樣矣。左根曰,王大妃殿氣候,何如?上曰,一樣矣。左根曰,大妃殿氣候,何如?上曰,一樣矣。左根曰,聖孝攸孚,慈衷勉回,摹繪范鏤之典,行將擧行,臣不勝慶祝矣。斗淳曰,撝謙之慈衷克回,積誠之聖孝彌光,大小群情,萬萬慶忭矣。景在曰,勉回慈衷,將擧彝典,群情不勝慶祝矣。炳學曰,謙挹之慈衷勉回,顯揚之彝典誕擧,此誠大聖人達孝也。協氣歡聲,洋溢區宇,臣不勝攢祝慶忭之至。厚祚曰,聖孝格天,克回慈殿謙挹之衷,俯循在庭咸願之忱,大小慶祝,無容更達矣。上曰,予今日召接卿等者,以有所面諭也。仍命書傳敎曰,惟我翼宗大王,曁我憲宗大王,亦我哲宗大王,聖德大業,比如天高地厚,至百世有不能忘者,而予小子嗣服以後,顯揚之典,尙此未遑,攀慕靡極之忱,將安所屆?際當我太母豐功盛烈,今其奉瑤牒而鐫玉簡矣。模畫天日,竝擧縟儀,區區之情禮,亦可少伸。翼宗大王追上尊號都監·大王大妃殿加上尊號都監·憲宗大王·孝顯王后追上尊號都監·王大妃殿加上尊號都監·哲宗大王追上尊號都監·大妃殿加上尊號都監,合設擧行,政官牌招開政,都監堂郞差出。鍾顯承命讀奏訖。左根曰,因此盛會,宸慕冞永,三聖朝徽號追上,兩殿加上,繼有成命,有以仰大聖人大孝達孝,而愴昔慶今,無以形達矣。斗淳曰,慈衷勉回,已極慶幸,而今此追上加上,率一國而興於孝,天德王道,大化旁達,臣等慶忭,不但爲盛擧之光前已矣。景在曰,今伏見傳敎下者,追上·加上,繼以有兼行之命,此乃典禮之大者,聖孝彌光,欽誦萬萬之中,尤不勝愴忭交切矣。炳學曰,萬機親總之初,竝行大典禮,情文允協,神人胥悅,愴昔慶今,繼切攢祝矣。厚祚曰,今當庶務親總之日,而顯揚三聖朝盛德大業,誕擧徽號追上·加上之典,縟儀罕古,聖孝冞光,且愴且感,不勝慶祝之至。斗淳曰,謹稽謄錄,則有當日議號之例,亦有擇日擧行之例,今番則,何以爲之乎?上曰,當日爲之。出榻敎斗淳曰,都監以上號都監稱號,啓辭文移,則隨其所掌,以追上·加上,分而書之,何如?上曰,依爲之。斗淳曰,數日來筵說,頒布朝紙,何如?上曰,依爲之。斗淳曰,領府事有病患,昨今連未簉朝,要有轉達惶悚之忱,故仰達矣。炳冀曰,謹稽謄錄,則追上尊號·加上尊號,竝行時,議號後,無議號單子親受及親上箋文之例,百官只進箋于大殿,而親臨仁政殿受箋矣,今亦依此擧行乎?上曰,依爲之。出傳敎鍾顯曰,議號時應參人員,旣入闕中人,使之進參,而右參贊姜時永,不爲入來,卽爲牌招,何如?上曰,依爲之。出榻敎鍾顯曰,工曹判書李載元在外,同春秋嚴錫鼎呈辭受由,張仁遠差祭,今日議號時,不得備員,何以爲之乎?上命書傳敎曰,在外工曹判書,有實故春秋許遞,前望入之。仍命大臣就座,又命史官就座,仍命大臣先退。又命〈退〉諸臣,承史以次退出。
丙寅二月十六日申時,上詣仁政殿。百官進箋親受入侍時,都承旨李載冕,左承旨黃鍾顯,右承旨宋熙正,左副承旨李元會,右副承旨鄭基會,同副承旨趙性敎,假注書鄭友鉉·高景晙,別兼春秋洪鍾學·趙康夏,檢校直提學金炳地,直提學李承輔,檢校直閣李喬翼·閔升鎬,檢校待敎徐相翊·鄭範朝,副提學趙寧夏,檢校副提學李鎬俊,檢校典翰李明應·李鍾濬,兼典翰李冕光,應敎南一愚,副應敎南商龍,校理趙然友·金奎弘,副校理金聲根,修撰趙晩和,副修撰嚴世永·洪大鍾,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調金炳㴤,副提調李載冕,進前奏曰,向暮勞動,聖體,若何?上曰,一樣矣。仍出協陽門·肅章門,由仁政門,至仁政殿,通禮跪啓請降輿,上降輿。通禮跪啓請執圭,載冕進圭,上執圭陞座。元會進前奏曰,宗親·文武二品以上,當爲入庭行禮,請出標信,開作門何如?上曰,以已下標信擧行,可也。引儀,分引宗親·文武二品以上,由西挾門入就拜位,引儀唱宗親·文武百官,鞠躬四拜興平身,宗親·文武百官,鞠躬四拜興平身。上曰,仁政門內雜人頗多,承旨出去,使之出送也。元會承命退出,使之出送門外後,還奏曰,雜人使之出送,而問知,則皆是參班諸臣跟隨,故緣由敢達矣。展箋官二人,對擧箋函,陞自東階,入宣於御座前,宣箋官嚴世永,進前俯伏。引儀唱跪,宗親文武百官跪,世永讀箋訖。引儀唱俯伏興四拜興平身,宗親·文武百官俯伏興四拜興平身,通禮跪啓請禮畢。領府事鄭元容,領敦寧金左根,領議政趙斗淳,判敦寧李景在,左議政金炳學,右議政柳厚祚等陞殿,進前奏曰,撝謙之慈衷勉從,顯揚之成命已降,追上·加上縟儀竝行,親臨受箋,聖孝冞光,群情胥忭,勞動之餘,聖體,若何?上曰,一樣矣。元容等曰,寢睡·水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容等曰,王大妃殿氣候,何如?上曰,一樣矣。元容等曰,大妃殿氣候,何如?上曰,一樣矣。元容等退出,通禮跪啓請釋圭,載冕跪受圭,上釋圭。降座乘輿,由仁政門·肅章門,入協陽門。元會請出標信解嚴,仍還內。諸臣以次出。
上在昌德宮。停常參·經筵。李元會啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。趙性敎,以弘文館言啓曰,副提學趙寧夏疏批已下,卽爲牌招察任,何如?傳曰,允。又以弘文館言啓曰,新除授副校理李裕承,卽爲牌招察任,何如?傳曰,允。以全羅監司趙在應狀啓,靈光郡守李玄翼,實心圖治,威惠竝施,捧稅得平,舊還淸帳,瓜期不遠,賑政方設,一郡留訴,課月還至,特許仍任。令該曹稟處事,傳于趙性敎曰,如此實績,萬萬嘉尙,特許一年仍任。李元會啓曰,大司憲趙啓昇,執義金琦鉉,掌令李在果·趙性鶴,持平李彙林牌不進,鄭謙植在外,監察茶時之意,敢啓。傳曰,知道。以執義金琦鉉,掌令李在果·趙性鶴,持平李彙林,司諫朴昌壽,獻納韓鎭棨,正言安在麟牌不進罷職傳旨,傳于李元會曰,只推。以副校理李裕承牌不進罷職傳旨,傳于趙性敎曰,只推。趙性敎,以營建都監都提調意啓曰,本都監郞廳朴憲陽,移拜宗廟署令矣。職務相妨,令該曹口傳,閑司相換,何如?傳曰,允。又以吏曹言啓曰,今此寒食祭,祭官當爲磨鍊,而除老病公頉,實無推移分排之路,依近例刑曹·司饔院官員及年七十以上人,通融塡差以入,而其中時無職名人,令該曹口傳付軍職,何如?傳曰,允。又以戶曹言啓曰,淑儀房·永惠翁主新定供上,與貴人·淑儀房權減供上,自三月初一日爲始擧行事,命下矣。供上物種,一依前此別單啓下,擧行之意,敢啓。傳曰,知道。又以禮曹言啓曰,以翼宗大王追上尊號·大王大妃殿加上尊號·憲宗大王追上尊號·孝顯王后追上尊號·王大妃殿加上尊號·哲宗大王追上尊號·大妃殿加上尊號,吉日何間推擇取稟草記。傳曰,四月旬前擇入事,命下矣。令日官李秉洪推擇,則太室追上尊號冊寶,年四月初三日,大王大妃殿·王大妃殿·大妃殿尊號冊寶,同月初四日爲吉云,以此日定行乎?敢稟。傳曰,以此日定行。又以禮曹言啓曰,今此太室追上尊號時,親上冊寶之節,依例磨鍊乎?敢稟。傳曰,親上磨鍊。又以禮曹言啓曰,今此大王大妃殿·王大妃殿·大妃殿加上尊號儀節,當爲磨鍊,謹稽謄錄,則有外殿親傳冊寶,內庭行禮,自此親上敎詞箋文表裏之例,亦有外殿親傳冊寶,親上敎詞箋文表裏之例,今番則,何以爲之乎?敢稟。傳曰,只外殿行禮。又以奉常寺都提調意啓曰,祭享所用春等中脯三百七十一貼,今二月十七日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。李元會,以兵曹言啓曰,禁軍別將蔡東健,身病猝重,無望供職,呈狀乞遞,實病旣如此,則有難强令察任,改差,何如?傳曰,允。兵曹,以李元熙爲禁軍別將。李元會,以訓鍊都監言啓曰,本局東別營西門外簷底民商假家,去夜二更量,隅然失火,連接庫舍十間許,仍爲燒燼,幸卽撲滅。然臣以景福宮入直,不得躬往撲救,事甚悚悶,而公廨之深夜失火,尤極驚駭,守直校卒,不可尋常置之勿問,竝爲嚴棍懲治之意,敢啓。傳曰,知道。義禁府啓目粘連,向前朴圭燦,亦居在鄕里,趁未受香,情或可原,法難參恕,以此照律,何如?判付啓,飭已施矣,分揀放送。又啓目粘連,高英鎭亦罔念歉歲之民情,致此捧稅之太濫,至登道啓之臚列,不可以囚供之發明,有所參恕,以此照律,何如?判付啓。罪雖難貸,當此稱慶之時,不無參恕,嚴刑一次放送。咸鏡監司金有淵疏曰,伏以太室之附禮順成,三殿之徽號加隆,愴喜交切,情文允協,臣獨滯關外,班阻呼嵩,尤不勝戀結之忱。仍伏念臣待罪臬司,居然再閱歲于玆矣。以言其專久,則治可成制可定,而徒費廩俸,彌積僨誤,幽隱之非欲不究,而智慮有所未周,黜陟之非欲不嚴,而威明有所未逮,邊禁漸弛,莫之備豫,遐俗易䚹,莫之鎭撫,是可曰盡旬宣屛翰之責也哉?聖度淵弘,曲加涵貸,同朝忠厚,幸免萬斥,抱悚茹恥,淟涊至此,而第以目下模樣,較看臣始來之日,百几之修擧尙矣。一時之塗抹末加,古人有言,九州一路,寄任非輕,勉强尫殘,日虞曠敗者,卽此之謂耳。且臣稟質虛弱,自來善病,莅玆之後,內而水土不嫺,外而瘴嵐交侵,毒痁之祟,課歲而闖,頑痰之格,式月而作,眞元斯鑠,神精消耗,刀圭狼藉,苦無奏效,簿牒叢委,漫不照檢,緣臣病病,其將病于民邑,蚤夜憂懼,匪私伊公。噫,人臣辭職,才不勝任則去,病難强力則去。今臣兼有之,而不去可乎?計臣瓜限,亦旣近止,挨過須臾,已熟蔕,勢當自落,何敢馳驛控籲,張大爲事,而誠以留一日添一日之瘝溺,遲一月則增一月之惶阨,猥效必呼之義,冀蒙若保之恩,惟聖慈,諒斯憫斯,仰稟東朝,將臣見帶之職,劃卽鐫改,俾重寄無曠,微分獲安,臣不勝千萬至祝云云。答曰,省疏具悉。方面之任,何可遽解?卿其勿辭,益勉旬宣之責。副提學趙寧夏疏曰,伏以臣聞,官必擇人,乃有國不易之大典也,量以後入,寔人臣不踰之大防也。非徒臣心爲然,先哲攸訓,則上以非其職而授者爲謬,下以非其人而膺者爲濫。臣莊誦銘肺,居常不忘,忽於日昨,伏奉除旨,以臣爲弘文館副提學者,臣聞命惝怳,始也震越,終爲訝惑,未敢知聖明,奚爲而有此非常之命也?臣之本末短長,固已淵鑑之所俯燭,而齒淺學謏,直不過渺然一少年耳。量分揣才,雖閑司漫局,猶懼其不能承當,豈有一半分夢想,擬及於此哉?夫瀛館之長,卽古唐宋所稱學士之官耳。橫經演綸,贊聲明於黼黻笙鏞,勵世範俗,視名行於言議風裁,其揀選之至愼,地望之至淸,非與他司可比,則苟非淹博足以備顧問,敏贍足以潤詞翰者,莫宜居之,故自昔名臣碩輔之當是職者,亦皆逡巡而退步,今以臣之空疎無似,裒然加之學士之首者,黃流之盛瓦缶,繡襮之被土偶,猶不足以喩其不稱矣。今乃周旋於玉笋金蓮之列,則是豈臣晷刻安于中哉?召牌儼臨,典式莫重,庭籲在卽,不敢違傲,雖已顚倒叩謝,粗伸微悃,而臣若以恩寵爲榮,夤緣蹲冒,則不但爲梁鵜之譏,冠狙之誚,由臣而起,司直之論,可立而至矣。臣之一身狼狽,固不足恤,而其於名器之混淆,官方之紊亂,何三復揣度,萬難奉膺。玆敢衷懇,仰瀆崇嚴。伏乞聖慈,俯垂鑑諒,亟遞臣新授職名,使公器無褻,私分獲安,以爲人臣倖望者之戒焉,臣無任云云。省疏具悉。爾其勿辭察職。工曹參議李炳敎疏曰,伏以臣猥玷通政階,待罪工曹參議之任矣。臣父臣以長堂前望,至蒙恩點,揆以格例,實難仍冒,敢陳短章,仰瀆崇嚴。伏乞聖慈,俯垂鑑諒,亟遞臣所帶職名,以存公格,以安私分焉。臣無任云云。省疏具悉。所請依施。
上在昌德宮。停常參·經筵。黃鍾顯啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。又啓曰,右承旨宋熙正,今日不爲仕進,卽爲牌招,何如?傳曰,允。又啓曰,三品官之毋得過三日,循例請牌,曾有定式矣。大司成南鍾順,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。傳于宋熙正曰,傳香承旨,馳詣永寧殿,奉審摘奸以來。傳于宋熙正曰,御將有闕之代,摠戎使李顯稷除授,摠戎使之代,新通以入。又啓曰,摠戎使李顯稷,移拜御營大將矣。將兵之任,不可一刻無摠察之人,何以爲之?敢稟。傳曰,禁將兼察。又啓曰,摠戎使禁將兼察事,命下矣。兼察摠戎使李景夏,卽爲牌招聽傳敎,何如?傳曰,允。趙性敎啓曰,命召親納例也,而前御營大將許棨,謂有身病,使其軍校替納,事甚未安,從重推考,何如?傳曰,允。議政府,御營大將單李顯稷,兵曹,御營大將單李顯稷。趙性敎啓曰,新除授御營大將李顯稷,卽爲牌招,傳授命召,何如?傳曰,允。議政府,以李周喆爲摠戎使,兵曹,摠戎使單李周喆。趙性敎啓曰,新除授摠戎使李周喆,卽爲牌招,傳授密符及敎諭書,何如?傳曰,允。傳于黃鍾顯曰,政官牌招開政。傳于黃鍾顯曰,漢城左右尹與臺諫,竝許遞,今日政差出。傳于黃鍾顯曰,呈告工曹參判許遞,今日政差出。趙性敎啓曰,大司憲·執義·掌令二員,持平二員未差,監察茶時之意,敢啓。傳曰,知道。傳于黃鍾顯曰,摠管竝許遞,前望入之。摠管前望入之。都摠管趙然昌·沈敬澤·徐衡淳·韓啓源,副摠管徐堂輔·金敬鎭·尹定善·金基纘·尹堉·張仁遠落點。趙性敎啓曰,卽者景慕宮官員來言,明日修改,提調一員,當爲進參,而都提調未差,提調鄭基世有身病,不得進參云,卽爲牌招,何如?傳曰,提調許遞,今日政差出。又啓曰,戶曹郞廳來言,明日景慕宮修改時,本曹堂上一員進參,而兼判書李敦榮,永寧殿修改進,參判金元植有身病,參議李在聞差祭,無進參之員云,參判卽爲牌招,何如?傳曰,參判許遞,今日政差出。宋熙正,以弘文館言啓曰,副校理李裕承,旣有只推之命,卽爲牌招察任,何如?傳曰,允。吏曹口傳政事,宗廟令朴憲陽,刑曹正郞洪淳逈,以上相換事承傳。黃鍾顯,以吏曹言啓曰,繕工監假監役官趙濟翼,西部都事徐庚淳,俱以身病,呈狀乞遞,竝改差,何如?傳曰,允。有政。吏批,行判書趙得林進,參判崔遇亨進,參議趙寧夏牌招不進,左承旨黃鍾顯進,以朴永輔爲大司憲,金鼎鎬爲大司諫,南一愚爲執義,南商龍爲司諫,李昌鎬·洪鍾學爲掌令,趙晩和·李世翊爲持平,李裕承爲獻納,申鴻朝·金善柱爲正言,張仁遠爲戶曹參判,金逸淵爲工曹參判,金炳弼爲左尹,尹滋悳爲右尹,李敎鉉爲工曹參議,金達銖爲假監役,嚴佐永爲西部都事,興寅君爲景慕宮提調,靈光郡守李玄翼,限一年仍任事承傳。吏批啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人別單書入之意,敢啓。傳曰,知道。兵批,行判書李圭徹病,參判未差,參議金基龍入直進,參知李心宰病,右承旨宋熙正進,護軍趙啓昇·趙秉恒·李裕膺·金元植,副護軍李炳敎,副司直金琦鉉·朴昌壽·趙性鶴·李在果·鄭謙植·李彙林·韓鎭棨,副司果李有臣·安在麟,以上竝單付。吏批,再政,李昌鎬爲應敎,洪鍾學爲副應敎,趙晩和爲副校理,李世翊爲修撰,李周喆爲兵曹參判,李友會爲禮曹正郞,崔相綰爲禮曹佐郞。三政,呂圭益·李秉鶴爲掌令,李友會·許稷爲持平,安念鎭爲典籍。四政,白仁行爲禮曹正郞,盧鎭燮爲工曹正郞。五政,尹滋華爲典籍,兼春秋單盧鎭燮,幼學申祖顯今招通政,侍從臣正言申鴻朝父加資事承傳。宋熙正,以弘文館言啓曰,應敎南一愚,移拜執義,副應敎南商龍,移拜司諫,副校理李裕承,移拜獻納,上番闕〈直〉,事甚未安,校理趙然友·金奎弘,副校理金聲根,竝卽牌招,推移入直,何如?傳曰,允。以吏曹參議趙寧夏,牌不進罷職傳旨,傳于宋熙正曰,只推。以大司成南鍾順,牌不進罷職傳旨,傳于宋熙正曰,只推。以校理趙然友·金奎弘,副校理金聲根,牌不進罷職傳旨,傳于宋熙正曰,只推。宋熙正,以吏曹言啓曰,今此祔太廟後,配享功臣祭享所用猪一口加定,分道磨鍊別單書入,而依此擧行之意,分付宣惠廳,何如?傳曰,允。又以禮曹言啓曰,謹稽謄錄,則在前追上尊號,加上尊號竝行時,稱慶陳賀,每以加上尊號日擧行矣。今亦依已例,其日外殿階上,親傳冊寶,親上致詞箋文表裏後,臨殿陳賀之節,依例磨鍊乎?敢稟。傳曰,依例磨鍊。又以禮曹言啓曰,今此大王大妃殿·王大妃殿·大妃殿加上尊號時,外殿親傳冊寶,親上致詞箋文表裏處所,以何殿磨鍊乎?敢稟。傳曰,仁政殿磨鍊。又以禮曹言啓曰,今此翼宗大王追上尊號·大王大妃殿加上尊號·憲宗大王追上尊號·孝顯王后追上尊號·王大妃殿加上尊號·哲宗大王追上尊號·大妃殿加上尊號,稱慶陳賀時,大殿·大王大妃殿·王大妃殿·大妃殿箋文方物物膳,依例封進事,知委京外,箋文頭辭,令文任撰出,何如?傳曰,允。旣承慈敎,外道方物物膳置之。又以追上尊號都監都提調意啓曰,玉冊文製述官書寫官及樂章文製述官,金寶篆文書寫官實預差,別單書入之意,敢啓。傳曰,知道。又以追上尊號都監都提調意啓曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉日,令該曹依例推擇擧行,何如?傳曰,允。又以加上尊號都監都提調意啓曰,玉冊文製述官書寫官及樂章文製述官,玉寶篆文書寫官實預差,別單書人之意,敢啓。傳曰,知道。又以上尊號都監都提調意啓曰,本都監都廳郞廳二望,別單書入之意,敢啓。傳曰,知道。又以上號都監都提調意啓曰,本都監郞廳監造官分房,別單書入之意,敢啓。傳曰,知道。又以上號都監都提調意啓曰,本都監監造官四望,別單書入之意,敢啓。傳曰,知道。又以上號都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。又以上號都監都提調意啓曰,本都監別看役前縣監洪燮周,司果申贊熙差下,使之擧行,何如?傳曰,允。追上尊號都監,翼宗大王玉冊文製述官領議政趙斗淳,預差奉朝賀金興根,書寫官趙得林,預差洪說謨,樂章文製述官洪在喆,預差洪鍾序,金寶篆文書寫官李宜翼,預差李源命,憲宗大王玉冊文製述官左議政金炳學,預差判敦寧李景在,書寫官李㘾,預差金炳德,樂章文製述官尹致羲,預差宋近洙,金寶篆文書寫官趙然昌,預差尹正求,孝顯王后玉冊文製述官奉朝賀金興根,預差領議政趙斗淳,書寫官金世均,預差李根友,樂章文製述官李敦榮,預差李經在,金寶篆文書寫官閔致久,預差李鼎在,哲宗大王玉冊文製述官領府事鄭元容,預差左議政金炳學,書寫官李明迪,預差朴齊韶,樂章文製述官金輔根,預差申錫禧,金寶篆文書寫官永平君昱,預差韓正敎,加上尊號都監,大王大妃殿玉冊文製述官判敦寧李景在,預差洪在喆,書寫官徐戴淳,預差李載元,樂章文製述官金學性,預差趙徽林,玉寶篆文書寫官興寅君最應,預差金大根,王大妃殿玉冊文製述官尹定鉉,預差尹致羲,書寫官任百秀,預差金應均,樂章文製述官姜時永,預差李是遠,玉寶篆文書寫官金賢根,預差徐憲淳,大妃殿玉冊文製述官金炳國,預差李敦榮,書寫官曺錫雨,預差徐衡淳,樂章文製述官洪鍾應,預差吳取善,玉寶篆文書寫官尹宜善,預差鄭基世,上號都監都廳二單,徐鶴淳·柳道彙,監造官四單,洪膺周·金英植·趙熙軾·洪淳肯。宋熙正,以禮曹言啓曰,卽接槐山幼學韓在謩所志,則以爲同姓七寸叔孝連,嫡妾俱無子,以其同姓六寸弟孝新第三子光謩,欲爲繼後,而兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長韓在謩所訴旣如此,韓孝新第三子光謩,立爲韓孝連之後,何如?傳曰,允。又以奉常寺都提調意啓曰,各陵·園·墓寒食祭享所用藥果,造後進上看品,藥果二十立,依定式封進〈之〉意,敢啓。傳曰,知道。又以成均館同知館事意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李冕光,經筵進,直講崔益鉉,典籍崔弘周,俱爲差祭,時無入直之員,以他郞官,姑爲代直,何如?傳曰,允。又以都摠府言啓曰,副摠管張仁遠,時無職名,令該曹付軍職,何如?傳曰,允。又以御營廳言啓曰,本廳軍色從事官金永奭,身病甚重,勢難察任,改差,何如?傳曰,允。又以義禁府言啓曰,本府議處公事判付內,朴奎燦分揀放送,高英鎭嚴刑一次放送事,命下矣。朴奎燦卽爲放送,高英鎭嚴刑一次,訊杖第三十度後,放送之意,敢啓。傳曰,知道。兵曹口傳政事,護軍洪奭鍾·張仁遠,以上竝單付。兵曹,以張寅植爲訓鍊都監中軍。敎嘉義大夫宗正卿兼摠戎使李周喆書。王若曰,中宸聽鼓,政須專制之雄材,以鎭授符,爰托總督之重任。睿簡攸在,廟剡惟登,眷彼漢北一營,寔我畿右重鎭。山谿之險,倉厫之實,保障則趙氏晉陽,關鑰之壯,機務之要,制度則漢家馮翊。對峙漢堞,地是輔車之形,參聞廊籌,人待管轄之器。自先朝委卑者重,宜今日簡寄也隆,肆紀律號令之嚴,非人莫可,以控護節制之責,伊誰屬之?惟卿,系出銀潢,望著金鉞。緩裘帶而有杜元帥聲譽,稟是玉帳瓜牙之材,敦詩書而却中軍威風,允矣干城腹心之寄。玆授卿以摠戎使,卿其祗服寵命,克恢壯猷,修器械而繕甲兵,進漢壇拜將之義,愼賞罰而明組鍊,體周家飭車之規。於戲,牖戶桑土之嘉謨,倚洗釰而敵愾,壘旌旗之新彩,坐鍊戎而折衝。卿當盡心,予何多誥?故玆敎示,想宜知悉。副修撰臣洪大鍾製進,行大護軍許棨疏曰,伏以臣,素以襪線之材,忝在韎韋之列,幸蒙聖朝曲遂之恩,久據戎垣禦侮之責,懍惕居先,榮耀不暇。惟思大過之得免,偶嬰無妄之賤疾,樗材無似,萬一分之圖報沒策,宮役方張,四三朔之曠直益懍,問以實狀,仰瀆崇聽,未蒙允音,尤增悚恧。惟冀病祟之少可,容竢赴公之有期,痰喘添劇,憊眩忒甚,房闥起居,有不自意,兵摠事務,何敢擔夯?玆又摭實,冒瀆崇嚴。伏乞聖明,憐臣病狀,亟遞臣所帶將任,俾公事以幸,私分以安焉,臣無任云云。答曰,省疏具悉。實病旣如是,所請依施。
上在昌德宮。停常參·經筵。巳時午時,日暈。夜自五更至二十日開東,灑雨下雨,測雨器水深一分。鄭基會啓曰,今日入直內三廳·武兼·禁軍及軍兵等,中日習射技放,請出標信。傳曰,知道。鄭基會啓曰,合辭許久闕啓,事甚未安,除在外差祭外,未肅拜呈告人員,竝卽牌招,何如?傳曰,允。又啓曰,同副承旨趙性敎,今日不爲仕進,卽爲牌招,何如?傳曰,允。傳于宋熙正曰,應敎·副應敎許遞,前望入之。玉堂前望入之,應敎南商龍,副應敎金聲根落點。宋熙正,以弘文館言啓曰,副應敎洪鍾學,別兼春秋進,上番闕直,事甚未安。校理趙然友·金奎弘,副校理金聲根,旣有只推之命,與新除授應敎李昌鎬,副校理趙晩和,竝卽牌招,推移入直,新除授修撰李世翊,一體牌招察任,何如?傳曰,允。鄭基會啓曰,大司憲朴永輔,執義南一愚,掌令呂圭益·李秉鶴牌不進,持平李友會差祭,許稷在外,監察茶時之意,敢啓。傳曰,知道。以執義南一愚,掌令呂圭益·李秉鶴,司諫南商龍,獻納李裕承,正言金善柱牌不進罷職傳旨,傳于鄭基會曰,只推。宋熙正啓曰,卽者吏曹郞廳來言,懷仁縣監朴履定,兩司當爲署經,而憲府則雖已署經,諫院則尙未署經云,差祭外,未肅拜人員,竝卽牌招,何如?傳曰,一司除署經。以同副承旨趙性敎牌不進罷職傳旨,傳于宋熙正曰,只推。以校理趙然友·金奎弘·金聲根,副修撰李世翊牌不進罷職傳旨,傳于宋熙正曰,只推。宋熙正,以議政府言啓曰,卽見平安前監司洪祐吉狀啓,則枚擧龜城府使李泰熙牒呈,以爲往在乙巳,本府酷被水災,煙戶元摠及各樣公納,一倂減半,以十年後復元爲限,一經滄桑,蘇完無望,至丙辰,更退十年之限,而今又當限,邑勢民情,殆無奠接之望。今若以復元限滿之故,依舊徭役,勢將邑不爲邑,復元一款,特許永勿擧論事,請令廟堂稟處矣。一經災傷,動稱陳廢,然則補落泥生等名目,其將爲紙上空文矣。年前水災,非不浩大,而今爲二十餘年之久,則豈有混棄混廢之理?此狀辭勿施,何如?傳曰,允。又以議政府言啓曰,卽見咸鏡監司金有淵,前北兵使李南軾狀啓,則枚擧高嶺僉使閔大鎬牒呈,以爲本鎭新舊所防築三百餘把潰缺處,務從改築,限三百餘把新設石築,然後關防無疎虞之慮。若靳一時之力,如干補土於潰缺處,非但鎭基之難保,大役之前功,歸於虛地,不容不石築,以備永固,而如此巨役,不可偏責於一邑。依癸未年例,茂山等三邑民丁九千七百餘名,每三日赴役事,請令廟堂稟旨,分付。役丁糧米及器械所入,待其訖役,從略磨鍊,追于登聞計料云矣。該鎭防築之役,僅爲五年,而又有此經紀,若此不已,則民力財力,每每從何辦出?謂以國役,有名無實,一至於此矣。第今若懲其前,而寢於今,則衝齧所及,不無倍費倍勞之慮,糧米器械等節,隨所入十分節略,至於三邑軍,旣有近例,不必靳許,而近萬名之各赴三日役,亦所當念,量宜懲發,毋或濫越事,分付,何如?傳曰,允。
鄭基會,以摠戎廳言啓曰,本廳中軍李承駿,身病甚重,勢難察任,今姑改差,何如?傳曰,允。兵曹,以蔡東健爲摠戎中軍。又以兵曹言啓曰,今月二十日禁軍戎器點考日次,而本曹有故,不得設行之意,敢啓。傳曰,知道。又以都摠府言啓曰,副摠管尹定善,以禮曹參判,景慕宮修改進參事,晝仕出去之意,敢啓。傳曰,知道。又以訓鍊都監言啓曰,本局從事官金奎弘,身病猝重,勢難察任,改差,何如?傳曰,允。兵曹口傳政事,副司果李昌鎬·洪鍾學。大司成南鍾順疏曰,伏以臣,以材則散樗,以器則苦窳,雨露縱偏,而竟不過爲癰腫,造化曲費,而終莫得以陶鎔。惟幸生値休明,猥竊科名,居然十九年之間,內踐外歷,罔非踰分,居常兢忸,若集于木,忽於慮所不及,夢所不到。伏奉恩除,以臣爲成均館大司成者,鳳誥自天,龍光被身,臣誠怵然而悚,然而驚,直欲循墻而走,鑽地而入,蓋是職也,於虞則敎胄子之典樂,在唐則誨諸生之國子,必也士望蔚而公議叶,然後選部始擧而擬焉,其難其愼,有如是矣。所以爲三品官之至淸極峻,已非如臣空空,如臣蔑蔑,所敢承者,且今堯·舜在上,知人而官人,苟非其人,而濫叨其官,則亦豈不貽累於則哲之明哉?臣於是,參倚歷日,而不敢以趨走爲恭,猥暴微懇,仰干洪造。伏乞聖慈,特諒非飾之讓,劃遞不衷之銜,俾公私兩妥,不勝至祝,臣無任云云。省疏具悉。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深一寸三分。人定至五更,灑雨下雨,測雨器水深五分。藥房都提調柳厚祚,提調金炳㴤,副提調李載冕啓曰,伏未審,日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣矣,卿等不必入侍矣。大王大妃殿·王大妃殿·大妃殿,口傳問安。答曰,知道。鄭基會啓曰,合辭許久闕啓,事甚未安,除在外差祭外,未肅拜呈告人員,竝卽牌招,何如?傳曰,允。宋熙正啓曰,議政府郞廳來言,今日賓廳日次,而領議政趙斗淳,左議政金炳學,有身病,右議政柳厚祚,無時急稟定事,不得來會云矣,敢啓。傳曰,知道。傳于宋熙正曰,禮房承旨,馳詣宗廟·永寧殿·景慕宮,奉審摘奸,仍詣受香諸處,奉審摘奸以來。禮曹,來四月初三日,行宗廟夏享大祭,親祭取稟,奉敎敬依。趙性敎,以弘文館言啓曰,修撰李世翊,旣有只推之命,與新除授應敎南商龍,副應敎金聲根,一體牌招察任,何如?傳曰,允。又以都摠府言啓曰,臣與副摠管尹定善伴直矣。以景陵獻官,受香出去,伴直無人,副摠管金基纘·張仁遠,俱以差祭。都摠管趙然昌·沈敬澤·徐衡淳·韓啓源,副摠管徐堂輔·尹堉未肅拜,令政院竝卽牌招,推移入直,何如?傳曰,允。如有違牌,勿爲呼望。又以都摠府言啓曰,副摠管金敬鎭,以堂下文臣朔試射試官進去事,晝仕出去之意,敢啓。傳曰,知道。大司憲朴永輔,執義南一愚,掌令李秉鶴牌不進,呂圭益,持平李友會差祭,許稷在外,監察茶時之意,敢啓。傳曰,知道。以執義南一愚,掌令李秉鶴,正言金善柱牌不進罷職傳旨,傳于鄭基會曰,只推。以應敎南商龍,副應敎金聲根,修撰李世翊牌不進罷職傳旨,傳于趙性敎曰,只推。趙性敎啓曰,今二十六日親摠庶政,養隆長樂,稱慶陳賀時,頒敎文,當爲製進,藝文提學曺錫雨,待明朝牌招,使之製進,何如?傳曰,允。趙性敎,以禮曹言啓曰,以翼宗大王追上尊號·大王大妃殿加上尊號·憲宗大王追上尊號·孝顯王后追上尊號·王大妃殿加上尊號·哲宗大王追上尊號·大妃殿加上尊號,稱慶陳賀時,大殿·大王大妃殿·王大妃殿·大妃殿箋文方物物膳,例例封進事,知委京外,箋文頭辭,令文任撰出事草記。傳曰,允。旣承慈敎,外道方物物膳置之事,命下矣。在前陳賀外道方物物膳置之之時,各殿進獻議政府·六曹物膳及·京廳方物京畿物膳,則例爲封進,今亦依前例封進之意,敢啓。傳曰,知道。知宗正卿李是遠疏曰,伏以太廟祔禮順成,三殿徽號載揚,縟儀荐擧,聖孝彌光。竊伏念臣名忝屬籍,病伏荒濱,未效駿奔之誠,獨阻鼇抃之烈,而須臾思見之願,尤切於新春,瞻望雲天,耿結攢祝,千萬不自意,加親授之命,忽下於夢寐之外,加臣正憲之資,此特恩也,曠典也。蓋貴近之宗戚,處地自別,資級未準,則古或有膺是命者,而挽近則未之聞焉。榮耀〈曠〉絶,瞻聆皆聳,殆若自臣,是何人?何敢自幸分外之殊渥,而晏若固有乎?臣以癃殘朽腐之質,偏蒙聖朝惇敍之化,蓋自初元以後,至今三年之間,淸要華顯,拜除聯翩,皆臣萬萬不敢當者,而隨例應文,有若逡巡退讓之爲,亦非如臣無似,所敢猥屑,故一二番疏籲之擧,實出於不得已,而未嘗每每陳懇,但與闔門百口,矢心隕結,生生世世,以爲不報之報矣。今此格外特旨,尤非臣所可冒濫者,臣誠惝怳隕越,不知措躬之所。玆從縣道,略控血懇。伏乞聖慈,俯垂鑑諒,收還成命,以重恩典,以安私分焉,臣無任云云。答曰,省疏具悉。古例然矣,卿其勿辭。
上在昌德宮。停常參·經筵。李元會啓曰,來二十五日朝參日次,而初揀擇相値,頉稟之意,敢啓。傳曰,知道。鄭基會啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。傳于趙性敎曰,頒敎文中赦句添入。趙性敎啓曰,頒敎文中赦句添入事,命下矣。某罪以下宥之乎?敢稟。傳曰,徒流以下竝宥。又啓曰,頒敎文中赦句添入事,命下矣。藝文提學曺錫雨,旣在闕中,使之添入,何如?傳曰,允。李元會啓曰,大司憲朴永輔,執義南一愚,掌令呂圭益·李秉鶴,持平李友會牌不進,許稷在外,監察茶時之意,敢啓。傳曰,知道。以執義南一愚,掌令呂圭益·李秉鶴,持平李友會,獻納李裕承,正言申鴻朝·金善柱牌不進罷職傳旨,傳于李元會曰,只推。趙性敎,以弘文館言啓曰,應敎南商龍,副應敎金聲根,修撰李世翊,旣有只推之命,竝卽牌招察任,何如?傳曰,允。以副應敎金聲根牌不進罷職傳旨,傳于趙性敎曰,只推。又以禮曹言啓曰,今此太室追上尊號冊寶內出後,自仁政殿,奉詣宗廟時,殿下出就殿庭祗迎後隨詣之節,依例磨鍊乎?敢稟。傳曰,依例磨鍊。又以禮曹言啓曰,文武官重試日字,以來四月初四日,已爲推擇啓下,而大王大妃殿·王大妃殿·大妃殿加上尊號冊寶親上,亦在伊日矣。重試日子,不可退定,而放榜亦當一體退行,故令日官李秉洪推擇,則文武官重試,來四月初九日,庭試及重試放榜同月十六日辰時爲吉云,以此日退行,而原粘目中改付標以入之意,敢啓。傳曰,知道。又以禮曹言啓曰,謹稽謄錄,則在前追上尊號冊寶,皆以子時擧行矣。今番追上尊號冊寶時刻,亦以來四月初三日子時磨鍊乎?敢稟。傳曰,子時磨鍊。又以禮曹言啓曰,今此翼宗大王追上傳號·大王大妃殿加上尊號·憲宗大王追上尊號·孝顯王后追上尊號·王大妃殿加上尊號·哲宗大王追上尊號·大妃殿加上尊號,內入內出處所,以何殿磨鍊乎?敢稟。傳曰,仁政殿爲之。又以禮曹言啓曰,謹稽謄錄,則在前太室追上尊號改題主一節,不爲磨鍊矣,今亦依此擧行乎?敢稟。傳曰,依此擧行。
上在昌德宮。停常參·經筵。李元會,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。黃鍾顯啓曰,合辭許久闕啓,事甚未安,除在外陳疏外,未肅〈拜〉呈告人員,竝卽牌招,何如?傳曰,允。又啓曰,右承旨宋熙正,右副承旨鄭基會,今日不爲仕進,竝卽牌招,何如?傳曰,允。李元會啓曰,卽者正言申鴻朝,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。又啓曰,大司憲朴永輔,執義南一愚,掌令呂圭益·李秉鶴牌不進,持平李友會未署經,許稷在外,監察茶時之意,敢啓。傳曰,知道。以執義南一愚,掌令呂圭益·李秉鶴,獻納李裕承,正言金善柱牌不進罷職傳旨,傳于李元會曰,只推。以右承旨宋熙正,右副承旨鄭基會牌不進罷職傳旨,傳于李元會曰,只推。黃鍾顯,以議政府言啓曰,會寧·慶原開市,旣已完畢,令槐院撰出咨文,別定禁軍騎撥,下送灣府,使之傳給鳳城將處,以爲轉致北京之地,何如?傳曰,允。又以上尊號都監都提調意啓曰,玉冊在前,或以五簡爲一貼,或以六簡爲一貼,而謹考謄錄,則近年皆以爲五簡一貼矣。今番則,何以爲之乎?敢稟。傳曰,依近年例爲之。又以上尊號都監都提調意啓曰,本都監各房,自今日役役郞廳監造官中一員,依例入省記,輪回上直之意,敢啓。傳曰,知道。又以上尊號都監都提調意啓曰,本都監事役,極爲浩多,平昌郡守金哲淳,前知事金景遂,別看役加差下,使之擧行,何如?傳曰,允。李元會,以兵曹言啓曰,文武官重試,以來四月初九日,更爲推擇事,禮曹草記允下矣。重試武科殿試規矩單子,付標以入之意,敢啓。傳曰,知道。正言申鴻朝疏曰,伏以臣,家在公忠道連山地,卽接家信,則臣父素患痰癖之證,値此節序交換之際,一倍添劇,轉動須人,促臣來視,臣自聞此報,方寸煎灼,無以按住。玆敢忙陳短章,經尋鄕路。伏乞聖慈,俯垂鑑諒,亟遞臣見帶之職,俾使歸護,仍治臣擅行之罪,以安私分,以肅朝綱,千萬幸甚,臣無任云云。省疏具悉。爾其勿辭往護。
上在昌德宮。停常參·經筵。鄭基會啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。鄭基會啓曰,大司憲朴永輔,執義南一愚,掌令呂圭益·李秉鶴牌不進,持平李友會未署經,許稷在外,監察茶時之意,敢啓。傳曰,知道。以執義南一愚,掌令呂圭益·李秉鶴,獻納李裕承,正言金善柱牌不進罷職傳旨,傳于鄭基會曰,只推,以咸鏡監司金有淵啓本,私鑄錢罪人李永云等罪狀,推覈登聞,令廟堂稟旨勘處事,傳于鄭基會曰,私鑄邦禁也。雖以官鑄言之,近日犯越之漢,無非鑄〈錢〉失利者,則其在嚴邊圉立紀綱之道,當用一律,令廟堂稟處。宋熙正,以禮曹言啓曰,卽接漢城府移文,則今此揀擇捧單中,副護軍金鶴根女〈子〉,淳昌郡守金藴淳女子,禮山縣監金延根女子,幼學金炳聞〈女子〉,副護軍成彝鎬女子,副護軍吳德泳女子,前郡守徐相學女子,儀賓府都事尹宖善女子,副司果金升集女子,進士金炳休女子,俱有實病,初揀擇時,不得進參云矣。實病旣如此,使之調理,入參於再揀擇時,而無頉處子,則別單書入之意,敢啓。傳曰,知道。
上在昌德宮。停常參·經筵。鄭基會啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。又啓曰,同副承旨趙性敎,今日不爲仕進,卽爲牌招,何如?傳曰,允。鄭基會啓曰,卽者典翰李冕光,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。兵曹口傳政事,以朴來命爲內禁將。趙性敎啓曰,卽者社稷署官員來言,今此陳賀告由祭神位板出安奉還時,提調一員當爲進參,而都提調柳厚祚,提調洪鍾應,俱有身病,不得進參云,提調卽爲牌招,何如?傳曰,提調許遞,前望入之。社稷提調前望入之,金輔根落點。趙性敎,以春秋館言啓曰,別兼春秋趙康夏,以訓鍊都監從事官,今日軍布捧上時,晝仕出去之意,敢啓。傳曰,知道。鄭基會啓曰,大司憲朴承輔,執義南一愚,掌令呂圭益·李秉鶴牌不進,持平李友會未署經,許稷在外,監察茶時之意,敢啓。傳曰,知道。以執義南一愚,掌令呂圭益·李秉鶴,獻納李裕承,正言金善柱牌不進罷職傳旨,傳于鄭基會曰,只推。趙性敎〈啓曰〉,明日傳香承旨當爲齋宿,而右承旨宋熙正,所當牌招,而拘於廳規,不得請牌,何以爲之?敢稟。傳曰,牌招。宋熙正,以弘文館言啓曰,典翰李冕光陳疏徑出,副校理一員未差,上番闕直,事甚未安。應敎南商龍,副應敎金聲根,校理趙然友·金奎弘,副校理趙晩和,竝卽牌招,推移入直,何如?傳曰,允。又以禮曹啓曰,來四月初三日,行宗廟夏享大祭親行時,永寧殿依例遣大臣攝行,何如?傳曰,允。又以禮曹言啓曰,來四月初三日,行宗廟夏享大祭,省牲省器之節,依例以親臨磨鍊乎?敢稟。傳曰,親臨磨鍊。又以禮曹言啓曰,今二月二十六日,親總庶政,養隆長樂稱慶,大王大妃殿·王大妃殿·大妃殿百官陳賀儀註,直爲書入各殿之意,敢啓。傳曰,知道。又以禮曹言啓曰,來四月初三日,翼宗大王·憲宗大王·孝顯王后·哲宗大王追上尊號告由,同月初四日,大王大妃殿·王大妃殿·大妃殿加上尊號告由,當以各爲磨鍊,而謹稽謄錄,則在前追上·加上告由祭,同日兼行,祝文中措辭矣。今此依此擧行,何如?傳曰,允。又以禮曹言啓曰,來四月初三日,宗廟夏享大祭親行事,已有成命,而翼宗大王·憲宗大王·孝顯王后·哲宗大王追上尊號吉日,亦以同日推擇啓下矣。親上冊寶後,親祭兼行之由,祭文中措辭撰進,永寧殿攝行祭,祝文中,一體添入事,竝爲分付,何如?傳曰,允。又以禮曹言啓曰,卽接楊州幼學宋榮來所志,則以爲族姪相璟,嫡妾俱無子,以其同姓八寸兄相億第四子夔榮,欲爲繼後,兩家諸族,相議完定,而相億夫妻,俱爲作故,拘於常規,不得循例禮斜,依法典草記稟處事,呈狀矣。凡繼宗立後,兩邊與授,明有可據,而不得登聞者,許令該曹論理草記事,載在法典,而門長宋榮來所訴旣如此,宋相億第四子夔榮,立爲宋相璟之後,何如?傳曰,允。鄭基會,以兵曹言啓曰,今月二十七日一內禁軍番次,而該曹將徐相岳,身病猝重,無望供職,呈狀乞遞,改差,其代,依承傳口傳擬入,何如?傳曰,允。又以禁衛營言啓曰,本營中軍任弘模,身病甚重,勢難察任,今姑改差,何如?傳曰,允。典翰李冕光疏曰,伏以臣於特被之中,獲接家信,則臣母素患痰癖之症,夜來猝發,委頓床席,昏眩不省,起居須人,促臣歸視,臣聞報煎迫,按住不得。玆敢忙陳短章,徑出禁局。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。藥房提調金炳㴤,副提調李載冕啓曰,伏未審,日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。鄭基會啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。黃鍾顯啓曰,議政府郞廳來言,今日賓廳日次,而領議政趙斗淳,左議政金炳學,右議政柳厚祚,俱有身病,不得來會云矣,敢啓。傳曰,知道。傳于宋熙正曰,禮房承旨,馳詣社稷·宗廟·永寧殿·景慕宮,奉審摘奸以來。傳于黃鍾顯曰,工判許遞,前望入之。工曹判書前望入之,李載元落點。傳于李元會曰,旣承慈敎矣,幸行更待下敎。傳于宋熙正曰,翼宗大王樂章文製述官,領敦寧爲之,大王大妃殿樂章文製述官,右議政爲之,憲宗大王玉冊文書寫官,上護軍申觀浩爲之,金寶篆文書寫官,知宗正卿李䆃重爲之。鄭基會啓曰,大司憲朴永輔,執義南一愚,掌令呂圭益·李秉鶴牌不進,持平李友會未署經,許稷在外,監察茶時之意,敢啓。傳曰,知道。以執義南一愚,掌令呂圭益·李秉鶴,獻納李裕承,正言金善柱牌不進罷職傳旨,傳于鄭基會曰,只推。大王大妃殿傳于宋熙正曰,僉正閔致祿女,幼學金遇根女,縣令趙冕鎬女,令徐相祖女,龍岡縣令兪初煥女,再揀擇入之,其餘竝許婚。大王大妃殿傳于宋熙正曰,三揀擇進定於三月初二日,再揀擇以今月二十九日爲之。傳于鄭基會曰,政官牌招開政,嘉禮都監堂郞差出。傳于鄭基會曰,在外工曹參判,呈告同義禁許遞,今日政差出。傳于宋熙正曰,興寅君,上護軍徐戴淳,大護軍趙然昌·任百秀·韓啓源,竝嘉禮都監堂上加差下,都承旨李載冕,吏曹參議趙寧夏,禮曹參議閔升鎬,副提調差下,檢校典翰李明應,待敎趙慶鎬,副司果申道熙,文郞廳差下。傳于李元會曰,明日出宮門路,以協陽門爲之。黃鍾顯,以議政府言啓曰,以咸鏡監司金有淵啓本,私鑄錢罪人李永云等罪狀,推覈登聞,令廟堂稟旨勘處事。傳曰,私鑄邦禁也,雖以官鑄言之,近日犯越之漢,無非鑄錢失利者,則其在嚴邊圉立紀綱之道,當用一律,令廟堂稟處事,命下矣。私鑄自有當律,判付辭旨,極爲嚴截。李永云·金文好創始繼設,俱係罪魁,令主鎭防營,捧侤音,竝梟首警衆,許寬分利引誘,招認明確,捧結案施以當律。文好之子荷福,永云之子承權·丁權,罪固罔赦,而父子竝命,合有參恕,嚴刑二次,遠地決配。鄭達葉·姜興深,律有不分首從之文,固當無所闊狹,而此與主事差殊,嚴刑二次,遠地定配。蘇道叔等五名,不過是事役時使喚,竝嚴刑一次決配。張平壤等五名,知機逃躱,罪上添罪,各別跟捕,以法從事之意,分付,何如?傳曰,允。宋熙正,以吏曹言啓曰,繕工監假監役官金達銖,西部都事嚴佐永,俱以身病,呈狀乞遞,竝改差,何如?傳曰,允。又以吏批言啓曰,侍從臣父年七十人,每於歲首,抄啓加資,而新有應追恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。有政。吏批,行判書趙得林進,參判崔遇亨進,參議趙寧夏進,右承旨宋熙正進。以李昌鎬爲司諫,李承純爲副校理,柳榮河爲工曹參判,尹定善爲同義禁,洪祐吉爲弘文提學,金基纘爲同春秋,李楫重爲假監役,趙吉和爲西部都事,權有善爲假引儀,趙斗淳爲嘉禮都監都提調。嘉禮都監提調三單,金炳冀·李敦榮·李載元。郞廳六單,林冕洙·白仁行·金獻鎭·韓弼敎·洪徹謨·姜駿秀。兵批,行判書李圭徹病,參判李周喆病,參議金龍基病,參知李心宰入直進,右副承旨鄭基會進。上護軍李宜翼,護軍金逸淵,以上竝單付。吏批,再政,嘉禮都監提調五單,興寅君·徐戴淳·趙然昌·任百秀·韓啓源。副提調三單,李載冕·趙寧夏·閔升鎬。郞廳三單,李明應·趙慶鎬·申道熙,已上差下事承傳。趙性敎,以戶曹言啓曰,各道年終錢穀御覽會計,每於翌年二月二十五日啓請修正,自是定式,而京畿以各邑還逋,査覈未究,末由勘簿之意,旣有登聞,咸鏡道六鎭等邑,程道絶遠,開市未畢,勘簿不得趁限之由,文移臣曹,平安道限內,不爲上來。又無狀聞謄移之事,有違格例,該道臣推考,都會官從重推考,御覽會計,待其會案齊到,修正以入之意,敢啓。傳曰,知道。李元會,以都摠府言啓曰,今日入直內三廳·武兼·禁軍及軍兵等,當爲中日習射技放,而初揀擇相値,不得設行之意,敢啓。傳曰,知道。又以禁衛營言啓曰,本營中軍,今當差出,而擬望之人乏少,外任竝擬,何如?傳曰,允。兵曹,以李兼熙爲禁衛中軍。
上在昌德宮。停常參·經筵。還內後,藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·大妃殿,宗親·儀賓·內閣·政院·玉堂口傳問安。答曰,知道。李元會啓曰,來二十一日朝參日次矣,敢稟。傳曰,明日爲之。傳于李元會曰,入直摠管許遞,前望入之。待下批牌招察任,如有違牌,勿爲呼望,任百秀·沈敬澤書下,摠管前望入之,任百秀·沈敬澤落點。大王大妃殿,以司謁口傳下敎曰,中宮殿內旨造入時,大小內敎一體造入。黃鍾顯,以吏曹言啓曰,在前頒赦時,有別歲抄書入之例,今番則,何以爲之?敢稟。傳曰,書入。又以吏曹言啓曰,別歲抄書入事,命下矣。勿揀赦前,一體書入乎?敢稟。傳曰,一體書入。傳于黃鍾顯曰,吏兵批別歲抄點下者,依例捧傳旨。李元會啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。黃鍾顯,以嘉禮都監都提調意啓曰,本都監提調趙然昌·任百秀·韓啓源,時帶都摠管矣。職務相妨,摠管之任,依已例,今姑改差,何如?傳曰,允。又以營建都監都提調意啓曰,本都監都廳李昌鎬,除拜司諫矣。職務相妨,所帶臺職,今姑遞改,何如?傳曰,允。兵曹口傳政事。副司果李昌鎬,傳于宋熙正曰,內局每年所捧中,春秋羅蔘各半斤,與江蔘·戶蔘二斤,自今春等停貢事,分付該廳·該道。傳于黃鍾顯曰,右參贊姜時永,行護軍鄭憲容·金東獻·趙啓昇,副護軍金炳潗百官加親授,傳于黃鍾顯曰,中官李容河·李泰亨,百官加親授。黃鍾顯啓曰,吏曹郞廳來言,百官加下批政事,取稟。傳曰,當日爲之。傳于黃鍾顯曰,在外工曹參判許遞,今日政差出。黃鍾顯,以吏曹言啓曰,東學敎授南商龍,繕工監假監役官李楫重,西部都事趙吉和,俱以身病,呈狀乞遞,竝改差,何如?傳曰,允。李元會,以兵曹言啓曰,知中樞府事朴逌性,同知中樞府事羅杞材,五衛將李熙益·南述曾·梁鍾聞·李學采·李根衡,景福宮衛將全致亨·朴昌植,慶熙宮衛將任光鎬,俱以病難供職,新除授同仁權管李相定,母年今爲七十歲,歲法不當遠離赴任,呈狀乞遞,竝改差,何如?傳曰,允。有政。吏批,行判書趙得林進,參判崔遇亨,參議趙寧夏竝牌招不進,右承旨黃鍾顯進。以權鍾祿爲司諫,金炳潗爲工曹參判,申道熙爲東學敎授,洪奭謨爲假監役,李敏時爲西部都事,右參贊姜時永今加崇政,行護軍鄭憲容·金東獻,已上今加資憲,行護軍趙啓昇今加嘉義,行副護軍金炳潗今加嘉善,以上百官加親授。兵批,行判書李圭徹進,參判李周喆病,參議金龍基病,參知李心宰入直,左副承旨李元會進。以金敬鎭·許熠爲同知,張龍祥·李源榏·崔翰周·李晩謙·李承鶴爲五衛將,金宗鉉·徐有範爲景福將,曺永植爲慶熙將,以尹錫華爲政府公事官,具羲祖爲摠戎把摠,沈宜豐爲統制中軍,知事單方益鏞,同仁權管徐相台,大護軍金東獻·鄭憲容·朴逌性,護軍柳榮河·金炳潗·羅杞材·李兼熙,副護軍李巨濟。再政,以金弼求爲宣傳官,同知單金宗鉉,僉知三單,張龍祥·李源榏·崔翰周。兵批,三政,以李熙一爲右捕從事官,李根英爲濬源殿守門將,同知單徐有範。僉知二單,李晩謙·李承鶴。兵批,四政,以李建鎰爲都摠經歷,同知單曺永植。兵批,五政,以尹錫麟爲都摠都事。兵批,六政,以閔榮夏爲訓鍊主簿。兵批,七政,以具寅喜爲武兼。傳于宋熙正曰,明日出宮門路,以協陽門爲之。宋熙正,以嘉禮都監都提調意啓曰,三揀〈擇〉不遠,今日會同後,仍爲始役,監造官一員,依前例入省記,輪回上直之意,敢啓。傳曰,知道。又以嘉禮都監都提調意啓曰,嘉禮時都監事目別單書入之意,敢啓。傳曰,知道。又以嘉禮都監都提調意啓曰,三揀擇後詣別宮時擔陪軍,以司僕寺軍人靑衣靑巾擔陪事,曾有受敎定式矣。今番亦依此擧行,何如?傳曰,允。又以嘉禮都監都提調意啓曰,謹考儀軌,則三揀擇後詣別宮時,有屋轎及按袱入用,而按袱則請出內上件,出見樣造成,所盛樻子,則外黃漆內白塗,自是前例,今亦依此擧行,何如?傳曰,自內措備,置之。又以嘉禮都監都提調意啓曰,今此嘉禮時,各樣物目,一依定例所載,別單書入,而至於尙方物種,自尙方稟單擧行之意,分付,何如?傳曰,允。又以嘉禮都監都提調意啓曰,玉冊在前,則或以五簡爲一貼,或以六簡爲一貼,而壬戌以後,則皆以六簡爲一貼矣。今番則,何以爲之乎?敢稟。傳曰,六簡爲之。又以嘉禮都監都提調意啓曰,謹考儀軌,則三揀擇後,詣別宮時,分兵曹堂上郞廳各二員,分都摠府堂上郞廳各二員,假衛將二員,部將二員,輪回入直,軍士巡更,雜人嚴防等事,自都監啓稟,分付矣。今亦依此擧行之意,分付該曹,何如?傳曰,允。又以嘉禮都監都提調意啓曰,敎命文玉冊文製述官·書寫官·金寶敎命箋文書寫官,別單書入之意,敢啓。傳曰,知道。又以嘉禮都監都提調意啓曰,本都監都廳,別單書入之意,敢啓。傳曰,知道。又以嘉禮都監都提調意啓曰,本都監監造官·別單書入之意,敢啓。傳曰,知道。又以嘉禮都監都提調意啓曰,本都監郞廳監造官分房,別單書入之意,敢啓。傳曰,知道。嘉禮都監敎命文製述官左議政金炳學,預差金學性,玉冊文製述官領府事鄭元容,預差右議政柳厚祚,敎命文書寫官興寅君最應,預差洪在喆,玉冊文書寫官洪鍾應,預差徐憲淳,敎命箋文書寫官領敦寧金左根,預差尹致羲,金寶箋文書寫官判敦寧李景在,預差韓正敎。都廳二單,南商龍·李冕光。監造官六單,金炳觀·鄭雲韶·閔種洙·洪在錫·丁大拭·金秉魯。宋熙正,以嘉禮都監都提調意啓曰,本都監別看役,副司果閔泰鉉,前五衛將李明九,前令洪鍾聞,前僉正金載僖差下,使之擧行,何如?傳曰,允。又以嘉禮都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。又以追上尊號都監都提調意啓曰,憲宗大王玉冊文草圖書一本,謹此封進,待啓下,令書寫官上護軍申觀浩,正書入刻之意,敢啓。傳曰,知道。又以禮曹言啓曰,大王大妃殿傳曰,三揀擇進定於三月初二日,再揀擇以今月二十九日爲之事,命下矣。再揀擇時,處所及處子詣闕時門路,以何處擧行乎?敢稟。傳曰,依初揀擇例爲之。又以禮曹言啓曰,取考謄錄,則嘉禮翌日,王妃受百官內外命婦朝賀,仍行會命婦之禮,而仁祖朝以後大禮時,王妃只受百官賀,至於命婦行禮,則權停矣。今番則,何以爲之乎?敢稟。傳曰,今番亦爲置之。又以禮曹言啓曰,嘉禮時六禮吉日時,當爲推擇,而謹稽壬戌以後謄錄,則依顯廟朝嘉禮時例,以二十四時推移磨鍊矣。今亦依此擧行,何如?傳曰,允。又以禮曹言啓曰,六禮習儀,當以三度磨鍊,而各年前例,內外習儀,初二度每兼行矣。今亦依此擧行,何如?傳曰,允。又以禮曹言啓曰,納采納徵告期等禮,依禮文行於本家,冊妃禮則當行於別宮,依此擧行事,知委,何如?傳曰,允。又以禮曹言啓曰,納采納徵告期敎書及本家答箋,依前例令藝文館磨鍊擧行事,分付,何如?傳曰,允。又以禮曹言啓曰,納采納徵告期習儀節目,當爲磨鍊,而取考謄錄,壬戌年則自議政府至漢城府行禮,己卯以後,則自議政府至工曹行禮矣。今番則,何以爲之乎?敢稟。傳曰,依己卯年例擧行。又以禮曹言啓曰,今此嘉禮都監,設於本曹事,自都監事目啓下矣。上直郞廳,依前例移直朝房之意,敢啓。傳曰,知道。又以禮曹言啓曰,嘉禮儀註,當爲磨鍊,而取考各年謄錄,則有都監都提調以下別班行禮之節,而儀註中,雖不磨鍊,笏記中添入擧行矣,今亦依此擧行事,分付,何如?傳曰,允。又以禮曹言啓曰,嘉禮翌日,大殿·大王大妃殿·王大妃殿·大妃殿·中宮殿陳賀箋文方物物膳,依例封進之意,知委京外,箋文頭辭,則待嘉禮吉日擇定後,啓下行會,何如?傳曰,允。又以弘文館言啓曰,新除授副校理李承純,時在京畿坡州地,經筵入番事緊,請斯速乘馹上來事,下諭。傳曰,許遞。敎中外大小臣僚·耆老·軍民·閑良人等書。王若曰,致隆養於千乘,長樂居尊,攬庶政於一初,明堂出治。祗率彝獻,用亶播脩。恭惟孝裕獻聖宣敬正仁慈惠弘德純化,大王大妃殿下,柔敎穆宣於八綖,至道光凝於四紀。承懿範於京室,以太姒而嗣太任,翊靈圖於宗祊,配聖人而毓聖子。貴而能勤,富而能儉,璜聲彌長。巍乎有功,煥乎有章,瑤鐫屢擧。厚坤之黃裳合德,慈天之玄縡無形。曩我家値綴旒之危,而大策定簾帷之命,鎭人心於波盪鼎沸,此誠何時?措國勢於磐石泰山,式至今日,惟皇天惟祖宗之全付,俾承大歷服無疆,爲社稷爲臣民而勉從,克遵先哲后故事。藐予負荷之丕責,寔賴庇覆之洪恩。自夫治亂得失之方,遇物輒誨,以至飢飽寒煖之節,惟疾是憂。凡於發政而施仁,惟有仰成而垂拱,賞罰章而紀綱立,吏畏關石和勻,名節崇而廉維張,士知濯磨淬勵。衛道則炳日星,闢邪則嚴鈇鉞。大猷時升,周窮而軫水旱,恤災而捐帑金,群生自樂,品物著咸亨之竗,過化存神,百工奏允釐之功。治成制定,方盛烈弘敷駿惠,迺明命光撤鸞司,寶籌尙遠於倦勤,豈邦務之遽釋?沖齡纔及於志學,奈治法之未諳?以六條而爲敎,辭旨之溫諄懇惻,俟百世而不惑,而〈擧〉措之正大光明。旣微懇之未孚,宜親志之是順,事孰爲大?致三朝視膳之誠,祿無不宜,祝晩年含飴之慶。其代工於萬幾一日,徧爲德於百姓群黎。軍國之事務至煩,未敢自逸,朝野之蘄嚮方切,曷以有臨?罔不在初,承燕謨而祗懼,維新其命,受介福而用敷。仰神功之不居,將行摹天繪日之禮,屬兩慶之竝湊,先覩呼嵩祝斗之儀。洗垢滌瑕,是惟雷雨之澤,覃仁布惠,盡在春風之和。自本月二十六日昧爽以前,除謀反大逆謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚·强竊盜·雜犯罪外,徒流以下付處,安置充軍,已至配所·未至配所,已發覺·未發覺,已決定·未決定,咸宥除之,敢以宥旨前事相告言者,以其罪罪之,在官者各加一資,資窮者代加。於戲,萱旭高而至化旁流,蒲政敏而景命迓續。頌萬歲俾昌俾熾,方滋至於天休,躋一國興孝興仁,庶從欲於風動。故玆敎示,想宜知悉。藝文提學曺錫雨製進
丙寅二月二十六日辰時,上詣仁政殿。親摠庶政養隆長樂稱慶陳賀入侍時,都承旨李載冕,左承旨黃鍾顯,右承旨宋熙正,左副承旨李元會,右副承旨鄭基會,同副承旨趙性敎,記事官金敬均,假注書高景晙,別兼春秋洪鍾學·趙康夏,檢校直提學李載元·金炳地,直提學李承輔,檢校直閣李喬翼·李承五·閔升鎬,檢校待敎徐相翊·閔奎鎬·鄭範朝·趙寧夏,典翰李冕光,應敎南商龍,副應敎金聲根,校理趙然友·金奎弘,副校理趙晩和,修撰李世翊,副修撰嚴世永·洪大鍾,以次侍立。時至,通禮跪啓請外辦。上具遠遊冠·絳紗袍,出宣化門。藥房提調金炳㴤,副提調李載元,進前奏曰,侵早勞動,聖體,若何?上曰,一樣矣。出協陽門·肅章門,入仁政門,通禮跪啓請降輿陞座,上降輿陞座,近侍跪進圭,上執圭。元會進前奏曰,二品以上使之入參,請出標信。上曰,以已下標信擧行。宗親·文武百官入庭,行四拜訖。上曰,仁政門內雜人,使之出送,而大臣及興寅君帶率,限二名,其餘則帶率一名外,毋得攔入也。元會承命出楹外,使之出送後復命,代致詞官進當座前致詞訖。百官又行四拜禮,傳敎官進當座前,跪啓傳敎,展敎官奉敎文,由正門出,宣敎位立對展,宣敎官西向立,宣敎訖。百官又行四拜禮,跪搢笏三叩頭呼千歲千歲千千歲訖。百官又行四拜禮,宣箋目官進前跪,宣箋目訖,宣箋官進前宣箋訖。典儀請禮物出付有司,通禮跪啓請禮畢,雲劍衛任泰瑛,進前奏曰,明日朝參時,雲寶劍當爲磨鍊,而以今日雲寶劍,仍爲擧行乎?上可之。熙正進前讀禮曹科擇草記訖,跪授內侍。領敦寧金左根,領議政趙斗淳,判敦寧李景在,左議政金炳學,右議政柳厚祚,進前奏曰,聖上親萬機之務,慈殿隆千乘之養,徽德彌光,景命維新,誕擧合慶,親臨受賀,臣民慶祝,容有其極?勞動之餘,聖體,若何?上曰,一樣矣。左根曰,寢睡·水刺之節,何如?上曰,一樣矣。左根曰,大王大妃殿氣候,何如?上曰,一樣矣。左根曰,王大妃殿氣候,何如?上曰,一樣矣。左根曰,大妃殿氣候,何如?上曰,一樣矣。左根等先退,上降座陞輿釋圭,元會進前跪受圭。仍出仁政門,由肅章門,入協陽門。命出標信解嚴,仍入宣化門還內。諸臣以次退出。
上在昌德宮。停常參·經筵。還內後,藥房·內閣·政院·玉堂口傳問安。答曰,知道。藥房提調金炳㴤,副提調李載冕啓曰,親總庶政,養隆長樂,賀儀載擧,群情胥怳。伏未審,夜間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃〈殿〉·大妃殿口傳問安。答曰,知道。傳于李元會曰,漢城判尹許遞,前望入之。漢城判尹前望入之,韓正敎落點。傳于黃鍾顯曰,永平君昱,東寧尉金賢根,南寧尉尹宜善,嘉禮都監堂上加差下。吏曹口傳政事,嘉禮都監提調三單,永平君昱·金賢根·尹宜善,已上加差下事承傳。傳于李元會曰,予以沖年,叨承艱大之責,所恃者內而大臣·諸臣也,外而方伯·守宰也。風俗之日移,紀綱之日頹,無非法不信令不行故耳。三政者,卽國之樞機,而近日三政之紊亂,非獨方伯·守令不察之失。卿宰·名士·士族居鄕之邑,吏民之主倅,殆若客官然,而居鄕之土豪,謂之以江流石不轉,一邑之三政,與大小公事,無不干預,主倅難於左右,吏民疲於奔走,其將無邑而後已矣。無民而官何爲官,國何爲國?目下急先務,只有二件事,一則內而廟堂,毋看顔私,嚴立法令也,一則外而居鄕土豪,斂戢惡習,安生樂業也。朝廷之法令嚴正,則紀綱擧矣,在鄕之土豪斂戢惡習,則風俗正矣。且土豪武斷,予自潛邸,已有所慣聞稔知,到今某邑某人,雖不必一一枚擧,階前萬里,無遠不燭,書諸寢壁,自有斟量者矣。今日國之安危,在此而已。自政府,措辭行會於八道,眞諺翻謄,揭付坊曲,使之咸須知悉。注書金敬均病,代以方孝隣爲假注書。大司憲朴永輔,行大司諫金鼎鎬,執義南一愚,司諫權鍾祿,掌令呂圭益·李秉鶴,持平李友會,獻納李裕承,正言金善柱等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶絶悖者乎?雖以弘·瞻之凶肚,來·黯之毒手,未足以喩其惡也。此實載籍所無之極逆大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,雖已査出,臺臣之緘辭如此明的,則追奪之當律,不容少緩也,決矣。千罪萬惡,咸瘁一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤,容有其極?請物故罪人國榮,竝施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者乎?其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權韠時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,賦性猾慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之極逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉。不可援用尙魯追施之律,請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警則曰,當爲蜀漢,分院兵助勢之策,湖南得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於光友·鍾一之徒,憑藉讖緯之書,濟其邪誕之術,二萬石軍糧之積置,搢紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一,似此今古所無之逆,不可只施治逆之常典。适·雲已行之例,不用於此賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作瓜牙,許心於振采,結爲兄弟,托鍾一於振采,則謂以可用,薦振采於鍾一,稱有神術。逆賊光友,本以鄕曲賤孼,托爲凶徒死友,父事振采,兄事友文,臨輸軍糧,則轉到南陽。凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贜斷案。至於正月十三日凶言,卽是窮宙宇亘所未聞所未有之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊光光·友文加施孥戮之典,致後·延壽竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守楨,而結爲死黨,延接鳳周,而相與同室,綢繆謀議,打成一片,論災異於南山,而肆發憯悖之說,視奇貨於北謫,而先倡負來之言,醖釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶慘之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀叛大逆知情不告罪人榮瑾,亟施孥戮之典。噫嘻痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪也。鳳周凶謀逆節,無不同參,賊徒匪類,擧皆相通,親密守楨,許以死友,服事榮瑾,作爲血黨,究厥情犯,與兩賊,一而二,二而一者也。豈已承款於知情,則豈可有貸於王法乎?又此李奎和,則接肚於賊楨,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未加常憲,兩賊尙憲當律,酌處之成命遽降,憤鬱之輿論轉深,言之膽掉,思之骨戰。此而無所躬犯而容之,謂不足深誅而貸之,付之猶輕,不施極律,則伏莽之漸,燎原之漸,豈不大可懼哉,大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者,無非陰謀,冒雨宴集,所會者,盡是逆黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係如此,而豈可以知情不告,蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉?忠逆〈之〉殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之毒,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,此必有所以然而然也。傳書兩漢之未卽執注,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鶚音之巧飾,負犯甚重,干係甚大,宜其窮覈情實,殄絶亂萌,施以順馹已施之律,而三尺不加,一縷尙貸,使之假息於海島之中,包涵於覆載之間,則甚可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙蘄兪音,益不勝抑鬱之至。請黑山島定配罪人載仁,亟令王府嚴鞫得情,快施極律焉。答曰,不允。大司憲朴永輔,執義南一愚,掌令呂圭益·李秉鶴,持平李友會等啓曰,新除授持平許稷,時在慶尙道開寧地,請斯速乘馹上來事,下諭。答曰,許遞。行大司諫金鼎鎬,司諫權鍾祿,獻納李裕承,正言金善柱等啓曰,梟示罪人性世,與劇逆載仁,一而二,二而一也。換着軍服,潛入禁庭,粧出纏帶,暗售網打,是何等凶謀祕計也?設鞫七朔,根因窩窟,終未究竟,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。答曰,不允。黃鍾顯,以上號都監都提調意啓曰,宗廟冊寶欌奉審吉日,禮曹以今二十七日推擇啓下矣。臣等與禮官,今日進詣宗廟,奉審之意,敢啓。傳曰,知道。又以吏曹言啓曰,繕工監假監役官洪奭謨,西部都事李敏時,俱以身病,呈狀乞遞,竝改差,何如?傳曰,允。又以禮曹言啓曰,嘉禮後中宮殿諸道所封三名日及別陳賀方物,端午節扇油物進上數爻,依前例磨鍊書入之意,敢啓。傳曰,知道。李元會,以兵曹言啓曰,新除授公忠兵使李邦鉉,身病猝重,時月之內,萬無登途赴任之望,戶奴呈狀乞遞矣。身病旣如此,則有難强令赴任,改差,何如?傳曰,允。
丙寅二月二十七日辰時,上御仁政門。朝參入侍時,都承旨李載冕,左承旨黃鍾顯,右承旨宋熙正,左副承旨李元會,右副承旨鄭基會,同副承旨趙性敎,記事官金敬均,假注書高景晙,別兼春秋趙定燮·趙康夏,檢校直提學李載元·金炳地,直提學李承輔,檢校直閣李喬翼·李承五·閔升鎬,檢校待敎徐相翊·閔奎鎬·鄭範朝,副提學趙寧夏,典翰李冕光,應敎南商龍,副應敎金聲根,校理趙然友·金奎弘,副校理趙晩和,修撰李世翊,副修撰洪大鍾·嚴世永,以次侍立。時至,通禮跪啓外辦。上具翼善冠·袞龍袍,乘輿出宣化門。藥房提調金炳㴤,副提調李載冕,進前奏曰,連日勞動,聖體,若何?上曰,一樣矣。由協陽門·肅章門,至仁政門,上降輿陞座。元會進前奏曰,百官當入參矣,請出標信。上曰,以所受標信擧行。百官就位,行四拜禮訖。領府事鄭元容,領敦寧金左根,領議政趙斗淳,判敦寧李景在,左議政金炳學,右議政柳厚祚,判宗正卿李敦榮,大司憲朴永輔,行大司諫金鼎鎬,執義南一愚,司諫權鍾錄,掌令呂圭益·李秉鶴,持平李友會,獻納李裕承,正言金善柱等,以次進伏訖。元容等進前奏曰,萬機親總,百官朝見,一初出治,臨門咨訪,太平萬世,自今日始,春氣和暢,聖體,若何?上曰,一樣矣。元容曰,寢睡·進啖之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。仍敎曰,朝參爲之。元容曰,端門臨扆,陽春布澤,今天之命吉在是,邦基之永鞏在是,惟殿下懋哉。自古人主御極之初,人臣之愛君而祝君者,先願其受天永命,享國長久,故周成沖年繼序,而周·召以耇德宗臣,爲成王祈祝,而其所眷眷懇懇者,先在於天命之永久,歷年之長遠,而語其本,則有曰丕能諴于小民,有曰則知小人之依,蓋上天視聽在民,民之所欲,天必從之。人主愛民之德,克享天心,則曆服之無疆,卽理之常也。我慈聖釋務之筵,以敬天法祖典學,爲傳授之嘉訓,典學是爲政之本,而安民保民,乃所以敬天法祖也。寬繇薄稅,恤窮宥過,恒存惻怛哀矜之心,使仁聞仁政,日浹洽於群黎之心,則降監悅豫,佑于一德,錫以五福,降之百祥,壽考之於萬,子孫之千億,日見其景貺潛周,而純嘏緝熙矣,惟殿下懋哉。上曰,老成之言,當服膺矣。左根曰,我太母,歸我聖上政,光御端門,親摠庶務,此正勵精圖理,孜孜克勤之會也。蓋爲治之要,資乎講學,非講學,無以能鑑古而訂今,何則?昔先哲后明辟,舜·禹·湯·文是耳。舜,闢四門明四目達四聰,來天下之賢俊,廣四方之視聽,決天下之壅蔽。禹,拜昌言卑宮室菲飮食,政在養民,利用厚生。湯,不邇聲色,不殖貨利,用人惟己,改過不吝。文王,小心翼翼,昭事上帝,厥德不回,以受方國,且夫漢之文帝,宋之仁宗,聰明睿智,皆有有爲,施措得宜,亦稱特達之主,上自舜·禹·湯·文,以至文·仁,大德弘烈,嘉謨善政,布在方冊,當時後世,歌詠想像,洋溢四海,豈不休哉?伏願殿下,體舜·禹·湯·文之法,效文·仁之治,祖宗所以郅隆之化,靈長之祚,由講學而觀感也盛矣,念玆在玆。上曰,所陳當服膺矣。斗淳曰,端門法座,朝儀告盈,此親總一初之擧,而圖始訪落之會也。百官萬姓所蘄嚮,盎然若春噓暾出,方興而肇達。伏惟我殿下,以聰明睿智之姿,撫遺大投艱之業,踐先王之位,行先王之禮,四載于玆矣。薄海婦孺,咸知殿下有作聖根,忍饑饉而斥騷訛,無遠無近,思見德化之盛,以我慈聖至誠憂勤,不啻顧復恩勤,所以期望於聖明者,爲堯爲舜,鞏固維持我億萬年丕丕基,而今又以萬務之繁,畀而托之,殿下今日所擔夯,非往日仰成之比矣,不審將何以答慈衷而副群心也。帝王之學,不在尋章摘句,必於古今治亂得失所由來,瞭然於心,每若躬涉而目閱,則臨事應務有餘裕,人臣之勉於其君者,捨問學,無他道理。廈氈方冊之上,淸晝永夜之中,無往非討頤體驗之地,而九重之邃,卽亦階前萬里之明也。於是乎日發德音,廣四聰而集衆思,迓有靈長之休,悅豫我慈衷,是誠準于海之聖孝也。區區愛戴銜祝,莫有先於此者,伏惟聖明澄念焉。上曰,所陳甚好,當服膺矣。出擧條斗淳曰,崇正學,所以明天理淑人紀靖世敎也。本朝立國規模在此,列聖承守家法在此,誠所謂魯一變至於道,而天下萬國,詡以爲禮義之邦,亦在此,而一種邪沴,匿影祕踪,前後懲創,非不嚴正,而妖腰亂領,種下生種,羌胡之伏於輦下,至有十許年之久,苟究其受病之源,一則曰正學之不明也,二則曰正學之不明也。夫正學明則邪說熄,譬如人身,元氣充壯,則戾慝不入,正學之於國,元氣之於人也。對投之劑,不出於此,若其奬勵興勸,誘掖導率,此在朝廷擧措之何如,而經術行義之令,中外剡薦,卽旁求之義也。內而政府左右贊成九卿,外而八道四都,各薦一人,而必以踐履篤厚爲州里之望者爲主,如干詞藝之爲華而不藴者,切勿採虛譽而妨實用,亦復不拘門地,惟以籲俊,爲對揚之道事,行會,何如?上曰,各別薦剡,可也。出擧條斗淳曰,林下宿德,今濟濟矣。招徠延佇之勤,仰惟宸心,爲之耿耿矣。今當講帷日開,厥修方來之時,諸儒賢之思一覲光,豈斯須所敢忘也?亟下敷心之諭,期回肥遯之思,則固守東岡,決知其非初計,故第此仰達矣。上曰,依爲之。敦諭,使諸承旨分撰以進。出擧條斗淳曰,孔氏東來之後,文蔭武中,今無在籍之人,敬遵正廟特敎,就故都憲瑞麟,故參奉不仕德一,兩派中蔭職初仕調用,以仿中國衍聖之例恐好,故仰達矣。上曰,依爲之。出擧條斗淳曰,故判書景獻公臣趙尙絅,英廟朝藎臣也。秉執之嚴,彌綸之功,積被愠懟,屢閱淪斥,而終始介確,士友遺誦,于今不諼。見今義理寢晦之時,似此貞亮,合施不祧之典,仍令遣官宣侑,以寓曰篤之義,故仰達矣。上曰,依爲之。出擧條斗淳曰,端門訪落,一初盛擧也。登崇之政,不當以位著之濟濟爲拘,行護軍金益文,開城留守李承輔,行護軍李豐翼·宋廷和·趙龜夏,竝正卿陞擢,何如?上曰,依爲之。出擧條斗淳曰,行吏曹判書趙得林,大護軍洪祐吉,左尹金炳弼,竝政府堂上還差,洪祐吉仍察有司之任,趙得林,湖西句管差下,何如?上曰,依爲之。出擧條斗淳曰,登科十年人,依法典陞六事,分付該曹,何如?上曰,依爲之。出擧條斗淳曰,護軍洪定周,陞資後當爲追榮,而所後家,則無可施處,依近例移贈其本生家,何如?上曰,依爲之。出擧條景在曰,殿下春秋鼎盛,踐先王之位,行先王之政,親總萬機,訪落群工,此誠我東方萬億之休也。向伏見太母殿下撤簾之敎,訓之以敬天法祖,勉之以勤學愛民,丁寧懇至,聖謨洋洋。雖使臣等,極意竭論,仰裨君德之萬一,復豈有加於此者哉?第伏念敬天法祖,勤學愛民,何莫非帝王成節,而語其最切而且要者,惟學問是耳。學問而涵養本源,則人欲退聽,天理昭著,學問而通達古今,則智慮開廣,治亂暸然,捨此學問一事,雖欲敬天而法祖而愛民,其道何由哉?世之稱學問,言者爲陳腐,聽之若常談,然譬,則布帛菽粟,別無珍奇之異,而人生日用,非此莫可也。學則進德崇業,國家安寧,不學則面墻茅塞,手足靡措,聖賢言語,布在方冊,臣焉敢誣也?殿下聖質高明,眞知如是之爲樂,不如是之爲憂,而克勤克敏,一日二日,漸摩浸醲,則天下何物,可易此樂哉?昔漢光武曰,我自樂此,不爲疲,董仲舒曰,强勉學問,則聞見博而智益明,先正臣李珥曰,先須大其志,以聖人爲準,則一毫不及聖人,則吾事未了,當正身心,表裏如一,處幽如顯,處獨如衆,使此心如靑天白日,人得以見之,此皆聖學之要道,而讀書窮理,乃所以徹上徹下也,敬天法祖愛民之實,亦豈外於是哉?惟殿下懋哉懋哉。上曰,所陳甚好,當服膺矣。出擧條炳學曰,我殿下,以天縱上聖之姿,應命哲命吉之會,聰明睿智,卓越百王,八域含生之倫,莫不延頸跂踵,思見德化之盛,而其間四載,卽殿下垂拱仰成之日也。鞏固維持,奠我宗祊,憂勤軫恤,拯我生民,殿下皆奉承慈天之覆燾,而今則簾儀光撤,機務親總,端門出治,盛典載擧,殿下之發號施令,權輿乎今日,未審我殿下,以何而上承慈聖托付之重,以何〈而〉下答群黎蘄嚮之切乎?嗚呼,敬天法祖,勤學愛民,卽祖宗朝精一心法,而慈訓所以傳授我聖上也,嚴恭寅畏,對越上帝,是敬天也。克勤克儉,繼述志事,是法祖也。終始念典,罔或逸豫,是勤學也。勞來匡直,子惠懷保,是愛民也。常於萬化之原,存此四條之誠,造次慥慥,服膺不失,一話一言,庸行庸德,不外於是,則堯·舜可期,祖宗可法,慈聖之托付,群黎之蘄嚮,亦可以不負,而且臣有耿耿愚忱,繼此煩陳矣。天下之道二,正與邪而已。邪說之流行,由於正學之不明,崇正學,斯可以熄邪說矣。夫正學云者,卽大學首章明德新民是已,聖賢相傳之心法,帝王爲治之大經,皆載此書,而修齊治平,本乎先正其心,故董仲舒曰,正心,以正朝廷,正朝廷,以正百官,正百官,以正萬民,此固崇正學之實也。臣向從諸大臣,參鞫邪囚,稽貌聽色,直一忘君遺親,滅天理悖人紀之賊耳。浸染詿誤,煽禍流毒,將見燎原而滔天,雖幸天討大行,次第鋤治,而人心之陷溺至此,寧不大可憂哉?第念斯民也,三代所以直道而行者,好善惡惡之心,亦未嘗全泯也。苟使長吏之近民者,因其未泯之端,道之以德,齊之以禮,胥保惠,胥敎誨,毋使胥譸張以幻,則亦足以丕變咸新,若其敦風化勵世敎,亶在乎朝廷上施措,卽所謂崇正學也。此雖前輩之餘論,老生之常談,治國之實理,經世之大法,捨是則無下手處,惟殿下以明德新民爲己任,先立大志,日御講筵,涵養氣質,薰陶德性,凡於進德修業,必從一正字做去,則臣僚師師,民俗熙熙,爲天地立心,爲生民立命,爲萬世開太平,實基於此,懋哉懋哉。上曰,所陳切實,當服膺矣。出擧條厚祚曰,臣於向日入侍,敢暴懇免之私,誠淺辭拙,未蒙允兪,今又朝參有命,冒登前席,惶恧倍切,臣固不敢以見職自居,而竊有所懷,欲一仰陳者,久矣。況今簾帷光撤,萬機親總,寶算鼎盛,百度維新,此又一初之會,而亦朱子所云,今日之盛時也。爲今日大小臣工之所蘄顒而切祝者,莫切於保聖躬,亦莫急於勤聖學,祖宗付畀之重,臣民愛戴之望,皆在於殿下之一身,殿下豈可不自愛而自重哉?起居飮食之際,節宣保嗇之方,毋或少忽,然後氣和體舒,永膺九五康寧之福矣。至於典學之工,不但於章句音讀而求之,卽惟本於躬行力踐之實,每於日用事爲之間,一語一默,一政一令,必以聖賢自期待,無一念之差失,無一息之間斷,勉勉進修,政孜下工,則將見聖學,日臻於高明光大之域,而治道成矣。臣於前冬,昵侍講筵,仰覩殿下,臨文有好問之勤,聽言有察邇之德,每以生民困瘁,守令治忽,屢屢下詢,而又擧慈聖殿下憂民惻怛之念,臣不勝欽仰萬萬,而第伏念民之安業樂生,只在於殿下崇儉德節財用。大抵財不自生,皆出於農夫紅女終歲勤苦之力,故崇儉則自歸節用,節用則自底愛民,是以古之明王,菲飮食薄衣服,而制産蓄積之裕,至於使民有九年之食,此所謂藏財於民,百姓足,君誰與不足者也。願殿下,毋爲因循姑息之政,必思裕國足民之計,卽臣區區之望也。惟殿下懋哉懋哉。上曰,所陳當服膺矣。出擧條敦榮曰,臣之見叨,八路租調,百司頒放之所句會也。歲入有常數,故昔年則歲有餘裕,而近年以來,枵然罄竭,莫可支調。間嘗內而有御供之特減,貢需之許蠲,外而蕩還摠而恤災結,如傷若保之盛德至恩,昭著於中外,孰不欽誦萬萬,而經費則轉到弩末,無處着手,此其故何也?內下之標紙,未是非按例,而九升紬一疋之爲十八兩,草注紙一卷之爲米三石,有誰知?計貢則如此也。承傳之修改,何嘗爲巨役,而房屋之換作廳軒,墻壁之改以障屛,雖似此小變通,益始於春節,而至寒乃止,木石無不具,工匠皆受料,其糜費統計,當如何?此言雖微,可以知其大也。豈不可憫乎?夫帑藏之積,倉廩之蓄,雖是下民上供之常分,而思其所自,則罔非農夫紅女膏血中來,豈忍傷財而害民乎?今裕國之道,不在於常供之外,而在於節省。唐臣陸贄曰,能節,雖虛必盈,不節,雖盈必虛,此誠惜民力識時務之言也。敢爲殿下誦之,惟殿下念哉念哉。上曰,所陳切實,當體念矣。出擧條元會曰,三司所懷奏之。寧夏曰,惟我殿下,嗣承大統,而今又親摠庶政,臨門求言,飭勵群工,甚盛擧也。自昔明君哲辟爲治之道,必須乎學問者,誠以治法政謨,莫不柯鑑于此,故傅說之告殷宗也,曰念終始典于學,范祖禹之告宋帝也,曰欲法堯·舜,當法祖宗,勤學崇儉,卽我列聖朝傳授心法也。殿下若以祖宗朝所嘗行者,爲一心上規模,則吾東方億萬年太平之休,其自今伊始矣,惟殿下懋哉懋哉。上曰,所陳甚好,當銘念矣。出擧條仍敎曰,典翰以下玉堂,所懷退去後,以擧條書入也。永輔進前,傳啓將奏之際,上曰,出去臺廳以傳啓書入也。元會曰,大司憲朴永輔,合啓奏對之際,露出笏記,事甚未安,推考,何如?上曰,依爲之。出擧條永輔曰,臣鹵莽蔑劣,風憲之長,本不襯似,而昨因賀班,冒沒出肅,今又朝參有命,猥登前席,迺於傳啓之際,偶致笏記之露出,至有承宣請推之擧,臣滿心慙恧,無地自容,以此情踪,何可一刻晏然於臺次乎?請命遞斥臣職。上曰,勿辭,亦勿退待。出擧條永輔仍奏所懷,言未及達。上曰,臺諫所懷,亦以擧條書入也。仍命下傳敎草曰,承旨退出後,謄書頒布也。元會讀奏訖,上命輪示,諸大臣以次奉覽訖。上曰,大臣就位。永輔曰,今日朝參,卽我殿下親總庶政之一初盛擧也。繼祖宗而踐位行禮,進臣僚而詢事考言,此誠又新湯德,維新周命之一大機會,臣不任慶祝萬萬。臣竊以爲今日急務,莫先於勤聖學·開言路·崇節儉,臣請得以條陳之。夫學者,治國之本,今日廷臣,無不勤聖學,縷縷陳勉者,豈爲文具而然哉?乃是實心忠愛之言也。本之六徑,以居性命之正,參之諸史,以究治亂之原,久而融然道成德立,古昔聖帝明王大勳弘業,皆從此出,而求其本則惟學也。昔我夫子,大聖人,十有五而志于學,今我殿下,春秋鼎盛,與孔聖相符,常以舜何人我何人,存諸聖衷,則志學之誠,無待廷臣之陳勉,睿智天縱,將臻緝熙光明之域矣。顧今臣民日夜所仰望者,惟在於是,太平萬歲之基,亦惟在於是,惟殿下懋哉。國之有言路,如地之有江河,人之有脈絡,常宜疏導使行,不可一日而壅閼也。古者工執藝事以諫,雖尋常百執事,皆可以得言,況居言責者乎?臣凡三叨見職,曾無一言仰補袞闕,此臣之罪也。然而臣愚死罪,亦不能無憾於天地之大,殿下嘗求言矣,言之者亦未嘗以言獲罪,邇來公車之上,寥寥無聞,此豈無所致而然哉?不用其言,而不罪之,而己亦罪之也,宜言者之不言也。書曰,從繩則正,從諫則聖,願殿下淸心一志,虛懷下向,使言之入也,內受而外著,進言者將惟恐其後,而向之不言者,皆直言極諫之臣也。言路旣開矣,賢愚必分,賢愚分則賞罰明,賞罰明則紀綱立,紀綱立則百度不期整而自整,殿下將高拱穆淸,無爲而治,惟殿下懋哉。政在愛民,而節儉爲愛民之本,蓋不崇儉,則不節用,不節用,則其害自及於民矣。傳曰,節用而愛民,書曰,克儉于邦。古聖人治法政謨,粲然具備,而必於是惓惓者,豈無以哉?夫菽粟布帛,國之用也,然非自出於地,成之者民力,民力所成,實非容易。願殿下對玉食,㦖夏畦之勞,求宵衣,恤寒機之苦,念念在玆,無少放過,常使吾民艱鬱之狀,宛在階前只尺,用安得不節,儉安得不崇哉?斯乃仁政之始也,愛民之本也,惟殿下懋哉。上曰,所陳當體念矣。出擧條一愚曰,今日朝參,乃聖上一初之盛儀也。奉慈聖六條之訓,摠邦國萬機之政,此正勵精維新之會,而臣於前席,不可泯默,敢將蕘說,仰備荃聽,惟殿下省察焉。蓋人主一心,萬化之原,而心之爲體,與天地同大,與日月竝明,同大竝明之道,惟在學問,學問之道,惟在養心。以聖人養心之法,以養德心,恒使之正大光明之而已。燕間蠖濩之中,氣爽神安,潛思溫繹之工,自得於句讀註釋之外,而有默識心通,則心之光明正大,必有自然矣。顧今急務,莫先於聖學將就,而將就之要,亶在於終始典學。伏願日開文筵,頻接臣隣,討論經旨,講究政謨,上膺慈聖勸勉之念,下副臣庶蘄向之忱,區區顒祝矣。上曰,當留念矣。出擧條裕承曰,今日卽我殿下親摠庶務之一初盛會也。天命之眷顧維新,民心之蘄嚮尤切,凡我大小臣僚,孰不以昌言嘉謨,迭進於前,而臣伏見我慈聖之訓誡我殿下者,則若曰,敬天法祖,勤學愛民,禮遇大臣,全保世臣,此卽百王致治之謨,列祖傳心之法,六條之中,有綱有目,有始有終,如輪翼之不可廢一,而第念人主之所可畏者,惟天與民也。一人之操舍,而天命之去就係焉,一政之得失,而民心之向背判焉,故明君懿辟,雖在涓蜎濩蠖之中,常若上帝之監臨,詩云,明明在下,赫赫在上,又云,無曰高高在上,日監在玆者,是也。藐然處兆民之上,凜乎若六馬之御,匹夫匹婦,不獲其所,則其心憂勤,錦玉靡安。書曰,可畏非民,又曰,用顧畏于民嵒者,是也,其所以應天順人之要,又在於法祖二字。今我殿下所御之門,列祖之所臨也,所總之政,列祖之所聽也,明德修政,爲敬天之實,崇儉節用,爲愛民之本,天心悅於上,民心服於下,則萬世太平之休,實基於此矣。宋臣范祖禹曰,欲法堯·舜,當法祖宗,惟殿下懋哉懋哉。上曰,當留念矣。出擧條圭益曰,今日朝參,卽我聖上御極後,初有之盛擧也。承祖宗鴻大之業,受慈殿燕詒之訓,繼志述事,端本正始,莫不肇基於今日,則今日卽我國家雖舊維新之一大會也。惟我殿下,以天縱之姿,日新之學,親總萬機,躬攬庶政,八方臣民,莫不拭目而延頸,可不勉哉?夫帝王出治之大本,莫先於學問,必也勉勉不已,無所間斷,然後庶有將就之效,雖閭巷詞章末業,苟無接續之工,則不可望其有成。況帝王之學與不學,實國家治亂安危之所係乎?故大禹惜寸陰,殷宗懋時敏,所以爲三代之郅隆也。第伏念日三開講,間以召對,卽我祖宗朝美規也。伏願殿下,繼自今申復舊規,經以探先聖性理之微奥,史以鑑前代治政之得失,則繼志述事,不外乎是,端本正始,亦不外乎是矣,惟殿下懋哉懋哉。上曰,當留念矣。出擧條秉鶴曰,今日朝參,卽我殿下御極初盛擧也。凡在庭臣隣,孰不歡忭慶祝,而竊伏念五百宗社之重,萬億群生之衆,莫不係於殿下一身,而凡於設施注措,斷自聖衷,繼志述事,仁愛民物,亦莫不本於殿下一心,則身不得不修也,心不得不正也。臣聞自古聖帝明王,一是皆以正心修身爲本,而正修之要,不在它而在於勉學耳。蓋學不勉,則義理不明,人慾日熾,此心之中,所積者塵垢汚穢而已。其何以得其正,以爲本,而可以修身,而及於治國也哉?故欲正其心者,必絶去其物慾之蔽,然後心無不正,而身得其修矣。此非講學之工,無以與此,而講學之中,又有邪正之別焉。味聖賢之言,以求義理之當,察古今之變,以驗得失之機,而必反之身,以踐其實者學之正也,涉獵記誦,而以雜博相高,割裂裝綴,而以華靡相勝,反之身,則無實措之事則無當者,學之邪也。學之正,而心有不正者鮮矣,學之邪,而心有不邪者亦鮮矣。故千聖相傳之心法,不出此兩端,而舜·禹之精一,孔·顔之克復,皆所以講學而明此而已。然則欲正其心修其身治其國者,捨此而何以哉?伏願殿下,萬機之餘,頻開經筵,虛心遜志,終始典學,區區顒祝,而又伏念今日急務,在於養民,而養民之要,職由於崇儉節用也。夫國家財用,皆出於民,而如有不儉不節,用度有闕,則橫賦暴斂,必將有及於民者,雖有愛人之心,而民不被其澤矣。是以將愛養人民者,必先以躬儉節用爲至要,故大禹之惡衣菲食,周文之康功田功,皆由此也。今八域民生之困瘁,莫過於此日,而加之以饑饉滋甚,臣愚竊以爲,此乃天心仁愛殿下之厚,不待政過行失,而先致警戒之意,以啓初服聖心,使聖德大業,終始純全,無可非間,如商宗·周宣,因災異而修德行政,以致中興之治也,則凡於此者,尤當警動自新,節儉力行,以固其邦本者,而今天命之眷顧方新,人心之蘄向方切,此殿下端本出治,自貽哲命之時,因時順理,勝勢有爲之會也。臣草茅微賤,學識謏寡,適逢進懷,濫廁淸班,匪分兢惶,誠切犬馬,敢效愚忠,謹陳一二,惟殿下垂察焉。上曰,當留念矣。出擧條友會曰,殿下御極之初,親總萬機,此一國臣庶,不勝慶忭之情,而竊伏念自古帝王至治之道,在於講論聖學,故堯之文思,舜之文明,所以致雍熙之化也。殷之典學,周之緝學,所以成中興之業也。洪惟我朝聖神相承,治敎休明,二可三,三可四,而言其大頭腦,則亶在乎文學之講修。伏乞聖明,講論文學,普率群下,則雍熙之治化,中興之丕變,將復覩於今日。伏乞殿下念哉勉哉。上曰,當留念矣。出擧條鼎鎬曰,天佑我東,邦命維新,承燕謨於歸政,庶務始摠,進鴻號於颺徽,縟儀將蕆。惟我聖上,以不世出之姿,當大有爲之時,發端出治,臨門博詢,於是乎百僚攢手,共祝福祿之長,四方拭目,思見德化之成,擧天地盡在歡欣蹈舞之中,臣猥以無似,獲覩盛擧,區區願忠,不後於人人,而徒抱葵藿之寸誠,奈乏芻蕘之淺識,不能對揚聖意之萬一,益切惶恧。竊伏惟念,四時代序而春爲首,八卦列位而元爲長,王者一初之政,配春體元,惟休惟恤之會,命哲命吉之機,自今以始,可不戒哉?顧今日悠悠萬事,莫先於勤聖學三字,是以大小廷臣,前後仰勉,擧皆以此爲言者,雖有生知之聖,天縱之德,非此無以成就。伏願頻開經筵,親接賢士,討論經史,涵養本源,乃可以應萬機而曲當,囿庶品而咸育,從欲而治,丕應徯志之道,亶在於是矣。至於求賢才,以共天職,開言路,以恢聰明,節財用,以厚民産,愼爵賞,以重公器,抑奢侈,以敦風俗,卽次第節目間事,其大本則不越乎勤聖學,而養聖德,勿以人微而廢言,深加澄省焉。上曰,所陳當體念矣。出擧條鍾祿曰,今日朝參,卽我殿下一初淸明之會,自貽哲命之時也。臣以無似賤品,猥忝臺職,獲覩盛擧,攢手懽欣之中,亦豈無耿耿憂愛之忱乎?臣學識素短,才具蔑稱,將何所藉乎,仰裨其萬一也哉?人君治國之道,以堯·舜·禹三代爲法,則熙皞之治,亦自不難矣。孔子稱堯之德曰,巍巍乎惟天爲大,惟堯則之,蕩蕩乎民無能名焉。稱舜之德曰,舜其大知也歟,舜好問而好察邇言,隱惡而揚善,執其兩端,用其中於民,其斯以爲舜乎?稱禹之德曰,禹吾無間然矣,菲飮食而致孝乎鬼神,惡衣服而致美乎黻冕,卑宮室而盡力乎溝洫,禹吾無間然矣。殿下亦能體堯則天之治,法舜好問·好察邇言·隱惡揚善之心,效禹菲飮食·惡衣服·卑宮室之儉,則三代之治,不日而可治矣。伏願殿下懋哉勉哉。上曰,當留念矣。出擧條善柱曰,今日朝參,一初之大政也。百度惟貞,庶明克勵之時,臣以遐土踐踪,何敢有所陳達,而伏承聖敎,敢陳芻蕘之說。伏乞垂察焉。自古明王聖主,至德善政,蓋由於學文之日新,而自堯·舜·禹·湯曁文·武,靡不用極于玆矣。顧今聖上春秋鼎盛,治天下之大經大法,布在方冊,而以精一爲心,勤儉爲制,日開講筵,晝接臣僚,確論經理,廣求治謨,則二帝三皇之治,粲然復明於斯世矣。伏願殿下,不以人微廢言,一一采納焉,臣不勝顒祝衷懇之至。上曰,當留念矣。出擧條冕光曰,今日,卽我殿下親總萬機化理淸明之時也。承祖宗傳授之心法,爲堯爲舜建中建極之治,實基於今日,而其本則亶在於講學上實心做去,頻接臣隣,討論經史,講求修齊治平之術,措之事業,爲萬世開太平,躋八域於熙皞,則臣亦化育中物,豈不有榮於生成之下哉?以殿下聰明之姿,進修之德,不待臣言,而區區寸忱,竊在於是。伏願懋哉懋哉。上曰,當留念矣。出擧條商龍曰,伏以我殿下,膺五百之運,躬一初之政,親臨端門,咨訪嘉謨,臣固欽仰萬萬,而第伏念帝王致治,其本在學,故書曰,念終始典于學,誠以念念進學,一德先立,則優優敷政,庶事自康矣。今春晷漸長,法筵亟開,朝夕乾惕之工,日月將就之道,此其時也。伏願殿下懋哉懋哉。上曰,當留念矣。出擧條聲根曰,聖學陳勉,大僚及諸臣,相繼諄複,以臣顓蒙,無容更贅,而今我殿下,萬機親總,臨門咨詢,此正虞廷之釐工,周家之訪落,而休無疆之基,大有爲之會也。敬天法祖,勤學愛民,卽我列朝相傳之法,亦我慈聖貽燕之謨。祈永本乎諴小,師古由於監先,靡不布在方冊,而邇來停講有日,群情齎菀,誠以講學不進則必退,寒曝有戒也。見今春晷舒長,隻筵政宜勤開,睿工緝熙,日躋光明之域,則德業之進脩在是,臣民之蘄祝在是。伏願懋哉懋哉。上曰,當留念矣。出擧條然友曰,伏以臣伏覩聖德日躋,萬機親總,賀儀誕擧,群情胥悅,大小臣隣,孰不欽仰萬萬,而臣猥忝經幄,仰瞻盛儀,榮寵極矣。竊伏念帝王之至治,不外乎聖學之日就矣。是故大禹之哲焉,而寸陰猶惜,周文之聖焉,而昧爽丕顯矣。見今淑氣方暢,晝漏稍長,臨筵開講,正其時也。伏願殿下,亟開講筵,頻接臣隣,討論經史,反覆問難,以爲聖明益明之工焉。上曰,當留念矣。出擧條奎弘曰,今日,卽我殿下親總萬機,端門視朝之日也。天命之眷顧方新,人心之蘄嚮冞切,太平自此伊始,曷不休哉?人主之職,在於政,政之本,在於學,不勤於學,而能施有政,非臣攸聞。懋時敏厥修乃來,所以戒高宗,日就月將,學有緝熙于光明,所以戒成王,殷周郅隆之化,皆本乎學也。殿下聰明睿知,卓越百王,慈旨丕承於總務,寶齡光躋於志學,尤宜朝夕乾惕,終始典學,庸究爲政之本也。臣猥忝橫經之列,屢登侍講之筵,竊伏覩課程勤篤,睿學長進,而殿下臨文十讀,筵臣陳義數語,有欠涵泳之實,便成應文之具。且入今年來,尙此停講,經幄之臣,久阻淸光,延英之席,未聞書聲,雖緣間値多事,寸陰之惜,聖人攸戒,況今晝漏漸稀,夜刻亦不甚短,從速開講,召對或夜對,頻頻引接,討論經史,見善言而體之於身,得善政而措之於事,日以爲常,罔或間斷,則聖學有成,王政有本,是臣區區之望也。上曰,當留念矣。出擧條晩和曰,伏以臣,素以謏陋之才,猥廁橫經之列,豈敢效啓沃論思之責,而區區憂愛之忱,有不容自已,敢此仰達矣。第伏念帝王出治之本,必資乎學問,學問進修之要,莫積乎講究,而恭惟我殿下,庶政親總,宵旰憂勤,顧今急先務者,惟是學問而已。詩曰,日就月將,緝熙于光明,其有將就,然後乃可進光明之工。書曰,終始典學厥德修,罔覺其有終始,然後乃可見罔覺之效,學之不可離於須臾之間者,亦明矣。伏願殿下,奮發猛省,克體十寒之戒,益勉三晝之接,則聖學日新,自底於至治之域,豈不盛哉,曷不休哉?臣無任攢祝之至。上曰,當留念矣。出擧條世翊曰,竊伏念晠化日新,際値機務之親總,縟儀誕擧,爰有庭賀之共忭,臣不勝欽仰攢祝,而第今淑氣方暢,瑞晷漸長,正是聖學將就之時也。雙隻開講,頻接臣隣,討論經義,講究治要,懋緝熙之工,是所區區之望焉。上曰,當留念矣。出擧條世永曰,伏以臣,猥以菲才,濫廁橫經之列,獲覩我殿下春秋鼎盛,聖德日隆,親摠機務,臨門視朝,萬億年無疆之休,實基于今日矣。臣不勝欽仰攢祝之至,而第伏念帝王致治之道,講學是已,天人性命之源,政令得失之要,皆在於方冊之中矣。伏願日開講筵,無或間斷,念念孜孜,上以答慈殿憂勤之念,下而副臣民蘄祝之望焉。上曰,當留念矣。出擧條大鐘曰,臣竊伏念聖上御極以來,頻接儒臣,講論書史,日就月將,緝熙光明,臣隣之所欽仰萬萬,而臣適忝館銜,幸覩我殿下親摠機務,臨門視朝,尤不勝慶祝之忱。夫惟天惟祖宗,眷佑篤棐,寔由殿下夙夜基命,而若其天人無間,始終惟一,亶在於聖學之罔或間斷,日夕惕厲。伏願聖上,益加勤篤,仰承慈聖之垂訓,以致太乎之至治,是臣晝宵顒祝焉。上曰,當留念矣。出擧條通禮跪啓禮畢,通禮跪啓請乘輿,上降座乘輿,由肅章門·協陽門,入宣化門還內,元會請出標信解嚴。諸臣以次退出。
上在昌德宮。停常參·經筵。李元會,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。李元會啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。又啓曰,右副承旨鄭基會,今日不爲仕進,卽爲牌招,何如?傳曰,允。知申外,懸病承旨,竝牌招,會寧都護府使孫亮錫下直,長弓一張,長箭一部,片箭一部,筒兒一箇賜給。趙性敎啓曰,工曹參判金炳潗除拜後,過三日不爲出肅,依定式推考警責,仍卽牌招察任,何如?傳曰,允。傳于趙性敎曰,政官牌招開政。傳于趙性敎曰,憲府諸臺許遞,今日政差出。傳于趙性敎曰,呈告判義禁許遞,今日政差出。傳于趙性敎曰,摠管竝許遞,今日政差出。鄭基會啓曰,大司憲·執義,掌令二員,持平二員未差,監察茶時之意,敢啓。傳曰,知道。以司諫權鍾祿,獻納李裕承,正言金善柱牌不進罷職傳旨,傳于鄭基會曰,只推。宋熙正啓曰,卽者禮曹郞廳來言,明日再揀擇時,本曹判書當爲待令,而兼判書金炳冀,有身病,不得進參云,卽爲牌招,何如?傳曰,次堂擧行。宋熙正,以吏批言啓曰,卽接司饔院移文,則以爲今此嘉禮時,本院正依例差出,以爲饌品監造之地云,司饔院正未差之代,今日政擬入之意,敢啓。傳曰,知道。鄭基會,以兵曹言啓曰,知中樞府事方益鏞,五衛將張龍祥·李源模·崔翰周·李晩謙·李承鶴,忠翊衛將柳昉,景福宮衛將金宗鉉·徐有範,慶熙宮衛將曺永植·金安宅,文臣兼宣傳官金永奭·李世翊,俱以病難供職。新除授同仁權管徐相台,母年今爲七十八歲,法不當遠離赴任,呈狀乞遞,竝改差,何如?傳曰,允。有政。吏批,行判書趙得林進,參判崔遇亨進,參議未差,右副承旨鄭基會進,以南鍾順爲吏曹參議,金炳德爲大司憲,金聲根爲執義,趙康夏·權膺善爲掌令,梁相器·金在鳳爲持平,趙用夏爲副修撰,趙然昌爲左參贊,姜時永爲判義禁,閔奎鎬·徐臣輔爲分承旨,吳俊泳爲分兵曹參議,李炳敎爲分兵曹參知,洪鍾學爲司饔正,申錫淵爲分兵曹正郞,李友會爲佐郞,李載元爲分內醫提調,任百泳爲假監役,李鶴來爲西部都事,嘉禮正使單,判敦寧李景在,副使單,閔致久,校書正字二單,鄭元時·李學年,成均博士二單,晉昌復·金尙萊,學祿單,韓聖根,養賢奉事單,金鼎燮,奉常副奉事金顯默,護軍金益文,今超資憲,開城留守李承輔,今加資憲,護軍李豐翼·宋廷和·趙龜夏,已上今超資憲,以上正卿陞擢事承傳,統制中軍沈宜豐,今加嘉善加資事承傳,幼學李巨濟,今超通政加資事承傳。兵批,行判書李圭徹進,參判李周喆病,參議金炳基病,參知李心宰進,右承旨宋熙正進,以趙龜夏·金益文·李豐翼·宋廷和爲都摠管,以鄭憲容·兪鎭五·金炳潗·沈宜元·金逸淵·柳榮河爲副摠管,以閔致祥·尹滋悳爲分副摠管,以崔致祐·李胤鎭·李哲純·李始愚·李宜達爲五衛將,以白樂貞·李公濂爲分五衛將,朴元鎭爲忠翊將,金義三·李德淇爲景福將,韓東旭·李東憲爲慶熙將,李敏昌·趙義顯爲分都摠都事,權膺善·李錫宙爲文兼,李秉德·李鋕永爲分守門將,李志謙爲公忠兵使,知事單李希淵,同仁權管單吳哲善,大護軍李源命·金益文·李豐翼,副護軍李邦鉉,副司直南一愚·呂圭益·李秉鶴·李友會·許稷·李承純,副司果安驥泳·殷成浩。吏批,再政,以趙康夏爲副應敎,李世器爲大司成,申道熙爲司僕正,知宗正卿單李承輔,左參贊單姜時永,右參贊單趙然昌,贈吏判姜浚欽,贈左參贊例兼,贈吏參姜世靖,贈吏判例兼,已上判義禁姜時永三代,贈吏參宋知濂,贈吏判文衡例兼,都摠管宋廷和考,贈吏參李和愚,贈吏判例兼,贈吏議李觀秀,贈吏參例兼,贈僕正李百源,贈吏議,已上都摠管李豐翼三代,故僉知柳瑞,贈戶參例兼,故通德柳鼎漢,贈左承旨,已上前前工曹參判柳榮河兩代。兵批,再政,都摠管單鄭憲容。吏批,三政,金錫輔爲掌令,贈吏參李海善,贈吏判知宗正卿例兼,贈吏議李遠揆,贈吏參宗正卿例兼,贈僕正李趾光,贈吏參,已上知宗正卿李承輔三代,贈吏參鄭東奭,贈吏判例兼,都摠管鄭憲容考。以黃海監司洪淳穆狀啓,遂安等邑民家失火事,傳于趙性敎曰,當此農節,多戶燒燼,聞甚驚慘,元恤典外,別加顧助,趁卽結構奠接之方,廟堂措辭,分付。宋熙正,以嘉禮都監都提調意啓曰,今此嘉禮時進排物目別單中,各樣函等內裹袱,定例以紅綃載錄,而近來綃品甚劣,每以輕光紬代用矣,今亦依此磨鍊,何如?傳曰,允。又以議政府言啓曰,祔廟詔書,順付出來矣,到京日迎接儀節,照例磨鍊擧行之意,分付該曹,何如?傳曰,允。又以弘文館言啓曰,下番副修撰臣洪大鍾,以禁衛營從事官,今日軍布上下時,晝仕出去之意,敢啓。傳曰,知道。又以禮曹言啓曰,今二月二十九日再揀擇時,詣闕處子,別單書入之意,敢啓。傳曰,知道。又以禮曹言啓曰,卽接漢城府移文,則初揀擇時病頉未進處子,各家更加嚴飭,再揀擇時,使之入參事,分付各部矣。各該部所報內,副護軍金鶴根女子,淳昌郡守金藴淳女子,禮山縣監金延根女子,幼學金炳聞女子,副護軍成彝鎬女子,副護軍吳德泳女子,前郡守徐相學女子,儀賓府都事尹宖善女子,副司果金升集女子,進士金炳休女子,所患前症,有加無減,萬無進參之望云,事體雖未安,實病旣如此,許令勿參之意,分付,何如?傳曰,允。鄭基會,以訓鍊都監言啓曰,再揀擇後,本第衛護,令三營門,輪回擧行事,曾有定式矣。本局軍十名,將校一人率領,限三揀擇前,與禁衛營·御營廳將卒,輪回入直於本第近處,禁雜巡綽之意,敢啓。傳曰,知道。又以禁衛營言啓曰,再揀擇後,本第衛護,令三營門輪回擧行事,曾有定式矣。軍十名,將校一人率領,限三揀擇前,與訓鍊都監·御營廳,輪回入直於本第近處,禁雜巡綽之意,敢啓。傳曰,知道。又以御營廳言啓曰,再揀擇後,本第衛護,令三營門輪回擧行事,曾有定式矣。軍十名,將校一人率領,限三揀擇前,與訓鍊都監·御營廳,輪回入直於本第近處,禁雜巡綽之意,敢啓。傳曰,知道。又以御營廳言啓曰,再揀擇後,本第衛護,令三營門輪回擧行事,曾有定式矣。本廳軍十名,將校一人率領,限三揀擇前,與訓鍊都監·禁衛營將卒,輪回入直於本第近處,禁雜巡綽之意,敢啓。傳曰,知道。吏曹啓目,南學訓導方宗翰,年滿五十,依法典六品職遷傳,何如?判付啓,依允。平安監司朴珪壽疏曰,伏以臣,供職奔走,未遑言私,久曠省掃,每自怵惕,今者猥膺藩寄,行將陛辭,牙纛新榮,曾無報暉之地,關山遠征,空切望雲之思,敢控短章,仰陳衷懇,欲望聖慈,許臣暫省先壠,粗伸至情焉。臣無任云云。答曰,省疏具悉。卿其往省焉。吏曹參議趙寧夏疏曰,伏以臣,於見叨之職,初不絲毫近似者,非亶年淺識闇而已。籍曰宿趼之地,一其謬矣。況敢再乎?躡塵銓席,論議疎迂,瘡疣百出,則此固臣必辭之義,而只緣義分是怵,趨走爲恭,淟涊盤礴,如負大何,此已臣不病之病矣。臣本尫羸善病,方其健時,猶不如人,少有疾恙,氣苶不振,昨於筵退之後,偶觸風寒,重以滯痰闖發,宛轉床玆,以若見狀,猝無以彈束赴公,選部非養病之所,淸朝有瘝官之譏,臣庸是爲懼。玆敢略具短章,仰暴實狀。伏乞聖明,俯垂諒察,特遞臣吏曹參議之任,俾臣安意調養焉。臣無任云云。省疏具悉。所請依施。
上在昌德宮。停常參·經筵。藥房提調金炳㴤,提調李載冕啓曰,伏未審,日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。黃鍾顯啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。鄭基會啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。傳于宋熙正曰,禮房承旨馳詣宗廟·景慕宮,奉審摘奸以來。大王大妃殿,傳于宋熙正曰,僉正閔致祿女三揀擇入之,其餘竝許婚。大王大妃殿,傳于宋熙正曰,三揀擇日子三月初六日爲之。黃鍾顯,以吏曹言啓曰,嘉禮時,分內醫提調前例有無知入事,命下矣。謹考謄錄,則辛亥年分司差出時,適値陵寢幸行,分內醫提調同日差出,而不能照檢,誤爲差出,致勤下詢,臣不勝惶恐,而原望筒勿施,何如?傳曰,允。宋熙正啓曰,昨日政事中,分內醫提調,本無差出之例,而誤爲擬入,至於蒙點,致勤下詢,事甚未安,當該政官推考,何如?傳曰,允。鄭基會啓曰,行大司憲金炳德,執義金聲根,掌令金錫輔牌不進,權膺善,持平梁相器·全在鳳在外,監察茶時之意,敢啓。傳曰,知道。以執義金聲根,掌令金錫輔,司諫權鍾祿,獻納李裕承,正言金善柱牌不進罷職傳旨,傳于鄭基會曰,只推。鄭基會,以都摠府言啓曰,新除授都摠管鄭憲容·金益文·李豐翼·宋廷和·趙龜夏,副摠管兪鎭五·金炳潗未肅拜,沈宜元·金逸淵·柳榮河在外,坐直無人,都摠管鄭憲容·金益文·李豐翼·宋廷和·趙龜夏,副摠管兪鎭五·金炳潗,令政院竝卽牌招,推移入直,何如?傳曰,竝許遞,前望入之。摠管前望入之,都摠管李豐翼·金益文·宋廷和·趙龜夏,副摠管崔遇亨·金敬鎭·尹定善·金基纘·尹堉·張仁遠落點。宋熙正,以宗親府言啓曰,明日卽天漢殿朔奉審日次,臣章濂進詣擧行之意,敢啓。傳曰,知道。又以戶曹言啓曰,今此三揀擇,卽日詣別宮後,供上等事,令戶曹及各該司,照例擧行事,自禮曹節目啓下矣。中宮殿供上物種及所屬內人等,宣飯衣纏各種,依例磨鍊,別單書入,而自三揀擇日爲始,依此擧行之意,分付各該司,何如?傳曰,允。又以嘉禮都監都提調意啓曰,在前嘉禮時,輦輿曲之·龍鳳頭,皆爲鍍金,儀仗以法駕磨鍊,而壬戌以後,則或因特敎,或因稟旨,輦輿曲之·龍鳳頭,皆以三甫擧行,儀仗以小駕磨鍊,親迎時所用燈籠各五雙,或內下,或自都監措備,今番則,何以爲之乎?敢稟。傳曰,依壬戌年例磨鍊,燈籠當內下矣。又以禮曹言啓曰,取考謄錄,則順付詔書入京日頒詔後,卽日頒敎之擧矣。今亦依此擧行,何如?傳曰,允。又以禮曹言啓曰,祔廟詔書順付出來,到京日迎接儀節,照例磨鍊擧行之意,分付該曹事,自廟堂草記允下矣。取考謄錄,則順付照書到京日,百官郊迎,殿庭行禮,而自上行禮之節,依正·至·聖節·望闕禮時例磨鍊,今亦依此擧行之意,敢啓。傳曰,知道。又以弘文館言啓曰,新除授副應敎趙康夏,副校理趙用夏,竝卽牌招察任,何如?傳曰,允。鄭基會,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。左參贊姜時永疏曰,伏以天休滋至,邦籙無疆,龍德負扆,攬庶務而總聽,鸞司撤帷,隆聖孝於志養,旣親迎之講儀。又上號之涓吉,仰春秋鼎盛之慶,頌宗社盤泰之基,千一盛會,億兆同歡。仍伏念臣年迫八旬,衰癃日甚,一切世念,如灰斯冷,而厚沐洪造,不以老棄,淸要華顯,兠攬殆遍,分已踰矣。豈有餘望,而日昨賀班,恭趨呼嵩之列,及其公退,華誥臨宣,進臣以崇政大夫,金吾除旨,又復有隕,臣始也驚惶,繼以震懍,實不知措躬之所。夫遇慶代加,自有邦典,而至於親授,固是曠絶之恩數,古例雖存,挽近罕覯,除非宗英儀賓,未嘗有膺斯命者,臣是何人,乃敢叨此?且念階從一品,是崇秩也。班居公孤之亞,位在令僕之上,苟非耇德有造,望實俱隆,則莫宜居之,臣是何人,乃敢當此?臣之立朝,今已四十七年矣。從前歷揚,旣蔑補於絲毫,到今衰朽,尤無望於陳就,在聖朝綜核之政,宜其斥退之不暇,而乃反一朝超躐,仰以累則哲之明,下以貽不衷之譏乎?由前而言,則特異之寵眷,不可以濫承也。由後而言,則隆顯之班綴,不可以冒據也。又其次則朽殘之見狀,不可以自力也。籌量已熟,進身無路,玆敢披瀝衷懇,仰瀆崇嚴,乞賜鑑諒,亟收新資,以重公器,以安微分焉。臣無任云云。答曰,省疏具悉。卿其勿辭行公。工曹參判金炳潗疏曰,伏以鸞儀光撤,長樂釋機務之煩,鴻圖丕闡,端門擧訪落之盛,慈徽彌彰,景命維新,凡在含生之倫,孰不蹈舞而欣忭?臣從大夫後,周旋於呼嵩之列,退歸私次,忽伏奉增秩之命,繼以有水部周廬,除旨聯翩,事無因由,思想不到,恩出尋常,駭惑靡定。夫嘉善之階,所以命有德也。班亞常伯,承攝六卿,參裁阜成之務,贊襄聲明之治,車服而懋績庸,金貂而辨文章,苟非德擧才選焉,則朝著不尊,官箴乃興,或因大慶大惠,而有紀功酬賞之典,是皆聞望名實之優,年次久勞之積,廩廩乎朝夕進陟者,輒膺是命,故畀之而物情稱允,處之而職司修擧,判非如臣顓蒙貿昧者,濫竽於其間,積薪而居上。矧玆百官代加之特令親授,曠典也,異數也。用是居寵若驚,寤寐摽擗,不啻若臨淵而集木,豈可以憑仗嫪戀,犯負乘之戒,招不衷之菑,玷淸朝愼簡之政,徠四方嗤點之議哉?至於辨論地分,較絜人品,崇飾美讓於辭受之節,猶屬第二聲,參倚已審,叨承無望,玆敢刳瀝陳懇,冒瀆聰聽。伏乞聖明,俯賜鑑諒,將臣新授資級,亟行鞶褫,以重官方,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。宋熙正啓曰,來初五日朝參日次矣,敢稟。傳曰,停。鄭基會啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。黃鍾顯啓曰,三品官之毋得過三日,循例請牌,曾有定式矣。吏曹參議南鍾順,大司成李世器,除拜後過三日,不爲出肅,事體所在,誠極未安,竝從重推考,仍卽牌招察任,何如?傳曰,允。諭祭酒宋來熙書。王若曰,予自嗣服以來,未嘗一日忘致卿之心,而邱園束帛,遐心莫回,虛勞凝佇,不趐如渴。今其親摠庶務,端門訪治,慈聖托付之重,臣民蘄嚮之切。惟丕克負荷之是圖,夙夜祗栗,罔敢遑寧,此時願見之心,尤量乎哉?夫讀書窮理,將欲以致君澤民,而至若高尙其志,獨善其身者,是豈樂爲而然也?一則由予誠淺,二則由予禮薄,反躬慙恧,繼切悵鬱。嗚呼,卿祖先正,蓋嘗羽儀於聖朝之庭矣。書所云胥及逸勤,詩所稱聿修厥德,非卿今日之謂乎?況卿夙荷禮遇,年德俱邵,學問之淵邃,踐履之篤實,蔚然爲士林之所宗仰,而崇奬儒術,敦尙風敎,卽我朝家法也。予所以寤寐一念,亦唯在此,則卿雖欲終始退讓,固守東岡之陂,其於存中發外之有不可揜,何哉?延英之漏聲漸長,空谷之跫音正企,卿其幡然登途,出入講筵,贊我緝熙之工,致我郅隆之化,是所區區之望也。諭行護軍金炳駿書。王若曰,渺予沖人,叨承艱大之業,夙夜祗懼,罔敢或怠。仰賴我慈聖殿下覆育之恩,生民獲安,朝著無事,已至四載于玆矣。今焉簾帷光徹,庶政親總,端門諮訪,縱切求治之念,九陛深嚴,恐有遺照之慮。若其左右導迪,贊襄治敎之要,亶在於林下宿德之啓沃,予毗輔予,庶幾終始之典學,將見緝熙于光明。卿以卿家之人,早服詩禮,士林之依歸,斯文之推翊,蔚爲當世之標準,處可以統承先緖,出可以羽儀王庭,是以先朝之旌招屢矣,予所以延佇亦久矣。奈之何空谷生芻?莫回長往之志,中洲蒼葭,徒切宛在之懷,此由予誠禮之淺薄,未嘗不自反而慊歎。然而士生大有之世,讀聖人書,學聖人道,奚但爲高尙其志,獨善其身而已哉?必也幼學壯行,致君澤民,措國勢於磐泰,躋世道於化理者,卽古昔賢哲不易之義也。予豈不以此厚望於卿,而卿豈不以此圖報於予哉?卿若念及於此,似不待更告,而幡然簉朝矣。顧今春晷漸舒,講筵將開,願見之誠,一倍冞切,卿其亟回守岡之志,庸副臨殿之望焉。諭行護軍趙秉悳書。王若曰,自予嗣服以來,致卿之心,何嘗不切,而顧今簾儀光徹,機務親總,大庭受賀,端門出治,是誠一元之盛際也。敦召儒賢,最爲急務,則有此敷心之諭,得無如渴之望乎?崇儒重道,列朝攸訓,而由予之誠禮淺薄,莫回東岡之志,讀書窮理,君子所蘊,而由予之問學謏寡,尙遲延英之對,緬焉紆想,只自慊歎。卿以詩禮賢胄,學有淵源,養德邱樊,士林爲之矜式,棲遲衡泌,朝野想其風度,在先朝招旌之列,屢被敦勉之眷,而曁昨春晉秩之擧,亦遇禮遇之隆,羽儀展布,此其時也,輔導啓沃,此其時也。今若幡然改圖,卽起簉朝,用賁我聲明文物之化,用贊我雍熙郅隆之治,則豈不爲邦國有賴,臣主俱榮乎?見今化晷漸舒,講筵將開,玆敷十行之音,虛佇三晝之接,卿其體予至意,式遄其來。諭行副護軍任憲晦書。王若曰,予以謏學寡聞,叨承艱大之業,思得宏儒宿德,朝夕納誨,以輔予不逮,而仰體我慈聖殿下敎義之訓,求助之念,庸敷衷曲之諭者,亦已屢矣。莫回東岡之志,尙遲延英之對,此予所自慊於心,而亦不無致慨於爾也。顧今簾儀光徹,庶務親總,惟予否德,懼不克負荷,一日萬機,將何以裁決?群黎百姓,將何以懷保?如有林樊劬經之彦,展其所蘊,左右啓迪,講殷輅周冕之制,致堯君舜民之道,學至于光明之域,治期乎雍洽之化,則邦國以之永賴,臣主與之俱榮矣。況爾學問邃奧,踐履篤實,自在先朝,已躋經筵之列,屢被旌招,蔚然爲士林之標準。爾於此時,安得不思所以追先報今之義乎?春晷方舒,講筵將開,爾須幡然改悟,從速登筵,以副予側席如渴之望。諭行副護軍李敏德書。王若曰,恭惟我慈聖殿下,光徹簾儀,全付予萬機之務,六條嘉訓,諄複懇摯,藐予寡妹,惟不克負荷之是愳,勉體慈旨,端門聽治,亦一初訪落之意也。念昔哲王所以代天理工,從欲而治,躋一世於仁壽,措國勢於磐泰,其道何由?尙賴林樊宿德之士,式克左右厥辟,棐迪若時,而亦粵士君子所以讀書之窮理劬績澡俗,豈亶爲懷寶萉遯,囂囂然獨善其身乎哉?蓋將以幼學壯行之志,擧而措之於政令事爲之間,致吾君爲堯爲舜,國家升平,臣主俱榮,是誠爲學之大本,而需世之大用也。惟爾詩禮襲訓,游焉息焉。伊厥有年于玆,則其於成己成物之工,要已淹貫瀜徹,到得昭曠地位,而至若明良契合,密勿相須之殷,與夫民國之賴而康乂者,豈不當講之熟,而慮之深且遠也?職由予尊德樂道之心靡所孚格,而前後敦召,便成彌文,遐心莫回於空谷,延佇徒切於側席,巖阿薖軸,雖曰永矢之樂,魏闕觚稜,那無戀結之誠?顧今化晷舒長,講筵將開,三晝晉接,實維其時,爾須卽起簉朝,予方指日而俟。傳于黃鍾顯曰,山林敦諭,遣地方官傳諭。傳于趙性敎曰,景福宮役所工匠等,令營建都監乾犒饋。以司謁口傳下敎曰,今番嘉禮時,六禮儀注內,各殿封進件,置之。黃鍾顯,以禮曹言啓曰,今三月二十三日大妃殿誕日陳賀節目,當爲磨鍊,而其日與國忌齋戒相値矣。謹稽謄錄,則在前如此之時,以無故日退行,曾有定式,而二十四日,二十五日,二十六日,連値齋日,以二十七日退行,磨鍊節目,何如?傳曰,允。禮曹今三月二十三日明純徽聖大妃殿誕日陳賀,以二十七日退行事草記,允下矣。座行節目,參考別諭磨鍊爲白去乎,依此擧行,何如?判付啓。旣承大妃殿下敎,權停爲良如敎。鄭基會啓曰,行大司憲金炳德,執義金聲根,掌令金錫輔牌不進,權膺善,持平梁相器·全在鳳在外,監察茶時之意,敢啓。傳曰,知道。以執義金聲根,掌令金錫輔,司諫權鍾祿,獻納李裕承,正言金善柱牌不進罷職傳旨,傳于鄭基會曰,只推。以吏曹參議南鍾順,大司成李世器牌不進罷職傳旨,傳于趙性敎曰,只推。趙性敎,以追上尊號都監都提調意啓曰,哲宗大王玉冊文草圖書一本,謹此封進,待啓下,令書寫官刑曹判書李明迪,正書入刻之意,敢啓。傳曰,知道。又以追上尊號都監都提調意啓曰,孝顯王后玉冊文草圖書一本,謹此封進,待啓下,令書寫官大護軍金世均,正書入刻之意,敢啓。傳曰,知道。又以加上尊號都監都提調意啓曰,大王大妃殿玉冊文草圖書一本,謹此封進待啓下,令書寫官上護軍徐戴淳,正書入刻之意,敢啓。傳曰,知道。又以加上尊號都監都提調意啓曰,大妃殿玉冊文草圖書一本,謹此封進,待啓下,令書寫官大護軍曺錫雨,正書入刻之意,敢啓。傳曰,知道。又以嘉禮都監都提調意啓曰,謹考禮文,則納采·納徵·告期等行禮時,正副使以下諸執事及主人·儐者,皆着公服,而各年謄錄,則正副使·主人·儐者着公服,諸執事以黑團領行禮矣。今亦依謄錄擧行之意,分付,何如?傳曰,允。又以嘉禮都監都提調意啓曰,同牢宴床熟設及各樣花子造成,自內資寺擧行,而處所則例定於闕內公廨矣,今番則以何處爲之乎?敢稟。傳曰,端陽門內爲之。又以營建都監都提調意啓曰,自二月初一日至二十九日,本都監所捧各處願納錢,爲十四萬三千七百七十三兩二錢二分,宗親府所捧璿派人願納錢,一萬二千六百三十二兩矣。別成冊子二件以入之意,敢啓。傳曰,知道。又以宗親府言啓曰,卽接內需司牒報,則咸興·永興兩本宮四月別大祭時,造燭封香吉日,今月初十日辰時,衣襨香燭祭品奉詣吉日,同月十一日卯時俱吉云,以此日時擧行之意,敢啓。傳曰,知道。又以禮曹言啓曰,大王大妃殿傳曰,三揀擇日字,三月初六日爲之事,命下矣。三揀擇時處所及處子詣闕時門路,以何處擧行乎?敢稟。傳曰,再揀擇例爲之。又以禮曹言啓曰,今此嘉禮三揀擇詣別宮後,京畿封進朔望雉鮮,雖於嘉禮前,當依京供上例擧行。今三月望膳爲始,封進別宮,而雉鮮數爻,別單書入之意,敢啓。傳曰,知道。又以奎章閣言啓曰,景慕宮望廟樓今朔奉審,無頉之意,敢啓。傳曰,知道。鄭基會,以兵曹言啓曰,三揀擇後詣別宮時,侍衛軍兵,當爲磨鍊,而謹考謄錄,則禁軍二十人磨鍊,前後射隊,以訓局軍二百名擧行矣。今亦依此磨鍊,何如?傳曰,允。又以兵曹言啓曰,三揀擇後詣別宮時,道路左右屛門觀光雜人,令禁·御兩營,依已例,把守將卒定送,嚴禁雜人,何如?傳曰,允。又以兵曹言啓曰,別宮入直禁軍等,若無領率之將,則易致解弛之弊,依已例,出番禁軍將一員,使之輪回入直,以爲董飭,何如?傳曰,允。又以訓鍊都監言啓曰,本局別將申橚,身病猝重,勢難察任,改差,何如?傳曰,允。又以御營廳言啓曰,本廳軍色從事官金永奭,身病甚重,勢難察任,改差,何如?傳曰,允。又以御營廳言啓曰,本廳哨官金成集,身病甚重,勢難察任,改差,何如?傳曰,允。行吏曹判書趙得林疏曰,伏以臣,於日昨政事中,分內醫提調,無差出之例,而不能照檢,誤爲混差,至於蒙點,致勤下詢,纔已草記勿施,而至有喉院問備之擧矣。分司差擬,何等審愼,而緣臣不能看詳謄錄,致此混錯,臣之昏謬不職,無所逃罪,而豈可以循例問備,自安爲已勘也哉?臣本疎闇,加以頹耄,尋常注擬,全昧照察,終未免錯謬至此,則其不能事事不堪於見任也,尤審矣。惶恧之極,敢陳短章,竊附自列。伏乞聖慈,俯垂鑑諒,亟賜鐫斥,重勘臣罪,以安微分焉。臣無任云云。答曰,省疏具悉。旣已問備矣,何必爲引?行大護軍宋廷和疏曰,伏以,長樂隆養,賀儀誕擧,端門出治,庶務親總,慈徽冞闡,聖化維新,蹈抃攢祝,小大同情。日昨大僚剡簡群彦,混擧臣名,擢授臣資憲階,繼以周廬恩點,華誥聯翩,臣聞命以還,恧蹙隕越,實不省措躬之所也。夫熙朝爵秩,何莫非其難其愼,而至若正卿遴選,尤別斟酌考核,必如玉尺金秤之不差毫銖,然後不至爲玷褻之歸矣。一或有失於此,不其近於苟授之冒據乎?仍念臣晩暮策名,滚到宰列,狗馬賤齒,已踰七旬,夷考本末,直不過流俗中一下品耳。苟非我殿下陶甄拂拭之澤,則駑蹇無望於鞭策,枯朽不中於雕鏤,而惟我聖明,天地於臣,父母於臣,遂使臣冥升輥進,歷淸揚顯,至于年來而極矣。螢爝之光,蔑有可補,桑楡之景,無往非恩,臣雖無狀,豈不知涯分之已踰,而今此揆擧聖允,又出於寢夢之外,竊惟淵鑑之明,或謂臣才諝望實之毫分近似於是而然乎?以臣憃愚憒劣,只憑寵靈,將欲躋八座而躡三孤,則不啻如僬僥之負千斤,杯勺之受百斛也,審矣。厚招物議,雖屬臣私,仰累則哲,諒非細故,左右思惟,冒膺無路,玆敢略暴衷懇,仰瀆崇聽。伏乞聖慈,俯垂鑑諒,將臣新授資級,亟令收還,以重公器,以安私分焉。臣無任屛營祈懇之至,謹昧死以聞。答曰,省疏具悉。卿其勿辭行公。知宗正卿李承輔疏曰,伏以,簾扆光撤,而大庭擧呼嵩之儀,邦務親摠,而端門行訪治之禮,此誠我東方萬億年無疆之會,率普歡忭,曷任攢祝?臣於日昨,因大僚奏白,猥玷資憲階,是豈臣才猷聞望之毫分近似而然乎?夫正卿,峻秩也,六官八座,有非夫夫所可節次推遷者,則未敢知我殿下淵鑑之明,奚取於如臣無肖,而允可之不少留難也乎?仍伏念,單寒者臣,憃愚者臣,而邇來三數年間,厚蒙隆渥,內而淸要,外而重寄,除旨聯翩,殆若非此莫可者然,揆以涯分,踰濫極矣,隕越極矣。敢有何一步更進之望,而今此誤恩,又及臣身,臣誠奉誥徘徨,尤莫省措躬之所也。竊惟我聖明,不以臣單寒,不以臣憃愚,謂其忝在於周支漢宗之末,而曲費造化,期欲致臣於隆顯之地,臣不勝感激怵畏,固當夷險之不暇較絜,而過盈則溢,急走則躓,其理灼然,然則亦不有欠於終始生成之澤也哉?況値群工器使,庶明厲翼之時,只爲榮耀臣一介,而礪世磨鈍之具,反不若繁纓弊袴之所愼惜,則其爲累聖簡而招物議,諒非細故,臣左右思惟,冒膺無路。玆敢略暴情懇,仰瀆聖慈,俯賜鑑諒,將臣新授資級,亟令收還,以重公器,以安私分焉。臣無任屛營祈懇之至,謹昧死以聞。答曰,省疏具悉。卿其勿辭行公。
上在昌德宮。停常參·經筵。鄭基會啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。以朴來冕爲分假注書,以安秉鐸爲分假注書,傳于宋熙正曰,明日春到記,春塘臺親臨磨鍊,左承旨馳往泮宮,今日夕食堂收取以來。李元會啓曰,左承旨馳往泮宮,今日夕食堂收取以來事,命下矣。左承旨黃鍾顯,所當牌招,而拘於廳規,不得請牌,何以爲之?敢稟。傳曰,牌招。傳于趙性敎曰,政官牌招開政,如有違牌,勿爲呼望。傳于黃鍾顯曰,法司堂上許遞,今日政差出。鄭基會啓曰,行大司憲金炳德,執義金聲根,掌令金錫輔牌不進,權膺善,持平梁相器·全在鳳在外,監察茶時之意,敢啓。傳曰,知道。以執義金聲根,掌令金錫輔,司諫權鍾祿,獻納李裕承,正言金善柱牌不進罷職傳旨,傳于鄭基會曰,只推。傳于宋熙正曰,明日出宮門路,以協陽門爲之。李元會,以兵曹言啓曰,謹依口傳下敎,中宮殿差備內員役朔下衣資雇立,別單書入之意,敢啓。傳曰,知道。以司謁口傳下敎曰,中宮殿員役雇軍等朔下雇立磨鍊事,分付該曹。以全羅監司趙在應狀啓,順天監牧官李秉悌,精稅捐廩,民情賴安,減給結價,實惠嘉尙,褒賞之典,令該曹稟處事,傳于趙性敎曰,以此人而有此報答,安得不然?其才之合施字牧,亦有所稔知而稔聞者,待瓜滿,特加一年仍任後,守令待窠,首先檢擬,以示朝家嘉尙之意。黃鍾顯,以吏曹言啓曰,平市署令趙坰,繕工監假監役官任百泳,西部都事李鶴來,俱以身病,呈狀乞遞,竝改差,何如?傳曰,允。李元會,以兵曹言啓曰,知中樞府事李希淵,宣傳官具性喜,五衛將崔致祐·李周兢·李哲純·李宜達,忠翊衛將李百源,景福宮衛將金義三,慶熙宮衛將韓東旭·李東憲,俱以病難供職,新除授公忠兵使李志謙,父病沈重,時日之內,萬無離側赴任之望,戶奴呈狀乞遞矣。親病旣如此,有難强令赴任,夞怪權管具然湜,母年今爲七十五歲,同仁權管吳哲善,母年今爲七十六歲,俱以法不當遠離赴任云,竝改差,何如?傳曰,允。兵曹口傳政事,護軍金炳弼。有政。吏批,行判書趙得林,參判崔遇亨竝式暇,參議南鍾順進,同副承旨趙性敎進,啓曰,行判書趙得林,參判崔遇亨竝式暇,小臣獨政未安,何以爲之?敢稟。傳曰,只出緊任,以宋廷和爲刑曹判書,金益文爲判尹,李鳳周爲刑曹參判,洪遠燮爲左尹,尹堉爲右尹,任孝直爲刑曹參議。兵批,行判書李圭徹進,參判李周喆病,參議金龍基病,參知李心宰入直,左副承旨李元會進,以李邦鉉爲宣傳官,吳萬善·徐有夤·宋興奎·李秉鶴爲五衛將,朴慶赫爲忠翊將,李寅復爲扈衛別將,朴是衡爲景福將,元漢奎·金載昇爲慶熙將,李鶴周爲公忠兵使,權奎容爲廣州中軍,知事單李漢紀,夞怪權管單許鐏,同仁權管單李鍾植,同知單韓東旭,僉知三單,崔致祐·李哲純·李宜達,僉知加設單李志謙,上護軍韓正敎,大護軍李明迪·李希淵,護軍金基纘·尹滋悳,副護軍洪兢周·具性喜,副司果方韓翰,順天監牧官李秉悌,待瓜滿,特加一年仍任事承傳。傳于李元會曰,見窠皆令差出。吏批,再政,以李秉奭爲平市令,金在廷爲假監役,成始默爲西部都事,南學訓導單金秉翼,故通德李顯大贈吏參例兼,守公忠兵使李鶴周考,成均進士洪益謨贈吏參例兼,前同敦寧洪定周本生考移贈事承傳。兵批,再政,以李南軾爲訓鍊都正,李巨濟爲五衛將,同知單李東憲,僉知三單,徐有夤·宋興奎·李秉鶴。吏批,三政,以成大永爲典牲判官,承文博士單李是德。吏批,四政,以徐相祖爲景慕宮令。吏批,五政,以閔種淑爲昌陵令。吏批,六政,以姜駿秀爲敦寧主簿。吏批,七政,以李俊永爲掌苑別提,洪正禹爲武烈祠參奉。宋熙正,以承文院都提調意啓曰,卽見盛京禮部咨文出來者,以爲今年春季統巡箚派熊岳防守衛阿爾精阿,自正月初一日起,至三月底止,前住邊之內外實力査挐,先行知照云矣,回咨依例撰出,定禁軍騎撥下送于灣府,使之傳給鳳城將處,以爲傳致盛京之地,何如?傳曰,允。李元會,以司僕寺一二提調意啓曰,兼內乘李鶴周,移拜公忠兵使矣,其代令該曹口傳差出,何如?傳曰,允。鄭基會,以禁衛營言啓曰,本營中軍李兼熙,以前任統制中軍,遞來尙遠,領軍之職,久曠爲悶,今姑改差,何如?傳曰,允。李元會,以都摠府言啓曰,今日入直內三廳·武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。鄭基會,以義禁府言啓曰,明日春到記時,本府都事十員內,六員赴擧,一員奉命在外,只有三員,而本府入直當直入直公事,回公都事及通化門·明光門·靑陽門·月覲門禁喧都事,無以推移,假都事四員,令該曹口傳差出,以爲分排擧行之地,何如?傳曰,允。行大護軍金益文疏曰,伏以長樂頤養慈德彌光於釋務,端門臨聽,聖念克勤於求治,昕庭之賀儀誕擧,暘域之輿情胥悅,際玆揆奏剡牘,歷薦久次諸臣,而竝及於賤末之名,至蒙允可,繼有周廬除旨,臣拚正卿之華誥,踵先臣之遺武,門闌增赫,榮愴居先,而歷日包悚,未敢爲冒膺計者,誠以循職顧名,實萬萬不相稱也,第伏念日昨朝參,卽我聖上親總萬機之一初盛會也,百僚之所顒卬,八方之所想望,蓋莫不延頸拭目,思見新化異政,則宜有登崇俊良,布列朝著,光贊我履端勵精之治,而以臣無似,混蒙拔擢,有若苟充而例調,施措之失宜,瞻聆之致惑,果何如哉?夫八座,峻袠也,班亞三孤,職長六部,宿德偉器,由是而需用,雖其選擧之嚴,今不如古,而下此而求之,猶不外乎時儁世閱,程功計能,參互其間,使名與實不至甚盭,未嘗有如臣空疏者,冥升而輥晉也,若謂臣循序而當選乎?則有糠秕居前之媿,謂臣備數而苟受乎?則有珷玉無別之嘆,卽此二端,無說可究,則熙朝用人之道,得無有可議者乎?臣本姿性至庸,文質無底,直一竊祿之具臣已也,特荷兩先朝隆恩摯渥,踐華躐要,罔非僥逾,逮我聖上光御,化理淸明,猥忝器使之末,偏被幈庇之厚,由前由後,蔑一報答,每蚤夜省檢,慙悚交中,所以誦先哲知足之語,斷榮塗進步之念,只擬收拾餘年於優游閑散之地矣,迺者匪分謬簡,遽出於意願之表,臣誠左右思而莫曉何由也。小器之易溢,急走之多躓,其理灼然,臣於是,揣之熟而劃之堅,庸敢畢暴衷臆,仰干聽卑之天,惟聖明察臣言而諒臣情,亟收臣新授資憲階,存聖人懋官之義,全匹夫防廉之防,則在公諦私懇,爲兩幸焉耳,臣無任云云。答曰,省疏具悉。卿其勿辭行公。行大護軍李豐翼疏曰,伏以,簾帷光徹,庶務親總,端門穆臨,萬化方新,慶忭攢祝,小大同情,仍伏念臣於日昨,猥參剡登之列,大僚謬擧,聖旨遽允,政曹下批,進臣爲資憲大夫者,繼而有周廬除旨,蓋是階也,周之六官也,唐之八座也,周才茂績,已厭朝野之素推,宿德雅望,實愜物議之僉同,然後始可以參幹世務,裨補聖化也審矣,如臣不肖者,曷嘗有一毫榜樣於此乎?進不副公議,廉防壞矣,退不守本分,悔吝生矣,明王馭世,愼惜名器,庶官猶然,況玆上大夫之秩乎?聞命適在於進身班綴之時,隍隕靡措,退伏私次,歷日而冞,增恧,直欲循墻而不可得也,臣本常調下品,文質無當,自在唱名之初,判非需世之具,意想不到於崇顯,期望無過於祿仕,揚歷內外,節次推遷,輥躋於貳卿之列,恩重邱山,報蔑涓埃,踰濫極矣,辜負多矣,每自循省,懍如集木,且臣楡景已暮,蒲姿早衰,掩門窮巷,謹保拙規,徒荷生成之至德,長頌太平之餘澤,攢手仰祝於堯天舜日之下,以不報之報,爲一分報佛恩之計矣。復豈有榮途雋階更進一步之想?況今笋班之聯,茅彙之彦,才德聲望,績庸勞勩之加於臣十倍者,不限無人,草若猥犯糠前之戒,自速竽濫之譏,則負乘致寇,固不足恤,而其於累聖簡而違物情何哉?參倚已熟,趨承無路,冒陳短章,略暴至懇。伏乞聖慈,俯垂諒察,亟收臣新授資級,俾公器無褻,私分獲安,千萬至祝,臣無任云云。答曰,省疏具悉。卿其勿辭行公。大司成李世器疏曰,伏以臣晩從蔭途,倖竊科第,臣之自期,人之見許,直一常調下品耳,只因名在屬籍,治際惇宗,前後歷揚,罔非踰濫,居常兢惕,淵氷在前,區區所自分於心者,置身於冗散之地,陳力於趨走之列,以爲不報之報,至若淸顯華膴,夢想不到,迺於日昨,華誥監宣,以臣爲國子之長,低擬恩點,尤出異數,臣聞命惝怳,歷屢日而不能自措,夫是職也,儁塗名選,爲世所重,虞廷之敎胄,周禮之成均,卽其任也,大昕鼓徵,導率庠序之彦,冬夏絃誦,宣揚菁莪之化,以至月講日課,皆有規度,苟非文章德望,爲士林所矜式者,莫宜居之,曷嘗有如臣至庸最下而濫叨者哉?噫,臣之一身本末,淵鑑之所俯燭,邇來頂踵毛髮,無非大化中陶甄生成,雖赴蹈湯火,義有不敢辭者,況縻之以華銜,寵之以恩召,何若爲修飾之態,而甘犯逋傲之科哉?誠以上玷淸簡,下招物議,揆之廉義,諒非細故也,玆敢畢暴情實,仰瀆崇嚴。伏望聖慈,俯賜鑑諒,亟遞臣職名,俾公器無褻,私分獲安焉,臣無任云云。省疏具悉。爾其勿辭察職。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。鄭基會啓曰,行大司憲金炳德,執義金聲根,掌令金錫輔未肅拜,權膺善,持平梁相器·全在鳳在外,監察茶時之意,敢啓。傳曰,知道。傳于宋熙正曰,傳香承旨馳詣懿昭墓,奉審摘奸以來。以慶尙監司李參鉉狀啓,昆陽郡守南元敎身死事,傳于趙性敎曰,令該曹口傳差出,不日下送。吏曹口傳政事,以柳相鳳爲昆陽郡守。兵曹,以任弘模爲禁衛中軍。兵曹口傳政事,以申橚爲內乘。以司謁口傳下敎曰,三揀擇後詣別宮時,內門路以協陽門爲之,外門路以敦化東挾門爲之。傳于宋熙正曰,典翰會圈。傳于宋熙正曰,副提學許遞,前望入之。副提學前望入之,李載冕落點。傳于宋熙正曰,原任副提學趙寧夏檢校差下。宋熙正,以弘文館言啓曰,原任副提學趙寧夏檢校差下事,命下矣,卽爲牌招察任,何如?傳曰,允。兵曹口傳政事,副護軍單趙寧夏。傳于宋熙正曰,典翰李冕光檢校差下。宋熙正,以弘文館言啓曰,典翰李冕光檢校差下事,命下矣,卽爲牌招察任,何如?傳曰,允。又以弘文館言啓曰,典翰會圈事,命下矣。檢校副提學李載元·李承輔·金炳弼·鄭健朝·李鎬俊,新除授副提學李載冕,檢校典翰閔升鎬·李明應·李鍾濬·李冕光,竝卽牌招,使之會圈,何如?傳曰,允。弘文館典翰會圈,八點趙康夏,七點金奎弘·李昌鎬·南商龍·蔡東述。有政。吏批,行判書趙得林牌招不進,參判崔遇亨進,參議南鍾順進,右承旨宋熙正進,以趙康夏爲典翰。兵批,行判書李圭徹病,參判李周喆病,參議金龍基病,參知李心宰進,右副承旨鄭基會進,同知單朴是衡,僉知單金義三。吏批,再政,以洪遠植爲副應敎。宋熙正,以弘文館言啓曰,新除授典翰趙康夏,卽爲牌招察任,何如?傳曰,允。又以弘文館言啓曰,新除授典翰趙康夏敎旨安寶次,濬哲之寶請出之意,敢啓。傳曰,知道。又以嘉禮都監都提調意啓曰,敎命篆文,領敦寧府事金左根書出,正副兩本,謹此封入,以備睿裁之意,敢啓。傳曰,正本爲之。又以營建都監都提調意啓曰,工匠等乾犒饋事,命下矣。工匠二千七百十四名,每名錢一錢,擔軍募軍三千五百二名,每名錢五分,合錢四百四十六兩五錢分給之意,敢啓。傳曰,知道。又以奎章閣言啓曰,頒賜冊子安寶次,奎章之寶請出之意,敢啓。傳曰,知道。又以成均館同知事·大司成意啓曰,今三月初三日,儒生課試當爲設行,而大提學未差,限內不得爲之之意,敢啓。傳曰,知道。李元會,以兵曹言啓曰,分守門將李秉德在外,無以備員,改差其代,依例口傳擬入之意,敢啓。傳曰,知道。兵曹口傳政事,以沈正澤爲分守門將。李元會,以御營廳言啓曰,本廳中軍李章濂,身病甚重,勢難察任,改差,何如?傳曰,允。又以濬川司言啓曰,本司都廳訓鍊都監別將申橚改差代,以訓鍊都監別將李邦鉉差下,使之察任,何如?傳曰,允。行大護軍趙龜夏疏曰,伏以鸞司光徹,萬幾總務,端門穆御,一初勵治,懽聲協氣,區寓普均,仍伏念臣以百劫憂畏之踪,荷再造生成之澤闔門百口,保有今日,兄弟聯武,輥到卿月,無往非天地之曲遂,河海之莫量,而報效全蔑,涓埃兢懼,恒若淵谷,凡在冗散下班,尙非涯分之可堪,若其進取雋塗,尤豈寢夢之攸及,迺玆臨朝訪落之日,大僚彙擢諸彦,不意賤名,混被謬擧,進臣爲正卿階,繼而周廬恩點,華誥踵宣,臣誠惝怳驚懍,莫省攸措,夫是階也,卽周官之六卿,唐朝之八座,應天象於文昌,峻地望於尙書,名實苟不相副,授受均之爲失,故掄揀其難,自昔已然,況今聖明在上,百度畢張,位能任賢,比隆三代,豈令無似之賤品,遽侈寵渥之至此?聖度含弘,謂無可棄,惟在鎔化之如何,則以臣視臣,文質無當,未見有分寸之可錄矣,謂可姑循資格,則堂堂品秩,判非尋常微末之按簿而推遷矣,抑謂家庭緖餘之或有可取云爾,則臣實不肖,未守課督之訓,空抱荒墜之憂矣。本末長短,固已淵鑑之所悉燭,今何敢妄效崇飾,自附例讓,甘速慢蹇之誅乎?嗚呼,臣以險釁殘喘,躬逢盛際,受恩如天,感激圖酬,當倍他人,曷不欲將此塵刹之身心,殫竭駑鈍之蹄足,而懾約之地,戒存難進,孤露之情,痛深不洎,攀誥徊徨,安所報喜,畢生大願,祗有退守拙分,以期不報之報而已,其何以冒沒貪戀,重犯罪戾,俯愧平日知足之訓,仰累聖朝簡心之政哉?左右參倚,承膺無路,玆敢披瀝衷懇,冒瀆崇嚴。伏乞聖慈,念爵命之不可輕褻,察微懇之寔出衷曲,俯垂矜諒,將臣新授資級,亟賜收還,得以粗全微分,無玷公器,不勝幸甚,臣無任云云。答曰,省疏具悉。卿其勿辭行公。
丙寅三月初三日辰時,上詣春塘臺。春到記親臨儒生試取入侍時,都承旨李載冕,左承旨黃鍾顯,右承旨宋熙正,左副承旨李元會,右副承旨鄭基會,同副承旨趙性敎,記事官金敬均,假注書方孝隣,別兼春秋趙定燮·趙康夏,宗正卿李圭徹·李承輔·李周喆·李章濂,檢校直提學李載元,檢校直閣李喬翼,檢校待敎趙寧夏,待敎趙慶鎬,檢校典翰李明應·李鍾濬,應敎南商龍,校理金奎弘,副校理趙晩和·趙用夏,修撰李世翊,副修撰嚴世永·洪大鍾,以次侍立。時至,通禮跪啓請外辦。上具翼善冠·袞龍袍,乘輿出宣化門。藥房提調金炳㴤,副提調李載冕進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·靑陽門,詣春塘臺。通禮跪啓請降輿。上降輿陞座。載冕奏曰,出標信開布城,儒生入場乎?上曰,以已下標信擧行。載冕奏曰,侍衛從陞中,有試官蒙點人,使之下去行禮乎?上可之,讀券官行大護軍金世均,行護軍金炳弼,對讀官吏曹參議南鍾順,成均館大司成李世器,行副護軍金世鎬,副司果洪遠植,副修撰洪大鍾,考官右參贊趙然昌,吏曹參判崔遇亨,參考官行副護軍李京鎬,行副護軍金學初,行副護軍趙準夏,副司果金奭鎭,副修撰嚴世永及儒生序立,行四拜禮訖,以次就位。鍾顯讀奏入門單子訖。上命試官書賦題,端門訪治之日諭朝廷鄕黨立紀綱正風俗,限申時,世均跪書讀奏訖。大鍾捧出懸之。鍾顯進講冊望單子。上落點于詩傳,仍命開講。鍾顯曰,講章,何以爲之乎?上曰,粘卷爲之。上親受四人訖。鍾顯奏曰,典翰會圈事,命下矣。政官牌招開政,下批,何如?上曰,依爲之。出擧條鍾顯奏曰,假注書方孝隣儒生收栍之際,做錯非細,推考,何如?上曰,依爲之。出擧條元會奏曰,兵曹判書李圭徹,脚氣猝發,無以運動,還宮時別侍衛,何以爲之乎?上曰,實病旣如此,兵判出去調病,別侍衛,次堂擧行。出擧條上入小次,少頃,上出次。鍾顯奏曰,先張已入開布城,呈券儒生,使之次次出送乎?上可之,上親受五人訖,仍入小次,小頃,上出次,親受六人訖,上入小次。然昌講畢,書榜目以入。載冕以司謁微稟曰,今番取幾人,而科次,何以爲之乎?以司謁口傳下敎曰,取十人。少頃,上出次。世均考試畢。上命科次。世均奏科次。大鍾讀券第一張。上曰,止之。世均奏曰,書等,何以爲之乎?上曰,第一張書三下,第二張書草三下,其餘竝書次上。世均書等訖。鍾顯奏曰,坼封,何以爲之乎?上曰,都承旨坼封,可也。載冕坼封訖。世均曰,預次書外字乎?上可之,仍命書傳敎曰,春到記講居首通幼學李愼國,製述賦居首三下幼學洪萬植,竝直赴殿試,講之次通幼學金復性等七人,製述之次草三下金永壽,竝直赴會試,講之次略幼學柳廷植等六人,製述之次次上幼學趙秉鎬,竝給二分,講之次略幼學權在學等六人,製述之次次上進士趙容燮等二人,竝給一分,講之次粗生員丁達敎等十三人,製述之次次上生員柳燾等五人,竝奎章全韻一件賜給。又命書傳敎曰,入格儒生明日待令。通禮跪啓禮畢。上降座。通禮跪啓請乘輿。上乘輿,由靑陽門·興德門·明光門·銅龍門·建陽門,抵協陽門。兵曹參判李周喆啓稟放付元會,請出標信解嚴。由宣化門還內,諸臣以次退出。
上在昌德宮。停常參·經筵。
鄭基會啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。傳于鄭基會曰,入格儒生入侍。注書金敬均病代,以晉昌復爲假注書。傳于趙性敎曰,停講今爲四朔,玉堂與臺諫,有時陳勉,未免文具,無一人挾冊詣闕請講者,時副學外,行公玉堂竝重推,初七日爲始來會。以司謁口傳下敎曰,永惠翁主房折受,以乙丑條輸送事,分付戶曹。兵曹,以李承駿爲御營中軍。鄭基會啓曰,行大司憲金炳德,執義金聲根,掌令金錫輔牌不進,權膺善,持平梁相器·全在鳳在外,監察茶時之意,敢啓。傳曰,知道。以執義金聲根,掌令金錫輔,司諫權鍾祿,獻納李裕承,正言金善柱牌不進罷職傳旨,傳于鄭基會曰,只推。以權有善拿處傳旨,傳于趙性敎曰,飭已施矣,分揀。以公忠監司申檍狀啓,鎭岑縣監尹泰益,邪徒詗捉之際,誤捉無瑕之士夫,擧措駭妄,爲先罷黜,其罪狀,令攸司稟處事,傳于趙性敎曰,口傳差出,催促下送。吏曹口傳政事,以李悳初爲鎭岑縣監。趙性敎,以追上尊號都監都提調意啓曰,翼宗大王玉冊文草圖書一本,謹此封進,待啓下,令書寫官行吏曹判書趙得林,正書入刻之意,敢啓。傳曰,知道。又以加上尊號都監都提調意啓曰,王大妃殿玉冊文草圖書一本,謹此封進,待啓下,令書寫官大護軍任百秀,正書入刻之意,敢啓。傳曰,知道。又以嘉禮都監都提調意啓曰,謹依別單判下,別宮進排及器皿中,自內措備,與尙方擧行外,自都監措備物種,今日,令都監郞廳領納之意,敢啓。傳曰,知道。又以弘文館言啓曰,新除授副應敎洪遠植,卽爲牌招察任,何如?傳曰,允。又以工曹言啓曰,中宮殿逐朔進上黃毛,每朔七條半,自今三揀擇日爲始,依例封進之意,敢啓。傳曰,知道。吏曹參議南鍾順疏曰,伏以臣,楮之小而懷愈大,器之橢而㪺愈峻,則不有其隤,必底于裂,臣雖無狀,豈或全昧此義,而臣受命國子,纔旬有餘日矣,齎悚陳情,未蒙恩諒,怵義祗肅,因循叨據,兢兢然慄慄然,若淵氷之臨深履薄焉。不意三銓寵旨,又下於此際,臣誠左右思,而莫知攸蔇也,夫通塞之與聞,而贊熙朝激揚之政,注擬之代斲,而任流品甄別之責,卽是職之爲綦且重,而萬萬非如臣蔑裂,所可彷彿者,抑又聞之,明王量材而授官,官之於人,宜强其所可能,不可强其所不能,不能而且强之,必至於顚沛僨誤乃已,顚沛猶屬一己之私,不遑自恤,僨誤乃公家事也,此而僨誤,則或恐有累於我聖明則哲之鑑,豈不大可懼哉?傳曰,陳力就列,不能者止,臣之不能於見機,理勢甚明,則是豈非可止之不可已者乎?開政有命,牌望路阻,雖不得不冒沒出膺,而其在四維之大防,不敢一日之仍蹲,玆暴衷懇,仰瀆崇聽。伏乞聖慈,俯垂鑑諒,亟遞臣新授吏曹參議之任,以便公私,不勝幸甚,臣無任云云。省疏具悉。爾其勿辭察職。
丙寅三月初四日辰時,上御重熙堂。入格儒生入侍時,右副承旨鄭基會,記事官金敬均,記注官鮮于昇,別兼春秋趙康夏以次進伏。幼學李愼國·金復性·李濟和·韓暎濟·趙漢元·趙益元·柳廷植,進士李章翊,幼學車珽模·權逌善·李觀會·李祖益·權在學·文俊榮·趙明林·尹止善·尹相賢·金純敎,生員丁達敎,幼學金佑商·鮮于斌·趙秉大·朴世翼·兪致一·宋在參·李濟弼·申台永·朴天浩·金定義·李宅基,幼學洪萬植,進士金永壽·趙秉鎬,進士趙容燮·金演壽,生員柳燾,進士朴齊鳳,生員李根命·金疇鎬·李顯光,序立階下訖。上曰,史官分左右。基會曰,入格儒生中金炳應·李錫弘·趙性榘等,有身病,不爲待令矣。仍奏曰,待令儒生,使之次第陞堂,奏職姓名乎?上可之,愼國等進前起伏,奏職姓名訖。基會曰,儒生頒賞後行禮,何如?上可之,儒生等行禮訖。基會曰,儒生使之退出乎?上可之,仍敎曰,西唱引儀,做錯非細,自政院申飭,可也。基會曰,依下敎當嚴飭矣。仍奏曰,今日入格儒生行禮臚唱之際,西唱引儀,做錯非細,事甚駭然,當該引儀,所當重勘,而本院請推之外,無他可施之罰,何以爲之乎?上曰,拿處,可也。出擧條上曰,史官就座。仍命退,承史以次退出。
上在昌德宮。停常參·經筵。
藥房都提調柳厚祚,提調金炳㴤,副提調李載冕啓曰,伏未審,日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿口傳問安。答曰,知道。鄭基會啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。宋熙正啓曰,議政府郞廳來言,今日賓廳日次,而領議政趙斗淳有身病,左議政金炳學,右議政柳厚祚無時急稟定事,不得來會云矣,敢啓。傳曰,知道。備忘記,統制使金鍵下直,長弓一張,長箭一部,片箭一部,筒兒一箇賜給。宋熙正啓曰,今此分政院所用奉使印一顆,依例以禮曹所在者取用,何如?傳曰,允。傳于宋熙正曰,統制使入侍。傳于宋熙正曰,政官牌招開政,如有違牌,勿爲呼望。傳于宋熙正曰,呈告禮曹參議許遞,今日政差出。傳于鄭基會曰,呈告金吾堂上·藝提,在外法司堂上許遞,今日政差出。傳于宋熙正曰,吏曹參判有闕之代,前望入之。吏曹參判前望入之,趙秉協落點。宋熙正啓曰,新除授吏曹參判趙秉協,一體牌招,何如?傳曰,允。又啓曰,卽者兵曹郞廳來言,公忠兵使今日政差出事命下,而行判書李圭徹有身病,次堂例不得擧行云,何以爲之?敢稟。傳曰,次堂擧行。趙性敎啓曰,行大司憲金炳德,執義金聲根,掌令金錫輔牌不進,權膺善,持平梁相器·全在鳳在外,監察茶時之意,敢啓。傳曰,知道。以執義金聲根,掌令金錫輔,司諫權鍾祿,獻納李裕承,正言金善柱牌不進罷職傳旨,傳于趙性敎曰,只推。以京畿監司兪致善狀啓,喬桐府使韓元植,賙賑移粟,不念營飭,遽自分還,擧措乖當,爲先罷黜,其罪狀令攸司稟處事,傳于趙性敎曰,雖出於各爲其民之意,事體則極壞損,而水使與管下守令有異,則至有尋單,尤涉昧例。宋熙正啓曰,三揀擇時,有大臣·禮堂命招之例矣,時原任大臣·禮堂,竝待明朝命招,何如?傳曰,允。諸宗臣同爲命招。兵曹口傳政事,副護軍單閔升鎬。宋熙正,以吏曹言啓曰,繕工監假監役官金在廷,西部都事成始默,俱以身病,呈狀乞遞,竝改差,何如?傳曰,允。趙性敎,以兵曹言啓曰,知中樞府事李漢紀,五衛將李巨濟·徐有夤·宋興奎·李秉鶴·李翼夏·李麟在,景福宮衛將朴是衡,慶熙宮衛將元漢奎·金載昇,文臣兼宣傳官李錫宙,俱以病難供職,新除授公忠兵使李鶴周。身病猝重,時日之內,萬無登途赴任之望,戶奴呈狀乞遞矣,身病旣如此,則有難强令赴任,夞怪權管許鐏,母年今爲七十歲,同仁權管李種植,父年今爲七十五歲,俱以法不當遠離赴任云,竝改差,何如?傳曰,允。傳于趙性敎曰,公忠兵使有闕之代,今日政差出。有政。吏批,行判書趙得林式暇,參判趙秉協進,參議南鍾順式暇,右承旨宋熙正進,啓曰,行判書趙得林,參議南鍾順竝式暇,小臣獨政未安,何以爲之?敢稟。傳曰,仍爲之。以崔遇亨爲刑曹參判,趙寧夏爲禮曹參議,宋廷和爲知義禁,吳取善爲藝文提學,趙熙奭爲司宰主簿,金商鳳爲唐津縣監。兵批,行判書李圭徹病,參判李周喆進,參議金龍基入直,參知李心宰病,同副承旨趙性敎進,啓曰,公忠兵使今當差出,而擬望之人乏少,他道守令,竝擬,何如?傳曰,允。以魚在淵爲公忠兵使,同知單金載昇,大護軍李漢紀,副護軍李鶴周,吏批,再政,以趙龜夏爲刑曹判書,權用奎爲顯隆園令,李道植爲掌樂主簿,吳述善爲假監役,金護求爲西部都事,朴有鵬爲長湍府使。兵批,再政,李承復爲同知,安東燁·申哲熙·李完永·柳榮萬·李在純·朴元鎭爲五衛將,崔益良爲景福將,尹昌甲·朴良鎬爲慶熙將,趙恒敎爲文兼,徐相稷爲京畿水使,趙存禹爲左捕從,同知單金益顯,夞怪權管單閔致璜,同仁權管單尹完儉,同知單元漢奎,大護軍單宋廷和。吏批,三政,以洪祐鼎爲禁府都事,尹春永爲司導主簿,喬桐府使單徐相稷。兵批,三政,以尹致斆爲忠翊將,金弼求爲都摠經歷,同知單金益良,僉知二單安東燁·李在純。吏批,四政,以李寅赫爲長興主簿。兵批,四政,以李道林爲宣傳官,同知單尹昌甲。宋熙正,以嘉禮都監都提調意啓曰,謹考儀軌,則親迎之禮,仍行於別宮矣,今番亦依例以別宮擧行乎?敢稟。傳曰,依前擧行。又以營建都監都提調意啓曰,本都監郞廳李悳初,移拜鎭岑縣監矣,其代以典牲署判官成大永差下,使之察任,何如?傳曰,允。又以議政府言啓曰,今聞咸悅縣監有頉云,當此漕船裝發之時,領運無人,萬萬可悶,該道狀本,有難遲待,其代令該曹口傳擇差,使之當日給馬下送,何如?傳曰,當此領運,一時爲急,唐津縣監權用直除授,使之除朝辭罔夜赴任事,三懸鈴知委。吏曹,咸悅縣監權用直除授事承傳。宋熙正,以戶曹言啓曰,臣敦榮與正郞臣林冕洙,依定式進詣時御所,周回宮墻奉審後,如干有頉處,從便修改之意,敢啓。傳曰,知道。又以禮曹言啓曰,今三月初六日三揀時,詣闕處子別單書入之意,敢啓。傳曰,知道。又以弘文館言啓曰,典翰趙康夏疏批已下,卽爲牌招察任,何如?傳曰,允。趙性敎,以都摠府言啓曰,今日入直內三廳·武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。又以義禁府言啓曰,公忠監司申檍狀啓內,鎭岑縣監尹泰益爲先罷黜,其罪狀令攸司稟處事啓下矣。尹泰益時在任所云,依例發遣府羅將拿來,何如?傳曰,待待命拿囚。吏曹參判崔遇亨疏曰,伏以,長樂養隆,聖敎彌光,端門親御,綸音綻宣,在列之攢祝無旣,帀域之蹈抃惟均,仍伏念臣於見叨,曷嘗毫分襯似,劣有可堪乎哉?始之分義所怵,不遑駕屨之竢,繼而情實猥控,未蒙鞶帶之褫,黽勉蹲仍,一日二日,居然帀月于玆,間亦屢赴政席,旣攝乏而代斲,或通擬之與聞,臣本疏闇,唱注而按例焉已,唯諾而充位焉已,顧無裨補之實,徒增瘝隳之愧,每自循省,不覺騂汗,夫是職也,介居長貳之間,仰成佐平,宜若關係之無甚輕重,而其名則小宰也,其任則政人也,非其人而冒據,官箴興焉,況今舊望新儲,俊彦林立,糠粃之前,已招物議,而盤礴不去,重速妨賢之誚,此臣所以求解一念,未嘗食息忘也。且臣自來善病,祟在肝家,每當木旺之候,輒致土損之證,胃逆而食飮全阻,脅牽而運用多掣,常居呻楚,若無健時,强策趨走,力所不堪,日昨公退,一倍添劇,宛轉床玆,彈束無期,曠久虛縻,如添一病,用敢據實陳籲,冒干宸嚴。伏乞聖明,俯垂鑑諒,將臣所有銓銜,劃許鐫免,俾公私兩幸,千萬顒祝,臣無任云云。答曰,省疏具悉。所請依施。典翰趙康夏疏曰,伏以,臣齒淺學蔑,百無肖似,不足備數於驅使之末,而濫蒙洪朝拂拭之遇,倖竊科第,歷揚華顯,恩至渥矣,分已踰矣,絲毫無補,居常兢懼,如負大何。迺者典翰除旨,忽下於千萬夢想之外,臣聞命以來,五內震駴,繼之以戰慓,顔騂背汗,誠不知官名之爲榮也,夫是職也,掌詞命而賁飾笙鏞,備顧問而潤色黼黻,其地望之淸切,揀選之難愼,比於侍讀·檢討,尤有別焉,則今玆寵命之及於賤臣者,一何謬也?文學風采之爲士友矜式者,謂臣爲一毫彷彿於斯耶?方今聖學時敏,日躋光明,政宜抄揀啓沃之任,仰裨就將之工,而迺以如臣謭劣空疏之質,畀之以經幄之列,裒然爲學士之首者,得不累右文之治乎?召牌儼臨,典式莫重,時値在公,逃遁無路,雖已叨謝,粗伸微忱,而若以榮寵爲媒,恬然冒進,則早晩良具,必無幸耳,寧不懍然哉?況臣兄弟,帀月兠攬於金蓮之班,其爲盈滿之戒,亦臣必辭之義也。噫,官銜愈華,而只增濫竽之愧,聖眷益隆,而尤切集木之懼,徊徨跼蹐,歷日靡定,玆敢悉暴衷懇,仰瀆崇嚴之下。伏乞聖明,特垂鑑諒,還收臣新授弘文館典翰之銜,使公器無玷,私分獲安焉,臣無任云云。省疏具悉。爾其勿辭察職。江原監司朴承輝疏曰,伏以,臣待罪東藩,倏今三載于玆矣,以其任則萬不近似,以其績則百無可取,而東來以後,恩造若偏,文苑之通擬,八座之晉擢,罔非夢想之攸到,況又瓜熟之期已過,麥秋之限更展,將以久其任而責其成,未敢知我殿下奚取於臣,而謬恩之愈往愈摯,至此極也。臣受命以來,冞增感激,圖報一念,尤倍餘人,其奈才具蔑裂,知識淺短,列邑之凋弊,無以蘇捄,窮民之殿屎,無以拯濟,一直瘝素,無往非辜,是宜早賜斥退,而乃反寵任之若是,此必由聖衷,謂臣莅藩數歲,全省之民,姑無大捐瘠,一方之事,亦免大僨誤,或者臣有可堪之才猷,當此歉年,不必遽遞,欲其少延而克終故耳。臣且感且愧,不省所以仰答盛眷,顧今來牟受明,期在數月,臣固當竭力從事,淹延待滿,不敢爲先此瀆擾之計,而第伏念其職則方面之不輕也,其人則已試而蔑效也,是不可諉以時月之不遠,一任其虛縻也審矣。且臣犬馬之齒,奄及衰暮,蒲零瓠落,精力日減,加以簿牘費神,機務熏心,數年之內,頓覺落下幾層,近又祟在水土,胃敗而飮啖全減,氣虛而頑痰流注,痿惰不振,動作俱妨,因此而裁決之際,輒致眩瞀,題判之期,每多愆滯,以若形症,雖閒漫職任,猶難强策,況按察是何等重務,以宣化視事之所,看作養病之坊,不思所以變通乎?玆敢據實呼籲於仁覆之天。伏乞聖明,俯垂鑑諒,亟遞臣藩宣之任,回授可堪之人,俾公事無曠,賤分獲安,千萬幸甚,臣無任云云。答曰,省疏具悉。方面之任,何可遽解?益勉旬宣之責。敎統制使金鍵書。王若曰,重宸之注意克勤,誰當專制一面,再任之宿望尤著,卿其都統三方,眷玆嶠右重防,實是海左臣鎭,彈壓嶺·湖之機務,控馭百八十州,割據關阨之要衝,節制數千餘里,臺隍樓櫓之設施旣久,作我翰屛,錢穀甲兵之備儲稍完,最是管轄,賴良材而倚毗甚重,恒軫推轂之思,創新制而威望愈尊,特紆登壇之命,顧今戎務漸弛,蓋緣撫禦之疏虞,況又名位益彰,政須謀猷之鍊宿,惟卿,簪紳華閥,鞱靲壯圖,試邊邑而固關防,旣優勞勣,亞戎垣而典禁旅,殆遍淸要,子可屬於將材,望實俱顯,申用命於心簡,眷注冞勤,玆授卿以三道統制使兼慶尙右道水軍節度使,卿其祗服寵靈,益恢壯略,可想部曲依舊,先察凋瘵之形,從此壁壘重輝,必習組練之策。於戲,省工役而蠲浦稅,宜勉釐革之方,誥戎兵而峙倉儲,無忽備豫之道,所以再授之優渥,宜圖一念之殫誠,故玆敎示,想宜知悉。知製敎臣李世翊製進
丙寅三月初五日巳時,上御重熙堂。藥房入診,統制使同爲入侍時,都提調柳厚祚,提調金炳㴤,副提調李載冕,檢校待敎徐相翊,修撰李世翊,假注書方孝隣,記注官金鎭模,別兼春秋洪鍾學,右承旨宋熙正,統制使金鍵,以次進伏,醫官李慶年·李忠淵·朴寅鏞·丁錫胤,進伏楹外訖。上曰,史官分左右。厚祚進前奏曰,日氣和暢,聖體,若何?上曰,一樣矣。厚祚曰,大王大妃殿氣候,何如?上曰,一樣矣。厚祚曰,王大妃殿氣候,何如?上曰,一樣矣。厚祚曰,大妃殿氣候,何如?上曰,一樣矣。厚祚曰,醫官待令,使之入診乎?上可之,慶年·忠淵·寅鏞等以次診候,退伏楹外訖。炳㴤曰,脈候奏之。慶年·忠淵·寅鏞等起伏奏曰,脈候左右三部調均矣。上命醫官先退,仍命大臣就座。又命統制使進前,仍敎曰,此非卿初到之地,軍政民情庶可詳察,予心欣喜也。鍵奏曰,天恩惶感矣,小臣凡節,百不如人,當此重任,恐不能盡心奉公矣,近來此營,異於前日,伏未知何以塗抹,而只切惶悚矣。上曰,營門之興替,專在於卿也。仍敎曰,善爲下去。上曰,史官就座。仍命大臣先退,又命退,諸臣,以次退出。
上在昌德宮。停常參·經筵。
鄭基會啓曰,行大司憲金炳德,執義金聲根,掌令金錫輔未肅拜,權膺善,持平梁相器·全在鳳在外,監察茶時之意,敢啓。傳曰,知道。傳于宋熙正曰,檢校待敎趙寧夏,馳詣健陵,奉審摘奸,仍留監祭,顯隆園·華寧殿,一體奉審以來。大王大妃殿,以承傳色傳于賓廳曰,大婚欲定於僉正閔致祿女,卿等之意,何如?賓廳領中樞府事鄭元容,領敦寧府事金左根,議政府領議政趙斗淳,行判敦寧府事李景在,議政府左議政金炳學,右議政柳厚祚啓曰,伏承慈敎,允協神人之望,斯乃宗社臣民無疆之福,臣等不勝忭賀之忱,敢啓。傳曰,知道。宋熙正啓曰,時原任大臣爲承候來待矣。傳曰,入侍。又啓曰,諸宗臣爲承候來待矣。傳曰,入侍。又啓曰,諸閣臣爲承候來待矣。傳曰,入侍。又啓曰,諸儒臣爲承候來待矣。傳曰,入侍。傳于宋熙正曰,廣州留守,兩都尉同爲入侍。傳于宋熙正曰,當該注書推考。傳于宋熙正曰,三揀擇後〈詣〉別宮時,興寅君,工曹判書李載元,都承旨李載冕,檢校直閣閔升鎬別陪進。宋熙正啓曰,大禮時,敎文及本房答文,令文任,字句間添潤啓下事,命下矣。藝文提學吳取善未肅拜,卽爲牌招,何如?傳曰,允。宋熙正,以禮曹言啓曰,三揀擇今已過行,親迎吉日,以何間推擇乎?敢稟。傳曰,今月念間擇入。又以禮曹言啓曰,以親迎吉日何間推擇取稟草記。傳曰,今月念間擇入事,命下矣。令日官金秉洪推擇,則今三月二十一日爲吉云,以此日定行乎?敢稟。傳曰,以此日定行。禮曹,納采三月初九日辰時,納徵同月十一日午時,告期同月十七日午時,冊妃同月二十日,親迎同月二十一日辰時,同牢宴同月同日申時。宋熙正,以禮曹言啓曰,今此嘉禮時,親迎之禮行於別宮事,自都監已爲稟定矣,同牢宴處所,以時御所何殿爲之乎?敢稟。傳曰,重熙堂爲之。又以禮曹言啓曰,嘉禮儀節,當爲磨鍊,謹稽謄錄,則嘉禮後各殿朝見禮,皆分日行禮矣,今亦依此,嘉禮翌日,中宮殿朝見于大王大妃殿,又翌日,朝見于王大妃殿,又翌日,朝見于大妃殿,磨鍊節目,何如?傳曰,依辛亥年例爲之。又以營建都監都提調意啓曰,今日二更量,東邊十字閣近處訓局畫師假家失火,治木假家八百餘間及治鍊木物,盡爲延燒,而連加董飭,救火之意,敢啓。傳曰,知道。又以營建都監都提調意啓曰,去夜營建所失火,延燒至爲屢百間之多,已治鍊之材木,擧皆不免燼爇,本所旣有禁火之具,亦有警夜之卒,而不敢嚮邇,坐看挻及,平日不飭之失,在所難免,當該入直堂上,捧現告,施以譴罷之典,上直之將校員役及失火處所守直軍卒,竝付秋曹,嚴刑定配,何如?傳曰,允。李元會啓曰,訓鍊大將任泰瑛譴罷事,命下矣。將兵之任,不可一刻無摠察之人,何以爲之?敢稟。傳曰,摠戎使兼察。又啓曰,訓鍊大將摠戎使兼察事,命下矣。兼察訓鍊大將李周喆,卽爲牌招聽傳敎,何如?傳曰,允。黃鍾顯啓曰,假注書晉昌復,身病猝重,勢難察任,今姑改差,何如?傳曰,允。假注書晉昌復改差代,以李容萬爲假注書。黃鍾顯,以吏曹言啓曰,繕工監假監役官吳述善,西部都事金頀求,俱以身病,呈狀乞遞,竝改差,何如?傳曰,允。又以吏曹言啓曰,新除授長湍府使朴有鵬戶奴呈狀內,矣上典素患痰癖之症,當此換節之時,一倍添劇,萬無赴任之望,卽速啓遞改云,其身病旣如是,則有難强令赴任,罷黜,何如?傳曰,允。又以吏批言啓曰,故僉正閔致祿,今當追封府院君,而在前卒逝,依已例贈領議政,三代贈職,亦爲一體擧行之意,敢啓。傳曰,知道。有政。吏批,行判書趙得林進,參判趙秉協,參議南鍾順竝牌招不進,同副承旨趙性敎進,以柳厚祚爲進賀謝恩兼奏請使,徐堂輔爲副使,洪淳學爲書狀官,鄭禮鉉爲假監役,朴齊性爲西部都事,李敎獻爲長湍府使,故僉正閔致祿贈領議政驪城府院君,淑人吳氏贈海寧府夫人,李氏封韓昌府夫人,已上王妃父母,依法典封爵,故吏參閔耆顯贈領議政,故大司成閔百奮贈左贊成文顯例兼,已上贈驪城府院君閔致祿兩代例贈。兵批,行判書李圭徹病,參判李周喆病,參議金龍基入直進,參知李心宰病,右副承旨鄭基會進,同知單李良鎬,副司勇李周元。以吏曹參議南鍾順牌不進罷職傳旨,傳于趙性敎曰,只推。宋熙正,以追上尊號都監都提調意啓曰,翼宗大王金寶篆文書寫官,上護軍李宜翼書出,正副本謹此封進,以備睿裁後入刻之意,敢啓。傳曰,正本入刻。又以加上尊號都監都提調意啓曰,王大妃殿玉寶篆文書寫官,興寅君最應書出,正副本謹此封進,以備睿裁後入刻之意,敢啓。傳曰,正本入刻。又以追上尊號都監都提調意啓曰,憲宗大王金寶篆文,書寫官,知宗正卿李䆃重書出,正副本謹此封進,以備睿裁後入刻之意,敢啓。傳曰,正本入刻。又以追上尊號都監都提調意啓曰,孝顯王后金寶篆文書寫官,廣州府留守閔致久書出,正副本謹此封進,以備睿裁後入刻之意,敢啓。傳曰,正本入刻。又以加上尊號都監都提調意啓曰,大王大妃殿玉寶篆文書寫官,東寧尉金賢根書出,正副本謹此封進,以備睿裁後入刻之意,敢啓。傳曰,正本入刻。又以追上尊號都監都提調意啓曰,哲宗大王金寶篆文書寫官,永平君昱書出,正副本謹此封進,以備睿裁後入刻之意,敢啓。傳曰,正本入刻。又以加上尊號都監都提調意啓曰,大妃殿玉寶篆文書寫官,南寧尉尹宜善書出,正副本謹此封進,以備睿裁後入刻之意,敢啓。傳曰,正本入刻。又以戶曹言啓曰,本曹所管濟用監貢物,雖値加定之時,獨無受價之例者,以其遺在,尙能備加定之數,今則遺在已盡,反有加用,一依他貢例,中宮殿供上物種,加定上下,何如?傳曰,允。又以戶曹言啓曰,卽接內需司所報,則永惠翁主房折受稅米,望定於湖西各邑,稅錢,望定於京畿各邑,自丙寅條爲始,免稅輸納之意,啓單蒙允矣,卽伏奉傳敎下者,有永惠翁主房折受,以乙丑條輸送之命,而畿邑稅錢,係是當年納,故乙丑條,已爲輸納於各宮房,今無劃送之處,稅米以乙丑條輸送,稅錢以丙寅條輸送,何如?傳曰,允。當有處分矣。鄭基會,以漢城府言啓曰,濟州三邑民數,今始上來,依例入錄之意,敢啓。傳曰,知道。又以訓鍊都監言啓曰,再揀擇後,本第衛護次,將校一人,軍十名定送,與禁衛營御營廳,限三揀擇前,輪回入直矣,今則三揀擇已過,將卒解送之意,敢啓。傳曰,知道。又以禁衛營言啓曰,再揀擇後本第衛護次,將校一人,軍十名定送,與訓鍊都監·御營廳,限三揀擇前,輪回入直矣,今則三揀擇已過,將卒解送之意,敢啓。傳曰,知道。又以御營廳言啓曰,再揀擇後本第衛護次,將校一人,軍十名定送,與訓鍊都監·禁衛營,限三揀擇前,輪回入直矣,今則三揀擇已過,將卒解送之意,敢啓。傳曰,知道。又以義禁府言啓曰,京畿監司兪致善狀啓內,喬桐府移還防報,仍呈辭狀,該府使韓元植,爲先罷黜,其罪狀,令攸司稟處事,判付內,雖出於各爲其民之意,事體則極壞損,而水使與管下守令有異,則至有尋單,尤涉昧例事啓下矣。該府使韓元植,時在任所,而係是閫帥,依例發遣府都事,交龜後拿來,何如?傳曰,侍待命拿囚。
丙寅三月初六日午時,上御重熙堂。時原任大臣,禮堂諸宗臣·閣臣·儒臣入侍,廣州留守,兩都尉同爲入侍時,右承旨宋熙正,假注書晉昌復,別兼春秋趙定燮·洪鍾學,領府事鄭元容,領敦寧金左根,領議政趙斗淳,判敦寧李景在,左議政金炳學,右議政柳厚祚,兼禮曹判書金炳冀,參判尹定善,參議趙寧夏,宗臣興寅君李敦榮·李圭徹·李景純·李載元·李世輔·李承駿·李章濂,檢校提學金炳國,提學金學性,原任提學金輔根·鄭基世,原任直提學金大根·曺錫雨·申錫禧·李㘾·金炳㴤,檢校直提學金炳地,原任直提學金炳弼·金輔鉉,原任直閣金德根·鄭健朝·李淳翼,檢校直閣李喬翼·閔升鎬,原任待敎趙鳳夏·尹滋悳·趙秉協,檢校待敎徐相翊·閔奎鎬·鄭範朝·李載冕,待敎趙慶鎬,原任副提學徐戴淳·趙龜夏·兪致善,檢校副提學李鎬俊,檢校典翰李明應·李鍾濬·李冕光,原任典翰李根秀,典翰趙康夏,應敎南商龍,副應敎洪遠植,校理趙然友·金奎弘,副校理趙用夏·趙晩和,修撰李世翊,副修撰嚴世永·洪大鍾,廣州留守閔致久,東寧尉金賢根,南寧尉尹宜善,以次進伏訖。上曰,史官分左右。元容進前奏曰,今日日氣晴佳,尤好矣,聖體,若何?上曰,一樣矣。元容曰,寢睡·水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。元容曰,名門毓慶,淑德膺選三揀已行,六禮將爲涓吉,實宗社無疆之福,臣民莫大之慶,群情不勝欣忭頌祝之忱矣。上曰,慈殿喜悅,益爲欣慶矣。元容曰,慈殿嘉悅之心,可以仰想,而內而各殿,外而百官,萬姓同慶胥欣矣。斗淳曰,講對事體,今不當仍用,前此所稱,改曰進講,而經筵及講官,依前輪回入參,何如?上曰,依爲之。出擧條斗淳曰,大禮時,有敎文,有本房答文,載在五禮儀,而小注所今番當遵處,令文任就字句間,稍加添潤,以爲啓下之地,何如?上曰,依爲之。斗淳曰,奏請使行,趁速登發,然後來頭事勢,可無窘束之慮,令政院政官牌招開政差出,今番節使之回,將有順付詔書,使號以進賀·謝恩兼奏請使,下批,何如?上曰,依爲之。拜表日字,以來月旬前擇入,可也。出擧條上曰,注書讀批做錯,推考,可也。榻前下敎斗淳曰,注書擧行甚疏錯,事當仰請拿處,而特以今日也,故不容不曲恕,從重推考,何如?上曰,依爲之。出擧條斗淳曰,近來堂后假官記注之際,往往不成樣,常所可悶,此後則這這擇擬事,分付,何如?上曰,依爲之。出擧條上曰,史官就座。仍命大臣先退,又命退諸臣,以次退出。
丙寅三月初六日申時,上御誠正閣。召對入侍時,參贊官李元會,檢校待敎徐相翊,侍讀官趙然友,檢討官嚴世永,記事官金敬均,記注官金鎭模,別兼春秋趙定燮,各持通鑑第二卷,以次進伏訖。上曰,史官分左右。上開卷,仍命授書算于然友,上讀自生長揖不拜,止臣爲內應,仍讀十遍訖。然友還納書算。上曰,上番讀之。然友讀奏釋義訖。上曰,下番文義奏之。世永曰,酈生以六國縱橫之說,求見沛公,而長揖倨傲,誠陋矣,若眞有賢人者,遇明主於風塵,陳三代王政之由,則禮貌之間,必不如是矣,此沛公所以踞床見之者也,及其任用,亦不過辯士待之而止耳,知人用人,各適其才,宜爲漢創業之主也。上曰,參贊官·閣臣竝文義奏之。元會曰,儒臣備盡無餘,臣無容更達矣。相翊曰,沛公之見酈生也,始以倨床,而見終以攝衣而迎者,可見其幡然改悟,延攬英雄之大度也,酈生,當時之一辯士也,而沛公,能使之盡心竭忠,游說諸侯,終成一統之業,用人之道,於此可見矣。上掩卷,仍命史官就座,又命諸臣,以次退出。
上在昌德宮。停常參·經筵。
自人定至初八日開東,灑雨下雨,測雨器水深六分。李元會啓曰,來十一日朝參日次矣,敢稟。傳曰,停。趙性敎啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。黃鍾顯啓曰,卽者吏曹郞廳來言,鎭岑縣監李悳初,當爲署經,而諫院則雖已署經,憲府不備,不得署經云,除在外外,未肅拜人員,竝卽牌招,何如?傳曰,一司除署經。傳于鄭基會曰,都承旨,右承旨竝許遞,前望入之。承旨前望入之,曺錫元·南鍾順落點。傳于鄭基會曰,吏曹參議有闕之代,前望入之。吏曹參議前望入之,李能燮落點。傳于鄭基會曰,召對爲之。趙性敎啓曰,行大司憲金炳德,執義金聲根,掌令金錫輔牌不進,權膺善,持平梁相器·全在鳳在外,監察茶時之意,敢啓。傳曰,知道。以執義金聲根,掌令金錫輔,司諫權鍾祿,獻納李裕承,正言金善柱牌不進罷職傳旨,傳于趙性敎曰,只推。以平安監司洪祐吉狀啓,成川府民家失火事,傳于趙性敎曰,當此農節,民家燒燼,聞甚驚慘,元恤典外,別加顧助,結構奠接之方,廟堂措辭,分付。鄭基會啓曰,明日傳香,禮房承旨,當爲齋宿,新除授左副承旨南鍾順,所當牌招,而拘於廳規,不得請牌,何以爲之?敢稟。傳曰,牌招。南鍾順,以嘉禮都監都提調意啓曰,聘財物種,別單書入,而依前例,三揀擇翌日,令都監郞廳領納之意,敢啓。傳曰,知道。又以嘉禮都監都提調意啓曰,謹依別單判下,大內進排物種中,自內措備與尙方擧行外,自都監措備物種,別單書入之意,敢啓。傳曰,知道。又以嘉禮都監都提調意啓曰,嘉禮時納采儀注一度,妃氏第受納采儀注一度,謹此書入之意,敢啓。傳曰,知道。鄭基會,以戶曹言啓曰,貴人二分,依儀一分,供上及宣飯衣纏,自三月初一日爲始,減下事判下矣,供上及宮人宣飯衣纏等各種,今三月初一日爲始,減下分道,別單書入,而依此擧行之意,分付宣惠廳,何如?傳曰,允。又以戶曹言啓曰,壬戌八月加定內人一百五人,宣飯及衣纏,自丙寅正月爲始,減下事判下矣,宣飯衣纏等各種,自丙寅正月爲始,減下分道,別單書入,而依此擧行之意,分付宣惠廳,何如?傳曰,允。南鍾順,以禮曹言啓曰,六禮習儀初二度兼行事,已爲啓下,而見今親迎日字不遠,習儀吉日,無以分排,故各樣內外習儀,初二三度竝爲兼行,同牢宴朝見禮習儀,亦以一度只行於大內,磨鍊之意,敢啓。傳曰,知道。又以禮曹言啓曰,嘉禮後各殿朝見禮,分日行禮事草記,傳曰,依辛亥年例爲之事,命下矣。謹稽辛亥謄錄,則嘉禮翌日,中宮殿朝見于大王大妃殿,而王大妃殿朝見禮,大妃殿朝見禮,則因特敎,翌日同爲行禮矣,今亦依此,磨鍊節目之意,敢啓。傳曰,知道。又以禮曹言啓曰,來四月初四日翼宗大王追上尊號,大王大妃殿加上尊號,憲宗大王追上尊號,孝顯王后追上尊號,王大妃殿加上尊號,哲宗大王追上尊號,大妃殿加上尊號後,稱慶陳賀時,京外所封箋文頭辭,已有所行會,而親迎吉日,以今三月二十一日,推擇啓下矣。諸道於中宮殿,亦當一體進箋,箋文頭辭,令文任撰出,待啓下,急速行會,何如?傳曰,允。又以禮曹言啓曰,哲宗大王祔太廟,大王大妃殿尊崇,王大妃殿尊崇,大妃殿尊崇,合四慶慶科,今丙寅年文武官重試對擧合設庭試日字,以今三月二十一日,前已推擇啓下,而伊日與親迎相値矣,庭試日字,不可不退定,故令日官李秉洪更爲推擇,則今三月二十六日爲吉云,以此日退行,而原粘目中,改付標以入之意,敢啓。傳曰,知道。又以禮曹言啓曰,卽接全羅監司趙在應移文,則以爲,礪山府鄕校聖殿,重修年久,大樑撐頭折傷,東西廡柱椽,間間朽傷,不可不及今修改,告由移還安祭香祝,自本曹啓稟下送云矣,礪山府鄕校聖殿修改時,先告事由,移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。趙性敎,以兵曹言啓曰,今三月二十一日親迎時,隨駕軍兵,當爲磨鍊矣,禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依丁酉年例磨鍊。又以兵曹言啓曰,參班璿派武士試取入格人等,依例別單判下施賞,而筒箇·長弓·箭竹,以軍器寺所在者取來,頒給之意,敢啓。傳曰,知道。又以都摠府言啓曰,都摠管趙龜夏,以刑曹判書,本曹坐起進參事,晝仕出去之意,敢啓。傳曰,知道。禮曹,今此嘉禮時,納采·納徵·告期等習儀,初二三度兼行,吉日今三月初八日,冊妃·親迎等習儀,初二三度兼行,吉日同月十二日。兵曹口傳政事,副護軍單宋熙正。吏曹參判趙秉協疏曰,伏以天作之合,塗莘膺慶,三揀旣成,萬祿式遒,歡祝之忱,率普攸同,仍念臣年未强仕,驟列大夫之後,螢爝無補容光,駑蹄恒由垣途,居平兢懼,不啻集木,而臨淵,迺者亞銓特簡,遽降於寢夢之外,奉旨恓惶,以榮爲慄,銓家典領至高,周官以後,官制沿革雖不一,今臣所叨,非小宰則侍郞耳,以臣憃疏昧劣,其何能與聞於此也?臣過蒙洪庇,前後颺歷,旣華且淸,而伊考報答,汔蔑如矣。身在病父之側,除非大同趨走,鎭長杜蟄,見聞隨以寡陋,其於選注,激揚去處,殆郢書而燕說耳。士生斯世,遭際聖明,凡有一技一能,咸思所以自效,仰裨訪落權輿之化,而夫以臣所受恩遇,高厚之莫量,而顧逡巡飾讓,徒干瀆撓之罪也,誠以涯量所溢,不敢自詭,義分爲然,其不可以嚴畏蹔膺,遂復蹲據也審矣。伏乞聖慈,俯賜鑑諒,亟遞臣所有職名,以幸公私,不勝大願,臣無任云云。答曰,省疏具悉。卿其勿辭行公。京畿監司兪致善疏曰,伏以,惟天惟祖宗,眷佑我宗祊,三揀禮成,文祥光定於名門,關睢麟趾之頌,可作於今日,臣民慶祝,曷有其極?仍伏念,臣待罪畿藩,歲將一周,而委寄之地,報效蔑稱,凋敗之局,牽補無術,昨秋之農功告歉,窮春之民情轉急,幸蒙我聖上如傷若保之恩,帑金特捐,哺我饑民,臣藉王靈而宣上德,一路黎庶,將見回溝壑而奠袵席,是皆聖恩攸賜臣,有何力焉?區區所自矢者,只在於仰體丙枕之念,殫竭對揚,庶爲萬分一自效矣,第臣脆弱之質,自來善病,近値節換,木旺而痰癖肆,土虧而食路阻,心神少勞,則眩頓無省,榮衛日漸凘削,陳腐無望着效,雖按例署判,動輒濡滯,究竟害歸民邑,可立而俟,重以威不足以彈壓,明不足以綜理,澆漓之俗習,旣未得盡淸,遺逸之才彦,亦無以悉擧,仰貽九重之憂,至煩十行之辭,臣之辜負瘝溺,於是乎益著矣。臣由前則力弱任重,由後則病深衰驟,庸是憂悚,計無所出,臣若徒懷嚴畏,未卽控暴,甚非所以量力知止之道,必致僨誤,明若執契,苟非然者,賑政未竣之前,何敢爲占便之計?列邑賑資,已有區劃,縱臣遞解,該倅亦當按行,可以有濟矣,臣焉敢誣也?玆敢披瀝情實,仰瀆崇嚴。伏乞聖慈,俯垂矜察,特遞臣所帶職任,以幸公私,不勝大願,臣無任云云。答曰,省疏具悉。自鄕按藩,茂績日聞,況賑事方張之時,何可遽聽其去乎?益勉旬宣之責,庸答如傷若保之念。
丙寅三月初七日辰時,上御重熙堂。進講入侍時,領事金炳學,知事金大根,參贊官黃鍾顯,檢討官洪大鍾,假注書方孝隣,記注官盧鎭燮,別兼春秋趙康夏,各持通鑑第二卷,以次進伏訖。上曰,史官分左右。炳學進前奏曰,近日日候連佳,天心悅豫,協氣洋溢,此時聖體,若何?上曰,一樣矣。炳學曰,大王大妃殿氣候,何如?上曰,一樣矣。炳學曰,王大妃殿氣候,何如?上曰,一樣矣。炳學曰,大妃殿氣候,何如?上曰,一樣矣。炳學曰,日前伏見開講傳敎,聖志奮發,如春噓物,聖學高明,如日升天,八域臣民,歡欣蹈忭矣,第難得者時也,易失者幾也,而今日卽殿下之盛時也,好幾也,因其時與幾撥轉之會,念終始典于學,薰陶德性,涵養氣質,一念慥慥,毋或間斷,則聖學益就,聖德益隆,惟殿下懋哉懋哉,臣於講筵久停之後,未克一言仰勉者,固不勝萬萬惶悚,而區區下情,惟不能自已,敢此仰達矣。上開卷,仍讀前受音一遍訖。炳學曰,伏聆御講之瀜會,自內縕繹,可以仰揣,下情尤不勝慶祝矣。大根讀自今不恤士卒,止略定魏地,仍讀,奏釋義訖。上命授書算于大根,仍讀新受章十遍訖。炳學曰,十遍內無誤讀處,伏切欽祝,而每於讀書之際,心不在他,則文從字順,自無誤錯矣。上曰,宋義雖有所失,豈可如是刻迫乎?破釜甑燒廬舍,與秦軍九戰大破,以此無敵之勇,若修德行政,則何難乎得天下,而沛公則以寬大長者,終成帝王之業,此誠修德之致也。大根曰,聖敎誠至當矣。炳學曰,項羽之暴虐,沛公之寬仁,此是楚漢得失之機也。大根曰,聖敎以宋義·項羽·沛公事,有所發問,臣謹當以三人事,敷陳於文義矣。仍奏曰,楚懷王,見宋義於稠人之中,擢爲上將,以項羽爲次將,宋義則雖是楚之名將,其子宋襄爲齊相,身送無鹽,飮酒高會,不念士卒之凍飢,全失撫下之道,只有循私之心,又於答項羽之言曰,被堅執銳,義不如公,坐而運策,公不如義,仍下令曰,猛如虎,貪如羊,狠如狼,强不可使者,斬之,此直忤項羽而自速其禍者也。項羽則爲其次將,害其上將,慓悍之性,不顧分義,嘗攻襄城,襄城無遺類,所過無不殘滅,此所以楚之諸老將,皆曰項羽不可遣關中,沛公寬大長者,可遣,由此觀之,則寬大之道,治法政謨之所當行者,伏願體念焉。大鍾曰,項羽之沈船破釜甑,與秦軍遇,九戰大破之,人人惴恐,莫敢仰視,勇則勇矣,夫人心可以仁結,可以誠感,可以德化,可以義動,而不可以威劫於人也,項籍以慓猾忍薄之性,矯斬宋義,猜忌有功,使其下無親附之心,竟未成得人失人之誡,由此可見矣。鍾顯曰,自止內文義,講官儒臣,皆已備陳,仰奏,臣無容更事敷演,而傳曰,以德服人者王,以力服人者覇,以楚漢得失觀之,沛公德服者也,項羽力服者也,此等處,亦加體念焉。炳學曰,沈船破釜,持三日糧,雖若粗暴輕遽,亦所以勇決于志者也,方其提孤軍入危地也,苟不勇決,何以做去乎?爲學工夫,亦類此,凡人志氣之懶怠,不趐强敵然也,苟不克祛克伐,何以做得乎?由玆觀之,爲學之方,亦類用兵之道矣。上掩卷,仍命史官就座。又命退諸臣,以次退出。
丙寅三月初七日申時,上御重熙堂。召對入侍時,參贊官鄭基會,檢校待敎鄭範朝,侍讀官趙晩和,檢討官洪大鍾,假注書李容萬,記注官盧鎭燮,別兼春秋趙康夏,各持通鑑第二卷,以次進伏訖。上曰,史官分左右。上開卷,仍命授書算于晩和,上讀十遍訖,晩和還納。上曰,上番讀之。晩和讀奏釋義訖。上曰,文義奏之。晩和曰,項羽之大破秦軍,功則大矣,謂其不恤士卒,矯殺宋義,慓悍猾賊之習,烏得免也?當是時也,威振一世,人人惴恐,諸侯皆屬乃爲將,此卽以力服人也,爲天下者,如不以義取之以仁濟之,民何可悅服?民不悅服,則雖戰必勝,奚足恃哉?沛公一見彭越,卽拜魏相,夫御將之術,以信以智,故觀其才之大小,不待有功而遽委任,是乃先服其心也,如非寬大長者,孰能如是乎?劉·項之得失,於斯可驗,伏願殿下,省察焉。上曰,下番讀之。大鍾讀奏訖。上曰,文義奏之。大鍾曰,宋義,乃懷王受命之上將,而項羽以次將矯殺之,項羽固是懷王之罪人也,且宋義之承秦趙之敝,進乘利退自保,故累力待時,其勢然也,未免爲慓悍者之陰誅,其能策人之勝敗,而所謂當局者迷乎?上曰,宋義,留四十餘日而徇其私,項羽之誹議宋義,誠似然,而至於斬其上將,固非矣。大鍾曰,聖敎至當,而此是項羽慓悍之習也。上曰,參贊官讀之。基會讀奏訖。上曰,文義奏之。基會曰,項羽爲人慓悍,固無可取,第其勇斷,頗有可觀,蓋每事當斷處,有勇斷然後,可以成就,若猶豫未決,柔懦不振,則凡事不成,此亦足以取譬於工夫上矣,伏願澄察焉。上曰,閣臣讀之。範朝讀奏訖。上曰,文義奏之。範朝曰,宋義,楚之名將也,留四十餘日不進者,秦兵尙强,故乘其秦趙之兵疲,而將擊者也,項羽急欲雪定陶之恥,而殺宋義者也。上曰,果然矣。範朝曰,宋義嘗語羽曰,被堅執銳,義不如羽,坐而運策,〈羽〉不如義,蓋用兵之道,在於隨機應變而已。今此宋義之留不進者,必有運策之竗,而項羽之持三日糧,九戰大破者,誠慓悍猾賊之勇耳。夫楚漢交爭之時,非但臣擇其君,君亦擇其臣,彭越以鉅野群盜兵,當陳勝·項梁之起,昌邑少年,勸其歸附,而越不從,及沛公知其可與有爲,以兵從之,沛公,亦一見越而知其有折衝千里之才,卽拜魏相,使之略定地,此沛公所以豪傑爭附,群策畢擧,而能得天下者也。上曰,史官讀之。容萬·鎭燮·康夏等,次第讀奏訖。上曰,史官就座。基會曰,史官就座之際,兼春秋盧鎭燮,擧措駭妄,當該史官,所當重勘,而本院請推之外,無他可施之罰,何以爲之乎?敢稟。上曰,推考,可也。出擧條上命退,諸臣以次退出。
上在昌德宮。停常參·經筵。
鄭基會啓曰,合辭許久闕啓,事甚未安,除在外習儀進去外,未肅拜呈告人員,竝卽牌招,何如?傳曰,允。南鍾順啓曰,臣鍾順,今日納采·納徵·告期初二三度兼行習儀進去下直之意,敢啓。傳曰,知道。傳于鄭基會曰,飭已施矣,訓鍊大將任泰瑛分揀。傳于鄭基會曰,訓將旣已分揀矣,移送秋曹之營校營屬,特爲放送。鄭基會啓曰,訓鍊大將任泰瑛分揀事,命下矣。卽爲牌招,傳授命召,何如?傳曰,允。傳于鄭基會曰,政官牌招開政,如有違牌,勿爲呼望。傳于鄭基會曰,雲監二提調,司譯院二提調,相換。傳于鄭基會曰,呈告金吾·春秋許遞,今日政差出。傳于鄭基會曰,臺諫竝許遞,今日政差出。鄭基會啓曰,大司憲·執義·掌令二員,持平二員未差,監察茶時之意,敢啓。傳曰,知道。傳于鄭基會曰,召對爲之。傳于鄭基會曰,明日出宮門路,以協陽門爲之。傳于鄭基會曰,發遣吏郞諸執事,淸齋與否,摘奸以來。曺錫元啓曰,明日傳香禮房承旨,當爲齋宿,左副承旨南鍾順,卽爲牌招,何如?傳曰,允。又啓曰,注書有闕之代,前注書趙慶鎬,被薦人尹榮信·李容萬,薦狀,依例成送吏曹之意,敢啓。傳曰,知道。有政。吏批,行判書趙得林,參判趙秉協,竝式暇,參議李能燮進,左副承旨南鍾順進。啓曰,行判書趙得林,參判趙秉協,竝式暇,小臣獨政未安,何以爲之?敢稟。傳曰,只出緊任。以洪祐吉爲大司憲,李在聞爲大司諫,洪遠植爲執義,李冕光爲司諫,宋奎灝·趙文夏爲掌令,金炳洙·任奎白爲持平,趙晩和爲獻納,金斗淵·安致默爲正言,趙龜夏爲同義禁,宋廷和爲同春秋,趙慶鎬爲注書,觀象提調金炳地,司譯提調南秉吉,以上相換事,承傳,前縣監李圭浩,今加通政加資事,兵曹覆啓判下。兵批,行判書李圭徹病,參判李周喆病,參議金龍基病,參知李心宰入直進,右副承旨鄭基會進,大護軍金炳德·趙龜夏,護軍金鼎鎬,副護軍李圭浩,副司直金聲根·權鍾祿·金錫輔·權膺善·全在鳳·梁相器·李裕承,副司果申鴻朝·金善柱,以上竝單付。傳于鄭基會曰,見窠皆令差出。吏批,再政,以鄭謙植爲副應敎,金奭鎭爲副校理,金益文爲刑曹判書,李載冕爲戶曹參議,李奎夏爲奉常正,李在瀚爲掌樂正,李晩耆爲司成,趙在衡爲禮曹正郞,金善柱爲兵曹正郞,洪羲麟爲司藝,知義禁單趙龜夏,知春秋單宋廷和,兼待敎單趙慶鎬,故通德魚用仁,贈戶參例兼,故府使魚錫命,贈左承旨,以上,公忠兵使魚在淵兩代。吏批,三政,以李豐翼爲判尹,安驥泳爲典籍,殷成浩爲奉常主簿。鄭基會啓曰,新除授注書趙慶鎬,卽爲牌招入直,何如?傳曰,允。南鍾順,以嘉禮都監都提調意啓曰,別宮禮物,別單書入,而依已例,三揀擇後,第三日,令都監郞廳,領納之意,敢啓。傳曰,知道。又以嘉禮都監都提調意啓曰,金寶篆文判敦寧府事李景在,書出正副兩本,謹此封入,以備睿裁之意,敢啓。傳曰,正本入刻。又以嘉禮都監都提調意啓曰,玉冊文草圖書,謹此封入,以備睿覽之意,敢啓。傳曰,知道。又以嘉禮都監都提調意啓曰,謹考謄錄,則壬戌嘉禮時,內習儀輦輿儀仗,依二去己卯年例,啓稟安徐矣,今番則,何以爲之乎?敢稟。傳曰,依丁酉年例磨鍊。又以嘉禮都監都提調意啓曰,納采時敎文,旣已依禮文正書,令政院稟旨安寶,而納徵·告期·敎文,亦令一體擧行,何如?傳曰,允。又以宗親府言啓曰,去二月二十六日,親總庶政,養隆長樂,稱慶陳賀時,宗正卿昌原府使李明錫,所封箋文,今纔來到,故看審封入之意,敢啓。傳曰,知道。又以議政府言啓曰,奏請使行例,有不虞之備矣,以戶曹所在銀中二千兩齎去,待回還,隨用還錄,何如?傳曰,允。大奏請之二千兩銀,小奏請之千兩銀,卽定例也,近則專爲任譯輩沾漑大奏之六千,小奏之二千,襲謬不改矣。從今爲始,復舊例,永久遵行,以防日後無窮之弊事,分付政府與譯院。又以兵曹言啓曰,今三月十二日,親迎三度習儀時,侍衛軍兵,當爲磨鍊,而謹考謄錄,則挾輦軍六十名,前後射隊四百名,以訓局軍磨鍊矣,今亦依此擧行,何如?傳曰,允。又以兵曹言啓曰,今三月二十一日,王妃詣闕時,前後廂軍兵,當爲磨鍊,而謹考謄錄,則訓局軍三百名磨鍊矣,今亦依此擧行,何如?傳曰,允。又以兵曹言啓曰,內吹螺赤及龍虎營兼內吹螺丿等習角賞格木,謹依判下,別單分等施賞之意,敢啓。傳曰,知道。又以都摠府言啓曰,今日入直內三廳·武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。又以刑曹言啓曰,營建都監啓辭內,去夜營建所失火,延燒至爲屢百間之多,已治鍊之材木,擧皆不免燼爇,本所旣有禁火之具,亦有警夜之卒,而不敢嚮邇坐看挻及,平日不飭之失,在所難免,當該入直堂上,捧現告施以譴罷之典,上直之將校·員役及失火處所守直軍卒,竝出付秋曹,嚴刑定配,何如?傳曰,允。傳曰,訓將旣已分揀矣,移送秋曹之營校營屬,特爲放送事,命下矣,謹依下敎,在囚罪人朴啓天·金奭鳳·李元亨·黃今孫·金學泰·高有洪等,竝卽放送之意,敢啓。傳曰,知道。又以訓鍊都監言啓曰,謹依判下單子,本局兼內吹今春等習角賞,木綿二十四疋分給之意,敢啓。傳曰,知道。又以禁衛營言啓曰,本營騎士別將尹喜秀,身病猝重,勢難察任,改差,何如?傳曰,允。又以禁衛營言啓曰,謹依本營兼內吹今春等,習角賞單啓下,吳孟吉等十一名處,各木綿二疋,施賞之意,敢啓。傳曰,知道。又以御營廳言啓曰,本廳兼內吹今春等習角賞格,謹依單子判下,李昌鎭等十一名處,各木二疋施賞之意,敢啓。傳曰,知道。行大護軍吳取善疏曰,伏以端門訪治,聖化誕敷,舟梁涓吉,大禮將擧鞏萬年之茀籙,基百世之本支,歡聲協氣,洋溢區宇,凡在含生之倫,擧切欣忭之忱,仍念臣病伏不省之中,忽伏奉除旨,以臣爲藝文館提學者,臣滿心震惕,若窮無歸,夫是職,貫徹六藝,蒐羅百氏,闢群英圖書之府,興一世菁莪之化,于以贊詞命,則黼黻乎洪猷,有撰述則金石乎久遠,非鴻匠碩儒,而能居是職者,臣未之聞也。況今一初淸明,文化天啓,制作侔商周,絲綸合典謨,登崇魁彦,賁飾聲明之治,此政其時也,尤宜十分掄簡,而遽以如臣者,擧而畀之,未敢知我殿下,奚爲而有是命也。臣之不學無識,自少業功令時而已,然州閭從遊,未嘗以文字期臣,今且老益荒嬉,殆魚魯不能辨耳,所以年來,屢忝是銜,而自顧本領,不可但以不稱言,故蟄伏鄕廬,瞿瞿然不敢安,斷作自劃之意,未爲一遭叩謝計,此亦通朝之所共諒也。今將何辭而抗顔於曾所自劃之地也?臣有臣心,無以自解,固然依舊蟄伏,容竢鞶遞之恩,而敎文潤潤,有文任擧行之命,庚牌儼臨,臣拜命以還,慶祝居先,不敢以夙有株守,而自托退讓,冒沒出膺,是臣伸臣分也,非以見職自處而然也,豈敢以一肅,而恬然若固有之也?臣之愧恧,有倍於往日,玆暴情實,冒瀆崇嚴。伏乞聖明,諒臣言之毫無飾讓,亟遞臣所帶,以安賤分焉,則亦朝廷重名器之一事也,豈直爲臣之幸已也?臣無任云云。答曰,省疏具悉。卿其勿辭行公。
丙寅三月初八日辰時,上御重熙堂。進講入侍時,知事金學性,參贊官曺錫元,侍讀官趙晩和,假注書李容萬,記注官鮮于昇,別兼春秋趙康夏,各持通鑑二卷,以次進伏訖。上曰,史官分左右。上開卷,讀前受音一遍訖。學性讀自沛公引兵西,止洗足而見酈生,仍釋義訖。上曰,沛公之溲溺儒冠,非眞不好儒,似是第觀其人之如何者也。學性曰,沛公不藉寸土,提三尺取天下,其時事在戰伐,思用將帥之臣,不知儒術之爲可貴,慢罵而溺冠,此漢帝不讀書,故慢易儒者如此也。上命授書算于學性,上讀新受音十遍訖,學性還納書算。上曰,酈生入謁之時,沛公洗足踞見,酈生之長揖不拜,可謂長者也。學性曰,其中有所藴抱,故能自大如此矣。又奏曰,今日自止別無文義,而臣有所仰達者矣。日前殿下,以儒臣之不能詣閤,請講十行絲綸,飭勵鄭重,勤學之念,責難之義,臣固欽頌萬萬,而此敎一下,朝野莫不延頸拭目,思見聖學之日就矣。一日之內,萬機雖煩,見今春晷舒長,不患無講讀之暇,至於召對,或早或晩,或至夜,無時不可,此在聖念之勤與不勤,無待乎群下之仰請,況今春秋已屆志學之齡,與往時之沖年有異,尤宜惟日慥慥,克懋時敏之工,殿下以責難儒臣之心,自反於聖躬,專心勵精,寸陰是惜,則緝熙光明之域,不難躋矣,伏願懋哉懋哉。晩和曰,沛公不好儒,至有溲冠之擧,誠爲無禮之莫甚,然而志在創業,先於用武故耳。大抵人君,當其修文之時,尤當以愛士爲先務,夫愛士者,旁招俊乂,廣其學問,而共究治平之道也。詩云濟濟多士,文王以寧,良有以矣。錫元曰,漢高帝,天縱明達,從諫如流,知人善任,故天下豪傑之士,多趨向之,其時陳勝·吳廣·項羽·田儋所未能得者也,雖不見下文,可知其能成大業矣,其可法處,固多而解儒冠溺其中,殊非帝王愛仁下士之盛德,此則可戒也,蓋史學詳覽古人之得失,而默識之然後,其可法可戒,皆瞭然于中矣。正廟朝,畢講綱目後,有詩曰,細論奚但爲文學,默識還能溯古今,此豈非大聖人爲學之大體乎?伏願殿下,必於古人得失處,默識而澄省焉。上掩卷,仍命史官就座。又命退,諸臣以次退出。
丙寅三月初八日申時,上御重熙堂。召對入侍時,參贊官鄭基會,檢校待敎鄭範朝,侍讀官趙晩和,檢討官洪大鍾,假注書方孝隣,記注官鮮于昇,別兼春秋趙康夏,各持通鑑第二卷,以次進伏訖。上曰,史官分左右。上開卷,仍命授書算于晩和,上讀自沛公引兵西,止洗足而見酈生,仍讀十遍訖,晩和還納書算。上曰,上番讀之。晩和讀奏釋義訖。上曰,文義奏之。晩和曰,沛公雖慢而易人多大略也,故酈生願從,儘是志氣相合然也,古人云聖主必待賢臣而弘功業,俊士亦俟明主而以顯其德,君臣際會,每於相須矣,當今萬機親總之初,文明爲治,聖化日隆,草野宿德之士,莫不願立於朝廷之上矣。上曰,下番讀之。大鍾讀奏訖。上曰,文義奏之。大鍾曰,漢高祖之踞洗以納酈生,慢罵以挫趙將,用不測之辱,施不測之恩,使豪傑,顚倒莫知端倪,此漢祖所以能駕馭一世也,夫酈食其一辯士也,進身之初,當以王道言之,以六國縱橫時事,雜之於前,是時人材都沒理會學術之爲正,權謀之爲鄙,混爲一區,書生之陋,固如此哉。上曰,參贊官讀之。基會讀奏訖。上曰,文義奏之。基會曰,沛公之大度,豈後世人所可窺測?第解儒冠溲溺者,實是歉德也,腐儒之言,何足槪於豁達之意?而冠儒服儒者,不可如是待之,沛公,若讀堯·舜·禹·湯·文·武·周公·孔子之書,必無是事,此則不讀書之害也。上曰,閣臣讀之。範朝讀奏訖。上曰,文義奏之。範朝曰,勤於求賢,禮以接下,卽人君之道也,沛公于斯時也,延攬英雄,宜其禮遇之不暇,而以慢罵易人之習,視食其若小豎子,而踞床召見,食其亦傑特之士也,以三寸之舌,下齊七十餘城,指揮楚漢,有若旋蓬者也,豈肯俯首而受侮乎?所以有不宜踞見之說者然矣。上曰,史官就座。仍命退,諸臣,以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。傳于南鍾順曰,禮房承旨進詣皇壇奉審,摘奸以來。傳于南鍾順曰,禮房承旨馳詣先蠶壇奉審,摘奸以來。南鍾順啓曰,臣鍾顯,今日外宣醖進去下直之意,敢啓。傳曰,知道。注書趙慶鎬病代,以方孝隣爲假注書。李元會啓曰,正使判敦寧李景在,副使廣州留守閔致久,奉敎納采禮畢云矣,敢啓。傳曰,知道。又啓曰,明日領敦寧金左根,賜几杖宣醖,何承旨進去乎?敢稟。傳曰,都承旨進去。傳于鄭基會曰,奉審閣臣入侍。以黃海監司洪淳穆狀啓,平山府民家失火事,傳于李元會曰,聞甚矜惻,元恤典外,別加顧助,結構奠接之方,廟堂措辭,分付。傳于李元會曰,召對爲之。南鍾順,以嘉禮都監都提調意啓曰,嘉禮時納徵儀註一度,妃氏第受納徵儀註一度,謹此書入之意,敢啓。傳曰,知道。又以嘉禮都監都提調意啓曰,本都監都廳李冕光,今日政,除拜司諫院司諫矣,職務相妨,所帶臺職,今姑遞改,仍令該曹,口傳付軍職,何如?傳曰,允。又以營建都監都提調意啓曰,本都監都廳洪遠植,除拜執義矣,職務相妨,所帶臺職,今姑遞改,何如?傳曰,允。兵曹口傳政事,副司果李冕光·洪遠植,以上竝單付。黃鍾顯,以議政府言啓曰,卽見全羅監司趙在應狀啓,則以爲本道昨秋穡事,告歉,三稅開倉,洽滿兩月,稅太位太,率多不納,今若强督本色,窮蔀殘氓擧懷荷擔,正供請代,雖非經法,在前如此之時,多有變通之例,其中位太五千九百五十石,特許代錢以紓民力事,請令廟堂稟旨分付矣。前以度支稅太事,有所論報,故以正供事體,無以活狹之意,題送矣。今此位太,亦有經用所重,則今何可一靳一施乎?此狀本置之,何如?傳曰,允。又以議政府言啓曰,卽見全羅監司趙在應狀啓,則以爲道內漕稅船二點,過於湖西馬梁鎭之意,措辭關飭矣,連接三漕倉,捧稅差使員所報,則以爲漕船之自古群山,及沃溝筽食島,候風放船,行抵元山,乃是水站直涉之路,而馬梁則處在海隅危險之邊,狹窄港口,俱是淺灘,雖一二隻空船,莫可擬入,則莫重漕運,其在審愼之道,不可一毫疏忽,漕船點護之節,依前擧行事,更請令廟堂稟旨分付矣。頃因湖西道臣狀請,兩南漕路,果有所許施矣,湖南道臣,論理啓本,又如此,水程便否,雖難懸度,朝家令甲,不當猝乍銷刻,行之一兩年,苟有掣礙之端,則變通未晩,此狀辭置之,何如?傳曰,允。又以議政府言啓曰,東萊府使姜㳣,以其身病,呈狀乞遞矣。昨夏請仍旋蒙曠絶之恩奬,今其實病,雖未知其如何,而分義道理,不當言私於此時,該府使從重推考,使之到底對揚,期有始終之效,何如?傳曰,允。又以議政府言啓曰,卽見平安前監司洪祐吉狀啓,則以爲本道添餉輕殖排捧條,當爲依特敎,輸納度支,而道內城餉,十萬石之準數新設,支放欠縮,四萬餘兩之牽補就完,賴此收拾,至於勅需,本道經用之急務也。一勅之需,參互已例,當爲八萬餘兩,而前勅時,銀子則傾盡,慈城舊儲錢條,則請貸京司,排納未竣,今不敢更煩於朝家,則勢將着手於餉殖所捧,而前貸排納之丙寅·丁卯兩年條,三萬四千餘兩,亦從餉殖中辦出,通計應用之數,不下爲十二三萬兩矣,今若以餉殖零餘輸之大農,以補經用,而不時支勅害歸於民,則惟彼戶納結納之民,安得無疊徵之歎乎?從今幾年餉殖排捧條,姑令方便取用,以紓民力,城餉十萬石分,三年準充之意,向有啓下節目,而餉殖兩年所捧,足以排比,則儲餉時急,不必拖至三年,故未充之數,一一準劃,申飭分給,以爲待秋完糴之地,列邑勅需中,灣府用下,不在上項八萬兩之中,故自該府,每每請報,以還米三千石,循例區劃矣。今於停還之後,來頭事勢之罔措,亦甚可悶,姑無以指陳方略,不可不預有措劃,竝請令廟堂稟處矣。以若大更張之後,宿穿今漏,實有許多未了之端,況支勅所需,爲目下急務乎?餉殖當捧餘條,依狀請付之本道,以爲十分善後之道,而灣府勅需之每請區劃,不但事體之屑越,今於道內還穀變通之後,將以何穀,如前許用乎?就餉殖條中,從長推移輸送,以此意使之知委灣府,預先知悉事,行會,何如?傳曰,允。南鍾順,以禮曹言啓曰,今三月二十六日,哲宗大王祔太廟,大王大妃殿尊崇,王大妃殿尊崇,大妃殿尊崇,合四慶慶科,今丙寅年文武官重試,對擧合設庭試文科親臨,與命官,何以爲之,而處所,以何處擧行乎?敢稟。傳曰,春塘臺,親臨磨鍊。又以弘文館言啓曰,副校理金奭鎭,卽爲牌招察任,何如?傳曰,允。又以弘文館言啓曰,新除授副應敎鄭謙植,時在京畿楊根地,經筵入番事緊,請斯速乘馹上來事,下諭。傳曰,許遞。李元會,以兵曹言啓曰,今三月二十六日,哲宗大王祔太廟,大王大妃殿尊崇,王大妃殿尊崇,大妃殿尊崇,合四慶慶科,丙寅重試,對擧庭試,別試,武科,殿試,節目,當爲磨鍊,而凡於殿試親臨與命官,前期稟旨後,磨鍊事,曾有定式矣,今番則,何以爲之,而處所以何處擧行乎?敢稟。傳曰,訓鍊院,命官爲之。兵曹,今三月二十六日哲宗大王祔太廟,大王大妃殿尊崇,王大妃殿尊崇,大妃殿尊崇,合四慶慶科,丙寅重試對擧,庭試,別試,武科,訓鍊院命官殿試敎是時,原榜人及直赴會試人規矩,鐵箭三矢一百十步一矢,片箭三矢一百二十步一巡一中,貫革五矢一百二十步一巡三中,柳葉箭五矢一百二十步一巡二中,講書粗以上,五技取三技落點。兵曹,今三月二十六日,哲宗大王祔太廟,大王大妃殿尊崇,王大妃殿尊崇,大妃殿尊崇,合四慶慶科,丙寅重試對擧,庭試別試武科訓鍊院命官殿試敎是時,直赴殿試人規矩,鐵箭三矢一百十步一矢,柳葉箭五矢,一百二十步一巡一中,講書粗以上,三技取一技落點。南鍾順,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成李晩耆,直講崔益鉉,典籍崔弘周,俱爲差祭時無入直之員,以他郞官,姑爲代直,何如?傳曰,允。行上護軍任泰瑛疏曰,伏以舟梁涓吉,神人愜望,宗社萬億年無疆之休,伊始自今,慶忭攢祝,大小惟均,仍伏念正衙營建,何等敬嚴,而意外鬱攸之烖,乃在臣入直之夜,而亦臣營所掌之內也,延燒甚廣,假家之許多間架,入於灰燼,驚悚之極,已無可言,而臣苟能常時戒飭,盡其職思,臨場撲救,得其事宜,則焰焰之燎,豈至於斯境?一則臣罪,二則臣罪,薄譴匪罰,伊榮旋仍,有命自天,殆若微眚細過之容,有可原者,然曠恩雖極感戴私情轉益震,苟蔽其辜,決不可倖逭重辟,且臣癃耋昏聵,不堪驅策之實,不待今玆溺職而自知也明矣。連値事會,嚴畏不敢控辭,而以若見狀,仍冒於辜負一錯之地,自處以統轄三軍之重,其在國體戎政,無有是理,況有罪未勘,晏若無故,亦義分之所不敢出也,惶阨所迫,冒死干瀆。伏乞聖慈,俯垂鑑諒,亟遞臣元戎之任,更議臣當勘之律,俾朝綱肅而微分安,千萬至祝,臣無任云云。答曰,省疏具悉。日昨警飭存事體也,卿其勿辭,益加團束。
丙寅三月初九日辰時,上詣仁政殿。親行納采入侍時,都承旨曺錫元,左承旨黃鍾顯,右承旨李元會,左副承旨南鍾順,右副承旨鄭基會,同副承旨趙性敎,記事官趙慶鎬·金敬均,別兼春秋洪鍾學·趙定燮,宗正卿興寅君最應·李敦榮·李圭徹·李景純·李周喆·李景夏·李升洙·李承駿·李章濂,檢校直提學李載元·金炳地,檢校直閣李喬翼·李承五,檢校待敎徐相翊·鄭範朝,檢校副提學金炳弼·鄭健朝·李鎬俊,副提學李載冕,檢校典翰閔升鎬·李明應·李鍾濬·李冕光,典翰趙康夏,應敎南商龍,校理趙然友·金奎弘,副校理趙用夏,修撰嚴世永·洪大鍾,以次侍立。時至,通禮跪啓請外辦。上具冕服玉帶赤舃,乘輿出宣化門。藥房提調金炳㴤,副提調曺錫元進前奏曰,侵早勞動,聖體,若何?上曰,一樣矣。仍由協陽門·肅章門,入仁政門,至仁政殿內。通禮,跪啓請降輿陞座,執圭。錫元進圭。上執圭陞座。元會進前奏曰,正使·副使當爲引入,而請出標信。上曰,以已下標信擧行。贊儀唱,鞠躬·四拜·興·平身。宗親·文武·百官,行四拜禮。贊儀又唱,鞠躬·四拜·興·平身。使者以下行四拜禮訖。鍾順跪啓請傳敎由東門出。執事者二人,對擧敎書案,由正門出隨之。鍾順降自東階,詣使者前東北西向立。執事者,擧案,降自正階,立於傳敎官之南,少退西向立。贊儀唱跪。使者以下皆跪。鍾順宣敎曰,聘贈大匡輔國崇祿大夫議政府領議政驪城府院君閔致祿女爲王妃,命卿等,行納采禮。宣訖,贊儀唱,俯伏·興·四拜·興·平身。使者以下,行四拜禮。鍾順取敎書函,以授正使。正使進,北向跪受,置敎書函于案。擧案者對擧,退立於正使之後。鍾順還侍立。贊儀唱,俯伏·興·四拜·興·平身。使者以下行四拜禮,由東門出。擧敎書案者,由正門出前行。使者以敎書函,置于綵輿。細仗鼓吹,前導陳吹,使者以下隨行。贊儀唱,鞠躬·四拜·興·平身。宗親文武百官,行四拜禮訖。通禮跪啓禮畢。上降座。通禮,跪啓請釋圭。上釋圭。錫元跪受圭。左通禮,跪啓請乘輿。上乘輿。領府事鄭元容,領敦寧金左根,左議政金炳學,右議政柳厚祚等,進前奏曰,日吉辰良,親傳納采,在宗社實無彊之休,而於臣民不勝慶祝之忱,勞動旣多,聖體,若何?上曰,一樣矣。出仁政門,由肅章門入協陽門,命出標信解嚴,入宣化門還內。諸臣以次退出。
丙寅三月初九日巳時,上御誠正閣。進講入侍時,講官洪鍾序,參贊官趙性敎,侍讀官趙然友,記事官金敬均,記注官金鎭模,別兼春秋趙定燮,各持通鑑第二卷,以次進伏訖。上曰,史官分左右。上開卷,仍讀前受音一遍訖。鍾序讀自生長揖不拜,止臣爲內應,仍奏釋義訖。上命授書算于鍾序,上讀新受音十遍訖,鍾序還納書算。上曰,沛公聞酈生之言,輟洗起謝,眞美事也,宜其有天下也。鍾序曰,此所以沛公寬厚長者,豁達大度,而先倨見後起謝,亦英雄駕馭人手段也。酈生之言,以爲必欲誅無道秦,不宜倨見長者,倨見酈生,有何關係於誅秦乎?聖意,於此旨義,果如何觀乎?上曰,必能修德待賢,然後可除彼暴秦,故其言如此矣。鍾序曰,聖敎誠切當矣,必聚徒合義兵,誅無道秦,不宜倨見長者,此亦酈生之言,而見於綱目及資治通鑑矣,蓋得人者昌,慢而易人,不得衆心,其何以做大事成大業也?史稱沛公不好儒,多慢罵儒生,而當此之時,擁重兵謀强秦,聲威所及,人莫敢輕之,食其便是一介狂生,而長揖不拜,蹇傲若無所忌,沛公乃改容厚謝,不以忿怒幾微色,加於人,虛受其言,卒用其計,遂取陳留,以是觀之,謂之有下士之風,可也。此由於常有大度,好謀能用而然也,先儒謂漢高自布衣起,以至得天下,無非用人之言而致之,奚特漢高爲然?帝舜大聖人,猶稱取諸人以爲善,夫從善納言之爲人主最盛德事,斯可見矣。然友曰,所謂酈生,不過一時辯士,而沛公之禮遇,至於延之上坐,當世材器,若有過於酈生,則其所殊遇,奚至於此?沛公之提三尺而取天下者,無他,善將將也,延攬群雄,信用三傑,以創一統大業也。性敎曰,講官儒臣之所陳,奏備矣,無餘藴,臣何容敷演,而漢高之於酈生踞牀而見者,屈群之雄略也,輟洗而謝者,轉環之弘量也,夫如是故,駕馭一世而卒成帝王之業矣。上掩卷,仍命史官就座。又命退,諸臣以次退出。
丙寅三月初九日午時,上御誠正閣。奉審閣臣入侍時,右副承旨鄭基會,假注書方孝隣,記注官金鎭模,別兼春秋趙定燮,檢校待敎趙寧夏,以次進伏訖。上曰,史官分左右。上曰,閣臣進前。寧夏進前奏曰,臣承命馳詣健陵陵上奉審,則安寧,碑閣·丁字閣奉審,則無頉,祭物·祭器·祭井看審,則精潔,諸執事摘奸,則無頉,仍詣顯隆園,園上奉審,則安寧,碑閣·丁字閣奉審,則無頉,仍詣華寧殿,殿內奉審則安寧,還詣健陵,仍留監祭將事安寧之意,敢達矣。上曰,史官就座。仍命閣臣先退,又命退,承史以次退出。
丙寅三月初九日申時,上御誠正閣。召對入侍時,參贊官李元會,檢校待敎徐相翊,侍讀官趙然友,檢討官嚴世永,記事官金敬均,記注官金鎭模,別兼春秋趙定燮,各持通鑑第二卷,以次進伏訖。上曰,史官分左右,上開卷。仍命授書算于然友,上讀新受音十遍訖,然友還納書算。上曰,上番讀之。然友讀奏釋義訖。上曰,下番,文義奏之。世永曰,酈生,以六國縱橫之術,求見沛公,而長揖倨傲,誠陋矣,若眞有賢人者,遇明主於風塵,陳三代王政之由,則禮貌之間,必不如是矣,此沛公所以踞床見之者也,及其任用,亦不過辯士待之而止耳,知人用人,各適其才,宜爲漢創業之主也。上曰,參贊官·閣臣,竝文義奏之。元會曰,儒臣備盡無餘,臣無容更達矣。相翊曰,沛公之見酈生也,始以倨床而見,終以攝衣而迎者,可見其幡然改悟,延攬英雄之大度也,酈生當時之一辯士也,而沛公能使之盡心竭忠,游說諸侯,終成一統之業,用人之道,於此可見矣。上掩卷,仍命史官就座。又命退,諸臣以次退出。
上在昌德宮。停常參·經筵。
藥房副提調曺錫元啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,爾不必入侍矣。大王大妃殿·王大妃殿·大妃殿口傳問安。答曰,知道。趙性敎啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。鄭基會啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。北虞候黃喆下直,長弓一張·長箭一部·片箭一部·筒兒一箇,賜給。曺錫元啓曰,臣錫元,今日領敦寧金左根,賜几杖,宣醖進去矣,下直之意,敢啓。傳曰,知道。大王大妃殿,以承傳色口傳下敎曰,中宮殿冠禮日字,來四月旬前擇入。傳于鄭基會曰,領敦寧進箋,在明日云,當於重熙堂親受矣,該房知悉。傳于鄭基會曰,明日進講停。趙性敎啓曰,行大司憲洪祐吉在外,執義未差,掌令宋奎灝·趙文夏,持平金炳洙·任奎白,牌不進,監察茶時之意,敢啓。傳曰,知道。以大司諫李在聞,獻納趙晩和,正言安致默·金斗淵,掌令宋奎灝·趙文夏,持平金炳洙·任奎白牌不進,罷職傳旨,傳于趙性敎曰,只推。傳于鄭基會曰,明日出宮門路,以協陽門爲之。鄭基會,以嘉禮都監都提調意啓曰,納采後,本房禮物,別單書入,而依前例納采翌日,令都監郞廳,領納之意,敢啓。傳曰,知道。又以嘉禮都監都提調意啓曰,納徵前一日,本房禮物,別單書入,而令都監郞廳,領納之意,敢啓。傳曰,知道。又以嘉禮都監都提調意啓曰,敎命文草圖書,謹此封入,以備睿覽之意,敢啓。傳曰,知道。又以嘉禮都監都提調意啓曰,玉冊文·金寶文眞諺書,各一件作帖以入之意,敢啓。傳曰,知道。又以營建都監都提調意啓曰,勤政殿·思政殿,營建吉日時,令日官李秉洪推擇,則開基,今六月初八日卯時,築臺,同月二十四日卯時,定礎,八月二十五日未時,俱吉云,以此日時擧行之意,敢啓。傳曰,知道。又以司饔院都提調·提調意啓曰,今此嘉禮時,同牢宴,饌品熟設所,依已例定行於本院,而本院姑住移接所之意,敢啓。傳曰,知道。又以禮曹言啓曰,中宮殿冠禮日子,來月旬前擇入事,命下矣。令日官李秉洪推擇,則來四月初三日午時,坐向西南爲吉云,以此日定行乎?敢稟。傳曰,以此日定行。又以承文院都提調意啓曰,今此進賀謝恩兼奏請使,齎去賀謝文書,當爲擧行,而詳見彼咨然後,方可修正,而待其使臣復命修正,則似多窘跲之慮矣。原咨上送,亦有已例,使臣還渡江後,帶來咨文,罔夜騎撥上送之意,撥馬知委於使行所到處,何如?傳曰,允。又以司譯院都提調·提調意啓曰,堂上譯官李尙健之前前冬咸興譯學,緣有事端,格外擇送之人也,此未嘗非往役也。朴逌善·金文周年前譯學時,以開市釐弊事,已蒙承傳,而汔未施行,秦繼煥,年前曆咨回還時,頒詔之周旋順付,亦有已施之例,竝加一資,以示激勸之意,何如?傳曰,允。趙性敎,以刑曹言啓曰,卽接黃海監司洪淳穆文移,則安岳郡,徒一年定配罪人吳完植,限滿云矣。取考曹上配案,則以討索陵屬罪,乙丑三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。吏曹參議李能燮疏曰,伏以,臣於日前,忽伏奉三銓除旨,繼以開政有命,牌望路阻,雖不得不章皇出肅,冒昧代斲,而榮感弸中,惶汗挾背,歸伏私次,一倍靡措,因伏念臣,猥以庸姿,徒藉先蔭,前後颺歷,罔非淸顯,居常愧懼,若霣淵谷,而至於所帶之任,尤是數百年來嶺外罕有之職也。預聞通塞之末議,仰裨淸明之化理,固非如臣駑劣,所可擬議也。伏況臣,生長遐陬,見聞聾聵,點閱班簿,甄別流品,茫然若煙霧,血指汗顔,勢所必至,臣實自愧,人謂斯何?人臣事君,分義與廉隅,有時軒輕,由前而不俟駕屨者,分義也,由後而冀蒙鞶褫者,廉隅也。玆敢悉陳愊臆,仰瀆崇嚴。伏乞聖明,俯賜諒察,亟遞臣吏曹參議之職,以重公器,以安私分焉,臣無任云云。省疏具悉。爾其勿辭察職。敎領敦寧金左根賜几杖書。王若曰,躋七袠而作聖世元臣,禮有本於老老,歷五朝而爲王室懿戚,情實繇乎親親,載錫賁章,庸便頤養,蓋聞象魏著典,授彤弓於國賓,虎觀草儀,頒玉杖於稀壽,列之上庠東序,深衣·縞衣·玄衣,寵以三老五更,齒一爵一德一,猗我邦之熙洽,鄭文翼最被殊榮,曁中葉之昌明,李完平特蒙嘉賜,在中庸九經則敬,亦魯頌三壽曰明,況哲宗在宥之辰,有若周宣之申伯,逮寡躬迎邸之日,不讓漢文之絳侯,匪直貺乎中心,又以旌夫丕績,惟卿孝友砥行,詩禮承家,自大老至辛丑之忠,義理建天地不悖,曁先卿受正廟之托,勳勞與日月爭光,語其名閥,毓秀之姿,始如芝蘭玉樹,然惟偉人,包荒之量,終爲柱石棟梁,國耳忘家,公耳忘私,當大任而鼎呂爲其鎭,體若不勝,言若不出,持正論則賁育莫能撓,庶幾滿腔子都是仁,蓋於一身上不謀利,惟平生謹愼之令譽,體當日訓勅之慈衷,廣國不以貴驕人,號漢君子,曹佾未嘗語公事,謂宋純臣,擎天浴日之功,寂若無跡,喬嶽大川之澤,沛然有餘,君臣則義,舅娚則親,處地自有所重,肺腑之密股肱之寄,外人何以知之?故出入不離內中,而才猷歷試將相,宿儒之處館閣,固知餘事詞章,文士之掌度支,本非急征財賦,典兩銓而蒐桃李之彦,風月只談,綰三營而菀龍虎之鞱,壁壘增彩,迺輿情賢於夢卜,幸老成尙有典型,惟其憂時匡君之誠,陸內相幾進奏草,未有傷人害物之事,李文正屢入中書,車馬盈門而臣心則如水,金玉滿室而於我乎浮雲,渺予嗣服初元,諒卿辭樞一節,經筵陳勉,藹忠愛之不忘,時月起居,喜顔髮之猶旺,迨玆丙寅大歲,巍乎七十遐齡,白傅風流,初傳耆社圖像,絳縣甲子,同駐壽域春光,聖后之季弟獨存,宿德彌邵,先朝之元輔已老,殊禮宜加,安車輲輪,非專敬大臣之具,帛衣氈被,不過優高年之資,肆惟几杖進拂之儀,合施端委賓密之地,執醬而饋執爵而酳,必設緝御之筵,祝噎在後,祝哽在前,自有象飾之物,扶吾隨所,何煩太乙老人之吹藜,隱而嗒焉,不羡南郭子綦之聞籟,稽禮經必賜之義,推大雅旣醉之恩,瓊卣溢挹斗之漿,旋予授子,金管奏遏雲之樂導以之兮,潭府槐陰將見過眉而隨影,潩園水竹時復支頤而養神。於戲,國之倚卿如倚几之安,恃以靈蓍大蔡,卿之扶國,如扶杖之固,措於磐石泰山,肩輿造朝,晩節愈勵衷赤,臥閤論治,嘉謨尙殫詢黃,家邦共享乎太平,福祿滋至於大耋,故玆敎示,想宜知悉。待敎臣趙慶鎬製進
丙寅三月初十日辰時,上御誠正閣。進講入侍時,右議政柳厚祚,同知事洪祐健,參贊官南鍾順,檢討官嚴世永,假注書方孝隣,記事官安翊豐,別兼春秋趙定燮,各持通鑑第二卷,以次進伏訖。上曰,史官分左右。厚祚進前奏曰,朝氣微寒,聖體,若何?上曰,一樣矣。厚祚曰,大王大妃殿氣候,何如?上曰,一樣矣。厚祚曰,王大妃殿氣候,何如?上曰,一樣矣。厚祚曰,大妃殿氣候,何如?上曰,一樣矣。上開卷,仍讀前受音一遍訖。祐健讀自於是遣酈生行,仍讀釋義訖。上命授書算于祐健,仍讀新受音十遍訖,祐健還納書算。上曰,沛公引兵西,所過亡得鹵掠,故秦民皆喜,終爲天子,項羽所過,無不殘滅,故終失天下矣。祐健曰,聖敎切當矣,沛公務寬厚,禁殘暴,故天下終歸於漢矣。仍奏曰,樂安佚而惡危亂,人情之常也,今秦民,身被兵革,而反以爲喜者,何也?誠以久苦苛虐之政,一朝遇仁義之師,如大旱之望雲霓,安得不快然而歡樂耶?其後約法三章,而秦民大喜,不受牛酒而民又益喜,惟恐沛公之不爲秦王,則民情大可見矣。漢家帝業之成,實基於此,用兵攻略之際,猶當務寬厚而禁殘暴,況昇平乂安之時,尤豈可不以仁政爲先哉?世永曰,昔殷湯,南面而征,則北狄怨曰,奚獨後我?周武王一戎定天下,則簟食壺漿,以迎王師,此所謂仁義之兵,王者之師也。蓋民心,惟惠之懷,懷于有仁,而今秦爲無道,流毒生民,民之苦秦久矣。沛公之兵所過,秦民皆喜,則可與湯·武弔民伐罪之師比之矣,故終成大業,而後世稱三代以後,惟漢得天下以正矣。鍾順曰,沛公遣酈生,下陳留,因張良定韓地,此是善用人也,引兵所過,亡得鹵掠,此是恤民也。所以英雄歸附,州郡響應,終成大業,非特用兵之際,雖昇平之世,人君任賢恤民,自底於至治之化,伏願此等處,澄省焉。厚祚曰,今日自止,別無文義可達矣。向伏覩聖敎,以玉堂之無挾冊請講,至有勅勵之擧,臣不勝欽仰萬萬。聖念典學,終始如一,則自然至於光明之域,況今春氣陽和,政宜對時溫習,以造極工,願聖上體念焉。上掩卷,仍命史官就座。又命退,諸臣以次退出。
上在昌德宮。停常參·經筵。
趙性敎啓曰,行大司憲洪祐吉在外,執義未差,掌令宋奎灝·趙文夏,持平金炳洙·任奎白未肅拜,監察茶時之意,敢啓。傳曰,知道。南鍾順啓曰,臣鍾順,今日外宣醖進去,下直之意,敢啓。傳曰,知道。南鍾順啓曰,正使判敦寧李景在,副使廣州留守閔致久,奉敎納徵禮畢云矣,敢啓。傳曰,知道。注書金敬均病代,以李龍雨爲假注書。禮曹進賀,謝恩兼奏請使,拜表,來四月初九日卯時,方物封裹,同月初七日,椎擇,啓。以黃海水使尹錫九狀啓,助泥萬戶咸慶億,設技公堂,擧措駭妄,索賂饒民,怨讟朋興,爲先罷黜,其罪狀,令攸司稟處事,傳于趙性敎曰,奬善懲惡之前後立法,顧何如而今此狀辭?該鎭將之蔑法貪饕,如是無難,殺之無惜,固當亟施梟警,以爲懲勵之道,而時値慶會,又承慈敎矣。特貸一縷,水使大會軍民於沙場,限死嚴棍三十度,白翎鎭嚴囚。傳于南鍾順曰,召對爲之。南鍾順,以嘉禮都監都提調意啓曰,嘉禮時,輦輿今已畢造,依前例使該房郞廳,陪進闕內,送于內司僕寺,使之藏置,待冊禮日,陪進別宮之意,敢啓。傳曰,知道。又以嘉禮都監都提調意啓曰,定親禮物,別單書入,而依前例納采後第三日,令都監郞廳,領納之意,敢啓。傳曰,知道。又以嘉禮都監都提調意啓曰,納徵時禮物,別單書入,而納徵日擧行之意,敢啓。傳曰,知道。又以戶曹言啓曰,參判臣張仁遠,與佐郞臣李在顯,工曹判書臣李載元,佐郞臣閔泳商,依定式,進詣於義本宮奉審,則姑無頉處之意,敢啓。傳曰,知道。又以戶曹言啓曰,參判臣張仁遠,與佐郞李在顯,依定式進詣鄕校洞於義宮奉安閣奉審,則姑無頉處之意,敢啓。傳曰,知道。又以承文院都提調意啓曰,今此進賀謝恩兼奏請使賚去,祔廟進賀奏請,以有方物磨鍊詔書順付謝恩,賜筆謝恩方物移准謝恩,使臣加賞謝恩,兩次濟州漂民出送謝恩,已上五起無方物磨鍊之意,分付該曹,奏文體重,令文任撰出,何如?傳曰,允。又以都摠府言啓曰,今日入直內三廳武兼禁軍及軍兵等,當爲中日習射技放,而納徵親臨相値,不得設行之意,敢啓。傳曰,知道。又以義禁府言啓曰,京畿監司兪致善狀啓內,振威前縣令朴承晃,論罪一款,令攸司稟處事,啓下矣。朴承晃下去廣州地云,依例發遣府羅將,拿來,何如?傳曰,待待命拿囚。
丙寅三月十一日午時,上御重熙堂。領敦寧金左根進箋謝恩,親受入侍時,都承旨曺錫元,左承旨黃鍾顯,右承旨李元會,左副承旨南鍾順,右副承旨鄭基會,同副承旨趙性敎,記事官金敬均,假注書方孝隣,別兼春秋趙定燮·洪鍾學,宗正卿李圭徹·李載元·李寅奭·李周喆·李景夏·李寅夔,檢校直提學金炳地,檢校直閣李喬翼,檢校待敎徐相翊·鄭範朝·李載冕,待敎趙慶鎬,檢校副提學李鎬俊,檢校典翰李明應·李鍾濬,典翰趙康夏,應敎南商龍,校理趙然友,副校理趙用夏,修撰李世翊,副修撰嚴世永·洪大鍾,以次侍立。引儀,唱引進箋。領敦寧金左根,入就位,行四拜禮訖。讀箋官陞詣殿前,讀箋。引儀唱引進箋。領敦寧,行四拜禮訖。通禮跪啓禮畢。上命史官,引領敦寧入侍。左根之子與姪竝進伏楹內訖。上曰,史官分左右。左根進前奏曰,朝氣微寒,聖體,若何?上曰,一樣矣。左根曰,大王大妃殿氣候,何如?上曰,一樣矣。左根曰,王大妃殿氣候,何如?上曰,一樣矣。左根曰,大妃殿氣候,何如?上曰,一樣矣。左根曰,犬馬之齒遽到稀年,支離餘生,唯有愴昔之感,過蒙恩諭,賜以便體之具,侈以內廚之醖,法部之樂,臣家,世受國恩,耆年大官,厥爲數世,而几杖之典,臣實初承,無能爲役,而徒竊無前之洪私,悚惶之極,實不知將何報答矣。上曰,三德具備,賜以几杖,予心欣喜也。仍敎曰,昨日善爲宴樂乎?左根曰,恩榮所及,闔門感泣,廷紳來會者,擧皆爲之聳瞻,法醖之宣,詩所云飽德醉酒,至於雲漢之章,將爲百世寶莊,生生世世,將何以報答萬一矣。仍下御書禮以几杖壽如松栢八字曰,以此賜卿,卿其祗受。左根曰,敬奉宸翰,此恩此德,與天無極矣。上命領敦寧就座。錫元曰,子與姪,使之奏職姓名乎?上可之,子禮曹判書炳冀,副護軍炳陸,姪行大護軍炳㴤,護軍炳地,以次進伏,奏職姓名訖。上曰,當宣饌矣,領敦寧,須於前席食之也。仍命錫元,滿酌一杯。敎曰,須盡飮也。左根奉飮,上曰,此銀甁與銀杯,賜卿,卿持去也。左根伏受甁·杯訖。上命領敦寧先退,仍命退,諸臣以次退出。
丙寅三月十一日午時,上詣仁政殿。親臨納徵入侍時,都承旨曺錫元,左承旨黃鍾顯,右承旨李元會,左副承旨南鍾順,右副承旨鄭基會,同副承旨趙性敎,記事官金敬均,假注書方孝隣,別兼春秋趙定燮·洪鍾學,宗正卿李圭徹·李載元·李寅奭·李周喆·李景夏·李寅夔,檢校直提學金炳地,檢校直閣李喬翼,檢校待敎徐相翊·鄭範朝·李載冕,待敎趙慶鎬,檢校副提學李鎬俊,檢校典翰李明應·李鍾濬,典翰趙康夏,應敎南商龍,校理趙然友,副校理金奭鎭·趙用夏,修撰李世翊,副修撰嚴世永·洪大鍾,以次侍立。時至,通禮跪啓請外辦。上具遠遊冠·絳紗袍·玉帶·赤舃,乘輿出宣化門。藥房提調金炳㴤,副提調曺錫元進前奏曰,侵早勞動,聖體,若何?上曰,一樣矣。由協陽門·肅章門,入仁政門陞仁政殿,通禮,跪啓請降輿,上降輿,通禮跪啓請執圭,錫元進圭,上執圭陞座。鍾顯進前奏曰,正使·副使當爲引入,而請出作門標信。上曰,以已下標信爲之。錫元進前奏曰,侍衛從陞中,有都監堂郞之人,使之下去,一體行禮後,陪從乎?上可之,贊儀,唱鞠躬·四拜·興·平身。宗親·文武百官,行四拜禮。贊儀又唱鞠躬·四拜·興·平身。使者以下,行四拜禮。鍾順跪啓請傳敎,由東門出,執事者二人,對擧敎書案,由正門出隨之。鍾順降自東階,詣使者東北西向立。執事者,擧案降自正階,立於傳敎官之南,少退西向。贊儀唱跪。使者以下皆跪。鍾順宣敎曰,聘贈大匡輔國崇祿大夫議政府領議政驪城府院君閔致祿女爲王妃,命卿等行納徵禮。宣訖,贊儀唱俯伏·興·四拜·興·平身。使者以下,行四拜禮。鍾順奉敎書函,授正使,正使進北向跪受,置敎書函於案。擧案者對擧退立於使者之後。鍾順又奉束帛函,授正使,正使,受置束帛函於案。擧案者,對擧退於使者之後。鍾順侍位。贊儀唱俯伏·興·四拜·興·平身。使者以下,行四拜禮。使者由東門出,擧敎書束帛案者,由正門出前行,牽乘馬者從之。使者以敎書函置于采輿。細杖鼓吹,前導鼓吹,陳而不作。使者以下,隨行。贊儀唱鞠躬·四拜·興·平身。宗親·文武百官,行四拜禮訖。通禮跪啓禮畢。上命侍衛前進,仍降座。通禮跪啓請釋圭。上釋圭,錫元受圭。左議政金炳學,右議政柳厚祚,進前奏曰,日辰吉良,納徵已成,群情慶祝矣,勞動之餘,聖體,若何?上曰,一樣矣。上乘輿出仁政殿,由仁政門·肅章門·協陽門,命出標信解嚴,入宣化門還內,諸臣以次退出。
丙寅三月十一日申時,上御誠政閣。召對入侍時,參贊官南鍾順,檢校待敎徐相翊,侍讀官金奭鎭,檢討官嚴世永,假注書方孝隣,記注官盧鎭燮,別兼春秋洪鍾學,各持通鑑第二卷,以次進伏訖。上曰,史官分左右。上開卷,仍命授書算于奭鎭,上讀自於是遣酈生行,止讓章邯,仍讀五遍訖。奭鎭奏曰,引兵西,無不下者下,懸吐似誤,懸改以進讀,恐好矣。上曰,非但此處誤懸已,上章亦多未分明之處,此後則,自玉堂詳審申飭也。奭鎭曰,臣謹依下敎矣。上又讀五遍訖,上曰,上番讀之。奭鎭讀奏釋義訖。上曰,下番,文義奏之。世永曰,張良必欲爲韓報秦,而亦知終能殲秦者,必沛公,故從沛公,張良能知沛公,沛公亦能知張良而用之,此萬古奇遇也,且張良一儒者,沛公不好儒,而如張良之儒好之,以此觀之,非眞不好儒者也。上曰,讀之。世永讀奏訖。上曰,參贊官文義奏之。鍾順曰,儒臣備陳無餘,臣無容更達矣。上曰,閣臣,文義奏之。相翊曰,秦民皆喜,此則王者之師也,是故殷成湯之一征四方徯蘇,周武王之七伐,萬姓悅服矣,今此沛公之征伐也,秦人莫不以牛酒來迎,則漢業之興,於此可占矣。上掩卷,仍命史官就座。又命退,諸臣以次退出。
上在昌德宮。停常參·經筵。
趙性敎啓曰,合辭許久闕啓,事甚未安,除在外習儀進去外,未肅拜呈告人員,竝卽牌招,何如?傳曰,允。南鍾順啓曰,臣鍾順今日冊妃·親迎初二三度兼行習儀進去,下直之意,敢啓。傳曰,知道。黃鍾顯啓曰,今此進賀謝恩兼奏請奏文,令文任撰出事,命下矣。藝文提學吳取善,嫌不進,弘文提學洪祐吉,在外,何以爲之?敢稟。傳曰,藝文提學許遞,前望入之。藝文提學前望入之,鄭基世落點。傳于黃鍾顯曰,中官金行德,效勞旣多,加資。黃鍾顯啓曰,卽者吏曹郞廳來言,唐津縣監金商鳳,兩司當爲署經,而諫院則雖已署,憲府不備,不得署經云,除在外外,未肅拜呈告人員,竝卽牌招,何如?傳曰,一司除署經。京畿監司兪致善狀啓,行護軍金炳駿,行副護軍李敏德處處,敦諭各一度,正書下送,令地方官陰竹縣監金恂根,敬奉敦諭馳進行護軍金炳駿,行副護軍李敏德家,傳諭是乎則,金炳駿以爲簾儀光撤機務親總,臣於此時,益切忭祝之誠,而守土之臣,臨宣聖諭,謬加奬借,命臣簉朝,有若宿德之士可堪啓沃之責者,臣之庸陋淺劣,何遽得此於聖明一初之政哉?臣以世祿之裔,偏蒙恩渥,豈不欲一覲耿光,以報涓埃之萬一,而少而失學,荒墜先訓,晩竊虛名,無望報效,臣固自知,人將謂何?不世恩命,前後鄭重,而揆分縮伏,一承承膺,逋慢之罪,無以自贖,斧鑕之誅,亦所甘心,而風痰宿疾,便成貞痼,則雖欲趨走,勢實難强,特召之下,尤不勝惶隕震越之至是遣,行副護軍李敏德,以爲皇天眷佑,景祿無疆,慈聖,撤簾禕之儀,殿下親機務之重,輿情蹈舞,八域同慶,臣於此際,得覩爲幸,而空疏老癃,猥玷名籍,致辱召命,臣之前後自列,非止一再,而誠淺辭陋,未蒙體諒,格外隆恩,年年荐降,臣惶惑慙恧,措躬無地。況我聖上,一初之政,最先急務,只在得人,則臣之不敢忘進,自知已審,縮伏私次,恭俟違命之誅而已,亦是如云云。趙性敎啓曰,行大司憲洪祐吉在外,執義未差,掌令宋奎灝·趙文夏,持平金炳洙·任奎白牌不進,監察茶時之意,敢啓。傳曰,知道。以掌令宋奎灝·趙文夏,持平金炳洙·任奎白,正言安致默·金斗淵牌不進,罷職傳旨,傳于趙性敎曰,只推。黃鍾顯,以宗親府言啓曰,去二月二十六日,親總庶政,養隆長樂,稱慶陳賀時,宗正卿前統制使李鳳周所封箋文,今纔來矣,看審封入之意,敢啓。傳曰,知道。又以戶曹言啓曰,臣敦榮,與正郞臣林冕洙,依定式進詣彰義宮·藏譜閣,奉審則無頉處之意,敢啓。傳曰,知道。趙性敎,以義禁府言啓〈曰〉,因黃海水使李鍾承狀啓,助泥萬戶咸慶億,索賂饒民,酷刑貪虐,爲先罷黜,其罪狀,令攸司稟處事判付內,奬善懲惡之前後立法,顧何如而今此狀辭,該鎭將之蔑法貪饕,如是無難,殺之無惜?固當亟施梟警,以爲懲勵之道,而時値慶會,又承慈敎矣。特貸一縷,水使,大會軍民於沙場,限死嚴棍三十度,白翎鎭嚴囚事,命下矣。咸慶億,大會軍民於沙場,限死嚴棍三十度,後嚴囚於白翎鎭之意,分付於該帥臣處,何如?傳曰,允。行護軍沈宜元疏曰,伏以宗社無疆,舟梁涓吉,百福之源,自此,八域之慶惟同,仍伏念臣於鄕廬跧蟄之中,伏奉恩誥,進臣爲嘉善大夫者,蓋以癸亥臘月,禮房擧行,有是典也,木石之頑,未效三良之從,車服之庸,遽紆四載之後,聞命若驚,五內震竦,矧又騎省金吾,除旨聯翩,繼以周廬特點,隣里輝耀,未知罔功如臣,無才如臣,何以得此於聖明也。向臣之周旋邇列,不過是節目間事耳,初無勞勩之可論,且臣人器則湔劣,門戶則單寒,惟幸遭値昌辰,偏蒙洪渥,前後歷揚,罔非踰濫,居常兢惕,如臨于谷,更安有一資半級之妄希也哉?噫,臣家之保有今日,臣身之猥叨卿月,無非再造之澤,閤門百口,攢手感頌,天高地厚,不足以喩其恩也,頂磨踵放,不足以報其德也,固當趨走爲恭,何敢張皇飾讓?臣之所大懼者,物議也廉防也,今若諉以時日之稍久,憑恃寵靈,恬然冒應,則其爲累聖簡而玷名器,當如何也?玆暴衷懇,仰瀆崇聽。伏乞聖慈,俯垂鑑諒,將臣所授資級,亟命收還,則臣當感戴隕結,如新受賜矣,臣無任云云。答曰,省疏具悉。向來晉秩,舊典然也,何庸辭爲,至若卿家之有今日,亦出全保之苦心,維新之會,益加自勉而已。
丙寅三月十二日辰時,上御誠正閣。進講入侍時,左議政金炳學,同知事金永爵,參贊官黃鍾顯,侍讀官金奭鎭,假注書李龍雨,記注官鮮于昇,別兼春秋洪鍾學,各持通鑑第二卷,以次進伏訖。上曰,史官分左右。炳學進前奏曰,近日陰晴均適,今其喜雨伊始,爲民事甚幸,而天時人事,吉慶又此湊合,群情不勝忭祝矣,夜間聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候,何如?上曰,一樣矣。炳學曰,王大妃殿氣候,何如?上曰,一樣矣。炳學曰,大妃殿氣候,何如?上曰,一樣矣。炳學曰,聖體近多勞動矣,諸節連爲泰平乎?上曰,一樣矣。上開卷,仍讀前受音一遍訖。永爵讀自邯恐使長史欣請事咸陽,止將秦軍爲前行,仍奏釋義訖。上命授書算于永爵,仍讀新受音十遍訖。永爵曰,章邯,身爲秦臣,只當力戰却敵,以報國恩,至於疾功與不免死不必計較,而今乃降羽,其罪固不須言,苟究其實,邯之降,趙高使之也,非特趙高而已,二世受高壅蔽,不能專任良將,以至亡國,邯之降,亦二世使之也。奭鎭曰,二世之讓邯,由於小人之讒,章邯之盟洹,出於圖生之計,於是乎人君任賢之道,人臣盡忠之節,掃地無餘矣。大抵二世之信讒,雖是過失,其在章邯之道,固當死於王事,而乃反歸楚,此誠萬古之罪人也。鍾顯曰,今日進講,自止內,別無文義之敷演處,而講官儒臣,亦已備盡仰,臣無容更事陳達矣。上曰,章邯,使之史欣,只見趙高,不見二世,趙高之專擅威權,推可知也。炳學曰,聖敎至當矣,長史欣之欲見趙高,趙高之忌疑章邯,秦國之政,於此可知矣,二世不能明辨賢否,內有趙高之奸黠,而欺蔽聰明,外有章邯之猛將,而投降敵國,此專由於二世之酷信趙高,任其操弄,擅制威福,紊亂紀綱,甚至於指鹿爲馬,勒立苛法,終底秦國之危亡,趙高之罪一至於此矣。上曰,趙高之罪,與李斯同矣。永爵曰,趙高·李斯,俱是奸譎之輩,而論其罪惡之輕重,趙高有甚於李斯矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
知事洪耆燮卒逝,王大妃殿擧哀後,宗親·儀賓·藥房·內閣·政院·玉堂·朝廷二品以上,六曹堂上,口傳問安。答曰,知道。趙性敎啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。南鍾順,以禮曹言啓曰,取考五禮儀則,王妃父母喪,有擧哀之節矣,今此行知中樞府事洪耆燮喪,王大妃殿當有擧哀之禮,儀註,依禮文磨鍊以入,王大妃殿,以爲隨時擧哀之意,敢啓。傳曰,知道。又以禮曹言啓曰,五禮儀,王妃祖父母喪,無成服節次擧哀條下註,有惟衰服從俗麤布帶三十日而除之之文,王大妃進御麤布帶,令尙衣院,趁今日擧哀時造入,何如?傳曰,允。王大妃殿進御二錢重人蔘粟米飮,自今日一貼式,限四貼,煎入事,榻前下敎。傳于南鍾順曰,漢城主簿安鴻善,使之承候於王大妃殿。傳于南鍾順曰,召對爲之。趙性敎啓曰,行大司憲洪祐吉在外,執義未差,掌令宋奎灝·趙文夏,持平金炳洙·任奎白牌不進,監察茶時之意,敢啓。傳曰,知道。以大司諫李在聞,獻納趙晩和,正言安致默·金斗淵,掌令宋奎灝·趙文夏,持平金炳洙·任奎白牌不進,罷職傳旨,傳于趙性敎曰,只推。以公忠監司申檍狀啓,鎭營之地勢作陷,鵲川之橫流汎濫,民被墊溺,常以憂悶,該營將金東壽,捐廩疏築爲民防患,褒賞之典,令該曹稟處事,傳于李元會曰,捐廩補役,不費民力,疏疏遵流永除民害,關防增固,邑鎭便宜,實惠實政,極爲嘉尙,該營將,許用邊地履歷,以示朝家激勸之意。趙性敎,以兵曹言啓曰,今此進賀謝恩兼奏請使一行赴燕時,所把驛馬,預先分定然後,可無窘急之弊,今亦依例,前期知委,而應把驛馬,三十二匹內,公忠道六匹,全羅道八匹,慶尙道十三匹,來四月初一日,京中逢點,江原道三匹,咸鏡道二匹,直送安州,來四月初三日,逢點事,各道監司處,行移,何如?傳曰,允。又以刑曹言啓曰,以司謁康鼎九手本,別監金世煥,無端闕夜直,爲先除下,其罪狀,令攸司從重科治事,傳曰,爲先除下,令攸司科治事,命下矣。連爲發捕,隱避不現,渠以掖隷,罔念事體,成命之下,未卽擧行,究厥所爲,萬萬痛惡,分付左右捕廳,刻期詗捉,考律嚴勘,何如?傳曰,允。
丙寅三月十三日辰時,上御誠正閣。進講入侍時,知事金世均,參贊官趙性敎,檢討官李世翊,假注書方孝隣,記注官金鎭模,別兼春秋洪鍾學,各持通鑑第二卷,以次進伏訖。上曰,史官分左右。上開卷,仍讀前受音一遍訖。世均讀自初趙高,止乃謝病不朝,仍讀奏釋義訖。上命授書算于世均,仍讀新受音十遍訖,世均還納書算。上曰,趙高指鹿爲馬,二世雖沈惑,在群臣爲君之道,宜有懲討,而竟無一言聲罪者,如是而何以爲國乎?世均曰,聖敎至當矣,爲人臣者,見其不敬於其君而不能聲討,豈可曰國有法乎?上曰,以道理言之,群臣,雖卽其時,亦可以撲而滅之,明正其罪也。世均曰,秦之群臣徒畏趙高之威權,罔念忠君之義,此正秦之所以爲秦也,凡人臣事君之道,以勿欺爲先,而趙高專事欺蔽,至謂鹿爲馬,罪惡尤著,以二世之昏闇,尙言其誤矣,若有一介正直之臣,聲討其欺君之罪,則雖以高之氣焰,必無所逃,而甚至有言馬者,國綱臣分,於是焉掃地無餘矣。高之設驗,非止於此,後漢劭風俗通曰,趙高束蒲爲脯,而二世不覺,言蒲者,陰中之,蓋人君愛而知其惡,憎而知其善則,賢不肖可知,是謂知人則哲者也,二世旣無知人之明故,沈惑大甚,且秦之失道,有自來矣,秦人爲商鞅積威之所怯,故呂不韋制令之書,懸千金使增減一字,莫有易者,雖此鹿馬之相異,而亦無敢言其非,苟不徒尙刑法,少有寬仁之政,則末流之弊,宜不至此之極矣。世翊曰,角者鬣者,形不相類,而秦庭之臣隣,或言或默,無一人駁高設驗誣上之罪,二世溺於寵愛,知而不問,故秦之失天下,已兆於設驗指鹿之時也。性敎曰,小人之心,見利而忘義,故趙高之於秦,始欲專恣其權,而謏悅二世,終焉懼禍及己,而謀害二世,利在則附,利去則叛,竟自陷於極惡大憝之科,自古小人之趨利而背義者,論其情節,皆此類也。上掩卷,仍命史官就座,又命退,諸臣以次退出。
丙寅三月十三日申時,上御誠正閣。召對入侍時,參贊官南鍾順,檢校待敎鄭範朝,侍讀官金奭鎭,檢討官李世翊,假注書方孝隣,記注官金鎭模,別兼春秋洪鍾學,各持通鑑第二卷,以次進伏訖。上曰,史官分左右。上開卷,仍命授書算于奭鎭,上讀自初趙高,止乃謝病不朝,仍讀十遍訖,奭鎭還納書算。上曰,上番讀之。奭鎭讀奏釋義訖。上曰,文義奏之。仍敎曰,高因言鹿者,皆以法害之,其時群臣中,有撲滅趙高者,豈非爽快事也?奭鎭曰,聖敎至此,誠爲切當,謹以上文仰奏矣,高以無嚴,指鹿謂馬,則二世宜爲罪之,而不以罪之,只以丞相誤耶?言之,在廷群臣,無一直諫者,時無忠讜之人,可知矣,甚爲痛惜也。上曰,下番讀之。世翊讀奏訖。上曰,文義奏之。世翊曰,始皇使高,傳二世而敎之法令者,欲其察奸也,然而關東皆畔,而高言無能爲,則二世酷信其言,不省外事,卒爲天下笑,然則法令之學,烏在其察奸乎?是以,古昔明王,必先敎之以正道,故賈誼治安策云,聞正言行正道,前後左右皆正人者,卽此也。上曰,關東盜之起兵者多而,高以無能爲言於二世,是亦欺君之甚也。奭鎭曰,趙高之罪,非但欺君,專權自恣,未有如高之悖道矣。上曰,上文中長史欣之請事也,不欲見二世,而欲見趙高,是乃高之權勢,猶勝於君而然耶?奭鎭曰,此由於二世,寵幸趙高,用事于中,而長史欣之留門三日,高非但不見,使人將欲追殺矣,欣先知其機,間道以走,幾死乃生也。上曰,二世自是昏闇,甘酒嗜音,其何以修仁政也?奭鎭曰,二世之初政,不能敷文敎德義之化,徒欲窮耳目心志之樂,其何以發政施仁也?上曰,后從諫則聖,木從繩則正,其時無一人直言,推此可知其無忠君之義也。奭鎭曰,高以小人,位居丞相,黨惡比奸,相爲表裏,則豈有忠義之人乎?且若有賢臣面折廷爭,則庶幾乎秦國不至傾頹也。上曰,孝經亦多載訓戒之語,而二世,豈能讀聖賢之書乎?奭鎭曰,雖讀聖賢書,而不能效,則故時無行仁之政也。又奏曰,殿下孝經之進講,已久而聰睿特達,至今領會,臣不勝欽仰萬萬,而寔我東方臣民無疆之休也。上曰,參贊官讀之。鍾順讀奏訖。上曰,文義奏之。鍾順曰,趙高謂鹿爲馬,其奸易明,且左右之畏高而含默者,附高而言馬者,皆非難辨,則宜卽明斥,而二世猶信用不疑,其爲千古之笑宜矣。上曰,左右之言馬者,反有甚於趙高之奸惡矣。上曰,閣臣讀之。範朝讀奏訖。上曰,文義奏之。範朝曰,趙高導二世,嚴法而刻刑,又使深居禁中,渠自決事,而壅蔽上聞,又欲專權,鉗制群臣,乃先設驗指鹿爲馬,秦之亡秦,實基於此,而亦有望夷之禍,二世之深信趙高,專任趙高爲萬世人主之鑑戒也。仍命史官就座,又命諸臣以次退出。
上在昌德宮。停常參·經筵。
趙性敎啓曰,明日常參·經筵取稟。傳曰,停。又啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。曺錫元啓曰,左承旨黃鍾顯,今日不爲仕進,卽爲牌招,何如?傳曰,允。傳于南鍾順曰,禮房承旨,馳詣社稷·宗廟·永寧殿·景慕宮,奉審,摘奸以來。傳于黃鍾顯曰,政官牌招開政。傳于黃鍾顯曰,呈告金吾堂上許遞,今日政差出。傳于黃鍾顯曰,刑曹堂上與同經筵竝許遞,今日政差出。傳于趙性敎曰,召對爲之。趙性敎啓曰,行大司憲洪祐吉在外,執義未差,掌令宋奎灝·趙文夏,持平金炳洙·任奎白牌不進,監察茶時之意,敢啓。傳曰,知道。以大司諫李在聞,獻納趙晩和,正言安致默·金斗淵,掌令宋奎灝·趙文夏,持平金炳洙·任奎白牌不進,罷職傳旨,傳于趙性敎曰,只推。有政。吏批,行判書趙得林進,參判趙秉協,牌招不進,參議李能燮進,左副承旨南鍾順進,以申道熙爲執義,金奭鎭爲司諫,朴齊敎爲副應敎,李豐翼爲刑曹判書,閔泳緯爲刑曹參判,鄭基勉爲刑曹參議,金炳潗爲同義禁,金永爵·徐堂輔·尹定善爲同經筵,洪運燮爲監察,卒知事洪耆燮,贈議政例兼,故益豐府院君洪在龍考。兵批,行判書李圭徹病,參判李周喆病,參議金龍基病,參知李心宰入直進,同副承旨趙性敎進,大護軍金益文,護軍任孝直,副司直鄭謙植以上,竝單付。吏批,再政,以金永奭爲副校理,鄭憲容爲判尹,趙康夏爲司僕正,申錫完爲義盈主簿,三政,以李明應爲兵曹正郞,兼典翰單趙康夏,南學訓導單尹基周。黃鍾顯,以宗親府言啓曰,明日卽天漢殿,望奉審日次,臣承駿,進詣擧行之意,敢啓。傳曰,知道。又以禮曹言啓曰,親迎吉日,以今三月二十一日推擇,啓下矣。來四月初四日,翼宗大王追上尊號,大王大妃殿加上尊號,憲宗大王追上尊號,孝顯王后追上尊號,王大妃殿加上尊號,哲宗大王追上尊號,大妃殿加上尊號,稱慶陳賀時,議政府六曹物膳及京廳方物,京畿物膳,一體封進中宮殿之意,敢啓。傳曰,知道。又以都摠府言啓曰,今日入直禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
丙寅三月十四日辰時,上御誠正閣。進講入侍時,知事趙然昌,參贊官趙性敎,侍讀官金奭鎭,假注書李龍雨,記事官安翊豐,別兼春秋洪鍾學,各持通鑑第二卷,以次進伏訖。上曰,史官分左右。上開卷,仍讀前受音一遍訖。然昌讀自陰與其壻,止三族高家,仍奏釋義訖。上曰,趙高·閻樂,俱極凶逆,而閻樂爲趙高之指使,則趙高之凶爲甚矣。然昌曰,趙高·閻樂,潛謀凶逆則一也,而高爲元惡,樂爲指使,秦之亡,專由於趙高矣。上曰,李斯·趙高,同是亡秦,而趙高之惡,有浮於李斯矣。然昌曰,聖敎然矣。上讀新受音十遍訖,上曰,子嬰,旣欲殺趙高,則何不坐而招致,明其罪而正其法,必待其自來耶?然昌曰,趙高旣專秦權,弑胡亥立子嬰,惟渠掌握,則其無君久矣,子嬰雖欲坐而招致,其可得乎?所以使之自來而殺之,當此時辦此事,亦難矣。上曰,趙高,以閻樂爲壻,可謂以凶濟凶矣。然昌曰,聖敎誠至當矣。仍奏曰,今日自止,乃秦紀之終也,秦所以亡,其事不一,而一則焚詩·書坑儒生也,二則築長城竭民力也,三則任趙高傅胡亥也,士者國之元氣,而㓸傷之,民者邦之根本而椎剝之,敎子之道,固當擇師而趙高者流,使之爲傅,始皇之始終事爲,若是其悖戾無道,則二世而亡,不亦宜乎?今於秦紀,本末已爲進講,其於得失是非,自當有領會於淵衷者。古語曰,人主讀史而師其蹟,蹟者卽興亡善惡已往之蹟也,每於此等處,益加澄省焉。奭鎭曰,殿下,敎以趙高旣是凶獰,而其壻閻樂尤極悖逆,誠甚至當,小人之朋姦黨惡,君子之親仁友德,類聚群分,而小人在廷,則奸黨同比,政務日非,君子進朝,則賢良協贊,治化日隆,從古治亂,由於用人之如何,而二世不能進賢退奸,竟至傾覆,可不懼哉?可不戒哉?性敎曰,今日自止內,別無文義之敷演,且講官儒臣,所奏旣無餘藴,而第觀二世·趙高之所以亡秦,天理可驗矣,始皇,以强暴殘酷,誅滅無辜之六國,力取天下,而乃欲二世·三世,傳之萬世,其癡心,可笑也。上曰,始皇但當言傳之億萬世,何必曰二世·三世耶?終焉如其言二世而亡者,尤可笑也。性敎曰,始皇之罪積惡極,天厭穢德久矣,復豈有肖子賢臣,承其後綿國祚之理乎?宜其如二世·趙高者,同惡相濟,以至於自取滅亡,天道之福善禍淫,於此而尤昭然矣。然昌曰,趙高宦者也,宦者有壻,人皆疑之,而臣嘗觀古人文字,則趙高,趙之公子也,及趙之亡,欲報秦仇,自宮爲閹,至於此極,此蓋出於索隱裨說,雖非正史,不無所據矣。性敎曰,講官所奏,史官索隱評論,果有是說,而至於子嬰事,不能招致趙高,正其罪而殺之者,誠如聖敎矣,子嬰旣察趙高之逆節,固當聲罪正法,快復君讎,而尙怯趙高之虐焰,稱病不行,待其自來而殺之,此所以昏懦不振,未免爲秦末降王也。上掩卷,仍命史官就座,又命退,諸臣以次退出。
丙寅三月十四日申時,上御誠正閣。召對入侍時,參贊官趙性敎,檢校待敎徐相翊,侍讀官金奎弘,檢討官李世翊,假注書李龍雨,記事官安翊豐,別兼春秋趙康夏,各持通鑑第二卷,以次進伏訖。上曰,史官分左右。上開卷,仍命授書算于奎弘,上讀自陰與其壻,止三族高家,仍讀十遍訖,奎弘還納書算。上曰,上番讀之。奎弘讀奏釋義訖。上曰,文義奏之。奎弘曰,趙高至於二世,恣行威福,操縱脅制,已是眼無君父,而又以兵殺之,眞萬古之罪人也。雖以二世言之,不知其惡,言聽計用,權移于下,以致身死而國亡,此二世,所以取譏於後世,可勝歎哉?上曰,下番讀之。世翊讀訖。上曰,文義奏之。世翊曰,趙高專擅威權,而二世任用不疑,竟至於自取滅亡,其爲後世之監戒,宜矣。上曰,參贊官讀之。性敎讀奏訖。上曰,文義奏之。性敎曰,自止內文義,已備於儒臣之奏,而惟此子嬰所受玉璽,本和氏璧而始皇取之,爲傳國寶也。上曰,始皇刻之乎?性敎曰,始皇,使李斯篆之,孫壽刻之,其文曰,受命于天,旣壽永昌,蓋欲以傳之無窮,不過二世三世,歸于漢,是知天命有德,大寶自有其主矣。上曰,閣臣讀之。相翊讀奏訖。上曰,文義奏之。相翊曰,以趙高指鹿爲馬見之,可知其至奸矣,若非二世之昏暗,則趙高之專權,豈至於斯歟?秦之失皆由於此矣。上曰,史官讀之。龍雨·翊豐·康夏等,次第讀奏訖。上掩卷,仍命史官就座。又命退諸臣,以次退出。
上在昌德宮。停常參·經筵。
藥房提調金炳㴤,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。趙性敎啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。鄭基會啓曰,議政府郞廳來言,今日賓廳日次,而領議政趙斗淳有身病,左議政金炳學,右議政柳厚祚,無時急稟定事,不得來會云矣,敢啓。傳曰,知道。南鍾順啓曰,明日同牢宴朝見禮,內習儀,再明日親臨告期相値,視事頉稟之意,敢啓。傳曰,知道。趙性敎啓曰,卽者修撰李世翊,以其親病,陳疏徑出,原疏纔捧入矣,所當直捧禁推傳旨,而此與無端徑出有異,推考警責,何如?傳曰,允。鄭基會,以奎章閣言啓曰,景慕宮望廟樓,今望奉審,無頉之意,敢啓。傳曰,知道。趙性敎啓曰,行大司憲洪祐吉在外,執義申道熙,掌令宋奎灝·趙文夏,持平金炳洙·任奎白,牌不進,監察茶時之意,敢啓。傳曰,知道。以大司諫李在聞,司諫金奭鎭,獻納趙晩和,正言安致默·金斗淵,執義申道熙,掌令宋奎灝·趙文夏,持平金炳洙·任奎白,牌不進,罷職傳旨,傳于趙性敎曰,只推。北兵使鄭岐源狀啓,評事金炳翊,受由還歸,相値於赴任之路,初不來見,仍卽發行,揆以體例,不得已罷黜,其罪狀,令攸司稟處事,傳于趙性敎曰,將幕體統京外同然,今此評事之擧措,萬萬駭然,其罪狀,令該府嚴處。以咸鏡監司金有淵狀啓,長津府使洪鳳圭,以其身病,連呈辭狀,不得已罷黜事,傳于鄭基會曰,令該曹口傳差出,不日下送。以公忠監司申檍狀啓,平澤縣監尹厚成身死事,傳于鄭基會曰,令該曹,口傳差出,不日下送。吏曹口傳政事,以宋泰鎭爲平澤縣監。傳于趙性敎曰,召對爲之。傳于鄭基會曰,進講自明日停。鄭基會,以追上尊號都監都提調意啓曰,翼宗大王玉冊文·金寶文,憲宗大王玉冊文金寶文,孝顯王后玉冊文·金寶文,哲宗大王玉冊文·金寶文,各一件,謹此書入之意,敢啓。傳曰,知道。又以加上尊號都監都提調意啓曰,大王大妃殿玉冊文金寶文,王大妃殿玉冊文金寶文,大妃殿玉冊文金寶文,書出眞諺各一件,謹此封進之意,敢啓。傳曰,知道。又以嘉禮都監都提調意啓曰,今此嘉禮時,各日儀註,諺書七度,書入于別宮之意,敢啓。傳曰,知道。又以嘉禮都監都提調意啓曰,嘉禮時,各樣儀註,十三度,謹此書入之意,敢啓。傳曰,知道。又以嘉禮都監都提調意啓曰,敎命玉冊·金寶封裹吉日時,令日官李秉洪,推擇則,今月十八日巽時爲吉云,以此日擧行之意,敢啓。傳曰,知道。又以嘉禮都監都提調意啓曰,本都監郞廳申道熙,除拜司憲府執義矣,職務相妨,所帶臺職,今姑遞改,仍令該曹,口傳付軍職,何如?傳曰,允。兵曹口傳政事,副司果單申道熙。鄭基會,以禮曹言啓曰,今此嘉禮後,王妃朝見,大王大妃殿·王大妃殿·大妃殿,儀註,直爲書入各殿之意,敢啓。傳曰,知道。又以弘文館言啓曰,新除授副應敎朴齊敎,時在京畿楊州地,經筵入番事緊,請斯速乘馹上來事,下諭。傳曰,許遞。又以弘文館言啓曰,新除授副校理金永奭,卽爲牌招察任,何如?傳曰,允。趙性敎,以訓鍊都監言啓曰,本局中軍張寅植,身病猝重,勢難察任,改差,何如?傳曰,允。修撰李世翊疏曰,伏以臣有偏母,年已衰頹,病又侵尋,居恒凘綴,日事刀圭,每於兌節之際,痰癖風眩,不時交闖,便成貞祟,而今於直署,卽接家人急報,則近値寒暄之不調,且緣將攝之失宜,宿症越添,見狀較㞃,聞極驚悶,方寸如灼,情私攸迫,不遑在公,忙陳短章,徑出禁闥。伏乞亟勘擅離之罪,以肅朝綱焉,臣無任云云。省疏具悉。爾其勿辭,救護。
丙寅三月十五日辰時,上御誠正閣。進講入侍時,判敦寧李景在,知事李㘾,參贊官鄭基會,侍讀官金奎弘,假注書李龍雨,記注官盧鎭燮,別兼春秋趙康夏,各持通鑑第二卷,以次進伏訖。上曰,史官分左右。景在進前奏曰,近日晨夕稍寒,聖體,若何?上曰,一樣矣。景在曰,大王大妃殿氣候,何如?上曰,一樣矣。景在曰,王大妃殿氣候,何如?上曰,一樣矣。景在曰,大妃殿氣候,何如?上曰,一樣矣。上開卷,仍讀前受音一遍訖。㘾讀自子嬰遣將止秦兵大破,仍奏釋義訖。上命授書算于㘾,仍讀新受音十遍訖。㘾還納書算,仍奏曰,秦將,屠者子賈豎也,易動以利者,故遣說客啗重寶,因其懈擊破之,此是張良之計,而沛公之寬宏,常用其策,遂成大業,程子所云沛公能用張良,張良之計,謀不妄發,發必中者,卽此之謂也。夫秦用趙高之惡,而敗,漢用張良之善而興,人君之得失,專在於親賢遠奸而已矣。奎弘曰,秦之距澆關也,兵甲尙彊,未可輕敵,則張旗幟而疑之,送說客而誘之,終乃乘機大破,此張良之謀,愈出愈奇,而大抵秦則用趙高而取亡,漢則用張良而以興,人君爲政之道,莫貴乎察賢愚而用之也。基會曰,今此句語中,事機凡五轉矣,沛公之欲擊之者,是臨陣對敵之常事,而秦兵尙彊,則勝敗之數,未可知也,張良之請以利說秦將者,是運籌而緩彼秦將之心也,沛公之欲許連和者,是寬大之心,而若其士卒不從,則此亦危道也,張良之欲因其懈擊之者,是知彼而決勝之策也,沛公卒聽張良之言,而擊破秦兵者,是舍己從人而,能成其事也,此凡五轉,而甚有條理矣,張良之謀斷,沛公之虛受,如此則,何難帝業之成也?上曰,索隱曰,趙高,趙之公子也,而趙亡於秦,故爲其報仇,事秦亡秦云,此說有據乎?㘾曰,索隱,臣所未見之書,而趙高卽一宦寺,本自奸侫,專權貪利,欺蔽人主,恣行己慾而已,苟有爲趙報秦之心,必如張良推秦佐漢然後,可謂人臣之節矣。景在曰,咸陽,本以四塞之地,又設四關故,謂之關中,而澆關,卽其一也,地勢天險,不可卒破,然此時秦政甚亂,將有叛難之心,軍無死戰之志,一戰大破之,由是觀之,國之存亡,專係於人心離合,一失其政,人心不合,則國之富强,地之險固,皆不足恃矣。上曰,人心卽天心也。㘾曰,聖敎至當矣,苟不修德,舟中之人,皆敵國,人心固結,則民之於君,譬如人子之護父母,手足之捍頭目,兵赴湯火,將有干城矣,孟子所云地利不如人和者,卽此義也。上曰,史官就座,又命退諸臣,以次退出。
丙寅三月十五日申時,上御誠正閣。召對入侍時,參贊官趙性敎,檢校待敎徐相翊,侍讀官金奎弘,檢討官嚴世永,假注書李龍雨,記注官盧鎭燮,別兼春秋趙康夏,各持通鑑第二卷,以次進伏訖。上曰,史官分左右。上開卷,仍命授書算于奎弘,上讀自子嬰遣將,止秦兵大敗,仍讀十遍訖,奎弘還納書算。上曰,上番讀之。奎弘讀奏釋義訖。上曰,文義奏之。奎弘曰,子嬰新立,沛公不料其强弱,徑先擊之,則勝敗未可知也,及秦將之欲連和,沛公不審其虛實而遽爾許之,則其將雖懈,而士卒之從不從,亦未可必也,張良明知其强弱虛實,隨遇進計,竟取蕢山之勝,此所以張良常從沛公於軍中,而運籌決勝者也。此章別無文義之敷衍更陳,而史記,卽人主之龜鑑也,古今帝王,治亂得失,皆在於此,益加留念於聖衷,見善言得善政,則體之於身而施之於事爲,然後可望其實效矣,無或悠泛看過,徒爲循例講學,應文召對而已焉。上曰,下番讀之。世永讀奏訖。上曰,文義奏之。世永曰,以今日自止觀之,沛公之善從諫,亦可知也,至嶢關,沛公欲擊之而張良諫之,則止而不擊,秦將連和沛公將許之,而張良又諫,則因以擊之,以沛公善從諫之德,攻秦之懈怠,則何所不克?所以終成大業也。上曰,參贊官,文義奏之。性敎曰,張良之設計取勝,奇則奇矣,但啗利而連和,因怠而襲擊,譎而不正,有愧於王者之師,此實由於戰國之餘習,而蓋其神謀祕計,皆從黃石公素書中來,竟至於佐漢成功,然良之本心,則以五世相漢欲爲韓報仇於秦也,非直爲漢家元勳,實是盡忠於故國耳。上曰,閣臣文義奏之。相翊曰,張良之劃策,可謂善於機變者也,當其可擊,而設疑兵誘以利,當其連和,而反又擊之,是以嶢關之捷,能成興漢之業矣。上掩卷,仍命史官就座,又命退諸臣,以次退出。
上在昌德宮。停常參·經筵。
卒知事洪耆燮成服後,王大妃殿,宗親·儀賓·藥房·內閣·政院·玉堂·朝廷二品以上,六曹堂上,口傳問安。答曰,知道。趙性敎啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。吏曹口傳政事,以李熙敬爲長津府使。兵曹,以李南軾爲訓鍊都監中軍。禮曹,今此翼宗大王追上尊號,大王大妃殿加上尊號,憲宗大王追上尊號,孝顯王后追上尊號,王大妃殿加上尊號,哲宗大王追上尊號,大妃殿加上尊號,初度習儀,今三月二十七日,二度習儀,同月二十九日,三度習儀,來四月初一日,傳于南鍾順曰,上尊號初度習儀,兼行於再度。趙性敎,以義禁府言啓曰,北兵使鄭岐源狀啓內,幕官兵馬評事金炳翊,受由還歸,而初不來見,仍卽發行,揆以體禮,不可仍置。評事金炳翊,罷黜,其罪狀,令攸司稟處事,判付內,將幕體統,京外同然,今此評事之擧措,萬萬駭然,其罪狀,令該府嚴處事,命下矣。金炳翊,今方待命拿囚之意,敢啓。傳曰,知道。傳于黃鍾顯曰,北兵使之於評事,親幕體統,卽英廟定式也,兵使·水使之於水陸郡守令上下官體統,亦由來舊規也,而近則昧例文官,不思朝體之嚴重,徒以文貴武賤之別,自尊彼卑,而不受節制者,往往有之云。言念及此,萬萬慨然,自今爲始,節制體統,復舊施行,無敢違越事,自兵曹措辭行會。傳于黃鍾顯曰,飭已施矣,評事金炳翊分揀。以司謁口傳下敎曰,戶曹每年上下之順和宮,內人接濟供上條,代錢四千兩,自今爲始,自惠廳輸送事,分付。鄭基會啓曰,行大司憲洪祐吉在外,執義未差,掌令宋奎灝·趙文夏,持平金炳洙·任奎白牌不進,監察茶時之意,敢啓。傳曰,知道。以大司諫李在聞,司諫金奭鎭,獻納趙晩和,正言安致默·金斗淵,掌令宋奎灝·趙文夏,持平金炳洙·任奎白牌不進,罷職傳旨,傳于鄭基會曰,只推。南鍾順啓曰,嘉禮翌日,陳賀頒敎文,當爲製進,藝文提學鄭基世,待明朝牌招,使之製進,何如?傳曰,允。傳于鄭基會曰,公事不謹之中官柳東燮,從重推考。傳于鄭基會曰,明日出宮門路,以協陽門爲之。南鍾順,以嘉禮都監都提調意啓曰,嘉禮時,班次圖依例圖出,封入之意,敢啓。傳曰,知道。鄭基會,以戶曹言啓曰,本曹所管,濟用監貢物,雖値加定之時,獨無受價之例者,以其遺在,尙能備加定之數,今則遺在已盡,反有加用,一依施貢例,中宮殿貢上物種,加定上下,何如?傳曰,此是由來古規也,今不可創設,加定一款置之,依別貿條擧行。又以兵曹言啓曰,今三月十七日,武臣堂上祿試射日次,而殿座相値,後日退行之意,敢啓。傳曰,知道。又以義禁府言啓曰,飭已施矣,評事金炳翊分揀事,命下矣,時囚罪人金炳翊,分揀放送之意,敢啓。傳曰,知道。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。南鍾順啓曰,明日常參·經筵取稟。傳曰,停。李元會啓曰,來二十一日,朝參日次,而親迎動駕相値,頉稟之意,敢啓。傳曰,知道。又啓曰,來二十一日,輪對日次,而親迎動駕相値,頉稟之意,敢啓。傳曰,知道。趙性敎啓曰,行大司憲洪祐吉在外,執義未差,掌令宋奎灝·趙文夏·金炳洙,未肅拜,任奎白呈辭,監察茶時之意,敢啓。傳曰,知道。傳于南鍾順曰,禮房承旨馳詣宣武祠奉審,摘奸以來。傳于南鍾順曰,各司條例之襲謬者,不可以行之年久置之勿論,凡於冗費從下,各其堂上,朝議廟堂,又稟於大院位前,其權減與永減之間,從長釐正。南鍾順啓曰,三皇忌辰日,親行望拜禮,前期一日以稟事,曾有定式矣,今十九日,毅宗皇帝忌辰日,親行望拜禮,何以爲之?敢稟。傳曰,遣承旨,奉室奉審。又啓曰,臣鍾順,今日外宣醖進去下直之意,敢啓。傳曰,知道。又啓曰,正使,判敦寧李景在,副使,廣州留守閔致久,奉敎告期禮畢云矣,敢啓。傳曰,知道。傳于趙性敎曰,頒敎文中,赦句添入。趙性敎啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。又啓曰,頒敎文中赦句添入事,命下矣。藝文提學鄭基世,旣在闕中,使之添入,何如?傳曰,允。公忠監司申檍狀啓,行護軍趙秉悳處,敦諭一度,卽爲賚奉馳往傳諭,則行護軍趙秉悳,以爲臣,桑楡短景,餘生凜,而衰疾侵凌,惟符到是俟,千萬不自意,守土之臣,臨宣聖旨,首尾二百六十言,溫溫諄諄,藹然與春陽同噓,諭之以造朝,其奬借期望之隆重,有非蜉蟻賤臣,所敢冒當者,臣雙擎拜稽感極涕零,繼之以惝怳慙悸,莫知所以致此也。噫,臣之從前欺謾之罪,已矣難贖,而逮聖上登極之初,又蒙敦召,猥越極矣,至於昨春晉秩之命,尤是分外之又分外也。臣瀝血衷懇,仰冀體諒,及奉批旨,不賜開允,天恩愈深,臣罪愈深,不自知其死所,今此聖諭,何爲而又降也?臣之至愚極不肖,姑舍勿論,見今犬馬之齒,已迫七耋,而耳聾目昏,迷亂顚錯,日用事物,前忘後失,重之以委席呻囈,惺惺之日絶少,以若病廢老醜之物,其何敢進參於親政顧問之列乎?伏願聖明,特垂哀憐,倣漢廷年老癃病罷遣故事,刋臣選籍,永斷召旨,俾邱壑殘喘,還他造化舊物,涵泳聖化,以卒餘生,實爲通志成物之至仁大德也,臣之情勢前後疏啓,已盡之矣,辭竭意窮,無容更陳,只於私室,席槀俟勘而已,惶恐戰慄,罔知攸措,是如,玆以緣由馳啓云云。趙性敎,以都摠府言啓曰,今日入直內三廳武兼禁軍及軍兵等,當爲中日習射技放,而告期親臨相値,不得設行之意,敢啓。傳曰,知道。
丙寅三月十七日午時,上詣仁政殿。親臨告期入侍時,都承旨曺錫元,左承旨黃鍾顯,右承旨李元會,左副承旨南鍾順,右副承旨鄭基會,同副承旨趙性敎,假注書方孝隣·李龍雨,別兼春秋李昌鎬·趙康夏,宗正卿李載元,檢校直提學金炳地,檢校直閣李喬翼·李承五,檢校待敎閔奎鎬·鄭範朝·趙寧夏,副提學李載冕,校理趙然友·金奎弘,副校理趙用夏·金永奭,副修撰嚴世永,以次侍立。時至,上具冕服·玉帶·赤舃,乘輿出宣化門。藥房提調金炳㴤,副提調曺錫元進前奏曰,侵早勞動,聖體,若何?上曰,一樣矣。由協陽門·肅章門,入仁政門,陞仁政殿。左通禮跪,啓請降輿,執圭。錫元跪進圭,上執圭陞座。贊儀唱,宗親,文武百官,鞠躬·四拜·興·平身,行四拜禮回班,東西相向立。元會奏曰,正副使都監堂郞,當爲引入,而請出作門標信。上曰,以已下標信爲之。錫元奏曰,侍衛從陞人中,多有都監堂郞人,使之下去行禮,一體陪進乎?上曰,依爲之。鍾順跪啓請傳敎由東門出,執事者,對擧敎書案,贊儀唱,使者以下都監堂郞,鞠躬·四拜·興·平身,行四拜禮,鍾順,傳敎由正門出,隨之降自東階,諸使者東北西向立,執事者擧案,降自正階,立於傳敎官之南,少退西向,贊儀唱跪,使者以下跪,鍾順宣敎曰,聘贈大匡輔國崇祿大夫議政府領議政驪城府院君閔致祿女爲王妃,命卿等行告期禮,宣敎訖,贊儀,唱俯伏·興·四拜·興·平身,使者以下行四拜禮,鍾順奉敎書函,授正使,正使進,北向跪受,置敎書函於案,擧案者,對擧進立於使者之後,鍾順還侍位,贊儀,唱俯伏·興·四拜·興·平身,使者以下行四拜禮,由東門出,擧敎書案者,由正門出前行,使者以敎書函,置于腰輿細仗鼓吹,前導鼓吹,使者以下隨行,贊儀,唱鞠躬·四拜·興·平身,宗親,文武百官,行四拜禮,左通禮,跪啓禮畢,上降座,左通禮跪啓請釋圭,上釋圭,錫元受圭,左通禮跪啓請乘輿,上乘輿,左議政金炳學,右議政柳厚祚等進前奏曰,日吉辰良,告期順成,大小群情,歡欣慶祝矣,臨殿勞動,聖體,若何?上曰,一樣矣。出仁政門,由肅章門入協陽門,命出標信解嚴,仍由宣化門還內,諸臣以次退出。
上在昌德宮。停常參·經筵。
南鍾順啓曰,明日常參·經筵取稟。傳曰,停。趙性敎啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。傳于南鍾順曰,政官牌招開政。傳于南鍾順曰,呈告春秋金吾堂上許遞,今日政差出。傳于趙性敎曰,兼檢書官之無定數,事甚無謂,自今爲始,以二窠定式,而今付祿者,則實職前,姑付兼祿事,分付內閣·兵曹。趙性敎啓曰,行大司憲洪祐吉在外,執義未差,掌令宋奎灝·趙文夏,持平金炳洙·任奎白,牌不進,監察茶時之意,敢啓。傳曰,知道。以大司諫李在聞,司諫金奭鎭,獻納趙晩和,正言安致默·金斗淵,掌令宋奎灝·趙文夏,持平金斗淵·任奎白,牌不進,罷職傳旨。傳于趙性敎曰,只推。趙性敎,以兵曹言啓曰,知中樞府事金益顯,五衛將安東燁·李在純·王德元,景福宮衛將崔益良,慶熙宮衛將尹昌甲·朴良鎬,俱以病難供職,宣傳官鄭雲岐,除授在外,過限未肅拜,新除授夞怪權管閔致璜,母年今爲七十六歲,同仁權管尹完儉,父年今爲七十八歲,俱以法不當遠離赴任,竝改差,部將權秉錘,不爲受由,任自下鄕,萬萬駭然,汰去,何如?傳曰,允。有政。吏批,行判書趙得林牌不進,參判趙秉協進,參議李能燮牌不進,左副承旨南鍾順進,啓曰,行判書趙得林,參議李能燮,竝牌招不進,小臣獨政未安,何以爲之?敢稟。傳曰,仍爲之。以朴齊敎爲執義,呂圭益爲副應敎,張仁遠爲同義禁,金鼎鎬爲同春秋,金炳弼爲司宰提調,劉允晦爲思陵令。兵批,行判書李圭徹進,參判李周喆病,參議金龍基入直,參知李心宰病,同副承旨趙性敎進。許棨爲知事,金東獻爲副摠管,金箕赫爲宣傳官,柳性祿·李秉璜·徐奎彦爲五衛將,崔膺祖爲景福將,金敏植·權重大爲慶熙將,李熙晟爲訓鍊主簿,韓養浩爲助泥萬戶,金承根爲咸興監牧官,知事單金文周,部將單徐學錫,夞怪權管單柳命魯,同仁權管單宋猉仁,大護軍金益顯,副護軍鄭雲岐,副司直朴齊敎,以上竝單付。吏批,再政。李爲禁府都事。以吏曹參議李能燮牌不進,罷職傳旨,傳于南鍾順曰,只推。南鍾順,以嘉禮都監都提調意啓曰,各房工役,今已完畢,諸色工匠,竝爲放送,監造官依例入直,堂上郞廳,輪回仕進之意,敢啓。傳曰,知道。又以嘉禮都監都提調意啓曰,敎命玉冊·金寶,明日臣等,陪詣殿庭內入,而敎命則令政院,稟旨,安寶,何如?傳曰,允。又以嘉禮都監都提調意啓曰,嘉禮時儀仗,今已畢造,依例送于儀仗庫,使之藏置,待冊禮日,陪進別宮之意,敢啓。傳曰,知道。又以兵曹言啓曰,來四月初二日,大駕詣宗廟齋宿,初三日太室追上尊號冊寶親上,夏享大祭親行時,隨駕,營門當爲磨鍊矣。禁·御兩營鄕軍,則今已停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨,步軍三哨,禁將,率領爲先廂,訓局,馬軍一哨,步軍二哨,兩營騎士,各一番御將率領爲後廂,禁軍三番爲之摠使率,訓局餘軍留陣留營置之。又以都摠府言啓曰,都摠管李豐翼,以刑曹判書,本曹坐起進參事,晝仕出去之意,敢啓。傳曰,知道。
上在昌德宮。停常參·經筵。巳時,日暈。南鍾順啓曰,明日親臨冊妃,再明日親迎,二十二日親臨陳賀,二十三日朝見禮相値,視事,頉稟之意,敢啓。傳曰,知道。趙性敎啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。南鍾順啓曰,右副承旨鄭基會,今日不爲仕進,卽爲牌招,何如?傳曰,允。傳于趙性敎曰,同副承旨與禮曹堂上·戶曹郞廳,依定式,馳詣宣武社,奉審以來。南鍾順,以弘文館言啓曰,新除授副應敎呂圭益,卽爲牌招察任,何如?傳曰,允。趙性敎啓曰,行大司憲洪祐吉在外,執義朴齊敎,掌令宋奎灝·趙文夏,持平金炳洙·任奎白,牌不進,監察茶時之意,敢啓。傳曰,知道。以大司諫李在聞,司諫金奭鎭,獻納趙晩和,正言安致默·金斗淵,執義朴齊敎,掌令宋奎灝·趙文夏,持平金炳洙·任奎白,牌不進罷職傳旨,傳于趙性敎曰,只推。傳于南鍾順曰,明日出宮門路,以協陽門爲之。南鍾順,以嘉禮都監都提調意啓曰,玉冊·金寶,各二件印出,冊寶同粧一帖,謹此封入之意,敢啓。傳曰,知道。又以議政府言啓曰,頃因前箕伯狀本,餉殖排捧條,許令付之本道矣。卽聞本道勅需應入,當爲八萬兩云,而貿銀價二萬餘兩,已於昨年所捧中區處,其餘六萬餘兩,以今年所捧四萬八千餘兩,及勅需歲入條一萬餘兩,劃給,使之措辦。甲子支勅時,戶惠納貸用三萬四千餘兩,當以餉殖條,自今年輸納,而見今本道事勢,更無從他變通之道,此則特爲除減。至於灣府勅需,今年則自本道,優可辦出,不必復煩別劃,竝以此意,分付,何如?傳曰,允。趙性敎,以兵曹言啓曰,今二十一日親迎時,本曹堂上侍衛,當爲備員,而參判李周喆,以摠戎使,後廂隨駕,不得備員,令政院稟旨變通。仍令該曹,以在京無故人,口傳差出,待下批牌招,以爲進參之地,何如?傳曰,允。許遞。吏曹口傳政事,以徐相鼎爲兵曹參判。趙性敎,以兵曹言啓曰,今三月二十日,文臣朔試射日次,而殿座相値,不得爲之之意,敢啓。傳曰,知道。
上在昌德宮。停常參·經筵。
還內後,藥房·內閣·政院·玉堂,口傳問安。答曰,知道。藥房都提調柳厚祚,提調金炳㴤,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿,王大妃殿,大妃殿,口傳問安。答曰,知道。趙性敎啓曰,行大司憲洪祐吉在外,執義朴齊敎未肅拜,掌令宋奎灝·趙文夏,持平金炳洙·任奎白,呈辭,監察茶時之意,敢啓。傳曰,知道。曺錫元啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。南鍾順啓曰,明日大駕詣別宮,入幕次後,大王大妃殿,王大妃殿,大妃殿問安,何承旨進去乎?敢稟。傳曰,右承旨進去。又啓曰,臣鍾順,今日外宣醞進去下直之意,敢啓。傳曰,知道。又啓曰,正使判敦寧李景在,副使廣州留守閔致久,奉敎,授王妃備物典冊禮畢云矣,敢啓。傳曰,知道。傳于南鍾順曰,中宮殿詣闕時,興寅君工曹判書,李載元戶曹參議,李載冕檢校直閣,閔升鎬別侍衛。傳于黃鍾顯曰,瓜近典禮中,參奉作窠,前部將李來重,令該曹口傳擬入。吏曹口傳政事,以李來重爲禮賓參奉。傳于黃鍾顯曰,明日出宮內門路,以協陽門爲之。以司謁口傳下敎曰,明日同牢宴,時刻稍晩,更爲擇入。南鍾順,以禮曹言啓曰,明日同牢宴時刻稍晩,更爲擇入事,命下矣。令日官更爲推擇,則丁時爲吉云,以此時擧行,何如?傳曰,允。又以禮曹言啓曰,今此嘉禮翌日,大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢啓。傳曰,知道。禮曹,來五月初二日,行景慕宮夏享大祭,香祝親傳,取稟奉敎恭依。南鍾順,以奎章閣言啓曰,守宮檢校提學金輔根,待開門牌招,何如?傳曰,允。又以弘文館言啓曰,守宮檢校副提學李淳翼,明日待開門牌招,何如?傳曰,允。李元會,以兵曹言啓曰,知中樞府事金文周,以其病難供職,呈狀乞遞,改差,何如?傳曰,允。黃鍾顯,以內醫院都提調·提調意啓曰,領率醫官見今數少,堂上醫官李重植,特加一資,領率差下,何如?傳曰,允。趙性敎,以都摠府言啓曰,今日入直內三廳武兼禁軍及軍兵等,當爲中日習射技放,而冊妃親臨相値,不得設行之意,敢啓。傳曰,知道。又以義禁府言啓曰,明日親迎動駕時,本府都事,以大駕各差備,全數進參,而都事一員,以舃襪函差備官進去,無以推移,中宮殿,左右考喧都事,亦無推移,假都事三員,令該曹口傳差出,以爲分排擧行之地,何如?傳曰,允。公忠監司申檍狀啓,牙山縣監李象恂牒呈內節,祗受有旨,使關據本縣行副護軍任憲晦處,敦諭一度,卽爲齎奉馳往傳諭,則行副護軍任憲晦書啓內,以爲臣積犯逋慢,縮伏俟譴,玆者守土之臣,來宣別諭,十行恩綸,丁寧純篤,臣雙擎九頓,彌增震越,方今簾儀光撤,庶務親摠,聖上憂懼,若斯之切,臣苟有櫗線之可補新化者,曷不竭蹶?顧臣無似,自有株守,今於威命之下,又不免違越,惟願遄被鈇鉞之誅而已是如,玆以枚擧牒報亦爲白有等以,緣由馳啓云云。踏啓字。
丙寅三月二十日午時,上詣仁政殿。親臨冊妃入侍時,都承旨曺錫元,左承旨黃鍾顯,右承旨李元會,左副承旨南鍾順,右副承旨鄭基會,同副承旨趙性敎,記事官金敬均,假注書方孝隣,別兼春秋趙定燮·洪鍾學,宗正卿興寅君李敦榮·李圭徹·李景純·李載元·李承輔·李周喆·李升洙·李承駿·李章濂,檢校直提學金炳地,檢校直閣李喬翼·李承五,檢校待敎鄭範朝·趙寧夏·李載冕,待敎趙慶鎬,檢校副提學金炳弼·鄭健朝·李鎬俊,檢校典翰李明應·李鍾濬·李冕光,兼典翰趙康夏,應敎南商龍,副應敎呂圭益,校理趙然友·金奎弘,副校理趙用夏,修撰李世翊,副修撰嚴世永,以次侍立。時至,通禮跪啓請外辦。上具遠遊冠·絳紗袍·玉帶·黑靴,乘輿出宣化門。藥房提調金炳㴤,副提調曺錫元,進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,陞月臺。錫元進圭,上執圭陞座。元會進前奏曰,出標信開作門,正·副使以下,使之入就位乎?上曰,以已下標信擧行,可也。錫元進前奏曰,侍衛從陞中,有都監堂郞之人,使之下去行禮後,一體陪從乎?上可之。贊儀唱鞠躬·四拜·興·平身。宗親·文武百官,行四拜禮訖。贊儀又唱鞠躬·四拜·興·平身。使者以下,行四拜禮。鍾順,跪啓請傳敎由東門出。執事者,對擧敎命冊寶案從之。傳敎官,降階詣使者,稱有敎。贊儀,唱跪,使者以下皆跪。鍾順傳敎曰,冊閔氏爲王妃,命卿等展禮。宣訖。贊儀,唱俯伏·興·平身。使者以下,俯伏·興·平身。執事者,各以敎命案冊函寶綬,進傳敎官。傳敎官,授正使,正使,北向跪受。傳敎官,以冊函寶綬授正使,竝如授敎命之義訖。還侍位。贊儀唱俯伏·興·四拜·興·平身。使者行四拜禮訖。引儀引使者,由東門出。擧敎命冊寶·命服案者,由正門前行。使者以敎命冊函寶綬及命服函,各置于腰彩輿。細杖鼓吹,前導,使者以下隨行。贊儀,唱鞠躬·四拜·興·平身。宗親·文武百官,行四拜禮訖。通禮,進前跪啓禮畢。鍾順進前奏曰,冊妃後,諸臣新除授肅拜,亦於別宮爲之矣。今亦依例擧行,何如?上曰,依爲之。出擧條領府事鄭元容,領議政趙斗淳,左議政金炳學,右議政柳厚祚,進前奏曰,日吉辰良,臨殿冊妃,乾坤正位,螽斯之慶,百福之源,群情慶祝矣。近日日候淸佳,聖體,若何?上曰,一樣矣。上降座釋圭,錫元受圭。上乘輿。錫元進圭。上執圭,仍降月臺,出仁政門,由肅章門,入協陽門,命出標信解嚴,入宣化門,還內。諸臣以次退出。
前一日,典設司設使者,次及布幕,如初設。尙宮以下,次於內門外之東,西向。其日引儀設使者,位於大門外之東,西向北上。擧敎命冊寶案者,在南差退,俱西向。主人位於大門外之西,東向。又設拜位於門南北向。設使者以下及主人位於中門外,亦如之。惟不設拜位設尙傳位於中門外,主人之南,擧敎命冊寶捧儀仗內侍,在南差退,俱東向。內侍,先置案三於內門外近限,主人設妃受冊位於堂庭中,北向。使者至妃氏第大門外,掌次者,迎入次。凡賓主及行事者皆朝服,內侍常服尙宮以下,先詣入位,敎命冊寶,陳於幕內。其命服使者,授尙傳先退司僕寺副正,進輦於幕南。兵曹正郞,陳妃儀仗於輦前左右。尙宮以下,入內門序立,北向東上。謁者,引使者以下,出次就位,主人出立於大門內之西,東向。儐者進,受命出門西,東向曰,敢請事。正使曰,某奉敎,授王妃備物典冊。儐者入告,遂引主人,出迎於大門外之西,東向。少頃,就拜位四拜,使者不答拜。謁者,引使者入門而右,擧敎命冊寶案者,從之。主人入門而左,至中門外,各就位。擧敎命冊寶案者,以次進副使前,副使取敎命冊函寶綬。擧案者皆退進授正使訖,退復位。尙傳進正使前,東向跪正使,正使以敎命冊函寶綬,跪授尙傳,傳捧詣內門外。內侍助擧跪置於案,俯伏興退。又內侍,捧儀伏詣內門外,北向立。王妃,具翟衣加首飾,傳姆贊出。尙宮導王妃,降自西階,就受冊位。尙宮,跪取敎命冊函。女官助擧尙服跪取寶綬,俱興進立王妃之右,西向。尙寢,帥其屬傳捧儀仗,陳於敎命冊寶之後,俱上。諸應侍衛者,侍衛如式。尙宮俯伏,跪啓請四拜。王妃四拜。尙宮稱有敎。尙宮俯伏,跪啓請跪。王妃跪。尙宮開函宣,臨時設案訖。以冊還置於函。尙宮俯伏,跪啓請俯伏·興·四拜。王妃俯伏·興·四拜。尙宮,捧敎命及冊函,西向跪,以次授王妃。尙宮跪啓請跪,王妃跪,受敎命冊函,以授典言。典言跪受。女官助擧尙服捧寶綬西向跪,授王妃。王妃受,以授尙記,尙記,跪受。尙宮俯伏,跪啓請俯伏·興·四拜。王妃俯伏·興·四拜訖。尙寢帥其屬,設王妃座於堂上,北壁南向,設敎命冊寶案於座前,近東北上。尙宮俯伏,跪啓請陞座。尙宮導王妃,陞自中階陞座。繖扇·侍衛如常儀。女官擎執典言·尙記,置敎命冊寶於案。內侍,陳儀仗於庭之東西。典贊,就東階下西向立。尙宮以下,俱降立於庭中北向東上。典贊,唱四拜。尙宮以下四拜訖。諸應侍衛者,俱還侍位。尙宮進當座前,俯伏跪啓禮畢,俯伏興退。王妃降座,尙宮前導入內。兵曹稟旨放仗,其儐使者及使者,復命如告期儀。惟復命辭云奉敎授王妃備物典冊禮畢
上在昌德宮。停常參·經筵。
大駕詣別宮,入幕次後,藥房·內閣·政院·玉堂,口傳問安。答曰,知道。大王大妃殿·王大妃殿·大妃殿,遣承旨口傳問安。答曰,知道。還內後,藥房·內閣·政院·玉堂,口傳問安。答曰,知道。中宮殿詣闕後,藥房·內閣·政院·玉堂口傳問安。答曰,知道。同牢宴後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂,口傳問安。答曰,知道。李元會啓曰,司僕寺內乘來言,捲簾,取稟。傳曰,捲三面。又啓曰,來二十五日,朝參日次矣,敢稟。傳曰,停。又啓曰,臣以大王大妃殿·王大妃殿·大妃殿問安,進去下直之意,敢啓。傳曰,知道。南鍾順啓曰,中宮殿所用,內旨四部,問安牌五部,馬牌五部,新造以入之意,敢啓。傳曰,知道。傳于南鍾順曰,中宮殿,朝見王大妃殿·大妃殿,進定於明日。傳于李元會曰,明日出宮門路,以協陽門爲之。南鍾順,以禮曹言啓曰,傳曰,中宮殿,朝見王大妃殿·大妃殿,進定於明日事,命下矣。吉時,令日官推擇,則王大妃殿朝見禮,巽時,大妃殿朝見禮,丁時,俱吉云,以此時擧行,何如?傳曰,允。又以奎章閣言啓曰,大駕今已還宮,守宮檢校提學金輔根,依定式減下,何如?傳曰,允。又以弘文館言啓曰,大駕今已還宮矣。守宮檢校副提學李淳翼,依定式減下,何如?傳曰,允。李元會,以兵曹言啓曰,謹依下敎,隨駕將校·軍兵各差備等處,乾犒饋分給之意,敢啓。傳曰,知道。又以訓鍊都監言啓曰,謹依下敎,隨駕將官·將校·軍兵,及武藝別監等處,乾犒饋分給之意,敢啓。傳曰,知道。又以禁衛營言啓曰,謹依下敎,本營隨駕軍兵等處,乾犒饋分給之意,敢啓。傳曰,知道。又以御營廳言啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。又以摠戎廳言啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
丙寅三月二十一日辰時,大駕詣別宮,親迎入侍時,都承旨曺錫元,左承旨黃鍾顯,右承旨李元會,左副承旨南鍾順,右副承旨鄭基會,同副承旨趙性敎,記事官金敬均,假注書方孝隣,別兼春秋趙定燮·洪鍾學,宗正卿興寅君最應·李敦榮·李圭徹·李景純·李寅奭·李周喆·李南軾·李景夏·李寅夔·李升洙·李世輔·李承駿·李章濂,檢校直提學李載元·金炳地,檢校直閣李喬翼·李承五·閔升鎬,檢校待敎徐相翊·閔奎鎬·鄭範朝·趙寧夏·李載冕,待敎趙慶鎬,檢校副提學李承輔·金炳弼·鄭健朝·李鎬俊,檢校典翰李明應·李鍾濬·李冕光,兼典翰趙康夏,應敎南商龍,副應敎呂圭益,校理趙然友·金奎弘,副校理趙用夏·金永奭,修撰李世翊,副修撰嚴世永,以次侍立。時至,通禮跪啓請外辦。上具冕服·玉帶·赤舃,乘輿出宣化門。藥房提調金炳㴤,副提調曺錫元進前奏曰,侵早勞動,聖體,若何?上曰,一樣矣。仍出協陽門。通禮,跪啓請降輿乘輦。上降輿乘輦。錫元進圭,上執圭,由肅章門·進善門,出敦化門。執雁者前行。上進發,過芭子橋,至別宮大門外。執雁者,下馬前行,至下輦所。上降輦乘輿,至降輿所。上降輿,入大次。行禮時至。通禮跪啓請執圭,錫元進圭,上執圭。主人導上以入。承史退出中大門外伺候。元會請承傳色入稟曰,臣承命問安於大王大妃殿·王大妃殿·大妃殿。答曰,知道。少頃,上行禮,竝依親迎儀訖。上出次。通禮,跪啓請乘輿,上乘輿。至降輿所。通禮,跪啓請降輿乘輦,上降輿乘輦。錫元進圭,上執圭,進發出校洞口,至敦化門,由進善門·肅章門,入協陽門。元會進前奏曰,請出標信解嚴,中宮殿詣闕後,一體解嚴乎?上可之,仍還內。諸臣以次退出。
前一日,典設司,設殿下大次於王妃第內門外,又設小次於內門內,俱道東南向。竝隨地之宜近侍及侍衛官次於中門外。贊者,前期設奠雁案於正廳,北壁南向。設褥席於案前,北向。又設殿下·王妃東西褥位於正廳。褥上設單席其日,殿下具冕服,乘輦出敦化門外。掌畜者,執雁乘馬前行。駕至王妃第大門外。主人,具朝服出立於道左,鞠躬祗迎。駕至大門外。左通禮,跪啓請釋圭,殿下釋圭,近侍跪受圭。左通禮,跪啓請降輦乘輿,殿下降輦乘輿。左右通禮,前導入大次。近侍及通禮,止於內門外行禮時至。左通禮,至大次前,跪啓請出次,殿下出次。左通禮,跪啓請執圭,近侍跪進圭,殿下執圭。主人導殿下以入。掌畜者,以雁授尙傳,尙傳,傳捧至內門,傳授尙宮。尙宮傳捧,隨入。殿下由正階陛正廳。女官奉繖扇陳於階下殿下詣東壁褥位南端。傳母導王妃。尙宮前導出房。執燭及侍從如式就西壁褥位南端。尙宮,俯伏跪啓請揖王妃就位,殿下揖,王妃就位。殿下·王妃稍退,各就褥位。主人具朝服,立於殿下之後差退。主母具禮衣,立於王妃之後差退。尙宮,奉雁跪進于殿下之右。尙宮,俯伏跪啓請釋圭。殿下釋圭,女官,跪受圭。尙宮,俯伏跪啓請行奠雁禮,殿下受雁,進奠於北壁案上。尙宮,俯伏跪啓請執圭,殿下執圭。主人降立於階下北向。尙宮導殿下稍退,南向立。主人四拜訖。主人撤雁案尙宮,俯伏跪啓請禮畢。尙宮,導殿下降階入小次。女官,仍以繖扇侍衛。主人,陛自東階。尙宮導王妃出至西階上。傳姆在左,保母在右,主母在後。主人少進西向,戒之曰,戒之敬之,夙夜無違命。主人退立西向。主母進立王妃之右,施襟結帨,戒之曰,勉之敬之,夙夜無違命。王妃聽受訖。宮人進輿。尙宮,俯伏跪啓請乘輿。王妃乘輿,以降侍衛如常儀。至內門內,尙宮,俯伏跪啓降輿。王妃降輿,少駐。尙宮,俯伏跪啓請出次,殿下出次。尙宮,俯伏跪啓請揖,王妃就輦,殿下揖,王妃就輦,主人導殿下以出。女官捧繖扇至內門以授內侍內侍受以授捧持人還宮如來儀。在出還宮儀尙宮,俯伏跪啓請乘輦,王妃乘輦,姆加景。景之制蓋如明衣加之以爲行道禦塵令衣鮮明宮人侍從及內侍,導從儀仗,前導如常。在出宮詣闕儀
上在昌德宮。停常參·經筵。
中宮殿·大王大妃殿,朝見禮後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上·大司諫·奉朝賀,口傳問安。答曰,知道。中宮殿·王大妃殿,朝見禮後,大殿·大王大妃殿·王大妃殿·大妃殿·中宮殿,宗親·儀賓·藥房·內閣,政院·玉堂·朝廷二品以上·六曹堂上·大司諫·奉朝賀,口傳問安。答曰,知道。中宮殿·大妃殿朝見禮後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上·大司諫·奉朝賀,口傳問安。答曰,知道。還內後,藥房·內閣·政院·玉堂,口傳問安。答曰,知道。陳賀後,宗親·儀賓·內閣·政院·玉堂·朝廷二品以上·六曹堂上·大司諫·奉朝賀,口傳問安。答曰,知道。藥房提調金炳㴤,副提調曺錫元啓曰,日吉辰良,大禮順成,臣民慶忭,曷有其極?伏未審動駕之餘,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區下忱,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。趙性敎啓曰,行大司憲洪祐吉在外,執義朴齊敎,掌令宋奎灝·趙文夏,持平金炳洙·任奎白,呈辭,監察茶時之意,敢啓。傳曰,知道。傳于鄭基會曰,平安監司留待。備忘記,平安道觀察使朴珪壽下直,長弓一張·長箭一部·片箭一部·筒兒一箇,賜給。黃鍾顯啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。黃鍾顯,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。又以吏曹言啓曰,別歲抄書入事,命下矣。勿揀赦前,一體書入乎?敢稟。傳曰,一體書入。黃鍾顯啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。又啓曰,在前親臨庭試時,有宗宰磨鍊入侍之例,今番則何以爲之?敢稟。傳曰,不必磨鍊,宗正卿全數入侍定式。又啓曰,明日聖節望闕禮,習儀時,兩司當爲進參,除在外嫌不進外,呈告人員,竝待開門牌招,何如?傳曰,允。又啓曰,明日聖節望闕禮,依例爲之之意,敢啓。傳曰,知道。傳于黃鍾顯曰,嘉禮都監都提調以下及尙衣提調以下,別單書入。傳于黃鍾顯曰,陳賀時,各差備,別單書入。傳于黃鍾顯曰,進圭承旨曺錫元,傳敎官禮房承旨南鍾順,竝加資,史官竝各加一資,資窮者代加。傳于黃鍾顯曰,大護軍李鼎在,宗正卿李景夏,安岳郡守李彙重,百官加,親授。傳于趙性敎曰,中官河俊浩·金載錫,百官加,親授。黃鍾顯啓曰,吏曹郞廳來言,百官加下批政事,取稟。傳曰,當日爲之。傳于黃鍾顯曰,今日政賞典下批。傳于黃鍾顯曰,今番賞典中,一人雖兼數事,無得疊授。傳于黃鍾顯曰,分承旨閔奎鎬·徐臣輔,各兒馬一匹賜給。分假注書安秉鐸·朴來冕,竝陞六。政院·翰注,竝兒馬一匹賜給。傳于黃鍾顯曰,分兵曹參議吳俊泳,參知李炳敎,正郞申錫淵,佐郞李友會,分摠管閔致庠·尹滋悳,竝兒馬一匹賜給。分都事李敏正·趙儀顯,分守門將李秉德·沈正澤,不粧弓一張賜給,李鋕永陞六。傳于黃鍾顯曰,大院君衛內行次時,典籤·奉禮,各兒馬一匹賜給。傳于黃鍾顯曰,大院君衛內行次時,宗府錄事以下,別單書入。傳于黃鍾顯曰,忠貞詩禮,卽此家世篤之美,而義理秉執之嚴,休戚之與同矣。大禮旣成,且承慈敎,驪陽府院君內外祠版,驪城府院君·海寧府夫人祠版,遣承旨致祭。傳于黃鍾顯曰,中宮殿廟見禮日字,來月旬前擇入,同日永禧殿展謁後,仍行酌獻禮,仍詣景慕宮展拜矣,該房知悉。黃鍾顯,以禮曹言啓曰,傳曰,中宮殿廟見禮日子,來月旬前擇入,同日永禧殿展謁後,仍行酌獻禮,仍詣景慕宮展拜矣,該房知悉事,命下矣。令日官李秉洪推擇,則來四月初八日爲吉云,以此日定行乎?敢稟。傳曰,以此日定行,以司謁口傳下敎曰,嘉禮所用之各色鍮器,出給戶曹,使之封不動,以爲後日之用,成冊以入事,分付。黃鍾顯,以禮曹言啓曰,今此嘉禮陳賀時,諸道所封方物中,慶尙左兵使金箕錫,右兵使李周膺,封進方物,趁不來到,前統制使李鳳周方物膳狀,亦不上來,未知緣何稽滯,而其在事體,萬萬悚惶,其中京廳所封皮物,則依已例先爲看品內入,而不能操飭之各該梱帥,不可無警,竝推考,何如?傳曰,允。李元會,以兵曹言啓曰,今三月二十二日,辛巳寅初一刻七分,立夏改火,進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承文院·漢城府,一體頒火之意,敢啓。傳曰,知道。又以兵曹言啓曰,禁軍別將李元熙,身病猝重,無望供職,呈狀乞遞,實病旣如此,則有難强令察任,改差,何如?傳曰,允。兵曹,以許熠爲禁軍別將。黃鍾顯,以承文院都提調意啓曰,今此進賀謝恩兼奏請使齎去賀謝文書,修正甚急,節使帶來原咨,先上之意,草記蒙允,撥馬行會矣。咨文十一道,先爲上來,故今方捧入,而不爲啓聞,直送于本院者,事甚未安,回還當該使臣,推考,何如?傳曰,允。敎中外大小臣僚耆老軍民閑良人等書。王若曰,后聽內治,家道正而天下定,禮重配匹,生民始而萬福原。舟梁之盛儀載行,磐泰之洪基永鞏,庸答寰區蘄祝之望,佇見江漢歌頌之興。蓋王政修齊治平之攸基,必壼範聖哲賢淑之相助,爲天地·宗廟·社稷之主,親迎不其重乎?自閨門鄕黨邦國間,風化所由行也。大任之誠莊維德,丕詔八百年綿長,有莘之明序致功,誕啓六七聖承繼。紘紞紃紝之親績,示民克勤,璋瓚籩豆之亞儀,奉先思孝。顧沖年入纘大統,今四載仰依東朝,嗣我家之純元光徽扶持奠安之豐功盛烈,勖小子以翼考志事保佑訓誨之大德至恩。迨玆仲月之制適,乃命長秋之德選,三殿思筓珈之範,沙麓詢徵,六宮象珩璜之音,河洲播詠。王妃閔氏,篤生忠貞世名閥,近系仁顯后懿親,德性天成,自襲詩禮之先訓,幼儀日就,不藉圖史之前陳。令譽夙彰柔嘉,如初載之在渭溪,吉夢必由積累,宜辛壬之娶塗山。筮龜卿士之皆從,瑤函宣冊,雝雁旭朝之是揀,珠冕共守。已於本年三月二十日己卯,授冊寶正位,二十一日庚辰,大婚禮成,含章在中,正位乎內。金篆繡組,式遵彝文,蘭掖椒房,載膺寶命。協懿度於黃裳元吉,筓筥婉愉,占嘉兆於朱芾斯皇,瓜瓞藩衍。三嬪九御之悉統,陰敎宣而婦職各修,四德百行之俱全,惠化被而民俗竝美。綈練昭儉,卽導率躬先之規,簪珥告箴,乃儆戒相成之道。斂五福而敷錫,家國同休,育萬物而資生,父母孔邇。率土丕顯,日月儷臨,惠澤旁流,雷雨作解。自本月二十二日昧爽以前,除謀叛大逆,謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常贜汚强竊盜外,雜犯死罪以下徒流·付處·安置·充軍·已至配所·未至配所·已發覺·未發覺·已決正·未決正,咸宥除之。敢以宥旨前事,相告言者,以其罪罪之。在官者,各加一資,資窮者代加。於戲,龍德正協坤象,麟趾必應關雎,鳳曆衍禧,璿籙符三代長久之頌,翟褕媲極,彤管紀百世本支之詩,故玆敎示,想宜知悉。藝文提學鄭基世製進敎資憲大夫行平安道觀察使兼兵馬水軍節度使都巡察使管餉使平壤府尹朴珪壽書。王若曰,命汝往欽四十州,誰任觀風之責?與我共理二千石,庸撤卿月之班。豈曰外輕?亶出愼簡。眷彼關西大鎭,實是海東重藩。地譬蘇·杭,湖山樓坮之獨擅,境接遼·薊,士馬兵甲之莫强。句麗千年之基,庶往蹟之可見,箕聖八條之敎,邈餘化之難追。邇來百弊之漸滋,久矣一路之困瘁。府帑日罄,駔儈奸僞之多端,冠蓋星馳,廚傳供億之莫繼。殆同殘枰敗局,着手爲難,苟非熟路輕車,疇膺是選?惟卿淸白勵操,文章傳家。自韋布而負宰輔之望,蘊櫝良玉,在軒冕而著儒雅之譽,滿架遺經。星槎遠涉於燕河,華人想賢大夫風采,丹綸再銜於嶺徼,南民服眞御史恩威。惟予初元眷毗之隆,思試平日經濟之學,管廟務而掌邦賦,措劃剸理之綽有成規,典文苑而貳銓衡,鑑識甄別之允協公議,況今講席輔導之際,豈宜捨予遠離?念彼邊陲搖綏之圖,莫如煩卿暫出。玆授卿以平安道觀察使兼兵馬水軍節度使都巡察使管餉使平壤府尹。卿其祗承寵命,克恢良圖,講武課文,佇見一大都宣化,繕樓修堞,勉襲兩先世餘芬。衣帶隔於綠江,宜備桑土之撤,杼柚空於白屋,須極溝壑之顚。西州携琴,趙閱道若是其簡,北門掌鑰,寇平仲吾復何憂?卿其往哉,行且召矣。故玆敎示,想宜知悉。副修撰嚴世永製進
丙寅三月二十二日午時,上詣仁政殿。親受陳賀入侍時,都承旨曺錫元,左承旨黃鍾顯,右承旨李元會,左副承旨南鍾順,右副承旨鄭基會,同副承旨趙性敎,記事官金敬均,假注書方孝隣,別兼春秋趙定燮·洪鍾學,宗正卿興寅君最應·李敦榮·李圭徹·李景純·李寅奭·李周喆·李南軾·李景夏·李寅夔·李升洙·李承駿·李章濂,檢校直提學李載元·金炳地,檢校直閣李喬翼·李承五·閔升鎬,檢校待敎徐相翊·閔奎鎬·鄭範朝·趙寧夏·李載冕,待敎趙慶鎬,檢校副提學李承輔·金炳弼·鄭健朝·李鎬俊,檢校典翰李明應·李鍾濬·李冕光,兼典翰趙康夏,應敎南商龍,副應敎呂圭益,校理趙然友·金奎弘,副校理趙用夏·金永奭,修撰李世翊,副修撰嚴世永,以次侍立。時至,通禮,跪啓請外辦。上具遠遊冠·絳紗袍,乘輿,出宣化門。藥房提調金炳㴤,副提調曺錫元,進前奏曰,侵早勞動,聖體,若何?上曰,一樣矣。仍出協陽門·肅章門,入仁政門,陞月臺,入殿內。通禮,跪啓請降輿陞座,上降輿陞座。元會進前奏曰,出標信,開作門,二品以上,使之入就位乎?上曰,以俄下標信擧行。仍敎曰,平安監司禮畢後,入侍。宗親·文武百官,行四拜禮訖。致詞官,進前致詞,由西門出。百官又行四拜禮。傳敎官,跪啓傳敎,由東門出。宣敎官,宣敎訖。百官又行四拜禮,又搢笏三叩頭。贊儀,唱山呼?百官及樂工·軍校,齊聲呼千歲,又唱山呼,又呼千歲,又唱再山呼,又呼千千歲。百官又行四拜禮。宣箋目官,詣箋案南,宣箋目訖。宣箋官,進前宣箋,仍降復位。通禮,跪啓請禮畢。平安監司朴珪壽進前。上曰,下去後,益勉方面之責。珪壽曰,雖欲實心對揚,才蔑智短,伏不勝惶懍矣。仍敎曰,平安監司退出。領府事鄭元容,奉朝賀金興根,領敦寧金左根,領議政趙斗淳,判敦寧李景在,左議政金炳學,右議政柳厚祚,進前奏曰,日吉辰良,大禮順成,臨殿受賀,群情慶祝矣。連日勞動,聖體,若何?上曰,一樣矣。元容等曰,大王大妃殿氣候,何如?上曰,一樣矣。元容等曰,王大妃殿氣候,何如?上曰,一樣矣。元容等曰,大妃殿氣候,何如?上曰,一樣矣。元容等曰,中宮殿氣候,何如?上曰,安順矣。元容等曰,人君配匹之禮,是螽斯之慶也,福祿之源也。三經有言曰,羲經首言乾坤,虞書亦言釐降二女,毛詩亦言關雎章,而今日卽殿下家邦造端之始,福祿迓迎之會也。自古嘉禮盛稱,周之文王后妃者,以其聖德合於天地,福履及於子孫,今以螽斯而歌詠之,麟趾而頌禱之,於萬斯年,令聞不已,則以殿下體天之德,深察三經首章之義,克修文王之聖德,螽斯麟趾之慶,復覩於今日,是所臣等區區之望也。上乘輿。錫元進圭,上執圭,出殿內,由仁政門·肅章門,入協陽門,命出標信解嚴。諸臣以次退出。
上在昌德宮。停常參·經筵。
藥房提調金炳㴤,左承旨黃鍾顯啓曰,親臨受賀,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。黃鍾顯,以內醫院提調意啓曰,副提調曺錫元,今日問安,不爲仕進,卽爲牌招,何如?傳曰,允。鄭基會啓曰,明日常參·經筵,取稟。傳曰,停。又啓曰,注書有闕之代,被薦人尹榮信·李容萬·李承洙,薦狀,依例成送吏曹之意,敢啓。傳曰,知道。又啓曰,吏曹郞廳來言,政事當日爲之事,命下,而行判書趙得林,參判趙秉協,參議李能燮,俱以病不來,不得開政云,竝卽牌招,何如?傳曰,允。黃鍾顯啓曰,臣鍾顯,今日聖節望闕禮習儀,進去,下直之意,敢啓。傳曰,知道。傳于趙性敎曰,左副承旨·右副承旨·同副承旨,許遞,前望入之。趙性敎啓曰,都承旨曺錫元,左承旨黃鍾顯,右承旨李元會,竝卽牌招,何如?傳曰,允。承旨前望入之。洪祐命·姜蘭馨·金尙鉉,落點。李元會啓曰,新除授右副承旨姜蘭馨,同副承旨洪祐命,竝卽牌招,何如?傳曰,允。傳于李元會曰,檢校副提學李承輔,檢校減下,原任典翰李根秀,檢校差下,原任待敎趙慶鎬,檢校差下。傳于李元會曰,典翰有闕之代,前望入之。典翰前望入之,金奎弘落點。吏曹口傳政事,典翰單,金奎弘。李元會,以奎章閣言啓曰,原任待敎趙慶鎬,檢校差下事,命下矣。卽爲牌招察任,何如?傳曰,允。又以弘文館言啓曰,原任典翰李根秀,檢校差下事,命下矣。卽爲牌招察任,何如?傳曰,允。又以弘文館言啓曰,新除授典翰金奎弘敎旨安寶次,濬哲之寶,請出之意,敢啓。傳曰,知道。又以弘文館言啓曰,新除授金奎弘,卽爲牌招察任,何如?傳曰,允。注書金敬均病,代以李容萬爲假注書。傳于李元會曰,吏·兵批別歲抄點下者,依例捧傳旨,以嘉禮都監都提調以下,尙衣提調以下,別單。傳于黃鍾顯曰,都提調領議政趙斗淳,內下大豹皮一令賜給。提調東寧尉金賢根,南寧尉尹宜善·興寅君最應·永平君昱,各內下大豹皮一令賜給。兼禮曹判書金炳冀,兼戶曹判書李敦榮,各內下豹皮一令賜給。上護軍徐戴淳,右參贊趙然昌,大護軍任百秀·韓啓源,工曹判書李載元,都廳應敎南商龍,副司果李冕光,文郞廳兵曹正郞李明應,副司果申道熙竝加資。副提調戶曹參議李載冕,禮曹參議趙寧夏,副護軍閔升鎬,各內下鹿皮一令賜給。文郞廳待敎趙慶鎬,陞六。郞廳戶曹正郞林冕洙,禮曹正郞白仁行,工曹正郞金獻鎭,典簿韓弼敎,司僕僉正洪徹謨,掌苑別提姜駿秀,監造官義盈奉事金炳觀,司饔奉事鄭雲韶·閔種洙,內資奉事洪在錫,司䆃奉事丁大栻,掌苑奉事金秉魯,別工作繕工主簿尹獻采,別宮修理所監役官假監役閔喆鎬竝陞敍。冊禮時都提調領議政趙斗淳,內下大豹皮一令賜給。提調東寧尉金賢根,南寧尉尹宜善·興寅君最應·永平君昱,各內下大豹皮一令賜給。兼禮曹判書金炳冀,兼戶曹判書李敦榮,各內下豹皮一令賜給。上護軍徐戴淳,右參贊趙然昌,大護軍任百秀·韓啓源,工曹判書李載元,都廳應敎南商龍,副司果李冕光,文郞廳兵曹正郞李明應,副司果申道熙竝加資。副提調戶曹參議李載冕,禮曹參議趙寧夏,副護軍閔升鎬,各內下鹿皮一令賜給。文郞廳待敎趙慶鎬,陞六。郞廳戶曹正郞林冕洙,禮曹正郞白仁行,工曹正郞金獻鎭,典簿韓弼敎,司僕僉正洪徹謨,掌苑別提姜駿秀,監造官義盈奉事金炳觀,司饔奉事鄭雲韶·閔種洙,內資奉事洪在錫,司䆃奉事丁大栻,掌苑奉事金秉魯,別工作繕工主簿尹獻采,別宮修理所監役官假監役閔喆鎬,竝陞敍。納采時正使判敦寧李景在,內下大豹皮一令賜給。副使廣州留守閔致久,加資。捧敎文官應敎南商龍,副司果李根秀,各加一資,資窮者代加。納徵時,正使判敦寧李景在,內下大豹皮一令賜給。副使廣州留守閔致久,加資。捧敎文官校理金奎弘,副司果李昌鎬,各加一資,資窮者代加。告期時,正使判敦寧李景在內下大豹皮一令賜給,副使廣州留守閔致久加資,捧敎文官獻納李裕承,宗府正李鍾濬,各加一資,資窮者代加。冊禮時,正使判敦寧李景在內下大豹皮一令賜給,副使廣州留守閔致久加資,捧敎命官兵曹正郞李明應,副司果趙定燮,各加一資,資窮者代加。納采·納徵·告期·冊禮時,擧案者諸執事以下,各兒馬一匹賜給。掌畜者,掌苑別提李俊永陞敍,儐者副司勇李周老,陞六。敎命文製述官左議政金炳學,書寫官興寅君最應,篆文書寫官領敦寧金左根,玉冊文製述官領府事鄭元容,金寶篆文書寫官判敦寧李景在,各內下大豹皮一令賜給。玉冊文書寫官上護軍洪鍾應,熟馬一匹賜給。左通禮張錫駿,右通禮金相休,同牢宴饌品監造官司饔正洪鍾學,竝加資。熟設監造官內資奉事洪在錫,兒馬一匹賜給。別看役副司果閔泰顯,相當職調用。五衛將李命九,前令洪鍾聞,竝守令除授。前僉正金載僖,監牧官除授。擇日官李秉洪,畵員鄭東烈·劉淵祜,竝本衙門高品付料。其餘典儀·東西唱引儀·計士·牌將·禮貌官·奏時官·員役·工匠等,竝依判下施賞。尙衣提調興寅君最應,左贊成金炳冀,各內下豹皮一令賜給。僉正李俊永,主簿金炳暉,別提洪祐龍,直長李載英,各兒馬一匹賜給。別看役前五衛將李命九·徐有源,竝守令除授。計士吳載悳·李鳳善,畵員李義錫·朴鏞薰,竝本衙門高品付料。其餘員役·工匠等,竝依判下施賞。傳曰,嘉禮次知李敏榮,同牢宴次知鄭喜常,排設次知柳賁龍,熟設次知鄭喜常·石泰元·柳賁龍,竝加資,資窮者內下虎皮一令賜給。從事官金喜勉·金惟申·姜世弼,竝令內府施賞。赦命差備崔健常·宋喜哲,命衣襨差備姜元基,玉冊差備金光弼·丁台和,金寶差備韓珩和·權容鼎,尙傳梁重吉,竝加資,資窮內下虎皮一令賜給。命衣襨差備鄭泰吉勿論,執雁差備石泰元,赤舃差備李章鎬,各熟馬一匹賜給。雲峴宮次知內官梁重吉,內下虎皮一令賜給。中宮殿承傳色梁重吉·李敏和,親迎時挾侍韓載英,竝加資,資窮者,內下虎皮一令賜給。金圭復加資屬耳,內下虎皮一令賜給。寶差備石泰元·李元會,寶差備李容河·金漢永,啓字差備金圭錫,問安姜性浩,擔筒箇李孝元,隨駕金在寬·韓健·柳東燮,大王大妃殿別輦侍衛崔健常,王大妃殿別輦侍衛吳在善,大妃殿別輦侍衛金在寬,竝兒馬一匹賜給,其餘薛里李正植等十人,依辛亥年例施賞。從事官崔學右等八人,竝令內府施賞。其餘各差備,竝依壬戌年例施賞,以陳賀時各差備別單。傳曰,宣敎官司僕正趙康夏,加資,展敎官禮曹正郞趙在衡,兵曹正郞韓緻奎,宣箋官副司果鄭顯裕,展箋官禮曹佐郞趙昌敎,兵曹佐郞柳龍鐍,各加一資,資窮者代加。左通禮張錫駿,右通禮金相休,竝加資。贊儀李裕烈,階下典儀張成敎,各兒馬一匹賜給。其餘東西唱引儀·代致詞官·宣箋目官·箋文陪進官·奏時官·員役等,竝依判下施賞。李元會,以吏曹言啓曰,嘉禮副使閔致久,加資事,命下矣。當爲輔國下批,而未經判敦寧,何以爲之?敢稟。傳曰,勿拘。又以吏曹言啓曰,行廣州府留守閔致久,今陞輔國矣。本曹時無相當窠,依例送西後,兼留守下批之意,敢啓。傳曰,知道。又以吏曹言啓曰,嘉禮已過,分承旨·分兵曹堂郞,竝減下之意,敢啓。傳曰,知道。李元會啓曰,都承旨曺錫元,左承旨黃鍾顯,牌不進,右承旨金尙鉉未肅拜,右副承旨姜蘭馨,同副承旨洪祐命,未承牌,臣吏·兵批兼進之意,敢啓。傳曰,知道。有政。吏批,行判書趙得林,參判趙秉協,牌招不進,參議李能燮牌招不進,左副承旨李元會進。以趙用夏爲應敎,李承純爲校理,金琦鉉爲左通禮,姜晉奎爲右通禮,洪淳學爲司僕正,李周老爲司饔主簿,趙慶鎬爲東學敎授,尹榮信爲注書,金泓爲假監役,行都承旨單曺錫元,知宗正卿單李景夏,兼廣州留守單閔致久,分承旨閔奎鎬·徐臣輔,分兵曹參議吳俊泳,僉知李炳敎,正郞申錫淵,佐郞李友會,已上減下。廣州留守閔致久,今加輔國,上護軍徐戴淳,今加崇祿,右參贊趙然昌,大護軍任百秀,已上今加崇政。李鼎在·韓啓源,工曹判書李載元,已上今加正憲。宗正卿李景夏,今加資憲。安岳郡守李彙重,都承旨曺錫元,前承旨南鍾順,已上今加嘉善。應敎南商龍,副司果李冕光,兵曹正郞李明應,副司果申道熙,司饔正洪鍾學,司僕正趙康夏,左通禮張錫駿,右通禮金相休,已上,今加通政加資事,承傳。李元會啓曰,新除授尹榮信,卽爲牌招入直,何如?傳曰,允。吏批,再政,副校理趙慶鎬·李裕承·南一愚,武烈祠參奉安晨權·朴敬得·李景燁。李元會,以兵批言啓曰,廣州留守閔致久,自吏曹送西矣。資級係是輔國,知中樞有闕,代依例下批之意,敢啓。傳曰,知道。又以兵批言啓曰,嘉禮旣成,分摠府堂郞,分五衛將,分守門將,竝減下之意,敢啓。傳曰,知道。兵批,行判書李圭徹病,參判徐相鼎病,參議金龍基病,參知李心宰入直進,左副承旨李元會進。知事單閔致久,同知單崔膺祖,僉知三單柳性錄·李秉璜·徐圭彦,上護軍任百秀,大護軍金文周,護軍南鍾順,副護軍鄭基會·趙性敎·徐臣輔·吳俊泳·李炳敎·尹東經·張錫駿·金相休·南商龍·李冕光·李明應·申道熙·趙康夏·洪鍾學,副司果趙慶鎬·安秉鐸·朴來冕·李周老·閔喆鎬,副司勇李甲鉉,以上竝單付。以內醫副提調曺錫元牌不進罷職傳旨,傳于洪祐命曰,只推。以都承旨曺錫元,左承旨黃鍾顯,牌不進罷職傳旨,傳于洪祐命曰,只推。以吏曹參議李能燮牌不進罷職傳旨,傳于洪祐命曰,只推。李元會,以上號都監都提調意啓曰,冊寶封裹日時,令日官李秉洪推擇,則今三月二十六日午時爲吉云,以此日時擧行之意,敢啓。傳曰,知道。又以議政府言啓曰,卽見京畿監司兪致善所報,則以爲永平,以東峽殘邑,一郡三政,混歸絲棼,千瘡百疣,有難毛擧矣。該邑田稅米爲十一石零,太爲八十石零,而本郡旣無水道,全責陸運,則雇庫之吏逋,牛輸之民瘼,轉到劇處,以之官村俱困,京納愆滯,未嘗不由於此,該郡稅米太,自今特許以詳定例,永久代納,俾紓民力爲辭矣。惟正之貢,不當以邑之殘小,有所闊狹,而前秋以來,太價之刁騰,幾與米色相等,此不可不念,今年段,竝米太許令代錢上納,何如?傳曰,允。又以議政府言啓曰,卽見京畿監司兪致善所報,則以爲,本道凋攰,諸路之最也。省內數十邑,有民庫名色,卽爲民防役之所也。當初量入,綽有歲計之數,排作日用之規,而挽近以來,官全抛笆,吏亦濫觴,凡係公貨,駸駸然盡歸該庫,徒添加下,以至倉還枵罄,京納愆滯,且各邑儲置,一自直劃之後,定出該色,一任渠手,畢竟用下之無節,與民庫一般,從今以往,各邑民庫與儲置應入應下,專屬于官,仍作官庫,剩餘推入不足則報下,若有遞歸後未報者,施以贜律爲辭矣。民庫一年應用,各有不可易之定數,而濫下無算,至於再斂三斂之擧,而官則視若外府,吏則看作利竇,莫可收拾,是誰之責?從今以後,民庫文簿中,憑藉不恤上下,虛張名目,因訛襲謬者,道臣到底査櫛,濫下條件,使之一一還實,而如或虛留抛置,則該守令,依各樣上納例,解由一切拘礙事,定式,儲置之一任吏手,不問出入,亦一難言之弊,毋論民庫與儲置,竝屬之官庫,毋或如前放過,民庫痼瘼,不但畿內爲然,一體操飭於諸道,何如?傳曰,允。又以戶曹言啓曰,中宮殿供上及內人以下宣飯所用,各司元貢,不足物種,參考前例,分道磨鍊,別單書入,而自今年三月初六日三揀擇日爲始,給價之意,分付宣惠廳,何如?傳曰,允。又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
金尙鉉啓曰,明日常參·經筵,取稟。傳曰,停。洪祐命啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。黃鍾顯啓曰,卽者吏曹參議來言,來四月初三日,行宗廟夏享大祭親祭兼冊寶親上時,大院君行亞獻禮爲敎云矣,敢啓。傳曰,知道。備忘記,公忠兵使魚在淵,京畿水使徐相稷,竝下直,各長弓一張,長箭一部,片箭一部,筒兒一箇賜給。傳于金尙鉉曰,呈告禮判許遞,前望入之。禮曹判書前望入之,兪章煥落點。傳于金尙鉉曰,前後直赴殿試人,竝付之今番庭試榜末。傳于金尙鉉曰,出宮門路,以協陽門爲之。洪祐命啓曰,行大司憲洪祐吉在外,執義朴齊敎,掌令宋奎灝·趙文夏,持平金炳洙·任奎白,牌不進,監察茶時之意,敢啓。傳曰,知道。以大司諫李在聞,司諫金奭鎭,獻納趙晩和,正言安致默·金斗淵,執義朴齊敎,掌令宋奎灝·趙文夏,持平金炳洙·任奎白,牌不進罷職傳旨,傳于洪祐命曰,只推。金尙鉉,以禮曹言啓曰,卽者,社稷署所報,則今此慶科庭試時,本署官員,俱爲觀光云矣。依定式,本曹佐郞崔相綰,假官差送,以爲代直後,赴試之地,何如?傳曰,允。又以禮曹言啓曰,卽接宗廟署所報,則今此慶科庭試時,本署官員俱爲觀光云矣。依定式本曹正郞趙在衡,假官差送,以爲代直後,赴試之地,何如?傳曰,允。又以禮曹言啓曰,卽接景慕宮所報,則今此慶科,庭試時,本宮官員,俱爲觀光云矣。依定式,假官一員,令吏曹以成均館官員口傳啓下,以爲代直後,赴試之地,何如?傳曰,允。又以禮曹言啓曰,卽接永禧殿官員所報,則今此慶科庭試時,本殿官員,俱爲觀光云矣。依定式,假官一員,令吏曹以成均館官員口傳啓下,以爲代直後,赴試之地,何如?傳曰,允。又以營建都監都提調意啓曰,本都監都廳李明應,加資矣。其代以副校理趙慶鎬差下,使之察任,何如?傳曰,允。又以弘文館言啓曰,新除授校理李承純,時在京畿坡州地,經筵入番事緊,請斯速乘馹上來事,下諭。傳曰,許遞。又以弘文館言啓曰,新除授副校理趙慶鎬,卽爲牌招察任,何如?傳曰,允。又以承文院都提調意啓曰,回還使臣先上咨文中,只有謝恩方物移准事,使臣加賞事,兩次漂民出送事,而詔書順付咨文,不爲出來,雖違已例,詔書旣來,則宜有賀謝之擧矣。以專价賀謝之意撰出,先通咨文,定禁軍騎撥,下送于灣府,使之傳給鳳城將處,以爲轉致,北京之地,何如?傳曰,允。李元會,以兵曹言啓曰,來四月初八日,大駕,詣宗廟展謁,永禧殿展謁,親行酌獻禮,仍詣景慕宮展謁時,隨駕營門當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨,步軍三哨,禁將率領爲先廂,訓局馬軍一哨步軍二哨,兩營騎士各一番,御將率領爲後廂,禁軍二番,爲之摠使率〈領〉,訓局餘軍,留陣留營置之。又以兵曹言啓曰,來四月初八日,中宮殿廟見禮後,永禧殿展謁,仍詣景慕宮展謁時,侍衛軍兵,當爲磨鍊,而謹考謄錄,則分兵曹·分都摠府,堂上·郞廳各二員,五衛將二員,武臣兼宣傳官四員,禁軍四十人,前後廂軍兵訓局軍四百名,磨鍊矣。今亦依此擧行,何如?傳曰,允。又以訓鍊都監言啓曰,本局哨官劉泰弘,身病猝重,勢難察任,改差,何如?傳曰,允。又以訓鍊都監言啓曰,謹依下敎,今此嘉禮時,大院位陪行旗手康昌仁等十八名處,各木一疋布一疋,題給之意,敢啓。傳曰,知道。又以訓鍊都監言啓曰,謹依下敎,今此嘉禮時,本房錢布所旗手李昌祿等五名處,各木一疋題給之意,敢啓。傳曰,知道。又以訓鍊都監言啓曰,今三月二十六日,哲宗大王祔太廟,大王大妃殿尊崇,王大妃殿尊崇,大妃殿尊崇,合四慶慶科,丙寅重試對擧庭試別試武科殿試時,本局軍兵及武藝別監中,直赴殿試應試人,別單書入之意,敢啓。傳曰,知道。又以禁衛營言啓曰,謹依嘉禮都監賞典,別單判下,大院位陪行本營旗手十八名,木布各一疋,本房錢布所旗手五名,各木一疋題給之意,敢啓。傳曰,知道。又以御營廳言啓曰,謹依嘉禮都監賞典,別單判下,大院位陪行本廳旗手十八名,木布各一疋,本房錢布所旗手五名,各木一疋題給之意,敢啓。傳曰,知道。又以御營廳言啓曰,今三月二十六日,慶科丙寅重試對擧庭試別試武科訓鍊院命官殿試時,本廳將校,直赴應頉人,別單書入之意,敢啓。傳曰,知道。洪祐命,以刑曹言啓曰,卽接江原監司朴承輝文移,則蔚珍縣徒三年定配罪人金浩玄,襄陽府徒一年定配罪人韓基永,俱爲限滿云矣。取考曹上配案則浩玄,以操切殘民罪,癸亥三月定配,基永,以稅穀犯逋罪,乙丑三月定配,俱爲限滿的實,竝依法典放送後,徒流案頉下事,分付道臣之意,敢啓。傳曰,知道。又以刑曹言啓曰,卽接公忠監司申檍文移,則庇仁縣徒一年定配罪人李錫朝,限滿云矣。取考曹上配案,則錫朝,以討索陵屬罪,乙丑三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。又以義禁府言啓曰,再明日慶科庭試文武科試取時,本府都事,皆爲赴擧,只有武都事一員,當直入直,而本府入直公事回公都事,及弘化門·通化門·月覲門·集春門·明光門·靑陽門·訓鍊院,禁亂都事,無以推移,假都事九員,令該曹口傳差出,以爲分排擧行之地,何如?傳曰,允。敎嘉善大夫京畿水軍節度使兼三道統禦使喬桐府使徐相稷書。王若曰,丈人吉於師中,秩崇二品,將軍制之梱外,統轄三方,惟簡在予,當屬之子。顧玆西徼巨鎭,實我東土重關。衝上都而作唇齒之形,金湯天府,控千里而扼咽喉之勢,玉塞長城。藩維兼芻牧之任,厥有保障之責,舳艫通江漢之路,允爲折衝之要。固欲宿弊之夬蘇,以壯吾圉,曷若全才之愼擇,俾委重防?惟卿喬木世家,靺韋君子。先世之箕裘不墜,廉謹自持,列梱之旗纛初還,踐歷已試。朝廷注意,嘉乃周方叔之壯猷,戎垣宿威,咸稱祭征虜之雅致。玆授卿以京畿水軍節度使兼三道統禦使喬桐府使,卿其祗服寵命,益恢良圖,繕樓櫓而修臺隍,益勉禦侮之策,峙糗糧而撫士卒,庶殫詰戎之方。必須組練之是明,常若對敵,惟其綢繆之克備,無或後時。於戲,今玆委寄之隆,實藉老成之望,百年之風雲長在,克盡護儲胥之圖,萬里之波浪不驚,慰予聽鼓鼙之思,故玆敎示,想宜知悉。修撰臣洪大鍾製進知宗正卿李景夏疏曰,伏以,天佑東方,寶籙無疆,載成迎渭之禮,誕擧呼嵩之儀,萬化造端,八域同慶。臣於此際,周旋戎行,隨參賀班,竊以爲罕古一遇,只不勝蹈舞微忱,公退委蛇,滿心歡欣,千萬不自意華誥臨宣,進臣以資憲階,臣聞命惝怳,靡省攸措。夫遇慶加加,自有邦典,而至若親授,固特恩異數也。雖使貴近宗戚,獲膺是命,猶當自榮而人詑,臣是何人,乃敢叨此?且夫正卿峻秩也。班亞三孤,職長六部,如非宿德偉器足以參幹世務者,亦不可以苟授而冒據,臣是何人,乃敢當此?臣以庸下之品,屬籍韎韋之列,才能素乏,名實無聞。乃於三數年間,偏蒙敦敍之化,華膴緊要,兠攬殆遍,此誠人臣曠絶之會,不世之遇。臣雖無狀,豈不知夷險向前之義,而其奈汚滯成性,不嫺世情,動招債誤之譏,少蔑報答之效,臣之不肖,臣亦自知,居常兢惕,淵氷在前,今此謬簡,又及臣身,此臣所以茫然失圖,奉誥徊徨,直欲循墻而不得也。竊惟我聖明,謂臣忝在堯親漢宗之末,而曲費造化,期欲致臣於隆顯之地,臣不勝感激怵畏,固當承膺之不暇,而其於物議之不愜,名器之玷褻,何哉?以臣憃愚,只憑寵靈,將欲蒙此恩而躋此位,則負乘之懼,猶屬臣私,而豈不貽累於則哲之明乎?籌量已熟,趨進無路,略暴衷懇,仰瀆崇聽。伏乞聖慈,俯垂鑑諒,將臣新授資級,亟令收還,以重公器,以安微分焉。臣無任云云。省疏具悉。卿其勿辭行公。行都承旨曺錫元疏曰,伏以,朱冕親迎,渭梁之慶禮誕成,黃裳叶吉,河洲之嘉頌普騰,乾坤齊禮,宗社基永,萬世太平,自今而始,凡八域含生之倫,孰不手舞足蹈於歡聲喜氣之中也?臣適忝邇列,獲覩威儀,終始周旋於備六禮御百兩之會,龍光偏體,鰲忭同情。迺者特旨遽降,進臣以嘉善階,臣擎詰震懍,藏逃莫避,歷屢日而靡所止屆矣。臣竊惟爵賞者,有國之公器也,馭世之大枋也。爵必命有德,賞必待有功,故不稱之爵,匪頒之賞,謂之濫焉。今臣所叨,是何等峻秩也?班亞八座,位超六聯,如尙德之擧沿才而授尙矣。下此而求之,亦不外乎時望世閱,久次宿儲,譬若玉尺金枰,劑量其重輕短長而不差毫芒焉,未嘗有如臣不才者,冒玷而幸得焉耳。臣質本庸鈍,性又迂拙,策名供仕,劣有歲年,蒙被洪造,罔非僥逾,而邇來恩數,曠絶隆厚,淸貫華選,歷揚殆遍,臣每退自循省,惶汗浹背,不意謬寵之加,又及罔功之跡,未知我殿下,奚所取於臣哉?天地之於生物,雨露若偏,則摧剝隨之,父母之於孺子,飼哺太過,則疾恙作焉。殿下之於臣,天地也,父母也,陶甄之澤,恩勤之慈,惟當適其才而稱其器,無至招災而致寇者,卽全保生成之至仁大德也。夫以暫時進圭之役,遽躋熙朝庸車之列,則彼鵜在梁,臣不足恤,饗鶋以鍾,人將謂何?循職顧名,一無攸當,揣分量力,萬難趨膺,玆敢罄暴衷懇,仰瀆崇聽。伏乞聖上,諒臣言之非飭,念官簡之爲重,亟收臣新授資秩,以遂本願,則臣之感戴殊私,不止爲如新受賜已也。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調金炳㴤,副提調曺錫元啓曰,親臨誓戒,勞動旣多,伏未審聖體,若何?寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。洪祐命啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。黃鍾顯啓曰,議政府郞廳來言,今日賓廳日次,而領議政趙斗淳,右議政柳厚祚,無時急稟定事,左議政金炳學,有身病不得來會云矣,敢啓。傳曰,知道。又啓曰,明日春塘臺親臨庭試相値,視事頉稟之意,敢啓。傳曰,知道。傳于黃鍾顯曰,政官牌招開政。傳于黃鍾顯曰,呈告工曹判書·同春秋許遞,今日政差出。傳于黃鍾顯曰,臺諫竝許遞,今日政差出。傳于黃鍾顯曰,法司堂上,竝許遞,今日政差出。洪祐命啓曰,大司憲·執義,掌令二員,持平二員未差,監察茶時之意,敢啓。傳曰,知道。李元會啓曰,今此試官望中,時無職名人,令該曹口傳付軍職,何如?傳曰,允。黃鍾顯啓曰,行都承旨曺錫元,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。李元會啓曰,明日訓鍊院命官武科殿試時,兩司,當爲進參,城上所牌招言送,何如?傳曰,允。金尙鉉啓曰,來四月初三日,行宗廟夏享大祭追上冊寶時,親祭祭文及初四日上尊號親上致詞箋文上號後陳賀頒敎文,當爲製進,藝文提學鄭基世,待明朝牌招,使之製進,何如?傳曰,允。金尙鉉,以弘文館言啓曰,典翰金奎弘,疏批已下,卽爲牌招察任,何如?傳曰,允。傳于金尙鉉曰,時原任大臣更爲命招。傳于金尙鉉曰,明日出宮門路,以協陽門爲之。以咸鏡監司金有淵狀啓,咸興府民家失火事,傳于黃鍾顯曰,今此回祿之警,至近六百戶之多,旣失庇身之所,又罄糊口之資,哀彼赤子之棲遑呼號,其將何以爲生乎?滿心惻然,丙枕靡安,懷恤安集之有不容少緩,特下甲胄代錢三千兩,令道臣聚會被災民人,量宜分給,俾勿輕離鄕井,期於結構奠居之意,面面慰諭,若予階前事,自廟堂措辭行會。以公忠監司申檍狀啓,木川等邑民家失火事,傳于姜蘭馨曰,當此農時,民家之燒燼,聞甚驚慘,元恤〈典〉外,別加顧助,結構奠安之方,〈令〉廟堂各別措辭分付。兵曹口傳政事,護軍閔泳緯·洪遠燮,副司果朴齊敎·金奭鎭·李承純·趙晩和·李友會,以上竝單付。黃鍾顯,以議政府言啓曰,公忠水使李敎昌,與統制使金鍵,有姻親應避之嫌,呈狀乞遞矣。舟師事體爲然,今姑改差,何如?傳曰,允。又以宗親府言啓曰,今月二十二日,嘉禮後陳賀時,宗正卿昌原府使李明錫,前統制使李鳳周,所封箋文,今纔齊到,故看審封入之意,敢啓。傳曰,知道。又以戶曹言啓曰,中宮殿染藍次白水紬一同,依各殿例封進,而自臣曹稟定後,擧行矣。今亦依例封進之意,敢啓。傳曰,知道。金尙鉉,以禮曹言啓曰,傳曰,前後直赴殿試人付之今番庭試榜末事,命下矣。取考謄錄,則在前除初試庭試時,有直赴人付之榜末之命,則隨其直赴年次,付之榜末,一體放榜,曾有已例,今亦依此擧行之意,敢啓。傳曰,知道。又以禮曹言啓曰,卽接南原幼學金白鑑所志,則以爲,同姓三寸姪漢仝,嫡妾俱無子,以其同姓六寸兄漢星第四子智相,欲爲繼後,兩家諸族,相議完定,而漢星夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金白鑑,所訴旣如此,金漢星第四子智相,立爲金漢仝之後,何如?傳曰,允。李元會,以兵曹言啓曰,今此慶科丙寅重試對擧庭試別試訓鍊院命官殿試時,直赴殿試人及直赴會試人,應試應頉,別單書入之意,敢啓。傳曰,知道。又以兵曹言啓曰,直赴殿試奉承傳,親騎衛李正植等二百三十八人,直赴會試奉承傳,別付料軍官盧泰錠等五十七人,隨其錄名,依例許赴於明日殿試之意,敢啓。傳曰,知道。又以兵曹言啓曰,濟州甲子增廣初試入格高仁錫,來訴本曹,願赴於今此庭試矣。本州以候風駕海之致,初試人隨其上來,許赴於當前他科,載在法典,故取考其榜目及該牧公文,則初試入格,果爲的實,依法典許赴於明日殿試之意,敢啓。傳曰,知道。又以兵曹言啓曰,回榜人之京以別單,外以狀聞後,加一資成給紅牌,自是定式,而公忠道槐山居,嘉善申錫元,居在鄕曲,未諳規例,不由監營,直受花牌次,其孫恒來,持紅牌來訴臣曹,故考諸榜目,則今年回榜,果爲的實矣。揆以法例,事當還下,送自本道狀聞後擧行,而老人事,有不可遲待,似此之人,成給花牌,多有已例,今亦依例成給,何如?傳曰,允。又以兵曹言啓曰,明日殿座時,出入番禁軍等,別將當爲率領侍衛,而禁軍別將許熠,以其身病,不得擧行,一番內禁衛將朴來命,使之兼別將擧行,何如?傳曰,允。又以禁衛營言啓曰,今此慶科庭試武科殿試時,本營直赴應試人別單書入之意,敢啓。傳曰,知道。又以禁衛營言啓曰,本營騎士別將李鶴周,身病猝重,勢難察任,改差,何如?傳曰,允。又以御營廳言啓曰,今三月二十六日,春塘臺親臨慶科文武官重試對擧庭試文科試取時,東營·集春營入直軍,各二十名,除出弘化門·月覲門外,排立矣。今夜宮墻外巡邏,難以分排出番,助番牙兵四十名,添入警巡之意,敢啓。傳曰,知道。又以摠戎廳言啓曰,今此慶科重試對擧庭試別試武科訓鍊院命官殿試時,本廳屬南陽·坡州·長湍,別驍士應試人,別單書入之意,敢啓。傳曰,知道。黃鍾顯,以吏曹言啓曰,繕工監假監役官金泓,以其身病,呈狀乞遞,改差,何如?傳曰,允。有政。吏批,行判書趙得林進,參判趙秉協進,參議李能燮牌招不進,右副承旨姜蘭馨進。以鄭健朝爲大司憲,柳芝榮爲大司諫,呂圭益爲執義,趙用夏爲司諫,趙慶鎬·丁觀燮爲掌令,申鴻朝·宋秉觀爲持平,金永奭爲獻納,李友會·姜周用爲正言,鄭顯裕爲校理,李景夏爲刑曹判書,金東獻爲工曹判書,朴齊韶爲判尹,南鍾順爲刑曹參判,金炳地爲左尹,金基纘爲右尹,李明應爲刑曹參議,李豐翼爲同春秋,李應俊前監牧官,李載潤前判官,張鳳喆,以上今加通政加資事,承傳。故都正沈能哲,贈吏參例兼,前參判沈宜元考。兵批,行判書李圭徹病,參判李周喆病,參議金龍基病,參知李心宰入直進,同副承旨洪祐命進。以李奎泓爲南園別將,同知單金敏植,大護軍洪祐吉·李豐翼·鄭憲容,護軍尹堉·朴有鵬,副護軍李在聞·鄭基勉·白樂莘·金善弼·洪鳳圭·金魯鳳,副司直宋奎灝·趙文夏·金炳洙·任奎白,副司果安致默·金斗淵,以上竝單付。洪祐命,以吏批言啓曰,玉堂今當差出,而擬望之人乏少,外任竝擬,何如?傳曰,允。以趙慶鎬爲應敎,朴昌壽爲副應敎,李裕承·李應辰爲副校理,南一愚爲修撰,金尙萊爲司錄,知春秋單李豐翼,故參奉南英中贈吏參例兼,刑曹參判南鍾順考。三政,曺瀅承爲掌令,趙慶鎬爲兵曹正郞。四政,金炳翊爲應敎,前五衛將申錫元,今加嘉義,武科回榜人,依法典加一資。以吏曹參議李能燮牌不進罷職傳旨,傳于姜蘭馨曰,只推。領議政趙斗淳疏曰,伏以,塗莘膺慶,日月儷明,奉三殿之悅豫,孚萬姓之蘄顒。臣於嵩呼之班,從諸大臣後,旣上殿蹈抃,而退而歡聲協氣,盈間而有餘矣。仍念臣之復入中書,四年于玆,而列于三事之首,且三閱歲耳。畀之專而任之久,將以責其有猷有爲是宜,硬着脊梁,展拓心胸,期交明良萬一之盛,而汔無一個半個,可以擧似而稱塞者。夫不揆不量,力弱而肩鉅,此爲臣自初愚妄,雖非寢懺興悔所可追理,而日逾月邁,宜去不去,適添徊徨怙戀之咎,則是由臣濡忍,致誤莫大之國事也。苟非然者,値千一之慶,際萬億之休,攀侔殷之丕烈,覩迎渭之顯光,大有爲而不易得之會也。顧何敢張皇杜撰,以去徼寵爲也?臣之畢生恒疾,目疾是耳,頭出頭沒於㕮咀砭焫科臼四十有餘年,視辨之或能或不能,隨其障瞖之時劇時歇,而今其根蒂旣固癃耄眊矂,加之祟與衰謀,日甚一日,大小公私文字,借聽於人,積屢月矣。氣鬱而火升,則害中於目,思煩而水涸,則害中於目,表裏熏鑠,烟雲漫塞,赫赫有國師尹,爲民具瞻也,而顚倒方向冥行乎擿埴之上,回頭錯應,認黑爲白,貿貿瞀瞀,坐費堂饌而已。人雖不言,獨不靦面,臣之抱此憂隘,非今爲然,而捱延姑息,冀倖稍痊,究其心誠,未忍孤負隆恩,規占便私,決然告退於造次之頃,而病轉痼而職轉瘝,畢竟以昌披憒亂而去,萬萬非臣主俱榮之義也。非其病而言病,此在百隷,尙屬怠慢,況謬居董率之地,旣不能以身範物,又從以效之乎?臣雖無狀,判不爲此,用敢夙齋薰沐,干瀆崇聽,惟聖明將臣元輔之職,亟許斥黜,以全終始之賜,千萬顒禱。臣無任云云。答曰,省疏具悉卿懇。予小子奉有我太母命,夙夜圖理,不敢自暇自逸,而其所以與共天職者,惟輔相是耳。卿試思之。此豈卿言去之時乎?若以病患爲可去,則古之人憂國有過於憂身,若以久任爲可去,則中書二十四考,未嘗見非於前史矣。經世宰物,有猷有爲,卽卿莫揜之美,已著之績,而民事國計,予惟曰賴此而維持也。以予期望,以卿擔負,一進一退,大有關於民國去處,況今天命之眷顧方新,人心之蘄嚮且切,左右王室,交修夾贊,保守我無疆曆服,卿未可辭予,予未可捨卿,卿其體予至意,亟斷來章,是所區區之望也。仍傳于黃鍾顯曰,此批答,遣史官傳諭。右參贊趙然昌疏曰,伏以,朱冕親造梁之禮,日辰叶吉,黃裳膺御壼之尊,乾坤合德,麟趾儲祥,駿命基永,此誠生民之始,百福之原。仰供慈聖之悅豫,俯答輿情之蘄祝,凡我在列,孰不攢手欣抃於千歲三呼之庭也?臣幸値嘉會,特蒙異數,終始周旋於儀章物采之間,誠宜自效,勞無可言,不料賞單恩資,竝及臣名,震懼先於感頌,慙恧多於榮耀,卽欲循墻而走者屢遭矣。夫崇政峻秩也,班截六卿,責重貳公,授才選德,時望攸注,絜名綜實,王政宜愼,其所由設,非尋常酬勞之具,則如殷賞之懋功,周爵之馭貴,卽品節歸範之義,而是豈如臣庸陋,所可冒玷而苟充者乎?臣輇才蔑學,百不猶人,而盛際洪造,與天無極,踐華揚淸,無往非濫,前後三十二年之間,由三司而躋八座,平步序進,輒先同列。蓋嘗備位臺省,而無一言獻替時政,亦嘗待罪州藩,而無一事對揚休命,廟籌之參聞,而未能奉訏謨之末,詞垣之猥廁,而未能供文字之役,夷考本末,直是竊祿之具臣也。爵秩愈顯,而淵谷增懍,主恩冞隆,而涓埃莫報,每自檢省,衾影俱愧,更進一步,視若艮限,只擬安命知足,低徊冗散,還他桑楡之餘景,以期塵刹之少酬,豈意冥升而不已,孟晉而不止,竟負初心,自速災咎,一至於此哉?噫,乘高者顚,器滿則覆,物之情也。臣則從前有乘,匪今斯今,而乘而又乘,小器大受,不爲不多,而受而又受,非顚則覆,臣不足恤,在熙朝愼簡之政,得無有可議者乎?揆分量力,自劃已定,不容不瀝盡衷悃,仰瀆崇嚴。惟聖上垂曲遂之仁,推歎生之德,將臣新授崇級,亟賜反汗,俾公器重而微諒全,則臣之感戴洪私,非直爲如新受賜已也。臣無任云云。答曰,省疏具悉。卿其勿辭行公。行上護軍任百秀疏曰,伏以,人天協和,日辰吉良,舟梁顯光於迎渭,翟褕正位乎主壼,斯誠生民之始,御邦之本,歡聲喜氣,洋溢區宇,凡厥含生,孰不蹈舞?臣於是日,猥忝敦工,周旋於物采之間,觀瞻乎儀文之美,區區私心,榮幸極矣。及伏奉別單下者,以臣爲崇政大夫,臣雙擎華誥,五內戰慄,歷屢日而莫省攸措也。噫,臣本根植孤弱,稟性疎闇,加之癃衰已甚,神識昏聵,言斯爲玷,動輒生疣,自分爲聖世之棄物,不敢復當於人,而幸蒙我殿下,天地於臣,父母於臣,眷顧而庇覆之,拯濟而拂拭之,隨處成就,曲費造化,雨露之恩,若偏臣身,臣邇來所歷揚者,罔非踰濫,居常兢惕,如集于木,旣滿之器,戒其將覆,已盡之竿,無望更進,所自矢心者,唯有退伏蓬廬,息影鏟跡,歌詠聖澤,以爲萬一不報之報已矣。何意罔功之賞,匪勞之酬,遽及於此際也?是卽臣過福招災之會耳。伏況是秩也,班亞三孤,位右八座,如非耇造宿望衆所推服,莫宜居之,何嘗千萬彷彿於如臣者流耶?前旣匪遽而冒進,今何宜黜而反陟也?臣聞爵及非才,人不勸,名戾其實,身必辱,今玆之授,在上爲誤恩,在下爲濫受,物議之嗤點,其勢必然,名器之汚褻,由今伊始,將何以猒群情而勵一世乎?服之不衷,災猶臣身,官非其人,貽累滋大,玆敢瀝血陳懇,仰瀆崇嚴。伏乞聖明,體先聖惜纓之訓,念明主藏袴之義,亟收臣新授資級,以重公器,以安微分,不勝幸甚。臣無任云云。答曰,省疏具悉。卿其勿辭行公。行護軍南鍾順疏曰,伏以,天佑宗祊,禮成舟梁,百福之原,自此,萬年之休無疆,帀域群情,莫不蹈舞。如臣卑微,猥廁邇密,趨走於彩雲香煙之際,周還於歡聲協氣之中,獲覩與榮,備數爲幸。迺者匪常之寵,進臣爲嘉善階,蓋以當日該房有是典耳。臣聞命若驚,奉誥增恧,直欲循墻而走也。竊嘗聞虞車之庸命有德也,殷笥之裳待有功也,苟無德懋功懋之實,均爲授之受之之失,今玆貳卿峻班,非臣一分近似,矧蔑尺寸可記之勞乎?且臣駑劣,偏蒙洪造,前所歷揚,已極踰濫,近者除旨,尤無漸次,國子三銓,世稱淸要之銜,左兠右攬,竝在旬月之間,竟又超遷至中大夫,過福之災,猶屬己私,罔功之賞,恐累則哲,豈不大可懼哉?噫,爲子至願,欲顯父母,顧臣畸命,早失怙恃,每以祿米逮養而爲恨已深,今若恩及貤贈,則其榮莫大,顧何可蔓辭飭讓,而所可畏者,物議也,廉防也。諒以是歷日參倚不遑趨走之恭,甘犯瀆澆之罪。伏乞聖明,俯垂鑑燭,亟收臣新授資級,俾公器無玷,私分獲安焉。臣無任云云。答曰,省疏具悉。卿其勿辭行公。典翰金奎弘疏曰,伏以,臣早玷科第,犯古人不幸之戒,唱名之日,又蒙瀛館特恩,龍光燀爀,闔門感戴,而若臣惴慄,不啻集木而臨淵矣。迺者典翰新命,忽下於寢夢之外,臣奉誥九頓,悚恧居先,不知所以自措也。冒沒趨承,縱緣典式之莫嚴,怙戀蹲據,實非賤分之敢安。夫衣冠所榮,黼黻所需,輒曰論思之職,而今臣所叨,又何等職也?秩亞副學,地望尤別,其選極峻,乃居諸僚之右,寧曠不備,且爲百年之餘,幸際我聖上,寵遇儒臣,丕新館制,尤眷眷於是職,會圈而重其簡,製麻而侈其官,煥然爲一代之華貫,政宜揀當世之彦,隆四方之觀,乃以如臣顓蒙,濫竽於創制之初,在臣身豈不誠至榮極耀,而荒嬉無文,將何以備顧問也?穉騃蔑識,將何以資啓沃也?臣在家爲不才,在朝藐然新進耳,區區所承受庭訓,用是自勖者,閉門守拙,幾年課讀,徐待學識之稍進,庶有所藉手矣。通籍以來,姓名不離華綴,步武恒處邇列,至於今日之誤恩而極矣。臣以何術敢望承當?臣備位本館,不止一再,宜無昔受今辭之義,而此與侍讀檢討,逈然不同,有非夫夫所可冒濫,安得不怵然而驚,惕然而悚,疾聲求解於天地父母之前哉?玆敢猥暴情實,具牘冒控。伏乞聖慈,亟遞臣新授職名,以重公器,以全微諒,不勝大願。臣無任云云。省疏具悉。爾其勿辭察職。
丙寅三月二十五日子時,上詣仁政殿。宗廟夏享大祭受誓戒入侍時,行都承旨曺錫元,左承旨黃鍾顯,右承旨金尙鉉,左副承旨李元會,右副承旨姜蘭馨,同副承旨洪祐命,記事官尹榮信,假注書李容萬,別兼春秋趙定燮·李昌鎬,宗正卿李敦榮·李圭徹·李景純·李載元·李周喆,檢校直提學金炳地,檢校直閣李喬翼,檢校待敎徐相翊·鄭範朝·趙寧夏·李載冕·趙慶鎬,檢校副提學金炳弼·鄭健朝·李鎬俊,檢校典翰李明應·李根秀·李鍾濬,應敎趙用夏,副應敎呂圭益,校理趙然友,副校理金永奭,修撰李世翊,副修撰嚴世永,以次侍立。時至,通禮,跪啓請外辦。上具遠遊冠·絳紗袍,乘輿出宣化門。藥房提調金炳㴤,副提調曺錫元進前奏曰,侵夜勞動,聖體,若何?上曰,一樣矣。仍出協陽門,由肅章門詣仁政殿月臺。通禮,跪啓請降輿,上降輿。通禮跪〈啓〉請執圭,錫元跪進圭,上執圭。通禮前導,上詣板位,東向立。尙鉉曰,從陞中差祭人,使之下去,一體行禮乎?上可之。贊禮,唱四拜。諸享官及宗親·文武百官行四拜禮,諸享官及宗親·文武百官皆行四拜禮訖。行吏曹判書趙得林,陞臺上讀誓文。刑曹判書李豐翼聽誓文訖。贊儀,唱四拜。諸享官及宗親·文武百官,皆行四拜禮訖。左議政金炳學,右議政柳厚祚,進前奏曰,親受誓戒,侵夜勞動,聖體,若何?上曰,一樣矣。通禮,跪啓請乘輿。上乘輿,出仁政門,由肅章門,入協陽門。元會,請出標信解嚴。上入宣化門還內後,藥房·內閣·政院·玉堂,口傳問安。答曰,知道。諸臣以次退出。
上在昌德宮。停常參·經筵。
還內後,藥房·內閣·政院·玉堂,口傳問安。答曰,知道。洪祐命啓曰,明日常參·經筵,取稟。傳曰,停。又啓曰,大司憲鄭健朝,掌令曺瑩承試所進,丁觀燮,執義呂圭益呈辭,持平申鴻朝·宋秉觀,在外,監察茶時之意,敢啓。傳曰,知道。金尙鉉,以弘文館言啓曰,新除授應敎金炳翊,卽爲牌招察任,何如?傳曰,允。又以弘文館言啓曰,新除授副校理李應辰,時在京畿富平地,經筵入番事緊,請斯速乘馹上來事,下諭。傳曰,許遞。
金尙鉉啓曰,今此順付詔書入京日,頒敎文,當爲製進,藝文提學鄭基世,旣在闕中,使之製進,何如?傳曰,允。傳于洪祐命曰,頒敎文中,赦句添入。洪祐命啓曰,頒敎文中,赦句添入事,命下矣。某罪以下宥之乎?敢稟。傳曰,徒流以下竝宥。又啓曰,頒敎文中,赦句添入事,命下矣。藝文提學鄭基世,旣在闕中,使之添入,何如?傳曰,允。傳于洪祐命曰,頒敎文中,赦句添入。洪祐命啓曰,頒敎文中,赦句添入事,命下矣。某罪以下宥之乎?敢稟。傳曰,徒流案以下竝宥。又啓曰,頒敎文中赦句添入事,命下矣。藝文提學鄭基世,旣在闕中,使之添入,何如?傳曰,允。又啓曰,卽者兵曹郞廳來言,明日殿座時,別侍衛,不可不備,而行判書李圭徹,以武科試官,訓鍊院進去不得擧行云,何以爲之?敢稟。傳曰,次堂擧行。傳于洪祐命曰,考官李圭徹,命官爲之。洪祐命啓曰,大司憲鄭健朝,司諫趙用夏,獻納金永奭,旣入闕中,不爲傳啓,直爲出去,事甚未安,竝推考,何如?傳曰,允。傳于金尙鉉曰,明日出宮門路,以協陽門爲之。金尙鉉,以上號都監都提調意啓曰,本都監各房工役,今已完畢,匠手竝皆放送,堂上·郞廳,輪回仕進,監造〈官〉仍爲上直之意,敢啓。傳曰,知道。又以議政府言啓曰,追上尊號加上尊號陳賀箋文頭辭中,中宮殿箋文頭辭,有不可不釐改處,令文任改安以入,而見今賀日只隔,外道則無以知委,畿內封進諸處,竝撥馬星火行會,臣之不能趁早覺察,不勝惶恐,而當該不審之文任,從重推考,何如?傳曰,允。又以禮曹言啓曰,因議政府草記,追上尊號,加上尊號,箋文頭辭中,中宮殿箋文頭辭有不可不釐改處,令文任改安以入事,允下矣。中宮殿箋文頭辭中一處,改付標以入,而待啓下,更爲行會之意,敢啓。傳曰,知道。又以禮曹言啓曰,謹依傳敎,前後直赴殿試人,隨其直赴年次,付之榜末事,草記啓下矣。卽接四館所牒呈,則乙丑七月七夕製入格,幼學金性均,同年同月秋到記,殿講入格幼學朴弘壽,製述入格李寅卨·權命菊,同年十月九日製入格進士徐相駿,同年十一月柑製入格進士趙,幼學洪祐昌,丙寅二月璿派儒生應製入格幼學李沇應,同年三月春到記殿講入格幼學李愼國,製述入格幼學洪萬植,合爲十人云矣。直赴殿試儒生金性均等十人,隨其直赴年次,付之榜末,一體放榜之意,敢啓。傳曰,知道。又以禮曹言啓曰,各殿私忌,有素膳封進之規矣。九月十七日,驪城府院君忌日,三月十五日海寧府夫人忌日,大殿·中宮殿,依例以素膳封進事,分付,何如?傳曰,只中宮殿,素膳磨鍊,永爲定式。又以禮曹言啓曰,驪城府院君·海寧府夫人,四仲朔·四名日及忌日墓所祭需,依例題給事,分付該司,而守墓軍,令兵曹定送事,竝爲分付,何如?傳曰,允。又以禮曹言啓曰,卽接宗廟署所報,則明日三日製試時,本署官員,俱以觀光云矣。依定式本曹正郞趙在衡,假官差送,以爲代直後,赴試之地,何如?傳曰,允。又以禮曹言啓曰,卽接社稷署所報,則明日三日製試取時,本署官員,俱爲觀光云矣。依定式,本曹佐郞崔相綰,假官差送,以爲代直後,赴試之地,何如?傳曰,允。又以禮曹言啓曰,卽接永禧殿官員所報,則明日三日製試取時,本殿官員,俱爲觀光云矣。依定式,假官一員,令吏曹,成均館官員,口傳啓下,以爲代直後,赴試之地,何如?傳曰,允。洪祐命,以兵曹言啓曰,明日殿座時,入直禁軍等,別將當爲率領侍衛,而禁軍別將許熠,以其身病,不得擧行,一番內禁衛將朴來命,使之兼別將擧行,何如?傳曰,允。又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
丙寅三月二十六日卯時,上詣春塘臺。慶科庭試文科試取,入侍時,行都承旨曺錫元,左承旨黃鍾顯,右承旨金尙鉉,左副承旨李元會,右副承旨姜蘭馨,同副承旨洪祐命,記事官金敬均·尹榮信,別兼春秋趙定燮·李昌鎬,檢校直提學李載元·金炳地,檢校直閣李喬翼·李承五·閔升鎬,檢校待敎徐相翊·鄭範朝·趙寧夏·李載冕·趙慶鎬,檢校副提學金炳弼·鄭健朝·李鎬俊,檢校典翰李明應·李冕光·李根秀·李鍾濬,典翰金奎弘,應敎金炳翊,副應敎朴昌壽,校理趙然友·鄭顯裕,副校理趙用夏·李裕承,修撰李世翊·南一愚,副修撰嚴世永·洪大鍾以次侍立。時至,通禮,跪啓請外辦。上具翼善冠·袞龍袍·素玉帶,乘輿出宣化門。藥房提調金炳㴤,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·集禮門·明光門·興德門·靑陽門,詣春塘臺。通禮跪啓請降輿,陞座。上降輿陞座。錫元奏曰,侍衛從陞中,多有試官蒙點人,使之下去,一體行禮乎?上可之。錫元讀奏入門單子訖。上曰,大臣入侍。左議政金炳學,進前奏曰,今日八方多士咸聚,親臨試取,而日候淸美,甚可幸矣。勞動旣多,聖體,若何?上曰,一樣矣。讀券官左議政金炳學,兼戶曹判書李敦榮,行上護軍金學性,右贊成鄭基世,工曹判書李載元,行大護軍金炳㴤·趙徽林·金世均,知中樞府事徐衡淳·寧豐君崔遇亨,行護軍金炳弼,吏曹參判趙秉協,行護軍鄭健朝·金輔鉉·尹滋悳,刑曹參判閔泳緯,行護軍金炳地,戶曹參議李載冕,禮曹參議趙寧夏,行副護軍李淳翼·李承五·鄭範朝·金鶴根·徐臣輔·閔升鎬·李喬翼·李明應·鄭基會·金翼鉉·李世宰·尹秉鼎·李鎬俊·趙埰·李炳敎·李應夏·鄭稷朝·宋熙正·金元性·朴履道,副校理趙慶鎬,副司果趙定燮,副司直金聲根·李裕承,副司果李昌鎬·南一愚·洪遠植,副修撰洪大鍾,副校理金永奭,獻納趙晩和,宗府正李鍾濬,校理趙然友,司僕正洪淳學,副司直權膺善·任冕鎬,應敎趙用夏,副司直徐鶴淳,行四拜禮訖,以次就位進伏。上書下御題錫元·錫元跪受,傳于炳學·敦榮。炳學·敦榮,跪奉書賦題正朝廷以正百官,正百官以正萬民,正萬民以正四方,限申時,炳學·敦榮,書題讀奏訖。錫元跪稟懸題,慶鎬·定燮·聲根·裕承·昌鎬·一愚·遠植·大鍾·永奭·晩和·鍾濬·然友·淳學·膺善·冕鎬·用夏·鶴淳,奉出懸題。上命試官權退。上命書傳敎曰,近聞都下米直,轉至翔貴,民情遑汲,雖在常年,每當此時,則猶有艱食之患,況今歛歲窮節,尤何以圖生?一念憧憧,錦玉靡甘,裝稅之時,若以本米運納,則必致穀價之低下,故朝家之禁飭防納,良由是也,而惟彼牟利輩,高價執錢,貿米於京江以納者,前後相續云,國有紀綱,何敢若是乎?且再運三運之謂以米泊無難,經歲者,亦由於舟司領將及該執吏,符同幻弄之致。自廟堂,嚴飭兩捕廳,所謂防納諸漢,一一詗捉,亟施當律,而至於執籌,邑初再運,如有過時愆納之弊,各該掌領將及執吏,亦施一律,以此分付。上入小次。少頃,錫元以司謁,入稟先張已入,出標信開布城,呈券儒生,使之次次出送,何如?上曰,已下標信,擧行,可也。又以司謁入稟曰,收券已多,考試,何如?上命考試。命書傳敎曰,宗正卿·別雲劍·兵摠府堂上·堂上閣臣·儒臣·入侍承旨·堂上對讀官,竝讀券官加差下,堂下閣臣·儒臣·別兼春秋,竝對讀官加差下,使之分考。錫元,以司謁入稟曰,今番取幾人乎?上命書傳敎曰,今番庭試取十人。仍書傳敎曰,明日三日製通方外爲之,試紙用大好紙,春塘臺親臨磨鍊。又書傳敎曰,今日試官及雲寶劍仍用於明日。以司謁口傳下敎曰,宗府·政府·政院·玉堂·內閣,燈竹使之樹立。上出次陞座。錫元進前收券單子,讀奏訖。炳學曰,科次,何以爲之乎?上命科次,又命書等。炳學書等訖。錫元奏曰,坼封?上可之。錫元以次坼封內,讀奏姓名訖。命書傳敎曰,新及第李沇應·李寅卨·金性均·洪萬植,竝賜樂。炳學進前奏曰,臣有切至事故,郊坰來往,將爲數遭矣。如蒙恩暇,區區情私,可以少伸,故敢此冒悚仰達矣。上曰,從便往來。通禮跪啓請禮畢,降座乘輿。上降座乘輿,仍出靑陽門,由明光門·集禮門·銅龍門·建陽門,入協陽門。元會請出標信解嚴。宣化門,還內。諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。金尙鉉啓曰,明日常參·經筵,取稟。傳曰,停。洪祐命啓曰,大司憲鄭健朝試所進,執義呂圭益,掌令丁觀燮呈辭,曺瑩承城上所進,持平申鴻朝·宋秉觀,在外,監察茶時之意,敢啓。傳曰,知道。金尙鉉啓曰,來初一日,輪對日次,而宗廟夏享大祭齋戒相値,頉稟之意,敢啓。傳曰,知道。黃鍾顯啓曰,刑曹判書李景夏,工曹判書金東獻,判尹朴齊韶,除拜後,過三日不爲出肅,竝依定式,推考警責,仍卽牌招察任,何如?傳曰,允。又啓曰,吏曹郞廳來言,新恩下批政事,取稟。傳曰,當日爲之。黃鍾顯,以吏曹言啓曰,濟用監判官洪萬燮,繕工監假監役官李啓俊,俱以身病,呈狀乞遞,竝改差,何如?傳曰,允。李元會,以兵曹言啓曰,五衛將柳性祿·李秉璜·徐奎彦,景福宮衛將崔膺祖,慶熙宮衛將金敏植·權重大,文臣兼宣傳官趙恒敎,俱以病難供職,新除授夞怪權管柳命魯,母年七十六歲,同仁權管宋麒仁,父年七十八歲,俱以法不當遠離赴任,呈狀乞遞,竝改差,何如?傳曰,允。有政。吏批,行判書趙得林牌招不進,參判趙秉協進,參議李能燮牌招,左承旨黃鍾顯進。啓曰,行判書趙得林,參議李能燮,竝牌招不進,小臣獨政未安,何以爲之?敢稟。傳曰,仍爲之。黃鍾顯,以吏批言啓曰,公忠道忠州居幼學沈厚鼎呈狀內,矣身父幼學世泰,今年爲九十三歲,而見漏於本道應資老人狀啓中,未蒙恩資事,來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。以趙用夏爲副校理,徐堂輔爲工曹參判,金益文爲知義禁,曺錫元爲知春秋,金元性·李僖魯爲分承旨,吳德泳爲分兵曹參議,任孝直爲參知,金亮淵爲正郞,姜爲佐郞,洪祐龍爲濟用判官,朴榮纘爲假監役。兵批,行判書李圭徹進,參判徐相鼎病,參議金龍基病,參知李心宰入直,左副承旨李元會進。以閔泳緯·李裕膺爲分副摠管,鄭敎彩·申鳳模·林秉周爲五衛將,朴昌奎爲景福將,洪璋鉉·李禧寅爲慶熙將,白樂源·具然承爲分都摠都事,趙慶鎬爲文兼,徐相岳爲公忠水使,夞怪權管單李晶漢,同仁權管單金鎭宇,五衛將加設單金鶴弼,護軍張仁遠,副護軍李載潤·李敎昌·李寅卨,副司直李應辰,同知單權重大,副司果李鋕永,以上竝單付。吏批,再政,以李鍾濬爲司諫,趙得林爲藝〈文〉提學,徐戴淳爲分內醫提調,典籍單黃益秀,文科甲科第一人尙衣別提單鄭永澤,武科甲科第一人同春秋單曺錫元,前牧使李寅卨,今加通〈政〉,登科前資窮依法典陞堂上,故通德曺星振,贈吏參例兼,同春秋曺錫元考。三政,金奎弘爲宗府正,兼執義單洪淳學。四政,兼典翰單金奎弘,前同知李重植,今加資憲加資事,承傳。行大護軍吳取善疏曰,伏以,臣伏見政府草記下者,有以上尊號時中宮殿陳賀箋文頭辭有失旨意,至有釐改,儀文所重,何等敬謹,而臣之昏謬,認以嘉禮時賀箋,致此錯誤,滿心惶懍,無所逃罪,有不敢以問備薄警,謂已蔽辜而自恕,玆敢露章自列。伏乞聖明,俯垂鑑諒,亟令有司勘臣當律,以明不職之罪焉。臣無任云云。答曰,省疏具悉。此出於无妄,何必深引?
丙寅三月二十七日卯時,上詣春塘臺。三日製試取入侍時,行都承旨曺錫元,左承旨黃鍾顯,右承旨金尙鉉,左副承旨李元會,右副承旨姜蘭馨,同副承旨洪祐命,記事官金敬均·尹榮信,別兼春秋趙定燮·李昌鎬,檢校直提學李載元·金炳地,檢校直閣李喬翼·李承五·閔升鎬,檢校待敎徐相翊·鄭範朝·趙寧夏·李載冕·趙慶鎬,檢校副提學金炳弼·鄭健朝·李鎬俊,檢校典翰李明應·李冕光·李根秀·李鍾濬,典翰金奎弘,應敎金炳翊,副應敎朴昌壽,校理趙然友·鄭顯裕·趙用夏·李裕承,修撰李世翊·南一愚,副修撰嚴世永·洪大鍾,以次侍立。時至,通禮,跪啓請外辦。上具翼善冠·袞龍袍·素玉帶,乘輿出宣化門。藥房提調金炳㴤,副提調曺錫元,進前奏曰,連日勞動,聖體,若何?上曰,一樣矣。仍出協陽門·建陽門·銅龍門·集禮門·明光門·興德門·靑陽門,詣春塘臺。通禮,跪啓請降輿陞座。上〈降輿〉陞座。錫元進前奏曰,侍衛從陞人中,多有試官蒙點人,使之下去,一體行禮乎?上可之。讀券官,左議政金炳學,兼戶曹判書李敦榮,行上護軍金學性,右贊成鄭基世,工曹判書李載元,行大護軍金炳㴤·趙徽林·金世均,知中樞府事徐衡淳,寧豐君崔遇亨,行護軍金炳弼,吏曹參判趙秉協,行護軍鄭健朝·金輔鉉·尹滋悳,刑曹參判閔泳緯,行護軍金炳地,對讀官,戶曹參議李載冕,禮曹參議趙寧夏,行副護軍李淳翼·李承五·鄭範朝·金鶴根·徐臣輔·閔升鎬·李喬翼·李明應·鄭基會·金翼鉉·李世宰·尹秉鼎·李鎬俊·趙埰·李炳敎·李應夏·鄭稷朝·宋熙正·金元性·朴履道,副校理趙慶鎬,副司果趙定燮,副司直金聲根·李裕承,副司果李昌鎬·南一愚·洪遠植,副修撰洪大鍾,副校理金永奭,獻納趙晩和,宗府正李鍾濬,校理趙然友,司僕正洪淳學,副司直權膺善·任冕鎬,應敎趙用夏,副司直徐鶴淳,行四拜禮,以次就位進伏訖。錫元讀奏入門單子訖。上書下御題錫元·錫元跪受,傳于炳學。炳學跪奉書詩題當春乃發生,押春,限申時,炳學等,書題讀奏訖。錫元跪稟懸題,慶鎬·定燮·聲根·裕承·昌鎬·一愚·遠植·大鍾·永奭·晩和·鍾濬·然友·淳學·膺善·冕鎬·用夏·鶴淳,奉出懸題。上命試官權退,命書傳敎曰,全州幼學金鶴弼,生年在於壬子七月二十五日,今當回卺,且多子孫而嘉禮時,來謁效誠於雲峴宮,事甚稀貴,且承慈敎矣。五衛將加設單付,宴需令本道從優題給,以示問年之意。上入小次。少頃,錫元,以司謁入稟曰,先張已入,出標信開布城,呈券儒生,使之次次出送,何如?上曰,己下標信擧行,可也。以司謁口傳下敎曰,先張捧入。以司謁口傳下敎曰,幼學李南樹,世系知入事,分付宗親府。以司謁口傳下敎曰,自今爲始,殿座與動駕時,宣傳官以軍服擧行事,永爲定式。炳學曰,殿座與動駕時,宣傳官,旣以軍服定式,則統轄之地,兵判服色,尤不可異同,故敢此仰達矣。上曰,依爲之。出擧條命書傳敎曰,呈告藝文提學許遞,今日政差出。命書傳敎曰,呈告戶曹參判金吾春秋許遞,今日政差出。以司謁口傳下敎曰,別軍職李載先,德山榮掃之行,內吹賜樂。錫元,以司謁入稟曰,收券已多,考試,何如?上命考試。以司謁入稟曰,今番取幾人乎?上曰,今番取一百人。上出次陞座。錫元進前讀奏收券單子訖。炳學曰,科次,何以爲之乎?上命科次命書等。炳學曰,書等,何以爲之乎?上曰,書草三下五人,其餘竝書次上。炳學,書等訖。錫元奏曰,坼封?上可之。錫元以次坼封內,讀奏姓名訖。命書傳敎曰,三日製詩草三下幼學趙濟勉等五人,竝直赴會試,之次次上幼學車興璐等二十人,竝給二分,之次次上幼學黃華顯等,二十人,竝給一分,之次次上幼學尹垣等五十五人,各奎章全韻一件賜給。命書傳敎曰,入格儒生,明日延英門外施賞。以司謁口傳下敎曰,春塘臺撤排後,暎花堂改瓦與諸處修葺,一體擧行事,分付戶曹。圭徹曰,各項上納,尙多未納,經用每患不足中,木邊甚爲麤劣,至於內入,十分悚惶,若復有如前之弊,則各該守令,啓稟論罪之意,姑先嚴飭行會,何如?上曰,各別申飭,可也。出擧條通禮,跪啓請禮畢,降座乘輿。上乘輿,仍出靑陽門,由明光門·集禮門·銅龍門·建陽門·協陽門。元會請出標信解嚴。宣化門還內。諸臣以次退出。
上在昌德宮。停常參·經筵。
姜蘭馨啓曰,合辭許久闕啓,事甚未安,除在外·肄儀進去外,未肅拜·呈告人員,竝卽牌招,何如?傳曰,允。又啓曰,明日·再明日·三明日,宗廟夏享大祭齋戒相値,視事頉稟之意,敢啓。傳曰,知道。金尙鉉啓曰,同副承旨洪祐命,今日不爲仕進,卽爲牌招,何如?傳曰,允。金尙鉉,以奎章閣言啓曰,頒賜冊子安寶次,奎章之寶請出之意,敢啓。傳曰,知道。金尙鉉,以臣尙鉉,今日宗廟夏享大祭,親祭,肄儀進去下直之意,敢啓。傳曰,知道。姜蘭馨,以弘文館言啓曰,上番校理臣鄭顯裕,下番修撰臣李世翊,俱以宗廟夏享大祭祭官,今日肄儀時,晝仕出直之意,敢啓。傳曰,知道。以李龍雨爲假注書,以李容萬爲假注書。洪祐命啓曰,大司憲鄭健朝,掌令丁觀燮,牌不進,曺瑩承,執義呂圭益,肄儀進,持平申鴻朝·宋秉觀,在外,監察茶時之意,敢啓。傳曰,知道。以大司諫柳芝榮,正言姜周用,掌令丁觀燮牌不進罷職傳旨,傳于洪祐命曰,只推。傳于姜蘭馨曰,發遣吏郞諸執事,淸齋與否,摘奸以來。姜蘭馨啓曰,明日傳香禮房承旨當爲齋宿,右承旨金尙鉉,所當牌招,而拘於廳規,不得請牌,何以爲之?敢稟。傳曰,牌招。全羅監司趙在應狀啓,敦諭一度,傳諭于祭酒宋來熙所住處是乎則,以爲,伏以,太廟之祔享,禮成於制闋,三殿之洪號,載揚於加隆,矧又東朝撤簾帷之儀,事光簡冊,聖上摠機務之聽,庶政維新。且伏聞冕迎有期,造端基福,實肇於斯,慶忭贊祝,曷有其極哉?惟是臣,病伏窮巷,心懸象魏,未遂趨詣,慙愧悚慄,罔知攸措。不料玆者,叨被溫諭,十行旨意,丁寧懇惻,如伏尺地,視聽玉音,誠不覺宸嚴之隔遠也。臣惶恐隕越,措躬無地,臣奉讀聖敎,以幡然登途,出入講筵提誨,而殿下今當新服厥命之時,宜益奮勵於讀書明理之工,而當有筵臣之講劘討論,務盡精義,若於臨筵之際,從容咨問,虛心採納則,聰明日開,而聖學日新矣。至如臣者,少而失學,老益荒陋,只是千萬可笑之蔭調,何足擬論於講筵之出入乎?聖人有言,四十無聞,斯不足畏,今臣則將兩四十,而猶未免無聞,以若空疎,設式趨筵,而所陳不過於章句訓詁之末而已,終有何益哉?且自數年前,大病嬰身,軀命垂盡,筋骸都銷,庭宇咫尺之間,猶且匍匐顚頓,就木之期,非朝伊夕,實無蠢動之望,神思昏荒,末由罄悉於封章。伏乞聖慈,哀而憐之,幸加財赦焉云,故玆以牒報云云。以全羅監司趙在應狀啓,右水使李重榮,城廨軍器,捐俸繕補,褒賞之典,令該曹稟處事,傳于洪祐命曰,捐廩修繕,實績如此,邊圉益固,極爲嘉尙,特許兵使履歷,以示朝家勸奬之意。以黃海監司洪淳穆狀啓,長淵縣民家失火事,傳于姜蘭馨曰,農務漸殷,民家燒燼,聞甚矜惻,元恤典外,別加顧助,結構奠接之方,廟堂措辭分付。以咸鏡監司金有淵狀啓,慶源府使鄭完默,以其身病,連呈辭狀,不得已罷黜事,傳于金尙鉉曰,令該曹口傳差出,不日下送。以咸鏡監司金有淵狀啓,咸興府民家失火事,傳于姜蘭馨曰,聞極驚慘,元恤典外,別加顧助,結構奠接之方,廟堂措辭分付。金尙鉉,以追上尊號都監都提調意啓曰,翼宗大王·憲宗大王·孝顯王后·哲宗大王追上尊號時,各樣儀註五本,謹此書入之意,敢啓。傳曰,知道。又以加上尊號都監都提調意啓曰,大王大妃殿·王大妃殿·大妃殿,加上尊號時,各樣儀註五本,謹此書入,而親上致詞箋文表裏儀,諺書六本,一體封進之意,敢啓。傳曰,知道。又以營建都監都提調意啓曰,本都監郞廳李鍾濬,除拜司諫矣。職務相妨,所帶臺職,今姑遞改,何如?傳曰,允。又以宗親府言啓曰,司謁口傳下敎,南原幼學李南樹,世系詳考以入事,分付宗親府事,命下矣。取考各道璿派人式年單子,則南樹是寧海後孫,而居在南原矣。單子則每式有之,而今番刊譜時姑不入錄,究厥所爲,誠極痛惡,爲先査實捉得後,移送秋曹,照律嚴勘,何如?傳曰,允。又以議政府言啓曰,試事已過,農務漸殷,未下直及受由上京守令,竝催促不多日內下送,何如?傳曰,允。又以吏曹言啓曰,繕工監假監役官朴榮纘,以其身病,呈狀乞遞,改差,何如?傳曰,允。又以戶曹言啓曰,謹奉傳敎,嘉禮同牢宴所用各色鍮器,封不動後,成冊書入之意,敢啓。傳曰,知道。又以禮曹言啓曰,謹稽謄錄,則中宮殿廟見禮及景慕宮展謁時,大殿同行展謁之禮,今亦依此磨鍊,而大殿詣永禧殿展謁時,中宮殿展謁之禮,一體磨鍊之意,敢啓。傳曰,知道。又以禮曹言啓曰,來四月初九日文官重試時,親臨與命官,何以爲之,而處所以何處擧行乎?敢稟。傳曰,春塘臺親臨磨鍊。又以禮曹言啓曰,各陵·園·墓所,今春植木·播橡,依定式擧行後,株數·斗數,區別報來,故別單書入,而健陵·顯隆園,植木,則本府留守,已爲區別狀聞矣,敢啓。傳曰,知道。又以禮曹言啓曰,卽接長興幼學金擎鉉所志,則以爲,同姓七寸姪漢正,嫡妾俱無子,以其同姓八寸弟漢喆第三子厚植,欲爲繼後,兩家諸族,相議完定,而漢正夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金擎鉉,所訴旣如此,金漢喆第三子厚植,立爲金漢正之後,何如?傳曰,允。洪祐命,以兵曹言啓曰,來四月初九日,丙寅重試武科殿試節目,當爲磨鍊,而凡於殿試親臨與命官,前期稟旨後,磨鍊事,曾有定式矣。今番則,何以爲之,而處所以何處擧行乎?敢稟。傳曰,春塘臺親臨磨鍊。兵曹口傳政事,副司果單李鍾濬。
上在昌德宮。停常參·經筵。
藥房提調金炳㴤,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。洪祐命啓曰,合辭許久闕啓,事甚未安,除在外·齋宿·習儀進去外,未肅拜·呈告人員,竝卽牌招,何如?傳曰,允。黃鍾顯啓曰。議政府郞廳來言,今日賓廳日次而領議政趙斗淳,左議政金炳學,有身病,右議政柳厚祚,無時急稟定事,不得來會云矣,敢啓。傳曰,知道。傳于金尙鉉曰,禮房承旨,馳詣社稷·宗廟·永寧殿,奉審摘奸,仍詣受香所,奉審摘奸以來。洪祐命啓曰,臣祐命,今日上尊號初二度兼行習儀,進去下直之意,敢啓。傳曰,知道。姜蘭馨,以弘文館言啓曰,上番校理臣鄭顯裕,下番修撰臣李世翊,俱以上尊號都監差備官,今日習儀時,晝仕出去之意,敢啓。傳曰,知道。傳于黃鍾顯曰,政官牌招開政。傳于黃鍾顯曰,呈告判義禁·禮曹參判許遞,今日政差出。黃鍾顯,以吏曹言啓曰,因議政府草記,試事已過,農務漸殷,未下直及受由上京守令,竝令催促,不多日內下送事,允下矣。自臣曹催促,則未下直守令,長湍府使李敎獻,來四月初一日辭朝云,鏡城判官洪鉉周,鎭岑縣監李悳初,俱以爲今二十九日辭朝云。受由上京守令,鎭川縣監趙龍熙,已爲下去云,魯城縣監沈宜薰,平康縣監沈東瑾,俱以爲今二十九日下去云。忠州牧使閔禹世,永春縣監尹興善,俱以爲來四月初一日下去云。襄陽府使金敬根,任實縣監徐曾輔,順安縣令李承敬,文義縣令金獻根,公州判官閔致序,楊口縣監李果重,韓山郡守金亨集,燕岐縣監趙秉益,俱以爲四月初三日下去云。西原縣監金益鼎,以省掃事,時在京畿廣州地,洪川縣監閔台鎬,以省掃事,時在京畿竹山地,竝斯速還官之意,發關知委於該道道臣處。禮山縣監金延根,親病沈重,不得下去云。驪州牧使李容直,臨陂縣令金在重,金溝縣令洪淳永,殷山縣監尹庚鎭,平昌郡守金哲淳,德川郡守金炳阮,俱以爲身病猝重,不得下去云。其親病·身病,旣如是,則有難强令還任。禮山縣監金延根改差,驪州牧使李容直,平昌郡守金哲淳,德川郡守金炳阮,臨陂縣令金在重,金溝縣令洪淳永,殷山縣監尹庚鎭,竝罷黜,何如?傳曰,允。金溝縣令洪淳永,卽善治守令也。如此良吏,何可遞改?殷山縣監相換。傳于黃鍾顯曰,洪州卽沿海巨邑,而聞百弊蝟集,莫可爲治者,皆由於民不知官,便是王化不及之致也。無邑則已,旣有其邑,何可一切任他乎?副護軍金鶴根,特爲除授,使之到底矯弊,蘇完此邑。傳于黃鍾顯曰,永柔縣令之代,以洪州牧使趙秉老除授。傳于黃鍾顯曰,高陽郡守高奭鉉,洪川縣監閔台鎬相換。黃鍾顯,以吏曹言啓曰,高陽郡守高奭鉉,洪川縣監閔台鎬,相換事,命下矣。高奭鉉,以前任陽川縣令,方在解由未出中,何以爲之?敢稟。傳曰,勿拘。吏曹口傳政事,以朴芝壽爲慶源府使。姜蘭馨啓曰,今日齋宿承旨,當爲備員,同副承旨洪祐命,卽爲牌招,何如?傳曰,允。李元會啓曰,大司憲鄭健朝,掌令丁觀燮,牌不進,曺瑩承,執義呂圭益,差祭,持平申鴻朝·宋秉觀,在外,監察茶時之意,敢啓。傳曰,知道。以大司諫柳芝榮,正言姜周用,掌令丁觀燮,牌不進罷職傳旨,傳于李元會曰,只推。有政。吏批,行判書趙得林牌招不進,參判趙秉協進,參議李能燮牌招不進,左承旨黃鍾顯進。啓曰,行判書趙得林,參議李能燮,竝牌招不進,小臣,獨政未安,何以爲之?敢稟。傳曰,仍爲之。以金炳翊爲司諫,李鍾淳爲禮曹參判,趙然昌爲判義禁,李鎬俊爲驪州牧使,尹泰亨爲平昌郡守,金善根爲德川郡守,趙興林爲臨陂縣令,尹致愚爲禮山縣監,高陽郡守高奭鉉,洪川縣監閔台鎬,以上相換事,承傳。金溝縣令洪淳永,殷山縣監尹庚鎭,以上相換事,承傳。兵批,行判書李圭徹進,參判未差,參議金龍基病,參知李心宰入直,左副承旨李元會進。同知單朴昌奎,僉知單鄭敎彩·申鳳模,護軍徐相鼎·尹定善,以上竝單付。吏批,再政,權膺善爲應敎,李兢鉉爲掌樂僉正,李象淵爲景慕宮令,洪昌厚爲假監役,贈吏判趙民和,贈左贊成文衡例兼,贈吏參趙雲紀,贈吏判文衡例兼,贈吏議趙宗鎭,贈吏參例兼,以上判義禁趙然昌三代,洪州牧使單,金鶴根,永柔縣令單趙秉老,以上除授事,承傳。三政,洪在鼎爲引儀,李承靖爲氷庫別提,劉秉翊·金彝喆爲順懷墓守衛官。以吏曹參議李能燮牌不進罷職傳旨,傳于洪祐命曰,只推。金尙鉉,以宗親府言啓曰,明日卽天漢殿朔奉審日次,臣章濂,進詣擧行之意,敢啓。傳曰,知道。黃鍾顯,以議政府言啓曰,卽見三營門所報,則訓局所納中,軍·丹兩邑,蕩逋條一千兩,禁營所納中,嶺南別恤典取用二千二百餘兩,御廳所納中,嶺南別恤典及蕩穀立本條,六千五百餘兩,竝請給代矣。似此不恒之需,錢穀間,旣無見儲,則某樣推移後,某樣給代,事勢之不容不然者也。訓局則本營錢一千兩,禁營則本營錢二千二百兩,御廳則本營錢二千兩,木十同,兵曹錢七百兩,摠廳錢七百兩,司饔院錢四百兩,掌樂院錢六百兩,軍器寺錢六百兩,典設司錢五百兩,竝以本府別置區劃以送,何如?傳曰,允。又以議政府言啓曰,卽見左右捕廳所報,則以爲,邪徒譏捕,非火賊强盜之比,論功行賞,不可無示意之擧,輕重次序,秩秩區別,以待處分爲辭矣。有捕斯捕,自是該校輩分內之事,不當以此每每要功,而今番逮緝寔繁,合有激勸。白仲鎭以下至金景源等六人,竝邊將差送,鄭仁植以下至李明信等十人付祿者賞加,姑未付祿者,待有闕,次次陞付,韓寬植以下至金道敏等十四人,令兩該廳從厚施賞,何如?傳曰,允。又以戶曹言啓曰,時御所內,各司依定式,發遣本曹正郞臣鮮于昇,與兵曹參議臣金龍基,佐郞臣柳龍䥁,東所衛將臣柳榮萬,西所衛將臣王殷疇,南所衛將臣李胤鎭,北所衛將臣吳萬善,眼同看審後,有頉處,別單書入,而修改則擇日擧行之意,敢啓。傳曰,知道。又以戶曹言啓曰,大嬪宮,依定式發遣本曹郞廳奉審,則姑無頉處之意,敢啓。傳曰,知道。又以戶曹言啓曰,追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。又以禮曹言啓曰,卽接唐津幼學金會俊所志,則以爲,族兄會九,嫡妾俱無子,以其同姓八寸兄基鐸第二子汝一,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金會俊所訴,旣如此,金基鐸第二子汝一,立爲金會俊之後,何如?傳曰,允。又以弘文館言啓曰,應敎金炳翊,移拜司諫,上番闕直,事甚未安。副應敎朴昌壽,校理趙然友·鄭顯裕,副校理趙用夏·李裕承,與新除授應敎權膺善,竝卽牌招,推移入直,何如?傳曰,允。李元會,以兵曹言啓曰,再明日宗廟夏享大祭親行時,本曹堂上侍衛,當爲備員,而參判徐相鼎,有身病不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。又以兵曹言啓曰,禁軍別將許熠,身病猝重,無望供職,呈狀乞遞,實病旣如此,則有難强令察任,改差,何如?傳曰,允。又以兵曹言啓曰,今三月各廳堂下武臣朔試射,臣曹,連因有故,不得爲之〈之〉意,敢啓。傳曰,知道。又以兵曹言啓曰,禁軍習陣,當爲設行,而本曹,連因有故,不得爲之之意,敢啓。傳曰,知道。又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。又以訓鍊都監言啓曰,本局千摠趙羲稷,身病猝重,勢難察任,改差,何如?傳曰,允。吏曹口傳政事,以金永爵爲兵曹參判。兵曹,以李觀淵爲禁軍別將。
上在昌德宮。停常參·經筵。
傳曰,回還三使臣入侍。傳曰,發遣吏郞,諸執事淸齋與否,摘奸以來。傳曰,景福宮役所工匠,令營建都監乾犒饋。傳曰,明日出宮內門路,以協陽門爲之。王若曰,朱絃升歌,淸廟行躋祫之禮,星槎返命,紫詔荷順付之儀,烈光益仰顯承,彝典迺序昭穆。猗先皇十載御極,而至治一德享天,纘重熙累洽之基,庶績無曠,覃邇懷遠綏之澤,率土底寧。六府三事之允修,化成恭己,萬邦兆民之咸協,功著撫辰。迨玆思皇繼序之時,益切於戲永世之念,稽七廟觀德之制,升祔叶文,追中壼儷光之徽,合享循典。寔盛擧載揚駿烈,曁遐方誕頒鳳綸,推一視之隆恩,如同內服,宣十行之渙誥,不煩皇華。此實曠前之規,詎緩播脩之擧?雷雨作解,咸與維新,日月普臨,無遠不屆。自本月初一日昧爽以前,雜犯死罪外徒流以下,咸宥除之。在官者各加一資,資窮者代加。於戲,環東區而均慶,咸頌邦休,馳北价而伸誠,賁虔侯度,故玆敎示,想宜知悉。藝文提學鄭基世製進
議政府啓曰,咸鏡監司金有淵,今其報滿,而此道伯,按藩以後,柔輯鎭撫,茂有聲績,列邑民情,咸惜其去,限一年仍任,以責久任之效,何如?傳曰,允。
弘文館啓曰,新除授應敎權膺善,卽爲牌招察任,何如?傳曰,允。
兵曹啓曰,五衛將朴鏞俊·鄭敎彩·柳榮萬,忠壯衛將申尙敎,景福宮衛將朴昌奎,慶熙宮衛將洪璋鉉·李僖寅,俱以病難供職,新除授公忠水使徐相岳,與京畿水使徐相稷,有兄弟應避之嫌,法不當赴任,戶奴呈狀,夞怪權管李晶漢,同仁權管金鎭宇,父年今爲七十五歲,俱以法不當遠離赴任,呈狀乞遞,竝改差,何如?傳曰,允。
兵曹啓曰,今月初五日,一內禁軍番次矣,該番將朴來命,身病猝重,無望供職,呈狀乞遞,改差,其代,依承傳口傳擬入,何如?傳曰,允。
兵曹口傳政事,以任興模爲內禁將。
兵曹啓曰,今四月初三日宗廟·永寧殿夏享大祭親行時,守門,當爲塡差,而本曹郞廳都摠府郞廳五衛將,除入直與呈辭受由在外未肅拜,排擬苟艱,依定式軍門將官代差以入之意,敢啓。傳曰,知道。
奎章閣啓曰,守宮檢校直閣金德根,待開門牌招,何如?傳曰,允。
又啓曰,景慕宮今朔奉審無頉之意,敢啓。傳曰,知道。
丙寅四月初一日午時,上御熙政堂。回還三使臣入侍時,左承旨黃鍾顯,假注書尹基周,記事官金敬均,別兼春秋趙定燮·李昌鎬,冬至正使李興敏,副使李鍾淳,書狀官,以次進伏訖。上曰,史官分左右。上曰,三使臣進前。興敏等進前。上曰,萬里行役,無事往還乎?興敏曰,王靈攸曁,果無事往還矣。上曰,今番詔書順付爲國事萬幸,而任譯輩,或無緣此爲弊之端耶?興敏曰,事旣順成,果無此等之弊矣。上曰,尙此不雨,沿路牟麥,果何如耶?興敏曰,沿路所見,頗有旱意,而牟麥則不至乾苗矣。上曰,彼地亦何如耶?興敏曰,彼地亦一直旱乾矣。上,命史官就座,仍命三使臣先退,又命退。諸臣,以次退出。
上在昌德宮。停常參·經筵。
冊寶祗迎,入幕次後,藥房·內閣·政院·玉堂,口傳問安。答曰,知道。
香祝祗迎,還入幕次後,藥房·內閣·政院·玉堂,口傳問安。答曰,知道。
還內後,藥房·內閣·政院·玉堂,口傳問安。答曰,知道。
禮房承旨馳詣宗廟·永寧殿,奉審摘奸以來。
傳曰,冊寶奉詣時,祗送之節,依例磨鍊。
傳曰,冊寶祗送,仍爲香祝親傳矣,該房知悉。
傳曰,旣承慈敎矣。今初八日廟見禮及南殿酌獻禮,更待下敎。
傳曰,太室追上冊寶,領議政攝行。
傳曰,大臣聯箚,不得不勉從,而忱誠所在,萬萬觖然,遣大臣攝行,而享祀儀節,一依親祭磨鍊。
傳曰,遞來統制使公忠兵使入侍。
傳曰,副學東壁外玉堂,竝許遞,政官牌招開政。
禮曹啓曰,冊寶奉詣時祗送處所磨鍊事,草記。傳曰,仁政殿庭擧行。
禮曹啓曰,今此太室追上冊寶遣大臣攝行時及大祭攝行時百官入參之節,依例磨鍊乎?敢稟。傳曰,依此磨鍊,璿派人,一體入參。
禮曹啓曰,冊寶奉詣吉時,以今日巽時啓下,而時刻已爲更擇,則當日午時爲吉,以此時擧行事。傳曰,允。
禮曹,今四月初三日行宗廟夏享大祭·永寧殿攝行祭香祝親傳,取稟,奉敎敬依。
禮曹啓曰,傳曰,大臣聯箚,不得不勉從,而忱誠所在,萬萬觖然,遣大臣攝行,而享祀儀節,一依親祭磨鍊事,命下,而今此追上尊號親上冊寶後親祭兼行之由,祝文中已爲撰出矣。以攝上冊寶之由,令藝文館改撰事,分付,何如?傳曰,允。
又啓曰,傳曰,旣承慈敎矣,今初八日廟見禮,更待下敎事,命下矣。今四月初七日,行宗廟·永寧殿·景慕宮·廟見禮告由祭,不爲設行之意,敢啓。傳曰,知道。
有政。吏批,判書趙得林,參判趙秉協進,承旨缺以權魯淵爲校理,姜景奎·李錫宙爲副校理,李鵬純·李彙秉爲修撰,李守曾·李承澤爲副修撰,曺佑承爲假監役。
兵批,判書李圭徹進,承旨缺兵批啓曰,全羅右水使,今當差出,而擬望之人乏少,他道守令,竝擬,何如?傳曰,允。
以金建喜·吳夏秀·李圭浩爲五衛將,李在德·張枝秀爲慶熙將,白樂贊爲公忠水使,朴有鵬爲全羅右水使,同知單洪璋鉉,僉知單金鶴弼,夞怪權管權敎應,同仁權管李在昉,以上竝單付,守判府事李興敏減下。
領府事鄭元容,領敦寧金左根,領議政趙斗淳,判敦寧李景在,右議政柳厚祚聯名箚略曰,廟享親祼,成命已宿,是禮也,將以追闡萬世在天之烈,庸寓見墻之思,加隆三殿厚載之功,永效愛日之誠,凡厥瞻聆,孰不欽誦,而挽近寒燠不適,閭巷有輪沴方熾,際此勞動徹曉,俟徹於籩豆管絃之列,則惟我三殿慈聖惟憂憧憧之念,當何蔇也?臣等豈不仰體,而保護聖躬,奉承慈念,亦臣等之職。伏乞亟賜兪允,姑寢已宣之旨云云。答曰,省箚具悉卿等之懇。今此躬祼,余小子所以寓慕而展誠也。一時勞攘,有何較計,而卿等之言,若是懇到,其在仰體慈念之義,不能不勉從,卿等其諒之。仍傳曰,此批答,遣史官傳諭。
丙寅四月初二日未時,上御熙政堂。遞來統制使公忠兵使入侍時,左副承旨姜蘭馨,記事官尹榮信,記注官鮮于昇·盧鎭燮,前統制使李鳳周·李東鉉,以次進伏訖。上曰,史官分左右。鳳周進前奏曰,本營所管封山,挽近擧皆童濯,又經昨年風災,又無餘地,三倉漕船,年限前勿許屬公,不得年年新造,恐好,令廟堂稟處。上可之。出擧條鳳周奏曰,本營節扇之例封,當初不過萬餘柄,而年增歲加,又有例加各色,今至爲四萬餘柄,每患不足,來頭之弊,不可勝言。參互品秩,減其柄數。且以鐵物言之,引剪子銀錫項刀,恒用爲一萬四五千斤,其設店吹鐵之弊,伐木爐冶之患,誠非細憂,鐵物一款,永爲革減,恐好。令廟堂稟處,何如?上曰,所陳甚好,依此定式。出擧條鳳周奏曰,各鎭邊將·戍卒之支保,專在於防結錢之逐朔給代,而挽近外邑,蔑視鎭將,趁不輸送,延拖三四朔,甚至于經年,盡入於推尋往來之費,竟至闕哺渙散之境。自今以後,各該坊邑過限不送之守令,卽爲啓罷之意,申飭道臣,恐好,令廟堂稟處。上可之。出擧條鳳周奏曰,本營,本非巡營所管,而今爲外登壇,則管下邊將殿最,不與同議,令兵曹行會,何如?上可之。出擧條鳳周奏曰,本營管下舟師十一邑守令殿最,依兵·水營兼邑營將例,封啓,恐好,令廟堂稟處,何如?上可之。出擧條鳳周奏曰,安骨鎭前萬戶金潤佐,今番殿材木領運差員定送矣。以格卒輩侵虐浦民事,因全羅監司狀啓,至於罷黜,已爲差代,而屢千里險海,領率四十餘隻船,則或先或後,實難齊運。且沙格,無非烏合之卒,暗自誅求之弊,有難到底禁飭,事勢似然。其在領運之職,雖不免不飭之罪,而以若莫重使役之勞,合有參量。第待竣事,施以酬勞之處分,恐好,故敢達矣。上曰,令兵曹稟處。出擧條東鉉奏曰,本府吏輩,稱以上納不足,每結二斗八升式,加斂於民,吏況則將近數萬,而在億兆民生,甚爲切骨之冤矣。其所措處之方,令廟堂稟處,何如?上曰,如是爲民害者,豈可仍置乎?令廟堂稟處。東鉉奏曰,本營素來凋殘,將校輩每朔所料,不過二三兩,故一無所願,有闕而末由得差,本道邊將一窠,許付本營,使之支保之地,何如?上曰,亦令廟堂稟處。出擧條上命史官就座,又命退。諸臣以次退出。
上在昌德宮。停常參·經筵。
中宮殿冠禮後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹·大司諫,單子問安。答曰,知道。
都摠府啓曰,今日入直內三廳·武兼·禁軍及軍兵等,當爲中日習射技放,而齋日相値,不得設行之意,敢啓。傳曰,知道。
傳曰,呈告泮長許遞,前望入之。大司成前望入之,趙性敎落點。
傳曰,吏曹參議有闕之代,前望入之。吏曹參議前望入之,趙敬夏落點。
傳曰,明日出宮門路,以協陽門爲之。
以司謁口傳下敎曰,時原任大臣·宗正卿·承史·閣臣·儒臣·二品以上,當賜饌矣,留待。
弘文館啓曰,新除授校理權魯淵,修撰李彙秉,竝卽牌招察任,何如?傳曰,允。
奎章閣啓曰,各殿上冊寶,翌日請出,新冊舊寶權奉書香閣涓吉奉詣于沁都事,曾有定式矣。今此大王大妃殿·王大妃殿·大妃殿上冊寶,翌日臣等,依定式進詣仁政殿東月臺請出,而中宮殿玉冊敎命,尙未請出奉安矣。今番冊寶請出時,一體請出之意,敢啓。傳曰,知道。
御營廳啓曰,別將白樂貞,身病甚重,勢難察任,改差,何如?傳曰,允。
刑曹啓曰,宗親府啓辭內,司謁口傳下敎,南原幼學李南樹世系,詳考以入事,分付宗親府事,命下矣。取考各道璿派人式年單子,則南樹是寧海君後孫,而居在南原矣。單子則每式年有之,而今番刊譜時,姑不入錄,究厥所爲,誠極痛惡,爲先査實,捉得後,移送秋曹,照律嚴勘,何如?傳曰,允事,批下矣。罪人李南樹捉來,覈其所犯之罪,則渠有至冤之端,冒入場內,敢以不實之說,肆然書呈云矣。謹按律文,則大明律詐僞條有曰,凡對制及奏事上書詐不以實者,杖一百徒三年。李南樹,依此律決杖一百後,江原道高城郡定配所,卽爲押送之意,敢啓。傳曰,知道。
答吏曹參議李能燮疏曰,省疏具悉。所請依施。
上在昌德宮。停常參·經筵。
陳賀後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂,口傳問安。答曰,知道。
還內後,藥房·內閣·政院·玉堂,口傳問安。答曰,知道。
傳曰,進表裏時濟用奉事副奉事,竝陞敍。
傳曰,上號都監都提調以下,別單書入。
傳曰,陳賀時各差備以下,別單書入。
傳曰,上冊寶及陳賀時,禮房承旨·對擧承旨,竝加資。
傳曰,上冊寶時本署令陞敍,直長·副奉事,竝兒馬一匹賜給。
傳曰,副護軍權用脩·朴昇壽·權永秀,副司果金奭鎭,竝百官加親授。
傳曰,中官李喆榮·李孝元,竝百官加親授。
傳曰,副學東辟外,玉堂竝許遞,前望入之。
政院啓曰,檢校典翰閔升鎬,內閣進,李鍾濬,營建都監都廳進,校理二員,副校理二員,修撰二員,副修撰二員,未差,玉堂上下番,俱空,事甚未安,檢校典翰李明應·李冕光·李根秀,典翰金奎弘,應敎權膺善,副應敎朴昌壽,竝卽牌招,推移入直,何如?傳曰,允。
弘文館啓曰,下番無他推移之員,不得已以上番,姑降入直之意,敢啓。傳曰,知道。
玉堂前望單子入之,金炳翊·南一愚·金聲根·鄭顯裕·朴齊敎·沈相穆·趙晩和·嚴世永落點。
傳曰,左承旨·右承旨·右副承旨·同副承旨許遞,前望入之。承旨前望入之,李明應·趙康夏·申道熙·南商龍落點。
傳曰,呈告工曹參判·金吾堂上,竝許遞,今日政差出。
傳曰,秋判外法司堂上,許遞,今日政差出。
傳曰,藥院都提調有闕之代,前望入之。內醫都提調前望入之,左議政金炳學落點。
傳曰,今番賞典中,一人雖兼數事,無得疊授。
傳曰,今日政,不待傳旨,賞典下批。
以江原監司朴承輝狀啓,鐵原府民家失火事,傳曰,當此農節,民家燒燼,聞極驚慘,元恤典外,別加顧助,結構奠接之方,廟堂措辭分付。
吏曹啓曰,在前頒赦時,有別歲抄書入之例,今番,何以爲之?敢稟。傳曰,書入。
以上號都監都提調以下別單,傳曰,都提調領敦寧金左根,右議政柳厚祚,各內下大豹皮一令賜給。提調永平君昱,左贊成金炳冀,兼戶曹判書李敦榮,各內下豹皮一令賜給。上護軍李宜翼,都廳副司直徐鶴淳·柳道彙,竝加資。提調知宗正卿李載元,加資屬耳勿論。行護軍金炳弼·洪奭鍾,副提調戶曹參議李載冕,禮曹參議趙寧夏,各內下鹿皮一令賜給。郞廳戶曹佐郞洪肯謨,工曹正郞金晳根,禮曹佐郞金秉洙,漢城庶尹成鼎鎬,刑曹正郞金鳳鎬,監造官軍資奉事洪膺周,司宰奉事金英植,內贍奉事趙熙軾,敦寧參奉洪淳肯,別工作繕工奉事兪致範,竝陞敍。翼宗大王玉冊文製述官領議政趙斗淳,樂章文製述官領敦寧金左根,各內下大豹皮一令賜給。玉冊文書寫官行吏曹判書趙得林,金寶篆文書寫官上護軍李宜翼,各半熟馬一匹賜給。憲宗大王玉冊文製述官左議政金炳學,內下大豹皮一令賜給。書寫官上護軍申觀浩,半熟馬一匹賜給。樂章文製述官知事尹致羲,熟馬一匹賜給。金寶篆文書寫官知宗正卿李導重,加資。孝顯王后玉冊文製述官奉朝賀金興根,內下大豹皮一令賜給。書寫官大護軍金世均,半熟馬一匹賜給。樂章文製述官兼戶曹判書李敦榮,金寶篆文書寫官廣州留守閔致久,各熟馬一匹賜給。哲宗大王玉冊文製述官領府事鄭元容,內下大豹皮一令賜給。書寫官大護軍李明迪,樂章文製述官上護軍金輔根,各半熟馬一匹賜給。金寶篆文書寫官永平君昱,內下豹皮一令賜給。大王大妃殿玉冊文製述官判敦寧李景在,樂章文製述官右議政柳厚祚,玉寶篆文書寫官興寅君最應,各內下大豹皮一令賜給。玉冊文書寫官上護軍徐戴淳半熟馬一匹賜給。王大妃殿玉冊文製述官奉朝賀尹定鉉,半熟馬一匹賜給。書寫官上護軍任百秀,樂章文製述官上護軍姜時永,各半熟馬一匹賜給。玉寶篆文書寫官東寧尉金賢根,大妃殿玉冊文製述官判府事金炳國,玉寶篆文書寫官南寧尉尹宜善,各內下豹皮一令賜給。玉冊文書寫官大護軍曺錫雨,樂章文製述官上護軍洪鍾應,各半熟馬一匹賜給。冊寶攝上領議政趙斗淳,內下大豹皮一令賜給。堂上執禮副護軍李承五,半熟馬一匹賜給。堂下執禮副司果朴齊敎,兒馬一匹賜給。翼宗大王追上尊號時,大祝副司果洪正圭,讀玉冊金寶〈官〉寧豐君崔遇亨,竝加資。捧玉冊官副司果金奭鎭,校理趙然友,捧金寶官副司果李根秀·李鍾濬,各兒馬一匹賜給。憲宗大王追上尊號時,大祝副司果蔡東述,讀玉冊金寶官同知兪鎭五,竝加資。捧玉冊官副司果金聲根,副校理李裕承,捧金寶官副修撰李世翊,司僕正洪淳學,各兒馬一匹賜給。孝顯王后追上尊號時,讀玉冊金寶官護軍南性敎,加資。捧玉冊官修撰南一愚,應敎權膺善,捧金寶官副司果李承純,副校理趙用夏,各兒馬一匹賜給。哲宗大王追上尊號時,大祝副司果尹顯岐,讀玉冊金寶官護軍林永洙,竝加資。捧玉冊官副司果徐鶴淳·李昌鎬,捧金寶官副司果李珪永·柳道彙,各兒馬一匹賜給。大王大妃殿捧玉冊官副司果趙定燮,宗府正金奎弘,捧玉寶官副司果洪遠植,副修撰嚴世永,王大妃殿捧玉冊官副修撰洪大鍾,執義呂圭益,捧玉寶官副司果任冕鎬,校理鄭顯裕,大妃殿捧玉冊官獻納金永奭,副司果趙晩和,捧玉寶官副司果閔羲軾·趙文夏,翼宗大王擧玉冊案執事,擧讀冊案執事,褥席執事,各兒馬一匹賜給。其餘擧玉冊案執事,擧讀冊案執事,擧金寶案執事,擧讀寶案執事,褥席執事,竝各加一資,資窮者代加。進表裏濟用監提調尹宜善,熟馬一匹賜給。左通禮金琦鉉,右通禮姜晉奎,竝加資。贊儀李裕烈,守令除授。東西唱引儀·代致詞官·奉禮,竝各加一資,資窮者代加。致詞官權知承文院副正字高景晙·崔溶·鄭㵙,竝陞六。致詞箋文陪進官承文校檢愼㘽佑,捧箋官禮曹正郞趙在衡,各兒馬一匹賜給。擇日官李秉洪,本衙門高品付料。寫字官李寅謨,加資。別看役前縣監洪燮周等四人,竝外職調用。其餘奏時官·寫字官·畵員·計士·錄事·捕校·忠贊衛·員役·樂工·工匠,竝依判下施賞。陳賀時宣敎官副司果趙然友,左通禮金琦鉉,右通禮姜晉奎,竝加資。展敎官禮曹正郞趙在衡,兵曹佐郞柳龍䥁,宣箋官副司果韓鎭棨,展箋官兵曹正郞韓緻奎,禮曹佐郞趙昌敎,贊儀李裕烈,階下典儀張成敎,東西唱引儀·代致詞官·宣箋目官,竝各加一資,資窮者代加。其餘員役,竝依判下施賞。
傳曰,翼宗大王玉冊差備鄭喜常·李祉亨,金寶差備朴光錫·金夢悅,憲宗大王玉冊差備石泰元·李元會,金寶差備崔錫禧·權容鼎,尙傳韓珩和,哲宗大王玉冊差備宋喜哲·姜元基,金寶差備李敏榮·李定國,大王大妃殿玉冊差備李東源·李相寬,玉寶差備趙漢吉·金翼鎬,尙傳吳在善,大妃殿玉冊差備宋喜哲·姜元基,玉寶差備李敏榮·李定國,尙傳金在寬,各熟馬一匹賜給。翼宗大王玉冊差備李秉和·孫永佑,案差備趙珍和·金淇在,褥席差備徐在珩,讀冊案差備金澤龜,褥席差備李惇友,金寶差備朴弘祿·高泳鎭,案差備金性祿·朴之景,褥席差備鄭泰升,讀寶案差備崔學右,褥席差備金商鼎,憲宗大王玉冊差備李奎五,讀冊案差備柳泰敬,褥席差備韓致遠,金寶差備河吉源·吳殷慶,案差備權完植·鄭基俊,褥席差備李重根,讀寶案差備李建榮,褥席差備金寬基,孝顯王后玉冊差備孫永佑·孔泰業,案差備朱義貞·李秉和,褥席差備河吉源,讀冊案差備沈能一,褥席差備吳殷慶,金寶差備朴弘祿·高泳鎭,案差備崔喜龍·李建榮,褥席差備金秉一,讀寶案差備柳泰敬,褥席差備金寬器,哲宗大王玉冊差備崔厚喆·崔賢周,案差備張宜德·金恒健,褥席差備閔致永,讀冊案差備蕫漢應,褥席差備黃羲吉,金寶差備金成德·金振鐸,案差備崔喜龍·李文平,褥席差備金永錫,讀寶案差備金鼎祿,褥席差備林正淇,竝兒馬一匹賜給。追上冊寶第十六室宮闈令劉應祿,加資。大王大妃殿玉冊差備崔賢周·金惟甲,案差備崔厚喆·李重根,褥席差備張宜德,讀冊案差備金恒健,褥席差備金鼎祿,玉寶差備閔致永·李奎五,案差備金成德·金振鐸,褥席差備蕫漢應,讀寶案差備崔喜龍,褥席差備李文平,王大妃殿玉冊差備黃羲吉·姜俊明,案差備李秉和·孫永佑,褥席差備鄭泰升,讀冊案差備高泳鎭,褥席差備李惇友,玉寶差備金淇在·金永錫,案差備朴弘祿·趙珍和,褥席差備崔學右,讀寶案差備徐在珩,褥席差備韓致遠,大妃殿玉寶差備金性祿·羅喜喆,案差備吳殷慶·林正鎭,褥席差備沈能一,讀冊寶案差備朱義貞,褥席差備金秉一·鄭基俊,褥席差備權完植,讀寶案差備柳泰敬,褥席差備金商鼎,各兒馬一匹賜給。
兵曹啓曰,五衛將吳夏秀·李圭浩·閔瑜世,景福宮衛將河禹容,慶熙宮衛將李在浩·張枝秀,俱以病難供職。新除授公忠水使白樂贊,母年今年八十一歲,法不當遠離赴任。全羅右水使朴有鵬,素患痰癖之症,當此換節之時,一倍添劇,萬無登途赴任之望,竝戶奴呈狀乞遞。夞怪權管權敎應,母年今爲七十六歲,同仁權管李在昉,父年今爲七十六歲,法不當遠離赴任,呈狀乞遞,竝改差,何如?傳曰,允。
兵曹啓曰,行上護軍李宜翼,自吏曹送西矣。資級係是輔國,當爲知中樞,而下批時無見窠,依例作闕下批之意,敢啓。傳曰,知道。
兵曹啓曰,回榜人之京以別單外以狀聞後加一資成給紅牌,自是定式,而咸興居折衝崔應烈,居在鄕曲,未諳規例,不由監營,直受花牌次,使其孫致恒,持紅牌戶籍,來訴臣曹,故考諸榜目,則今年回榜,果爲的實矣。揆以法例,事當還下送,自本道狀聞後擧行,而老人事,有不可遲待,似此之人,成給花牌,多有已例,今亦依例成給,何如?傳曰,允。
以義禁府赦單子,傳曰,定配身死未蒙放罪人李胄遠放。
吏曹啓曰,知宗正卿府事李導重,當爲輔國下批,而未經判敦寧,何以爲之?敢稟。傳曰,勿拘。
有政。吏批,參議趙敬夏進,承旨缺進。以李昌鎬爲司諫,李導重爲判尹,權用脩爲刑曹參判,洪祐命爲工曹參判,金尙鉉爲左尹,姜蘭馨爲右尹,南鍾順爲知義禁。
再政。以沈冕永爲假監役。
兵批,判書李圭徹進,承旨缺進。以尹培·朴鍹·崔崙祖爲五衛將,裵鶴敏爲景福將,程達寬·申潤祚爲景熙將,鄭雲翼爲公忠水使,柳得魯爲全羅右水使,知事單李宜翼,知事作闕單李鼎在,夞怪權管單尹喜泰,同仁權管單李志奭,同知單李德洪,僉知三單申泰運·張照·李東根,以上竝單付。
宗親府啓曰,嘉禮已過,譜牒修正,依向日草記批旨,自本府兼爲擧行,而中宮殿世譜,亦爲修正,何如?傳曰,知道。待本府畢役設行。
又啓曰,追上尊號加上尊號,今已禮成,當紀載於璿源譜略,而國朝御牒八高祖圖,王妃世譜,亦當一體修正矣。在前或有設廳之例,多有本府擧行之例,今番,何以爲之?敢稟。傳曰,因前草記批答擧行。
敦寧府啓曰,翼宗大王追上尊號,大王大妃殿加上尊號,憲宗大王追上尊號,孝顯王后追上尊號,王大妃殿加上尊號,哲宗大王追上尊號,大妃殿加上尊號,今已禮成矣。卽當紀載於御牒譜冊,依例修正次,設廳之意,敢啓。傳曰,知道。
禮曹啓曰,今此稱慶陳賀時諸道所封箋文中鐵山府使白樂淵,郭山郡守王錫疇,高敞縣監吳永運,熊川縣監崔承祖,雖非應封官,俱以別軍職封進矣。一體看審捧入之意,敢啓。傳曰,知道。
禮曹啓曰,今此陳賀各道封進中宮殿箋文,以隨所聞直爲封進之意,追後行會矣。統制使交龜,適在伊時,而中宮殿箋文頭辭到付,在於前統制使離營之後,中宮殿箋文,則新統制使金鍵封進,故一體看審捧入之意,敢啓。傳曰,知道。
禮曹啓曰,今此陳賀時諸道封進賀箋,開坼看審,則黃海水使尹錫九所封箋文,霾氣滲渝,斑痕狼藉,殊有不審之失,推考警責,何如?傳曰,允。
禮曹啓曰,今此翼宗大王追上尊號,大王大妃殿加上尊號,憲宗大王追上尊號,孝顯王后追上尊號,王大妃殿加上尊號,哲宗大王追上尊號,大妃殿加上尊號,乃是國朝莫大之慶,設科取士,亦係應行之事,今番慶科,以何科設行,而何間擇吉乎?敢稟。傳曰,除初試庭試爲之,與親摠庶政養隆長樂嘉禮慶科,合慶設行,日子以秋間擇入。
敎中外大小臣民耆老軍民閑良人等書。王若曰,敷建極錫極之治,興仁孝於一國一家,擧追上加上之儀,闡徽烈於三室三殿。雕牒象朱絃之唱歎,鏤簡編彤管之詠歌。帝堯·帝舜之無能名,而史氏紀放勛重華之號,太任·太姒維德行,而詩人贊思齊嗣徽之稱。恭惟翼宗體元贊化錫極定命聖憲英哲睿誠淵敬敦文顯武仁懿孝明大王,金玉其章,天日之表,生而有聖德,聰明睿智足以臨,施之爲洪猷,禮樂文物煥可述。日三問御者,朝王季之姫文,澤久施下民,繼大禹之夏啓。猗歟,九經之傳心法,迺有萬幾之代憂勤,聖訓佩愼獨之銘,屛棼華而益加恐懼戒謹,自警揭務本之扁,繪耕織而常念疾苦艱難。進九爵而琬琰賁隆,孝思冞光於戊己,奉峩璋而笙磬咸協,享儀匪懈於春秋。惠化浹洽民心,於戲,道至善不能忘,景命啓佑我後,其于前寧王惟受休。粵我孝裕獻聖宣敬正仁慈惠弘德純化大王大妃殿下,聖女而配聖人,仁心而行仁政,決丕策而功存社稷,嗣我純元母宏謨,布良法而澤被生民,邁古宣仁后哲範。助之深成之遠,五紀懿烈之不勝書,富而儉貴而勤,三代賢妃之未有盛。四載御簾帷而抗裘冕,宗國回綴旒而奠盤泰。厥惟闢異衛正,懲貪奬廉,飭諭我凡百有位,若夫三綱導俗,裕財節用,勉勵以將多前功。慈天彌高,鑾司之新命光大,春暉正永,長樂之隆養怡愉。恭惟憲宗體健繼極中正光大經文緯武明仁哲孝大王,拊重熙累洽之基,統內聖外王之道,以誠正爲本,功利爲末,玩索河·洛之圖書,親宦妾時少,賢士時多,講論殷周之冕輅。續三編於寶鑑,洋洋聖謨,遷先寢於珠岡,蔥蔥佳氣。威斷若風雷之振厲,光顯如日月之照臨。玉冊瑤觴,東朝獻岡陵之祝,繡龕寶㡧,兩室奉衣冠之遊。卽霜露所墜,舟車所通,莫不含恩而戴渥,雖竹帛之載,金石之被,曷以摛輝而描光?亦粵端聖敬惠貞順孝顯王后,貞靜君子之逑,顯奕忠臣之閥。蟠瑞彩於居室,曾沙叶徽,藹仁端於沖齡,萌芽沾惠。鷄籌聽鳴珮之響,宮媛尙傳,繭館進練綈之衣,女史攸載。惟我明憲淑敬睿仁正穆弘聖王大妃殿下,稟合坤順,性由天成。家世之克篤忠貞,嘉則夙就,嬪御之咸服禮敎,柔化遠覃。恩澤不到外家,流水遊龍之存戒,陰功必有顯報,泥金檢玳之屢膺。恭惟哲宗熙倫正極粹德純聖文顯武成獻仁英孝大王,洪緖祗承三宗,神姿夙稟上聖,若古王高明廣大之業,或初年險阻艱屯之餘。高宗自河亳舊外之勞,而有殷底于嘉靖,宣帝從北鄠民間之久,而前漢所以興隆。四條之訓,順志之誠,慈孝爲人倫之至,三講之規,安民之念,修治乃王政之先。璿牒克昭,宣祖·英宗之志事是述,廟制彌重,純考·憲室之功德永彰。十五載入人者深,方庶物之沾時雨,億兆民戴己之願,遽太虛之過浮雲。惟我明純徽聖大妃殿下,仁愛本於生知,淑哲著于令聞,忠孝節義之世顯,毓祥塗山,詩禮圖史之躬行,媲美馬·鄧。恩逮樛葛,內治宣及遠之風,警獻珥簪,良佐基興邦之祚。幸慈衷勉膺彝典,宜褥禮竝擧丕稱,三后之世德作逑,垂佑宗祏,王母之介福玆受,齊祝宮闈。雅頌著追述之文,典章稽加隆之制。像圭璧而載筆,丕顯哉丕承哉,協珩璜而颺言,盡美矣盡善矣。顧藐躬誕受洪庇,而隆恩敢云少酬,珠冕行舟梁之儀,正値嘉會,龍旂承宗宮之事,聿受純禧。乃於本年四月初三日,追上翼宗大王尊號曰,隆德純慶篤休弘慶,憲宗大王尊號曰,至聖廣德弘運章化,孝顯王后尊號曰,粹光,哲宗大王尊號曰,欽命光道敦元彰化。仍於初四日,加上大王大妃殿尊號曰,文光,王大妃殿尊號曰,章純,大妃殿尊號曰,正元,巍乎顯章,光前綏後,燦然物采,愴昔懽今,播告用脩。咨八方有衆,自今伊始,同我萬世太平。金鷄唱竿赦書令,行程五百,丹鳳含綍沛澤春,環域三千。自本月初四日昧爽以前雜犯死罪外,徒流以下,咸宥除之。在官者各加一資,資窮者代加。於戲,保東方俾熾俾昌,在初服命哲命吉,日新之德,富有之業,熙運方回,諸福之物,可致之祥,和氣相應,故玆敎示,想宜知悉。藝文提學鄭基世製進
右議政柳厚祚疏曰,臣遭値慶會,猥膺專對,行將辭陛。伏念臣於本職,曷嘗萬有襯似,而蹲冒四朔,效蔑絲毫,蘄解一念,未嘗一刻忘矣。見今出疆在邇,往回可費五六月,縱臣有無,無關於廟務,而語其任則政本之重也,豈容曠久虛縻?況命召何等愼重,而仍佩登途,萬非義分之所敢出也。且所帶提擧,俱係莫嚴。伏望將臣職名,劃許缷免,太廟·社稷·藥院·太常提擧之任,竝行遞改,俾重任無隳焉。答曰,省疏具悉卿懇。萬里專對,行將登道,眷卿念卿,若何可旣,而暮年往役,益見體國斷斷之誠矣。況余仰成之切,倚毗之厚,不以方域外內而有間焉,則卿之報效,亦豈不乃爾哉?思慮之所周,力量之所及,卿可以夾贊矣共貞矣。予之托付如此,卿之擔負如此,今其去就,何等關係,而看作不容不然之義乎?且時相之奉使出疆,亦多已例之可援,尤不必以此巽讓,而所辭藥院之任,今姑勉副,卿其諒之。仍傳曰,此批答,遣史官傳諭。
丙寅四月初四日巽時,上詣仁政殿月臺。大王大妃殿·王大妃殿·大妃殿上尊號,親上冊寶入侍時,行都承旨曺錫元,左承旨黃鍾顯,右承旨金尙鉉,左副承旨李元會,右副承旨姜蘭馨,同副承旨洪祐命,假注書缺事變〈假〉注書缺別兼春秋洪遠植·李昌鎬·趙定燮,檢校直提學李載元,檢校直閣李喬翼·閔升鎬,檢校待敎鄭範朝·趙寧夏·李載冕·趙慶鎬,檢校副提學李載元,原任副提學趙龜夏·李承輔,檢校副提學金炳弼·鄭健朝,原任副提學金輔鉉,副提學李載冕,檢校副提學趙寧夏,檢校典翰閔升鎬·李明應·李冕光,原任典翰趙康夏,檢校典翰李根秀·李鍾濬,兼典翰金奎弘,應敎權膺善,副應敎朴昌壽,校理權魯淵·李從鶴,副校理姜景奎·李錫宙,修撰李鵬純·李彙秉,副修撰李守曾·李承澤,以次侍立。時至,通禮跪請外辦。上具遠遊冠·絳紗袍,乘輿,出宣化門。藥房提調金炳㴤,副提調曺錫元,進前問候訖。仍由協陽門·肅章門,入仁政門,至月臺。承旨進前奏曰,請出標信。都提調以下宗親·文武二品以上,使之入就位,何如?上可之。通禮跪啓請降輿。上降輿,入小次後,問安勿爲之事,下敎。小頃,通禮跪啓請出次,上出次。通禮跪啓請執圭。都承旨跪進圭,上執圭。都承旨曰,冊寶親上時,何承旨對擧乎?上曰,◆承旨爲之。通禮導上詣版位,北向立。通禮跪啓請鞠躬·四拜·興·平身。上行四拜禮訖。引儀引都監都提調以下,陞就簷階下,西向立。通禮跪啓請搢圭,上跪搢圭。捧冊官·捧寶官入詣案前,各捧冊函·寶盝,由正門出,以次跪授都提調。都提調以次跪授承旨,承旨以次跪進。上受之,以授尙傳。尙傳跪受,由正門入,還置於案。通禮跪啓請執圭·俯伏·興·四拜·興·平身。上執圭,俯伏,興,行四拜禮訖。通禮導上就階下祗送位,西向立。都承旨曰,冊寶今當奉詣,禮房對擧承旨,使之陪進,何如?上可之。尙傳各捧冊函·寶盝,由正路出。通禮跪啓請鞠躬。上鞠躬祗送訖。通禮跪啓禮畢。尙傳各捧冊函·寶盝,出仁政門,安於腰彩轝。都提調以下承旨二人及史官,隨之。通禮跪啓請釋圭,都承旨跪受圭。上入次。陳賀時至。通禮跪啓請出次陞座。宣敎官趙然友,宣敎百官,行禮如儀訖。上降座。大臣進前問候,各殿問候訖。斗淳曰,向來飭敎,仰認求助之聖意,而邇來停講,已至多日,儒臣之挾冊請講,寥寥未聞,聞甚慨然。大禮後,入直東壁以下,竝捧現告,施以罷職之典,何如?上曰,其間有連疊事故,且有所愼,未有開講之暇,此非玉堂之過。然所奏如是,推考,可也。出擧條通禮跪啓請乘輿。上乘輿。炳㴤進前奏曰,臣等承命陪進冊寶轝,謹詣協陽門後,復命矣。上曰,唯。仍出仁政門,由肅章門,入宣化門,還內。諸臣以次退出。
上在昌德宮。停常參·經筵。
藥房提調金炳㴤,副提調曺錫元啓曰,親上冊寶,誠禮克伸,臨殿受賀,勞動旣多,伏未審夜間,聖體,若何?寢睡·水刺之節,若何?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。傳曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳有身病,左議政金炳學,右議政柳厚祚,無時急稟定事,不得來會云矣,敢啓。傳曰,知道。
以黃海監司洪淳穆狀啓,新溪縣民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
弘文館啓曰,修撰沈相穆,時在京畿廣州地,經筵入番事緊,請斯速乘馹上來事,下諭。答曰,許遞。
弘文館啓曰,新除授校理金炳翊·南一愚,副校理鄭顯裕,修撰朴齊敎,副修撰嚴世永,竝卽牌招察任,何如?傳曰,允。
敦寧府啓曰,今年二月初十日加上尊號譜冊修整次,本府草記判付內,嘉禮後自本府兼爲擧行事,命下矣。今則中宮殿冊禮順成,謹依判付內辭意,兼爲設行,而王妃世譜,依敦寧式,同姓限八寸,異姓限五寸,一體修整之意,敢啓。傳曰,知道。
議政府啓曰,卽見右捕廳所報,則以爲,營建都監役處,得一祕記,有細書付紙者,而洪吉裕姓名居住在其中,故捉得洪吉裕及其兄秉裕,分囚平問,則洪吉裕所告內,渠本龍山居生,而有年久身瘇,實難治藥,故假作祕記,自書自刊,暗置城底矣。今已被捉,以遲晩納招,秉裕所告內,雖曰同氣,當初設事,果未詳知云,而吉裕之許多奸譎,節節自服,罪係罔赦,如此兇悖之漢,自本廳,不敢擅便爲辭矣。妄造謊怪之說,要售僥倖之望,窮則斯濫,孼由自作,今於捕招,旣已輸款,妖言惑衆,不但律有明文,此若尋常處斷,無以絶方來之弊。捕廳罪人洪吉裕,出付軍門,梟首警衆,同氣同室,渠弟之事,敢曰不知乎?洪秉裕移送秋曹,嚴形遠配,何如?傳曰,允。僞造祕記,罪固罔赦,而愚蠢沒覺,反不足深誅,特推好生之義,出付該營,大會軍民回示後,嚴棍三十度,遠惡島限己身定配。
奎章閣啓曰,今日臣等,請出大王大妃殿·王大妃殿·大妃殿冊寶,中宮殿玉冊敎命,奉安于書香閣之意,敢啓。傳曰,知道。
營建都監啓曰,都廳李昌鎬,除拜司諫矣。職務相妨,所帶臺職,改差,何如?傳曰,允。
訓鍊都監啓曰,本局別將申泰善,身病猝重,勢難察任,改差,何如?傳曰,允。
御營廳啓曰,罪人洪吉裕,大會軍民於沙場回示,嚴棍三十度後,遠惡島限己身定配次,移送秋曹之意,敢啓。傳曰,知道。
摠戎廳啓曰,中軍蔡東健,身病甚重,勢難察任,改差,何如?傳曰,允。
兵曹,以李熙昇爲摠戎中軍。
領敦寧金左根疏略曰,禮曰,大夫七十而致事,若不得謝,則必賜之几杖,釋之者云,致事於君而告老,其有德尙壯則不聽。臣之一段苦心,年至告老,積有商度,而春間連遇慶賀之禮,粗效跛躄皆起之誠,少遲幾個月,得遂丐休之願。聖念周摯,不待臣之告老,遽降必賜之命,已察臣之心,已諒臣之力,臣旣受几杖之賜,非有德尙壯矣。致事之懇,日急一日,而顧臣家世,秉執義理,與國休戚,往自托跡肺腑,偏被列聖朝恩遇,如臣忝生,滚到宰執,一門奕舃,盛滿之災,聖人攸戒,許臣一退,處謙而弭咎,則終始全保之聖德。伏乞特畀臣奉朝賀之銜,以卒生成之澤云云。告老之章,奚爲而至也?績庸旣著,有德尙壯,則卿不宜退也,處地之別,追先報今,則卿不宜退也,國事艱虞,正須匡輔,則卿不宜退也,家計秉執,與國休戚,則卿不宜退也。今若一遵年至之禮,遽欲奉身而退,黃髮之詢,於何可講,而寡昧所以仰成者,將孰爲之左右予,導迪予乎?向來几杖之賜,卽出於禮遇倚毗之切,而卿則曰,已察而已諒云者,萬萬非予意攸在也。卿其深思,切勿更煩。是所區區之望也。仍傳曰,此批答,遣史官傳諭。
答吏曹參議趙敬夏疏曰,省疏具悉。爾其勿辭察職。
丙寅四月初五日辰時,上御誠正閣。進講入侍時,左議政金炳學,同經筵徐堂輔,承旨趙康夏,侍講官朴昌壽,假注書尹基周,兼春秋金鎭模,記注官盧鎭燮,各持通鑑第二卷,以次進伏訖。上曰,史官分左右。上開卷,仍讀前受音一遍訖。堂輔,自冬十月沛公至㶚上,止强弱之處,仍釋義訖。上命授書算于堂輔。上讀新受音十遍,堂輔還納書算。缺炳學曰,我殿下問學之篤,求助之誠,實不勝攢祝矣。上曰,頃日處分,卽是久停之故而然也,非爲規例也。邇來纔經大禮,又嬰微感,自然停講矣。今此先請,心庸愧焉。炳學曰,諸臣之詣闕請講,奉聖旨也,爲聖學也,而若或請講於感候欠寧之時,則恐有妨於節宣之道,講規,依前爲之,似好,而伏願勿爲許久停掇,卽爲開筵,憤發聖旨,將就聖工,是臣區區之望也。上曰,當銘念矣。上掩卷。上曰,史官就座。仍命大臣先退,又命退。諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
傳曰,進講,待下敎。
以全羅監司趙在應狀啓,錦山等邑民家失火事,傳曰,當此農節,民家燒燼,若是夥多,聞極驚慘,元恤典外,別加顧助,趁卽結構奠接,無有失所棲遑之弊事,廟堂措辭關飭。
以全羅監司趙在應狀啓,昌平等邑民家失火事,傳曰,當此農節,民家燒燼,若是夥多,聞甚驚慘,元恤典外,別加顧助,趁卽結構奠接之方,廟堂措辭分付。
營建都監啓曰,三涉大樑木上來時,領運監官前萬戶崔允秀,涉重溟之險,閱六朔之久,無事到泊,其所效勞,合有示意之擧,特爲賞加,五衛將加設單付,以爲激勸之地,何如?傳曰,允。
奎章閣啓曰,原任直閣李世用,母喪卒哭日,依定式遣檢書官,勸肉以來之意,敢啓。傳曰,知道。
兵曹啓曰,禁軍別將李觀淵,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
訓鍊都監啓曰,本局別將李邦鉉,身病猝重,勢難察任,改差,何如?傳曰,允。
兵曹口傳政事,以李東鉉爲禁軍別將。
領議政趙斗淳疏略曰,臣抱積年蘊鬱之衷,冀上天槃造之仁,猥自嗚呼,十行批敎,慰勉備至,萬萬非臣所敢承當。以臣無似,久竊匪據,雖無他疾疚,其不可時月淹滯,而五十年貞痼之祟,日用事爲之不可强矣。卽思慮裁捨之會於心發於外者,視官是仗,而百責所萃,浸瘝浸曠,僨錯相堆,至竟爲何許事面也?噫,憂國之過於憂身,中書之久於其考,聖明所以鐫誨臣者,若是切矣,而一身之病,將以謬一國之事,則今玆懇迫憂國,不但憂其身也。久其委而導其成,明王致治之本,而苟非其人,鞶帶之終朝三褫,惟聖慈,劃降準命之音云云。答曰,置卿元輔之任,甫三閱歲于玆矣。以卿體國之誠,宜其有進而已,無退而已,今此巽牘之荐至,實是意想之外也。況卿宿德重望,不第爲一世之矜式,歷事四聖朝,眷遇旣隆,逮予嗣服以來,所以彌綸匡濟者,又何如,而乃於此等時,遽有此等懇,是豈卿追先報今之義也哉?至於障翳之祟,自是暮年例證,而聰明智慮之無減,則卿不可辭予也,治忽安危之攸關,則予不可聽卿也。君德成就,在卿輔導,民業奠安,在卿拯救,予言至此,卿庶幾諒之。仍傳曰,此批答,遣史官傳諭。
右尹姜蘭馨疏曰,伏以,文祥克定,大禮旣成於迎渭,顯號載上,縟儀誕擧於呼嵩,基百世之本支,闡三朝之光烈,歡蹈慶祝,率普同情。臣於是際,職叨承宣,仰戴咫尺之天,獲侍方寸之地,瞻羽旄而欣喜,奉玉牒而周旋,躬逢焉爲幸,趨走焉爲恭而已。卽伏見傳旨下者,則以臣名忝在對擧,特進以嘉善之階,繼縻以京兆之銜,臣聞命惝怳,靡所措躬。夫是秩也,命德之器也。班躋二品,位次八座,在周爲少宰之列,在唐爲侍郞之職,其地分之綦重,不可與庶官爲比,苟非勞勩素著,望實俱隆,則莫宜居之也審矣。今臣之寒素,如陰崖之窮沍,臣之孤植,如壞木之無枝,以器則苦窳也,以才則駑駘也,而自通籍以後,亦嘗任自荒嬉,無足與人比。數三年以來,遭値我殿下一初嘉會,以淸顯而拂拭之,以華貫而寵異之,曲費造化,無所不摯。陽春之噓,足以發榮,雨露之濡,足以回蘇,臣之單寒不根,依舊是陰崖壞木也,陶甄之而質可得變,範御之而愚可得移,臣之謭劣無用,依舊是苦窳駑駘也,恩重邱山,有何圖報?方今端門訪治,萬化更新,此政進賢退不肖之時也。如臣者流,宜其斥退之不暇,而乃反登進之不已,又以匪分之寵,加之無似之質,土偶而被紋繡,海鶋而饗鍾鼓。身之不衷,臣固自知,未敢知聖上奚取於臣而有此誤恩之荐降也。伏況爵賞者,礪世之大柄也。勞然後酬,能然後勸,上不可以濫授,下不可以冒據,而臣之當日擧行,直不過職分內事耳。旣無寸勞之可紀,又無尺能之可稱,而徒緣曠慶,仍作媒榮,以莫重五章之服,擧而畀之,曾不若一袴之弊,臣之負乘致寇,顧不足恤,其於累聖簡而招物議何哉?左右思惟,承膺無路,玆敢略暴衷懇,仰瀆崇聽。伏望聖慈,深存惜纓之義,旋軫褫鞶之恩,將臣新授資級,亟行還收,俾公器重而私分安焉云云。批,省疏具悉。卿其勿辭行公。
大司成趙性敎疏曰,臣本無似,遭値盛際,卑從蔭路,濫竊科第,偏被渥澤,輥躋緋玉之列,榮已極矣,分已踰矣,居恒怵惕,如集于木。且況喪威震剝之餘,杜蟄鄕廬,名塗一念,初非寢夢攸到,追逐班綴,實亦無幾月日,水部銀臺,除旨聯翩,繼而前望恩點,持授臣國子之銜,未敢知我聖上則哲之明,奚取於如臣輇劣憃愚而誤恩之至於此也。臣於頃日,夙夜在院,屢陪經幄,出納焉按閱故常,講對焉掇拾陳言,庸庸碌碌,無所短長,卽亦淵鑑之所悉燭也。此猶可以循蹈彌縫,倖免大何,而苟以是謂之堪任,則是大不然。夫太學者,賢士之關也。東庠西膠,賁笙鏞於敎胄,春誦夏絃,贊聲明於育材,禮樂文物之所由興也,秀俊選迼之所由升也。居是職而任師儒之責,卽古所謂有道之選也。崇雅黜浮,文風於是乎丕變,紬經掌均,士趨以之而濯磨,以臣視臣,豈其人乎哉?念臣荒嬉蔑學,百不襯似於熙朝器使之末,而記昔弱冠韋褐,鼓篋於歌鹿之筵,居然三十年于玆,至若功令小藝,便作寄笆籬而忘筌蹄,自顧空空,直一沒字碑耳。今乃裒然據臯比之席,考其藝而進退諸生,則非但爲列者之所笑,上累聖簡,下玷名器,必將由臣而始,豈不大可懼哉?人君,以視任選才爲明,人臣,以量己處職爲忠。今以臣之才量臣之任,其爲不近,不待智者而知也。臣安敢貪戀榮寵,冒昧承膺,重招有識之譏乎?左右參倚,自劃已審,玆敢畢暴衷懇,冒瀆黈聽。伏乞聖慈,諒臣言之非出飾讓,將臣新授職名,劃許鐫改,俾公器重而私分安焉云云。答曰,省疏具悉。爾其勿辭察職。
丙寅四月初六日午時,上御誠正閣。進講入侍時,知事金大根,參贊官申道熙,檢討官嚴世永,假注書張原相,兼春秋盧鎭燮·鮮于昇,各持通鑑第二卷,以次進伏訖。上曰,史官分左右。上開卷,仍讀前受音一遍訖。大根讀,自沛公見秦宮室,止乃還軍㶚上,仍奏釋意訖。上命授書算于大根,上讀新受音十遍訖,大根還納書算。以下佚
上在昌德宮。停常參·經筵。
輪直後,大殿·大王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹口傳問安。答曰,知道。王大妃殿,宗親·儀賓·內閣·政院·玉堂口傳問安。答曰,知道。朝廷二品以上·六曹·大司諫單子問安。答曰,知道。
藥房口傳啓曰,卽伏聞待令醫官所傳之言,則王大妃殿症候,顯有疹漸之發表云,此時之診察諸節,議定湯劑,不容少緩,臣等率諸醫官,自今日,依例竝直之意,惶恐,敢啓。傳曰,本院輪直。
傳曰,政官牌招開政。
傳曰,在外刑曹參判許遞,今日政差出。
傳曰,呈告敦寧都正·經筵·春秋·泮堂,竝許遞,今日政差出。
傳曰,摠管竝許遞,今日政差出。
傳曰,王大妃殿承候官漢城主簿安鴻善,自今日別入直。
以司謁口傳下敎曰,醫官李在珉·金斗河·朴容珉,別入直,醫女,只二名別入直。
以公忠監司申檍狀啓,天安郡民家失火事,傳曰,當此農作之時,民家燒燼,聞甚驚慘。元恤典外,別加顧助,趁卽結構奠接之方,廟堂措辭,分付。
以平安監司朴珪壽狀啓,江西縣民家失火事,傳曰,當此農節,多戶燒燼,聞甚驚慘。元恤典外,別加顧助,結構奠接之方,廟堂措辭,分付。
弘文館啓曰,下番闕直,事甚未安,修撰朴齊敎·金永奭,副修撰高濟鎰·李珪永,竝卽牌招,推移入直,新除授校理李裕承,一體牌招察任,何如?傳曰,允。
宗親府啓曰,行護軍李重榮,宗正卿差下,令該曹下批,何如?傳曰,允。
兵曹啓曰,五衛將尹培·朴鍹·崔崙祖,俱以病難供職,新除授公忠水使鄭雲翼,全羅右水使柳得魯,俱以素患痰癖之症,當此換節之時,一倍添劇,萬無登途赴任之望,戶奴呈狀,夞怪權管尹喜泰,母年今爲七十七歲,同仁權管李志奭,父年今爲七十五歲,法不當遠離赴任,呈狀乞遞,竝改差,何如?傳曰,允。
兵曹口傳政事,以崔允秀爲五衛將加設。
兵曹今日口傳政加設五衛將崔允秀之允字,誤以光字書入,至於啓下,臣不勝惶悚。原單子,付標以入之意,敢啓。傳曰,知道。
有政。吏批,判書趙得林進,承旨缺進。以趙慶鎬爲司諫,金永奭爲修撰,高濟鎰爲副修撰,姜蘭馨爲兵曹參判,金尙鉉爲刑曹參判,尹堉爲同經筵,韓應國爲同春秋,洪鍾雲爲同成均,李以鉉爲假監役。
再政,以嚴世永爲獻納,朴昇壽爲左尹,黃鍾顯爲右尹,李裕承爲校理,李珪永爲副修撰。
兵批,判書李圭徹進,承旨缺進。以許棨·權用脩·洪祐命·金尙鉉·朴昇壽爲都摠管,姜蘭馨·李鍾順·權永秀·韓元植·李重榮爲副摠管,金泰郁爲公忠水使,趙羲稷爲全羅右水使,辛炳坤爲夞怪權管,羅錫圭爲同仁權管。
內醫院啓曰,醫官李在珉·金斗河·朴容珉,竝待令於王大妃殿差備近處,李慶年·李昌佑·金永勳·玄光宣·李重植·金驥男·趙致中·李炳夏,使之輪回別入直,醫女二名,亦爲待令之意,敢啓。傳曰,知道。
又啓曰,今此直宿時,差備待令醫官以下員役供饋等節,令該曹依例擧行,何如?傳曰,允。
禮曹啓曰,卽接西原幼學金龜淵所志,則以爲族孫皞性,嫡妾俱無子,以其同姓六寸兄昌性第二子道福,欲爲繼後,兩家諸族,相議完定,而皞性夫妻,俱爲作故,拘於常規,不得循例禮斜,依法典草記稟處事,呈狀。凡係繼宗立後,兩邊與受,明有可據而不得登聞者,許令該曹論理草記事,載在法典,而門長金龜淵所訴旣如此,金昌性第二子道福,立爲金皞性之後,何如?傳曰,允。
護軍黃鍾顯疏云云。答曰,省疏具悉。卿其勿辭行公。
護軍朴昇壽疏云云。答曰,省疏具悉。卿其勿辭行公。
左尹金尙鉉疏云云。答曰,省疏具悉。卿其勿辭行公。
工曹參判洪祐命疏云云。答曰,省疏具悉。卿其勿辭行公。
上在昌德宮。停常參·經筵。
輪直後,大殿·大王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹·大司諫口傳問安。答曰,知道。王大妃殿,宗親·儀賓·內閣·政院·玉堂口傳問安。答曰,知道。朝廷二品以上·六曹·大司諫單子問安。答曰,知道。竝直後,大殿·大王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹·大司諫口傳問安。答曰,知道。王大妃殿,宗親·儀賓·內閣·政院·玉堂口傳問安。答曰,知道。朝廷二品以上·六曹·大司諫單子問安。答曰,知道。大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳夕問安。答曰,知道。
藥房都提調金炳學,提調金炳㴤,副提調曺錫元啓曰,伏未審夜間,聖體,若何,寢睡·水刺之節,何如?王大妃殿疹候諸節,比昨,何如,臣等率諸醫官,趁早入診,詳承症候,議定湯劑爲宜,臣等不任區區伏慮,敢此問安,竝爲仰稟。傳曰,知道。王大妃殿,比昨一樣,醫官當自內入診矣,卿等不必入侍矣。
大王大妃殿·王大妃殿·大妃殿·中宮殿口傳問安。傳曰,知道。
藥房口傳啓曰,昨於口傳批旨,伏承本院輪直之命矣。疹候議藥之時,多有三提調竝直之例,臣等自今日,竝直之意,惶恐敢啓。傳曰,知道。王大妃殿進御加味升葛湯一貼製入事,榻前下敎。
藥房口傳啓曰,卽伏聞待令醫官所傳之言,則王大妃殿疹候諸節,一向萬安,伏不勝歡忭,而臣等與諸醫官商議,則加味升葛湯進御後,顆粒已盡透出,餘熱猶未快退,當爲繼進云,一貼製入之意,敢啓。傳曰,知道。
王大妃殿進御加味升葛湯一貼,更爲製入事,榻前下敎。
傳曰,王大妃殿疹候時,朝廷問安,間日爲之,宗府以下,只朝問安爲之。
傳曰,讀券官洪祐吉,考官李圭徹,竝命官爲之。
傳曰,左副承旨,同副承旨許遞,前望入之。承旨前望入之,以張龍逵·南履輪落點。
傳曰,小兒醫李章赫,議藥同參李漢慶,別入直加差下,使之輪回入直。
內醫院啓曰,小兒醫李章赫,議藥同參李漢慶,別入直加差下,使之輪回入直事,命下。依下敎,李章赫·李漢慶,別入直加差下,使之輪回入直之意,敢啓。傳曰,知道。
又啓曰,竝直事,命下矣。前掌務官金溵,依例差下之意,敢啓。傳曰,知道。
營建都監啓曰,都廳趙慶鎬,除拜司諫矣,職務相妨,所帶臺銜,今姑遞改,何如?傳曰,允。
弘文館啓曰,校理李裕承,修撰金永奭,副修撰高濟鎰·李珪永,竝卽牌招察任,何如?傳曰,允。
兵曹口傳政事,以趙然昌爲都摠管,金炳雲·金壽鉉·曺錫輿·黃鍾顯爲副摠管,都摠管單金炳雲。
摠戎廳啓曰,本廳屬北漢管城將許瑢,身病猝重,勢難察任,改差,何如?傳曰,允。
兵曹,以李圭容爲管城將。
刑曹啓曰,議政府啓辭內,卽見右捕廳所報,則以爲營建都監役處,得一祕記,有細書付紙者,而洪吉裕姓名居住在其中,故捉得洪吉裕及其兄秉裕,分囚平問,則洪吉裕所告內,渠本龍山居生,而有年久身瘇,實難治藥,故假作祕記,自書自刋,暗置城底矣,今以被捉,以遲晩納招,秉裕所告內,雖曰同氣,當初設心,果未詳知云,而吉裕之許多奸譎,節節自服,罪係罔赦,如此凶悖之漢,自本廳不敢擅便爲辭矣。妄造謊怪之說,要售僥倖之望,窮則斯溢,孽由自作,今於捕招,旣已輸款。妖言感衆,不但律有明文,此若尋常處斷,無以絶方來之弊。捕聽罪人洪吉裕,出付軍門,梟首警衆,同氣同室,渠弟之事,敢曰不知乎?洪秉裕移送秋曹,嚴刑遠配,何如?傳曰,允。僞造祕記,罪固罔赦,而愚蠢沒覺,反不足深誅,特推好生之理,出付該營,大會軍民回示後,嚴棍三十度,遠惡島限己身定配事,命下矣。謹依下敎,罪人洪秉裕,嚴刑一次後,咸鏡道富寧府遠地定配所,御營廳移來罪人洪吉裕,全羅道康津縣薪智島遠惡島,限己身定配所矣,卽押送之意,敢啓。傳曰,知道。
上在昌德宮。停常參·經筵。
自卯時至巳時,灑雨下雨,測雨器水深二分。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳朝問安。答曰,知道。
藥房都提調金炳學,提調金炳㴤,副提調曺錫元啓曰,伏未審夜間,聖體,若何,寢睡·水刺之節,何如?王大妃殿疹候諸節,一向萬安,而昨日加味升葛湯進御之後,餘熱果有快退之效乎?臣等率諸醫官,趁早入侍,詳承症候,議定湯劑爲宜,臣等不任區區伏慮,敢此問安,竝爲仰稟。傳曰,知道。王大妃殿諸節,漸有差勝之道,慶祝萬萬。醫官當自內入診,卿等不必入侍矣。
大王大妃殿·王大妃殿·大妃殿·中宮殿口傳問安。傳曰,知道。
王大妃殿進御査圓飮一貼製入事,榻前下敎。
藥房口傳啓曰,臣等伏聞待令醫官所傳之言,則王大妃殿,朝進査圓飮後,諸節益爲萬安,午間顯有消㿀之漸,湯劑不爲繼進云,晩後湯劑,不爲議定之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
傳曰,今番文武重試,取五人。
傳曰,三使臣入侍。
傳曰,臺諫竝許遞,前望入之。臺諫前望入之,洪鍾雲爲大司憲,李鍾淳爲大司諫,金昌熙爲執義,鄭謙植爲司諫,金炳洙·申世杰爲掌令,洪一衡爲獻納,高時勉·崔益鉉爲持平,趙昌敎·金善柱爲正言。
禮曹啓曰,今四月十六日哲宗大王祔太廟·大王大妃殿尊崇·王大妃殿尊崇·大妃殿尊崇·合四慶慶科,今丙寅年文武官重試對擧合設庭試文武科及重試文武官放榜時,親臨與權停例,何以爲之,而處所,以何處擧行乎?敢稟。傳曰,仁政殿權停例磨鍊。
兵曹啓曰,內禁衛將任興模,以其病難供職,五衛將梁圭浩·安景壽·安榮老,病在鄕上來無期云,新除授公忠水使金泰郁,與統制使金鍵有父子應避之嫌,法不當赴任,全羅右水使趙羲稷,身病猝重,時日之內,萬無登途赴任之望,俱爲戶奴呈狀乞遞,竝改差,何如?傳曰,允。
禮曹啓曰,以追上尊號·加上尊號慶科取稟草記,傳曰,除初試,庭試爲之,與親摠庶政養隆長樂·嘉禮慶科合慶設行,日子,以秋間擇入事,命下矣。科名,以親摠庶政養隆長樂·王妃嘉禮·翼宗大王追上尊號·大王大妃殿加上尊號·憲宗大王追上尊號·孝顯王后追上尊號·王大妃殿加上尊號·哲宗大王追上尊號·大妃殿加上尊號合九慶慶科庭試稱號,而在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
知事李宜翼疏曰,云云。答曰,省疏具悉。卿其勿辭行公。
丙寅四月初九日巳時,上御誠正閣。三使臣入侍時,右承旨李明應,南行假注書徐相朝,記注官金鎭模·盧鎭燮,奏請正使柳厚祚,副使徐堂輔,書狀官洪淳學,以次進伏訖。上曰,史官分左右。上曰,三使臣進前。厚祚等進前訖,上曰,遠路往役,極爲難矣。厚祚曰,臣以衰朽匪才,猥膺莫重專對之任,不克負荷,是懼是悚矣。上曰,譯官輩,各別操飭,勿爲貽弊於他國也。厚祚曰,各別團束矣。上曰,善爲往還也。厚祚曰,無事竣還,惟王靈是仗矣。上命史官就座,又命退使臣,諸臣以次退出。
上在昌德宮。停常參·經筵。
自未時至人定,灑雨下雨,測雨器水深二寸五分。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹·奉朝賀口傳朝問安。答曰,知道。王大妃殿,宗親·儀賓·內閣·政院·玉堂口傳問安。答曰,知道。
藥房都提調金炳學,提調金炳㴤,副提調曺錫元啓曰,伏未審夜間,聖體,若何,寢睡·水刺之節,何如?王大妃殿調攝氣候,益爲萬安乎?臣等率諸醫官,趁早入侍,詳承症候,議定當進湯劑爲宜,臣等不任區區伏慮,敢此問安,竝爲仰稟。傳曰,知道。王大妃殿諸節,顯有差度,不勝慶祝。醫官當自內入診,卿等不必入侍矣。
大王大妃殿·王大妃殿·大妃殿·中宮殿,口傳問安。傳曰,知道。
王大妃殿進御淸肌散一貼製入事,榻前下敎。
政院啓曰,議政府郞廳來言,今日賓廳日次,而領議政趙斗淳,左議政金炳學,無時急稟定事,右議政柳厚祚,奉命在外,不得來會云矣,敢啓。傳曰,知道。
藥房口傳啓曰,卽伏聞待令醫官所傳之言,則王大妃殿諸節,朝進淸肌散後,差爲萬安,漸次消㿀,餘熱向退,萬萬忭祝,而臣等與諸醫官商議,則晩後湯劑,不必更進云,故湯劑不爲議定之意,敢啓。傳曰,知道。
傳曰,京兆堂上許遞,今日政差出。
傳曰,呈告判義禁許遞,今日政差出。
以黃海監司洪淳穆狀啓,瑞興府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
吏曹啓曰,假監役李以鉉,以其身病,呈狀乞遞,改差事。傳曰,允。
有政。吏批,參判趙秉協進。以嚴世永爲副修撰,李宜翼爲判尹,黃鍾顯爲禮曹參判,權永秀爲左尹,李鳳周爲右尹,任百秀爲判義禁,李圭魯爲假監役。
兵批,缺以李圭容爲管城將,同知單程建寬,僉知單梁浩·朴鍹·李圭浩。
議政府啓曰,公忠前前水使李敎昌,以有統制使應避之嫌,旣啓遞差代,而日前湖西·湖南兩水梱,一則統制使之子也,一則其所應避與已遞之前前湖西水梱無異,而一政竝擧,全不致察,原望筒勿施,當該銓官,施以罷職之典,何如?傳曰,果有不審之失,當該銓官推考,原望,不必勿施爲也。
禮曹啓曰,以親總庶政養隆長樂·王妃嘉禮·翼宗大王追上尊號·大王大妃殿加上尊號·憲宗大王追上尊號·孝顯王后追上尊號·王大妃殿加上尊號·哲宗大王追上尊號·大妃殿加上尊號合九慶慶科庭試,卽日放榜,擇日放榜,取稟草記,傳曰,擇日放榜事,命下矣。令日官李秉洪惟擇,則文武科庭試,來九月二十六日,放榜,十月初六日卯時爲吉云,以此日定行,何如?傳曰,允。
禮曹啓曰,卽接京畿監司兪致善移文,則以爲龍仁縣社稷神室前簷,年久朽傷,今月初四日,忽地頹落,後簷隨而頹壓,不勝悚悶,以今四月十六日,營建計料,而移還安祭香祝,自本署磨鍊下送云矣。龍仁縣社稷神室營建時告由,移還安祭香祝,令該司照例磨鍊下送事,分付,何如?傳曰,允。
敦寧都正李敎鉉疏云云。省疏具悉。所請依施。
上在昌德宮。停常參·經筵。
自前夜人定至開東,灑雨下雨,測雨器水深一寸二分。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳朝問安。答曰,知道。
藥房都提調金炳學,提調金炳㴤,副提調曺錫元啓曰,伏未審夜間,聖體,若何,寢睡·水刺之節,何如?王大妃殿調攝氣候,何如,而諸節漸向康復乎?臣等,率諸醫官,趁早入侍,詳承症候,議定當進湯劑爲宜,臣等不任區區伏慮,敢此問安,竝爲仰稟。傳曰,知道。王大妃殿諸節,漸勝平復,不勝慶祝。醫官當自內入診,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
王大妃殿進御加味四苓散一貼製入事,榻前下敎。
藥房口傳啓曰,臣等伏聞待令醫官所傳之言,則王大妃殿諸節,朝進加味四苓散後,益爲康復,伏不勝歡忭之忱,而消㿀幾盡,餘熱快退,湯劑不必更進云,故湯劑不爲議定之意,敢啓。答曰,知道。
傳曰,醫官金斗河·朴容珉·朴宣鏞·李鎬冕,效勞最多,守令待窠差送。李宗德·李章赫,守令除授。丁錫胤,內醫待窠陞實。瘇醫趙致中,監牧官待窠差送。
以平安監司朴珪壽狀啓,慈山府民家失火事,傳曰,當此農節之時,民家之一時燒燼,若是夥多,聞甚驚惻。元恤典外,別加顧助,趁卽結構奠接,俾無一民失所捿遑之弊事,廟堂各別措辭,分付。
以江原監司朴承輝狀啓,江陵府定配罪人李燮,乘其空官,任自上京,身致朝官,作此法外之擧,萬萬駭妄,其罪狀,令該府稟處,兼任三陟府使李,雖是一時兼官,不善操飭之責,在所難免,其罪狀,令攸司稟處,何如?傳曰,配囚之不給由限,非徒法式,前後申飭,顧何如,而今此李燮之瞰其空官,擅自歸家,萬萬痛駭。令該府拿囚,嚴刑一次,還發配所,兼官論罪分揀。
政院啓曰,軍資正李昌鎬,旣呈肅單,不爲入來,事甚駭然,原單子勿施,雖以通禮院官員言之,捧單之不能照察,所當重勘,而本院請推考外,無他可施之罰,何以爲之?敢稟。傳曰,竝推考。
營建都監啓曰,願納,卽京鄕所以出義也,效誠也,而邇來傳聞,不無奸弄,至有前別軍職趙存周事,已極矣。係是朝官,令該府拿問勘處,其餘干涉諸漢,令捕廳另加究覈,照法嚴繩,何如?傳曰,允。
弘文館啓曰,新除授副修撰嚴世永,卽爲牌招,察任,何如?傳曰,允。
訓鍊都監啓曰,本局中軍李南軾,身病猝重,勢難察任,改差,何如?傳曰,允。
兵曹,以李東鉉爲訓鍊都監中軍。
義禁府啓曰,江原監司朴承輝狀啓內,江陵府定配罪人李燮,乘其空官,任自上京,其罪狀令該府稟處,兼任三陟府使李,不善操飭之責,在所難免,其罪狀令攸司稟處事判付內,配囚之不給由限,非徒法式,前後申飭,顧何如,而今此李燮之瞰其空官,擅自歸家,萬萬痛駭,令該府拿囚嚴刑一次,還發配所,兼官論罪分揀事,命下矣。卽接其戶奴所告,則其上典,以山訟事,去月二十五日,果爲上來,而今月初三日,仍爲發行于配所云,卽爲發遣府書吏,拿來,何如?傳曰,旣爲下去,則不必拿來,本罪外,施以加倍之律。
義禁府啓曰,江陵府定配罪人李燮,仍爲發行于配所,發遣府書吏拿來草記批旨內,旣爲下去,則不必拿來,本罪外,施以加倍之律事,命下矣。李燮,本罪徒一年半外,加施徒一年半事,分付該道道臣之意,敢啓。傳曰,知道。
兵曹判書李圭徹疏略曰,臣於日前兩水梱差代也,昏謬妄錯之失,無以自逃矣。應避則一也,而前以是啓遞,後以是擧擬,廟堂論啓,特爲問備,無往非曲爲臣地也。伏望亟勘臣未盡勘之律云云。答曰,不無所失,故旣問備矣。不必更引,益加自勉。
戶曹參判徐堂輔疏云云。答曰,省疏具悉。所請依施。
上在昌德宮。停常參·經筵。
大殿·大王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹·奉朝賀口傳問安。答曰,知道。王大妃殿,宗親·儀賓·內閣·政院·玉堂口傳問安。答曰,知道。朝廷二品以上單子問安。答曰,知道。
藥房都提調金炳學,提調金炳㴤,副提調曺錫元啓曰,伏未審夜間,聖體,若何,寢睡·水刺之節,何如?王大妃殿調攝中氣候,益爲康復乎?臣等率諸醫官,趁早入侍,詳承症後,議定湯劑爲宜,臣等不任區區伏慮,敢此問安,竝爲仰稟。答曰,知道。王大妃殿夜間諸節,漸向康復,不勝慶幸。醫官當自內入診,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
藥房口傳啓曰,臣等卽伏聞待令醫官所傳,則王大妃殿諸節,益臻康復,誠不勝萬萬慶祝之忱,而諸醫官之言以爲,今日則湯劑不必進御云,故湯劑不爲議定之意,敢啓。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而輪直相値,不得設行之意,敢啓。傳曰,知道。
傳曰,王大妃殿疹候,快已消㿀,藥院直宿撤罷。
藥房口傳啓曰,卽伏見傳敎下者,有王大妃殿疹候,快已消㿀,藥院直宿撤罷之命矣。王大妃殿疹候,快臻康復,諸節萬安,臣等誠不勝萬萬歡忭。第伏念疹候,異於他症候,此時調攝之節,益宜加護,臣等有不敢遽然撤退,依前仍直,以爲頻承諸節之地,千萬顒祝,惶恐敢啓。答曰,知道。王大妃殿疹候,今已快復,何必仍直乎?卿等撤退。
以司謁口傳下敎曰,王大妃殿別入直與待令醫官,依前爲之。
傳曰,藥房以下,問安勿爲之。
傳曰,藥房都提調,別單書入。
禮曹啓曰,王大妃殿疹候,遄臻康復,此實國家莫大之慶。告廟·頒敎·陳賀之節,卽爲擇吉〈日〉擧行,何如?傳曰,念後擇入。
兵曹,以任弘模爲禁軍別將。
義禁府,前別軍職趙存周原情云云。傳旨內辭緣,泛稱遲晩,所當請刑是白乎矣,曾經別軍職,勿爲淸刑,載在法典,議處,何如判付啓。依允。
上在昌德宮。停常參·經筵。
王大妃殿除服後,宗親·儀賓·藥房·內閣·政院·玉堂·朝廷二品以上·六曹單子問安。答曰,知道。
傳曰,藥房所在蔘·茸,俱有餘儲,今年條紅蔘五斤零停捧,咸營所捧鹿茸八對,南北兵營各三對式停捧,蔘原價惠廳除留,茸原價戶曹捧置事,分付。
傳曰,判敦寧李景在,復拜相職。
傳曰,左副承旨·同副承旨,竝許遞,前望入之。承旨前望入之,徐鶴淳·蔡東述落點。
政院啓曰,判敦寧李景在,復拜相職事,命下矣。政官牌招開政,下批,何如?傳曰,允。
傳曰,典醫提調有闕之,代以判宗卿李䆃重擬入。
傳曰,在外京兆堂上,呈告春秋,許遞,今日政差出。
傳曰,典醫監一提調,典設提調相換。
以藥房都提調以下別單,傳曰,都提調左議政金炳學,內廐馬一匹面給,提調大護軍金炳㴤,副提調行都承旨曺錫元,竝加資。注書金敬均陞六,別兼春秋趙定燮,別入直漢城主簿安鴻善,竝陞敍。差備待令醫官李章爀·李在珉·朴容珉·金斗河,竝守令待窠差送,李漢慶,移差內醫,待窠陞實。別入直醫官李慶年等五人,前掌務官金溵,別入直醫官鄭在晩等三人,元入直醫官吳慶煥等三人,醫官方載鏞等十七人,各兒馬一匹賜給。別入直醫官金永勳,醫官李宗德·金鴻男·彭繼述·鄭禮秀,竝加資。別入直醫官趙致中·李炳夏,醫官黃道淳·金榘·洪翼普·李忠淵·朴宣鏞·丁錫胤·李鎬冕,竝外職調用。入直醫洪顯普,內醫待窠陞實,元入直醫官鄭麟夏,內醫待窠調用。其餘員役·醫女·軍士等,竝依壬申年例施賞。
傳曰,王大妃殿承傳色內官姜元基加資,資窮代加,吳在善加資,資窮,令內府調用,薛里內官金鼎厚·崔宗煥,掌務內官金義錠·姜俊明,差備內官張德寬·具世完·李宜秀·韓致遠·金永錫·徐在珩,竝陞敍。
吏曹啓曰,假監役李圭魯,以其身病,呈狀乞遞,改差,何如?傳曰,允。
有政。吏批,參判趙秉協進,承旨缺。以金賢根爲判敦寧,朴昇壽爲戶曹參判,金炳潗爲右尹,趙龜夏爲知春秋,李容萬爲注書,金基纘爲同經筵,領議政李景在單付。
再政。以南岐重爲假監役。
兵曹啓曰,領議政趙斗淳,勉副送西事,命下矣。當爲隨品置處,而領中樞一窠,判中樞二窠,他大臣·輔國·判書,俱爲見帶。依例從座目,輔國判中樞洪在喆,知中樞有闕,其代下批之意,敢啓。傳曰,知道。
兵批,判書李圭徹,參判姜蘭馨進以。李邦鉉·朴文榮·申楫·羅遵式爲五衛將,李魯洙爲武兼,李祉秀爲公忠水使,朴來命爲全羅右水使。判府事單趙斗淳,知事單洪在喆,同知單安景壽,奉朝賀單尹致羲,副司果崔永。
兵曹啓曰,親摠庶政養隆長樂·王妃嘉禮·翼宗大王追上尊號·大王大妃殿加上尊號·哲宗大王追上尊號·大妃殿加上尊號·合九慶慶科庭試,來九月二十六日設行事,自禮曹推擇啓下,而武科,則例有初試,依法典,分京外試取矣。吉日,令日官李秉洪推擇,則來八月初十日爲吉云,以此日擧行,而取考謄錄,則在前慶科庭試取人之數,多寡不同,或取三四百人,或取五六百人,今番則取幾人乎?敢稟。傳曰,取二百人。
兵曹啓曰,今番庭科庭試武科殿試時,直赴殿試人別武士張大奎,應試入格,而出榜之際,不能照檢,見漏於原榜目,今方添書以入,而臣不勝惶恐待罪之意,敢啓。傳曰,知道。
禮曹啓曰,王大妃殿疹候平復,告廟·頒敎·陳賀,取稟草記,傳曰,念後擇入事,命下矣。告廟·頒敎·陳賀吉日,令日官李秉洪推擇,則今四月二十七日爲吉云,同日曉頭,先行告祭於宗廟·永寧殿·社稷·景慕宮,午時頒敎·陳賀,而大殿·大王大妃殿·王大妃殿·大妃殿·中宮殿進箋·陳賀方物物膳,依前例封進事,知委京外,箋文頭辭,令文任撰出,何如?傳曰,允。外道方物物膳,置之。
兵曹啓曰,禁軍別將任弘模,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹,以容熙爲禁軍別將。
領議政趙斗淳疏。略曰,易曰,再三告瀆,瀆則不告。季文子三思而行,子曰,再思可矣。臣於邇來,告之旣瀆,慢孰甚焉?蓋病有可力不可力,職有可據不可據,以臣之病,責臣之職,殆若之越而北轅也。皇明戴珊之感格恩留,至於泣下,非不爲千古明兩嘉會,而由今觀之,不若許其歸以全終始之禮,尤有光於弘治聖德,葉向高之引入也。章凡百餘上,拖序閱年,以致機務積曠,畢竟奚補於民國事計也?惟聖慈,渙發兪音云云。答曰,省疏具悉。三思而行,猶曰再斯可矣,今其巽牘之至再至三,又奚爲而至也?嗚呼,戴珊之恩留,誠爲明良之盛會,而葉向高之引入,徒致機務之積滯,則公私得失,卿必取舍於此矣。病有可力不可力,職有可據不可據,卿言果然,而是病之於卿,不可曰不可力也,是職之於卿,不可曰不可據也。耐病耐職,何莫非體國之義,而卿之辭余,愈往愈切。若復上下相持,曠時拖序,反非所以禮遇之意也,所辭元輔之銜,不得已今姑勉副。予之望卿,不以時任·原任而有異矣,卿之答予,豈以居位·去位而有間乎?卿其體至意,益進嘉猷,俾我民國,永有所賴焉。仍傳曰,此批答,遣史官傳諭。
知事尹致羲疏。略曰,臣於元月,上章告老,溫諄鄭重之誨,遽及於一介去留,此所罕有之殊眷也,不敢更事煩籲,荏苒時月,將使向之求退,適足爲徼恩之歸,是豈臣平素勿煩之心也?君道必曲體人情,臣分必確守事理,是故當進而退,非也。進退皆得其當,謂之經,自古據經,必準乃已者,誠以有截之禮防,不可踰越,旣衰之精力,不可强策。及其晩節,又不能成就,則不惟臣自爲之計,狼狽而止,其在聖世養廉恥敦風俗之敎,何如也?伏望聖慈,特許臣乞骸之請云云。答曰,據經引年,章凡再至矣。晩節成就,卽卿苦心,而老成告退,彌切悵缺。爲念禮使之義,所請三字銜,特爲許施。
宗正卿李敦榮疏。略曰,臣之冒據匪據,三載之久矣。制節而支調可羡乎,損益而貢市可均乎?典守而虧欠可完乎,鍊達而式例可按乎?無一於是,而何嘗一往盤泊也?國有大慶,命設都監,則輒興有用之列,竣斯許退,蓋朝廷德意,則器使之地,必欲均勞逸,如銓家之謂以瓜限,或可旁照也,。臣之衰境已迫,神識近益善忘,最是䐜脹之作,喘喘廩廩,郞僚之各務招質,胥吏之常例題請,亦不得頷可而口授,以若見任之重,寧容一日如此也?惟聖明,亟恢聽卑之聰,將臣所帶職名,竝賜汰免云云。答曰,器使之地,曷嘗以瓜限謂乎?支調,卿宜羡之,虧欠,卿宜完之。其勿更辭,益勉淸理之責。
敦寧都正李心宰疏云云。省疏具悉。所請依施。
上在昌德宮。停常參·經筵。
藥院都提調金炳學,副提調曺錫元啓曰,伏未審日間,聖體若何,寢睡·水刺之節,何如?王大妃殿調攝中氣候,何如?臣等,率諸醫官,趁早入侍,詳承諸節,臣等不任區區伏慮,敢來問安,竝此仰稟。答曰,知道。王大妃殿調攝中氣候,益加康復,不勝慶祝。醫官當自內入診矣,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,麟平大君內外祠版致祭祭文,令文任撰進。
傳曰,藥房間日問安,勿爲之。
內醫院啓曰,提調金炳㴤,今日問安,不爲仕進,卽爲牌招,何如?傳曰,允。
又啓曰,議藥同參李漢慶,移差內醫,待窠陞實事,判下矣。依判下,移差內醫,待窠陞實,而曾以議藥同參,已經入診,依例御醫差下,何如?傳曰,允。
奎章閣啓曰,明日卽奉謨堂夏孟朔奉審日次,臣等進詣擧行之意,敢啓。傳曰,知道。
宗親府啓曰,明日卽天漢殿夏孟朔大奉審日次,臣等與儀賓·閣臣,進詣擧行之意,敢啓。傳曰,知道
禮曹啓曰,卽接京畿監司兪致善移文,則以爲陽智縣社稷神室,年久頹壓,所見一時悚悶,以今四月二十日,將爲改建計料,移還安祭香·祝·幣,自本曹啓稟下送云矣。陽智縣社稷神室改建時告由·移還安祭香·祝·幣,令該司,照例磨鍊下送事,分付,何如?傳曰,允。
義禁府啓目,粘連向於趙存周亦,營建願納,所重自別,而無難奸弄,聽聞喧傳,本營所啓,旣爲的確,囚供之專事發明,尤極痛該,似此蔑法之流,有不可循例論斷,施以遠配之典,何如?判付啓依允。
左議政金炳學箚子,伏以,王大妃殿疹候,遄奏天和,院直旣撤,庭賀將擧,載忭載祝,無大無小。臣之職忝保護,適湊慶會,獲先覩夬,欣蹈倍人。迺者別單輥錄,紆臣以匪功之賞,天閑駿蹄,圉人牽來。恩渥如海,榮輝動門,感戴乘謝,卽臣義分然矣,而第伏念今玆翼瘳之喜,寔宗社之默祐也,聖忱之攸格也。初無嘗藥賤臣,所能自效,則在熙朝核實之政,弊袴猶惜,錫鞶可褫。矧臣所被上賞也,臣有何功,敢當斯典?循躬悚恧,承受無說,玆用短牘,冒塵聰聽。惟聖明財幸之,寢還成命,以全微諒焉。就進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
上護軍金炳㴤疏云云。答曰,省疏具悉。卿其勿辭行公。
上在昌德宮。停常參·經筵。
藥房都提調金炳學,提調金炳㴤,副提調曺錫元啓曰,伏未審夜間,聖體,若何,寢睡·水刺之節,何如?臣等率諸醫官,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮〈殿〉口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戎相値,不得設行之意,敢啓。傳曰,知道。
政院啓曰,議政府郞廳來言,今日賓廳日次,而領議政李景在未肅拜,左議政金炳學無時急稟定事,右議政柳厚祚奉命在外,不得來會云矣,敢啓。傳曰,知道。
傳曰,吏曹參判有闕之代,前望入之。吏曹參判前望入之,尹滋悳落點。
傳曰,向日促敎之後,有尙未還官者與未下直守令云,竝令不多日下送。
傳曰,昔卿之去也,大夫·國人,咸曰不可,今卿之來也,大夫·國人,咸曰無不可,其曰不可者,惜其去也,其曰無不可者,喜其來也。出處進退可不可之論,大同不易之有如此焉,惟玆元輔之命,豈可已而不已也哉?忠謹貞亮之操,孝友恬殼之規,予有知卿之深,許卿之久,而卿於中書之考,日月無多,遠猶石畫,有未及究厥底藴,今其倚毗之切,抑亦展施之會。予旣以實事求卿矣,卿不以彌文應予,則此奚但寡人之幸?卽惟曰大夫國人之幸。須以駕屨爲念,庸副如渴之想事,遣史官傳諭于領議政。
以咸鏡監司金有淵狀啓,咸興府民家失火事,傳曰,當此農節之時,民家燒燼,聞甚驚慘。元恤典外,別加顧助,結構奠接之方,廟堂措辭,分付。
以公忠監司申檍狀啓,沃川郡民家失火事,傳曰,當此農節之時,民家燒燼,聞甚驚慘。元恤典外,別加顧助,結構奠接之方,廟坐措辭,分付。
假注書金尙萊書啓,臣敬奉聖諭,傳諭于西部盤松坊京營口領議政李景在所住處則以爲,臣於中書一步,已成艮限,恩解三載,時趨起居之班,或登講對之席,分六滿足,如是畢生矣。不意復拜謬命,忽於夢想之外,而顧其座次,視舊踐,又有超進,歷屢日而罔知攸措。繼此王人儼臨,誕宣聖旨,敦勉隆摯,尤不知爲計也。噫,臣自立朝以來,臣身之不自有,殆近五十年之久,獨於今日,不敢以趨走爲恭者,一則爲殿下重輔相也,二則爲朝廷尙廉防也。況聖上所以擢臣於三事之首者,非以榮其身也,將欲其出言行事,或有一分裨益也。今或趨晉於政本堂上,其將內愧外赧,更何論出一言行一事哉?曕天祈祝,亶在於亟去在身之職,仍被當勘之律而已,震恐之至,不省攸達云矣。傳曰,知道。
禮曹啓曰,卽接平安監司朴珪壽移文,則以爲肅川府鄕校聖殿頹壓處修改時告由·移還安祭香祝,照例磨鍊下送云矣。肅川府鄕校聖殿修改時先告事由,移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
禮曹啓曰,今此王大妃殿疹候平復,頒敎·陳賀節目,當爲磨鍊矣。仁政殿親臨受賀之節,依例磨鍊乎?敢稟。傳曰,依例磨鍊。
宗親府啓曰,臣等與儀賓·閣臣,進詣天漢殿,御眞展奉,奉審無頉之意,敢啓。傳曰,知道。
訓鍊都監啓曰,本局中軍李東鉉,身病猝重,勢難察任,改差,何如?傳曰,允。
義禁府啓曰,時囚罪人趙存周,施以遠配之典,議處公事判付內,依允事,命下矣。趙存周,慶尙道昌原府遠配,而以議啓內辭意,具罪目,依例發遣府羅將,押送配所,何如?傳曰,允。
吏曹參判趙秉協疏云云。答曰,省疏具悉。所請依施。
敦寧都正洪鍾學疏云云。省疏具悉。所請依施。
上在昌德宮。停常參·經筵。
傳曰,副修撰許遞,新及第李沇應除授。
傳曰,副修撰有闕之代,新及第洪祐昌除授。
傳曰,戶判有闕之代,前望入之。戶判前望入之,金炳國落點。
傳曰,卿於中書一步,已成艮限云者,果奚爲而然也?年前勉副,卽爲卿一遞之苦心,而一遞之後,仍不欲復就三事者,又奚爲而然也?有國以來,名碩出處之鄭重,顧何如,而曷嘗如卿今日之言乎?卿以有退無進爲輔相之重,而予惟曰,卿若有進無退,則將見輔相之爲尤重。以其如是也故,求助之在卿,仰成之在卿,必改乃已之心,殆日甚一日矣。卿於弘濟之責,雖欲退然不自居,踐歷績庸之久,德量才猷之美,其於朝野所加額何哉?以卿公耳國耳斷斷之誠,其必犂然於此矣事,遣史官傳諭于領議政。
傳曰,王大妃殿疹候,今已快復,別入直與待令醫官,竝撤直。
吏曹啓曰,杆城郡守鄭舒朝,親病沈重,改差,驪州牧使李鎬俊,身病猝重,罷黜,何如?傳曰,允。杆城郡守,令該曹口傳差出,驪州弊邑,何可數遞?嚴飭下送。
兵曹口傳政事,以李元熙爲都監中軍。
假注書金尙萊書啓,臣敬奉聖諭,傳諭于領議政李景在所住處,則以爲臣伏以斷斷赤衷,冒罪略陳,今此聖諭薦降,至敎以有進無退,將見其輔相之爲尤重,益增震隕,夫輔相之位,可重而不可輕,進退之節,惟視其可不可而不敢自輕者,正所以重其位也。可進而退,固不可也,可退而進,尤不可也。臣之年前拜命,竊有所較絜其可不可之間者,顧其事則彝典之不可已也,論其位則往役之不敢辭也,所以初奏卽膺,以至佩命召而度遼·薊。雖費時月之久,若曰居其位而行其事則未矣。至若論道之責,簽書之務,非臣管攝也,故矢心自劃,乞免後已,此爲可進而進,可退而退矣。當初冒進,非敢以見職自居,今日決退,直由於不負初心。苟或諉以宿趼,恬若固有,則中書之尊,由臣而卑,四維之重,由臣而輕。聖恩雖曠於今古,微諒無間於前後,倘或轉動一步,趨走爲恭,是乃上欺聖聰,下欺臣心。臣情到此,只願遄伏刑章而已云矣。傳曰,知道。
兵曹啓曰,今番殿試人張大奎,見漏於原榜目,今添書以入,臣不勝惶恐待罪。傳曰,勿待罪。
吏曹口傳政事,以李寅正爲杆城郡守。
吏曹啓曰,假監役南歧重,身病呈狀乞遞,改差,何如?傳曰,允。
兵曹啓曰,公忠水使李祉秀,以其身病,呈伏乞遞矣。實病旣如此,則有難强令還任,罷黜,何如?傳曰,允。
右副承旨李明應書啓,臣敬奉聖敎,馳往傳諭于領議政李景在所住處,則以爲臣於職名,非有不可肅之義諦,至於廟務,實有不敢當之微執,荐犯逋慢,附陳情實,庶蒙日月之明燭矣。銀臺之臣,臨宣聖諭,恩禮之重,逈出格外,感悚交逬。噫守株之見,一是斷斷,聽卑之言,逾往邈邈,歇迫無期,無寧一肅恩命,面陳衷懇。明當出膺,而卽尋辭單,期荷終始之澤,伏願亟收偕來之命,無使近臣滯淹,以損國體云矣。臣旣承仍與偕來之命,故姑爲仍留之意,敢啓。傳曰,知道。
傳曰,今見附奏,領相明將簉朝云,爲國事萬幸。偕來承旨還入,以安大臣之心。
內醫院啓曰,本院提調,例不得兼帶金吾之任矣。提調金炳㴤所帶判義禁,今姑許遞,何如?傳曰,允。
營建都監啓曰,上護軍申觀浩,本都監提調差下,何如?傳曰,允。
政院啓曰,命召親納,例也,而訓將任泰瑛,謂有身病,使其偏裨替納,所當重勘,而本院請推之外,無他可施之罰,何以爲之?敢稟。傳曰,推考。
有政。吏批,判書趙得林,參判尹滋悳,參議趙敬夏進,承旨缺,以任孝直爲承旨,崔遇亨爲大司憲,李建春爲大司諫,權膺善爲執義,朴昌壽爲司諫,羅采五·金善柱爲掌令,朴來冕·崔溶爲持平,趙名龜爲獻納,洪萬燮爲正言,金炳㴤爲判義禁,金尙鉉·金鼎鎬爲同義禁,李興敏爲弘文提學,李敎善爲假監役。
再政,以李承純爲應敎,趙用夏爲副應敎,權永秀爲刑曹參判,李志鼎爲鐵原府使,許棨爲判義禁。
兵批,判書李圭徹進,承旨缺。
兵批啓曰,公忠水使,今當差出,而擬望之人乏少,他道防禦使及守令竝擬,何如?傳曰,允。
以徐相益爲訓鍊都正,金養權·秦相錡·金陽鍊爲五衛將,任商準爲公忠水使,李沇應爲文兼。同知加設單崔應益,同知單安榮,僉知三單朴文榮·申楫·羅遵式,以上竝單付。禁衛騎士將李榮植今加折衝,加資事承傳。
再政,以李逸濟爲江華中軍。同知單李禧寅,僉知二單秦相錡·金陽鍊,兼鐵原防禦使李志鼎。
判敦寧李敦榮疏云云。答曰,省疏具悉。卿之苦懇如此,所辭度支之任,依施。
上在昌德宮。停常參·經筵。
傳曰,新恩謝恩,當親受矣,該房知悉。
傳曰,訓鍊大將有闕之代,禁衛大將李景夏除授,禁衛大將有闕之代,摠戎使李周喆除授,摠戎使有闕之代,上護軍申觀浩除授。兵曹,訓鍊大將單李景夏,禁衛大將單李周喆,摠戎使單申觀浩。
傳曰,政官牌招開政,如有違牌,勿爲呼望。
傳曰,金吾堂上許遞,今日政差出。
傳曰,臺諫竝許遞,今日政差出。
傳曰,呈告弘文提學許遞,今日政差出。
傳曰,左副承旨許遞,今日政差出。
傳曰,禮曹參議許遞,今日政差出。
傳曰,荐下敷心之諭,倍切臨軒之思,一往引巽,聽我藐藐,虛勞凝佇,不勝悵失。卿以年前出膺,謂之以事會攸値,而竣事反面之後,卿果終始固辭,予亦成就乃志者,誠以因此一遞,俾開日後之路故耳。迨乎復授之有命,忽引前日之去,直曰不負初心云爾,則論道經邦之地,終不可以旣退更進而然乎?予實左右究,而未得其說矣。向卿之居其位而未行其事,以卿辭要而就閑也,今旣托之以股肱,惟當效之以心膂而已。堯·舜我君民在此熙皞,驩虞我區宇亦在此,雖至有非常之擧,予則必致卿乃已。除祛浮文,專務實事,卽起簉朝,副此厚望事,遣右承旨,傳諭于領議政,仍與偕來。
傳曰,上護軍任泰瑛,知事許棨,俱以老將,久勞宮役,而病解戎務之後,宜有示意之擧,竝加資。
政院啓曰,新除授訓鍊大將李景夏,禁衛大將李周喆,摠戎使申觀浩,竝卽牌招,傳授命召及密符敎諭書,何如?傳曰,允。
以慶尙監司李參鉉狀啓,慶州等邑民家失火事,傳曰,聞甚矜惻。元恤典外,別加顧助,爛死人,如有生前身還布,蕩減,卽爲結構奠接之方,廟堂措辭,分付。
兵曹啓曰,五衛將朴文榮·申楫·羅遵式,文臣兼宣傳官權膺善,俱以病難供職,新除授公忠水使李祉秀,素患痰癖之症,一倍添劇,時日之內,萬無登途赴任之望,戶奴呈狀乞遞,竝改差,何如?傳曰,允。
上護軍任泰瑛疏曰,伏以王大妃殿疹候康復,賀儀將擧,慶忭攢祝,大小惟均。仍伏念臣之昏謬耄聵,不堪耐久於將兵重任,已陳於向者懇缷之章,庶幾淵鑑之所悉燭,而恩批鄭重,瀆擾是怵,姑且冒蹲。苟可以一分陳就,則臣亦粗具知感之彝性,豈或全昧義分,徒以占便爲計,而顧今癃疾凘綴,比諸前疏時,又不知落下幾層,寔是神精耗脫,收拾不得。軍旅鞱轄·簿書期會之動輒瘝廢,尙矣無論,至於日常酬接之衆人事爲,矇不省識。以此見狀,留一日則有軍國一日之害,其爲公計得失,判然若燭照者然。以臣私分言之,雖欲拚棄廉隅,任它一世之嗤點,其於病日益痼,力不從心何哉?玆敢冒死,申籲於仁覆之下。伏乞聖慈,俯垂憫矜,亟遞臣所帶元戎之任,俾重務無曠,孱喘獲延,千萬至祝云云。答曰,省疏具悉。實病旣如此,所辭元戎之任,依施。
戶曹判書金炳國疏曰,伏以臣於昨者,伏蒙長度支特點,適赴闕章皇肅命,惟義分之在所竭蹶,不敢逋慢,而退自循省,惶汗浹背,臣未敢知殿下何取於臣而有此誤恩也。顯今民力竭矣,國計絀矣,長國家而務財用,未必爲熙朝之先務,而生財有道,底愼財賦,經傳所論,非空言也。今日此任,判非人人所可冒據,則以臣之才薄慮短,授之不愼,任之不疑,聖上之所簡畀,朝廷之所處置,誠莫知其何所據也。臣於是職,屢叨而不一叨,旣不能淸理財源,總會國計,自是臣僨敗之局,諉以宿趼,自任以大農支調之事,惟昔之戞戞,豈今之優優?本領旣疎,心計轉拙,惟是貪冒嫪戀,一埤饕榮,是自欺而欺人也,欺人而欺天也。夫處財之法,卽開與節二者,而租稅歲縮,經費日耗,議開議節,形格勢拘,籌出籌入,餉糜民疲,雖使智者當之,不知所以彌綸之策,而況客使迎送,尤是目下之急務,資糧扉屨,燕饗贈贐,供億之繁,將何所料辦?臣雖不在其職,居常憂惶,猶幸以老成典領,恃而無恐,今忽撞着臣身,鞅掌旁午,百責盡瘁,空疎如臣,湔劣如臣,保無以牽架補漏,得過且過矣。噫,臣之邇來所蒙被洪恩厚渥,山海崇深,每奉除書之聯翩,母子兄弟,相對感頌,至不勝雙淚汍瀾,塵塵剎刹,不知所以仰答萬一。沾體塗足,固不可言其勞,磨頂放踵,亦不當言其苦,只有夷險不擇,生死向前,卽臣貼額之符,苟或有一半分報效於民國事計,臣豈敢自占便宜,工於規避哉?參倚已熟,蹲冒無望,玆暴短章,仰瀆崇嚴。伏乞聖慈,俯賜鑑諒,亟遞臣新授職名,俾重任毋曠,微分獲安焉。臣無任云云。答曰,省疏具悉。宿趼之地,予有深知者存,卿其勿辭,副此至意。
丙寅四月十七日巳時,上御熙政堂。文武新恩謝恩入侍時,行都承旨曺錫元,左承旨李元會,右承旨李明應,左副承旨徐鶴淳,右副承旨蔡東述,同副承旨任孝準,假注書尹起周·張錫休,別兼春秋洪遠植·趙定燮,檢校待敎鄭範朝,侍講官金奎弘,檢討官金永奭,以次進伏訖。上曰,史官分左右。錫元奏曰,新恩率榜人,使之隨入乎?上可之。引儀引文武擧人入就位,錫元奏曰,入侍承史中,有後陪人,使之下去,一體行禮,何如?上可之。引儀唱四拜,文武擧人行四拜禮訖。錫元奏曰,新恩,使之以次進前,奏職姓名乎?上曰,武科則只甲科一人上殿,可也。文武擧人紅牌賜花一一頒給後,次第陞殿,奏職姓名訖,引儀引文武擧人,下殿唱四拜,文武擧人行四拜禮訖。錫元奏曰,文武擧人,以次出送乎?上可之。通禮跪啓請禮畢,上降座,命史官就座。仍命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,吏曹參議有闕之代,前望入之。吏曹參議前望入之,李根弼落點。
傳曰,右承旨·左副承旨許遞,前望入之。承旨前望入之,李敎鉉·李寅卨落點。
傳曰,領議政入侍。
弘文館啓曰,新除授應敎李承純,副應敎趙用夏,竝卽牌招察任,何如?傳曰,允。
訓鍊都監啓曰,本局從事官趙慶鎬,身病猝重,勢難察任,改差,何如?傳曰,允。
正言鄭友鉉疏云云。答曰,省疏具悉。爾其勿辭往護。
吏曹參判尹滋悳疏云云。答曰,省疏具悉。卿其勿辭行公。
吏曹參議趙敬夏疏云云,省疏具悉。所請依施。
丙寅四月十八巳時,上御熙政堂。領議政引見入侍時,同副承旨任孝直,假注書尹基周,記史官鮮于昇·盧鎭燮,領議政李景在,以次進伏訖。上曰,史官分左右。上曰,大臣進前。景在進前,各殿問候訖。景在奏曰,臣一邊祈免,艮限莫越,一邊呈身,若涉顚倒者,旣不可見職自居,則不敢爲備例露草,而附奏體嚴,洊瀆爲悚。恩諭今隆,坐徼愈懼,冒後出肅,暫伸叩謝之忱,面陳血懇,冀蒙曲諒之音,今此呈身,乃是臣祈免之日也。臣雖至愚,亦化育中一物,生逢聖朝,厚沐洪造,夷險向前,卽其素心。今托昭融之契,小贊聲明之化,豈不至榮,而乃反自阻隆眷,甘作逋民,亦豈怕情之所出哉?直以緣臣之故,壞了四維,則非但臣一己之私而已。噫,與禮義而竝列爲四維者,卽廉恥也。列聖朝以是導率,士大夫以是防範,蓋天下古今之所共由,而國之爲國,人之爲人,惟是爲賴。今於辭受之間,一或放倒,則爲忘廉恥之鄙夫。雖以匹庶之簟食豆羹,可以不受,尙爲傷廉,況臣所受之職,較諸匹庶簟豆,輕重何如,而又況無可受之道乎?若使冒受於不可受之地,虧壞廉維,則朝綱不立,臣分無餘矣。年前疏籲中斷斷出於追先報今之義,果非一毫假飾也。今之所執,與前言異,幸借方寸之地,申暴衷懇。伏乞亟許遞免,以卒生成之澤云云。答曰,卿於中書之任,無必辭之義,今此簉朝,爲國事萬幸,更勿辭免,以副予厚望焉。
上在昌德宮。停常參·經筵。
酉時,灑水下雨,測雨器水深一分。
傳曰,未肅拜金吾堂上許遞,前望入之。
金吾堂上前望入之,判義禁興寅君最應落點。
傳曰,自明日進講爲之。
承旨前望入之,洪兢周落點。
弘文館啓曰,新除授副應敎李沇應·洪祐昌,竝卽牌招察任,何如?傳曰,允。
兵曹,知弓品堂上單李章濂。
領議政李景在初度呈辭。不允。批答,王若曰,溫諭昨宣,謂卿心之可挽,辭單今至,慨予誠之未孚。方當倚重之時,是豈引疾之日?惟卿名家世胄,王室藎臣,風範端凝,將見雅望之矜俗,智慮綜密,寔賴宏猷之贊治。四朝之受知也深,歷試殆遍,初元之枚卜惟吉,春遇冞隆。頃一退已遂其苦心,而重入直副此厚望。庶務多叢脞之歎,政宜上下之交修,三公有燮理之工,方期雨暘之時若。月六之賓對久曠,將欲聞嘉謨嘉猷,董百之責任非輕,亦宜思同休同戚。顧此倚毗之方摯,不料請告之遽至。於戲,論以行藏,大臣無潔身之義,莫曰疾病,古人盡鞠躬之思。亟斷來章,勉副至意。所辭宜不允,故玆敎示,想宜知悉。知製敎金永奭製進
上在昌德宮。停常參·經筵。
藥院提調曺錫元啓曰,伏未審日間,聖體,若何,寢睡·水刺之節,何如?臣等率諸御醫趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
政院啓曰,議政府郞廳來言,今日賓對日次,而領議政李景在呈辭,左議政金炳學無時急稟定事,右議政柳厚祚奉命在外,不得來會云矣,敢啓。傳曰,知道。
傳曰,政官牌招開政,如有違牌,勿爲呼望。
傳曰,呈告同春秋·同敦寧許遞,今日政差出。
傳曰,在外玉堂·法司堂上·敦寧都正,竝許遞,今日政差出。
傳曰,在外吏曹參議許遞,前望入之。吏曹參議前望入之,成彝鎬落點。
傳曰,右承旨·右副承旨許遞,前望入之。承旨前望入之,李寅卨·金奭鎭落點。
政院啓曰,卽者校理南一愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
政院啓曰,鐵原府使任商準,移拜公忠水使,有除朝辭赴任之命矣。密符則以前所受仍佩,諭書安寶,使院吏齎傳,何如?傳曰,允
弘文館啓曰,校理南一愚,陳疏徑出,上番闕直,事甚未安,應敎李承純,副應敎趙用夏,校理李裕承,副校〈理〉金聲根,竝卽牌招,推移入直,何如?傳曰,允。
吏曹啓曰,假監役李敎善,有身病,呈狀乞遞,改差,何如?傳曰,允。
有政。吏批,判書趙得林進。以任冕鎬爲修撰,趙秉協爲刑曹參判,鄭憲容爲知義禁,姜蘭馨爲同義禁,權用修爲同春秋,鄭渪爲假監役。
兵批,同知單河禹容。
禮曹啓曰,今四月二十七日王大妃殿疹候平復稱慶,大王大妃殿·王大妃殿·大妃殿·中宮殿百官陳賀儀註,直爲書入各殿之意,敢啓。傳曰,知道。
兵曹啓曰,今二十三日,一內禁軍番次,而該番將李邦鉉,身病猝重,無望供職,呈狀乞遞,改差,其代,依承傳,口傳擬入,何如?傳曰,允。
兵曹口傳政事,李敏純爲內禁將。
以平安監司朴珪壽狀啓,平壤府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
領議政李景在再度呈辭。不允。批答,王若曰,有兼善之猷而懷獨善之思,予旣勉諭者切,無宜去之端而引必去之義,卿胡過辭至斯?復此諄諄,毋或邁邁。今當國家注意之日,政須輔相協心之謨。顧憂虞茫無津涯,非老成與誰共濟?矧德望屹如喬嶽,庶功利周物不遺。綠野之休閑已多,今可出而仕矣,黃扉之機務久滯,亦豈恬然視乎?其庶幾幡然改圖,尙不欲助以爲理。往在勉副苦懇,豈欲因以舍卿?今日喜玆重來,是蓋專出爲國。昨進今退,寧或義諦之攸存,身計國憂,盍審輕重之自別?雖云美愼,素知筋力之康强,莫曰賢勞,況復僚位之俱備。斯切一念之凝佇,以致再懇之斳兪。於戲,君臣之誠信素符,休煩奉身之請。朝野之想望方切,豈辭鞠躬之勞?亟斷來章,毋替玆命。所辭宜不允,故玆敎示,想宜知悉。知製敎金永奭製進
校理南一愚疏。省疏具悉。爾其勿辭救護。
丙寅四月二十日辰時,上御熙政堂。進講入侍時,左議政金炳學,講官洪鍾序,參贊官曺錫元,侍讀官南一愚,假注書張錫休,兼春秋安翊豐·金鎭模,各持通鑑第二卷,以次進伏訖。上曰,史官分左右。上開卷,讀前受音一遍訖。鍾序讀,自十一月沛公,止待諸侯至而定約束耳,仍釋義訖。上命授書算于鍾序,上讀新受音十遍訖,鍾序還納書算。以下缺
丙寅四月二十日申時,上御熙政堂。召對入侍時,參贊官洪兢周,閣臣徐相翊,檢討官金永奭,假注書張錫休,兼春秋安翊豐·金鎭模,各持通鑑第二卷,以次進伏訖。上曰,史官分左右。上開卷,仍命授書算于永奭。上讀自十一月沛公,止待諸侯至而定約束耳,仍讀十遍訖,永奭還納書算。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲習射技放,而停朝市相値,不得設行之意,敢啓。傳曰,知道。
傳曰,右承旨·同副承旨許遞,前望入之。承旨前望入之,李邦鉉·柳道彙落點。
吏曹啓曰,假監役鄭渪,以其身病,呈狀乞遞,改差,何如?傳曰,允。
弘文館啓曰,修撰任冕鎬,時在京畿楊州地,經筵入番事緊,請斯速乘馹上來事,下諭。答曰,許遞。
奎章閣啓曰,原任直提學李裕元母喪卒哭日,依定式,遣檢書官,勸肉以來之意,敢啓。傳曰,知道。
領議政李景在三度呈辭。不允。批答,王若曰,得賢共理,輔相所以係安危,與國同休,古人所以審出處。此牘又奚至也,前言尙未喩耶?予惟庶政方屬於恢張,萬幾不可以獨運。元佑之簾帷光撤,時則有司馬登庸,未央之宮殿載營,亦宜資酇侯經度。百責攸萃,政須勱相之棐恂,三事共貞,所貴亶乘之勖偶。夫何重卜之日無幾,遽見三辭之章繼至?職在論道而經邦,惟汝遜朕志,義言難進而易退,毋爾有遐心。年至則去,病至則休,卿何嘗有一於是?位惟可久,德惟可大,予之所倚重太深。於戲,股肱之托,倘念其可去乎?心腹之諭,屢宣罄無藴矣,更無困我,決不捨卿。所辭宜不允,故玆敎示,想宜知悉。知製敎金永奭製進
諭奉朝賀尹致羲書。王若曰,臣有一二同心,予欲惟舊德圖任,古者七十致仕,卿乃以禮經爲言,顧今日莫回遐情,而高年合施優典,特宣渙號,庸褒遯嘉。惟卿寬厚有長者風,鍊達識當時務,由文正而忠貞世篤,偉哉,喬木世家,際仁陵而俊良彙征,蔚如士林善類。自髫齕從事文學,有儒之珍,在韋布負望公孤,待賈如玉。所以發靷於中歲,政屬輿之昌辰,翺翔館閣之中,天衢逸步,密勿帷幄之內,日覲耿光。利見九五大人,有謨猷則㥧于外,幸逢千一盛際,非仁義不陳於前。惟玆謹愼小心,卽其平生藉手,珪璋床對,曁難弟之齊名,簪笏庭趨,有肖子之繩武。中間風波之憂畏,卽平地往復之期,前後雨露之生成,乃上下交泰之會。猗令望是以有譽,而歷試無適不宜,小宗伯之心簡特超,昔憲廟知人則哲,大冢宰之手筆恩授,亦先朝任官惟賢。多士琢磨,蓋嘗坐臯比而知貢擧,通才展施,以至外藩節而內籌司。至若往歲辨誣之章,尤是卿家濟美之盛,再煩三千里遠役,嘉乃王臣匪躬,痛釐卄一史約編,有光朝宗故事。逮太歲柔兆之紀,寔遐齡滿七之籌,生於長於老於,同絳縣四百甲子,爵一齒一德一,偕洛社三十耆英。那意西樓繪像之餘,遽有北闕乞骸之請?疏太傅之告退,美事可追,孫興公之遂初,素志已定。是爲後生輩描劃,至願雖在浩歸,尙有老成人典型,此時豈忍便捨?第惟君使臣以禮,矧又人所欲必從。在熙朝奬恬之方,庶幾有俾於萬一,援先哲居寵之戒,莫曰宜去者二三,肆縻三字華銜,仍降十行麻誥。君子成美,苦懇縱副於丐閑,世臣同休,宸情益切於惜去。歇處透得名利,路觀知賢,平地來作神仙,晩節獨保。於戲,從此角巾歸第,不以爵祿煩卿,江湖進退之憂,固無間於平日,筵席起居之節,且有侯於吉朝。靑雲之岐路遍經,艶看上大夫歸老,祿野之林泉多暇,共享仁壽域太平,故玆敎示,想依知悉。知製敎金奎弘製進
丙寅四月二十一日時,上御熙政堂。進講入侍,同知事尹定善,參贊官具性喜,侍讀官李承純,假注書張錫休,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上開卷,讀前受音一遍訖。定善讀,自乃使人與秦吏,止王關中,仍釋義訖。上命授書算于定善,上讀新受音十遍訖,定善還納書算。已下缺
丙寅四月二十一日辰時,上御熙政堂。召對入侍時,參贊官洪兢周,閣臣徐相翊,侍讀官李承純,假注書張錫休,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上開卷,仍命授書算于承純。上讀自乃使人與秦吏,止王關中,仍讀十遍訖,承純還納書算。已下缺
上在昌德宮。停常參·經筵。
傳曰,將臣體貌,本來自別,以亞將登壇後,直超資級,亦所以尊〈朝〉體也,重戎務也。自今爲始,武臣登壇時,以資憲下批,係是官制變通,遣兵郎詢議于時原任大臣。
傳曰,右承旨·左副承旨許遞,前望入之。承旨前望入之,洪秉周·李珪永落點。
以領議政李景在四度呈辭,傳曰,卿其安心調理事,遣史官傳諭。
傳曰,頒敎文中赦句添入。
政院啓曰,頒敎文中赦句添入事,命下矣。某罪以下宥之乎?敢稟。傳曰,徒流以下竝宥。
以黃海監司洪淳穆狀啓,瑞興等邑民家失火事,傳曰,當此農節,多戶燒燼,極爲驚慘。元恤典外,別加顧助,趁卽結構奠接事,無一民失所棲遑之歎事,廟堂措辭,分付。
以慶尙監司李參鉉狀啓,居昌府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
訓鍊都監啓曰,本局別將白樂莘,身病猝重,勢難察任,改差,何如?傳曰,允。
吏曹參議成彝鎬〈疏〉云云。答曰,省疏具悉。爾其勿辭察職。
丙寅四月二十二日辰時,上御熙政堂。進講入侍時,同知事尹堉,參贊官李寅卨,檢討官洪祐昌,假注書張錫休,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上開卷,讀前受音一遍訖。堉讀,自今卽來,止擊沛公軍,仍釋義訖。上命授書算于堉,上讀新受音十遍訖,堉還納書算。缺
丙寅四月二十二日申時,上御熙政堂。召對入侍,回還書狀官同爲入侍時,參贊官李邦鉉,閣臣李承五,侍講官趙用夏,檢討官洪祐昌,假注書張錫休,兼春秋金鎭模·鮮于昇,各持通鑑第二卷,回還書狀官金昌熙,以次進伏訖。上曰,史官分左右。上開卷,仍命授書算于用夏。上讀,自今卽來,止擊沛公軍。仍讀十遍訖,用夏還納書算。缺上曰,書狀官進前。昌熙進前,上曰,遠路行役,無事往返耶?昌熙曰,王靈攸曁,無事回還,而臣則以車卜未及之致,多日滯留于柵門,訖今返命,伏不勝惶恐無地矣。
上在昌德宮。停常參·經筵。
以領議政李景在五度呈辭,傳曰,卿其安心調理事,遣史官傳諭。
傳曰,右承旨·左副承旨·右副承旨·同副承旨,竝許遞,前望入之。承旨前望入之,李鍾昇·李敎鉉·李承臯·尹顯歧落點。
弘文館啓曰,下番副修撰臣洪祐昌,以御營廳從事官,今日軍布捧上時,晝仕出去之意,敢啓。答曰,知道。
丙寅四月二十三日辰時,上御熙政堂。進講入侍時,講官金永爵,參贊官曺錫元,侍講官趙用夏,假注書李能華,兼春秋鮮于昇·安翊豐,各持通鑑第二卷,以次進伏訖。上曰,史官分左右。上開卷,仍讀前受音一遍訖。永爵讀,自當是時羽兵四十萬,止不可不語,仍奏釋義訖。上授書算于永爵,仍讀新受音十遍訖,永爵還納書算。缺永爵奏曰,臣惶恐,敢有所仰陳者。月前傳敎,以侍講旣久,儒臣無挾冊請講之擧,至施以問備之典,庶可以仰揣奮發聖志,策勵臣工之盛意,固不勝欽仰萬萬。第恐傳敎中,宜先言反躬之意,而竟未之及,抑或聖念,未周而致此乎?非但講學,凡百云爲,在上者先自反躬後,乃責勉於下,則在下者之惶蹙驚惕,尤當一倍,此等處,另加澄省焉。
丙寅四月二十三日申時,上御熙政堂。召對入侍時,參贊官李珪永,閣臣李承五,侍講官趙用夏,檢討官李沇應,假注書李能華,兼春秋鮮于昇·安翊豐,各持通鑑第二卷,以次進伏訖。上曰,史官分左右。上開卷,仍命授書算于用夏。上讀,自當是時羽兵四十萬,止不可不語。仍讀十遍訖,用夏還納書算。缺
上在昌德宮。停常參·經筵。
自人定至五更,灑雨下雨,測雨器水深一分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以領議政李景在六度呈辭,傳曰,卿其安心調理事,遣史官傳諭。
傳曰,政官牌招開政。
傳曰,在外玉堂·春秋,竝許遞,今日政差出。
傳曰,呈告知敦寧·工曹參判·藝文提學,竝許遞,今日政差出。
傳曰,京兆堂上許遞,今日政差出。
傳曰,右副承旨許遞,副修撰李沇應除授。
傳曰,吏曹參判有闕之代,前望入之。吏曹參判前望入之,兪致崇落點。
有政。吏批,參議成彝鎬進。
以金錫輔爲應敎,趙晩和爲修撰,嚴世永爲副修撰,金東獻爲知敦寧,李載元爲判尹,朴永輔爲工曹參判,南鍾順爲左尹,金在顯爲右尹,趙然昌爲藝文提學,洪祐命爲同春秋。
再政,以李熙絅爲工曹判書,洪用燮爲假監役,趙康夏爲伊川府使。
兵批,同知單金養權。
兵曹啓曰,傳曰,將臣體貌,本來自別,以亞將登壇,則直招資級,亦所以尊朝體也,重戎務也,自今爲始,武臣登壇時,以資憲下批,係是官制變通,遣兵郞詢議于時原任大臣事,命下矣。發遣郞廳,詢議于時原任大臣,則領中樞府事鄭元容,領敦寧府事金左根,判中樞府事趙斗淳,領議政李景在,病未獻議,左議政金炳學以爲,武臣拜將,事面旣自別矣,登壇初階之直招資憲,亦所以尊朝體也,今於俯詢之下,臣無容他見,伏候上裁云矣,敢啓。傳曰,依大臣議施行,或文臣登壇時,亦用此例事,著爲定式。
弘文館啓曰,副修撰李沇應,同副承旨陞資,下番闕直,事甚未安,修撰金永奭,副修撰洪祐昌,新除授修撰趙晩和,副修撰嚴世永,竝卽牌招,推移入直,何如?傳曰,允。
京畿監司兪致善疏。略曰,臣於月前,猥控私懇,伏奉批旨隆重,久愈震懍。處萬不當之任,承流宣化,尙矣勿論,補罅苴漏,亦無其術,囁嚅遲回,歲且周矣,曷嘗有一日可堪而然乎哉?適値歉荒,義不敢辭避際,蒙帑藏特下,環畿甸幾萬里生靈,殿屎者起,流析者返,皆聖上賜也。今幸賑簿告完,麥事受明,臣於是可以言私矣。臣病深衰驟,雖欲抖擻策勵,亦不可强也。伏乞亟賜鐫遞。答曰,賑政告完,見卿誠心,而向後民情,尤當撫綏。其勿更辭,克勉承流之責。
吏曹參判尹滋悳疏云云。答曰,省疏具悉。所請依施。
丙寅四月二十四日辰時,上御熙政堂。進講入侍時,講官金學性,參贊官李承臯,侍講官趙用夏,假注書李能華,兼春秋金鎭模·安翊豐,各持通鑑第二卷,以次進伏訖。上曰,史官分左右。上開卷,仍讀前受音一遍訖。學性讀,自良乃入具告沛公,止項羽許諾,仍奏釋義訖。上授書算于學性,仍讀新受音十遍訖,學性還納書算。缺
丙寅四月二十四日申時,上御熙政堂。召對入侍時,參贊李敎鉉,閣臣李承五,侍讀官李裕承,檢討官李沇應,假注書張錫休,兼春秋安翊豐·金鎭模,各持通鑑第二卷,以次進伏訖。上曰,史官分左右。上開卷,仍授書算于裕承。上讀,自良乃入具告沛公,止項羽許諾。仍讀十遍訖,裕承還納書算。缺
上在昌德宮。停常參·經筵。
藥房提調金炳㴤,副提調曺錫元啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政李景在呈辭,左議政金炳學,右議政柳厚祚奉命在外,不得來會云矣,敢啓。傳曰,知道。
以領議政李景在七度呈辭,傳曰,卿其安心調理事,遣史官傳諭。
傳曰,右承旨許遞,前望入之。承旨前望入之,申橚落點。
傳曰,都承旨許遞,前望入之。承旨前望入之,姜蘭馨落點。
以江華留守李寅夔狀啓,以爲別將孫宅基,龍津萬戶鄭思文,出義捐廩,頹圮公廨,一新修改,崩潰堤堰,不日完築,褒揚之擧,令該曹稟處事,傳曰,兩鎭將事,聞甚奇特。待瓜滿,善地邊將差送,以示朝家勸奬之意。
弘文館啓曰,副修撰臣洪祐昌,以御營廳從事官,今日軍布捧上時,晝仕出去之意,敢啓。傳曰,知道。
副修撰洪祐昌疏云云。省疏具悉。爾其勿辭救護。
丙寅四月二十五日辰時,上御熙政堂。進講入侍時,左議政金炳學,同知事金基纘,參贊官尹顯歧,侍讀官李裕承,假注書李能華,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上講前受音一遍訖,仍開卷。基纘讀,自沛公朝日,止因擊沛公於坐殺之,仍釋義訖。上命授書算于基纘,上讀新受音十遍訖,基纘還納書算。以下缺上曰,向以武宰待接事有慈敎,而近來何以待接耶?炳學曰,自承慈聖下敎,臣等至今奉行矣。上曰,旣爲武宰,則予亦稱卿而朝臣,豈可一體待接乎?大院君,從當有釐正體統矣,以此爲之,可也。炳學曰,筵退後,當一一面諭,而釐正頒示後,謹當奉以恪遵矣。上曰,此筵說,頒諸朝紙,可也。以下缺
丙寅四月二十五日申時,上御熙政堂。召對入侍時,參贊官申橚,檢校待敎鄭範朝,侍讀官李裕承,檢討官趙晩和,假注書李能華,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上開卷,仍命授書算于裕承。上讀,自沛公。以下缺
上在昌德宮。停常參·經筵。
以領議政李景在八度呈辭,傳曰,卿其安心調理事,遣史官傳諭。
傳曰,禮房承旨,馳詣社稷·宗廟·景慕宮,奉審摘奸以來。
傳曰,左副承旨·右副承旨·同副承旨,竝許遞,前望入之。承旨前望入之,洪秉壽·李鍾鳳·李炳敎落點。
傳曰,明日出宮門路,以協陽門爲之。
以全羅監司趙在應狀啓,長水等邑民家失火事,傳曰,當此農節,許多民戶之一時燒燼,極爲驚慘。元恤典外,別加顧助,趁卽結構奠接,俾無一民失所棲遑之弊事,廟堂措辭,分付。
內醫院啓曰,本院提調,例不得兼帶金吾之任矣。副提調姜蘭馨所帶同義禁,今姑許遞,何如?傳曰,允。
政院啓曰,卽者禁府都事來言,明日頒赦時,本府罪人等,當爲分揀書入,而判義禁興寅君最應,有身病,次堂例不得擧行云,判義禁,卽爲牌招,何如?傳曰,判義禁許遞,前望入之。
吏曹口傳政事,以曺錫元爲兵曹參判。
南綾君洪鍾序疏。略曰,臣於政府有司之任,冒據非據,劣有歲年,而卽係軍國籌謨,承贊廟決,尙矣昧昧,雲委之簿書,不過署謹而已。況臣惠局兼務,亦大去處也。左右理劇,動輒妨掣,祗見其職思兩瘝,辜負重寄,而重以凘瘁成祟,一倍頹謝,其於要會管攝,萬無以力疾耐煩。敢望亟將臣兩銜,竝賜鐫斥焉。答曰,省疏具悉。惠局重寄,何可辭爲?苦懇旣如此,政府有司之任,今姑許遞。
敦寧都正姜晉奎疏曰,云云。省疏具悉。所請依施。
丙寅四月二十六日辰時,上御熙政堂。進講入侍時,講官鄭基世,參贊官申橚,檢討官趙晩和,假注書張原相,兼春秋盧鎭燮·鮮于昇,各持通鑑第二卷,以次進伏訖。上曰,史官分左右。上開卷,仍讀前受音一遍訖。基世讀,自不者若屬,止賜之巵酒,仍釋義訖。上命授書算于基世,上讀新受音十遍訖,基世還納書算。缺
丙寅四月二十六日申時,上御熙政堂。召對入侍時,參贊官李鍾鳳,閣臣鄭範朝,侍讀官李裕承,檢討官趙晩和,假注書李能華,兼春秋盧鎭燮·鮮于昇,各持通鑑第二卷,以次進伏訖。上曰,史官分左右。上開卷,命授書算于裕承。上讀,自不者若屬,止賜之危酒,仍讀十遍訖。裕承還納書算。缺
上在昌德宮。停常參·經筵。
陳賀後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
以領議政李景在九度呈辭,傳曰,卿其安心調理事,遣史官傳諭。
傳曰,兵曹判書李圭徹,水原留守趙獻永,竝百官加親授。
傳曰,陳賀時禮房承旨·宣敎官·左右通禮,竝加資,其餘各差備官,竝兒馬一匹賜給。
傳曰,左副承旨·右副承旨許遞,前望入之。承旨前望入之,成彝鎬·朴承儒落點。
傳曰,吏曹參議有闕之代,前望入之。吏曹參議前望入之,李承五落點。
以全羅監司趙在應狀啓,靈光郡人命渰死事,傳曰,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
禮曹啓曰,王大妃殿疹候平復,此實國家莫大之慶。旣已祗告廟社,頒赦八方,設科取士,亦係應行之典。今番慶科,以何科設行,而何間擇吉乎?敢稟。傳曰,合設於今秋庭試。
吏曹啓曰,在前頒赦時,有別歲抄書入之例,今番何以爲之?敢稟。傳曰,知道。
又啓曰,別歲抄書入事,命下矣。居中·居下,一體書入乎?敢稟。傳曰,一體書入。傳曰,吏兵批歲抄點下者,依例奉傳旨。
吏曹啓曰,假監役洪用燮,以其身病,呈狀乞遞,改差,何如?傳曰,允。
內醫院啓曰,本院提調,例不得兼帶刑獄之官,而提調金炳㴤,除拜判義禁矣。所帶判義禁,今姑許遞,何如?傳曰,允。
義禁府赦單子。傳曰,趙存周放。
兵曹啓曰,內弓人朴漢周·孫銀吉,矢人元應秀來告內,渠等二十年服役,今已限滿,造納弓矢,亦過千數云,故取考知弓品堂上啓下單子及本曹牌置成冊,弓人朴漢周·孫銀吉,矢人元應秀,服役年條·造納弓矢數爻,俱己準限,依定式,帖加成給,何如?傳曰,允。
諭中外大小臣僚·耆老·軍民·閑良人等書。王若曰,璇闈致愆和之節,浹旬憂遑,昕庭擧飾慶之儀,不日康復,布玆十行之渙告,嘉與八域而咸休。顧念予小子眇沖,寔荷王大妃眷庇,値宗國多艱之會,夾贊陰功,體太母惟疾之憂,勉抑至慟。朝夕承乃喜之報,戒常存於六氣無愆,春秋近曰强之期,祝每切於萬壽以介。迺者紅疹之浸熾,遽及彤闈之邃嚴,繼純元紀壬之祥,陟降日監,符憲廟維癸之運,氣流時行,固知百靈所扶,明命赫赫在上。然猶一念靡懈,憂慮憧憧于中,幸玆日翌之乃瘳,實賴天心之默佑。問寢請診之曾未幾日,遂撤候班,透表收㿀之動輒先期,遄復常度。詎寡躬忱誠攸格?卽慈聖保護之功。時雨降而災疹遍消,餘休所及者遠也,令辰屆而吉慶洊湊,今年豈偶然已哉?故請賀爲同人之情,況臻和異無妄之祟。承申諭之謙抑,未敢豐亨,稽已行之恒規,寧緩賁飾?牲幣祗薦,格七廟洋洋之靈,鳳綸誕宣,副百姓欣欣然告。泰運重屆,迓景貺於文明初元,解澤旁流,敷月令於雷雨行夏。自本月二十七日昧爽以前,雜犯死罪外徒流以下,咸宥除之,在官者各加一資,資窮者代加。於戲,聖人有德必壽,王者與衆同歡,地道得一而寧。頌柔化於母臨二紀,天保俾單亦厚,推至仁於子育,故玆敎示,想亦知悉。藝文提學趙得林製進
丙寅四月二十七日辰時,上御熙政堂。進講入侍時,知事金世均,參贊官洪秉壽,侍讀官李裕承,注書李容萬,別兼春秋李昌鎬·趙定燮,各持通鑑第二卷,以次進伏訖。上曰,史官分左右。誦前受音一遍訖,仍開卷。世均讀,自則與斗酒,止未有封爵之賞,仍釋義訖。上命授書算于世均,仍讀新受音十遍訖,世均還納書算。以下缺
丙寅四月二十七日午時,上詣仁政殿。王大妃殿疹候平復陳賀入侍時,行都承旨姜蘭〈馨〉,左承旨李元會,右承旨李敎鉉,左副承旨成彝鎬,右副承旨李炳敎,同副承旨朴承儒,史官缺,別兼春秋洪遠植·趙定燮·李昌鎬,檢校直提學李載元·金炳地,檢校直閣李承五,檢校待敎徐相翊·鄭範朝·趙寧夏·趙慶鎬,原任副提學徐戴淳,檢校副提學李載元,原任副提學趙龜夏·李承輔,檢校副提學金炳弼·鄭健朝,原任副提學金炳地·金輔鉉·趙秉協·兪致善·金炳始,檢校副提學李鎬俊·趙寧夏,檢校典翰李鍾濬,兼典翰金奎弘,應敎金錫輔,副應校趙用夏,校理南一愚,副校理金聲根·鄭顯裕,修撰金永奭,副修撰嚴世永·洪祐昌,以次侍立。通禮跪啓請外辨,上具遠遊冠·絳紗袍,乘輿由宣化門,出協陽門。藥房提調金炳㴤,副提調曺錫元,問候訖,由肅章門·進善門,入仁政門。通禮跪啓請降輿,上降輿陞座,宗親·文武百官行禮,宣敎宣箋如儀訖,降座。通禮跪啓請乘輿,上乘輿,出仁政門·肅章門,入協陽門,承旨請出標信解嚴。上還內,諸臣以次退出。
丙寅四月二十七日申時,上御熙政堂。召對入侍時,參贊官李炳敎,閣臣徐相翊,侍講官金錫輔,檢討官趙晩和,注書李容萬,兼春秋鮮于昇·安翊豐,各持通鑑第二卷,以次進伏訖。上曰,史官分左右。上開卷,仍命授書算于錫輔。上讀,自則與危酒,止未有封爵之賞。仍讀十遍訖,錫輔還納書算。以下缺
上在昌德宮。停常參·經筵。
藥房提調金炳㴤,副提調姜蘭馨啓曰,親臨受賀,勞動旣多,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
以領議政李景在十度呈辭,傳曰,遣史官封還。
傳曰,吏曹判書有闕之代,前望入之。吏曹判書前望入之,洪淳穆添書落點。
政院啓曰,卽者吏曹郞廳來言,政事當日爲之事,命下,而判書洪淳穆,參判兪致崇在外,參議李承五病不來,不得開政云,參議,卽爲牌招,何如?傳曰,允。如有違牌,勿爲呼望。
傳曰,右承旨·左副承旨·右副承旨·同副承旨許遞,前望入之。承旨前望入之,柳冀喆·洪鍾學·張錫駿·趙然友落點。
政院啓曰,新除授右承旨柳冀喆,時在忠淸道林川地,請斯速乘馹上來事,下諭。傳曰,許遞,前望入之。承旨前望入之,姜晉奎落點。
又啓曰,卽者修撰趙晩和,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
有政。吏批,參議李承五進,承旨缺。以洪淳穆爲同義禁,曺錫輿爲黃海監司。傳曰,見窠皆令差出。再政,以魚命俊爲假監役,蔡東述爲北靑府使。
兵批,判書以下缺,同知單裵鶴敏,同知加設單韓光厚,兼黃海道兵馬水軍節度使單曺錫輿。
禮曹啓曰,以王大妃殿疹候平復,慶科以何科設行而何間擇吉事取稟草記,傳曰,合設於今秋庭試事,命下矣。科名,以親總庶政養隆長樂·王妃嘉禮·翼宗大王追上尊號·大王大妃殿加上尊號·憲宗大王追上尊號·孝顯王后追上尊號·王大〈妃〉殿加上尊號·哲宗大王追上尊號·大妃殿加上尊號·王大妃殿疹候平復,合十慶慶科庭試稱號,何如?傳曰,允。
又啓曰,郊壇四孟朔,遣禮郞看審有無頉,自該曹草記事,曾有定式矣。發遣禮郞,東郊先農壇·星墻·先蠶壇·馬曹壇·南郊南壇·雩祀壇·漢江壇·日寒壇·北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
政院啓曰,修撰趙晩和,陳疏徑出,下番闕直,事甚未安。修撰金永奭,副修撰洪祐昌·嚴世永,竝卽牌招,推移入直,何如?傳曰,允。
義禁府啓曰,本府赦單子啓下,未至配所罪人趙存周名下,放字書下矣。慶尙道昌原府遠配罪人趙存周,放送之意,敢啓。傳曰,知道。
吏曹判書趙得林疏曰,云云。答曰,省疏具悉。實病旣如此,所請依施。
修撰趙晩和疏曰,云云。省疏具悉。爾其勿辭救護。
丙寅四月二十八日辰時,上御熙政堂。進講入侍時,講官曺錫雨,參贊官姜蘭馨,侍講官金錫輔,注書李容萬,兼春秋安翊豐·金鎭模,各持通鑑第二卷,以次進伏訖。上曰,史官分左右。上誦前受音一遍訖,仍開卷。錫雨讀,自而聽細人之說,止可都而覇,仍釋義訖。上命授書算于錫雨,仍讀十遍訖。以下缺蘭馨曰,人皆以項羽爲沛公之敵國,而臣則謂漢業之成,羽實助之也。沛公之入關也,婦女財物無所取而民皆喜之,羽之入關也,收寶貨婦女,而民皆失望,喜之則從,失望則離,勢所固然也。孟子曰,爲湯·武驅民者,桀與紂也。今爲沛公驅民者,其非羽歟?先儒云,項羽是高帝之良將。蓋其殲滅强秦,直不過爲漢而立功也。自古人君,得衆則得國,失衆則失國,若是其昭然易知,後世人辟,盍於是鑑戒焉?上曰,高帝之良將云者,果是格言也。當其時,若無籍羽之勢,則其何以剪盡群盜耶?錫雨還納書算。以下缺
上在昌德宮。停常參·經筵。
政院啓曰,玉堂上下番俱空,事甚未安,新除授應敎朴齊敎,副修撰洪大鍾在外,檢校典翰閔升鎬·李明應·李冕光·李鍾濬·李根秀,典翰金奎弘,副應敎趙用夏,校理李裕承·南一愚,副校理金聲根·鄭顯裕,修撰趙萬和·金永奭,副修撰嚴世永,竝卽牌招,推移入直,何如?傳曰,允。
傳曰,黃海監司·江原監司相換。
傳曰,在外金吾堂上許遞,今日政差出。
傳曰,臺諫竝許遞,今日政差出。
傳曰,明日次對,依例來會。
吏曹啓曰,假監役魚命俊,以其身病,呈狀乞遞,改差,何如?傳曰,允。
營建都監啓曰,本都監都廳李鍾濬加資矣。其代,以副校理金聲根差下,何如?傳曰,允。
兵曹啓曰,大報壇守直官馮錫驥,以其病難供職,呈狀乞遞,改差,何如?傳曰,允。
有政。吏批,參議李承五進。以李興敏爲大司憲,李容學爲大司諫,金錫輔爲執義,李應辰爲司諫,李晩耆·金爲掌令,趙定燮·鄭㵙爲持平,洪祐昌爲獻納,金敬均·黃益秀爲正言,趙秉協爲知義禁,李景在單付判敦寧。
再政,以朴齊敎爲應敎,洪大鍾爲副修撰,洪秉壽爲兵曹參判,李秉迪爲假監役。
兵批,同知單李在浩,兼江原道兵馬水軍節度使單曺錫輿,兼黃海道兵馬水軍節度使單朴承輝,以上單付。以片弘錫爲大報壇守直官。
兵曹啓曰,因禮曹草記,王大妃殿疹候平復慶科取稟事,傳曰,合設於今秋庭試事,命下矣。在前武科初試設場前,或有他科合設之擧,則額數有更爲稟定之例,何以爲之?敢稟。傳曰,依前擧行。
御營廳啓曰,本廳中軍李承俊,身病甚重,勢難察任,改差,何如?傳曰,允。
兵曹,以韓元植爲御營中軍。
領議政李景在疏。略曰,臣於廊廟,可退不可進之由,悉暴於前後附奏及筵中所陳,聖鑑孔昭,庶幾洞察無餘矣。雖微官庶僚,不能事事,宜其斥退,況輔相之位,百責所萃,何可一日虛縻,任其瘝曠哉?此臣所以一肅恩命,旋撤辭單者,而聖批不允,已過浹旬之久,乃於昨日,忽下封還之命,惶惑悶隘,若窮無歸也。今臣之惶惶祈免,直由廉防之不可壞也。謹稽祖宗朝相臣,有疏單數度而得蒙遞解者,其所執有難强,則聖朝輒皆許副。如臣者,何所比數,而區區所執,今昔一般,獨未蒙君父矜察,冤悶之極,何能無憾於仁愛之天也?恩如山海,罪蔑分義,臣今被罪,然後堂堂淸朝勵恥養廉之政,庶可培植而維持矣。伏乞亟遞臣職,仍降郵罰,以爲方命之戒云云。答曰,卿於廊廟,有可退無可進,予誠推說不去矣。以其百責攸萃,故不可一日暫曠,而意外辭單,已至浹旬之久,國計民憂,亦將安所止屆?卿疏中勵恥養廉,未知所執之爲何事,而終始懇懇,若是甚切,則一向敦迫,反有欠於禮遇之道。所辭元輔之任,今姑勉副,心焉悵然,如有所失。有猷有爲,盡心匡輔,必不以釋負有間,卿其諒之,卿其諒之。仍傳曰,此批答,遣史官傳諭。
左議政金炳學疏。略曰,卽伏見明日次對,依例來會之命矣。月六晉對,積久曠隳,今其諮訪聖念,臣固欽仰,而以臣駑劣,稟裁廟務,不第爲才具力量之所未及。且臣邇來見狀,眩掉爲祟,日前班綴,僅免顚仆,退歸私次,一倍苦劇,雖欲黽勉殫束,冒沒趨承,執有所行不得而做不去者。成命之下,惶阨轉甚,敢望亟降威罰,以警具僚云云。答曰,愼節奉慮,次對自當退定,卿其安心調理。至於廟務積滯,極爲可悶。雖未及登筵,先爲稟裁,是所望也。仍傳曰,此批答,遣史官傳諭。
答兵曹判書李圭徹疏曰,省疏具悉。卿其勿辭行公。
吏曹參議李承五疏曰,伏以藐然小臣,至愚至騃,猥廁奎華之府,驟躋緋玉之列,時或挾冊於香案之前,敷義於諸臣之後,學蔑才劣,自莫逃於聖鑑之下矣。不意前望特點,授臣以爲吏曹參議者,聞命戃慌,靡所容措。繼牌儼臨,呼望路阻,不得不章皇祗肅,且緣首亞兩堂之在外,推諉無所,恬然行政而退,如夢如眞,惶汗浹背。夫國家官人之道,必量其才能,審其望實,然後用適其器,無瘝厥職矣。今臣之仕纔八年,齒僅三十,無一善可錄,無一事自效,隨逐行隊,人微望輕,常調例遷,尙懼不堪。今乃置之天曹,與聞銓綜之政,主管通塞之任,是猶鼎以拄車,强行他不得也,其何以答公議而淸仕路乎?負乘之譏,過福之災,雖不足恤,竊恐聖朝名器之輕,政體之損,自臣始也,豈不有累於則哲之明,而在天地遂物之仁,亦豈不思所以成就之也哉?百爾忖度,不可以夤緣一肅,晏若固有,蹲仍猥據也,審矣。且今政命,卽臣父解相置處,旣無僚堂赴政,雖是循例單付,臣之冒當,揆以事面,終涉難安,玆敢罄控情實,仰瀆崇嚴。伏乞聖明,俯垂鑑諒,亟遞臣新授職名,俾官方重而私分安焉。臣無任云云。
丙寅四月二十九日辰時,上御熙政堂。進講入侍時,講官李㘾,參贊官張錫駿,侍讀官金錫輔,假注書尹基周,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上誦前受音一遍訖,仍開卷。㘾讀,自羽見秦宮室,止都彭城,仍釋義訖。上命授書算于㘾,仍讀新受音十遍訖,㘾還納書算。以下缺
丙寅四月二十九日申時,上御熙政堂。召對入侍時,參贊官洪鍾學,閣臣徐相翊,侍讀官金錫輔,檢討官洪祐昌,假注書尹基周,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上開卷,仍命授書算于錫輔。上讀,自羽見秦宮室,止都彭城。仍讀十遍訖,錫輔還納書算。缺
上在昌德宮。停常參·經筵。
藥房提調金炳㴤,副提調姜蘭馨啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政金炳學有身病,右議政柳厚祚奉命出疆,不得來會之云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,發遣吏郞,諸執事淸齋與否,摘奸以來。
傳曰,明日出宮門路,以萬安門爲之,還宮門路,以協陽門爲之。
以京畿監司兪致善狀啓,楊根郡民家失火事,傳曰,當此農殷之時,民家燒燼,聞甚驚慘。元恤〈典〉外,別加顧助,結構奠接之方,廟堂措辭,分付。
弘文館啓曰,新除授應敎,副修撰洪大鍾,時在京畿楊州地,請斯速乘馹上來事,下諭。答曰,竝許遞,前望入之。玉堂前望入之,應敎金錫輔落點。
宗親府啓曰,明日卽天漢殿朔奉審日次,臣章濂進詣擧行之意,敢啓。傳曰,知道。
丙寅四月三十日辰時,上御熙政堂。進講入侍時,知事金大根,參贊官姜晉奎,侍讀官鄭顯裕,假注書方孝隣,兼春秋鮮于昇·盧鎭燮,各持通鑑第二卷,以次進伏訖。上曰,史官分左右。上誦前受音一遍訖,仍開卷。大根讀自。以下缺
丙寅四月三十日申時。上御熙政堂。召對入侍時,參贊官姜晉奎,閣臣徐相翊,侍讀官鄭顯裕,檢討官金永奭,假注書方孝隣,兼春秋鮮于昇·盧鎭燮,各持通鑑第二卷,以次進伏訖。上曰,史官分左右。上開卷,仍命授書算于顯裕。上讀,自羽與范增,止湯武是也。仍讀十遍訖,顯裕還納書算。缺李命九。郞廳朴永斗。日記郞廳金炳秀。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,景福宮役所工匠,令營建都監乾犒饋。
傳曰,禮房承旨馳詣景慕宮,奉審摘奸以來。
傳曰,政官牌招開政。
傳曰,呈告工判知義禁許遞,今日政差出。
傳曰,春秋竝許遞,今日政差出。
傳曰,呈告泮長許遞,今日政差出。
傳曰,在外摠管許遞,今日政差出。
以慶尙監司李參鉉狀啓,靑松等邑民家失火事,傳曰,當此農節,民家燒燼,若是夥多,聞甚驚慘,元恤典外,別加顧助,趁早結構奠接,無有一民失所捿遑之弊事,廟堂措辭關飭。
吏曹啓曰,假監役李秉迪,以其身病,呈狀乞遞,改差,何如?傳曰,允。
有政。吏批,參議李承五進。以任冕鎬爲執義,趙寅燮爲副修撰,鄭憲容爲工曹判書,趙鳳夏爲大司成,李鳳周爲知義禁,洪淳穆·兪致崇爲知春秋,南鍾順·朴昇壽爲同春秋。傳曰,見窠,皆令差出。
再政。以安驥永爲持平,李龍鎭爲假監役,沈永奎爲坡州牧使。
兵曹啓曰,宣傳官元世·金箕赫,五衛將金養權·秦相錡·王殷疇,景福宮衛將裴鶴敏,慶熙宮衛將程達寬·申潤祚,俱以病難供職,呈狀乞遞,竝改差,何如?傳曰,允。
兵批,判書李圭徹進。
兵批啓曰,黃海水使,今當差出,而擬望之人乏少,他道防禦使竝擬,何如?傳曰,允。
以李熙絅爲都摠管,李鳳周·崔遇亨·洪秉壽爲副摠管,李容熙爲同知,白樂莘·柳晥·申奭熙爲宣傳官,玄象東·金圭大·南宮鎰·金宗範爲五衛將,李善周爲景福將,李啓洵·成允五爲慶熙將,洪祐昌爲文兼,吳夏泳爲黃海水使,申命浹爲神光僉使,李尙喆爲城津僉使,金璟源爲蛇渡僉使。知事單李重植,同知單張枝秀,寶化堡權管單金達燁,副司勇片弘錫,都監把摠鄭健植,今加折衝加資事,承傳,五衛將金鶴弼·崔允秀,已上加設減下。
再政。以李承駿爲水原中軍。同知單南宮鎰,僉知三單玄象東·金圭大·金宗範,兼坡州防禦使單沈永奎,都摠管單李鳳周,以上竝單付。
營建都監啓曰,自四月初一日至三十日,本都監所捧願納錢十六萬九千八百三十七兩零,宗親府所捧璿派人願納錢七千二百七十九兩,成冊以入之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
兵曹啓曰,每當儲窠之月,虛司果之不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又啓曰,去三月二十六日,慶科重試對擧庭試別試武科殿試時,直赴殿試奉承傳親騎衛李正植等二百四十七人內,二百三十六人應試參榜,所授帖文,竝依例爻周,閑良劉應煥,騎士金永信等二人作故,親騎衛朴馨根·盧振文,馬兵朴枝實·盧鍾千,退捕武士李象浩,別武士車行福·許榮等七人遭故,依法典陳試,養馬安寬振,身病不赴,係是三式年內,依例陳試,南兵營親騎衛張成汲,無緣不赴,其委折,關問該帥臣後,稟處,直赴會試,捧承傳,選武軍官李根厚等六十人內,四十八人應試,選武軍官鄭鴻翼,旣已直赴殿試,所授帖文,竝依例收聚爻周,閑良李奎輝遭故,依法典陳試,武學徐成鳳作故,別騎衛宋南奎,身病不赴,依例勿施,所授帖文,竝收來爻周,北兵營馬兵李右鉉,江原監營馬兵金奭鍾,慶尙監營選武軍官鄭鵬漢等三人,起送成冊,初不擧論,而亦不赴試,別付料軍官盧泰錠,水原別校朴俊錫,慶尙左兵營馬兵金奎昊,閑良李宗宜,南兵營別砲衛盧必信,無緣不赴其委折,關問漢城及該道帥臣後稟處,何如?傳曰,允。
刑曹參判洪秉壽疏曰,云云。答曰,省疏具悉。卿其勿辭行公。
丙寅五月初一日卯時,上御熙政堂。進講入侍時,講官洪鍾序,參贊官趙然友,侍讀官鄭顯裕,假注書尹基周,兼春秋鮮于昇·安翊豐,各持通鑑第二卷,以次進伏訖。上曰,史官分左右,上開卷,仍讀前受音一遍訖,鍾序,自臣願大王,止重報毋,仍釋義訖。上命授書算于鍾序,上讀新受音十遍訖,鍾序還納書算。以下缺
丙寅五月初一日申時,上御熙政堂。召對入侍時,參贊官張錫駿,閣臣徐相翊,侍讀官鄭顯裕,檢討官嚴世永,假注書尹基周,兼春秋鮮于昇·安翊豐,各持通鑑第二卷,以次進伏訖。上曰,史官分左右,上開卷,命授書算于顯裕,上讀自臣願大王,止重報毋,仍讀十遍訖,顯裕還納書算。以下決
丙寅五月初一日□時,上詣仁政殿月臺。景慕宮香祝親傳入侍時,行都承旨姜蘭馨,左承旨李元會,右承旨洪鍾學,左副承旨張錫駿,右副承旨趙然友,同副承旨姜晉奎,假注書尹基周,兼春秋鮮于昇,別兼春秋李昌鎬,檢校直提學李載元,檢校待敎徐相翊·趙寧夏,校理鄭顯裕,修撰嚴世永,以次侍立。時至,通禮跪,啓請外辦。上具翼善冠·衮龍袍,出萬安門,藥房提調金炳㴤,副提調姜蘭馨,進前問候訖。通禮跪,啓請乘輿。上乘輿。詣仁政殿月臺,通禮跪,啓請降輿。上降輿,通禮前導就褥位南向立,引儀引初獻官上護軍洪鍾應,陞詣褥位之左,通禮跪,啓請跪。上跪,香室官員,奉香祝,跪授承旨,承旨東向跪進,上受香祝,以授鍾應,鍾應西向跪受興,通禮跪,啓請興,上興。通禮前導降階,階下祗送位西向立,鍾應奉香祝,由正路出。通禮跪,啓請鞠躬,上鞠躬。香祝過後,通禮跪,啓請平身,上平身。入幕次。少頃,通禮跪,啓請出次,上出次。通禮跪,啓請乘輿,上乘輿。仍出仁政門·肅章門,入協陽門,承旨請出標信解嚴,上由宣化門還內,諸臣以次退出。
上在昌德宮。停常參·經筵。
自開東至辰時,灑雨下雨,測雨器水深一分。
傳曰,訓鍊都監都提調有闕之代,左議政爲之。
傳曰,有實病摠管許遞,前望入之。摠管前望入之。副摠管姜㳣添書落點。
宗親府啓曰,去四月二十七日,王大妃殿疹候平復陳賀時,宗正卿昌原府使李明錫,所捧箋文,今纔來到,故着審封入之意,敢啓。傳曰,知道。
議政府啓曰,前統制使李鳳周所奏諸條批旨,有令廟堂稟處之命矣。其一三倉漕船年限前,勿許屬公改造事也。漕船改造,自有定限,而限前屬公,元非經法,切勿許施之意,捧甘惠廳,其一本營校卒仰哺,專係於移轉一款,而年前蕩還之後,穀摠不敷,至爲錢·租參半,而所謂沿耗,每爲輸運之愆期,自巡營,山沿換移之弊,更勿擧論事也。錢·租之參互山沿,爲其便宜而然也。今其錢於沿而租於山,則運輸之愆期,未嘗不由於此,以兩相方便之道,關飭該道。其一各鎭邊將戍卒之支保,專在防結錢之逐朔給代,而挽近各邑,趁不輸送,或至經年,自今各該防邑,過限不送之守令,卽爲啓罷之意,申飭道臣事也。殘鎭遠戍,專賴給代,而拖時閱月,或至經年之久,則彼將卒聊賴,將何爲計,沿邊防守,又當疎虞,如有過限不送之邑,從重論警之意申飭。其一本營管下舟師十一邑守令殿最,依兵·水營兼邑營將例封啓事也。兵·水營之於兼營將,亦有殿最封啓之例,則本營體貌,今旣自別,而況有舟師節制者乎?軍務殆忽,許令等第之意,著爲定式,何如?傳曰,允。
議政府啓曰,卽見公忠前兵使李東鉉所奏,則以爲,本道吏輩,稱以上納不足,每結二斗八升式加斂,爲民切骨之冤,其所措處之方,令廟堂稟處爲辭,而批旨如是,爲民害者,豈可仍置乎?令廟堂稟處事,命下矣。每結加斂,徒滋吏況云,則其曰上納不足者,未知何故,而然其委折,關問該道,使之從長措處,何如?傳曰,允。
議政府啓曰,卽見公忠前兵使李東鉉所奏,則以爲,本道將校每朔所料,不過二三兩,故有闕而一無願差,本道邊將中一窠,許付本營,使之支保之地爲辭,而批旨,令廟堂稟處事,命下矣。邇來邊將自辟,未始無所以然者,而今若以營校聊賴之殘薄,遽然許施,則凡梱寄去處,其將援此爲例,且京營久勤之坐失幾窠,亦所當念,此擧條置之,何如?傳曰,允。
議政府啓曰,卽見京畿監司兪致善狀啓,則以爲,列邑賑事,今已完畢,而陰竹幼學李學源·金思曾,各納錢四百兩,前慶熙將金元植納錢一千兩,極爲嘉尙,其在激勸之政,合有褒賞之典,請令廟堂稟處矣。出義捐財,補有賑資,其志嘉尙,又不必以多寡論,金元植邊將差送,李學源·金思曾,令本道從自願區處之意,分付,何如?傳曰,允。
議政府啓曰,卽見公忠監司申檍所報,則枚擧結城縣監金九鉉,連山縣監李燮奎牒呈,以爲結城則各年大同中,下吏犯逋條,合爲七百九十餘石,而逋吏中,或有死亡,或有勘配,歸屬無處,欲挪移則歉歲民情當念,欲捱過則正供法意極嚴,故徵族徵廳之擧,不得已行之,而以時價磨鍊,則當爲一萬五千金內外矣。殘廳窮族,萬無辦納之道,連山則甲子條大同欠縮,爲五百五十餘石,而始因軍逋還逋之彌縫,竟致此弊矣。昨春軍錢刷逋,徵族徵廳,僅爲拔根,則更無可徵之處,上頃結城各年大同欠縮條七百九十餘石,連山甲子大同欠縮條五百五十餘石,竝船價,代錢上納,結城逋吏在逃之金仁植等三漢散四,譏捕爲辭矣。有邑則輒曰有逋,有逋則輒請代錢,然則代錢爲茶飯,本色爲弁髦,後乃已。正供事體,寧容若是。第念兩邑,以積弊之局,一切以本色責納,勢有所行之不得,與其許久愆滯,毋寧早圖究竟,結城乙丑條,特許詳定代納,甲子條,數旣不多,足可容措,以本色,斯速上納,連山甲子條,依所請,亦令一體代錢,而此是朝家權宜之政,設有他邑請代之擧,更毋敢視此爲例之意,申飭在逃之金仁植等三漢,刻期跟捕,按法勘斷事,分付,何如?傳曰,允。
判府事趙斗淳箚略曰,臣奉有恩諒,餘年殘喘,無往非聖明與也。第惟視官貞疾之外,手足癱瘓,脈絡瘛瘲,其於稍涉事務去,處心與身,放下不得,顧臣所管兼務,非閒漫司存之比,而尙可以句攝照領乎?伏乞收臣訓鍊·司譯兩提擧之任,劃行改免云云。答曰,自卿去位,予心悵失,今其愼節,尤庸奉慮,兼管兩務,旣非筋力奔走之地,而卿之苦懇,又何爲而然也?一向靳許,亦非敬禮之義,所辭訓局提擧之任,不得已勉副,卿其諒之。仍傳曰,此批答遣史官傳諭。
江原監司曺錫輿疏云云。答曰,省疏具悉。卿其勿辭往欽哉。
丙寅五月初二日辰時,上御熙政堂。進講入侍時,同知事尹堉,參贊官張錫駿,檢討官嚴世永,假注書方孝麟,兼春秋安翊豐·金鎭模,各持通鑑第二卷,以次進伏訖。上曰,史官分左右,上開卷,仍讀前受音一遍訖。堉讀自毋怒曰大丈夫,止何奇之,仍釋義訖。上命授書算于堉,上讀新受音十遍訖,堉還納書算。以下缺
丙寅五月初二日申時,上御熙政堂。召對入侍時,參贊官姜晉奎,閣臣徐相翊,侍讀官鄭顯裕,檢討官嚴世永,假注書方孝麟,兼春秋安翊豐·金鎭模,各持通鑑第二卷,以次進伏訖。上曰,史官分左右,上開卷,命授書算于顯裕,上讀自毋怒曰大丈夫,止何奇之,讀十遍訖。顯裕還納書算。以下缺
上在昌德宮。停常參·經筵。
知事洪耆燮,安葬後,王大妃殿,宗親儀賓·藥房·內閣·政院·玉堂·朝廷·二品以上·六曹大司諫,奉慰口傳問安。答曰,知道。
王大妃殿,進御二錢重人蔘粟米飮一貼煎入事,榻前下敎。
備忘記,全羅右水使朴來命下直,長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,未得設行之意,敢啓。傳曰,知道。
傳曰,司僕一提調有闕之代,左議政爲之。
傳曰,右承旨·左副承旨·同副承旨許遞,前望入之。
傳曰,在外承旨許遞,前望入之。承旨前望入之。尹周鎭·李啓魯·李鍾鳳·洪正圭落點。
政院啓曰,新除授左副承旨尹周鎭,以前任黃州牧使,方在解由未出中,何以爲之?敢稟。傳曰,勿拘。
議政府薦望,以徐璟淳爲東萊府使。
傳曰,啓字誤踏中官柳載賢,從重推考。
傳曰,各道放未放成冊,秋判就議廟堂,付籤以入。
以全羅監司趙在應啓本,珍山郡胎室犯葬罪人金致云結案馳啓,令該曹照法處斷事,傳曰,旣承慈敎矣。特貸一縷,嚴刑三次,遠惡島限己身定配,勿揀赦典。
以北兵使鄭歧源狀啓,高嶺僉使閔大鎬,本鎭新舊防築修改增築,恪勤檢察,乃訖巨役,誠爲嘉尙,論賞一款,令該曹稟處事,傳曰,高嶺鎭新舊防築之一新修築,極爲嘉尙,該僉使,特許防禦履歷。
永禧殿啓曰,祭享時祭物,例於前期二月,趁早封進,而今番端午祭物,不卽封進,故屢度催促於奉常寺,則典祀官不爲待令,以致晩時云。祭物雖已陪進,典祀所在,萬萬驚悚,當該典祀官,令該府拿問嚴勘。何如?傳曰,允。
奉常寺啓曰,永禧殿大祭時祭物,前期二日,例爲趁早封進矣。今日端午大享時,亦爲依此擧行,而典祀官不卽來待,故自本寺,自朝至今,連爲催促於吏曹,而今已至午,尙無動靜,事體所在,萬萬駭然,當該典祀官,令該府拿問嚴處,當該吏曹堂上,從重推考。典祀官,令吏曹急速差出,以爲卽時封進之地,何如?傳曰,允。
刑曹啓曰,以全羅監司趙在應啓本,珍山郡胎室犯葬罪人金致云,結案馳啓矣。令該曹照法處斷事,傳曰,旣承慈敎矣。特貸一縷,嚴刑三次,遠惡島限己身定配,勿揀赦前事,命下矣。謹依傳敎,分付該道道臣之意,敢啓。傳曰,知道。領敦寧金左根箚略曰,臣二豎侵凌,惟日視陰,雖閒司漫職,決難叨據,故頃上乞軀之章,斷非飭廉也。顧今咯痰眼瞀,最爲貞疾,要就城外水泉,以資飮洗之方,而所帶閟宮提擧及太僕御營之銜,有地分綦重者,有事務管統者,以若昏謬,全無以强責。伏乞亟解臣三提擧之任云云。答曰,邇來愼節,非不奉慮,而爲泉飮洗,自可收效矣。至於兼管諸任,本非劇務,則以卿處地,不宜遽解,而强咈苦懇,終欠敬禮,所辭太僕提擧,不得已今姑勉副,卿其安心調理。仍傳曰,此批答,遣史官傳諭。
丙寅五月初三日辰時,上御熙政堂。進講入侍時,講官金學性,參贊官洪鍾學,侍讀官鄭顯裕,假注書尹基周,兼春秋盧鎭燮,別兼春秋趙寅燮,各持通鑑第二卷,以次進伏訖。上曰,史官分左右,上開卷,仍讀前受音一遍訖。學性讀自漢王至南鄭,止策安決耳。仍釋義訖。上命授書算于學性,上讀新受音十遍訖。學性還納書算。以下缺
丙寅五月初三日申時,上御熙政堂。召對入侍時,參贊官李元會,閣臣李承五,侍讀官南一愚,檢討官趙晩和,假注書尹基周,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上開卷,命授書算于一愚,上讀自漢王至南鄭,止策安決耳。仍讀十遍訖。一愚還納書算。以下缺
上在昌德宮。停常參·經筵。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,檢校直閣李承五,馳詣綏陵,奉審摘奸,仍留監祭,局內諸陵,一體奉審以來。
傳曰,各道放未放成冊,判義禁,就議廟堂付籤以入。傳曰,判義禁許遞,前望入之。判義禁前望入之。金學性落點。
傳曰,政官牌招開政,如有違牌,勿爲呼望。
傳曰,守令瓜滿之代,今日政差出。
傳曰,在外參贊·敦寧府堂上,呈告金吾堂上,未肅拜工曹判書許遞,今日政差出。
吏曹啓曰,假監役李龍鎭,有身病,呈狀乞遞,改差,何如?傳曰,允。
有政。吏批,參判兪致崇進。以任百秀爲右參贊,李顯稷爲工曹判書,姜㳣爲同義禁,任憲榮爲豐川府使,呂殷燮爲旌義郡守,李宗純爲假監役,丁觀燮爲興陽縣監。
兵批,判書·參判·參議·參知·承旨缺,以李正懋爲三田渡別將。城山別將單李尙翟,同知單申潤祚,兼東萊鎭兵馬僉節制使獨鎭守城將單徐璟淳。
弘文館啓曰,校理南一愚在外,副校理金聲根營建都監都廳進,上番闕直,事甚未安。應敎金錫輔,副應校趙用夏,校理李裕承,副校理鄭顯裕,竝卽牌招,推移入直,何如?傳曰,允。
丙寅五月初四日辰時,上御熙政堂。進講入侍時,知事金世均,參贊官李啓魯,檢討官趙晩和,假注書方孝麟,兼春秋盧鎭燮,各持通鑑第二卷,以次進伏訖。上曰,史官分左右。上仍讀前受音一遍訖。世均讀自王曰吾亦欲東耳,止漢王曰然,仍釋義訖。上命授書算于世均,上讀新受言十遍訖,世均還納書算。以下缺
上在昌德宮。停常參·經筵。
藥房提調金炳㴤,副提調姜蘭馨啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
王大妃殿,進御二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而領議政未差,左議政金炳學有身病,右議政柳厚祚奉命在外,不得來會云矣,敢啓。傳曰,知道。
政院啓曰,卽者持平安驥泳,以其親病,陳疏徑出,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
又啓曰,卽者義禁府都事來言,各道放未放成冊,判義禁就議廟堂,付籤以入事,命下矣。新除授判義禁金學性未肅拜,不得擧行云,卽爲牌招,何如?傳曰,允。
六典條例纂輯所啓曰,本所堂上金學性,除拜判義禁,職務相妨,所帶金吾之任,今姑許遞,何如?傳曰,放未放擧行,不可少緩,姑今仍帶。
義禁府啓曰,各道放未放成冊,判義禁就議廟堂付籤以入事,命下矣。謹依下敎,臣學性,就議于左議政金炳學,成冊中可放者,付籤以入之意,敢啓。傳曰,知道。
又啓曰,永禧殿端午祭典祀官閔載晉,拿問嚴處事,傳旨,啓下矣。閔載晉下去京畿果川地云,依例發遣府羅將拿來,何如?傳曰,待待命拿囚。
江原監司曺錫輿疏云云。答曰,省疏具悉。卿其往省焉。
持平安驥泳疏曰,伏以,臣家在廣州地,而臣母年今七十有六矣。氣息奄奄,委頓床玆,已有年所,雖有家兄左右扶將,而私心惴懼,恒若淵氷,日前卽接家信,則臣母患節間,因日候之不調,將攝失宜,一倍添劇,促臣歸視,自聞此報,方寸煎灼,按住不得,而適差徽慶園典祀之官,享事至嚴,未敢言私,已爲四五日矣。今則祀事已畢,歸伏私次,而私情焦迫,尤當如何哉?玆敢忙陳短章,徑尋鄕路。伏乞聖慈,俯垂鑑諒,亟遞臣所帶之職,俾便歸護,仍治臣擅離之罪,以照法紀焉。臣無任云云。答曰,省疏具悉。爾其勿辭往護。
丙寅五月初五日辰時,上御熙政堂。進講入侍時,大臣李景在,講官鄭基世,參贊官缺,侍讀官李裕承,假注書尹基周,兼春秋鮮于昇·安翊豐,各持通鑑第二卷,以次進伏訖。上曰,史官分左右。上開卷,仍讀前受音一遍訖,基世讀自大王自料勇悍仁强,止卽都彭城,仍釋義訖。上命授書算于基世,上讀新受音十遍訖,基世還納書算。以下缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,而國忌相値,不得設行之意,敢啓。傳曰,知道。
傳曰,左副承旨·右副承旨·同副承旨許遞,前望入之。承旨前望入之。李承皐·李冕光·金斗欽落點。
傳曰,藝文提學許遞,政官牌招開政。
傳曰,泮堂與在外戶曹參判同義禁許遞,今日政差出。
傳曰,呈告知敦寧許遞,今日政差出。
傳曰,在外玉堂許遞,今日政差出。
傳曰,奉審閣臣入侍。
以黃海道放未放成冊,傳曰,金百善·金善行·沈宜永,竝放。
以全羅道放未放成冊,傳曰,李象愼·趙德煥,竝放。
以平安道放未放成冊,傳曰,朴尙春·李志赫,竝放。
以慶尙道放未放成冊,傳曰,尹致逈·閔羲敬·李純翼,竝放。
以江原道放未放成冊,傳曰,李麟·成載瑋·沈宜達,竝放。
以慶尙監司李參鉉狀啓,咸陽郡民家失火事,傳曰,當此農節,民家燒燼,聞極驚慘,元恤典外,別加顧助,趁卽結構奠接,無有一民失所棲遑之弊事,廟堂措辭,分付。
以平安監司朴珪壽狀啓,安州牧民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
傳曰,公事不審之中官曺命振·朴應來,從重推考。
吏曹啓曰,假監役李宗純,以其身病呈狀乞遞,改差,何如?傳曰,允。
有政。吏批,參議李承五進。以李世翊爲校理,呂圭益爲修撰,李周喆爲知敦寧,權永秀爲戶曹參判,李淳翼爲大司成,曺錫元爲同義禁,鄭基世爲弘文提學,洪淳穆爲藝文提學,李㘾·兪致崇爲同成均。傳曰,見窠,皆令差出。
再政。以尹滋悳爲同敦寧,尹泰膺爲假監役。
兵批,判書以下缺,以李學善爲昇天堡萬戶。同知單李善舟。
兵曹,慶科庭試·武科初試規矩落點。鐵箭三矢一百二十步,片箭三矢一百三十步,一巡二中,騎蒭一次三中,柳葉箭五矢一百二十步,一巡三中,講書粗以上,取三技。
營建都監啓曰,營建之役,次第告成。群黎百姓之趨事赴功,恐或後人,卽其秉彝之所同得也。惟彼貢人輩,刁騰物價,薄來厚往,固已爲罔赦之罪,而亦豈各貢各人之滔滔皆然,特其中,最無嚴至無憚者,水鐵契是耳。昨年先受,旣爲一萬五千兩,則貢契軫念,何如曠絶,而及夫進排之際,謂此可剩各物種會減,惟意增加,一物之價,洽過四倍之多,屢遭提飭,頑不知戢。渠亦化育中物也,嚮上之誠,常分攸在,而敢於莫重莫大之役,徒濟己私,致耗國財,此而可爲,孰不可爲也?怙終賊刑,法所難貸,懲一勵百,不可仍置,該貢實三所任,出付軍門,梟首警衆,各貢中,若或此倣彼效,不悛舊習,一體施律之意,嚴加申飭,何如?傳曰,此輩之無嚴無憚,一至於此也。法旣自干,罪固罔赦,而旣承慈敎矣。特推好生之義,該貢實三所任,使各營將臣,會坐於光化門外,嚴棍三十度放送,此後各貢之物種進排,如有高價會減之弊,非但該貢人而已。計士與各所掌執吏,亟施一律,可也。
義禁府啓曰,各道放未放成冊中,可放者付籤以入,而踏啓字以下矣。全羅道井邑縣竄配罪人李象愼,長興府邊遠充軍罪人趙德煥,慶尙道尙州牧流三千里定配罪人尹致逈,玄風縣竄配勿揀赦前罪人閔羲敬,知禮縣竄配罪人李純翼,平安道龍川府遠地定配罪人朴尙春,肅川府遠地定配罪人李志赫,咸鏡道利原縣流三千里定配罪人吳大元,公忠道忠州牧徒三年定配罪人金樂文,黃海道遂安郡定配罪人沈宜泳,延安府徒二年半定配罪人金善行,江原道春川府定配罪人成載瑋,原州牧定配罪人李,麟蹄縣徒二年半定配罪人沈宜達等放送事,分付各該道道臣之意,敢啓。傳曰,知道。
吏曹參判兪致崇疏云云。答曰,省疏具悉。卿其勿辭行公。
丙寅五月初六日辰時,上御熙政堂。進講入侍時,講官金永爵,參贊官李鍾鳳,侍讀官李裕承,假注書方孝麟,兼春秋安翊豐·金鎭模,各持通鑑第二卷,以次進伏訖。上曰,史官分左右。上誦前受音一遍訖,仍開卷,永爵讀自放逐義帝,止秦王莫愛也。仍釋義訖。上命授書算于永爵,上讀新受音十遍訖,永爵還納書算。以下缺
丙寅五月初六日,上御熙政堂。奉審閣臣入侍時,右承旨李鍾鳳,假注書方孝麟,記事官安翊豐·金鎭模,奉審閣臣李承五,以次進伏訖。上曰,史官分左右。上曰,閣臣進前。承五進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審無頉,還詣綏陵,仍留監祭,將事安寧之意,敢此仰達矣。上命史官就座,又命閣臣先退。仍命退承史以次退出。
上在昌德宮。停常參·經筵。
備忘記,鐵原都護府使李志鼎下直,長弓一張,長箭一部,片箭一部,筒兒一箇賜給。
弘文館啓曰,校理李世翊,時在忠淸道報恩地,經筵入番事緊。請斯速乘馹上來事,下諭。答曰,許遞。
又啓曰,新除授修撰呂圭益,卽爲牌招察任,何如?傳曰,允。
御營廳啓曰,本廳軍色從事官趙慶鎬,身病甚重,勢難察任,改差,何如?傳曰,允。
護軍權用修疏云云。答曰,省疏具悉。卿其勿辭行公。
丙寅五月初七日辰時,上御熙政堂。進講入侍時,同知事尹定善,參贊官李冕光,侍讀官趙用夏,假注書尹基周,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上誦前受音一遍訖,仍開卷,定善讀自大王入關,止善事漢王,仍釋義訖。上命授書算于定善,上讀新受音十遍訖,定善還納書算。以下缺
上在昌德宮。停常參·經筵。
政院啓曰,三皇忌辰日,親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,遣承旨奉室奉審。
傳曰,再明日次對,依例來會。
傳曰,發遣吏郞,諸執事,淸齋與否,摘奸以來。
議政府啓曰,夏至只隔,惜乾轉緊,言念農功,甚涉渴望,初次祈雨祭,不卜日虔誠設行事,知委儀曹,此時曠官,亦爲可悶,受由上京及未下直守令,竝令不多日催促下送,何如?傳曰,允。
兵曹啓曰,今月十一日,一內禁軍番次,而該番將李敏純,身病猝重,無望供職,呈狀乞遞,改差其代,依承傳口傳擬入,何如?傳曰,允。
兵曹口傳政事,以白樂莘爲內禁將。
禮曹啓曰,卽接水原幼學洪陽燮所志,則以爲,同姓六寸弟己燮,嫡妾俱無子,以其同姓三十寸弟昌燮第二子在林,欲爲繼後,兩家諸族相議完定,而己燮夫妻,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長洪陽燮所訴旣如此,洪昌燮第二子在林,立爲洪己燮之後,何如?傳曰,允。
訓鍊都監啓曰,因兵曹草記,明禮門東邊內官墻一間許頹圮處,金虎門入直軍八名除出,將校一人率領,限修築間嚴加守直之意,敢啓。傳曰,知道。
御營廳啓曰,本廳中軍韓元植,身病甚重,勢難察任,改差,何如?傳曰,允。
兵曹,以鄭圭應爲御營中軍。
刑曹啓曰,卽接公忠監司申檍文移,則黃澗縣徒二年定配罪人盧弘宅限滿云矣。取考曹上配案,則弘宅,以招引人物罪,甲子五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
戶曹參判權永秀疏云云。答曰,省疏具悉。卿其勿辭行公。
丙寅五月初八日辰時,上御熙政堂。進講入侍時,知事趙然昌,參贊官金斗欽,檢討官嚴世永,假注書方孝麟,兼春秋鮮于昇·金鎭模,各持通鑑第二卷,以次進伏訖。上曰,史官分左右。上誦前受音一遍訖,仍開卷,然昌自王長者,止從漢王,仍釋義訖。上命授書算于然昌,上讀新受音十遍訖,然昌還納書算。以下缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
傳曰,禮房承旨與左副承旨分詣受香諸處,奉審摘奸以來。
傳曰,在外承旨許遞,前望入之。承旨前望入之。任孝直落點。
政院啓曰,因議政府草記,左邊捕盜大將申命淳,施以竄配之典事,允下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將李周喆,卽爲牌招,聽傳敎,何如?傳曰,允。
傳曰,金吾堂上許遞,政官牌招開政。
傳曰,在外春秋,與兵曹參判,呈告敦寧都正許遞,今日政差出。
傳曰,呈告禮曹判書許遞,今日政差出。
以公忠監司申檍狀啓,西原縣民家失火事,傳曰,當此農作之時,民家燒燼,聞甚矜惻,元恤典外,別加顧助,結構奠接之方,廟堂措辭,分付。
吏曹啓曰,北靑府使蔡東述,以其親病,不得辭朝改差,驪州牧使李鎬俊,以其身病,不得下去云,罷黜,何如?傳曰,允。驪州·畿內極弊之局。又當數遞,勿拘常格,以聲績素著人,各別擇差。
宗親府啓曰,完平君昺,今已闋服矣。宗正卿,依例差下,令該曹下批,何如?傳曰,允。
有政。吏批,參議李承五進。以李應辰爲校理,南秉吉爲禮曹判書,南鍾順爲兵曹參判,完平君昺爲判義禁,金東獻·李熙絅爲知義禁,李興敏爲知春秋,權用修爲同義禁,姜蘭馨爲同春秋,金敎性爲驪州牧使,李鍾濬爲北靑府使。傳曰,見窠,皆令差出。
再政。以朴昌壽爲司諫,申應朝爲右尹,安膺壽爲光州牧使,金敬根爲南原府使,趙縉鎬爲襄陽府使,朴齊鴻爲金川郡守,沈宜健爲三登縣令。
兵批,判書以下缺,以龎允直爲礪峴僉使,同知單李啓洵單付。
傳曰,當該承旨,推考。
議政府啓曰,卽聞日前,左捕廳推捉禁衛營軍兵,濫施惡刑,竟至戕命矣。人命何等關係,而事非賊情,若是慘刻,聽聞驚駭,不可仍置,捕將施以竄配之典,何如?傳曰,允。
同敦寧尹滋悳疏云云。答曰,省疏具悉。所請依施。
大司成李淳翼疏云云。答曰,省疏具悉。爾其勿辭察職。
黃海監司朴承輝疏曰,伏以,天休滋至,邦籙無疆,玉牒追加隆之典,漩闈奏勿藥之喜,縟儀屢擧,率普歡忭。仍伏念,臣待罪東藩,殆近三十朔之久矣。有百僨誤無一報效,居恒悚惕若臨淵而集木,惟以麥登之秩,視爲瓜熟之限,屈指俟期,丕擬納節,卽接邸報,千萬夢想之外,特下傳敎,以臣換授黃海道觀察使者,聞命惝怳,誠不知措躬之所,行且面聖叩謝,少伸觚稜之戀,臣是何人,得此格外曠絶之恩數也。噫,臣東萊數載,隆和洪造非止一再,涓滴而莫補河海之澤,菱甲而偏蒙雨露之恩,欲報之德,夷險燥濕,何暇擇焉?第其職任之閒隙,逈自不同,村器之長短,各有攸當,孟綽,或優於趙魏而不宜於膝卿,薛公,不辦於穎陽而可合於粟縣,則熙朝官人之政,尤當審愼而量授也明矣。今玆海藩之繁劇浩穰,又非關東閑僻比耳。臣於昔年,亦嘗綰紱於海西之邑,略悉梗槪,使星之旁午,接應多端,唐舶之出沒,備禦無術,倉儲之枵罄,民産之匱乏,計必日趨於積痼難醫之境,除非才略素優,望實俱隆者,莫宜彌縫而彈壓之,今乃以如臣斗筲,已試蔑效之蹤,擧而畀之旬宣之責,牙纛旌節,東西回翔,臣身之榮耀雖極,盤錯肯綮,下手缺折,國事之僨敗必至,將何以少紓我聖上西顧之憂也哉?百爾思惟,萬難承膺,玆敢疾聲冒控於仁覆之天。伏乞聖明,念藩寄之不可輕授,察臣情之非出飾讓,亟收成命,回授可堪之人,以重公器,以安私分焉云云。答曰,省疏具悉。卿其勿辭往欽哉。
丙寅五月初九日辰時,上御熙政堂。進講入侍時,講官李㘾,參贊官李承皐,侍讀官金錫輔,假注書尹基周,兼春秋鮮于昇·安翊豐,各持通鑑第二卷,以次進伏訖。上曰,史官分左右。上誦前受音一遍訖,仍開卷,㘾讀自初湯武人,止典護軍,仍奏釋義訖。上命授書算于㘾,上讀新受音十遍訖,㘾還納書算。以下缺
上在昌德宮。停常參·經筵。
藥房都提調金炳學,提調金炳㴤,副提調姜蘭馨啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
自前夜人定至人定,灑雨下雨,測雨器水深七分。
傳曰,禮房承旨馳詣孝昌廟,奉審摘奸以來。
傳曰,左承旨,與禮曹堂上戶曹郞廳,依定式,馳詣宣武祠,奉審摘奸以來。傳曰,大臣政府堂上引見。
傳曰,維我慈聖,軫念還穀之弊,年年減摠,御供日用,撙節積儲,今至三十萬兩矣。特下廟堂,自廟堂量宜分排於各道,復舊糶糴,仰體我慈聖爲國盛念,如是更張之後,又或夤緣滋奸,漸致耗縮之患,是方伯守宰,負我慈聖聖德萬億年永久勿替,用鞏我家邦。傳曰,旣承慈敎矣。義州府尹李建弼,江界府使鄭周應,安州牧使李,泰川縣監李忠翼,竝加資,永柔前縣令金善根陞敍,以別薦例施行,以示朝家勸奬之意。
政院啓曰,卽者義禁府都事來言,今此左邊捕盜大將申命淳,當定配所以入,而新除授判義禁完平君昺,知義禁金東獻·李熙絅,俱爲未肅拜,同義禁權用修在外,不得擧行云。判義禁知義禁竝卽牌招,何如?傳曰,判義禁許遞,前望入之。判義禁前望入之。李景純落點。
弘文館啓曰,新除授校理李應辰,卽爲牌招察任,何如?傳曰,允。
尙衣院啓曰,冬至使行,上通事貿來物種中,白絲與唐獤皮及各色三升五十匹,不得貿來,以致闕供之境,當該上通事二員刑配,臣亦待罪云云。傳曰,安恕,卿勿待罪,不足條無論某色,期於充數。
承文院啓曰,卽見盛京禮部咨文出來者,以爲今年夏季統巡箚派錦州協領桂齡,五月初一日行抵靉江西岸,與本國地方官,公同會哨,若至徒壁,臨江,人馬不能行走之處,准借本國船隻該轉飭該地方官,屆期遵辦云矣。回咨依例撰出,定禁軍,騎撥下送于灣府,使之傳給鳳城將處,以爲轉致盛京之地,何如?傳曰,允。
又啓曰,今此齎咨官齎去咨文中,以前頭使行奉表申謝之意,措辭撰出,何如?傳曰,允。
兵曹啓曰,今五月二十五日,宗廟社稷別祈雨祭時,守門當爲塡差,而本曹郞廳·都摠府郞廳·五衛將,除入直與呈辭受由在外·未肅拜,排擬苟艱,依定式,軍門將官,代差以入之意,敢啓。傳曰,知道。
義禁府啓曰,左邊捕盜大將申命淳,施以竄配之典事,承傳,啓下矣。申命淳平安道中和府竄配,而以承傳內辭意,具罪目,依例發遣府書吏,押送配所,何如?傳曰,允。
丙寅五月初十日辰時,上御熙政堂。進講入侍時,左議政金炳學,同知事尹堉,參贊官任孝直,檢討官呂圭益,假注書方孝麟,兼春秋安翊豐·鮮于昇,各持通鑑第二卷,以次進伏訖。上曰,史官分左右。上開卷,讀前受音一遍訖。堉讀自諸將盡讙,止以告諸侯而伐之,仍釋義訖。上命授書算于堉,上讀新受音十遍訖。堉還納書算。以下缺
丙寅五月初十日辰時,上御熙政〈堂〉。藥房入診及大臣·政府堂上同爲入侍時,都提調金炳學,提調金炳㴤,副提調姜蘭馨,同副承旨任孝直,假注書方孝麟,事變假注書金尙萊,記事官安翊豐,記注官鮮于昇,政府堂上金炳國·李圭徹·鄭基世·徐戴淳·申觀浩·任百秀·南秉吉·李載元·洪祐吉·李景夏·李周喆·朴永輔,以次進伏。醫官李慶年·李漢慶·洪翼普·李忠淵,以次進伏楹外訖。上曰,史官分左右。上命都提調進前,炳學進前問候訖。炳學曰,醫官待令,使之入診乎?上可之。慶年等以次診候,退伏楹外。炳學顧謂醫官曰,脈候詳爲奏達。慶年等起伏奏曰,脈候左右三部調均矣。上曰,醫官先退。上曰,次對爲之,炳學曰,臣之猥玷三事,居然周歲有餘于玆矣。其入也,已是不量,久冒也,尤係匪據,臣雖至愚,豈不知力辭血懇之爲道理義分,而惟以隆恩如天。賤軀不敢自私,仰成有地,庶事無甚顓責,姑且捱度,未及申籲,今焉前後元輔,相繼去位,臣顧裒然於巖廊之上,目下廟務,多致積滯,人或憂臣以推諉無所,臣則竊自謂朝家名實,宜有以處臣矣。次對屢有成命,遂不免冒登前席,而念臣所値,旣與前玆旅進,懸有不侔焉。且況國計艱棘,民憂鴻洞,是何等時也?萬幾日贊,百責攸萃,是何等任也?以臣疎闇,以臣譾劣,妄欲其梗着脊梁,則非惟〈臣,止竟僨敗,將見國事,由臣而日非〉,早賜斥退,改卜賢德,毋俾上貽叢脞之憂,下速癏隳之辜,寔爲耦幸兩妥,萬祝萬祝。上曰,今此辭巽,實非所望,爲念國事,更勿煩陳也。又所啓,天時已屆夏至矣。十日不雨,尙云無禾,今其不雨,且將浹月。圭璧旣薦,靈應是祝,而聖衷憧憧,亦安所屆,惟我殿下,欽明文思,體大堯格上之德,齊聖廣淵,懋成湯享天之誠,宜其三元調六氣順,而現前雲漢之憂,此其故何也?卽惟曰如臣無似,猥列具瞻,蔑有以效燮理之責故耳。若夫聖明所以恐懼修省,在誠與不誠,天道玄遠,臣不敢傅會爲說,而誠則其應也,捷於桴鼓,不誠則其應也扞如枘鑿,卽其自然之理也。勤講學,誠之所到也,恤民生誠之所著也。萬化萬理,莫非誠之一字,而以今日恐懼之心,推之於實事,以今日修省之心,拖之於實政,大本旣立,百度皆貞,則天心悅豫,將見休祥之日至,誠之不可揜,有如此者矣。今玆之旱,亦豈非進德修業,轉危爲安之,一大機會也哉?伏願深加體念焉。上曰,近日旱氣,實是渴望,所陳切實,當服膺矣。出擧條炳學曰,向來驪陽·驪城兩國舅宣侑之命,非但常典之可稽,抑由聖衷之曠感,臣不勝欽仰萬萬,而第念忠文公臣閔鎭厚,以文貞之子,文忠之侄,忠勤勞勩,國耳公耳。言議事功,炳烺簡策,其子文忠公臣閔翼洙,克紹箕裘之業,早膺弓旌之招,辛壬以後,矢志靖獻,講劘義理,明白正大,奕世趾美之盛,誕啓文定之祥,其兩世祠版,竝遣官致祭,以寓崇德尙賢之義似好,故敢此仰達矣。上曰,依爲之。出擧條炳學曰,故判書文簡公臣趙觀彬,讜直之節,嚴正之操,以辨君誣暴忠冤,爲己任,孤立無援,不懾不撓,一身而與義理,同其屈伸,故判書臣鄭益河,秉執剛確,痛辨忠逆之分,言議峻整,篤守尊攘之義,斬釘截鐵,不以禍福動其心,此兩臣畢生從事,不出於忠君衛道四個字,至今士友之間,前輩典型,益有所想望矣。其祠版,竝許世祀,以樹百世之聲,而鄭益河未及易名云。待日後謚坐,特施節惠之典恐好,故敢達矣。上曰,依爲之。出擧條炳學曰,三軍府,旣合設於禮曹,禮曹,移設於漢城府矣。南營試士之所,亦將移定,而漢城府自來狹窄,多士無以容旋,若就基址稍廣而言之,則莫如禁衛營,以此永爲設行之意,分付,禮曹房舍修理等節,令度支擧行,何如?上曰,依爲之。出擧條炳學曰,京畿虛還十七萬四千三百餘石,昨夏因道臣疏籲,特蕩其三分二,在本道,實爲曠絶之典也。近又有報本府者,推究裏許,參互事勢,則虛畓三分一,更無充補之策,三都及各衙耗條,亦無通變之道,且以實畓言之,舊儲新作,道臣煞費誠力,今爲數萬餘包之多,苦心所在,來效可期。而但各衙虛耗,無處着手,則不得不就實畓中,割本充數,若此不已,駸駸幾年,實畓隨以掃如,前蕩之蔑效,民困之依舊,卽必至之勢也。弊到此極,合有更張之擧,虛畓還之未及割除者,特許一體蠲蕩,其各衙耗作立本之方,不可不迨此措劃,而以今事計,誠甚悶然,筵退後,往復道臣,從長更究,更爲稟定,何如?上曰,此是慈殿恒所憂悶之事,當仰稟,有所處分矣。出擧條炳學曰,資窮代加,廣慶覃恩之由來盛典也。每於陳賀後,自吏曹,與敦寧府,關問代加有無於各邑,毋論有無,例捧禮木,雖是已例之使然,不無列邑貽弊之端,故向自臣府,雖已捧甘革罷,此不可不一番經稟,從今爲始,代加之移用者,待當者之來告吏曹後許施,而關問與禮木,一勿擧論之意,永爲定式,因此而又有所仰達者矣。各道箋文差使員之行下禮木,未知創自何時,而要之爲謬例也。近日則許多名目,年增歲加,甚至於推捉官隷,勒捧後已,其費也不出於民結,必取於民庫,一當此役,害竟歸民,夫遇慶進箋,誠禮攸在,而吏胥輩之夤緣討索,豈有如許事勢乎?各邑結斂庫下之弊,亦不可不念,毋論某差員,宗府政府樞府古風債外,闕內外各司掖庭行下禮木,一切禁斷。且各鎭邊將之差員上來及各加一資時,兵曹下隷之誅求侵督,罔有限極,殘鎭事力,無計摒擋,此亦嚴防之意,竝捧甘各司,仍以臣奏,行會八道,使之曉然知悉,何如?上曰,永爲定式,勿困我小民。出擧條炳學曰,漕輓裝發後,沿海各邑之指路護送,以其正供所重而然也。挽近法綱解弛,或行或不行,只以過境文牒,循例枚報,事之駭然,莫此爲甚。已往固難一一追究,而自今爲始,各其境護送等節,申明舊式,毋敢違越,若或復踵前習,不謹奉行守令,施以制書有違之律,道臣亦難免不飭之責,竝以此意,嚴關申飭於漕船所經各道,雖以漕船與京江船言之,裝穀上來時,每多臭載之患,夫以慣海漕卒,水路安危,豈有不識不知之理,而種種詐僞,若是無嚴乎?此後情節之有涉故破者,不待更稟,直施梟警之律,內而舟橋司,外而該道道臣,一體預先嚴飭,各自紏察,俾無容奸之弊,何如?上曰,各別申飭,俾有實效,可也。炳學曰,內用弓矢,每年二次自尙方與內弓房進上,武庫亦有六臘造成之例,而其物力則出自大農矣。頒賜旣不稠疊,積置徒致朽傷,臣意則竝使之一年一次造納,不爲無補於經費,故敢此仰達矣。上曰,依爲之。出擧條炳學曰,公忠監司申檍,苽期不遠矣。此道臣按藩之後,實心對揚,聲績茂著,而今春賙賑,卽一道民命安危之會也。終始殫誠,窮蔀賴以全活,全省民情,擧切願借,特令加一年仍任,以責成效之地,何如?上曰,依爲之。出擧條炳學曰,大護軍金益文·李豐翼·趙龜夏,吏曹判書洪淳穆,竝政府堂上差下,大護軍金世均,有司堂上差下,何如?上曰,依爲之。出擧條炳學曰,文科放榜後分館,自是應行之典,而近來之必待提飭,亦一謬習,分付該院,使之從速擧行,何如?上曰,依爲之。出擧條炳學曰,奉朝賀尹致羲,當爲貤榮其考,而所后家,前已追贈矣。依例移施本生,何如?上曰,依爲之。出擧條炳學曰,上護軍韓正敎,祖·曾兩世,當爲追榮,而所后家,無可施處,移贈本生,亦多已例,故敢達矣。上曰,依爲之。出擧條炳學曰,大護軍李熙絅,當爲追榮,而所后家,無可施處,依例贈其本生,何如?上曰,依爲之。出擧條炳學曰,知宗正卿李鳳周,當爲貤榮,而所后祖·曾前已追贈,依近例,移施其本生,何如?上曰,依爲之。出擧條炳學曰,工曹判書李顯稷,當爲追榮,而所后兩代,前已貤贈,此亦依例移施其本生,何如?上曰,依爲之。出擧條炳學曰,護軍金尙鉉,加資後追贈兩代,而曾祖則昨年,因大臣筵白,已蒙正卿特贈矣。依例移施於本生曾祖,何如?上曰,依爲之。出擧條炳學曰,注書記注之際,做錯非細,雖是生疎所致,筵體極爲未安。令該府拿處,此後則各別擇擬之意,申飭,何如?上曰,從重推考。上曰,大臣就座,承旨孝直曰,諸宰奏事,戶曹判書金炳國曰,別貿供價,卽別庫米中區劃者也。庚寅以後,因米邊之不敷,自版籍色,代錢出給,則其餘上下條件,比諸前日,不過零瑣而止,恐不必徒存其名,臣意則別庫郞廳,與捧上上下,竝屬別營,極爲穩便,而別庫旣屬別營,則因此而又有所仰達者矣。訓局軍料米,自別營上下者也。如或米色稍劣,則每多呼訴之端,斗量有欠,則不知葛藤之時,此專由於頒放與領率,各異其人故也。宿衛軍卒,不可不念,從玆以往,料條限二萬石,全船劃送于別庫,而其餘自別營捧上中,次第輸送,別庫員役,竝與黜陟而永屬訓局,使之專管,分給別庫,員役料米,自別營上下,凡於節目,筵退後,啓下定式恐好,而事係通變,下詢大臣與該營將臣處之,何如?上曰,大臣·將臣之意,何如?炳學曰,外間之有此議久矣。今其別庫之革罷,軍卒放料之令訓局專管,事甚方便,臣無他見矣。訓鍊大將李景夏曰,別營放料,每有葛藤,常所稔聞而慨歎者矣。今此戶判所奏果得,釐弊久遠之道,臣無容他見矣。上曰,大臣將臣之意如此,以此定式。炳國曰,餉廳與本曹,有無相通,大關經費,不但爲訓局接濟已也。本廳稅入,皆從屯田中出,而屯稅贏絀,全在於災減濫約,故專委本邑,責其成效,古法然也。近自京廳,定送差人,使之收稅,則京監之典請災減,已多違式,而過限不納,督捧無路,所以有革罷京監之筵奏,定式矣。不出幾年,又復如前,屯稅漸縮,將至莫可收拾之境,所謂京監名色,一倂革罷,使各其邑,專管擧行,竝與未收,而一體督納,解由拘礙之法,亦爲申明施行,何如?上曰,年前慈敎,不啻切嚴,而京導掌,尙未革罷,聞甚駭然,一遵慈敎擧行,可也。出傳敎炳國曰,禁御軍之停番,專爲度支經費而然也。間因兩營事勢,互相移屬,至承年前分半之處分,而顧今國計,轉益艱絀,則以此補用,尤不容少緩,自今一依前後揆奏,準其數永付臣曹,何如?上曰,依爲之。出條擧兼兵曹判書李圭徹所啓,訓鍊院兼都正將臣外,毋得檢擬,載在法典,而將臣,以亞將登壇,則直超資憲事,新有定式矣。以此檢擬,有礙格例,臣意則以曾經捕將亞尹人,通擬都正,亦以當品中曾經銀臺及梱帥有地望人,通擬恐好,而係是官制變通,下詢登筵大臣時·原任將臣處之,何如?上曰,大臣·將臣之意,何如?炳學曰,將臣,階旣不稱,則似當如是排望,至於都正之擇擬,亦合變通之政矣。行判中樞府事金炳國曰,登壇後,直超資憲,旣有定式,則兼都正之排擬,果不無拘礙者矣。今此兩窠之竝與變通,尤爲妥當,臣豈容他見乎?摠戎使申觀浩曰,兵判所奏,允合官制,臣無他見矣。訓鍊大將李景夏曰,都正皆是堂上三品職也。以將臣擬兼都正,以亞將擬都正,揆以階職,不相稱適矣。今此兵判所奏,深得通變之義,以臣膚淺,無容他見矣。禁衛大將李周喆曰,今此兵判所奏,實合官制,臣無他見矣。上曰,大臣·將臣之意如此,依爲之。出擧條圭徹曰,前僉使白樂賢,邊地十餘朔後徑遞,旣有已施之例,一體許用履歷,恐合疏鬱之政,故敢此仰達矣。上曰,依爲之。出擧條圭徹曰,前營將韓友燮,以新資,準朔內移後,因事坐罷而降資矣。已準朔遞罷者,筵稟復資,多有已例,前營將韓友燮復資施行,似好,故敢此仰達矣。上曰,依爲之。出擧條兼兵曹判書李圭徹所啓,向以前統制使李鳳周所啓,本營本非巡營所管,管下邊將殿最,不與同議,令兵曹行會事,允下矣。殿最法意,本來嚴重,自臣曹,終不敢直爲行會,令廟堂稟處,何如?上曰,依爲之。出擧條前平安監司洪祐吉所啓,道內守令有聲績者,已有所次第狀聞,輒蒙褒嘉之典矣。其在激勸之政,實不勝欽仰萬萬。今又伏奉下詢,敢不悉陳餘蘊,對揚我殿下一初淸明,宵旰憂勤之盛念哉?道內列邑守令,孰不欲竭誠報效,而就其中,最著績者,或有宰列重望,或有屢典良手,卽義州府尹李建弼,江界府使鄭周應,安州牧使李,泰川縣監李忠翼,永柔前縣令金善根是耳。適値營邑更張之會,賴此諸倅之循良,得以共濟,而至若修繕矯捄之弊,不一其端,煩不敢枚達,只梗槪,敢此仰達矣。上曰,入稟。慈殿,有所示意之擧矣。孝直曰,玉堂所懷奏之。錫輔曰,臣才識學術,萬不近似於橫經之列,而區區愛戴之心,有不能自已者,惟聖學一事耳。古昔明王治平之道,莫不由學問中做出來,夏禹之惜寸陰,周文之緝熙不已,必於是耳。古今未有不學而能臻聖賢之域者也。惟我列聖朝,一日三講,與召對夜對之講,無或暫暇,此正殿下今日之所當法也。夙夜慥慥,無或間斷,則學日新而德日隆,萬億年無疆之休,實基於此。伏願聖明,懋哉懋哉。上曰,所奏甚好,當留念矣。上曰,史官就座。又命退,諸臣以次退出。
上在昌德宮。停常參·經筵。
自開東至辰時,灑雨下雨,測雨器水深三分。
政院啓曰,昨日次對擧條中,有所錯漏,萬萬駭然。原擧條,今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
傳曰,右承旨許遞,前望入之。承旨前望入之。李雲翼落點。
兵曹口傳政事,以李邦鉉爲內乘。
禮曹啓曰,昨今之雨,雖未滿寸,濃雲四布,將有繼注之望,此時連薦圭壁,恐涉瀆屑,再次祈雨祭,姑爲觀勢擧行,何如?傳曰,允。
右邊捕盜廳啓曰,謹依議政府草記批旨,臣廳在囚罪人趙季宗,出付御營廳之意,敢啓。傳曰,知道。
義禁府啓曰,京畿監司兪致善狀啓內,前府使李承穆罪狀,令攸司稟處事,啓下矣。李承穆下去京畿楊州地云。發遣府羅〈將〉拿來,何如?傳曰,待待命拿囚。
丙寅五月十一日辰時,上御熙政堂。進講入侍時,講官曺錫雨,參贊官李冕光,侍讀官金錫輔,假注書趙,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上開卷,讀前受音一遍訖。錫雨讀自於是漢王,止睢水爲之不流,仍釋義訖。上命授書算于錫雨,上讀新受音十遍訖,錫雨還納書算。以下缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以方孝麟囚單子,傳曰,飭已施矣。分揀放送。
議政府啓曰,大政近隔一月,銓臣尙滯,外藩重任之許久曠務,實所悶然。而況兩道須代之際,民事亦不可不念,新除〈授〉東伯,使之從速辭朝,以爲次次交符之地,何如?傳曰,允。
又啓曰,卽見戶曹所報,則以爲,屢經大役,銀儲枵然,而勅奇又當,不久許多所入,不可不措辦,天銀限一萬兩,趁今區劃爲辭矣。見今京外封樁,到處垂罄,而該曹事力,亦不可不念,以訓局所在銀五千兩,南城所在銀五千兩,區劃以送,使之及時入用之地,何如?傳曰,允。
又啓曰,卽見兼兵曹判書李圭徹所奏,則因前統帥啓達,統營管下邊將殿最,不與同議巡營事,自本曹,不敢直爲行會,請令廟堂稟處矣。殿最同議,所以重其事者,何嘗爲其所管而然乎?況道臣,旣兼兵馬·水軍節度使,而邊將出陟之漠然無聞,亦非法意攸在,該曹之終不敢直爲行會云者,誠得之矣。今此所啓,實有不審之失,原擧條勿施,前統制使李鳳周,推考,何如?傳曰,允。
又啓曰,傳曰,惟我慈聖,軫念還穀之年年減摠,御供日用撙節積儲,今至三十萬兩矣。特下廟堂,自廟堂量宜分排於各道,復舊糶糴,仰體我慈聖爲國盛念,如是更張之後,又或夤緣滋奸,漸致耗縮之患,是方伯·守宰負我慈聖之德,萬億年永遵勿替,用鞏我家邦事,命下矣。春糶秋糴,有國水·旱之備,而邇來斂散旣廢,徒爲厲民之階,所以有前後蠲蕩之擧者也。竊念帑金之特頒,今昔罕有之曠典,而辭旨懇惻,德意隆渥,此誠迓續景命之會也。凡在瞻聆,孰不欽聳謹依下敎?京畿四萬兩,嶺南七萬兩,湖南海西各六萬〈兩〉,湖西五萬兩,關東二萬兩下送,各該道使之作穀,穀名以丙寅別備穀爲稱,趁今分俵,容可及期盡分,取耗年年添邊,或致歉年,勿入停蕩關西則城餉旣爲十數之數,關北則實畓邊摠,庶可塗抹,竝姑勿論,今玆恩施之曠絶,寔惟經遠之謨也。嚴典守謹出納,銖累寸積,克復舊規,卽方伯守宰之責也。若復任他吏手,漫不覺察,派給之時,虛實相蒙,開捧之際,僞冒或滋,雖一包之穀,致有耗縮之弊,該吏,直施梟警,守令加倍用律,道臣亦當從重論勘,竝以此意,措辭行會,何如?傳曰,允。
敦寧都正李彙承疏云云。省疏具悉。所請依施。
丙寅五月十二日辰時,上御熙政堂。進講入侍時,知事金大根,參贊官李雲翼,侍讀官李應辰,假注書趙,兼春秋盧鎭燮·金鎭模,各持通鑑第二卷,以次進伏訖。上曰,史官分左右。上開卷,讀前受音一遍訖,大根讀自圍漢王三帀,止則楚可罷也,仍釋義訖。上命授書算于大根,上讀新受音十遍訖,大根還納書算。以下缺
上在昌德宮。停常參·經筵。
傳曰,吏曹參議有闕之代,前望入之。吏曹參議前望入之。李僖魯落點。
傳曰,京兆堂上許遞,〈前望入之〉,政官牌招開政,如有違牌,勿爲呼望。
傳曰,呈告與有實故工曹堂上許遞,今日政差出。
傳曰,前捕將事,歷日思惟,莫曉其意。犯科者之懲治,非無其道,而惟意酷刑,至使致命,豈非乖當之甚乎?自以謂申令立法,而所失則極爲駭妄,設有所激怒而然,不圖此人,行此慘刻殘忍之事矣。其在重人命之道,竄配猶輕,而此人之前日居官,頗有聲績,故特爲分揀,而後更有如是,則斷不容貸之意,招致啓版前,另加嚴飭,以示朝家寬恕之典。
有政。吏批,參議李僖魯進。以李鳳周爲工曹判書,韓啓源爲判尹,林肯洙爲左尹,李鍾淳爲右尹。傳曰,見窠,皆令差出。
再政。以金箕纘爲同義禁。
兵曹啓曰,知中樞府事李重植,五衛將玄象東·金奎大·南宮鎰·金宗範,文臣兼宣傳官趙慶鎬,俱以病難供職,呈狀乞遞,竝改差,何如?傳曰,允。
兵批,判書李圭徹進。以任泰瑛爲知事,洪淳穆爲都摠管,曺錫元·尹定善·金鼎鎬爲副摠管,金蓍敬爲同知,李元熙爲兼訓鍊都正,李志謙爲訓鍊都正,鄭兌烈·金白鑑·具重鉉·趙存康爲五衛將,趙晩和爲文兼。同知單咸允五,前營將韓友燮復資事,承傳。
以公忠監司申檍狀啓,泰安郡守鄭洛鉉,天安郡守洪祐慶,大興郡守鄭基永,救急飢口,捐出殘廩,賙事完了,民命賴完,激勸之典,令該廳稟處事,傳曰,泰安郡守鄭洛鉉,許用邊地履歷,天安郡守洪祐慶,大興郡守鄭基永,竝不待五考,府使待窠,隨先擬入,洪祐慶,以別薦例施行。
兵曹啓曰,禁軍別將任弘模,以其身病,呈狀乞遞,改差,何如?傳曰,允。
兵曹,以李容熙爲禁軍別將。
兵曹啓曰,卽接宗廟暑入直訓鍊院主簿具然肯手本,則宗廟外三門,今方修改云。限畢役間,衛軍二名定立,嚴加守直令巡邏營門,申飭校卒,各別巡察之意,分付,何如?傳曰,允。
義禁府啓曰,前捕將竄配,特爲分揀事,命下矣。申命淳竄配分揀之意,敢啓。傳曰,知道。
又啓目,前府使李承穆原情云云。問目內辭緣,泛稱遲晩,刑推得情,何如?啓除刑推議處爲良如敎。
吏曹參議李承五疏曰,臣於見職,豈一分可堪,而蹲據至此哉?始也秪肅,怵於義分,終焉丐免,未護兪允,一日二日,復不克斂退者,巧値寮寀之俱適在外,連承政命,逃遁不得,揚揚冒進,有若非此莫可者然,惶恐慙恧,愈往靡措,今則亞堂出而膺命,此乃臣宜遞之日也。夫臣之一身,臣不自有,以殫竭爲補報,臣之願也。而奈臣疎且闇戇且痴,眩於名實,謬於識慮,無一事一政之酬其志,效其分,按簿循格,尋常差擬,尙此紕繆多而悔吝生,早晩僨誤,可立而得,乃者節享塡差,不能照察,至承問備,尤增悚蹙,若復靦然不去,其於累聖眷何,羞當世何?且臣有至切之懇,不容不陳暴焉。臣之老母,年迫七旬,癃衰之疾,歲加月增,雖其有少康之日,猶不免沈淹房闥,强起强飱,亦必倩人,以臣悸懼之心,不遑曠侍,古人愛日之語,臣嘗三復,興感其言之切至,惕我心之先獲,仰惟聖明及老之仁,興孝之政,亦必有矜念於此矣。敢忘僭猥,兼控衷懇。伏乞聖明,俯賜諒察,亟遞臣三銓之銜,公而嚴瘝曠之罪,私而副養老之願云云。答曰,省疏具悉。所請依施。
丙寅五月十三日辰時,上御熙政堂。進講入侍時,同知事金基纘,參贊官李元會,檢討官呂圭益,假注書權命菊,兼春秋鮮于昇·安翊豐,各持通鑑第二卷,以次進伏訖。上曰,史官分左右。上開卷,讀前受音一遍訖。基纘讀自漢王謂左右,止以取敖倉粟,仍釋義訖。上命授書算于基纘,上讀新受音十遍訖。基纘還納書算。以下缺
上在昌德宮。停常參·經筵。
自開東至寅時,灑雨下雨,測雨器水深一分。
傳曰,禮房承旨馳詣宗廟·景慕宮,奉審摘奸以來。
傳曰,藥院提調許遞,前望入之。內醫提調前望入之。金世均落點。
以平安監司朴珪壽狀啓,成川府民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
宗親府啓曰,明日卽天漢殿望奉審日次,臣章濂,進詣擧行之意,敢啓。傳曰,知道。
義禁府啓目粘連,向前李承穆,亦私掘人塜,法律本嚴,査庭首實,道啓指的,不可以到今自明,有所參恕,以此照律,何如?啓,依允。
丙寅五月十四日辰時,上御熙政堂。進講入侍時,講官洪鍾序,參贊官李承皐,侍讀官李應辰,假注書趙,兼春秋安翊豐·鮮于昇,各持通鑑第二卷,以次進伏訖。上曰,史官分左右。上開卷,讀前受音十遍訖。鍾序讀自周勃等言于漢王,止何足疑乎,仍釋義訖。上命授書算于鍾序,上讀新受音十遍訖。鍾序還納書算。以下缺
上在昌德宮。停常參·經筵。
藥院提調金世均,副提調姜蘭馨啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚奉命出彊,不得來會云矣,敢啓。傳曰,知道。
傳曰,別兼春秋李昌鎬減下,司直南一愚差下。
政院啓曰,翰圈爲之事,命下矣。別兼春秋南一愚·洪遠植·趙定燮,竝卽牌招,以爲會圈之地,何如?傳曰,允。
又啓曰,翰圈爲之,司果南一愚,別兼春秋差下事,命下矣。令該曹口傳單付,何如?傳曰,允。
吏曹口傳政事,別兼春秋單南一愚。
翰林會圈三點,李承洙·洪萬植·趙·趙秉鎬·趙宇燮·金性均·權命菊·洪健植,以上取八人。
以司謁口傳下敎曰,闕內攔入之漢,出付秋曹,査實以入。政院啓曰,卽伏見口傳下敎,則闕內攔入之漢,出付秋曹査實以入事,命下矣。莫重深嚴之地,有此攔入之擧,極爲驚悚,常時不飭之入直兵,摠府堂上,竝從重推考,郞廳竝所當重勘,而本院請推之外,無他可施之罰,何以爲之?敢稟。傳曰,允。拿處。
都摠府啓曰,建陽門把守牌將李興吉所告內,宗廟北墻上,有一狂童,跨坐躕躇之際,門旗手執捉云。聞甚驚駭,卽令移送秋曹,從重嚴勘。臣等之常時不能檢飭之罪,不勝惶恐,而以該所把摠言之,亦以常時不能巡察,難免其責,不可仍置,令該府拿問處之,何如?傳曰,允。
兵曹啓曰,今日申時量,建陽門把守軍直所近處,宗廟北墻上,有一白衣總角漢,跨墻之際,爲門旗手所捉,至伏承出付秋曹,査實以入事,下敎矣。莫重宮墻之地,有此越墻之擧,萬萬驚駭,常時不能檢飭之失,臣不勝惶恐,而雖以建陽門把摠言之,常時苟能巡察,豈容若是?不可仍置。當該入直把摠,令該府拿問嚴勘,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
訓鍊都監啓曰,別庫旣屬本局,則本局應行事件,別單書入之意,敢啓。傳曰,知道。
義禁府啓目粘連,前府使李承穆矣本府議啓內,私掘人塜,法律本嚴,査庭首實,道啓指的,不可以到今自明,有所參恕,以此照律,罪杖一百,收贖告身,盡行追奪,流三千里定配,私罪。奉敎依允。
又啓曰,李承穆係是流配,依法典不付功議以入之意,敢啓。傳曰,知道。
又啓曰,時囚罪人李承穆流三千里定配照律公事。判付內,依允矣。李承穆,杖一百收贖,告身盡行追奪,全羅道茂朱府流三千里定配,而以議啓內辭意,有罪目,發遣府羅將,押送配所,何如?傳曰,允。
別兼春秋南一愚·洪遠植·趙定燮聯名疏曰,伏以,史圈,有命牌儼臨,臣等固當駕屨之不俟。而第伏念圈體至重,專以下僚爲主,故居右位者,不得替行,館規卽然,已成金石,而前別兼春秋臣李昌鎬,係是下僚,而今承減下之命矣。臣等忝在其右,越次會圈,有壞成憲,玆敢聯陳短章。伏乞聖明,俯垂鑑諒,亟遞臣等之職,回授當次之人,以存館規,以完圈事,千萬幸甚,臣等無任云云。省疏具悉。爾其勿辭,卽速會圈。
吏曹參議李僖魯疏云云。省疏具悉。爾其勿辭行公。
丙寅五月十五日辰時,上御熙政堂。進講入侍時,講官金永爵,參贊官任孝直,侍講官金奎弘,假注書權命菊,兼春秋金鎭模·盧鎭燮,各持通鑑第二卷,以次進伏訖。上曰,史官分左右。上開卷,讀前受音一遍訖。永爵讀自八月漢王,止吾無患矣,仍釋義訖。上命授書算于永爵,上讀新受音十遍訖。永爵還納書算。以下缺
上在昌德宮。停常參·經筵。
政院啓曰,假注書崔載箕今日廳座,晩時入來,事甚駭然,所當重勘,而本院請推之外,無他可施之罰,何以爲之?敢稟。傳曰,推考。
又啓曰,卽者別兼春秋趙定燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋南一愚,卽爲牌招入直,何如?傳曰,允。
傳曰,翰林召試,明日仁政殿命官爲之。
政院啓曰,翰林召試,明日命官爲之事,命下矣。監事以下館閣堂上,竝待開門命招,何如?傳曰,允。
傳曰,越墻之漢,卽痴狂之漢,無足責也。特爲放送。
傳曰,呈告弘文提學許遞,前望入之。弘文提學前望入之。洪鍾應落點。
以別兼春秋南一愚牌不進罷職傳旨,傳曰,只推。
以京畿監司兪致善狀啓,竹山府使趙羲純,捐廩庇災,窮蔀頌惠,規制有條,苦邑復完,今當瓜報,民皆願借,特爲仍任,令該曹稟處事,傳曰,此邑,卽畿內極弊之局,得此良吏,蘇弊復完云,聞甚嘉尙,特許水使履歷,限一瓜仍任,以圖終始之責。
以慶尙監司李參鉉狀啓,賑救各邑中,施助優異守令,別單登聞事,傳曰,河陽縣監柳致潤,不待五考,郡守陞遷,別薦例施行。慶州府尹洪翼燮加資,星州牧使南羲重,待瓜滿後限一瓜仍任,大邱判官鄭憲朝,優窠府使,待窠隨先擬入,延日縣監尹養桂,固城縣令尹錫五,竝加資,許用營將履歷,右兵使李周應,加資,大邱營將徐珩淳,許用防禦履歷。
以柳龍鐍·尹錫麟·李鳳奎等拿處傳旨,傳曰,分揀。
議政府啓曰,卽見戶曹所報,則以爲,湖西癸巳査起時,六千餘結中,一千七百餘結,就元續陳川浦落中査起,添錄於田案,其餘四千五百餘結,以年分狀本中,未蒙頉舊災,移除,故田案中,無所添錄矣。及夫丙申還出給之時,以六千餘結,盡數懸頉,則一千七百餘結,卽是癸巳添錄之還減,而至於四千五百餘結,空然減摠,以致元結之見縮,若謂移除舊災,則是永爲蒙頉也。爲何自己未,復有舊災名色,且癸巳査起也?只就各邑都吏自首中査出,則民間白徵云者,亦未可曉,一以壬辰元摠,還錄丙申,內減四千五百餘結,自今秋還爲出稅爲稅矣。癸巳査起結,各邑都吏之所自首,則此乃壬辰元摠以外也。夫以摠外自首之査起者,而丙申之直減摠內,至今爲中外所滋惑矣。若曰癸巳査起,卽其白徵也。白徵之結,不可出稅云爾,則當然査起者而還寢而已。又何爲而反減元摠之內乎?若曰以此査起,蠲減舊災云爾,則其時舊災,不過爲一千七百餘結也。四千餘結之來後災頉,果能逆覩而然乎?左右參究,無說可解,事之囫圇,孰甚於此?自今秋爲始,丙申還陳四千餘結,趁卽入錄於租案,消詳區別,一一出稅,俾無國結疊減之弊,何如?答曰,旣知査起之爲白徵,則何嘗曰不可還寢,而第其還寢之不於査起,而必就摠內者,果何爲而然也?曹牒廟啓,有若是消詳,區別租案之入錄,稅摠之還出,竝依此施行,今其處分之後,若或依舊漫漶,不卽擧行,是越視國事也。責有所歸,咎當誰執?以此意,措辭嚴飭。
兵曹啓曰,內禁衛將白樂莘,以其病難供職,呈狀乞遞,改差,何如?傳曰,允。
刑曹啓曰,傳曰,越墻之漢,卽痴狂之漢,無足責也。特爲放送事,命下矣。臣方張坐起査實之際,伏承傳敎,罪人李孟石,卽爲放送之意,敢啓。傳曰,知道。
慶尙監司李參鉉疏略曰,臣受命南來,亦旣久矣。去歲之秋,年穀不登,七十州幾萬生靈,將不免溝壑,而丙枕靡安,內帑黃金,有隕自天,方春議貸之政,遍及一路,此誠南民再生之日也。列郡守牧,實心靡懈,捐補之各盡其力,分給之務適其宜,同我太平之樂,苟非聖上發政施仁,懇懇于此,則災餘之民,何能有全活之望乎?挽近諸路,鮮不受病,而惟嶺爲最,矯捄良劑,豈如臣庸愚所可能乎?且蒲柳衰質,已謝於望秋之前,嘔泄危惡之症,式月不霽,而間因發政之未畢,不暇言私,今幸麥事少登,庶此時乎陳懇,用敢仰瀆崇嚴。伏乞特遞臣慶尙監司之任云云。答曰,賑政今旣告完矣。非卿誠力之有始有終,窮蔀顑頷之命,其將何賴而全活乎?麥事已登,民憂可紓,此時懷綏之方,尤不容少緩,卿其勿辭,益勉旬宣之責。
別兼春秋趙定燮疏曰,伏以,臣母,素患痰癖之症,近因日候之蒸熱,一倍闖發,委頓床笫,昨有翰圈成命,召牌儼臨,黽勉參圈,仍直方切煼熬,今接家信,則臣母之患,夜來添劇,轉側須人,只俟臣歸視,自聞此報,按注不得,忙陳短章,徑出禁扃。伏乞聖明,俯垂鑑諒,亟遞臣別兼之職,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
丙寅五月十六日辰時,上御熙政堂。進講入侍時,講官金學性,參贊官李元會,檢討官趙晩和,假注書趙,兼春秋盧鎭燮,別兼春秋趙定燮,各持通鑑第二卷,以次進伏訖。上曰,史官分左右。上講前受音一遍訖,仍開卷,學性讀自遂進兵,止號二十萬。仍釋義訖,上命授書算于學性,上讀新受音十遍訖,學性還納書算。以下缺
上在昌德宮。停常參·經筵。
傳曰,今番翰林召試,取四人。
政院啓曰,左右史不可不備,翰林召試被選人洪萬植,令該曹口傳單付,牌招入直,何如?傳曰,允。
吏曹口傳政事,檢閱單洪萬植。
丙寅五月十七日辰時,上御熙政堂。進講入侍時,同知事尹定善,參贊官李雲翼,侍讀官鄭顯裕,假注書權命菊,兼春秋安翊豐·鮮于昇,各持通鑑第二卷,以次進伏訖。上曰,史官分左右。上誦前受音一遍訖,仍開卷,定善讀自廣武君李左車,止不用詐謀奇計,仍釋義訖。上命授書算于定善,上讀新受言十遍訖。定善還納書算。以下缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,弘·藝文提學許遞,政官牌招開政。
傳曰,在外兵曹參判同敦寧竝許遞,今日政差出。
傳曰,在外春秋與呈告金吾堂上許遞,今日政差出。傳曰,在外摠管許遞,今日政差出。
傳曰,檢校待敎徐相翊,馳詣顯隆園,奉審摘奸,仍留監祭,健陵·華寧陵,一體奉審以來。
傳曰,發遣吏郞,諸執事,淸齋與否,摘奸以來。
兵曹啓曰,同知中樞府事金蓍敬,宣傳官白樂莘,五衛將鄭兌烈·金白鑑·具重鉉·趙存康,文臣兼宣傳官洪祐昌,俱以病難供職,呈狀乞遞,竝改差,何如?傳曰,允。
吏曹口傳政事,檢閱單權命菊。
有政。吏批,參判兪致崇進。以崔遇亨爲同敦寧,嚴錫鼎爲兵曹參判,黃鍾顯爲知義禁,李明迪爲弘文提學,申錫禧爲藝文提學,申應朝爲同春秋。
兵批,判書李圭徹進。以李豐翼爲都摠管,權永秀爲副摠管,李熙聞·白樂貞爲宣傳官,安弼壽爲內禁將,金在明·沈翼鎭·金鳳根·馮世周爲五衛將,嚴世永爲文兼,李健熙爲椒島僉使,同知加設單金聖官,同知單具重鉉,僉知三單鄭兌烈·金白鑑·趙存康,以上竝單付。
禮曹啓曰,再次祈雨祭,觀勢擧行事,已爲允下矣。伊後雖有間或霏灑,尙靳一霈,言念農功,誠甚渴悶,再次祈雨祭,不卜日今二十日,龍山江楮子島,依例遣宰臣,虔誠設行事,知委,何如?傳曰,允。
又啓曰,各殿誕日,四名日及陳賀時所封議政府,六曹物膳,臣曹堂上與政府堂上,前一日眼同看品封進,自是規例,而近年以來,取其從便,物膳各種,每爲先入,只以單子書入,事甚疎忽,自今爲始,申明舊規,物膳各種,前一日看品封進之意,敢啓。傳曰,知道。
賑恤廳啓曰,觀此慶尙監司李參鉉狀啓,則本道各邑驛賑救,次第撤罷,而士民願納,及守令中,捐助拈出其優異,別單登聞,竝令該廳稟定矣。朝家發帑,營邑捐廩,大嶺以南幾萬飢口,賴以全活,賑政已竣,梱鎭守宰之褒賞,已有判下別旨,而出義願納人之特施奬勸,雖非公賑,亦多已例,別單修啓之二人,竝令該曹稟處,餘外各人之自本道施賞,依狀請施行,何如?傳曰,允。
御營廳啓曰,本廳軍色從事官趙定燮,身病甚重,勢難察任,改差,何如?傳曰,允。
刑曹啓曰,傳曰,各道放未放成冊,秋判就議廟堂,付籤以入事,命下矣。謹依傳敎,臣問議于大臣,詳閱配案,參量罪名,可以放釋者,付籤以入之意,敢啓。傳曰,知道。
丙寅五月十八日辰時,上御熙政堂。進講入侍時,講官金世均,參贊官李承皐,檢討官嚴世永,假注書徐相駿,兼春秋安翊豐,史官洪萬植,各持通鑑第二卷,以次進伏訖。上曰,史官分左右。上誦前受音一遍訖,仍開卷,世均讀自韓信使人間視,止望見大笑,仍釋義訖。上命授書算于世均,上讀新受音十遍訖,世均還納書算。萬植起伏奏曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則筵稟後,不待月限,循次連付,亦多已例,被選當次人權命菊,令該曹口傳單付,牌招入直,何如?上曰,依爲之。萬植曰,時政記纂修事緊,新除授檢閱權命菊,署前行公,何如?上曰,依爲之。以下缺
上在昌德宮。停常參·經筵。
傳曰,禮房承旨馳詣受香諸處,奉審摘奸以來。
傳曰,左副承旨·右副承旨·同副承旨許遞,前望入之。承旨前望入之。蔡東述·柳冀喆·洪兢周落點。
丙寅五月十九日辰時,上御熙政堂。進講入侍時,講官曺錫雨,參贊官李冕光,侍讀官鄭顯裕,假注書趙秉鎬,史官洪萬植,各持通鑑第二卷,以次進伏訖。上曰,史官分左右。上開卷,讀前受音一遍訖,仍開卷,錫雨讀自平朝信建大將旗鼓,止禽趙王歇,仍釋義訖。上命授書算于錫雨,上讀新受音十遍訖,錫雨還納書算。以下缺
丙寅五月十九日申時,上御熙政堂。召對入侍時,參贊官任孝直,閣臣李承五,侍讀官趙用夏,檢討官嚴世永,假注書徐相駿,史官洪萬植·權命菊,各持通鑑第二卷,以次進伏訖。上曰,史官分左右。上開卷,仍命授書算于孝直,上讀自平朝信建大將旗鼓,止擒趙王歇,仍讀十遍訖,孝直還納書算。以下缺
上在昌德宮。停常參·經筵。
藥院提調金世均,副提調姜蘭馨啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍。
大王大妃殿·王大妃殿·大妃殿·中宮殿口傳問安。答曰,知道。
備忘記,江原道觀察使曺錫輿下直,長弓一張,長箭一部賜給。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚奉命出彊,不得來會云矣,敢啓。傳曰,知道。
傳曰,獻陵·仁陵忌辰節享祭物,自分寺進排,已有年所而以其一衣帶所限,不無審愼,有此變通矣。第念宣陵·靖陵,程途來往,亦有値漲阻涉之慮,而享需則何嘗不自京陪進乎?不可不復舊擧行,一體定典,發遣曹郞,收議于時原任大臣與禮堂以來。
禮曹來七月初三日,行宗廟·永寧殿秋享大祭,香祝親傳取稟。奉敎敬依。
禮曹啓曰,東·西班從二品以上,宗正卿時·原任閣臣·儒臣三司長官·六承旨,來六月初一日以晦日至,間二日當爲頒氷,而昨冬因大臣筵奏,各司頒賜,姑爲停止事,擧條,啓下矣。今年則不爲頒氷,而各司頒賜氷丁之數,謹具別單書入,自明年爲始,依此定式擧行事,分付,何如?傳曰,允。
承文院啓曰,文臣登科年滿五十人,分館後陞六,載在法典,今亦依例陞六,何如?傳曰,允。
吏曹啓目,權知承文院正字李寅會·白誠洙·洪建植·趙宇燮·李載鳳·趙秉鎬·朴定陽·兪益煥·金性均·朴弘壽·徐相駿·趙·李愼國爲等如,口傳施行,何如?啓,依允。
又啓目,權知成均館學諭李燉佑,口傳施行,何如?啓依允。
又啓目,權知承文院副正字兪益煥·朴弘壽,權知成均館學諭李燉佑,俱以登科前,年滿五十,依法典,六品職遷轉,何如?啓依允。
同敦寧崔遇亨疏云云。答曰,省疏具悉。所請依施。
丙寅五月二十日辰時,上御熙政堂。進講入侍時,左議政金炳學,同經筵尹堉,參贊官蔡東述,侍講官趙用夏,假注書趙秉鎬,史官洪萬植·權命菊,各持通鑑第二卷,以次進伏。江原監司曺錫輿,同爲進伏訖。上曰,史官分左右。上曰,江原監司進前。錫輿進前。上曰,卿其下去善爲之。錫輿曰,臣本才識魯莽,未曾經字牧之官,遽當方面重任,萬無一分對揚之道,而今承飭敎,伏不勝悚懍。上曰,向下別還錢,各別申飭,期有民間實效,可也。錫輿曰,本道劃下錢,爲二萬兩矣。謹當下去後,詳察各邑事勢,平均分排計料矣。炳學曰,道伯,宜其靡不容極,而今飭敎如是,尤當各別對揚矣。上曰,別般着念奉行,可也。仍命監司先退,又命開講,上誦前受音一遍訖,仍開卷,堉讀自諸將問信曰,止予千金,仍釋義訖。上命授書算于堉,仍讀十遍訖,堉還納書算。以下缺
上在昌德宮。停常參·經筵。
備忘記,城津僉使李尙祜下直,長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
傳曰,承旨竝許遞,前望入之。承旨前望入之。沈承澤·林肯洙·鄭海尙·崔遇亨·金鼎鎬·李章濂落點。
政院啓曰,新除授承旨林肯洙·鄭海尙·崔遇亨,資是嘉義,行都承旨沈承澤,乃是嘉善,座次有違格例,何以爲之乎?敢稟。傳曰,都承旨許遞,前望入之。承旨前望入之。閔致庠落點。
傳曰,奉審閣臣入侍。
禮曹三次祈雨祭不卜日,今二十三日,南壇雩祀壇,依例遣宰臣虔誠設行事,知委,何如?啓依所啓施行,閣臣塡差。
傳曰,發遣吏郞,諸執事,淸齋與否,摘奸以來。
傳曰,三次祈雨祭,諸執事,以閣臣儒臣別兼塡差。
傳曰,藥院副提調,尙衣副提調相換。
禮曹啓曰,傳曰,獻陵·仁陵忌辰節享祭物,依華城例,自分寺進排,已有年所,而以其一衣帶所限,不無審愼,有此變通矣。第念宣陵·靖陵程途來往,亦有値漲阻涉之慮,而享需則何嘗不自京陪進乎?此不可不復舊擧行,一體定典,發遣曹郞,收議于時原任大臣以來事,命下矣。發遣郞廳,問議于時原任大臣禮堂,則領中樞府事臣鄭元容,以爲己未年,以廣州各陵寢祭需,依華城例,設分寺事,卽臣之仰請收議於大臣禮堂,而因批旨,只行於獻·仁兩陵寢矣。今此聖敎,出於復舊之義,而本是常行之典也。臣無容他見矣云,領敦寧府事臣金左根,病未獻議,判中樞府事臣趙斗淳,病未獻議,判敦寧府事臣李景在,病未獻議,議政府左議政金炳學,以爲獻陵·仁陵享需之分寺進排,行之有年矣。第伏念潦水渡涉,一也,而宣陵·靖陵祭物,旣自京陪進,則今此下詢,卽所以復舊典也。臣無容他見,伏候上裁云。參判臣黃鍾顯,以爲獻·仁兩寢祭物之分寺進排,始自己未行之矣。今此下詢,復舊之義也,常行之典也。臣無容他見,伏候上裁云。參議臣鄭顯德,以爲享需之自京陪進,本是恒典,而今此聖敎,亶出於復舊,臣無容他見云。臣秉吉,伏以,獻陵·仁陵祭物之分寺進排,所以審愼而然矣。宣陵·靖陵享需,旣自京陪進,而値漲阻涉之慮則一也。今此復舊定典,恐合事宜,臣無容他見矣。獻議如此,上裁,何如?傳曰,大臣禮堂之議如此,依此施行。
丙寅五月二十一日辰時,上御熙政堂。進講入侍時,知事趙然昌,參贊官蔡東述,侍讀官李裕承,假注書金性均,史官洪萬植·權命菊,各持通鑑第二卷,以次進伏訖。上曰,史官分左右,上開卷,仍讀前受音一遍訖,然昌讀自有縛致麾下者,止聖人擇焉,仍釋義訖。上命授書算于然昌,仍讀新受音十遍訖,然昌還納書算。以下缺
丙寅五月二十一日午時,上御熙政堂。奉審閣臣入侍時,右副承旨蔡東述,假注書金性均,記事官洪萬植·權命菊,奉審閣臣徐相翊,以次進伏訖。上曰,史官分左右。上曰,閣臣進前。相翊進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則無頉,還詣顯隆園,仍留監祭,將事安寧之意,仰達矣。上曰,史官就座,仍命閣臣先退。又命退,承史以次退出。
上在昌德宮。停常參·經筵。
備忘記,黃海水使吳夏泳下直,長弓一張,長箭一部,片箭一部,筒兒一箇賜給。
傳曰,禮房承旨受香諸處,奉審摘奸以來。
傳曰,知宗正卿李載元,馳詣健元陵,奉審摘奸,仍留監祭,局內諸陵,一體奉審以來。
傳曰,臺諫竝許遞,政官牌招開政。
傳曰,呈告工判知義禁許遞,今日政差出。
傳曰,國計之贏絀,民生之休戚,專係稅政,而土理之陳墾,旣多互換,結摠之虛實,隨以相雜,遂至於積弊之莫可矯整矣。年前因廟奏,雖或有一二道査起之擧,其利害得失,則姑未知,何如?而夫三政之中,田結之爲挽近巨瘼,予自潛邸時,亦已聞之熟矣。兩西及關東·北道,則田多畓少,其弊稍歇。畿甸與三南,則厥土沃饒,執摠居多,然而以政量年久之致,稱之曰災濟,混入雜頉者,在在相續,今若一切任置,則莫重公土,其將無結乃已乎?各邑之上等田土,太半是富豪之庄,而百般圖頉,畢竟減稅者有之,奸猾之吏胥,夤緣偸弄,自作隱結者有之,甚至於京班置庄之處,則懸頉之許多各邑,不一其端,而其中雖有結條除給,所謂幹事之人,姿意乾沒,以致愆納者有之,於是乎結之爲弊,層生疊出,而哀彼無告之民,偏被其害,每有白懲之患,苟使守土之臣,到底査給,另加操飭,則害國病民,其或一至此哉?每念及此,誠極寒心,其在令申之義,有此提飭,上自監留守宰下,至班戶胥吏,各別警暢,卽於稅政攸關,毋至依前伈泄,而如是之後,或官有遣察,民有作弊,則予亦有一一詳知之道矣。道伯·守令之勘罪輕重,且置勿論,强班猾吏之隨犯用律,在所難〈免〉,其各知悉。任意自行之意,廟堂先爲措辭行會於八道四都。
有政。吏批,參判兪致崇進。以宋近洙爲大司憲,成彝鎬爲大司諫,姜國馨爲執義,李宗鶴爲司諫,曺錫萬·鮮于澲爲掌令,韓俊熙·愼栽祐爲持平,李東旭爲獻納,梁相器·許稷爲正言,李周喆爲工曹判書,洪秉壽爲同敦寧,沈承澤爲左尹,李明迪爲知義禁。
再政。以李翼爲知敦寧,李世輔爲刑曹參判。
兵批,僉知三單金在明·沈翼鎭·金鳳根,以上竝單付。
議政府啓曰,頃因公忠前兵使李東鉉所奏,本府吏輩,每結加斂之弊,關問該道,從長措辭之意,覆啓行會矣。卽見該道監司申檍所報,則以爲,本邑罷漕賃船之後,援用天安例,較正斛子,而比前頗少,故上納之數,自致欠縮矣。甲子春參量容入,每結以二斗八升,停當磨鍊,然積滯舊逋,無路充數,至請詳定代納,有何餘剩,歸於吏況乎?且結政,本非兵營所關,而遽以塗聽之說,至於筵稟,誠出料外爲辭矣。歸屬初非吏況充補旣爲公納,則不知裡許之便否,遽然稟奏者,誠有不審之失,前公忠兵使李東鉉推考,何如?傳曰,允。
禮曹啓曰,以獻陵·仁陵各祭享祭物進排復舊擧行事,收議草記,大臣禮堂之議如此,依此施行事,批下矣。獻陵·仁陵分寺革罷,兩陵寢祭物復舊例,自奉常寺封進之意,敢啓。傳曰,知道。
丙寅五月二十二日辰時,上御熙政堂。進講入侍時,同知事金基纘,參贊官閔致庠,檢討官呂圭益,假注書洪健植,史官洪萬植·權命菊,各持通鑑第二卷,以次進伏訖。上曰,史官分左右。上開卷,仍讀前受音一遍訖,基纘讀自將軍虜魏王豹,止欲自殺,仍釋義訖。上命授書算于基纘,仍讀新受音十遍訖,基纘還納書算。以下缺
上在昌德宮。停常參·經筵。
傳曰,圭璧屢薦,靈應尙邈,言念民事,極爲渴悶,再明日宗廟社稷別祈雨祭,不卜日,遣崇品閣臣儒臣,虔誠設行,執祝亦以閣臣·儒臣別兼塡差,祭文,令文任撰進,香祝當親傳矣。該房知悉。
政院啓曰,別祈雨祭祭文,令文任撰進事,命下矣。藝文提學申錫禧牌招,使之製進,何如?傳曰,允。
傳曰,出宮門路,以協陽門爲之。
傳曰,發遣吏郞,諸執事,淸齋與否,摘奸以來。
政院啓曰,卽者社稷署官員來言,今此別祈雨祭,神位版出安奉還時,提調一員,當爲進參,而都提調柳厚祚奉命出彊,提調金輔根有身病,不得進參云。提調卽爲牌招,何如?傳曰,提調許遞,令該曹口傳差出。
吏曹口傳政事,以韓啓源爲社稷提調。政院啓曰,卽者兵曹郞廳來言,明日親傳香時,別侍衛不可不備,而兼判書李圭徹,有身病不得擧行云,何以爲之?敢稟。傳曰,次堂擧行。
都摠府啓曰,都摠官李鳳周呈辭,副摠管金壽鉉有實故,三員未差,明日親傳香時,無以備員,令政院稟旨變通,仍令該曹口傳差出,待下批牌招,何如?傳曰,允。許遞。
摠管前望單子入之。都摠管韓啓源·沈敬澤·洪鍾序,副摠管尹滋悳·趙秉協落點。
議政府啓曰,卽見平安監司朴珪壽,兵使李容燮,宣川府使李南輔狀啓,以爲鐵山宣沙浦漂人八名問情,則一是山東萊州府人,一是浙江尙海縣人,與洋人六名,同爲行商漂到,而船隻破傷,願從旱路,還歸爲辭矣。毋論上國·外國,漂到人之水·陸間,依願施行,卽柔遠之義也。今其旱路請行,亦多可援之例,使問情驛學及差員,交付灣府,入送北京,以待上國處置,所持物件之可以運致者外,從船什物,彼人所見處,竝爲燒火,衣袴供饋刷馬禁雜等節,令該道另飭擧行,咨文令槐院撰出,別定咨官,使之領往,何如?傳曰,允。
上護軍徐戴淳疏云云。答曰,省疏具悉。所請依施。
丙寅五月二十三日辰時,上御熙政堂。進講入侍時,講官李㘾,參贊官金鼎鎬,侍讀官李應辰,假注書金性均,史官洪萬植·權命菊,各持通鑑第二卷,以次進伏訖。上曰,史官分左右。上開卷,讀前受音一遍訖。㘾讀自及出就舍,止且以酈生語告良,仍釋義訖。上命授書算于㘾,仍讀新受音十遍訖。㘾還納書算。以下缺
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而親傳香相値,不得設行之意,敢啓。傳曰,知道。
傳曰,麟坪大君祠宇,移奉于新第云。明日移奉時,遣都承旨,看審以來。
傳曰,禮房承旨馳詣社稷·宗廟,奉審摘奸以來。
傳曰,奉審宗臣入侍。
傳曰,文臣除拜後,輒事違牌,俟日出肅,有若自成美規者然,其在不俟駕之義,太涉未安,而至於蔭宰之效嚬,亦極倨傲,事體道理,寧容若是?自今爲始,政官·臺諫·玉堂循例,及衆所共知實病外,如有違牌,自政院啓辭,實故則來詣朝房,言送政院事,頒布各司。
議政府啓曰,卽見咸鏡監司金有淵所報,則以爲,本道六鎭,處在極邊,各道編配,偏萃於此,配囚無非浮浪之類,彼地咫尺,慮無不到,特令移配他道,亦爲勿定配所爲辭矣。彼我兩界之限,不過一帶水是耳。此輩之互相犯越,未始無先事之慮,竝令移配他道與南關,此後六鎭則姑勿定配之意,分付刑曹及八道四都,何如?傳曰,允。
丙寅五月二十四日巳時,上御熙政堂。進講入侍時,講官洪鍾序,參贊官李承皐,侍讀官李應辰,假注書趙,兼春秋安翊豐·鮮于昇,各持通鑑第二卷,以次進伏訖。上曰,史官分左右。上開卷,讀前受音一遍訖。鍾序讀自周勃等言於漢王曰,止何足疑乎,仍釋義訖。上命授書算于鍾序,上讀新受音十遍訖。鍾序還納書算。以下缺
丙寅五月二十四日辰時,上詣仁政殿月臺。宗廟·社稷別祈雨祭香祝親傳時,行都〈承〉旨閔致庠,行左承旨鄭海尙,行右承旨林肯洙,行左副承旨崔遇亨,右副承旨金鼎鎬,同副承旨李章濂,假注書趙,兼春秋安翊豐·鮮于昇,檢校直提學李載元,檢校直閣李承五,檢校徐相翊·李載冕·趙慶鎬,校理李應辰,修撰趙晩和,以次侍立。時至,通禮跪啓請分辦。上具翼善冠·衮龍袍,乘輿出宣化門。藥房提調金世均,副提調姜蘭馨,進前問候,各殿問候訖。由協陽門·肅章門,入仁政門。至月臺,通禮跪,啓請降輿。上降輿,通禮前導就褥位,南向立,引儀引宗廟獻官。缺社稷獻官。缺陞詣褥位之左,通禮跪啓請跪,上跪,香室官員,奉香祝跪授承旨,承旨東向跪進,上受香祝,以授。缺西向跪受興,上興,通禮跪啓請鞠躬,上鞠躬,香祝過後,通禮跪啓請平身,上平身,入幕次。少頃,通禮跪啓請出次乘輿,上出次乘輿,仍出仁政門·肅章門·協陽門,請出標信解嚴,仍入宣化門,諸臣以次退出。
丙寅五月二十四日未時,上御仁政殿。奉審宗臣入侍時,以下缺宗正卿李載元,以次進伏訖。上曰,史官分左右。上曰,宗臣進前。載元進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則〈安寧〉,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉,還詣健元陵,仍留監祭,將事安寧之意,敢此仰達矣。上曰,史官就座。仍命宗臣先退。又命退,承史以次退出。
上在昌德宮。停常參·經筵。
藥院〈都〉提調金世均,副提調鄭海尙啓曰,伏未審日間,聖體,若〈何〉?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚奉命出彊,不得來會云矣,敢啓。傳曰,允。
傳曰,公事不審之中官姜禹錫,從重推考。傳曰,右副承旨許遞,前望入之。承旨前望入之。金在顯落點。
傳曰,原任副提學金炳始·李鎬俊,檢校差下,檢校直閣李喬翼,檢校待敎閔奎鎬減下,原任直閣李純翼·李承純檢校差下。
政院啓曰,檢校副提學李鎬俊,方在罷職中,何以爲之?敢稟。傳曰,敍用。
以慶尙監司李參鉉狀啓,河東府使閔成鎬遭母喪事,傳曰,令該曹口傳差出,不日下送。
以全羅監司趙在應狀啓,賑救各邑中,務安縣監韓致肇,泰仁縣監徐相鈺,捐廩補賑資外,別饋邑民,躬行私賑,殫渴誠力,俱極嘉尙,論賞一款,令該曹稟處事,傳曰,務安·泰仁兩倅之捐廩補賑資,極爲嘉尙,優窠郡守,待窠擬入,以別薦例施行。
大典條例纂輯所啓曰,本所堂上洪鍾序,職務相妨,所帶摠管許遞,何如?傳曰,允。
奎章閣啓曰,原任直閣李淳翼·李承純,檢校差下事,命下矣。竝卽牌招察任,何如?傳曰,允。
弘文館啓曰,新除授檢校副提學金炳始·李鎬俊,竝卽牌招察任,何如?傳曰,允。
刑曹啓曰,議政府啓辭內,卽見咸鏡監司金有淵所報,則以爲,本道六鎭,處在極邊,各道編配,偏萃於此,配囚無非浮浪之類,彼地咫尺,慮無不到,特令移配他道,亦爲勿定配所爲辭矣。彼我兩界之限,不過一帶水是耳。此輩之互相犯越,未始無先事之慮,竝令移配他道與南關,此後六鎭則姑勿定配之意,分付刑曹及八道四都,何如?傳曰允事,批下矣。慶興金聖泰,平安道鐵山府,宋榮洙本道利原縣,李秉善文川郡,韓召史端川府,朴敏一高原郡,金殷吉北靑府,慶源李景玉,平安道雲山郡,李甲甫龜城府,金益寸慶尙道順興府,李永煥奉化縣,官奴夫興,黃海道松禾縣,文應六殷栗縣,尹鍾聲本道定平府,穩城車錦溪,全羅道長城府,崔雄伊慶尙道河東府,林贊汝江原道高城郡,白源洙黃海道長連縣,鍾城李昌奎平安道泰川縣,金召史江原道三陟府,金宗璣公忠道永春縣,李元文慶尙道慶州府,金範伊平安道熙川郡,高錫玄寧遠郡,曺啓贊公忠道淸風府,會寧尹相贊,江原道杆城郡,鄭海夔平安道孟山縣,崔月用本道洪原縣,趙相彬永興府,金洛基慶尙道泗川縣,茂山趙光民,慶尙道機張縣,韓敬國本道德源府,梁太成安邊府,李正華江原道襄陽府,竝依前罪目,移定配所,各其押送事,分付道臣,慶興柳光旬,因傳敎,卽其地定配者也。置之,何如?傳曰,允。
知敦寧李宜翼疏云云。答曰,省疏具悉。所請依施。
丙寅五月二十五日辰時,上御熙政堂。進講入侍時,判敦寧李景在,同知事尹定善,參贊官林肯洙,侍〈讀官李〉應辰,假注書尹基周,史官洪萬植·權命菊,各持通鑑第二卷,以次進伏訖。上曰,史官分左右。上誦前受音一遍訖,定善讀自陳平曰項羽,止果不信鍾離昧,仍釋義訖。上命授書算于定善,上讀新受音十遍訖,定善還納書算。以下缺
丙寅五月二十五日申時,上御熙政堂。召對入侍時,參贊官崔遇亨,閣臣徐相翊,侍讀官鄭顯裕,檢討官趙晩和,假注書尹基周,史官洪萬植·權命菊,各持通鑑第二卷。以下缺
上在昌德宮。停常參·經筵。
禮曹四次祈雨祭不卜日,今二十八日,北郊遣宰臣,社稷遣重臣,虔誠設行事,知委,何如?啓依所啓施行爲良如敎。
傳曰,在外臺諫許遞,政官牌招開政。
傳曰,發遣吏郞,諸執事,淸齋與否,摘奸以來。
吏曹口傳政事,以李宅鉉爲河東府使。
兵曹啓曰,前知敦寧李宜翼,自吏曹送西矣。資級係是輔國,知中樞有闕代,依例下批之意,敢啓。傳曰,知道。
有政。吏批,參議李僖魯進。以趙徽林爲大司憲,高濟鎰爲執義,吳尙鉉爲掌令,任奎白爲持平,沈相穆爲獻納,李基東爲正言。
兵批,判書以下缺,知事單李宜翼,僉知單馮世周,安原權管單權景濟,以上竝單付。
左右捕盜廳啓曰,謹依議政府草記批旨,臣廳在囚諸漢,竝押送沁營,安春得大會軍民,梟首警衆,張致京·李斗成嚴棍三十度,懲礪放送事,允下矣。罪人安春得·張致京·李斗成等三漢,定校卒,押送沁營之意,敢啓。傳曰,知道。
丙寅五月二十六日辰時,上御熙政堂。進講入侍時,講官金學性,參贊官金在顯,侍讀官鄭顯裕,假注書洪健植,別兼春秋趙寅燮,史官權命菊,各持通鑑第二卷,以次進伏訖。上曰,史官分左右。上開卷,仍讀前受音一遍訖。學性讀自夏楚圍漢王於榮陽急,止疽發背而死,仍釋義訖。上命授書算于學性,上讀新受音十遍訖,學性還納書算。以下缺
丙寅五月二十六日申時,上御熙政堂。召對入侍時,參贊官林肯洙,閣臣徐相翊,侍讀官鄭顯裕,檢討官嚴世永,假注書尹基周,別兼春秋趙寅燮,史官權命菊,各持通鑑第二卷,以次進伏訖。以下缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
傳曰,禮房承旨馳詣社稷,奉審摘奸,仍詣受香所,奉審摘奸以來。
傳曰,卽聞前江原監司朴承輝所奏,則前鐵原府使任商準,寧越府使李喬榮,橫城縣監邊弘圭,三陟營將沈英圭,前後實績,萬萬嘉尙。鐵原前府使任商準,兵使待窠,隨先擬入。寧越府使李喬榮,牧使待窠,隨先擬入。高城郡守趙秉和,優窠府使,待窠擬入,以別薦例施行。橫城縣監邊弘圭,待瓜滿,限一瓜仍任,許用邊地履歷,三陟營將沈英圭,許用邊地履歷,以示朝家褒奬之意。
傳曰,向來帑金之特令立穀,實出於爲國家長遠之計也。第念夏節今已過半,而此時分俵,秋後取耗,計其間不過幾月日頃耳。民家之艱難,亦不可不軫念,當年耗條,使之除捧,以爲一半分紓力之道,至於派給之際,雖分錢之微,若或虛實相蒙,自下乾沒,則先自方伯守宰,當有別般擧措,以此意,廟堂措辭,分付。
傳曰,結摠事,才有錦伯之批矣。此非但公忠一道之爲痼弊,八道之滔滔皆是,寧不慨然,雖以軍政言之,校院與各處稧房,京鄕土豪邱墓之村,一依年前慈敎定式,則優可以分排充定,而方伯·守宰,不遵朝令,使無告之小民,偏被侵苦,玆豈不爲干和之一端乎?時原任大臣政府堂上,會于政本堂,爛議釐正之道,從長稟處。
以公忠監司申檍,以稷山縣監鄭明源,身死事,傳曰,令該曹口傳差出,不日下送。
傳曰,遞來江原監司入侍。
議政府啓曰,今番節使之還,詔書順付,皆是任譯輩從中周旋之力,其幹事之首副譯,竝令該院從願施賞,何如?傳曰,允。
御營廳啓曰,本廳哨官梁宗武,身病甚重,勢難察任,改差,何如?傳曰,允。
公忠監司申檍上疏略曰,臣本無似,濫據藩任,于今三年,事事無非溺職,恒所憂懼,瓜期在邇,特加一年之命忽下,惶蹙徊惶,不知措躬之所。伏乞聖明,亟遞臣職,以重公器,臣於此,有悶隘者,略陳其槪,今伏見政府關文,則丙申還下結,有自今秋還錄之命矣。蓋癸巳道臣趙秉鉉査起結,爲六千三百餘結,而一千七百八十結,起於帳外,已蒙頉。舊災中四千五百結零,起於帳內,未蒙頉舊災者也。丙申道臣沈宜臣,以民多冤徵,疏請還下,以其四千五百餘結,永減於未蒙頉舊災,而其後,又有陳荒,復生舊災,各邑爲八千餘結矣。幸於昨年,又蒙永蕩,則到今舊災之名,巴束旣無,此豈非道民樂生之時乎?今於二十年後,又以癸巳以前舊災,還實於槪狀,則民必瞠然驚惶,況此結,消瀜於吏手,則何難還推,而今於旣給其民,旋又還推,非但有欠於字民之道,顧今民情,少有安堵之望,而若以四千五百餘結,忽爲出稅,則豈無難保之歎哉?伏願還寢成命,以安此民焉云云。答曰,省疏具悉。因此而蠲減舊災則固幸矣。而不出幾年,厥摠之又復夥然,玆何理也?命令旣下之後,尙不築底覈實者,甚爲之慨然,卿則從重推考,雖以近日結弊言之,卿宰與士族家土地相錯,秋熟,王稅冒頉居多,吏不敢査括,官爲之掩置,駸駸乎害國病民而止,日前下敎,亦由是焉耳。迨今大更張之會,卿不可遽爾請解,凡於稅政去處,勿拘顔私,勿憚豪强,一切以法從事,則彼隱漏之結,奚但爲癸巳査起之摠而已?如是申飭之後,若有迷不知後,一向圖免者,爲誰爲某,這這登聞。
丙寅五月二十七日辰時,上御熙政堂進講,遞來江原監司,同爲入侍時,講官金永爵,參贊官李章濂,檢討官嚴世永,假注書尹基周,史官洪萬植·權命菊,各持通鑑第二卷,前江原監司朴承輝,以次進伏訖。上曰,史官分左右。上開卷,讀前受音一遍訖。永爵讀自將軍紀信,止漢王堅壁不與戰,仍釋義訖。上命授書算于永爵,上讀新受音十遍訖。永爵還納書算。以下缺承輝奏曰,當此淸明之會,道內守令·邊將,孰敢不殫竭圖報,而其中聲績表著者,橫城縣監邊弘圭,孜孜圖治,京營上納,盡入逋藪,次第了勘,流來倉逋三千三百餘石,或自邑措辦,或捐廩充補,殖利作邊,優可就緖,而聞其瓜限,在於八月,限明春分還時,特爲仍任,實合事宜。寧越府使李喬榮,前任通川時,適大無,民情遑汲,躬到鄰邑,貿穀給種,濟治飢戶,來莅越邑,未曾幾月,小民懷惠,頑吏知戢。高城郡守趙秉和,雍容做治,民間殖利錢,以充公用之,各色不正者,一一革罷,詳定加下,自邑措處者,不徵於民,減其吏額,使之彌縫。鐵原前府使任商準,首察吏奸,結役之濫捧,摘發歸正,詳定加下,從便措處,無害於民邑。三陟營將沈英圭,捐廩派給飢戶,鎭民賴活,本鎭公廨,極力修繕,不煩民力,嚴束校卒,村閭晏然,四郡守令及三陟營將,實合褒績者,擧梗槪敢達矣。上曰,入稟慈殿,當有處分矣。又奏曰,麟蹄·平昌以至殘之邑,還摠最多,流來舊逋,載在虛薄,耗上加耗,指徵無處,癸亥至蒙蕩減五萬餘石,而餘數尙爲四萬餘石者,未幾年,又爲添耗,兩邑還逋各穀六萬五千石零,折米爲三萬石之多,差過數年,道內還摠,必將盡入於兩邑逋藪矣。除非有更張之擧,當無邑民之境,令廟堂稟處,何如?上曰,依爲之。上命史官就座,命前江原監司先退。仍命退,諸臣以次退出。
上在昌德宮。停常參·經筵。
自前夜人定至申時,灑雨下雨,測雨器水深四分。
傳曰,在外與未肅拜臺諫許遞,前望入之。
吏曹口傳政事,以姜駿秀爲稷山縣監。
丙寅五月二十八日辰時,上御熙政堂。進講入侍時,同知事尹堉,參贊官金在顯,檢討官嚴世永,假注書尹基周,史官洪萬植·權命菊,各持通鑑第二卷,以次進伏訖。上曰,史官分左右。上開卷,仍讀前受音十遍訖。堉讀自彭越爲漢,止收趙兵未發者擊齊,仍釋義訖。上命授書算于堉,上仍讀新受音十遍,堉還納書算。以下缺
丙寅五月二十八日申時,上御熙政堂。召對入侍時,參贊官李章濂,侍讀官李裕承,檢討官呂圭益,閣臣李承純,假注書尹基周,史官洪萬植·權命菊,各持通鑑第二卷,以次進伏訖。上曰,史官分左右。上開卷,仍命授書算于裕承,讀自彭越爲漢,至收趙兵未發者擊齊,仍讀十遍訖,裕承還納書算。以下缺
上在昌德宮。停常參·經筵。
藥院提調金世均,副提調鄭海尙啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必不侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚奉命出彊,不得未會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,副校理副修撰許遞,司果洪萬燮·金亮淵·柳致好·朴定鉉除授。傳曰,自明日進講,停。
禮曹啓曰,亢旱之餘,昨日甘澍,雖未周洽,水深旣過三寸,庶可救急,屢薦圭璧,亦係瀆屑,祈雨祭,姑爲觀勢擧行,何如?傳曰,允。
宗親府啓曰,明日卽天漢殿朔奉審日次,臣敦榮,進詣擧行之意,敢啓。傳曰,知道。
弘文館啓曰,校理李裕承陳疏徑出,上番闕直,事甚未安。應敎金錫輔,副應敎趙用夏,校理李應辰,新除授副校理洪萬燮·金亮淵,竝卽牌招,推移入直,何如?傳曰,允。
又啓曰,新除授副修撰柳致好,時在慶尙道安東地,朴定鉉,時在丹城地,經筵入番事緊,請竝斯速乘馹上來事,下諭。答曰,竝許遞。
兵曹啓曰,文臣兼宣傳官嚴世永,時無職名,依例口傳付軍職以入之意,敢啓。傳曰,知道。
兵曹口傳政事,副司果嚴世永。
戶曹啓曰,卽接禮曹啓下移文,則驪城府院君·海寧府夫人房,各四仲朔·四名日·忌辰祭物種,依前例,令戶曹磨鍊事入啓,依允矣。依前例加定分道,別單書入之意,敢啓。傳曰,知道。
又啓曰,今此廟庭復享,功臣祭物加定分道磨鍊別單書入,而依此擧行之意,分付宣惠廳,何如?傳曰,允。
司譯院啓曰,因政府草記,回還節行任譯,令該院施賞事,命下矣。今番詔書順付,自是都京近例,而因此施賞,亦有可援之事,首譯李宜敎加資,常仕堂上之別遞兒堂上啓下,雖曰絶罕,而副譯李執,人地可合,特爲依此施行,堂上譯官金景遂·秦繼煥,倭擧譯官李漢紀·韓琦淳·李本修,前後效勞旣多,堂下譯官李應三·韓文奎,旣有曆咨履歷,竝加資,何如?傳曰,允。
御營廳啓曰,本廳哨官趙台和,身病甚重,勢難察任,改差,何如?傳曰,允。
校理李裕承疏云云。省疏具悉。爾其勿辭救護。
丙寅五月二十九日申時,上御熙政堂。進講入侍時,左議政金炳學,知事金世均,參贊官閔致庠,檢討官呂圭益,假注書尹基周,別兼春秋南一愚,史官權命菊,各持通鑑第二卷,以次進伏訖。上曰,史官分左右。上誦前受音一遍訖。仍開卷,世均讀自諸將稍稍得出成皐,止乃復謀取敖倉,仍釋義訖。上命授書算于世均,上讀新受音十遍訖,世均還納書算。以下缺日記廳堂上金炳秀。郞廳朴永斗李命九。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,景福宮役所工匠,令營建都監,乾犒饋。
傳曰,吏兵批歲抄點下者,依例捧傳旨。
議政府啓曰,以軍結釐正事,謹依下敎,明日當齊會本府矣。有司堂上有闕之代,上護軍金學性·趙然昌差下,竝與前次差下有司堂上,使之進參於會同,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
右贊成鄭基世疏曰,臣冒據右贊成及有司之任,居然歲餘矣。今因結總軍政事,伏奉大臣·政府堂上會議之敎,而臣父,近因暮炎之候,痰注溏泄,經旬委綴,臣方左右扶將,未敢離側,彈束造公,實非可議。伏乞聖明,特解臣政府堂上本兼兩銜,俾便救護云云。答曰,貳公弘化,責意旣重,其何可遽爾許免乎?有司之任,依施。
獻納權膺善疏曰,伏以,臣姿本庸愚,言議巽軟,何嘗近似於淸朝諫諍之責,而薇垣特點,有隕自天,攀誥忙忪,莫省攸措,欲爲趨走之恭乎,則戒在隳職,欲遂跧伏之願乎,則懼深慢命,進退無當,愆何徒積,揆分量能,唯以必辭乃已,爲道理矣,分義矣。伏乞亟鐫臣所有新銜,俾幸私焉。臣旣丐免矣,不宜贅他,而第事有不齊,情或難平,卽年前李從鶴·朴周雲瀛館之任,是已。此兩人之門地,或遜於淸華之選,學術不合於顧問之列,濫芋突吹,爲世嗤點。藉或選由圈錄,則改正之議,宜不至於今日,而只緣事體之有別,汔此泯默,有識之竊歎,厥惟久矣。況當遴揀淸嚴,才彦濟濟之時,寧容鼠璞之混玉,魚目之眩珠?臣謂李從鶴·朴周雲,亟命選部,削去瀛職之望,俾華掄毋紊,公議稱允,實爲愼惜名器之一大關捩也。臣無任云云。省疏具悉。此兩人地閥文學,旣無可補,則瀛館之望,亟令刊改。爾其勿辭察職。
上在昌德宮。停常參·經筵。
自未時至人定,灑雨下雨,測雨器水深三分。
傳曰,承旨竝許遞,前望入之。承旨前望入之。沈承澤·李邦鉉·任應準·趙性敎·金元性·李京鎬落點。
以慶尙監司李參鉉狀啓,靈山縣民家失火事,傳曰,許多民戶之方農燒燼,極爲驚慘。元恤典外,別加顧助,趁卽結構奠接之方,廟堂措辭,分付。
以黃海監司洪淳穆狀啓,載寧等邑民家失火事,傳曰,當此農節,多戶燒燼,聞甚矜惻。元恤典外,別加顧助,結構奠接之方,廟堂措辭,分付。
議政府啓曰,傳曰,結摠事,才有錦伯之批矣。此非但公忠一道之爲痼弊,八道之滔滔皆是,寧不慨然?雖軍政言之,校院與各處稧房京宰土豪邱墓之村,一依年前慈敎定式,則優可以分排充定,而方伯守令,不遵朝令,使無告之小民,偏被侵苦,玆豈不爲干和之一端乎?時原任大臣·政府堂上,會于政本堂,爛議釐正之道,從長稟處事,命下矣。十行辭敎,惻怛懇摯,爲民國盛德至意,大有以迓續天休,凡在瞻聆,孰不感頌?臣等謹依下敎,齊會本府,爛加商議,而竊念軍田之弊,久矣。中間更張,未始不嚴立科條,而編戶殘氓之興受其害,今猶夫昔,以言乎軍政,則士夫墓村邑屬稧防校院保率已是投托免役之要地,此皆可塡可簽者也。年前奉承慈敎,已有著式,許多名目,一切革罷,竝還本役,冒稱假托之類,詳査摘發,這這充定至於朝庭所不知之營邑,私設軍伍,亦令掀發,移屬元額,而必須十分嚴束,窮搜廣疤,期無虛伍之患,逃故充代之月,行將不遠矣。新定軍額,區別登聞,且以洞布言之,雖是權時制宜之政,間有若而邑行之無弊者,則參量物情,務歸平均,以言乎田政,則豪强之膏沃,奸猾之碗囊,百計圖免,千岐偸弄,昨陳今起,此落彼生,卽其理勢之所必然,而一入災傷,便屬永陳,坐使國結,日就耗減,思之及此,寧不痛惋?常耕之冒頉,新起之漏稅,都吏之所匿,邑況之所付者,另飭守宰,躬行査櫛,勿憚威勢,勿較利害,逐條釐正,從實執摠,先以査起之爲幾結,一一消詳馳啓,從其勤慢,大行黜陟,而此不過申明舊典者,則初非高遠難行之事,審覈虛實,毋或爲結民之冤徵。如是稟定之後,萬有一官民之間,依舊伈泄,不悛舊習,贓汚之律,武斷之罪,已無可論,而道臣亦難免不飭之責,各其警惕,仰體如傷若保之念事,申飭八道四都,眞諺翻騰,揭付坊曲,俾無一民不知之歎,何如?傳曰,允。軍政則各其邑名疤洞布間,量宜分排,新定刷案,別具成冊以聞。結摠則先自京班之庄,土豪之田,一一捧稅,其加起之數,一體啓聞事,行會各道。
上在昌德宮。停常參·經筵。
自前夜人定至申時,灑雨下雨,測雨器水深一寸三分。
傳曰,同副承旨許遞,前望入之。承旨前望入之。趙寅燮落點。
傳曰,同副承旨許遞,前望入之。承旨前望入之。尹泰經落點。
議政府啓曰,卽見前江原監司朴承輝所奏,則以爲麟蹄·平昌兩邑舊逋,癸亥蒙蕩,爲五萬餘石,而數尙爲四萬餘石,曾未幾年,又爲添耗還逋,各穀六萬五千石零,折米爲三萬石之多,若無格外更張之擧,當至無邑民之境,請令廟堂,稟處,而批旨依爲之事,命下矣。如〈邑〉斗小去處還逋之至於此多,孰使之然也?朝夕岌岌之勢,諒匪細憂,其如何措劃,如何變通?令新道臣,爛加探察,務存商確,使之論理報來,以爲稟處之地,何如?傳曰,允。
司諫李從鶴疏曰,伏以,臣特微門冷族,又無才識,而冒竊科第,幸逢明時,薇垣·柏府,除旨聯翩,隨衆逐隊,亦有年,而涯分之過,榮耀已極,至於瀛館華銜,何嘗有夢提可到,而年前特除,忽及於臣身,實驚懼且悚,不敢以恩寵爲榮,恒懷懍懍者,久矣。迺今駁正之論,至出於僚臺之章,臣實慙愧,至欲溘然無知。顧臣見帶之職,亦是臺閣之任也。以此情迹,其在重臺體之道,豈可自同無故之人,而揚揚於朝班也?玆敢以私義之難冒,呼龥於崇嚴之下。伏乞天地父母,俯垂鑑諒,亟遞臣所帶職名,以存臺體,以安私分焉。臣於引義之章,何敢言他,而愚衷日夕所仰祝者,惟聖學一事,而顧今講筵進對之工,惟日不監,復何有加勉之端?第念終始無間,實爲講學之要道。伏願懋哉懋哉。臣無任云云。省疏具悉。爾言無怪,所請依施。尾附事,當留念矣。
上在昌德宮。停常參·經筵。
自卯時至人定,灑雨下雨,測雨器水深二寸九分。
都摠府啓曰,今日入直內三廳武兼禁軍及軍兵等,當爲中日習射技放,而雨勢加此,不得設行之意,敢啓。傳曰,知道。
傳曰,檢校待敎鄭範朝,馳詣景陵,奉審摘奸,仍留監祭,局內諸陵,一體奉審以來。
政院啓曰,卽者檢閱權命菊,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱洪萬植,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,左右史不可不備,別兼春秋南一愚·趙定燮,竝卽牌招,推移入直,何如?傳曰,允。
以別兼春秋南一愚·趙定燮,檢閱洪萬植牌不進罷職傳旨,傳曰,只推。
檢閱權命菊疏曰,伏以,臣姿本譾劣,才又疎鈍,猥以匪意,敢被名選,持綾秉筆,昵覲耿光,分踰榮極,顧何敢言私,而第臣母,素患癖積之症,近因庚炎之轉熾,忽致調將之失宜,一倍添劇,食飮全却,刀圭是依,家僮踵至,促臣歸視。臣自聞此報,方寸焦熬,按住不得,玆敢忙陳短章,徑出禁扃。伏乞聖慈,俯垂矜諒,亟遞臣職,俾專歸護,仍治臣罪。以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
自開東至申時,灑雨下雨,測雨器水深三分。
藥房都提調金炳學,提調金世均,副提調沈承澤啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
王大妃殿,進御二錢重人蔘粟米飮,自今日一貼式,限二貼煎入事,榻前下敎,大妃殿,進御二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚奉命出疆,不得來會云矣,敢啓。傳曰,知道。
政院啓曰,左右史不可不備,別兼春秋南一愚·趙定燮,檢閱洪萬植,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
議政府啓曰,公事官閔鼎鎬,奔走勤仕,再滿十五朔,依例陞敍或守令除授事,捧承傳施行,何如?傳曰,允。
禮曹啓曰,祈雨祭,觀勢擧行事,已爲允下矣。日前甘澍霑潤之餘,又得連日之雨,庶慰三農之望,言念民事,誠甚萬幸。祈雨祭,仍爲停止,而今番別祈雨及四次祈雨後,靈應俱在於三日之內,當有報謝之節,宗廟·社稷·北郊報謝祭,待立秋後,擇日設行,何如?傳曰,允。
兵曹啓曰,宣薦內禁衛取才三技入格別單及宣部守三薦,參上武臣前銜作散人別取才入格矢數落仕年條居住薦名,各其名下,懸註以入之意,敢啓。傳曰,知道。
上在昌德宮。停常參·經筵。
政院啓曰,左右史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
傳曰,奉審閣臣入侍。
丙寅六月初六日□時,上御熙政堂。奉審閣臣入侍時,右承旨金元性,假注書洪健植,記事官安翊豐·洪萬植,奉審閣臣鄭範朝,以次進伏訖。上曰,史官分左右。上曰,閣臣進前。範朝進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。上曰,史官就座。仍命閣臣先退,又命退,承史以此退出。
上在昌德宮。停常參·經筵。
自辰時至人定,灑雨下雨,測雨器水深一寸九分。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,左右史不可不備,檢閱權命菊由限已過,卽爲牌招入直,何如?傳曰,允。
傳曰,經筵,竝許遞,今日政差出。
傳曰,都承旨許遞,今日政差出。
以司謁,口傳下敎曰,都承旨例兼弘文直提學,故未弘錄人,無得下批,載在會通矣。經科人,一體勿擬事,分付。
有政。吏批,參判兪致崇進,承旨缺。以金輔鉉爲都承旨,李翔峻爲司諫,權膺善·朴齊敎爲副修撰,李敦榮爲知敦寧,申應朝爲同敦寧,趙熙哲爲左尹,洪淳穆·李明迪·金益文爲知經筵,朴永輔·嚴錫鼎·張仁遠爲同經筵,權永秀爲同春秋。
再政。以尹致和爲獻納,朴鼎祿爲智陵參奉。
兵曹啓曰,同知中樞府事李熙聞,宣傳官申奭熙,五衛將金在明·沈翼鎭·金鳳根·馮世周,文臣兼宣傳官趙晩和·嚴世永,俱以身病,呈狀乞遞,竝改差,何如?傳曰,允。
兵批,判書李圭徹進,承旨缺。以完平君昺爲都摠管,申應朝·李鍾淳爲副摠管,李哲懋爲同知,李邦鉉爲訓鍊都正,徐光鼎爲宣傳官,崔相儀·沈世赫·李壽東·金學默爲五衛將,金富鉉爲御營騎士郞,洪運燮爲訓鍊主簿,權膺善·姜鍵爲文兼,僉知加設二單李志謙·申奭熙,副司果朴衍壽,以上竝單付。
再政。以金命求爲宣傳官,同知加設單金聲植,僉知三單崔祥儀·沈世赫·梁柱華,以上竝單付。
三政。以李建鎰爲禁衛把摠。
四政。以尹錫麟爲都摠管。
五政。以李敎贊爲都摠都事。
六政。以李魯洙爲訓鍊主簿。
七政。以沈興澤爲武兼。
議政府啓曰,卽見平安監司朴珪壽狀啓則以爲異樣破船一隻,漂到於鐵山境,故船隻與汴物,別定將吏,監封守直,而漂人來到,曾未幾日,致敗空船。又此來泊,似是彼人所乘,船中物目,旣與問情所答,多有相左則無以的知之外,不可遽爾引示其措處之節,請令廟堂,稟處矣。異空船之爲今番漂人所致敗,旣無的知,而待年燒火,本有定式,今亦依此施行之意,分付,何如?傳曰,允。
訓鍊都監啓曰,因兵曹草記,宣明門東邊內宮墻二間許頹圮處,弘化門入直軍十名除出,將校一人率領,限脩築間,嚴加守直之意,敢啓。傳曰,知道。
上在昌德宮。停常參·經筵。
自前夜三更至酉時,灑雨下雨,測雨器水深一寸四分。
政院啓曰,卽見公忠監司申檍漕船致敗狀啓,則龜山僉使名字,不爲書塡,奏御文字,如是疎忽,萬萬未安,該道臣推考,何如?傳曰,允。
政院啓曰,左右史不可不備,別兼春秋南一愚·趙定燮,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
弘文館啓曰,新除授副修撰權膺善,卽爲牌招察任,何如?傳曰,允。
弘文館啓曰,新除授副修撰朴齊敎,時在京畿楊州地,經筵入番事緊,請斯速乘馹上來事,下諭。答曰,許遞。
上在昌德宮。停常參·經筵。
自前五更至開東,灑雨下雨,測雨器水深三分。
傳曰,吏曹參議有闕之代,前望入之。吏曹參議前望入之。兪致範落點。
傳曰,呈告工判許遞,知宗正卿李承輔,除授。
傳曰,都承旨長望差出時,以曾經及時左承旨已上,檢擬事,定式。
議政府薦望,以金壽鉉爲開城留守。
政院啓曰,左右史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
上在昌德宮。停常參·經筵。
藥房提調金世均,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁朝入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而褒貶相値,不得來會云矣,敢啓。傳曰,知道。又啓曰,左右史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
傳曰,吏曹參判有闕之代,前望入之。吏曹參判前望入之。閔致庠落點。
傳曰,右承旨許遞,前望入之。承旨前望入之。申道熙落點。
傳曰,臺諫竝許遞,政官牌招開政,如有違牌,勿爲呼望。
有政。吏批,參判閔致庠進,承旨缺。以洪祐吉爲大司憲,鄭順朝爲大司諫,金炳翊爲執義,朴海哲爲司諫,申永權·林文洙爲掌令,李友會·安念鎭爲持平,洪萬燮爲獻納,黃益秀·宋彙仁爲正言,趙昌和爲副修撰,申橚爲長湍府使,申獻求爲校理。
兵批,判書以下缺,以金性奎爲朱乙溫萬戶,兼管理使單金壽鉉。
京畿監司兪致善狀啓,帑貨特下,十行絲綸,憂勤惻怛,凡今刺牧之任,思所以對揚之道,而分還時頭錢等,濫雜名目,痛革謬弊,期使生靈,普沾實惠,廟飭申複,臣亦分遣營屬,使之檢察矣。長湍府使李敎獻,謂有邑例,肆然除費,事關壞體,罪著違令,不可置而勿論。爲先罷黜,其罪狀,令攸司稟處,臣不善操處,惶恐待罪事,傳曰,勿待罪事,回諭。非但此事爲然,凡於錢穀之分俵民間,營邑之一任幻弄,常所痛惋,雖以今番言之,帑金立穀,自是朝家之苦心,且有日前申飭矣。爲守宰者,苟有秉彝之心,固當殫誠奉行,而奸莫察吏,害則歸民,其在懲礪之道,斷當嚴加處分。第聞此人,有病父云,特示寬貰之意,拿致王府,嚴刑一次放送。
以別兼春秋南一愚·趙定燮牌不進罷職傳旨,傳曰,只推。
戶曹啓曰,今此廟庭復享功臣祭物加定,分道磨鍊,別單書入之意,分付宣惠廳,何如?傳曰,允。
同敦寧申應朝疏云云。答曰,省疏具悉。卿其勿辭行公。
吏曹參判兪致崇疏云云。答曰,省疏具悉。所請依施。
上在昌德宮。停常參·經筵。
政院啓曰,左右史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
政院啓曰,三省推鞫事,命下矣。今已日暮,何以爲之?敢稟。傳曰,明日爲之。
又啓曰,三省推鞫事,允下矣。委官,何大臣進去乎?敢稟。傳曰,判府事趙斗淳進去。
傳曰,呈告禮判許遞,前望入之。禮曹判書前望入之。李興敏落點。
傳曰,四人瀛銜之昨年中批,予則曰,敦宗然矣,而公議攸在,臺論且發,雖已改正其望,不可無示意之擧。李鵬純·李錫宙·李守曾·李承澤,竝特爲加資。
傳曰,法宮經始,次第告成,子來之誠,甚庸嘉尙,而見今庚炎此酷矣。赴役之坊民,趨事之工匠,能無疾病之及身者否?每一念至,丙枕靡安,發遣宣傳官,一一勞問以來,工匠乾犒饋,令本都監分給。
慶尙監司李參鉉狀啓,三嘉縣民家失火事,傳曰,許多民戶之方農失所,聞甚驚慘。元恤典外,別加顧助,趁卽結構奠接,俾無一民失所棲遑之弊事,廟堂措辭,分付。
弘文館啓曰,新除授副校理申獻求,時在京畿楊州地,副修撰趙昌和,時在京畿始興地,經筵入番事緊,請竝斯速乘馹上來事,下諭。答曰,竝許遞。
禮曹啓曰,卽接平安監司朴珪壽移文,則以爲順川郡鄕校聖殿及東西廡,年久傾側,不可不趁今修改,告由移還安祭香祝,自本曹啓稟下送云矣。順川郡鄕〈校〉聖殿修改時,告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓曰,卽接西所衛將申晢熙牒報,則明禮門內宮墻一間許,因雨頹圮云。爲先令紫門監,以杻把子及長木堅實圍排,把守則金虎門入直軍八名除出,限修築間,嚴加守直之意,敢啓。傳曰,知道。
又啓曰,卽接西所衛將申晢熙牒報,則明禮門外東邊大松一株,因雨拔根顚仆云。令該所依例斫去之意,敢啓。傳曰,知道。
義禁府啓曰,京畿監司兪致善狀啓內,長湍府使李敎獻,別備分還時,謂有邑例,肆然除費,爲先罷黜,其罪狀,令攸司稟處事。判付內,特示寬貰之意,拿致王府,嚴刑一次放送事,命下矣。李敎獻,時在任所,依例發遣府書吏,差兼管後,拿來,何如?傳曰,待待命拿囚。
義禁府啓曰,刑曹啓目內,謀殺本夫罪人白女玉蟾,係是三省罪人,依法典令義禁府發遣都事,拿來後稟處事,允下矣。罪人白女玉蟾,依例發遣府都事拿來,何如?傳曰,允。
又啓曰,京畿監司兪致善啓本內,刑曹回啓內,弑夫罪人朴女卜蟾,係是三省罪人,依法典,令義禁府發遣都事,具格拿來後稟處事,允下矣。罪人朴女卜蟾,依例發遣府都事拿來,何如?傳曰,允。
刑曹啓曰,謹依判下,京囚殺獄罪人安在弘,依大明律毆妾至死者,杖百徒三之文,決杖一百後,公忠道黃澗縣徒三年定配所,卽爲押送之意,敢啓。傳曰,知道。
御營廳啓曰,本廳哨官崔秀龍,身病甚重,勢難察任,改差,何如?傳曰,允。
吏曹參議兪致範疏云云。答曰,省疏具悉。爾其勿辭察職。
執義金炳翊疏曰,伏以,臣庸愚譾劣,本不襯似於淸朝耳目之寄,而柏府恩點,有隕寢夢之表,持論足以觀風裁,行己足以勵流俗,皆由此其選矣。臣於是職,尙可以僥希倖點乎?伏望聖慈,劃賜鐫斥,以幸公私。臣方丏免矣,何可贅他,而第有區區愚見,敢此尾陳焉。夫經幄啓沃之任,淸峻,何如?而年前李鵬純·李錫宙·李守曾·李承澤之濫廁其間,物情之難平,厥惟久矣。蓋此四人之當初特除,仰認敦敍之聖念,臣固欽仰萬萬,而竊念璿派之有封爵而未及罷宗者,雖不以門地論,至於世代寢遠之後,則隨其顯晦,稍存防限,寒微疎逖之地,不可與簪纓閥閱之家,混無分別也,審矣。此或圈錄之所由選,則駁正之論,何待今日,而特緣事體之有別,汔此無聞,艾蕭之病黍稷,魚目之混美珠,固已爲有識之竊歎,而況當濟濟才彦,遴揀淸嚴之時,尤不當一往泯默,苟且捱度。李鵬純·李錫宙·李守曾·李承澤,亟令選部,刊去瀛職之望,俾有以重華掄叶公選,臣因此而又有所仰煩者,蔭路初仕,世家發軔之程也。雖一時借銜,固當愼擇,而向來假監役朴榮瓚,卽是嶺外卑微之類也。諱祕冒托,竟至首擬,玷官方駭物情,寧欲無言,而亦不當以已爲遞任,置而勿論。臣謂原望筒,勿施,當該銓官,捧現告推考,斷不可已也云云。省疏具悉。四人瀛銜,旣不上下於公議,則許令刊改其望,此外如有可刊之人,時原任儒臣,會于本館,使之爛商改正。下款事依施,爾其勿辭察職。
上在昌德宮。停常參·經筵。
自辰時至申時,灑雨下雨,測雨器水深七分。
政院啓曰,左〈右〉史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
以平安監司朴珪壽狀啓,寧遠郡人命囕死事,傳曰,多民囕死,聞甚驚慘。元恤典外,別加顧助,如有生前身還布,竝蕩減事,廟堂措辭,分付。
義禁府,問事郞廳二單趙晩和·權膺善。
義禁府,謀殺親夫罪人玉蟾年二十九結案白等,矣身根脚段,父名不知故,父矣父,名不知故,母安召史死生不知,母矣父,名不知故白良乎,父母,胎生於黃海道鳳山郡更九之,而隨夫上京,居接於安洞班家廊底是白乎旀。行凶節次段,添債減債之說莫掩,同心和應,奸夫殺夫之時,自謂無意挽止,則此是同謀之斷案,秋曹査覈,業已納侤是白如乎,如許絶慝至憯,不可晷刻容貸。同奸同謀殺死親夫的實,遲晩的只罪,大明律人命條云,妻妾同奸同謀殺死親夫者,凌遲處死,同律死囚覆奏待報條云,其犯十惡之罪應死者,決不待時亦爲白有臥等用良,玉蟾段,不待時凌遲處爲白乎事。
義禁府,弑夫罪人卜蟾,年二十五結案白等,矣身根脚段,父私奴名不知生存,父矣父,役與名不知故,母姓不知生存,母矣父,姓名不知故白良乎,父母,胎生於京畿松都面內,隨媤父母入籍,居生於長湍府江東面基谷是白乎旀。行凶節次段,矣身,本以至妖至憯之性,含怨本夫之酗打,暗嗾奸夫,乘其醉睡之時,倂力縊殺之狀,分明納侤於營邑檢査之庭,究厥情犯,萬戮猶輕。弑夫的實,遲晩的只罪,大明律殺祖父母·父母條,謀殺已殺者凌遲處死,同律死囚覆奏待報條云,其犯十惡之罪應死者,決不待時亦爲白有臥乎等用良,卜蟾段,不待時凌遲處死爲白乎事。
義禁府啓曰,長湍府使李敎獻,今方待命,拿囚後嚴刑一次,訊杖第三十度放送之意,敢啓。傳曰,知道。
興寅君最應疏曰,臣於諸司兼銜,肩鉅任洪,一切素尸者,久矣。汔此蹲據,迷不知復,只不勝背寒,時節起居,恪守常禮,臣之處地也,畏約謹愼,可幸無罪,臣之道理也。外此許大去處,不獨臣之自劃,亦淵鑑之悉燭也。且自春夏以來,委身床玆,精思漸耗,尙可以冒焉自居乎?俯賜鑑諒,將臣悶宮·尙方·廚院提擧,扈衛大將之任,劃行改免云云。答曰,省疏具悉卿懇。愼節奉慮,兼管諸司,旣無煩劇之務,則以若處地,何可一時竝免乎?廚院提擧,今姑勉副,安心調理,是所區區之望也。仍傳曰,此批答,遣史官,傳諭。
護軍趙秉協疏曰,臣於前假監役林榮纘望筒勿施之命,萬萬悚蹙,有不容自已者。以此人擬是望,卽臣代斲時事。論材審官,初不致愼,司直之評一出,究其所失,問備薄罰,豈足以蔽臣不職之罪也?伏乞下臣司敗,勘以當勘之律云云。答曰,省疏具悉。論材審官,何時不然,而在今尤當致愼,司直之論,未嘗不由於此矣。旣問備,何必爲引?
同敦寧申應朝疏云云。答曰,省疏具悉。所請依施。
上在昌德宮。停常參·經筵。
備忘記,黃海道觀察使朴承輝下直,長弓一張,長箭一部賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
傳曰,黃海監司入侍。
傳曰,在外經筵許遞,今日政差出。
傳曰,在外與呈告兵曹參議,未肅拜敦寧都正,許遞,今日政差出。
弘文館啓曰,臣等齊會本館,爛商可刊之人,則前校理李鍾律,實合改正,而係是特除,臣等不敢擅便,上裁,何如?傳曰,事係審愼,宜有此啓,而旣是不合,則許令改正。
兵曹啓曰,本曹參議李錫宙等,有身病,替直無路事,傳曰,竝卽牌招,如有違牌,勿爲呼望。
獻納洪萬燮合啓中,有私義之不可聯參事,避嫌啓辭云云。答曰,依啓。
有政。吏批,參議兪致崇進,承旨缺。以李豐翼爲大司憲,洪祐昌爲副校理,洪萬燮爲副修撰,李承輔爲知經筵,尹堉爲同經筵。
再政。以趙〈晩〉和爲獻納,朴永輔爲同敦寧,金基纘爲工曹參判。
兵曹啓曰,同知中樞府事吳致默,五衛將崔祥儀·沈世赫·梁柱華·鄭秀俊,曹司衛將申泰運·張照,俱以病難供職,呈狀乞遞,竝改差,何如?傳曰,允。
又啓曰,內禁衛將安弼壽,景福宮衛將李善舟,慶熙宮衛將李啓洵·咸允五,俱以病難供職,呈狀乞遞,竝改差,何如?傳曰,允。
兵批,判書李圭徹進,參議以下缺。以李哲懋爲同知,洪秉周爲內禁將,閔奇洙·權錫祜·黃基喆·劉興龍爲五衛將,閔升鎬·兪駿煥爲曹司衛將,池常源爲景福將,李宗浣·姜興周爲慶熙將,韓衡履爲武兼,副司果李謇熙。
議政府啓曰,卽見平安監司朴珪壽狀啓則以爲道內龜城,乙巳浩劫以後,民戶與各樣公納,限十年半減,瘡痍未蘇,限年旣至,丙辰,又退十年矣。荏苒之頃,限年又迫,而辛酉·甲子兩次勅行,本邑偏受其害,邑勢民情,無復舊樣。況今支勅當前,接濟沒策?龜邑半減條,限十年特許更退事,請令廟堂稟旨分付矣。限滿而輒請展限,則其將無復充之期乎?所以前此稟覆之難於許施者也。然而該邑事力,則數十年蠲除之餘,亦難一時復舊,特許限五年更展之意,行會,何如?傳曰,允。
司饔院啓曰,今日監膳時,日下生鮮,腐傷體少,屢次點退,其所改色,與前無異,日勢漸晩,雖不得不捧入,而今番秀魚,深入育卵之時,捉得無路云。在前如此之時,曾有稟旨代封之例,而莫重御供,自下不敢擅便,惶恐,敢啓。傳曰,知道。
禮曹啓曰,各陵園墓,本曹郞廳,四學童蒙敎官,通禮院·東西氷庫·禮賓寺·圖畫署官員等,今丙寅年春夏等褒貶等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署·掌樂院·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事都提調·提調及堂上,有故,或不備,不得一時磨勘之意,敢啓。傳曰,知道。
吏曹啓曰,因義禁府草記,弑夫罪人卜蟾,謀殺親夫罪人玉蟾等,旣已承服正刑,依法典,其子女爲奴婢,破家瀦澤,降邑號等事,令各該司捧承傳擧行事,允下矣。降邑號,卽本曹擧行,故問于義禁府,則弑夫罪人卜蟾,居生於京畿長湍地云。長湍都護府使,降爲縣監,何如?傳曰,允。
丙寅六月十三日時,上御熙政堂。黃海監司入侍時,右承旨任應準,記事官李容萬·權命菊,記注官鮮于昇,黃海監司朴承輝,以次進伏訖。上曰,史官分左右。上曰,黃海監司進前。承輝進前。上曰,卿,久勞於關東,今移拜海西,而勅奇在前,其竭誠撫民,以盡旬宣分憂之責,可也。承輝曰,臣待罪東藩,以已試蔑效之蹤,又此移除海藩。伏不勝惶懍萬萬,而見今勅奇,當在不遠,菲才賤質,未知何以堪承,而飭敎之下,敢不悉心對揚,以圖報答乎?上曰,平安下去。上命史官就座,又命黃海監司先退。仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深七分。
政院啓曰,左右史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
以公忠監司申檍狀啓,公州營將洪彦錫,束濕戢盜,爲民除害,誠爲優異,合有激勸,限一年仍任,令該曹稟處事,傳曰,聞極嘉尙。許用邊地履歷。限一年仍任。
宗親府啓曰,明日卽天漢殿望奉審日次,臣重榮進擧行之意,敢啓。傳曰,知道。
奎章閣啓曰,今丙寅年春夏等褒貶,當爲磨鍊,而提學一員,直提學二員,直閣·待敎,俱未差,不得擧行,外閣褒貶,亦不得爲之之意,敢啓。傳曰,知道。
又啓曰,檢書官成鼎鉉減下,其代以前薦人申膺善,依已例除取才差下,令該曹口傳付軍職,使之冠帶常仕,何如?傳曰,允。
弘文館啓曰,新除授副校理洪祐昌,副修撰洪萬燮,竝卽牌招察任,何如?傳曰,允。
開城留守金壽鉉疏云云。答曰,省疏具悉。卿其勿辭察職。
上在昌德宮。停常參·經筵。
藥房提調金世均,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
政院啓曰,左右史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
傳曰,黜陟幽明,勸徵之所寓也。今見諸道殿最,或循良爲治,或優異著績,嘉尙之極,不可無示意之擧,褒賞之典,令廟堂,稟處。
以全羅監司趙在應狀啓,礪山府使閔羲鎬,實心圖治,三政俱擧,萬頃縣令李秉一,糶糴省弊,民奠厥居,雲峯縣監康祐鎭,捐廩屢千,百弊蘇完,興德縣監柳奭,惠溢一境,吏民樂業,群山僉使李冕周,稅捧減費,民多蒙惠,合有褒賞之典,竝令該曹稟處事,傳曰,四邑一鎭之著有優績,可以見誠心所到,而吏稱其職,民安其業,此誠何等喜聞也。礪山府使閔羲鎬,雲峰縣監康祐鎭,竝許用營將履歷。萬頃縣令李秉一,興德縣監柳奭,竝加資。許用營將履歷。群山僉使李冕周,兩運後,許用防禦履歷。以示嘉尙之意。
以京畿監司兪致善狀啓,坡州,以勅行主站邑,許多擧行,勢將專責,而該牧使沈永奎,素有眼病,無以準差,其在審愼,宜有變通,令該曹從長稟處事,傳曰,永宗僉使趙羲豐,相換。
奎章閣啓曰,景慕宮望廟樓,奉審,無頉之意,敢啓。傳曰,知道。
敦寧府啓曰,府郞廳今春夏等,褒貶等第,當爲磨勘,而以領事金左根,身病,不得爲之之意,敢啓。傳曰,知道。
忠勳府啓曰,本府今丙寅春夏等褒貶,當爲磨勘,而有司堂上寧豐君臣崔遇亨,靈善君臣朴永輔,俱有身病,無以備員,限內不得爲之之意,敢啓。傳曰,知道。
兵曹啓曰,今丙寅年春夏等褒貶等第,磨勘以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
義禁府啓曰,今春夏等府郞廳褒貶等第,當爲磨勘以入,而堂上有故,不得擧行之意,敢啓。傳曰,知道。
敦寧都正黃仁秀疏曰,云云。省疏具悉。所請依施。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·諸儒臣·二品以上,入參。
以司謁,口傳下敎曰,平安道·咸鏡道放未放,成冊付籤以入。
政院啓曰,左右史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
兵曹啓曰,慶尙監司李參鉉狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例。今日宣薦內禁衛試取時,同爲試取之意,敢啓。傳曰,知道。
又啓曰,嶺南別試武士,更爲試取事,草記允下,以其本道入格技藝試取,則仁同閑良金榮燦,講書入格,永川閑良千學九,義興閑良黃章虎,大邱閑良李馹緖,柒谷閑良李以璟,俱未入格者,竝依例給糧下送,而能講者閑良,直赴會試,依判下擧行矣。今此講書入格金榮燦,別單書入之意,敢啓。傳曰,知道。
上在昌德宮。停常參·經筵。
政院啓曰,左右史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
兵曹啓曰,卽接北所衛將金建喜牒報,則宣明門東邊內宮墻二間許,因雨頹圮云。爲先令紫門監,杻把子及長木堅實圍排,把守則弘化門入直軍十名除出,限修築間,嚴加守直之意,敢啓。傳曰,知道。
義禁府啓曰,平安道·咸鏡道放未放,成冊付籤以入事,命下矣。成冊中,無可放者,不得付籤以入之意,敢啓。傳曰,知道。肅川府定配罪人具奭祖放。
又啓曰,放未放成冊中,無可放者,不得付籤以入事,草記,批旨內,肅川府定配罪人具奭祖放事,命下矣。平安道肅川府定配罪人具奭祖放送事,分付該道道臣之意,敢啓。傳曰,知道。
刑曹啓曰,卽接公忠監司申檍文移,則結城縣徒二年定配罪人私奴四卜,沔川郡徒二年定配罪人金大寬,俱爲限滿云矣。取考曹上配案,則四卜,以詬辱士族罪,甲子六月定配,大寬,以使酒拔劍罪,甲子六月定配,俱已限滿的實,竝依法典放送,徒流案頉下事,分付道臣之意,敢啓。傳曰,知道。
又啓曰,以司謁,口傳下敎曰,平安道·咸鏡道放未放,成冊付籤以入事,命下矣。謹依下敎,臣詳閱兩道配案,參量罪名,可以放釋者,付籤以入之意,敢啓。傳曰,知道。
上在昌德宮。停常參·經筵。
議政府啓曰,傳曰,黜陟幽明,勸懲之所寓也。今見諸道殿最,或循良爲治,或優異著績,嘉尙之極,不可無示意之擧,褒賞之典,令廟當稟處事,命下矣。百里分憂,廉謹字恤,西京治聲,在在可喜,而褒嘉之典,特紆辭敎三考,陟明庶績,所以咸熙者也。此豈爲字牧之寵其身榮其名已也?一則民事然,二則民事然,若保聖念,欽仰萬萬。安岳郡守李彙重,昌原府使李明錫,金海府使許傳,宣川府使李南輔,善山府使金炳愚,公州判官閔致序,金堤郡守李乾夏,金山郡守金秉淵,龍崗縣令兪初煥,振威縣令李承謙,竝施璽書表裏之典。長淵縣監金性求,阿耳僉使趙履錫,惠山僉使鄭輔源,竝許用防禦履歷。慶州營將具明鉉,南虞候金憲祖,竝許用邊地履歷。高敝縣監吳永運,南海縣監洪冀錫,竝許用營將履歷。端川府使柳昌魯,寶城郡守申錫源,沃溝縣監李昌鎬,陽德縣監申棨,竝特爲加資,許用營將履歷。全羅左水虞候洪淳學,守令差送。忠州牧使閔禹世,定山縣監黃芝仁,濟源察訪金瑛默,金井察訪洪夔鍾,柔遠僉使張東翼,白峙僉使李裕衡,西平浦萬戶李仁哲,竝滿苽後,更加一年。全州判官趙容在,茂州府使尹性善,淳昌郡守金蘊淳,新溪縣令金甲根,黃澗縣監金炳憲,任實縣監徐曾輔,竝以別薦例施行。咸興判官黃鍾奎,淸風府使趙鎭運,高陽郡守閔台鎬,金浦郡守鄭夔和,淸都郡守金奭根,榮川郡守徐光斗,龍仁縣監李鶴在,陽城縣監李敏恒,漣川縣監沈宜朋,果川縣監兪致喜,陰竹縣監金恂根,堤川縣監柳南珪,玉果縣監金度根,龍安縣監柳宅東,宜寧縣監徐有英,新寧縣監尹稷儀,比安縣監趙命敎,竝陞敍。瑞興府使徐元輔,寧海府使南鍾鶴,朔寧郡守金秉薰,加平郡守金瑨,麻田郡守曺百承,永平郡守李憲絅,樂安郡守柳完根,陜川郡守李承洛,豐基郡守李龍夏,昌平縣令李種信,機張縣監張德五,淸安縣監張鳳逵,大同察訪陳秉燮,長水察訪金宅基,自如察訪鄭鍾學,松羅察訪林秀東,昌樂察訪張錫默,黃山察訪金慶洽,景陽察訪李泰永,碧沙察訪千禹鉉,連源察訪白弘洙,成歡察訪李澤,竝施兒馬賜給之典。西北僉使金錫禧,安義僉使吳英俊,古城僉使吳聖初,彌助項僉使李錫鉉,西生僉使李勉植,德浦僉使李斗賢,豐山萬戶康孝俊,知也浦萬戶宋桂默,所已萬戶張楠,保山別將張益箕,架山別將韓百揆,馬馬海權管張禹喆,雲寵權管趙贄顯,鎭東權管李龍憲,西水羅權管李長會,竝施弓箭筒箇之賞。此皆循良之最顯最著者也,分等褒賞,以示奬勸之意,而餘外邑鎭之已蒙恩典者,與夫治績之別無優異者,竝姑勿論,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
弘文館啓曰,副修撰洪萬燮,陳疏徑出,下番闕直,事甚未安。修撰趙晩和·呂圭益,副修撰權膺善,竝卽牌招入直,何如?傳曰,允。
永平君昱疏曰,前後蒙被,高厚崇深,兼銜,非徒才具之不逮,病狀亦無奈。春夏以來,眩瞀添劇,神思迷懵,雖汗漫家事,不省要領,況重大職務,何以捱度?伏乞將臣廚院·紙署兩提擧之任,亟賜鐫斥云云。答曰,省疏具悉卿懇。愼節奉慮,所帶兼銜,不可一時竝免矣。廚院提擧,特爲許副,卿其安心調理。仍傳曰,此批答,遣史官傳諭。
修撰洪萬燮疏曰,云云。答曰,省疏具悉。爾其勿辭救護。
上在昌德宮。停常參·經筵。
自開東至申時,灑雨下雨,測雨器水深二寸五分。
藥房提調金世均,副提調金輔鉉啓曰,伏未審日間,聖體,若何。寢睡·水刺之節,何如?臣等率諸御醫,趁早入診,詳察聖候爲〈宜〉。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日,賓廳日次,而領議政未差,左議政金炳學,無時急稟定事,右議政柳厚祚奉命出彊,不得來會云矣,敢啓。傳曰,知道。
又啓曰,卽者兵曹郞廳來言,敦化門·弘文館·北水閣三處水門,水勢漲溢,當爲開鑰云矣。依例除標信開閉之意,敢啓。傳曰,知道。
傳曰,同副承旨許遞,前望入之。承旨前望入之。尹秉鼎落點。
禮曹啓曰,毓祥宮·景祜宮·懿昭廟·文禧廟四仲朔祭,以分至日,定式設行,而今年秋夕,與秋享節祭相値矣。依前例,秋夕祭與秋享祭,兼行,祝文中,措語添入事,分付,何如?傳曰,允。
又啓曰,卽接宗廟署所報,則今日之雨,永寧殿第一室西邊道里上滲漏,第十室東邊道里上滲漏,第十三室東邊靑斑子,自北第二井穿破,土塊墜落,第十四室神欌上滲漏,內塗霑濕云矣。莫重殿內,有此土塊墜落之患,萬萬驚悚,慰安祭,不卜日今二十二日設行,而修改之節,臣曹堂上與本署提調,進去奉審後,稟處,何如?傳曰,允。
又啓曰,臣興敏,與本署提調臣尹宜善,進詣永寧殿,奉審,則第一室西邊道里滲漏,第十室東邊道里上滲漏,第十三室東邊靑斑子,自北第二井穿破,土塊墜落,第十四室神欌上滲漏,內塗霑濕,果如本署官員所報矣。修改之節,待快晴,擇日擧行,何如?傳曰,允。
義禁府啓曰,慶尙監司李參鉉狀啓內,密陽府使李象億,玄風縣監張膺杓,施以罷黜之典,其罪狀,令攸司稟處事,啓下矣。李象億·張膺杓,俱在任所云。依例發遣府羅將竝拿來,何如?傳曰,待待命拿囚。
刑曹啓曰,平安道放未放修啓冊子,仍秩中,熙川南宮平汝等十二人,未至配所秩中,忠州朴永烈等五人,謹依啓下,竝放送之意,分付各該道臣,何如?傳曰,允。
又啓曰,咸鏡道放未放修啓冊子稟秩中,慶興金殷吉等三人,放秩中,高原梁載璇等四人,仍秩中,德原金俊甲等九人,謹依啓下,竝放送之意,分付道臣,何如?傳曰,允。
上在昌德宮。停常參·經筵。
傳曰,吏曹參議有闕之代,前望入之。吏曹參議前望入之。李淳翼落點。
傳曰,傳香承旨,馳詣宗廟·永寧殿,奉審摘奸以來。
議政府啓曰,卽見戶曹所報,則以爲勅需銀一萬兩劃下者,輸來吹鍊,欠縮夥多,將有不足之慮,限八千兩,特許加劃爲辭矣。前次區劃,旣有不足之慮,則今其加請,誠亦事勢之不容已者也。南城所在銀五千兩,更爲劃送,使之略綽排比之地,何如?傳曰,允。
諭振威縣令李承謙書。予自爲民之上,保民若赤子,凡於字恤之政,憧憧乎宵衣而旰食,蓋使之恤民者,固在予一人,奉而恤民者,其惟近民之官,玆所以克愼厥簡,黜陟惟嚴者也。昨秋畿農告飢,振威尤有甚焉。振是十室之殘,一有水旱,十室其空矣。方春議賑,咨爾爲政,粵自歷試於西南,厥有聲績,今見考課,使庚呼之民,被子恤之澤,斂此大惠,施于一州,不負爾讀書之力,克體予分憂之意,是庸嘉乃,降之以璽書,副之以表裏,俾侈殊奬,此昔楊元琰表政之典,柳公綽賜章之寵,爾其領之,行都承旨金輔鉉製諭安岳郡守李彙重書。予惟國之有歲二考績,周官所以大計群吏之治也。是以西京循良,唐朝善最,蓋未嘗不由於此矣。書曰,民惟邦本,本固邦寧,其安民保邦之策,罔非予小子憂,而可與分此憂者,其非良長吏乎?顧玆安岳一邑,卽海西大去處也。水耨火耕,嗟,征徭之日繁,庫枵糴罄,奈欠逋之歲增,苟非恢刃之良手,曷致欹器之復整?惟卿,以宗英之懿,做廉謹之治,茂績旣著於兩郡,輿頌愈騰於四境,道臣殿最,政府覆啓,蓋見其實政之優異,予庸嘉之,特賜表裏一襲,卿其領受。左承旨趙寅燮製諭宣川府使李南輔書。予惟一國之利病,繫乎斯民之戚休,斯民之戚休,繫乎守令之臧否,守令之任,不其重歟?伊尹,以匹夫之不獲,若己納諸溝中,況一邑之衆歟?漢代以良吏之爲盛,號稱中興,豈非千載之美乎?故予自臨宁以來,惟以擇循良,爲第一急先務,況玆宣川,關西之劇邑,防禦之重地也。挽近凋弊,莫此爲甚,倉庫之蕩枵,征徭之繁重,哀我赤子,安得不困瘁乎?每多中夜而起,恒切西顧之憂,今爾以宗英之裔,任撫字之責,其所圖報,必倍於人,觀於最目,可見成績之著見。糴糶,每患替吏,而爾必親檢,刷逋,易致撓民而爾能善處,予庸嘉之,特施表異之典,以示優奬之意,爾其領之,益礪分憂之任。右承旨任應準製諭金海府使許傳書。予以沖年,丕承艱大,宵旰一念,每在諴小,寒暑而無怨咨之聲歟,旱澇而無愁苦之歎歟?與我分此憂者,其能體此心而懋厥職歟?宴安匪適,錦玉靡甘,懋玆金海一邑,卽嶺左之弊局,海防之要衝也。苟或徵斂之無藝,則漁戶有仳離之患,撫字之失宜,則窮蔀無奠保之望,自爾莅府,士有得師之譽,今見考課,民切願借之誠,蜀郡之文翁,穎川之寇恂,爾惟其人也。三政對策,知有所蓄蘊,百里爲治,亦可以展布矣。予庸嘉乃,特賜表裏一襲,以奬殊績,爾其領之,益勉對揚之策。右承旨任應準製諭龍岡縣令兪初煥書。予自嗣服之初,每軫治理之艱,宵衣旰食,哀赤子之凍餒,春耕秋斂,念蒼生之補助。南國若保之化,西京議賑之政,未始不憧憧于中,凡係字恤之方,念玆在玆,靡不用極,而苟欲使斯民,安其業樂其生,以固我邦本,則其道安在?顧吏治何如耳。睠彼龍岡一邑,素稱關西名區,夫何挽近以來,凋瘵滋甚,使价之絡續也。支放沒策,民生之困瘁也,回蘇無望。自爾莅任,蔚有實惠。今於考課之目,尤驗茂異之蹟,遮路願留,民情大可見也。攀轅胥喜,德政能致此乎?是謂以經術潤飾,合有褒循良故事,庸賜爾表裏之典,特示予嘉尙之意,爾其欽受,益勉對揚。左副承旨趙性敎製諭公州判官閔致序書。予惟民生之勞逸,稟係吏治之臧否,憂民之飢,猶己飢之,憂民之寒,猶己寒之,鄭野殖疇之謠,宋郡植桑之政,良以是也。苟或反是,杼柚其空,草萊不闢,盻盻然終歲勤苦,不足以仰事俯育,則將焉用彼長吏也?用是耿耿,每切丙枕之憂,哀彼元元,誰任子惠之責?公州,卽左峽右沿之要衝,而亦物衆地大之都會也。伊來百弊滋興,最艱矯捄,況又三政之俱紊,何以剸理?今爾茂績旣著,屢典良規,自成一副,莅玆以後,蔚有譽處,苟非相孚也深,焉得不勞而治?人望之愷悌,吏事之恬簡,可見於殿最之目,此可謂不負予分憂之責者也。予庸嘉尙,賜爾表裏,以奬殊績,爾其祗受。左副承旨趙性敎製諭善山府使金炳愚書。予惟道臣考績,其優異者,合有褒賞,乃令廟堂,論定而覆奏,爾乃裒然居上等之列。惟玆善山一府,酷經民擾,三數〈年〉來,僅得還聚,猶未克復,其常業又値昨秋穡事之告歉,哀此飢民,將何以免于邱壑之塡?每一念至,丙柄靡安。爾以屢典州郡,素著循良之人,能盡分憂之責,孜孜焉懷綏勞倈,捐廩而補賑資,厥數旣多,減價而捧官需,爲惠亦均,闔境晏如,輿誦蔚然,庸嘉南服之茂績,亟施西京之美典,特賜以表裏一襲,爾其領受。右副承旨尹泰經製諭昌原府使李明錫書。予惟昌原,物衆地大,嶠南水陸之大都會也。貨財山峙,商賈輻湊,居民專事末利,以貿遷積著爲生,其服田力穡,能務本業者,鮮矣。故一經荒歲,動輒離散,朝家之所憂念,先及於此。昨年夏秋,風雨爲災,將秀將穎之穀,擧不成實,使斯民不至於蕩析,專在於長吏之能否。惟卿,系出宗英,位躋卿班,治郡制梱,綽有踐歷,來守玆土,益見殫竭,誠心撫字,一此不憚,賑濟周遍,無一民捐瘠之患,稅納精約,有四境藹蔚之譽。道臣據實蹟而書上考,政府議賞典而置優等,予庸嘉乃,璽書以褒之,表裏以賜之,卿其領受。右副承旨尹泰經製諭金堤郡守李乾夏書。予惟爾出自玉署之密邇,報答宜倍他人,初試錦製之程工,牽補乃有其術,昨年間告儉時也,三南中巨弊郡焉。肆一念彌勤于中,今八字最居於上,陽春爲使,仁愛之政可攄,淸風滿襟,廉潔之操已著,雉馴之俗,不意復見此磽渝,魚喁之民,得免幾口於捐瘠,又覽政府之覆啓,可推爾績之洵嘉,特賜一封紫泥,兼此表裏之典,愛我百里赤子,益勉終始之功。同副承旨申道熙製諭金山郡守金秉淵書。予惟嶺·湖,表稱難治,而況昨歲告儉,民如魚喁乎?可與轉溝壑爲袵席,遍雨露無遐邇者,捨此良〈長〉吏入而其誰歟?金山一邑,處在嶺·湖之間,被災最深,每念調濟之方,不覺宵旰之憂矣。屢試鍊手,隨處恢恢,茂績旣著,民恐或失,吳郡民之挽船欹紞,其將復見,豈不休哉?道臣旣褒政府且啓,予庸嘉之,特賜一襲表裏,爾其領受。同副承旨申道熙製
吏曹參議兪致範疏曰,云云。省疏具悉。所請依施。
上在昌德宮。停常參·經筵。
藥房都提調金炳學,提調金世均,副提調金輔鉉啓曰,時値庚節,炎熱轉甚,伏未審日間,聖體,若何?寢睡·水刺之節,何如?臣等率諸御醫,趁早入診,詳察〈聖候〉爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,開城留守金壽鉉下直,長弓一張,長箭一部賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,允
傳曰,日熱如此,輕囚放釋。
傳曰,政官牌招開政,如有違牌,勿爲呼望。
傳曰,吏曹參判有闕之代,今日政差出。
傳曰,在外摠管許遞,與有闕之代,今日政差出。
傳曰,呈告工曹參議·同敦寧·同經筵,許遞,今日政差出。
傳曰,在外右尹·兵曹參議許遞,今日政差出。
有政。吏批,判書洪淳穆〈進〉,參議李淳翼進。以成載瑗爲吏曹參判,閔致庠爲同敦寧,兪致崇爲禮曹參判,尹宗善爲右尹,金尙鉉爲大司成,李承輔爲知春秋,曺錫元爲同經筵,尹淯爲同義禁,鄭憲朝爲密陽府使,李啓魯爲玄風縣監。
再政。以朴鳳夏爲大邱判官,林勝洙爲長興府使,金靖鎭爲醴泉郡守,南弘重爲南平縣監。
兵曹啓曰,同知中樞府事李哲懋,五衛將閔奇洙·權錫祜·申晢熙·黃基喆·劉興龍,景福宮衛將池常源,慶熙宮衛將金洛琦·姜興周俱以病難〈供〉職,呈狀乞遞,竝改差,何如?傳曰,允。
兵批,判書李圭徹進,參判以下缺。以沈承澤爲都摠管,洪淳大·兪致崇·朴來萬爲副摠管,卞鍾協爲同知,李有新·金芉根·南舜敎·姜世興·金春奉爲五衛將,朴景秀爲景福將,金膺萬·韓柄敎爲慶熙將,李晩謙爲京畿中軍,崔志臣爲黃海水虞候,同知單劉興龍,僉知二單閔奇洙·權錫祐,永宗僉使單沈永奎,兼坡州防禦使單趙羲豐,以上竝單付。公州營將洪彦錫,限一年特爲仍任事,承傳。柔院僉使張東翼,白峙僉使李裕衡,西平浦萬戶李仁喆,以上瓜滿後,更加一年仍任事,承傳。
再政。以任泰錫爲同知,魚相愚爲訓鍊判官,同知單池常源,僉知三單李有新·金芉根·金春奉,副摠管單沈承澤,以上竝單付。
三政。以洪致範爲訓鍊主簿,同知單金洛琦。
四政。以朴齊韶爲副摠管,李秉淑爲武兼,同知單姜熙周,都摠管單朴齊韶。
政院啓曰,臣泰經,敬奉聖敎,馳往義禁府,則無時囚,故仍詣典獄署,取閱囚徒案,則金汝根等三十八人,係是輕囚,故竝放送之意,敢啓。傳曰,知道。
議政府啓曰,長興府使有闕矣。由來積弊之局,不可不擇差,勿拘常格,以素有聲績人,各別擬入之意,分付,何如?傳曰,允。
又啓曰,向因畿伯狀請,坡州·永宗,有相換之命矣。兩地防禦,俱不得擅離,則面看交代,實無其路,而防禦使之於巡營,因公馳進,旣有恒例,今亦援此,使之營下交龜,除朝辭不日赴任,何如?傳曰,允。
禦營廳啓曰,本廳千摠申奭熙,身病甚重,勢難察任,改差,何如?傳曰,允。
兵曹啓曰,卽接慶熙宮入直衛將牒報,則武德門東邊墻垣四間頹圮云。爲先令繕工監,杻把子圍排,卽速修築,而亦令巡羅營門,申飭校卒,限改築間,各別巡察之意,分付,何如?傳曰,允。
吏曹判書洪淳穆疏云云。答曰,省疏具悉。卿其勿辭行公。
吏曹參判閔致庠疏云云。答曰,省疏具悉。所請依施。
上在昌德宮。停常參·經筵。
自前夜五更至午時,灑雨下雨,測雨器水深二寸六分。
傳曰,四營巡邏守直之校卒,令各其營,奉足一等,別爲題給。
傳曰,故御將許棨,今番城役時,勞勩甚多,而大樹飄零,曾不小淹,遣官致祭,以示嗟傷之意。
營建都監啓曰,役所守直,向以各營標下軍輪回把守之意,啓稟蒙允矣。四門與城役,今旣次第告畢矣。不必達夜排巡,自今光化門把守軍十名,將校一人,率領入直,各營輪回省記,何如?傳曰,允。法宮之次第營建,已是可喜,而築城之力役,甚鉅,今又告畢矣。各營之董飭勤勞,不可無示意之擧,三營將臣,特爲加資,前訓將任泰暎,豹皮一令賜給。校卒及工匠,令各其營從優施賞。
兵曹啓曰,卽接東所入直衛將林秉周牒報,則宣仁門南邊水門,鐵箭四箇破傷云。爲先令紫門監堅實圍排,急速修改,而把守軍兵,令該營量宜除出,限修改間,嚴加守直之意,分付,何如?傳曰,允。
又啓曰,卽接東所衛將林秉周牒報,則回泰門西邊內宮墻一間半許,因雨頹圮云。爲先令紫門監,以杻把子及長木堅實圍排,把守則係是建陽門入守軍直所近處,限修築間,令建陽門入直軍,晝察夜巡之意,敢啓。傳曰,知道。
又啓曰,卽接西所衛將李完永牒報,則明禮門東邊中松二株,因雨顚仆云。令該所依例斫去之意,敢啓。傳曰,知道。
訓鍊都監啓曰,因兵曹草記,回泰門西邊內宮城一間半許頹圮處,令建陽門入直軍,限修築間,晝察夜巡之意,敢啓。傳曰,知道。
御營廳啓曰,本廳哨官朴禹性巡山禁松之際,不善檢飭,至有自下捧賂操縱之事,極爲駭然,爲先汰去之意,敢啓。傳曰,知道。
禁衛營啓曰,本廳加設哨官李奎晥,身死,加設窠減下之意,敢啓。傳曰,知道。
吏曹參議李淳翼疏云云。省疏具悉。爾其勿辭察職。
上在昌德宮。停常參·經筵。
政院啓曰,卽者別兼春秋趙定燮,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋南一愚,卽爲牌招,何如?傳曰,允。
傳曰,捧納承旨,推考。
以別兼春秋南一愚牌不進罷職傳旨,傳曰,只推。
議政府啓曰,左右贊成九卿及八道監司四都留守經行人薦狀,今已齊到矣。竝爲別單書入,而待啓下移送吏曹以爲調用之地,何如?傳曰,允。
御營廳啓曰,謹依營建都監草記批旨,迎秋門·神武門築城時看役牌將二十九人,各本一匹錢四兩,各色工匠二百五十七名,各布一匹施賞,巡邏守直將校八十二人,軍八百五十一名,各奉足一等,別爲題給之意,敢啓。傳曰,知道。
別兼春秋趙定燮疏曰,伏以,臣卽接家信,則臣母素患痰癖之症,近因日候之驟熱,一倍添劇,委頓床笫,救療無人,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑涼,亟遞臣職,俾便救護,仍治臣擅離之罪。以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調金世均,副提調金輔鉉啓曰,伏未審日間,聖體,若何?寢睡·水刺之節,〈何如〉?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓對日次,而領議政未差,左議政金炳學有身病,右議政柳厚祚奉命出疆,不得來會云矣,敢啓。傳曰,知道。
政院啓曰,左右史不可不備,別兼春秋南一愚,旣有只推之命,卽爲牌招入直,何如?傳曰,允。
別兼春秋南一愚牌不進罷職傳旨,傳曰,只推。
政院啓曰,玉堂上下番俱空,事甚未安。檢校典翰閔升鎬·李明應·李冕光,竝卽牌招,推移入直,何如?傳曰,允。
傳曰,檢校直閣李承純,馳詣健陵,奉審摘奸,仍留監祭,仍詣顯隆園·華寧殿,一體奉審以來。
傳曰,呈告摠管許遞,今日政差出。
傳曰,副學·典翰外,玉堂,竝許遞,今日筵差出。
傳曰,呈告春秋禮曹參議許遞,今日政差出。
傳曰,呈告金吾堂上·弘文提學許遞,今日政差出。
有政。吏批,參議李淳翼進,以趙慶鎬爲應敎,李昌鎬爲副應敎,韓鎭棨·朴定鉉爲校理,李裕承·趙昌和爲副校理,李彙秉·柳致好爲修撰,金亮淵·任冕鎬爲副修撰,洪淳穆爲弘文提學,李承輔爲知義禁,尹定善爲同春秋。
再政。以李世翊爲獻納。
兵曹啓曰,同知中樞府事卞鍾協,五衛將李有新·金芉根·南舜敎,景福宮衛將朴景秀,慶熙宮衛將金應萬·韓炳敎,俱以病難供職,呈狀乞遞,竝改差,何如?傳曰,允。
兵批,判書李圭徹進,以李源命爲都摠管,金鴻男爲同知,鄭驥奎·安尙欽·李應三爲五衛將,劉在淳爲景福將,辛東隣·李周根爲慶熙將,金命求爲都摠經歷,壬海別將單崔昌甸,同知單千儀大,僉知三單李胤鎭·任龍模·洪昌燮,以上竝單付。
再政。以朴龍熙爲宣傳官,同知單姜世興,僉知三單鄭驥奎·安尙欽·李應三。
三政。以朴元陽爲訓鍊僉正,同知單朴景秀。
四政。以尹宜鉉爲訓鍊判官,同知單金膺萬。
五政。以具寅喜爲訓鍊注簿,同知單韓炳敎。
六政。以李孝秀爲武兼,同知單劉在淳。
弘文館啓曰,下番無他推移之員,不得已以上番,姑降入直之意,敢啓。傳曰,知道。
禮曹啓曰,宗廟·社稷·北郊祈雨報謝祭,待立秋後,擇日設行事,已爲允下矣。報謝祭吉日,令日官李秉洪推擇,則來七月初一日爲吉云。以此日設行,而宗廟報謝祭,同日朔祭兼行,祝文中措辭添入事,分付,何如?傳曰,允。
又啓曰,卽接奉常寺所報,則今番雨後,神室北方龕室前面滲漏,仰土剝落,東西邊春舌龍頭瓦子脫落,東邊春舌椽木腐傷,正門北邊蓋板瓦子脫落,東西南墻垣十八間頹圮,四面墻垣瓦子,間間脫落云矣。修改之節,待快晴,擇日擧行,何如?傳曰,允。
訓鍊都監啓曰,謹依營建都監草記批旨,光化門及東·西十字閣築城所將校朴興英等三十三人等處,各木一匹,布二匹,工匠七百六十七名,各布一匹,從優施賞,而巡邏守直將校九十六人,軍九百三十一名等處,各奉足一等,別別題給之意,敢啓。傳曰,知道。
摠戎廳啓曰,謹依下敎,景福宮巡羅守直將校六十六員,軍二百三名等處,奉足一等,別別題給之意,敢啓。傳曰,知道。
上在昌德宮。停常參·經筵。
政院啓曰,左右史不可不備,別兼春秋南一愚,旣有只推之命,卽爲牌招入直,何如?傳曰,允。
以別兼春秋南一愚牌不進罷職傳旨,傳曰,只推。
傳曰,政官牌招開政。
有政。吏批,參議李淳翼進,以李載元爲吏曹判書,金炳翊爲應敎,趙用夏爲校理,趙定燮爲副校理,李應辰爲修撰。
再政。以白奎洙爲執義。
兵批,判書以下缺,同知單辛東隣。
營建都監啓曰,本都監提調李承輔,職務相妨,所帶金吾之任,今姑改差,何如?傳曰,允。
弘文館啓曰,下番姑降入直,事甚未安。新除授修撰李彙秉,修撰金亮淵·任冕鎬,竝卽牌招,推移入直,副應敎李昌鎬,校理韓鎭棨,副校理李裕承,一體牌招察任,何如?傳曰,允。
又啓曰,新除授校理朴定鉉,時在慶尙道丹城地,副校理趙昌和,時在京畿始興地,修撰柳致好,時在慶尙道安東地,經筵入番事緊,請竝斯速乘馹上來事,下諭。答曰,竝許遞。
兵曹啓曰,禁軍別將李容熙,身病猝重,無望供職,呈狀乞遞矣。實病旣如此,則有難强令察任,改遞,何如?傳曰,允。
兵曹,以李承駿爲禁軍別將。
吏曹判書洪淳穆疏曰,第臣銓職,事至艱而責亦重焉。朱子所謂,今要爲治,只次揀吏部尙書一人者,此也。古人所以往往巽謝,終始株守,朝廷亦曲遂其志,固是勵群工興禮讓故耳。矧臣至愚極陋,必竟狼貝,自知甚明,且三年海居,百祟交攻,便成尫羸,以公以私,萬不可强,見今政察在邇,俯垂憫恤,亟刊臣職名焉。答曰,省疏具悉。卑卿銓衡之責,予意有在,而今於辭受一節,若是兢兢,且三年海居之餘,宜便調息,冢宰之任,今姑許遞。
上在昌德宮。停常參·經筵。
自三更至五更,灑雨下雨,測雨器水深一寸五分。
傳曰,在外吏曹參判許遞,前望入之。吏曹參判前望入之。金輔鉉落點。
傳曰,承旨許遞,前望入之。承旨前望入之。曺錫元·李彙承·申正熙·尹成鎭·洪正圭·黃仁夏落點。
政院啓曰,新除授同副承旨申正熙,時在吉州任所,請交龜後斯速乘馹上來事,下諭。答曰,許遞,前望入之。承旨前望入之。梁憲洙落點。
又啓曰,新除授同副承旨梁憲洙,時在全羅道濟州牧任所,交龜後斯速乘馹上來事,下諭。傳曰,許遞,前望入之。
以濟州牧使梁憲洙狀啓,本道飢民設賑時,大靜郡守韓弘一,旌義縣監李彦吉,出身高啓正,幼學姜遇磻,出義補賑,而高啓正·姜遇磻,捐補,殆滿千石之多,當有激勸之道事,傳曰,自設島賑以來,心焉憧憧,丙枕靡安,卽見該牧使狀啓,近十萬顑頷之命,賴以全活,無一捐瘠,邑倅之捐廩,島民之補賑,誠心所到,極爲嘉尙。大靜郡守韓弘一,當有褒賞之典,旌義前縣監李彦吉,本牧兒馬一匹面給,出身高啓正,五衛將加設單付,幼學姜遇磻,令本牧別從厚施賞。
以濟州牧使梁憲洙狀啓,大靜郡守韓弘一,撫摩窮民,靡不用極,捐盡殘廩,平均分哺,褒賞之典,令該曹稟處事,傳曰,許多近止之命,有全活之美,茂績實惠,深庸嘉尙,許用防禦履歷。以寓褒施之意。
兵曹,以趙述永爲禁軍別將。
弘文館啓曰,新除授應敎金炳翊,副校理趙定燮,修撰李應辰,竝卽牌招察任,何如?傳曰,允。
又啓曰,新除授校理趙用夏,時在京畿果川地,經筵入番事緊,請斯速乘馹上來事,下諭。答曰,許遞。
議政府啓曰,華城中軍,昨已內移矣。除拜屬耳,迎送可悶,前中軍李承駿,特爲仍任,何如?傳曰,允。
敦寧府啓曰,翼宗大王追上尊號,大王大妃殿加上尊號,憲宗大王追上尊號,孝顯王妃追上尊號,王大妃殿加上尊號,哲宗大王追上尊號,大妃殿加上尊號,中宮殿冊禮後,王妃世譜,依敦寧式,同姓限八寸,異姓限五寸,一體修整,御牒及譜冊次草,蒙允依例,同爲修正,今旣畢役之意,敢啓。傳曰,知道。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,新除授右副承旨黃仁夏,時在慶尙道豐基地,請斯速乘馹上來事,下諭。傳曰,許遞,前望入之。承旨前望入之。李珪永落點。
傳曰,藥院都提調有闕之代,前望入之。內醫都提調前望入之。判敦寧李景在落點。
傳曰,臺諫竝許遞,政官牌招開政,如有違牌,勿爲呼望。
傳曰,在外兵曹參議許遞,今日政差出。
傳曰,摠管,竝許遞,今日政差出。
傳曰,奉審閣臣入侍。
議政府薦望,以李後善爲濟州牧使。
有批。判書李載元,參議李淳翼進,以元世禎爲承旨,韓啓源爲大司憲,李裕奭爲大司諫,奇正鎭爲執義,具鍾祿爲司諫,趙昌和·尹㻻爲掌令,金章漢·任憲奎爲持平,趙文夏爲獻納,李晩由·張泰秀爲正言,洪大鍾爲校理,李景夏爲知義禁,姜蘭馨爲同經筵,李鍾晉爲吉州牧使,許琠爲柒谷府使。
再政。以尹敎成爲刑曹判書,李源命爲判尹。
兵曹啓曰,同知中樞府事金鴻男,五衛將鄭驥奎·申鳳模·安尙欽·姜世興·李應三·金春奉,忠壯衛將李東根,俱以病難供職,呈狀乞遞,竝改差,何如?傳曰,允。又啓曰,每都政新資五窠,例爲差出,而營將·中軍,姑未準二十朔者,雖未滿朔數,依例推移內遷,何如?傳曰,允。
又啓曰,宣傳官申彬,身病猝重,無望供職,呈狀乞遞,改差,何如?傳曰,允。
兵批,判書李圭徹進,以韓正敎·趙然昌·洪淳穆·尹敎成·沈英澤爲都摠管,金敬鎭·金尙鉉·黃鍾顯·尹宗善·沈宜元爲副摠管,韓琦淳·金東壽·沈英奎·具明鉉·李敏膺·洪圭·柳相鍵爲五衛將,張鳳昊爲忠壯將,金潤豐爲瓮津別將,五衛將加設單高啓正,華寧殿守門將單金容九,同知單李周根,以上竝單付。水原中軍李承駿,特爲仍任事,承傳。
再政。副摠管單沈英澤,兼濟州防禦使單李後善,兼吉州防禦使單李鍾晉。
兵曹啓曰,來七月初一日,宗廟·社稷祈雨祭報謝祭時,守門,當爲塡差,而本曹郞廳都摠府郞廳五衛將,除入直與在外·未肅拜,排擬苟艱,依定式軍門將官,代差以入之意,敢啓。傳曰,知道。
左議政金炳學疏云云。答曰,省疏具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官,傳諭。
吏曹判書李載元疏云云。答曰,省疏具悉。卿其勿辭行公。
柒谷府使朴周雲疏曰,伏遇我殿下踐阼之始,謬加拔擢,冒玷瀛班,卑臣一縣,許臣便養,臣賦命至薄,福過災生,乃遭臺臣權膺善彈章,以爲臣門地,或遜於淸華,學術不合於顧問,請亟刊去臣於瀛館之望,淸議之來,安敢分疏,而苟無自暴而徑作聖世錮人,則臣之一身,固不足言,而其於累則哲,何哉?臣本無學術之可言,臣固自知,而至於門地,抑有可冤。臣以寒門賤品,寧有門地之可儗,而蓋自臣十五代祖判書臣規,至于臣曾祖郡守臣重慶,凡十二世文蔭相承,而十一代祖銓郞臣從鱗,五桂聯芳,歷踐翰玉,於臣爲中世顯祖,謂之儒素相傳,則亦不爲無據。今者謗臣之說,往往間起,有曰,臣媒榮求進,以臣十一代祖,書諸文譜以八世。審如是也,臣罪當萬死,而蓋觀新進之初,苟有顯祖,則雖代遠,書於文譜者,自是通例也。臣亦修送八世,以臣十一代顯祖,依例載錄于八世之右,越三年間閱文譜,則或有以臣先祖禁府都事臣瑛,書于八世者,或有臣顯祖臣從鱗,書于八世者,明是右方傳寫之誤也。臣隨見隨改,臣之未見,無以盡改。若曰,此非傳寫偶誤,謂臣媒榮,則臣雖不肖,豈忍爲此乎?伏願聖慈,下臣此章,明示朝紳,使得聽其改誤,而因治臣不能早正之罪。臣又有踧踖未安者,待罪柒谷,今已五朔,臣之受由於陳乞,則本職已刊,外官尙冒者,豈不重爲罪戾乎?亟賜鐫罷,廢歸田畝,則此實天地生成之澤。臣無任云云。答曰,省疏具悉。以誤傳誤謗之所由起也。爾不欲晏然在職,亦或無怪,本任,許令遞差。
丙寅六月二十八日酉時,上御熙政堂。奉審閣臣入侍時,右副承旨李珪永,假注書李琪永,記事官洪萬植·權命菊,奉審閣臣李承純,以次進伏訖。上曰,史官分左右。上曰,閣臣進前。承純進前奏曰,臣承命馳詣健陵,陵〈上〉奉審則安寧,碑閣·丁字閣奉審則安寧,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則安寧,仍詣華寧殿殿內奉審則安寧,還詣健陵,仍留監祭,將事安寧之意,仰達矣。上命史官就座,仍命閣臣先退。又命退,諸臣以次退出。
上在昌德宮。停常參·經筵。
藥房提調金世均,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,〈何如〉?王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學有身病,右議政柳厚祚奉命出彊,不得來會云矣,敢啓。傳曰,知道。
傳曰,禮房承旨,馳詣社稷·宗廟·景慕宮,奉審摘奸以來。
政院啓曰,記注法意,何等審愼,而今二十八日奉審閣臣入侍筵說,有所漏落,致勤下詢,臣之矇然捧入,不勝惶悚,原筵說今方改修正以入,當該注書,所當重勘,而本院請推之外,無他可施之罰,何以爲之?敢稟。傳曰,拿處。
以李琪永囚單子,傳曰,飭已施矣,分揀放送。
議政府啓曰,本府有司堂上趙然昌,除拜摠管矣。職務相訪,摠管之任,今姑許遞,何如?
弘文館啓曰,新除授校理洪大鍾,卽爲牌招察任,何如?傳曰,允。
宗親府啓曰,明日卽天漢殿朔奉審日次,臣世輔,進詣擧行之意,敢啓。傳曰,知道。
吏曹啓曰,獻納,係是通淸窠,而李鍾律,以已經館職之故,循例直擬,至通亞長矣。今於玉署改正後,不可仍置,納言亞長前望,一體改正,何如?傳曰,允。
禮曹啓曰,卽接社稷署所報,則本壇北神門門隻,年久盡爲破傷云矣。修改之節,待快晴,擇日擧行,何如?傳曰,允。
吏曹參判金輔鉉疏曰,云云。答曰,省疏具悉。卿其勿辭行公。日記廳堂上金炳秀。郞廳朴永斗李命九。
上在昌德宮。停常參·經筵。
政院啓曰,翰林召試被選當次人趙薦狀公事,啓下矣。令該曹口傳單付牌招入直,何如?傳曰,允。
吏曹口傳政事,檢閱單趙。
政院啓曰,卽者兵曹郞廳來言,明日親傳香時,別侍衛不可不備,而兼判書李圭徹,有身病不得擧行云,何以爲之乎?敢稟。傳曰,次堂擧行。
傳曰,發遣吏郞,諸執事,淸齋與否,摘奸以來。
傳曰,明日出宮門路,以協陽門爲之。
傳曰,景福宮役所工匠,令營建都監,乾犒饋。
以慶尙監司李參鉉狀啓,東萊府人命渰死事,傳曰,許多人命之一時渰沒,聞甚矜惻,元恤典外,別加顧助,如有生前身還布竝蕩減,未拯屍身,期於拯得之意,廟常措辭,分付。
議政府啓曰,昨秋以潛蔘申禁事,自本府肇稟奉有批敎,另爲提飭,令行禁止,果有實效,而第念利之所在,奸無不生,時移事往,又復解紐,此固必至之勢,産採在松營,輸在灣府,蒸造焉。不之譏詗搜驗,而任其詐僞,則不但防禁之蕩無防限,彊域之外,將何以信法乎?藉曰潛造之在他道,冒入之由別歧,聲氣所通,元無不知之理,先自潛造而痛禁,安有冒入之爲弊?體國分憂之地,正宜一倍着力,而事後傳聞,亦非揜諱之可得,苟或翫愒,誰任其咎?至於陸走海越之探形察跡,一律施行,自有年前定式,竝以此嚴飭於松灣及平安監營,兩西兵營海防疎虞,常所關念,而唐船出沒,專爲交易,而然則奸究之迷藏和應,難保其必無,無論某樣物貨,若復噓噏接續,潛相賣買,則隨現隨捉,先斬後啓之意,一體關飭於黃海監水營,何如?傳曰,允。
奎章閣啓曰,奉謨堂,每年孟春孟秋,涓吉展拜,事載在閣志矣。今秋展拜吉日,以何間推擇乎?敢稟。傳曰,知道。
又啓曰,景慕宮望廟樓,今朔奉審,無頉之意,敢啓。傳曰,知道。
營建都監啓曰,自六月初一日,至二十九日,所捧各處願納錢十一萬六百五十七兩零,璿派人願納錢二千兩之意,敢啓。傳曰,知道。
兵曹啓曰,明日親傳香時,入直禁軍等別將,當爲率領侍衛,而禁軍別將趙述永,有身病,不得擧行,一番內禁衛將洪秉周,使之兼別將擧行,何如?傳曰,允。
兵曹啓曰,今七月初三日,宗廟·永寧殿秋享大祭時,守門當爲塡差,而本曹郞廳,都摠府郞廳,五衛將,除入直與在外·未肅拜,排擬苟艱,依定式軍門將官,代差以入之意,敢啓。傳曰,知道。
都摠府摠管變通草記,傳曰,竝許遞,令該曹口傳差出。
兵曹口傳政事,以趙龜夏·李豐翼爲都摠管,徐相鼎·兪致崇·姜㳣爲副摠管。
南綾君洪鍾序疏曰,臣之猥膺惠局,今已半載,尸素瘝曠,再控衷懇,輒靳體諒,第有公私事計,不宜一往蟠泊,臣本書生,素無經意,循常支調之按例署判,亦昧頭緖,臣又哀謝,兼以疾病,瑣節衣食之常事茶飮,茫失檢攝,以若見狀,何可擔夯於司會貢賦之殷乎?每念至此,重熬添病,敢瀝肝膈。伏乞亟遞臣職焉。答曰,省疏具悉。財賦經總,有國大去處也。此時此任,何可輕遞?卿其勿辭,益勉支調之責。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
傳曰,禮房承旨,馳詣宗廟·永寧殿,奉審摘奸以來。
傳曰,太廟大門改建工匠乾犒饋,令度支從厚題給。
傳曰,天漢殿營建工匠乾犒饋,令宗府從厚題給。
營建都監啓曰,本都監提調李景夏,除拜知義禁,職務相妨,所帶金吾之任,今姑改差,何如?傳曰,允。
宗親府啓曰,天漢殿營建工匠乾犒饋,從厚題給事,命下矣。工匠三百五十四名,每名一戔,擔軍募軍五百五名,每名五分,合錢五十八兩六戔五分,分給之意,敢啓。傳曰,知道。
兵曹啓曰,宣仁門南邊水門鐵箭破傷處,今已修政云,把守軍兵解送直所之意,敢啓。傳曰,知道。
御營廳啓曰,本廳哨官兪鎭華,身病甚重,勢難察任,改差,何如?傳曰,允。
丙寅七月初二日辰時,上詣仁政殿月臺。宗廟·永寧殿秋享大祭,香祝親傳入侍時,行都承〈旨〉曺錫元,左承旨李彙承,右承旨尹成鎭,左副承旨洪正圭,右副承旨李珪永,同副承旨梁憲洙,注書缺,別兼春秋南一愚·趙定燮,檢閱洪萬植,檢校直閣閔升鎬·李承純,檢校待敎李載冕·趙慶鎬,校理韓鎭棨,修撰李彙秉,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金世均,副提調曺錫元進前問候訖,由協陽門·肅章門,入仁政門,詣月臺。通禮導上就褥位南向立。引儀,引宗廟獻官李敦榮,進詣褥位之左。通禮跪啓請跪。上跪,香室官員,奉香祝,跪授承旨,承旨東向跪進。上受香祝,以授敦榮,敦榮西向跪受。興引儀又引永寧殿獻官李景純親傳香祝,如上儀訖。通禮跪啓請興,上興。通禮,前導就階下祗送位西向立,香祝由正階出。通禮,跪啓請鞠躬,上鞠躬。香祝過後,通禮,跪啓請平身,上平身,入小次。少頃通禮跪,啓請出次,上出次。通禮跪,啓請乘輿,上乘輿。進前奏曰,臣以禮房承旨,今當落後,奉傳七祀香祝,宗廟·永寧殿奉審,摘奸進去之意,敢達矣。上曰,唯。仍出仁政門,由肅章門·協陽門·宣仁門還內。諸臣以次退出。
上在昌德宮。停常參·經筵。
政院啓曰,卽者檢閱權命菊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱洪萬植,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱洪萬植牌不進罷職傳旨,傳曰,只推。
東寧尉金賢根疏云云。答曰,愼節奉慮,兼務何必竝免乎?廚院提擧,特爲勉副,卿其安心調理。仍傳曰,此批答,遣史官傳諭。
檢閱權命菊疏曰,伏以,臣於所帶之職,猶不能恪謹奉公,自誦悚恧,亦已數箇月矣。顧何敢更爲言私,而臣以老母之病,月前猥陳請急之章,特蒙救護之暇,恩已愈深,愈久感惶矣。臣母,積痼重祟,近又因炎熱之孔酷,以滯以泄,眞元隨以大下,有非時日之所可蘇完,臣本孤孑,實難暫離于側,由限且迫,召牌儼臨,專事違傲,義分怵惶,黽勉持綾,未至一朔,卽又奚僮之來,獲家信之報,則臣母舊症,更肆荐發,一倍添劇,殆沒省覺,非臣莫可調治,自聞此報,心神飛越,按住不得,玆敢更陳短章,徑出禁扃,冒悚擅離。伏乞聖慈,俯垂鑑諒,亟遞臣職,俾伸至情,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
自巳時至人定,灑雨下雨,測雨器水深五分。
自人定至五更,灑雨下雨,測雨器水深七分。
禮曹啓曰,卽接淸風府使趙鎭運所志,則以爲族孫秉璋,嫡妾俱無子,以其同姓四寸兄秉悳第四子忠熙,欲爲繼後,兩家諸族,相議完定,而秉璋夫妻,俱爲作故,拘於常規,不得循例,禮斜依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長趙鎭運所訴,旣如此,趙秉悳第四子忠熙,立爲趙秉璋之後,何如?傳曰,允。
上在昌德宮。停常參·經筵。
藥房都提調李景在,提調金世均,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚,奉命出彊,不得來會云矣,敢啓。傳曰,知道。
政院啓曰,左右史不可不備,檢閱洪萬植,旣有只推之命,卽爲牌招,入直,何如?傳曰,允。
以檢閱洪萬植牌不進罷職傳旨,傳曰,只推。
以京畿監司兪致善狀啓,振威縣令李承謙,身死事,傳曰,勿拘常格,令該曹口傳,各別擇差。
吏曹口傳政事,以趙雲兢爲振威縣令。
議政府啓曰,昨年年形,不無淺深之殊,而要之屢豐餘也。都下米直之一往翔貴,玆何故也?籍曰,物之不齊,物之情也。若就其已甚而言,則牟利輩,操縱之弊是耳。向來幾萬包之出給米廛,卽所以秤量公私利害,使之減價行賣者,則爲市民之至意也,爲都民之苦心也,而近聞江上水下,觀望逼遛者有之,妄相疑慮,遂不貿穀者有之,中間藏置,仍不上來者有之,此皆全昧兩便之義,徒循一己之私也。事之痛惋,孰甚於此?亟令左右捕廳,不日譏詗,亦爲發關畿·湖兩道,沿浦邑留置之穀數,與穀主姓名,消詳摘奸,修成冊報來,而毋論京鄕,如有執贓者,出付軍門,梟首警衆之意,分付,何如?傳曰,允。王法必有可施之道,姑勿擧論,佇觀來頭,可也。
又啓曰,卽見公忠監司申檍狀啓,則海美調琴津來泊,異樣船一隻云。是英國之船,而英人·淸人,共爲三十人,其中英國商人戴拔云者,曾於春間,來請通貨,復來爲懇,故嚴加開諭,使之斯速退去,而問情譯官下送事,請令廟堂,稟旨,分付矣。此是春間來泊之船,而其所爲言,卽不過復申前說也。物貨交易,國典之所不許,則嚴辭退送,不容少緩,解事譯官一人,令該院罔夜下送,何如?傳曰,允。
上在昌德宮。停常參·經筵。
自前夜五更至巳時,灑雨下雨,測雨〈器〉水深三分。
政院啓曰,左右史不可不備,檢閱洪萬植,旣有只推之命,權命菊由限已過,竝卽牌招,推移入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
議政府啓曰,嚴典守謹出納,國計之所由寄也。凡於財賦去處,朝家之前後申飭,果何如?而戶曹正郞林冕洙,在任甫餘一朞,擅用公貨,至爲萬餘之多,苟有一分顧畏,寧容若是?揆以法綱,萬萬駭然,此不可汰其職而止,令該府拿問嚴勘,其所犯逋,分付秋曹,捉囚家僮,刻期督捧,其代令該曹口傳差出,何如?傳曰,允。國計贏絀,何等關係,而幺麽一郞官之肆然犯用,若是夥多,無嚴無憚,何其甚也?此不可尋常處之,姑爲拿來南間囚。
傳曰,林冕洙事,誠究說不得者也。一郞官之擅用公貨,若是夥多,苟無員役輩之和應同犯,則豈至於此乎?予自臨御以來,凡於節省之方,懲貪之道,靡不用極,而乃反有如此蔑法之類,尤切痛惋,丙枕靡安。其刷逋之節,自廟堂另加査櫛,刻期充完後,卽爲以聞。
戶曹判書金炳國疏曰,卽伏見政府草記,批旨下者,臣之不職於是乎和般托出矣。夫嚴典守謹出納,卽臣事也。事在掌內,矇然昧然,臣之不能對揚,致勤嚴敎,惶懍之極,不敢自恕,短牘自劾,伏望亟降威罰,臣無任云云。答曰,省疏具悉。郞官之犯用公貨,誠甚駭然,卿則除拜屬耳,何必引?〈卿〉其勿辭,益勉支調之責。
判宗正卿李敦榮疏,臣待罪度支,三歲之久,而得荷恩諒,纔數朔耳。卽伏見政府草記,僨誤之罪,益無所逃,雖使吏胥之犯科,固長堂之罪也。況此郞官乎?郞官之所坐,卽臣之所署也,而同朝忠厚,只論郞官,姑不及臣,震剝惶蹙,莫知措躬。臣方待勘不暇,露章自列,亦涉唐突,而進退悶隘,冒死控籲。伏乞亟降威罰,以勘同律云云。答曰,省疏具悉。郞官犯逋之若是無嚴,實是意慮之所不到也,卿何以悉攄裏許?今此爲引誠萬萬過矣。
上在昌德宮。停常參·經筵。
自前夜二更至申時,灑雨下雨,測雨器水深一寸七分。
政院啓曰,左右史不可不備,檢閱洪萬植·權命菊,旣有只推之命,竝卽牌招,推移入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
以黃海監司朴承輝狀啓,中軍金夏淵徵債聽訟,干囑肆行,鄙瑣之謗,不一而足,爲先罷黜事,傳曰,昨以林冕洙事,才有處分,心尙未安,而今又此啓踵至,無論中外,其居官者之不職,固如是乎?良可慨惋,此罪狀不可罷職而止,待待命嚴刑,遠惡地定配,勿揀赦典。
刑曹啓曰,議政府啓辭內,嚴典守謹出納,國計之所由寄也。凡於財賦去處,朝家之前後申飭,果何如?而戶曹正郞林冕洙,在任甫餘一朞,擅用公貨,至爲萬餘金之多,苟有一分顧畏,寧容若是?揆以法綱,萬萬駭然,此不可汰其職而止,令該府拿問嚴勘,其所犯逋,分付秋曹,捉囚家僮,刻期督捧,其代,仍令該曹口傳差出,何如?傳曰,國計贏絀,何等關係,而幺麽一郞官之肆然犯用,若是夥多,無嚴無憚,何其甚也?此不可尋常處之,姑爲拿來南間囚事,命下矣。戶曹前正郞林冕洙家僮,爲先捉囚,所逋公貨,刻期督捧,不由堂上受其指使,無難出給之該員役,不可無懲,亦自臣曹,一體嚴囚督徵之意,敢啓。傳曰,知道。
又啓曰,戶曹前正郞林冕洙,所逋公貨錢八千兩,木十九同十匹,今已畢捧,移送戶曹,該家僮放送,在囚員役輩,考律勘放之意,敢啓。傳曰,知道。
上在昌德宮。停常參·經筵。
政院啓曰,左右史不可不備,檢閱洪萬植·權命菊旣有只推之命,竝卽牌招,推移入直,何如?傳曰,允。
傳曰,金吾堂上,竝許遞,前望入之。金吾堂上前望入之。判義禁趙然昌,知義禁李周喆,同義禁兪致崇落點。
傳曰,知申外承旨竝許遞,前望入之。承旨前望入之。鄭顯德·李鵬純·李錫宙·李守曾·李承澤落點。
政院啓曰,開坐事,命下矣。新除授判義禁趙然昌,知義禁李景夏,同義禁兪致崇,竝卽牌招,何如?傳曰,允。
又啓曰,卽者副校理李裕承,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,林冕洙之居在京職,而擅用公貨,尙云如此,苟使此輩,置諸外邑大去處,贓犯,豈有限節乎?其在懲毖之道,固當置辟,而爲念渠家先世,特用寬貸之典,金吾堂上,開坐通衢,百官敍立,嚴刑一次,放送鄕里,其子若孫,勿許淸宦。
傳曰,予於林冕洙之擅犯公貨,有以知各邑守宰之睯不畏法者,亦多有此弊矣。今此輦轂之下,一郞官之甫過一朞,潛自犯用者,殆無限節,而今始現發,又安知無列倅之中?上而擅用公錢,下而勒取民財者,反有甚於此人之攸行者歟。固知近年以來,外邑守令,必皆一心警惕,宜有改圖之望,而猶未敢犁然釋慮,有此因事提飭,自廟堂,措辭行會於四都八道,使之卽爲頒布於各該邑,而如是之後,若有此等蔑法者之入聞,則公家之以法從事,姑且勿論,亦非所以自護其身,永保其家之道,雖不多誥,咸須知悉。
以司謁,口傳下敎曰,林冕洙之犯逋,畢刷與否,卽爲知入。
又以司謁,口傳下敎曰,禁府開坐,待明朝擧行。
議政府啓曰,卽見北京禮部咨文出來者,則以爲前因法國公使請,發給傳敎士護照往朝鮮,而自總理衙門,以習敎非朝鮮所願,礙難發照行文矣。復據法國照會,稱高麗國將法國立敎二人及傳敎士九人,竝本地習敎男婦,盡行殺害,是以命將興兵,不日齊集云。中國旣知此事,不能不從中排解,而如果有殺害敎士等情,先行據理査詢,不必遽起兵端,以此行知該國,使之熟思審處云矣。總理衙門之排解,禮部之移咨,俱宜有稱謝之擧,而至若事實,始末,亦不可不該備,措辭回咨文,令文任撰出,別定咨官,以爲不日入送之地,何如?傳曰,允。
政院啓曰,因議政府草記,北京禮部回咨文,令文任撰出事,命下矣。藝文提學未差,弘文提學洪淳穆,嫌不進,藝文提學未差之代,政官牌招,開政差出,何如?傳曰,藝文提學未差之代,前望入之。
藝文提學前望入之。金學性落點。
議政府啓曰,林冕洙所犯公貨,自廟堂査櫛充完以聞事,命下矣。犯逋錢木,今已畢刷,令該曹還充原簿之意,敢啓。傳曰,知道。
又啓曰,纔以回咨事啓稟,允下矣。第念法國人之爲我國所害,彼之執言尙可曰不識邦禁之嚴,而至若我國人之自我國用律,亦復何關於法國,而竝此嚇脅乎?且事在春初,而我國之於法國,水陸幾萬里也。聲氣之相通,若是迅速,其必有漏網失巢之徒,和應慫慂而然。邊圉之疎虞,法令之解弛,思之及此,寧欲無言?所謂邪學不逞之類內而兩捕廳外而各鎭營,另加詗捉,一一以法從事,雖以邊禁言之,亦不可一任蕩然,關飭各道道帥臣,凡於沿海各邑鎭,若有候望船隻行止殊常者,卽其地梟首,警衆之意,星火行會,何如?傳曰,允。
義禁府啓曰,黃海監司朴承輝狀啓內,本營中軍金夏淵,徵債聽訟,列邑騷擾,爲先罷黜,其罪狀,令攸司稟處事。判付內,昨以林冕洙事,才有處分,心尙靡安,而今又此啓踵至,無論中外,其居官者之不職固如是乎?良可慨惋,此罪狀,不可罷職而止,待待命,嚴刑一次,遠惡地定配,勿揀赦前事,命下矣。金夏淵,時在任所,交代後,待待命就囚事,分付該道臣處,何如?傳曰,允。
副校理李裕承疏云云。省疏具悉。爾其勿辭救護。
上在昌德宮。停常參·經筵。
政院啓曰,新除授左副承旨李錫宙,時在慶尙道安東地,請斯速乘馹上來事,下諭。傳曰,許遞,前望入之。承旨前望入之。李文永落點。
又啓曰,新除授左副承旨李文永,時在平安道昌城任所,請斯速乘馹上來事,下諭。傳曰,許遞,前望入之。承旨前望入之。鄭雲龜落點。
議政府啓曰,北評事差出,當在都政矣。式年試期,近隔月餘,關北道里,又此踔遠,今若遷就遲待,實有不及之慮,政官牌招,開政,使之差出,何如?傳曰,允。
有政。吏批,參判金輔鉉進,以金尙鉉爲同經筵,姜㳣爲同春秋,權聖根爲昌城府使,沈宜絢爲安山郡守,金永奭爲北評事。
兵曹啓曰,同知中樞府事韓琦淳,景福宮衛將劉在淳,慶熙宮衛將辛東隣·李周根,俱以病難供職,呈狀乞遞,五衛將金東壽,前任西原營將沈英奎,前任三陟營將具明鉉,前任慶州營將李敏應,前任羅州營將洪圭,前任尙州營將柳尙鍵,前任晉州營將,忠壯衛將張鳳昊,前任慶尙監營中軍,俱在任所,上來間,該廳番次苟艱云,竝改差,何如?傳曰,允。
兵批,判書李圭徹進,以金鼎九爲同知,徐相岳爲訓鍊都正,李鳳會爲宣傳官,鄭翰東·李東鉉·韓用汲·洪冕植·韓文奎·李周翰爲五衛將,李炳哲爲忠壯將,吳榮國爲景福將,南基重·安重鎭爲慶熙將,李龜濟爲政府公事官,李宗範爲濬源殿守門將,金永奭爲北評事。僉知三單金東壽·具明鉉·沈英奎。副司正李秀翼。以上竝單付。禁衛把摠吳鶴善,滿二十四朔,依法典加資。
再政。以李敎贊爲都摠經歷。同知單韓用汲,僉知五單李敏應·洪圭·高啓正。兼昌城防禦使單權聖根。以上竝單付。
三政。以李智會爲都摠都事。同知單吳榮國,僉知三單李東鉉·韓文奎·成謙源。以上竝單付。
四政。以李謇熙爲訓鍊主簿。同知單南基重。
議政府啓曰,蔭路作散之各歧甄敍,朝家疏鬱之政備矣。至於庶流之檢書製述臚唱能麽兒皆有其梯,惟賓獄筮仕者之一斥不復,實有向隅之歎。自今大政,落仕最久人,間間收用事,定式施行,何如?傳曰,允。
禮曹啓曰,卽接大護軍沈敬澤單子,則以爲族兄元澤,嫡妾俱無子,以其同姓八寸兄成澤第二子相哲,欲爲繼後,兩家諸族,相議完定,而養家父母,俱爲作故,拘於常規,不得循例,禮斜依法典草記稟處事,呈單矣。凡繼宗立後,兩邊與受,明有可據,而不得登聞者,許令該曹,論理草記事,載在法典,而門長沈敬澤單辭,旣如此,沈成澤第二子相哲,立爲沈元澤之後,何如?傳曰,允。
營建都監啓曰,本都監堂上李景夏·李周喆,除拜知義禁矣。職務相妨,所帶金吾之任,竝姑許遞,何如?傳曰,允。
義禁府啓曰,林冕洙,特用寬貸之典,開坐通衢,百官序立,罪人林冕洙,嚴刑一次,訊杖第三十度後,卽爲放逐鄕里之意,敢啓。傳曰,知道。
右承旨李鵬純疏曰,臣地閥寒微,人器孱劣,纔過弱冠,濫竊科第,前程利鈍,一聽上天,灜館特除,簡自宸衷,父子相對,感泣兢慄曰,生逢聖世,籍忝璿派,今此異數,爰及疎逖,生生世世,隕結難報。迺者臺評一出,得罪祖先,見棄朝廷,卽天地間一僇人也。脩門一步,豈有復入之望,而千萬不意,恩資旋降。聖敎若曰,敦宗然矣,亦不可無示意之擧。且伏奉騎省華誥,到此地頭,一肅恩命,臣分之所不可已。今此銀臺召命,萬難承膺。伏乞亟賜鐫斥,仍命選部,永刊仕籍云云。省疏具悉。向來事,雖因臺疏而然矣。追後處分,寔出敦睦,爾其勿辭察職。
上在昌德宮。停常參·經筵。
藥房提調金世均,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學有身病,右議政柳厚祚奉命出疆,不得來會云矣,敢啓。傳曰,知道。
以右承旨李鵬純等牌招啓辭,傳曰,允。如有違牌,勿爲呼望。
以司謁,口傳下敎曰,營建都監旣無標,下軍巡邏,則不可只以將官入直,諸堂上,輪回入直。
以咸鏡監司金有淵狀啓,明川府人命渰死事,傳曰,人命渰死,若是夥多,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂各別措辭,分付。
議政府啓曰,今此別齎咨官之行,不虞備銀貨,當爲齎去矣。惠廳所在銀中,三千兩區劃以給,而待回還,隨用餘還錄之意,分付,何如?傳曰,允。
又啓曰,異樣船之出沒內洋,已是可駭,而兩西沿浦之肆然來往,此又近日之所未有者也。海防疎虞,固無可言,而此時團束之方,尤不容虛徐,沿海各邑鎭,瞭望把守等節,各別申飭,毋或翫愒,今此海舶之東西閃忽,安知無我人之和應者乎?凡行止殊常之類,依前草記,嚴加詗察,如有現捉者,取招後,卽其地梟警之意,一體三懸鈴,行會於各道道帥臣處,何如?傳曰,允。
又啓曰,式科大小初試,日字漸近矣。依前例都事,勿爲差送,令道臣主試事,分付,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,右承旨·左副承旨,竝許遞,前望入之。承旨前望入之。趙寅燮·李源珪·李沇應落點。
政院啓曰,全羅監司趙在應,罪人等放未放,成冊多有漏落誤書處,事甚未安。從重推考,原成冊還下送,使之改修正上送,何如?傳曰,允。
議政府啓曰,卽見右捕廳所報,則以爲箭串橋,有白晝剽掠之變,本廳譏校金景烈,捉得强盜趙季宗,査問,則渠以馬場農圃庫直,路逢負卜行人,以囊中貼刀,連刺左項,因其叫號,竟爲捕捉,而被刺人具秉祚,幸爲不死云矣。攘奪行兇,卽殺越人于貨耳。人命之不死,特其倖焉,則必誅無赦,非穿窬穴垣之可比,趙季宗,出付軍門,大會軍民,梟首警衆,所捉譏校,令該廳,從厚施賞,何如?傳曰,允。
又啓曰,諸道秋操稟啓,今已齊到矣。詰戒,國之大政,固不可積久寢擱,而見今式科當前,兩西·畿甸,勅務旁午,此時徵調,實所當念。今秋八道三都,水陸諸操巡歷巡點,竝姑停止,官鎭門聚點,堤堰處移役,使之着意擧行,各樣都試,竝與停退條,按例合設之意,分付,何如?傳曰,允。
又啓曰,式科,旣令道臣主試,且三道則客使行將臨境矣。今秋八道巡部,竝爲停止,畿內東西陵園墓所,東北道各陵寢,奉審依近例,以道內秩高守令,替行事,分付,何如?傳曰,允。
禮曹啓曰,卽接副護軍金有喜單子,則以爲族兄故承旨敎喜,嫡妾俱無子,以其同姓十二寸弟榮喜第二子商默,欲爲繼後,兩家諸族,相議完定,而生家父母俱爲作故,拘於常規,不得循例,禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金有喜,單辭旣如此,金榮喜第二子商默,立爲金敎喜之後,何如?傳曰,允。
又啓曰,卽接金浦幼學金鳳商所志,則以爲族姪前假監役泓,嫡妾俱無子,以其同姓三十寸兄漢健第二子寅植,欲爲繼後,兩家諸族,相議完定,而漢健夫妻,俱爲作故,拘於常規,不得循例,禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金鳳商,所訴旣如此,金漢健第二子寅植,立爲金泓之後,何如?傳曰,允。
御營廳啓曰,罪人趙季宗,大會軍民於沙場,梟首警衆之意,敢啓。傳曰,知道。
上在昌德宮。停常參·經筵。
自卯時至午時,灑雨下雨,測雨器水深一分。
備忘記,濟州牧使李後善,昌城都護府使權聖根,下直,各長弓一張,長箭一部,片箭一部,筒兒一箇,賜給。
政院啓曰,卽者副修撰金亮淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
兵曹口傳政事,以申杓爲龍川府使,李龜濟爲咸從府使,趙龍熙爲古阜郡守,洪淳逈爲殷栗縣監。
議政府啓曰,洋舶出沒,莫近日若矣。此時瞭望防守之節,不可一任疎忽,諸道沿海邑眨罷未差之代,不待都政,令該曹口傳各別擇差,竝與未下直及受由上京守令,使之當日下送,何如?傳曰,允。
又啓曰,卽見江華留守李寅夔狀啓謄報,則以爲異樣船一隻,來泊月串鎭前洋,稱以英國商人,求通商交易,要往京城,且問程路,而問情之際,語音難通,譯官一人下送事,請令廟堂稟旨分付矣。旣稱英國人,又要通商交貨,則似是海美所泊船之轉轉到此者也。此不可不嚴防乃已,解事譯官一人,除下直,罔夜下送,使之曉諭,斥退,何如?傳曰,允。
兵曹啓曰,同知中樞府事金鼎九,宣傳官柳晥,內禁衛將洪秉周,五衛將鄭翰東·李東鉉·韓用汲·洪冕植·韓文奎·李周憲,忠壯衛將成謙源,景福宮衛將吳榮國,慶熙宮衛將南基重·安重鎭,文臣兼宣傳官權膺善·姜鍵,俱以病難供職呈狀,乞遞,竝改差,何如?傳曰,允。
宣惠廳啓曰,公忠監司申檍狀啓,以爲惠廳納米竝雜費,合一千六十七石五斗所載,慶尙左漕倉漕船一隻,六月十二日,逢風漂到洪州元山鎭孝子島,沈水致敗,卽爲準數卸下,完米爲一千十二石五斗,不完米五十五石,作完爲四十一石,則縮爲十四石穀數,則別無相左於勘合文書,故從時價作錢,則每石價四兩三錢零,合錢四千六百二十四兩云矣。水路之險夷,風雨之占候,多年副梢,常所慣習,而冒夜輕進,已非戒愼,及其掛塍,不思制護,人命則各自圖生,船體則任其沈沒者,究厥所爲,萬萬痛惡,而乍墊旋缷,不完夥多,苟無別般奸情,寧有是也?不可以穀幾準拯,有難參恕,生吏沙格等,更加嚴覈,期於輸款,施以當律,領運差使員龜山僉使張元泰,始不能團束,而無難落後,又不能檢飭而任其冒行,令攸司稟處,旣登黃字船,具格道啓,不必更論,而護送地方官元山別將徐榮修,以南護送差使員舒川浦萬戶崔斗益,決棍懲礪及元山鎭護送監色,從重科治,敗船木物之文,移該道推去事,竝依道啓施行,而拯穀物旣已發賣,竝與劣米代錢,卽爲上納之意,分付,何如?傳曰,允。
修撰金亮淵疏云云。省疏具悉。爾其勿辭救護。
上在昌德宮。停常參·經筵。
自開東至申時,灑雨下雨,測雨器水深七分。
傳曰,承旨有闕之代,前望入之。承旨前望入之。朴道彬落點。
傳曰,再明日七夕製通方外爲之試紙,用大好紙,春塘臺親臨磨鍊。
傳曰,臺諫竝許遞,前望入之。臺諫前望入之。大司憲李興敏,大司諫兪世煥,執義金聲根,掌令金禹銖,獻納韓龍敎,持平柳泰鉉·陳秉燮落點。
吏曹啓曰,今十五日,都目政事,爲之之意,敢啓。傳曰,知道。當親政矣。
兵曹啓曰,兵曹參判變通事,傳曰,許遞,令該曹口傳差出。
吏曹口傳政事,以姜㳣爲兵曹參判。
營建都監啓曰,本都監郞廳金聲根,職務相妨,所帶臺職,今姑遞改,何如?傳曰,允。
議政府啓曰,卽見江華留守李寅夔狀啓,則以爲月串鎭所泊英國商船,更爲問情,則專請兩國通貨,以其水淺,退住於昇天堡前洋,而稱有數種進獻之物,復求鷄魚菓菜等屬,旣無已例,有難擅便,請令廟堂稟處矣。洋舶汔此逗留,誠亦可駭之甚,而至於進獻物種,有關事體,使問情譯官,曉諭退却,糧饌等屬,從厚題給,以示柔遠之意,何如?傳曰,允。
兵曹啓曰,卽接西所衛將李完永牒報,則泰秋門東邊自枯松一株,因風折落云,令該所依例斫去之意,敢啓。傳曰,知道。
左承旨趙寅燮疏云云。省疏具悉。所請依施。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,吉州防禦使李鍾晉下直,長弓一張,長箭一部,片箭一部,筒兒一箇,賜給。
政院啓曰,左右不可不備,檢閱洪萬植,旣有只推之命,卽爲牌招入直,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,明日出宮門路,以協陽門爲之。
傳曰,近日異舶之出沒於海洋者,未知何故,而聞我國人,多有和應入處云。棄其父母之邦,冒入他國之船者,揆以常情,必無是理,而抑又思之,則挽近之爲牧伯守宰者,多行酷厲之政,全昧懷綏之方,失志亡命之徒,遂欲偸活,以至此境,是豈獨渠輩之罪乎?然而此皆出於邊禁蕩然之致,興言及此,誠極寒心,另加探察,如有蹤跡殊常之類,往來逗遛於沿海諸處,這這跟捉,一竝梟警,以示朝家嚴邦禁屛異俗之意,自廟堂措辭行會。
以檢閱洪萬植牌不進罷職傳旨,傳曰,只推。
宗親府啓曰,明日天漢殿大奉審,殿座相値,不得擧行,更爲擇日擧行之意,敢啓。傳曰,知道。
禮曹啓曰,卽接宗廟署所報,則明日七夕製試取時,本署官員,俱焉觀光云矣。依定式本曹佐郞殷成浩,假官差送,以爲代直後,赴試之地,何如?傳曰,允。
又啓曰,卽接社稷署所報,則明日七夕製試取時,本署官員,俱爲觀光云矣。依定式,本曹佐郞崔相綰,假官差送,以爲代直後,赴試之地,何如?傳曰,允。
又啓曰,卽接景慕宮官員所報,則明日七夕製試取時,本宮官員,俱爲觀光云矣。依定式,假官一員,令吏曹以成均館官員,口傳啓下,以爲代直後,赴試之地,何如?傳曰,允。
又啓曰,卽接奉朝賀趙冀永單子,則以爲同姓六寸弟禹永,嫡妾俱無子,以其同生兄揆永第三子秉升,欲爲繼後,兩家親族,相議完定,而禹永夫妻,俱爲作故,拘於常規,不得循例。禮斜,依法典,草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長趙冀永,單辭旣如此,趙揆永第三子秉升,立爲趙禹永之後,何如?傳曰,允。
兵曹啓曰,親臨七夕製儒生試取時,入直禁軍等別將,當爲率領侍衛,而禁軍別將趙述永,有身病,不得擧行,二番羽林衛將朴永瓚,使之兼別將擧行,何如?傳曰,允。
護軍姜㳣疏曰,云云。答曰,省疏具悉。卿其勿辭行公。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調金世均,副提調曺錫元啓曰,伏未審日間,聖體,若何?寢睡·水刺之節,〈何如〉?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而親臨都政相値,不得來會云矣,敢啓。傳曰,知道。
傳曰,臺諫竝許遞,今日政差出。
傳曰,呈告摠管訓鍊都正,許遞,今日政差出。
傳曰,京兆堂上與呈告泮長,許遞,今日政差出。
傳曰,典翰東壁,許遞,今日政差出。
議政府啓曰,雲山·陽智,今有闕矣。兩邑,以積弊之局,不可不擇差以素著聲績人,勿拘常格,各別檢擬事,分付銓曹,何如?傳曰,允。
兵曹啓曰,今都政,初仕區處爲九窠,而不足二窠,依例加設,擬入之意,敢啓。傳曰,知道。
又啓曰,景福宮衛將殷德珉,慶熙宮衛將權基燮·金胤興,俱以病難供職呈狀乞遞,竝改差,何如?傳曰,允。
又啓曰,參下官仕日不足,未滿十日以下者,曾有啓稟出六之規矣。守門將閔致駿,仕日不足,爲一日,依例陞六,何如?傳曰,允。
又啓曰,景福宮衛將高宅寬,慶熙宮衛將趙顯瑀·梁鶴聲,俱以病難供職,呈狀乞遞,竝改差,何如?傳曰,允。
又啓曰,五衛將申顯祖·李本修·金翊相·金益和·高鎭衡·金景道,忠壯將李賢運,景福宮衛將車敬栻,慶熙宮衛將車道亨·邊成龍,俱以病難供職。新除授柔遠僉使金學素,父年爲七十六歲,法不當遠離赴任,呈狀乞遞,竝改差。慶尙監營中軍安錫基,身病猝重,時日之內,萬無登途赴任之望云,罷黜,何如?傳曰,允。
又啓曰,景福宮衛將金萬祥,慶熙宮衛將金教明·洪永疇,俱以病難供職,呈狀乞遞,竝改差,何如?傳曰,允。
又啓曰,五衛將金學默·張鳳哲·宋禧來·劉致浩,景福宮衛將金正煥,慶熙宮衛將朴宗賢·尹啓煥,俱以病難供職,呈狀乞遞,竝改差,何如?傳曰,允。
兵批啓曰,營將中軍·虞候,今當差出,而擬望之人乏少,未準朔禁軍將,已準朔守令及虞候,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
奎章閣啓曰,景慕宮望廟樓,今望,奉審,無頉之意,敢啓。傳曰,知道。
義禁府啓曰,領運差使員龜山僉使張元泰拿來,與公忠監司狀啓,戶曹粘目,憑閱處之事傳旨,啓下矣。張元泰,今方領運,未及上來,到泊拿囚,何如?傳曰,允。
大護軍洪淳穆疏云云。答曰,省疏具悉。卿其勿辭行公。
丙寅七月十五日辰時,上御春塘臺。七夕製試取,仍行都政時,行都承旨曺錫元,左承旨鄭顯德,右承旨朴道彬,左副承旨李源珪,右副承旨李沇應,同副承旨鄭雲龜,假注書缺,別兼春秋南一愚·洪遠植·趙定燮,檢閱洪萬植,檢校直提學李載元,檢校直閣李淳翼·閔升鎬·李承純,檢校待敎鄭範朝·趙寧夏·李載冕·趙慶鎬,副提學徐戴淳,檢校典翰閔升鎬,吏曹判書李載元,參判金輔鉉,參議李淳翼,兵曹判書李圭徹,參判姜㳣,參議趙埰,參知金昌秀,以次侍立。時至,通禮跪,啓請外辦。上具翼善冠·衮龍袍,乘輿出宣化門。藥房提調金世均,副提調曺錫元進前奏曰,侵早勞動,聖體,若何?上曰,一樣矣。仍詣春塘臺降輿所。通禮跪,啓請降輿。上降輿,陞座。承旨請出標信開布城。上命以已下標信擧行,承旨,讀入門單子訖。仍奏曰,從陞中有試官蒙點人,使之下去,一體行禮乎?上,可之。讀券官洪淳穆·金世均·金輔鉉,對讀官李載冕·趙寧夏·李淳翼·嚴世永等,行四拜禮訖,以次就位。上命書賦垂紳正笏不動聲色措天下於泰山之安,限申時,淳穆等,跪書讀奏訖。世永等,奉出懸題。上曰,前黃海監司進前。淳穆進前奏曰,臣待罪海藩時,以金川助浦事,有所撟捄者。此浦,海西商船往來之一都會也。私相分稅諸般名色,不無侵擾之弊,商業,因此而渙散,故昨年付之本郡民庫,自官收稅,裨補公用之資矣。近聞牟利之徒,復生覬覦之計,此若不嚴加禁斷,金川乃一路頭站之邑,許大責應難以支調,令廟堂,關飭道臣,永爲定式施行,恐好矣。上曰,依爲之。出擧條淳穆又奏曰,因此而又有仰達者,非徒浦弊爲如是矣,道內民坰漁基,島陸生靈,賴以資活者,而京鄕無賴輩,多般圖囑,冒托占奪,竟至失業,冤鬱之狀,誠窮蔀之所難支也。一切便民之方,臣旣承慈敎之截嚴,三年按臬,蔑有毫銖裨益,竊不勝悚恧,此不可不申明禁戢,令廟堂,一體關飭,恐好矣。上曰,依爲之。出擧條上曰,試官權退。承旨以司謁入稟曰,先張已入,出標信開門,呈券儒生,次次出送乎?又以司謁奏收券單子,仍稟考試。上命考試爲之,又稟今番,取幾人乎?上命取二十人,又稟科次。上命科次以入。傳曰,七夕製,賦居首草三下幼學朴寬陽,直赴會試,之次草三下幼學鄭寅健等二人給二分,之次草三下幼學曺寅承等二人,給一分,之次次上張喆秀等十五人,各奎章全韻一件賜給。傳曰,入格儒生,明日延英門施賞。傳曰,注書尙瑞院官員,依例陞六,注書尹榮信,一體陞六事,榻前下敎。傳曰,開政,吏批,判書李載元,參判金輔鉉,參議李淳翼進以金秉淵爲陽智縣監,朴齊文爲高靈縣監,李秉奭爲鎭川縣監,尹涑爲新昌縣監,申錫禧爲大司憲,李寅卨爲大司諫,洪在臣爲執義,李奎麟爲金海府使,朴定鉉爲司諫,南履宓爲龜城府使,柳致潤爲金山郡守,閔應善爲交河郡守,鄭塾爲興海郡守,權翰成爲大同察訪,趙安燮爲應敎,洪遠植爲副應敎,曺錫萬爲獻納,沈宜朋爲雲山郡守,申應朝·申命淳爲知義禁,李鍾祥爲江原都事,金鳳爲咸昌縣監,李在顯爲禮安縣監,李奎鶴爲价川郡守,梁柱星爲博川郡守,李豐翼爲冬至正使,李世器爲副使,嚴世永爲書狀官,李漢奎爲求禮縣監,金性翼爲漣川縣監,李興喆爲居山察訪,洪鍾晩爲熙川郡守,柳奭爲茂山府使,崔奭奎·洪羲麟爲掌令,徐鶴聞·韓俊熙爲持平,鄭基會爲大司成,李源麟爲河陽縣監,崔遇基爲興德縣監,安翊豐爲金郊察訪,李承洙爲注書,李容萬爲正言,李爲奉化縣監,洪鍾軒爲慈山府使,呂圭益爲江東縣監,徐元淳爲禮曹判書。傳曰,望筒遲滯之吏兵判,推考。傳曰,當該注書方孝麟,推考。以李友會爲正言,洪淳穆爲判尹,金輔鉉爲同春秋,金元植爲左尹,鄭宅善爲右尹,兪貞煥爲副校理,洪裕命爲同經筵,李龍雨爲注書,權敬善爲長陵參奉,金學年爲顯陵參奉,兪致和爲永陵參奉,閔種德爲靖陵參奉,鄭駿和爲懿陵參軍,洪瓚周爲禧陵參奉,李以斗爲莊陵參奉,李萬遠爲綏陵參奉,權應禹爲景陵參奉,洪秉均爲禮賓參奉,黃履柱·朴聖發·金尙斅爲崇仁殿參奉,黃羲龍爲假引儀。
兵批,判書李圭徹,參判姜㳣,參議趙埰,參知金昌秀進以李裕膺爲副摠管,韓元植爲同知,李舜器爲宣傳官,鄭完默爲內禁將,金弼求爲公事官,白樂三爲宣傳官,柳冀大爲尙州營將,具駿鉉爲晉州營將,李鍾龍爲西原營將,金東稷爲三陟營將,李尙權爲黃海中軍,申祖顯爲五衛將,孫海遠爲慶州營將,吳鶴善爲羅州營將,安錫麒爲慶尙中軍,南宮鈺爲神光僉使,權永秀爲副摠管,李邦鉉爲訓鍊都正,徐光復爲訓鍊正,李奎參爲都摠經歷,李種完爲公忠兵虞候,李本修·金翊相·金益和爲五衛將,李賢運爲忠壯將,李魯洙爲訓鍊判官,金景道·高鎭衡爲五衛將,車敬栻爲景福將,邊成龍·車道亨爲慶熙將,田重民爲平薪僉使,金錫恒爲蝟島僉使,車元模爲古今島僉使,金晉炯爲棃津萬戶,鄭弼寬爲黑山島別將,金亨達爲所斤僉使,田基靑爲西林僉使,金宗範爲乶下僉使,金學素爲柔遠僉使,李星敎爲多慶浦萬戶,李允亨爲臨淄僉使,金得弼爲老江僉使,李宗培爲包伊萬戶,玉乃錫爲位羅萬戶,鄭在璣爲金城別將,朴震楗爲潼關僉使,公尙文爲伐登僉使,崔膺烈爲在德萬戶,李弘允爲撫夷萬戶,韓範一爲鳥嶺別將,金義敍爲慶尙中軍,李鍾元爲全羅兵虞候,金尙祿爲柔院僉使,康孝良爲靑水萬戶,朴昌愼爲森森坡萬戶,金萬祥爲景福將,金敎明·洪永疇爲慶熙將,金薰性爲訓鍊僉正,李鼎九爲主簿,李圭浩爲兼司僕將,鄭周默爲訓鍊判官,洪萬燮·金錫輔爲文兼,李經權爲守門將,金學默·張鳳喆爲五衛將,洪鍾倫爲忠壯將,金禹圭爲訓鍊主簿,金敬禧爲所安島別將,宋禧來·劉致祐爲五衛將,金泰麟爲訓鍊副正,李奎遠爲守門將,金正煥爲景福將,尹啓煥·朴宗賢爲慶熙將,任憲禹爲議政府公事官,張泳汲·趙希永爲五衛將,李根豐爲宣傳官,邊晉奎爲武兼,李建鎰爲御營從事官,李敎春·王殷疇爲五衛將,李奎參·李秉淑爲禁衛把摠,任元模爲右捕從,殷德珉爲景福將,權起燮·金胤興爲慶熙將,尹宜鉉爲中樞經歷,李根周爲都摠經歷,張繼燮爲五衛將,李謇熙爲都摠都事,尹錫莘爲訓鍊判官,李經權爲主簿,沈魯錫爲武兼,高宅寬爲景福將,梁鶴聲·趙顯禹爲慶熙將,林基春爲訓鍊主簿,趙瑋顯爲議政府公事官,李儒行爲五衛將,朴齊恒爲訓鍊僉正,金文彦·鄭東明爲守門將,李基養爲景福將,趙東鉉·洪文羲爲慶熙將,具寅熙爲都摠都事,金善弘爲訓鍊主簿,李冀周·元度常·李世鎬·權敎應·李赫周·柳箕東·李奎鳳·李秉奎爲宣傳官,具然湜·李圭秀·金漢杓爲武兼,朴命漢爲部將,景元明爲部將,加設李完根,金炳烋爲守門將,朴興植爲守門將,加設平南權管單李章權,馬馬海權管單趙羲斗,舊坡知權管單李寅,吾村權管單□□□,楸仇非權管單胡允臣,大吉號里權管單咸應周,於汀灘權管單許怔,聖頭里權管單鄭芝溶·梁永萬,洞權管單康永運,以上竝單付,訓鍊判官陳景祥·金光弼·李一遠,以上加設,依定式減下,潘羲淵爲訓鍊判官加設,林守喆·元世哲·趙載明爲訓鍊主簿加設,訓鍊主簿單安正民,五衛將高啓正加設,依定式減下,尙州營將柳冀大,晉州營將具駿鉉,三陟營將金東稷,西原營將李鍾龍,黃海中軍李尙權,以上竝加折衝加資事,承傳。同知十四單安重鎭·車敬栻·邊成龍·車道亨·金萬祥·金敎明·洪永疇·金正煥·劉致浩·朴宗賢·權基燮·金胤興·尹啓煥·殷德珉。僉知十單,金益和·李賢運·申祖顯·李本修·金翊相·金景道·高鎭衡·金學默·張鳳喆·宋熙來。副司果趙羲仁·金德潤·韓圭稷·趙載觀·李冕鎬·柳丞魯·尹致稷·孫珪憲·吳正善·李漢龜·金商鎭·白益洙·黃宗秀·朴昌運·李明鉉·徐學錫·池禹洪·金龜喜·張禹喆·閔致駿。傳曰,守令·邊將·初仕人,皆令明日待令。上入小次。少頃,通禮跪,啓請乘輿。上乘輿,出靑陽門,由協陽門,入宣化門還內。諸臣以次退出。
上在昌德宮。停常參·經筵。
藥房提調金世均,副提調曺錫元啓曰,親臨大政,鎭日酬應,當暑試士,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,卽者檢閱趙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱洪萬植·權命菊,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
傳曰,再明日,眞殿茶禮,當自內親行矣,該房知悉。時原任大臣·宗親儀賓·諸閣臣·諸儒臣·二品以上入參。
傳曰,守令·邊將,初仕人入侍。
宗親府啓曰,天漢殿秋孟朔大奉審,更爲擇日擧行事,草記蒙允矣。令日官李秉洪推擇,則今月二十八日爲吉云。以此日擧行之意,敢啓。傳曰,知道。
弘文館啓曰,新除授副校理兪貞煥,卽爲牌招察任,何如?傳曰,允。
議政府啓曰,卽見江華留守李寅夔狀啓謄報,則以爲昇天堡來泊英國商船,令京譯官問情,則以通商一事,申申懇請,而多般曉諭,終不回聽,尙無退去之意,更爲開諭,期於回送云矣。英人之終始懇求,不出交易一事,而彼言雖曰通行,我國自有彝憲,此何可不由上國,遽然許施乎?事理之說不去也,法例之行不得也。問情旣至多日,歇泊現無的期,苟能善其辭令,寧有是理?別問情官,自該院另擇,除下直罔夜下送,更以嚴辭好意,反覆曉諭,期於退送,何如?傳曰,允。
戶曹啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
又啓曰,漕轉法意,何等嚴重,而嶺南三漕倉,稅船之尙不到泊,事未前有,誠極駭然,本道稅穀,五月十五日內上納,係是法典所在,而今番則專事逗遛,秋節已屆,至今不納,苟能殫力領運,則寧容若是?稽緩之責,在所難免,三倉差使員事若後,令該府拿問勘處,稅穀則三懸鈴措辭,關飭于所到處,使之不日內,到泊京江之地,何如?傳曰,允。稅穀之裝載與到泊,俱有定限矣。發船則旣不遲滯,而泛海之尙今逗遛者,此果何樣裏許而然乎?重漕法嚴,國綱之道,不可伈泄而止,領運差使員勘罪,依草記施行,如是下敎之後,又復延拖,當用加倍之律,竝以此意,嚴加申飭。
訓鍊都監啓曰,本局千摠白樂贊,身病猝重,勢難察任,改差,何如?傳曰,允。
又啓〈曰〉,本局加設哨官李奎鳳,除拜宣傳官矣。所帶加設哨官減下之意,敢啓。傳曰,知道。
檢閱趙疏曰,伏以,臣通籍未幾,濫叨華選,持綾淸禁,愧駑姿之蔑稱,簪筆邇班,感龍光之偏荷,祗宜恪勤在公,何敢唐突言私,而第臣卽接家信,則臣母素患痰火之祟,近因涼燠之不適,宜緣調將之失宜,諸症添谻,委頓床玆,藥餌扶護之節,惟臣身是俟,臣自聞此報,方寸煎灼,按住不得,玆敢不避猥越,忙陳短章,徑出禁扃。伏乞聖明,俯垂鑑諒,亟遞臣所帶之職,仍治臣擅離之罪,以昭法紀焉。臣無任云云。省疏具悉。爾其勿辭救護。
丙寅七月十六日巳時,上御重熙堂。守令·邊將·初仕人入侍時,左副承旨李沇應,同副承旨鄭雲龜,記事官李龍雨,檢閱權命菊·趙,以次進伏。陽智縣監金秉淵,高靈縣監朴齊文,鎭川縣監李秉奭,新昌縣監尹涑,長陵參奉權敬善,顯陵參奉金學年進伏楹外,神光僉使南宮鈺,三陟營將金東稷,序立階下訖。上曰,史官分左右。沇應曰,守令初仕人,使之奏職姓名乎?上曰,唯。秉淵等,進前奏職姓名訖。沇應曰,邊將,使宣傳官,奏職姓名乎?上,可之。鈺等,奏職姓名訖,以次趨出。上命史官就座,又命諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以右承旨朴道彬,牌招啓辭,傳曰,允。如有違牌,勿爲呼望。
政院啓曰,左右史不可不備,檢閱洪萬植·權命菊,旣有只推之命,竝卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
禮曹啓曰,卽接保寧幼學趙弘洙所志,則以爲長兄龍洙,嫡妾俱無子,以其仲弟寅洙子鍾崙,欲爲繼後,兩家諸族,相議完定,而養家父母,俱爲作故,拘於常規,不得循例,禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長趙弘洙,所訴旣如此,趙寅洙子鍾崙,立爲趙龍洙之後,何如?傳曰,允。
營建都監啓曰,本都監提調申命淳,除拜知義禁矣。職務相妨,所帶金吾之任,今姑許遞,何如?傳曰,允。
義禁府啓目,密陽府使李象億,原情云云。問目內辭緣,泛稱遲晩,刑推得情,何如?啓,除刑推,議處爲良如敎。
又啓曰,三漕倉,領運差使員龜山僉使張元泰,蛇梁萬戶金在浩,薺浦萬戶金寅爀等,事過後拿問勘處事,傳旨啓下,而張元泰,前以他罪,方在待到泊拿囚矣。就囚後,添問目捧供,金在浩·金寅爀事過後,竝令拿囚,何如?傳曰,允。
又啓曰,頃因黃海監司朴承輝本營中軍金夏淵,徵責聽訟,列邑騷擾,爲先罷黜,其罪狀,令攸司稟處事。判付內,此罪狀不可罷黜而止,待待命,嚴刑一次,遠惡地定配,勿揀赦典事,命下,而今纔就囚矣。金夏淵,謹依判付,嚴刑一次,訊杖第三十度後,全羅道康津縣遠惡地定配,勿揀赦前,以判付內辭意,具罪目,依例發遣府書吏,押送配所,何如?傳曰,允。
大司成鄭基會疏云云。省疏具悉。爾其勿辭察職。
上在昌德宮。停常參·經筵。
自開東至申時,灑雨下雨,測雨器水深一寸二分。
政院啓曰,左右史不可不備,檢閱權命菊,旣有只推之命,卽爲牌招入直,何如?傳曰,允。
以檢閱權命菊牌不進罷職傳旨,傳曰,只推。
政院啓曰,卽者檢閱洪萬植,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳曰,右承旨許遞,司直鮮于澲除授。
政院啓曰,新除授承旨鮮于澲,時在平安道平壤地,請斯速上來事,下諭,何如?傳曰,許遞,前望入之。承旨前望入之。朴履道落點。
以檢閱洪萬植牌不進罷職傳旨,傳曰,只推。
以黃海兵使李鍾承狀啓,以爲安岳郡寺廟浦來泊異樣船,晏然掩置,始見監營題飭,今纔報來,以致闕啓,該兼任長連縣監鄭雲參爲先罷黜,臣之矇未修啓,惶恐待罪事,傳曰,此時邊報之致此疎忽,宜有重勘,而迎送之弊,亦不可不念,該縣監,姑令戴罪擧行,卿勿待罪事,回諭。
議政府啓曰,卽見江華留守李寅夔所報,則以爲異〈樣〉船潛通罪人,安春得·張致京·李斗成,纔經初招,姑未到底査得,而有難自本府,磨勘,押送捕廳云矣。番舶潛通,已是必誅之罪,而潛通之不已,畢竟引入內洋者,究厥情犯,萬剮猶輕。令左右捕廳,卽日合坐,徒黨之爲幾,窩主之爲誰,一一窮覈以聞,何如?傳曰,允。
兵曹啓曰,禁軍別將趙述永,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李章濂爲禁軍別將。
御營廳啓曰,本廳哨官趙載明·潘羲淵俱以身病,勢難察任,改差,何如?傳曰,允。
丙寅七月十八日寅時,上詣眞殿茶禮親行。入侍時,行都承旨曺錫元,左承旨鄭顯德,右承旨李源珪,左副承旨朴履道,右副承旨李沇應,同副承旨鄭雲龜,注書缺,別兼春秋南一愚·趙定燮,檢閱洪萬植,原任提學李景在·金炳冀·金輔根·鄭基世,原任直提學金大根·金炳㴤·曺錫雨·申錫禧·李㘾·李承輔,檢校直提學金炳地,原任直提學金輔鉉,原任直閣鄭健朝,檢校直閣李淳翼,原任待敎洪淳穆·趙鳳夏·尹滋悳·趙秉協·閔奎鎬,檢校待敎趙寧夏·李載冕·趙慶鎬,校理兪貞煥,修撰金亮淵,以次侍立。時至,通禮跪啓請外辦。上具翼善冠·衮龍袍,出齋殿。通禮導上詣版位,跪啓請四拜興平身,上行四拜禮訖。通禮導上詣盥洗位,上盥洗訖。通禮導上詣第一室尊所,承旨二人,一人奉香,一人奉爐,上三上香。承旨,奉盞跪進,上執盞以授承旨,承旨奠于案上。上連獻三盞,次詣第二室·第三室·第四室·第五室·第六室,行禮如上儀訖。通禮導上降復位,仍啓請四拜禮,上行四拜禮,通禮跪啓請禮畢,大臣,進前問候訖。錫元奏曰,今日臚唱之際,做錯非細,當該引儀,所當重勘,而本院請推之外,無他可施之罰,何以爲之?敢稟。傳曰,今日異於他日,置之,可也。上還齋殿,命史官先退。諸臣以次退出。
上在昌德宮。停常參·經筵。
備忘記,尙州營將柳冀大下直,長弓一張,長箭一部,片箭一部,筒兒一箇,賜給。
政院啓曰,三皇忌辰日,親行望拜禮,前期一日以稟事,曾有定式矣。今二十一日神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,左右史不可不備,檢閱洪萬植·權命菊,旣有只推之命,趙,由限已過,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
奎章閣啓曰,兼檢書官,二窠定式,今付祿者,實職前,姑付兼祿事,命下矣。兼檢書官鄭贊容,除拜引儀,所帶兼窠,減下之意,敢啓。傳曰,知道。
禮曹啓曰,卽接咸陽幼學李成一所志,則以爲族姪常俊,嫡妾俱無子,以其同姓六寸弟常春第二子寅秀,欲爲繼後,兩家諸族,相議完定,而常俊夫妻,俱爲作故,拘於常規,不得循例,禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記,載在法典,而門長李成一,所訴旣如此,李常春第二子寅秀,立爲常俊之後,何如?傳曰,允。
禮曹啓曰,卽接德山幼學韓聖厚所志,則以爲同姓六寸兄陶厚,嫡妾俱無子,以其同姓六寸弟禹厚第二子孝仁,欲爲繼後,兩家諸族,相議完定,而生養父母,俱爲作故,拘於常規,不得循例,禮斜,法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長韓聖厚,所訴旣如此,韓禹厚第二子孝仁,立爲韓陶厚之後,何如?傳曰,允。
上在昌德宮。停常參·經筵。
藥房都提調李景在,提調金世均,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,羅州營將吳鶴善,西林僉使田基靑,乶下僉使金宗範,伐登萬戶公尙文,在德萬戶崔膺烈,下直,各長弓一張,長箭一部,片箭一部,筒兒一箇,賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政金炳學有身病,右議政柳厚祚奉命出疆,不得來會云矣,敢啓。傳曰,知道。
又啓曰,左右史不可不備,檢閱洪萬植·權命菊·趙旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,政官牌招開政。
傳曰,在外禮判,呈告藝提,許遞,今日政差出。
傳曰,檢校直閣李承五減下,原任待敎閔奎鎬,檢校差下。
奎章閣啓曰,原任待敎閔奎鎬,檢校差下事,命下矣。卽爲牌招察任,何如?傳曰,允。
有政。吏批,參判金輔鉉進,以金炳㴤爲兵曹判書,趙龜夏爲禮曹判書,李載元爲同義禁,金大根爲藝文提學。
兵批,判書以下缺,濟州監役官單金鍾呂,同知單洪文羲。
義禁府啓目,粘連向前李象德,亦人命濫殺,律例莫嚴,道啓論列,亦旣指的,囚供雖或分疏,經法有難參恕,以此照律,何如?啓,依允。
又照目,粘連密陽府使李象億,矣本府議啓內,人命濫殺,律例莫嚴,道啓論列,亦旣指的,囚供雖或分疏,經法有難參恕,以此照律,罪杖一百,收贖告身,盡行追奪,永不敍用,私罪。奉敎依允爲旀,功減一等爲良如敎。
兵曹判書李圭徹疏云云。答曰,省疏具悉。所請依施。
注書李龍雨疏云云。答曰,省疏具悉。所請依施。
丙寅七月二十日巳時,上御熙政堂。藥房入診入侍時,都提調李景在,提調金世均,副提調曺錫元,假注書金炳鍵,兼春秋金鎭模·盧鎭燮,檢校直閣李淳翼,修撰金亮淵,以次進伏。醫官李慶年·黃道淳·李在珉·李忠淵進伏。楹外訖,上曰,史官分左右,大臣進前,問候各殿問候訖。景在曰,醫官待令使之入診乎?上,可之。慶年等,以次診脈候,退伏楹外訖。景在曰,脈候奏之。慶年等起伏。奏曰,脈候左右三部調均矣。以下佚
上在昌德宮。停常參·經筵。
備忘記,慶州營將孫海遠,晉州營將具駿鉉下直,各長弓一張,長箭一部,片箭一部,筒兒一箇,賜給。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,戶房承旨與禮曹堂上·戶曹郞廳,依定式馳詣宣武祠,奉審以來。
禮曹啓曰,因議政府草記,式科大小初試,日字漸近矣。依前例都事,勿爲差送,令道臣主試事,允下矣。原事目中,以公忠·全羅等,左道京試官,右道監司,慶尙左道監司,右道京試官,平安南道監司,北道京試官,咸鏡南道監司,北道評事,江原·黃海等道監司試取事,改付標以入,而甲午·庚子·癸卯·丙午·戊午·辛酉·甲子七式年,則三南左右道,文東堂初試,令各其道臣,合設試取,丙午·戊午·辛酉·甲子四式年,則平安南北道文東堂初試,依三南例,亦令道臣,合設試取矣。今番則何以爲之乎?敢稟。傳曰,依昨年例爲之。
又啓曰,卽接同福幼學閔時顯所志,則以爲同姓三寸叔百炯,嫡妾俱無子,以其同生弟百爔子甲顯,欲爲繼後,兩家諸族,相爲完定,而兩家父母,俱爲作故,拘於常規,不得循例,禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹,論理草記事,載在法典,而門長閔時顯,所訴旣如此,閔百爔子甲顯,立爲百炯之後,何如?傳曰,允。
摠戎廳啓曰,本廳哨官安弼煥,身病猝重,勢難察任,改差,何如?傳曰,允。
檢校直提學李載元疏曰,伏以,臣受任於政期遷就之會,辭未獲準,冒行銓官事,居然京察已過,而臣之苽限且熟,比如棲管之灰,氣至則移,解纜之舟,水到斯浮,竊庶幾鞶帶之裭,不俟終朝,迺者三度加由,恩出常格,臣於是,蹙縮閔塞,罔知所以容措也。夫以臣至庸極陋,尸素之愧,辜負之罪,已非私心之所敢自安,而有國大選,瞻聆攸係也,豈不欲激濁揚淸,圖報涓埃?而視其成則兪疪於政體,豈不欲綜名覈實,求協繩尺?而考其效則反乖於物議,古人之葠朮在籠,桃李在門,尙矣勿論,下焉而日月停解,門戶調選,亦此蔑稱,拙工代斲,動輒汗顔,懦夫決拾,發必失度,此固常理之較然明甚,而今臣不移之愚,謂之以了此事而耐此任,則將孰信諸?試可乃已,聖王所以使群工也。不能者止,人臣所以審已分也。臣之不能於此,殿下旣試可之矣。擔夫之釋重肩,行人之趁宿頭,奚但爲報滿當去已也?伏況近歲以來,臣身之一往叨躐,回顧時彦,邈焉寡儔,孟晉無漸,至於今玆而極,未敢知尙論之地,以爲如何?而其必曰私於臣耳。臣固不似,雖無萬有一之裨補,顧何敢以賤末取進,仰累聖簡,久玷名器而止乎?此尤臣不容已,于其去者也。用敢略控情實,仰瀆崇嚴,惟聖慈,以體物遂性之大德,將臣天官之任,劃許鐫免,不勝公私幸甚。臣無任云云。答曰,省疏具悉。除拜屬耳,今何可遞解?卿其勿辭,益勉恢公之責。
兵曹判書金炳㴤疏云云。答曰,省疏具悉。卿其勿辭行公。
上在昌德宮。停常參·經筵。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,吏曹參判有闕之代,前望入之。吏曹參議前望入之。趙鳳夏落點。
傳曰,在外與未署經臺諫許遞,政官牌招開政,如有違牌,勿爲呼望。
傳曰,關西經行別薦人朴文一,今日政,崇靈殿參奉加設單付。
傳曰,摠管竝許遞,今日政差出。
傳曰,在外經筵與敦寧都正,工曹參議許遞,今日政差出。
營建都監啓曰,本都監提調李載元,除拜同義禁矣,職務相妨,所帶金吾之任,今姑遞改,何如?傳曰,允。
有政。吏批,判書李載元進,以趙定燮爲司諫,鄭昌東爲掌令,李圭德·白仁行爲持平,曺錫萬爲獻納,黃益秀爲正言,趙鳳夏爲同義禁,姜㳣爲同經筵,鄭顯裕爲公忠道京試官,申獻求爲慶尙道京試官,趙昌和爲全羅道京試官,李應辰爲平安道京試官。
再政。以李承純爲應敎。
兵曹啓曰,文臣兼宣傳官洪萬燮,以其病難供職,呈狀乞遞,改差,何如?傳曰,允。
兵批,判書金炳㴤進,承旨缺,以徐戴淳·趙徽林·尹正求·尹滋德爲都摠管,朴永輔·南鍾順·崔遇亨·洪淳大·趙鳳夏·金基纘爲副摠管,李容萬爲文兼,同知單李基養,副摠管單尹滋悳。
以平安監司朴珪壽狀啓,中軍李玄益,被留異舶,退校朴春權,突入彼船,救下還歸,中軍之溺職貽羞,更無可論,爲先罷黜,其罪狀,令收司稟處事,傳曰,中軍之被困於彼船,論其所失,宜有重勘,而但事不意,措手莫及,則此不過愚直儱侗之致,亦何可深責乎?然而貽羞則大矣。只遞其職,其代以通津府使梁柱台,差下,除朝辭,給馬罔夜下送,至於退校朴春權,挺身出力,投入彼船,救還中軍,效勞非輕,萬萬嘉尙,不可無示意,特爲賞加五衛將加設單付。
議政府啓曰,式科試日不遠矣。四道京試官,使之今日政差出,造士籲俊,所以迓景休而奬儒化也。値此一初盛際,天命之眷顧在此,人心之靳嚮,亦在此,曰公曰私之間,有以判安危向背矣。凡爲主司者,非朝家倚遇,則皆新進自好之人,萬一事後傳聞,出於期望之外,尙可曰殫竭報答之云乎?隨現嚴勘,在所難免,預先操飭,期有實效,亦以此意,措辭行會於諸道主試道臣及北評事處,何如?傳曰,允。
刑曹啓曰,黃海道徒流案中瑞興府減死定配罪人金鳳梧,放字書下矣。謹依書下,卽爲放送事,分付道臣之意,敢啓。傳曰,知道。
吏曹參判金輔鉉疏云云。答曰,省疏具悉。所請依施。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,通津府使之代,前縣監方禹敍除授。
傳曰,昨以箕營退校朴春權事,才有處分,而歷夜思之,不有生死,冒入危險者,實出於忠勇所激,何可但以賞資而止乎?善地邊將,首先待窠差送,內下筒箇一部,長弓一張,以示朝家奬勸之意。
以北兵使鄭岐源狀啓,西水羅權管李長會,捐出薄廩,城堞軍器,一倂修繕,宜有褒賞之典。乶下僉使成在鶴,捐出薄廩,頹圮公廨,隨破改建,亦爲嘉尙,論賞一款,令該曹稟處事,傳曰,兩鎭俱以極邊殘堡,出捐薄廩,到底殫竭,有此修繕之擧,已極喜尙,而至若西水羅,則聞諸鎭之中,獨無犯越之類云,苟非嚴加操束,何以及此?該鎭將,特爲加資,許用營將履歷,限瓜仍任,乶下僉使,今旣遞還矣。善地邊將,待窠首先差送。
以北兵使鄭岐源狀啓,慶興府使尹,以邊情事罪人捉上之秘關,抛却不施,遽呈辭狀于巡營,爲先罷黜,其罪狀,令攸司稟處事,傳曰,守令之不遵營飭,雖極駭歎,此時遽遞,有難付之生手,姑令戴罪擧行,將功贖罪。
兵曹口傳政事,平安中軍單梁柱台,五衛將加設單朴春權。
議政府啓曰,新除授平安中軍,罔夜下送事,命下矣。所佩印信,有不可遲待新造,禮曹所在奉使之印一顆爲齎去,印信則不日造成之意,分付,何如?傳曰,允。
又啓曰,番舸之倐來倐往,雖非事理言語之所可及,而江華問情譯官李應寅,屢入彼船,不無其勞,令該院施賞,灣上通事朴三興·金胤欽,自願下往,出入曉諭,略悉裏許,亦甚嘉尙,竝賞加以示奬勸之意,何如?傳曰,允。
又啓曰,卽見開城留守金壽鉉所報,則關西小米二萬石,今年耗條二千石,依例區劃爲辭矣。支放給代,便成年例,以海西所在各名穀中,準此數畫給,何如?傳曰,允。
又啓曰,卽見戶曹所報,則以爲和順翁主房,免稅一百結,在於禮山,自乙丑條,當爲還收,而本家昨冬已爲收捧,今難本色辦納,特許詳定代捧爲辭矣。公稅之代納,謬例也,而此家事勢,旣無以本色辦納矣。特許詳定代捧事,分付,何如?傳曰,允。
弘文館啓曰,新除授應敎李承純,卽爲牌招察任,何如?傳曰,允。
兵曹啓曰,宗廟外三門及墻垣,今已畢役矣。守直衛軍解送之意,敢啓。傳曰,知道。
吏曹參判趙鳳夏疏云云。答曰,省疏具悉。卿其勿辭行公。
副修撰金亮淵疏云云。省疏具悉。疏辭許,令該曹稟處。
上在昌德宮。停常參·經筵。
藥房提調金世均,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,神光僉使南宮鈺下直,長弓一張,長箭一部,片箭一部,筒兒一箇,賜給。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
傳曰,呈告與有實病有實故,摠管許遞,前望入之。摠管前望入之。徐戴淳·李㘾·沈敬澤·李興敏·洪淳穆落點。
以司謁,口傳下敎曰,三班禮式一千件,外而八道四都監兵各營及各邑各鎭,內而大臣以下百官與各司,頒給。
禮曹啓曰,卽接庇仁幼學李所志,則以爲族弟㫻,嫡妾俱無子,以其同姓六寸兄晥第二子存信,欲爲繼後,兩家諸族,相議完定,而養家父母,俱爲作故,拘於常規,不得循例,禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李,所訴旣如此,李晥第二子存信,立爲李㫻之後,何如?傳曰,允。
又啓曰,卽接前敦寧都正申命翼單子,則以爲族姪,嫡妾俱無子,以其同姓八寸兄杓第三子台熙,欲爲繼後,兩家諸族,相議完定,而夫妻,俱爲作故,拘於常規,不得循例,禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長申命翼,單辭旣如此,申杓第三子台熙,立爲申之後,何如?傳曰,允。
上在昌德宮。停常參·經筵。
大殿誕日,大殿,宗親·儀賓·內閣·政院·玉堂·朝廷百官單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
以司謁,口傳下敎曰,時原任大臣·奉朝賀·宗親·儀賓·宗正卿·諸閣臣·儒臣二品以上·六曹長官·大司諫·承史,當賜饌矣,留待。
傳曰,景福宮役所工匠,令營建都監,乾犒饋。
傳曰,北關經行別薦人,前參奉尹鍾燮,六品職加設單付。
傳曰,五衛將朴春權,平安兵虞候除授,使之除朝辭往赴。
傳曰,右副承旨許遞,前執義奇正鉉,除授。
兵曹口傳政事,平安兵虞候單朴春權。
議政府啓曰,卽見平安監司朴珪壽狀啓謄報,則平壤防水城所泊異船,少不退去,掠奪商船,銃放所及,我人殺傷,至爲十二人,故董飭營府砲擊火攻,隨其應變,期卽殄殲云矣。兇種醜類,旣冒禁闖入矣。殪殄滅之,何所顧惜?而特以柔遠之義,好意而諭之,厚糧而資之,則宜其感戴退歸之不暇,而乃反逾往而愈肆其惡,始也執留中軍,終又傷害民人,事到此地,亦何可一任猖獗乎?人心之共憤,卽其理勢之然,凡諸軍務道臣,便宜從事,應變調度,盡行剿除,使之刻日啓聞之章,三懸鈴行會,何如?傳曰,允。
禮曹啓曰,今此大殿誕日,諸道所封箋文中,鐵山府使白樂淵,郭山郡守王錫疇,熊川縣監崔承祖,高敞縣監吳永運,雖非應封官,以別軍職封進矣。一體看審捧入之意,敢啓。傳曰,知道。
戶曹啓曰,全羅監司趙在應狀啓,以爲慶尙道右漕倉,戶曹所納合米八百六十九石四斗零,太二百六十五石零,所載船一隻,去月初七日,致敗於萬頃地方夜味島東洋,而米八百二十七石,太十石,拯出,已拯米太,依定式,自地方官發賣,上納計料,而領運差使員蛇梁萬戶金在浩,溺職之責,有所難免,沙格及護送監色,不善迎送之罪,自臣營從重科治,衙門穀數拯未拯,發賣區別,成冊上送,竝令該曹稟處矣。漕運法意,本自嚴重,致此臭載者,已極可駭,且以穀物言之,未拯之數,殆近三百石之多,此不可循例磨勘,在囚諸漢,連加嚴刑,期於得情,差使員金在浩,全昧領率之方,令該府拿問處之,護送監色,從重科治,竝依狀請施行,何如?傳曰,允。
丙寅七月二十五日巳時,上御熙政堂。時原任大臣·備局堂上引見入侍時,行都承旨曺錫元,左承旨鄭顯德,右承旨李源珪,左副承旨朴履道,右副承旨李沇應,同副承旨鄭雲龜,記事官李承洙,假注書金秉健,記事官權命菊·趙,別兼春秋南一愚,領敦寧金左根,判府事趙斗淳,判敦寧李景在,左議政金炳學,奉朝賀尹致羲,永平君昱,完平君昺,東寧尉金賢根,判宗正卿李敦榮·李圭徹,知宗正卿李景夏·李周喆·李東鉉·李鳳周,宗正卿李寅奭·李南軾·李世輔·李鍾淳·李承駿·李章濂·李重榮,原任提學金炳冀,檢校提學金炳國,提學金學性,原任提學金輔根·鄭基世,原任直提學金大根·金炳㴤·曺錫雨·金炳德·申錫禧·李承輔,檢校直提學金炳地,原任直提學金炳弼·金輔鉉,原任直閣金德根·鄭健朝,檢校直閣李淳翼,原任直閣李喬榮·李承五,檢校直閣閔升鎬,原任待敎洪淳穆·趙鳳夏·尹滋悳·趙秉協,檢校待敎徐相翊·鄭範朝·趙寧夏·趙慶鎬,檢校副提學李載元·金炳始·李載冕,原任副提學徐戴淳·趙龜夏,檢校典翰李明應·李冕光·李根秀,原任典翰趙康夏·金昌熙,典翰金奎弘,副應敎洪遠植,校理韓鎭棨·洪大鍾,副校理李裕承·兪貞煥,修撰李彙秉·李應辰,副修撰金亮淵·任冕鎬,議政府右參贊任百秀,上護軍金炳喬·洪鍾應·申觀浩·趙然昌,知中樞府事徐衡淳,大護軍李根友·洪祐吉·沈敬澤·李源命·金應均·金世均·金益文·李興敏·朴齊韶·韓啓源·尹正求·李明迪·李豐翼·宋廷和·李顯稷,禮曹參判兪致崇,戶曹參判權永秀,漢城府左尹金元植,同知中樞府事金敬鎭,行護軍林肯洙·趙啓昇·沈承澤·鄭海尙·李裕膺·金炳奎·金在顯·朴來萬·閔致庠·徐相鼎·趙熙哲·洪鍾雲·洪淳大·嚴錫鼎·尹堉·韓應國·尹定善·金鼎鎬·金炳潗·南鍾順·金尙鉉·黃鍾顯·姜蘭馨·洪秉壽·申命淳·李元熙·吳吉善·李熙昇·申命溫·李熙永·蔡東健·李敏庠·李兼熙·李容熙·韓仁植·鄭圭應·權溶·任弘模,以次進伏訖。上曰,史官分左右。上曰,大臣進前。左根進前問候訖,仍奏曰,江華異舶問情後,雖已歸去,要與有公文相訂之事,則其不復來,未可遙度,而至若近泊箕城之船,狡彼情態動靖,極爲叵測,實不勝憤惋矣。斗淳曰,自古有虞憂,則內修,然後外攘自强,爲內修先務,此外無他道理矣。景在曰,洋舶之出沒外洋,曾或有之,今番之深入內洋,情狀誠叵測矣。江華所泊,雖已退去,平壤則尙此逗遛,極爲憤惋,而憂虞亦不些矣。炳學曰,中國咨文以後,今始登筵矣。異舶之出沒內洋,京外騷訛,莫之鎭定,而臣冒忝見任,未有一言一事之裨補者,下情萬萬悚悶矣。上曰,異船前或入外洋云,而今始入內洋矣。炳學曰,前所未有矣。上曰,我國之人,似有知應而然也。斗淳曰,果然矣。上曰,行會於八道四都,凡蹤跡殊常之類,各別訥捉,可也。炳學曰,更爲嚴關申飭矣。斗淳曰,爲先內修,則外壤自擧矣。炳學曰,內修外攘,別無他術,國之元氣,在乎正學,必以正學爲急先務,則邪妖自辟,譬如人之元氣充實,則百邪不入矣。如彼邪譎之道,敢干於聲明文物之邦乎?若其正學之要,亦在乎勤講學,此之謂萬化之原,而左相之言,甚切當矣。炳學曰,見今殿閣之微涼已生,從近開講,勉進聖學,是臣區區之望矣。上曰,留念矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
備忘記,撫夷萬戶李弘允下直,長弓一張,長箭一部,片箭一部,筒兒一箇,賜給。
都摠府啓曰,今日入直內三廳武兼禁軍及軍兵等,當爲中日習射技放,而誕辰翌日相値,不得設行之意,敢啓。傳曰,知道。
政院啓曰,同副承旨奇正鎭,時在全羅道長城地,請斯速乘馹上來事,下諭。傳曰,許遞,前望入之。承旨前望入之。鄭順朝落點。
傳曰,吏曹參議有闕之代,前望入之。吏曹參議前望入之。趙埰落點。
傳曰,政官牌招開政,如有違牌,勿爲呼望。
傳曰,呈告同敦寧許遞,今日政差出。
傳曰,前別提李禹銓,今日政,相當職擬入。
傳曰,承旨有闕之代,前望入之。承旨前望入之。金奭鎭落點。
有政。吏批,參判趙鳳夏進,以成載瑗爲同敦寧,李載元爲知經筵,知春秋權永秀爲同義禁,洪祐慶爲富平府使,吳達善爲天安郡守,李信翼爲安義縣監。
兵批,判書以下缺,同知單高宅寬,五衛將加設單朴三興·金胤欽。
再政。同知二單,朴三興·金胤欽。
議政府啓曰,卽見左右捕廳啓目,則異樣船潛通罪人安春得·張致京·李斗成三漢,合座取招,則其所納供,與沁營報辭,一切相反,更加嚴査得情事,請令廟堂稟處矣。此罪人捉上京捕廳,卽所以盤覈窩窟,而指引番舶,雖與沁招相左,換銀則和賣也,上船則潛通也。邦禁自在,飭敎截嚴,睯不畏法,肆然冒犯者,已是必誅無赦之案,而且見捉之後,彼人之貽書相救者,苟無聲氣之應,豈有是理?一則安漢爲罪魁也,二則安漢爲罪魁也。在囚諸漢,竝押送沁營,安春得,大會軍民,梟首警衆,張致京·李斗成,嚴棍三十度,懲礪放送之意,分付,何如?傳曰,允。
又啓曰,前北梱之請罷慶興倅,卽所以存事體也。特軫邊圉之難付生手,至有戴罪擧行之命,而第其加年之限,今又報滿矣。此時遞易委屬可悶,慶興府使尹,更加一瓜,仍任以責終始之效,何如?傳曰,允。
又啓曰,卽見公忠監司申檍所報,則枚擧魯城縣監沈宜薰牒呈,以爲海南居趙永寅,假稱繡衣從人,僞造馬牌,討索本縣,跡涉殊常,嚴刑窮問,則僞造索賂,果爲自服,故移囚公州鎭營云矣。冒稱從人,旣係罔赦,僞造馬牌,已成斷案,情節不待更覈,罪犯自有當律,罪人趙永寅,令道臣大會軍民,梟首警衆,何如?傳曰,允。
又啓曰,卽聞左承旨鄭顯德,以問情譯官守令特除與夫廟堂請賞事,言辭駭妄,無所顧憚,揆以事體,不可仍置,爲先施以譴罷之典,何如?傳曰,允。
吏曹參議李淳翼疏曰,伏以,臣性質魯下,才識淺短,本不足備數於百執事之末,臣雖至愚,自知已審,今於見職,始因事會,竭蹶冒膺,繼陳微諒,未蒙鞶裭,或與聞於通議,或代斲於唱注,是豈臣有一分可堪而然哉?誠以恩重簡畀,感激居先,懼深瀆撓,淟忍至今,而若其求解一念,未嘗食息暫忘也。臣本稟質脆弱,居恒善病,素患痰癖之症,近因涼換之交,將攝失宜,有時闖肆,重添外感,委貼床席,刀圭度日,縱使臣無此疾,固不當久縻重任,以致瘝曠,況目下證形,時日之內,彈束無望,玆敢不揆僭越,冒控情實。伏乞聖慈,俯垂諒察,亟遞臣所帶三銓之銜,以幸公私,臣無任云云。省疏具悉。所請依施。
敦寧都正趙埰疏云云。省疏具悉。所請依施。
上在昌德宮。停常參·經筵。
以平安監司朴珪壽狀啓,平壤府所泊異樣船,益肆猖狂,轟砲放銃,殺害我人,其所制勝之策,莫先於火攻,一齊放火,延燒彼船,彼人崔蘭軒·趙凌奉,跳出船頭,如請救生,卽爲擒捉,縛致岸上矣。軍民憤忿,齊會打殺,其餘殲滅無遺,全城騷擾,始可鎭定。兼中軍鐵山府使白樂淵,平壤庶尹申泰鼎,親冒銃砲,心力俱殫,畢竟戰滅,可歸全功,施以褒賞之典,恐未知如何。當初異船之入境,旣不能防捍,至有副將拘執之辱,終不免厮殺乃已,有違聖明柔遠好生之德,臣不勝惶恐待罪事,傳曰,關西一道,箕聖故都,服襲八條,忠義相勉,朝家之視他,有別久矣。今其西洋醜類,闖入浿江,拘執副將,殺害民人,小豎跳踉,本不足血刃,蓋其稔惡旣久,自干天誅者也。方伯守宰之整頓紀律,臨機制勝,已有全功,而軍校吏民之爭先勇赴,殪殄無遺,忠憤所激,氣義可尙,平〈安〉監司朴珪壽,特爲加資,兼中軍鐵山府使白樂淵,加資許用營將履歷,平壤庶尹申泰鼎,限一瓜久任,道伯與中軍庶尹,仍施璽書表裏之典。前中軍李玄翼,雖已責備,不無奔走之勞,許用邊地履歷,其餘校吏,自本營從厚施賞,公穀會減,道臣勿待罪事,回諭。
議政府啓曰,浿江洋夷之擾,已是稔惡之久,而自干天誅,而其殪殄無遺矣,賞功酬勞,恩褒曠絶,若其奮不顧身,爭先勇赴,有以見忠憤所激,而彼船轟砲我人一名,竟至殞命實,不勝慘惻之至,斂埋之資,別加顧助,訪問家屬,仍令給復,向日銃丸所及,被死者爲七人,被傷者爲五人矣。厚施恤典,一體慰撫,以示朝家眷眷之意,何如?傳曰,允。
又啓曰,洋醜殲滅,何足血刃,而西土軍民之奮義爭先,嘉尙之極,宜有示意之擧,文武道科,擇日設行,令道帥臣主試,試取於各其營下,唱榜頒牌等節,亦使道臣擧行,何如?傳曰,允。
又啓曰,洋夷猖獗,莫此時若,而今其剿除,亦不容已之擧也。此不可不詳具顚末,移咨上國,咨文令槐院撰出,因曆行付送禮部之意,分付,何如?傳曰,允。
上在昌德宮。停常參·經筵。
宗親府啓曰,臣等與儀賓閣臣,進詣天漢殿,御眞展奉,奉審,無頉之意,敢啓。傳曰,知道。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·司寒壇,南郊南壇·雩祀壇·漢江壇,北郊祈雨壇·厲壇,次第看審,則各壇壇上及四面紅箭門,墻垣階砌,俱爲無頉,而馬祖壇東邊紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
又啓曰,洋醜殲滅,何足血刃,而西土軍民之奮義爭先,嘉尙之極,宜有示意之擧,文武道科,擇日設行,令道帥臣主試,試取於各其營下,唱榜頒牌等節,亦使道臣擧行事,自議政府草記,允下矣。平安道道科文武科,試取吉日,令日官李秉洪推擇,則來九月十五日爲吉云。以此日定行,而在前道臣主試時,御題則令本曹郞廳齎傳,曾有已例,今亦依此擧行,何如?傳曰,允。
又啓曰,卽接行上護軍金漢淳單子,則以爲族弟琦淳,嫡妾俱無子,以其同姓四寸弟準淳子瀅根,欲爲繼後,兩家諸族,相議完定,而琦淳夫妻,俱爲作故,拘於常規,不得循例。禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金漢淳,單辭旣如此,金準淳子瀅根,立爲金琦淳之後,何如?傳曰,允。
又啓曰,卽接行上護軍洪說謨單子,則以爲同姓六寸弟晢謨,嫡妾俱無子,以其同生弟耆謨第二子鑅周,欲爲繼後,兩家諸族,相議完定,而晢謨夫妻,俱爲作故,拘於常規,不得循例。禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長洪說謨,單辭旣如此,洪耆謨第二子鑅周,立爲洪晢謨之後,何如?傳曰,允。
又啓曰,卽接義禁〈府〉都事李所志,則以爲族孫台銓,嫡妾俱無子,以其同姓四十二寸弟熙模子順益,欲爲繼後,兩家諸族,相議完定,而台銓夫妻,俱爲作故,拘於常規,不得循例。禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李,所訴旣如此,李熙模子順益,立爲李台銓之後,何如?傳曰,允。
又啓曰,卽接林川幼學李爀所志,則以爲六寸兄燦,嫡妾俱無子,以其同姓四寸兄炯第二子炳澔,欲爲繼後,兩家諸族,相議完定,而兩家父母,俱爲作故,拘於常規,不得循例。禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李爀,所訴旣如此,李炯第二子炳澔,立爲李燦之後,何如?傳曰,允。
又啓曰,卽接晉州幼學姜師伯所志,則以爲五寸姪相岳,嫡妾俱無子,以其同生弟相東子日煥,欲爲繼後,兩家諸族,相議完定,而相岳夫妻,俱爲作故,拘於常規,不得循例。禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長姜師伯,所訴旣如此,姜相東子日煥,立爲姜相岳之後,何如?傳曰,允。
義禁府啓目,玄風縣監張膺杓原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付,啓,依允。
吏曹參議趙埰疏云云。省疏具悉。爾其勿辭察職。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,玉堂上下番俱空,事甚未安。應敎李承純,內閣進。副應敎洪遠植,別兼春秋進,檢校典翰李明應·李冕光·李根秀,典翰金奎弘,竝卽牌招,推移入直,何如?傳曰,允。
弘文館啓曰,下番,無他推移之員,不得已以上番,姑降入直之意,敢啓。傳曰,知道。
諭平安監司朴珪壽書,若曰,予惟宣力於屛翰之地,刺使所以共理也。折衝於樽俎之間,儒人所以曉武也。古亦有否,卿實近之。噫。彼異舶,闖入內洋,邪徒之綢繆,顯有和應之跡,兇醜之跳踉,肆發恐喝之說,始謂物貨之交易,計在叵測,終至副將之拘執,罪關罔赦,放砲如雷,我人之死傷也多,使舟如馬,商旅之攘奪非一,卿於是時,宣上恩德,耀我威武,開心誨諭,可感木石,據理責退,可代鈇鉞,奈其夷性至悍,睯不知畏,數旬相持,殆同掎角,卿以讀書之士,深究禦侮之策,掌寫八人,智謀略同,頭縛兩炬,聲勢是張,大舶片刻成灰,巨魁卽地就擒,剿滅乃盡,掃蕩無餘,蓋其數十個小醜,無足爲言,從此幾多日積忿,得以少洩。況我西土,世服父師之敎,素有忠義之風,而卿處旬宣之地,臨機應變,措劃得宜,繹騷始息,鎖鑰增重,階前萬里,如見當時之光景,綸宣十行,庶幾一方之激勸,特加卿一資,寵之以璽書表裏之典,卿其克體朝家懋功之意,到卽領受,故玆敎諭,想宜知悉。都承旨曺錫元製進
諭平壤庶尹申泰鼎書,若曰,予惟爾自任分憂之寄,已得良吏之譽,誠勤到底,績用茂著,今於異舶跳踉之際,益見府衙禦侮之責,應期措辦,便宜贊謀,刺史之奇計用武,則左右出力,亞將之挺身冒犯,則後前應接,方其凶醜之就殲也,滿城人之出義效力,可見賢太守之大得民心,若論終始之施爲,雖仰成於上營,第念中間之勤勞,亦有賴於本官,特加一瓜,寵賜以璽書一具,表裏一襲,爾其領受,故玆敎諭,想宜知悉。都承旨曺錫元製進
諭平壤中軍鐵山府使白樂淵書,若曰,予惟爾夙有靺韋之譽,頃應蒭牧之寄,遽當異舶之出沒,乃有幕務之權佐,群情水沸,便同搶攘之中,奇計火攻,期在殲殄乃已。爾於是時,挺身於矢石之際,賈勇於銃砲之間,蕞爾匪徒,克盡掃蕩,方伯之臨機制勝,可歸全功,邑鎭之冒危殫誠,俱爲可嘉,特加一資,許用履歷,賜以璽書表裏之典,爾其領受,故玆敎諭,想宜知悉。都承旨曺錫元製進
傳曰,吏曹參判有闕之代,前望入之。吏曹參議前望入之。金炳弼落點。
傳曰,政官牌招開政。
傳曰,東壁外,玉堂,竝許遞,今日政差出。
以公忠監司申檍狀啓,淸風府使趙鎭運,身死事,傳曰,令該曹口傳差出,不日下送。
吏曹口傳政事,以鄭基永爲淸風府使。
政院啓曰,吏曹判書李載元,參判金炳弼,參議趙埰牌不進推考傳旨及罷職傳旨,今方捧入,而開政命下之後,如是違召,事甚未安。判書·參判,竝更牌招,何如?傳曰,允。參議只推,一體牌招。
議政府啓曰,關西大小科初試,道臣當爲主試,而迎勅之行,似有相値之慮,掌試都事,今日政差出,道科送勅後,更爲擇日,設行,何如?傳曰,允。龍岡縣令兪初煥兼都事差下,使之主試。
又啓曰,卽見奏請使,別先來狀啓,則上副使,已爲派出矣。上馬早晩,姑難的知,而迎接之節,不可不預先整待,上護軍趙得林,遠接使差下,上護軍金學性,館伴差下,迎接都監堂郞,今日政差出,何如?傳曰,允。
吏曹參判趙鳳夏疏云云。答曰,省疏具悉。所請依施。
上在昌德宮。停常參·經筵。
自巳時至人定,灑雨下雨,測雨器水深一寸二分。
藥房提調金世均,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃〈殿〉·大妃殿·中宮殿口傳問安。答曰,知道。
備忘記,三陟營將金東稷下直,長弓一張,長箭一部,片箭一部,筒兒一部,賜給。
傳曰,禮房承旨馳詣宗廟·景慕宮,奉審摘奸,仍詣文廟,奉審摘奸以來。
傳曰,發遣吏郞,諸執事,淸齋與否,摘奸以來。
傳曰,大臣·政府堂上引見。
以平安監司朴珪壽狀啓,博川等邑,民家漂頹,人命渰壓死事,傳曰,極備告警,渰壓此多,滿心慘惻,丙枕靡安,方其駭浪汎濫,田決屋圮,旣乏糊口,又無庇身,哀我赤子,將何爲生?寧邊府使朴齊寅,慰諭使差下,令該曹口傳單付,使之馳往各邑,招致被災民人,面面撫慰,毋或離散,營邑助給之外,以京司上納中,量其漂頹淺深,分等賙給,至於諸邑之未及報來者,待其摘奸,一體擧行,結構奠接之後,形止馳啓事,自廟堂,三懸鈴知委。
以慶尙監司李參鉉狀啓,慶州府尹洪翼燮罷黜事,傳曰,令該曹口傳差出,不日下送。
有政。吏批,參判金炳弼進,以南一愚·鄭顯裕爲校理,金炳翊·趙昌和爲副校理,嚴世永·金錫輔爲修撰,趙定燮·洪祐昌爲副修撰,吳取善爲弘文提學,趙命敎爲大興郡守,金在果爲司諫,金炳右爲比安縣監。
兵批,判書以下缺,同知單梁鶴聲。
宗親府啓曰,明日卽天漢殿朔奉審日次,臣寅奭,進詣擧行之意,敢啓。傳曰,知道。
議政府啓曰,新差堂上金益文·李豐翼·洪淳穆,今日賓對,俱爲懸病,事甚未安。令政院,竝卽牌招,使之進參,何如?傳曰,允。
禮曹啓曰,因議政府草記,關西大小科初試,龍岡縣令兪初煥,兼都事差下,使之主試事,命下矣。文東堂初試,南·北道合設,與大小科初試,試邑排定,一依道臣掌試時例,擧行事,分付,何如?傳曰,允。
檢校典翰李根秀疏云云。省疏具悉。爾其勿辭救護。
丙寅七月三十日巳時,上御熙政堂。大臣·政府堂上引見入侍時,都承旨曺錫元,假注書金秉鍵,事變假注書方孝方孝獜,記事官權命菊·趙,左議政金炳學,政府堂上金學性·申觀浩·趙然昌·任百秀·金炳㴤·李載元·李景夏·李周喆·李顯稷·洪祐吉·洪鍾序·徐衡淳·金世均·尹敎成·李興敏·申命淳·李裕膺·金炳地,以次進伏訖。上曰,史官分左右。上曰,大臣進前。炳學進前問候,各殿問候訖。上曰,次對爲之。炳學曰,臣於日前前席,以明正學,有所槪陳矣。正學有國之元氣也。元氣充泰,則百邪不能闖肆,明正學,所以培元氣,此有先儒不易之論。而明正學之本,莫先於上行下效,我殿下,必惕然於斯,益懋時敏之工,丕躋日新之德,念念典學,瞭然於治亂邪正之幾,奮發睿智,政令施措,無一不出於正,則觀感興起之效,將底於萬民正,而一國正,元氣不期培而自培,一種邪穢之廓闢,不過反手之易,而內修外攘之目下急務,亦不外乎是矣。夫內修外攘,亦非別件事也。卽惟曰朝廷之處置得宜,苟欲處置得宜,則必以任賢能明賞罰爲務,克祛私一字而已。惟殿下慥慥於爵賞威罰之際,一以大公至正做將去,上下相須,以至于循天理遏人慾,則此亦明正學培元氣之要,而內修外攘,亶非高遠難行之事,懋哉懋哉。上曰,所陳甚好,當服膺矣。出擧條炳學曰,臣因此而又有所仰達者矣。我朝立國,專尙儒術,列朝相傳,煥然可述,太學首善之地,而館縫掖之士,以之守護聖廟,以之藏修儒學,春詩夏禮,倣成周之制,尊經衛道,習先聖之訓,士多禮義之俗,朝有彬郁之文矣。邇來學規日墜,士趨不古,絃誦無聞於兩序,經術不明於一代。孔子曰,學之不講,是吾憂也。聖人亦以不講爲憂,今此邪說之橫流,未嘗不由於吾道之不講,另選飭躬讀書之士,使之入處館學後,行月課講試之法,毋循文具,嚴立科程,通一年計劃,居首者,賞以勸之,居末者,罰以懲之,表率得宜,風勵人士,則興起作育之化,必有丕變之效,正學大明,異敎自熄,臣言雖似常談,今日實爲急務,以臣此奏,另飭太學四學,俾有以申明舊規,何如?上曰,依爲之。出擧條炳學曰,武備之解弛,海防之疎虞,莫我國若,又莫近日若,而一番舶幾洋夷之闖入內洋,任其行止,莫之禁遏者,此不可使聞於隣國,夫沿海之設邑設鎭,所以戒非常而備不虞也。今其玩時愒日,苟幸目前之無事,則揆以戒政,是豈安不忘危之道乎?沿邑之瞭望防守,已有前飭,而軍伍之闕漏者,一一塡充,器械之朽鈍者,這這修繕,以時操鍊,常若待暴臨敵然,此時戰船,亦不可一任抛廢,刻日補咠,先事備禦,俾無敢一毫疎忽,其令道帥臣,考覈勤慢,從實狀聞,如是申飭之後,若復依舊伈伳,有所現發於本府摘奸,則守令·邊將,當用加倍之律,不飭之責,亦有所歸,竝以此意,措辭行會於各道道帥臣,何如?上曰,依爲之。出擧條炳學曰,諸道各浦口,鹽盆·漁基之稅,自是均廳所管,而挽近中外牟利之輩圖囑各宮,各司與夫鄕班土豪,創出稅名,或冒作節目,或稱有立旨,督索勒奪,椎剝隨之,廟堂之前後申禁,亦屢矣。而外邑,則徒事觀望,海戶則漸致離散,紀綱所在,寧欲無言?此不可不嚴立科條,另行一切之法,凡於沿浦諸邑,如有均廳所不知,而私自創設者,一倂劃付該邑,以補軍需,而陳告之律,法典所揭後,若以如此事,冒囑京鄕者,一一摘發,依法典竝施重律之意,捧甘各宮各司,亦爲措辭關飭於各道道帥臣,何如?上曰,所陳甚好,期有實效,可也。出擧條炳學曰,我國布帛之美,固無待乎他求,而西至于燕,南至于倭,亦旣貿遷有無,則外此玩好之物,卽不過耗國財喪民志而止耳。近日洋貨之,殆遍一國,已爲有識之所憂歎,而番舶之來請交易,未嘗不因其所好而然,此若尋常看去,莫之爲計,則日後無窮之慮,亦無所不到,先自曆行爲始,凡屬洋物,毋論紗緞器用,一切禁斷,三江搜驗後,如有冒犯而現發者,卽其梟警之意,著爲定式,何如?上曰,此時此事,萬萬得當,各別禁斷,可也。出擧條炳學曰,春間邪獄,未始非大懲創,而漏網逋藪,難保必無,蓋其潛滋暗煽,種下生種,彝倫之斁敗,習俗之詿誤,已無可言,而黃巾白蓮之憂,卽其必至之勢也。近日洋夷之敢肆恐動,職由此輩之潛通聲氣,異端邪術之害人家國,豈不誠懍然而寒心乎?到今事勢,尤不容不嚴加詗捉,一切鋤治,用寓生道殺人之義,另飭左右捕將,遍搜窮治,劓殄無遺,至於按節守土之臣,各自警惕,到底摘發,期於掃蕩乃已,而哀彼愚夫愚婦之迷惑沈溺,實非常情然也。不敎而刑,亦係不忍,依己亥已例,斥邪綸音,令文任撰進,頒示中外,俾有丕變之效,何如?上曰,依爲之。各別禁斷,可也。出擧條炳學曰,勅奇已出來矣。沿路迎送,姑未知擧行之,何如。而第其銀子贈給之際每有點退爭詰之患,貽羞取侮,孰甚於此?至於館宇鋪陳之精緻,接待供億之誠實,卽其事體也。先以此意,另飭畿·西三道,使之一一照檢,毋或少忽,雖以我國言之,使星之來往,差員之迎候,其爲糜費,已自不少,而各邑吏屬之憑藉濫下,列站官隷之多數出待,無往非科外貽弊之端,則其究也。必害民而止,各該道臣,隨事綜察,凡係不緊名色,或權減,或方便,一以省費爲主,差員之量宜兼行,護行將之勿爲差定,竝依前已例,務從便宜事,一體,分付,何如?上曰,依爲之。各別申飭,可也。出擧條炳學曰,司僕寺所管各牧場,稅納,有上中下,三摠隨其農形豐儉,有所加減。又自戶曹劃送太與田米,以爲本寺一年公用,及內外廐馬飼養之需,而値豐摠多之歲米太有餘,若年穀不登以下摠捧稅,則每患不敷矣。見今度支事勢,歲以窘絀,且當冗費釐減之時,不得不講究節約之政。牧場之稅,較豐歉之數,以中摠永定戶曹所送中太一千石,田米三百石,自今減劃,則本寺排用,庶可以塗抹度支,經費亦不爲無補,以此定式施行,何如?上曰,依爲之。出擧條炳學曰,公卿缺,則以郡邑治理選補,卽西京之崇尙吏術,而我朝善治善賑加資之典,亦此義也。近日蔭堂之因聲績陞資,未始不聳動瞻聆,而及其銓曹之收用,不過殘弊邑塡差而止,甚非所以爵賞勸奬之意也。佐貳承宣,向有大臣筵奏,今亦無礙試用,以爲循次陞進之地,恐好故敢達矣。上曰,依爲之。出擧條炳學曰,知申例兼弘文直提學,則知製敎自是應帶之銜,而卽聞銓曹,不書告身云。新定之時,雖未及照察而然,違格則大矣。三字銜依例兼帶之意,分付吏曹·政院。上曰,依爲之。出擧條炳學曰,蔭武承宣,均是極選,而蔭官則直擬佐貳,武臣則不然者,似甚斑駁,從玆以往,武承宣之經閫帥者,堂品則騎省佐貳,陞資則京兆亞尹,勿拘直擬,而非長銓政,毋得擅擬之意,著爲定式,何如?上曰,依爲之。出擧條炳學曰,瓜滿差代,金石之典,而參外官居中者,不計前十朔仕日,故參外察訪,亦援此例,瓜限雖滿,不得差代,雖是流來之例,恐非綜核之政,此後則察訪中考者,待其瓜滿,依例出代,何如?上曰,依爲之。出擧條炳學曰,每都政,宣傳官·武兼部將·守門將·仕滿中,各一人越送吏批,此所謂四廳末仕也。近來每因窠窄,一付司果之後,更無區處之望,終不免積滯而止,夫旣勤勞於本職,又此淹屈於虛銜者,殊非計仕序遷之意也。吏批之未及區處者,還屬兵批,一從陞六後,先循次,附職末仕,則更勿越送之意,永爲定式,何如?上曰,依爲之。出擧條炳學曰,故參判臣金益勳,己巳之變,被禍最慘,肅廟朝聖敎,若曰旣涉冤枉,亦甚慘毒。景廟朝答故參贊臣金鎭商書批,若曰,壬戌獄事,嘗聞丁寧之聖敎,故深嘉爾祖之忠,兩聖朝前後恩綸,昭如日星矣。平陂屈伸之際,深有所關係,特贈正卿,仍施節惠,以示顯忠之意,何如?上曰,依爲之。出擧條炳學曰,故承旨臣尹相說,天植純至之性,家襲篤孝之行,稚齡懷果,寒夜躬炊,順志致養,一心洞屬,離闈之夕,親疾發夢,倚廬之節,戚容感人,孝固子職之所當然者,而其卓異之行,久爲鄕黨之所嗟歎矣。士論齊發,朝議同然,其在敦世敎樹風聲之道,合施綽楔,而旌表之故,敢達矣。上曰,依爲之。出擧條炳學曰,工曹判書李承輔,行護軍閔致庠,踐歷旣優,實合參聞廟謨,竝政府堂上差下,何如?上曰,依爲之。出榻敎炳學曰,前兵使李志謙,當爲追榮,而所后家無可施,依近例移贈本生,何如?上曰,依爲之。出擧條炳學曰,知事徐衡淳,今日賓對,旣書進字,以其身病之猝劇,未得登筵,實狀雖曰難强,事體殊涉未安,推考,何如?上曰,依爲之。出擧條錫元曰,諸宰奏事。學性等曰,無所奏矣。錫元曰,玉堂所懷奏之。奎弘曰,大僚纔以明正學闢異端仰奏矣。竊伏念明正學之本,在於勤聖學,講學勤於上,則敎化行於下,躋一世於正學光明之域,而邇來秋涼漸生。伏願日御進講。且召對與夜對,以時頻接,討論講究,則可期日月將就之益,而躬率之效,捷於影響,必見其家絃戶誦,儒化丕興,正學大明,異敎不禁而自熄矣,惟殿下懋哉懋哉。上曰,當留念矣。上曰,史官就座。仍命大臣先退,又命退,諸臣以次退出。日記廳堂上金炳秀。郞廳朴永斗李命九。
上在昌德宮。停常參·經筵。
傳曰,向來東京尹之特資,特仍卽因道啓而褒施者也。今其繡衣封庫之先擧此邑,可知名實之一切相反,信賞必罰之義,不可仍置,洪翼燮所授資級,亟令還收,道臣亦不無誤薦之失,施以越捧三等之典。
傳曰,景福宮役所工匠,令營建都監,乾犒饋。
傳曰,公忠道京試官鄭顯裕,全羅道京試官趙昌和相換,慶尙道京試官申獻求,平安道京試官李應辰相換,令該曹口傳下批。
傳曰,修擧戎政,何等關係,而悠泛成習,疎虞莫甚,藩閫守宰,只榮其身,不欲留心於有國先務而然乎?興言及此,寧欲無言,旣承慈敎,特下內帑錢五萬兩,自廟堂,分送八道,先從沿海各邑,新舊補葺,一切改觀,而營與邑,爛商便宜之道,期無貽弊小民之意,措辭嚴飭。
禮曹啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,來月十一日當詣元陵·綏陵·景陵親祭矣。
傳曰,軍士房承旨入侍。
兵曹元陵·綏陵·景陵幸行時軍令,九月十一日出宮,廟洞晝停,自闕門十六里元陵展謁,自晝停所十五里以上三十六里親祭,綏陵展謁親祭,景陵展謁親祭,還詣廟洞晝停所,當日還宮。
傳曰,發遣吏郞,諸執事,淸齋與否,摘奸以來。
以平安監司朴珪壽狀啓,博川等邑民家漂頹,人命渰壓事,傳曰,極備告警,渰壓此多,滿心慘惻,丙枕靡安,方其駭浪汎濫,田決屋頹,旣乏糊口,又無庇身,哀我赤子將何爲生?寧邊府使朴齊寅,慰諭使差下,令該曹口傳單付,使之馳往各邑,招致被災民,面面慰撫,毋或流散。營邑助給之外,以京司上納中,量其漂頹淺深,分等賙給,至於諸邑之未及報來者,待其摘奸,一體擧行,結構奠接之後,形止馳啓事,自廟堂,三懸鈴知委。
兵曹啓曰,今此幸行時,隨駕軍兵,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍五哨,馬軍三哨,訓將領率爲先廂,訓局步軍三哨,馬軍一哨,兩營騎士各一番,禁將領率爲後廂,禁軍二番爲之,御將,率該營標下軍留都。
吏曹口傳政事,以兪錫煥爲慶州府尹。
兵曹啓曰,在前幸行時,挾輦軍四百名,或三百名,餘軍二百名,或一百名磨鍊矣,今番則何以爲之乎?敢稟。傳曰,依乙卯年例磨鍊。
兵曹啓曰,在前幸行時,當日回鑾時侍衛,例以全數磨鍊,而甲子幸行時,因下敎,五衛將六員,武臣兼宣傳官四員隨駕矣。今番則何以爲之乎?敢稟。傳曰,依甲子年例爲之。
又啓曰,在前幸行時,十里外斥堠伏兵,傳語軍,以畿邑所屬束伍步軍爲之矣,今亦依此磨鍊,何如?傳曰,允。
又啓曰,在前幸行時,摠戎使,率訓局餘軍,弘化門外留陣矣,今亦依此擧行,何如?傳曰,允。
又啓曰,在前幸行時,先廂步軍一哨除出,晝停所作門矣,今亦依此擧行,何如?傳曰,允。
又啓曰,在前幸行回變後,隨駕軍兵犒饋,每以乾物分給矣,今亦依此擧行,何如?傳曰,允。
議政府啓曰,卽見左右捕廳所啓,則邪學罪人金勉浩·金文遠·李連植,次第捉得,到底窮覈,則金勉浩,卽己亥邪獄,翼禮·應禮之弟,而與鍾三·鳳周,爛熳和應,金文遠·李連植,俱有眞贓實因,節節自服云矣。此輩蔑倫敗常之罪,初無彼此淺深之別,而固當劓殄之無遺矣,況糾結兇醜,怨國而失志也,沈溺邪術,好亂而樂禍也。情節自服,斷案旣成,捕廳在囚罪人金勉浩·金文遠·李連植,竝出付軍門,大會軍民,梟首警衆,何如?傳曰,允。
議政府啓曰,關西極備之災,旣有道啓,且敕行,行將臨境矣。此時曠官,實屬可悶,兩西未下直及受由上京守令,不日下送,秋務方張之時,夫馬留連之弊,亦不可不念,諸道守令,一體催促下送,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
弘文館啓曰,上番闕直,事甚未安。應敎李承純內閣進。副應敎洪遠植別兼春秋進,典翰李根秀徑出,新除授校理南一愚,副校理金炳翊·趙昌和,修撰嚴世永·金錫輔,副修撰趙定燮·洪祐昌,竝卽牌招,推移入直,何如?傳曰,允。
又啓曰,新除授校理鄭顯裕,時在京畿金浦地,經筵入番事緊,請斯速乘馹上來事,下諭。答曰,許遞。
又啓曰,上番典翰臣金奎弘,以訓鍊都監從事官,今日朔下上下時,晝仕出去之意,敢啓。傳曰,知道。
營建都監啓曰,自七月初一日,至三十日,願納錢六萬七千四百四十一兩零之意,敢啓。傳曰,知道。
吏曹口傳政事,以朴齊寅爲關西慰諭使。
訓鍊都監啓曰,本局兼內吹習角賞格,謹依判下單子,木綿二十四疋施賞之意,敢啓。傳曰,知道。
又啓曰,本局千摠李敏德,身病猝重,勢難察任,改差,何如?傳曰,允。
御營廳啓曰,本廳兼內吹,今秋等習角賞格,謹依判下單子,李昌鎭等十一名處,各木二疋施賞之意,敢啓。傳曰,知道。
又啓曰,罪人金勉浩·金文遠·李連植,當爲梟首,而今已日暮,薄昏勿行死刑,載在法典,明日擧行之意,敢啓。傳曰,知道。
義禁府啓目,粘連向前張膺杓,矣配囚不善防守,任其越境,報辭有欠事實,自歸循私,揆以法紀,難免重勘,以此照律,何如?判付啓,依允。
義禁府照目,粘連玄風縣監張膺杓,矣本府議啓內,配囚不善防守,任其越境,報辭有欠事實,自歸循私,揆以法紀,難免重勘,以此照律,罪杖八十,收贖奪告身三等私罪。奉敎依允。
丙寅八月初一日午時,上詣映花堂。軍士房承旨入侍時,上具軍服,乘座馬,出靑輝門·賓陽門·永淸門·保定門·明光門·靑陽門,詣映花堂前。通禮啓請降馬。上降馬陞座,以司謁,命承史入侍。軍士房承旨鄭雲龜,假注書,以次進伏訖。雲龜奏曰,軍令入侍時,列以承傳宣傳官,陞殿擧行矣,今亦依此擧行乎?上曰,可也。宣傳官,引兵曹判書進前,兵判跪請軍令,仍以軍令,跪授宣傳官,宣傳官跪進雲龜,雲龜讀奏訖,跪授挾侍,挾侍跪進。上命踏啓字以下,挾侍跪授雲龜,雲龜跪受,書判付,讀奏訖,跪授宣傳官,宣傳官跪授兵判,上降座,通禮跪啓禮畢。上乘馬,由靑陽門至靑輝門還內,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,檢校直閣李承純,馳詣仁陵,奉審摘奸,仍詣獻陵,一體奉審以來。
政院啓曰,斥邪綸音,令文任撰進事,命下矣。藝文提學金大根呈辭受由,弘文提學吳取善在外,何以爲之?敢稟。傳曰,竝許遞,前望入之。
弘藝文提學前望入之。弘文提學曺錫雨,藝文提學申錫禧落點。
傳曰,鋤治邪徒,已有前飭,曉諭愚民,亦係急務,斥邪綸音,斯速撰進,而此若刊印,徒曠時日,內而京兆,外而八道四都,依歲首綸音例,一一頒布,使之眞諺翻謄,揭付坊曲,咸與維新,期有丕變之效事分付。
議政府啓曰,返日守宰之聲績褒施,卽朝家奬勸之義,而因罪收資,亦有前慶州尹處分矣。前咸從府使鄭雲星,向以軍器修補,至蒙賞資之典,今道臣,已爲貶罷,則何可以事段之各異,置而勿論乎?所授加資,一體還收,何如?傳曰,允。
又啓曰,關西慰諭使寧邊府使朴齊寅,差下事,命下矣。此倅之數朔沈病,衆所共知矣。驅馳竣事,有未可料,慰諭使之任減下,其代以成川府吏趙秉式差下,令該曹口傳單付,使之罔夜馳往,何如?傳曰,允。
又啓曰,傳曰,修擧戎政,何等關係,而悠泛成習,疎虞莫甚,藩稇守宰,只榮其身,不欲留心於有國先務而然乎?興言及此,寧欲無言,旣承慈敎,特下內帑錢五萬兩,自廟堂,分送八道,先從沿海各邑,新舊補葺,一切改觀,而營與邑爛商便宜之道,期無貽弊小民之意,措辭嚴飭事,命下矣。邇來戎政之疎虞,已有所日前筵奏,而深軫民弊之或貽,至有帑金之特頒,德意懇惻瞻聆欣聳矣。兩南各八千兩,兩西·湖西·北關各六千兩,京畿·關東各五千兩,分排下送,令道臣,量宜派及於沿海諸邑,亦有營邑,出力捐補,凡於陰雨之備,緩急之用,悉心修擧,惕念對揚,而若或依舊沁泄,實效無聞,又或因此徵索,害及窮民,守令·邊將,繩以重律,不飭之道臣,從重論警之意,分付,何如?傳曰,允。
吏曹啓曰,永柔縣令趙秉老,親病沈重,不得下去云。有難强令還任,改差,何如?傳曰,此倅之屢典州郡,皆有治績,殊極嘉尙,特以富平府使相換。
戶曹啓曰,近來稅船臭載,殆乎無年無之,其所痛惋,已無可言,而凡於致敗之未拯穀,則當該監色沙格輩,三年囚十次刑後,例送原籍官,一一分徵,如或未捧,自有解由之拘,不無實效矣。外邑擧行,駸駸然專以玩愒爲主,至於舟司船漢,係是漢城府入籍者也。雖卽移送京兆,以其解由之無礙,仍未免越視,一任延拖,所以大臣筵奏,非不屢發,京鄕之前後未收,尙此顆多,揆以法意,寧庸若是,此而不及今歸正,一例置之勿論,公穀無可刷之日,以此意,外而行關於該道臣,內而移文於漢城府,其流來所逋,這這査出,刻期督捧,若是申飭後,又復如前沁泄,安有其著式之本意?奸頑之類,亦何殫而不爲故破乎?雖以拯劣米言之,該邑宜無未捧之理,屢番曹飭,惟事愆滯,萬萬駭然,亟令一體上納,何如?傳曰,允。正賦所重,關係何如,而內而京兆,外而營邑,一任漫漶,積久愆納者,事體道理,可乎否乎?如是申飭之後,又復延拖,斷當有別般處分,以此意,嚴明知委。
傳曰,日前大臣進奏,泮宮月課,旣復舊規矣,未知其間擧行之何如,而此若歸之於三日公事,豈不慨然之甚乎?自政院知入。
內醫院啓曰,年例燕貿唐藥材加減,別單書入之意,敢啓。傳曰,知道。
又啓曰,前御醫李敬仁,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹啓曰,宣傳官白樂三·李舜器,俱以身病猝重,無望供職,呈狀乞遞,竝改差,何如?傳曰,允。
御營廳啓曰,罪人金勉浩·金文遠·李連植,大會軍民於沙場,梟首警衆之意,敢啓。傳曰,知道。
左右捕盜廳啓曰,謹依議政府草記批旨,邪學罪人金勉浩·金文遠·李連植等三漢,出付摠戎廳之意,敢啓。傳曰,知道。
上在昌德宮。停常參·經筵。
大王大妃殿,進御二戔重人蔘粟米飮,自今日一貼式,限二貼煎入事,榻前下敎。
大妃殿,進御二錢重人蔘粟米飮,自今日一貼式,限二貼煎入事,榻前下敎。
備忘記,柔遠僉使金尙祿下直,長弓一張,長箭一部,片箭一部,筒兒一箇,賜給。
敎中外大小民人等書,王若曰,咨爾中外臣僚庶民,咸聽予一人誥。惟我國家,聖神相承,崇儒重道,禮俗彬蔚,君子習仁賢之化,婦人著貞信之譽,齊道漸磨,罔不以明正學敍彝倫,爲修紀立極之本,故聲明峻茂之敎,媲侔中華,遂稱天下文明之國,不幸七八十年之間,有所謂西洋學者,濫觴於辛亥,滋蔓於辛酉,民興胥漸,罔克胥匡,以生我正廟·純廟兩聖朝,廓揮乾斷,大行天討,舊染汚俗,亦幾乎?咸與維新,而梟獍遺育,狼軀易種,己亥之獄,多由於辛酉餘黨,今春之變,尤憯於己亥凶徒,近日捕廳諸囚之自速典刑,又何頑不知戢,暋不畏法也。蓋其傳習,悖書潛相告諭,招引異類,奉若神明,糾結年久,誑誘今廣,浸潤薰染,思以其道,易一國,燎原滔天之禍,凜凜乎。若在朝夕,未知有何近理亂眞之說,蠱惑其心志,繆迷其作爲至此極也。其曰天主學者,非以天爲主之學也。故其言曰,天不能自成其爲天,如萬有之不能自成其爲萬有,必有造之者而後成,天主爲萬有之初有。又曰造天堂,以福事天主者之靈魂,造地獄,以苦不事天主者之靈魂,人有罪,應入地獄者,哀悔於耶蘇之前,竝祈耶蘇之母,以轉達於天主,卽赦其人之罪,靈魂亦得升於天堂。噫,堂獄之說,卽佛家不經之說,而已經先儒勘破,今無容更辨,彼所謂造天之天主,果何物也?在易之傳,以形體,謂之天,以主宰,謂之帝,曰天曰帝之異其稱者,譬如橫看豎看之成嶺成峯,而非天外更有帝也。彼反引儒者之言曰,昭受上帝,天其申命用休,曰文王在上,於昭于天,曰獲罪于天,無所逃也。曰郊祀之禮所以事上帝,曰樂天畏天事天,莫非天學之微言法意,中國之敎,無不先天學者。噫嘻,甚矣。吾儒所謂天與帝,豈彼謂造天之帝乎?惟仁與義,卽吾人秉彝之性,而學而兼者,至有墨氏之兼愛,曷嘗有無父無君之心而誤認之禍,不自知其入於斁倫敗常,夷狄而禽獸而有人將相食之憂,何況彼所謂天主之敎,本不知天與帝之名位,何如,而分而二之,陽托尊天敬天之名,陰濟慢天䙝天之行,違經悖理,不待智者而可辨,往往有篤信其說,迷不知返者,此豈非聰明者之過歟?予是以劈破原頭,重言復言,尙或有凜然驚瞿,幡然改圖者乎?至若匹庶蟲蠢之類,目不識丁,都不曉天與帝之爲何樣名目,而尙且甘心於堅振領洗等種種作法,如酲如狂,如魔壘之兵,如迷藏之戱,失其本性,之死靡悔,抑又何故也?此不過財色以誘之,堂獄以愚之,吁亦可哀也已,父母之愛,童孩之良知,而生不養而歿不祭,則曾烏鳥豺獺之不若也。男女之別,夫婦之造端,而浴同湢而寢同堂,則與狗彘禽犢之同歸,亦何心哉?書曰,不告不迪,顚越不恭,劓殄滅之無遺育,憝戞者,王法之所不容。語曰,不敎而殺,謂之虐,敎誥者,王政之所先務也,董之用威,戒之用休,卽先王無非敎之義,亦聖人欲竝生之意也。嗚呼,先王之道,坦若大路,聖人之學,煥乎中天,舍而不由,曲逕摘埴,視而不見,昏衢覆盆,今欲拯濟於罟獲陷穽之中,同囿於幈幪廈屋之下,死者固不足論,生者訖可以變,環東土數千里,戴髮噙齒,圓顱方趾者,罔非吾赤子耳,爲民父母,忍見其匍匐入井,而不思所以援之以手乎?肆予沖人,以口舌代斧鉞,開示其牖迷向明之路,惟爾臣僚庶民,尙克時欽,其有沈蠱詿誤,陷溺而不自知者,亟懷好音,革心革面其良善不頗僻者,胥訓胥誥胥敎誨胥保惠,群居講磨,敦行孝悌,君子讀書明理,不求新奇之說,小人守分安業,毋底刑憲之科,豈不美哉?予於是,深有所慨歎者。孟子曰,楊·墨之道不息,孔子之道不著。又曰,吾爲此懼,閑先聖之道,距楊·墨放淫辭,以此推之,邪敎之肆行,實由於正學之不明,耶蘇之禍,有甚於楊·墨,則聖人之道,亦幾乎泯矣,寧不大可懼哉?苟能講明於修己治人之要,用究其明德新民之效,導迪斯世,粹然一出於正人,誦洛·閩之書,士服鄒·魯之訓,淫朋比德,無所依,邪說暴行,無由作,吾道不期明而自明,異學不期斥而自斥,斥此予所以奮蕟蹈厲於燕蠖之中者也。書曰,百姓有過,在予一人,反躬自省,若恫在己,今玆敷心之諭悉暴予哀痛之意,凡厥臣庶,毋遑曰,予不惠若玆多誥。藝文提學申錫禧製進
傳曰,公事遲滯之中官柳東燮,令該府拿處。
以柳東燮囚單子,傳曰,飭已施矣,分揀放送。
以公忠道監司申檍狀啓,舒川郡守兪邦柱罷黜事,傳曰,令該曹口傳差出,催促下送。
吏曹口傳政事,以洪在邦爲舒川郡守。
議政府啓曰,東北道陵寢禮堂奉審,當行於今年,而兩道適値科期,民邑事勢,亦不可不念,待明秋退行,何如?傳曰,允。
又啓曰,畿邑之分當支勅,典式攸在,而廣州亦其一也。十許年來,或停免或還屬,槪因隨時通變之政,而每於移定之時,畿內排站,不無窘絀之患,自今勅行爲始,廣州府出站,永爲定式施行,何如?傳曰,華城·廣州,分半擧行事定式。
上在昌德宮。停常參·經筵。
傳曰,法司堂上許遞,政官牌招開政。
傳曰,呈告禮曹參議,工曹參議許遞,今日政差出。
傳曰,在外同敦寧許遞,今日政差出。
傳曰,自明日進講爲之。
傳曰,左承旨許遞,前望入之。
承旨前望入之。韓敦源落點。
傳曰,發遣吏郞,諸執事,淸齋與否,摘奸以來。
傳曰,左承旨許遞,前望入之。
承旨前望入之。趙埰落點。
傳曰,吏曹參議有闕之代,敦寧都正閔升鎬除授。
傳曰,泮長許遞,前望入之。
大司成前望入之。金尙鉉落點。
傳曰,奉審閣臣入侍。
兵曹啓曰,宣傳官李龍會,五衛將吳萬善,曹司五衛將閔升鎬,忠翊衛將朴苾赫,文臣兼宣傳官李容萬·朴昌壽,俱以病難供職,呈伏乞遞,竝改差,何如?傳曰,允。
有政。判書李載元進。以任冕鎬爲校理,趙得林爲刑曹判書,宋廷和爲判尹,趙鳳夏爲同敦寧,金輔鉉爲刑曹參判,姜蘭馨爲左尹,李容熙爲右尹,洪秉壽爲同義禁。
兵批,判書金炳㴤進。以吳吉善爲訓鍊都正,李元會·申命澈·元世爲宣傳官,鄭健植爲羽林將,金炳哲爲五衛將,李明應爲曹司五衛將,李槼重爲忠翊將,金錫輔·高濟鎰爲文兼,朴龍熙爲左捕從,黃鎭奎爲扈衛別將,金聲杓爲船頭堡別將,金碩奇爲漢江別將,慶熙將加設單宋利涉,同知單趙東鉉,西水羅權管李長會,今加折衝,特爲加資,限苽仍任事,承傳,五衛將朴三興·金胤欽,以上加資,依定式減下。
再政。以韓圭稷爲宣傳官,同知單趙顯瑀,僉知二單鄭健植·李明應。
禮曹啓曰,卽接公忠道監司申檍移文,則枚擧忠州牧使牒呈,以爲東萊府倭獻進上船二隻,去月初九日,到本州牧溪上石灘,一隻無事過去,一隻觸石破碎,所載物種,沒數水沈,監官張煥赫溺水致死,而已拯物種,領運上去云矣。莫重進上物種之船敗沈水者,極爲驚悚,監封上送之前,東萊府使姜㳣,從重推考,進上次知訓導,請令本道,照法嚴勘,何如?傳曰,允。
御營廳啓曰,本廳中軍鄭圭應,別將徐相岳,俱有身病,勢難察任,改差,何如?傳曰,允。
兵曹,以李容熙爲御營中軍。
大護軍洪祐吉疏曰,臣於關西事,按節三數年之間,無一能有百錯,而迺者咸從前府使鄭雲星收資事出,而臣之昏謬僨誤,於是乎掀露矣。臣之當初修啓,專主修繕,未嘗不間之以治績中幾句語,則自不覺駸駸然入於自欺欺君之科矣。廟啓忠厚,雖不責備於臣身,臣心惶恧,何敢恬然若無辜哉?伏願亟命司敗,議臣當勘之律焉云云。答曰,省疏具悉。此不但段落之各異,雖以月評言之,其曰鮮克終譽者,可知厥初之實績,在卿,元無可引者矣。
丙寅八月初四日申時,上御熙政堂。奉審閣臣入侍時,右副承旨鄭順朝,假注書金東健,記事官權命菊·趙,奉審閣臣李承純,以次進伏訖。上曰,史官分左右。上曰,閣臣進前。承純進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢此仰達矣。上曰,史官就座,仍命閣臣先退。又命退,承史以次退出。
上在昌德宮。停常參·經筵。
藥房都提調李景在,提調金世均,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候安寧,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚奉命出疆,不得來會云矣,敢啓。傳曰,知道。
傳曰,禮房承旨馳詣景慕宮,奉審摘奸以來。
弘文館啓曰,新除授校理任冕鎬,卽爲牌招察任,何如?傳曰,允。
丙寅八月初五日辰時,上御誠正閣。藥房入診,進講入侍時,藥房都提調李景在,提調金世均,副提調曺錫元,以次進伏。左議政金炳學,同知事姜㳣,參贊官鄭順朝,侍讀官金炳翊,假注書韓龍珪,記事官權命菊·趙,各持通鑑第二卷,以次進伏。醫官李慶年·李漢慶·李忠淵·李鎬冕等,進伏楹外訖。上曰,史官分左右。景在進前奏曰,晩熱比甚,聖體,若何?上曰,一樣矣。景在曰,寢睡·水刺之節,何如?上曰,一樣矣。景在曰,大王大妃殿氣候,何如?上曰,一樣矣。景在曰,王大妃殿氣候,何如?上曰,一樣矣。景在曰,大妃殿氣候,何如?上曰,一樣矣。景在曰,中宮殿氣候,何如?上曰,安順矣。景在曰,醫官使之入診乎?上,可之。慶年等以次診候,退伏楹外訖。景在曰,脈候奏之。慶年等起伏奏曰,脈候左右三部調均矣。上命醫官先退。炳學進前奏曰,戰漕船通用之論,寔出兵農相寓之義,而不但爲松政捄弊而然矣。見今各沿戰船,抛泊港口,初不鍊習,終歸朽傷,事之疎虞,莫此爲甚,苟使之參酌便否,挨次換用無楫,而有上裝則爲戰船,有楫而無上裝則爲漕船,隨其改造,稍變制樣,則船制鈍捷之不侔,格卒多寡之懸殊,自可漸次入量,而綢繆之備,綱運之用,亦可以兩得其宜,發關各該道帥臣處,使之互相推移,期有實效,而若或玩揭時日,不卽擧行,責有所歸,從重論警,以此意,措辭嚴飭,何如?上曰,所陳甚好,戰漕船通用,此時萬全之策,以此定式,可也。炳學曰,臣因此而又有所仰達者矣。舟橋司執籌時,訓局船十隻,每年除抽籤,擇其優窠下送,槪以不虞之備,而軍儒支放,亦不無關係故耳。法久弊生,奸僞滋冒,限滿改造,則濫斫禁山松木,船主有闕,則勒差沿江富民,臭載相續,仍不代立,公私之害,有難毛擧,自今爲始,訓局所在船,永爲革罷,本局支需等節,依十船例,舟司船中,量宜移定,俾爲入用之地,何如?上曰,所陳甚好,以此定式,可也。上開卷。缺
丙寅八月初五日申時,上御誠正閣。召對入侍時,參贊官金奭鎭,檢校待敎徐相翊,侍讀官金炳弼,檢討官金錫輔,假注書金東健,記注官盧鎭燮,記事官趙,各持通鑑第二卷,以次進伏訖。上曰,史官分左右。缺
上在昌德宮。停常參·經筵。
傳曰,今番幸行時,興寅君·東寧尉金賢根,左贊成金炳冀,衛內別隨駕。
政院啓曰,卽者景慕宮官員來言,明日秋奉審時,提調一員,當爲進參云,提調卽爲牌招,何如?傳曰,提調許遞,前望入之。
景慕宮提調前望入之。金輔根落點。
傳曰,發遣吏郞,諸執事,淸齋與否,嫡奸以來。
以司謁口傳下敎曰,三班禮式一千件外,以八道四都監兵各營及邑各鎭內,以大臣以下百官,與各司頒給。
訓鍊都監啓曰,因兵曹草記,宣明門東邊內宮墻二間許頹圮處,今已修築云。把守弘化門軍兵,還爲入直,將校解送之意,敢啓。傳曰,知道。
丙寅八月初六日辰時,上御誠正閣。進講入侍時,講官金學性,參贊官金奭鎭,侍讀官金錫輔,假注書金東健,兼春秋金鎭模,史官趙,各持通鑑第二卷,以次進伏訖。上曰,史官分左右。上開卷。以下缺
上在昌德宮。停常參·經筵。
傳曰,禮房承旨與右承旨,分詣受香諸處,奉審摘奸以來。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·諸儒臣二品以上入參。
傳曰,有實故京兆堂上許遞,政官牌招開政,如有違牌,勿爲呼望。
傳曰,在外敦寧都正許遞,今日政差出。
以黃海監司朴承輝狀啓,康翎縣監趙秉,唐船未及詳察以異樣船,率易修報,海州判官成赫壽,唐船之初二日來到者,拖過三日,始爲修報,竝爲先罷黜,其罪狀,令攸司稟處,前後狀聞,雖緣邑報之異同,不勝惶恐待罪事,傳曰,唐船之直謂異舶,泛看二帆而然乎,瞭望之不能詳審,文牒之又此延拖,揆以邊情,疎虞莫甚,兩邑守令,固當一竝罷遣,而海防旣戒嚴矣,勅奇又臨迫矣。使之戴罪擧行,唐船之出沒內洋,尤係嚴禁,追捕防守等節,另加提飭,無或稽忽,卿則勿待罪事,回諭。
有政。吏批,參議閔升鎬進。以韓正敎爲判尹,李鍾淳爲同敦寧,洪淳大爲右尹,鄭宅善爲同義禁,李龍雨爲注書,李公濂爲通津府使。
傳曰,見窠,皆令差出。
再政。以曺錫雨爲同成均。
兵批,判書以下缺,僉知單宋利涉。
議政府啓曰,卽見戶曹所報,則以爲,和順翁主房免稅一百結,在於禮山,自乙丑條,當爲還收,而本家昨冬,已爲收捧,今難本色辦納,特許詳定代捧事,分付,何如?傳曰,允。
戶曹啓曰,各宮房折受免稅,必以無土,依法典劃賜事,因吏曹判書李載元疏請,令度支著爲定式,永久遵行事,批下矣。各宮房新設時,折受,每以無土劃送,至於有土,卽自備田畓,而因特敎免稅者,則此誠罕例也。自今爲始,雖別子設宮時,或有有土劃給免稅之命,以受敎定式,不得擧行之意防稟,而以此爲先添入曹例,待日後會通開刊,亦爲添入,何如?傳曰,允。
奎章閣啓曰,景慕宮望廟樓,今秋大奉審,臣相翊,與本宮提調金輔根,儀賓宗正卿,進詣,展奉審,無頉之意,敢啓。傳曰,知道。
兵曹啓曰,卽接北所衛將金建喜牒報,則宣明門東邊內宮墻二間許頹圮處,今已修築云。把守軍兵,還爲入直之意,敢啓。傳曰,知道。
又啓曰,卽接東所衛將李始愚牒報,則回泰門西邊內宮墻一間半許頹圮處,今已修築云。建陽門入直軍晝察夜巡,依例停止之意,敢啓。傳曰,知道。
訓鍊都監啓曰,因兵曹草記,回泰門西邊內宮墻一間半許頹圮處,今已修築云。建陽門入直軍晝察夜巡,依例停止之意,敢啓。傳曰,知道。
吏曹判書李載元疏曰,伏以,臣於邇來,有區區愚衷之耿結于中者,敢玆一陳矣。湖南康津縣,有靑山島,昔在英廟朝,賜付延齡君房,俾收其全島之稅,仍命永勿革罷,至今爲臣家所有,而年例當收之稅,不下六七百包正穀矣。此島,本屬薪智島,間者分而爲二鎭,旋又鎭革,而實海防要衝,必有不可曠之地也。見今沿邊各邑鎭,另飭備預,實出於朝家徑遠之謨,則似此重防,判不宜疏矣,且所收稅穀,足以支一鎭每年餼放之需矣。以臣處地,家溫圭采,身榮軒冕,世受恩澤,有倍餘人,苟可絲毫補益於國計民事,則私分之利害,有不可計也。以此全島稅收,竝屬公用,或別設獨鎭,修擧古規,或還付薪島,以增防禦之備,俱無所不可。伏乞下臣此疏,令廟堂稟旨措處,而因此,而又有所冒悚贅陳者,各宮房折受之以有土賜給者特例,而非古也。臣意則自今爲始,雖別子設宮時,令度支,必以無大免稅,依法典折受,凡山沿關防所屬之地,尤不可擧擬於劃賜之意,著爲金石典式,則有以存版籍攸重,而於民國,亦有幸焉。惟聖明垂察而裁處焉,臣無任屛營懇祈之至云云。答曰,省疏具悉。卿之此疏,極爲得當,措劃設施之方,自廟堂,議及將臣,從長稟處下報事,令度支,著爲定式,永久遵行,從此以後,所謂島陸之立案,漁鹽之私稅,鄕班土豪冒占勒徵之弊,自當有這這立法之道矣。題辭內到付。
丙寅八月初七日辰時,上御誠正閣。進講入侍時,知事金益容,參贊官韓敦源,檢討官金錫輔,假注書張原相,記事官白義行·趙,各持通鑑第二卷,以次進伏訖。上曰,史官分左右。以下缺
丙寅八月初七日申時,上御誠正閣。召對入侍時,參贊官鄭順朝,檢校直閣李承純,侍讀官任冕鎬,檢討官嚴世永,假注書張原相,記注官金鎭模·盧鎭燮,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,左承旨許遞,前望入之。
承旨前望入之。李敦相落點。
營建都監啓曰,本都監監造官洪輔燮遭故,其代以趙聖和差下,使之察任,何如?傳曰,允。
兵曹啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
司僕寺啓曰,今此元陵·綬陵·景陵親祭時,各差備入把馬磨鍊,別單書入,而其中驛馬,則令兵曹,知委畿內諸驛,使之直爲入把,何如?傳曰,知道。
又啓曰,濟州出來後運歲貢馬二百匹內,十二匹,中路故失,六匹中路病留,五匹津頭逃逸,三匹到本寺病留,十匹水原府別驍士,四十六匹訓鍊都監,十二匹禁衛營,十二匹御營廳,十二匹兵曹,軍馬分給,除實納馬八十二匹,禾毛色,別單書入之意,敢啓。傳曰,知道。
又啓曰,濟州山馬,前監牧官金昌海,乙丑丙寅兩年條封進馬二匹,今纔上來,禾毛色別單書入之意,敢啓。傳曰,知道。
吏曹參議閔升鎬疏曰,伏以,臣質具焉康瓠無當,才資也襪線不長,庸庸一聖朝之倖輩,臣家之忝緖是已,鴻庇攸覃,山海崇深,滚廁下大夫之列,已許大貽累於則哲,而猛進翶翔,猥托肺腑,涓涘莫酬,淵谷若墜,滿損之懼,未知合做底何樣究竟也,至若少宰之任,尤豈臣寢夢所希也哉?三考于虞,六職于周,縱不能典述故常軒衡之爲,有國綦重,粗聞知矣。汚隆淆正,實係官人之官,簡畀一跌,百隷興害,此固長席管枋之責,而風裁所發,亦嘗歸範於參佐,所以唱注承攝,與聞其去處,則典領司會,不可曰差殊其雅愼,果何如也?假以臣,優有幹當,節次推遷,而至殿下之授臣,卽維曰私恩耳,矧如臣百無近似,而煌煌特旨,又從以隕出格外者耶?臣雖欲憑仗寵光,僴叨冒據,適足媒之以赫然榮觀,馴之以樊然僨錯,天地體物之仁,宜有以矜憐而處臣者矣。開政有命,望呼路阻,張皇一肅,義分是怵,蹲仍蟠泊,百解無說,用敢臚實控懇,仰瀆崇高。伏乞聖明,曲賜鑑燭,亟改臣新授職名,重公器全微諒,不勝大願,臣無任云云。省疏具悉。爾其勿辭察職。
丙寅八月初八日辰時,上御誠正閣。進講入侍時,講官李㘾,參贊官韓敦源,檢討官嚴世永,記事官李龍雨,記注官鮮于昇,記事官趙,各持通鑑第二卷,以次進伏訖。上曰,史官分左右。以下缺
丙寅八月初八日申時,上御誠正閣。召對入侍時,參贊官鄭順朝,檢校直閣李承純,侍讀官趙昌和,檢討官嚴世永,假注書張原相,記注官鮮于昇,記事官趙,各持通鑑第二卷,以次進伏訖。上曰,史官分左右。
上在昌德宮。停常參·經筵。
政院啓曰,卽者副校理趙昌和,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者正言李友會,以其親病,陳疏徑出,原疏纔已捧入矣。所當直捧遞差傳旨及禁惟傳旨,而此與無端徑行有異,推考警責,何如?傳曰,允。
以黃海監使李鍾承狀啓,海州牧延坪島來到唐船,以異樣船修啓,惶恐待罪。傳曰,已有處分矣。卿勿待罪事,回諭。
議政府啓曰,卽見吏曹判書李載元上疏,則以爲,康津靑山島,昔在英廟朝,賜付延齡君房,俾收全島之稅,而年例收稅,不下六七百包正穀矣,此島,本屬薪智島,間嘗分爲二鎭,旋又鎭革,而實海防要衝必守之地,且所收稅穀,足以支一鎭餼放之需矣。以此全島收稅,竝屬公用,或別設獨鎭,或還附薪島,以重關防之備,廟堂稟旨措處,自今爲始,雖別子設宮時,必以無土免稅,依法典折受,著爲定式爲辭,而批旨。卿之此疏,極爲得當,措劃設施之方,自廟堂,議及諸將臣,從長稟處,下款事,令度支,著爲定式,永久遵行,從此以後,所謂陸島之立案漁鹽之私稅,鄕班土豪冒點勒徵之弊,自當有這這立法之道矣事,命下矣。此鎭沿革,雖不可放,要之爲海防要衝之處也,修擧備預,爲邊政也。折受補益,爲國計也,夫以必守之地,有此可支之需,重臣疏請,有以見深長之慮,且諸將臣之議,共無異同,設鎭節目,謹具別單以入,而今旣新設矣。鎭將,以僉使擬望,履歷,以邊地施行,政官牌招開政,使之各別擇差,此此諸條,自該道水營關問本鎭,昭詳報來。至於各宮房免稅之無土定典,已有成命,而陸島漁鹽之冒點勒奪,今下飭敎,階前萬里也,豪强可當屛跡,生民亦將安業,先以此意,發關各道,如不悛舊習,恣行匪法者,一一摘發,竝施重律事,嚴加申飭,何如?傳曰,允。
又啓曰,加里鎭,海防至要之地,而且有封山所重矣。近因松禁之蕩然,斧斤日入,侵漁多端,自今爲始,禁護之政,與夫鎭將之節制殿最,竝屬水營,俾有以重關隘安島民之地,何如?傳曰,允。
弘文館啓曰,應敎李承純內閣進,副應敎洪遠植營建都監都廳進,校理南一愚別兼春秋進,副校理趙昌和陳疏徑出,上番闕直,事甚未安。校理任冕鎬,副校理金炳翊,竝卽牌招,推移入直,何如?傳曰,允。
兵曹啓曰,今此慶科庭試武科初試官望中,無職名人,依例口傳付軍職以入之意,敢啓。傳曰,知道。
正言李友會疏曰,伏以,臣家在全羅道南原地,卽接家信,則臣祖母,素患痰癖之症,値此節序交換際,一倍添劇,轉動須人,促臣來視,臣自聞此報,方寸煎灼,無以按住,玆敢忙陳短章,徑尋鄕路。伏乞聖慈,俯垂鑑諒,亟遞臣見帶之職,俾使歸護,仍治臣擅行之私分,以肅朝綱,千萬幸甚,臣無任云云。省疏具悉。爾其勿辭歸護。
副校理趙昌和疏〈曰〉,云云。省疏具悉。爾其勿辭歸護。
丙寅八月初九日辰時,上御誠正閣。進講入侍時,講官曺錫雨,參贊官李敦相,侍讀官趙昌和,注書李承洙,記事官洪萬植·趙,各持通鑑第二卷,以此進伏訖。上曰,史官分左右。
丙寅八月初九日申時,上御誠正閣。召對入侍時,參贊官金奭鎭,檢校直閣李承純,侍讀官任冕鎬,檢討官嚴世永,注書李龍雨,記事官洪萬植·趙,各持通鑑第二卷,以次進伏訖。上曰,史官分左右。缺
上在昌德宮。停常參·經筵。
藥房提調金世均,副提學曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚奉命出疆,不得來會云矣,敢啓。傳曰,知道。
傳曰,來月十一日幸行,進定於初四日。
傳曰,中宮殿廟見日字,今月晦間擇入,同日仍詣景慕宮殿拜矣,該房知悉。
傳曰,在外戶曹工曹參議,竝許遞,今日政差出。
以判府事趙斗淳,洪州地掃墳呈辭,傳曰,給由馬澆奠床備給。
傳曰,今番幸行時,諸般擧行,依京擧動例爲之,務從省約,出還宮時植炬置之,凡係役民之事,皆以儲置米會減,十里外斥堠伏兵,傳語軍置之,外驛補把,亦爲除之事,分付。
禮曹啓曰,傳曰,中宮殿廟見日字,今月晦間擇入,同日仍詣景慕宮展拜矣,該房知悉事,命下矣。令日官李秉洪推擇,則今月晦間,無純吉之日,而來九月初二日爲吉云,以此日定行乎,敢稟。傳曰,以晦日爲之。
以黃海兵使吳夏泳狀啓,海州牧延坪島來泊唐船,瞭望未詳之康翎縣監趙秉埴,晩時修報之海州判官成赫壽,竝罷黜,其罪狀,令攸司稟處,前後狀聞,雖緣邑報,不勝惶恐待罪事,傳曰,已有處分矣,勿待罪事,回諭。
兵曹啓曰,靑山島設置鎭將事,自議政府,別單啓下,而古今·薪智·馬島·所安等四鎭,竝令節制於本鎭矣。古今·薪智·馬島之加里浦鎭管,改以靑山島鎭管啓下,別將,本無鎭管,故所安島之靑山島鎭管,不爲啓下之意,敢啓。傳曰,知道。
又啓曰,內禁衛將鄭完默,羽林衛將鄭健植,五衛將李胤鎭·林秉周·張泳汲·趙希永·張繼燮·李儒行,忠壯衛將洪昌燮,俱以病難供職,呈狀乞遞,竝改差,何如?傳曰,允。
有政。吏批,判書李載元進。以韓正敎爲判義禁,鄭宅源爲延日縣監,柳海魯爲康津縣監。
兵批,判書以下缺。
兵批啓曰,靑山島僉使,今當差出,而擬望之人之乏少,同道守令及他道守令竝擬,何如?傳曰,允。以申應朝爲同知,元世爲內禁將,梁柱華爲羽林將,李豐永·李炳哲·洪鍾善·李容一·孫瀅銖·金俊喆爲五衛將,柳昉爲忠壯將,趙載升爲靑山島僉使,鄭昇逵爲許沙僉使,金洪瑞爲德津萬戶,靑山島鎭管古今島水軍同僉節制使單車元模,靑山島鎭管薪智島水軍萬戶單吳致源,靑山島鎭管馬島水軍萬戶單金大義。
再政。以趙載觀爲武兼,僉知單李炳哲。
三政。以申鼎熙爲訓鍊都監把摠。
四政。以李文欽爲訓鍊僉正。
五政。以李熙益爲訓鍊判官。
六政。以李冕鎬爲訓鍊主簿。
議政府啓曰,卽見黃海兵使李鍾承所報,則潛蔘罪人金道江·朴文浩,俱爲貿持紅蔘,向往安州·義州等處,見捉於譏校,爲先嚴囚,同謀和應之,松都居權士洽·洪仁甫·文國甫,姑未現捉云矣。潛蔘禁律,不但爲潛蔘,爲其潛越而然也。年來提飭,不啻申嚴,而抵死冒犯,種下生種,尙可曰國有一分紀綱乎?今此金道江·朴文浩兩漢所招中,或往安州,或往義州云者,都是誣招,黃州,旣爲海防咫尺,則渠何必捨近而取遠乎?異類聲氣之潛通,一則潛蔘也,二則潛蔘也,此不嚴防,害有難言,金道江·朴文浩,使兵馬營,大會軍民,梟首警衆。在逃之潛造罪人權士洽·洪仁甫,令海西·畿營·松營,多般譏詗,期於掩捕。指示奸竇之文國甫,自本府,發關私營,捉囚報來。兵管校卒之隨現隨捉,甚涉嘉尙,所納贓蔘,自兵營,一一剉切,出給校卒,以爲激勵之地,而剉切一款,必精細檢察,然後可無因仍淆雜之弊,以此意,另加申飭,何如?傳曰,允。
又啓曰,迎日縣監尹養桂,向以善賑,因道啓,至蒙賞資之典,而繡衣則今旣封庫矣。其不事事,此可反隅,且有咸從已施之例,所授加資,一體還收,何如?傳曰,允。
兵曹啓曰,今八月三十日,大駕詣宗廟展謁,仍詣景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨步軍四哨,訓將率領爲先廂,訓局馬軍二哨步軍三哨,兩營騎士,各一番,禁將率領爲後廂,禁軍二番爲之,摠使率訓局餘軍留陣,留營置之。
又啓曰,今八月三十日中宮殿廟見禮後,景慕宮展謁時,侍衛軍兵,當爲磨鍊,而謹考謄錄,則分兵曹分都摠府堂上郞廳各二員,五衛將二員,武臣兼宣傳官四員,禁軍四十人,前後廂軍兵,訓局軍四百名磨鍊矣。今亦依此擧行,何如?傳曰,允。
又啓曰,今八月三十日,中宮殿廟見禮時,設布帳,當爲磨鍊,而謹考謄錄,則宗廟·永寧殿設布帳,及大門外洞口至設布帳,令訓局擧行矣。今亦依此磨鍊,何如?傳曰,允。
又啓曰,今八月三十日中宮殿,詣景慕宮展謁時,宮內及大門外設布帳,當爲磨鍊,而宗廟設布帳,旣令訓局排設,景慕宮設布帳,令禁衛營擧行,何如?傳曰,允。
敦寧都正李炳敎疏〈曰〉,云云。省疏具悉。所請依施。
丙寅八月初十日辰時,上御誠正閣。進講入侍時,左議政金炳學,同知事姜蘭馨,參贊官鄭雲龜,侍讀官任冕鎬,記事官李龍雨·洪萬植·趙,各持通鑑第二卷,以次進伏訖。上曰,史官分左右。上讀前受音一遍。蘭馨,自立張耳爲趙王,至左投則項王勝,讀奏一遍釋義訖。上讀十遍。上曰,韓信自請爲王,非臣子道理也。蘭馨曰,信恃功倔强如此,故所以致漢王之怒也。是時張耳者流,已得爲王,而信尙未得王者,未嘗不以此倔强,而見疑於漢王故也。炳學曰,三傑之中,信之功,且多矣,信之於漢,不無倔强,故漢王之於信,亦不無疑慮,曾不以王爵許之,而又此遽請,則尤非分義也。上曰,漢王旣怒而旋悟,眞英主也。蘭馨曰,此所以漢王之得天下也。苟或一於怒而不知悟,則如信倔强者,竟未知如何,以迺公事,幾乎去矣。今此躡足一事,卽陳平六出奇計中第四計也,古人,以漢帝,爲高棋,良·平躡足,爲過行法,楚漢輸嬴,亦當作棋局看也。仍奏曰,是時漢王,在成皐,與楚爭雄,卽成敗存亡之機也。先儒曰,天理人欲,如劉·項相距於榮陽·成皐,此以天理譬之於劉,人慾譬之於項,而天理勝則人慾遏,項氏存則劉氏亡,自古邪正之不可竝行,有如是矣。見今正道不明,洋邪寔繁,糾結異類,禍將不測,其勢之不可相容,奚翅如劉·項之相距哉?臣固知天討方嚴,淫穢之物,不日殄劓,而息邪之方,在於明正道,明正道之本,在於講學,幸今我殿下,日御講筵,月課黌堂,討論於史,問難於經,吾道其將復明於世,而上行下效之化,捷於桴鼓矣。伏願繼自今,益勉於終始典學,罔或間斷焉。炳學曰,經筵官所奏,甚好矣。上曰,經筵官之言,果然甚好,卽當體念矣。上曰,下文,以不聽蒯徹之計,觀之,則信未嘗背義之人也。蘭馨曰,然矣。信之爲人,未必無忠節矣。上曰,此文,旣稱沛公,以漢王,則亦當以項羽稱楚王,獨以姓稱項王,何也?蘭馨曰,此必以正統,歸之漢,故於漢,以國號稱,曰漢王,於楚,只稱項王。雲龜曰,缺蘭馨曰,缺炳學曰,夫人之七情中,最難抑者,卽怒也。漢王,以英傑之主,猶不得抑,遽怒其請王,而旋納躡足之言,有此卽眞之擧,方是時也,若無良·平之策,則幾乎敗事矣。後世人主,苟或乘一時之怒,快目前之事,則其害甚大,曷不於怒字上,尤當着念乎,上曰,七情之目,指何而言也?炳學曰,喜·怒·哀·樂·愛·惡·慾是也。蘭馨曰,怒亦有當怒之怒,武王之一怒而安天下之民是也,而七情之中樂字,亦或以懼字爲言,於義亦通矣。大臣曰,今此漢王之怒,與武王之怒,不同矣。蘭馨曰,武王之怒,義理中出來者也,卽發而中節者也,至若漢王之怒則異於是矣。
丙寅八月初十日申時,上御誠正閣。召對入侍時,參贊官李敦相,侍讀官任冕鎬,檢討官洪祐昌,檢校直閣李承純,記事官李承洙·洪萬植·趙,各持通鑑第二卷,以次進伏訖。上曰,史官分左右。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,全羅道放未放成冊,秋判就議廟堂,付籤以入。
政院啓曰,今此勅使出來時,黃州·平壤·安州·定州·義州五處迎慰使及平壤問安假承旨,以道內守令借銜差下,御帖及空名帖,遠接使齎去,以爲從便奉傳,何如?傳曰,允。
又啓曰,勅使出來時問禮官,依近例,自該道道臣,以道內文堂下守令,藝文館校理借銜,使之擧行事下諭于該道臣處儀注,使遠接使齎去,何如?傳曰,允。
兵曹啓曰,卽接西所衛將李完永牒報,則明禮門東邊內宮墻一間半許頹圮處,今已修築云,把守軍兵,還爲入直之意,敢啓。傳曰,知道。
訓鍊都監啓曰,因兵曹草記,明禮門東邊內宮墻一間半許頹圮處,今已修築云,把守金虎門軍,還爲入直,將校解送之意,敢啓。傳曰,知道。
丙寅八月十一日辰時,上御誠正閣。進講入侍時,同知事金尙鉉,參贊官李敦相,侍讀官任冕鎬,假注書金尙萊,紀事官洪萬植·趙,各持通鑑第二卷,以次進伏訖。上曰,史官分左右。缺
丙寅八月十一日申時,上御誠正閣。召對入侍時,參贊官金奭鎭,侍讀官金炳翊,檢討官洪祐昌,檢校直閣李承純,假注書金尙萊,記事官洪萬植·趙,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
傳曰,藥院都提調有闕之代,前望入之。
內醫都提調前望入之。趙斗淳落點。
政院啓曰,卽者檢閱洪萬植,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋南一愚·趙定燮,竝卽牌招入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
吏曹啓曰,今此客使出來時,兩西迎慰使,例以道內堂上守令下批矣,臨時或有頉,往復變通之際,未免有緩不及之慮,迎慰使中,若有不得不更差之事,道臣以便近守令,先爲塡差借銜,亦以已下批之職,塡書後,具由狀聞之意,措辭關飭於兩西道臣處,何如?傳曰,允。
禮曹啓曰,謹考謄錄,則中宮殿廟見禮,及景慕宮展謁時,大殿同行展謁之禮矣,今亦依此磨鍊儀節之意,敢啓。傳曰,知道。
禮曹啓曰,來丁卯式年文武科鄕漢城試初試,以來九月初四日前,已推擇啓下,而伊日幸行相値,初試日字,不得不退定,而雜科初試,亦當一體退定,故令日官李秉洪,更爲推擇,則文武科鄕漢城試初試同月十一日,雜科初試同月十七日爲吉云,以此日退行,而原粘目中改付標以入之意,敢啓。傳曰,知道。鄕試則何有相妨,以原定日爲之。
兵曹啓曰,今此幸行時,侍衛不可不備,而宣傳官申命澈,身病猝重,無望供職,呈狀乞遞,改差其代,依例口傳擬入,何如?傳曰,允。
刑曹啓曰,因全羅監司趙在應放未放修啓冊子,放秩茂朱金守得,放秩光陽李尙牧,仍秩中南平朴守用,金溝張吉用,玉果李弘敎等,依啓下竝放送之意,分付道臣,何如?傳曰,允。
答判敦寧李景在箚曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
答敦寧都正任孝直疏曰,省疏具悉。所請依施。
檢閱洪萬植疏曰,伏以,臣母,素患痰癖之症,近因日候之驟涼,倍加添劇,委綴床笫,促臣歸視,臣自聞此報,方寸焦灼,按住不得,玆敢忙陳短章,徑出禁扃。伏乞聖慈,俯垂憫諒,特許臣歸護之暇,仍治臣擅離之罪,以肅朝綱,不勝幸甚,臣無任云云。省疏具悉。爾其勿辭救護。
丙寅八月十二日辰時,上御誠正閣。進講入侍時,知事李明迪,參贊官鄭順朝,侍讀官金炳翊,假注書金秉鍵,記注官鮮于昇,記事官趙,各持通鑑第二卷,以次進伏訖。上曰,史官分左右。缺
上在昌德宮。停常參·經筵。
政院啓曰,左右史不可不備,而別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
傳曰,公事不審之中官趙龍翼,令該府拿處。
傳曰,發遣吏郞,諸執事,淸齋與否,摘奸以來。
以趙龍翼囚單子,傳曰,分揀放送。
議政府啓曰,卽見永宗防禦使狀啓謄報,則異樣船一隻,轉入富平境矣,此時防守,有不可疎忽,新除授通津府使之當日辭朝,畿沿守令中,如有上京者,一體罔夜下送,何如?傳曰,允。
義禁府啓曰,領運差使員蛇梁萬戶金在浩拿來,與全羅監司狀啓憑閱處之事,傳旨啓下,而前以他罪,方在事過後拿囚矣。待就囚,添問目捧供,何如?傳曰,允。
義禁府啓曰,同義禁趙鳳夏,時無職名,令該曹口傳付軍職,〈何如〉?傳曰,允。
兵曹口傳政事,護軍趙鳳夏。
戶曹啓曰,稅穀之再運也,舟橋船隻,例爲下去,而如或過限,則自該邑,賃船裝載五月初旬發送,卽載在典式,而挽近以來,法紀蕩然,外邑,每以舟司船之不爲下來,惟事稱托,延拖屢朔,易致氷泊之境,設或趁卽發船,沙格輩中間遲滯,愈往愈甚,此專由於作奸之計也。至於所經邑言之,任其逗遛,不卽督送,亦安有檢飭之意乎?見今秋節已半,尙無一邑之京江到泊者,言念事體,駭惋極矣。先以此意,知委於舟司及各該道守臣,嚴飭列邑,其未裝發與逗遛者,這這摘發,使之星火上納,而如是之後,又有愆滯之弊,當該守令,難免重勘,沙格輩依律嚴處,何如?傳曰,允。自邑裝發,則專事推托,中間逗遛,則又不檢束,事之駭然,孰甚於此?重公穀畏國法,其必自量者存,姑先嚴飭,無或愆滯,向以拯米事,有所處分矣,未知中外擧行,果能惕念否乎?此亦刻期徵刷,勿煩更飭之意,一體知委。
典籍李燉佑疏曰,臣卽廣平大君之十六世孫,故注書復一之孫,故學生元祐之子也。生甫五歲而失怙,只有母鄭爲命,臣母,動於術數之言,委畀乳媼,寄養于外而旋卽死亡,乳媼貧賤無依,仍負臣身,投托於德興大院君後矞家,僅過數年,其家亦爲死亡,零丁孑孑,啼號行乞,轉泊嶺表,傭賃於書齋,飽閱風霜,保有一綫,適値甲寅春慶科,隨嶺儒入場,倖忝丙科,然試紙秘封倩人書之,臣父名元祐之祐,書以植字,臣名鳳夏,而惟就乳名以燉佑書之,如是錯誤,榜出後,始覺,應榜後擬卽天聽釐正,臣族叔故學生寅文,不謀宗中,徑出禮斜,營爲己子之際,德興大院君派中一二人,不知臣父名,誤書之植字,看作自家派行列,稱爲至親,傳播一世,至有臣家門長故奉朝賀紀淵之疏出,而只信彼家執拗之說,未察植字之誤寫,元字之爲本行也。臣於是,䵝昧難明,竟被嶺海之譴,旣經四載,幸蒙恩霈,以一時謬錯,永作廢枳,含冤茹痛,徒欲溘然無知,何幸幼時相失之一妹,卽閔夏容之妻,而生存於通津地,得聞傳播之說,要見臣身,先驗儀形面目之彷彿,而考之以面部黑子,察之以指上傷痕,遂握手痛哭曰,是吾弟也。於是乎,諺單於門長,歷告於族親,且以所藏之家牒,互相符據,同氣之立證,議無異同,派係之疑似,的確乃明,而往昔門長之疏旣至登徹,則今日正倫之擧,亶在乎朝廷處分也。天日照盆,職各隨降,感戴弘恩,河海莫量,玆敢瀆撓崇聽,特許卞正臣父誤書之名字,卽令宗中入譜,且釐授臣本名焉云云。省疏具悉。疏辭,令宗府稟處。
丙寅八月十三日辰時,上御誠正閣。進講入侍時,講官金永爵,參贊官鄭順朝,侍讀官金炳翊,假注書金尙萊,記注官盧鎭燮,記事官趙,各持通監第二卷,以次進伏訖。上曰,史官分左右。缺
丙寅八月十三日申時,上御誠正閣。召對入侍時,參贊官李敦相,檢校直閣李淳翼,侍讀官金炳翊,檢討官金錫輔,假注書金尙萊,記注官盧鎭燮,記事官趙,各持通鑑第二卷,以次進伏訖。上曰,史官分左石。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習村技放,而齋日相値,不得設行之意,敢啓。傳曰,知道。
傳曰,傳香承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,典翰外玉堂竝許遞,前望入之。
玉堂前望入之。應敎朴齊敎,副應敎金炳翊,校理南一愚·洪遠植,副校理趙定燮·洪大鍾,修撰李裕承·嚴世永,副修撰洪祐昌·洪萬燮落點。
傳曰,摠管竝許遞,前望入之。
摠管前望入之。都摠管完平君昺·韓啓源·尹正求·李宜翼·李鳳周,副摠管李元熙·李兼熙·權榕·蔡東瑾·李容熙落點。
政院啓曰,左右史不可不備,別兼春秋南一愚·趙定燮,旣有只推之命,竝卽牌招,推移入直,何如?傳曰,允。
以別兼春秋南一愚·趙定燮牌不進罷職傳旨,傳曰,只推。
以京畿監司兪致善狀啓,永宗僉使沈永奎,異船停泊,旣經一宵,而未探彼情,雖緣見阻,職在防禦,任他去來,揆諸邊情,疎忽莫甚,爲先罷黜,其罪狀令攸司稟處事,傳曰,異船之停泊莫遏,彼情之探問亦阻,揆以邊情,甚涉疎虞,而此時遞罷,亦所當念,該僉使,姑令戴罪擧行,瞭望防守等節,更爲團束,俾無稽忽之意,嚴加申飭。
宗親府啓曰,明日卽天漢殿望奉審日次,臣鍾淳,進詣擧行之意,敢啓。傳曰,知道。
兵曹啓曰,式年初試日字,以幸行相値,來九月十一日退行事,自禮曹推擇草記,鄕試則原定日爲之事,命下矣。武科節目中,日字付標以入,而外道不爲行會之意,敢啓。傳曰,知道。
又啓曰,文臣兼宣傳官金錫輔,時無職名,依例口傳付軍職以入之意,敢啓。傳曰,知道。
兵曹口傳政事,副司果金錫輔。
丙寅八月十四日辰時,上御誠正閣。進講入侍時,講官金學性,參贊官李敦相,檢討官金錫輔,假注書金秉鍵,記注官金鎭模,記事官趙,各持通鑑第二卷,以次進伏訖。上曰,史官分左右。缺
丙寅八月十四日申時,上御誠正閣。召對入侍時,參贊官李敦相,檢校直閣李淳翼,侍講官金奎弘,假注書金秉鍵,記注官金鎭模,記事官趙,各持通鑑第二卷,以次進伏訖。上曰,史官分左右。缺
上在昌德宮。停常參·經筵。
藥房提調金世均,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚奉命出疆,不得來會云矣,敢啓。傳曰,知道。
傳曰,永禧殿都提調有闕之代,領府事爲之,司甕院都提調有闕之代,右議政爲之。
傳曰,藥院都提調有闕之代,前望入之。內醫都提調前望入之。傳曰,左議政爲之。
傳曰,承旨竝許遞,前望入之。
承旨前望入之。李載冕·尹秉鼎·朴道彬·鄭雲龜·宋熙正·趙敬夏落點。
傳曰,都承旨李載冕,以榮墳事,方在忠淸道德山地,乘馹上來事,下諭。
政院啓曰,左承旨朴道彬在外,乘馹上來事,下諭,何如?傳曰,允。
傳曰,兵曹參判許遞,前望入之。兵曹參判前望入之。閔致庠落點。
政院啓曰,左右史不可不備,檢閱洪萬植,由限已過,卽爲牌招入直,何如?傳曰,允。
以檢閱洪萬植牌不進罷職傳旨,傳曰,只推。
政院啓曰,平壤問安假承旨實預差,若或臨時有頉,而如待馳啓後變通,則必有緩不及之慮矣。預以便近邑守令,道臣儐臣,推移塡差,借銜擧行後狀聞之意,預爲下諭,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
弘文館啓曰,下番闕直,事甚未安。新除授副應敎金炳翊,校理南一遇·洪遠植,副校理趙定燮·洪大鍾,修撰李裕承·嚴世永,副修撰洪祐昌·洪萬燮,竝卽牌招,推移入直,何如?傳曰,允。
又啓曰,新除授應敎朴齊敎,時在京畿楊州地,經筵入番事緊,請斯速乘馹上來事,下諭,何如?傳曰,許遞。
摠戎廳啓曰,北漢山城行宮奉審及大南門修改處檢董事,今月十六日,臣出往之意,敢啓。傳曰,允。
答判府事趙斗淳箚曰,省箚具悉卿懇。愼節奉慮,藥院之任,今姑勉副,卿其安心調理。仍傳曰,此批答,遣史官傳諭。
左議政金炳學箚曰,臣於見帶諸銜,可謂耐久官矣,南殿拱護之莫敬,廚院供獻之莫謹,訓局軍旅之與聞,冏寺廏牧之專管,萬萬非汗漫去處,以臣無肖,執方劃圓,不免上而無補,下而有瘝,惟聖明,有以諒察,將臣四提擧之任,劃行改免焉云云。答曰,省箚具悉卿懇。諸司兼銜,何可一時竝免乎?南殿·廚院提擧之任,今姑勉副,卿其諒之。仍傳曰,此比答,遣史官傳諭。
慶尙監司李參鉉疏曰,臣兩載居藩,早晩顚沛,自料已熟,而迺者慶州府尹洪翼燮繡罷之啓,卽伏奉處分者,臣之不職之罪,益無所逃矣。向來請仍,以其時則賑議之方始也,其後別單,以其數則賑補之不些也。苟使臣,築底明覈,隨事審臨,則不宜混置於別錄之中,而認而無疑,終自陷於誤薦之科。且延日縣監尹養桂,亦廁賞單之人,而繡罷又至,臣之前後闇昧,一至此甚,罪上之罪,合置何辟,越俸薄警,匪罪伊榮,何敢恬然自居乎?冒罪控實,亟遞藩宣之任,仍勘當勘之罪焉。答曰,省疏具悉。向以兩繡之賞單登啓,旣以捐補賑資而然也。今其繡罷,安知必在乎此而爲引乎?至若越俸之典,所以存事體也,卿其勿更辭,益勉藩宣之責。
丙寅八月十五日卯時,上御誠正閣。進講入侍時,左議政金炳學,知事金益文,參贊官韓敬源,侍講官金奎弘,假注書金尙萊,記事官白義行,記事官趙,各持通鑑第二卷,以次進伏訖。上曰,史官分左右。
丙寅八月十五日申時,上御誠正閣。召對入侍時,參贊官趙敬夏,檢校直閣李淳翼,侍講官金奎弘,檢討官洪萬燮,假注書金尙萊,記注官白義行,記事官趙,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
政院啓曰,左右史不可不備,檢閱洪萬植旣有只推之命,卽爲牌招入直,何如?傳曰,允。
以檢閱洪萬植牌不進罷職傳旨,傳曰,只推。
以平市提調洪在喆牌招事啓辭,傳曰,許遞,令該曹口傳差出。
以江華留守李寅夔狀啓,月串鎭來泊異船,不能嚴防,任其前進,惶恐待罪事,傳曰,連加瞭望防守,勿待罪事,回諭。
弘文館啓曰,上番典翰臣金奎弘,以訓鍊都監從事官,今日軍布捧上時,晝仕出去之意,敢啓。傳曰,知道。
兵曹口傳政事,以李龍會爲江華中軍。
議政府啓曰,卽見江華留守李寅夔狀啓謄報,則月串鎭前洋來泊異樣船二隻,旋卽擧碇直向通津境而上去云矣。異舶之出沒內洋,已至多日,而今則直入近京之地矣。初不問情,又不捍禦,一任跳浪,莫之誰何者,此果何樣邊情乎?其在重圉之道,不可仍置,中軍李逸濟罷黜,其代,令該曹,勿拘常格,口傳差出,使之除朝辭,罔夜下送,該守臣,亦不可無警責,從重推考。彼旣深入矣,問情一款,有難遲滯,解事譯官二人,令該院擇差,除下直星火下送,隨其所泊處,嚴辭曉諭,卽爲退送事,分付,何如?傳曰,允。
又啓曰,幸行旣有成命,式科又在隔日,不可無操束糾摘之擧,副應敎金炳翊,校理南一愚,副司果李昌鎬,竝文公事官差下,何如?傳曰,允。
訓鍊都監啓曰,哨官趙萬增,身病猝重,勢難察任,改差,何如?傳曰,允。
副護軍奇正鎭疏曰,仄聞日者洋胡猖獗,凶圖狼藉,至有北京移咨之來,其辭意殊常,半涉虛喝,半涉調停,船隻亦或犯泊西海,蓋此賊之懷狼心於吾東,非一朝一夕之故,特以舟路多淺,海山多峻,狐疑而不敢登陸,今雖以殺害彼人,爲執言,其實,削之亦反,不削亦反也。今其旣來者之登陸肆凶,不可保其必無,復來者之有無多寡,又非料度所及,要之肆凶與否在彼,應變之善不善在我,不可恃彼之不我犯,而不爲應變之圖也。廟堂之深謀長策,竊計靡不用極,有非草野愚淺之臣,所可懸想者,而微臣漆嫠之過慮,尙恐其機事之或失,後悔無窮,衷情所迫,平日之私分,有不暇顧矣,敢以數條,錄在下方,冒昧陳達。其一,廟算不可不先定,自古有國家者,必先有一定不易之算,定於君相之心而後,萬人精神,灌注歸一,三岐兩端,最事之病也。咨文以後,里巷愚妄,以爲北京已行之事,將不免復在吾東矣,異時百僚之中,有以此說,疑亂四聰者,則臣以爲此妖言也。外國相通,非曰無之,此胡,乃非常妖氣,計行意得,一天之下,盡入其彀中,差爲乾淨者,獨靑邱一片耳,彼以此,爲眼中之釘,百方鑽隙,必欲交通而乃已,豈有他故哉?其無厭之溪壑,欲附庸我國家,帑藏我山海,奴僕我衣冠,漁獵我少艾,禽獸我生靈耳,萬一交通之路一開,不出二三年,殿下赤子,不化爲西洋者無幾,斷然自任,無或饒恕,近日豪華輕薄,喜蓄洋物,貪服洋布,最爲不祥,殆海寇東來之兆,命中外官,搜括廛人,所儲洋物,焚之通衢,嗣後貿來者,施以交通外冠之律。其二,先修辭令,古者兩國相攻,使在兵間,辭令屈則斂兵而退,彼以濫殺問我,而我之答辭,若不光明直截,則問者氣伸,答者氣縮,氣之伸縮,卽勝敗所決也。其答大義,當云我國,待外國人本自不薄,告飢則賜食,告病則賜藥,告舟船傾漏則給材木,哀矜救活之意,豈有遠近之別乎?若或不告地方官,變形潛入,出沒城府閭巷間,則此乃窺覘之奸細,寇賊之先導也,隨現捉而加刑誅,乃天下有國之恒典,何足疑乎?況此人等,旣犯此一罪,又嘯聚無賴,誘以反君背父之敎,瀆亂男女,計口收貢,聚惡兼備,此非徒我國之罪人,乃汝國之羞恥,彼必無辭可答,竊見龍岡縣問答一紙,彼醜有問,而我人元無所答,其阻縮之氣可想,令善爲辭令者,作答爲一通,頒布沿海鎭邑。其三,審地形,利於水者,不利於陸,制彼之法,恐不過據險邀擊四字。其四,練兵。其五求言。其六內修外攘,節日甚繁,要歸則不過結人心三字,用人行政之際,以結人心三字,念念不舍焉。答曰,省疏具悉。所陳諸條,明白痛快,可使洋醜,足以破膽,爾其益進良猷,副此至意。
丙寅八月十六日辰時,上御誠正閣。進講入侍時,講官李㘾,參贊官宋熙正,檢討官洪萬燮,假注書金秉鍵,記注官鮮于昇,記事官趙,各持通鑑第二卷,以次進伏訖。上曰,史官分左右。以下缺
丙寅八月十六日申時,上御誠正閣。召對入侍時,參贊尹秉鼎,檢校直閣李淳翼,侍讀官金奎弘,檢討官洪萬燮,假注書金秉鍵,記注官鮮于昇,記事官趙,各持通鑑第二卷,以此進伏訖。上曰,史官分左右。以下缺
上在昌德宮。停常參·經筵。
政院啓曰,左右史不可不備,檢閱洪萬植,旣有只推之命,與別兼春秋南一愚·趙定燮,竝卽牌招,推移入直,何如?傳曰,允。
以檢閱洪萬植,別兼春秋南一愚·趙定燮牌不進罷職傳旨,傳曰,只推。
以咸鏡監司金有淵狀啓,會寧等邑人民囕死事,傳曰,人命囕死,若是夥多,聞甚驚慘,元恤典外,別加顧助,如有生前身還布,竝蕩減事,廟堂措辭關飭。
禮曹啓曰,卽接海州幼學李昇用所志,則以爲,三寸叔鍾萬嫡妾,俱無子,以其同生兄鍾九第二子根用,欲爲繼後,兩家諸族相議完定,而生家父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記,載在法典,而門長李昇用所訴,旣如此,李鍾九第二子根用,立爲李鍾萬之後,何如?傳曰,允。
又啓曰,王妃廟見禮,始行於肅廟丙子仁顯王后廟見之時,而禮成稱慶,至有合慶設科之擧,文獻備考,亦有王妃廟見稱慶,後以爲例之文,而其後肅廟癸未,仁元王后廟見禮時,及英廟己卯貞純王后廟見禮時,稱慶節次,不爲載錄於本曹謄錄。純廟癸亥純元王后廟見禮時,自臣曹,有難循例取稟。收議大臣而其時大臣,以癸巳兩年之不爲遵行,雖未知其由,而旣有不行之時,則亦不敢强請爲奏,兩年未行之由,亦爲博考文獻,終未見出處,不得遵行,其後各年廟見禮時,皆依癸亥年例,仍命置之矣,今番則何以爲之乎?敢稟。傳曰,依癸亥年例置之。
承文院啓曰,月食已過,禮部回咨,依例撰出,定禁軍騎撥下送于灣府,使之傳給鳳城府處,以爲轉致北京之地,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,齋日相値,不得設行之意,敢啓。傳曰,知道。
平安監司朴珪壽疏曰,臣於本月祗承恩命,以臣營將佐,曁地方官,殲除船匪,特施嘉奬,資級之增,璽書之褒,至及臣身,惶愧慙恧,不知措躬之所也。不意夷船,溯江闖入,始求交易,又要入城,一日二日漸進而抵外城,臣非不知,一擧誅滅之爲快,而仰體我聖上柔遠好生之德,拒之以法禁,諭之以事理,開示生路,使卽退去,而彼乃撊然自大,益肆跳浪,刦掠過江之商船,拘執佩印之將官,於是一城軍民,擧懷憤鬱,丸矢亂發,聲勢相助,畢竟大船之延爇無遺者,皆出於此輩之奮勇出義,初非臣節制得宜,何力之有哉?彼不過蕞爾一箇船耳。進無蟻子之援,退絶兎窟之歸,不異於自就死地,臣徒憑群情之憤激,以成一朝之僥倖,今於施賞,乃反爲首,至若軍民之效力赴鬪者,率多可酬之勞,而臣倉卒修啓,不敢張皇陳情,使此輩獨抱向隅,則臣益不能自安矣。謹當分等具啓,以俟處分,而凡臣所叨寵命,亟賜收還,以安私分焉。答曰,省疏具悉。向來洋船事,尙此駭惋節制之得宜,卿何必讓不居乎?至於軍民效力之見漏初啓者,從當有處分矣。
吏曹參議閔升鎬疏〈曰〉,云云。省疏具悉。所請依施。
檢閱趙疏曰,伏以,臣本生外三寸叔臣朴道彬,方帶左副承旨矣,臣之所兼春秋記事之銜,揆以法例,在下當遞。伏乞聖明,俯賜鑑諒,亟許遞改,以存公格,以安私分,不勝幸甚,臣無任云云。省疏具悉。所請依施。
丙寅八月十七日辰時,上御誠正閣。進講入侍時,講官曺錫雨,參贊官尹秉鼎,檢討官洪萬燮,假注書金尙萊,記注官盧鎭燮,記事官趙,各持通鑑第二卷,以次進伏訖。上曰,史官分左右。以下缺
丙寅八月十七日申時,上御誠正閣。召對入侍時,參贊官趙敬夏,侍讀官洪大鍾,檢討官李裕承,檢校直閣李承純,假注書金尙萊,記注官盧鎭燮,記事官趙,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
政院啓曰,左右史不可不備,檢閱洪萬植,旣有只推之命,卽爲牌招入直,何如?傳曰,允。
又啓曰,前檢閱趙,薦狀公事,啓下矣。令該曹口傳單付,牌招入直,何如?傳曰,允。
以檢閱洪萬植牌不進罷職傳旨,傳曰,只推。
傳曰,在外秋曹金吾堂上許遞,政官牌招開政。
傳曰,泮堂竝許遞,今日政差出。
傳曰,臺諫竝許遞,今日政差出。
傳曰,監試試官,勿拘常格,各別擇差。
傳曰,都監中軍李元熙,御營中軍李容熙相換。
傳曰,時原任大臣,各營將臣,兵判,左右捕將來待。
傳曰,一所試官二所進去,二所試官一所進去。
吏曹口傳政事,檢閱單趙。
政院啓曰,卽者宗廟署官員來言,宗廟·永寧殿修改時,提調一員,當爲進參,而都提調柳厚祚奉命在外,提調尹宜善有身病,不得進參云,提調卽爲俾招,何如?傳曰,提調許遞,吏曹判書李載元除授。
有政。吏批,判書李載元進。以李世器爲吏曹參議,趙昌和爲應敎,李周哲爲刑曹判書,李彙濬爲大司成,宋廷和爲知經筵,李明迪爲知春秋,金逸淵·李南軾爲同義禁,任百秀·趙龜夏爲同成均。
再政。以沈敬澤爲大司憲,金基纉爲大司諫,朴定鉉爲執義,李南憲爲司諫,柳秉淵·洪大圭爲掌令,曺璟承·朴萬周爲持平,李晩耆爲獻納,尹榮信·李愼國爲正言,閔星鎬爲永陵參奉,徐堂輔爲工曹參判。
兵批,判書以下缺,訓鍊都監中軍單李容熙,御營中軍單李元照,以上相換事,承傳。
議政府啓曰,卽見開城留守金壽鉉所報,則紅蔘潛造人洪仁甫,指示人文國甫,今纔捉囚營獄云矣,冒禁潛造罪也,指示奸竇,亦罪也。前此已施之律,今不可異同,在囚洪仁甫·文國甫,令守臣,大會軍民,梟首警衆,何如?傳曰,允。
又啓曰,卽見平安監司朴珪壽狀啓,則今番洋醜殪殄之時,效力出義諸人,合有奬勸,列于後請,令廟堂稟處矣。殫誠勇赴,其事可尙,而初啓見漏,必因審愼而然矣。大同之論,終有所不淺者,則褒施之典,亦不可異同,前別將權基禎,出身洪錫斗,前萬戶咸在天,竝賞加,五衛將除換,閑良姜德璜,善地邊將,待窠差送,折衝崔景元五衛將除授,前五衛將金箕瑞,相當職調用,前參奉趙心恪,六品職調用,前僉使宋國信,折衝曺錫坤,竝右職調用,慈母別將曺鶴奎,前僉使金仁國,嘉善咸載舜,折衝李應海,前別將李禎霖,出身尹廷烈·崔益鎭·金景顔,閑良金濬敎·李元瑞·邊長五竝賞加,土官康聖諴·張好民,營吏金鶴九竝帖加,幼學朴龍赫·蔡應默·朴士濂·李宅亨竝郞階成給,以示朝家奬勸之意,何如?傳曰,允。
又啓曰,卽見京畿監司兪致善狀啓,則以爲,驪州·竹山兩邑,俱以三政劇弊之局,幸蒙正供詳定之澤,庶有矯捄之望,而叢瘼未祛,期限已屆,特許十年退限,以責成效爲辭矣。限年詳定,已是曠絶之澤,限滿退展,隨請輒施,則正供事體,寧容乃爾?第念邑勢民情,轉益艱窘矣。今若一切以經法責之,則亦有所行之不得者,依所請,更展五年之限,以紓一分民力,何如?傳曰,允。
又啓曰,卽見公忠兵使魚在淵所報,則以爲,松商朴京淡,潛造紅蔘於西原地,捉來嚴囚,所造紅蔘,封置本營,爲辭矣。潛蔘之禁,何等申嚴,而種下生種,肆然冒犯,固當一切用律,斷不容貸,而此是潛造也。與潛賣潛越,不無情跡之差殊,朴京淡嚴刑三次,遠惡島限己身定配,勿干赦典,所捉之蔘,自本營,一一剉切,出給該校,以示激賞之意,剉切之際,到底審察,無或有容奸之弊事,分付,何如?傳曰,允。
又啓曰,洋舶已到楊花津矣,小醜跳浪,深入京江,此不可任其行止,莫之禁遏,御營中軍李容熙,領率標下軍,調發訓局馬軍二哨,步軍七哨,使之除下直,出往江上,隨機應變,外他各營,一體團束,以戒不虞之意,分付,何如?傳曰,允。
丙寅八月十八日辰時,上御誠正閣。進講入侍時,講官洪鍾序,參贊官鄭雲龜,侍讀官洪大鍾,假注書金秉鍵,記注官金鎭模,記事官權命菊,各持通鑑第二卷,以次進伏訖。上曰,史官分左右。以下缺
丙寅八月十八日酉時,上御重熙堂。時原任大臣·各營將臣·兵判·左右捕將,引見入侍時,承旨鄭雲龜,假注書金秉鍵,記事官權命菊·趙,判府事趙斗淳,領敦寧李景在,左議政金炳學,訓鍊大將李景夏,禁衛大將李周喆,御營大將李顯稷,摠戎使申觀浩,兵曹判書金炳㴤,左捕將申命淳,右捕將李周喆,以次進伏訖。上曰,史官分左右。上曰,大臣進前。斗淳進前問候,各殿問候訖。上曰,予有可詢之事,故有此入侍之命矣。仍敎曰,幺麽小醜,闖入京江,無所忌憚者,尤極忿痛,其剿滅之道,大臣·將臣商確定算,不日奏凱,以安生民。斗淳曰,洋夷之入江深矣,而旣命將出陣,至於制勝之策,臣等方爛熳籌度,宜不致拖日愆時,過貽聖心之憂慮,水刺寢睡,以至講學,一如平常之時,此爲鎭安之第一務矣。景在曰,洋船二隻已過內洋,至入京江,行止之閃忽,情狀之叵測,尤爲痛惋矣,旣命訓局中軍,領軍出往,如欲剿滅,似可非難,但緣何來泊,姑未能詳細問情,則彼輩起釁之前,先加攻伐,恐欠柔遠之意,第觀動靜,隨機應接,似好矣。斗淳曰,廟堂之議,以隨機應變,有所爛商矣。炳學曰,船數不過二隻,而人名亦不過數百,則其所殄殲,當隨機應變矣。寢睡·水刺諸節,莫如舒泰,是臣區區之望。上曰,如此之時,可見向上忠義之誠,自廟堂,掛榜城門,如有應募奏功者,當不次擢用矣。炳學曰,聖敎誠切當矣,忠義激勸,秉彝攸在,而應募之才,似必隨現矣。斗淳曰,自古憂慮之時,人才可見,無事之時,雖有人才,未易知也。上曰,如此之時,或有城內城外無賴之輩,犯分搶竊之患,各別禁戢事,分付左右捕廳。炳學曰,此時各門把守,不可疎忽,令各該營,另加團束,多數排立,崇禮·昭義·敦義三門,多數排立,以外沿江直路,亦定軍數,各持器械,嚴加把守之意,分付,何如?傳曰,各別申飭。上曰,史官就座。又敎曰,大臣以下先退。諸將以次退出。
上在昌德宮。停常參·經筵。
政院啓曰,卽者檢閱趙,以其親病,陳疏徑出,原疏纔已捧入矣。所當卽捧禁推,而此與無端徑出有異,推考警責,何如?傳曰,允。
又啓曰,卽者檢閱洪萬植·權命菊,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
傳曰,召對爲之。
議政府啓曰,卽見黃海兵使李鍾承所報,則以爲,隨營牌入防,多年停番之餘,忽責徵赴,邑勢民情,必致罔措,依已例停番,無論元保軍,每名二兩式收布雇丁爲辭矣。隨營牌之收布雇丁,大非綢繆之義,而停番,近成已例,徵調,徒添其勞,依報辭許施,何如?傳曰,允。
又啓曰,卽見京畿監司兪致善所報,則枚擧高陽郡守閔台鎬牒呈,以爲本郡所在北漢餉米邑留條二千石中,流亡舊逋,爲一百三十八石零,下吏趙鳳燁所逋,爲七百七十一石零,合九百十石徵督備至,收刷無路,逋吏依律勘處,兩條逋欠,特許別船措處,爲辭矣。該郡城餉之比他倍蓰,不無民邑俱困之弊,所以有二千石邑留之擧矣。夤緣逋欠之若是夥然,已極可駭,而身爲下吏,無難冒犯,推剝所及,尙未歸屬者,苟有一分顧憚,寧有是也?此而仍置,國法無可講之地,趙鳳燁出付坡州防營,大會軍民,梟首警衆,新舊逋九百十石,特許蕩減,以紓邑力,繼此而斂散典守之方,各別嚴飭,俾無更生奸竇之患,何如?傳曰,允。
承文院啓曰,卽見盛京禮部咨文出來者,以爲本年秋季統巡,箚派正白旗,協領古尼音布,自七月初一日起,至九月三十日止,前往邊之內外,實力査拏,而若至陡壁臨江,人馬不能行走之處,借用本國船隻,轉飭各該地方官,預行知照云矣。回咨依例撰出,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
訓鍊都監啓曰,今此洋舶禁遏時,出送將官·將校軍兵及騎卜馬數爻,別單書入之意,敢啓。傳曰,知道。
又啓曰,武兼李炫奎·申錫範,禁衛營把摠李東淑,前府使河兼洛,竝別軍官差下,赴送中軍營之意,敢啓。傳曰,知道。
又啓曰,今此洋舶禁遏次,中軍臣李容熙,率領將官及馬步軍兵,今方出去西江之意,敢啓。傳曰,知道。
又啓曰,因大臣所奏,本局字內敦義門軍五十名,將一人,彰義門軍五十名,將一人,沿江直路,弘濟院軍三十名,將一人,鍮廛洞口軍二十名,將一人,各持器械,嚴加把守之意,敢啓。傳曰,知道。
又啓曰,卽見臣營中軍李容熙馳報,則西江所泊洋船二隻,今日巳時,擧碇直過涬洲項,不知所向云矣,敢啓。傳曰,知道。
御營廳啓曰,因大臣所奏,本廳字內興仁之門軍五十名,將一人,光熙門軍五十名,將一人,惠化門軍五十名,將一人,五間水門軍二十名,將一人,二間水門軍十名,將一人,各持器械,嚴加把守之意,敢啓。傳曰,知道。
檢閱趙疏曰,伏以,臣卽接家信,則臣母素患痰火之症,近因日候之不調,一倍添劇,飮㗖竝却,委頓床笫,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
丙寅八月十九日辰時,上御誠正閣。進講入侍時,同知事姜㳣,參贊官趙敬夏,檢討官李裕承,檢校直閣李承純,假注書金尙萊,記事官權命菊·趙,各持通鑑第二卷,以次進伏訖。上曰,史官分左右。以下缺
丙寅八月十九日申時,上御誠正閣。召對入侍時,參贊官朴道彬,侍讀官洪大鍾,檢討官李裕承,檢校直閣李承純,假注書金尙萊,記事官權命菊·趙,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
藥房提調金世均,副提調尹秉鼎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政金炳學有身病,右議政柳厚祚奉命在外·未得來會云矣,敢啓。傳曰,知道。
禮曹,來十月初三日,行宗廟冬享大祭,親祭,取稟。奉敎,敬依。
政院啓曰,左右史不可不備,檢閱洪萬植·權命菊,旣有只推之命,竝卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
議政府啓曰,蠢玆小醜,深入跳浪直敢行稱亂耳,今雖偸命退去,彼情亦旣叵測,則百里之內,尤當戒嚴,而時且潮落,其與陸路有異矣,許多軍卒之曠日露處,亦屬可悶,西江出陣之馬步軍兵,姑令解嚴,各門與京江上下之把守,一體撤還之意,分付,何如?傳曰,允。惟彼小醜,不知我國軍容,無嚴無憚,闖入京江,雖以柔遠之意,許其寄命回帆,而出陣軍卒之露宿喫苦,甚庸矜悶,訓將出往行陣,勞問後乾犒饋分給,各處把守軍兵,亦令該營,一體分給。
又啓曰,卽見平安監司朴珪壽狀啓,則曰本道急水門設防之論,自前有之,而今番異船事過之後,詳察形便,則其西岸,卽龍岡東津也,其東岸,卽黃州鐵島也,竝置鎭守,尤極完備,設施方略,後錄仰陳,請令廟堂稟處矣。其一,東津淤泥處,可築土城,而中有民田柴山,則不可不給價,至於鎭廨墩臺之創建物力,設鎭後廩料支放,竝別般措劃事也。其一,鎭廨創建材木,斫取於海西長山串事也。其一,兵船數隻,依漁網大船樣,另爲造置事也。其一,募置別砲手五十名,自驚蟄入防,至小雪收防,而居接鎭底,每朔施賞事也。其一,城山·龍淵·金城,本非關防,便屬閒謾,一竝革罷,而三鎭之從前自辟,難廢激勸之方,慈母·保山兩鎭,許屬本營,黃龍別將,亦爲革罷,以其四鎭年例劃給米,與排朔錢,移屬新鎭,而厥數零星,不可不另爲措劃事也。其一,鎭將,以有地望聲績人差送事也。其一,鐵島之設鎭備豫,惟在海西道帥臣之另加商度事也,急水軍設防之論,其來久矣。今此東津形便,已有古城之址,則其爲前人之先得地利也審矣。道臣之籌度講究,極有條理,且城山·龍淵·金城·黃龍四鎭之減此屬彼,實合隨行變通之政,而第許多所入,不可以四鎭零碎之移劃者,擬論於新設之費,令道臣,爛加商確,從長啓聞,鐵島便否,關問海西道帥臣,更爲稟處,何如?傳曰,允。
訓鍊都監啓曰,卽見臣營中軍李容熙馳報,則去夜大陣,將官·將校軍兵無頉經夜云矣,敢啓。傳曰,知道。
又啓曰,卽見臣營中軍李容熙馳報,則洋舶退碇下流後,別定將校偵探矣,今聞回告,則洋舶昨日亥時量,止泊於金浦界石谷,姑無前進動靜云矣,敢啓。傳曰,知道。
又啓曰,因西江出陣馬步軍兵,姑令解嚴事草記批音,臣勞問乾犒饋後,解嚴次,今方出去之意,敢啓。傳曰,知道。
又啓曰,臣躬往大陣,將官·將校軍卒,一一勞問乾犒饋,竝與各處,把守將卒,一體乾犒饋後,解送之意,敢啓。傳曰,知道。
御營廳啓曰,謹依議政府草記批旨,京江上下及字內各門把守本廳將卒等,乾犒饋分給後,仍爲撤還留營,將官·將校軍兵,竝爲解送之意,敢啓。傳曰,知道。
義禁府啓目,領運差使員龜山僉使張元泰,蛇島萬戶金在浩,薺浦萬戶金寅赫等原情云云。傳旨及問目內辭緣,泛稱遲晩竝只,刑推得情,何如?判付啓,除刑推議處爲良如敎。
敦寧都正李根弼疏〈曰〉,云云。答曰,省疏具悉。所請依施。
大司成李彙濬疏〈曰〉,云云。省疏具悉。爾其勿辭察職。
丙寅八月二十日辰時,上御誠正閣。進講入侍時,講官判敦寧李景在,同知事姜蘭馨,參贊官宋熙正,侍講官洪大鍾,假注書金秉鍵,記事官權命菊·趙,各持通鑑第二卷,以次進伏訖。上曰,史官分左右,上讀前受音,自楚地悉定,止都定陶一遍。蘭馨讀新受音,自韓信至楚,止失天下者何,一遍訖釋義,上讀新受音十遍訖。上曰,韓信雖召拜辱已少年,而復申前說,以不殺之故,則似是有自矜底意,其量小可知也。蘭馨曰,古語云,一飯之德必償,睚䀝之怨必報,今信,賜漂母以金,則是一飯必償也,拜少年爲尉,則是以德報怨也,雖非睚眦必報,而復以此自矜,則其量果小矣。上曰,氾水之陽,陽字,何爲指北而爲陽乎?蘭馨曰,山之南爲陽,水之北爲陽,地勢使之然矣,且氾字,在綱目則或以汎字,爲讀矣。景在曰,水名有汎水之汎,而此則氾字矣。蘭馨仍奏曰,漢高帝卽位之初,以毋敢隱朕四字,咨訪群臣,使之皆言其情,是眞識治體者也。大抵人主之位,至尊且嚴,雖和顔以假之,虛己以受之,臣下之有所懷者,猶未能盡達其情,況壓之以泰山之重,加之以雷霆之威,則誰敢進逆耳之論哉?是以人主於引接之際,必先披示誠心,無所隱諱,然後群下之情,亦盡言不諱,上下之情交通,而自底於雍熙之治矣。以近日事言之,洋夷小醜,跳浪於京江咫尺之地,今雖小退,其意叵測,防禦之策,不可少弛,我國人之和應誘引,潛爲窩主者,尤極痛惋,鋤治之方,不可不猛,今殿下,以此數條,下詢諸臣,使之各言其情,毋或敢隱,則亦不無良籌善策之可以采納,而如臣區區愚見,則講明正學,爲熄邪說之本,邪說旣熄,則外夷不敢窺覘,不然則雖日奏防禦之策,日講鋤治之方,殆無訖功之時矣。伏願澄省焉。以下缺
丙寅八月二十日申時,上御誠正閣。召對入侍時,參贊官尹秉鼎,檢校直閣李承純,侍讀官洪大鍾,檢討官嚴世永,假注書金秉鍵,記事官白義行,記注官鮮于昇,各持通鑑第二卷,以此進伏訖。上曰,史官分左右。以下缺
上在昌德宮。停常參·經筵。
政院啓曰,左右史不可不備,檢閱洪萬植·權命菊,旣有只推之命,竝卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
傳曰,召對爲之。
迎接都監啓曰,迎勅時,爲慮觀光人之囂遝紛聒,以各營中軍中,不參隨駕之人,率標下軍,仍領先牌軍,具軍威,自慕華館前行勅使頭局,另加禁辟,而勅使自闕門往館所時,及回還日,一體擧行事,敢啓。傳曰,允。
又啓曰,勅使入京時,禁雜人等節,自弘濟院至迎恩門,使御營廳·摠戎廳,除出校卒,嚴飭禁雜,自迎恩門至城內諸處,亦令三軍門摠戎廳分掌嚴禁,已有前例矣,今亦依此擧行之意,分付,何如?傳曰,允。
又啓曰,勅使入闕時及還來館所時,下隷輩觀光於紅馬木近處,無有雜立於闕外禁喧等節,兵曹專當擧行,而都監所屬各差備人馬外,一竝嚴禁,勅使詣闕時,百官皆從敦化門入去,勅使詣館所時,則百官皆從金虎門出來,俾無人馬紛雜之弊矣,今亦依此擧行之意,嚴飭,何如?傳曰,允。
訓鍊都監啓曰,勅使入京時,城內外街巷屛門及闕內設布帳,每令三營門,分排爲之矣,今亦依此擧行之意,分付,何如?傳曰,允。
又啓曰,本局別軍官李炫奎·申錫範·李秉淑·河兼洛,竝依例減下之意,敢啓。傳曰,知道。
又啓曰,本局哨官金喜根,身病猝重,勢難察任,改差,何如?傳曰,允。
又啓曰,本局哨官金翰相,身病猝重,勢難察任,改差,何如?傳曰,允。
義禁府啓目,粘連向前張元泰·金在浩·金寅爀等亦,張元泰段,濫載縱有已列之可據,裝發任其梢工之遲滯,論以漕法,難免重勘是白遣,金在浩段,領運法意,何等嚴重,而中路稽緩,縱或自明,全船臭載,有失操飭,罪著溺職,難以曲恕是白遣,金寅爀段,行船逗遛,雖諉風濤之險,拖至數朔,旣失先事之操,揆以典式,不可全恕,竝只以此照律,何如?判付啓,依允。
丙寅八月二十一日辰時,上御誠正閣。進講入侍時,知事李明迪,參贊官鄭雲龜,檢討官嚴世永,假注書金尙萊,記注官鮮于昇·盧鎭燮,各持通鑑第二卷,以次進伏訖。上曰,史官分左右。以下缺
丙寅八月二十一日申時,上御誠正閣。召對入侍時,參贊官尹秉鼎,檢校李承純,侍讀官金奎弘,檢討官嚴世永,假注書金尙萊,記注官鮮于昇·盧鎭燮,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
政院啓曰,左右史不可不備,檢閱洪萬植·權命菊,旣有只推之命,竝卽牌招入直,何如?傳曰,允。
迎接都監啓曰,今番支勅時儀節及贈給,竝依壬子年封典勅例,擧行之意,分付各該司及遠接使·三道道臣·開城留守,何如?傳曰,允。
以平安監司朴珪壽狀啓,龍川前府使鄭友永,勒捧不當之物,許多所犯,指不勝屈,流毒闔境,餘擾不息,似此不法之類,不可貶罷而止,其罪狀,令攸司稟處事,傳曰,此人之置諸字牧,卽所以許開自新之路也。今其不悛舊習,恣行匪法,威脅勒徵,流毒一境,哀彼邑民,亦復何辜,思之痛惋,寧欲無言,前府使鄭友永,姑先拿來,南間囚,一一捧口招以入。
義禁府照目,粘連領運差使員龜山僉使張元泰,蛇梁萬戶金在浩,薺浦萬戶金寅爀等,矣本府議啓內,張元泰段,濫載縱有已例之可援,裝發,任其梢工之遲滯,論以漕法,難免當勘是白遣。金在浩段,領運法意,何等嚴重,而中路稽緩,縱或自明,全船臭載,有失操飭,置著溺職,難以曲恕是白遣。金寅爀段,行船逗遛,雖諉風濤之險,拖至數朔,旣失先事之飭,揆以典式,不可全恕,竝只以此照律罪。張元泰段,笞五十收贖,金在浩·金寅爀等段,各笞四十收贖竝只付過還職,私罪。奉敎依允爲旀,張元泰段,功減一等爲良如敎。
丙寅八月二十二日辰時,上御誠正閣。進講入侍時,講官金學性,參贊官朴道彬,檢討官嚴世永,假注書金秉鍵,記注官盧鎭燮·金鎭模,各持通鑑第二卷,以次進伏訖。上曰,史官分左右。缺
丙寅八月二十二日申時,上御誠正閣。召對入侍時,參贊官趙敬夏,侍讀官金奎弘,檢討官嚴世永,檢校直閣李承純,假注書金秉鍵,記注官盧鎭燮·金鎭模,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
傳曰,檢校副提學金炳始,馳詣景陵,奉審摘奸,仍留監祭,局內諸陵,一體奉審以來。
傳曰,在外與有實故玉堂,竝許遞,前望入之。
玉堂前望入之。應敎洪淳學,副應敎李昌鎬,校理韓龍敎·趙晩和落點。
政院啓曰,新除授校理韓龍敎,以前任江東縣令,時方在解由未出中,何以爲之?敢稟。傳曰,勿拘。
傳曰,回還三使臣入侍。
政院啓曰,左右史不可不備,檢閱洪萬植,旣有只推之命,與趙由限已過,竝卽牌招,推移入直,何如?傳曰,允。
以檢閱趙牌不進罷職傳旨,傳曰,只推。
政院啓曰,卽者檢閱洪萬植·權命菊,謂有館規,聯疏徑出,原疏纔已退却矣,所當卽捧禁推傳旨,而此與無故徑出有異,推考警責,仍卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
以京畿監司兪致善狀啓,高陽郡犯逋罪人趙鳳燁,知機逃躱,不得施刑,該郡守閔台鎬爲先罷黜,其罪狀,令攸司稟處事,傳曰,罪人見失,非曰無罪,而此囚輕重,槪當參互於關到前後矣。且今勅奇當前,冠蓋相望,此時遞罷,亦所當念,姑令戴罪擧行,在逃罪人,令京捕廳及五鎭營,刻日發捕,期於捉得。
傳曰,金吾堂竝許遞,前望入之。
金吾堂上前望入之。判義禁申觀浩,知義禁李景夏·李圭喆·李顯稷落點。
傳曰,新除授金吾堂上,先開座後肅拜。
都摠府啓曰,今日入直內三廳武兼禁軍及軍兵等,當爲中日習射技放,而內調馬相値,不得設行之意,敢啓。傳曰,知道。
義禁府啓目,龍川府使鄭友永原情云云。傳旨及狀啓內辭意,發問目,一一嚴覈是白乎則,所犯諸條,專事漫漶,無意直陳,究厥情狀,極爲痛駭,平問之下,難以取服,刑推得情,何如?判付啓,民情之至今沸鬱,道啓之追後論別,實由貪饕之不可掩置,則囚供發明,誠甚痛駭矣。渠雖辜負國恩,亦不無斟量者存,罪人鄭友永,特貸一律,金吾堂上,通衢開座,百官序坐,嚴刑一次,放逐鄕里。
丙寅八月二十三日辰時,上御誠正閣。進講入侍時,講官金永爵,參贊官宋熙正,侍講官金奎弘,假注書金尙萊,記事官白義行·權命菊,各持通鑑第二卷,以次進伏訖。上曰,史官分左右。以下缺
丙寅八月二十三日申時,上御重熙堂。回還奏請三使臣入侍時,右承旨尹秉鼎,假注書金尙萊,記注官金鎭模,記事官白義行·權命菊,奏請正使柳厚祚,副使徐堂輔,書狀官洪淳學,以次進伏訖。上曰,史官分左右。上曰,使臣進前。厚祚等進前問候,各殿問候訖。上曰,炎程作行,何以往返乎?厚祚曰,王靈攸曁,無事往返矣。上曰,中原農形,何如?厚祚曰,豐登也。上曰,近來賊匪則,何如?厚祚曰,响匪尙在,在多姑山而不至猖獗云矣。上曰,見書狀官聞見錄,而已知賊匪之尙今未已矣。厚祚曰,六月禮咨,適在臣留館之際,而旣未能先事覘機,又未及趁時聞奇,臣之自顧儱侗,萬萬悚蹙矣。上曰,我國農形,何如?厚祚曰,所經沿路,擧皆豐登,而博川·嘉山·宣川等九邑,多有水災之致損矣。上曰,至今則安接耶?厚祚曰,特蒙朝家之軫念,各邑之撫恤,今果安接矣。上曰,我國則其間洋舶入京,未免一番騷擾矣。厚祚曰,平壤洋船剿滅之後,今又肆然深入京江,今雖退去,究其情跡,萬萬駭惋矣。中原則洋人之事,諱秘不言,故多般廉探,亦難盡得其詳,臣往禮部而後,始知咨文之出來,至送先來矣。上曰,中原,洋人之習,近來,何如?厚祚曰,洋人不受節制,行其前所未有之事,甚多云矣。上曰,洋人,果不畏大國乎?厚祚曰,朝鮮館,拒城相望咫尺之地,而常見洋夷,率其妻子,無難登城往來,蓋中國之法,有登城人則罪不容貸,而洋人之任意出入,莫之禁止,厥輩之恣橫無忌,推此可知矣。又奏曰,洋夷雖狡醜,邪不勝正,豈能久乎?傳曰,奏請使以下,別單書入。上曰,史官就座。仍命三使臣先退,諸臣以次退出。
上在昌德宮。停常參·經筵。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
大妃殿,進御二錢重人蔘粟米飮,自今日一貼式,限二貼煎入事,榻前下敎。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,正使右議政柳厚祚,子婿弟姪中,初仕調用,田二十結奴婢七口賜給,副使工曹參判徐堂輔,加資,田十結奴婢五口賜給,書狀官應敎洪淳學,加資,田五結奴婢四口賜給,譯官崇政玄鐸加資,田三結奴婢一口賜給,折衝洪羲喆·高鎭衡,軍官前奉事金載老,前主簿高鎭華,竝加資,寫字官副司果朴衡允,令本衙門,拔例施賞,軍官副司果李勉敎,相當職調用,其餘譯官畫員軍官等,竝依癸亥年例施賞。
傳曰,臺諫竝許遞,前望入之。臺諫前望入之。大司諫李世器落點。
傳曰,吏曹參議有闕之代,前望入之。吏曹參議前望入之。金世鎬落點。
議政府啓曰,武公事官鄭寅錫,身病猝劇,有難供職,政差,何如?傳曰,允。
弘文館啓曰,應敎一員未差,副校理洪大鍾陳疏徑出,上番闕直,事甚未安。副應敎李昌鎬,校理韓龍敎·趙晩和,竝卽牌招,推移入直,何如?傳曰,允。
以司謁口傳下敎曰,罪人鄭友永開坐,勿拘齋日,卽速擧行。
義禁府啓曰,罪人鄭友永口招公事判付內,特貸一縷,通衢開坐,百官序立,嚴刑一次,放逐鄕里事,命下矣。謹依判付內辭意,臣等開坐通衢,百官序立,罪人鄭友永嚴刑一次,訊杖第三十度後,卽爲放逐鄕里之意,敢啓。傳曰,知道。
營建都監啓曰,本都監提調申觀浩,除拜判義禁,李景夏·李周喆·李顯稷除拜知義禁矣。職務相妨所帶金吾之任,竝今姑改差,何如?傳曰,允。
承文院啓曰,今此進賀謝恩兼奏請使之回,有奏請方物移準事,使臣加賞事,勅使派出事,又有頃月,排解法國搆兵事,謝恩一起,以有方物磨鍊,奏請方物移準,使臣加賞,謝恩二起,以無方物磨鍊之意,分付該曹該院,而奏請方物移準,使臣加賞,竝以前頭使行奉表申謝之意,撰出先通咨文,勅使派出事,以承領之意,亦撰回咨,定禁軍騎撥下送于灣府,使之傳給鳳城將處,以爲轉致北京,使號,以謝恩兼冬至使爲稱,何如?傳曰,允。
副校理洪大鍾疏〈曰〉,云云。省疏具悉。爾其勿辭行公。
丙寅八月二十四日辰時,上御誠正閣。進講入侍時,知事金益文,參贊官鄭雲龜,檢討官洪祐昌,假注書金秉鍵,記事官白義行,記注官鮮于昇,各持通鑑第二卷,以此進伏訖。上曰,史官分左右。以下缺
丙寅八月二十四日申時,上御誠正閣。召對入侍時,參贊官鄭雲龜,檢校直閣李淳翼,侍讀官韓龍敎,檢討官洪祐昌,假注書金秉鍵,記事官白義行,記注官鮮于昇,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
藥房都提調金炳學,提調金世均,副提調尹秉鼎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,右議政柳厚祚無時急稟定事,不得來會云矣,敢啓。傳曰,知道。
又啓曰,左右史不可不備,檢閱洪萬植·趙,旣有只推之命,竝卽牌招,推移入直,何如?傳曰,允。
以檢閱洪萬植牌不進罷職傳旨,傳曰,只推。
傳曰,政官牌招開政,如有違牌,勿爲呼望。
傳曰,奉審儒臣入侍。
以平安監司朴珪壽狀啓,嘉山郡守洪南周,熙川前郡守李鍾元,肅川府使林希周,軍器及公廨,不煩民力,捐廩竣役,其在激勸,合有褒賞,令該曹,考例稟處事,傳曰,軍物公廨之次第修補,已極可幸,而陰雨綢繆之不煩民力,有以見殫竭之誠,此時此政,尤庸嘉尙,肅川府使林希周,許用營將履歷,嘉山郡守洪南周,熙川前郡守李鍾元,加資,許用營將履歷,以示朝家褒施之意。
宗親府啓曰,大司諫李世器,今已陞資,宗正卿,依例差下,令該曹下批,何如?傳曰,允。
兵曹啓曰,內禁衛將元世,五衛將李炳哲,文臣兼宣傳官金錫輔,俱以病難供職,呈狀乞遞,竝改差,何如?傳曰,允。
又啓曰,新除授德津萬戶金洪瑞,素患痰癖之症,當此換節,又兼吐血,時日之內,萬無登道赴任之望,呈狀乞遞矣,實病雖如此,不可循例改差,罷黜,何如?傳曰,允。
又啓曰,內禁衛將金樂文,時無職名,依例口傳付軍職以入之意,敢啓。傳曰,知道。
有政。吏批,參議金世鎬進。以李寅奭爲大司憲,李承純爲執義,李在果爲司諫,張泰秀·許稷爲掌令,承鎭泰·愼㘽祐爲持平,李國淵爲獻納,兪益煥·朴弘壽爲正言,洪萬燮爲應敎,韓啓源爲禮曹判書,任泰瑛爲刑曹判書,趙然昌爲判義禁,趙徽林爲知經筵,朴昇壽·姜㳣·李容熙爲知義禁,金鼎鎬爲同經筵,李應夏·趙秉鈺爲分承旨,李章遠爲公事官。
傳曰,見窠,皆令差出。
再政。以趙用夏爲副修撰,李豐翼爲同成均。
兵批,判書以下缺,以閔泳緯·趙鳳夏爲分副摠管,白樂贊爲訓鍊都正,金樂文爲內禁將,鄭懋鉉爲五衛將,河兼洛·趙羲轍爲分都摠都事,趙晩和爲文兼,趙然八爲南道參軍,趙文珏爲德津萬戶,小吉號里權管單康孝謇,五衛將加設四單權基禎·洪錫斗·咸在天·崔璟元,以上除授事,承傳,副司正李章遠。
議政府啓曰,勅牌旣出來矣,工曹判書李承輔伴送使差下,何如?傳曰,允。
又啓曰,今番使號,旣兼謝恩矣,副使及書狀官,當以從二品及堂下陞品人差送,副使李世器,書狀官嚴世永,依近例陞資陞品,何如?傳曰,允。
又啓曰,勅牌出來後,箕伯之往候灣上例也,而自經向來舶擾,重藩久曠,實多疎虞之慮矣。道臣之或因私義,尙有權宜之擧,則今其變通,不無可援,本道迎送之節,令帥臣替行之意,星火知委。何如?傳曰,允。
吏曹,伴送使單李承輔。
丙寅八月二十五日辰時,上御誠正閣。藥房入診,進講,奉審儒臣同爲入侍時,藥房都提調金炳學,提調李㘾,副提調金世均,講官李㘾,參贊官尹秉鼎,侍讀官韓龍敎,假注書金尙萊,記注官盧鎭燮,記事官權命菊,各持通鑑第二卷,奉審儒臣金炳始進伏。醫官李慶年·李在珉·李忠淵·鄭獜夏進伏楹外訖。上曰,史官分左右。炳學問候,各殿問候訖。炳學曰,洋舶今已遠退矣,去來雖甚叵測,而都下人心則次次鎭定矣。寢睡諸節,或不因此而驚動乎?夫斥私之道,在於內修外攘,修德行仁,正德益明,此等汚穢之類,必不更來矣。以下缺又奏曰,醫官待令,使之診候乎?上,可之。慶年等以次診候,退伏楹外,炳學顧謂慶年等曰,脈候奏之。慶年等起伏奏曰,脈候左右三部調均矣。上命醫官先退,仍命奉審儒臣進前。炳始進前奏曰,臣承命馳詣景陵,陵上奉審,則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣,奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢達矣。上命奉審儒臣先退,仍開卷。以下缺
丙寅八月二十五日申時,上御誠正閣。召對入侍時,參贊官鄭雲龜,檢校直閣李淳翼,侍讀官韓龍敎,檢討官洪祐昌,假注書金尙萊,記注官盧鎭燮,記事官權命菊,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
自人定至三更,灑雨下雨,測雨器水深三分。
政院啓曰,左右史不可不備,檢閱洪萬植,旣有只推之命,卽爲牌招入直,何如?傳曰,允。
以檢閱洪萬植牌不進罷職傳旨,傳曰,只推。
弘文館啓曰,新除授應敎洪萬燮,卽爲牌招入直,何如?傳曰,允。
又啓曰,新除授副修撰趙用夏,時在京畿果川地,經筵入番事緊,請斯速乘馹上來事,下諭。答曰,許遞。
戶曹啓曰,謹奉傳敎,延祐宮正堂婦椽,及雨漏修改告日時,令日官池有達推擇,則來九月初八日巽時爲吉云。以此日時擧行,而移還安告由之節,令禮曹擧行之意,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
檢閱趙疏曰,伏以,臣於左副承旨臣朴道彬,有舅甥應避之嫌,頃陳援例之章,獲蒙恩諒,旋有還付之命,恭膺召牌,宜卽更籲,以存公格,而旣値徑出,又悚煩瀆,荏苒以迄于今矣。第承旨·史官,値帶春秋兼銜,則苟有應避,不可仍蹲,玆敢短章申控。伏乞聖明,俯垂鑑諒,亟遞臣所帶之銜,以便公私焉,臣無任云云。省疏具悉。所請依施。
丙寅八月二十六日辰時,上御誠正閣。進講入侍時,同知事姜㳣,參贊〈官〉宋熙正,檢討官洪祐昌,假注書金秉鍵,記事官權命菊·趙,各持通鑑第二卷,以次進伏訖。上曰,史官分左右。以下缺
丙寅八月二十六日申時,上御誠正閣。召對入侍時,參贊官鄭雲龜,檢校直閣李淳翼,侍讀官韓龍敎,檢討官李裕承,假注書金秉鍵,記事官權命菊·趙,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
備忘記,茂山府使柳奭下直,長弓一張,長箭一部,片箭一部,筒兒一箇賜給。
政院啓曰,日前檢閱趙,還付檢閱薦狀公事,啓下矣。令該曹口傳單付,牌招入直,何如?傳曰,允。
又啓曰,左右史不可不備,檢閱洪萬植,旣有只推之命,卽爲牌招入直,何如?傳曰,允。
吏曹口傳政事,檢閱單趙。
禮曹啓曰,今八月三十日,中宮殿詣宗廟·永寧殿行廟見禮,仍詣景慕宮殿謁,儀註,直爲書入中宮殿之意,敢啓。傳曰,知道。
右議政柳厚祚箚略曰,臣銜命出疆,奄閱五朔,王靈攸濟,使事幸竣,不意別單之下,遽侈篚頒之恩,命之以子姪調用,申之以田口賜給,臣誠滿心惶蹙,靡所容措。伏望俯垂鑑諒,將臣新授賞典,亟賜收還焉。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
吏曹參議金世鎬疏曰,云云。省疏具悉。爾其勿辭察職。
丙寅八月二十七曰辰時,上御誠正閣。進講入侍時,同知事金鼎鎬,參贊官鄭雲龜,侍讀官韓龍敎,假注書金尙萊,記注官金鎭模,記事官白義行,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
備忘記,靑水萬戶康孝良下直,長弓一張,長箭一部,片箭一部,筒兒一箇賜給。
傳曰,傳香承旨,馳詣宗廟·永寧殿·景慕宮,奉審摘奸以來。
傳曰,臺諫竝許遞,前望入之。
臺諫前望入之。大司憲金炳德,大司諫李世宰,執義鄭謙植,司諫洪在信,掌令趙性鶴·朴定鉉,獻納曺錫萬,持平趙昌和·沈相穆,正言申錫淵·尹榮信落點。
政院啓曰,今此幸行時,何大臣留都事,傳曰,左議政爲之。
又啓曰,左右史不可不備,檢閱洪萬植,旣有只推之命,卽爲牌招入直,何如?傳曰,允。
承文院啓曰,今此冊封謝恩一起,以有方物磨鍊,依已例,兼付於節使之意,分付該曹,何如?傳曰,允。
義禁府啓曰,再明日動駕時,本府都事,以大駕各差備,皆爲進去,中宮殿左右考喧,無以推移,假都事,令該曹口傳差出,以爲分排擧行之地,何如?傳曰,允。
丙寅八月二十八日辰時,上御誠正閣。進講入侍時,知事趙徽林,參贊官鄭雲龜,侍講官洪萬燮,假注書金秉鍵,記注官鮮于昇,記事官趙,各持通鑑第二卷,以次進伏訖。上曰,史官分左右。以下缺
丙寅八月二十八日申時,上御誠正閣。召對入侍時,參贊官趙敬夏,檢校直閣李淳翼,侍講官洪萬燮,檢討官李裕承,假注書金秉鍵,記注官鮮于昇,記事官趙,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
備忘記,森森島萬戶朴昌愼下直,長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,自明日進講,停。
傳曰,明日出宮內門路,以協陽門爲之。
傳曰,左副承旨許遞,前望入之。
承旨前望入之。李源珪落點。
以咸鏡監司金有淵狀啓,富寧府民家漂頹事,傳曰,當此西成之時,民家漂頹,聞極驚慘,元恤典外,別加顧助,結構奠接之方,廟堂措辭,分付。
持平趙昌和啓曰,臣言議風裁,本不合於淸朝耳目之任,而持憲除旨,忽隕於千萬夢想之外,臣感恩沐義,雖不得不張皇出肅,粗伸叨謝之忱,而第臣於本府,曾經掌憲,揆以公格,在所當遞,請命遞斥臣職。答曰,依啓。
宗親府啓曰,明日卽天漢殿朔奉審日次,臣升洙,進詣擧行之意,敢啓。傳曰,知道。
兵曹啓曰,今此元陵·綏陵·景陵幸行時,各差備所把驛馬,磨鍊書入,而本曹驛馬外,不足之數,依近例,京畿驛馬十五匹補把事,分付本道之意,敢啓。傳曰,知道。
宗正卿李世器疏云云。答曰,省疏具悉。卿其勿辭行公。
丙寅八月二十九日辰時,上御誠正閣。進講入侍時,同知事金尙鉉,參贊官趙敬夏,侍講官洪萬燮,假注書金尙萊,記事官權命菊·趙,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
中宮殿,詣宗廟,入齋室後,藥房·內閣·政院·玉堂口傳問安。答曰,知道。
大殿展謁,還入齋室後,藥房·內閣·政院·玉堂口傳問安。答曰,知道。
中宮殿廟見禮,還入齋室後,藥房·內閣·政院·玉堂口傳問安。答曰,知道。
大殿,詣景慕宮,入齋室後,藥房·內閣·政院·玉堂口傳問安。答曰,知道。
中宮殿,詣景慕宮,入齋室後,藥房·內閣·政院·玉堂口傳問安。答曰,知道。
大殿,展拜還入齋室後,藥房·內閣·政院·玉堂口傳問安。答曰,知道。
中宮殿,廟見禮還入齋室後,藥房·內閣·政院·玉堂口傳問安。答曰,知道。
大殿,還宮後,藥房·內閣·政院·玉堂問安。答曰,知道。
中宮殿還宮後,藥房·內閣·政院·玉堂問安。答曰,知道。
藥房提調金世均,副提調尹秉鼎啓曰,伏未審日〈間〉,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,都承旨李載冕,檢校典翰閔升鎬,中宮殿別隨駕。
傳曰,未肅拜刑曹判書許遞,前望入之。
刑曹判書前望入之。徐衡淳落點。
以黃海監司朴承輝狀啓,椒島鎭人命渰死事,傳曰,人命渰死若是夥多,聞甚矜惻,元恤典外,別加顧助,若有生前身還布,竝蕩減,未拯屍身,期於拯得之意,廟堂措辭,分付。
奎章閣啓曰,守宮檢校直提學申錫禧,卽爲牌招,何如?傳曰,允。
禮曹啓曰,卽接昭寧園兼綏吉園守奉官所報,則兩園所祭器中,銀鉢里具蓋二座,銀匙楪二坐,銀匙二立,銀箸二雙,今八月二十九日夜,爲偸漢所失云矣。莫重之地,有此偸竊之患,萬萬驚悚,所失銀器,令該曹,爲先改造下送。入直官員,常時不謹守護之罪,在所難免,令該府拿問嚴勘,入直守僕員役等,令該曹,昭法嚴繩,偸竊之漢,令左右捕廳,期於跟捕事,竝爲分付,何如?傳曰,允。
奎章閣啓曰,大駕今已還宮,檢校直提學申錫禧,依定式減下,何如?傳曰,允。
摠戎廳啓曰,謹依下敎,本廳隨駕將校軍兵等處,乾犒饋分給之意,敢啓。傳曰,知道。
刑曹啓曰,卽接公忠監司申檍文移,則鎭川縣徒一年半定配罪人李楨漢,限滿云矣。取考曹上配案,則楨漢,以僞造書札罪,乙丑三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又啓曰,傳曰,全羅道放未放成冊,秋判,就議廟堂,付籤以入事,命下矣。謹依傳敎,臣就議大臣,詳閱配案,參量罪名,可以放釋者付籤以入之意,敢啓。傳曰,知道。
丙寅八月三十日巽時,大駕詣宗廟·永寧殿·景慕宮展謁行,王妃廟見禮擧動入侍時,都承旨李載冕,左承旨宋熙正,右承旨李源珪,左副承旨尹秉鼎,右副承旨趙敬夏,同副承旨鄭雲龜,假注書缺,別兼春秋南一愚·趙定燮,檢校直提學李載元·金炳地,檢校直閣李淳翼·閔升鎬,檢校待敎趙寧夏·李載冕·趙慶鎬,校理韓龍敎,修撰嚴世永,以次侍立。時,通禮跪啓請外辦,上具翼善冠·衮龍袍,乘輿出宣化門。藥房提調金世均,副提調尹秉鼎進前奏曰,侵早勞動,聖體,若何?上曰,一樣矣。仍出協陽門外,通禮跪啓請降輿乘輦。上降輿來輦,由肅章門·進善門,出敦化門,諸臣乘馬訖,通禮跪啓請進發,至宗廟大門外,通禮跪啓請降輦乘輿,入廟門,至降輿所,通禮跪啓請降輿。上降輿,入齋室展謁,時至,通禮跪啓請出次,上改具冕服以出,通禮導上詣版位西向立,承旨進圭,上執圭,贊儀唱鞠躬四拜興平身,上行鞠躬四拜平身。承旨奏曰,侍衛軍兵,使之待令于西神門外乎?上,可之。仍詣殿內,各室奉審訖,仍步詣永寧殿,入就版位,行四拜禮,陞詣殿內,命挾侍捲帳,各室奉審訖。上步出東神門外,通禮跪啓請釋圭,上釋圭,入次後,命承史少退,中宮殿行廟見禮,入齋室後,上自小次,出廟門,諸臣侍立,通禮跪啓請外辦,上改具翼善冠·衮龍袍,通禮跪啓請乘輿,上乘輿。出廟門,通禮跪啓請降輿乘輦。上降輿乘輦,進發至景慕宮廟門外,通禮跪啓請降輦乘輿。上降輦乘輿,入景慕宮大門至齋室門外,通禮跪啓請降輿。上降輿,入齋室展謁,時至,通禮跪啓請出次,上改具冕服,承旨進圭,上執圭,入就版位,行再拜禮訖,上陞自階,奉審室內,仍步詣望廟樓,就版位行四拜禮。上命挾侍捲帳,奉審訖。通禮跪啓請釋圭,上釋圭,承旨跪受圭,上還入齋室。仍命承史小退,中宮殿行廟見禮訖,小頃,通禮跪啓請外辦,上改具翼善冠·衮龍袍,出齋室門外,通禮跪啓請乘輿,上乘輿。出宮大門,通禮跪啓請降輿乘輦。上乘輦進發,至宗廟前路,通禮跪啓請降輦。上降輦,步過洞口,通禮跪啓請乘輦。上乘輦進發,入敦化門,由進善門·肅章門,入協陽門,兵曹判書跪稟放仗,承旨請出標信,解嚴,上由宣化門還內,諸臣以次退出。
同日巽時,中宮殿,隨詣宗廟·永寧殿·景慕宮,廟見禮擧動入侍時,中宮殿,具翟衣法服乘輦,由宣化門,出敦化門進發,詣宗廟入齋室。少頃,入廟內,西邊版位,行四拜禮,還入齋室。少頃,詣永寧殿行禮,上同,還入齋室。少頃,乘輦詣大門外,進發詣景慕宮,入大門,入齋室,少項,詣廟內行禮,上同,還入齋室。少頃,乘輦還宮,如上儀。日記廳堂上金炳秀。郞廳朴永斗·李命九。
上在昌德宮。停常參·經筵。
卯時,有霜氣。
藥房都提調金炳學,提調金世均,副提調尹秉鼎啓曰,日吉辰良,祗謁廟宮,坤聖見禮,同日誕擧儀文咸備,誠禮克伸,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
趙敬夏啓曰,來初五日,朝參日次,而幸行翌日,問安相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
傳于趙敬夏曰,景福宮役所工匠,令營建都監,乾犒饋。
注書李龍雨病,代以趙秉鎬爲假注書。
尹秉鼎啓曰,翰林召試被選當次人金性均薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單金性均。
趙敬夏啓曰,行大司憲金炳德,掌令曺錫萬牌不進,朴定鉉,執義鄭謙植,持平沈相穆在外一員未差,監察茶時之意,敢啓。傳曰,知道。
以大司諫李世宰,司諫洪在臣,獻納趙性鶴,掌令曺錫萬牌不進罷職傳旨,傳于趙敬夏曰,只推。
傳于趙敬夏曰,向以武備申飭與戰漕船通用事,已有大臣筵奏,而恬嬉日久,民不知兵,所謂武備船隻之名存實無,明若觀火,今日事,雖謂之臨渴掘井,不是過語矣。道帥臣及諸守宰,苟能悉心對揚,豈容乃爾?思之痛歎,丙枕靡安,軍物修繕之資,旣有帑金之特頒,船隻改備,亦不可不念。今下帑金三萬兩,更自廟堂,量宜分送於各水營,使之一一修擧,而向國之誠與不誠,終當有入聞之道,不在多誥,其各知悉事,措辭行會。
尹秉鼎,以宗親府言啓曰,卽接內需司牒報,則咸興·永興兩本宮十月別大祭時,造燭封香吉日,今月十五日卯時,衣襨香燭祭品奉詣吉日,同月十六日辰時俱吉云。以此日時擧行之意,敢啓。傳曰,知道。
趙敬夏,以營建都監都提調意啓曰,工匠等乾犒事,命下矣。工匠二千八百六十一名,每各錢一錢,擔軍·募軍三千四百六十一各,每名錢五分,合錢四百六十兩一錢五分,分給之意,敢啓。傳曰,知道。
又以營建都監都提調意啓曰,自八月初一日至三十日,本都監所捧各處願納錢,爲八萬四千五百五十兩四錢矣。別成冊子,一件以入之意,敢啓。傳曰,知道。
又以戶曹言啓曰,向以未拯米收刷事,草記蒙允,卽爲文移於漢城府矣。今見其回移,則所逋諸漢,擧皆蕩敗,以囚以杖,萬無不日收捧之方,到今事勢,無異龜背刮毛,不容不限五年排捧云矣。究其情狀,容或無怪,而其在重公穀之道,不當如是,更加嚴飭,使之從速督納,何如?傳曰,延拖時日,雖極無嚴,第以寧失之義,特許五年,詳定例代錢排捧,而每於年終,以所納之爲幾許,這這啓聞,期於趁限準捧,可也。
尹秉鼎,以禮曹言啓曰,今九月二十六日,親總庶政養隆長樂王妃嘉禮,翼宗大王追上尊號,大王大妃殿加上尊號,憲宗大王追上尊號,孝顯王后追上尊號,王大妃殿加上尊號,哲宗大王追上尊號,大妃殿加上尊號,王大妃殿疹候平復,合十慶慶科,庭試文科,親臨與命官,何以爲之?而處所,以何處擧行乎?敢稟。傳曰,春塘臺親臨磨鍊。
又以禮曹言啓曰,謹稽王妃冊封謄錄,則迎勅翌日,有陳賀頒敎權停例擧行之例,百官於大殿·中宮殿,不爲進箋,只進致詞表裏,而英廟朝庚辰以後皆迎勅,當日爲之矣。今番則何以爲之乎?敢稟。傳曰,迎勅當日爲之。
又以禮曹言啓曰,迎送勅出還宮時,以駕轎磨鍊,曾有定式,而翌日館所擧動,因特敎,亦以駕轎磨鍊矣。今番則何以爲之乎?敢稟。傳曰,駕轎磨鍊。
禮曹,今九月二十五日,中宮殿誕日陳賀時,應行節目,參考前例,磨鍊爲去乎?依此擧行,何如?判付啓。權停爲良如敎。
兵曹留都從事官單李裕承。
尹秉鼎,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以成均館大司成意啓曰,本館入直,久任郞廳,外他郞廳,不得入直,若有代員替直之事,則草記代直事,曾有定式矣。司成金宗泰,典籍崔弘周,俱爲差祭,直講未差,時無入直之員,以他郞官,姑爲代直,何如?傳曰,允。
東寧尉金賢根疏曰,伏以,廟宮展拜,聖慕克伸,中宮殿廟〈見〉,行於是日,臣民慶忭,曷有其極?仍念臣之九耋老父,居恒凜綴,長委床褥,經夏以來,偏受暑濕,水道不利,食飮全却,四末之浮氣來往,眞元之澌鑠無餘,貼席昏瞀,神精不管,似寐非寐,奄奄以度者,首尾二旬,臣之弟兄,日夕扶將,暫難離捨,迺於昨日動駕,仍闕參班,其在臣心,已極悚惶。且臣頃伏奉幸行時別隨駕之命,格外恩數,逈出尋常,豈有如臣之萬萬無狀,蒙被寵光,若是其隆摯?到底榮感,迄不能自已。第臣父病,轉益危篤,未有一兩日差勝之道,參互事勢,末由陪扈,自歸誠淺,遽犯辜恩,臣情到此,悶益隘矣,玆敢略陳短章,仰瀆於孝理之下。伏乞聖慈,俯燭切迫之私,還寢成命,臣專意扶護,仍治臣瀆撓之罪,千萬至祝,臣無任云云。答曰,省疏具悉卿懇。陪扈之役,特爲勉副,卿其安心救護。仍傳于趙敬夏曰,此批答,遣史官傳諭。
上在昌德宮。停常參·經筵。
鄭雲龜,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭雲龜啓曰,合辭許久闕啓,事甚未安。除在外·未署經差祭外,未肅拜呈告人員,竝卽牌招,何如?傳曰,允。
趙敬夏啓曰,前獻納朴周雲,陳疏到院,而前銜疏之勿爲捧入,前後飭敎,不啻截嚴,家僮直呈,亦係禁令,所當退却,而係是言事,雖不得不捧入,不可無警,從重推考,何如?傳曰,允。
又啓曰,行大司憲金炳德,執義鄭謙植,掌令曺錫萬牌不進,朴定鉉,持平沈相穆在外,一員未差,監察茶時之意,敢啓。傳曰,知道。
以大司諫李世宰,獻納趙性鶴,執義鄭謙植,掌令曺錫萬牌不進罷職傳旨,傳于趙敬夏曰,只推。
尹秉鼎,以禮曹言啓曰,卽接尙州幼學張元錫所志,則以爲族孫光建,嫡妾俱無子,以其同姓八寸弟光斗子秀運,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長張元錫所訴旣如此,張光斗子秀運,立爲張光建之後,何如?傳曰,允。
趙敬夏,以議政府言啓曰,傳曰,向以武備申飭與戰漕般通用事,已有大臣筵奏,而恬嬉日久,民不知兵,所謂武備船隻之名存實無,明若觀火,今日事,雖謂之臨渴掘井,不是過語矣。道帥臣及諸守宰,苟能悉心對揚,豈容乃爾?思之痛歎,丙枕靡安,軍物修繕之資,旣有帑金之特頒,般隻改備,亦不可不念。今下帑金三萬兩,更自廟堂,量宜分送於各水營,使之一一修擧,而向國之誠與不誠,終當有入聞之道,不在多誥,其各知悉事,措辭行會事,命下矣。修擧戎政,有國大事,而戰般補葺,亦目下急先務也。內帑頒貨,又出特典,此誠曠世一有之盛,改觀之効,欽仰萬萬,謹依下敎,京畿·湖西各七千兩,湖南六千兩,嶺南·海西各四千兩,關西二千兩下送,而嶺南則隻數雖多,旣有限年修補之例,略綽分排,庶可入量矣。竝使之各別營繕,克殫對揚之誠,而今下聖敎,若是截嚴,營邑擧行,苟或恬嬉,從重論警,亦安所歸?以此意,一體申飭,何如?傳曰,允。
鄭雲龜,以兵曹言啓曰,親總庶政養隆長樂王妃嘉禮,翼宗大王追上尊號,大王大妃殿加上尊號,憲宗大王追上尊號,孝顯王后追上尊號,王大妃殿加上尊號,哲宗大王追上尊號,大妃殿加上尊號,王大妃殿疹候平復,合十慶慶科,庭試武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
又以兵曹言啓曰,今此幸行時,巡將監軍,依例以今九月初三日受點人員,初四日至,使之仍察之意,敢啓。傳曰,知道。
又以刑曹言啓曰,昨日動駕時,衛外擊錚人康津私奴金乭爲其上典金正河殺獄稱冤事也。西部良人趙文元爲其子在奎殺獄稱冤事也。獄具案成,咸安良女黃召史爲其夫李南奎定配請放事也。所犯縱涉然疑,酌配未免屬耳,英陽幼學趙秉薰爲其六代祖德鄰復官爵事也。事係年久,有難遽議,而屢度鳴籲,極爲猥屑,竝原情勿施,何如?傳曰,允。
又以刑曹言啓曰,有李昌善爲名漢,藉托宮差,出沒島陸,怙勢虐民,罪係罔赦,自臣曹,卽其地發配於南陽府,到配狀本,已爲啓下,而究其所犯,不可以配置於近畿邑,故更爲移定配所於慶尙道南海縣,令畿營,卽爲押送,初配案頉下事,一體分付,何如?傳曰,允。
又以義禁府言啓曰,昭寧園兼綏吉園守奉官金英烈拿問嚴勘事,傳旨啓下矣。金英烈,時在直所云,待替直拿囚之意,敢啓。傳曰,知道。
又以禁衛營言啓曰,元陵·綏陵·景陵幸行時,本營隨駕事,命下矣。銅龍門哨官李敎榮,京中哨軍三十名,集賢門別武士趙興吉,西營哨官柳冀恒助番牙兵四十名,廣智營哨官宋持協助番牙兵五十名,新營千摠柳相兟,騎士將成定鎬,把摠具德魯,哨官金鳳完,敎鍊官金昌珍騎士二十五人,兼別破陣二名,京標下軍三十名,率領入直,南別營哨官尹斗植別騎衛一人,別牙兵七名,火藥庫哨官吳胤泳別破陣八名,兼別破陣六名,率領守直之意,敢啓。傳曰,知道。
上在昌德宮。停常參·經筵。
宋熙正啓曰,合辭許久闕啓,事甚未安。除在外·未署經差祭外,未肅拜呈告人員,竝卽牌招,何如?傳曰,允。
又啓曰,明日大駕詣元陵,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
又啓曰,大司諫李世宰,執義鄭謙植,旣入闕中,不爲傳啓,直爲出去,事甚未安。竝推考,何如?傳曰,允。以掌令曺錫萬,獻納趙性鶴牌不進罷職傳旨,傳于宋熙正曰,只推。
傳于宋熙正曰,在院承旨,持公事入侍,閣臣·儒臣別雲劍兵摠府堂上,同爲入侍。
傳于鄭雲龜曰,明日出宮內門路,以協陽門爲之。
李源珪,以吏曹言啓曰,元陵·綏陵·景陵親祭敎是時,執尊前持平趙昌和,時無職名,令該曹口傳付軍職,何如?傳曰,允。
兵曹口傳政事,副司果單趙昌和。
尹秉鼎,以內醫院都提調·提調意啓曰,幸行隔日,分提調,令該曹口傳差出,何如?傳曰,允。
吏曹口傳政事,以曺錫雨爲分內醫提調。
尹秉鼎,以奎章閣言啓曰,守宮檢校直提學曺錫雨,待開門牌招,何如?傳曰,允。
又以弘文館言啓曰,守宮檢校副提學趙龜夏,明日待開門,牌招察任,何如?傳曰,允。
鄭雲龜,以兵曹言啓曰,今此幸行時,右邊捕盜大將李周喆,以禁衛大將後廂,隨駕矣。在前如此之時,有他邊大將兼察之例,回鑾間,左邊捕盜大將申命淳,姑令兼察,何如?傳曰,允。
鄭雲龜啓曰,因兵曹草記,今此幸行時,右邊捕盜大將李周喆,以禁衛大將後廂,隨駕矣。回鑾間,左邊捕盜大將申命淳兼察事,允下矣。兼察右邊捕盜大將申命淳,卽爲牌招,聽傳敎,何如?傳曰,允。
尹秉鼎,以迎接都監言啓曰,本都監郞廳兪益煥在外,改差,其代,司僕寺僉正洪徹謨差下,使之察任,何如?傳曰,允。
又以迎接都監言啓曰,卽接京畿監司兪致善狀本,則沿路禁辟,以楊州·高陽·坡州·長湍等邑所在守·摠兩營屬軍校,每邑各一百五十名抄出擧行,曾有定式,今番禁辟軍校,楊州·高陽則守·摠兩營屬牙兵束伍標下軍,坡州·長湍則摠戎廳屬別驍士,每邑各一百五十名,就附近面里,抄出排立事。請令迎接都監稟旨分付矣。近年勅行時,沿路禁辟軍,以楊州等四邑軍校各一百五十名,每爲出用,今亦依例擧行之意,分付道臣,何如?傳曰,允。
鄭雲龜,以訓鍊都監言啓曰,今此幸行時,隨駕武藝別監一百六十二人饌價錢,每人各三錢,門旗手二十八名,每名各一錢五分,依例分給之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
前獻納朴周雲疏曰,伏以,臣頃上自列之章,唯威罰是竢,而不唯不罪,乃蒙聖慈,曲賜溫諭,解釋疑謗,恩遞郡寄,俾安情迹,臣感戴洪造,歸護病父,庶幾杜門省補,以畢田野之餘生,逖自道塗,獲聽洋般汎濫,逼近京江,上貽宵旰之深憂,下起傳聞之繹騷,臣以眇然絲粟之微,雖不足爲有無於夷險,濫被謬恩,忝列從班,義不敢以流落在外,處同平民,謹已束裝問道,間關前進,來伏國門之外,而顧念臣積毁蕞身,卼隉孤畸,淵氷在前,懍恐常存,遑敢妄有出位論事,以重犯人之指議哉?然而見危思效,臣子之常分也。今西颿飄忽,乍現乍沒,察影覲候,煞有包藏,而乃於畿甸咫尺之地,遽任其恣入而無所掣,恣往而無所拘,其可曰國有備乎?雖古之聖帝明王,亦未嘗先料其禍難之必不至,而不爲之備,故臣愚死罪,切不勝螻蟻激慨之微忱,謹以先事禦夷一得之愚,爲今日冒陳之,臣竊嘗聞,洋夷者,邈在西海極徼屢數萬里之外,與我邦區域逈絶,風氣夐越,不啻涯角之不相及,而其爲生也,以舟楫爲家,以貨利爲命,又以其耶蘇詭說,思易我宇宙以來二帝三王周公·孔·孟·程·朱之道於天下,智者誘以金銀,愚者蠱惑志慮,將欲智愚人民,擧爲其用,一有所拂其意者,輒興師動衆,遠浮溟渤,方行天下而莫之知懼,此曩者洋夷之所以入中原也,然亦非洋夷之最强,實由中原之失其禦耳。今以中原將臣格林心出師奏觀之,向使洋夷之始入江蘇·粵東也,琦善之梅花樁,不以賄銀而徑自拔,牛鑑之防堵炮台,不以賄銀而遽自撤,林則徐之擅燒無數,鴉片又不至,獲罪而去國,則彼安敢輕入中原,唯意恣橫至此哉?格林心之言曰,逆夷者,一無能輩,而所特者,火輪般而已,屢次犯順,未令其全甲遁回,臣請以一旅之師禦之,何至堂堂上國,俯首乞和於戎狄哉?繼論和議之貽大患者,不一其端,而其說嚴正激烈,臣以此知天下義理之磨滅不得,而竊謂中原之有人也。嗚呼,唯我東方,以千里天府之國,五百年培養之人才,禮義爲之干櫓,衆心固於長城,若使彼中,一有知兵之智者,必不送死於金湯之內,設或彼以交通犯越之竝伏常憲,執而爲端,乃敢悍然有大擧無名之稱亂,凡我之傭丐賤隷,喑聾跛躄,亦知此敵之不可使犯我疆土,亂我禮義,此其直狀之氣出於天植也。論以順逆,已足以制彼曲老之兵,況天生世人,各了其事,亦豈無能弭是亂之立朝英賢,藏野俊傑,預出以擬於一時者,而惟其昇平已久,民志靡堅,船至則汹懼,般退則少定,而其退其進,未有前知之期,曰守曰戰,莫見一定之劃,臣恐若此而不已,則敵至之日,徒見軍民之蒼黃奔逬,而四散莫收,棄積儲而資盜糧,抛關嶺而通敵路,晏然遺賊虜於君父,而及其窮山寒凜,凍餓相枕,鄕里空虛,鋒鏑隨至,則向所以散伏而求生者,徒亦糜爛而莫之救耳,豈不大可憂,然人皆知全軀保孥之爲得計,而不〈知〉全保之計,在於守邦,所以守邦之計,在於禦敵之得其方,而及問禦敵之方,則曰隨時應變而已,隨時應變,果可以禦敵乎?臣聞我國之强,聞於天下,夫我國之所以爲天下强國者,非以金穀之饒甲兵之衆,而山谿之險,甲於天下也。兵法曰,先據高地者勝,孫武子曰,先據高地則避而不攻,今因其固有之險,處處據高而城守,則戚氏所謂任他百萬來犯者是也。粵在壬辰之際,先正文忠公臣柳成龍,嘗爲山城之說,而其結語曰,若謂捨此,別有奇策,可以保邦,可以安民,則除升天入地不可,臣亦曰當今之勢,若謂捨此,別有奇策,可以保邦,可以安民,則除升天入地不可,臣非無稽而妄言之也。然或有難之者曰,今見在頹缺之山城,尙且修繕不上,況衆力安所動,財用安所出,而倉率之頃,遑可興土石之大功乎?嗚呼,是不何與言今日之務矣。臣請以不傷財不勞民,朝夕可辦之良法,條列在後,而先言往古已然之明險以實之,唯聖明裁擇焉。臣聞昔者楚漢分爭,群雄角逐,而李左車之爲趙將謀,則以爲守井陘之道,絶千里之餽,深溝高壘而勿與戰,兩將之頭,可致麾下,龍且之救齊也,或人爲之言曰,漢兵遠鬪,其鋒不可當,不如深壁而固守,漢兵客居,其勢無所得食,可不戰而降·夫使二策者,得行於當時,兵法亦坐成擒矣,況今之於洋夷乎?且中國之地形,野曠山稀,天險絶少,而洋夷之用兵,多在於平原江海,其騁技恣行,無昇也,至若我東之爲國,昇於三方峯嶺峻疊,巖洞合畓,苟欲高疊而深壁,則井陘之險,無處無之,彼雖欲窺越,亦將隨處就擒矣,其何敢措手而着足乎?夫善制則其强易弱,善守則其險可固兵甲器械之利,無與焉,是故隋煬帝之征高句麗,戎卒二百萬,旌旗九百餘里,其猛將勁甲,奚啻十倍於洋夷,而猶且敗於薩水,退于新城至遼而計,則還者唯二千七百人,資儲器械,亡失蕩盡,此豈但一隅偏師之强,所能致之哉?苟非乘高憑險之勢,而相角於大陸平野之中,則其成敗,未可知也。唐太宗之席捲天下,威振四每,而及爲駐蹕之役,則群臣皆言,高麗依山爲城,難於卒拔,太宗不聽,乃出騎步數十萬戰艦五百艘,自東萊州,泛海趨平壤,而卒未拔安市一片之孤城,自城下耀兵班師,而賜城主縑百匹,以褒其固守,惜乎舊史荒陋,城主之名不傳,而其嬰城固守之義,則已天下之所共聞也。其後原州之禦契丹,龜州·慈州之拒蒙古也,莫不因此而取勝,故契丹之將行,其臣諫之曰,高麗烏棲山城,大軍往征,非唯無功,恐不得自還,使契丹而用此,則必自審勢而不動,何遽至深入險阻,而勞我之捍禦乎?自是以還,鮮能知山城之要且重若是,故高麗先正鄭夢周山城記,極言平原之每出每北,千仞之高枕無虞而已。歎其當時之不修,逮至聖朝,廣學校興禮樂,仍又不講乎此制,而四境城池,悉皆下就於平地,故壬辰之變,蠢玆島夷,千里長驅,如入空虛之地,而重崗複嶺,無一人遮截賊鋒者,旬月之間,都城失守,萬姓莫爛,亶由於失險而不守故也。前後七年之間,我國之長,反爲彼有,凡高山絶頂左右顧眄之處,莫不列柵屯守,磐迴屈曲,互相護蔽,開鑿孔穴,以便放丸,夜則擧烽相應,晝則四出剽掠,而兩邊相望之地,皆我土我民,挾立觀覷,而卒未能攻破其一屯,平壤之役,提督爲將,壯士如雲,大砲之力,能至五六里,而賊之退入于牧丹峯之土壁也,則鳥銃亂發,天兵多傷,不得已收軍城外,開其夜遁之路,及其敗退也,沿海十六屯,皆依山憑海,築城掘塹,天兵環四面仰視,而卒未敢進攻,是雖賊謀狡點,最善於占得形便,其實自我而藉與之也。至於我國之捷,最有幸州之一快,而山腰巖石,可避矢石,故賊來力攻,敗衂而去,坡州之城,土山孤起,而無他對峯,故倭衆悉聚,而初不敢仰攻,潭陽之城,賊之見之者,亦曰若使朝鮮固守,我何可攻陷?此其當日守城之槪見者也。且以土民之防守者言之,黃州民李思林者,獨率其里老弱男婦四百餘人,登廣野大路中特起不甚高之所謂蒜山者,設寨守之,而初無弓矢器械,但多聚大石以待之,賊壘之近,只在數里,至見火光之相照,而終不敢來犯,平行長,亦以萬兵來圍,不攻而退,自是心膽益堅,遂令數人,登高候望,下山樵採,耕穫自如,選敢戰能走者,乘間突出,要往來之賊,奪牛馬以餉軍,賊退而思林之衆獨全,彼區區小寨之收效尙如是,況國之山城乎?由此以觀,向使我國之長,在我而不在彼,各守可守之險,而淸野而人保,時出而勦挈焉,則新城·安市·原州·龜州之捷,必不待碧波·閒山之日,而雖以天下之勁寇,早已謀雲水之飛潛矣。矧玆洋夷之浮遊大海,不習山險,而其於吾各據高地何哉?雖然見今嶺阨要害之處,固多有關防之施設,而歲久恬嬉,太半頹圮,且其鹽糧器甲,擧多空虛,又凡古城基址,一邑或三四處,或五六處者,率皆堙廢不修,此外絶險之地,當守之山,在在相望,而亦皆置而不省。嗚呼,棄險不用,與無險奚異哉?臣聞柳文忠,以王佐濟世之才,當中興百責萃其〈身〉,懃懃懇懇於備禦戰守之宜者,不啻屢千萬言,而至其銃論形勢之大要,則一則曰山城,二則曰山城而已,其言略曰,爲城必擇形便,形便者,賊所必由而我所必守者是耳,必須山勢斗絶,四無挈援,又眼界廣闊,通望數十餘里,左右無遮障,賊之來去,昭然可知者,而若或有一面兩面,平夷可挈而上,則亦須用民力削塹之,使之峭峻,又曰城以堅小爲貴,大闊則費衆而難守,又或山林深密,崖石唅呀,則賊得以自蔽,而乘虛蟻附,一處驚呼,滿城皆潰,如郭䞭之於黃石,正犯此忌,尤當童童兀兀,四面無樹木無巖石,賊來無所隱伏,從城上轉石,如板上走丸,方爲天險,賊之長技,到此盡失,飛丸向天,力盡卽墜,土山雲梯,無處可施,城中動靜,終不得窺,賊雖緣上,喘急氣竭,大石滾下,無不奔潰,此乃山城設險利害之所在也。然雖以當城之地形,如欲動衆而費財,則亦難於隨處據辦,故又增損,古今營壁,乃倭壘之制,而爲至簡至易,方便柵成之法,因箚上進,其法植木爲柱,入土一二尺,柱上二處或三處鑿穴,令受短杠,自內出外,半在內半在外,長可數三尺,短杠兩頭又鑿穴,令受橫木,次第相連,使之方正,從內外結柧,如人家作壁之狀,而中間空虛可以受土,因取外面作塹處粘土,雜以稿秸,和以水汁,實其中而堅築之,候乾更築,至頭盡處而止,高則二丈許或一丈半,數日之後,土與木相粘,堅結如石,仍以細粘泥土,厚塗內外面,以防敵來焚爇,又於四隅曲轉處,向外面凸出一二間許,下面鑿孔穴,令放大砲,中穿小穴,令放玄黃字鳥銃等砲,上頭布板爲樓,而外面設防牌,從樓上顧眄射矢,又多備火藥火砲以待之,則賊雖千萬,不敢來犯,柵中軍士之多寡强弱,皆不須論也。日長之時,不過數百人三四日之力而卽可成矣。其堅不讓於石城,其制曲盡於禦敵,此乃向所云不傷財不勞民朝夕可辦之良法也。雖倉卒之頃殘少之衆,豈不足以隨處易就乎?嗚呼,柳文忠,時當百戰之餘,徑歷旣備,揣摩已熟,而其要領陳列,不過如此,夫往事之驗,來事之鑑也。臣竊以爲今須頒下此法于諸路,而倍道行會,凡見在城子之頹缺處,使之依法重繕,而兼閱守禦之備,又相擇其敵所必由我所必守之處處形便,先自海防,次及內地,各令其依法設築,而邑邑如是,或一邑之中幾處如是,大則調發丁夫而合成之,小則團率坊里而各成之,旣成則令地方官,另揀其地之忠幹有心計爲人倍服者,具單報使,而各差將領,仍依中國煙臺例,募民復其身而定五戶給料居之,以待有急之團聚傍近,而各以所管,受其節制,以里繫面,以面繫州,以州繫鎭,而咸統於道,使之左右相倚,上下相援,而次次遞轄,脈絡相連,則好生惡死,常情之所同然也。人於死生之域,方茫然莫省其所以爲計,及知生路之在於是也,則猶赴湯蹈火之不辭,況於人不甚多,日不甚費,財不甚傷,力不甚勞,而又爲之懸法以勸之者乎?必將爭趨競赴,忘其勞而倍其切,而不日之內,十數里之間,擧見突兀成千里金城矣。於是,又爲多備弓矢火砲大砲鳥銃及權慓所製火輪砲等利器,分送而肄習之,且或自該邑,分造諸器,頒于諸寨,而仍令多聚巨石以備之,又於江陵淺揭之處,多設菱鐵於此岸半渡,而俾不至流移沈沒,巨艦必由之路,廣張巨鎻於江口諸港,而使不得燃炬鎔斷,常與山險,互爲輔車之勢,則環海防五千里之內,方域之關闑,疊疊重重,京城之藩蔽,井井翼翼,雖有洋船之百千,終不敢窺我一步地,而先已望風而遠塞矣。脫或冥頑不靈,而卒有警急,民物之衆,什伍之軍,已自有負隅之恃,雖勸之使逃,而必不逃也。是以,坊坊之人,挈妻孥輸積蓄,而擧入於其中,則糧餉在是,一紙朝馳,而百萬飛輓之粟,千萬勤王之師,亦已指顧而可集,且雖軍伍之遠赴徵發,其強狀,父老婦女兒童之數,當不止幾十倍於軍伍矣。使其一任於竄伏山藪,則不過爲搶殘無用之散民,而苟能於此收拾,團結有條,則皆臨時有用效死之兵也。各承統制,而各自守禦,社鼓交鳴,墨幟森列,常作四面聲勢之疑兵,使敵據不得過此而他往,其應之也,敵來則相率而捲入,敵去則遠候而耕種,多至則固閉,少至則鈔擊,或臨至設機,或待去繞後,而官軍以奇兵掎之,或間伏險塞,而絶其首尾,或出沒阨口,而斷其糧道,則萬里懸入之賊,進無所掠,退恐進躡,旣不得取棄,因糧於我,又自有十步九顧之勢,而饑困狼狽,不走則死矣,此兵法所謂不戰而屈人兵之上策也。臣故曰,爲今之計,莫如料理山城,蓋非臣膚見創說,而往古之明驗可按也。唯聖明,以臣此章,咨于廟堂,博謀廷臣,折衷而亟行之,則非獨爲微臣之幸,實宗社生靈之幸也。臣以山野菲賤,至愚至懵,計無心得,事未身經,而徒掇古人之緖餘,張皇陳達,僭越狂妄之誅,臣所甘心,臣無任云云。省疏具悉。此皆前人之論,當留念矣。
丙寅九月初三日申時,上御熙政堂。在院承旨持公事,閣臣·儒臣別雲劍兵摠府堂上入侍時,都承旨李載冕,左承旨宋熙正,右承旨李源珪,左副承旨尹秉鼎,右副承旨趙敬夏,同副承旨鄭雲龜,記事官李承洙,假注書趙秉鎬,記事官趙·金性均,原任直提學金炳弼,檢校直閣閔升鎬·李承純,檢校待敎鄭範朝·趙寧夏·趙慶鎬,檢校副提學李載元,檢校典翰李明應·趙康夏·李根秀,校理趙定燮,副修撰洪祐昌,別雲劍金炳國·洪祐吉·李承輔·徐衡淳·金輔鉉·金炳地,行兵曹判書金炳㴤,參判閔致庠,參知申道熙,都摠管完平君昺·韓啓源·尹正求·李鳳周,副摠管權·蔡東健,別侍衛金炳冀,以次進伏訖。上曰,史官分左右。載冕進前。奏曰,臣戶房無公事矣。熙正進前。奏曰,臣推考房無公事矣。源珪進前。奏曰,臣吏房有公事矣。仍讀奏尙瑞院寶單子訖,跪傳挾侍,挾侍跪受以進,親啓下,挾侍跪受,跪傳源珪,源珪跪受,書判付,讀奏訖,秉鼎進前。奏曰,臣禮房無公事矣。敬夏曰,臣工房無公事矣。雲龜進前。奏曰,臣軍士房有公事矣。仍讀奏兵曹侍衛節目訖。跪傳挾侍,挾侍跪受以進,親啓下,挾侍跪受,跪傳雲龜,雲龜跪受,書判付,讀奏訖,上命史官就座。又命退,諸臣以次退出。
上在昌德宮。停常參·經筵。
大駕詣廟洞晝停所,入幕次後,藥房·內閣·政院·玉堂口傳問安。答曰,知道。仍詣景陵,入齋室後,藥房·內閣·政院·玉堂口傳問安。答曰,知道。
元陵·綏陵·景陵親祭,還入齋室後,藥房·內閣·政院·玉堂·朝廷·二品以上口傳問安。答曰,知道。
還詣廟洞晝停所,入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨口傳問安。答曰,知道。
還內後,藥房·內閣·政院·玉堂·朝廷·二品以上口傳問安。答曰,知道。
鄭雲龜啓曰,司僕寺內乘來言,捲窓,取稟。傳曰,捲三窓。
李源珪啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
鄭雲龜啓曰,卽者義禁府都事來言,今此幸行時,衛外擊錚人河致崙等三十九人,移送秋曹云矣,敢啓。傳曰,知道。
尹秉鼎,以奎章閣言啓曰,大駕今已還宮,守宮檢校直提學曺錫雨,依定式減下,何如?傳曰,允。
又以弘文館言啓曰,大駕今已還宮矣。守宮檢校副提學趙龜夏,依定式減下,何如?傳曰,允。
鄭雲龜,以兵曹言啓曰,今番幸行時,隨駕將校·軍兵各差備等犒饋,依定奪以乾物分給之意,敢啓。傳曰,知道。
又以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪以乾物磨鍊分給之意,敢啓。傳曰,知道。
又以訓鍊都監言啓曰,謹依下敎,隨駕將官·將校·軍兵及武藝別監等處乾犒饋分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪乾犒饋磨鍊分給之意,敢啓。傳曰,知道。
又以禁衛營言啓曰,謹依下敎,本營隨駕軍兵等處,乾犒饋分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等處乾犒饋分給之意,敢啓。傳曰,知道。
又以摠戎廳言啓曰,今番幸行時,隨駕將校·軍兵等處,乾犒〈饋〉依定式磨鍊分給之意,敢啓。傳曰,知道。
丙寅九月初四日丑時,大駕詣元陵·綏陵·景陵親祭幸行入侍時,都承旨李載冕,左承旨宋熙正,右承旨李源珪,左副承旨尹秉鼎,右副承旨趙敬夏,同副承旨鄭雲龜,記事官李承洙,假注書趙秉鎬,記事官趙·金性均,檢校直提學李載元,原任直提學金炳弼,檢校直閣閔升鎬·李承純,檢校待敎鄭範朝·趙寧夏·趙慶鎬,檢校典翰李明應,原任典翰趙康夏,檢敎典翰李根秀,校理趙定燮,以次侍立。時至,通禮跪啓請外辦。上具軍服乘駕轎,出宣化門。藥房提調金世均,副提調尹秉鼎進前。奏曰,侵曉勞動,聖體,若何?上曰,一樣矣。由協陽門·肅章門·進善門,出敦化門外。宣傳官跪稟旗幟三行分立。通禮跪啓請進發,至宗廟洞口。通禮跪啓請降轎,上降轎步過。通禮跪啓請乘轎,上乘轎,出興仁之門外。宣傳官跪稟鳴金,二下大吹打,至雨裝峴命書傳敎,禮房承旨馳詣懿陵,奉審以來,以人夫奉駕踰峴,至廟洞晝停所。通禮跪啓請降轎,上降轎入幕次。宣傳官跪稟鳴金,三下吹打止,行兵曹判書金炳㴤進軍令,命卯初三刻書下。傳曰,京畿監司,率各務差使員,待令于陵所。宣傳官跪稟各營落燈號令。傳曰,檢校待敎鄭範朝,馳詣泰陵·康陵,奉審以來。命三吹,三吹訖。通禮跪啓請外辦,上出幕次乘座馬。至忘憂峴,以人夫奉駕踰峴,還御座馬,至景陵洞口外。宣傳官跪稟鳴金,三下吹打止,至下輦所。通禮跪啓請降馬乘輿,上降馬乘輿,入齋室。傳曰,隨駕軍令,各其營乾犒饋。展拜時至。通禮跪啓請外辦,上具翼善冠·黲布·烏犀帶·黑皮靴以出。通禮跪啓請乘輿,上乘輿。至元陵紅箭門外。通禮跪啓請降輿。上降輿入就位。贊禮啓請鞠躬四拜興平身。上鞠躬四拜興平身。贊禮導上詣陵上,碑閣·丁字閣奉審訖,入小次。親祭時至,贊禮導上詣版位。贊禮啓請鞠躬四拜興平身。上鞠躬四拜興平身。贊禮導上詣尊所,仍詣神位前,啓請跪,上跪。贊禮啓請三上香,載冕奉香,雲龜奉爐,上三上香。贊禮啓請執爵獻爵,載冕奉跪進,上執爵,以授雲龜,雲龜跪受奠于案。贊禮啓請俯伏興少退退,上俯伏興少退跪,大祝讀祝訖。贊禮啓請俯伏興平身。上俯伏興平身。贊禮導上出復位,亞獻官判敦寧李景在,行亞獻禮,終獻官判中樞府事金炳國,行終獻禮訖。贊禮啓請鞠躬四拜興平身。上行四拜禮訖,詣望燎位,望燎訖,還入小次。少頃,贊禮跪啓禮畢,導上詣版位,鞠躬四拜興平身。上行四拜禮訖,出紅箭門外。通禮跪啓請乘輿,上乘輿。判敦寧李景在進前。奏曰,祗謁仙寢,聖慕克伸,勞動旣多,聖體,若何?上曰,一樣矣。仍詣綏陵紅箭門外。通禮跪啓請降輿。上降輿,入就位。贊禮啓請鞠躬四拜興平身。上行四拜禮。贊禮導上詣陵上,碑閣·丁字閣奉審訖,入小次。親祭時至,贊禮啓請行四拜禮,上出次,入就位。贊禮啓請鞠躬四拜禮,上行四拜禮。贊禮導上詣尊所,入詣版位前,行初獻禮,降復位,亞獻官大院君,行亞獻禮,終獻官左贊成金炳冀,行終獻禮訖,上行四拜禮,仍詣望燎位,望燎訖,還入小次。贊禮啓請禮畢,導上詣版位,鞠躬四拜禮,上行四拜禮,上出紅箭門外。通禮跪啓請乘輿,上乘輿。至景陵紅箭門外。通禮跪啓請降輿。上降輿,入就位。贊禮跪啓鞠躬四拜禮,上行四拜禮。贊禮導上詣陵上,碑閣·丁字閣奉審訖,入小次。親祭時至,贊禮啓請行禮,上出次,入就位。贊禮啓請鞠躬四拜禮,上行四拜禮。贊禮導上詣尊所,仍詣神位前,行初獻禮,降復位,亞獻官左議政金炳學,行亞獻禮,終獻官興寅君,行終獻禮,上行四拜禮,仍詣望燎位,望燎訖,還入小次。贊禮啓請禮畢,導上詣版位,鞠躬四拜禮,上行四拜禮,仍出紅箭門外。通禮跪啓請乘輿,上乘輿。還入景陵齋室。傳曰,檢校典翰李明應,局內諸陵,奉審以來。傳曰,親祭時禮房承旨加資。傳曰,元陵·景陵親祭時,亞獻官以下,別單書入。傳曰,綏陵親祭時,終獻官以下,別單書入。傳曰,今番賞典中一人,雖兼數事,毋得疊授。傳曰,京畿監司,率各務差使員入侍,同副承旨鄭雲龜,假注書趙秉鎬,記事官洪萬植·金性均,京畿監司兪致善,地方官兼一路都差使員楊州牧使林翰洙,道路橋梁差使員坡州牧使趙羲豐,日傘奉持差使員慶安察訪張致德,待令馬差使員桃源察訪李熙達,以次進伏訖。上曰,史官分左右。上曰,監司進前。致善等進前,各奏職姓名訖。上曰,今番幸行時,果無民弊乎?致善曰,畿輔處在輦轂之下,此與周之郟鄏,漢之扶馮,無所間焉。其捍衛之重,比他藩尤別,而日久昇平,政多翫愒,所謂陰雨之具,一切掃如,曩因洋夷之出沒,詗察防守,輒患疎虞,何幸帑金再下,修葺有命,臣不勝欽仰萬萬。沿海諸邑武備,今方爛商繕治,期圖一新之效,而臣因此而有所贅陳者矣。海民專事船業,結網打魚,卽其伎倆,至若發砲關弓,莫辨爲何物,雖有其器,措用無人,則詰戎之政,豈容若是?臣營旣有每年都試,今若創設火砲科名色,只使海邑武士赴試,取優等一人,則於是乎操砲鍊習,卽其進身之階也,不勸而自行,孰不欲工課?且以出身言之,一占科名,便抛武技,亦邇來通患,毋論射與砲,若有已第者入格,施以賞資,恐合奬勸之政,事係變通,令廟堂,稟處,何如?上曰,所陳甚好,令廟堂從長稟處。出擧條致善曰,道內朔寧郡,僻在西北一隅,其地則峽農瘠薄,兩稅則小米與雜穀竝俱,每當裝發,乃有四十八灘之險,淺水行舟,勢實蔑由,則輒以小艇,分載流下,歲費其力,偏勞最劇,此爲此邑之隱瘼也。正供詳定,縱非經法,特究弊源,或許權宜者,卽朝家軫民之厚澤也。第伏念雜穀,無補於時用,興其積置而徒歸於陳仍,毋寧及時而克講變通,故敢此仰達。該郡兩稅,特許以詳定例,永久代納,俾紓民邑之力,恐未知何如?而事係莫重,令廟堂,稟處,何如?上曰,依爲之。出擧條上命史官就座。又命退,諸臣以次退出。傳曰,東津寬,贈領相墓所也,松楸入望,俯仰靡届,遣宗臣致祭。傳曰,予於此地,感慕彌切,東倉·四老兩里洞長三所任,竝帖加。傳曰,還宮時,東關王廟當歷拜矣,該房知悉。傳曰,東關王廟歷拜,百官行禮置之。傳曰,自陵洞口,至興仁之門外,捧上言。傳曰,禮房承旨馳詣宗廟,奉審以來。通禮跪啓請外辦,上出幕次。通禮跪啓請乘輿,上乘輿。至下輦所。通禮跪啓請降輿乘轎。上降輿乘座馬,進發至陵洞口,宣傳官跪稟鳴金二下大吹打,詣廟洞晝停所。通禮跪啓請降馬,上降馬入幕次,宣傳官跪稟鳴金三下吹打止。少頃。通禮跪啓請外辦,上出次乘座馬,宣傳官跪稟鳴金二下大吹打,進發至鍾巖前路。傳曰,諸大臣廣州留守祗迎所,遣史官存問以來事,駕前下敎。領敦寧金左根,判府事趙斗淳,兼廣州留守閔致久等,進前奏曰,徹曉勞動,聖體,若何?天日淸美,下情慶幸矣。臣等衰病適添,不克進身於從邁之列,方切悚蹙,忽伏承路次存恤之命,似此恩數,前所罕有,榮耀惶懍,無辭仰達矣。上仍命退去,仍詣東關王廟大門外。通禮跪啓請降馬,上降馬乘輿,詣靈座前。贊禮啓請四拜禮,上行四拜禮,入小次。少頃。通禮跪啓請出次,上出次,乘輿出廟大門外。通禮跪啓請降輿乘馬。上降輿乘馬,至興仁之門外,宣傳官跪稟鳴金三下吹打止。至宗廟洞口。通禮跪啓請降馬,上降馬步過。通禮跪啓請乘座馬,上乘座馬。至敦化門外,宣傳官跪稟旗幟三行分立于左右。由進善門·肅章門,入協陽門,以信箭解嚴,由宣化門還內。諸臣以次退出。
上在昌德宮。停常參·經筵。
幸行翌日,大殿·大王大妃殿·王大妃殿·大妃殿·中宮殿,宗親·內閣·政院·玉堂口傳問安。答曰,知道。
朝廷·二品以上·六曹堂上·兩司長官,單子問安。答曰,知道。
藥房都提調金炳學,提調金世均,右承旨李源珪啓曰,祗謁仙寢,聖慕克伸,向晩回鑾,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
鄭雲龜,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭雲龜啓曰,議政府郞廳來言,今日賓廳日次,而翌日問安相値,不得來會云矣,敢啓。傳曰,知道。
宋熙正啓曰,左副承旨尹秉鼎,今日不爲仕進,卽爲牌招,何如?傳曰,允。
鄭雲龜,以內醫院都提調·提調意啓曰,副提調尹秉鼎,今日問安。不爲仕進,卽爲牌招,何如?傳曰,允。
鄭雲龜啓曰,行大司憲金炳德,大司諫李世宰,旣入闕中,不爲傳啓,直爲出去,事甚未安。竝推考,何如?傳曰,允。
以元陵·景陵親祭時亞獻官以下別單,傳于鄭雲龜曰,元陵亞獻官判敦寧李景在,內下大豹皮一令賜給。終獻官判府事金炳國,內下豹皮一令賜給。贊禮禮曹判書韓啓源,內下虎皮一令賜給。執禮副司果李承純,執尊副司果趙昌和,大祝副司果任冕鎬,竝加資。別檢柳基賢,參奉李象暾,竝陞六,左通禮李根秀,右通禮金錫輔,各上弦弓一張賜給。景陵亞獻官左議政金炳學,終獻官興寅君,各內下大豹皮一令賜給。贊禮禮曹判書韓啓源,內下虎皮一令賜給。執禮副司果李承純,執尊副司果趙昌和,大祝副司果任冕鎬,竝加資。直長尹善柱陞敍,參奉權應禹陞六,左通禮李根秀,右通禮金錫輔,各上弦弓一張賜給。其餘守僕員役守護軍等,竝依甲子年例施賞,以綏陵親祭時終獻官以下別單,傳于鄭雲龜曰,終獻官以左贊成金炳冀,內下虎皮一令賜給。贊禮禮曹判書韓啓源,內下虎皮一令賜給。執禮副司果李承純,執尊副司果趙昌和,大祝副司果任冕鎬,竝加資。令趙秉瑀陞敍,參奉李萬遠陞六,左通禮李根秀,右通禮金錫輔,各上弦弓一張賜給。其餘守僕員役守護軍等,竝依甲子年例施賞。
傳于鄭雲龜曰,政官牌招開政。
傳于鄭雲龜曰,在外金吾堂上許遞,今日政差出。
傳于鄭雲龜曰,掌樂提調有闕之,代興寅君爲之。
傳于鄭雲龜曰,右承旨·左副承旨許遞,前望入之。承旨前望入之。金學初·南商龍落點。
鄭雲龜啓曰,新除授同副承旨南商龍,卽爲牌招,何如?傳曰,允。
傳于鄭雲龜曰,今十一日,當詣永禧殿酌獻禮矣,該房知悉。
傳于鄭雲龜曰,南殿酌獻禮後,仍詣儲慶宮展拜矣,該房知悉。
傳于鄭雲龜曰,今十五日,當詣南關王廟奠酌禮矣,該房知悉。
傳于鄭雲龜曰,今十七日,中宮殿當詣毓祥宮·延祐宮·宣禧宮展拜矣,該房知悉。
傳于鄭雲龜曰,今二十日,中宮殿當詣景祐宮展拜後,歷拜南延君祠宇,仍覲雲峴宮矣,該房知悉。還宮門路,以敬覲門爲之。
以司謁,口傳下敎曰,南廟奠酌禮時,侍衛服色,以軍服磨鍊,陪從閣臣·儒臣雲寶劍兵摠府侍衛,竝以幸行人仍用儀仗及不緊侍衛除之,雲劍差備置之事,分付。
傳于鄭雲龜曰,右承旨許遞,前望入之。承旨前望入之。申佐模落點。
鄭雲龜啓曰,明日傳香,禮房承旨,當爲齋宿,新除授右副承旨申佐模,卽爲牌招,何如?傳曰,允。
鄭雲龜,以吏曹言啓曰,東學敎授金聲根,以其身病,呈狀乞遞,改差,何如?傳曰,允。
又以吏批言啓曰,慶尙道金海居幼學安珉重呈狀內,矣身祖折衝基喆,今年爲準百歲,玄風居幼學徐應坤呈狀內,矣身祖幼學有正,今年爲九十歲,而俱以見漏於本道應資老人抄啓中,未蒙恩資云,故考見帳籍,則其年果爲的實矣。在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
鄭雲龜啓曰,都承旨李載冕,廚院進,左承旨宋熙正,須資出去,新除授右承旨金學初,同副承旨南商龍,未肅拜,左副承旨趙敬夏,式暇出去,臣吏兵批兼進之意,敢啓。傳曰,知道。
有政。吏批,判書李載元進,參判金炳弼,參議金世鎬,竝牌招不進,左副承旨鄭雲龜進。以金鴻植爲持平,鄭顯裕爲副修撰,李承純爲戶曹參議,李世器爲同義禁,李承輔爲同成均,金炳翊爲中學敎授,申獻求爲東學敎授,朴齊敎爲西學敎授,鄭基鵬爲景陵直長,李載鳳爲元陵別檢,趙然喆爲參奉,李秀殷爲綏陵參奉,韓泰齊爲景陵參奉,權譓爲巨濟府使,朴愼永爲泗川縣監,前承旨尹秉鼎今加嘉善,副司果李承純·趙昌和·任冕鎬今加通政,已上加資事,承傳。故判書金漢淳,贈領議政例兼,東寧尉金賢根考故通德李健和,贈宗正卿吏參例兼,故通德李濟應,贈吏議,故牧使李德鉉,贈僕正,已上宗正卿李世器三代。
兵批,行判書金炳㴤病,參判閔致庠入直進,參議李炳敎病,參知申道熙病,左副承旨鄭雲龜進。僉知三單權基禎·洪錫斗·咸在天,僉知加設單李志謙,上護軍任泰瑛,護軍尹秉鼎,副護軍朴道彬·李源珪·李承純·趙昌和·任冕鎬,副司直李在果·張泰秀·許稷·承鎭泰·愼㘽祜·李國淵,副司果趙用夏·兪益煥·柳基賢·尹善佐·李象暾·李萬遠·權應禹,以上竝單付。
吏批,再政。以申克休爲直講,陳秉燮爲奉常主簿,徐圭淳爲禁府都事。
以吏曹參議金世鎬牌不進罷職傳旨,傳于鄭雲龜曰,只推。
以司謁,口傳下敎曰,上言,令該曹關問各該道,更爲詳査以聞。
以黃海監司朴承輝狀啓,載寧郡民家失火事,傳于鄭雲龜曰,聞甚矜惻。元恤典外,別加顧助,結構奠接之方,廟堂措辭,分付。
鄭雲龜,以兵曹言啓曰,今九月十一日,大駕詣永禧殿。親行酌獻禮,仍詣儲慶宮展拜時隨駕,營門當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依戊戌年例磨鍊,而摠使率訓局旗鼓爲先廂,御將爲後廂,禁營中軍,率該營軍兵留陣。
又以兵曹言啓曰,今九月十五日,大駕詣南關王廟,親行奠酌禮時隨駕,營門當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍四哨步軍七哨,訓將率領爲先廂,訓局步軍四哨兩營騎士各一番,禁將率領爲後廂,禁軍四番爲之,御將摠使留陣,餘軍留營置之。
又以兵曹言啓曰,龍虎營御前前排巡牢等處賞格木,謹依成冊判下,頒給之意,敢啓。傳曰,知道。
又以兵曹言啓曰,謹依判下成冊,今此元陵·綏陵·景陵幸行時,元內吹車成昌等三十名處,木各一疋,題給之意,敢啓。傳曰,知道。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,御前前排軍七十二名等處賞木,謹依成冊判下,分給之意,敢啓。傳曰,知道。
上在昌德宮。停常參·經筵。
自申時至人定,灑雨下雨,測雨器水深三分。
夜自一更至初七日開東,灑雨下雨,測雨器水深二分。
南商龍啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
傳于申佐模曰,自明日進講爲之。
南商龍啓曰,行大司憲金炳德,執義鄭謙植,掌令曺錫萬牌不進,朴定鉉,持平金鴻植·沈相穆在外,監察茶時之意,敢啓。傳曰,知道。
以大司諫李世宰,司諫洪在臣,獻納趙性鶴,執義鄭謙植,掌令曺錫萬牌不進罷職傳旨,傳于南商龍曰,只推。
申佐模,以禮曹言啓曰,今九月十七日,中宮殿詣毓祥宮·延祐宮·宣禧宮展拜時,大殿,同行展拜之禮,依例磨鍊乎?敢稟。傳曰,依例磨鍊。
又以禮曹言啓曰,今九月二十日,中宮殿詣景祐宮·南延君祠宇展拜,仍覲雲峴宮時,大殿同爲行禮之節,一體磨鍊乎?敢稟。傳曰,一體磨鍊。
南商龍,以兵曹言啓曰,今九月十七日,大駕詣毓祥宮展拜,延祐宮展拜,宣禧宮展拜時隨駕,營門當爲磨鍊矣。禁·御兩營鄕軍,則今旣停留,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營何以爲之乎?敢稟。傳曰,依戊戌年例磨鍊,而訓禁兩將,率領爲先後廂。
又以兵曹言啓曰,今九月二十日,大駕詣景祐宮展拜,歷拜南延君祠宇,仍覲雲峴宮時隨駕,營門當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍四哨步軍七哨,禁將,率訓局旗鼓爲先後廂,都領御將留陣,禁軍三番爲之,餘軍留營置之。
兵曹,今九月二十六日,親總庶政養隆長樂王妃嘉禮,翼宗大王追上尊號,大王大妃殿加上尊號,憲宗大王追上尊號,孝顯王后追上尊號,王大妃殿加上尊號,哲宗大王追上尊號,大妃殿加上尊號,王大妃殿疹候平復,合十慶慶科,庭試武科,春塘臺親臨殿試敎是時,直赴殿試人規矩,鐵箭三矢,一百十步一矢,柳葉箭五矢,一百二十步一巡一中,講書,粗以上取一技落點,兵曹,今九月二十六日,親總庶政養隆長樂王妃嘉禮,翼宗大王追上尊號,大王大妃殿加上尊號,憲宗大王追上尊號,孝顯王后追上尊號,王大妃殿加上尊號,哲宗大王追上尊號,大妃殿加上尊號,王大妃疹候平復,合十慶慶科,庭試武科,春塘臺親臨殿試敎是時,原榜人及及直赴會試人規矩,鐵箭三矢,一百十步一矢,片箭三矢,一百二十步一巡一中,貫革五矢一百二十步一巡三中,柳葉箭五矢一百二十步一巡二中,講書,粗以上五技,取三技落點。
申佐模,以奎章閣言啓曰,原任直提學金大根,父喪第三日,依定式遣檢書官致吊,勸粥以來之意,敢啓。傳曰,知道。
上在昌德宮。停常參·經筵。
趙敬夏啓曰,來十一日,朝參日次,而動駕相値,頉稟之意,敢啓。傳曰,知道。
申佐模啓曰,來十一日,輪對日次,而動駕相値,頉稟之意,敢啓。傳曰,知道。
趙敬夏啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
傳于申佐模曰,禮房承旨馳詣受香所,奉審摘奸以來。
傳于申佐模曰,向來査結之命,以其土豪之權頉,猾胥之隱食故耳。卽聞列邑査徵之際,所謂權頉也隱食也,毫髮不損,依舊自在,苛覓勒充,反及於哀彼殘民。夫然則便是加結也,此豈朝家本意,而其於對揚之道,果奚爲而然也?自廟堂,發關嚴飭,毋敢復蹈謬習,而若或有一半分橫侵貽擾之弊,守令當置重典,道臣亦難免失檢不飭之責,此傳敎,眞諺翻謄,曉諭民間之意,措辭行會。
趙敬夏啓曰,行大司憲金炳德,執義鄭謙植,掌令曺錫萬牌不進,朴定鉉,持平金鴻植·沈相穆在外,監察茶時之意,敢啓。傳曰,知道。
以大司諫李世宰,司諫洪在臣,獻納趙性鶴,執義鄭謙植,掌令曺錫萬牌不進罷職傳旨,傳于趙敬夏曰,只推。
傳于趙敬夏曰,營建始役以後,願納所捧,今則當有假量,而殫心效力,惟恐或後,可以見中外向國之誠,每一念至,深庸嘉尙,萬兩以上人,自營建都監,詳細溯考以入。
申佐模啓曰,今十一日,行永禧殿酌獻禮,及十五日行南關王廟奠酌禮,祭文當爲製進,藝文提學申錫禧,待明朝牌招,使之製進,何如?傳曰,允。
趙敬夏啓曰,卽者應敎洪萬燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
申佐模,以議政府言啓曰,卽見京畿監司兪致善所奏,則以爲沿海諸邑武備,今方爛商繕治,而海民專業船業,發砲關弓,莫辨爲何物。雖有其器,措用無人,本營旣有每年都試,今若創設火砲科名色,只使海邑武士赴試,取優等一人,若有已第者入格,毋論射與砲,施以賞資,恐合奬勸爲辭,而批旨所陳甚好,令廟堂從長稟處事,命下矣。海民之疎於砲矢,非其本業而然也。今若設科勸奬,則不出幾年,可得其效,依所奏施行,俾爲激賞之地,何如?傳曰,允。
又以議政府言啓曰,洋船,已泊甲串津矣。乘潮直入,亦難料度,此時戒嚴,不可伈泄而止,訓鍊大將李景夏,摠戎使申觀浩,使之出往江頭,機械防禦之策,商量準備,所佩命召與密符,仍佩往來事,分付,何如?傳曰,允。
傳于申佐模曰,召對爲之。
申佐模,以弘文館言啓曰,應敎洪萬燮,陳疏徑出,副應敎李昌鎬,營建都監都廳進,校理趙晩和,副校理洪大鐘,迎接都監都廳進,趙定燮,別兼春秋進。上番闕直,事甚未安。校理韓龍敎,卽爲牌招入直,何如?傳曰,允。
又以禮曹言啓曰,來丁卯式年文武科漢城試初試,今九月十一日,雜科初試,同月十七日,已爲推擇啓下,而伊日,俱値動駕,不可不竝爲退定,故令日官李秉洪,更爲推擇,則文武科漢城試初試,同月十三日,雜科初試,同月十八日爲吉云。以此日退行,而原粘目中,改付標以入之意,敢啓。傳曰,不必退定,以原定日設行。
又以禮曹言啓曰,卽接副司果金承淳所志,則以爲族孫國均,嫡妾俱無子,以其從弟民均第二子纘鎭,欲爲繼後,兩家諸族,相議完定,而國均夫妻,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金承淳所訴,旣如此,金民均第二子纘鎭,立爲金國均之後,何如?傳曰,允。
趙敬夏,以兵曹言啓曰,今此中宮殿,詣毓祥宮展拜延祐宮展拜宣禧宮展拜景祐宮展拜,歷拜南延君祠宇,仍覲雲峴宮時,侍衛軍兵,當爲磨鍊,而謹考謄錄,則分兵曹分都摠府堂上郞廳各二員,五衛將二員,武臣兼宣傳官四員,禁軍四十人,前後廂軍兵訓局軍四百名磨鍊矣。今亦依此擧行,何如?傳曰,允。
傳于趙敬夏曰,行護軍李元熙,摠戎中軍差下,與該營將臣,同爲出去。
兵曹,摠戎中軍單李元熙。
兵曹,以權爲御營中軍。
趙敬夏,以訓鍊都監言啓曰,本局別將朴有鵬,身病猝重,勢難察任,改差,何如?傳曰,允。
義禁府啓目,昭寧園兼綏吉園守奉官金英烈原情云云,傳旨內辭緣,泛稱遲晩,刑推得情,何如?判付啓。除刑推議處爲良如敎。
應敎洪萬燮疏曰,伏以,臣母素患風痰之症,當此秋節,一倍添劇,墊隘床玆,家僮踵至,促臣歸視,臣聞此報,方寸煎灼,非臣躬省,扶護無人,玆敢不避猥越,忙陳短章,徑出禁扃。伏乞聖明,俯垂鑑諒,亟遞臣所帶之職,仍治臣擅離之罪。以肅朝綱,以安私分焉。臣無任云云。省疏具悉。爾其勿辭,救護。
丙寅九月初七日巳時,上御誠正閣。進講入侍時,右議政柳厚祚,知事李明迪,參贊官趙敬夏,檢討官李裕承,假注書趙秉鎬,記事官趙·金性均,各持通鑑第二卷,以次進伏訖。上曰,史官分左右。厚祚進前。奏曰,過暖之餘,日候猝寒,聖體,若何?上曰,一樣矣。厚祚曰,寢睡·水刺之節,何如?上曰,一樣矣。厚祚曰,大王大妃殿氣候,何如,上曰,一樣矣。厚祚曰,王大妃殿氣候,何如,上曰,一樣矣。厚祚曰,大妃殿氣候,何如,上曰,一樣矣。厚祚曰,中宮殿氣候,何如,上曰,安順矣。上曰,往還之後,得無餘憊乎?厚祚曰,幸無路憊矣。上開卷。仍讀前受音一遍訖。明迪,讀自帝曰諸君知獵乎,止非功而何,仍奏釋義訖。上命授書算于明迪,仍讀新受音十遍訖。明迪還納書算。上曰,漢高之喩獵,可謂帝王之言矣。明迪曰,向筵以蕭何第一爲敎,以其給餽餉不絶糧道,爲第一功也。今此漢高功人功狗之說,有契於聖衷,聖敎果切當矣。夫帝王之學,所貴經經而緯史,今此通鑑,最爲緊要,當常目在之之意,臣嘗仰奏矣。蓋歷代治亂成敗得失,具在冊中,其善者師之,其不善者戒之,其於聖學成就,大有開廣聰明之效矣。臣等筵退之後,雖燕安蠖濩之中,每繙閱玩味,有始有終焉。裕承曰,蕭何與良·平,俱無戰鬪功,而高祖獨以何功爲第一者,誠以關中,是漢之基業,高祖亡衆者數,而何能保全關中,轉漕補軍,以固根本,使無內顧憂,安意取天下,此高祖所以於群臣之言,以獵比之,眷眷曉諭者也。敬夏曰,講官·儒臣,備陳無餘,臣無容更達矣。厚祚曰,臣於昨冬叨倍講筵也,殿下讀書玉音洪鬯,句讀明白,竊不勝欽仰萬萬,而臣之出疆復命,間已半年矣。耿耿一心,唯在於殿下學業之日有所進矣。伏見所御冊中,尙未了卷,行數亦無長格,縱因盛夏停撤,然臣恐殿下進修之工,或忽於終始典學之要矣。殿下方在沖齡,親摠萬機,讀書明理,正當此時,自今頻接臣隣,鎭日開筵,討論古今,孜孜不已,則聖學自臻高明之域矣。伏願殿下,懋哉懋哉。上曰,史官就座。仍命大臣先退。又命退,諸臣以次退出。
丙寅九月初七日申時,上御誠正閣。召對入侍時,參贊官申佐模,檢校待敎徐相翊,檢討官李裕承,假注書趙秉鎬,記事官趙·金性均,各持通鑑第二卷,以次進伏訖。上曰,史官分左右。上開卷。仍命授書算于裕承。上讀自帝曰諸君知獵乎,止非功而何,仍讀十遍訖。裕承還納書算。上曰,玉堂讀之。裕承讀奏訖,上曰,釋義。裕承釋義訖,上曰,文義奏之。裕承曰,功名之際,能存恬退之心者,從古罕有,如韓信·蕭何,皆豪傑之士,而貪冒榮寵,履盛滿而不知止,終未免械繫之辱誅夷之禍,良由不學無聞,暗於功成身退之義故也。張良之辭齊三萬戶,自願封留者,可謂明哲保身,善處於功名之際也。上曰,參贊官讀之。佐模讀奏訖,上曰,文義奏之。佐模曰,漢太祖功狗功人之喩,可謂知人,亦可謂善用人矣。當中原角逐之日,以圍獵之法,盡駕馭之術,知蕭何發縱之能,則用之以卽鹿,知諸將追殺之能,則用之以載獫,以之屈群策群力,遂成殲秦馘楚之烈,觀於上章三不如之說,可知才能之或遜於三傑,而知之用之,高帝能之,漢之所以得天下,而爲萬世創業之首者,以此也。是以世之明王,審於知人,斷於用人,量才授任,量能責功,使一代英豪,感激知遇,而樂爲之用,方今國家有警,邊報日至,正是收用人才之時也。以殿下則哲之明,觀於在廷,求諸在野,用當其能,則何患乎無人,何憂乎小醜,願於此等處留心,擇入任用,以責成效焉。又起伏奏曰,張良之願封留,寔出於善處功名,明哲保身,儒臣之奏,誠是矣。第張良一生,專在於爲韓盡節,不在於自己功名,蓋佐漢成功之日,卽報韓了債之期也,盡吾之債,功於何有?然於行封之日,不欲露出本心,婉辭辭自擇之命,祗以遇巷之所願,爲分土之封,蓋其封留之願,卽他日願從赤松之意也,如留侯者,眞忠於所事,高於人一等者也,不可但以明哲斂退言也。上曰,閣臣讀之。相翊讀奏訖,上曰,文義奏之。相翊曰,漢之功臣,皆以角力相勝,鬪智相較矣。其爭功高下,固難決言,而高帝,以知獵之一言,使群臣莫敢言矣。上曰,史官次第讀之。秉鎬··性均,以讀奏訖,上掩卷。仍命史官就座。又命退,諸臣以次退出。
上在昌德宮。停常參·經筵。
鄭雲龜啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
傳于申佐模曰,南殿都提調有闕之代,判敦寧爲之。
鄭雲龜啓曰,行大司憲金炳德,執義鄭謙植,掌令曺錫萬牌不進,朴定鉉,持平金鴻植·沈相穆在外,監察茶時之意,敢啓。傳曰,知道。
以大司諫李世宰,司諫洪在臣,獻納趙性鶴,執義鄭謙植,掌令曺錫萬牌不進罷職傳旨,傳于鄭雲龜曰,只推。
以江華留守李寅夔狀啓,彼人等,突入東城,未得捍禦,使此醜類,若是猖獗,惶恐待罪事,傳于鄭雲龜曰,勿待罪事,回諭。
申佐模啓曰,時原任大臣,有稟達事,率兵曹判書各營將臣,來詣閣外請對矣。傳曰,入侍。議政府,畿輔沿海都巡撫使單李景夏。兵曹,左邊捕盜大將單李東鉉,右邊捕盜大將單李章濂。兵曹,永宗僉使單白樂莘。
鄭雲龜啓曰,命召親納,例也,而前左邊捕盜大將申命淳,謂有身病,使其軍官替納,事甚未安。從重推考,何如?傳曰,允。
傳于鄭雲龜曰,召對爲之。
傳于鄭雲龜曰,巡撫使來待。
傳于鄭雲龜曰,巡撫使入侍。
傳于鄭雲龜曰,巡撫使李景夏處,內下甲冑一件賜給。
備忘記,巡撫使李景夏,長弓一張·長箭一部·片箭一部·筒兒一箇賜給。
備忘記,巡撫中軍李容熙,長弓一張·長箭一部·片箭一部·筒兒一箇賜給。
備忘記,永宗防禦使白樂莘下直,長弓一張·長箭一部·片箭一部·筒兒一箇賜給。
傳于鄭雲龜曰,行大護軍申命淳,刑曹判書除授。
傳于鄭雲龜曰,行護軍白希洙·鄭圭應,漢城左右尹除授。
吏曹口傳政事,刑曹判書單申命淳,漢城左尹單鄭圭應,右尹單白希洙。
傳于鄭雲龜曰,出征將卒,令度支乾犒饋。
傳于鄭雲龜曰,出征將卒處,遣軍士房承旨勞問。
傳于鄭雲龜曰,都下犯分掠奪之弊,有所申飭於左右捕廳,而刑漢兩司,宜無異同,新除授法司堂上,竝牌招,使之卽爲行公。
以咸鏡監司金有淵狀啓,會寧府定配罪人金洛基,潛自逃躱,竟至物故,不能嚴防之責,不可以莅任屬耳,有所容貸,該府使孫亮錫罪狀,令攸司稟處事,傳于鄭雲龜曰,配囚失逃,雖有不審之責,旣有兩邑公文,則與過限未捉,懇有間焉,該府使論罪,特爲安恕,可也。
鄭雲龜,以都摠府言啓曰,今日入直內三廳武兼禁軍及軍兵,當爲中日習射技放,而國忌正日相値,不得設行之意,敢啓。傳曰,知道。
又以營建都監都提調意啓曰,捕盜大將李東鉉·李章濂,本都監提調差下,使之察任,何如?傳曰,允。
又以訓鍊都監言啓曰,臣營中軍李容熙,巡撫中軍差下,使之兼帶察任,何如?傳曰,允。
又以議政府言啓曰,巡撫中軍出師日字,令日官推擇,則今日酉時爲吉云,卽爲發行事,分付,何如?傳曰,允。
又以畿輔巡撫營言啓曰,因議政府草記批旨,訓局馬兵一哨步軍五哨標下軍,各其將官率領,使中軍李容熙,都領,先鋒出去之意,敢啓。傳曰,知道。
又以畿輔巡撫營言啓曰,武兼李鉉奎·申錫範,禁衛營把摠李秉淑,工曹佐郞朴鼎和,竝別軍官差下,何如?傳曰,允。
又以議政府言啓曰,巡撫營行用物力,以訓局所儲,從便取用之意,分付,何如?傳曰,允。
又以議政府言啓曰,此時疎虞,不可不念,各城門把守,依向日例加數排立,闕門把守,亦爲加把之意,分付,何如?傳曰,允。
又以訓鍊都監言啓曰,別薦人閑良具德喜,本局加設哨官差下之意,敢啓。傳曰,知道。
又以訓鍊都監言啓曰,因大臣筵奏,馬兵一哨一百十九名,步軍二哨二百四十四名,標下軍三十一名,把摠一員,哨官三員,將校五人,領付于摠戎廳防守處之意,敢啓。傳曰,知道。
又以訓鍊都監言啓曰,因議政府草記,敦化門軍五十名,將一人,丹鳳門軍三十名,將一人,敦義門軍五十名,將一人,彰義門軍五十名,將一人,各持器械把守之意,敢啓。傳曰,知道。
又以禁衛營言啓曰,依大臣所奏,本營將校二人,率牙兵三十名,標下軍三十名,領付于摠戎廳,因議政府草記,本營字內崇禮門·昭義門,各將校二人,軍二十名,金虎門·曜金門,各將校一人,軍二十名,竝爲加定,嚴飭把守之意,敢啓。傳曰,知道。
又以濬川司言啓曰,都廳李祉秀,身病捽劇,有難察任,改差,其代以訓鍊都監別將梁憲洙差下,使之察任,何如?傳曰,允。
領府事鄭元容疏曰,伏以,南殿酌獻,消吉將行,儀文咸備,百僚胥趨,臣向蒙特旨,見叨都提調之任矣。禮當造詣陪侍,而今臣貌樣,萬無以自力,臣於近來,癃痼轉甚,精思昏瞀,而又値涼燠之交,積氣衝亘,委綴不省,重以滯感添劇,動作末由,今於肅穆淸嚴之地,何以殫敬謹之儀,而修升降之節乎?悚蹙之極,具牘仰籲,伏望俯賜鑑諒,亟許遞解,以安私心焉。取進止。答曰,省箚具悉卿懇。愼節奉慮,所辭南殿提擧,今姑勉副,卿其安心調理。仍傳于鄭雲龜曰,此批答,遣史官傳諭。
護軍尹秉鼎疏曰,伏以,仙寢祗謁,聖慕冞深,於履露,鑾輿載回,群情胥忻於瞻旄。仍伏念臣於是時,獲依日月之光,周旋尊爼之間,有事爲榮,無勞可紀。卽伏見傳敎下者,以臣適忝該房,進階爲嘉善大夫,聞命以還,惝怳震惕,莫省所以措躬,夫是爵也,亞於卿孤,庸以車服,古所以命有德而章有功,自非材器宏碩,勞勩積久,則上不可以濫授,下不可以冒據也審矣。臣厚沐聖渥,廁跡邇列,其悾悾然匪才蔑學,淵鑑之所已燭,而謬恩遽加,不少難愼,名器之玷類,已無可言,物請之乖咈,所係何如?臣不謂淸朝官人之政,若是其傎也,臣幼年失怙,零丁至今,老母在堂,依以爲命,風樹之感莫逮,草暉之報尙遲,今者所叨爵秩,例有馳贈之典,誥封之恩,幽明之間,榮耀無窮,人子之至願大幸,孰有加於此哉?然而第念負乘致寇,不衷招災,累聖簡而速官箴,非細故也。忝生之懼,非所以顯親,怙恩之罪,反重於慢命,玆所以歷日逡巡,左右參倚,臣何敢遽爲承膺之圖,以壞難進之防哉?言實由中,讓非飾外,玆敢略暴衷懇,仰瀆崇嚴。伏乞聖明,俯察微私,劃賜鐫改,俾官方重而私分安焉。臣無任云云。答曰,省疏具悉。卿其勿辭行公。
敎巡撫使李景夏書,王若曰,國內要害處也,保障莫重於甲津,梱外將軍制之,籌略宜展於申令,庸托韜鈐之重,肆宣綸綍之音,惟卿,干城儁才,簪紳宿望,內苑馳善射之譽,右屈左支,前席登橫經之班,敦詩說禮,在居轂將兵之日,莫汝爭能,況聽鼙思帥之辰,捨卿疇可?噫,彼洋醜之猖獗,至有沁都之捨攘,火砲飛天,技不過二颿三颿之舶,黑雲暈月,幸以賴千雉百雉之城,越重溟而懸軍,於古亦有否?簡三營而命將,惟聖得以用之,玆授卿以巡撫使,卿其憑仗王靈,激勵士氣,扼其吭拊其背,先審地理之便宜,敹乃胄鍜乃矛,克懋軍令之整肅,故玆敎示,想宜知悉。
丙寅九月初八日巳時,上御誠正閣。進講入侍時,講官洪鍾序,參贊官宋熙正,侍讀官韓龍敎,記事官李承洙,記事官趙·金性均,各持通鑑第二卷,以次進伏訖。上曰,史官分左右。上開卷。仍讀前受音一遍訖。鍾序讀自平曰非魏無知,止上曰此何語,仍奏釋義訖。上命授書算于鍾序,仍讀新受音十遍訖。鍾序還納書算。上曰,陳平讓已賞而先引魏無知,眞賢矣。鍾序曰,此所謂不背本矣。上曰,復賞,魏無知亦有賞乎?鍾序曰,先封陳平,仍賞魏無知,故用復字矣。仍奏曰,漢得天下於暴秦之後,復井田之法,修禮樂之政,無非急先務,而此雖成周舊制,有欠於創業初政,所以先儒之論,曾有所非之矣。龍敎曰,高帝之大封同姓,雖懲秦之孤立,然而其規模,各自不同矣。周之封姓,以小及多,漢之封姓,以多及小,末流之患,竟至於七國之禍矣。熙正曰,漢興之初,懲秦孤立,至有大封同姓之擧,光武再昌於中葉,昭烈誕撫乎大統,聖神繼承,世祚延綿,開國之始,封建宗族之效,不爲無助,而秦之二世卽亡,亦非孤立之故也。修德敎而行仁政,則衆心成城,邦本永固,自一世二世,至于萬世,高祖立國之初,智慮未及於此,而先以大封同姓爲事者,卽不過戰國餘習也。上曰,固本之術,豈專在於封同姓乎?夫秦之遄亡,實由於焚詩書而不修德,豈不可戒也哉?禮樂文物,若如成周,則邦籙可綿矣,奚必大封同姓乎?鍾序曰,聖敎切當矣。仍奏曰,每於筵退之後,臣僚先問聖學之如何,而若謂以睿工日就,則群情擧欣慶祝矣。近日伏聞臨講之際,頗有未盡專精之慮,下情不勝抑菀矣。今日陪講,仰覩聖志之專一,讀法之融貫,日以此爲常,益加懋哉,則將就光明,非高遠難行之事,千萬顒祝。上掩卷。上曰,洋醜跳踉,侵犯江都,極用駭惋。鍾序曰,固備防禦,則必無患矣。上曰,防守之際,得無民間之妨農乎?鍾序曰,今已秋成,收獲可謂淸野,此則無慮。上曰,向來洋夷之深入京江也,民心太騷,今則不至散亂乎?東朝一念,晝霄憧憧,切爲悶然。鍾序曰,升平日久,民不知兵,當此異類之闖入,豈無一時之騷訛乎?夫正氣實,則邪氣自退,益加開廣,修德勤學,如此小醜,不足憂虞。熙正曰,洋賊敢犯近洋,不勝駭憤,而目下急務,卽是內修而外攘,至若都下騷擾,較諸向日,不甚大段矣。上曰,史官就座。仍命退,諸臣以次退出。
丙寅九月初八日未時,上御重熙堂。時原任大臣率兵曹判書各營將臣。請對入侍時,左承旨宋熙正,假注書趙秉鎬,記事官趙·金性均,行判中樞府事趙斗淳,行判敦寧府事李景在,左議政金炳學,右議政柳厚祚,行兵曹判書金炳㴤,禁衛大將李周喆,御營大將李顯稷,以次進伏訖。上曰,史官分左右。斗淳進前。奏曰,日候稍冷,聖體,若何?上曰,一樣矣。斗淳曰,寢睡·水刺之節,何如?上曰,一樣矣。大王大妃殿氣候,何如,上曰,一樣矣。斗淳曰,王大妃殿氣候,何如,上曰,一樣矣。斗淳曰,大妃殿氣候,何如,上曰,一樣矣。斗淳曰,中宮殿氣候,何如,上曰,安順矣。斗淳曰,洋夷若是猖獗,至犯保障重地,其爲駭憤,容有其極?禦遏防守,事係時急,相率請對矣。景在曰,洋夷之各持兵器,毋難下陸,不但痛惋,出於惡意,推可知矣,則備禦之策,不容少緩矣。炳學曰,洋舶事,去益憤惋,而有稟定事,相率請對矣。厚祚曰,洋醜凌犯如此,不勝驚惋,剿滅之策,不容少緩,敢此仰達。上曰,洋夷之侵犯內洋,莫近日若,防守備禦之策,唯恃諸大臣及諸將臣矣。須爛加商確,務盡措劃之方也。炳學曰,江都保障之地,有此洋夷之猖獗,其爲憂虞,無所止届,訓鍊大將李景夏,巡撫使差下,使之卽速設營,先送中軍,領率精兵幾哨,隨機應變,嚴加備禦,何如?上曰,依爲之。嚴加團束,不日奏凱,可也。出榻敎炳學曰,各殿宮南廟動駕,旣有成命矣。更待他日,下敎恐好,故敢達矣。上曰,依爲之。出榻敎炳學曰,左右捕將,多有防務之事,竝姑許遞,其代,知宗正卿李東鉉,宗正卿李章濂差下,城內城外凌逼竊發之患,使之另爲禁斷,何如?上曰,依爲之。都下人心,極爲騷訛,多有犯分掠奪之弊,嚴加禁戢,可也。出榻敎炳學曰,摠戎使申觀浩,方守鹽倉項矣。訓局馬軍一哨,步軍二哨,兩營牙兵各三十人,標下軍各三十人,使之領率,沿江上下,巡察防守,軍餉令度支擧行,何如?上曰,依爲之。出擧條炳學曰,前掌令李恒老,文學經綸之士也,此時奬用恐好,故敢達矣。上曰,同副承旨除授,使之乘馹斯速上來。出榻敎炳學曰,向日洋船之來,有幾人應募者矣。今亦當不無其人,隨其來告,使之白衣赴陣,何如?上曰,應募而若有成功者,當不次擢用矣。以此意揭榜于通衢四門,可也。出擧條炳學曰,禁將有所仰達事云,雖大臣就座前,使之奏達,何如?上曰,依爲之。周喆曰,將家後裔之勸武奬進,多有已例,而當此之時,人器可合者,尤不可不收用,閑良具德喜,別薦施行,何如?上曰,依爲之。出榻敎熙正曰,新除授左邊捕盜大將李東鉉,右邊捕盜大將李章濂,卽爲牌招,傳授命召大將牌·傳令牌,何如?上曰,依爲之。出榻敎炳㴤曰,別薦人具德喜,先付軍門,哨官,使之赴陣,何如?上曰,依爲之。出榻敎炳㴤曰,永宗僉使沈永奎,年老身病,海防鎭守,恐有疎虞之慮,改差,前兵使白樂莘,勿拘常格差下,使之當日給馬下送,何如?上曰,依爲之。出榻敎仍敎曰,今日筵說,當日頒布,可也。上曰,史官就座。仍命大臣先退。又命退,諸臣以次退出。
丙寅九月初八日申時,上御誠正閣。召對入侍時,參贊官申佐模,檢校待敎徐相翊,侍讀官韓龍敎,檢討官洪祐昌,記事官李承洙·趙·金性均,各持通鑑第二卷,以次進伏訖。上曰,史官分左右。上開卷。仍命授書算于龍敎。上讀自平曰非魏無知,止上曰此何語,仍讀十遍訖。龍敎還納書算。上曰,漢王修德,則鎭撫自在,何待大封同姓,然後可謂鎭撫乎?佐模曰,高帝之大封同姓,可謂弘遠規模矣。上曰,上番讀之。龍敎讀奏訖,上曰,釋義。龍敎釋義訖。上曰,文義奏之。龍敎曰,高帝賞賜,盡是得當矣。蕭何雖無汗馬之勞,封以食邑之多,張良亦無戰鬪之功,而使擇三萬戶,此是不可以一朝之功,加之於萬世之功也。旣封陳平,又封無知,薦賢受上賞之功,故曰刑一人天下懲,賞一人天下勸也。上曰,下番讀之。祐昌讀奏訖,上曰,文義奏之。祐昌曰,高帝大封同姓,但出懲秦之意,實非有見於三代聖王之制也。然未及百年,竟有吳楚七國之變,無論封建與郡縣,主聖賢臣,然後可以治安無事,亦不可但以封建與否,論其世也。上曰,參贊官讀之。佐模讀奏訖,上曰,文義奏之。佐模曰,堯典之以親,周書之庸展,寔出於敦敍之義,而至若文昭武穆,以次分封,維持鞏固,用成八百年基業,雖東遷以後,王室衰微,而晉鄭之依,魯衛之睦,未必不爲藩垣之蔽矣。秦及周政,不封同姓,分天下而郡縣之,自剪枝葉,本根先蹷,譬如滄海孤舟,無所維繫,二世而亡,固其宜也。高帝之懲秦大封,未必出於公天下之心,而不害爲固本之道矣。雖尾大不掉,馴致七國之亂,而及其季世,以莾·操之陰移神器,而光武·昭烈,竟成中興之功,此其驗也。帝王家垂裕之業,莫先於敦親厚宗,願於此等處留神焉。上曰,閣臣讀之。相翊讀奏訖,上曰,文義奏之。相翊曰,先王經世之法,唯在於固其根本,而根本旣固,則枝葉繁茂,故堯之親族,周之惇宗,皆出於固本之意也。漢之分第割地,大封同姓,足以懲孤立示敦睦也。上掩卷,仍命史官就座。又命退,諸臣以次退出。
丙寅九月初八日酉時,上御誠正閣。巡撫使入侍時,左副承旨鄭雲龜,記事官李承洙,記事官趙·金性均,巡撫使李景夏,以次進伏訖。上曰,史官分左右。上命巡撫使進前。仍敎曰,洋醜猖獗,隔在百里,特授卿此任,各別嚴束,不日奏凱,可也。景夏曰,雖肝腦塗地,敢不竭力,期於平定乎?上命賜尙方劍,挾侍跪傳于雲龜,雲龜跪傳于景夏,景夏跪受。奏曰,何官以下專制之命事,在前賜劍之時,有自何官以下專制之命,今番則何以爲之乎?上曰,特賜此劍,監兵使以下專制,可也。上曰,巡撫使先退。仍命史官就座。又命退,諸臣以次退出。
上在昌德宮。停常參·經筵。
長寧殿兩聖御眞移奉後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
鄭雲龜啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。注書李承洙病,代以金秉鍵爲假注書。
諭京外大小民人,王若曰,惟予小子,沖齡嗣服,上不能寅畏天命,下不能慰答民心,蚤夜屬屬,惟不克負荷我列聖朝全付之重,太母殿下期勉之隆,是懼是怵,錦玉靡安,淵氷若涉,乃者外寇之警,近薄於沁都保障之地,備禦疎虞,全城失守,士民駭竄,畿〈輔〉繹騷。嗚呼,此何等時也,此何等變也?靜言思之,一則寡躬之咎,二則寡躬之咎也。政不足祖述先憲,德不足以懷綏方域,恬嬉頹惰,駸駸然馴致此境矣。我國介在東海之東,與極西幾萬里之地,曾是風馬牛之不相及,非有疆界之互爭,釁隙之可修,踔重溟歷風濤,何爲而涉吾地哉?是必有我邦奸細之類,或失志怨國,或畏罪亡命,糾結旣久,聲氣潛通,越海遠引,公然犯臨,噫嘻,尙忍爲此,尙忍爲此?天理孔昭,王法至嚴,從當一一鉤覈,快雪神人之憤,而然彼愚迷造變之徒,喪倫蔑紀,不覺自陷於罔赦之科,以予視之,皆吾赤子也,亦皆我列聖化育之餘,則庇覆不廣,綏馭失宜,使不得安生樂業,以致此不率不軌之行者,果誰之咎?書曰,百姓有過,在予一人,撫躬自訟,予固愧恧之不暇,又何責於蚩蠢悖睯之輩也?言之痛心,不必多誥。咨爾京外有司之臣,咸悉此意,宣布朝家哀痛之諭,使之革心革面,偕底大道焉。
申佐模啓曰,卽者校理韓龍敎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
鄭雲龜啓曰,行大司憲金炳德,執義鄭謙植,掌令曺錫萬牌不進,朴定鉉,持平金鴻植·沈相穆在外,監察茶時之意,敢啓。傳曰,知道。
以大司諫李世宰,司諫洪在臣,獻納趙性鶴,執義鄭謙植,掌令曺錫萬牌不進罷職傳旨,傳于鄭雲龜曰,只推。
畿輔巡撫營從事官二單金聲根·安驥泳。
申佐模,以營建都監都提調意啓曰,本都監提調,多有實故,各營將臣,留營番次苟艱,南綾君洪鍾序,行大護軍洪祐吉,提調差下,刑曹判書申命淳,提調還差下,使之輪回入直,何如?傳曰,允。
又以議政府言啓曰,禁衛營,旣設巡撫營,而東堂設場,在於明日矣。一所科場,移設於明倫堂,何如?傳曰,允。
鄭雲龜,以畿輔巡撫營言啓曰,本營中軍李容熙,時無職名,令該曹口傳付軍職,何如?傳曰,允。
又以畿輔巡撫營言啓曰,今此洋夷出征將官·將校,軍兵及騎卜馬數爻,別單書入之意,敢啓。傳曰,知道。
又以議政府言啓曰,江都旣失守矣。守臣之坐失全城,藉曰事勢攸迫,而無一備禦,任其克斥者,由前由後,溺職大矣。雖以中軍言之,均有失守之責,竝姑先削職,留守之代,宗正卿李章濂差下,以登壇例施行,中軍之代,前虞候朴熙景差下,令該曹口傳下批,當日辭朝給馬,罔夜赴任,使之行且收兵,期於克復全城之地,何如?傳曰,允。
又以議政府言啓曰,金浦郡守鄭夔和,交河郡守閔應善,陽川縣令尹守淵,喬桐中軍安兢壽,年老身病,難於察任,竝改差,金浦之代,前府使尹永夏,交河之代,前中軍閔宗鎬,陽川之代,前營將鄭亨基,喬桐中軍之代,前水使李祉秀差下,令該曹口傳下批,使之除朝辭當日給馬下送,何如?傳曰,允。
鄭雲龜啓曰,右邊捕盜大將李章濂,移拜江華留守矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李東鉉,卽爲牌招,聽傳敎,何如?傳曰,允。
鄭雲龜,以議政府言啓曰,右捕將有闕矣。其〈代〉,前兵使李邦鉉,陞資差下,使之察任,何如?傳曰,允。
又以宗親府言啓曰,前兵使李邦鉉,今已陞資矣。宗正卿差下,令該曹口傳下批,何如?傳曰,允。
吏曹口傳政事,江華留守李章濂,今超資憲,登壇例施行事,承傳。知宗正卿單李章濂,行副護軍李邦鉉,今加嘉善,捕將差下事,承傳。宗正卿單李邦鉉。
備忘記,江華府留守李章濂下直,長弓一張·長箭一部·片箭一部·筒兒一箇賜給。
兵曹,以白希洙爲禁軍別將,兼鎭撫使單李章濂,右邊捕盜大將單李邦鉉。
鄭雲龜啓曰,新除授右邊捕盜大將李邦鉉,卽爲牌招,傳授命召及大將牌·傳令牌,何如?傳曰,允。
傳于申佐模曰,右承旨許遞,前望入之。承旨前望入之。申道熙落點。
申佐模,以議政府言啓曰,長寧殿御眞,權奉寅火堡矣,事體所在,極爲惶悚,擇吉移奉于慶熙宮之意,知委該曹,何如?傳曰,允。
又以議政府言啓曰,本府堂上中,有時無職名人,令該曹口傳付軍職,使之赴坐,何如?傳曰,允。
又以議政府言啓曰,沁都軍餉,以松營穀輸送事,纔已草記矣。延安·白川兩邑公穀,推移運送于沁留所駐處,巡撫陣軍糧,令畿伯,以附近諸邑中,量其便宜,就某樣公穀,陸續運送,而石數多寡,待巡撫營知委擧行之意,三懸鈴行會,何如?傳曰,允。
又以議政府言啓曰,都巡撫使行將出師,京城戒嚴,尤不可疎虞,水源精抄軍五百名,廣州別破陣二百名,楊州束伍軍一百名,竝徵付禁衛營,令該營將臣,統領節制,軍糧,自各其營邑,專當擧行,公穀會減事,三懸鈴知委,何如?傳曰,允。
又以議政府言啓曰,此時沿海隘口備禦之方,尤不容一毫疎忽,前府使白樂賢,京畿中軍差下,令該曹口傳下批,除朝辭當日出往,沿海各邑軍兵,量其多少,領率結陣於幸州項,與摠廳陣,相應防守,遮截前路,至於松都·喬桐,已有沁都請援,使各該中軍,領率軍兵,火速馳往,而沁都軍餉,必當難繼,令開城留守,毋論某樣穀,從水路陸續輸送之意,竝三懸鈴知委,何如?傳曰,允。
又以議政府言啓曰,當此警急之時,出義向上,毋論京外,必多其人,漢城左尹鄭圭應,召募使差下,使之出往楊花鎭,以爲糾合節制之地,何如?傳曰,允。
兵曹口傳政事,江華中軍單朴熙景,護軍李容熙,京畿中軍單白樂賢,統禦中軍單李祉秀,大護軍徐戴淳。
鄭雲龜,以畿輔巡撫營言啓曰,卽見臣營中軍李容熙馳報,則大軍無事到陽川邑站,日勢向晩,整頓軍馬,仍爲止宿云矣,敢啓。傳曰,知道。
吏曹口傳政事,金浦郡守單尹永夏,交河郡守單閔宗鎬,陽川縣令單鄭亨基,傳于鄭雲龜曰,召對爲之。
鄭雲龜,以御營廳言啓曰,依大臣所奏,本廳將校二人,率牙兵三十名標下軍三十名,領付于摠戎廳,因議政府草記,本廳字內興仁之門·光熙門·惠化門·五間水門·宣仁門·通化門各將校一人軍二十名,二間水門將校一人軍十名,竝爲加定,嚴飭把守之意,敢啓。傳曰,知道。
又以御營廳言啓曰,本廳千摠趙萬赫,身病甚重,勢難察任,改差,何如?傳曰,允。
又以摠戎廳言啓曰,因大臣所奏,訓局將官四員,將校五員,標下軍三十一名,馬軍一哨一百十九名,步軍二哨二百四十四名,禁衛營將校二員,牙兵三十名,標下軍三十名,御營廳將校二員,牙兵三十名,標下軍三十名,及本廳將官七員,將校三十三員,標下軍三百二十五名,摠戎使臣申觀浩率領,沿江上下,巡察防守之意,敢啓。傳曰,知道。
又以摠戎廳言啓曰,因議政府草記,本廳字內漢北門將校二人,軍二十名,加數排立把守之意,敢啓。傳曰,知道。
又以摠戎廳言啓曰,今此沿江上下巡察防守之時,沿路各邑斥堠報警等節,不可不愼嚴,故自臣廳,爲先傳令,知委於陽川·金浦·通津·高陽·交河·坡州·長湍等邑之意,敢啓。傳曰,知道。
又以禮曹言啓曰,全羅道觀察使封進來十月令宗廟薦新柚子,今初十日薦進,而景慕宮薦新,則慶尙道例爲封進矣,本道所封,未及上來,莫重薦獻,不可後時,依前例,以宗廟薦新加封柚子,同日一體薦進,何如?傳曰,允。
又以成均館大司成意啓曰,今九月初九日,儒生課試,當爲設行,而大提學未差,限內不得爲之之意,敢啓。傳曰,知道。
又以刑曹言啓曰,禮曹啓辭內,卽接昭寧園兼綏吉園守奉官所報,則兩園所祭器中,銀鉢里具蓋二坐,銀匙楪二坐,銀匙二立,銀箸二雙,今八月二十九日夜,爲偸漢所失云矣。莫重之地,有此偸竊之患,萬萬驚悚,所失銀器,令該曹爲先改造下送,入直官員常時不謹守護之罪,在所難免,令該府拿問嚴勘,入番守僕員役等,令該曹照法嚴繩,偸竊之漢,令左右捕廳期於跟捕事,竝爲分付,何如?傳曰,允事,命下矣。謹按律文,則大明律毁大祀丘壇條曰,遺失大祀神御之物者,杖七十徒一年半,金三同·金貴喆·金獨己·張弘仁·張興仁·崔福吉等,各決杖七十後,三同江原道春川府,貴喆洪川縣,獨己公忠道鎭川縣,弘仁沃川郡,興仁黃海道金川地,福吉兔山縣,定配所,竝卽押送之意,敢啓。傳曰,知道。
義禁府啓目,粘連向前金英烈亦園所守奉,何等謹嚴,而莫重器物,有此偸失,罪著溺職,難免當勘,以此照律,何如?判付啓,依允。
鄭雲龜,以義禁府言啓曰,咸鏡監司金有淵狀啓內,會寧府使孫亮錫罪狀,令攸司稟處事。判付內,配囚失逃,雖有不審之責,旣有兩邑公文,則與過限未捉,煞有間焉。該府使論罪,特爲安恕事,命下矣。該府使孫亮錫,特爲安恕之意,分付該道道臣,何如?傳曰,允。
校理韓龍敎疏曰,伏以,臣母間患輪感,委頓床笫,已數月于玆矣。忽自昨日,諸症添劇,氣息奄奄,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣所帶之職,俾便救護,仍治臣擅離之罪。以昭法紀焉。臣無任云云。省疏具悉。爾其勿辭,救護。
敎江華留守李章濂書,王若曰,天險不戒,宋京口之遽撤藩籬,地望所推,趙晉陽之足任保障,當是時屬之誰也?選在朝莫如卿焉。顧玆水心名都,寔爲海口重地,松京·桐府之互爲控扼,羽翼我上都之隆,摩尼·甲串之素稱險要,咽喉乎大洋之匯,眞殿之衣冠密通,建置斯嚴,史閣之書籍是藏,護持尤別。噫,醜夷遽肆猖獗,而巨防奄至搶攘,技則止三䭵兩䭵,遂乃越海而載砲,險不啻千雉百雉,輒敢下陸而緣城,昇平垂數百年,嗟愚氓獸駭而鳥竄,疎虞非一二計,致凶孽豕突而狼奔,在昔居留保釐之任,倚畀惟重,矧今捍禦規復之策,揀遴尤難,惟卿,五世統轄之家,萬夫干城之望,佩腰符而躋梱帥,歷試旣優,踐喉司而陞宗卿,眷毗方切,狀貌豐厚,可仗古名將福相,器局宏深,何憂彼小醜狂猘?玆授卿以江華府留守兼鎭撫使,卿其祗服寵命,勉恢良圖,收散率而復城池,雷封永鞏,掃屯賊而蕩巢穴,氛翳廓淸,於戲,紓乙夜聽鼙之憂,耿予一念,睠丙年經燹之地,望卿再完,故玆敎示,想宜知悉。知製敎臣洪祐昌製進
丙寅九月初九日巳時,上御誠正閣。進講入侍時,知事金益文,參贊官申佐模,檢討官洪祐昌,假注書趙秉鎬,記事官趙·金性均,各持通鑑第二卷,以次進伏訖。上曰,史官分左右。上開卷。仍讀前受音一遍訖。益文讀自留侯曰陛下起布衣,止我等無患矣,仍奏釋義訖。上命授書算于益文,仍讀新受音十遍訖。益文還納書算。上曰,雍齒有怨,在於何時?益文曰,高帝微時,雍齒常以勇力,窘辱帝,事載馬史高祖本記矣。上曰,旣云有怨,而又以功多不忍殺,此美事也。益文曰,誠然矣。然功旣多,則何必念舊怨乎?以高帝豁達大度,誠可惜矣。又奏曰,司馬光史斷曰,高帝初得天下,數用愛憎行誅賞,良因事納忠,以變易帝意,使上無阿私之失,下無猜忌之謀,若良者,可謂善諫矣。高帝雖因良善諫,而變易其意,然以愛憎行賞罰,殊非人君至公無私之度,此高帝不讀書之致也。蓋讀書然後可以明理,明理然後可以克祛私心,以暢公道,是以帝王尤以講學爲重。伏願此等處,深留聖念焉。祐昌曰,高帝非睚眦必報之器量,而雍齒功雖多,終不封侯,則其所仇㜧,良亦必知,而今姶游辭緩問者,蓋不欲先自發口也,張良每事但爲開發其機而已,此無非明哲保身之道也。佐模曰,人君御下,大公至正,無有私好,惡私愛憎之參以己意,功而可賞,與衆共之,罪而可誅,與衆共之,是故賞一人而千萬人喜,戮一人而千萬人懼,觀於高帝之戮丁公封雍齒,可知也。始高帝之定功行賞,不無愛憎之參於其間,而及夫留侯之一言開悟,置酒趣封,先及雍齒,使偶語諸將,釋然妥帖,其恢廓之度,虛受之量,異乎項籍之刓印遠矣,宜其所以屈群英而得天下也。願於此等處留神,用人賞人,一從至公焉。上掩卷,仍命史官就座。又命退,諸臣以次退出。
丙寅九月初九日申時,上御誠正閣。召對入侍時,參贊官鄭雲龜,檢校待敎徐相翊,侍講官金奎弘,檢討官洪祐昌,假注書趙秉鎬,記事官趙·金性均,各持通鑑第二卷,以次進伏訖。上曰,史官分左右。上開卷。仍命授書算于奎弘。上讀自留侯曰陛下起布衣,止我等無患矣,仍讀十遍訖。奎弘還納書算。上曰,上番讀之。奎弘讀奏訖,上曰,釋義。奎弘釋義訖。上曰,文義奏之。奎弘曰,張良爲漢高之謀,托以心腹,則隨處獻計,宜其知無不言矣。諸將之謀反,何待漢高之目見,然後乃言之耶?蓋漢高初定天下,賞罰多用愛憎,故群下有自危之心,故張良因事納諫,使上無循私之失,下無觖望之慮,若良者,可謂善諫矣。上曰,從其諫而卽施之,亦壯哉?奎弘曰,漢高,以豁達之度,亦能善從諫矣。上曰,下番讀之。祐昌讀奏訖,上曰,文義奏之。祐昌曰,張良此言,雖出於急先收拾之計,而此下段,宋人唐仲友史論,以爲救雲夢之失,其說亦或有理也。大抵僞遊雲夢,雖曰陳平奇計,是不過敎君行詐也,實非正大之道,張良乃反坐視不言,豈不覺其失耶?當場事勢,不得不縱權而然耶?今此因沙中偶語,從容幾諫如此,故司馬公,亦以爲善諫,唐仲友,則其言又深一節矣。上曰,參贊官讀之。雲龜讀奏訖,上曰,文義奏之。雲龜曰,上下番儒臣,備陳無餘,臣無容更達矣。上曰,閣臣讀之。相翊讀奏訖,上曰,文義奏之。相翊曰,張良之因事納忠,可謂善諫矣。高帝屈策群雄,統合天下,而及其分封功臣,而爭功偶語,實有觖望自危之心,張良一言,感悟上意,先封雍齒,上有公平之美,下無猜忌之謀,漢之奠安,良有以也。上掩卷,仍命史官就座。又命退,諸臣以次退出。
上在昌德宮。停常參·經筵。
藥房提調金世均,右承旨申道熙啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
申佐模啓曰,議政府郞廳來言,今日賓廳日次,而本府坐起相値,不得來會云矣,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
傳于申佐模曰,原任大臣奉朝賀,同爲來會于廟堂,沁都克復之策,爛加措劃。
傳于申佐模曰,長寧殿御眞,移奉于南殿。
傳于申佐模曰,營建都監補納人之尙未示意,姑待畢納而然,今當國家有事之時,璿派兩人之助納軍需,出義效力,殆若臨亂敵愾之誠,予常視以百世一室之誼,益知其向上之心矣。幼學李文榮近瓜,監役作窠,進士李承堯,禮賓參奉作窠,令該曹口傳擬入。
傳于申佐模曰,政官牌招開政。
傳于申佐模曰,在外戶曹參判·禮曹參議許遞,今日政差出。
傳于申佐模曰,仕滿監役作窠,今日政差出。
行大司憲金炳德,大司諫李世宰,執義鄭謙植,司諫洪在臣,掌令曺錫萬,獻納趙性鶴,正言申錫淵·尹榮信等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊所眼無國母,恣行凶臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莾·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥戮之典。噫嘻,痛矣。賊裕之罪,可勝誅哉?辛酉一疏,包凶畜禍,暗售梟獍之腸,都人尹·姞等句語,排布陰譎,曲突徒薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典焉。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不到也,是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿士,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一者也。今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一,竝施适·雲之例,逆賊友文,跡本卑微,性又奸慝,投身於鍾一,日作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酌,卽此數段,已足爲訛賊之眞贓斷案,至於正月十三日,卽是窮宙亘宇所未有未聞之極逆情節,而無不參聞,無不參知,則罪之誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山,而肆發㦧悖之說,視奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽躬天地亘萬古所未有之一大變怪,鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二,二而一也,旣已承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉?大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可止以知情不告,蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執注,謂以覷氣色而遽逃,莊牘幾日,而不爲告官,稱以値事機之巧湊,直不過鬼形之潛匿,號音之巧飾,負犯至重,干係甚大,宜其嚴覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施亟律焉,噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉診張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,奐名易姓,其計至奸至慝,抵賴鞠庭,難化梟獍之腸,憑藉外國,罔非鬼蜮之情,鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍率之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑衆聽,究厥情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林,禍將滔天?有浮洪水·猛獸,何幸太陽中天,奸狀莫逃?快伸三尺之章,遄伏肆市之典,神人之憤,庶可少洩,而似此賊魁,不可只誅其身而止。請謀叛不道罪人鍾三·鳳周,竝施孥戮之典焉。噫嘻,痛矣。今日之事,尙忍言哉?醜類陸梁,遠涉重溟,侵凌之禍,瞥起於不虞之頃,沁都保障之地,遽爾失守矣。兩祖御眞之所揭虔,列聖睿算之所經理,體貌之嚴,關防之重,顧何如也?備禦綢繆,效死必守,卽守臣責耳。噫,彼江華前留守李寅夔,身居分司之任,疎於應變,昩於制勝,措手不及,坐失全城,藉緣事勢之攸迫,政典莫嚴,王法自在,揆以邦憲,焉逭當律?雖以前中軍李龍會言之,旣在副將之職,承佐贊劃,不措一策,以致失守,厥罪惟同,臣等謂前江華留守李寅夔,前中軍李龍會,姑先施以島配之典,斷不可已。答兩司曰,不允。李寅夔等事,當有處分矣。卿等退去。
行大司憲金炳德,執義鄭謙植等啓曰,新除授掌令朴定鉉,時在慶尙道丹城地,持平金鴻植,時在全羅道益山地,持平沈相穆,時在廣州地。請斯速乘馹上來事,下諭。答曰,許遞。
大司諫李世宰,司諫洪在臣,獻納趙性鶴,正言申錫淵·尹榮信等啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。答曰,不允。
傳于申佐模曰,禮房承旨馳詣宣武祠,奉審摘奸以來。
傳于申佐模曰,右承旨·右副承旨許遞,前望入之。承旨前望入之。鄭基會·趙性敎落點。
申佐模啓曰,都承旨李載冕,左承旨宋熙正,新除授右承旨鄭基會,左副承旨趙性敎,竝卽牌招,何如?傳曰,允。
申佐模,以吏曹言啓曰,通禮院左通禮李根秀,元陵參奉趙然喆,俱以身病,呈狀乞遞,竝改差,何如?傳曰,允。
又以吏曹言啓曰,來丁卯式年,東堂文科初試試官,當爲磨鍊,而參議金世鎬,病不來,令政院牌招,以爲同參開坐之地,何如?傳曰,允。
有政。吏批,判書李載元,參判金炳弼進,參議金世鎬,牌招不進,檢校待敎徐相翊進。以李圭徹爲知敦寧,李世器爲戶曹參判,趙昌和爲禮曹參議,李鶴周爲兵曹參議,鄭基會爲監役,南鎭宋爲智陵參奉,姜民秀愍懷墓守衛官,禁府都事徐圭淳,繕工奉事任泰直,已上相換,分承旨李應夏·趙秉鈺,分兵曹參議南鍾益,分兵曹參知李冕光,分兵曹正郞李容萬,分兵曹佐郞趙秉稷,兼執義李應辰,兼持平申獻求,已上減下。
兵批,行判書金炳㴤病,參判閔致庠病,參議李鶴周未肅拜,參知李炳敎入直進,檢校待敎徐相翊進。僉知單崔璟元,護軍權永秀·洪淳大,副護軍金學初·李應夏·趙秉鈺·南商龍·趙敬夏·申佐模·申道熙·柳芝榮·南鍾益·李冕光·沈永奎·李晩謙·李鍾元·安兢壽,副司勇李喬信,以上竝單付,分副摠管閔泳緯·趙鳳夏,分都事河兼洛·趙羲轍,以上依定式減下。
吏批,再政。李應辰爲左通禮,柳肯鎬假監役,姜藎爲元陵參奉,兵曹參議單李鶴周,參知單李炳敎,以吏曹參議金世鎬牌不進罷職傳旨,傳于申佐模曰,只推。
傳于申佐模曰,召對爲之。
以都承旨李載冕,左承旨宋熙正牌不進罷職傳旨,傳于鄭基會曰,只推。
鄭基會啓曰,今此文科初試一所試官奇禹鉉·韓鎭棨在外,無以備員受點,令該曹更爲擬入,何如?傳曰,允。
又啓曰,今此武科初試二所參試官高時勉·李友會在外,無以備員受點,今該曹更爲擬入,何如?傳曰,允。
以咸鏡監司金有淵狀啓,富寧府民家漂頹事,傳于趙性敎曰,聞甚矜惻。元恤典外,別加顧助,卽爲結構奠接之方,廟堂措辭,分付。
吏曹召募使單鄭圭應。
趙性敎,以禮曹言啓曰,傳曰,長寧殿御眞,移奉于南殿事,命下矣。奉來吉日時,令日官李秉洪推擇,則今九月二十日卯時爲吉云。以此日時擧行,何如?傳曰,允。
又以議政府言啓曰,東堂初試,行將開場矣。曠費日字,此時可悶,使之日三題試取,斯速出榜之意,分付試所,何如?傳曰,允。
又以畿輔巡撫營言啓曰,卽見臣營中軍李容熙馳報,則軍行無事經夜後,今日卯時量,前進云矣,敢啓。傳曰,知道。
鄭基會,以摠戎廳言啓曰,沿江上下,巡察防守將官·將校馬步軍兵,無頉經夜之意,敢啓。傳曰,知道。
趙性敎,以宗親府言啓曰,璿派幼學李文榮,進士李承堯,助納各數,至一萬兩矣。移送議政府之意,敢啓。傳曰,知道。
鄭基會,以畿輔巡撫營言啓曰,本營別軍官愼㘽芝,今爲通津府使矣。可合參謀於軍務,兼帶軍銜,仍置臣營幕下,何如?傳曰,允。
又以議政府言啓曰,巡撫使旣已設營矣。行陣所運糧,雖以京畿附近邑區劃,而轉輸之際必有難繼之慮,惠廳錢一萬兩,戶曹米一千石,移劃於巡撫營,以爲士卒接濟之地,何如?傳曰,允。
又以議政府言啓曰,巡撫營及沁都軍糧,纔已草記區劃矣。不可無領運之人,松都則經歷,京畿·海西則各其邑守令,仍差運糧官,使之星火擧行,何如?傳曰,允。
趙性敎,以議政府言啓曰,幸州項,雖有畿內兵防守者,終不無疎虞之慮,御營中軍權,領率標下軍與訓局步軍一哨,卽速馳往,使之結陣,運糧令度支擧行事,分付,何如?傳曰,允。
又以議政府言啓曰,通沁之陸路要衝,尤不可不戒嚴,楊州牧使,率束伍軍二百名,防守礪峴,而其中一百名,則以禁衛營所付者,使之移赴南·北漢,僧軍,令各其摠攝領率,來赴於楊州陣,以爲團束遮截之地,何如?傳曰,允。
又以議政府言啓曰,客使當不日渡江矣。海西道臣,亦當迎勅,而此時海防,尤爲緊重,依關西例,令帥臣替行事,分付,何如?傳曰,允。
又以議政府言啓曰,洋醜猖獗,至犯畿沿,方調發各營馬步軍,以圖克日剿滅,而遠近士民,必多聞風起義之人,湖西前承旨李容直,湖南前兵使李觀淵,嶺南前正李彙載,前校理金禹銖,海西前縣監李敏道,關西前承旨鮮于澲,關東前監役李周夏,北關前五衛將馬行逸,竝召募使差下,使之糾合義旅,刻期赴京,何如?傳曰,允。
又以議政府言啓曰,新除授江華中軍朴熙景,聞在沁都云,使之除朝辭仍爲赴任之意,分付,何如?傳曰,允。
又以議政府言啓曰,江都失守之後,賊情虛實,漠然無聞矣。通津,隔在一帶水之間,于今幾日,一不馳報,事體疎忽,莫此爲甚。該府使李公濂爲先罷黜,其代,副護軍愼㘽芝差下,使之除朝辭給馬下送,雖以道臣言之,管轄之地,不可無警,施以越俸之典,何如?傳曰,允。
又以畿輔巡撫營言啓曰,馬兵二哨,定將官出送,先鋒行陣所,以爲繼援之意,敢啓。傳曰,知道。
又以摠戎廳言啓曰,竹山府使趙羲純,方在任所,使之罔夜赴陣事,分付畿營,何如?傳曰,允。
又以御營廳言啓曰,謹依議政府草記允下,本廳中軍臣權,領率敎鍊官一員別武士二人京標下軍一百名訓局步軍一哨,馳往幸洲項結陣之意,敢啓。傳曰,知道。
又以摠戎廳言啓曰,假監役柳肯鎬,文學智略,足以參謀軍機,竹山儒生李秉奎,聞有兵學熟習,竝參謀士差下,使之赴陣,何如?傳曰,允。
又以訓鍊都監言啓曰,因議政府草記,步軍一哨一百二十二名,將官一員,將校二人,領付于御營中軍,幸洲項結陣所之意,敢啓。傳曰,知道。
以公忠監司申檍狀啓,扶餘縣監具然翼,稱以軍器修補,欲爲勤懲饒民,作此駭妄之擧,爲先罷黜,其罪狀,令攸司稟處事,傳于趙性敎曰,令該曹口傳差出,不日下送。
吏曹口傳政事,通津府使單愼㘽芝,以成載瑨爲扶餘縣監。
趙性敎,以禮曹言啓曰,卽接四館所牒呈,則乙丑七月秋到記,殿講入格幼學李錫弘·金定義·權在學,丙寅三月春到記,殿講入格幼學金復性·李濟和·韓暎濟·金炳應·趙漢元·趙益元,以上直赴會試,乙丑七月秋到記,殿講入格幼學金潤·金容愚,丙寅三月春到記,殿講入格幼學柳廷植,進士李章翊,幼學車珽模·李觀會·權逌善·李祖益,以上給二分,乙丑七月秋到記,殿講入格幼學邊相勳·李炳維·趙性榘·尹皞燮,丙寅三月春到記,殿講入格幼學文俊榮·趙明林·尹止善·尹相賢·金純敎,以上給一分事,命下,竝於今番分等,許赴事,報來矣。直赴會試幼學李錫弘等九人,直赴於來丁卯式年文科覆試講經給二分,幼學金潤等八人,給一分,幼學邊相勳等九人依例許赴於文科初試,較藝等第之意,分付,何如?傳曰,允。
鄭基會,以兵曹言啓曰,今此式年武科初試試官望中,時無職名人,依例口傳付軍職以入之意,敢啓。傳曰,知道。
又以都摠府言啓曰,都摠管韓啓源,以議政府堂上,本府坐起進參事,晝仕出去之意,敢啓。傳曰,知道。
又以御營廳言啓曰,本廳千摠鄭喆東,哨官金光輝,俱有身病,勢難察任,竝改差,何如?傳曰,允。
又以摠戎廳言啓曰,本廳千摠李鍾俊,身病猝重,勢難察任,改差,何如?傳曰,允。
兵曹口傳政事,副司果單鄭學默。
趙性敎,以義禁府言啓曰,時囚罪人金英烈,杖七十,徒一年半定配,照律公事判付內依允矣。金英烈,杖七十收贖,告身盡行追奪,公忠道公州牧日新驛徒一年半定配,而以議啓內辭意,具罪目,依例發遣府羅將,押送配所,何如?傳曰,允。
義禁府照目,粘連昭寧園兼綏吉園守奉官金英烈矣本府議啓內,園所守奉,何等謹嚴,而莫重器物,有此偸失,罪著溺職,難免當勘,以此照律,罪杖七十收讀,告身盡行追奪,徒一年半定配私罪。奉敎依允。
丙寅九月初十日辰時,上御誠正閣。進講入侍時,判敦寧李景在,同知事姜㳣,參贊官申道熙,侍講官金奎弘,假注書金秉鍵,記事官權命菊·金性均,各持通鑑第二卷,以次進伏訖。上曰,史官分左右。景在進前。奏曰,日氣淸和,聖體,若何?上曰,一樣矣。景在曰,寢睡·水刺之節,何如?上曰,一樣矣。景在曰,大王大妃殿氣候,何如,上曰,一樣矣。景在曰,王大妃殿氣候,何如,上曰,一樣矣。景在曰,大妃殿氣候,何如,上曰,一樣矣。景在曰,中宮殿氣候,何如,上曰,安順矣。上開卷。仍讀前受音一遍訖。㳣讀自列侯畢已受封,止萬世之功也。仍奏釋義訖。上命授書算于㳣。上讀新受音十遍訖。㳣還納書算。上曰,諸臣皆以曹參爲元功,鄂千秋獨以蕭何爲第一,眞可謂善論也。㳣曰,誠然矣。曹參攻略之功,亦非小矣,而其不及蕭何者,以地則關中爲本,以兵則糧餉爲本,蕭何常保全而轉漕,使高祖雖敗而有可歸之所,士卒足食,而有自堅之心,此所以爲元功也。上曰,當初韓信之亡也,蕭何追之,得一信而將相兼備,何之元功,於此亦可見也。㳣曰,蕭何後爲漢丞相,而人臣事君,進賢爲大矣。見今洋醜又至,江都失守,我國根本之地爲都城,而軍民之命在於裕食,根本不撓,則洋夷自破,防守足食,最爲上策,古今事無異矣。奎弘曰,當楚漢爭雄之時,曹參將兵居外,躬犯矢石,攻城略地,其功不爲不多,而不過爲一帥之功也。蕭何則常居關中,鎭國家撫百姓,調兵而補其缺處,轉漕而給其不足,此眞宰相之事,而巍業大勳,莫與汝競矣。千秋,以一言定爲元功,此實萬世不易之公議也。道熙曰,經筵儒臣,備陳無餘,臣無容更達矣。景在曰,論功之際,皆以曹參爲首,而竟用鄂千秋一言,以蕭何爲第一,漢高之度量恢弘,善用人善用言,推可知矣。仍奏曰,洋醜去益猖獗,乃有長寧殿御眞移奉,驚悚之極,不勝憤惋矣。上曰,長寧殿御眞移奉,誠極驚悚矣。又奏曰,聖衷安得不驚悚,而江都雖是關隘重地,升平日久,民不知兵,初無鍊習,猝然當之,至於失守,巡撫中軍,領率京軍,旣已下往,可期不日奏功,先自聖衷,勿爲驚動,仰慰殿宮,寢睡·水刺之節,務極調宜,講對召接,課日勿廢,上自宮闈,以爲鎭定之地,千萬伏望。上掩卷,仍命史官就座,命大臣先退。又命退,諸臣以次退出。
丙寅九月初十日申時,上御誠正閣。召對入侍時,前承旨申佐模,檢校待敎徐相翊,侍講官金奎弘,檢討官洪祐昌,假注書金秉鍵,記事官權命菊·金性均,各持通鑑第二卷,以次進伏訖。上曰,史官分左右。上開卷。仍命授書算于奎弘,上讀自列侯畢已受封,止萬世之功也,仍讀十遍訖。奎弘還納書算。上曰,上番讀之。奎弘讀奏訖,上曰,釋義。奎弘釋義訖。上曰,文義奏之。奎弘曰,此章文義,盡達於進講,無容更陳,而大抵蓄積,卽有國之本,而民命之所繫也。當國家緩急之時,尤不可不備矣。方漢高之與楚相距,動兵不下十萬,日費之糧,亦爲屢萬斛,而蕭何常轉漕給食,未嘗乏絶,國家有相,如蕭何之之才之謀,則何患大業之不成乎?上曰,下番讀之。祐昌讀奏訖,上曰,文義奏之。祐昌曰,陳平初不知何狀,而因人納用,至成大功,蕭何帝已先用,千秋不過論功時論定第次而已,較諸魏無知,進賢似有輕重,而一則止於賞賜,一則封侯,或未知千秋,有他前功而然,而恐未免錯倒也。上曰,參贊官讀之。佐模讀奏訖,上曰,文義奏之。佐模曰,蕭何·曹參,俱是沛椽,卽高帝起兵時主簿,八年從戎,其功伐勞績之孰爲第一,高帝豈有不知之理?特以千秋之言,合於帝見,故至以封侯而賞之也。夫被堅執銃,冒犯鋒鏑,較之轉餉補軍,坐運籌劃,似有難易之別,而第兵無食,則無以戰鬪,是故孟子之答兵與食孰重之言,曰食重,又答斯二者孰去之言,曰去兵,蓋以兵以食爲重,寧去兵而食不可去也。當高帝跳滎跼廣之日,若無蕭何轉漕不乏,則雖有曹參百輩,無以成創業之功矣。顧今聽鼙之憂,丙枕靡安,至於命將出師,徵兵畿沿,而軍糧繼餉,誠爲時急,未知廟堂籌劃,有何長榮,區區賤慮,實不勝憧憧矣。上曰,閣臣讀之。相翊讀奏訖,上曰,文義奏之。相翊曰,漢之初興,蕭·曹之功爲最,而蕭何之鎭撫百姓,調給餽餉,曹參之被堅就銳,戰勝攻取,論其功勳,不可同日而語矣,鄂千秋之言,品定功次矣。上掩卷,仍命史官就座。又命退,諸臣以次退出。
上在昌德宮。停常參·經筵。
鄭雲龜,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳于鄭雲龜曰,巡撫營結陣與出征士卒,多日露宿,能無疾病否?結陣處,遣軍士房承旨勞問,出征軍兵處,令禁軍撥馬勞問以來。
傳于趙性敎曰,閟宮都提調有闕之代,前望入之。
傳于趙性敎曰,臺諫竝計遞,前望入之。
傳于趙性敎曰,未肅拜玉堂許遞,副司直安驥泳除授,景慕宮都提調前望入之。領府事鄭元容落點。
趙性敎啓曰,卽者典翰金奎弘,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
趙性敎,以弘文館言啓曰,典翰金奎弘,陳疏徑出,副應敎李昌鎬,營建都監都廳進,校理韓龍敎,陳疏受由,趙晩和,副校理洪大鐘,迎接都監都廳進,趙定燮,別兼春秋進,上番闕直,事甚未安。應敎洪萬燮,卽爲牌招入直,何如?傳曰,允。
傳于趙性敎曰,再明日九日製,通方外爲之,試紙,用大好紙,弘文提學牌招。
趙性敎,以議政府言啓曰,各道出身有弓馬之才者,必多出義願赴之人,使各該道帥臣,星火一齊起送之意,分付,何如?傳曰,允。
鄭雲龜,以議政府言啓曰,摠戎中軍李元熙,召募使差下,何如?傳曰,允。
又以議政府言啓曰,前都事李鍾祥,前正鄭允愚,嶺南召募使加差下,何如?傳曰,允。
吏曹,公忠道召募使單李容直,全羅道召募使單李觀淵,慶尙道召募使單李彙載·金禹銖,黃海道召募使單李敏道,平安道召募使單鮮于澲,江原道召募使單李周夏,咸鏡道召募使單馬行逸,吏曹召募使單李元熙,慶尙道召募使單李鍾祥·鄭允愚。
鄭雲龜,以議政府言啓曰,喬桐水使徐相稷改差,其代,勿拘階級,前水使鄭雲翼,陞資差下,使之當日辭朝,給馬下送,何如?傳曰,允。
吏曹口傳政事,兼喬桐府使單鄭雲翼,今加嘉善加資事,承傳。
兵曹口傳政事,京畿水使單鄭雲翼。
鄭雲龜,以議政府言啓曰,新除授喬桐水使鄭雲翼,以訓局將官,聞方赴陣云,使之除朝辭罔夜赴任之意,分付,何如?傳曰,允。
又以議政府言啓曰,江華經歷金在獻改差,其代,前郡守李源龜差下,而聞在鄕廬云,罔夜騎驛上來,使之除朝辭赴任,何如?傳曰,允。
吏曹口傳政事,江華經歷李源龜差下事,承傳。
鄭雲龜,以畿輔巡撫營言啓曰,卽見先鋒中軍李容熙,今月初十日戌時,成貼馳報,則大陣當日申時量,行到通津境陽陵橋,則該府使李公濂,囊齎印符,單身來待,具道事狀曰,昨日午時量,洋賊五十餘名,各持銃劍,突入邑村,掠奪民財,牛畜衣服,了無餘存,轉入官舍,公私錢六七百兩,沒數持去,至於官服諸具,亦皆無遺,而官隷則吏屬俱逃,閭閻則男女全空,至於外村民人,莫不聞風逃散,府使則隻身孤立,不宜坐受殺害之患,故不得已徒步登山,暫避經夜於五六里外民家,今纔來此云云。故聞甚驚憤,爲先急發數校,使之微服先行,詳察前路左右,以探賊情之虛實伏兵之有無,又發數校先行,自左右村落,以至邑底,而使之以安心還巢之意,逢人輒諭,大陣仍卽前進,酉時量,到該府前街,結成方陣,以待機變,而大軍旣到,衆情咸悅,三三五五,民皆稍集,其中有一二民,來告曰,昨日洋賊,自邑村,轉上文殊山城,或上或下,若有據險之意云,故問其遠近,則距邑爲十里許,而行將飼馬饋卒,一以盡防患之策,一以盡制變之方云矣,敢啓。傳曰,知道。
又以畿輔巡撫營言啓曰,卽見先鋒中軍李容熙成貼馳報,則大陣到通津府前街止宿,無事徑夜云矣,敢啓。傳曰,知道。
又以畿輔巡撫營言啓曰,卽見先鋒中軍李容熙成貼馳報,則通津居幼學李重允,黃牛三隻,來納大陣,願助軍需云矣,敢啓。傳曰,知道。
趙性敎,以吏曹言啓曰,璿派人李文榮,瓜近監役作窠擬入事,命下矣。監役李貞夏作窠,其代以假官序陞後,始乃擬入,故監役望筒,先爲入啓之意,敢啓。傳曰,知道。
吏曹口傳政事,以李文榮爲假監役,李承堯爲禮賓參奉。
趙性敎,以宗親府言啓曰,璿派幼學李海祚助納,數至一萬兩矣。移送議政府之意,敢啓。傳曰,知道。璿派人之出義効力,昨有所示意之擧矣。今又軍需,願納之惟恐後人,有以見向上之誠,甚庸嘉尙,幼學李海祚,瓜近初仕作窠,令該曹口傳擬入。
吏曹口傳政事,以李海祚爲徽慶園參奉。
吏曹口傳政事,以鄭禮鉉爲監役。
傳于趙性敎曰,召對爲之。
鄭雲龜,以禁衛營言啓曰,前營將李敏應,前虞候申孝哲,前五衛將金翊相,俱合參謀軍機,竝別軍官差下,何如?傳曰,允。
又以摠戎廳言啓曰,因議政府草記,北漢僧軍,令摠攝領率,來赴於楊州陣事,臣申觀浩,祗受合符憑驗後,使該摠攝,領率僧校卒,往付于礪峴·楊州陣事,傳令知委之意,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。趙性敎,以承文院都提調意啓曰,卽見禮部咨文出來者,以爲本衙門査照法國師船,前往均未可定,轉咨本國,妥籌辦理云矣。回咨,令文任措辭撰出,定禁軍騎撥,下送于灣府,使之轉給鳳城將處,以爲轉致北京之地,何如?傳曰,允。
鄭雲龜,以義禁府言啓曰,公忠監司申檍狀啓內,扶餘縣監具然翼爲先罷黜,其罪狀,令攸司稟處事,啓下矣。具然翼,時在任所云,依例發遣府羅將拿來,何如?傳曰,待待命拿囚。
又以武二所試官意啓曰,臣所今日平明開場,擧子捧單數,爲十六人矣。先自木箭試取之意,敢啓。傳曰,知道。
又以武二所試官意啓曰,臣所今日木箭應射擧子,爲十六人內,入格爲十六人矣。木箭,今已畢試,鐵箭,鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子十六人內,入格爲十六人矣。鐵箭,今已畢試,片箭·騎芻·騎槍·鳥銃,當爲試取,而無一人應射者,各技皆已畢試,仍爲修正榜目之意,敢啓。傳曰,知道。
又以武一所試官意啓曰,臣所今日平明開場,擧子捧單數,十三人矣。先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子十三人內,三矢入格二人,二矢入格五人,一矢入格五人,合爲十二人矣。木箭,旣已畢試,鐵箭,鱗次試取之意,敢啓。傳曰,知道。
又以武一所試官意啓曰,今日臣所鐵箭應射擧子十二人內,一矢入格十二人矣。鐵箭,旣已畢試,片箭·騎芻·騎槍·鳥銃,當爲試取,而無一人應試者,故仍爲榜目修正之意,敢啓。傳曰,知道。
領敦寧金左根疏曰,伏以,臣丐退未退,時節起居,粗伸微誠,林樊來往,每誦恩數,第念諸司兼務,尙帶乎衰癃之身,滋懼其瘝曠之譏,惟此閟宮·御營兩銜虛縻是耳。若夫瞻旅楹之曼碩,愀衣冠之月游,春秋吉蠲,朔望灑掃,其所以掌飭者,旣重且大焉。壁疊組練之備嚴,靺韋跗注之團束,固帥臣之責,而其所以管統者,亦自不輕焉,是豈如槁木寒灰澷然無省覺者,所可久據乎?殊眷縱出於寵借,衆務全隳於照察,職由臣疾之日深一日,精遁識闇,支柱不得,辦理不得矣。臣非欲辜負聖念,徒飾小廉也。庶僚冗員之溺職尸素者,猶當顯示官箴,身備大官,昏聵如此,朽鑠如此,而藉以恩遇,終復顧戀,則貽羞聖朝,恐非細故,玆敢瀝懇申籲。伏乞聖明,淵然深思,俯諒寸衷,亟解臣所帶兩提擧之任,以安私分焉云云。答曰,省箚具悉卿懇。兩銜何可竝免乎?閟宮提擧,今姑勉副,卿其諒之。仍傳于趙性敎曰,此批答,遣史官傳諭。典翰金奎弘疏曰,伏以,臣母素抱貞疾,寧日恒少,近因日候之驟冷,又此闖肆,臣以終鮮之身,適在禁直,醫藥調將,無人看護,熬煎之私,無田按住,忙陳短章,徑出禁扃。伏乞聖慈,特遞臣職,以便救護,仍治臣瀆撓之罪。以警具僚焉。臣無任云云。省疏具悉。爾其勿辭,救護。
丙寅九月十一日巳時,上御誠正閣。進講入侍時,知事趙徽林,參贊官宋熙正,侍講官金奎弘,假注書趙秉鎬,記事官趙·金性均,各持通鑑第二卷,以次進伏訖。上曰,史官分左右。上開卷。仍讀前受音一遍訖。徽林讀自今雖亡參等百數,止有太子曰冒頓,仍釋義訖。上命授書算于徽林,上讀新受音十遍訖。徽林還納書算。上曰,高帝聽千秋之言,而以蕭何爲第一,至有劍履上殿之寵,其豁達之量,果美矣。徽林曰,誠然矣。漢高祖,用蕭何之賢,以創洪業,聽千秋之言,乃定元勳至於劍履不趨,寔爲褒功之隆典,而又封言者,以開進賢之路,可謂善用群策矣。是故聖王立極,導率群工,使賢者各盡其能,言者各効其責,則朝著有彬蔚之美,而熙雍之治,可做矣。伏願體諒焉。上曰,三傑之中,蕭何可爲第一矣。徽林曰,何有萬世之功,所以爲第一矣。奎弘曰,匈奴卽上古獯鬻獫狁之遺種,代各異名,故至秦漢世,始稱匈奴,古之肅愼,後爲勿吉,又後爲黑水靺鞨,又後爲生熟女眞,又後爲金,明末爲淸,蓋匈奴亦然,後爲元,今之蒙古,特其遺種也。四夷中北胡最强,雖以漢世初元,未免困辱,今蒙古,亦爲中國之所畏,蓋其俗,穹廬爲家,善騎射能耐寒,能忍不食,莫强於天下,至今猶然者也。熙正曰,經筵儒臣,備陳無餘,臣無容更達矣。上掩卷,仍命史官就座。又命退,諸臣以次退出。
丙寅九月十一日申時,上御誠正閣。召對入侍時,參贊官趙性敎,檢校待敎徐相翊,檢討官李裕承,假注書金秉鍵,記事官趙·金性均,各持通鑑第二卷,以次伏訖。上曰,史官分左右。上開卷。仍命授書算于裕承。上讀自今雖亡參等百數,止有太子曰冒頓,仍讀十遍訖。裕承還納書算。上曰,玉堂讀之。裕承讀奏訖,上曰,釋義。裕承釋義訖。上曰,文義奏之。裕承曰,蕭何之功,不但保全關中而已,入關之初,先收圖籍,項羽背約,勸王巴·蜀,薦韓信建大策,還定三秦,以至得天下者,此皆曹參輩所無之功也。夫攻城略地,其功顯耀於一時,而其效不遠,若蕭何則密勿贊襄,雖無赫赫可觀者,規模宏遠,以基漢家靈長之業,鄂千秋所謂萬世之功,儘明言也。上曰,贊贊官讀之。性敎讀奏訖,上曰,文義奏之。性敎曰,人之才品,有智力之分,智謀之人,運籌決策,收功可大,勇力之人被堅執銳,所長止此,楚漢之際,習見惟在於攻殺,未始不爲一時之快,然而殊不及從容坐算,克定萬世之大勳,是知蕭·曹之品,亦智力之別也,而功利之久近,如彼其判焉,苟無鄂生,何以明其功,亦非高皇,豈能納其言也?此誠創垂之初,一大美事耳。上曰,閣臣讀之。相翊讀奏訖,上曰,文義奏之。相翊曰,昔秦皇之巡狩北邊,發兵而鈔略之,築城而捍禦之,十餘年間,不敢窺兵於中原者,蒙恬之威振,式至于此時矣。冒頓之休養兵甲,復稍南渡,侵擾邊境,而將帥之才,苟得如蒙恬,則不足憂矣。上掩卷,仍命史官就座。又命退,諸臣以次退出。
上在昌德宮。停常參·經筵。
鄭雲龜啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,新除授京畿水使鄭雲翼,有除朝辭赴任之命矣。密符則以前水使徐相稷所受仍佩,敎諭書則安寶,使禁軍罔夜齎傳,何如?傳曰,允。
吏曹,副修撰單安驥泳。
傳于鄭雲龜曰,出征軍兵處,白米二十石,黃牛十隻,酒十器,令度支擧行,當日下送,以爲犒饋。
傳于鄭雲龜曰,舟橋校卒之多日露處,亦甚可悶,遣宣傳官勞問後,令度支乾犒饋。
傳于鄭雲龜曰,各營留陣將卒,及內外各把守軍兵,令各其營乾犒饋。
傳于鄭基會曰,司譯二提調,氷庫提調相換。
鄭基會,以議政府言啓曰,平壤居五衛將鄭源,召募使加差下,何如?傳曰,允。
吏曹口傳政事,平安道召募使單鄭源。
鄭基會,以議政府言啓曰,都城女堞,次第修築,而御營廳物力見之,未及完竣云,以宗府移來錢中二千兩,區劃以送,何如?傳曰,允。
又以議政府言啓曰,卽見巡撫陣所來洋舶回檄,則嫚褻之辭,至逼上國,不容不據實移咨,咨文,令槐院撰出,竝與回檄原本,別定禁軍騎發,下送于灣府,使之傳給鳳城將處,以爲入送北京之地,何如?傳曰,允。
又以議政府言啓曰,卽見慶尙監司李參鉉狀啓,則備陳道內綿農判歉之狀,仍請各軍門各衙門,軍身布及樂工保布純錢代捧,訓局砲保三分一代納事,竝令廟堂,稟處矣。今年綿農,旣非大無,京師經用,原自不輕,矧玆目下軍需,尤係時急,有不可闊狹,竝置之,何如?傳曰,允。
又以禮曹言啓曰,卽接永禧殿官員所報,則明日九日製試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日九日製試取時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以弘文館言啓曰,新除授副修撰安驥泳,卽爲牌招察任,何如?傳曰,允。
鄭雲龜,以畿輔都巡撫營言啓曰,卽見先鋒中軍李容熙馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙今十一日申時成貼馳報內,結陣信地,探賊形止,昨已馳報,而夜深整頓,更發校卒,詳細偵探,則洋酋之入文殊山城者,昨聞大軍先聲,皆已撤還,渠舶不復向犯通津一步之地,而戒嚴等節,一依對敵,故天明後更擧詳察,或登山瞭望,或沿海搜探,則通津境內,果無一箇洋酋,而只有雙帆竹二隻船,碇留於甲串前洋,雙帆竹一隻,則起烟逆風,向南而去,雙帆竹一隻船,碇留於月串前洋,則大抵有船,然後可以渡江接戰,而沿海上下,了無一葦,是所謂無用武之地也。欲其造筏乎則寸木尺葛,末由求得,極爲悚悶,姑爲仍留于通津府云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙今十一日申時成貼馳報,則通津府居幼學李容夏,黃牛二隻,來納大陣,願助軍需云矣,敢啓。傳曰,知道。
又以畿輔都巡撫營言啓曰,通津府使愼㘽芝,以本營軍官,仍置臣營幕下之意,昨已草記蒙允,而此時不得不使之赴任矣。仍兼臣營軍官,而下送之意,敢啓。傳曰,知道。
又以畿輔都巡撫營言啓曰,謹依下敎,留陣將官·將校·軍兵等處乾犒饋分給之意,敢啓。傳曰,知道。
以慶尙監司李參鉉狀啓,咸安郡守白樂憲,暗行御史旣已封庫,爲先罷黜事,傳于鄭雲龜曰,令該曹口傳各別擇差,不日下送。
吏曹口傳政事,以鄭周默爲咸安郡守,傳于鄭雲龜曰,召對爲之。
鄭雲龜,以兵曹言啓曰,卽接武兼廳牒報,則武兼申鴻權,以當次之直,已呈省記,不爲就直,揆以事體,萬萬駭然。汰去,何如?傳曰,允。
又以兵曹言啓曰,謹依下敎,留營軍兵等處乾犒饋分給之意,敢啓。傳曰,知道。
又以都摠府言啓曰,都摠管韓啓源,以議政府堂上,本府坐起進參事,晝仕出去之意,敢啓。傳曰,知道。
又以義禁府言啓曰,明日九日製,通方外爲之時,本府都事,皆爲赴擧,只有武都事一員,當直入直,而本府入直及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
又以訓鍊都監言啓曰,謹依下敎,留營將官·將校·軍兵及內外把守軍兵等處乾犒饋分給之意,敢啓。傳曰,知道。
又以禁衛營言啓曰,謹依下敎,各處把守本營留營將卒等處乾犒饋分給之意,敢啓。傳曰,知道。
又以御營廳言啓曰,卽見臣營中軍權馳報,則幸州項防守將卒,無頉經夜云矣,敢啓。傳曰,知道。
又以御營聽言啓曰,謹依下敎,本廳留營將卒及各處把守將卒等處乾犒饋分給之意,敢啓。傳曰,知道。
又以摠戎廳言啓曰,沿江防守將官·將校馬步軍兵無頉經夜之意,敢啓。傳曰,知道。
又以摠戎廳言啓曰,謹依下敎,沿江防守將官·將校·軍兵及漢北門把守將校·軍兵等處乾犒饋分給之意,敢啓。傳曰,知道。
同副承旨李恒老疏曰,伏以,臣於今月九日,伏奉承政院八日成帖,以臣爲同副承旨,使之斯速上來者,臣聞命驚惶,罔知攸措。臣實空空一野人耳,少治功令,才拙不售,略涉性理,病癈因循,老矣無聞,甘爲棄物,忽於憲廟庚子,虛名上徹,誤恩下降,傴僂悸恐,不敢就職,哲廟壬戌,誤出賊招,雖蒙睿燭,得保首領,俯仰慙駭,不敢自同平人,不謂殿下嗣服之初,大僚筵薦,驟加淸顯,一歲中超遷至掌憲,此在宿德名儒,不敢容易承膺,況在臣身,何異木偶之華衮,瓦缶之黃流也?卽因徑遞,未得封疏陳情,似若儻來者然,臣罪萬死,況今洋賊猖獗,正當危急存亡之秋,凡繫庶官,尤宜遴選,而以臣萬萬不似之物,畀之納言之重任,臣愚竊以爲過矣。且臣犬馬之齒,七十有五,百病侵凌,坐起須人,尋常應接,七顚八倒,喉舌供職,決非可强,不獨負乘之爲憂也。但今賊情叵測,艱虞溢目,而召命之降,出尋常萬萬,臣非木石,何以爲心,玆不敢在家辭免,扶曳癃疾,敢膺有旨,而來籲此惶悶之情。伏乞聖明,哀矜垂察,將臣所帶職名,亟命遞去,以重公器,以安私分焉。抑臣竊有所懷,不忍不冒死一陳焉。恭惟我殿下,以沖齡,膺受祖宗丕丕基,霜豕積漸,禍亂猝發,宵衣旰食,將伯無地,謂草萊之愚,猶或有千慮之一得,庶幾有以傾否扶顚於萬一,有此馹召之擧,臣自上道以來,夜不成寐,食不知味,實不知仰酬聖心之一二也。臣本章句腐儒,無經濟之術,加以老病垂死,精神昏耗,日用瑣細,前忘後失,不得逆探賊情,條論時事,鑿鑿符合,然姑擧其大槪,則今日國論,兩說交戰,謂洋賊可攻者,國邊人之說也,謂洋賊可和者,賊邊人之說也。由此則邦內保衣裳之舊,由彼則人類陷禽獸之域,此則大分也。粗有秉彝之性者,皆可以知之,況以殿下之明聖,豈容左腹之入也?但恐宗社危急之禍,迫於呼吸,而計利徼倖之論,乘間抵隙,則未知聖明,果能持之如一,剛決鎭壓,如孫討虜斫案之勇否也,此愚臣之所大懼也。其主國邊之論者,又有兩說,其一,戰守之說也,其一,去豳之說也。臣謂戰守常經也,去豳達權也,常經人皆可守,達權非聖人不能也,何者?蓋有太王之德則可,無太王之德,則無歸市之應矣。百姓一散,不可復合,大勢一去,不可復來,此愚臣所以先事深憂,願殿下,脫有事變,寧守常經,而毋遽以聖人之事自況也。殿下若於戰守之說,堅定聖志,雖萬夫沮撓,不動毫髮,則喑聾跛躄,且增百倍之氣矣。況簪纓世臣之族,草野忠義之人,孰不願激勸小民,爲殿下効死哉?臣願殿下,亟下哀痛之敎,自訟致寇之由,明示善後之意,十行絲綸,丁寧懇惻,足以泣鬼神而動木石,則其鼓發民情之端,得之於此矣。敬信大僚,以尊體統,三司之外,廣開言路,選將繕武,極用人望,八道之內,又各擇本道人望所歸者一人,爲號召使,假之以盛權,示之以尊寵,爵祿之榮,及於副貳,使之收拾忠孝氣節之人,以爲義旅,與官軍相爲應援,賊來則折衝禦侮,以衛王室,賊去則修明彝倫,以息邪敎,則其轉禍爲福之幾,又得之於此矣。昔者隋煬帝,以百萬之衆,來攻高句麗,其大小强弱之勢,不翅若萬斤之壓鳥卵也。然而乙支文德,能以褊師,敗衂其衆,隋以不振,唐太宗之英武,天下無敵,而自將擊安市城,城守不克,天師摧敗,爲天下笑,麗氏之末,紅巾賊率豼貅熊羆之師三十餘萬,來陷松都,我太祖及鄭世雲,一擧而破其二十萬,斬其魁關先生,逐破頭藩,於是乾淸坤夷,麗室復安,今我朝雖當文恬武嬉,不識兵革之餘,凜凜若不保朝夕,然地方千里,山海險固,財粟之出,魚鹽之利,雖在戰國之世,猶當伯仲於趙·魏·燕·韓,決非高句麗丸泥之比也。殿下自今伊始,夙興夜寐,君臣相誓,戒宴安之鴆毐,致勤儉之實德,私意不萌於心術之微,文具不設於政事之著,則群臣百姓,莫不精白其心,丕應徯志,何事之不可濟哉?雖然臣竊聞之,水所以載舟,亦能覆人之舟,民所以衛國,而亦能亡人之國,故曰,人心險於山川,殿下歷覽古史,興邦之慶,孰不本於人心之歸嚮,喪邦之禍,孰不由於人心之離叛也?臣願殿下,謀及聖心,謀及卿士,內自輦轂,外至遐荒,凡經術道德,足以爲殿下之師友,面折廷爭,足以正殿下之闕失,孝廉氣節,足以勵殿下之風俗,淸白政事,足以活殿下之赤子,武學才智,足以敵殿下之所愾,與凡小善一藝,可備殿下之器使,而擯棄淪落者,卽命有司悉心推訪,拔茅連茹,使之于于洋洋,來列庶位,而凡懷利忘義,遺君後親之輩,漸次疎遠,則朝著淸明,士林相慶,而皆願爲殿下致身矣。停土木之役,禁歉民之政,去侈大之習,卑宮室菲飮食惡衣服,而盡力於民事,如大禹之爲,養好生之德,充不忍人之心,如臯陶之謨,孟子之訓,表裏一致,孚信傍達,則民力大紓,物情洽然,而仰之如父母矣。率致身之臣,以遺其君,率孝順之子,以攻其父,古今天下必不成之事也。如此然後洋賊可逐,國家可保,苟爲不然,上失君子之心,下結小人之怨,日往月來,不知所以反之,則雖使猛將如雲,謀臣如雨,前知預計之士,日効其能,無補於土崩瓦解矣。老臣受國厚恩,一息尙存,決不爲無理之妄言,以負我聖明也,耿耿此心,神明可質。伏願殿下,赦其狂妄之罪,而深留睿念焉。臣無〈任〉云云。省疏具悉。所陳諸條,莫非藥石之論,予當體念矣。爾其勿辭,卽爲肅命。
敎京畿水使鄭雲翼書,王若曰,掄一代之干城,歷試旣久,統三方之樓櫓,委寄是隆,擢循輿論,往欽寵命,睠彼高林之防禦,最是畿輔之要衝,控湖·嶺往來之交,抑爲晉陽保障,跨海陸形便之所,美哉魏國山河,設始倣統營衙門,所謂金湯天府,緩急爲京師藩蔽,便是玉塞長城。乃者洋夷之不恭,以致沁都之有警,宿戒未講於陰雨,久矣人情之狃安,凶鋒殆迅於飄風,莫遏醜徒之猖獗,雖昇平無事之日,宜有備於衣袽,伊虞憂多端之時,誰任責於鎻鑰?惟卿靺韋重望,簪紳故家,豹鞱恢萬甲之藏,蔚有范老雅量,虎符肅五申之令,夙抱方叔壯猷,蓋平日注意也深,惟予嘉乃,矧此時在心之簡,捨卿伊誰?玆授卿以京畿水軍節度使兼三道統禦使喬桐府使,卿其益勉壯心,激勵士氣。屬大事當一面,朝廷之倚毗,何如?得猛士守四方,國家之安危斯係,一營之旌旗變彩,貯期捷書之星馳,三路之關防益重,庶見賊勢之風靡,故玆敎示,想宜知悉。知製敎李裕承製進
丙寅九月十二日巳時,上御誠正閣。進講入侍時,講官金永爵,參贊官鄭基會,侍講官洪萬燮,假注書金秉鍵,記事官趙·金性均,各持通鑑第二卷,以次進伏訖。上曰,史官分左右。上開卷。仍讀前受音一遍訖。永爵讀自自立爲單于,止共起朝儀,仍釋義訖。上命授書算于永爵,上讀新受音十遍訖。永爵還納書算。上曰,叔孫通,謂儒子難與進取,可與守成,蓋創守俱難,而守成似難於創業也。永爵曰,創業守成俱難,而守成尤難矣。上曰,叔孫通說上之說字,宜曰奏上而曰說上,何也?永爵曰,聖敎至當,不曰奏上而曰說上者,未可臆斷其何意,或者朝儀未起之前,至有妄呼擊柱之擧也,故有是歟?又奏曰,周家君臣之際,朝曰君臣,燕曰賓主,禮法之中,情志相孚也,故以成三代之治,秦時,尊君抑臣,簾陞截嚴矣。叔孫通起朝儀,多襲秦舊,故後世未見周家之盛,專由於是也。萬燮曰,韓王信,非淮陰侯韓信也,乃韓襄王之孽子,而漢王二年,爲韓王者也。又奏曰,漢之初創,禮儀未備,群臣爭功,妄呼擊柱,故叔孫通,願徵魯生,講業夫子之遺風,興習禮樂文物之意也。上曰,冒頓,殺父代立,雖曰夷狄,何至此極也?永爵曰,冒頓弒父悖逆,其罪惡固不可言,而大略夷狄,亦人類耳,人而禽獸其性,則夷狄之,禽獸而人其性,則中國之,前古夷狄之患,自凶奴至於元淸而極矣。然中國西國之邊,與夷狄攘地相接,且以韓王信,以馬邑降觀之,熟知中國之虛實,故或有侵軼之患,而至於近日洋夷,則涉重溟六七萬里,來犯我界者,誠亘古所未有之變也。如非我國奸細,彼何以知我虛實而深入也哉?臣謂邪學黨與,未能窮覈鋤治,拔其根柢而然,今不暇議此,而稍待寇退之後,痛治邪餘黨,劓殄無遺爲當矣。上曰,邪徒之潛伏和應者,隨所聞輒爲指告,可也。永爵曰,臣於往年,奉使入燕,伊時洋夷,未入燕京,而僧王之出師天津,防禦洋夷,曾所目擊者,其後數年,洋夷竟入燕京,盖中國,豈有不能制一洋夷之理哉?咸豐末年,權臣用事,受洋夷賄賂,及洋夷之犯也,恐洋夷面聖,彰露渠輩受賂之惡,半夜奉皇上幸熱河,以是皇城波蕩,洋夷遂入據,且洋夷如不入燕京,亦安得侵我國乎?然此莫非奸細和應之致,苟或不然,彼何以肆然來犯也哉?雖以今言之,安知無邪學潛伏,朝家施措,朝夕通報,如分發樣者乎?思之及此,令人髮豎矣。基會曰,臣無可達之文義矣。上掩卷,仍命史官就座。又命退,諸臣以次退出。
丙寅九月十二日申時,上御誠正閣。召對入侍時,參贊官鄭基會,檢校待敎徐相翊,侍講官洪萬燮,檢討官李裕承,假注書趙秉鎬,記事官趙·金性均,各持通鑑第二卷,以次進伏訖。上曰,史官分左右。上開卷。仍命授書算于萬燮,上讀自自立爲單于,止共起朝儀,仍讀十遍訖。萬燮還納書算。上曰,上番讀之。萬燮讀奏訖,上曰,釋義。萬燮釋義訖。上曰,文義奏之。萬燮曰,冒頓卽夷狄之莫强者也,黃帝時,蚩尤作亂于涿野,周王世,玁狁薄伐於太原矣。今此冒頓,以中國之罷於兵革,若是其强也。上曰,下番讀之。裕承讀奏訖,上曰,文義奏之。裕承曰,此時戰爭之餘,庶事草創,君臣之間,無復有禮文,以至醉或妄呼,拔劍擊柱,此其漸,豈可久哉?叔孫通所以欲起朝儀者,而此下所起者,未能追先王之禮,以定一代之儀文,可勝惜哉?上曰,參贊官讀之。基會讀奏訖,上曰,文義奏之。基會曰,上下番儒臣,備陳無餘,臣無容更達矣。上曰,閣臣讀之。相翊讀奏訖,上曰,文義奏之。相翊曰,禮樂者,國家之治具,而及秦之世,禮壞樂崩矣。漢之叔孫通,請起朝儀,可謂識先務也。上掩卷,仍命史官就座。又命退,諸臣以次退出。
上在昌德宮。停常參·經筵。
鄭雲龜啓曰,大司憲·執義·掌令二員,持平二員未差,監察茶時之意,敢啓。傳曰,知道。
宋熙正啓曰,同副承旨李恒老,年限已過,何以爲之?敢稟。傳曰,勿拘。
又啓曰,同副承旨李恒老,今日不爲仕進,卽爲牌招,何如?傳曰,允。
傳于鄭雲龜曰,同副承旨入侍。
趙性敎啓曰,今此勅使出來時,開城府別問安使假承旨,依近例以道內守令啓下,御帖及名帖,上來親受下去,以爲臨時擧行之地事,本道監司及該守令處下諭,何如?傳曰,允。
傳于宋熙正曰,左承旨持此御題,與弘文提學,偕往泮宮,試取以來。
趙性敎啓曰,弘文提學曺錫雨,旣已承牌,藝文提學申錫禧,呈辭·受由,內閣提學金學性,卽爲牌招,以爲同參考試之地,何如?傳曰,允。
宋熙正啓曰,臣敬奉御題,與弘文提學曺錫雨,偕往泮宮,九日製儒生試取,則收券爲四百八十三張矣,捧入之意,敢啓。傳曰,知道。
傳于宋熙正曰,科次入侍。
傳于鄭雲龜曰,聞刑曹佐郞吳仁泰,侵夜酗酒,劫奪婦女云,名以朝官,當此安民之時,豈容若是?法不可不施,吳仁泰,令該府拿囚南間。
傳于鄭雲龜曰,江都失守之後,不無疎虞之慮,所以有各道召募之擧矣。今聞彼情虛實,則有不必徵兵列邑,徒致騷訛,各道召募及出身赴陣,更待京師指揮之意,令廟堂星火分付。傳于鄭雲龜曰,前虞候申孝哲,特爲加資,許用營將履歷。
傳于鄭雲龜曰,旣承慈敎矣。出徑軍卒之多日驅馳,警夜露處,已極爲悶,而至於家屬之倚閭也候門也,尤切矜惻。遣部官一一慰諭,契活之資,令度支量宜題給各處,留陣軍兵,一體示意。
兵曹口傳政事,大護軍單金炳德。
鄭雲龜,以都摠府言啓曰,都摠管韓啓源,以議政府堂上,本府坐起進參事,晝仕出去之意,敢啓。傳曰,知道。
又以畿輔都巡撫營言啓曰,卽見先鋒中軍李容熙馳報,則大陣去夜無事經宿云矣,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
又以畿輔都巡撫營言啓曰,此時軍摠,太患不足,徵兵募兵,猶屬遲緩,第念訓局勤仕軍,待年軍數旣不些,比諸閒散白徒,稍熟軍門矣。今將待年勤仕在籍之軍,編作行伍,別成一隊,加出哨官一員,名以別作隊,哨官使之領卒,而赴之本營,以備不時調用,何如?傳曰,允。
又以畿輔巡撫營言啓曰,卽見先鋒中軍李容熙成貼馳報,則通津幼學李錫柱,黃牛一隻·南草二把,幼學閔升鎭,黃牛一隻,來納大陣,願助軍需云矣,敢啓。傳曰,知道。
又以畿輔巡撫營言啓曰,卽見先鋒中軍李容熙成貼馳報,則月餘串面開野里所任卓聖宗,柴草四馱三負馬太二馱馬草一馱,來納大陣云矣,敢啓。傳曰,知道。
又以畿輔巡撫營言啓曰,卽見先鋒中軍李容熙今十二日戌時成貼馳報,則賊情別無異於昨日,而昨日出去之船,復爲上來,碇留於甲串前洋,向日所奪漕船之穀,留在甲串前洋者,今日渠自卸下,連續運置於甲津民家,瞭望將卒,各相來報,故防守之節,益加嚴束云矣,敢啓。傳曰,知道。
又以畿輔都巡撫營言啓曰,訓局馬兵哨官韓龜爀改差,其代以副司果金成集差下,使之赴陣本營,何如?傳曰,允。
又以畿輔巡撫營言啓曰,奉常寺奉事韓聖根,本營哨官兼差,以爲領軍出征之意,敢啓。傳曰,知道。
又以議政府言啓曰,竹山府使趙羲純,以參謀軍官,方赴摠戎陣矣。畿南竊發之患,種種入聞,此時曠官,不可不念,使之星火還任,嚴加戢盜,俾無擾民之意,分付,何如?傳曰,允。
又以戶曹言啓曰,舟橋校卒乾犒饋事,命下矣。領將十五人,書吏一人,各錢二錢五分,船主等五百二十二名,各錢二錢,合錢一百八兩四錢,分給之意,敢啓。傳曰,知道。
趙性敎,以迎接都監言啓曰,卽接遠接使謄移,則勅行今月初十日渡江,義州止宿,十一日離發,二十四日入京停當,路程記謄書上送矣。正書以入之意,敢啓。傳曰,知道。
又以迎接都監言啓曰,卽接遠接使謄移,則京外見官禮,一竝停免,禮樂軍樂城門砲,上下馬砲,開閉門初二三吹更鼓,依例爲之,庭排茶啖,姑未停免,如例爲之云矣,敢啓。傳曰,知道。
又以迎接都監言啓曰,卽接遠接使謄移,則宴享一竝停免云,外邑宴享,雖已除減,今番純用吉禮,取考壬子謄錄,則仁政殿接見茶禮後宴享,翌日館所宴享,依例設行,不用罇花,郊餞宴享,依已例不爲設行,只行茶禮矣。今亦依此擧行事,分付各該司,至於城門結綵,講定時旣不擧論,京外宜無異同,京中三處結綵,置之,何如?傳曰,允。
又以迎接都監言啓曰,當初牌文中通官二人,無大次區別矣。卽見遠接使謄移,則以一大通官二大通官跟役十六名,出來云,依此磨鍊擧行之意,分付各該司,何如?傳曰,允。
又以迎接都監言啓曰,勅使今已渡江,公事郞廳二員,依近例武兼林琦相,訓鍊院僉正李章漢,竝爲差下,與前差郞廳,闕下輪回待令,書吏一人,亦爲擇定,使之擧行,何如?傳曰,允。
又以迎接都監言啓曰,卽接遠接使謄報,則上副勅通官跟役等姓名年歲,後錄上送矣。正書以入之意,敢啓。傳曰,知道。
又以迎接都監言啓曰,卽接遠接使謄移,則勅使齎來賜縀數爻,謄書上送矣。別單書入之意,敢啓。傳曰,知道。
丙寅九月十三日巳時,上御誠正閣。進講入侍時,知事李明迪,參贊官趙性敎,侍講官洪萬燮,假注書金秉鍵,記事官趙·金性均,各持通鑑第二卷,以次進伏訖。上曰,史官分左右。上開卷。仍讀前受音一遍訖。明迪讀自帝曰得無難乎,止野外習之,仍釋義訖。上命授書算于明迪,上讀新受音十遍訖。明迪還納書算。上曰,必徵魯諸生者,魯是孔子之國,而服襲遺化而然也。明迪曰,聖敎切當矣。以孔子之邦也,故傳云,周禮盡在魯矣。蓋古昔哲王,明治敎興禮樂,燦然具備,而至於禮壞樂崩,一往蓁蕪,漢高,以馬上得天下,本無學術,叔孫通又非大儒,其所肄習,不過糟粕而已,司馬溫公之深切歎傷者,良以此也。方今天下萬國,獨我國禮樂文物,彬彬郁郁,列聖朝文明之化,可以侔三代盛時矣。今我殿下,勤於問學,動遵三古,則禮云樂云,尤見其彬蔚,而古語曰,邪不犯王,若正學高明,無聲之樂,日聞四方,儀節禮文,煥乎其章,則天心悅豫,眷佑篤棐,所謂洋賊,自底剿滅,不足深憂也已。萬燮曰,禮樂積德而後可興者也。羲經曰,崇德作樂。孟子曰,見禮知政,且湯·武置天下於禮樂,今天下初定,禮樂未起,且叔孫通本非大儒而器小者也。然有爲綿蕞,野外習之,雖未及於三代之時,亦可爲後世欽仰者也。性敎曰,叔孫通,不過爲拘儒俗士,故當漢初,起朝儀之時,所願者,采古禮雜秦儀,就之而已。至於三代之禮樂,未之聞焉,所以漢之文治,不及三代者也。苟得大儒,制作備具,則彬郁之盛,無愧於古,而必有大可觀者矣。上掩卷,仍命史官就座。又命退,諸臣以次退出。
丙寅九月十三日未時,上御重熙堂。同副承旨入侍時,同副承旨李恒老,假注書金秉鍵,記事官趙·金性均,以次進伏訖。上曰,史官分左右。上曰,同副承旨進前。恒老進前。上曰,爾年幾何?恒老曰,臣之賤年,今七十五歲矣。上曰,爾以林下宿德之士,聞名久矣,予今召爾,欲置左右經幄,以輔予講學也。恒老曰,臣素無識見,今此肅命,欲獻辭章矣。上曰,更勿煩陳,可也。上曰,爾有所懷奏之。恒老曰,臣於昨日辭免之章,附陳所懷,而狂妄僭率,宜得罪譴,乃蒙聖慈,曲賜優批,感激惶縮,不知所云。第伏念天下國家之大本,在於人主之一心,心得其正時,萬事順利,心失其正時,萬事蕞脞,是故無聞時之艱危昇平,莊敬持養,以立此心之體,講學明理,以達此心之用,此自堯·舜,以來,千古相傳之心法也。殿下沖齡嗣服,休恤無疆,親近師友,實心典學,建立大本,切不可緩也。至於禦賊之方,則朝廷旣以時望,命將對陣,則閫外之事,一切委任,隨機應變,責其成功,此乃命將之體也。若發言盈庭,朝從甲說,分付某策,暮從乙說,分付某事,則左右牽掣,前後矛盾,事必不成。伏乞聖明留念焉。上曰,所陳甚好,當體念矣。更勿辭免。出擧條恒老又奏曰,若臣之情私,則七十以後,喉院供職,有違朝格,非但疾病難强,冒沒受命,則實關廉恥,無恥傷廉,何以事君?此理甚明,不可放過。伏乞聖慈,亟遞見職,以存朝體,以安私分焉。上曰,姑爲退竢也。上曰,史官就座。仍命承旨先退,以次退出。
丙寅九月十三日酉時,上御重熙堂。科次入侍時,左承旨宋熙正,假注書金秉鍵,記事官趙·金性均,弘文提學曺錫雨,對讀官應敎洪萬燮,修撰李裕承,兵曹佐郞高景晙,以次進伏訖。上曰,史官分左右。仍敎曰,試官進前。錫雨進前。上命對讀官呈納試券,景晙奉納試券三十張,上乙覽訖,取一張,親書等三下訖,三十張,竝還下授錫雨。錫雨奏曰,讀券何以爲之乎?上曰,讀之。萬燮讀第一張三句。上止之。仍敎曰,第二張第三張,竝書草三下之次,二十七張,竝書次上。錫雨竝書等訖。仍奏曰,坼封,何以爲之乎?上曰,承旨坼封,可也。熙正坼封,讀奏封內訖。錫雨曰,預次書外字乎?上,可之。錫雨書外字訖。上命書傳敎曰,九日製賦居首三下幼學鄭顯英,直赴殿試,之次草三下幼學康世林等二人,直赴會試,之次次上幼學朴性壽等三人,竝給二分,之次次上幼學趙斗夏等四人,竝給一分,之次次上幼學金澤秀等二十人,各奎章全韻一件賜給。出傳敎又命書傳敎曰,入格儒生,明日延英門外施賞。出傳敎上曰,史官就座。仍命試官先退,又命退,諸臣以次退出。
上在昌德宮。停常參·經筵。
鄭雲龜,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭雲龜啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,同副承旨李恒老,今日不爲仕進,卽爲牌招,何如?傳曰,允。
傳于趙性敎曰,禮房承旨馳詣宗廟·景慕宮,奉審摘奸以來。
傳于鄭雲龜曰,同副承旨李恒老,工曹參判除授,政府堂上差下,使之參聞廟務。
傳于鄭雲龜曰,承旨有闕之代,前望入之。承旨前望入之。宋謙洙落點。
吏曹口傳政事,工曹參判單,李恒老除授事,承傳。
鄭雲龜啓曰,卽者吏曹郞廳來言,咸安郡守鄭周默,當爲署經,而兩司不備,不得署經云,何以爲之?敢稟。傳曰,除署經。
又啓曰,都承旨李載冕,左承旨宋熙正,左副承旨鄭基會,不爲仕進,新除授右承旨宋謙洙,未肅拜,右副承旨趙性敎,宗親府齋宿進,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
傳于鄭雲龜曰,召對爲之。
傳于鄭雲龜曰,發遣吏郞,諸執事請齋與否,摘奸以來。
趙性敎,以宗親府言啓曰,明日卽天漢殿望奉審日次,臣邦鉉進詣擧行之意,敢啓。傳曰,知道。
又以議政府言啓曰,黃海中軍李尙權,以全羅兵虞候移拜,尙未上來矣。有不可遲待其交代,改差,許用履歷。其代以副護軍李容柱差下,除朝辭給馬,罔夜下送,何如?傳曰,允。
兵曹口傳政事,黃海中軍單李容柱。
趙性敎,以議政府言啓曰,向日特敎後,應募人李象杓·李燮遠·吳應善·閔泳奎·姜志欽·李象純·李象默,更爲招致,各陳方略,以爲採用之地,何如?傳曰,允。
又以議政府言啓曰,咸安前郡守白樂憲,暗行御史旣已封庫矣。年前賞資,不可仍置,使之還收,何如?傳曰,知道。
又以議政府言啓曰,卽見右捕廳所報,則邪學罪人李義松·李鵬翼·金女於兺等三名,次第現捉,到底窮覈,染邪情節,箇箇納款云矣。糾結匪類,沈惑邪術,思亂樂禍,斷案旣成,必誅無赦,國法自在,罪人李義松·李鵬翼·金女於兺等三名,竝出付摠戎陣,大會軍民,梟首警衆,何如?傳曰,允。
又以營建都監都提調意啓曰,右邊捕盜大將李邦鉉,本都監提調差下,使之察任,何如?傳曰,允。
又以吏曹言啓曰,今十一日口傳政,禮賓參奉末望許祚,係是士夫,而矇然檢擬,不審之失,臣不勝惶恐,原望筒,以相當人,改付標以入之意,敢啓。傳曰,知道。
又以戶曹言啓曰,謹奉傳敎,巡撫營留陣軍兵六百八十二名,出征軍兵一千五百七十三名,幸洲項留陣軍兵二百六十八名,鹽倉項留陣軍兵一千一百四十六名,各錢一兩,已上錢三千六百六十九兩,磨鍊分送,各其營使之分給軍兵家屬處之意,敢啓。傳曰,知道。
又以戶曹言啓曰,謹奉傳敎,出征軍兵處,白米二十石,黃牛十隻,酒十器,令本曹郞廳領送通津府結陣所,使之犒饋之意,敢啓。傳曰,知道。
鄭雲龜,以畿輔都巡撫營言啓曰,卽見先鋒中軍李容熙今十三日未時成貼馳報,則文殊山城別將申道赫,子時成出午時到付牒呈內以爲,昨日酉時量,異樣船人五名,自甲串浦乘小船,卽入城內,一週回而去,酉時量,火氣沖天於江華內城東門內,連加詳探報來之意,題飭云矣,敢啓。傳曰,知道。
又以畿輔都巡營言啓曰,卽見先鋒中軍李容熙今十三日申時成貼馳報,則瞭望軍吳裕善午時成出申時到付告目內以爲,今日午潮水,異樣小船二隻,自甲串津前洋下來,到德浦津邊,越去江華廣城津,奪去軍物,火藥庫衝火後,還爲上去云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙今十三日申時成貼馳報,則通津府葛山居閑良趙仁甲,柴三百束,月餘串面高尺山鳥峴所任金明伊,柴八十五束·馬太三十四束,月餘串面釜谷所任卓聖宗,馬太一馱馬草一馱柴草一馱,奉城面麻西里幼學閔德容,絶草二斗南草二十把紅杮十二貼乾杮一貼牛一隻熟栗一斗,迭田面歸老里洞所任金丁業,柴七馱馬太帶殼二十五束南草十四把,月餘串面高潛位,柴草八馱馬太一馱馬草一馱南草八把,大坡面陶馬山里出身朴麟英,白米一石·牛三隻農草五把,大坡面碧里幼學金思薰,牛一隻,丁大柱,馬太三斗南草二把,金定鉉,馬太三斗南草五把,來納大陣,願助軍需云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙馳報,則今日辰時,戶曹正郞黃鍾林,持白米二十石·黃牛十隻酒十器,來傳下敎,故祗受後,軍兵等處犒饋云矣,敢啓。傳曰,知道。
又以畿輔都巡撫營言啓曰,副司果南宮泳,訓局別作隊哨官差下,使之赴陣本營之意,敢啓。傳曰,知道。
又以畿輔都巡撫營言啓曰,卽見先鋒中軍李容熙馳報,則大軍去夜無事經宿云矣,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以御營廳言啓曰,本廳軍色從事官趙恒敎,身病甚重,勢難察任,改差,何如?傳曰,允。
又以右邊捕盜廳言啓曰,謹依議政府草記批旨,臣廳在因邪學罪人李義松·李鵬翼·金女於兺等三名,出付摠戎廳之意,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
又以摠戎廳言啓曰,本廳哨官李益和,身病猝重,勢難察任,改差,何如?傳曰,允。
又以奎章閣言啓曰,頒賜冊子安寶次奎章之寶請出之意,敢啓。傳曰,知道。
又以迎接都監言啓曰,卽接遠接使謄移,則勅書一度誥命一度,謄書上送矣。正書以入之意,敢啓。傳曰,知道。
又以迎接都監言啓曰,勅使接見茶禮時,御床用淡薑茶,上副勅床用白毫茶,已有定式矣。今亦依此擧行之意,分付,何如?傳曰,允。
丙寅九月十四日巳時,上御誠正閣。進講入侍時,知事金益文,參贊官鄭雲龜,檢討官李裕承,假注書趙秉鎬,記事官趙·金性均,各持通鑑第二卷,以〈次〉進伏訖。上曰,史官分左右。上開卷。仍讀前受音一遍訖。益文讀自七年冬十月,止使人覘凶奴,仍奏釋義訖。上命授書算于益文,仍讀新受音十遍訖。益文還納書算。上曰,叔孫之制禮,不法三代,但襲秦故,通之學識,不足爲也。且緣漢高不學之致也,苟能行三代之禮,則其治效,豈止此哉?益文曰,然矣。叔孫之禮,卽不過節文法度而已。其朝賀時,威儀嚴肅,群臣震恐,侍法酒殿上者,皆伏抑首,其視醉或妄呼,拔劍擊桂,前後判作兩截,此高帝所以有今日,乃知皇帝貴之言,然禮之爲用,豈止此哉?自修身齊家,治國平天下,若一出於禮敎,則化行而俗美,自至於尊卑定位,而紀綱立焉。以高帝明達,若得大儒,佐之以禮爲天下,則去古未遠,一治之政,不難復矣,而今所襲者,卽秦尊君抑臣之故,徒竊糠粃,三代以前上下同體處,消歇無傳,以至于今,豈不惜哉?此固緣叔孫之陋,而聖敎以治效之不如三代,爲高帝不學之過,誠萬萬切當矣。此等處省察而體行,是臣區區之望也。裕承曰,叔孫通,一起朝儀,群臣之妄呼擊柱者,擧皆震恐肅敬,可謂制時通變之才,而先王朝會燕享之盛,不可復覩矣。夫禮莫備於周,周之禮盡在於魯,魯兩生,固鄙叔孫通之爲人,不肯與行,而豈不可講明三代之禮,敎之使行耶?今所起朝儀,區區襲秦之故,成周之全典,不復傳於後世,竊爲二生惜之。雲龜曰,經筵儒臣,備陳無餘,臣無容更達矣。上掩卷,仍命史官就座。又命退,諸臣以次退出。
丙寅九月十四日申時,上御誠正閣。召對入侍時,參贊官鄭雲龜,檢校待敎徐相翊,侍讀官韓龍敎,檢討官洪祐昌,假注書趙秉鎬,記事官趙·金性均,各持通鑑第二卷,以次進伏訖。上曰,史官分左右。上開卷。仍命授書算于龍敎。上讀自七年冬十月,止使人覘凶奴,仍讀十遍訖。龍敎還納書算。上曰,上番讀之。龍敎讀奏訖,上曰,釋義。龍敎釋義訖。上曰,文義奏之。龍敎曰,尊君抑臣,但襲秦之故事,依世諧俗,徒竊禮之糠粃,不可肩於三代之制禮,而夫爲天下,不可一日無禮樂矣,所謂百年而興者,及其成功而言也。若俟百年而後,百年之前所爲治者,何事哉?當此之世,亦不可無叔孫也。上曰,下番讀之。祐昌讀奏訖,上曰,文義奏之。祐昌曰,千石二千石五百石六百石等官,皆漢世官職品級,而以祿俸,定其次第,而九品之制,始自魏文帝世矣。然祿俸亦似後世,銀靑金紫之名色,恐皆虛名也。上曰,參贊官讀之。雲龜讀奏訖,上曰,文義奏之。雲龜曰,上下番儒臣,備陳無餘,臣無容更達矣。上曰,閣臣讀之。相翊讀奏訖,上曰,文義奏之。相翊曰,禮之爲用大矣。用之於國,而政治有成,紀綱立法,則三代之興隆,不外於是也。叔孫通,共起朝儀,故君臣有序矣。上掩卷,仍命史官就座,又命退,諸臣以次退出。
上在昌德宮。停常參·經筵。
藥房提調金世均,提調宋熙正啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
宋謙洙啓曰,大司憲·執義·掌令二員,持平二員未差,監察茶時之意,敢啓。傳曰,知道。
鄭基會啓曰,議政府郞廳來言,今日賓廳日次,而本府坐起相値,不得來會云矣,敢啓。傳曰,知道。
傳于鄭基會曰,傳香承旨,馳詣受香諸處,奉審摘奸以來。
傳于鄭基會曰,李經筵官,林下宿德也。期欲致之經席,匡輔不逮,向來逝單,至今愴衋,葬需等節,照例擧行,造墓軍,令本道題給。
傳于鄭基會曰,明日進講,工曹參判李恒老,同爲入侍。
禮曹,來十月初三日,行宗廟冬享大祭,親祭,取稟。還入奉敎攝儀,改書下。
禮曹,來十月初三日,行宗廟冬享大祭香祝,親傳,取稟。奉敎敬依。
鄭基會啓曰,卽者觀象監官員來言,再明日陰陽科初試時,提調二員,當爲進參,而提調趙得林奉命在外,不得擧行云,何以爲之?敢稟。傳曰,提調趙得林,司饔提調李㘾,令該曹口傳相換。
吏曹口傳政事,觀象監提調趙得林,司饔提調李㘾,以上相換。
以慶尙監司李參鉉狀啓,進上及薦新柚子,節序差晩,尙有靑色,又爲體小惶恐待罪事,傳于宋謙洙曰,勿待罪事,回諭。
以慶尙監司李參鉉狀啓,進上黃栗,節序差晩,姑未及成熟,限內不得封進,惶恐待罪事,傳于宋謙洙曰,勿待罪事,回諭。
以濟州防禦使李後善狀啓,判官李南載,身死事,傳于鄭基會曰,令該曹口傳差出,催促下送。
鄭基會,以議政府言啓曰,新差堂上李恒老,今日府坐,懸病不進,令政院卽爲牌招,使之進參,何如?傳曰,允。
又以議政府言啓曰,松都處在水路不遠之地,此時防守,不可疎忽,行護軍蔡東健,安撫使差下,給馬罔夜下送,與守臣商議安撫備禦隘口之意,分付,何如?傳曰,允。
吏曹口傳政事,開城府安撫使單蔡東健。
又以議政府言啓曰,永宗僉使纔已赴任矣。火速馳往於新沁留所駐處,使之合力收兵,克圖制變之策,本鎭則令土中軍,堅加防守事,分付,何如?傳曰,允。
鄭雲龜,以議政府言啓曰,水原精抄軍五百名,徵付禁衛營事,已有啓稟知委,而聞摠戎陣軍數無多云,使之卽速往赴於楊花津,何如?傳曰,允。
又以議政府言啓曰,卽見京畿監司兪致善狀啓,則勅行時竝站,各邑差定兼任,使之管攝,而楊州·坡州·高陽三邑,係是主站,現在把守,限過勅間,以土中軍代行防守事。請令廟堂,稟處矣。此時防守,不容虛疎,而且勅行臨境,尙有餘日,此狀辭,姑爲置之,何如?傳曰,允。
鄭基會,以議政府言啓曰,今此勅行時,長湍縣監,當以松都問安使,齎傳御帖,而此時該守,有難離次,發遣宣傳官奉傳於開城留守處,待勅行到府,以各差使員中秩高人,從便推移擧行事,分付,何如?傳曰,允。
又以吏曹言啓曰,軍器寺直長趙義弘,以其身病,呈狀乞遞,改差,何如?傳曰,允。
又以禮曹言啓曰,慶科庭試日字,在今九月二十六日,而勅行迎送,亦在此時,事多有相妨之端矣。在前如此之時,量宜退行,亦有已例,故令日官李秉洪,更爲推擇,則文武科庭試,今九月二十九日,放榜來十月初十日巽時爲吉云。以此日定行,何如?傳曰,允。
鄭雲龜,以兵曹言啓曰,宣傳官李元會,以其病難供職,呈狀乞遞,改差,何如?傳曰,允。
又以兵曹言啓曰,今此迎勅動駕時,隨駕軍兵及慕華館環衛軍兵,當爲磨鍊,而謹考謄錄,則在前迎勅動駕時,訓局隨駕,禁·御兩營軍兵,禁衛大將或御營大將,都領環衛,而再昨年迎勅動駕時,訓局步軍三哨馬軍一哨,兩營騎士各一番,禁衛大將,都領爲先後廂,禁軍一番隨駕三營及龍虎營摠戎廳餘軍,摠戎使都領,先詣慕華館環衛,留營留陣斥堠伏兵,置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍,以幾番幾哨磨鍊,餘軍留營斥堠伏兵,何以爲之?而禁·御兩營鄕軍,則今旣停番矣?敢稟。傳曰,訓局步軍一哨,兩營京中哨軍各一哨,兩營騎士各一番,禁將·都領爲先後廂,御將,慕華館環衛,禁軍一番磨鍊,留營留陣斥堠伏兵置之。
鄭基會,以兵曹言啓曰,謹考謄錄,則在前迎勅動駕時,出還宮門路,或由崇禮門,或由敦義門,而近年迎勅動駕時,出宮門路,崇禮門爲之,還宮門路,敦義門爲之矣。今番則何以爲之?敢稟。傳曰,出宮門路,崇禮門爲之,還宮門路,敦義門爲之。
又以兵曹言啓曰,勅使傳語,軍例以禁·御兩營,輪回磨鍊,而在前雖値停番之時,如例擧行矣。今番則以當次御營廳一百名定送,習儀時,則以四十名擧行之意,分付,何如?傳曰,允。
鄭雲龜,以兵曹言啓曰,在前迎勅習儀時,挾輦軍四十名,禁軍入直外,全數磨鍊,先後廂軍兵,訓局軍三百名或二百名擧行,而再昨年迎勅習儀時,禁軍以一番擧行,訓局軍以二百名磨鍊矣。今番則何以爲之乎?敢稟。傳曰,禁軍一番磨鍊,訓局軍以一百名磨鍊。
又以兵曹言啓曰,在前勅使入京日,慕華館環衛軍兵中二哨除出,將官率領,勅行左右,列立遮後,嚴禁雜人,而習儀日及勅使詣館所時,依此爲之,回還日,則禁·御兩營助番牙兵各一百名,除出擧行,而各其日竝除標信,除器械擧行矣。今亦依此磨鍊,何如?傳曰,允。
又以兵曹言啓曰,在前迎勅時,三營入直馬兵騎士等,各留三名,餘皆除出,殿門排立,扈衛軍官六十人及標下軍,別將與所任軍官率領,各門分把,城內外街巷屛門三營,分掌把守,而除器械派立,嚴禁雜人,本曹與三營,別定校卒,另加檢飭矣。今亦依此擧行,何如?傳曰,城門把守軍及闕門把守軍中,各其營量宜除出擧行。
又以兵曹言啓曰,迎勅時,闕內設布帳,自敦化門至仁政殿排設處,令訓禁兩營,合力擧行,城內外道路左右屛門布帳,亦令三營分掌擧行,何如?傳曰,允。
又以兵曹言啓曰,在前迎勅習儀時,慕華館環衛軍兵,比正日減數排立矣。今亦依此擧行之意,分付各該營,何如?傳曰,允。
又以兵曹言啓曰,在前勅使止宿弘濟院時,訓局軍一百名,前期定送,各別防護矣。今亦依此擧行之意,分付,何如?傳曰,允。
鄭基會,以司饔院檢擧提調意啓曰,今此宴禮時,勅使前,依例用酒,御前,依近例代用薑茶之意,敢啓。傳曰,知道。
又以司饔院都提調意啓曰,在前勅使宴享時,本院提調,差備頗多,時提調無以分排,故有加出四員擧行之例矣。今亦依已例,令吏曹口傳差出,何如?傳曰,允。
吏曹口傳政事,以趙徽林·沈敬澤爲司饔提調,崔遇亨·姜㳣爲司饔副提調。
鄭雲龜,以都摠府言啓曰,都摠管韓啓源,以議政府堂上,本府坐起進參事,晝仕出去之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙今十四日戌時成貼馳報,則通津府大坡面居幼學沈能泰,牛五隻·南草五把,古里串面碎巖里閑良李枝榮牛三隻,李相鳳牛一隻,奉城面顚流里張漢雲,白米三斗淸醬一壺馬草一馱,北面金浦里幼學張永奎,生栗十五斗南草五把金順釗,南草三把,崔與尙,南草三把,迭里洞所任金用大,南草十七把柴草五馱折草三石·太三束,古里串面出身李漢衡,白米二石·牛一隻,造田面登山里幼學韓稼爀,馬料二石馬太十五束南草十把,迲田面元通里金好福,柴草二百束穀草一百束靑太七十束,來納大陣,願助軍需云矣,敢啓。傳曰,知道。
又以禁衛營言啓曰,本營騎士將李鍾麟,身病猝重,勢難察任,改差,何如?傳曰,允。又以御營廳言啓曰,本廳哨官許燉,身病甚重,勢難察任,改差,何如?傳曰,允。
又以摠戎廳言啓曰,謹依議政府草記批旨,罪人李義松·李鵬翼·金女於兺,當爲梟首,而今則日暮矣。薄昏勿行死,載在法典,明日擧行之意,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
又以摠戎廳言啓曰,前僉使柳晥,可合參謀軍機,別軍官差下,使之赴陣,何如?傳曰,允。
宋謙洙,以摠戎廳言啓曰,本廳千摠李容柱,移拜黃海中軍矣。此時領軍之任,不可一時暫曠,臣營軍官前府使李基祖差下,使之察任,何如?傳曰,允。
又以摠戎廳言啓曰,本廳屬北漢管城將李圭容,身病粹重,勢難察任,此時保障,不可暫曠,改差,其代,前府使李宓熙差下,使之察任,何如?傳曰,允。
兵曹,管城將單李宓熙。
宋謙洙,以摠戎廳言啓曰,臣營軍官前五衛將白南升,黃牛二隻,守門將白南恒,黃牛二隻,前中軍鄭重儉松炬三千柄民魚十尾,閑良金允七,松炬二千柄,前五衛將李福賢,白蝦醢五瓮土醬一瓮,來納于本陣,願助軍需之意,敢啓。傳曰,知道。
又以摠戎廳言啓曰,罪人李義松·李鵬翼·金女於兺,大會軍民於楊花津,津頭梟首警衆之意,敢啓。傳曰,知道。
又以舟橋司言啓曰,都廳梁憲洙,以訓局別將,巡撫營出征矣。此時擧行,多有緊急,故改差,其代以御營別將趙羲稷差下,使之卽赴臣摠戎廳陣,何如?傳曰,允。
鄭基會,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以迎接都監言啓曰,今此勅行時,上副勅通官頭目等贈給物種數爻,三道及開城府,俱爲報來矣。別單書入之意,敢啓。傳曰,知道。
又以迎接都監言啓曰,三道支勅差使員,俱爲報來,故別單書入,而沿路各差備官中,或有遞易,隨其追報,原別單中改付標以入之意,敢啓。傳曰,知道。
又以迎接都監言啓曰,卽接遠接使謄移,則上勅,龍灣館作七律二首五律一首,副勅,作五律一首。請揭館壁,故原本下送該府,使之勅行回還前,入刻懸板,而原詩謄書上送矣。正書以入之意,敢啓。傳曰,知道。
又以迎接都監言啓曰,卽接三道監司所報,則今此勅行時,沿路邑名館名,有當避字,不可不變通,故京畿朔寧,改以朔安,弘濟站,改以洪濟站,黃海道載寧,改以安陵,平安道寧邊,改以延邊,寧遠,改以永遠,仇寧鎭,改以仇永鎭,肅川肅寧館,改以肅永館,各差備官之名字忌諱,亦爲變通云矣,敢啓。傳曰,知道。工曹參判李恒老疏曰,伏以,臣昨以同副承旨,祗應寵命,登對文石,天顔溫粹,淸問方降,而癃病老物,道路積懲,攝齋升堂,氣渴神眩,昏塞不省,曾無一語仰對,只陳小箚,塞責而退,前後聖眷,實出尋常萬萬,而臣之辜負,至此之甚,則其罪實合萬死,其醜差無用之實,聖慈固宜洞燭,諸臣固宜代悶,而勿拘之敎,牌招之請,相仍而不已,故方且治疏陳情草藁纔成,而考工貳卿之陞拜,政府堂上之差下,又出於千萬夢寐之外,臣惶懍罔措,求死不得,以手頓地也。嗚呼,臣以床笫未冷之尸,扶曳趨召者,豈有他哉?誠以賊至國危,不勝忠憤,不可以辭卑居尊爲嫌,曲謹小廉爲拘,故膺命而來矣。蓋臣賴天之靈,讀聖賢之書,粗知主憂臣辱,主辱臣死之義,苟有活國之計卻賊之策,雖糜身粉骨,亦所甘心,何待無前之異數而後可哉?臣昨日辭退之後,宿疾添劇,委頓不能起,實無以勉强承命,儻殿下,還收考工政府之新命,命以軍銜臥僑舍,乘神魄少惺之時,隨事而竭其千慮之愚,則臣謹當奉令承敎,而繼之以死,以備採擇之萬一,不敢畏難退託,自占便宜也,斷斷衷赤,證在天日。伏惟聖明,哀憐而鑑照焉。臣無任云云。答曰,省疏具悉。聽卿也切,故任卿也重,此豈備例之時乎?卽爲肅命,蓋進良策。
丙寅九月十五日巳時,上御誠正閣。進講入侍時,右議政柳厚祚,講官曺錫雨,參贊官宋謙洙,侍讀官韓龍敎,假注書金秉鍵,記事官趙·金性均,各持通鑑第二卷,以次進伏訖。上曰,史官分左右。厚祚進前。奏曰,朝氣稍涼,聖體,若何?上曰,一樣矣。厚祚曰,寢睡·水刺之節,何如?上曰,一樣矣。厚祚曰,大王大妃殿氣候,何如,上曰,一樣矣。厚祚曰,王大妃殿氣候,何如,上曰,一樣矣。厚祚曰,大妃殿氣候,何如,上曰,一樣矣。厚祚曰,中宮殿氣候,何如,上曰,安順矣。厚祚曰,洋夷猖獗,江都失守,到今十許日,尙未剿滅,致勤宵旰之聖憂,此皆臣等之罪也。伏不勝萬萬悚惶矣。上曰,此皆寡躬之過也。上開卷。仍讀前受音一遍訖。錫雨讀自冒頓匿其壯士肥牛馬,止號爲建信侯,仍釋義訖。上命授書算于錫雨,上讀新受音十遍訖。錫雨還納書算。上曰,高祖旣遣劉敬,不待其還,先動大兵,豈非失計乎?錫雨曰,非但此爲失計也,及其還,而反怒其言,至爲械繫,是又大失也。然而其雄姿大度,善於轉環,此所以竟得天下也。蓋讀史,必考其前人得失,善者師之,不善者戒之,然後可以補益於治道,而今以此自止內言之,冒頓雖甚悖惡,其用兵有可取也。十輩皆言可擊,而劉敬獨以爲不可,其得人有可見也,旣得人而不從其言,是拒諫也,而及其封劉敬斬十輩,賞罰分明,夫用兵國之大事也,得人國之先務也。拒諫人主之所宜戒,而賞罰人主之所宜明也。以此而體驗,取舍於政令施措之間,則豈其有少補而已哉?惟殿下念哉。上曰,高帝用陳平計,遂解重圍,其功豈不壯哉?錫雨曰,聖敎誠然矣。龍敎曰,兩軍相距,伏奇見短,亦是兵法之一端,而前使十輩,皆以庸愚之見,不辨虛實,謂以可擊,全昧兵不厭詐之機,此等間諜,反不如不爲也。謙洙曰,講官·儒臣,旣已備陳,臣無容更加敷衍,而第帝王之學,與匹庶有異,先以立志爲本,講學之際,常檢吾心志之操舍,日御講筵,有始有終,克敬克勤,退講之餘,淸閒之暇,以所講之書,審思明辨,何者爲修身齊家之要,何爲爲治國平天下之道,潛究精索,則聖心豁然,義理貫通,是非邪正,昭然明白,德業自成,太平可致,曷不休哉?厚祚曰,講官所奏甚好。伏願體念焉。上掩卷,仍命史官就座,命大臣先退,又命諸臣以次退出。
上在昌德宮。停常參·經筵。
長寧殿御眞移奉後,大殿·大王大妃殿·王大妃殿·大妃殿·中宮殿,宗親·藥房·內閣·政院·玉堂·朝廷·二品以上·六曹堂上口傳問安。答曰,知道。
宋謙洙啓曰,大司憲·執義·掌令二員,持平二員未差,監察茶時之意,敢啓。傳曰,知道。
趙性敎,以禮曹言啓曰,卽伏見開城留守金壽鉉狀啓謄報,則江華府所奉兩聖御眞,該府前留守臣李寅夔,與本殿令金文敎,本月十四日,奉陪于本營,十五日卯時,奉陪發向長湍府云矣。臣啓源,與正郞臣李亮和,今方出往御眞行到所,以爲陪進之意,敢啓。傳曰,知道。
傳于趙性敎曰,兩聖御眞,姑爲捲奉于當室。
傳于趙性敎曰,御眞入城時,都承旨進詣奉審。
傳于趙性敎曰,御眞奉來時,右承旨·左副承旨,與翰注各一員,進詣陪奉。
傳于趙性敎曰,御眞入奉南殿後,左議政進詣奉審。
禮曹,今此長寧殿御眞陪奉入京時,應行節目,參酌磨鍊爲白去乎,令各該司,依此擧行,何如?判付啓,南殿各室告由,只告文擧行。
傳于趙性敎曰,副護軍許傳·朴孝正·申佐模·金學初·韓致容,竝加資。
鄭雲龜啓曰,卽者副修撰洪祐昌,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
趙性敎啓曰,今此勅使接見時說話,依例書入,而或不無未盡處,令廟堂增刪,以備御覽,何如?傳曰,允。
傳于鄭雲龜曰,國家有變,將士出征,敵愾之心,衛上之忠,固彝性之所同得,而使爾等,暴露中野,衝冒霧露,晝不得休,夜不得眠,其勞苦困極之狀,如在目中,而爾父母妻子之心,當如何?念之及此,予心何安?爾等,乃祖宗朝五百年涵育之赤子也。豈忍使爾輩,自蹈於鋒鏑之下,而在爾輩忠勇之心,只知有國,而不知有身,只知殺賊,而不顧妻孥,咨爾出征將士,克奮用武,尙迪果毅,用成厥勳,以壯我國家,則酬勞懋賞之節,自有彝典,咸須知悉。
王若曰。嗚呼,咨爾中外臣庶曁軍民耆老,明聽予一人誥,予以沖年,叨承丕緖,慄慄危懼,若將隕于深淵,惟不克負荷是懼,早夜孜孜,思免厥愆,而治不徯志,德不足以撫綏方域,惠不足以懷保民生,至于洋賊之變,而生民之塗炭,又極矣。靜念厥由,罪在寡躬,百姓何辜?嗚呼,洋夷之窺闖我海防,蠱惑我民心,所由來者漸矣。非一朝一夕之故,而原其所以爲說,則鬼蜮而狐魅也,麀聚而瀆倫也。至於矯誣上天,殄絶祭祀,自有天地以來,所未有之至妖至僭不可方物者也。東俗,自箕聖,以來,所尊崇者,五帝三王周公·孔·孟·程·朱之道,所服習者,父子君臣夫婦長幼彝倫之敍,而我朝立國五百年來,一是皆以先聖人之道爲道,而不幸人心陷溺,世道交喪,自六七十年以來,怨國失志之徒,凶險邪慝之輩,糾結七八萬里外凶醜異類,思欲以易天下,前後朝家之所以鋤治而殄滅之者,非不至矣,而種下生種,滋蔓不已,至于今春鍾三之獄而極矣。嗚呼,尙忍言哉?今此輩,乃敢眉語額瞬,跡祕計憯,呼吸相通,暗地輸情,鵂鳴梟應,蛇盤蚓結,乃敢掛帆海洋,直指京城,是豈隔重溟屢萬里醜類凶種之所可爲也?思之及此,寧欲無言。今者江都失守,中外戒嚴,方以宿將重兵,開府出陣,期於不日掃淸,而江都則方大集舟航,直搗巢穴,俾無一箇凶種,接跡於此地,而昇平日久之餘,我民之猝罹鋒鏑,念之哀矜,錦玉靡安,豈忍重困我民力,以蹈死亡之患哉?諸道召募,纔已罷休,凡所徵斂,當次第蠲免,咨爾臣庶,各安其業,勿爲浮言所撓騷訛所動,各保爾父母妻子村堡閭里。其間,亦必有忠義奮發爲國家効力之人,各陳備禦之策,鼓發衆庶之心,期底廓淸妖氛,同我太平,則朝家所以酬忠奬節之方,當無所不用其極,而村閭之間,易致望風而潰,聞聲而逃,如此則所在騷擾,迄無底定之日,雖白挺短鋤,奔突擊賊,使不敢肆其凶鋒,則勇氣自倍,賊不敢嚮邇,里正村長,各自率領,無敢離次,而今此致賊之由,皆朝廷處置之不能得宜,則予方痛自刻責,將有大奮發大振作之擧,而先將十行敷心之諭,布告中外,咨爾大小臣庶,咸須知悉。
傳于趙性敎曰,此綸音,令廟堂措辭行會於八道·四都,使之眞諺飜謄,付之坊曲,俾無一民不聞不知之弊。
傳于趙性敎曰,奉審大臣·承旨入侍。
鄭雲龜,以都摠府言啓曰,都摠管韓啓源,以議政府堂上,本府坐起進參事,晝仕出去之意,敢啓。傳曰,知道。
又以禮曹言啓曰,臣啓源,與正郞臣李亮和,今日酉時量,進詣兩聖朝御眞行到所,仍爲陪進南殿,而當日亥時,謹依下敎,兩聖朝御眞,各爲捲奉于當室之意,敢啓。傳曰,知道。
趙性敎,以禮曹言啓曰,取考謄錄,則郊館迎勅後還宮時,只六曹堂郞,各一員隨駕矣。今亦依此磨鍊之意,敢啓。傳曰,知道。
又以議政府言啓曰,碌磻峴之地勢形便,猶勝於礪石峴,楊州牧使,使之依前率領,移陣於碌磻峴,以爲偵探備禦之地,何如?傳曰,允。
又以議政府言啓曰,頃因畿伯所奏,創設火砲科,使沿邑武士赴試,取優等一人,許赴殿試,若有已第者入格,施以賞資,以爲奬勸之地事,覆啓蒙允矣,沿海邑武備修擧,諸路同然,而砲放,尤爲緊務,竝依此定式施行之意,分付各道道臣及四都留守處,何如?傳曰,允。
又以弘文館言啓曰,修撰嚴世永,呈辭在外,副修撰洪祐昌,陳疏徑出,安驥泳,巡撫營從事官進,下番闕直,事甚未安。修撰李裕承,卽爲牌招入直,何如?傳曰,允。
又以吏曹言啓曰,軍資監正尹致和,典設司別提王彦聲,俱以身病,呈狀乞遞,竝改差,何如?傳曰,允。
又以宗親府言啓曰,濬派幼學李承準,甲冑一件助納矣。移送巡撫營之意,敢啓。傳曰,知道。
又以迎接都監言啓曰,勅使留館時,若値空日,則有別茶啖排入之例矣。今亦依例備待,何如?傳曰,允。
又以迎接都監言啓曰,卽接遠接使文移,則上勅,到龍川府,所製七律一首,五律一首出給,使之回還前入刻懸板,而原本,謄書上送矣。正書以入之意,敢啓。傳曰,知道。
又以迎接都監言啓曰,勅使入京第三日,大臣有請行茶禮之例矣。今亦依此備待之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大軍去夜無事經宿云矣,敢啓。傳曰,知道。
鄭雲龜,以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
又以摠戎廳言啓曰,因議政府草記,徵付禁衛營水原精抄軍五百名將官五員將校五人,來付本陣之意,敢啓。傳曰,知道。
又以畿輔都巡撫營言啓曰,卽見先鋒中軍李容熙今十五日酉時成貼馳報,則玄石里居前五衛將李福賢,白蝦醢五甕,來納大陣,願助軍需云矣,敢啓。傳曰,知道。
又以畿輔都巡撫營言啓曰,軍器寺僉正河靖一,黃牛二隻,來納臣營,願助軍需,故宰屠犒軍之意,敢啓。傳曰,知道。
又以畿輔都巡撫營言啓曰,訓鍊院僉正朴元陽,主簿崔鷹哲,部將李奎象,可合參謀於軍務,本營別軍官兼差,使之赴陣,何如?傳曰,允。
又以畿輔都巡撫營言啓曰,宗親府書吏等,黃牛三隻,權頭等,黃牛一隻,使令等,黃牛二隻,來納臣營,願助軍需,故宰屠犒軍之意,敢啓。傳曰,知道。
又以義禁府言啓曰,今此勅使在館時,三門把守假都事三員,令該曹預先口傳差出,以爲習儀進參之地,何如?傳曰,允。
吏曹口傳政事,以愼㘽祜爲濟州判官。
以修撰李裕承牌不進罷職傳旨,傳于鄭雲龜曰,只推。
工曹參判李恒老疏曰,伏以,臣昨受考工樞密之命,瀝血懇辭,悉暴情悃,謂日月照臨,天地生成,宜蒙聖慈,特賜遞改,乃承批旨,睿眷愈隆,繼見朝報,有講筵入侍之命,臣惶懍思罪,不省所措。臣學術短淺,雖不足以出謀發慮,仰紓聖上宵旰之憂,然當此憂虞之日,正切犬馬之性,且以古所謂議論定時虜已渡江之語揆之,聚精會神,隨機定策,時日爲急,臣雖無狀,何敢備例辭免,捱過日字乎?顧其中,有甚不得已者,癃疾益劇,神魄益奪,必欲扶曳肅命,勉强登筵,則深恐未及出闕,纊息已絶,殿下所以馹召之意安在哉?此臣所以寧打乖逕情,得罪於有司,而不敢不循墻鑽地,固辭圖免也。伏乞,聖明更加矜察,亟遞臣見職,竝收登筵之命,使臣得以調理旅舍,收拾精神焉。抑臣伏聞朝議,以戰守爲定論,以去邠爲失計,以乞和交易及雜術不經之類,爲邪妄誤國之資斧,而深惡痛斥,一劍兩段云,臣蹶然而起,直欲曲踴距踴也。只此一着,喑聾跛躄,已增百倍之氣,儻君臣一心,終始勿撓,則何患乎事之不濟也?然則今日廟謨,綱領已正矣。其中間架條目,如臣所陳下哀痛之敎及收召人材寬紓民力等數件事,亟令廟堂適其先後緩急之宜,潤澤而施行之,則人心悅忠義勸,而事有頭緖矣。於是,信賞必罰以繼之,則紀律張而將士勵,卻賊之要,恐不出此矣。臣力疾治疏,精耗神眩,辭不達意,自除所懷,更俟精力少甦,覃思繼陳矣。臣無任云云。答曰,省疏具悉。卿其勿辭,調理行公。
副修撰洪祐昌疏曰,伏以,臣於持被之中,卽接家信,則臣母素患貞疾,當此秋節,一倍添劇轉,側須人,家僮踵至,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣所帶之職,俾便救護,仍治臣擅離之罪。以肅朝綱焉。臣無任云云。省疏具悉。爾其勿辭,救護。
丙寅九月十六日巳時,上御誠正閣。進講入侍時,講官洪鍾序,參贊官鄭基會,侍讀官韓龍敎,假注書金秉鍵,記事官趙·金性均,各持通鑑第二卷,以次進伏訖。上曰,史官分左右。上開卷。仍讀前受音一遍訖。鍾序,讀自帝南過曲逆,止上說,仍釋義訖。上命授書算于鍾序。上讀新受音十遍訖。鍾序還納書算。上曰,陳平之計六,白登,其一也,其功烈,豈不壯哉?鍾序曰,陳平之前後劃計,雖非出於正大,然兵不厭詐,奇或達權矣。夫平之智謀有餘,而又見信用,故能就六出之計,以是成功矣。若不聽用,則雖嘉謨良算,將安所施?漢高,以弘量大度,翕受人言,納蕫公之說而縞素討罪,從張良之諫而趣令銷印,其得天下,寔由於好謀能聽也。上曰,漢高見治未央,怒其壯麗,眞善言也。鍾序曰,聖敎切當矣。天下旣定,壯其宮室,揆以常情,容或爲快,而今乃怒之,其弘遠之度,於此可見矣。上曰,三傑之中,何爲第一,而今觀治宮之論,誠失之矣。創業垂統之初,雖示之以儉約,後世子孫,猶或侈靡,況先示以侈大乎?鍾序曰,堯,以土階,禹,以卑宮,此皆先王率儉之方,而後世以來,俗尙不古,欲以宮室,示其重威,豈不謬哉?蓋由儉入奢易,由奢入儉難,故始雖昭儉,末乃趨奢,勢所不免,而蕭何乃云,亡令後世有以加,果失着也。上曰,禹卑宮室,紂爲瓊宮,奢儉所趣,興亡隨異,此可觀監也。龍敎曰,世謂陳平之計,祕而且奇,然而明儒黃震言曰,厚遺閼氏,卽張儀愚鄭袖之故術也,何奇之有?使平早計而無窘平城,雖不奇猶奇,此言亦有理矣。基會曰,講官·儒臣,備陳無餘,臣無容更達,而夫國家祖宗之成憲非不垂裕,而亦在於子孫遵奉之如何耳。文帝欲營露臺,以爲中人十家之産,遂罷露臺,至於武帝,窮極侈靡,天下罷耗,由此觀之,雖有舊章,莫如率由,此誠人君之所當監戒也。上掩卷,仍命史官就座,又命講官先退。又命退,諸臣以次退出。
今九月十六日戌時,上御重熙堂。奉審大臣·承旨入侍時,左議政金炳學,都承旨李載冕,假注書金秉鍵,記事官趙·金性均,以次進伏訖。上曰,史官分左右。上曰,大臣進前。炳學進前。奏曰,臣承命馳詣南殿,兩聖御眞奉審,則萬安矣。仍奏曰,近日日氣淸和,聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候,何如,上曰,一樣矣。炳學曰,王大妃殿氣候,何如,上曰,一樣矣。炳學曰,大妃殿氣候,何如,上曰,一樣矣。炳學曰,中宮殿氣候,何如,上曰,安順矣。炳學曰,如此之時,兩聖御眞,萬安移奉,驚悚之餘,旋伏切慶祝矣。上曰,御眞移奉,不幸中幸矣,而思之及此,痛惋無比。炳學曰,目今事勢,無異搶攘,聖衷,安得不憧憧乎?仍奏曰,洋舶終不退去,制勝之方,姑無萬全,臣等冒忝台司,一言一策,無有裨補,惶恐待罪而已。伏願寢睡諸節,一如平常,益加調宜,是臣區區之望。又奏曰,日前,聞右相之言,則殿下,有引咎之下敎,臣惶懍悚蹙,罔知措躬,臣等不忠無狀,徒貽聖憂,雖金木之誅,在所難逭矣。噫,彼洋賊,以幾萬里外梟獍之種,船不過幾隻,人不過數千,而江都失守之後,益肆猖獗,沿浦出入,任自爲之,視同無人,此皆臣等不忠不幹之罪也。伏惟聖明,先治臣罪。以警其餘焉。上曰,何如是引過乎?更勿以此爲言也。炳學曰,古語云,主辱臣死,臣等食息如常,尙此苟存者,尤爲不忠之大矣。上曰,此予寡德之致也。炳學曰,臣等罪固罔赦,而又奉此下敎,尤極悚惶。夫國安則注意相,國危則注意將,文以附衆,武以威敵,是乃人臣職分,而治平之時,不能致君澤民,艱虞之時,不能衛上敵愾,此都是如臣者之未堪其責而然也,可謂有君而無臣矣。上曰,史官就座。仍命大臣先退。又命退,諸臣以次退出。
上在昌德宮。停常參·經筵。
宋謙洙,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭雲龜啓曰,來二十一日,朝參日次矣,敢稟。傳曰,停。
宋謙洙啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,左副承旨鄭基會,今日不爲仕進,卽爲牌招,何如?傳曰,允。
又啓曰,假注書趙秉鎬,身病猝重,勢難察任,今姑改差,何如?傳曰,允。
傳于鄭基會曰,今二十日,當詣南殿酌獻禮,仍詣南關王廟奠酌禮矣,該房知悉。
傳于鄭基會曰,東關王廟,遣大臣攝行奠酌禮,宣武祠,遣前兵判李圭徹行事。
鄭雲龜,以兵曹言啓曰,今九月二十日,大駕詣永禧殿,親行酌獻禮,仍詣南關王廟,親行奠酌禮時,隨駕營門當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍一哨,兩營京中哨軍各一哨,兩營騎士各一番,禁將都領,爲先後廂,禁軍一番爲之,餘軍留營留陣置之。
傳于鄭基會曰,藝文提學有闕之代,前望入之。
藝文提學前望入之。申應朝添書落點。
傳于鄭基會曰,宗正卿李容殷,行護軍申應朝,政府堂上差下。
傳于鄭基會曰,沿海諸邑,民心波蕩,離厥鄕井,在在顚連,哀我赤子,何以爲命?一則寡躬之咎,二則寡躬之咎,中夜不寐,丙枕靡安。知事洪在喆,畿沿都慰撫使差下,使之面面曉諭,各自安堵。
鄭基會啓曰,左右史不可不備,檢閱洪萬植·權命菊,竝卽牌招,推移入直,何如?傳曰,允。
以司謁,口傳下敎曰,詣南關王廟時,諸般擧行,依前日下敎爲之。
以司謁,口傳下敎曰,今二十日動駕時,侍衛,以遠行例磨鍊,副駕轎及儀仗,置之。
傳于宋謙洙曰,召對爲之。
鄭基會,以議政府言啓曰,勅使接見說話,令廟堂增刪以入事,允下,而別無釐改處,還送政院之意,敢啓。傳曰,知道。
又以迎接都監言啓曰,卽接遠接使謄移,則勅使,到郭山·鐵山所製七律一首,宣川所製七律一首,郭山所製五律一首,出給請揭于各該館,故原本下送各邑,使之勅行回還前入刻懸板,而原本別紙謄書上送矣。正書以入之意,敢啓。傳曰,知道。
又以迎接都監言啓曰,卽接遠接使謄移,則副勅及一大通官,自持來疋縷各色縀,爲二十二疋二端,分排於兩西後,關西分授各邑,邑名疋數,爲先修成冊上送,故別單書入,而海西分給邑名疋數,則待該道成冊報來,追後書入之意,敢啓。傳曰,知道。
又以迎接都監言啓曰,迎勅習儀,今二十一日設行事,自禮曹推擇,啓下矣。依例爲之,仍行仁政殿宴禮習儀之意,敢啓。傳曰,知道。
又以議政府言啓曰,卽見左捕廳所報,則邪學罪人金重殷·朴永來,俱已承款云矣。凡諸此類,必鋤治後乃已者,而種下生種,在法當誅,罪人金重殷·朴永來,竝押付摠戎陣,梟首警衆,何如?傳曰,允。
鄭雲龜,以左邊捕盜廳言啓曰,謹依議政府草記批旨,臣廳在囚罪人金重殷·朴永來兩漢,出付摠戎陣之意,敢啓。傳曰,知道。
又以兵曹言啓曰,今二十日動駕時,侍衛,以遠幸例磨鍊事,命下矣。謹考謄錄,則遠幸時,兵曹·都摠府堂上郞廳各二員,五衛將二員,武臣兼宣傳官八員隨駕,癸亥年慕華館奏文親査對時,兵曹·都摠府堂上郞廳各一員,五衛將二員,武臣兼宣傳官四員隨駕矣。今番則何以爲之乎?敢稟。傳曰,依癸亥親査對例爲之。
又以兵曹言啓曰,勅使詣闕詣館所時及回還日,以不參隨駕營中軍,率該營標下軍及訓局步軍一哨,除標信除器械前導,嚴禁雜人,習儀日,亦依正日例擧行事,曾有定式,而今此迎勅動駕時,禁衛營都領,爲先後廂,御營廳,先詣慕華館環衛作門,而訓局中軍李容熙,以巡撫中軍,出去大陣,御營中軍權,摠戎中軍李元熙,亦以領軍,出去矣。今番則何以爲之乎?敢稟。傳曰,御營千摠,率該營標下軍及兩營助番牙兵各五十名擧行,回還日,則以訓局步軍一哨擧行。
又以刑曹言啓曰,今此式年本曹律科初試時,無應科之人,故闕榜之意,敢啓。傳曰,知道。
又以都摠府言啓曰,都摠管尹正求,以議政府堂上,本府坐起進參事,晝仕出去之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,前五衛將鄭德煥,白米五石,訓鍊都監庫直金道瀷,白米十石,來納臣營,願助軍需,故捧上犒軍之意,敢啓。傳曰,知道。
又以畿輔都巡撫營言啓曰,前郡守金善弼,本營別軍官差下,使之參謀軍務,何如?傳曰,允。
又以畿輔都巡撫營言啓曰,議政府書吏等白米十石,黃豆十石,使令等黃豆十石,前監牧官安膺煥黃牛二隻,前主簿張淳奎白米三十石,義州居前五衛將金鎭裕黃牛十隻,來納臣營,願助軍需,故捧上犒軍之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則德浦鎭下隣洞大明村居班民權永斗,黃牛一隻·南草六把來納,自願犒饋,故自本鎭,宰牛分草鎭卒與本陣防守軍處犒饋,京江玄石里居前五衛將李福賢白米二十石,通津居幼學申在學黃牛四隻艮醬三盆南草五十把,霞隱面奉城里大小民人等白餠三十四器黃牛一隻淸醬七十碗,來納大陣,願助軍需云矣,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,司譯院前僉正玄濟昇錢文五百兩白米十石,壯洞居內侍金基碩白米一石,來納本陣,願助軍需之意,敢啓。傳曰,知道。
又以摠戎廳言啓曰,成均館居民二百名,自願赴陣,故付之本陣之意,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
又以摠戎廳言啓曰,楊州白石面古靈居璿派幼學李性善,黃牛五隻,來納本陣,願助軍需之意,敢啓。傳曰,知道。
又以摠戎廳言啓曰,謹依議政府草記,批旨,罪人金重殷·朴永來,大會軍民於楊花鎭津頭,梟首警衆之意,敢啓。傳曰,知道。
丙寅九月十七日巳時,上御誠正閣。進講入侍時,同知事金尙鉉,參贊官宋謙洙,侍讀官韓龍敎,假注書金秉鍵,記事官趙·金性均,各持通鑑第二卷,以次進伏訖。上曰,史官分左右。上開卷。仍讀前受音一遍訖。尙鉉讀自八年匈奴冒頓,止結和親約,仍奏釋義訖。上曰,夷狄之中,匈奴,最凶悖無道矣。尙鉉曰,世傳匈奴,爲獯鬻之種,而直一禽獸也。禽獸之中,梟獍最惡,冒頓之弒父妻母,是梟獍也。高帝,八年干戈之餘,被圍於平城,志氣衰矣,兵力盡矣。畏其强而示我弱,劉敬,以謀國之臣,不知禮義,欲與爲婚姻,豈不爲羞恥?亦不是長策,家人子者,本注雖以爲庶人家之女,一說家人子,乃宮人名號,以宮人,代爲長公主,欲得他日子婿外孫之稱,以爲制匈奴之計者,不亦苟且可笑之甚乎?司馬溫公所云,懷之以德,震之以威,卽是帝王御夷狄之方也。武帝,雖窮兵黷武,而頻年征伐,威震漠南,大雪白登之恥,其雄圖英略,可以酬高帝未卒之志也。龍敎曰,冒頓殺父妻母,曾犬羊之不若也。自古聖王御狄之道,惟德威而已,劉敬,乃欲以婚姻求和,至曰外孫,敢與大父抗禮哉?夫冥頑如犬羊,不知有父母,則安知其外祖也?其計誠可笑也。三代治世,未聞與夷虜約婚,而今爲此姑息之計,反以貽侮於國家,其不學無識,於此可見也。是以,雖從敬言,其後,卒致遺書呂后之辱,向所謂與大父抗禮者,猶屬歇後也。謙洙曰,劉敬,旣云未可以仁義說也,且曰豈敢與大父抗禮,不仁不義之匈奴,烏可知祖孫之禮也?當句之內,語脈不相貫通,而高帝未能明辨其辭,竟使家人女,下嫁單于,殆不但以失着言之也。啓漢家後世無窮之弊,究其所由,實始於劉敬矣。尙鉉曰,召對之停,已爲數日,此何等時也?洋賊入寇,江都失守,其備禦剿滅之方,大臣將臣,當有籌略,而百官萬民之日夜仰望者,卽殿下講筵之無間斷,學問之有將就也。丙枕宵旰之憂,萬幾酬接之繁,或致講對之停撤,則何以慰百官萬民顒祝之心乎?伏願召對,更勿間斷,而秋宵漏長,頻下夜對之命,使儒臣·閣臣·承史,前席問難,有懷必陳,則民間騷撓之心,自底安靖矣。上曰,當銘念矣。上掩卷,仍命史官就座,命講官先退。又命退,諸臣以次退出。
丙寅九月十七日申時,上御誠正閣。召對入侍時,參贊官宋謙洙,檢校待敎徐相翊,侍講官洪萬燮,檢討官李裕承,假注書金秉鍵,記注官鮮于昇,記事官金性均,各持通鑑第二卷,以次進伏訖。上曰,史官分左右。上開卷。仍命授書算于萬燮,上讀自八年匈奴冒頓,止結和親約,仍讀十遍訖。上曰,上番讀之。萬燮讀奏訖,上曰,釋義。萬燮釋義訖。上曰,文義奏之。萬燮曰,上古帝王之御夷狄也,服則懷之以德,叛則震之以威,未聞與爲婚姻也。且冒頓所爲,無異禽獸,則奚有翁壻之誼耶?此劉敬之言,無倫之甚也。上曰,劉敬此謀,雖欲爲漢,其實漢之罪人也。萬燮曰,聖敎切當矣。以堂堂萬乘之國,豈可與冒頓結婚也?劉敬不學無識,以其淺慮愚謀導成君父之過擧,以貽中國之羞恥,此誠萬古之罪人也。上曰,下番讀之。裕承讀奏訖,上曰,文義奏之。裕承曰,夷狄之爲患於中國,自古然矣。三代以來,未有以上策御戎者也。周得中策,漢得下策,秦無策焉。然自漢以前,與虜約婚,未之聞也。劉敬,全沒義理,以一時姑息之計,啓萬世悖倫之釁,此不學無識之致也。是以人君用人之際,先察其人之學術淺深,識見高下,以爲進退,則自無過擧之事矣。上曰,參贊官讀之。謙洙讀奏訖,上曰,文義奏之。謙洙曰,臣於朝講,略陳此章文義,而家人子,若云高帝之庶女,則皇帝之親子,何可下嫁於匈奴,若云庶人之子,則取爲己子,有悖倫紀,而徒聽劉敬之說,有此乖理之擧,以堂堂萬乘之國,受侮於單于,豈不慨然哉?上曰,閣臣讀之。相翊讀奏訖,上曰,文義奏之。相翊曰,參贊儒臣,備陳無餘,臣無容更達矣。上掩卷,仍命史官就座。又命退,諸臣,以此退出。
上在昌德宮。停常參·經筵。
鄭雲龜啓曰,大司憲·執義·掌令二員,持平二員未差,監察茶時之意,敢啓。傳曰,知道。
宋謙洙啓曰,右副承旨趙性敎,今日不爲仕進,卽爲牌招,何如?傳曰,允。
趙秉鎬改差,代以趙宇燮爲假注書。
趙宇燮有頉,代以趙秉鎬爲假注書。
以檢閱洪萬植·權命菊牌不進罷職傳旨,傳于鄭雲龜曰,只推。
鄭基會啓曰,左右史不可不備,檢閱洪萬植·權命菊,旣有只推之命,竝卽牌招,推移入直,何如?傳曰,允。
宋謙洙啓曰,今二十日永禧殿親行酌獻禮祭文,南關王廟親行奠酌禮祭文,及勅使入京日頒敎文,當爲製進,藝文提學申應朝,待明朝牌招,使之製進,何如?傳曰,允。
又啓曰,今此勅使回還時,開城府·平壤·義州三處別問安使,依近例以道內守令,借銜差下,御帖及空名帖,伴送使齎去,以爲從便擧行之地,而亦爲下諭于兩道道臣及各其守令處,何如?傳曰,允。
傳于鄭基會曰,元陵參奉朴慶壽,西部都事相換。
傳于宋謙洙曰,禮·刑換房。
傳于鄭基會曰,政官牌招開政。
傳于鄭雲龜曰,赴陣與奉命摠管許遞,今日政差出。
鄭基會,以吏批言啓曰,全羅道順天居李尙七呈狀內,矣身祖幼學遇陪,今年爲九十歲,而見漏於本道應資老人抄啓中,未蒙恩資云,故考見帳籍,則其年,果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又以吏曹言啓曰,中學敎授金炳翊,西學敎授朴齊敎,禮曹佐郞朴基陽,元陵參奉姜藎,禮賓參奉李承堯,俱以身病,呈狀乞遞,竝改差,何如?傳曰,允。
鄭雲龜,以兵曹言啓曰,五衛將金建喜·李完永·李豐永·洪鍾善·李容一·孫瀅銖·金俊哲,忠翊衛將任龍模,忠壯衛將洪羲龍·洪鍾倫,俱以病難供職,呈狀乞遞,竝改差,龜山僉使張元泰,以漕運差使員上來矣。身病猝重,萬無起動還鎭之望,呈狀乞遞,罷黜,何如?傳曰,允。
又以兵曹言啓曰,南關王廟親行奠酌禮時,大祝,例以文臣訓鍊正塡差矣。時任訓鍊正徐光復,改差,何如?傳曰,允。
又以兵曹言啓曰,去月二十五日政,南道參軍望趙然八,居在鄕廬,已爲作故,而矇然擬入,至蒙恩點,臣不勝悚惶,原望筒勿施,何如?傳曰,允。
有政。吏批,判書李載元進,參判金炳弼,參議金世鎬,竝牌招不進,左副承旨鄭基會進。以黃鍾顯爲同經筵,兪貞煥爲軍資正,李福愚爲徽陵令,李周老·鄭贊容爲監察,李濟民爲典設別提,朴慶壽爲元陵參奉,禮賓參奉鄭鴻賓添書落點。孫永一爲昭寧園守奉官,司課提調金炳地,氷庫提調李興敏,相換事,承傳。行副護軍許傳·朴孝正·申佐模·金學初·韓致容,以上今加嘉善加資事,承傳。前郡守白樂憲,今降通訓收資事,承傳。兼掌令鄭顯裕減下,故學生李晦章,贈吏參例兼,故學生李聖復,贈吏議,工曹參判李恒老兩代。
兵批,行判書金炳㴤進,參判閔致庠病,參議李鶴周入直,參知李炳敎病,同副承旨鄭雲龜進。以趙然昌·金應均爲知事,尹秉鼎爲都摠管,李世器·金學初·申佐模·朴孝正·李恒老爲副摠管,徐相益爲同知,洪圭爲宣傳官,李完永·張洛汲·李儒行·趙希永·成謙源·李胤鎭·林秉周爲五衛將,柳宗燮爲忠壯將,洪昌燮爲忠翊將,任龍模爲忠壯將,趙慶鎬爲訓鍊正,金善弘·具然肯爲判官,金樂鼎爲武兼,李根周爲左捕從,朴鄷赫爲南道參軍,任元模爲全羅兵虞候,白仲鎭爲龜山僉使,金永守爲文城僉使,護軍徐堂輔·許傳·申佐模·金學初·韓致容·朴孝正·徐相稷,副護軍李世宰·李元會·李尙權,副司直鄭謙植·洪在臣·朴定鉉·曺錫萬·金鴻植·沈相穆·趙性鶴,副司果尹榮信·申錫淵·鄭顯裕,副司勇李貞夏·李來重·李象先,以上竝單付,前虞候申孝哲,今加折衝,特爲加資事,承傳。
吏批,再政。以李容萬爲兵曹正郞,尹永善爲景慕宮令,李奎遠爲義禁府都事,馮錫龜爲引儀,金疇鎬爲掌樂主簿,南一愚爲中學敎授,趙定燮爲西學敎授,軍器直長單孫現吳,奉事單池好寬,副奉事單金弘信,參奉單姜渭成,故通德尹東周,贈吏參例兼,故府使尹彝鉉,贈吏議例兼,故學生尹行勉,贈僕正,以上副摠管尹秉鼎三代,故同知朴長晉贈吏參例兼,副摠管朴孝正考。
兵批,再政。以李載貞爲都摠經歷,柳承魯·尹致稷爲訓鍊主簿,金鳳求爲右捕從,同知加設單安基喆,副護軍申孝哲。
吏批,三政。以兪兌煥爲明陵令,李熙藻爲禁府都事,鄭敬澤爲禮賓主簿,元陵參奉朴慶壽,西部都事朴齊性,相換事,承傳。
兵批,三政。以金炳萬爲訓鍊僉正,李宜春爲中樞都事,鄭元基爲守門將。
吏批,四政。以鄭基承爲健陵令,權衡圭爲尙衣別提。
兵批,四政。以朴齊聲爲都摠都事,孫珪憲爲訓鍊主簿。
吏批,五政。以鄭壽龍爲禮曹佐郞,金謙秀爲造紙別提,許珏爲孝昌墓守衛官。
兵批,五政。以吳正善爲訓鍊主簿。
以吏曹參議金世鎬牌不進罷職傳旨,傳于鄭基會曰,只推。
吏曹,畿沿都慰撫使單洪在喆。
以檢閱洪萬植·權命菊牌不進罷職傳旨,傳于鄭雲龜曰,只推。
以司謁,口傳下敎曰,今番動駕與迎勅時,倭槍手五十名磨鍊。
以司謁,口傳下敎曰,隨駕儒臣原任典翰趙康夏還官,代以典翰金奎弘隨駕。
以司謁,口傳下敎曰,今二十日動駕時,挾輦軍一百名,槍劍軍五十名磨鍊。
以右副承旨趙性敎牌不進罷職傳旨,傳于鄭基會曰,只推。
傳于鄭雲龜曰,召對爲之。
鄭雲龜,以議政府言啓曰,畿沿都慰撫使,使之除下直出去,何如?傳曰,允。
又以議政府言啓曰,新差堂上申應朝,今日府坐,懸病不進,令政院卽爲牌招,使之進參,何如?傳曰,允。
又以議政府言啓曰,卽見平安監司朴珪壽分等狀啓,則平壤等三十三邑,置之稍實,安州等四邑,置之之次,博川等五邑,置之尤甚,後錄諸條,竝請令廟堂稟旨分付矣。其一,各邑鎭帳外火田,限四分一權減,各鎭堡給代不足條,戶結分排中,從便區劃事也。其一,陳田火田,還加起執摠,待各邑從實齊報後施行事也。其一,各宮房及各衙門屯田,從實執摠,其中內閣屯土之在於淸北者,別遣摘奸,獲免冤徵事也。其一,尤甚邑渰壓及全頹戶,城餉當捧條,限明秋停退事也。其一,尤甚邑,限明秋勿定配所事也。五邑水警,已悉其槪,而稍實之爲三十餘邑,則亦足爲登熟之歲矣。分等依施,陳火田之執摠,另飭列邑,從實査報,城餉停退,雖非經法,而渰頹戶之此時民力,亦不可不念,特令三分一許施,其餘諸條,竝依狀請施行,何如?傳曰,允。
又以畿輔都巡撫營言啓曰,御營廳書吏車允行,錢一百兩,出身金重孝,白米十石,訓鍊都監庫直曺仁植,錢一百兩,禁衛營書吏朴啓煥,錢一百兩,來納臣營,願助軍需,故捧上犒軍之意,敢啓。傳曰,知道。
又以畿輔都巡撫營言啓曰,前五衛將千義賢,錢三百兩,義州居李碩燁,錢三百兩,來納臣營,願助軍需,故捧上之意,敢啓。傳曰,知道。
鄭基會,以宗親府言啓曰,璿派順天監牧官李秉悌,助納二百兩矣。移送議政府之意,敢啓。傳曰,知道。
又以戶曹言啓曰,今此勅使回還時,開城府別問安中使,齎去禮單,依前例,磨鍊,別單書入之意,敢啓。傳曰,知道。
又以迎接都監言啓曰,卽接遠接使謄移,則上勅,新安館所製詩七律一首。請揭于館壁,故原本下送該牧,使之勅行回下前入刻懸板,而原本謄出上送矣。正書以入之意,敢啓。傳曰,知道。
鄭雲龜,以都摠府言啓曰,都摠管韓啓源,以議政府堂上,本府坐起進參事,晝仕出去之意,敢啓。傳曰,知道。
又以觀象監試官意啓曰,今番陰陽科初試時,天文學依數入格,地理學只一人入格,命課學只二人入格,故以十三人,修正榜目以入之意,敢啓。傳曰,知道。
鄭雲龜,以兵曹言啓曰,今此迎勅時及習儀日,以各營餘軍,慕華館當爲環衛作門,而摠戎廳,則出陣江上,見無餘軍,不得調用之意,敢啓。傳曰,知道。
又以御營廳〈言〉啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔巡撫營言啓曰,卽見先鋒中軍李容熙今十七日戌時成貼馳報,則通津府大坡面居幼學韓龍錫,白米二石·黃牛一隻,姜在逸,白米二石·黃牛一隻,奉城面洞任徐昌祿,粟草一馱·靑太一馱,月餘串面朴五福,馬太二馱,所伊浦面幼學李洽,黃牛一隻·浸杮三貼·紅杮一貼,本府將校朴命珏,柴八百二十同,奉城面顚流里大小民人等,白米三石馬草太四馱,造乙田面登山里民人等,馬料枯草四石·靑絶太二石,南亭洞幼學李益秀,柴一馱·南草二把,本府下吏金弘潤,柴三百同,西明洞民人等,馬靑太一百六十一束·柴一百七十束·南草五把,沙草里洞任金命孫,柴三馱,九來洞所任廉振玉,柴二百四十八同,大明村幼學李龍漢,白米一石·黃牛一隻,幼學李參鉉,黃牛一隻,㐑山里安起善,柴一馱,兪致宗,柴一馱,大浦里金判孫,柴一百四同,桑串里金才石,柴八十四束,大村里幼學韓在斗,鹽六石·瓠二箇·南草三把,鶴峴里執綱幼學沈奎之,柴二十六同,陽存里幼學趙漢永,柴三十束,斗月里幼學梁仁榮,柴一馱,張思升,柴一馱,呂東稷,柴一馱,閔養漢,柴一馱,水谷里閑良朴連釗,柴一馱,幼學黃應周,柴一馱,來納大陣,願助軍需云矣,敢啓。傳曰,知道。
又以摠戎廳言啓曰,來付臣營陣水原精抄軍五百名,一一點考,則二百八十六名,僅合軍伍,而其餘二百十四名,擧皆疲癃殘疾,雖擔挑之役,無以强責,留置陣上,非徒無益,反有害焉,不合軍二百十四名,還下送,不勤抄上之水原中軍李承駿,不可無警,其罪狀,令攸司稟處,何如?傳曰,允。請罪一款,安恕。
又以訓鍊都監言啓曰,本局從事官金奎弘,身病猝重,勢難察任,改差,其代,巡撫營從事官副修撰安驥泳兼差,使之察任,何如?傳曰,允。
又以御營廳言啓曰,本廳哨官金商德·李建錫·李敏興·申驥相·南弘燮,受由過限,還現無期,竝汰去之意,敢啓。傳曰,知道。
又以御營廳言啓曰,本廳哨官李在靖,身病甚重,勢難察任,改差,何如?傳曰,允。
丙寅九月十八日巳時,上御誠正閣。進講入侍時,同知事姜㳣,參贊官鄭基會,侍講官洪萬燮,假注書金秉鍵,記注官盧鎭燮,記事官金性均,各持通鑑第二卷,以次進伏訖。上曰,史官分左右。上開卷。仍讀前受音一遍訖。㳣讀自是歲更以承相何,止挈其手辟左右,仍釋義訖。上命授書算于㳣。上讀新受音十遍訖。㳣還納書算。上曰,更以承相何,爲相國云者,相國之職號,抑或有尊於承相而然歟?且上篇,無遞相之語,而今曰更爲,則不無職次之可疑也。㳣曰,承相與相國之號,非爲職次,而乃是互稱也。蓋何之拜相,在天下未定之始,及帝卽眞之後,因舊官而申命也,故似以更字稱之矣。上曰,周昌,深知廢嫡之不可,彊於廷爭,誠漢之忠臣也。㳣曰,誠然矣。漢祖之欲廢太子,出於愛惡之私,愛惡出於心不堅定之故也。大臣所爭,非不忠也,朝會力爭,周昌之忠直,有可以感動,則所以有欣然而笑也。君上,當堅定主意而勿撓,朝廷,宜寵擢忠直而進用,雖以今日言之,聖志堅定,勿少驚動,則外間騷屑,自息矣。聖志之動,必有外間事入告者而然也。外間之動,亦由聖志之堅定不堅定也。九重之內,非不深嚴,而外間事入告者,又以聖志之驚動與否,流傳於外間,是以民心之動與不動,皆由於聖志之堅定與否矣。萬燮曰,戚姬有寵,太子仁弱,然何可廢漢家之正統也。御史大夫周昌面折廷爭,可謂千人之諾諾,不如一士之諤諤也。至於期期不奉詔,而高祖恢弘大度,從善如流也。基會曰,君子,訥於言而敏於行,周昌之吃,亦君子之訥也。小人多捷給利口,君子常剛毅木訥,是以,用人之道,不可以言辭取之也。上掩卷,仍命史官就座。又命退,諸臣以次退出。
丙寅九月十八日申時,上御誠正閣。召對入侍時,參贊官鄭雲龜,檢校待敎徐相翊,侍講官洪萬燮,檢討官李裕承,假注書金秉鍵,記注官盧鎭燮,記事官金性均,各持通鑑第二卷,以次進伏訖。上曰,史官分左右。上開卷。仍命授書算于萬燮。上讀自是歲更以承相何,止挈其手辟左右,仍讀十遍訖。萬燮還納書算。上曰,上番讀之。萬燮讀奏訖,上曰,釋義。萬燮釋義訖。上曰,文義奏之。萬燮曰,龍逢·比干,卽古之忠臣,而漢有汲黯之戇,今周昌,亦面折廷爭,若是鯁直,可謂無愧於古人,而示法於後人也。上曰,下番讀之。裕承讀奏訖,上曰,文義奏之。裕承曰,太子,天下之本,本一搖,天下危矣。以高祖之明達,宜無不知之理,而乃欲易樹,大臣爭之,皆不能得,至於周昌之彊諫,似或起怒,乃反欣然而笑,其翕受之量,可謂大矣。然知其不可,而不能卽地改圖,蓋蔽於私愛,而從善之心,有所未盡故也。上曰,參贊官讀之。雲龜讀奏訖,上曰,文義奏之。雲龜曰,太子,國之根本,如太子仁弱,則選擇正人,置諸前後左右,見正事聞正言,行正道,正以輔導,帝王家成法矣。但戚姬有寵,故以漢高明達從善,猶欲易太子,不過是蔽於私也,而周昌廷爭,雖不翕受,廷爭之日,尙不易太子,則周昌,眞漢高之純臣也。上曰,閣臣讀之。相翊讀奏訖,上曰,文義奏之。相翊曰,參贊儒臣,備陳無餘,臣無容更達矣。上掩卷,仍命史官就座。又命退,諸臣以次退出。
上在昌德宮。停常參·經筵。
趙性敎啓曰,大司憲·執義·掌令二員,持平二員未差,監察茶時之意,敢啓。傳曰,知道。
宋熙正啓曰,明日大駕詣永禧殿,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右副承旨進去。
傳于宋謙洙曰,原任直提學金輔鉉,馳詣華寧殿,奉審摘奸,仍詣健陵·顯隆園,一體奉審以來。
傳于宋謙洙曰,自明日進講,停。
宋謙洙啓曰,藝文提學申應朝疏批已下,卽爲牌招,何如?傳曰,允。
又啓曰,左右史不可不備,檢閱洪萬植·權命菊,旣有只推之命,竝卽牌招,推移入直,何如?傳曰,允。
鄭雲龜啓曰,明日南關王廟親行奠酌禮時,右邊捕盜大將李邦鉉,以司僕內乘隨駕矣。所佩命召及大將牌·傳令牌,何以爲之?而捕將重任,不可一刻暫曠。在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李東鉉,卽爲牌招聽傳敎,何如?傳曰,允。
傳于宋謙洙曰,頒敎文中,赦句添入。
宋謙洙啓曰,頒敎文中赦句添入事,命下矣。某罪以下宥之乎?敢稟。傳曰,徒流以下竝宥。
又啓曰,頒敎文中赦句添入事,命下矣。藝文提學申應朝,旣在闕中,使之添入,何如?傳曰,允。
傳于鄭雲龜曰,明日出宮門路,以協陽門爲之。
鄭雲龜,以畿輔都巡撫營言啓曰,卽見先鋒中軍李容熙今十八日申時成貼馳報,則兼差哨官韓聖根,率領執事池弘寬別破陣五十名,防守文殊山城矣。當日巳時量,文殊別將馳報內,小洋船四隻,乘潮直向山城南門,故急發一哨軍,使之赴救矣。未及中途,池弘寬·韓聖根,以蓬頭短衣,先後來到曰,二船當前先泊之際,韓聖根,挺身大呼,先自放銃,一發數丸,則賊漢之應響仆船者,爲幾名,而五十銃手,隨卽齊發,二船賊漢,太半僵仆者,假量爲五六十名,於焉之間,後二船賊漢,一時登陸者,無慮爲百餘名,而未遑粧藥,遽中彼丸而死者,爲三人,中肩中臂者,又爲二人,衆寡不敵,回身走還,而行且顧眄,則賊漢,衝火山城南門,旋卽還渡云,賊旣入境,未盡殲滅,反致傷我軍燒我門者,職在出征,惶恐待罪,被火形止,行將詳探,馳報計料云矣,敢啓。傳曰,知道。勿待罪,斯速奏凱也。
傳于鄭雲龜曰,昨日洋夷之突入文殊山城也,韓聖根之孤軍對敵,冒危放丸,池弘寬之奮不顧身,後先效力,其忠勇敵愾,深庸嘉尙,而鼓動軍情,驚破賊膽,未始不權輿於此,奏凱之日,當有擢用之擧,至於官軍三名之被死,二名之被傷,滿心慘惻,何以爲心?死者之給需厚埋,其家屬之從優顧恤,自該營卽爲擧行,傷者之各別救療,一體申飭事,塘馬知委於先鋒中軍,先以此意,面面曉諭。
以檢閱洪萬植牌不進罷職傳旨,傳于宋謙洙曰,只推。
宋謙洙啓曰,今日齋宿,承旨當爲備員,都承旨李載冕,所當牌招,而拘於廳規,不得請牌,何以爲之?敢稟。傳曰,牌招。
鄭雲龜,以宗親府言啓曰,抱川居璿派李奎漢,以討殲洋夷事,血檄募人,來到臣府,慷慨激烈,其志可尙,付之巡撫先鋒,以爲奮發効力之地,何如?傳曰,允。
又以議政府言啓曰,卽見公忠監司申檍狀啓,則備陳道內綿農慘歉之狀,仍請各軍布以木上納者,自今十月至明年九月,兵曹及各營各衙門,竝純錢,訓局砲保,一體純錢代納,舒川等七邑苧納軍布,亦許限明秋以錢代納事,竝令廟堂稟旨分付矣。本道綿農,雖不善就,京師經用,到底艱絀,而況今軍需,尤係時急,日前嶺南請代之啓,旣已稟覆勿施矣。此狀辭,亦爲置之,何如?傳曰,允。
又以議政府言啓曰,坡州牧使趙羲豐改差,其代,前僉使柳晥差下,使之除朝辭給馬罔夜下送,何如?傳曰,允。
又以議政府言啓曰,東津設鎭事,向因箕伯啓聞,有所稟覆者矣。此時海防,一時爲急,前郡守李鍾元,該鎭僉使差下,使之除朝辭罔夜赴任,仍以邊地窠施行,其區劃設始之方,令道臣更爲從長登聞,何如?傳曰,允。
又以議政府言啓曰,大興中軍具然泓改差,以長湍縣監申橚兼差,使之罔夜赴任,防守備禦之節,與守臣商議,從便爲之,沁都赴援軍,姑爲還付本陣事,三懸鈴行會,何如?傳曰,允。
兵曹,大興中軍單申橚,東津僉使單李鍾元。
吏曹口傳政〈事〉,坡州牧使單柳晥。
宋謙洙,以迎接都監言啓曰,卽接遠接使謄移,則勅使到順安館,上勅所製詩五律二首,副勅所製詩七絶二首。請揭于館壁,故原本下送該牧,使之勅行回還前入刻懸板,而詩本謄書上送矣。正書以入之意,敢啓。傳曰,知道。
又以司饔院監膳提調意啓曰,今日監膳時,日下生鮮,腐傷體小,屢次點退,終不改備,日勢漸晩,不得已捧入,而該貢人等所訴內,日下生鮮,産出於京畿沿海各邑矣。近因船路阻隔,於捉於貿,萬無繼供之望,願以活鷄,姑爲代封云矣。事勢雖然,莫重日供,自下不敢擅便,惶恐,敢啓。傳曰,知道。代封。
又以迎接都監言啓曰,卽接遠接使謄移,則勅使,到安州·嘉山,所製詩七絶一首·五律一首,副勅所製五言古詩一首出給。請揭于館壁,故原本,竝下送該郡,使之勅行回還前入刻懸板,而原本謄書上送矣。正書以入之意,敢啓。傳曰,知道。
又以弘文館言啓曰,守宮檢校副提學趙龜夏,待明朝牌招,何如?傳曰,允。
又以成均館大司成意啓曰,迎勅慕華館及仁政門外儒生整齊等事,該曹節目,已爲啓下矣。自前迎勅時,假儒生祗迎等事,例以計士·律官·畫員·寫字官日官醫官譯官中限四十人,分排擧行矣。今亦依例所屬各該司,預爲申飭知委之意,敢啓。傳曰,知道。
鄭雲龜,以兵曹言啓曰,謹考壬申謄錄,則正月二十日宗廟·景慕宮展謁時,巡撫使,只率前排禁衛,前路通衢出來祗迎矣。今番則何以爲之乎?敢稟。傳曰,依壬申年例爲之。
又以兵曹言啓曰,今九月二十日,文臣朔試射日次,而動駕相値,不〈得〉爲之之意,敢啓。傳曰,知道。
又以都摠府言啓曰,都摠管韓啓源,以議政府堂上,本府坐起進參事,晝仕出去之意,敢啓。傳曰,知道。
又以畿輔都巡撫營言啓曰,部將李基爀,本營別軍官差下之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,本營徵付善放砲手五十六名,將校一人率領,往赴先鋒陣之意,敢啓。傳曰,知道。
又以畿輔都巡撫營言啓曰,摠戎千摠李基祚,本營別軍官差下,使之往赴先鋒陣之意,敢啓。傳曰,知道。
又以畿輔都巡撫營言啓曰,統長李在澤黃牛一隻,崔虎大黃牛一隻,算學敎授李海斗黃牛一隻生·猪二口,戶曹書吏金學準錢二百兩,金完祖錢二百兩,金禹鼎錢一百兩,明禮宮掌務劉在韶白米五石,宣惠廳庫直金鎭漢錢一百兩,來納臣營,願助軍需,故捧上之意,敢啓。傳曰,知道。
又以禁衛營言啓曰,本營哨官李玄鶴·成斗煥,受由下鄕,過限不現,依例汰去之意,敢啓。傳曰,知道。
又以御營廳言啓曰,本廳參軍李鳳魯,受由過限,還現無期,汰去之意,敢啓。傳曰,知道。
又以御營廳言啓曰,本廳哨官李秀馨,身病甚重,勢難察任,改差,何如?傳曰,允。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
又以摠戎廳言啓曰,前知事玄鐸,錢文一百兩,來納本陣,願助軍需,而玄石里居泮民良人金麟性,黃肉三百斤·折餠二千四百箇·湯三瓮·淸酒三十盆,麻浦居泮民出身李義祥,白鰕醢半瓮·石花醢三缸·石魚醢三束·醬肉二缸·淸酒十盆·熟肉十斤·南草十斤,來納,故自願軍二百名處,排日犒饋之意,敢啓。傳曰,知道。
又以義禁府言啓曰,明日動駕時,本府都事,當爲全數進參,而新除授都事李熙藻在外,無以推移,其代,令該曹口傳相換,以爲分排擧行之地,何如?傳曰,允。
吏曹口傳政事,禁府都事李熙藻,中部令鄭完淳,以上相換。
同知申應朝疏曰,伏以,臣至愚極陋,前後揚歷,罔非踰濫,循分匪稱,每切兢惕,千萬不自意,除書有隕,以臣爲藝文提學,臣聞命惝怳,莫省攸措。噫,文學之任,自古非輕,而夫是職也,潤色辭命,則發揮睿藻,黼黻王猷,則鋪張盛美,演綸播告,動臧否,苟非淹貫之識,敏妙之思,爲一時之所推詡,則莫宜居之,故遴選之嚴,最稱難愼,何嘗有如臣愚昧,亦得以濫廁於其間哉?臣素無文學,才識闇劣,述性硬澁,路逕不開,加之以疾病衰朽,神思凋落,或有撰綴文字,塗改滿紙,而竟不能以有成,非徒臣自視羞赧,人亦未嘗謂臣有觚墨之末技,至於駢儷之文,尤非素嫺,藝苑之用,惟此是需,而短拙無當又如此,臣雖欲冒昧膺命,爲一身之榮觀,其於貽累聖簡,而爲士林所笑,何哉?況玆特除,恩出格外,有非賤分之所敢安,而聖朝官人之政,又不宜若是輕褻,則臣竊爲聖明惜此擧也。人有長短,皆不可强,而惟文爲甚,則是任之非臣所宜,夫人皆知之,而責臣以誕宣鴻猷,賁飾晠化,裨補聖朝聲明文物之盛,事理之所必無,而誤恩至此,臣誠莫知其所以也。矧今南殿酌獻,撰祝有命,庚牌儼臨,促臣出膺,悸慓踧踖,進退皆窮,玆將疾聲之呼,仰瀆崇嚴之下,欲望聖慈,念是職之不宜輕授,察臣言之非出飾讓,將臣新授職名,亟許遞免,以重名器,以安私分,不勝幸甚。臣無任云云。答曰,省疏具悉。卿其勿辭行公。
行護軍許傳疏曰,伏以,臣早失父詔,又違師訓,學術空疎,聞見謏寡,妄自眩鬻於試藝之場,濫竊科第,以有老母,庶冀祿養,罪積不滅,禍延天只,自是以後,念絶榮途,玉署銀臺,進難退易,杜門屛伏,自分窮餓以終,遭値聖明之世,不爲棄物,分憂百里,待罪三年,效蔑涓埃,恩重山海,一被錫馬之寵,再蒙賜衣之褒,璽書隆摯,迥出尋常,多士與榮,小民動色,臣誠莫知其何以得此。感激之中,惶凜居先,遞歸未幾,伏奉特旨,以臣爲嘉善大夫者,是乃亞卿之秩命德之爵也,萬不近似於如臣愚下,非但於臣身,犯冥升之戒,在朝家,亦必貽濫授之譏,臣於是益覺措躬之無所也。矧今外夷侵陵,一國空虛,宗社安危,所係甚切,此實任賢擇才之時,臣何敢偃然冒當而已乎?伏乞天地父母,俯垂鑑諒,亟收成命,以重用人官人之大方焉。臣無任云云。答曰,省疏具悉。卿其勿辭行公。
工曹參判李恒老疏曰,伏以,臣日者伏蒙賜批,悶臣老病,以調理行公爲敎,臣雙擎拜讀,感淚交逬。此雖慈父之於愛子,何以加焉?自玆以往,益不知死所矣。但因仍數日,見職未蒙許遞之命,而實病,萬無可强之勢,若以所帶之職,溘然就木,則傷廉害義,受人笑罵,臣死不可瞑目也。方將治疏,重籲天閽,而副摠管新命又至,瀝血陳情,反成虛套,臣玩負乘之占,懼福過之災,尤欲循墻而走也。伏望更加矜察,竝命遽改,實天地父母始終生成之恩也。臣伏讀朝紙,十行絲綸,令人感泣,足以仰見大聖人罪己責躬收拾人心之盛節也。第今中外物情,下不信上,痼疾已久,徒言無實,不足以濟事。孟子曰,仁言不如仁聲之入人深也,所謂仁聲者,如亟罷土木之役,悉禁斂民之政,大開從諫之門,深講用賢之方,不留一毫私意,不雜一毫文具,不容一毫吝執,使擧國,曉然知聖意之所在,而必信不疑,然後乃所謂仁聲也。不然而斟酌其中,稍減分數,而無拔本塞源之實,粗能收用,而無貫始徹終之實,則百姓,至愚而神,彼其怨咨離叛,又非奉天一詔所能回也。惟聖明念哉。若夫信賞必罰之說,則前疏,亦旣微發其端矣。蓋天道有陰陽,人事有淑慝,故扶陽而抑陰,命德而討罪,勸善而懲惡,如車之有兩輪,鳥之有兩翼,不可闕一者也。二帝三王,參贊化育者在此,孔·孟·程·朱,講明傳授者在此,爲政而不達於此,則雖無事之時,不可以爲國,況有難之時乎?故左攻于左,右攻右,御以其馬之正者,不可不賞于祖,左不攻左,右不攻右,御非其馬之正者,不可不戮于社,此則帥臣之所當講也。尊君親上,盡伏節死義之忠者,不可無五服之章,懷利忘義,有偸生苟免之罪者,不可無五刑之誅,此則朝廷之所當講也。推此以求,凡事皆然,好惡不明,功罪不章,僨事之所由也。惟聖明察焉。抑又有一獻焉。洋夷之禍,至於今日,雖洪水·猛獸,無以加焉。殿下,宵旰憂悸,內則使有司,捕誅邪學之黨,外則使將士,出征入海之寇,人獸之關,存亡之機,決於呼吸,誠不可少緩也。然徒治其末而不拔其本,徒止其流而不塞其源,則臣又恐根本之萌蘖,源泉之湧出,雖善者,亦無如之何矣。朱子曰,正其本者,雖若迂緩而實易爲力,救其末者,雖若切至而實難爲功,故昔之善論事者,必深明夫本末之所在,而先正其本,本正則末之不治,非所憂矣。然則迅掃洋氛之本,在殿下之一心,今爲殿下計,莫如澄治此心,不爲外物所牽制搖奪,所謂外物者,事目甚多,不可枚擧,而洋物爲最甚。臣願殿下,斷自睿衷,凡服食器用,逐日常接之際,一有洋物,介於其間,悉行搜出,聚之闕廷而燒之,昭示好惡之有在,則是克己正心之符驗,而殿下之身正矣。以是警動於宮闈之內宗戚之家,則宮闈宗戚,莫不從志,而殿下之家正矣。以是警動於朝廷,則內自朝廷,外至遐裔,莫不從志,而殿下之國正矣。身修家齊而國正,則洋物,無所用之,而交易之事絶矣。交易之事絶,則彼之奇技淫巧,不得售矣。奇技淫巧不得售,則彼必無所爲而不來矣。此與誅捕征伐,本末相資,表裏相因,不可不加之意也。臣平生,身不着洋織,家不用洋物,以成一家之政,滿腔血心,欲以行之於心者,告之於君,施之於家者,推之於國,願殿下,行此一着,快示中外,使群臣百姓,知大聖人之作爲,如靑天白日焉,安知不天降大任,試之以敵國外患,使聖明,動心忍性,憂戚玉成,傾否濟屯,以當一治之數也?伏惟聖明,財幸焉。臣無任云云。答曰,省疏具悉。卿其勿辭,調理行公,尾附事,所陳切切正當,當體念矣。
丙寅九月十九日巳時,上御誠正閣。進講入侍時,講官金永爵,參贊官宋謙洙,侍講官洪萬燮,記事官李承洙,記事官白義行,記事官金性均,各持通鑑第二卷,以次進伏訖。上曰,史官分左右。上開卷。仍讀前受音一遍訖。永爵,自嘆曰公所居,止諫曰今封此功,仍釋義訖。上命授書算于永爵。上讀新受音十遍訖。永爵還納書算。上曰,陳豨得幸於漢高,宜若不反,然甘聽韓信之謀,遂許俱反,陳豨之爲漢朝逆臣,尤有甚於淮陰侯也。大抵韓信有反心,出於怏怏不得也。若使漢高,初不降封淮陰,誠心待之,則豈至此謀反之境乎?永爵曰,聖敎切當。韓信·陳豨,固漢之叛逆。綱目曰,豨常慕信陵君之養士,賓客隨之者,千餘乘,高祖,令人覆案豨客諸不法事,豨恐遂反,然則豨之叛,未必專由於淮陰之說也。淮陰,當初不聽武涉·蒯徹之言,其無叛心可知,及其失職怏怏,乃有斯謀,信固不足言,而高祖,亦失駕馭之道矣。夫淮陰,非純臣也。破齊自王,攻楚不至,豈有如許臣分乎?伊時高祖,已有不滿於韓信之心,宜有夷族之禍矣。自古創業之主,未能保全功臣,惟漢光武·宋太祖,保全功臣,宋祖之定天下,召諸功臣,盃酒談笑,使之釋兵權歸第,安享富貴,此莫非仁厚之德。蓋臣以貞忠純篤,終始不渝,君以仁厚保全,共享富貴爲心,則君臣俱榮矣。伏願殿下澄省焉。萬燮曰,韓信,漢之良將,陳豨,趙之相國也。信與豨此時謀反,是豈人臣之道理乎?滎陽之勝,垓下之事,大抵皆信之功也,而若終始如一,則勳可比於周·召·太公,後世血食,而不此之爲,乃至叛逆,豈非千古嗟嘆且惜乎?謙洙曰,信·豨,皆以高祖之幸臣,不思舊恩,而負國叛逆,此雖由失職怏怏,爲人臣者,豈容如是?高祖御下之專以權謀,牢籠爲主,非以心誠待之,故下多畏忌其能,少無忠君愛上之誠,昔孔子曰,君使臣以禮,臣事君以忠,爲國之道,不外乎是矣。永爵曰,上自擊之一句,無足敷衍旨義,而漢高八年干戈,固已厭兵,且此時,高祖春秋亦老矣。及聞豨反,乃自將擊之,其剛確勇斷之氣,尙今不衰,可以想像。且天下精兵處一句中精字,最有意,兵貴精,不貴多,烏合之衆,市井之徒,雖千無所容,若其組練之卒,一可當百,十可當千,而趙代,中原西北之境也,西北之俗,尙强悍善弓馬,我國亦然臣曾出守西邑,孰諳其俗,而我國,當以西北之兵,爲最强,當此擾攘之時,此等字句,默究而細察焉。臣所區區之望也。上掩卷,仍命史官就座,命講官先退。又命退,諸臣以次退出。
上在昌德宮。停常參·經筵。
大駕詣永禧殿。入齋室後,藥房·內閣·政院·玉堂口傳問安。答曰,知道。
展拜後,藥房·內閣·政院·玉堂口傳問安。答曰,知道。
酌獻禮後,宗親·儀賓·藥房·內閣·政院·玉堂·朝廷·二品以上口傳問安。答曰,知道。
仍詣南關王廟。入齋室後,藥房·內閣·政院·玉堂口傳問安。答曰,知道。
展拜後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。
奠酌禮後,宗親·儀賓·藥房·內閣·政院·玉堂·朝廷·二品以上口傳問安。答曰,知道。
還內後,宗親·儀賓·藥房·內閣·政院·玉堂·朝廷·二品以上口傳問安。答曰,知道。
藥房提調金世均,副提調宋熙正啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣〈候〉安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
鄭雲龜啓曰,司僕寺內乘來言,捲簾,取稟。傳曰,捲三面。
趙性敎啓曰,大司憲·執義·掌令二員,持平二員未差,監察茶時之意,敢啓。傳曰,知道。
宋熙正啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
鄭雲龜啓曰,新除授坡州防禦使柳晥,有除朝辭赴任之命矣。密符則以前防禦使趙羲豐所授仍佩,諭書則安寶使禁軍,罔夜齎傳,何如?傳曰,允。
趙性敎啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
傳于宋謙洙曰,南殿酌獻禮時都提調,內下大豹皮一令賜給。提調,內下虎皮一令賜給。贊禮禮曹判書韓啓源,禮房承旨宋謙洙,執禮趙用夏,第一室大祝南一愚,竝加資。執尊諸執事,各兒馬一匹賜給。殿司令陞敍,參奉陞六,殿監賞加,守僕二人帖加,其餘守僕員役,及事知守僕,依壬戌年例施賞。
傳于宋熙正曰,禮·工換房。
傳于鄭基會曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·諸儒臣·二品以上入參。
傳于鄭基會曰,文廟酌獻禮,當親行矣,該房知房。日字,來月旬前擇入。
傳于趙性敎曰,南關王廟奠酌禮時禮房承旨鄭基會,加資,進幣官兵曹判書金炳㴤,贊禮禮曹判書韓啓源,各內下鹿皮一令賜給。奠幣官兵曹參議李鶴周,內下筒箇一部賜給。大祝訓鍊正趙慶鎬加資,典祀官·廟司·執禮·執尊·諸執事,各上弦弓一張賜給。配位獻官行護軍吳吉善,內下鹿皮一令賜給。其餘大祝諸執事,各上弦弓一張賜給。門神位獻官同知徐相益,內下筒箇一部賜給。其餘大祝諸執事,各上弦弓一張賜給。香陪官·正書·忠義等,各兒馬一匹賜給。守直官二人,各上弦弓一張賜給。其餘守僕·員役·樂工,依辛酉年例施賞。
傳于趙性敎曰,今番賞典中一人,雖兼數事,毋得疊授。
傳于宋熙正曰,政官牌招開政,賞典下批。
傳于宋熙正曰,呈告禮曹參判·工曹參議許遞,今日政差出。
有政。吏批,判書李載元進,參判金炳弼,參議金世鎬,竝牌招不進,右承旨趙性敎進。以尹秉鼎爲禮曹參判,趙慶鎬爲工曹參議,李世翊爲中學敎授,洪寅燮爲永禧殿參奉,禮曹判書韓啓源,今加崇政,右承旨宋謙洙,左副承旨鄭基會,今加嘉善,副司果趙用夏·南一愚,訓鍊正趙慶鎬,今加通政加資事,承傳。兼平安都事兪初煥,減下。
兵批,行判書金炳㴤病,參判閔致庠進,參議李鶴周病,參知李炳敎病,左副承旨鄭雲龜進,護軍兪致崇,副護軍李淳翼·趙用夏·南一愚·趙慶鎬·趙羲豐·具然泓,副司果李鎬昌,以上竝單付。
傳于鄭雲龜曰,右承旨·左副承旨許遞,前望入之。待下批牌招察任。承旨前望入之。李應夏·趙秉世落點。
以吏曹參議金世鎬牌不進罷職傳旨,傳于趙性敎曰,只推。
以司謁,口傳下敎曰,畿內諸邑,以招兵支勅無暇矣。此時駱牛之執捉,民間自多騷擾,今年則駱粥供上,自至月初一日擧行事,分付藥院。
趙性敎啓曰,卽者義禁府都事來言,今日動駕衛外擊錚人趙學遂等四名,移送秋曹云矣,敢啓。傳曰,知道。
趙性敎,以議政府言啓曰,璿派人李奎漢,下送于巡撫先鋒陣矣。摠戎陣所赴泮民自願軍二百名,使之移付,以爲激勵之地,何如?傳曰,允。
宋熙正,以弘文館言啓曰,大駕,今已還宮矣。守宮檢校副提學趙龜夏,依定式減下,何如?傳曰,允。
鄭雲龜,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
又以畿輔都巡撫營言啓曰,前虞候申孝哲,本營別軍官差下,與璿派人李奎漢,同爲下送于先鋒陣,使之參謀軍務之意,敢啓。傳曰,知道。
又以畿輔都巡撫營言啓曰,本營徵付善放砲手三十五名,將校一人率領,往赴先鋒陣之意,敢啓。傳曰,知道。
又以畿輔都巡撫營言啓曰,經筵廳書吏等,黃牛二隻,司譯院前正卞元圭,錢三百兩,來納臣營,願助軍需,故捧上之意,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以御營廳言啓曰,本廳哨官李基鎬之基字,誤以圭字書入蒙點原單子,令該曹改付標以入,而臣矇不致察,有此做錯,惶恐待罪之意,敢啓。傳曰,知道。勿待罪。
又以御營廳言啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
行護軍朴孝正疏曰,伏以,臣以樗櫟散材,過蒙洪造,忝居於下大夫之列者,亦有年矣。翳翳餘景,奄迫視蔭,邇班趨走之任,則大限難越,外邑分憂之責,則小滿亦過,雖欲强策以前,其道末由,榮進一念,不斷自絶,跧伏窮廬,只俟符到之日,不意陽和至及於幽谷,惠雨忽霑於枯荄,謬垂鍾鶋之恩,遽侈金貂之列,感涕交逬,惶隕先之,實不知措躬之所也。噫,夫特擢異數也,升秩殊典也。地望足以當之,踐歷足以居之,尙不可輕以授人,況如臣倥倥衰朽之賤乎?材器之優於臣者,立立相望,停解之久於臣者,濟濟尙多,而乃以扶杖之喘,反置乘軒之階,在淸朝,而有積薪之歎,於私分,而貽簸糠之譏者,當復如何也哉?官之有品,第其人品而設之者也,故雖五兩之輪半通之銅,不由其德,尙云爲泰,況當此宵旰之時,其所難愼,宜用其極,則以臣視臣,其可曰當此時宜此品乎?徒知叨寵之爲幸,不思負乘之爲憂,則是沒廉無恥之一老物耳。以大聖人優庇之澤,雖使置之於曲成之中,愚妄如此,將焉用之哉?參倚前衡,承膺無路,玆敢瀝盡肝膈,疾聲呼籲。伏乞深加諒察,旋收臣所授之資,以安私分,不勝大願。臣無任云云。答曰,省疏具悉。卿其勿辭行公。
丙寅九月二十日卯時,大駕詣永禧殿。酌獻禮南關王廟奠酌禮親行擧動入侍時,都承旨李載冕,左承旨宋熙正,右承旨宋謙洙,左副承旨鄭基會,右副承旨趙性敎,同副承旨鄭雲龜,記事官李承洙,假注書趙秉鎬,記事官權命菊·金性均,判宗正卿興寅君,知宗正卿李載元,宗正卿李寅奭,原任直提學金炳弼,檢校直閣閔升鎬·李承純,檢校待敎鄭範朝·趙寧夏·趙慶鎬,檢校典翰李明應·李根秀,典翰金奎弘,校理趙定燮,以次侍立。時至,通禮跪啓請外辦。上具遠遊冠·絳紗袍·玉帶·赤舄,乘輿出宣化門。藥房提調金世均,副提調宋熙正進前。奏曰,侵早勞動,聖體,若何?上曰,一樣矣。仍出協陽門。通禮跪啓請降輿乘輦。上降輿乘輦。通禮跪啓請執圭。載冕進圭,上執圭。由肅章門·進善門,出敦化門外,命雲龜勞問于巡撫使以下。通禮跪啓請進發。宣傳官啓稟行鼓,由把子橋·鐘閣前路廣通橋·銅峴至殿大門外下輦所。通禮跪啓請降輦乘輿。上降輦乘輿。通禮跪啓請釋圭,上釋圭。載冕受圭。入殿大門,至齋殿門外。通禮跪啓請降輿,上降輿入齋殿。以司謁,口傳下敎曰,長寧殿移奉兩聖御眞,展奉奉審時,時原任奉朝賀·諸宗臣·儀賓·諸閣臣·諸儒臣,同爲入參。少頃,上改具冕服以出。通禮跪啓請執圭,載冕進圭,上執圭。贊禮導上詣版位,行望殿禮,南向四拜,仍入殿門,陞自東階,遣基會迎入大院君,又命秉鎬,命招時原任大臣,使之入參。上仍詣第一室奉審訖,命閣臣·儒臣捲帳,以次詣各室奉審,連命閣臣·儒臣捲帳。上命閣臣·儒臣奉長寧殿移奉兩聖御眞,展奉于殿內北壁,奉審訖。命還奉于當室帳內,上出殿門。通禮跪啓請釋圭,上釋圭。載冕受圭,上還御齋殿。少頃,酌獻禮時至,上入詣外版位,行四拜禮,宗親·文武百官入就位行,四拜禮訖。贊禮禮曹判書韓啓源導上詣盥洗位,上盥洗訖。陞自東階,詣第一室尊所,仍詣神位前。載冕奉香,雲龜奉爐,上三上香,少退跪。謙洙進盞,上執盞,以授基會。基會跪受奠于案,大祝副司果南一愚,跪讀祝訖。贊儀啓請俯伏興平身。上俯伏興平身。次詣各室行禮如儀訖。贊禮導上詣望燎位,望燎訖。贊禮跪請禮畢,上還詣東階上。左議政金炳學進前。奏曰,兩聖御眞,展奉奉審,仍行酌獻禮,伏想聖慕益切,勞動旣多,聖體,若何?上曰,一樣矣。炳學曰,奉朝,以實病不得進參矣。又奏曰,領府事,亦以衰病,不得進參矣。上還入齋殿。傳曰,隨駕軍兵,令各其營乾犒饋。少頃。通禮跪啓請外辦。上出齋殿門外,通禮跪啓請乘輿,上乘輿出殿大門外,入小次,改具軍服,乘座馬詣崇禮門內,遣雲龜,崇禮門把守將官·將校·軍兵及護軍·部將守門軍,一體勞問以來。宣傳官跪稟把搖旗三行分立,鳴金二下大吹打,進發至南廟洞口。宣傳官跪稟鳴金三下吹打止,旗幟分立于左右,至下輦所。通禮跪啓請降馬乘輿,上降馬乘輿,由廟大門入幕次。展拜時至。通禮跪啓請出次,上出次。贊禮導上詣褥位,北向立,鞠躬再拜興平身。上行再拜禮。贊禮導上入廟內奉審,仍詣東西碑閣奉審訖。贊禮導上還詣幕次。傳曰,讓寧大君祠版,遣左承旨看審以來。宣傳官跪稟先後廂各營,着甲冑。奠酌禮時至。通禮跪啓請出次。上改具甲冑,盥洗以出。贊禮導上入正門,詣版位北向立,鞠躬四拜興平身。上行四拜禮,在位人,皆行四拜禮。贊禮導上詣顯靈昭德武安王神座前,北向立。贊禮跪啓跪,上跪。載冕奉香,雲龜奉爐。贊禮啓請三上香,上三上香。雲龜,奠爐于案。基會,以幣篚,授進幣官行兵曹判書金炳㴤。炳㴤跪受進。贊禮啓請執幣,獻幣。上執幣,以授奠幣官兵曹參議李鶴周。鶴周跪受奠于案。贊禮啓請俯伏興平身。上俯伏興平身。贊禮導上詣尊所,西向立。載冕擧冪。贊禮導上詣神座前,北向立。贊禮啓請跪,上跪。基會奉酌跪進。贊禮啓請執爵獻爵,上執爵獻爵,以授熙正,熙正跪受奠于案。贊禮啓請俯伏興少退跪,上俯伏興少退跪。大祝訓鍊正趙慶鎬,讀祝訖。贊禮啓請俯伏興平身。上俯伏興平身。贊禮導上降復位。贊禮啓請鞠躬再拜興平身,上行再拜禮,在位人皆行四拜禮。贊禮啓請鞠躬四拜興平身。上行再拜禮。贊禮導上詣望燎位,望燎訖。配位獻官行護軍吳吉善,門神位獻官同知徐相益,行禮如儀訖。贊禮啓請禮畢,導上還入幕次。宣傳官跪稟先後各營解甲冑。少頃。通禮跪啓請外辦。上改具軍服出次。通禮跪啓請乘輿,上乘輿出廟大門外。通禮跪啓請降輿乘馬,上乘座馬,進發至洞口外。宣傳官跪稟旗幟三行分立,鳴金二下大吹打。至崇禮門外,宣傳官跪稟鳴金三下吹打止,至敦化門外。宣傳官跪稟旗幟三行分列于左右。由進善·肅章門,入協陽門,以信箭解嚴,由宣化門還內。諸臣以次退出。
上在昌德宮。停常參·經筵。
藥房提調金世均,左副承旨鄭雲龜啓曰,城外動駕,向晩回鑾,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候〈何如〉?王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
趙性敎啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,臣性敎,今日迎勅習儀進去,下直之意,敢啓。傳曰,知道。
傳于趙性敎曰,藥院提調許遞,前望入之。內醫提調前望入之。韓啓源落點。
鄭雲龜啓曰,御營大將李顯稷,以迎勅習儀事,今方慕華館,出去矣。所佩命召,何以爲之?敢稟。傳曰,仍佩往來。
傳于鄭雲龜曰,昨夜日氣稍冷,各處結陣軍兵之喫苦,不言可詳,各結陣把守軍兵,令各其營乾犒饋。
傳于趙性敎曰,南間罪人吳仁泰之今此罪犯,不可容貸,此與婦女劫奪有異,而只酗酒作挐之類,特貸一縷,嚴刑一次,遠惡地定配。
禮曹,來十一月初二日,行景慕宮冬享大祭香祝,親傳,取稟。奉敎恭依。
趙性敎,以內醫院都提調意啓曰,本院提調韓啓源,時帶都摠管矣,職務相妨,摠管之任,今姑許遞,何如?傳曰,允。
又以議政府言啓曰,三和府使鄭志鉉,頗有智略,可合參聞軍務云。知委該道,騎馹罔夜上來,付之先鋒陣,三和之代,平壤中軍梁柱台差下,除朝辭赴任,平壤中軍之代,前營將李敏應差下,星火給馬下送,何如?傳曰,允。
又以議政府言啓曰,卽見海伯狀啓,則延安府使韓應弼,領軍齎糧,最先赴援,冒危深入,偵探賊情,雖是職分之所當爲,而其嚮義敵愾,奮不顧身,有足以倡列邑而振軍聲,誠爲之萬萬嘉歎。且此倅,素有治績,亶合奬進,特爲加資,佐貳承宣,無礙調用,何如?傳曰,允。
吏曹口傳政事,三和府使單梁柱台。
趙秉世,以營建都監都提調意啓曰,本都監都廳趙慶鎬,旣已加資矣。改差,其代以宗府正金奎弘差下,使之察任,何如?傳曰,允。
又以禮曹言啓曰,傳曰,文廟酌獻禮當親行矣,該房知悉。日字,來月旬前擇入事,命下矣。令日官李秉洪推擇,則來十月初三日爲吉云。以此日定行乎?敢稟。傳曰,以此日爲之。
又以禮曹言啓曰,文廟酌獻禮吉日,以來十月初三日推擇,啓下矣。酌獻禮,例有親臨試士之規,今亦依例磨鍊乎?敢稟。傳曰,依例磨鍊。
又以禮曹言啓曰,來十月初三日文廟酌獻禮親行後,卽日親臨試士,處所,以何處爲之,而依例以卽日放榜磨鍊乎?敢稟。傳曰,春塘臺爲之,卽日放榜。
又以禮曹言啓曰,來十月初三日文廟酌獻禮親行時儀節,當爲磨鍊,齋宿處所,以何處爲之,而出還宮門路,亦以何門爲之乎?敢稟。傳曰,齋宿,便殿爲之,出還宮門路,集春門爲之。
禮曹,來十月初三日,文廟酌獻禮親行敎是時,啓聖祠,依例遣官奠酌事,知委,何如?判付啓,依所啓施行爲良如敎。
李應夏,以禮曹言啓曰,今此迎勅書,當日頒敎陳賀後,中宮殿陳賀時,百官行禮儀註,直爲書入中宮殿之意,敢啓。傳曰,知道。
又以司饔院檢擧提調意啓曰,仁政殿迎勅茶禮宴享習儀後,館所茶禮宴享習儀,仍爲設行於館所之意,敢啓。傳曰,知道。
鄭雲龜,以兵曹言啓曰,今此迎勅習儀時,侍衛禁軍等,別將當爲率領,而禁軍別將白希洙,有身病不得擧行,以二番羽林衛將朴永瓚,使之兼別將擧行,何如?傳曰,允。
李應夏,以迎接都監言啓曰,卽接遠接使謄移,則上勅,黃州離發時,出給太虛樓古詩一首,故原本,下送本牧,回還前以爲刻揭,而別紙謄書上送矣。正書以入之意,敢啓。傳曰,知道。
又以迎接都監言啓曰,卽接遠接使謄移,則上勅,生陽館所製詩七律一首,原本下送中和府,勅行回還前,使之入刻懸板,而別紙謄書上送矣。正書以入之意,敢啓。傳曰,知道。
又以迎接都監言啓曰,卽接黃海兵使李鍾承所報,則勅行自持來疋縷緋八疋,分排各邑後,邑名疋數,修成冊上送矣。別單書入之意,敢啓。傳曰,知道。
又以迎接都監言啓曰,本都監郞廳趙慶鎬,今已陞資矣。其代,兵曹正郞李容萬差下,使之察任,何如?傳曰,允。
又以迎接都監言啓曰,卽接遠接使謄移,則上勅,肅永館所製詩七絶一首,安定館五律四首。請揭于館壁,故原本下送各該邑,使之勅行回還前入刻懸板,而原本,謄書上送矣。正書以入之意,敢啓。傳曰,知道。
又以迎接都監言啓曰,卽接遠接使謄移,則勅使,到黃州大同館所製詩七律二首出給,下送該府,回還前使之入刻懸板,而原本,謄書上送,正書以入之意,敢啓。傳曰,知道。
又以迎接都監言啓曰,勅使在館時,館門把守及館內守直房守房子各差備等,依近例名數,別單書入之意,敢啓。傳曰,知道。
鄭雲龜,以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則今十八日兼差哨官韓聖根,執事池弘寬,及別破陣砲手等所告內,我軍死者三名,傷者二名,而踵後方來者又爲二名云,故依所告先報矣。所謂踵後者,終不現形,當日黃昏,多發校卒,一邊搜探,一邊舁來矣。賊船迫近,火勢益烈,不得搜覓而還,故翌早,又發伶俐校卒,終日搜探,僅得三屍,侵夜舁來,而二名則仍無形跡,未知死入灰燼,生被捕捉,不敢指的,而舁來三屍,爲先厚斂,被傷二名,到底調治。文殊山城別將申道赫所報內,十八日衝火時,鎭民一名,亦爲被死,斂葬之具,從厚以給,公廨被燒,爲五十四間半,民家被燒,爲二十九戶,而死傷者姓名,竝爲馳報云矣。被死四名廣州別破陣崔長根·金達城·吳俊成,文殊鎭民吳乭仲段,各其本家,錢十兩·木三疋式,自本營題給,以爲運葬之地,而仍無形跡之二名,更加廣探,生死間期於推覓,傷者,亦加各別調治事,另飭之意,敢啓。傳曰,知道。
又以畿輔都巡撫營言啓曰,卽見先鋒中軍李容熙今二十日亥時成貼馳報,則當日亥時通津府使愼㘽芝牒呈內,以爲本府初境瞭望色吏吳裕善馳告內,白異樣無帆大船一隻,今日夕,水上來永宗馬嶼前洋碇留云矣,敢啓。傳曰,知道。
又以畿輔都巡撫營言啓曰,前五衛將朴鏞和,可合參謀軍務,本營別軍官差下之意,敢啓。傳曰,知道。
又以畿輔都巡撫營言啓曰,訓局哨官韓用喬,病殘難强,改差,其代,副司果李昌會差下,使之本營赴陣之意,敢啓。傳曰,知道。
又以畿輔都巡撫營言啓曰,謹依下敎,結陣把守將官·將校·軍兵等處乾犒饋分給之意,敢啓。傳曰,知道。
又以畿輔都巡撫營言啓曰,卽見先鋒中軍李容熙今二十日戌時成貼馳報則,卽接通津府使愼㘽芝牒呈及瞭望軍所告內,甲串津留碇異樣船,別無動靜,今日午時量,賊徒衝火於龍津界,烟霾漲天云矣,敢啓。傳曰,知道。
又以畿輔都巡撫營言啓曰,文禧廟守僕洪鍾淵錢十兩,前五衛將金龍九白米二十石,出身金鴻九白米二十石,金命九白米五石,南部居進士盧羲錫錢二百兩,前中軍鄭龍爀黃豆五石,出身金舜柱錢一百兩,宣惠廳書吏李錫範錢一百兩,前訓鍊院僉正林鳳章黃牛二隻,來納臣營,願助軍需,故捧上之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以訓鍊都監言啓曰,謹依下敎,結陣把守將官·將校·軍兵等處乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕將官·將校·軍兵及武藝別監等處乾犒饋分給之意,敢啓。傳曰,知道。
又以訓鍊都監言啓曰,今九月二十一日迎勅習儀時,因兵曹節目,挾輦軍四十名,前後射隊軍一百名,將官率領擧行,而竝除標信罷陣之意,敢啓。傳曰,知道。
又以禁衛營言啓曰,謹依下敎,本營隨駕軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,本營各處把守及結陣將卒等處乾犒饋分給之意,敢啓。傳曰,知道。
又以禁衛營言啓曰,因迎接都監移文,今此勅使入京及回還時,前排大旗幟,自本營擧行矣。依前例,大五方旗五面,中五方神旗五面,淸道旗一雙,黃門旗一雙,金鼓旗一雙,另擇奉持旗手,勅行入京日,自迎恩門至館所,排立前導,而所經屛門,以布帳堅實防遮,別定將校一人,助番牙兵五十名,竝爲除器械,另加申飭,嚴禁雜人,今月二十一日習儀時,將校一人,軍十名領付于御營廳,郊館環衛陣之意,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以御營廳言啓曰,謹依下敎,結陣把守將卒等處乾犒饋分給之意,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
又以摠戎廳言啓曰,麻浦居出身金應相,鹽五石來納本陣,願助軍需而泮民前慶熙將洪璋炫,黃牛一隻·切餠一千箇,良人金貴聲黃牛一隻,李禮崇黃牛一隻來納,故自願軍二百名處,犒饋之意,敢啓。傳曰,知道。
又以摠戎廳言啓曰,前府使宋熙直,前僉使白樂薰,前營將沈英奎,俱合參謀軍務,竝別軍官差下,使之赴陣,何如?傳曰,允。
又以摠戎廳言啓曰,前虞候金濟肯,前五衛將李家熙,部將李甫永,俱合參謀軍務,竝別軍官差下,使之赴陣,何如?傳曰,允。
又以摠戎廳言啓曰,謹依下敎,沿江防守將官·將校·軍兵及漢北門把守將校·軍兵等處乾犒饋分給之意,敢啓。傳曰,知道。
傳于趙秉世曰,嗚呼,此卽故知宗正卿李是遠遺疏也,危忠卓節,凜然如生,況兄弟之後先捐軀,直爲國殉難耳。成仁取義,非有素講于中者,則何以辦此?一字一涕,萬萬興衋。其兄特贈上相,其弟特贈亞銓,竝施棹楔之典庀葬之需,令宗府從優擧行,嗣子,待闋服,卽爲調用,以樹百代之風聲。
行禮曹判書韓啓源疏曰,伏以,昨日南殿酌獻,卽我聖上御極後初行之盛禮也,聖慕克伸,群情胥悅。仍伏念臣於是際,職忝春官,顯相駿奔,虔將祼鬯之儀,邇密龍表,獲忝拜跪之節,私分之與榮固有,微勞之可紀則無。迺者恩旨下宣,以臣名在贊禮,特授新資,臣退自班次,滿心危蹙,歷夜震駴,莫省攸措也。夫崇政之爲峻秩,果何如也?服章侔於三事,班聯截於八座,自非宿德耆舊望實俱隆者,莫宜居之,上或苟授,則名斯濫矣,下或倖玷,則器斯䙝矣。惟苟與倖,寔非熙朝愼惜之道,而若夫臣暫時擧行,不過趨走而已,則酬功報賞之典,有何可據也哉?臣之姸媸長短,不待臣言之畢,竊庶有淵鑑之所照燭,則今不可張皇其辭,反歸崇讓之科。邇來數十朔之內,所蒙被之摯恩隆渥,與天同大,僥躐歷揚,罔非踰分,每自循省,淵谷在前,今又冒進而不知已,冥升而不知止,究竟顚躓,勢所必至,此猶臣一己之私,有不足暇恤,而在聖朝綜名實愛嚬笑之政,不亦舛乎?爵濫則反涉屑越,位亢則必招災咎,參倚公私,承膺無路,敢控情實,仰瀆崇嚴,伏望聖慈,俯垂鑑諒,亟令收還臣新授資級,俾恩典重而微分安焉。臣無任云云。答曰,省疏具悉。卿其勿辭行公。
行護軍金學初疏曰,伏以,臣於日前,忽伏奉特旨,以臣陞嘉善大夫階,繼降周廬恩除,臣聞命震惕,歷屢日而莫知攸措也。噫,臣本菲才蔑識,不足備數於器使之列,而釋褐以來,偏荷兩先朝鴻造厚渥,濫廁淸顯,周旋邇列,亦已有年矣。逮夫我聖上初元慶會,屢蒙甄錄之恩,粗效趨走之義,而竊自念樗散無適,楡景已暮,惟有謹守拙分,優遊歌詠,以畢餘生,是爲臣不報之報,榮進一步夢想不到,今玆格外,寵命有隕自天,未敢知殿下,奚取於臣,而遽紆此誤恩也哉。矧玆貳卿之秩,古所稱命德之器也。苟非才學望實,爲世所推詡者,莫宜居之也審矣。顧今洋夷猖獗,虞憂溢目,雖微官庶僚,固宜愼揀,俾新瞻聆,而迺者,以若人器,授若品秩,無名之與,匪分之受,上下胥失,濫褻極矣。臣何敢徒恃寵靈,冒犯冥升之戒哉?恩造逈絶,而私分愈益惶蹙,屢回思量,承膺無路,略控衷懇,仰瀆崇嚴。伏乞聖明,俯垂鑑諒,亟命還收臣新授資級,以重公器,以安賤分焉。臣無任云云。答曰,省疏具悉。卿其勿辭行公。
行護軍申佐模疏曰,伏以,南殿蕆酌,聖慕克伸於見羹,殿廟移蹕,群情擧欣於瞻旄,凡厥在列,愴與忭傡。仍伏念臣於日前,伏奉特旨下者,進臣以嘉善階,周廬恩命,華誥洊宣,臣始之惶駴,繼以恧蹙,莫省措躬之所也。夫爵命之施,其道不一,或以才學進,或以功能進,或以年勞久勤進,無是數者,則上之爲濫授,下之爲僥冒,惟濫與僥,官箴興焉。況玆階也,卽周之中大夫漢之侍郞,是已。班亞八座,秩超二品,與聞乎朝廷之議,趨參於起居之列,號爲衣冠之雋選,非與庶官下僚之閒漫者比。雖於平常無事之時,固不可夫人而授之,夫人而冒之也明矣。顧今醜寇猖獗,保障失險,四郊,深多壘之恥,重宸,勤聽鼙之思,此正君臣上下,淬礪一心,圖所以勦殄剋復,轉否爲泰之大機會也。此時之一官一職,尤宜愼惜,以待夫有功之人,而迺者格外之恩,遽加於至愚陋極朽鈍之如臣者流,臣固不足言,而誠恐有識之竊議於朝家用舍之政也。臣跡本寒畸,姿又輕劣,直無所肖似之一賤品耳。遭値倖會,濫竊科第,游翔臺閣,輥躋緋玉,涯量已踰,涓勺莫酬,重之楡景漸迫,樗材無當,退伏畎畝,歌詠聖澤,以爲餘生不報之報,而伏遇我聖明光御,萬化維新,以少須思見之願,懷未忍便訣之私,遲回京輦,淹延羇寓,寔出於區區愛君之忱,而至若榮塗之更進一步,萬非臣寢夢之攸希,今玆誤恩,果奚爲而至也?臣之不才蔑學,無寸長尺能之可以裨補,卽淵鑑之所悉燭也,特以立朝之歲年稍久,姑且予之資級,俾爲榮觀乎,則又萬非臣義分之所安也。狗馬之報効都蔑,鳧雁之浮休惟意,勞無可言,勤於何有?卽上所陳之數者,無一而可者也。臣何敢倖躐爲榮,恬冒無恥,重招叢身之譏,而自歸粃政之科也哉?顧臣蚤歲孤露,慟纏銜索,每念古人風樹之感,自不覺淸淚之被面,匪分寵秩,獲援恩例,煌煌貤典,榮及九幽,卽臣畢生之至願也,而不衷招災,愳更深於忝爾,則哲貽累,分滋悚於顧私,明發不寐,淵谷在前,審絜已熟,行將控籲,時値動駕,守宮有命,章皇叩謝,縱不暇乎俟屨,夤緣蹲仍,實有愧於循墻,用敢披瀝衷臆,仰瀆聰聽,伏望聖慈,俯垂鑑諒,將臣新授資秩,劃許收還,俾名器無褻,公私兩幸焉。臣無任云云。答曰,省疏具悉。卿其勿辭行公。
行護軍韓致容疏曰,伏以,臣病伏鄕廬,已多年所,迺於日昨入闉之際,伏奉特旨,以臣爲嘉善大夫者,臣聞命恧蹙,繼以駴惑,實不省攸措也。仍伏念家世寒素,固莫如臣,人器儱侗,亦莫如臣,以臣視臣,本不足備數薦紳,而厚被洪造,滾到緋玉之列,榮已極而涯已踰矣。語其材則樗散無用,顧其齒則楡景無幾,畢生江湖,以圖不報之報者,卽亦分之宜耳。敢有何一步更進之望,而今玆誤恩,至及無肖,是豈臣寢夢所到也哉?夫亞卿峻秩也,特擢異數也,車服之典,素稱名器,非才德聞望,優居人前者,上不可以苟授,下不可以冒膺,熙朝遴選,何時不難愼,而況値宵旰憂虞之日,以礪世磨鈍之具,烏可輕畀於如臣賊品也乎?臣居在草野,見識昧於需用,學術疎於經濟,迄今衰邁,便成一無聞之人,此同朝之所共見諒者也。未敢知我殿下淵鑑之明,有何足取舍於臣歟。謂臣爲通籍稍久,淹滯可悶,而施此曠典,庸寓疎鬱之德意也歟?惟月之班,非夫夫所可倖占,又非如蔭塗之積仕推遷,則得無可議於嚬笑愼惜之政乎?臣雖聵劣,亦具彝性,豈不知感戴銘鏤,夷險向前,而人臣所以藉手者,廉防是已,今若憑恃寵靈,揚揚爲冒進計,則其於玷聖簡而乖物情何哉?參倚已熟,承膺無路,玆敢略暴衷懇,仰瀆崇嚴。伏乞聖慈,俯垂鑑諒,亟收臣新授資級,以重官方,以安私分,不勝大願。臣無任云云。答曰,省疏具悉。卿其勿辭行公。
將死臣知宗正卿李是遠疏曰,伏以,天塹失險,惟我肅廟·英廟兩聖御眞,蒙塵播越,未詳權奉於何處,臣民哀痛,號天罔極,臣世居此土,厚蒙國恩,今當妖氛晦塞,異類隳突之日,宜其肝腦塗地,血肉糜爛於鋒刃矢石之間,而臣今七十八歲矣。所居涯僻,病又沈綿,屢朔苦痢,宛轉床席,無路蠢動,擔舁未冷之尸,與兩弟,同就先父墳墓前,擧家老少,北望一慟,以眷屬付季弟與子姪,臣則與仲弟前郡守年六十六者,同爲飮藥自盡之計,以此報國,是何分義?但願身爲厲鬼,使醜類,自殲於光天化日之下,臣今且死,萬念都斷,但傾陽之葵,物性莫奪,將死之烏,其鳴自哀。臣聞古人有言曰,多難興邦,殷憂啓聖,又曰,無敵國外患者,國恒亡,安知今日匪茹之番舶,不爲東國興恢之機會乎?宰相多讀書,朝廷足武臣,禦侮折衝,必有其策,以殿下英明特達之聖姿,得人委任,何患於撥亂反正,廓淸腥穢乎?臣又聞丹書曰,敬勝怠者吉,怠勝敬者滅。魯論曰,節用而愛民,爲治之道,不在多言,顧力行如何耳。臣雖不敢自比於史魚之尸諫,豈無芹曝之愚忠乎?伏願殿下,一念一慮,一政一令,必也參倚於敬怠之分,而節用愛民,爲制治之本,鑑先王之成憲,熙聖學而行仁政,則環東土億萬蒼生,心悅誠服,人懷敵愾之忠,直節正氣,撑拄宇宙,則外至之邪穢,何敢螮蝀於太淸哉?惟聖明淵然澄省焉。臣無泣血摽心憂憤崩迫之至云云。
上在昌德宮。停常參·經筵。
趙性敎啓曰,大司憲·執義·掌令二員,持平二員未差,監察茶時之意,敢啓。傳曰,知道。
李應夏啓曰,明日勅使,到弘濟院時,別迎慰使領議政,當爲進去而未差,左議政金炳學進去之意,敢啓。傳曰,知道。
李載冕啓曰,假注書趙秉鎬,身病猝重,勢難察任,今姑改差,何如?傳曰,允。
又啓曰,事變假注書方孝隣,身病猝重,勢難察任,今姑改差,何如?傳曰,允。
傳于李應夏曰,贈領相李是遠,贈吏參李止遠喪,已有隱卒之典,而卓然樹立,有辭天下,予懷興感,歷日未已,特遣宗臣致祭,祭文,令文任撰進。
鄭雲龜啓曰,平安中軍梁柱台,移拜三和防禦使,有除朝辭赴任之命矣。密符則以前防禦使鄭志鉉所受仍佩,諭書則安寶使禁軍齎傳,何如?傳曰,允。
趙秉鎬改差,代以金永珯爲假注書。
方孝隣改差,代以趙秉鎬爲事變假注書。
以江華留守李章濂狀啓,賊遮要路,未卽赴任,惶恐待罪事,傳于鄭雲龜曰,勿待罪事,回諭。
傳于李應夏曰,奉審閣臣入侍。
李應夏,以宗親府言啓曰,謹依下敎,故知宗正卿李是遠喪,本府原賻儀外,錢五百兩木布各一同,故郡守李止遠喪,錢二百兩木布各十疋輸送之意,敢啓。傳曰,知道。
又以議政府言啓曰,沿江民人之願募者數,至四千矣。竝爲移赴於摠戎陣,使之專制召募,使鄭圭應仍爲復命事,分付,何如?傳曰,允。
又以吏曹言啓曰,卽接通禮院牒報,則以爲再明日迎勅動駕時,左右通禮,不可不備員,而左通禮李應辰,嫌不進,無以擧行之地云,左通禮李應辰改差,其代口傳備擬以入之意,敢啓。傳曰,知道。
鄭雲龜,以兵曹言啓曰,再明日迎勅動駕時,本曹堂上·侍衛,當爲備員,而參判閔致庠,有身病不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以宋謙洙爲兵曹參判,朴昌壽爲左通禮。
兵曹口傳政事,三和防禦使單梁柱台,護軍閔致庠。
兵曹,平安中軍單李敏應。
鄭雲龜,以兵曹言啓曰,謁聖吉日,來十月初三日,自禮曹推擇,啓下矣。武科則例有初試吉日,令日官李秉洪推擇,則今月二十八日爲吉云。以此日定行,而依定式分京外試取,則日字甚迫,各道知委,其勢末由,何以爲之乎?敢稟。傳曰,除初試爲之。
兵曹,來十月初三日,親臨春塘臺謁聖武科殿試敎是時規矩,鐵箭三矢一百二十步,片箭三矢一百三十步一巡一中,柳葉箭五矢一百二十步一巡二中,鳥銃三柄一巡一中,講書,粗以上取二技落點。
鄭雲龜,以兵曹言啓曰,謹依下敎,把守軍兵等處乾犒饋分給之意,敢啓。傳曰,知道。
又以義禁府言啓曰,南間罪人吳仁泰,特貸一縷,嚴刑一次,遠惡地定配事,承傳啓下矣。吳仁泰刑推發配,卽當擧行,而以齋日相値,不得開坐,待明日擧行,何如?傳曰,允。
鄭雲龜,以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙今二十一日戌時成貼馳報,則當日申時到付通津府使愼㘽芝牒呈內,以爲本府初境瞭望吏吳裕善馳告內,永宗馬嶼前,昨日碇留異大船一隻,今日潮水上去,而二隻船,則尙留馬嶼前,德浦鎭僉使馳報內,異大船一隻,今日辰時量,過本鎭前洋,而向于甲串津,異船中賊徒四五十名下陸,由甲串津城邊,而下來廣城鎭,衝火門樓,仍向德津,文殊別將申道赫所報內,昨日申時量,賊漢衝火於玉浦江邊人家及龍津火藥庫,今日午時量,異樣飛船一隻,及小船一隻,往祖江放大碗口二丸,而衝火於我船,仍到康寧浦,又放大碗口三聲後,還泊甲串津。鱗次祖江浦本陣防守軍急告內,異樣中船一隻,及小船一隻,當日午時量,來逼本浦,放大碗口二次,丸落於執待之我船,幸免全傷,故急發一哨軍,使之往救矣。賊船先卽還去,被傷船則只一隻,而修改次,曳置江邊,防守之節,嚴加申飭云矣,敢啓。傳曰,知道。
又以畿輔都巡撫營言啓曰,前主簿鄭憲敎米五石,前五衛將金在洙米三石·太二石,閑良千相鎬錢五十兩,司諫院書吏等米五石,前察訪文羲說米十石,戶曹書吏金斗植米五石,崔錫祜米五石,來納臣營,願助軍需,故捧上之意,敢啓。傳曰,知道。
又以畿輔都巡撫營言啓曰,本營徵付外邑善放砲手一百三十七名,將校一〈人〉,令率領下送,付之先鋒陣之意,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
又以摠戎廳言啓曰,謹依議政府草記批旨,臣營陣所付泮民自願軍二百名,移付巡撫先鋒陣之意,敢啓。傳曰,知道。
又以摠戎廳言啓曰,彰義門外居本廳軍官折衝李膺秀,漢北門把守將卒三十二名每日糧米饌價,把守撤罷間,全當願助,而前監牧官朴漢英,白米十石,壯洞居內侍通政白之莚,白米三石·土醬三東海,來納本陣,願助軍需之意,敢啓。傳曰,知道。
李應夏,以迎接都監言啓曰,卽接遠接使謄移,則上勅所製洞仙館詩七律一首,龍泉館詩七律一首,葱秀館詩五律一首,玉溜泉詩七絶四首出給,竝請刻揭,故原本,下送于各該邑,勅行回還前,使之刻揭,而原本,謄書上送矣。正書以入之意,敢啓。傳曰,知道。
又以迎接都監言啓曰,卽接遠接使謄移,則副勅東陽館離發詩所製太虛樓詩七律一首,葱秀館詩七絶二首,東陽館詩五律一首,竝請刻揭,故原本,下送于黃州·平山,使之從速刻揭之地,而別紙謄書上送矣。正書以入之意,敢啓。傳曰,知道。
丙寅九月二十二日卯時,上詣眞殿。親行茶禮入侍時,都承旨李載冕,左承旨宋熙正,右承旨趙性敎,左副承旨鄭雲龜,右副承旨趙秉世,同副承旨李應夏,記事官李承洙,假注書趙秉鎬,記事官趙·金性均,判宗正卿興寅君·完平君昺·李圭徹,知宗正卿李承輔·李周喆·李東鉉,宗正卿李鍾淳·李邦鉉,檢校直提學李載元·金炳弼,檢校直閣閔升鎬·李承純,檢校待敎趙寧夏·趙慶鎬,檢校副提學鄭健朝,檢校典翰李明應·李根秀,典翰金奎弘,應敎洪萬燮,副校理趙定燮,修撰嚴世永,以次侍立。時至,通禮跪啓請出次,上具翼善冠·衮龍袍以出。通禮導上詣版位西向立。通禮跪,啓鞠躬四拜興平身。上鞠躬四拜興平身。時原任大臣·宗親·儀賓·諸閣臣·諸儒臣·二品以上,皆行四拜禮。通禮導上詣盥洗位,上盥洗訖。通禮導上詣第一室尊所,載冕酌酒訖。通禮導上詣神位前,跪啓請跪,上跪。載冕奉香,雲龜奉爐,上三上香。載冕奉盞跪進,上執盞,以授雲龜,雲龜跪受,傳于應夏,應夏跪受,奠于案。上連獻三酌。通禮跪啓請俯伏興平身。上俯伏興平身。次詣各室監酌,三上香獻酌,竝如上儀訖。通禮導上降復位,跪啓請鞠躬四拜興平身。上鞠躬四拜興平身。時原任大臣·宗親·儀賓·諸閣臣·諸儒臣·二品以上,皆行四拜。通禮跪,啓禮畢。判敦寧李景在,左議政金炳學,右議政柳厚祚等,進前。奏曰,侵早勞動,聖體,若何?上曰,一樣矣。通禮導上還入幄次。諸臣以次退出。
丙寅九月二十二日午時,上御誠正閣。奉審閣臣入侍時,同副承旨李應夏,記事官李承洙,記事官趙·金性均,原任直提學金輔鉉,以次進伏訖。上曰,史官分左右。仍敎曰,奉審閣臣進前。輔鉉進前。奏曰,臣承命馳詣華寧殿,殿內奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則無頉,碑閣·丁字閣奉審則無頉。仍詣顯隆園,園上奉審則無頉,碑閣·丁字閣奉審則無頉,還詣華寧殿,仍留監祭,將事安寧之意,仰達矣。上曰,史官就座。仍命閣臣先退。又命退,承史以次退出。
上在昌德宮。停常參·經筵。
趙秉世啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于趙秉世曰,國有患難之時,或以召募,或以倡義,而終底戡定者,卽上下相須之道也。見今洋夷之磐據江都,已至旬餘日,四方之向義募赴者,尙此零星,八域之內,其眞無義勇智略之士而然乎?抑因予之否德,有所過失,不能激感而然歟?反覆推究,莫曉其由,而雖以在朝之縉紳言之,俱是喬木世祿之家也,何忍有後其君之心,而彼之一時猖獗,卽往古來今所未有之變也。我朝,自檀·箕,以來,上之所敎導,下之所服習,皆先聖遺訓,而未嘗與法國,有聲氣相通,恩怨可論,則今此尋釁動兵,來侵於隔海幾萬里之外者,非徒兵出無名,洵是慢天虐民。古人云,師直必勝,在我,抑有何驚怯之端,而不思所以各陳碩劃,卽圖掃滅之方,徒懷全軀保妻子之計,先送家眷者有之,而無知小民,從而和之,都下騷訛之患,日甚一日,今則城內便是空虛云,其在同休戚之義,寧有如許道理乎?誠爲之萬萬慨然。且念奸細輩,潛通和應於醜類,同謀助勢者多矣。苟能各司摘發,亟施當律,則彼亦知我國君臣至死不變之義,而必不能强其所不可强者,此豈非目下急務,而一切任他,徒事玩愒而止乎?噫,彼小酋,渠雖乘虛侵掠,終當有殪殄無遺之日矣。朝野之間,苟有敵愾之人,皆輸智而陳策,出義而赴陣,同心同力,刻期討平,則是豈予一人之幸也?實宗社無疆之休,予言止至,咸須知悉。
李應夏啓曰,明日大駕詣慕華館入幕次後,大王大妃殿·王大妃殿·大妃殿問安,何承旨進去乎?敢稟。傳曰,右副承旨。
又啓曰,明日迎勅動駕時,右邊捕盜大將李邦鉉,以司僕寺內乘,隨駕矣。所佩命召及大將牌·傳令牌,何以爲之乎?敢稟。傳曰,仍佩往來。
傳于李應夏曰,明日出宮內門路,以協陽門爲之。
李應夏,以議政府言啓曰,統禦使鄭雲翼。請劃軍餉穀三百石矣。延安·白川兩邑公穀,已令運送於沁都,而沁留姑未赴任,且有松都穀劃給者,先以延·白兩邑穀中,準此數火速輸致于喬桐之意,分付黃海監司處,何如?傳曰,允。
又以議政府言啓曰,立廛市民,願納錢一千兩矣。以補軍需之意,敢啓。傳曰,知道。
以黃海監司朴承輝狀啓,長淵縣監金聖求,遭父喪,傳于鄭雲龜曰,行護軍韓致容除授,當日除朝辭給馬罔夜下送。
吏曹口傳政事,長淵縣監單,韓致容除授事,承傳。
李應夏,以吏曹言啓曰,今此迎勅頒敎陳賀後,八道·四都赦文,當爲齎去,而江華府留守,姑未到界,待到任後,卽爲齎去之意,敢啓。傳曰,知道。
又以戶曹言啓曰,海西長山以北十一邑稅太,以本色裝運,已有近例,而見今太儲不敷,今冬料祿,無以排比,丙寅條稅太,依各年例,必以本色,今十月內氷合前,陸續上納之意,預先分付該道,何如?傳曰,允。
鄭雲龜,以兵曹言啓曰,五衛將張泳汲·鄭懋鉉,俱以病難供職,呈狀乞遞,竝改差,何如?傳曰,允。
又以兵曹言啓曰,今此迎勅動駕時,依下敎出宮門路,崇禮門爲之,還宮門路,敦義門爲之矣。送勅動駕時,出還宮門路,何以爲之乎?敢稟。傳曰,出宮門路,敦義門爲之,還宮門路,崇禮門爲之。
又以兵曹言啓曰,迎勅翌日館所動駕時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,以迎勅時例,磨鍊。
又以兵曹言啓曰,在前館所接見勅使時,別雲劍別軍職侍衛,信箭宣傳官·承傳宣傳官各一員,侍衛寶劍及兵曹堂上郞廳各一員,承傳宣傳官挾輦軍,隨入大門內,其餘侍衛及槍劍軍倭槍手,大門外留駐,交龍旗,作門外留駐矣。今亦依此擧行,何如?傳曰,允。
又以兵曹言啓曰,今九月二十日,永禧殿·南關王廟動駕時,巡撫使,只率前排禁衛營,前路通衢,出來祗迎矣。今此迎送勅動駕時及館所動駕時,何以爲之乎?敢稟。傳曰,依南殿動駕時依爲之。
又以兵曹言啓曰,在前迎勅動駕時,寶劍·別雲劍受點人員,例爲仍用於館所動駕時及送勅時矣。今亦依此擧行,何如?傳曰,允。
又以兵曹言啓曰,去三月二十六日慶科,重試對擧庭試,別試武科殿試,直赴殿試人南兵營親騎衛張成汲,直赴會試人閑良李宗宜,別付料軍官盧泰錠,水原列校朴俊錫,江原監營馬兵金奭鍾,慶尙監營選武軍官鄭鵬漢,左兵營馬兵金奎昊,南兵營別砲衛盧必信,北兵營馬兵李右鉉,無緣不赴,委折,關問漢城府及各該道守臣·帥臣後稟處事,草記蒙允後關問矣。卽接漢城府前判尹李源命,水原留守趙獻永,江原監司曺錫輿,慶尙監司李參鉉,左兵使金箕錫,南兵使李基碩,北兵使鄭岐源回牒,則親騎衛張成汲,身病不赴,係是三式年內,依例陳試,選武軍官鄭鵬漢,遭故,依例陳試,閑良李宗宜,別付料軍官盧泰錠,列校朴俊錫,馬兵金奭鍾·金奎昊,別砲衛盧必信,馬兵李右鉉,以身病不赴云,竝勿施,所授帖文,收聚爻周。何如?傳曰,允。
又以刑曹言啓曰,今此謁聖放榜時,天童軍,例自本曹待令,而在前卽日放榜時,文科則全數定給,武科則只給甲乙科事,曾有定式,今亦依此擧行之意,敢啓。傳曰,知道。
又以義禁府言啓曰,南間罪人吳仁泰,特貸一縷,嚴刑一次,遠惡地定配事,承傳啓下矣。吳仁泰,嚴刑一次,訊杖第三十度後,慶尙道丹城縣遠惡地定配,而以承傳內辭意,具罪目,依例發遣府羅將,押送配所之意,敢啓。傳曰,知道。
李應夏,以奎章閣言啓曰,守宮檢校提學金輔根,待開門牌招,何如?傳曰,允。
鄭雲龜,以都摠府言啓曰,今日入直內三廳武兼禁軍及軍兵等,當爲中日習射技放,而勅使回還,未過畿境,例不得設行之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,內閣書吏廉在鎭等黃牛二隻,司譯院前正鄭在昕錢一百兩,司果李俊壽錢一百兩,前五將李鼎禹錢一百兩,折衝姜泰鉉白米五石,出身李仁奭白米五石,承政院書吏李禹錫等黃牛三隻,使令崔夏鎭等黃牛二隻,宣惠廳書吏吳道烈等白米二十石·太二十石,庫直高鎭岱等白米二十石·太二十石,使令尹昌燁等白米十石·太十石,壽進宮掌務李承業錢二百兩,來納臣營,願助軍需,故捧上之意,敢啓。傳曰,知道。
又以畿輔都巡撫營言啓曰,卽見先鋒中軍李容熙今二十二日申時成貼馳報,則通津府古邑里幼學閔龍植柴七十束,幼學金商郁柴七十束,幼學李宗憲柴七十束,奉城面石灘里幼學權鳳憲全酒五甕·牛二隻·軟杮四貼·糟糠四石,陽存里幼學趙漢永再次牛一隻·馬太十束,陽存里洞中柴一百八十束·馬草二十束,大坡里洞中柴二百束,奉城面顚流里張漢雲糟糠六石·柴一馱,桒串面大浦里幼學李吉遠民魚十二尾·石魚五束·眞魚二束三尾,幼學李紀遠民魚十二尾·石魚五束·眞魚二束三尾,所伊浦面後坪里崔光潤柴三馱·皮太三馱,大坡面朔是里崔遇永沈菜十桶,所伊浦面馬音里金得淵馬太四束·糟糠三斗,加佐洞李乭伊馬太二十二束,陽陵面牟山里幼學李相錫牛一隻·南草十七把,古邑里幼學李圭永牛一隻,沙草里民人等濁酒十九盆,霞隱洞民人等濁酒二十四盆,所伊浦面麻造里幼學閔羲復葉太二馱,大坡面藥山里幼學黃進源沈杮一千箇·石花醢一盆,奉上面麻西里洞民等柴五十九束·靑太二十束·糟糠二石,迭田面新折遇里洞民等濁酒二十九盆,所伊浦麻造里幼學權炳斗馬皮太一馱,權秉憲皮太一馱,朴致瑞皮太一馱,朴太三皮太一馱,李俊永皮太一負南草四把,閔義達·林允得等皮太十束·馬草六束·糟糠一石,古串面麻唐浦洞民等馬太一石·糟糠二石·柴草十馱,來納大陣,願助軍需云矣,敢啓。傳曰,知道。
又以訓鍊都監言啓曰,今此迎勅時,各處定送將卒數爻,單子書入之意,敢啓。傳曰,知道。
又以禁衛營言啓曰,本營哨官金命龜,身爲假參軍,不勤巡山,爲先汰去之意,敢啓。傳曰,知道。
又以禁衛營言啓曰,前府使尹湋·李根永,前營將梁柱石,竝本營別軍官差下,使之參謀機務,何如?傳曰,允。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以御營廳言啓曰,卽見臣營中軍權馳報,則資憲秦繼煥錢一百兩,前知事金景遂錢一百兩,前五衛將姜和淳錢一百兩,本營書吏車允行錢一百兩,前五衛將孫瀅銖牛二隻·民魚十尾,西江倉前里居民李宗哲艮醬一甕·白蝦醢一盆,來納幸洲陣,所願助軍需云矣,敢啓。傳曰,知道。
又以御營廳言啓曰,本廳哨官金敎英,身病甚重,勢難察任,改差,何如?傳曰,允。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
又以摠戎廳言啓曰,前五衛將白樂善錢文一百兩·白米五石·黃牛二隻,大護軍秦繼煥錢文一百兩,前知事金景遂錢文一百兩,前五衛將姜和淳錢文一百兩,來納本陣,願助軍需之意,敢啓。傳曰,知道。
李應夏,以迎接都監言啓曰,勅使齎來賜物遠接使,別定差使員慶安察訪張致德先送都監矣。令尙衣院官員,呈納承政院之意,敢啓。傳曰,知道。
又以迎接都監言啓曰,勅使到坡州,上勅所製太平館詩七律一首,臨湍館詩五律一首,坡平館詩七律一首,竝請刻揭,故原本,分送于各該邑,以爲從束刻揭,而別紙謄書上送矣。正書以入之意,敢啓。傳曰,知道。
又以迎接都監言啓曰,卽接遠接使文移,則勅使,明日入京,軍令以巳初停當云矣,敢啓。傳曰,知道。
兵曹參判宋謙洙疏曰,伏以,永禧殿親祼禮成,聖慕追伸,武安廟精禋昭假,百靈拱護,群工欣誦,輿情胥慰。仍伏念臣適忝近密,獲叨陪扈,趨走於楹戺之間,周旋於樽爼之下,只以有事爲榮,安有微勞可記?不圖謬恩遽下,授臣以嘉善大夫之階,繼伏奉兵曹參判除旨,臣拚誥震駴,五官迷錯。噫,亞卿重爵也,騎省要任也。太上命德,故禮云登車有光,其次懋功,故書稱車服以庸,除非才德具備,望實隆洽,而鞠躬仔肩,積有勞勩者,上授下受,不可以濫且冒也,決矣。況今江都失守,民情繹騷,際此官人,尤宜難愼,必須揀拔才藝通練之士,使之光躋榮顯,告時辰猷者,寔爲修攘之急務也。顧臣謏陋,百不猶人,以言乎材器,則斗筲之小也,以言乎學殖,則谿茅之塞也,直是倥倥然一木偶人耳。立朝二十有二年,歷揚內外,毫蔑涓報,窹寐循省,惕息在中,雖使之投散處閒,猶懼不勝,矧玆宰綴之顯,而責任綦重者乎?溝中之斷,不可竝列於泰畤之尊,竈下之焦,不宜同諧於淸廟之瑟。臣若憑恃寵靈,抛棄四維,恬然冒進於卿月之列,而晏坐華轂之上,則抑何異軒鶴之翩翥,而其貽羞朝紳,玷褻名器,當復如何?百爾忖度,承膺無路,玆敢罄暴苦衷,仰瀆崇嚴。伏乞聖慈,俯垂鑑諒,亟收臣新授爵秩,俾恩典無濫,微分獲安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
大駕詣慕華館。入小次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
還內後,宗親·儀賓·藥房·內閣·政院·玉堂·朝廷·二品以上口傳問安。答曰,知道。
藥房提調韓啓源,副提調宋熙正啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
趙性敎啓曰,大司憲·執義·掌令二員,持平二員未差,監察茶時之意,敢啓。傳曰,知道。
鄭雲龜啓曰,司僕司內乘來言,捲窓,取稟。傳曰,捲三窓。
李應夏啓曰,勅使回還間,事變假注書,別省記入直之意,敢啓。傳曰,知道。
趙性敎啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
李應夏啓曰,明日大駕詣館所入幕次後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
又啓曰,吏曹郞廳來言,百官加下批政事,取稟。傳曰,明日爲之。
又啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
趙性敎啓曰,卽者義禁府都事來言,今日動駕時,衛外擊錚人金致仁一名,移送秋曹云矣,敢啓。傳曰,知道。
李載冕啓曰,臣載冕,今日館所問安,進去,下直之意,敢啓。傳曰,知道。
又啓曰,臣馳往館所問安,則上副勅,以爲半日勞動,必多憊節矣。俺們等,幸勅恩庇,回館好在,而荷此遣近侍勞問,不勝惶感云矣,敢啓。傳曰,知道。
傳于李應夏曰,明日出宮內門路,以協陽門爲之。
傳于李應夏曰,都承旨許遞,前望入之。待下批牌招察任。承旨前望入之。閔致庠落點。
以公忠監司申檍狀啓,定山縣監黃芝仁,遭父喪事,傳于李應夏曰,令該曹口傳差出,不日下送。
李應夏,以議政府言啓曰,巡撫營所用馬太,向自本府,以戶曹所在三百石劃給,而今已用盡無餘,復請繼劃矣。以惠廳所在中三百石輸送事,分付,何如?傳曰,允。
又以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。勿揀赦前,永不敍用,居中·居下,亦爲一體書入乎?敢稟。傳曰,一體書入。
又以吏曹言啓曰,成均館典籍崔國鎭·朴鍾善,俱爲除拜,過限未肅拜,竝改差,何如?傳曰,允。
鄭雲龜,以兵曹言啓曰,今此大駕詣慕華館送勅時,何營軍兵隨駕,何營軍兵留陣,而禁·御兩營鄕軍,則今已停番,禁軍及馬步軍,以幾番幾哨磨鍊,餘軍留營,慕華館環衛軍兵,何以爲之乎?敢稟。傳曰,依迎勅時例爲之。
又以兵曹言啓曰,來十月初一日入番騎兵,例於今月二十五日點考,而館所動駕相値,二十七日退行之意,敢啓。傳曰,知道。
趙性敎,以義禁府言啓曰,明日擧動時,本府都事,當爲全數進參,而都事韓珏淵,奉命在外,金洛鉉·鄭宅淳,今此勅行,俱以嫌不進,無以推移,竝令該曹口傳相換,以爲分排擧行之地,何如?傳曰,允。
吏曹口傳政事,禁府都事韓珏淵,禮賓主簿鄭龜東,已上相換,禁府都事鄭完淳,內資主簿李祖潢,已上相換,禁府都事金洛鉉,義盈奉事李根集,已上相換。
李應夏,以承文院都提調意啓曰,今此勅使齎來誥命一道·勅書一道,提調一員陪進,奉安于奉安閣後,仍行奉審之意,敢啓。傳曰,知道。
鄭雲龜,以畿輔都巡撫營言啓曰,內閣使令金義浩等黃友一隻,義禁府羅將鄭弘基等太十石,前五衛將金得憲白米五石·錢一百兩,前中軍崔致斗錢一百兩,來納臣營,願助軍需,故捧上之意,敢啓。傳曰,知道。
又以畿輔都巡撫營言啓曰,閣監朴敏浩錢一百兩,崇正朴大永錢三百兩,白木廛市民等錢二千兩,前主簿劉淵哲錢一百兩,前五衛將洪就源白米五石·太二石,來納臣營,願助軍需,故捧上之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣,去夜無事經宿云矣,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
李應夏,以迎接都監言啓曰,卽接遠接使謄移,則上勅所製,弘濟院詩七律一首,卽請刻揭,故原本,出給該牧,使之從速刻揭之地,而別紙謄書上送矣。正書以入之意,敢啓。傳曰,知道。
又以迎接都監言啓曰,勅使入迎恩門幕次後,以酒果饌品各一盤,入傳兩勅,而通官及跟役等處,亦以酒肴分饋之意,敢啓。傳曰,知道。
又以迎接都監言啓曰,勅使歇所茶啖,依例入給,則差備譯官,以爲茶啖床,使之入傳于館所云矣,敢啓。傳曰,知道。
又以迎接都監言啓曰,勅使到紅箭門,家丁十四名,使之落後,先入館所之意,敢啓。傳曰,知道。
又以迎接都監言啓曰,勅使館所茶啖,依例排入之意,敢啓。傳曰,知道。
又以迎接都監言啓曰,通官等賜茶床,分入各房之意,敢啓。傳曰,知道。
又以迎接都監言〈啓曰〉,勅使來入館所之意,敢啓。傳曰,知道。
又以迎接都監言啓曰,勅使旣入館中,各房郞廳,輪回直宿之意,敢啓。傳曰,知道。
又以迎接都監言啓曰,卽者差備譯官來言,勅使在館時,開閉門砲三聲,具細樂吹打云矣,敢啓。傳曰,知道。
敎中外大小臣僚·耆老·軍民·閑良人等書,王若曰,黃裳叶坤儀之吉,式嗣徽音,丹誥膺賁章之頒,祗率彝典,思與同慶,用伸播修,念眇躬丕承洪基,猗賢配肇御壼位,珩璜琚瑀之夙著令聞,允爲百福之源,琴瑟鍾鼓之播諸詩歌,載颺六宮之頌,仰貼三殿之喜悅,聘穀圭而御家邦,共將七世之明禋,奉玉齍而承宗廟,作之合於初載,擧幸儷極而配尊,儀則多於舊章,尤宜備物而正號,肆馳下國之專价,仰邀中朝之疏封,君子之道造端,翟褕方御,大邦之典自有,象服是宜。迨玆請命之纔還,遽紆恩誥之遄降,皇華玉節,旣勞膚使之來宣,繡衣珠軒,旋侈寵錫之殊等,拚鳳綸而拜瞻丹闕,荷龍而歡動靑邱,播周嬪京室之譽,陰功方著於彤管,重齊體正家之義,顯冊載擎於琅函,賀騰群黎,喜溢環域,乾坤定位,正屬六禮之初成,雷雨動盈,宜有八方之覃惠,無瑕不滌,猶膏澤之普霑,有惠必推,若蒸陽之旁達。自本月二十四日昧爽以前,除謀反大逆謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒關係國家綱常,贓汚强竊盜,雜犯死罪,徒流以下付處,安置充軍,已至配所未至配所,已發覺未發覺,已決正未決正,咸宥除之。敢以宥旨前事言者,以其罪罪之,在官者,各加一資,資窮者代加,於戲,自此邦國之增鞏,贊九重初元之治,宜爾室家之永綏,膺百男克昌之慶。知製敎臣申應朝製進
行護軍鄭基會疏曰,伏以,日吉辰良,鑾蹕穩旋,瞻旄群情,胥欣以告,臣於是時,適忝邇班,陪扈於介胄之列,周旋於樽罍之間,躬覩盛儀,爲龍爲光。以臣職掌禮房,特頒恩旨,授臣以二品之誥,臣稽首戴榮,告喜於臣老父母,退而思唯,惶愧浹汗。臣姿性庸鈍,無寸能尺長之可以名一者,而釋褐以來,過蒙庇造,名塗華貫,偏荷眷錄,循衷揣量,未知何以效萬一之報。不意今者,又被出常之隆命,致身卿宰之班,名器褻矣,朝典僭矣。是秩也,卽成周之中大夫,而唐宋之左侍郞也。步履亞八座之位,車服超庶僚之綴,德選能擧之所表章也,王體邦論之所與聞者也。其人必皆學古通方,修潤洪猷,鍊達治謨,措濟庶務,望實踐歷,莫非當世之雋彦也。今臣通籍未及十年,强仕尙餘數歲,簪筆橫經,猶懼其不稱,況敢擬議於服官政而預國事乎?且臣之遵儀奉行,卽不過趨走之常分也,何功之可紀,何勩之可酬,而有若褒賞勸奬之擧者,尤豈不有欠於明試登崇之隆典乎?器使群工,明主之所愼也,辭受一節,人臣之所戒也。今若只知爲榮於臣身,不思仰累於聖簡,則是豈臣情之所敢安也哉?揆公揣私,萬難承當,悉輸悃愊,仰瀆崇嚴。伏乞聖明,特推藏袴之義,亟垂褫鞶之恩,則臣之如新受賜,更有深於拔擢之榮矣。臣無任云云。省疏具悉。卿其勿辭行公。
丙寅九月二十四日辰時,大駕詣慕華館。迎勅擧動入侍時,都承旨李載冕,左承旨宋熙正,右承旨趙性敎,左副承旨鄭雲龜,右副承旨趙秉世,同副承旨李應夏,記事官李承洙·李龍雨,事變假注書趙秉鎬,記事官趙·金性均,判宗正卿興寅君·李敦榮·李圭徹·李景純·完平君昺,知宗正卿李東鉉·李承輔,宗正卿李鳳周·李寅奭·李升洙·李世輔·李鍾淳·李重榮·李世器·李邦鉉,檢校直提學金炳地,檢校直閣閔升鎬·李承純,檢校待敎趙寧夏·趙慶鎬,檢校副提學李載元·鄭健朝,檢校典翰李明應·李根秀,典翰金奎弘,校理韓龍敎,副校理趙定燮·洪大鍾,修撰李裕承·嚴世永,副修撰洪祐昌,以次侍立。時至,通禮跪啓請外辦,上具翼善冠·衮龍袍,乘駕轎出宣化門。藥房提調韓啓源,副提調宋熙正,進前。奏曰,侵早勞動,聖體,若何?上曰,一樣矣。仍出協陽門·肅章門·進善門·敦化門外,小駐駕轎。上命承旨進前,巡撫營將卒許勞問以來。雲龜承命勞問後,回奏曰,無頉善在矣。上曰,唯。仍進發,由鐘閣前路,至崇禮門內。上命承旨進前,城門把守軍卒許勞問以來。雲龜承命勞問後,回奏曰,無頉善在矣。上曰,唯。仍出門外,鳴金二下吹打作。至慕華館幕次前。通禮跪啓請降轎,上降轎入幕次。傳曰,遠接使入侍。出傳敎遠接使趙得林進伏訖。上曰,善爲往返乎?得林曰,王靈攸曁,無事往還,而今番勅使,極其平順,所經列邑,幸無生頉矣。上曰,沿路支勅,亦皆無弊乎?得林曰,支勅列邑,盡心奉行,一依朝廷命令,而至於下隷輩,各別操束,無他討索之弊矣。仍命退,諸臣以次退出。上以司謁傳命曰,勅使離發弘濟院,今至何處與否,續續知入。少頃,勅使至北作門信地,放砲三聲畢。通禮跪啓請出次,上出次。左贊禮韓啓源,右贊禮兪致崇導殿下就祗迎位。勅書龍亭至。左贊禮啓請鞠躬。上鞠躬,勅書上龍亭。左贊禮啓請平身,上平身。還入小次後,問安勿爲之事,下敎。出傳敎小頃。通禮跪啓請乘轎,領敦寧金左根,判府事趙斗淳,判敦寧李景在,左議政金炳學,右議政柳厚祚進前。奏曰,侵早勞動,聖體,若何?上曰,一樣矣。上乘轎進發,由敦義門過鐘閣前路。秉世,以問安承旨復命,仍入敦化門·進善門至仁政門。通禮跪啓請降轎乘輿,上降轎乘輿。入仁政門小次前。通禮跪啓請降輿。上降輿入小次,仍命勅使今至何處與否,續續知入。小頃,勅書龍亭至。通禮跪啓請出次,上出次。左右贊禮導殿下就祗迎位。左贊禮啓請鞠躬,上鞠躬龍亭過。左贊禮啓請平身,上平身。勅使從入,奉詔勅置於案。引禮引勅使就位,左右贊禮導上詣拜位,行四拜禮訖。左贊禮啓請跪,上跪。司香二人,進香案前三上香。左贊禮啓請俯伏興平身。上俯伏興平身。左右贊禮導前,由西階至殿戶外。載冕前導,入詣殿內受詔勅位,北向立。載冕啓請跪,上跪。勅使奉詔勅,西向立傳,上受詔勅,以授載冕,還置于案。勅使又奉誥命立傳,上又受誥命,授載冕亦置于案。載冕啓請叩頭興平身。上叩頭興平身。載冕前導,出殿戶外。左右贊禮前導,至殿階上,東向立。引禮引勅使,出至殿階,西向立。宣誥官趙晩和受勅書讀之。勅書曰,皇帝勅諭朝鮮國王姓覽,王奏稱壼職未備,念宗社之重,承母妃之訓,納驪城府院君閔致祿女,爲正室,陳奏請封,朕以典禮攸關,特允所請。玆遣侍郞魁齡爲正使,委散秩大臣希元爲副使,齎持誥命,封閔氏爲國王妃,佐理內治,竝賜綵幣等物,惟王曁妃,共懋肅雝,和琴瑟而衍慶,彌深忠敬,鞏帶礪以承庥,欽哉毋替。朕命故諭,賞朝鮮國王妃蠎縀二疋·糚縀二疋·錦縀二疋·倭縀二疋·閃縀二疋·帽縀二疋·素縀二疋·石靑縀二疋·大縀三疋·彭縀三疋·紗四疋·綢四疋。次讀誥文曰,奉天承運皇帝制曰,承庥纂服,固惟辟之仔肩,翼運匡猷,實賢媛之助嬍,故芳徽懋著,職無忝於宜家,斯綸綍遙頒,典特隆乎正內。爾朝鮮國王姓妻閔氏,秀毓華宗,德嫺嬪則,勵蘋蘩溫淸之節,肅穆爲儀,秉鷄鳴儆戒之心,恪恭成性。念爾屛藩累世,罔懈忠貞,矧玆壼德勤修,宜膺寵命。玆特封爾爲朝鮮國王妃,襄敬共於無怠,著柔順於不違,庶增伉儷之光,永篤邦家之慶,欽哉,勿替朕命。同治五年八月初六日。讀訖。引禮引勅使,還入就位,左右贊禮前導。上降復位。左贊禮啓請三叩頭山呼。上跪。三叩頭山呼。左贊禮啓請俯伏興四拜興平身。上俯伏興四拜興平身。左贊禮啓禮畢,仍前導,入殿廡西幄次。引禮引勅使,入殿廡東幄次。接見時至,載冕導殿下,由正西門,入就殿內拜席頭東向立。引禮引勅使,由正東門,入就拜席頭西向立。命御前通事趙寧夏·閔升鎬。請行再拜禮。勅使曰,不敢當。上曰,禮也。不敢從命。勅使曰,不敢當。上曰,賓主初筵,禮不可廢,況僉大人,奉皇命臨止,豈敢不如儀乎?勅使曰,請行揖禮。上曰,大人有命,不敢不從,當行揖禮,而拜無交拜之禮,則揖亦不可以交揖,主人當先揖,而一時竝揖於兩大人,亦涉欠敬,先揖上勅大人,次揖副勅大人,好矣。勅使曰,願同行揖禮。上從之,揖禮畢。上曰,皇上氣候,若何?勅使曰,萬安。上曰,慈安皇太后氣候,若何?勅使曰,萬安。上曰,慈禧皇太后氣候,若何?勅使曰,萬安。上曰,時原任大臣入侍。龍雨承命出傳。領敦寧金左根,判府事趙斗淳,判敦寧李景在,左議政金炳學,右議政柳厚祚,以次進前訖。上命御前通事請就椅。勅使曰,謹依敎。上就椅,勅使就椅。上曰,諸王貝勒安否,何如?勅使曰,都太平。上曰,秋氣稍涼,道路遼遠,驅馳之餘,氣力,何如?勅使曰,多荷盛念,幸免顚仆,甚感甚感。上曰,小邦厚被皇恩,每有控告,輒蒙準施,今玆冊妃之請,皇旨特允,使价纔返,誥勅隨頒,加以寵錫便蕃,海外小邦,何以得此?一國上下,同情歡祝,北望攢手,不勝感戴矣。勅使曰,皇恩所被,想切感祝。上曰,僉大人,銜命遠臨,專爲小邦封冊之典,凡係供奉,固當致誠,而事力未逮,自在沿路,多不稱情,在於畿邑,適値有事,供億之節,恐尤率略,在主人之心,不勝歉愧矣。勅使曰,眷念所曁,事事穩便,感謝感謝。上曰,秋初英商戴拔之來,請交易於江華府內洋,及崔蘭軒之侵擾於平壤府,頃旣陳咨,而今此洋舶之尙此閃忽,非戴拔·崔蘭軒之比。刦掠閭里,人畜俱空,焚燒廨宇,財貨先取,其設心行事,有若是叵測矣。勅使曰,聞甚驚惋,未知現今作何發落。惟望善爲量處。上曰,小邦被兵之事,念大人還朝之日,卽爲轉奏,劃有排解之道,則甚幸甚幸。勅使曰,覆命日,謹當詳細奏聞矣。上曰,進茶,何如?勅使曰,遵命。仍行茶禮。工人及歌者舞童,陞階樂作。司饔院提調進揮巾於上前,假提調二人亦進揮巾於勅使前。提調又進茶鍾於上前,假提調二人亦進茶鍾於勅使前。上執茶鍾擧示,勅使亦擧示。提調四人進果盤於上前,假提調八人,亦進果盤於勅使前。上擧筯,勅使亦擧筯。上曰,通官賜茶,何如?勅使曰,好矣。上命載冕招致通官於楹外賜茶。行茶禮畢。上曰,皇華遠辱,一國榮感,願以不腆之數器,略表微忱矣。勅使曰,不安不安。仍行宴禮。內資寺,先設大卓於殿內北壁,司饔院,設阿架床酒亭於殿內近南。樂作。奏與民樂提調進揮巾於上前,假提調二人,亦進揮巾於勅使前。提調二人進饌案於上前,假提調四人進饌案於勅使前。應夏進花函於上前,假提調二人,亦進花函於勅使前。次第進鹽水,空卓小膳第一盞。樂作。步虛字樂藍衣初舞進空盤,割肉爲進。上執盞,勅使執盞,相揖擧示。進饅頭擧筯訖。進第二盞。樂作。鄕唐交奏樂繡衣牙拍舞進初味,擧筯訖。上曰,物雖菲薄,意則懇摯,强爲下筯,以慰此區區之情悃也。勅使曰,遵命。進第三盞。樂作。步虛字樂紅衣響鈸舞進二味。上曰,通官饋酒,何如?勅使曰,好矣。上命載冕招致通官楹外饋酒。上曰,一酬一酢,賓主之禮也。顧此未能多酌,僉大人,幸賜恕諒,更進數爵,以畢今日之歡也。勅使曰,遵命。進第四盞。樂作。鄕唐交奏樂黑衣紅衣鼓舞進三味,第五盞。樂作。鄕唐交奏樂繡衣廣袖舞進四味,第六盞。樂作。鄕唐交奏樂紅衣廣袖舞進五味,第七盞。樂作。鄕唐交奏樂藍衣廣袖舞退小饍,進大饍,行完盃禮訖。上曰,情雖無盡,禮難屢瀆。請撤床。勅使曰,謹依命。仍樂止。退饍案及揮巾,宴禮畢。上曰,僉大人驅馳之餘,勞憊旣多,日勢且晩,久請留話,有所不安。請僉大人,早歸館所,便宜調息,館宇供帳,必多疎略,望須恕諒焉。明日當晉詣館所,躬探起居矣。勅使曰,旣云光臨,謹當恭候,以盡餘懷。上起座,勅使亦起座。上請行拜禮。勅使曰,不敢當。請行揖禮。上曰,僉大人之敎,旣如此。請行揖禮。揖禮畢,送至仁政門。勅使曰,請回宮。上曰,主人之禮,不可闕也。勅使曰,請回宮。上曰,盛意雖如此,應行之禮,何可已也?勅使曰,請回宮。上曰,謹聞命。勅使出至仁政門外,上乘輿。勅使乘轎子。上揖,勅使答揖以出。載冕稟遣史官問安於進善門外,秉鎬承命往招通事問安。勅使曰,稱謝,幸望卽爲回駕。秉鎬回奏。仍由肅章門·協陽門,入宣化門還內。諸臣以次退出。
上在昌德宮。停常參·經筵。
夜自三更至五更,灑雨下雨,測雨器水深七分。
迎勅翌日,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷·二品以上口傳問安。答曰,知道。
中宮殿誕日,大殿·大王大妃殿·王大妃殿·大妃殿,宗親·儀賓·內閣·政院·玉堂·朝廷·二品以上口傳問安。答曰,知道。
中宮殿,宗親·儀賓·內閣·政院·玉堂·朝廷·二品以上單子問安。答曰,知道。
大駕詣南小館,入小次後,藥房·內閣·政院·玉堂口傳問安。答曰,知道。
宴享後入小次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
還內後,藥房·內閣·政院·玉堂口傳問安。答曰,知道。
藥房提調韓啓源,副提調宋熙正啓曰,郊館迎勅,移次勞動,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
鄭雲龜啓曰,司僕寺內乘來言,捲窓,取稟。傳曰,捲三窓。
趙性敎啓曰,大司憲·執義·掌令二員,持平二員未差,監察茶時之意,敢啓。傳曰,知道。
宋熙正啓曰,議政府郞廳來言,今日賓對日次,而動駕相値,不得來會云矣,敢啓。傳曰,知道。
閔致庠啓曰,明日大駕詣慕華館入幕次後,大王大妃殿·王大妃殿·大妃殿問安,何承旨進去乎?敢稟。傳曰,同副承旨進去。
宋熙正啓曰,臣知宗正卿李景純,館所問安,進去,下直之意,敢啓。傳曰,知道。
李應夏啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
傳于李應夏曰,伴送使,明日慕華館待令。
傳于李應夏曰,司譯院漢學前銜方漢一,付之今番譯科會試榜末。
傳于宋熙正曰,行護軍林永洙·趙啓昇·崔遇亨·南性敎·李寅奭,竝百官加親授。
傳于宋熙正曰,中官李相寬·鄭泰吉,竝百官加親授。
有政。吏批,判書李載元進,參判金炳弼病,參議金世鎬病,左承旨宋熙正進。以李秉淵爲刑曹佐郞,柳基賢·安秉鐸爲典籍,鄭基昌爲繕工主簿,耆老所守直官單金顯默,行護軍林永洙·趙啓昇·南性敎·寧豐君崔遇亨,宗正卿李寅奭,已上今加資憲,百官加親授,知宗正卿單李寅奭,延安府使韓應弼,今加通政加資事,承傳。故判書李是遠,贈領議政判宗正卿例兼特贈上相事,承傳。故郡守李止遠,贈吏參宗正卿例兼特贈亞銓事,承傳。故通德宋欽時贈吏參例兼,故學生宋憲圭贈吏議,故學生宋煥復贈僕正,已上兵曹參判宋謙洙三代。
兵批,行判書金炳㴤病,參判宋謙〈洙〉入直進,參議李鶴周病,參知李炳敎病,左副承旨鄭雲龜進。大護軍林永洙·趙啓昇·南性敎,護軍鄭基會,副護軍鄭志鉉,以上竝單付。
以江原監司曺錫輿狀啓,楊口縣監李果重,稱以軍器修補,賣鄕賣校,專事肥己,許多不法之事,難以枚擧,爲先罷黜,其罪狀,令攸司稟處事,傳于宋熙正曰,令該曹口傳差出,不日下送。
吏曹口傳政事,以李秉民爲楊口縣監。
吏曹口傳政事,以金顯翼爲定山縣監。
鄭雲龜啓曰,明日動駕時,右邊捕盜大將李邦鉉,以司僕寺內乘,隨駕矣。所佩命召及大將牌·傳令牌,何以爲之?敢稟。傳曰,仍佩往來。
傳于李應夏曰,明日出宮內門路,以協陽門爲之。
傳于宋熙正曰,吏兵批別歲抄點下者,依例捧傳旨。
鄭雲龜,以畿輔都巡撫營言啓曰,卽見先鋒中軍李容熙成貼馳報,則公忠道成歡察訪李澤之子幼學承榦,持黃牛十隻,來到陣中,願助軍需,而亦願赴陣,故牛隻段,捧上,以爲犒饋軍中,承榦白衣從事差帖,使之付陣云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則京城居前中軍李雲祥黃牛四隻,江華吉祥面溫水洞民人等牛一隻·南草五十四把,德津高啓哲兒犢一隻,來納大陣,願助軍需之資,故捧上後,分給軍中云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙今二十四日戌時成貼馳報,則當日酉時通津府使愼㘽芝牒呈,及文殊別將申道赫所報內,今日辰時量,甲串陣前洋,碇留異樣體大船一隻,行船向永宗而去,江華戶南庫私倉太倉近處,火光衝天,似是賊徒之放火。鱗次到付德浦鎭僉使馳報內,以爲今日巳時量,異樣體大船一隻,逆水下來,過本鎭前洋,而向富平境云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
李應夏,以迎接都監言啓曰,卽者差備譯官來言,上副勅,願呈名帖,故令司譯院領納之意,敢啓。傳曰,知道。
又以迎接都監言啓曰,卽者差備譯官來言,上副勅願呈名帖,進獻物種單子,故令司譯院領納之意,敢啓。傳曰,知道。
又以迎接都監言啓曰,勅使元禮單,例贈別贈,都求請別求請,通官以下元禮單,都求請別求請,各項物種,或以本色持去,或以折銀持去,分付戶曹,區別懸註,追後別單書入之意,敢啓。傳曰,知道。
閔致庠,以戶曹言啓曰,上副勅贐行,二通官賞給,依壬子年例磨鍊,別單書入之意,敢啓。傳曰,知道。
又以戶曹言啓曰,上副勅及兩通官別求請各種,別單書入之意,敢啓。傳曰,知道。
李應夏,以迎接都監言啓曰,上副勅元禮單各贈給通官跟役等贈給,無弊入給之意,敢啓。傳曰,知道。
又以迎接都監言啓曰,卽者差備譯官來言,禮單馬,上副勅,俱以折銀持去云矣,敢啓。傳曰,知道。
又以迎接都監言啓曰,卽者差備譯官來言,勅使,明日欲爲回程云,故臣等依例進西宴廳請留之意,敢啓。傳曰,知道。
又以迎接都監言啓曰,臣等進詣西宴廳,使差備譯官,以上敎請留,則兩勅以爲,今旣竣事,亦已休息,返命時急,不可久留,明日必欲回程云矣。在前勅使欲爲回還,都監先爲請留,又有承旨請留,大臣請留,中使請留之例,待下敎擧行之意,敢啓。傳曰,知道。
傳于李應夏曰,勅使明日回程云,遣都承旨請留。
閔致庠啓曰,臣於館所承命請留,則上副勅以爲,如是勤挽,雖極感謝,公事已竣,經夜休息,明朝則期欲回程云矣,敢啓。傳曰,知道。
傳于李應夏曰,左議政進去,更爲請留。
李應夏,以迎接都監言啓曰,勅使回還路程記書出,而今月二十六日,自京離發,十月初八日,當到義州云,以此意分付伴送使及開城留守三道道臣處,而路程記書入之意,敢啓。傳曰,知道。
又以迎接都監言啓曰,勅使回程牌文,以今二十六日,起行書出矣。牌文先爲發送之意,敢啓。傳曰,知道。
又以迎接都監言啓曰,卽者差備譯官來言,勅使發行軍令,明日辰正書出云矣,敢啓。傳曰,知道。
又以迎接都監言啓曰,卽者差備譯官來言,勅使回還時,節一柄·黃傘一柄·龍旗御杖各一對·欽差牌·肅靜牌·回避牌,竝作馱以去云矣,敢啓。傳曰,知道。
又以迎接都監言啓曰,卽者差備譯官來言,勅使回還時,城門砲上下馬砲軍樂,依上來時例爲之云,以此知委於伴送使及開城留守三道道臣處之意,敢啓。傳曰,知道。
又以左議政意啓曰,臣承命來詣館所,使首譯,先呈名帖,仍以御帖奉來之意,言于兩勅請留,則兩勅以爲,盛意勤摯,至於遣大臣請留,不勝感謝,而皇旨在身,返命時急,且軍令已出,排站完定,尤無以從命,極爲不安云矣。御帖,使都監郞廳,陪進承政院,臣則仍爲退去之意,敢啓。傳曰,知道。
又以迎接都監言啓曰,大臣承命,來詣館所,使首譯先呈名帖,仍以御帖奉來之意,言于兩勅請留,則兩勅以爲,盛意勤摯,至於遣大臣請留,不勝感謝,而皇旨在身,返命時急,且軍令已出,排站完定,無以從命,尤爲不安云矣。大臣仍爲退去之意,敢啓。傳曰,知道。
又以迎接都監言啓曰,勅使入京第三日,大臣茶禮,依例備待事,前已草記蒙允,而今此勅使發行,旣在明日,不得請行之意,敢啓。傳曰,知道。
又以迎接都監言啓曰,卽者差備譯官來言,勅使以爲弘濟院,旣是過站,大臣·承旨,勿爲出來云矣,敢啓。傳曰,知道。
丙寅九月二十五日辰時,大駕詣南小館。擧動入侍時,行都承旨閔致庠,左承旨宋熙正,右承旨趙性敎,左副承旨鄭雲龜,右副承旨趙秉世,同副承旨李應夏,記事官李承洙·李龍雨,事變假注書趙秉鎬,記事官趙·金性均,判宗正卿興寅君·李敦榮·李圭徹·完平君昺,知宗正卿李東鉉·李承輔·李鍾淳·李世器·李邦鉉,檢校直提學金炳地,檢校直閣閔升鎬·李承純,檢校待敎趙寧夏·李載冕·趙慶鎬,檢校副提學李載元·鄭健朝,檢校典翰李明應·李根秀,典翰金奎弘,校理韓龍敎,副校理趙定燮·洪大鍾,修撰李裕承·嚴世永,副修〈撰〉洪祐昌,以次侍立。時至,通禮跪啓請外辦。上具翼善冠·衮龍袍,乘駕轎出宣化門。藥房提調韓啓源,副提調宋熙正進前。奏曰,連日勞動,聖體,若何?上曰,一樣矣。仍出協陽門·肅章門·進善門·敦化門外。知宗正卿李景純進前。奏曰,臣承命詣館所問安,則兩勅以爲,昨夜穩便善宿,而今遣宰臣垂問,不勝感激云矣。進發,由鐘閣前路,至南小館降轎所。通禮跪啓請降轎,上降轎乘輿,入幄次。致庠稟請遣史官奉御帖,問安於上副勅。秉鎬秪奉御帖,招致通事問安。兩勅雙手秪奉御帖,還授通事曰,不敢當。秉鎬回奏。少頃。通禮跪啓請出次,上出次。致庠前導,入正廳前西階下。引禮引勅使,迎于東階下讓先陞。上令通事傳語曰,大人先陞,主人不敢先陞。勅使又請先陞。三讓後,上曰。請同陞。勅使曰,好好。上由西階陞廳,東向立,勅使由東階陞廳,西向立。上曰。請行拜禮。勅使曰,不敢當。上曰,禮不可廢。勅使曰,不敢當。上曰,大人久立,有所未安。請行揖禮。勅使曰,謹依命。揖禮畢。上曰。請就椅。勅使曰,謹依命。就椅後,上命大臣入侍。龍雨承命往諭。領敦寧金左根,判府事趙斗淳,判敦寧李景在,左議政金炳學,右議政柳厚祚,以次進前訖。上曰,日候不適,館宇樸陋,恐未愜於僉大人休憊之節,夜來起居,何如?勅使曰,此處凡百,尤爲穩便,跋涉之餘,頓忘其勞矣。上曰,館舍供帳,非不另飭,而終未稱意,雖荷僉大人曲爲之恕,此心則不勝歉愧矣。勅使曰,凡百供奉,隨處完備,仰認盛念,尤庸感謝。上曰,上勅大人尊庚幾何?勅使曰,五十二歲。上曰,副勅大人尊庚幾何?勅使曰,二十四歲。上曰,昨日奉接,未獲從容,願言餘懷,終宵未已,今玆躬探起居,而願以茶果,更伸未盡之誠矣。勅使曰,不安不安。仍行茶禮。工人及歌者舞童,陞階樂作。司饔提調進揮巾於上前,假提調二人亦進揮巾於勅使前。提調又進茶鍾於上前,假提調二人亦進茶鍾於勅使前。上執茶鍾擧示,勅使亦擧示。提調四人,進果盤於上前,假提調八人,亦進果盤於勅使前。上擧筯,勅使亦擧筯。上曰,通官賜茶,何如?勅使曰,好矣。上命致庠招致通官於楹外賜茶。茶禮畢,仍行宴禮。內資寺先設大卓於廳內北壁,司饔院設阿架床酒亭於廳內近南。樂作。奏與民樂提調進揮巾〈於〉上前,假提調二人亦進揮巾於勅使前。提調二人,進饌案於上前,假提調四人,亦進饌案於勅使前。應夏進花函於上前,假提調二人進花函於勅使前。次第進鹽水,空卓小膳第一盞。樂作。步虛字樂藍衣初舞進空盤,割肉爲進。上執盞,勅使亦執盞,相揖擧示。進饅頭擧筯訖。第二盞。樂作。鄕唐交奏樂繡衣牙拍舞進初味,擧筯訖。進第三盞。樂作。步虛字樂紅衣響鈸舞進二味。上曰,通官饋酒,何如?勅使曰,好矣。上命致庠招致通官楹外饋酒,進第四盞。樂作。鄕唐交奏樂黑衣紅衣鼓舞進第三味。進第五盞。樂作。鄕唐交奏樂繡衣廣袖舞進四味,進第六盞。樂作。鄕唐交奏樂紅衣廣袖舞進五味。進第七盞。樂作。鄕唐交奏樂藍衣廣袖舞退小膳,行完盃禮訖。上曰,僉大人之光臨,在弊邦,榮耀極矣。館宇未免湫陋,膳羞雖甚菲薄,切望多日留連,俾慰此心也。勅使曰,盛眷如此,固當遵命,而但辭陛時,以不可遲留之意,奉有皇旨矣。上曰,僉大人襜帷暫駐,旌節旋催,驅馳間關,恐損貴體,更願少淹,毋孤此意也。勅使曰,皇旨旣若是,又有緊管公務,實無以遵命,孤負勤敎,悚甚悚甚。上曰,日勢已晩,且爲僉大人便休。請辭歸。勅使曰,旣荷臨問,又盡情好,感幸之忱,尤切于中矣。上曰,館宇雖未便適,更願僉大人,善加調息,旋旆之日,當奉別於郊館矣。勅使曰,盛敎若是辛勤,非不知萬萬不安,而亦不敢仰請動止也。上仍起座,勅使亦起座。上請行拜禮。勅使曰,不敢當。上曰,應行之禮,屢次不行,心甚不安,今番則請行拜禮。勅使曰,願行揖禮。揖禮畢。致庠,導上出,引禮引勅使,導至階下。上曰。請止之。勅使曰,豈敢不送,至中門,上又曰。請止之。勅使曰,豈有不送之禮?上出西中門入幕次。上曰,諸司預備。少頃。通禮跪啓請外辦。上出次。通禮跪啓請乘轎,上乘轎,進發至鐘閣前路。應夏,以問安承旨復命。仍入敦化門,由進善門·肅章門·協陽門,入宣化門還內。諸臣以次退出。
上在昌德宮。停常參·經筵。
巳時,地動。
大駕詣慕華館。入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
還內後,宗親·儀賓·藥房·內閣·政院·玉堂·朝廷·二品以上口傳問安。答曰,知道。
鄭雲龜啓曰,司僕寺內乘來言,捲窓,取稟。傳曰,捲三窓。
趙性敎啓曰,大司憲·執義·掌令二員,持平二員未差,監察茶時之意,敢啓。傳曰,知道。
趙秉世啓曰,臣秉世,今日館所問安,進去,下直之意,敢啓。傳曰,知道。
又啓曰,臣馳往館所問安,則上副勅以爲,夜來安節,聞甚喜幸,俺們等,今將起身,心裏不勝悵然,又遣近侍,如是勞問,尤切惶感云矣,敢啓。傳曰,知道。
鄭雲龜啓曰,御營大將李顯稷,送勅時環衛事,今方慕華館,出去矣。所佩命召,何以爲之?敢稟。傳曰,仍佩往來。
傳于鄭雲龜曰,侍衛軍兵雨具,從便爲之。
趙秉世,以戶曹言啓曰,今此支勅時,贐行及賞給,依壬子年例,磨鍊贈給矣。通官及跟役等,連以銀子之數少,不爲祗受,故不得已依近年例入給後,原單子中改付標以入之意,敢啓。傳曰,知道。
李應夏,以迎接都監言啓曰,卽者差備譯官來言,上副勅,又以行李收拾之際,勢不得巳時離發,更以午時退定,則路程,高陽止宿,明日坡州中火,長湍秣馬,開城府止宿云矣。京畿三站,今方撥馬知委之意,敢啓。傳曰,知道。
又以迎接都監言啓曰,卽者差備譯官來言,上勅,出給所製七律二首,使之刻揭于明雪樓云矣。詩本,正書以入之意,敢啓。傳曰,知道。
又以迎接都監言啓曰,勅使離發館所之意,敢啓。傳曰,知道。
又以迎接都監言啓曰,勅使,自館所,轎子作行之意,敢啓。傳曰,知道。
李應夏啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
李應夏,以迎接都監言啓曰,勅使已踰沙峴,臣等退去之意,敢啓。傳曰,知道。
李應夏啓曰,勅使今已回程,事變假注書,依例減省記之意,敢啓。傳曰,知道。
宋熙正啓曰,卽者吏曹郞廳來言,定山縣監金顯翼,當爲署經,而兩司不備,不得署經云,何以爲之?敢稟。傳曰,除署經。
趙性敎啓曰,卽者義禁府都事來言,今日動駕時,衛外擊錚人李禹範等三人,移送秋曹云矣,敢啓。傳曰,知道。
以京畿水使鄭雲翼狀啓,異船衝火,不能防備,惶恐待罪事,傳于鄭雲龜曰,勿待罪事,回諭。
宋熙正,以議政府言啓曰,長湍縣監申橚,兼差大興中軍矣。此時職務,不無相妨,大興中軍,以前府使尹湋差下,除朝辭給馬罔夜下送,何如?傳曰,允。
又以議政府言啓曰,卽見黃海監司朴承輝狀啓,則洋夷從船二隻,來到延安角浦,尺量水深,似有覘視之意,本府,處在水陸要衝之地,此城守護,大有關係,該府使,直以招討使,依壬辰例差下,勿受他各營節制,白川郡守,元係後營將從事官,使以掎角之勢,合力守城事。請令廟堂稟旨分付矣。此城之關係,旣如此,則其守禦之方,不容疎忽,一依狀請施行,何如?傳曰,允。
又以議政府言啓曰,此時海防備禦,何處不關重,而安興,卽三南水路要衝之地也。殘鎭防守,不無疎虞之慮,該鎭革罷,屬之泰安郡,本郡陞作防禦營,從便駐防,以爲折衝制變之地,而該郡守鄭洛鉉,聲績旣優,智慮且深云,以此人付此任,實合事宜。令該曹以府使口傳下批,前僉使鄭濟鳳,許用履歷,何如?傳曰,允。
李應夏,以奎章閣言啓曰,大駕,今已還宮,守宮檢校提學金輔根,依定式減下,何如?傳曰,允。
鄭雲龜,以畿輔都巡撫營言啓曰,本營從事官安驥泳,下送先鋒陣,使之參謀軍務,何如?傳曰,允。
又以畿輔都巡撫營言啓曰,卽見先鋒中軍李容熙今二十五日戌時成貼馳報,則當日申時,到付德浦鎭僉使所報內以爲,昨日下去異樣體大船一隻,今日潮水,還爲上來,過本鎭前洋,而向甲串津,酉時到付通津府使愼㘽芝牒呈,及文殊別將申道赫馳報內,昨日出去異樣體大船一隻,還到甲串津前洋,依前碇留云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,兵曹書吏劉熙泰,白米五石,來納臣營,願助軍需,故捧上之意,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以御營廳言啓曰,本廳哨官許璥·李基鎬,俱有身病,勢難察任,竝改差,何如?傳曰,允。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
趙性敎,以義禁府言啓曰,江原監司曺錫輿狀啓內,楊口縣監李果重爲先罷黜,其罪狀,令攸司稟處事,啓下矣。李果重,時在任所云,依例發遣府羅將拿來,何如?傳曰,待待命拿囚。
丙寅九月二十六日辰時,大駕詣慕華館。送勅擧動入侍時,行都承旨閔致庠,左承旨宋熙正,右承旨趙性敎,左副承旨鄭雲龜,右副承旨趙秉世,同副承旨李應夏,記事官李承洙·李龍雨,事變假注書趙秉鎬,記事官趙·金性均,判宗正卿興寅君·李敦榮·李圭徹·李景純·完平君昺,知宗正卿李東鉉,宗正卿李鳳周·李寅奭·李升洙·李世輔·李鍾淳·李世器·李邦鉉,檢校直提學金炳地,檢校直閣閔升鎬·李承純,檢校待敎趙寧夏·李載冕·趙慶鎬,檢校副提學李載元·鄭健朝,檢校典翰李明應·李根秀,典翰金奎弘,校理韓龍敎,副校理趙定燮·洪大鍾,修撰李裕承·嚴世永,副修撰洪祐昌,以次侍立。時至,通禮跪啓請外辦。上具翼善冠·衮龍袍,乘駕轎出宣化門。藥房提調韓啓源,副提調宋熙正進前。奏曰,侵早勞動,聖體,若何?上曰,一樣矣。仍由協陽門·肅章門·進善門,出敦化門。上命承旨進前,仍敎曰,巡撫將卒許勞問以來。雲龜承命勞問後,回奏曰,無頉經過矣。進發,過鐘閣前路,至敦義門。上命承旨進前,仍敎曰,城門把守軍卒許勞問以來。雲龜承命勞問後,回奏曰,無頉經過矣。仍出門外,鳴金二下吹打作。至慕華館降轎所。通禮跪啓請降轎乘輿,上降轎乘輿入幕次。少頃,勅使至,南作放砲三聲畢。勅使至迎恩門。通禮跪啓請出次,上出次。致庠前導至階上,引禮引勅使,亦至階上。上曰。請兩位大人先陞。勅使曰,豈敢先陞?上曰。請同陞。勅使曰,謹依敎。上與勅使俱陞,至幄次,分左右立。上曰。請行再拜禮。勅使曰,不敢當。上曰,禮不可廢。勅使曰,不敢當。上曰。請行揖禮。勅使曰,謹依敎。揖禮畢。上曰。請坐椅。勅使曰,謹依敎。坐椅後,上命大臣入侍。龍雨承命出傳。判敦寧李景在,左議政金炳學,右議政柳厚祚,以次進前訖。上曰,日候一向不適,僉大人諸節,何如?勅使曰,粗保賤狀。上曰,禮意旣淺,情懇未孚,竟使僉大人,停輈未幾,回槎式遄,且悵且慙,此懷曷已?勅使曰,屢荷勤留,未克遵命,雖係情實,悚甚悚甚。上曰,今當遠別,後會未易,不勝悵然,謹具茶果,粗伸餞儀,僉大人,幸賜加筯也。勅使曰,有此盛餞,尤令行人,感謝無已。仍行茶禮。樂作。司饔提調進揮巾於上前,假提調二人亦進揮巾於勅使前。提調進茶鍾於上前,假提調二人亦進茶鍾於勅使前。上執鍾擧示,勅使亦執鍾擧示。上曰,通官賜茶,何如?勅使曰,好矣。上命致庠招致通官賜茶,上曰,跟役等,亦賜茶,何如?勅使曰,念及下人,尤極感謝。上命致庠招致跟役等賜茶。提調二人進饌案於上前,假提調四人亦進饌案於勅使前。提調四人進果盤於上前,假提調八人亦進果盤於勅使前。上擧筯示,勅使亦擧筯示。茶禮畢。請撤床。仍退饌案及揮巾。上曰,信息倏忽,拚別在卽,瞻望行塵,曷任耿悵?第洋擾事,曾已上聞,而申望復命日,以此仰奏。勅使曰,城隅一分後會難再,回首怊悵,如何可已?洋夷事,謹當詳細奏聞,亦當以此竝報于摠理衙門矣。上曰,別席豈無拜禮乎?勅使曰,不敢當。上再請拜禮。勅使曰,不敢當。上曰,然則當行揖禮。勅使曰,謹依敎。揖禮畢,送至階端。勅使曰,不必遠送。請留步。上曰,星槎一啓,前路修夐,惟祝在途愼旃,千萬保重。勅使曰,惟望尊候,隨時萬安。上召通官,諭以好去之意。勅使曰,卽爲回駕。上曰,僉大人請啓駕,瞻望行塵後,卽當回去。入幕次後,問安勿爲之事,下敎。傳曰,諸司預備。小頃。通禮跪,啓外辦,上出次。通禮跪啓請乘輿,上乘輿至降輿所。通禮跪啓請降輿乘轎。上降輿乘轎。上曰,伴送使入侍。李承輔進前訖。上曰,善爲往返。仍命退。進發,由崇禮門·鐘閣前路。應夏,以問安承旨復命。至敦化門,仍由進善門·肅章門·協陽門,入宣化門還內。諸臣以次退出。
上在昌德宮。停常參·經筵。
送勅翌日,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷·二品以上·六曹堂上口傳問安。答曰,知道。
藥房提調韓啓源,左副承旨鄭雲龜啓曰,郊館送勅,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如?大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
趙秉世啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于趙性敎曰,禮房承旨馳詣文廟,奉審摘奸以來。
傳于趙秉世曰,外寇去益跳踉,沁都尙未克復,寔由於守臣之不發一矢,坐失全城,揆以軍律,合置重典,而第念搶攘之際,兩聖御眞,太平陪奉,猶爲萬幸。且以前中軍言之,猝當凶鋒,求死不得,末乃單赴松營,急請援兵云,此與無端棄城,有異矣。李寅夔·李龍會,竝特貸一縷,遠惡島減死定配,以謝衆心。
趙性敎啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。
鄭雲龜啓曰,因兵曹啓目,東津僉使所佩兵符,令本院新造下送事,允下矣。兵符今旣新造,所管營所上左二隻,及該僉使所佩右一隻,定禁軍下送,依例分上事,平安監司處下諭,何如?傳曰,允。
臺諫前望入之。大司憲崔遇亨,大司諫宋敦玉,執義金錫輔,司諫李應辰,掌令閔羲軾·李肇信,獻納李晩耆,持平申獻求·金亮淵,正言趙秉稷·黃益秀落點。
趙性敬,以議政府言啓曰,頃因畿伯狀請,前通津府使李公濂罪狀,令攸司稟處事,啓下,而自喉院,初不知委於金吾,以致議讞之遲滯,揆以事體,萬萬疎忽,當該承旨,捧現告從重推考。雖以禁府言之,頒諸朝紙,爲日旣久,而尙此稽緩,不可無警,當該堂上,推考,仍令卽爲擧行,何如?傳曰,允。
又以議政府言啓曰,日前通津府使,以二帆異船之還爲上來者,誤報白大船,至有畿營狀聞之擧矣。此時邊情,尤當審愼,而職在瞭望,有此疎忽,其在事體,寧容若是?固當從重論勘,而迎送之弊,亦不可不念,該府使愼㘽芝,姑令戴罪行公,何如?傳曰,允。
吏曹口傳政事,泰安府使單鄭洛鉉。
兵曹口傳政事,大興中軍單尹湋。
趙性敎,以戶曹言啓曰,臣炳國,與正郞臣黃鍾林,依定式進詣時御所,周回宮墻奉審後,如干有頉處,從便修改之意,敢啓。傳曰,知道。
又以禮曹言啓曰,卽接社稷署所報,則今此慶科庭試時,本署官員,俱爲觀光云矣。依定式以本曹佐郞崔相綰,假官差送,以爲代直後,赴試之地,何如?傳曰,允。
又以禮曹言啓曰,卽接永禧殿官員所報,則今此慶科庭試時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,頃因議政府草記,關西道科,送勅後更爲擇日設行事,允下矣。平安道道科文武科試取吉日,令日官李秉洪,更爲推擇,則來十月三十日·十一月初二日·初四日俱吉云。以此日中推移定行之意,分付道帥臣,何如?傳曰,允。
兵曹,泰安防禦使單鄭洛鉉。
鄭雲龜,以兵曹言啓曰,來十月·十一月當上番騎兵一百六十三名所着襦衣,本曹點後,仍令該曹題給之意,敢啓。傳曰,知道。
趙秉世,以刑曹言啓曰,昨日動駕時,衛外擊錚人原州幼學李禹範爲其父啓淳殺獄稱冤事也。已有廟覆而案成,義州良人金基俊爲其父洛裕定配請放事也。罪犯稍重,北靑出身李應叔等,元山浦魚鹽藿依舊收稅事及璿派子孫之軍役乞令頉免事也。爰辭謊襍,竝原情勿施,何如?傳曰,允。
鄭雲龜,以司僕寺一二提調意啓曰,濟州前牧使梁憲洙,遞任,進上馬三匹,今纔上來,禾毛色別單書入,而依例內廐立養之意,敢啓。傳曰,知道。
又以司僕寺一二提調意啓曰,今此謁聖文武科新恩,當給本寺馬,而在前則武科只給甲乙科,今亦依此磨鍊之意,敢啓。傳曰,知道。
又以兵曹言啓曰,因議政府草記,安興鎭革罷,屬之泰安郡,陞作防禦營矣。旣陞防禦營,則不當爲他鎭管下,洪州鎭管兵馬同僉節制使,改以泰安鎭水軍僉節制使,而防禦使,以湖西水軍防禦使稱號,安興僉使之所帶守城將·管餉將,竝移付之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙今二十六日戌時成貼馳報,則當日酉時到付通津府使愼㘽芝牒呈及各處瞭望將所報內,今日賊情,各處賊船,依前碇留,而別無動靜云矣,敢啓。傳曰,知道。
又以畿輔都巡撫營言啓曰,本營徵付外邑善放砲手一百七十二名,將校一人率領,往赴先鋒陣之意,敢啓。傳曰,知道。
又以畿輔都巡撫營言啓曰,卽見先鋒中軍李容熙今二十六日午時成貼馳報,則京城往十里居梁忠煥牛一隻·西草一百斤·肉燭二千柄·生梨二百箇,泮村金永孝牛一隻·南草二十斤來納,自願爲犒饋之資,故捧上分給於泮民自願軍。通津府康寧浦幼學李群玉石魚五束·魚卵五部,朴孝鎭石魚二束·牛油一盆,劉振汝細醢一甕,德浦鎭下赤巖里姜在逸牛一隻·濁酒一瓮,古里串面松牙里洞民等糟糠一石·太十斗,桑串面勒洞里大小民人等太二石·糟糠四石,璿派長番內侍李喆榮北魚二十快·眞醬一盆十碗·肉燭五百柄,迭田面冬乙山里洞中濁酒十一盆,府內面浦內里千巖回柴七百同,大坡面藥山里幼學沈能藝沈杮六百箇·鹽十二斗,桑串面勒洞里內侍李東成白米二石·牛一隻,來納大陣,願助軍需云矣,敢啓。傳曰,知道。
又以禁衛營言啓曰,臣周喆,進詣南廟,有頉處看審修改後,別單書入之意,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
李應夏,以迎接都監言啓曰,卽接伴送使謄移,則昨日勅使到高陽郡,招入兩通官語,以俺們,多日驅馳,明日百餘里站,無以前進,坡州中火,以宿所改定之意,爲言,故依其言星火關飭于前站後,改磨鍊路程記,謄書上送矣。正書以入之意,敢啓。傳曰,知道。
大護軍趙啓昇疏曰,伏以,臣姿性弇陋,根植孤弱,自知其最居人下,無適世用,倖不到於進取,微私粗甘於冗散,邇來數年,曲荷拂拭之眷,雨露之澤,無遺槎㭓,塼埴之工,若偏苦窳,躐淸蹈華,颺歷殆遍,循顧涯分,已極踰濫,年邁病淹,跧伏深巷,豈有餘望更進一步,而今於千萬不自意,忽伏奉資憲晉袠之命,寵紆華顯之誥,光動寒素之門,臣誠感激惶隕,莫省攸措。臣聞熙朝官人,其難其愼,雖藝事庶工,各有攸當,況正卿峻秩,位躋八座之列,班躡三孤之後,卽周之六官,漢之九卿也。或以德器聞望,爲世所推則進之,或以才諝勞勩,爲衆所歸則畀之,參贊弘化,綜理庶務,故地望迥別,遴揀甚嚴,曷嘗有如臣者流,濫廁於其間也哉?夫遇慶代加,自有典式,至若親授,卽特簡異數,而聖眷彌隆,偏被洪私,一歲之中,再膺是命,未敢知我殿下,奚取於臣,而有此誤恩之洊加也。臣實左右究而無說可據也。噫,小器不可大受,過福必致招災,其理甚灼,雖愚皆知。今若全昧量鑿之義循墻之戒,諉以感頌居先,揚揚冒膺,則鵜梁蚊山譏,只止於臣身,猴冠鶴軒累,恐歸於聖朝,此臣所以徊徨恧蹙,不敢爲承當之計也。猥綴蕪辭,仰塵荃聽,言實由中,讓非飾外。伏乞聖慈,俯垂鑑諒,亟收臣新授資級,俾官方無骫,私分獲安,不勝大願。臣無任云云。答曰,省疏具悉。卿其勿辭行公。
寧豐君崔遇亨疏曰,伏以,誥勅遙頒,縟儀載擧,鑾蹕夙戒,群情胥欣,臣於伊日,適忝致餼之列,獲覩宴儐之盛,千萬不自意,賞加特命,混及臣名,進臣以資憲階,臣誠惝怳震惕,莫省措躬之所也。遇慶親授,古有其例,而亦出於一時格外之恩,則如臣匪才,何以冒據?且夫正卿峻秩也,班亞三孤而聽履星辰,職長六部而典國樞機,苟非宿德雅望,爲朝野之推重者,則莫宜居之。臣本無肖,遭値倖會,循次推遷,滾到宰列,邇來四三年之間,偏荷洪造,歷揚華顯,罔非踰濫,以恩則重於邱山,以報則蔑有私毫,每自循省,如集于木,重以蒲柳已衰,桑楡漸迫,榮途躐涉,萬非臣寢夢之攸到。況臣之空疎輇劣,最居人下,寔賤分之所自劃,淵鑑之所俯燭也。樗櫟之材,不可文之以靑黃,瓦缶之鳴,不可列之於宮商,此臣所以奉誥踧踖,直欲循墻而不可得也。臣之一身,固不足恤,而累朝簡而招物議,諒非細故,左右參倚,承膺無路,玆敢畢暴衷懇,仰瀆崇嚴。伏乞聖明,深存惜纓之義,特垂褫鞶之恩,將臣新授資級,亟令收還,俾公器重而私分安焉。臣無任云云。答曰,省疏具悉。卿其勿辭行公。
同知申應朝疏曰,伏以,臣荐被謬恩,惶隕靡措,而義分是懼,冒昧出膺,間嘗隨群彦之後,赴政府之坐,而未有絲毫謀劃,可裨末議,實不勝兢惕悸恐之至。今朝家有事,聖心憂勞,苟有一得,可以報補聖政之萬一者,不可謂身無言責,而終於含默。臣請以目下數事,爲殿下略陳之,惟聖明垂察焉。今者洋寇豕突,江都保障,居然失之,而朝廷,以登陴分乘未暇倉卒爲守臣可恕之論。夫封疆之臣,以封疆爲重,封疆失守,則死於封疆,職也,而江都之長江天塹,風雲儲胥,自古稱金湯天府。且彼賊之出沒閃躱,情形叵測,非一朝一夕之故,而乃不能發一矢殺一賊,擧全城而與之,則朝家宜明守臣棄城辱國之罪。以嚴師律,以肅軍政,而至今未有所處,使國言沸騰,衆情懷憤,此豈有私惡於守臣而然哉?誠恐三軍解體,而蕩寇無日矣,臣不勝懍然而寒心也。今撫臣開府,廟堂齊會,江都之民,方日夜望其拯救於水火之中,而王師之濯征無期,醜類之猘鋒愈憯,百里之間,命令不通,三營之衆,師老氣分,坐送時日,迄無計劃,留臣則望洋而不得抗一葦,帥臣則倚營而不敢動一步,江都一區,遂爲朝家棄捐之地,而都下之繹騷,遠方之訛言,有不可勝言者,則逗遛不進,委命草莽之罪,留臣守臣,將何辭而可免乎?夫易動民心,而易定者,亦莫如民心,其機在轉移之間,而審於幾微之際而已。方寇賊之始至也,閭閻小民,轉相告語,以爲都城且陷,又或以爲國家,將有去邠之擧,吾輩何恃而不去哉?於是奸細之徒,欲煽動人心,則倡爲此說,亂民之輩,欲乘時樂禍,則肆爲此說,此皆妖言惑衆,罪不容誅者也。朝家若誅鋤此輩,永絶根本,使愚夫愚婦,曉然知上心一定,朝議不動,則擧國之波蕩靡定,庶不至若是之甚也。殿下以明聖之姿,當憂虞之會,宵衣旰食,不遑自逸,此正因時乘勢,有爲之機,而不可過自謙抑,有妨奮發之氣也。大臣,殿下之所與共天位治天職者,重臣諸臣,殿下之所與圖理國事者,頻賜引接,咨訪機務,或博採群言,或斷自聖衷,以求至當之歸,而施之命令之間,則聖意所在,孰敢不奔走効力,以自盡於職分之所當爲者哉?然則政堂日赴之坐可停,而樽爼折衝之美可見矣。又必使臺閣之臣,爭論其可否,疎逖之人,畢陳其素蘊,使四聰無閡,群策無遺,則治化可成,盜賊可退,而欲其如此,則殿下一心,必大公至正,敍秩命討,禮樂征伐,皆自我出,而無一毫私意參錯於其間,然後國勢可振,頹綱可整,而其本又在於終始典學,日月就將,使理事融貫,本末兼該,而天下無難處之事矣。今臣以典學爲萬事之本者,其事似疎而實密,似緩而實急,蓋以水火菽粟,不可以一日無,而養命之本,實在於此也。若以此而爲可緩,則非臣之所敢知也。惟殿下念哉。臣官非諫名,言無可採,而愚衷所激,妄論時事,重以疾病垂死,神思斷續,疎率謬戾,言不知裁,尤增死罪。臣無任云云。答曰,省疏具悉。近日事,言之甚懇懇,而前沁留,當有處分矣。
工曹參判李恒老疏曰,伏以,臣再承聖批,未蒙許遞,皆以調理行公爲敎,臣極知病狀,無可奈何,然當此寇賊外侵,國家內潰,上下遑急之時,以螻蟻賤臣之私事,屢瀆於宵旰之前,於義恐未安,故因循泯默,不敢復辭矣。一日二日,有加無減,卽令溘然之勢,急則時刻,緩則朝暮,雖在宴安之時,不可仍帶職名,自速曠官之罪,況今日,是何等時也,考工,是何等官也,樞密,是何等職也?聖明之前後蘄許,固出於天地父母生成之賜也。然職名不遞,則臣內有瘝職之懼,外有鬼瞰之憂,病上添病,日甚一日,欲其調理而反害調理也。此豈聖明之心哉?伏乞俯垂務察,亟命遞改,使臣,得以安意就盡焉。臣氣息奄奄無任云。答曰,省疏具悉。實病旣如此,所請依施。
上在昌德宮。停常參·經筵。
鄭雲龜啓曰,泰安防禦使鄭洛鉉,時在任所,密符則使宣傳官齎傳,諭書安寶,使院吏齎傳,何如?傳曰,允。
傳于李應夏曰,時原任大臣,更爲命招。
傳于李應夏曰,長寧殿兩聖御眞陪奉別檢金文敎陞六。
傳于李應夏曰,奉常奉事韓聖根,兵曹佐郞作窠除授,折衝池弘寬,五衛將加設單付。
傳于李應夏曰,賊警旣在咫尺,而初無捍禦之方,凶鋒又逼倉卒,而自犯走避,師律所在,何可容貸,而此與沁都失守,稍有異焉。兩罪人,旣用次律矣。在囚罪人李公濂,遠惡地定配。
李應夏啓曰,明日殿試試所,承旨當爲別省記入直,行都承旨閔致庠,所當牌招,而拘於廳規,不得請牌,何以爲之?敢稟。傳曰,牌招。
傳于李應夏曰,武科殿試,南小營命官爲之。
傳于李應夏曰,考官金炳㴤,命官爲之。
傳于李應夏曰,明日出宮門路,以協陽門爲之。
三司合啓座目,行大司憲崔遇亨,大司諫宋敦玉,檢校副提學李載元·金炳弼·鄭健朝·金炳始·李鎬俊,副提學李載冕,檢校典翰閔升鎬·李明應·李冕光·李根秀,執義金錫輔,司諫李應辰,典翰金奎弘,應敎洪萬燮,副應敎李昌鎬,掌令閔羲軾,持平申獻求·金亮淵,獻納李晩耆,校理韓龍敎·趙晩和,副校理趙定燮·洪大鍾,正言趙秉稷·黃益秀,修撰李裕承·嚴世永,副修撰洪祐昌等,伏以,臣等伏見昨日處分下者,有李寅夔·李龍會遠惡島減死定配之命矣。此兩罪人之負犯,何如,關係,何如,而遽施惟輕之典,不勝抑鬱之忱,玆敢相率聯籲,伏唯聖明垂察焉。噫,唯我江都一府,卽國之晉陽也。保障設置,儲胥經理,寔爲關係最要,而御眞之所揭虔,國史之所虔閣,體貌之至嚴且重,無與爲比矣。今此醜類陸梁,深入內洋,侵凌之變,起於俄忽之頃,而彼李寅夔,身居分司之任,旣不能先事綢繆,以盡備豫之方,又不能竭力捍禦,以效死守之義,一矢不放,全城坐失,睽以師律,萬戮猶輕。雖以李龍會言之,旣在副將之任,承佐贊劃,不措一策,只事奔避,胥圖苟活,以致失守,厥罪唯均。今此島配,特貸一縷,雖出於大聖人好生之德,而一國之輿憤愈沸,三尺之王章莫嚴,此而容貸,則法將奚施?臣等謂遠惡島減死定配罪人李寅夔·李龍會,亟正典刑,以謝國論,以肅軍政,斷不可已也。答曰,兩罪人處分,實有斟量者存,卿等勿煩。
李應夏,以議政府言啓曰,卽見廣州留守閔致久災實狀啓,則新舊災三百四十二結二十五負二束,特許準劃,癸酉·庚辰排捧還,依前仍停事,竝請令廟堂,稟處矣。今年穡事,均占大同之吉,縱有些少受損,不當以災傷論矣。二百結,特爲劃下,使之均俵,兩年排捧還,亦許仍停,何如?傳曰,允。
又以議政府言啓曰,卽見關西慰諭使狀啓,則以爲龜城,乙巳巨浸後,巡兵營所納,特許二十年停退,今年又爲五年退限,而每當支勅,以戶以結,動費數萬矣。今此支勅,又當斂民乃已,則邑弊民瘼,恐無復完之日。兩營所納,限十年更爲停退,勅需排斂之別樣矯捄,皆有民願之可據,竝請令廟堂,稟處矣。頃因道啓,已許五年退限,而今秋水災,又經一番滄桑矣。不可無拔例曲施之擧,更展五年之限,俾得紓力安輯之地。勅需事,狀辭中,旣無指的,更令道臣從長啓聞,何如?傳曰,允。
又以議政府言啓曰,卽見平安監司朴珪壽,慰諭使趙秉式狀啓,則以爲博川等邑漂頹戶,別恤典所用五千九百餘兩,以京司上納中會減,而成川覆沙之永無田形者,三百八十一結二十四負四束,特許分數災頉事。請令廟堂,稟處。龜城進士崔益祜納錢六百兩,嘉山民鄭顯奎·金道洽,龜城幼學李稚奎各納錢五百兩,安州進士李義龍納錢三百兩,出義補助,極爲嘉尙,合有酬奬之典云矣。淸北水災,殊有淺深之別,而慰諭之擧,今纔告訖,蕩析之民,庶可安奠矣。別恤典條,以京納中依數會減,被災田畓三百八十餘結中,成川浦落處,特許限三年停稅,覆沙處,只令當年許頉,使之明年還起,多人之隨力捐助,誠爲嘉尙,不可無酬奬之政。崔益祜·李稚奎·李義龍,竝郞階成給,鄭顯奎·金道洽,竝本道殿郞待窠調用,何如?傳曰,允。
又以議政府言啓曰,頃以嶺南軍布代納之請,置之之意,覆啓行會矣。卽見該監司李參鉉狀啓,則復陳錦農慘斂之狀,仍請各衙門軍身布,及藥工保布,竝許純錢,訓局砲保,三分一代捧事,更令廟堂稟旨分付矣。前次防塞,亶爲軍需攸關而然也。道啓陳請,又若是懇至,則民力之艱窘,亦可知矣。兵曹各營五分一,各司純錢代納,訓局砲保,事體尤別,不可擧論,置之,何如?傳曰,允。
又以吏曹言啓曰,卽接通禮院牒報,則以爲明日親臨春塘臺,慶科庭試試取敎是時,左右通禮,不可不備員,而右通禮有闕之代,卽速變通,及時擧行之地云,其代口傳備擬以入之意,敢啓。傳曰,知道。
吏曹口傳政事,以鄭顯裕爲右通禮。
李應夏,以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以戶曹言啓曰,追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以禮曹言啓曰,平安道道科節目,當爲磨鍊,而謹稽謄錄,則本道文科取人之數,例以五人稟定矣。今亦依此磨鍊,何如?傳曰,允。
又以兵曹言啓曰,今此慶科武科殿試時執鼓官,例以訓鍊正塡差,而正未差,依例以訓鍊副正金泰麟塡差之意,敢啓。傳曰,知道。
又以兵曹言啓曰,直赴殿試奉承傳勸武軍官全國年等四十一人,直赴會試,奉承傳選武軍官朴彦敎等七人,隨其錄名,依例許赴於明日殿試之意,敢啓。傳曰,知道。
又以兵曹言啓曰,今此慶科武科殿試時,直赴殿試及直赴會試人,應試應頉區別,別單書入之意,敢啓。傳曰,知道。
又以都摠府言啓曰,副摠管申佐模,以宗廟冬亨大祭終獻官,肄儀進參事,晝仕出去之意,敢啓。傳曰,知道。
兵曹,招討使單韓應弼。
李應夏,以奉常寺都提調·提調意啓曰,東耤親耕田所種稻打作,則所出,爲一石五斗,皮稷打作,則所出,爲一石二斗,皮粘粟打作,則所出,爲五斗,皮唐黍打作,則所出,爲一石二斗,豆打作,則所出,爲十三斗,太打作,則所出,爲十四斗之意,敢啓。傳曰,知道。
又以義禁府言啓曰,今此慶科庭試文武科試取時,本道都事,皆爲赴擧,只有武都事一員,當直入直,而本府入直公事,回公都事,及弘化門·通化門·月覲門·集春門·明光門·靑陽門·丹楓亭禁亂都事無以推移,假都事九員,令該曹口傳差出,以爲分排擧行之地,何如?傳曰,允。
又以義禁府言啓曰,前江華留守李寅夔,中軍李龍會等,特貸一縷,遠惡島減死定配事,承傳啓下矣。李寅夔,全羅道康津縣薪智島,李龍會康津縣古今島,竝減死定配,而以承傳內辭意,具罪目,依例發遣府書吏,押送于各其配所,何如?傳曰,允。
又以義禁府言啓曰,京畿監司兪致善狀啓內,通津府使李公濂爲先罷黜,其罪狀,令攸司稟處事,啓下矣。李公濂,今方待命,拿囚之意,敢啓。傳曰,知道。
鄭雲龜,以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙今二十七日戌時成貼馳報,則當日酉時到付通津府使愼㘽芝牒呈,及瞭望將所告內,以爲異樣小船一隻,載數十漢賊徒,只自往來於甲串·月串,體大船碇留之間,無他動靜云矣,敢啓。傳曰,知道。
又以畿輔都巡撫營言啓曰,本營徵付外邑善放砲手九十一名,將校一人率領,使之往赴先鋒陣之意,敢啓。傳曰,知道。
又以畿輔都巡撫營言啓曰,本營徵付外邑善放砲手九十名,自願赴陣七人,領來將校三人,戰馬二疋,將校二人率領,使之往赴先鋒陣之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則平安道別付料吳宗順,持弓矢下來,自願赴陣,故依所願爲先赴陣云矣,敢啓。傳曰,知道。
又以畿輔都巡撫營言啓曰,前中軍金仁豐錢一百兩,別營庫直田基弘錢二十兩,來納臣營,願助軍需,故捧上之意,敢啓。傳曰,知道。
又以畿輔都巡撫營言啓曰,前五衛將尹茂性太十石,前別將宋應駿太十石,宣惠廳書吏尹義錫太十石,兵曹書吏石燦永白米五石,鄭繼聖白米五石,兎山居副護軍尹營參黃牛一隻·唐米一石·南草五把,兎山居前守衛官尹營浩黃牛一隻·小米一石·南草十把,來納臣營,願助軍需,故捧上之意,敢啓。傳曰,知道。
又以訓鍊都監言啓曰,今九月二十九日,親總庶政養隆長樂王妃嘉禮,翼宗大王追上尊號·大王大妃殿加上尊號·憲宗大王追上尊號·孝顯王后追上尊號·王大妃殿加上尊號·哲宗大王追上尊號·大妃殿加上尊號·王大妃殿疹候平復,合十慶慶科,庭試武科殿試時,武藝別監,直赴殿試,應試人別單書入之意,敢啓。傳曰,知道。
又以御營廳言啓曰,今九月二十九日,春塘臺親臨慶科庭試文武科試取時,東營·集春營入直軍各二十名除出,弘化門·月覲門外排立矣。今夜宮墻外巡邏,難以分排,出番助番牙兵四十名,添入警巡之意,敢啓。傳曰,知道。
又以御營廳言啓曰,卽見臣營中軍權馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,去夜沿江防守將官·將校馬步軍〈兵〉,無頉經夜之意,敢啓。傳曰,知道。
又以摠戎廳言啓曰,臣營軍官前五衛將白南升,再次黃牛三隻,折衝李福賢,再次白鰕醢三瓮,內魚物廛市民洪元錫等,鹽民魚一百尾·甘藿一百同,來納本陣,願助軍需之意,敢啓。傳曰,知道。
大護軍南性敎疏曰,伏以,南殿奠酌,聖慕克伸,西郊迎冊,顯光彌章,區區微誠,幸得與大小臣僚,奔走瞻仰,只切欣忭之忱。迺者賀儀誕擧,親授資級,進臣爲資憲大夫者,臣奉誥震越,莫省攸措,直欲循墻而走也。臣本以斗筲之材,未有襪線之補,而虛縻榮錄,屢玷淸顯,常所兢惶,靡有止屆,兼又年衰病癃,頭髮盡宣,筋骸全萎,惟宜跧處蓬蒿,以終餘生,而徒以感激洪造,未敢言私,猶復忝廁於班聯之末,叨列於任使之地,至或趨赴政堂,與聞軍國重議。苟有微才薄能,可以裨益,則當此外警繹騷之日,豈不思寸心輸丹,一言建白,以解我重宸宵旰憂勤之念,而奈此鹵質,褎若充耳,內自循省,只益慙悚。有臣如此,當卽屛置,夫何濫恩,謬及於是也?況八座寵秩,與佐貳逈殊,非有聲望久儲者,疇或冒據匪〈徒〉,而官隳其防,圍將何賴?負乘有戒,必爲身災,智瘝無別,恐累聖簡,臣以是參倚前却,不敢晏然承當,庸陳衷懇,仰暴崇嚴。伏乞聖慈,俯軫鞶褫之義,亟賜鐫改之命,以重公器,以安私分焉。臣無任云云。省疏具悉。卿其勿辭行公。
知宗正卿李寅奭疏曰,伏以,臣庸愚譾劣,不足備數於任使之末,而不意親授恩命,忽下於千萬夢想之外,惝怳悸恐,若隕于淵,莫知措躬之所也。竊念陞資擢秩,有國重典,而或以有勞勩之可紀,或以有材德之可取,無此數者,遽爾冥升,則於身爲不祥,於國爲虛授。玆故,上必致愼於圖任之初,下必自審於承命之際,材器相稱,長短適宜,然後無濫竽之譏,遠冒玷之嫌矣。夫正卿,峻秩也,班絶庶僚,位亞三孤,周稱六官,漢曰九卿,苟非其人,莫宜斯任,是豈人人之所可猥廁哉?臣通籍,居然至三十年矣。歷試內外,未效烟埃之報,小無絲毫之益,每自循省,惶汗浹背。且臣蒲質已衰,薪憂漸痼,筋力奔走,猶不能自强,尙何敢更進一步,貪戀不已乎?且今洋寇,敢肆猖獗,上貽乙丙之顧憂,下致生靈之騷擾者,月餘矣。此時官人,尤當十分愼簡,而如臣無似,忝在宗列,未能出謀發慮,以效一得之愚,而顧乃謬被殊恩,濫躋八座,名實俱虛,寵命徒褻,臣誠自愧,人將謂何?玆敢披露肝隔,仰瀆崇嚴。伏乞聖明,俯垂鑑諒,亟命收還臣新授資秩,俾恩典無濫,私分獲安焉。臣無任云云。省疏具悉。卿其勿辭行公。
上在昌德宮。停常參·經筵。
藥房提調韓啓源,副提調宋熙正啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如?大妃殿氣候,何如,中宮殿氣候,何如?臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
鄭雲龜啓曰,明日南小營命官武科殿試時,兩司當爲進參,城上所牌招言送,何如?傳曰,允。
又啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
又啓曰,臣雲龜,今日南小營武科殿試時進去,下直之意,敢啓。傳曰,知道。
又啓曰,事變假注書趙秉鎬,身病猝重,勢難察任,今姑改差,何如?傳曰,允。
趙秉鎬改差,代以方孝隣爲事變假注書。
傳于李應夏曰,禮房承旨馳詣宗廟·景慕宮,奉審摘奸以來。
趙性敎啓曰,卽者兵曹郞廳來言,今日殿座時,別侍衛不可不備,而行判書金炳㴤,以庭試武科殿試試官,南小營進去,不得擧行云,何以爲之?敢稟。傳曰,次堂擧行。
宋熙正,以議政府言啓曰,海防備禦之方,目下急先之務,而此時制梱之任,尤不容不擇人,全羅右水使朴來命改差,其代,行護軍張寅植,特爲差下,除朝辭給馬,罔夜下送,何如?傳曰,允。
兵曹,全羅右水使單張寅植。
鄭雲龜啓曰,新除授全羅右水使張寅植,除朝辭給馬罔夜下送事,命下矣。密符則以前水使朴來命所受仍佩,諭書則安寶,使院吏齎傳,何如?傳曰,允。
李應夏,以宗親府言啓曰,明日卽天漢殿朔奉審日次,臣世器,進詣擧行之意,敢啓。傳曰,知道。
又以禮曹言啓曰,來十月初十日巽時,親摠庶政養隆長樂王妃嘉禮,翼宗大王追上尊號·大王大妃殿加上尊號·憲宗大王追上尊號·王大妃殿加上尊號·哲宗大王追上尊號·大妃殿加上尊號·王大妃殿疹候平復,合十慶慶科,庭試文武科放榜時,親臨與權停例,何以爲之?而處所,以何處擧行乎?敢稟。傳曰,仁政殿權停例爲之。
禮曹,來十月初三日,行宗廟冬享大祭香祝,親傳,取稟。還入奉敎,攝儀改書下。
閔致庠,以戶曹言啓曰,時御所內各司,依定式發遣本曹正郞臣鮮于昇,與兵曹參知臣李炳敎,佐郞臣金炳洙,東所衛將臣成謙源,西所衛將臣林秉周,南所衛將臣李胤鎭,北所衛將臣金炳哲,眼同看審後,有頉處,別單書入,而修改則擇日擧行之意,敢啓。傳曰,知道。
以平安監司朴珪壽狀啓,前中軍梁柱台,威惠竝行,軍民感懷,戎器修葺,關阨防禦,施措得宜,一營惜去,姑爲仍任事,令廟堂,稟處事,傳于宋熙正曰,三和府使梁柱台,平安中軍還差下,新差中軍李敏應,三和府使除授。
吏曹,三和府使單,李敏應除授事,承傳。
兵曹,平安中軍單梁柱台還差事,承傳。三和防禦使單,李敏應。
行司憲府大司憲崔遇亨,司諫院大司諫宋敦玉,弘文館檢校副提學李載元·金炳弼·鄭健朝·金炳始·李鎬俊,副提學李載冕,檢校典翰閔升鎬·李明應·李冕光·李根秀,執義金錫輔,司諫李應辰,典翰金奎弘,應敎洪萬燮,副應敎李昌鎬,掌令閔羲軾,持平申獻求·金亮淵,獻納李晩耆,校理韓龍敎·趙晩和,副校理趙定燮·洪大鍾,正言趙秉稷·黃益秀,修撰李裕承·嚴世永,副修撰洪祐昌等,啓曰,昨以李寅夔·李龍會棄城辱國之罪,合辭齊籲,仰請處分,而及奉批旨下者,以斟量者存爲敎,臣等相顧愕眙,竊不勝抑鬱之至。時値鍾動,且親試命下,啓駕在明,不敢再煩酬應,相率退去,繞壁終宵,憂歎冞切。蓋江都地形,寔爲海口天塹,而孫石之項,險於瞿塘,舟上下擊石觸之則碎,方洋醜之至也,不能以一木筏一鐵鎻,撗截遮扼,而任其揚颿,甲串之津,距城樓僅尺咫,而不能以一石子一鏃矢,亂下射殪,而任其下陸,及夫賊薄南門也,不能率一軍吏登埤拒守,而任其入城,乃託以奉護御眞,脫身逃竄,擧全城而與賊,金湯關防,任其屯據,風雲儲胥,任其焚掠,而使府內幾萬赤子,號呼宛轉於賊鋒之下,論厥罪狀,誅戮猶輕。以李公濂言之,賊匪衝,罔念捍禦之計,番舶來往,又失制勝之策,封疆死節,尙矣無論,草間偸活,寧不自愧?一國之言如沸,三尺之章莫嚴。伏願淵然深思,廓揮乾斷,亟允臣等之請,夬正三罪人當施之律焉。答曰,已有前批,勿煩。
宋熙正,以吏曹言啓曰,成均館典籍張皓根·金觀燮,俱以身病,呈狀乞遞,竝改差,何如?傳曰,允。
以京畿都事李從鶴狀啓,薦新生雁,海風不順,高翔不下,限內不得封進,惶恐待罪事,傳于李應夏曰,勿待罪事,回諭。
以江原監司曺錫輿狀啓,江陵府民家失火事,傳于趙秉世曰,民家一時燒燼,若是夥多,聞甚驚慘。元恤典外,別加顧助,趁卽結構奠接,俾無一民失所捿遑之弊事,廟堂措辭,分付。
傳于趙性敎曰,臺諫竝許遞,前望入之。
宋熙正,以吏曹言啓曰,奉常奉事韓聖根,兵曹佐郞作窠除授事,命下矣。佐郞柳龍䤴,除拜已久,作窠之意,敢啓。傳曰,知道。
鄭雲龜,以兵曹言啓曰,今九月各廳堂下武臣朔試射,臣曹連因有故,不得爲之意,敢啓。傳曰,知道。
宋熙正,以司饔院監膳提調意啓曰,卽者鷹師契貢人等所訴內,今十月初一日爲始,所封日下生雉,以節序差早,草樹尙密,鷹獵無路,萬無本色封進之望,限捉得間,願以活鷄,仍爲代封云矣。莫重供上,自下不敢擅便,惶恐,敢啓。傳曰,知道。代封。
趙性敎,以義禁府言啓曰,在囚罪人李公濂,遠惡地定配事,承傳啓下矣。李公濂,平安道龍川府遠惡地定配,而以承傳內辭意,具罪目,依例發遣府書吏,押送配所,何如?傳曰,允。
又以都摠府言啓曰,勅使已過畿境,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則大陣去夜無事經宿云矣,敢啓。傳曰,知道。
又以畿輔都巡撫營言啓曰,本營徵付外邑善放砲手一百二十四名,將校一人率領,往赴先鋒陣之意,敢啓。傳曰,知道。
又以畿輔都巡〈撫〉營言啓曰,卽見先鋒中軍李容熙今二十八日戌時成貼馳報,則當日酉時到付通津府使愼㘽芝牒呈,及文殊別將申道赫所報內,以爲今日申時量,甲串津碇留異樣小船二隻,行到鷄壽墩臺,四面遙望後,還到甲串津,體大船一隻下流,鱗次到付德浦僉使馳報內,體大異樣船一隻下來,過本鎭前洋,而向富平境云矣,敢啓。傳曰,知道。
又以畿輔都巡撫營言啓曰,卽見先鋒中軍李容熙成貼馳報,則京城居前五衛將姜和淳錢一百兩,前知事金景遂錢一百兩,大護軍秦繼煥錢一百兩,通津桑串面勒洞里內侍李東直白米二石,黃牛一隻,內侍鄭基弘白米二石,內侍李東華白米一石,古音達里出身蔡光默白米三石,古里串面石井里洞民等濁酒五甕,江華府位良面乾坪洞民等黃牛二隻·鷄八首·南草五十把,來納大陣,願助軍需云矣,敢啓。傳曰,知道。
又以畿輔都巡撫營言啓曰,吏曹書吏吳相麟白米二石·太一石,內需司工房執吏金日淵白米五石,壽進宮掌務尹永基錢五十兩,來納臣營,願助軍需,故捧上之意,敢啓。傳曰,知道。
又以御營廳言啓曰,卽見臣營中軍權鎔馳報,則幸洲項防守將卒,無頉經夜云矣,敢啓。傳曰,知道。
又以摠戎廳言啓曰,去夜沿江防守將官·將校馬步軍兵,無頉經夜之意,敢啓。傳曰,知道。
領府事鄭元容,判府事趙斗淳,判敦寧李景在,左議政金炳學,右議政柳厚祚等聯名箚曰,伏以,洋醜肆凶,畿沿戒嚴,制勝未定,敵愾無聞,曠日相持,憂憤痛惋。噫,洋舶之猋往儵來,情狀叵測,而其汛路要衝,惟沁府一區,實爲嗌喉矣。居留之任,義重保障,副將之職,責在參劃,控捍關隘,愼固封守,俾不得片舸前進,何患無其術,而寇退而不能劃補牢之策,賊至而又曾無綢牖之備,長江之險,與賊共之,倉卒恇怯,坐棄全城,初未嘗分乘登陴,發一矢放一砲,使蜂屯豕突之酋,公然掉臂於金湯天塹之地,海防失壯鑰之形,宸極勤聽鼙之勞,是豈封疆之臣效死勿去之義哉?臺閣徵討,自有節次,非爲島配之足以蔽也,宰臣陳龥,實循公共,可見國論之轉益激也。王章莫嚴,常刑自在,一或入出,將使棄城逃避之徒,無所懲癉,豈不大可憂懼也?玆敢相率聯籲,冒塵聰聽。伏乞聖明,淵然深思,廓揮乾斷,島配罪人李寅夔·李龍會,亟允三司之請,以爲正師律而謝衆心焉。取進止。
行大司憲崔遇亨,大司諫宋敦玉,執義金錫輔,司諫李應辰,掌令閔羲軾,持平申獻求·金亮淵,獻納李晩耆,正言趙秉稷·黃益秀等箚曰,伏以,臣等方以減死島配罪人李寅夔·李龍會請施一律事,合辭聲討,不遑他及,而第伏念通津搶攘之變,亦與江都無異。噫,彼李公濂,職在分憂,義當捍寇,而關防失險,袖手坐觀,要衝見逼,禠魂慴伏,及至畿箇賊匪,一時跳踉,則甘自鼠竄,任其豕突者,揆以法律,罪當何居?蓋通津之距江都,只隔一帶水,聲聞相通,且有文殊山城,候望接應,相爲表裏,向日賊船之敢入京江,由是而路焉。朝家之改差特遣,意非徒然,彼乃初無施措,先生恇怯,方猘鋒陷沁之初,慮不必於唇齒,洎飛舶乘潮而至,捍未暇於頭目,罔念百里重寄,秪覓一條走路,幾數公物,擲付賊中,只一箇身,來現軍前,雖大陣進去,封疆旋收,其棄地辱國之罪,萬難容貸,而昨伏見傳敎下者,只施遠惡地定配之典,王章由絀,國言轉沸,玆敢沬血齊聲,仰瀆崇嚴。伏乞聖明,廓揮乾斷,姑先施李公濂以當施之律,以爲爲人臣負國偸活者戒焉。取進止。
檢校副提學李載元·金炳弼·鄭健朝·金炳始·李鎬俊·趙寧夏,副提學李載冕,檢校典翰閔升鎬·李明應·李冕光·李根秀,典翰金奎弘,應敎洪萬燮,副應敎李昌鎬,校理韓龍敎·趙晩和,副校理趙定燮·洪大鍾,修撰李裕承·嚴世永,副修撰洪祐昌等,伏以,臣等以李寅夔·李龍會兩罪人請施正刑事,方聲討之不暇,而第又有不容泯默者,卽通津府使李公濂是也。通津之江都,其地不過隔水之接攘,其職則均是悍禦之重任也,而噫,彼公濂,當醜類跳踉之日,罔念守城之義,徒懷全體之計,恇怯遞魂,惟覓走路,至曰只此一身,不宜坐受殺害云者,卽是渠罔赦之斷案。蓋自江都失守之後,通津之危,迫在呼吸矣。苟能先事施措,隨機應變,則豈使幾箇之賊匪,任其一時之搶掠乎?棄地辱國之罪,萬難容貸,而昨伏見傳敎下者,只有遠惡地定配之典,王章尙逭當施,輿墳久以愈沸,玆敢沬血齊籲,仰瀆崇嚴。伏乞聖明,廓揮乾斷,亟施當律,以正其負國偸活之罪焉。取進止。
行大護軍林永洙疏曰,伏以,臣年迫八旬,癃衰日甚,跧蟄深衖,念斷榮塗,豈有更進一步之望哉?不意賀儀纔擧,特旨誕宣,賞加之命,竝及諸臣,進臣以資憲階,臣誠惝怳震惕,歷屢日而莫省攸措。夫是秩也,躋八座而班絶庶僚,聯九棘而位亞三孤,自非聞望俱優,名實相副,上不可輕授,下不可以倖占也,審矣。至於親授之典,實爲曠絶之恩,槪或及於宗英儀賓之列,而是亦罕有之例也,則臣是何人,叨此異數?聖意雖出於廣慶,私心冞悚於匪分。且臣於初夏,濫蒙賞資,罔功冒玷,尙切惶恧,而曾未幾月,輥晉至此,竊恐熙朝官人之政,由臣而壞了矣。臣本庸拙,最居人下,通籍四十有餘年,歷揚外內,罔知僥踰,不才冥升,滾到宰列,而絲毫無補,涯量俱溢,鼴鼠之腹,已滿於自足,駑駘之蹄,已穿於不堪,加之鍾漏將盡,卽一栻巾視陰之類耳。何嘗有一分妄想,覬及於隆顯之地也?臣聞爵賞,人主之大柄,所以礪世而磨鈍者也。在微末庶職,猶難其人,而況班序之超等乎?雖昇平無事之時,必愼其簡,又況朝野騷驍,擢賢是急乎?臣若貪榮懷寵,只幸包杞之隕,全昧濫竽之戒,則過福招災,其理孔昭,臣身狼狽,固不足恤,其於累聖簡而駭物情何哉?百回參倚,萬難趨膺,玆敢罄控衷懇,仰瀆崇嚴。伏乞聖明,俯垂鑑諒,亟收臣新授資級,俾公器無褻,微諒獲全,則臣之感戴洪造,不但爲天地生成之澤已也。臣無任云云。答曰,省疏具悉。卿其勿辭行公。
丙寅九月二十九日辰時,上詣春塘臺。慶科庭試文科試取入侍時,行都承旨閔致庠,左承旨宋熙正,右承旨趙性敎,左副承旨鄭雲龜,右副承旨趙秉世,同副承旨李應夏,記事官李承洙·李龍雨·趙·金性均,知宗正卿完平君昺·李圭徹·李景純,宗正卿李周喆·李鳳周·李升洙·李世器,檢校直閣李承純,檢校典翰李冕光,應敎洪萬燮,校理韓龍敎,修撰李裕承,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調韓啓源,副提調宋熙正進前。奏曰,侵早勞動,聖體,若何?上曰,一樣矣。仍由協陽門·建陽門·銅龍門·靑陽門,詣春塘臺。通禮跪啓請降輿。上降輿陞座。致庠進前。奏曰,侍衛從陞中,多有試官蒙點人,使之下去,一體行禮乎?上,可之。致庠讀奏入門單子一萬三千五百七十三人訖。上曰,大臣入侍。左議政金炳學進前。奏曰,侵早勞動,聖體,若何?上曰,一樣矣。炳學曰,洋夷于今猖獗,尙無制勝之策,此皆臣等之罪矣。此時聖衷憂慮,寢睡·水刺之節,若何?上曰,一樣矣。讀卷官左議政金炳學,議政府左贊成金炳冀,行上護軍金學性,議政府右贊成鄭基世,左參贊姜時永,行上護軍趙然昌,吏曹判書李載元,行大護軍申錫禧·曺錫雨·洪淳穆·趙徽林,吏曹參判金炳弼,刑曹參判金輔鉉,行護軍尹滋悳·金炳地,同知中樞府事申應朝,行護軍金永爵·金尙鉉·姜珯·徐堂輔·尹堉,對讀官宗親府都正李載冕,行副護軍趙寧夏·金炳始·李鎬俊·閔升鎬·鄭範朝·李承五·李明應·金翼鉉·南鍾益·李源珪,工曹參議趙慶鎬,禮曹參議趙昌和,行副護軍蔡東述·李承皐,宗親府正金奎弘,副司直金昌熙,副司果李根秀,弘文館副校理趙定燮,副司果洪遠植,弘文館修撰嚴世永,弘文館副修撰洪祐昌,弘文館校理趙晩和,弘文館副校理洪大鍾,副應敎李昌鎬,副司直鄭顯裕,司諫院司諫李應辰,司憲府持平申獻求,兵曹正郞金敬均,司諫院正言黃益秀,行四拜禮訖,以次就位。上曰,試官進前。炳冀等,以次進伏訖。上命書題賦,平秩西成,限申時,仍讀奏訖,致庠跪稟懸題。奎弘等,奉出懸題。上命試官權退。上入小次。致庠,以司謁入稟曰,先張已入。請出標信開門,使呈卷儒生,次次出送,何如?上曰,以已下標信擧行,可也。又以司謁入稟曰,收卷已多,考試,何如?上命考試。傳曰,宗正卿·別雲劍·兵摠府堂上,堂上閣臣·儒臣,堂上對讀官,竝讀卷官加差下,堂下儒臣,竝對讀官加差下,使之分考。致庠,又以司謁入稟曰,今番取幾人乎?上命書傳敎曰,今番庭試取七人。傳曰,今日雲寶劍及試官謁聖時仍用。致庠,以司謁入稟科次。上命科次。小頃,上出次。致庠進前,讀奏收卷單子四千二百九十七張訖。又奏曰,布城環衛軍兵,出標信解送乎?上曰,以已下標信擧行。仍命書等。炳學曰,等第何以爲之乎?上曰,竝書正字三下,可也。炳學曰,居首試卷,以三下一書之乎?上,可之。炳學,以次跪書訖。致庠奏坼封。上,可之。致庠,坼封讀奏姓名訖。傳曰,還宮,當自內爲之矣。該房知悉。出傳敎仍命試官先退。通禮跪,啓禮畢。致庠請出標信解嚴。仍降座還內。諸臣以次退出。
上在昌德宮。停常參·經筵。
傳曰,前參議奇正鉉,同敦寧除授,前正李彙載,戶曹參議除授,崇靈殿參奉朴文一,司僕主夫加設單付。
傳曰,同成均許遞,今日政差出。
傳曰,金吾堂上,與在外工判許遞,今日政差出。
傳曰,童蒙敎官柳道奭陞六。
傳曰,發遣吏郞,諸執事,淸齋與否,摘奸以來。
傳曰,謁聖武科,旣除初試矣。有難當日磨勘,明日先爲開場於南小營,考官金炳㴤命官爲之。
傳曰,予於近日以來,當食而不知芻豢之悅口,當寢而不知軟煖之適體,寤寐一念,蘊結未解者,亶以中外將士之暴露,晨夜環甲,枕戈矛浙劍炊之狀,森然如見於階前矣。噫,人孰無父母妻子之愛,而終歲盻盻,不能保事育之樂,賢勞況瘁,辛苦萬端。苟究厥由,實在寡躬,興言及此,中心怛焉。然惟采薇之不遑將父,蓋由六月之玁狁匪茹,咨,爾從征將卒,須以王事靡盬爲心,敵王所愾爲義,諒此宣諭之至意,益堅狹纊之衆志。
政院啓曰,在前謁聖親臨試士時,有時原任大臣入侍之例,今番則何以爲之乎?敢稟。傳曰,入侍。
又啓曰,在前謁聖時,試官隨駕,而參祭儒生,自集春門隨入,今亦依此爲之乎?敢稟。傳曰,依此爲之。
大司憲朴齊韶,大司諫尹秉鼎,檢校副提學李載元·金炳弼·鄭健朝·金炳始·李鎬俊,副提學李載冕,檢校典翰閔升鎬·李明應·李冕光·李根秀,執義洪萬燮,司諫金宗泰,副應敎李昌鎬,持平尹榮信,獻納金亮淵,校理韓龍敎·趙晩和,副校理趙定燮·洪大鍾,修撰李裕承·嚴世永,副修撰洪祐昌,三啓曰,噫,李寅夔之辱國,何如,負命,何如,而遽以減死而止哉?惟彼沁都,趙之晉陽,漢之憑翊也。當其洋虜之闖入也,身居分司保釐之重,不念臨危捍禦之方,使此保障之地,仍作陸梁之墟,其辱君命違師律之罪,萬戮猶輕。李龍會旣在副貳,罔念扞猂,內洋留碇,旣失防守之備,棄城而走,自犯輿賊之科。且以李公濂言之,只事奔避,胥圖苟活,番舶來往,已有前轍之鑑,封疆棄擲,焉逭負國之罪?輿情如沸,王章未伸。伏願殿下,亟允臣等之請,快正三罪人當施之律焉。答曰,今此三罪人處分,實有酙量,而如是爭執,極爲未安,更勿煩聒。
傳曰,景福宮役所工匠,令營建都監,乾犒饋。
兵曹啓曰,因議政府草記,珍島郡守陞爲府使,作防禦營兼監牧官矣。旣陞防禦營,則不當爲他鎭營下,長興鎭管兵馬同僉節制使,改以珍島鎭兵馬僉節制使,湖南水軍防禦使監牧官,下批之意,敢啓。傳曰,知道。
有政。吏批,參判金炳弼進。以朴齊韶爲大司憲,尹秉鼎爲大司諫,洪萬燮爲執義,金宗泰爲司諫,吳尙鉉·趙在衡爲掌令,李世翊·尹榮信爲持平,金亮淵爲獻納,李友會·鄭在晉爲正言,南性敎爲工曹判書,鄭基會爲工曹參判,韓啓源爲判義禁,崔遇亨爲知經筵,李寅奭爲知春秋,李恒老·朴孝正·白希洙爲同義禁,李源命·申應朝爲同成均。
再政。以申獻求爲應敎,金學初爲禮曹參判,李用基爲童蒙敎官。
兵批,參判李炳敎進,判府事加設單李豐翼,五衛將加設單池弘寬。
營建都監啓曰,願納萬兩以上人,溯考以入事,命下矣。萬兩以上人職·姓名及錢數,詳細溯考,別單書入之意,敢啓。傳曰,知道。
傳曰,法宮營建,專賴民力,今方次第告成,而每念若保之義,實多愧恧,若其爲國之誠,極用嘉尙矣。褒施推奬,不可無示意之擧,前縣監安時赫錢十萬兩,出身安鴻悳〈錢〉十萬兩,全州前縣監鄭彦述錢十萬兩,竝守令待窠差送。出身李承儉錢三萬兩初仕調用。咸興前參奉朴永胄錢三萬兩,六品職調用。泰仁進士金相洪錢三萬兩,初仕調用。松都前忠壯將金鼎實錢三萬兩,守令除授。和順金永弼錢三萬兩,相當職調用。白木廛市民李度膺錢二萬五百兩,加資五衛將除授。前五衛將趙胤顯錢二萬兩,守令除授。咸興幼學安貞國錢二萬兩,初仕調用。利原前縣監尹東敏錢二萬兩,守令待窠差送。茂朱進士柳燾錢一萬五千兩,初仕調用。利原前五衛將金在默錢一萬四千三百兩,守令除授。梁山幼學千致寬錢一萬三千一百兩,初仕調用。金山前中軍片沂珍錢一萬二千兩,守令除換。載寧進士朴尙默錢一萬一千五百兩,進士金奎燁錢一萬一千五百兩,竝初仕調用。前五衛將白樂善,前監牧官白南升父子錢一萬一千三百兩,白樂善守令除授,白南升加資五衛將除授。前五衛將方孝涵錢一萬二千兩,守令除授。晉州朴陽鎭錢一萬二百九十兩,相當職調用。全州幼學黃義淵錢一萬六百九十兩,初仕職調用。瑞山前正言韓永祖錢一萬兩,工曹參議除授。海州進士林在植錢一萬兩,咸興幼學金順鳳,錢一萬兩,竝初仕調用。全州前五衛將柳恁錢一萬兩,前五衛將安時潤錢一萬兩,竝守令除授。出身崔禹亨錢一萬兩,初仕調用。咸興前五衛將金文輅錢一萬兩,咸悅前五衛將金箕亨錢一萬兩,竝守令除授,萬里峴金仁得錢一萬兩,加資五衛將除授。前五衛將李羲益錢一萬兩,安邊前縣監金漢雄錢一萬兩,竝守令除授。全州生員金宇纘錢一萬兩,咸興幼學趙景濂錢一萬兩,懷仁進士金敬熙錢一萬兩,金海出身金興益錢一萬兩,明川幼學董克亮錢一萬兩,竝初仕調用。松都前令薜秉周錢一萬兩,守令除授。松都幼學林有廈錢一萬兩,順興進士金震洙錢一萬兩,竝初仕調用。洪原前參奉朴宗羲錢一萬兩,六品職調用。沃川進士金東敎錢一萬兩,安城幼學安孝稷錢一萬兩,尙州幼學韓庠履錢一萬兩,竝初仕調用。大邱前僉使韓殷國錢一萬兩,鐵山前五衛將金國民錢一萬兩,洪原前僉使金尙洛錢一萬兩,竝守令除授。大邱鄭履健錢一萬兩,加資五衛將除授。全州白東翰一萬兩,守令徐授。金山副司果曺鎭九,前參奉曺鎭億兄弟錢二萬四千兩,竝六品職除授
議政府啓曰,卽見咸鏡監司金有淵分等狀啓,則安邊等十邑置之稍實,文川等十邑置之之次,鏡城等五邑置之尤甚,後錄諸條,竝請令廟堂稟旨,分付矣。其乙未未捧還之指徵無處者,依前仍停事也。其一文川流絶還,官屬逋民未捧,竝姑仍停事也,其一甲山·三水·富寧·慶興流絶還,姑爲仍停事也,其一茂山流絶還,姑爲仍停事也,其一尤甚邑,限明秋勿定配所事也,其一明川以南進俸吏,姑爲停止事也。其一推奴徵債,限明秋防禁事也。南北穡事,雖有若而邑優遜之別,而統以論之,可謂豐熟之年矣。分等必有斟量依施,各邑流絶還,固不當課歲請仍,而屢停之餘,亦難一時矯革,竝與諸條,一體許施,何如?傳曰,允。
又啓曰,本府武公事官李敏中,奔走勤仕,三滿十五朔,依例陞敍,或守令除授事,捧承傳施行,何如?傳曰,允。
兵曹啓曰,今十月初三日謁聖時,設布帳當爲磨鍊,而謹考謄錄,則春塘臺設布帳,皆令訓禁兩營,合力擧行,故今亦依例磨鍊,而文廟設布帳,則乙巳以後,連因下敎置之,而癸亥及丁卯·乙酉·戊戌·辛亥,令訓局擧行矣,今番則何以爲之乎?敢稟。傳曰,依辛亥年例磨鍊。
又啓曰,今十月初三日謁聖時,侍衛軍兵,當爲磨鍊,而謹考謄錄,則禁軍全數侍衛,而入直禁軍,則番將率領,集春門內,落後矣。今番則何以磨鍊乎?敢稟。傳曰,與入直禁軍,三番磨鍊。
又啓曰,今十月初三日謁聖時,春塘臺下設布帳外環衛軍及文廟扈衛軍兵,當爲磨鍊,而謹考謄錄,則癸亥年內外各營入直軍,春塘臺下布帳外,先爲排立,而與禁衛兩營鄕軍各三哨,替代排立。訓局馬軍三哨,步軍四哨,大將率領,集春門外環圍作門,而步軍則還宮後,與春塘臺下環衛軍,合倂環衛。丁卯年訓局步軍八哨,春塘臺下布帳外,先爲排立,訓局馬軍五肖步軍十哨,禁·御兩營鄕軍,各除入直除出。訓鍊大將都領集春門外環衛作門,而步軍則還宮後,與春塘臺下環衛軍,合倂環衛。乙酉年則依癸亥年例擧行,辛亥依癸亥年例擧行,而禁衛大將都領環衛,以訓局步軍六哨布帳外,替代排立矣。今審則兩營鄕軍,已爲停番,春塘臺下環衛及集春門外環衛馬步軍,以幾哨磨鍊乎?敢稟。傳曰,訓局步軍一哨,各營騎士各一番,集春門外環衛作門,而步軍則還宮後,與春塘〈臺〉下環衛軍,合倂環衛。
兵曹啓曰,今此平安道道科,以今十月三十日,來十一月初二日初四日中,推移定行事,自禮曹推擇,啓下矣。在前道科武科取人,額數多寡不同,或取一二百人,或取三四百人,今番則取幾人乎?敢稟。傳曰,取二百人。
又啓曰,謹依下敎,留營軍兵等處,木布分等施賞之意,敢啓。傳曰,知道。
又啓曰,謹依下敎,把守軍兵等處,乾犒饋分給之意,敢啓。傳曰,知道。
御營廳啓曰,卽見臣營中軍權溶馳報,則涬洲項防守將卒,無頉經夜云矣,敢啓。傳曰,知道。
摠戎廳啓曰,本廳哨官朴震孝·朴基弘,俱有身病,勢難察任,改差其代,出身李觀基·韓敏秀竝射藝試才差下,使之赴陣,何如?傳曰,允。
營建都監啓曰,自九月初一日,至二十九日,本都監所捧各處願納錢,爲一萬四千九百六十兩,成冊以入之意,敢啓。傳曰,知道。
上在昌德宮。停常參·經筵。
傳曰,禮房承旨馳詣宗廟,奉審摘奸以來。
傳曰,直赴殿試人,付之今番庭試榜末,一體放榜。
傳曰,明日出宮內門路,以宜春門爲之。
大可憲朴齊韶,大司諫尹秉鼎,檢校副提學李載元·金炳弼·鄭健朝·金炳始·李鎬俊,副提學李載冕,檢校典翰閔升鎬·李明應·李冕光·李根秀,執義洪萬燮,司諫金宗泰,典翰金奎弘,應敎申獻求,副應敎李昌鎬,持平尹榮信,獻納金亮淵,校理韓龍敎·趙晩和,副校理趙定燮·洪大鍾,修撰李裕承·嚴世永,副修撰洪祐昌,四啓曰,伏見批旨下者,不惟兪音,乃以如是爭執,極爲未安,更勿煩聒爲敎。臣等相顧愕爾,萬萬惶懍抑鬱。噫,彼三罪人,一則居保釐之重,專事苟活,兩聖御眞,奉護有人,而藉以爲脫身之計,全城生靈,棄之如推溝之物。其所粧撰,有若無可奈何者然,使萬姓波蕩而莫之止,三軍逗遛而莫之進者,是誰之咎也?一則旣居副帥,先事綢繆,尙矣勿論,臨亂慌怯,與之同套,失守甲津,又絶繼後之備,請救松營,未免草間之活,朝家擇送之意,果安在哉?至若李公濂,守臣之死節封疆,已無可言,匹夫之偸命倉卒,得不有愧負國之罪,焉有差等之異?伏願淵然改圖,亟正三罪人當施之律焉。答曰,已有前批,勿煩。
五啓曰,卽伏奉批旨,又以勿煩爲敎,不勝抑鬱之至。噫噫,三罪人辱君負國之罪,可勝誅哉?江都一區,水路之咽喉,海防之管轄,兵甲旣足,積儲有餘,以此禦敵,何敵不禦?假使兵力不振,纔具不逮,當守一死字報國,況以萬夫莫當之地,委之百數不滿之敵。若使今日守土之臣,皆如寅夔·龍會,則殿下誰與衛國,將兵之臣,皆如寅夔·龍會,則殿下誰與禦敵乎?至於李公濂之望風奔竄,亦寅夔·龍會之所作俑,論其辱國之罪,一而二,二而一也。此而不亟加邦刑,則思義之士,何以激勸,渙散之民,何以收拾乎?國人皆曰可殺,而殿下何所顧惜?伏願更加垂察,亟正典刑焉。答曰,已有前批,勿煩。
傳曰,臺諫竝許遞,前望入之。
內醫院啓曰,本院提調,例不得兼帶刑獄之官矣。提調韓啓源,所帶判義禁,今姑許遞,何如?傳曰,允。
以司謁,口傳下敎曰,燈燭房留直黃五長,移送秋曹刑配。
議政府啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封逢授於齎去禁軍處。沿路輸運及本道頒給時,各別惕念擧行,俾無尺寸斤兩,從中閪失之弊事,別爲措辭關飭之意,敢啓。傳曰,知道。
又啓曰,卽見開城留守金壽鉉狀啓,則以爲本營所屬金川·西北兩倉餉還,各穀三千二十石零,卽大興城餉,而去癸丑特軫荐歉民情,姑令下捧矣。見今年事稍康,依前備豫,不容少緩,兩倉餉還,如例上捧事,請令廟堂稟處矣。城餉上捧,係是常法,而癸丑之姑許邑留,爲其荐歉而然也。此時備豫之資,餉儲爲重,且屢豐之餘,民力少紓,自今秋如式上城事,分付,何如?傳曰,允。
又啓曰,泰安郡守,纔陞府使,爲防禦營而所兼兵馬同僉節制使,以水軍僉節制使,啓下矣。兵馬爲水軍,則束伍番上,多有掣礙之端,原單子勿施,更以泰安鎭兵馬僉節制使,湖西水軍防禦使,安興守城將管餉將啓下事,分付該曹,何如?傳曰,允。
又啓曰,水陸之防禦設營,卽出於重邊固圉之政也。湖南·珍島處,在海門要衝之地,不可以一守令,責其備禦,依泰安例,陞爲府使,仍作防禦營。該郡守趙存興,屢登褒啓,治積且優,使之仍爲察任,監牧官亦令兼帶,竝自該曹口傳下批,防守節制之方,道帥臣從速啓聞,以爲稟處之地,何如?傳曰,允。
弘文館啓曰,新除授應敎申獻求,卽爲牌招察任,何如?傳曰,允。
禮曹啓曰,卽接社稷署所報,則今此謁聖文科試取時,本暑官員,俱爲觀光云矣。依定式,以本曹佐郞崔相綰差送,以爲代直後,赴試之地,何如?傳曰,允。
內醫院啓曰,前鍼醫鄭昌祖,旣已闋服,依例還屬木院,令該曹口傳付軍職,冠帶常仕,何如?傳曰,允。
兵曹啓曰,今十月初二日子正一刻五分立冬,十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
御營廳啓曰,卽見臣營中軍權溶馳報,則涬洲項防守將卒,無頉經夜云矣,敢啓。傳曰,知道。
上在昌德宮。停常參·經筵。
大駕詣文廟,入幕次後,藥房·內閣·政院·玉堂口傳問安。答曰,知道。
展拜還入幕次後,藥房·內閣·政院·玉堂口傳問安。答曰,知道。
酌獻禮還入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
傳曰,國家用人,本無界限,西北·松都收用之道,列聖朝由來申命之盛意,而挽近以來,有名無實,卽是有司不善奉承之致。況當此人才藐然之時,不可無別般廣選傍招之擧,兩道監司·松都留守齊會鄕長老於學宮,論薦以聞,則高官淸宦無所吝惜也。然關係甚重,如有爽實之歎,誤薦之律,自有所歸,薦得其人,當有進賢之賞矣,自廟堂三懸鈴行會。
傳曰,呈告提學同義禁許遞,今日政差出。
傳曰,同副承旨許遞,前望入之。
承旨前望入之。趙性敎落點。傳曰,先據北山,勝筭攸在,而今此鼎足山城之克復,有以見激勵士氣,有進無退之義,嘉尙之極,功亦不小。千摠梁憲洙,漢城右尹除授,至於士卒之傷者,救療死者,斂埋塘馬,知委於先鋒陣,使之各別擧行,以示朝家愍恤之意。
有政。吏批,參議金世鎬進。以李寅奭爲工曹判書,朴孝正爲兵曹參判,李景純爲判義禁,許傳爲同義禁,李興敏爲弘文提學。
兵批,參議李晩熙進缺。
臺諫前望入之。大司憲南性敎,大司諫宋謙洙,執義韓龍敎,司諫李在果,掌令姜·金炳洙,獻納崔弘周,持平申鴻朝·金東軾,正言曺承鐸·兪益煥落點。
傳曰,禮曹正郞李亮和,刑曹參議除授。
傳曰,右副承旨許遞,前望入之。
承旨前望入之。金善弼添書落點。
大司憲南性敎,大司諫宋謙洙,檢校副提學李載元·金炳弼·鄭健朝·金炳始·李鎬俊,副提學李載冕,檢校典翰閔升鎬·李明應·李冕光·李根秀,司諫李在果,典翰金奎弘,應敎申獻求,副應敎李昌鎬,掌令姜·金炳洙,獻納崔弘周,校理韓龍敎·趙晩知,副校理趙定燮·洪大鍾,修撰嚴世永,副修撰洪祐昌,六啓曰,臣等於李寅夔等事,憂憤激切,愈久而愈深,非惟臣等之言,抑亦擧國公共之論,而上自卿大夫,下至閭巷匹庶,莫不欲食肉寢皮,以小雪江都之恥矣。今者洋醜,殆若猘犬之陸梁,人之遇者,反避進噬,面喝則蹲縮,非有鼙鼓之警,鋒鏑之銳,而噫,彼三罪人,或身爲居留,棄金湯而畀賊,伏草莽而全體,乃以移奉御眞,爲粧撰之計。怯懦旣巧譎亦憯,或位在佐貳,不能捍禦,心若駭獸,跡似竄鼠,封疆死節,雖難責備,邦國貽羞,吁亦殆甚。或職居分憂,脫身先走,帑籍任其搶奪,閭里從以渙散,雖因王師之臨境,幸免寇賊之全據。凡此罔赦之案,俱非可貸之命,每見批旨下者,只以斟量爲敎,不賜允兪,臣等益切抑鬱之情。伏乞廓揮乾斷,竝施三罪人當施之典,以正王法,以嚴師律焉。答曰,當有處分矣。傳曰,臺諫竝許遞,前望單子入之。
傳曰,予於三罪人事,有何毫分可恕,而亦不無斟量而然矣。今其三司之論,課日爭執,有以見公議之愈往愈沸,若終始靳持,反非所以待臺閣之義也。島配罪人李寅夔·李龍會,加施圍籬安置之典,遠配罪人李公濂,更令遠惡島安置。如是酌處之後,又有煩聒,是角勝也,予言不再,象魏在彼。
巡撫營啓曰,右先鋒將同副承旨金善弼,率將校四人,標下軍三十五名,外邑善放砲手三百三十六名,今日出征之意,敢啓。傳曰,知道。
又啓曰,訓鍊主簿閔榮夏在營,別軍官兼差,從征右先鋒之意,敢啓。傳曰,知道。
議政府啓曰,今此關西道科時,當爲頒紙,而齎去分給之際,每多紛擾生弊之端,依京科大好紙例,使之各自備用事,分付,何如?傳曰,允。
以營建都監璿派人願納萬兩人別單,傳曰,宣城君十四世孫幼學寬植錢一萬兩,初仕待窠調用。
宗親府啓曰,前監司李秉文,今已闋服矣。宗正卿依例差下,令該曹下批,何如?傳曰,允。
議政府啓曰,卽見右捕廳所報,則邪學罪人崔燧·金仁吉·金振·金鎭九等,次第捉得,多般究覈,染邪情節,俱爲輸款,締結邪徒之林泰洙,難免欺人取物之罪云矣。此輩之與向日施法者,失志怨國一也,思亂樂禍一也。凶節自服,斷案旣成,崔燧·金仁吉·金振·金鎭九,竝押送摠戎陣,大會軍民,梟首警衆。林泰洙,雖與邪徒有異,掉舌騙財之罪,有不可容貸,移送秋曹,嚴刑三次,遠惡島定配,勿揀赦典,何如?傳曰,允。
又啓曰,畿沿慰撫之行,纔已復命矣。沿民之所以資生,專在漁鹽,而今其浦口之商利莫售,材底之錢路孔艱,此時公納,如例督責,則勢有所行不得者。戶兵曹,均惠廳,各營各司應捧中,如有過當者,姑令限明春停退,雖以中外從征者言之,赴陣暴露,合有酬勞之擧。今年身布還餉及烟戶雜役,特許蠲除,俾盡優恤激勵之地,何如?傳曰,允。
禮曹啓曰,傳曰,直赴殿試人,付之今番庭試榜末,一體放標事,命下矣。直赴殿試人,九日製入格幼學鄭顯英,就庭試榜目末端,付標添書以入之意,敢啓。傳曰,知道。
巡撫營啓曰,各處碇留賊船,別無動靜之意,敢啓。傳曰,知道。
兵曹啓曰,平安道道科武科規式,鐵箭三矢,一百二十步,騎蒭一次二中,柳葉箭五矢,一百二十步一巡二中,鳥銃一巡二中,取二技落點。
又啓曰,今番謁聖武科朴順吉,本以私奴,稱以閑良,冒赴參榜,揆諸法意,萬萬痛惡。爲先削科,原榜中付標以入,而其罪狀,移送法司,依律勘處,所授紅牌,令政院爻周,何如?傳曰,允。
又啓曰,昨日武科放榜後,康津居李升澤,來訴本曹,謂以入格之人,未受花牌云,故詳考榜目,則果爲參榜,竟未受牌矣。頒牌之際,日暮紛雜,以致換面冒受,使當者失牌,臣曹不能照察之失,不勝惶恐,而在前似此失牌之人,有追書安寶頒給之例。李升澤紅牌,改書安寶以給,閪失紅牌,令左右捕廳,別般譏詗,期於捉得之意,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
御營廳啓曰,卽見臣營中軍權溶馳報,則涬洲項防守將卒,無頉經夜云矣,敢啓。傳曰,知道。
摠戎廳啓曰,臣營中軍李元熙,率本廳將校七員,標下軍六十五名,禁營將校一員,標下軍三十名,御營將校一員,牙兵三十一名,廣州別破陣十五名,水原精抄軍一百十五名及略干旗鼓,沿江防守巡檢次發送之意,敢啓。傳曰,知道。
又啓曰,儒生李正弼·姜回·金相夔,俱合參謀軍機,竝以參謀士差下,使之赴陣,何如?傳曰,允。
又啓曰,本廳哨官朴勝賢改差,以出身朴台鎭差下,使之赴陣,何如?傳曰,允。
巡撫營啓曰,平壤前五衛將趙奎煥,世世軍功家之人也,龜城出身金鳳篆,渠父渠祖,俱是戰亡人也,安州出身朴承濂,辛未軍功人之子也。繼襲敵愾,自願赴陣,平壤出身宋伯源,以有老母,身且孤獨之致,不敢生意,反聞其母之責言,奮發願赴,今皆來到臣營矣。此等嘉尙之人,合有先施褒典,益勵效勞,聳動四方聽聞亦好,令廟堂稟處事,傳曰,諸人之敵愾赴戰,憤不顧身,實是忠勇傳家,至於宋伯源之母,訓子義方,尤爲罕覯。前五衝將趙奎煥加資同知,加設單付,金鳳篆·朴承濂·宋伯源,竝加資五衙將,加設單付。各人先世之戰亡有軍功者,竝加贈一階。宋伯源之母,特給貞夫人職牒,以示朝家激勵之意。
丙寅十月初三日辰時,上詣文廟。酌獻禮擧動入侍時,行都承旨閔致庠,左承旨宋熙正,右承旨鄭雲龜,左副承旨趙秉世,右副承旨李應夏,假注書缺,別兼春秋趙定燮·洪遠植,檢閱洪萬植,檢校直提學李載元·金炳地,檢校直閣李承純·閔升鎬,檢校待敎鄭範朝·趙寧夏·李載冕·趙慶鎬,校理趙晩和,修撰洪祐昌,以次侍立。時至,通禮跪啓請外辦。上具遠遊冠·絳紗袍,乘輿出宜春門。藥房提調韓啓源,副提調宋熙正,進前奏曰,侵早勞動,聖體,若何?上曰,一樣矣。仍由協陽門·建陽門·銅龍門·靑陽門,出集春門少駐。上曰,儒生等,俱爲好在,勤做學業乎?以此勞問於諸生等處,可也。承旨以下敎,諭諸生於道傍,迎輿儒生,皆以善爲做業仰奏,承旨以此回奏。至南神門外,通禮跪啓請降輿。上降輿步過,通禮跪啓請乘輿,上乘輿詣下輦臺,入大次。上改具冕服出次,至東神門,承旨進圭,上執圭,通禮導上詣版位前,引儀唱四拜,上行四拜禮。宗親文武百官及館學儒生,皆行四拜禮訖。上仍詣文宣王神位前奉審,次詣四聖神位前奉審訖,入大次。酌獻禮時至,通禮跪請出次,上出次,通禮導上詣版位前,仍詣五聖位酌獻禮訖。從享奠酌官,分詣殿內東西廡,以次奠酌訖,入大次少頃。上改具翼善冠·衮龍袍,步下殿階。大臣進前奏曰,先聖廟殿展拜禮成,靑衿莫不胥悅,侵早勞動,聖體,若何?上曰,一樣矣。通禮跪啓請乘輿,上乘輿至南神門外,通禮跪啓請降輿。上降輿,步過,通禮跪啓請乘輿,上乘輿。由集春門,詣春塘臺。
丙寅十月初三日辰時,上詣文廟。親行酌獻禮,仍詣春塘臺,謁聖文武科試取放榜時,行都承旨閔致庠,左承旨宋熙正,右承旨鄭雲龜,左副承旨趙秉世,右副承旨李應夏,假注書缺,別兼春秋趙定燮·洪遠植,檢校直閣洪萬燮,檢校直提學李載元·金炳地,檢校直閣李承純·閔升鎬,檢校待敎鄭範朝·趙寧夏·李載冕·趙慶鎬,校理趙晩和,修撰洪祐昌,以次侍立。上具翼善冠·衮龍袍,由集春門,詣降輿所,通禮跪啓請降輿。上降輿陞座,致庠,讀入門單子訖。又奏曰,侍衛中,有試官蒙點人,使之下去行禮,何如?上曰,唯。文試官金炳學·金炳冀·金學性·鄭基世·姜時永·趙然昌·李載元·申錫禧·曺錫雨·洪淳穆·趙徽林·金炳弼·金輔鉉·尹滋德·金炳地·姜㳣·徐堂輔·尹堉·申應朝·金永爵·金尙鉉·李載冕·趙寧夏·金炳始·李鎬俊·閔升鎬·鄭範朝·李承五·李明應·李鍾益·金翼鉉·李源珪·趙慶鎬·趙昌和·蔡東述·李承臯·金奎弘·金昌熙·李根秀·趙定燮·洪遠植·嚴世永·洪祐昌·洪大鍾·李昌鎬·鄭顯裕·李應辰·申獻求·金泰均·黃益秀。武試官金炳㴤·李顯稷·李鳳周·洪正圭·金泰郁·朴海哲·申樂熙,行四拜禮,以次就位。上曰,試官進前。上命書賦題,上律天時,限申時。上命試官權退,上入小次。承旨,以司謁入稟曰,收券已多,考試,何如?上命考試。傳曰,宗正卿·別雲劍,兵摠府堂上,堂上閣臣儒臣,堂上對讀官加差下,堂下儒臣對讀官加差下,使之分考。承旨以司謁入稟曰,取幾人乎?上曰,今番謁聖文科取三人。承旨,又以司謁入稟科次。上命科次。少頃,上出次,炳學進前,科次,益秀讀奏第一張一句。上命止之。炳學曰,書等,何以爲之乎?上曰,正三下書之,以一二三,定其次第也。炳學書等訖,承旨曰,坼封何以爲〈之〉乎?上曰,承旨坼封,可也。承旨坼封讀訖。上命書傳敎曰,參班儒生甲科一人幼學高永錫,乙科一人幼學李麟奎,丙科一人幼學金相龍,以次唱名訖。上改具遠遊冠·絳紗袍,百官文武入就位,仍行文武放榜如儀訖,通禮跪啓請禮畢。傳曰,宣傳官李奎鳳賜樂。傳曰,還宮,當自內爲之矣,該房知悉。
上在昌德宮。停常參·經筵。
議政府啓曰,卽見黃海水使吳夏泳所報,則以爲營下民戶,不過二千戶,糶糴都摠乃至二萬餘石,蕩産傾業,邑將墟矣。及今紓力之策,無如減糴,就本營貿銀錢每年八百五十兩,特許限十年停貿,換作小米二百四十餘石,用爲營下支放。水軍糧所在各邑,停耗立本,而營下民還,每年永蠲,則二千四百餘石,自可蕩減於十年之間。且追捕武士二十名,全無料,代以一年軍糧耗二千二百餘石,計其元支放二千餘石,剩餘二百餘石中,九十六石。追捕武士,每朔以六斗設料,一百餘石則爲添本爲辭矣。邊圉之固,莫先於養士訓民,而帥臣措劃,儘有規度,竝依報辭許施,昭詳成節目,報本府遵行事,分付,何如?傳曰,允。
大司憲南性敎,大司諫宋謙洙,檢校副提學李載元·金炳弼·鄭健朝·金炳始·李鎬俊,副提學李載冕,檢校典翰閔升鎬·李明應·李冕光·李根秀,司諫李在果,典翰金奎弘,應敎申獻求,副應敎李昌鎬,掌令姜·金炳洙,獻納崔弘周,校理韓龍敎·趙晩和,副校理趙定燮·洪大鍾,修撰嚴世永,副修撰洪祐昌啓曰,臣等於李寅夔等事,憂憤激切,愈久而愈深,非惟臣等之言,抑亦擧國共公之論,上自卿大夫,下至閭庶,莫不欲食肉寢皮,以小雪江都之恥矣。今者洋醜,殆若猘犬之陸梁,人之遇者,反避則追噬,面喝則蹲縮,非有鼙鼓之警,鋒鏑之銳。而噫,彼三罪人,或身爲居留,棄金湯而畀賊,伏草莽而全軀,乃以移奉御眞,爲粧撰之計。怯懦旣巧譎亦憯,或位在佐貳,不能捍禦,心若駭獸,跡似竄鼠,封疆死節,雖難責備,邦國貽羞,吁亦殆甚。或職居分憂,脫身先走,帑籍任其搶奪,閭里從以渙散,唯因王師之臨境,幸免寇賊之全據。凡此罔赦之案,俱非可貸之命,每見批旨下者,只以斟量爲敎,而不賜允兪,臣等益切之情。伏乞廓揮乾斷,竝施三罪人當施之典,以正王法,以嚴師律焉。答曰,當有處分矣。
傳曰,臺諫竝許遞,前望單子入之。
御營廳啓曰,卽見臣營中軍權溶報報,則涬洲項防守將卒,無頉經夜云矣,敢啓。傳曰,知道。
刑曹啓曰,以司謁,口傳下敎曰,燈燭房留直黃五長,移送秋曹刑配事,命下矣,而逃避不現,萬萬痛駭,分付左右捕廳,刻期詗捉後,擧行之意,敢啓。傳曰,知道。
右邊捕盜廳啓曰,謹依議政府草記批旨,臣廳在囚邪學罪人崔燧·金仁吉·金振·金鎭九等四名,出付摠戎陣,林泰洙移送秋曹之意,敢啓。傳曰,知道。
刑曹啓曰,右捕廳邪學罪人崔燧·金仁吉·金振·金鎭九等四名,押送摠戎陣,大會軍民,梟首警衆,而林泰洙,以邪徒騙財之罪,移送臣曹矣。謹依傳敎,罪人林泰洙爲先嚴刑一次後,全羅道珍島·金甲島定配所,而加刑準三次押送之意,敢啓。傳曰,知道。
戶曹參判李世器疏云云。答曰,省疏具悉。卿其往省焉。
護軍李恒老疏曰,臣日者,以癃疾垂死之狀,冒昧鳴號,何幸聖慈矜悶,許遞未幾日,又奉金吾之命。臣老而不死,欺世盜名,濫叨匪分,至此甚也。使臣疾病可强,不敢承膺者,其亦有說,臣本腐儒,無他奇謀,少從師友,略聞經傳先儒之說。此世俗所謂常談死法,然朱子曰,常談之中,有妙理,死法之中,有活法,臣篤信此訓,思以獻之君父之前,卽前疏所陳是也。書曰,民唯邦本,本固邦寧,傳曰,德者本也,財者末也,外本內末,爭民施奪,又曰,國不以利爲利,以義爲利也。朱子推明其說曰,仁者散財以得民,不仁者亡身以殖財,臣嘗以此數言,爲百王不易之訓,而適見近日洋賊猖獗,苟求其故,則實由於我民之內應,我民之內應,由於民心之怨叛,民心之怨叛,由於恒産之罄竭,恒産之罄竭,由於聚斂之不息,聚斂之不息,由於土木之張大。夫驅怨叛之民,以充卒伍,使之赴湯蹈火,固已難矣。若此不已,則舟中皆敵國,蕭墻皆顓臾,豈但洋賊之爲可憂哉?臣深憂永歎,不量其力,溯本而論之,請罷土木之役,止斂民之政,此老臣滿腔熱血之所瀉也。殿下但下體念之敎,而迄未聞施行之實,反見其科目之益廣,是以已叛之民心益叛,已驕之賊勢益驕,此臣之未解一也。書曰,天命有德,五服五章哉,天討有罪,五刑五庸哉,旣同五服五章,則德之高下,不可以分寸顚倒,旣曰五刑五庸,則罪之大小,不可以豪髮僭差也。臣於前疏,詳陳信賞必罰之說,蓋有所指而發也。夫國家數百年保障之地,何等重大,而守壃之臣,一遇小賊,棄城圖免,使國勢危如一髮,制刑論辟,死有餘罪。殿下過於寬仁,罪止屛裔,誠如是也,凡封疆之臣,出戰之師,彼獨無全軀保妻子之心哉?風聲鶴唳,在在效尤,則殿下將誰與爲守乎?此臣所以不量其力,再發其端,冀悟宸衷,而殿下不之省,至於三司合啓,大臣聯箚,而殿下不之聽,此臣所未解二也。自古異端,蠱人心術者何限,而莫甚於洋敎,夷狄禍人國家者何限,而亦莫甚於洋賊。蓋潛入我國,廣傳邪學者,欲以植其黨與,表裏相應,偵我虛實,率師入寇,糞穢我衣裳,攘奪我貨色,以充其谿壑之慾也。然則內修外攘之擧,如根本枝葉之相須,不可闕一也明矣。枝葉雖不可緩,根本尤所當急,所謂根本者,在殿下之一心,克己從善而已。殿下立志居敬,當爲卽爲,有雷厲風飛之勇,當去卽去,有斬針截鐵之斷,則聖智日明,無氛翳之蔽,聖聰日剛,無撓奪之患,收拾士類,講明正學,誅鋤奸細,遏絶內應而爲外攘之田地矣。雖然察其機要,又在禁絶洋物,夫洋物之來,其目甚多,要皆奇技淫巧,而於民生日用,不惟無益,爲禍滋大。揆以召公戒獒之義,則正使洋夷,歲貢此物,如聘享之禮,且不可受,況潛洩我國衣食之原以易之哉?況彼之爲物,生於手而日計有餘,我之爲物,産於地而歲計不足,以不足,交有餘,我胡以不困,以日計,接歲計,彼胡以不贍?是以生生自用,往來無常,或雜處民間,移易民俗,或出沒海澨,焚掠城邑,至於今日爲國家之膏盲矣。然救之有道,凡洋物之用於家鬻於市者,竝抵重罪,使群臣百姓,無一人用之者,則彼之所恃,便同章甫之入越,而不售於我矣。故禁絶洋物,爲內修之機要,而不本於殿下身心,則是猶治其末而塞其流也。故臣於前疏,敢請殿下服食日用之間,一有洋物,則悉聚闕庭而燒之,使中外上下,知聖意之所在,如靑天白日。洋賊之來可絶其根源,此非高遠難行之事,在聖明,克己從善之實心而已。殿下循例賜批,迄無施行之實,臣所未解三也。其餘所陳,未蒙施行者,今不暇一一焉,大抵天下之義理無窮,一己之明睿有限,故智者千慮,必有一失,愚者千慮,必有一得,是故堯·舜之聖,猶曰稽于衆,舍己從人曰好問,而好察邇言,隱惡而揚善,執其兩端,用其中於民。仲虺誥湯曰,好問則裕,自用則小。伊尹告太甲曰,有言逆于汝心,必求諸道,有言遜于汝志,必求諸匪道。孔子曰,悅而不繹,從而不改,吾末如之何也已。殿下親御經筵,日接儒臣,所講者何事,而今此緊要去我,疎脫乃爾者,何歟?苟如是,殿下之所以召臣於草萊之中者,何意歟?不用其言,而徒褺命德之器,在聖朝,失擧措之宜,在臣身,毁廉義之防,不可冒沒承膺,故瀝血陳情,仍及殿下之闕失,雖以此獲蒙天怒,萬被誅戮,有無不辭也。伏乞亟收成命,以重公器焉云云。答曰,省疏具悉。此時此言,實是光明正大,可不體念乎?
上在昌德宮。停常參·經筵。
藥房提調韓啓源,副提調宋熙正啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,臣等齊會本府云矣,敢啓。傳曰,知道。
傳曰,泮長有闕之代,前望單子入之。
大司成前望入之。趙性敎落點。
以公忠監司申檍狀啓,鴻山縣監南鍾友,軍器修補時,民人願納錢,任吏私用,用下不明,修葺軍物,全不成樣,爲先罷黜,其罪狀,令攸司稟處事。
傳曰,前金浦郡守鄭夔和除授,使之不日下送。
傳曰,出征將卒之多日露宿,能無疾病,特遣宣傳官勞問,令巡撫營犒饋。
傳曰,右承旨許遞,前望入之。
承旨前望入之。李彙濬落點。
禮曹啓曰,因議政府草記,關西道科時試紙,依京科大好紙例,使之各自備用事,允下矣。原節目中,改付標以入之意,敢啓。傳曰,知道。
禮曹啓曰,上言,令該曹,關問各該道,更爲詳査以聞事,命下矣。取考各人等上言,則中部劉在健爲故學生尹民性,孝行褒揚事。加平幼學鄭秀三等,爲皇明摠兵劉綎七代孫相爀·相龍等,皇壇參班事。幼學黃仁浩等,爲鎭岑故士人申相琬,妻李氏烈行旌閭事。幼學閔致駿等,爲扶餘故學生安鼎元,孝行旌閭事。幼學李鼎烈等,爲報恩故學生金基瑞及其子婦南氏旌閭事。進士申奭求等,爲文義吳泰鎭,五世六孝褒揚事。進士崔碩基等,爲麟蹄幼學沈鍾河,孝行褒揚事。幼學金芝秀等,爲洪川故學生崔孝聖,孝行旌閭事。幼學申在浮等,爲春川故學生金履祚,孝行,其子龍逵孝學褒揚事。杆城乾鳳寺僧永起等,爲本寺請賜額事。進士趙雲龍等,爲平山故士人權達洙,妻姜氏孝烈褒揚事。進士權基常等,爲黃州李鍾萬,孝學旌閭事。幼學李舜龍等,爲贈判書白慶麟,與贈判書鄭蓍父子,同享嘉山祠事。進士尹永暄等,爲定州故士人鄭南碩,妻卓氏烈行旌閭事。尹永暄,又爲鐵山故士人崔益華,孝行旌閭事。幼學金鎰休等,爲興德故士人崔致宗,孝行褒揚事。幼學曺錫騏等,爲和順朴正華,孝行及其妻劉氏烈行褒揚事。進士吳相豐等,爲扶安贈判書金弘遠,忠節特施節惠不祧典事。進士朴龍壽等,爲羅州贈參判林亨秀及其姪贈都承旨檜忠節特施節惠事。進士李致鵬等,爲獒樹故驛吏金弘九妻金姓孝烈旌閭事。幼學鄭海朝等,爲高敝幼學吳漢豐,孝行褒揚事。幼學李命鎬等,爲古阜故士人殷翊相,孝行旌閭事。幼學李敦文等,爲金堤故學生金昭鼎,孝行旌閭事。幼學丁昌信等,爲長興童蒙白樂興,母魏氏烈行旌閭事。幼學金希鎭等,爲光州贈敎官文章甲其弟章燮,孝行旌閭事。幼學閔天鎭等,爲寶城故學生孫錫胤,孝行旌閭事。幼學崔箕秀等,爲和順故學生林時泰,七從兄弟,忠義褒揚事。幼學蘇泰述等,爲故訓院判官金億萬及其弟億熙等,一門三忠褒揚事。幼學崔嶷等,爲南原故士人李在健,孝行旌閭事。幼學徐有權等,爲萬頃故訓鍊判官吳大晉,忠孝褒揚事。進士楊錫龍等,爲茂朱贈敎官柳漢復及其弟贈敎官漢泰,孝行旌閭事。幼學林寬壽等,爲光州故學生金光彦,孝行褒揚事。幼學羅龍集等,爲同福故學生丁致業,孝行旌閭事。生員姜之煥等,爲全州贈敎官金成九,孝行旌閭事。幼學郭林春等,爲康津故學生趙錫熙及其弟碩弼,孝行旌閭事。幼學吳相鳳等,爲雲峯幼學金尙鎰·致鎰·珪鎰三兄弟孝行旌閭事。幼學崔鎭默等,爲金溝士人金成寀,子婦李氏孝烈旌閭事。幼學朴秉寧等,爲醴泉故學生孫重僮及其妻金氏,孝烈褒揚事。幼學金容湜等,爲開寧故士人尹重立,母林氏孝烈旌閭事。幼學金龍鎭等,爲晉州故學生金鈺三世九孝二烈褒揚事。生員權承夏等,爲固城故士人崔祥珏,孝學褒揚事。幼學呂思珍等,爲金山故學生呂致鷹,妻都氏烈行旌閭事。幼學李彙潑等,爲金海故學生安基南,孝行旌閭事。幼學李運祥等,爲淸道故士人崔汝峻,忠孝旌閭事。幼學李雲老等,爲金山故學生白尙洙,妻林氏,孝烈褒揚事。幼學鄭鳳元等,爲晉州贈敎官梁挺岳,孝行旌閭事。幼學崔亨鎭等,爲咸興故士人徐鳳南,孝行旌閭事。進士朱雲漢等,爲咸興故學生林卨臣及其子故學生鴻漸,孝行旌閭事。幼學崔泰運等,爲松都士人朴宗喆及其妻高氏,孝行褒揚事。合爲五十一張,謹依下敎,行關京外,使之詳探實蹟,一一具由登聞後,稟處之意,敢啓。傳曰,知道。
兵曹啓曰,再昨日武科放榜後,魯城居尹泰炳,來訴臣曹,謂以入格,未受花牌云,故取考榜目,則參榜的實,而紅牌竟未受矣。頒牌之際,日昏紛襍,以致換面冒受,使當者失牌,臣曹之不能照察,不勝惶恐,而在前似此失牌之人,有追書安寶頒給之例,尹泰炳紅牌,改書安寶以給,閪失紅牌,亦令左右補廳,別般譏詗,期於捉得之意,分付,何如?傳曰,允。
御營廳啓曰,卽見臣營中軍權溶馳報,則涬州項防守將卒,無頉經夜云矣,敢啓。傳曰,知道。
又啓曰,本廳哨官李承九,身病甚重,勢難察任,改差,何如?傳曰,允。
摠戎廳啓曰,謹依議政府草記批旨,罪人崔燧·金仁吉·金振·金鎭九,大會軍民於楊花津頭,梟首警衆之意,敢啓。傳曰,知道。
刑曹啓曰,兵曹啓辭內,今番謁聖武科時,朴順吉,本以私奴,稱以閑良,冒赴參榜,爲先削科,移法司,依律勘處,所授紅牌,令政院,爻周,何如?啓,傳曰,允事,批下矣。謹按律文,則大典會通武科條有曰,公私賤冒赴,竝水軍充定,罪人朴順吉,水軍充定事,依例令兵曹擧行之意,敢啓。傳曰,知道。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
議政府啓曰,南兵使李基碩,以其身病,呈狀乞遞矣。實狀旣如是,則有難强令察任,改差,何如?傳曰,允。
又啓曰,南兵使有闕矣,令政院,政官牌招,開政差出,何如?傳曰,允。
政院啓曰,吏曹判書李載元,參判金炳弼,參議金世鎬牌不進推考傳旨,及罷職傳旨今方捧入,而開政命下之後,如是違牌,事甚未安。判書參判竝更牌招,何如?傳曰,允。參議只推,待明朝一體牌招。
以全羅監司趙在應狀啓,臨陂縣監趙興林,扶安縣監李雲弼,稅船裝發,中間逗遛,不卽到江,竟致全數被奪於洋賊。其不檢之失,有難仍置,爲先罷黜,其罪狀,令攸司稟處,不飭之罪,臣實居首,惶恐俟勘事,傳曰,勿待罪事,回諭。此實出於無妄,且此時迎送,亦涉可悶,兩倅,姑令待罪擧行,監色·沙格,自本道嚴棍懲治。
議政府啓曰,洋匪滋擾,中外之驛騷久矣。今逃出外洋,未知何樣奸宄,而第念軍卒之暴露中野,一時可悶,楊花·幸洲·緣磻峴防守各陣,竝令撤還,闕門與城門加把守,亦爲解送,何如?傳曰,允。綠磻峴·楊州束伍兵與僧軍,京畿中軍領,畿邑束伍兵之多日風餐露宿,能無疾病,畿伯親往勞問後,回還路需,從厚分給。
兵曹啓曰,冒赴罪人朴順吉,忠淸道鴻山縣水軍充定之意,敢啓。傳曰,知道。
都巡撫營啓曰,卽見先鋒中軍李容熙,今初五日亥時成貼馳報,則去夜無事經宿,沁都摘奸別軍官朴鼎和·申錫範回告內,經劫敗局,滿目慘痛,而內城則長寧殿·萬寧殿客舍及各公廨,竝入灰燼,貳衙政堂,只餘三間,作廳則完。校宮·忠烈祠·閱武堂·中營及捕廳完。民戶則不可一一計數,而灰燼過半,東西門完。南門門隻及懸板女城皆爲毁破,而城上左右,分列我國槍十二柄,外城則鎭海樓內,民家一戶被燒,鎭海寺前禁營庫完。訓局·御營兩庫燒燼,人定鍾,運到于外城內路上,我國大碗口六座,落在於甲串浦邊,我國銃筒四座,散在於外城內。向日見奪漕運米之遺在甲串浦之民家者,假量爲四百餘石,而漕船一隻,掛岸上。又有二百石,而人家空虛,日勢且暮,未及照數,故使領軍哨官秋正旭,卽爲收拾守直云矣。六百餘石之米,係是稅穀,令廟堂稟處,何如?傳曰,允。
訓鍊都監啓曰,因議政府草記批旨,敦化門·丹鳳門·敦義門·彰義門,加把守將校軍兵,竝解送之意,敢啓。傳曰,知道。
御營廳啓曰,卽見臣營中軍權溶馳報,則涬洲項把守將卒,無頉經夜云矣,敢啓。傳曰,知道。
御營廳啓曰,謹依議政府草記批旨,涬洲項本廳中軍權溶,所領將卒,待標信撤還,宣化門·通化門·興仁之門·光熙門·惠化門·五間水門,二間水〈門〉軍加把守將卒,竝解送之意,敢啓。傳曰,知道。
摠戎廳啓曰,臣營參謀士李正弼,武科登科,旣已付職,仍爲別軍官差下,幼學崔壽光,兵學指南習熟,參謀士差下,使之赴陣,何如?傳曰,允。
巡撫營啓曰,本營徵討善放砲手九十七名,往赴右先鋒陣之意,敢啓。傳曰,知道。
摠戎廳啓曰,本營字內漢北門水軍,鐵窓鐵箭,屢經潦水,擧皆漂失,揆以保障,極涉疎虞,故董飭修改,今已畢役之意,敢啓。傳曰,知道。
上在昌德宮。停常參·經筵。
傳曰,沁都洋匪之變,尙何言哉,尙何言哉?方其隳突之時,居民之魚駭獸竄,已無可言,而凶熖所及,房屋什物,蕩爲灰燼,原野之收,甁罌之儲,擧被搶掠之患矣。大軍先占勝筭,彼醜,雖出外洋,經劫之餘,哀我赤子,亦將何以爲生?念之及此,丙枕屢興,撫恤存亡,係是急務,慰諭使,令該曹口傳單付,使之面面宣布,毋或仳㒧。今下內帑錢一萬兩,一一分給於被燒各戶,未寒前結構入處,善後之方,與留守相議措處,俾無一民棲屑之歎事,自廟堂措辭行會。
傳曰,沁都一區,兩聖朝睿筭攸在,而樓櫓城池,不幸爲洋匪所侵據,至有御眞移奉之擧,傷痛震迫,安所止屆?今其長江天塹,有不足恃,且殿宇亦入灰燼,則還奉之禮,極爲審愼。謹遵國朝已行之例,長寧殿不必重建,移奉本,仍爲奉安於南殿當室,本殿令,待他窠擬入。
傳曰,向以査結申飭事,有所下敎,而卽見雲峴宮別遣摘奸之廉記,則禮山居前縣監金顯文,武兼金顯成,挾富武斷,僞頉結卜,殆過百結。當此査隱,頑不自首云,寧有如許道理?推此一事,可知諸道之效嚬,害將焉歸?哀此小民,偏受其苦,如此不法之類,不可置而勿問,金顯文·金顯成,令該府拿囚。且以道臣言之,難免不審之責,公忠監司申檍,從重推考,該縣監,姑令戴罪擧行,僞頉之結,一一査付原案,自戶曹,措辭行會。
議政府啓曰,沁都慰諭使,行護軍姜㳣差下,仍令該曹口傳單付,使之卽日馳往,何如?傳曰,允。
傳曰,參贊竝許遞,今日政差出。
傳曰,呈告經筵,在外同敦寧,戶工曹參議竝許遞,今日政差出。
兵曹啓曰,宣傳官白樂貞·元世·李秉奎,俱以病難供職,呈狀乞遞,竝改差,何如?傳曰,允。
有政。吏批,判書李載元進。以申觀浩爲左參贊,吳取善爲右參贊,金輔鉉爲同敦寧,趙啓昇爲知經筵。
再政。以申佐模爲刑曹參判。
兵批,判書金炳㴤進。以崔遇亨爲都摠管,鄭基會·宋謙洙爲副摠管,趙羲元爲東道參軍,李兼熙爲南兵使。
再政。以白南奭爲部將。
傳曰,別軍職李龍周·李鳳憲賜樂。
議政府啓曰,卽見摠戎廳草記,則賊船,雖已逃出外洋,尙在畿沿百里之內,旣集之軍馬,不可以少退而據撤。姑令依前防守,中軍李元熙,亦令還守本陣爲辭,而批旨,令廟堂稟處事,命下矣。賊船旣已逃出,軍卒宜念暴露,所以有沿江諸陣先撤之擧矣。今此摠師馳啓,亦出審愼之義,楊花陣姑令仍留,中軍,使之撤還本陣,何如?傳曰,允。
議政府啓曰,靑山島旣已設鎭矣,興陽三島,係是至近之地,且無鎭守之設,付屬靑山之鎭。靈巖所安島之年前置鎭,本爲關防而設,而與此島相距甚近,疊置別將,實無緊重,亦令革付本鎭,戶口帳籍,竝使之句檢,所屬結稅,論報巡營,一依陸邑例釐正,衙舍修建,軍器備置之方,令道臣從便措劃事,分付,何如?傳曰,允。
都巡撫營啓曰,卽見先鋒中軍李容熙,今初六日亥時成貼馳報,則甲串津邊,向日見奪漕運米之移置於民家,及船中遺在者,日勢迫暮,未及照數之由,已爲牒報,而今日更爲詳細考閱,則移置於津邊民家者,爲六百九十九石,遺在於掛岸船中者,爲三百九十五石,鹽五石。故六百九十九石本府捕校李勉根,色吏金良汝處任置三百九十五石及鹽五石,則該船主崔成在處,封授云矣。係是稅穀,亦令廟堂稟處,何如?傳曰,允。
議政府啓曰,卽見巡撫營草記,洋舶退去後,漕運米遺在六百餘石,係是稅穀矣,令廟堂稟處事,允下矣。姑爲照數留置於府倉,以待指揮之意,分付江華留守處,何如?傳曰,允。
又啓曰,畿邑關隘軍兵,纔已下送矣,高陽·交河·坡州三邑防守,一體撤還事,分付,何如?傳曰,允。
御營廳啓曰,本廳哨官申天熙,身病甚重,勢難察任,改差,何如?傳曰,允。
摠戎廳啓曰,卽見議政府啓下關,則以臣營防守陣撤還云矣。賊船雖云逃出外洋,軍卒可念,暴露中野,賊在畿沿百里之內,而不可謂之遠遁。戒嚴則當愈久而愈謹,將兵守禦之地,旣集之軍,豈可以少退,遽論弛備?臣意,以爲姑令依前防守,以待無慮,恐不可已,請寢成命。臣營中軍李元熙,沿江檢巡之行,沁賊已退,別無可幹之事,亦令撤還本陣,專意防守,何如?傳曰,令廟堂稟處。
摠戎廳啓曰,謹依議政府草記批旨,楊花防守,本營陣,姑爲仍留,臣營中軍李元熙,使之撤還本陣之意,敢啓。傳曰,知道。
義禁府啓曰,島配罪人李寅夔·李龍會等,加施圍籬安置之典,遠配罪人李公濂,吏令遠惡島安置事,承傳啓下,而臺啓方張,竝不得擧行之意,敢啓。傳曰,斯速擧行。
又啓曰,島配罪人李寅夔·李龍會等,依例發遣府都事,各其配所,與地方官眼同,加設圍籬安置之典,李公濂,亦爲發遣府書吏,押送金甲島配所之意,敢啓。傳曰,允。
又啓曰,公忠監司申檍狀啓內,鴻山縣監南鍾友爲先罷黜,其罪狀,令攸司稟處事,啓下矣。南鍾友,時在任所云,依例發遣府羅將拿來,何如?傳曰,允。
兵曹啓目,粘連觀此公忠兵使魚在淵狀啓,則虞候李種完,母年今方八十二歲,法當歸養,呈該曹稟處亦爲白有臥乎所,邊帥之親年七十五歲以上者,許遞其任,載在法典。公忠虞候李種完,依法典改差,何如?傳曰,允。
守判府事李豐翼疏云云。答曰,省疏具悉。卿其往省焉。
行護軍李恒老疏曰,臣當初輿疾赴召者,非有奇謀異策,特以國有緩急,不暇他故,到京以後,學術荒蕪,神思衰耄,兼且病日益痼,深恐一朝溘然於闉闍之內,爲具眼者所笑矣。幸海舶遁去,則如臣無用,宜卽日出城,歸死帷下。伏乞許遞政府金吾職名,使臣安意退歸。因是而竊有所願,臣觀近來物情,賊來則太怯,去則太安,太怯則其事顚倒,太安則萬務廢弛,二者不同而禍根則一也。今賊船雖退,豈能保其無後慮乎?今日狼狽而去,明日大擧而來,則來知殿下,何以應之也?願殿下,勿恃賊之不我攻,而恃我之不可攻也。任賢去邪,以淸朝廷,輕徭薄斂,以寬民力,選將鍊卒,以繕武備。兵農合一,以足軍食,禁絶珍玩,以息禍本,恢張公道,以絶私逕,內積誠實,以祛文具,外協賞罰,以立紀綱,此皆當今之急務也。不待城郭之固兵甲之多,而我有不可攻之勢矣。月前承召入京,則軍興之時,提起他事,恐非大易言有序之義也。今當還山,冒萬死陳之,欽惟我大明太祖高皇帝,掃淸胡元,爲華夏之義主,我國世爲東藩,字小之恩,忠貞之節,三百年不替矣。至於龍蛇之後,神宗皇帝,動天下之兵,再造土宇,則義雖君臣,恩實父子,東韓千里,草木昆虫之微,孰非帝德之所濡也?萬東廟,蓋天地腥膻,而王眷一脈,獨寄於此,然則只此巋然一宮,豈不足以有辭於天下後世哉?今天下薙髮左袵,而西洋者,又夷狄之尤者也。雖曾前未遑者,亦當追擧,豈宜輟其已擧之儀乎?此國人之所大疑而深感者,以故年前兩湖儒臣封章以諫,列邑章甫叫閽以爭。願殿下,亟令復享,則國人知攘夷之意,而洋寇懷畏憚之心,臣所陳數事,皆本於殿下一心,而心有公私善利之分。身之修與不修,事之理與不理,國之安危存亡,皆決於此,是故所謂學問者,不可一日停廢也。願殿下,極選京外儒林重望若干人,致敬盡禮,召致經幄,不廢三晝之講隻日之對。伏願深垂睿察焉云云。答曰,省疏具悉。出入經幄,裨補不逮,予有仰望於卿者,而今其因病還鄕,悵然如失,所陳諸條,無非切實,皇廟事,年前慈聖下敎,卿亦承見矣。
上在昌德宮。停常參·經筵。
傳曰,自明日進講爲之。
傳曰,各營馬軍哨軍之無馬者無勇者,循私塡充,此是軍制乎?兵判·禁軍別將·各營將臣知悉。
傳曰,禁·御兩營之鄕軍停番,出於爲念民弊,而京營軍制,緣此疎虞,自今爲始,停番代錢,還付兩營,砲手幾哨,磨鍊料布等節,依原軍例分給事,著爲定式。
以公忠監司申檍狀啓,報恩縣民家失火事,傳曰,當此寒節,多戶燒燼,極爲驚慘,元恤典外,別加顧助,趁卽結構奠接,俾無一民失所棲屑之歎事,廟堂措辭,分付。
以全羅監司趙在應狀啓,樂安郡民家失火事,傳曰,聞甚驚慘,元恤典外,別加顧助,趁卽結構奠接,俾無一民失所棲屑之弊事,廟堂措辭,分付。
議政府啓曰,洋舶旣退出矣,江都之公廨也軍器也戰艦也,不容不及今修擧,而重建之役,新備之方,設都監擧行,以沁營營造都監爲稱。知宗正卿李景純,左參贊申觀浩,知宗正卿李景夏,江華留守李章濂,左尹鄭圭應,右尹梁憲洙。竝監董堂上差下,令該曹口傳單付,使之鳩合材木,商確制度,所入物力,先以戶惠廳各營門所在貸用,處所,從便爲之之意,分付,何如?傳曰,允。
又啓曰,卽見水原留守趙獻永災實狀啓,則新舊災八百二結五十三負三束,特許劃下,推奴徵債,限明秋防塞事,請令廟堂稟旨,分付矣。本府農形,優爲大穰之年,而雖有如干所損,不當以災傷論矣。所請結摠,殆涉夥多,以五百結劃下,使之均俵,推徵防塞,依已例許施何如?傳曰,允。
兵曹啓曰,今番慶科庭試武科殿試榜目中,閑良金東奎之金字,誤以全字書之,原榜目中付標以入之意,敢啓。傳曰,知道。
又啓曰,宣傳官李泰鉉,以其病難供職,呈狀乞遞,改差,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,吏曹參議有闕之代,前望入之。
吏曹參議前望入之。曺殷承落點。
傳曰,勤政殿上樑文製述官,判府事爲之,思政殿上樑文製述官,左議政爲之,慶會樓上樑文製述官,右議政爲之,勤政門上樑文製述官,左贊成金炳冀爲之,弘禮門上樑文製述官,判府事金炳國爲之。
政院啓曰,卽者檢閱趙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,檢閱洪萬植·權命菊,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推
議政府啓曰,卽見左右捕廳所報,則邪學罪人姜命欽·黃基元·李基柱,向日伏法,金振之妻金女,俱已承款云矣。或受洗洋醜,或受職洋國云者,苟有一分人心,凶肚逆腸,豈至此甚乎?抵死不背,自現承眠者,俱不可不亟正典刑。罪人姜命欽·黃基元·李基柱·金女,竝出付摠戎陣,大會軍民,梟首警衆,何如?傳曰,允。
畿輔都巡撫營啓曰,卽見平安道雲山郡赴陣砲手等齊訴,則以爲本邑安樂豐,乃壬申軍功人,故加德僉使如坤之子也。自聞洋賊之變,奮發忠義,自願赴陣之際,巧値身病,不得遂意,賣其所居之家,辦錢一百五十兩,而使其子,追及該邑砲手等於黃州地,傳給以助糧資云。錢雖不多,顧其慷慨發憤之誠,足可謂世濟其美矣。如此之類,另施褒奬之典,恐好,令廟堂稟處,何如?傳曰,允。
摠戎廳啓曰,謹依議政府草記批旨,罪人姜命欽·黃基元·李基柱·金女,當爲梟首,而今則侵夜矣。薄昏勿行死刑,載在法典,明日擧行之意,敢啓。傳曰,知道。
巡撫營啓曰,卽見先鋒中軍李容熙馳報,則到付德浦僉使李斗鉉所報,富平境碇留異大船五隻中三隻,今日開東,向于紬於島外,本鎭瞭望,則阻山不見。一時到付富平府使趙秉老牒呈,以爲煙筒船一隻,初八日午時下去于八尾島之意,敢啓。傳曰,知道。
義禁府啓曰,前縣監金顯文,武兼金顯成,竝拿來事傳旨,啓下矣。金顯文·金顯成,居在公忠道禮山地云,依例發遣府書吏·羅將竝拿來,何如?傳曰,允。
吏曹參議金世鎬疏云云。省疏具悉。所請依施。
檢閱趙疏曰,伏以,臣接見家信,則臣母素患痰火之症,因近日候之稍寒,一倍添劇,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣所帶之職,俾便救護,仍治臣罪,以肅朝綱焉云云。省疏具悉。爾其勿辭救護。
丙寅十月初九日辰時,上御誠正閣。進講入侍時,右議政柳厚祚,同知事金尙鉉,參贊官趙秉世,侍讀官洪大鍾,假注書金尙萊,史官趙·金性均,各持通鑑第二卷,以次進伏訖。上曰,史官分左右。以下缺
內寅十月初九日申時,上御誠正閣。召對入侍時,參贊官李應夏,閣臣李淳翼,侍讀官韓龍敎,檢討官李裕承,假注書金尙萊,兼春秋盧鎭燮,史官金性均,各持通鑑第二卷,以次進伏訖。上曰,史官今左右。以下缺
上在昌德宮。停常參·經筵。
藥房提調韓啓源,副提調宋熙正啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而臣等齊會本府云矣,敢啓。傳曰,知道。
又啓曰,左右史不可不備,檢閱洪萬植·權命菊,旣有只推之命,竝卽牌招,推移入直,何如?傳曰,允。
以檢閱洪萬植·權命菊牌不進罷職傳旨,傳曰,只推。傳曰,文科新及第李晩燾賜樂。
以李果重囚單子,傳曰,有所斟量,特爲分揀。
傳曰,出身李承儉,窠近初仕作窠,令該曹口傳擬入。
巡撫營啓曰,前虞候申孝哲,遊擊將差下,領率關西砲手二百名,下去永宗鎭之意,敢啓。傳曰,知道。
營造都監啓曰,本都監應行諸事磨鍊,別單書入之意,敢啓。傳曰,知道。
以司謁,口傳下敎曰,內下通符十部,分給左右捕廳。
臺諫前望單子入之。大司憲李經在,大司諫張仁遠,執義朴海哲,司諫高濟溢,掌令宋徹萬·兪貞煥,獻納韓龍敎,持平鄭㵙·李晩瀅,正言李普燁·韓俊熙落點。
執義朴海哲,掌令兪貞煥,獻納韓龍敎啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,其可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶未伸。至今追思,不覺骨靑而膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莾·溫之凶,而幸賴我正宗大王廓揮乾斷,特降允兪。傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥戮之典。噫嘻,痛矣。賊裕之罪,可勝誅哉?辛酉一疏,包凶畜禍,暗售梟獍之腸,都人尹·姞等句語,排布陰譎,曲突徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘。渠以今日北面之身,乘國家不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者乎?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?原疏之陰憯,逆腸莫掩,鞫招之凶慝,斷案已成,雖未及結案,便是結案之劇逆,而安默·魯賢·在民三賊伏法之後。其凶謀逆節,尤益彰著,此與身死旣久之後,追律之例,大有異焉。不可援用尙魯追施之律,請物故罪人裕,亟施孥戮之典焉。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·漣之今又出也,凶言悖說,雲·海之所不到也。是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與物俱生。幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨。五字八字之凶言,猶爲不足,而必以二字不道之言,和應於合有變通之說,甚至街路上訩訛而極矣。振采則伎倆妖惡,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍之積庤搢紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一也。今古所無之逆,不可只施治逆之常典,适·雲已行之例,不用於此兩賊,將何施乎?請大逆不道罪人鍾一,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴。將臣家,將欲火攻,所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲訛賊之眞贓斷案。至於正月十三日,卽是窮宙亘宇所未有未聞之極逆情節,而無不參聞,無不參知,則罪止誅身,失之太輕。王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而私與同室,綢繆謀議,打成一片。論災異於南山而肆發憯悖之說,視奇貨於北謫而先倡負來之言,醞釀則嘯聚武士也,設施則乘夜火攻也。惟其校譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕。三尺已施,而不可誅止其身,失之太輕,請謀反大逆不道知情不告罪人榮瑾,施以孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和,則按肚於賊禎,連脈於逆瑾,思樂禍亂,圖爲不軌之陰秘,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均。是皆殪殄滅之無遺者,而元惡,未服常刑,兩賊,尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯容之,謂不足深誅而貸之猶輕,不施極律,則伏莽之戒,燎原之漸,豈不大可懼哉,大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以簪纓之士族,陰結韎韋之悖類,指順性而結爲血黨,平日追逐,所圖者無非陰謀,所會者盡是逆黨。至於二字凶言,旣露於鞫招,而三尺三章,只施於渠身,已是失刑之大者,負犯如此,關係若是,而豈可止以知情不告,蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑來告之不暇,而偃息恬憘,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰其氣色而遽逃,藏牘幾日而不爲告官,稱以値事機之巧湊。直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬厚,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪。執手告別,事敎主如嚴父,甘心護法,尊邪書如神明,此是渠莫掩之眞臓,罔赦之斷案,而及有王府拿來之令,脫身亡命。是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁。乃祖軍卒之稱,尙今唾罵悖孫,傳襲之惡,吁亦痛惋,憯懷賣國之凶圖,倡出無根之妖言。煽動一世,眩惑衆聽,究厥情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異於黃巾·綠林,禍將陷天,有浮於洪水·猛獸。何幸太陽中天,妖狀莫逃,快伸三尺之章,遄伏肆市之典,神人之憤,庶可少洩,而似此賊魁,不可只誅其身而止。請謀反不道罪人鍾三·鳳周,竝施孥戮之典焉。噫嘻,痛矣。江都之事,尙忍言哉?醜類陸梁,遠涉重溟,侵凌之禍,瞥起於不虞之頃,沁都保障之地,遽爾失守矣。兩祖御眞之所揭處,列聖睿算之所經理,體貌之嚴,關防之重,顧何如也?備禦綢繆,効死必守,卽帥臣責耳。噫,彼江華前留守李寅夔,身居分司之任,全味勝算,坐失全城,專事偸活,政典莫嚴,王法自在,揆以邦憲,焉逭當律?雖以前中軍李龍會言之,旣在副將之職,承佐贊劃,不措一策,以致失守。請新智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。噫嘻,痛矣。李公濂之罪,可勝誅哉?竊伏念通津搶攘之變,與江都無異,渠以守土之臣,義當効死捍禦之不暇,而初聞洋舶之逼境,袖手坐觀,及當匪徒之入府,脫身先走,有若鼠竄,任其豕突。雖因王師之臨境,幸免鬼蜮之全據,棄城逃命之跡,辱國爽師之罪,此固罔赦之案,焉逭當律?臣等請金甲島安置罪人李公濂,亟正邦刑,以洩輿憤,以嚴師律焉云云。答曰,不允。三罪人事,已有處分,勿煩。
執義朴海哲,掌令兪貞煥啓曰,新除授行大司憲李經在,時在公忠道靑陽地,掌令宋徹萬,時在京畿利川地,持平鄭㵙,時在全羅道昌平地,李晩瀅,時在慶尙道禮安地,請竝斯速乘馹上來事,下諭。答曰,許遞。
獻納韓龍敎啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀秘計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。答曰,不允。合啓中,李寅夔·李龍會事中矣字,下二字抹去,江都二字添入,任字下,十二字抹去,全昧制勝,初不應變八字添入。城字下,七字抹去,專事偸活四字添入,等字下,六字抹去,請薪智島圍籬安置罪人十字添入。夔字下,三字抹去,古今島圍籬安置罪人九字添入,會字下,十二字抹去,亟施一律,以正王法以洩輿憤焉十三字添入。
議政府啓曰,卽見巡撫營草記啓下者,雲山出身安樂豐,乃壬申軍功人,故僉使如坤之子也。聞洋賊之變,奮發忠義,自願赴陣,病未得行,賣家辦錢一百五十兩,以助本邑砲手糧資云,特施褒奬之典事,請令廟堂稟處矣。身病而不挫赴陣之氣,家貧而能辦助糧之需,爲公忘私,實有乃父之風,安樂豐特爲加資之衛將,加設單付,其父故僉使如坤,加一階贈職,以示朝家優奬之意,何如?傳曰,允。
又啓曰,頃以湖西軍布代錢狀請竝置之之意,覆啓行會矣。卽見該道臣申檍所報,則以爲木邊邑,使之本色上納,而舒川等七邑苧納條之本色準捧,其勢末由,特許代錢上納云矣。苧納雖是定式,代捧便成已例,特令依報辭許施,何如?傳曰,允。
弘文館啓曰,副應敎李昌鎬,營建都監都廳進,校理一員未差,副校理趙定燮別兼春秋進,上番闕直,事甚未安。應敎申獻求,校理趙晩和,副校理洪大鍾,竝卽牌招,推移入直,何如?傳曰,允。
兵曹啓曰,宣傳官金泰郁,以其身病,呈狀乞遞,改差,何如?傳曰,允。
兵曹,以鄭錫爲宣武祠守直官。
摠戎廳啓曰,罪人姜命欽·黃基元·李基柱·金女,大會軍民於楊花津頭,梟首警衆之意,敢啓。傳曰,知道。
江華留守李章濂疏曰,臣卽無謀無勇之一武夫,適値凶酋猖獗,保障失守,縻臣以居留之銜,此時此任之特畀於臣者,直以臣韎韋之流裔,容有一分方略之可施,威猛之可仗,而臣卽日辭陛,馳詣甲津,洋船充斥,末由通涉,仍抵昌浦,而始得受符,轉至海倉,旋又駐節。臣以單身隻手,莫可前進,赴湯蹈火,雖是義分,暴虎憑河,亦恐徒死無益,坐待招募,自致淹日。晩後始聞我軍之入據山城,與賊相接,乃能躡後到營,賊已退去,城已克復,莫非王靈之攸暨也。臣則旣不能先登,又不能隨機設策,其所逗遛不進之罪,少無減於當初失守之責。臣若徒藉寵靈,荏苒蹲據,終底於僨誤乃已,則其爲朝家虞憂,當何如?伏乞聖明,亟遞臣居留之任,得被當勘之律焉。答曰,省疏具悉。坐待招募,自致淹日,卿言果實際也,懷保奠接,擔責尤重,勿復控辭,隨事殫誠。
丙寅十月初十日辰時,上御誠正閣。進講入侍時,判敦寧李景在,同知事黃鍾顯,參贊官李應夏,檢討官李裕承,假注書金秉鍵,兼春秋白義行,史官金性均,各持通鑑第二卷,以次進伏訖。上曰,史官分左右。
上在昌德宮。停常參·經筵。
傳曰,禮房承旨馳詣社稷,奉審摘奸以來。
傳曰,自今日進講,停。
政院啓曰,左右史不可不備,檢閱洪萬植·權命菊,旣有只推之命,竝卽牌招,推移入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
以司謁,口傳下敎曰,酪牛,自十二月進上事,分付藥院。
兵曹口傳政事,以李承儉爲部將。
以江華府留守李章濂狀啓,殿牌·社稷位牌奉出,諸人酬賞,與還安之節,令該曹稟處事,傳曰,位版還安等節,令禮曹稟處,諸人事,萬萬嘉尙,酬勞之典,令廟堂稟處。
以黃海監司朴承輝狀啓,鳳山郡民家失火事,傳曰,當此寒節,民家燒燼,聞甚矜惻,元恤典外,別加顧助,結構奠接之方,廟堂措辭,分付。
執義朴海哲,掌令兪貞煥,獻納韓龍敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。措辭見上請金甲島安置罪人李公濂,亟正邦刑,以洩輿憤,以嚴師律焉。措辭見上答曰,不允。
獻納韓龍敎啓曰,請梟示罪人性世,亟施孥戮之典焉。措辭見上答曰,不允。
議政府啓曰,灣府管稅廳之設始也,獨於柵貨而有稅,北貨之初不擧論者,雖未知何故,而法意攸在,宜無異同。自今曆門爲始,北貨自灣府逐條磨鍊,別具成冊,修報本府,收稅,一依柵貨例,令稅廳照驗,俾無隱漏之弊,而每門比包成冊,亦爲報本府之意,定式施行,何如?傳曰,允。
又啓曰,向以洋擾事,移咨禮部矣。其後事實,亦不可不消詳奏咨,咨文,令槐院撰出,付之今番冬至使行,何如?傳曰,允。
又啓曰,向以各道砲科設行事,已有所啓稟行會者矣。關西則道科,旣在不遠,砲科,一體試取之意,分付,何如?傳曰,允。
禮曹啓曰,卽接新及第金鳴魯所志,則以爲矣身年記,今爲四十,而今番庭試時,倉猝書封內,誤以二十三,而倖占科名,自顧慊惶,無地自容,玆敢據實仰暴,請卽草記釐正云矣。年記誤書,出於無情,追後釐正,亦有已例,依此施行,原榜目中改付標以入之意,敢啓。傳曰,知道。
御營廳啓曰,謹依下敎,停番錢·減番錢輸送度支者,自今年還屬本廳事,行會各道監兵使處,軍數及料布,從當磨鍊後別單以入之意,敢啓。傳曰,知道。
摠戎廳啓曰,臥牛山·老姑山·大峴近處,有虎患云,晝夜塘馬來往之地,不無爲慮,故自本陣,發遣砲手,使之搜獵之意,敢啓。傳曰,知道。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,檢閱趙,由限已過,卽爲牌招入直,何如?傳曰,允。
以檢閱趙牌不進罷職傳旨,傳曰,只推。
政院啓曰,卽者檢閱洪萬植·權命菊,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
傳曰,京兆堂上,在外同義禁竝許遞,政官牌招開政,如有違牌,勿爲呼望。
吏曹啓曰,長陵參奉權敬善,以其身病,呈狀乞遞,改差,何如?傳曰,允。
兵曹啓曰,武臣兼宣傳官金百淳,受由下鄕,過限未上來,改差,何如?傳曰,允。
傳曰,副司果曺鎭九,尙衣主簿,前參奉曺鎭億,司䆃主簿,前參奉朴永胄,濟用主簿,前參奉朴寅羲,長興主簿金永弼,內資主簿,進士金相洪,義盈直長,幼學安貞國,內贍奉事,幼學黃羲淵,慶基殿參奉,幼學李寬植,崇仁殿參奉,進士朴相默·金奎燁,昭寧園守奉官,進士金敬熙,禮賓參奉,進士金震洙,典獄參奉,幼學林有廈,分奉常主簿,幼學朴陽鎭,部將出身崔禹亨·金魯益,守門將竝加設單付。進士柳燾,生員金守纘,肇慶廟參奉,幼學金順鳳·趙景濂·董克亮,濬源殿參奉,竝權設單付。出身安鴻悳先付司果,進士金東敎,幼學安孝稷·韓庠履先付司勇,竝令吏兵曹,今日政下批。
有政。吏批,參議曺殷承進。以鄭顯裕爲校理,林永洙爲判尹,李秉文爲左尹,姜㳣爲右尹,李寅奭爲同義禁,申彭齡爲長陵參奉。
兵批,參議李景熙進。五衛將加設單安樂豐,部將加設單朴陽鎭,守門將加設單金魯益。
執義朴海哲,掌令兪貞煥,獻納韓龍敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿情焉。措辭見上請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
獻納韓龍敎啓曰,請梟示罪人性世,亟施孥戮之典焉。措辭見上答曰,不允。
議政府啓曰,卽見江華留守李章濂,慰諭使姜㳣狀啓,則今番洋醜搶攘,全城逃竄之時,南門將李春日,拔劍當門捍禦,竟爲賊刃所斃,府民金日厚,賊滿城內,力無可施,義不俱生,卽日飮藥而斃。魯仁石·曺光甫,放丸傳城之賊,反爲所斃云矣。全城奔避之餘,隻劍獨當,以身殉國,卓異之節,誠澟然矣。李春日特贈二品職,忠憤所激,義不俱生,辦得一死,如彼其烈。金日厚特贈三品職,竝施綽楔之典,奮義殲賊,反被凶鋒,魯仁石·曺光甫,竝施給復之典,訪問其妻孥,厚加存恤,以示樹風勵俗之意,何如?傳曰,允。
又啓曰,卽見江華留守李章濂狀啓謄報,則洋賊據府之日,剽掠將及於山城,書吏趙羲永等七人,掘成土窟於僻凈處,璿源閣及史閣所在冊樻,竝爲權奉,而還安之節,不敢擅便云矣。金樻石室,固不敢擅自開閉,而變起倉卒,事出權宜,驚悚之餘,猶爲萬幸,還奉之節,宗正卿與春秋館,自當擧行,而此時廚傳之弊,亦不可不念,守臣旣帶知宗正卿矣。使之從便奉安,書吏趙羲永等七人,竝帖加成給,何如?傳曰,允。
又啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又啓曰,以江華留守李章濂狀啓,殿牌社稷位版,聖廟諸位奉出諸人,極爲嘉尙,而奉安之節,令該曹稟處事,傳曰,位版還安等節,令禮曹稟處,諸人事,萬萬嘉尙,酬勞之典,令廟堂稟處事,命下矣。蒼黃奔潰之中,諸人之冒危移奉,不可無褒奬之擧,分敎官黃浩德,六品職待窠遷轉。齋任南宮浚初仕調用,廳直劉錫圭,特爲給復,令本府吏校中優窠,從願差給。至於官奴鄭秀漢,白刃及頸,而奮不顧生者,尤極嘉尙,亦令給復免賤,該營所管邊將一窠,首先差送,何如?傳曰,允。
摠戎廳啓曰,臥牛山·老姑山·大峴,有虎跡處,調發砲手行獵矣。今日大峴近處中,豹虎一頭,小豹虎一頭捉得,謹此封進,而捉虎將卒,考例施賞,或有未盡捉者,更加遍審,期於搜捉之意,敢啓。傳曰,知道。
上在昌德宮。停常參·經筵。
傳曰,左副承旨許遞,前望入之。
承旨前望入之。兪晠煥落點。
政院啓曰,新除授承旨兪晠煥,時在安邊府任所,請斯速乘馹上來事,下諭。傳曰,許遞,前望入之。
承旨前望入之。李文永落點。
傳曰,安邊府使之代,令該曹口傳差出,不日下送。
吏曹口傳政事,以尹致賢爲安邊府使。
傳曰,臺諫許遞,前望入之。
臺諫前望入之。大司憲成近洙,大司諫南鍾順,執義鄭謙植,司諫金秉周,掌令朴周雲·尹滋華,獻納洪祐昌,持平梁相器·鄭勉洙,正言兪益煥·朴弘壽落點。
政院啓曰,掌令朴周雲,以前任柒谷府使,方在解由未出中,何以爲之?敢稟。傳曰,勿拘。
傳曰,一自江都失守,府內諸民,酷被劫掠,殆同獸散魚駭,每念其扶老挈幼,棲遑道路之狀,則自不覺慘然在目,而及夫王師之入據山城,牛隻糧米之助納者,若是夥然,渠輩俱在奔竄之中,亦乏糊口之資矣。何以辦此優助?哀矜之餘,誠極嘉尙,推此究之,則民皆是堯·舜之民,而只緣在上者,不善導率,以致阽危,固已萬萬慊恨,而旣不能懷保奠安,又不能固守嚴防,一有不虞之患,遂使無告赤子,至有蕩柝之境,渠雖不怨,誰當其咎?今此衆民之出義助餉,不止爲簞食壺漿之比,則不可泯然而止,令慰諭使姜㳣,將此辭敎,一一洞諭沁民事,塘馬知委。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
又啓曰,卽見前獻納朴周雲陳疏到院者,則前銜陳疏,家僮直呈,俱係禁令,所當退却,而係是言事,雖不得不捧入,不可無警,從重推考,何如?傳曰,允。
議政府啓曰,洋船旣已退出矣。江都之公廨也軍器也戰艦也,不容不及今修擧,而重建之役,新備之方,設都監擧行,以沁都營造都監爲稱。知宗正卿李景純,左贊參申觀浩,知宗正卿李景夏,江華留守李章濂,左尹鄭圭應,右尹梁憲洙,竝監董堂上差下,令該曹口傳單付。使之鳩合材木,商確制度,所入物力,先以戶惠廳各營門所在貸用,處所,從便爲之之意,分付,何如?傳曰,允。
又啓曰,卽見左右捕廳所報,則邪學罪人李龍來·元厚正·朴聖云等,俱已承款自服爲辭矣。受學受洗,打成一片,行兇情節,畢露無餘,李龍來·元厚正·朴聖云,竝出付摠戎陣,大會軍民,梟首警衆,何如?傳曰,允。
弘文館啓曰,副修撰安驥泳,巡撫營從事官進,一員未差,下番闕直,事甚未安。修撰李裕承,副修撰嚴世永,竝卽牌招,推移入直,何如?傳曰,允。
兵曹啓曰,昨日政,加設單付守門將崔禹亨,方在草土云,勿施,原單子付標以入,而待闋服下批之意,敢啓。傳曰,知道。
又啓曰,守門將方漢龍,以其病難供職,呈狀乞遞,係是加設窠,減下,何如?傳曰,允。
摠戎廳啓曰,豹虎二頭捉得後,仍爲搜獵,而更無虎跡,行獵將卒,姑爲撤還之意,敢啓。傳曰,允。
執義朴海哲,掌令兪貞煥,獻納韓龍敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。措辭見上請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。獻納韓龍敎啓曰,請梟示罪人性世,亟施孥戮之典焉。措辭見上答曰,不允。
前獻納朴周雲疏略曰,臣今歸矣,復以一言,冒死畢陳。夫君以民爲天,民以食爲天,而財散民聚,財聚民散,前年勸分,勢出不已,而雖在平時,已非應行,況今民心弩末,又若橫徵,當作何狀?夫土木之張大,非節用也,侈靡之過度,非節用也,用不節而謂之民不愛,則臣不信也。臣又聞昔衛君,以左氏之地,易一亡胥而斬之曰,法不立,誅不必,雖有十左氏,無益也。法立誅必,雖失十左氏,無害也。今若法立誅必,雖失十江華,無害也,法不立誅不必,雖復十江華,亦無益也。敦宗好生,雖曰至德,其於列帥之解體,三軍之不發何哉?宗姓非重,宗社爲重,惟聖明念哉。臣今者,以將伯之馹召耉臣,非榮其身,將欲用其言也。言雖切切,聽之藐藐,終未見一事之施行,只令其蒼黃納履之歸,烏在其馹召之初意哉?臣恐言路自此愈閉,臣又聞故徵臣曺植,告于宣廟曰,我國必以吏胥而亡,彼狐狸鼠輩,不足以膏齊斧乎?夫以曺植之明見,豈爲無理之妄言哉?方今內自京司,外至列郡,吏胥橫濫,放散爲極,惟聖明念哉。臣又聞項籍,斬宋義,而鉅鹿之勝,不戰先決,夫豈有將慢卒惰而能成克捷乎?彼區區小賊,嘗試登陸,而阿上喬英,坐送時月,使忠勇之士,扼腕痛心,其可曰整紀律乎?借曰水戰,彼長我短,苟皆盡心,詎無良筭,特於無戰意何哉?近日廟筭已定,廣募砲射,設堡分屯,有饋有據之策,無出此右,而惟玆整紀律·致人和·倡戰意三者,尤爲目下之急務,惟聖明念哉。臣又聞朝廷之上,以四條嚴正之辭,上下血誓,人人思憤,賊已逡巡震疊於千里之外也。至於洋鐵洋布之屬,是爲交通內應之梯,而鍾簷之熒瓏依舊,鍼鍜之眩如前,而安可新一國之耳目?凡係洋物,嶄截禁抑,然後民志可定,凶賊可滅,惟聖明念哉云云。答曰,省疏具悉。經始正衙,卽所以迓續有命,今日廷臣,庶諒予意,諸罪人事,籬置亦極律也。豈不曰法之不立乎?餘外諸條,當留念矣。
上在昌德宮。停常參·經筵。
傳曰,傳香承旨,馳詣宗廟·景慕宮,奉審摘奸以來。
以公忠監司申檍狀啓,軍器修補時,監董中軍李暐昭等褒賞之典,令該曹稟處事,傳曰,道伯之自備物財,誠心竣役,萬萬嘉尙,公忠監司申檍加資,中軍李暐昭守令除授,其餘監董以下,令該曹稟處。
以咸鏡監司金有淵狀啓,安邊府民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
宗親府啓曰,明日卽天漢殿冬孟朔大奉審日次,臣等與儀賓·閣臣,進詣擧行之意,敢啓。傳曰,知道。
議政府啓曰,卽見江原監司曺錫輿,災實分等狀啓,則尤甚各邑,不爲擧論,伊川等十四邑置之稍實,旌善等十二邑置之之次。流來舊災之以新災磨鍊者,五十五結八十五負七束,特許準劃,後錄諸條,竝請令廟堂稟旨,分付矣。本道農形,優爲諸路之最,而尤甚之不擧其目,可見沿峽之均熟矣。舊災査剔,旣有朝令,而一陳不起,其將還實無期而已乎?三十結特爲劃下,分等依施。其一襄陽等八邑大同布及訓局外各軍門各衙門軍布,兵曹騎步兵布,竝許代錢事也。大同,正供也,軍布,重需也。課歲許代,有非經法,而麻農旣云失稔,民情亦所當念,特依昨年例代納,其一各軍門屯稅及各宮房各衙門有土旣稅,從實收稅之意,捧甘嚴飭事也。其一推奴徵債,限明秋防塞事也,俱係便民之情,竝依施行,何如?傳曰,允。
兵曹啓曰,卽接右捕廳牒報,則扈衛軍官金喜鼎,以曳衰之人,換着華服,冒赴謁聖武科,至於參榜爲辭矣。取考榜目,則參榜果爲的實,揆以法意,萬萬痛惡,爲先削科,原榜目中,付標以入,而其罪狀,移法司依律勘處,所授紅牌,令政院爻周,何如?傳曰,允。
營建都監啓曰,戰艦今方始役矣,前郞廳尹相學,出身李觀淳·金鼎夏,幼學劉錫夏·沈鐩,別看役差下,何如?傳曰,允。
巡撫營啓曰,龍川府配囚太聖云,遠赴大陣,隨入鼎足之役云,其出於憤發,敢入危地者,足可贖罪之端。又本罪不重伊輕,則其在願赴軍奬勸之義,合有參恕之道,太聖云定配,特爲解還,何如?傳曰,允。
摠戎廳啓曰,罪人李龍來·元厚正·朴聖云,大會軍民於楊花鎭頭,梟首警衆之意,敢啓。傳曰,知道。
吏曹參議曺殷承疏曰,伏以,臣以人則疎闇譾劣,履屐無當,以家則單寒孤畸,墻壁靡依,遭際熙運,倖竊科第,前後歷揚,罔非踰濫。滾到下大夫之列,而居常戒懼,如集于木,不意日昨,伏奉除旨,以臣爲吏曹參議者。選部通擬,已是望實之外,前望特點,尤非涯分之內,恩榮若偏臣身,感恧靡所措躬。夫國有六官,天官綦重,雖其參佐之任,與長席有異,而若論注擬之代斲,通塞之與聞,則銓綜之地,均有其責。苟非鑑識明於凡流,聞望著於一代,上不可以謬授,下不可以濫應,臣雖無似,亦聞古人量入之戒。顧何敢揚揚冒進,視以儻來,笑罵之從他,驟躐之不已,而竟自犯於玷汚名器,孤負聖簡也哉?今臣所言,非出於妄效士大夫崇飭禮讓之美,粗守素分,少裨廉防,卽亦萬一之報也。開政有命,牌望路阻,雖不得不冒沒出肅,而夤緣蹲仍,轉益惶隘,庸敢臚實控籲,仰瀆崇嚴。伏乞聖明,俯垂鑑諒,亟允所辭,以幸公私,不勝大願云云。答曰,省疏具悉。爾其勿辭察職。
上在昌德宮。停常參·經筵。
藥房都提調金炳學,提調韓啓源,副提調李晩運啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如?大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而臣等齊會本府云矣,敢啓。傳曰,知道。
傳曰,日氣漸寒,各處出戰,將卒風餐露宿,實所矜憐,且賊船旣出前洋矣,楊花結陣,先爲解嚴。
傳曰,軍器提調李景純,舟橋堂上申觀浩相換。
傳曰,在囚罪人金顯文·金顯成,捧口招以入。
以黃海監司朴承輝狀啓,安岳郡民家失火事,傳曰,聞甚矜惻,元恤典外,別加顧助,趁早結構奠接之方,廟堂措辭,分付。
議政府啓曰,洋舶之遠涉層溟,恣行侵掠,必有我國奸細之徒,表裏和應,目下急務,莫先於鋤治邪類,殄滅無遺矣。內而刑·漢·兩司·兩捕廳,外而八道·四都及各鎭營,凡係邪類,盡行搜捕,每於月終,修報于本府。一人而捉二十人以上者,善地邊將作窠差送,如或充數瞞報,虛實相蒙。又或修嫌逞憾,誤捉平民,則當該校隷,施以反坐之律,不飭之各該堂上·道帥臣及討捕使,竝從重論勘之意,嚴飭,何如?傳曰,允。
又啓曰,卽見公忠監司申檍分等狀啓,則尤甚各邑不爲擧論,洪州等十七邑鎭,置之之次,公州等三十八邑,置之稍實,後錄諸條,竝請令廟堂,稟旨,分付矣。其一庇仁等七邑鎭,在囚敗船罪人,竝移送原籍官事也。其一軍保歲抄磨勘,勿爲定限,使之流伊充定各鎭,編伍軍兵,歲末成冊,一體退行事也。其一洪州等十二邑鎭,各司所納箭竹,量宜權減事也。其一推奴徵債,限明秋防塞事也,本道穡事,可謂十成之年,而災頉之不爲擧論,有以見大同之告矣。分等依施後,所陳諸條,俱係便民之政,依所請施行,箭竹限三分一權減,何如?傳曰,允。
又啓曰,洋舶之碇住水原楓島,已有畿伯狀聞矣。嗣後去留,宜有華留馳啓,而于今幾日,尙無動靖,揆以邊情,萬萬疎忽。該守臣,姑先施以越捧之典,洋舶形止,卽速啓聞之意,星火知委,何如?傳曰,允。
又啓曰,向以洋舶情形,已有咨報於北京,而第念日本,自講和以後,凡事係邊情者,互相通報,曾於庚申,以緊防洋敎事,島主,因東武意,書通我邦矣。今此洋夷之猋往焂來,情狀叵測,且統營外洋出沒之舶,有事於日本,難保必無,其在交好之道,似合先事通知。亦以我國近日所經,詳述顚末,修書契送于萊館,仍令轉致東武,以示警邊防敦鄰好之意,何如?傳曰,允。
宗親府啓曰,臣等與儀賓·閣臣,進詣天漢殿,御眞展奉,奉審,無頉之意,敢啓。傳曰,知道。
內醫院啓曰,提調韓啓源,時無職名,令該曹口傳付軍職,何如?傳曰,允。
兵曹口傳政事,大護軍韓啓源。
摠戎廳啓曰,謹依下敎,楊花防守結陣,標信祗受後解嚴,漢北門把守·將卒,亦爲解送,而各營軍卒之分給器械,沿江排設火器,一一照檢捧上,則勢將日暮矣。臣明日入城之意,敢啓。傳曰,知道。
義禁府啓曰,前縣監金顯文,武兼金顯成等,拿來草記蒙允,發遣府書吏·羅將矣。金顯文·金顯成,因事上京之際,拿來書吏·羅將相違不見,而中路得聞拿命云,今方待命,故竝拿囚之意,敢啓。傳曰,知道。
刑曹啓曰,謹依傳敎,龍川府定配罪人太聖云,卽爲放送事,分付該道道臣之意,敢啓。傳曰,知道。
又啓曰,兵曹啓辭內,卽見右捕廳牒報,則扈衛軍官金喜鼎,以曳衰之人,換着華服,冒赴謁聖武科,至於參榜爲辭矣。取考榜目,則參榜果爲的實,揆以法意,萬萬痛惡,爲先削科,原榜目中,付標以入,而其罪狀,移法司,依律勘處,所授紅牌,令政院爻周,何如?傳曰,允事,批下矣。謹按律文,則大典會通武科條有曰,科場濫入者,水軍充定。罪人金喜鼎,水軍充定事,依例令兵曹擧行之意,敢啓。傳曰,知道。
行護軍金炳駿疏略曰,洋匪稱兵,江都失守,朝野震驚,軍民痛憤,何幸文殊之戰,鼎足之捷,遂使醜賊破膽,府城克復,妖氛廓淸,第此時陰雨之備,苞桑之戒,尤不可少忽也。洋醜一種,眞是猘犬惡獍之至凶大逆,非寰宇中血氣含生之類也。雖聖人之化,不可以馴之,惟王者威,乃可以御之,其御之之道,卽在於鋤治洋敎,其聲氣相通者,鉤刜之,其謀計內應者,撲滅之而已。然後洋醜,雖欲涉吾地,無復嚮導指誘者,則一片帆,將絶影於海上矣,何必疲我士卒,弊我兵甲而後,禦之哉?辛酉之獄,己亥痛治,終不能殄滅無遺也。今宜廣捕邪賊,朝得一而誅之,暮得二而殲之,至于百千萬億,悉掃而盡芟之,則外寇無得窺覬,陰黨庶革心面矣。若以誅殺爲難,則彼百千萬億之爲禽爲獸者,決非人類也,匪人類則誅殺之,以絶禍本,固不害於仁政,亦不悖於刑法矣。今臣所言大同之言,而卽所以明天理正人心也,明天理正人心之要,亶在乎勤聖學。成王,周之賢主也,因群臣之戒而答之曰,日就月將,學有緝熙于光明,朱子釋之曰,續而明之。臣竊謂續之爲言,無間斷也,明之爲言,明事物之理也,明事物之理,乃所以明天理而正人心也。殿下以明天理正人心,爲進德出治之原,沛然行之,則蠢爾洋匪,不足血刃以破,太平萬世永基于今日矣,懋哉懋哉云云。答曰,省疏具悉。洋醜滋據,痛惋殊極,而今其逃出外洋,情跡叵測矣。至若禦之之道,實在於鋤治洋敎,而明天理正人心,卿言果切當矣。如卿宿學,如卿宿望,乃於此時而固守東岡之陂乎?望卿幡然簉朝,出入經席,輔予導予,副此區區焉。仍傳曰,此批答,遣地方官傳諭。
上在昌德宮。停常參·經筵。
自人定至二更,灑雨下雨,測雨器水深二分。
傳曰,卽見畿伯狀啓,則賊船已出外洋云,此時各處出征將卒之跨朔露處,一時爲悶,竝爲解嚴,大陣回軍日,巡撫大將,出往江頭犒饋後,合陣班師。
傳曰,出征大陣,旣班師矣,特遣宣傳官,中路勞問。
傳曰,大陣旣班師,今二十九日,當親臨犒饋頒賞矣,該房知悉。處所春塘臺磨鍊,諸般擧行,一依瑞蔥臺例爲之。
傳曰,春塘臺親臨頒賞時,時原任大臣·將臣·政府堂上入參。
傳曰,朝家之創置四都,爲其畿輔關隘,左右捍衛,而至若江華,處在三南要衝,京師之舟楫往來,皆由於此,其爲所重,尤當自別。自今爲始,依統營外登壇例施行,而軍需軍物措劃設始之方,令廟堂爛商,從長稟處。且外此三都軍制,近甚疎虞,以原任將臣,間間差送之,敎鍊操習,以備不虞事,著爲定式。
傳曰,兵曹參判許遞,令該曹口傳差出。
吏曹口傳政事,以趙秉協爲兵曹參判。
傳曰,摠管許遞,前望入之。
摠管前望入之。都摠管完平君昺·尹正永·李鳳周,副摠管尹滋德·徐相鼎·尹宗善·韓應國·黃鍾顯·尹秉鼎·李世器落點。
政院啓曰,卽者義禁府都事來言,時囚罪人,當爲捧供,而判義禁李景純,營建都監進,知義禁李寅奭,同義禁朴孝正·許傳有身病,不得開坐云。營建都監進,何以爲之,而知義禁·同義禁竝卽牌招,何如?傳曰,竝許遞,前望入之。
金吾堂上前望入之。判義禁金學性,知義禁洪祐吉,同義禁鄭圭應·金基纘落點。
以慶尙監司李參鉉狀啓,聞慶縣監李國寧罷黜事,傳曰,令該曹口傳各別擇差,不日下送。
以全羅監司趙在應狀啓,玉果縣民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
傳曰,知申外承旨竝許遞,前望入之。
承旨前望入之。鄭基會·申正熙·宋熙正·李源圭·申道熙落點。
議政府啓曰,卽見慶尙監司李參鉉災實分等狀啓,則尤甚各色不爲擧論,慶州等五十九邑,置之稍實,大邱等十二邑,置之之次。各樣災一千三百二十二結五十三負,特許準劃事,請令廟堂稟旨,分付矣。以若七十州幅員之大,縱有五六邑暵勞之損,此是常歲之所不免,而尤甚之初不擧論,可驗大有之年矣。兩等分劑,依此施行,所請災結,稍涉夥多,以五百結劃下,使之精約派給之地,何如?傳曰,允。
又啓曰,番舸,旣出外洋,大陣行且班師,而第沁都備禦之從以疎虞,亦不可不念。令巡撫中軍,精抄鄕砲手五百名,各營將校各二人領率,姑使之留防,供饋住接之節,着意爲之之意,分付該守臣處,何如?傳曰,允。
兵曹啓曰,因刑曹草記,今番謁聖武科殿試時,濫入罪人金喜鼎,依律文水軍充定,令兵曹擧行,啓下矣。濫入罪人金喜鼎,黃海道載寧郡水軍充定,定驛子押送之意,敢啓。傳曰,知道。
司僕寺啓曰,旌義前縣監李彦吉遞任,進上馬二匹,今纔上來,禾毛色別單書入,依例內廐立養之意,敢啓。傳曰,知道。
上在昌德宮。停常參·經筵。
傳曰,幼學李載純,令該曹口傳付軍職,冠帶常仕,使之承候於王大妃殿。
以水原留守趙獻永狀啓,洋舶定住形止,茫未覺察,不勝惶恐待罪事,傳曰,勿待罪,另飭瞭望以聞。
以江華留守李章濂狀啓,賊酋入城之際,南門將李春日,揮劍拒賊,爲賊所斃,城中民金日厚,義不俱生,飮藥而斃,當有示意之擧事,傳曰,令廟堂稟處。
吏曹口傳政事,以李福愚爲聞慶縣監。
弘文館啓曰,修撰李裕承陳疏徑出,副修撰安驥泳,巡撫營從事官進,一員未差,下番闕直,事甚未安。修撰嚴世永,卽爲牌招入直,何如?傳曰,允。
以修撰嚴世永牌不進罷職傳旨,傳曰,只推。
畿輔都巡撫營啓曰,平壤前五衛將朴時銓,幼學權基周,自聞沁都搶攘之後,忠義激發,相與圖議,傾蕩出財,辦米百石,船運來納,願助軍需,今此千里運糧,奚翅萬繈納錢?顧其誠效,嘉尙極矣。如此出義之人,合有優奬之典,令廟堂稟處,何如?傳曰,允。
議政府啓曰,卽見巡撫營草記,則平壤前五衛將朴時銓,幼學權基周,自聞沁都搶攘之後,激發忠義,相議出財,辦米百石,船運來納,顧助軍需,如此之人,合有優奬之典,令廟堂稟處事,允下矣。忠義所激,捐財辦米,嚮上之誠,甚用嘉尙,前五衛將朴時銓,加資,幼學權基周,郞階成給,以示優奬之意,何如?傳曰,允。
又啓曰,卽見左右捕廳所報,則邪學現捉罪人成連順,甘受錢兩,恣意來往,欲爲犯越,招寇之狀,的確無疑。元允哲受學領洗,締結通涉,所犯情節,旣爲約款,元丁吉爲其捧債,見欺被誣,已露於査庭云矣。沈溺邪術,糾結邪黨,此已爲國法之所不容,而況其越海招寇,斷案且成者乎?捕廳盤覈,亦旣屢矣,悖謀凶計,別無更問之端,罪人成連順·元允哲,竝出付軍門,大會軍民,梟首警衆。至於元丁吉,初不染邪,且是見欺,則情有可原,跡無可執,特爲放送,何如?傳曰,允。以巡撫營擧行。
又啓曰,卽見江華留守李章濂狀啓謄報,則洋賊據府之日,剽掠將及於山城書吏趙義永等七人,掘成土窟於僻凈處,璿源閣及史閣所在冊樻,竝爲權奉,而還安之節,不敢擅便云矣。金樻石室,固不敢擅自開閉,而變爲倉卒,事出權宜,警悚之餘,猶爲萬幸。還奉之節,宗正卿與春秋館,自當擧行,而此時廚傳之弊,亦不可不念,守臣旣帶知宗卿矣。使之從便奉安,書吏趙義永等七人,竝帖加成給何如?傳曰,允。
義禁府啓曰,前縣監金顯文,武兼金顯成等,原情云云。傳旨內辭意,發問目,一一嚴覈是白乎則,專事發明,無意直陳,究厥情狀,俱極痛駭,平問之下,難以取服,竝只刑推得情,何如?判付啓。金顯文嚴刑一次,遠地定配,金顯成除刑推發配爲良如敎。
修撰李裕承疏云云。答曰,省疏具悉。爾其勿辭救護。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,訓鍊大將李景夏,以巡撫使,出征將卒犒饋事,江頭今方,出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,訓鍊大將,禁將兼察事,命下矣。兼察訓鍊大將李周喆,卽爲牌招,聽傳敎,何如?傳曰,允。
傳曰,啓字誤踏之中官趙龍翼,從重推考。
傳曰,洋夷之前後膠擾,輒擧交易爲言,槪以我國之用洋貨而然,此所以筵奏筵飭,一切禁斷者也。令欲禁止,何時不急先務,而目下事勢,尤不容不嚴防乃已,未知邊臣,果能對揚否乎?三江搜驗,如有現發者,自灣府,先斬後啓,如是申飭之後,萬有一伈泄,闔眼袖手,灣尹亦難免重究,令廟堂措辭,分付。
巡撫營啓曰,邪學罪人成順元·元允哲,楊花津頭,梟首警衆之意,敢啓。傳曰,知道。
議政府啓曰,卽見江華留守李章濂,慰諭使姜㳣狀啓,則今番洋醜搶攘,全城逃竄之時,南門將李春日,拔劍當門,挺身捍禦,竟爲賊刃所斃。府民金日厚,賊滿城內,力無所施,義不俱生,卽日飮藥而斃,魯仁石·曺光甫,放丸傳城之賊,反爲所斃云矣。全城奔避之餘,隻劍獨當,以身殉國,卓異之節,誠澟然矣。李春日特贈二品職,忠憤所激,義不俱生,辦得一死,如彼其烈。金日厚特贈三品職,竝施綽楔之典,奮義殱賊,反被凶鋒,魯仁石·曺光甫,竝施給復之典。訪問其妻孥,厚加存恤,以示樹風勵俗之意,何如?傳曰,允。
弘文館啓曰,修撰李裕承陳疏受由,副修撰安驥泳巡撫營從事官進,一員未差,下番闕直,事甚未安。修撰嚴世永,卽爲牌招入直,何如?傳曰,允。
以修撰嚴世永牌不進罷職傳旨,傳曰,只推。
兵曹啓曰,今二十日春塘臺親臨犒饋頒賞時,侍衛不可不備,宣傳官有闕之代,竝口傳擬入之意,敢啓。傳曰,知道。
兵曹口傳政事,以元世·鄭雲龜爲宣傳官。
兵曹啓曰,今九月二十九日,慶科庭試武科殿試時,直赴殿試,奉承傳養馬安寬振等四十九人內,三十八人應試參榜,所授帖文,竝收聚爻周。馬兵朴枝實,追捕武士李象浩,別武士車行福·許榮·盧鍾千,親騎衛盧文辰等六人遭故,竝依法典陳試。閑良劉應煥,騎士金永信作故,扈衛軍官權濟,親騎衛金濟祐,俱以身病不赴。係是三式年內,依例陳試。南兵營親騎衛張成汲,起送成冊中,以起送爲辭,而無緣不赴,其委折,關問該帥臣後稟處。直赴會試奉承傳金榮燦等九人內,七人應試參榜,所授帖文,竝收聚爻周。閑良李奎輝,選武軍官鄭鵬漢遭故,依法典陳試,何如?傳曰,允。
義禁府啓曰,時囚罪人金顯文·金顯成口招公事判付內,金顯文嚴刑一次,遠地定配,金顯成除刑推發配事,命下矣。謹依判付內辭意,金顯文嚴刑一次,訊杖第三十度後,慶尙道軍威縣,金顯成全羅道鎭安縣竝遠地定配,而以傳旨及判付內辭意,具罪目,依例發遣府書吏·羅將,押送于各其配所何如?傳曰,允。
上在昌德宮。停常參·經筵。
傳曰,藐予不穀,叨承丕基,夙夜憂懼,罔敢自逸,今此轟燁之異,乃在收藏之節,仁愛之天,豈無所以而然也?寇賊新退,而民心靡定,此予之咎也,財賦暫絀而民力方竭,此予之咎也,貪墨未祛而民産已匱,此予之咎也,法令不行而民情莫通,此予之咎也。有一於是,有足以召災,況庶事叢脞,有不可以歷計之乎?滿心警悚,靡所止屆,自今限三日避正殿減膳減樂,庸寓自責之義,大小臣隣,咸須知悉。
傳曰,廣留瓜期漸近,限一瓜特爲仍任。
院議啓曰,靑臺之警,何爲而至哉?月過收聲,節屆閉物,而微雪纔灑,陰雨旋霔,仍又有轟燁之異,待人不寧,不令之歎,不幸近之矣。臣等不敢以某事某應,如漢儒之傅會爲說,而災不虛生,必有所召。仁愛之天,若是其提省而警告者,豈無所以而然哉?以言乎朝象,則幸値昇平,恬嬉成習,以言乎國計,則纔經邪氛,財賦漸絀,州縣枵罄,民生困瘁,莫今日若。推此以往,有不可一一指陳,而朱夫子曰,一毫一髮,無不受病者,卽此之謂也。此雖群下,不能贊襄之罪,而抑又殿下懋實之政,猶有所未盡而致之歟?臣等修啓將上之際,卽伏見傳敎下者,恐懼修省,責躬減膳,辭旨懇惻,必有所格之效。有如殷后之德修而桑穀自枯,宋君之言善而星妖徙度,回災爲祥,卽不過轉移間事,亶在乎我殿下一心上做去耳。伏願殿下,勿以非常之災,謂之適然,奮發如雷勵,振作如電掣,日御經筵,以新其德,時接臣憐,以訪治道。庶見頹綱復振,而嘉言罔伏,庶績咸熙,而群黎迪康,目今答譴消弭之方,豈有愈於此者乎?臣等職忝密邇,不勝憂愛,敢此敷陳。伏願殿下垂察焉。答曰,靑臺告警,驚悚萬萬,多少敷陳,可不體念?
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·司寒壇·南壇·雩祀壇·漢江壇,北郊祈雨壇·厲壇次第看審,則各壇壇上及四面紅箭門墻垣階砌,俱爲無頉,而馬祖壇東北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
弘文館啓曰,修撰李裕承陳疏受由,副修撰安驥泳巡撫營從事官進,一員未差,下番闕直,事甚未安。修撰嚴世永,卽爲牌招入直,何如?傳曰,允。
巡撫營啓曰,大將臣李景夏,迎勞出征將卒仍爲犒饋後,合陣班師之意,敢啓。傳曰,知道。
義禁府啓曰,慶尙監司李參鉉狀啓內,聞慶縣監李國寧爲先罷黜,其罪狀令攸司稟處事,啓下矣。李國寧,時在任所云,依例發遣府羅將拿來,何如?傳曰,待待命拿囚。
又啓目,扶餘縣監具龍翼,原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
又啓目,粘連向前具龍翼亦,徵民雖有執贓,失儀自歸駭聽,以此照律,何如?判付啓,依允。
又啓目,粘連扶餘縣監具龍翼矣本府議啓內,徵民雖有執贓,失儀自歸駭聽,以此照律罪杖八十,收贖奪告身三等,私罪。奉敎依允爲旀,功議各減一等爲良如敎。
左議政金炳學,右議政柳厚祚箚略曰,迺者收藏之月,忽有震虩之異,仰惟聖衷驚悚,減膳撤樂,至降責己之敎。伏念災咎之生,必有所召,臣未知今日朝政,果合於天心否乎?費用廣而國計耗矣,徵斂數而民力竭矣,賞罰不中而朝紀隳矣,恬嬉成習,武備疎矣。此皆由於臣等之庸愚闇劣,冒玷三事,旣不能調元贊化,以應天人之和,又不能發慮出謀,以紓軍國之急,一則臣等之罪也,二則臣等之罪也。誠願殿下,日御經筵,召接臣隣,監前世治亂之跡,訪今日急先之端,今玆轟燁之異,安知不爲景星卿雲之祥也耶?至若臣等之尸位無狀,竝賜斥退,改卜賢德,以答天譴焉云云。答曰,省箚具悉卿等之懇。轟燁之異,仁天所以丁寧警誡也。今此所陳切實懇摯,謹當書紳服膺,至於災眚之來,咎在寡躬,於卿等何有?安心勿辭是所望也。仍傳曰,此批答,遣史官傳諭。
大司諫南鍾順,司諫金秉周,獻納洪祐昌,正言朴弘壽箚略曰,卽者轟燁之應響,起於冥杳,不覺蹶然而驚悚矣。仁天之告警,必有所以,天時愆和,災殄流行,將何以弭天譴而召人和哉?伏見近日洋賊,卽凶醜禍類也,服習邪敎,犯我禮義之邦,撑舸揚帆,往來閃忽者有之,豈不大可懼哉?且以今番江都事言之,職在居留,不思保障,徒懷恇怯,坐夫金湯,避匿草莽,以王章,宜正師律。伏願殿下,廓揮乾斷,亟施三罪人當施之律焉。伏念應天之實,弭災之道,亶係於奮發淬勵之政,其本則惟在於聖學。繼自今,日臨講幄,朝晝召接,而正心以正朝廷,正朝廷以正萬民,則燎原之火,何憂不撲滅,氛翳之氣,何憂不廓淸?惟願聖明留神焉云云。答曰,省箚具悉。仁天示警,若是丁寧,靜思厥咎,實在寡躬,所陳諸條,莫非切實,而諸罪人已有處分,其勿更煩。
檢校副提學李載元·金炳弼·鄭健朝·金炳始·李鎬俊·趙寧夏,副提學李載冕,檢校典翰閔升鎬·李明應·李冕光·李根秀,典翰金奎弘,應敎申獻求,副應敎李昌鎬,校理鄭顯裕·趙晩和,副校理趙定燮·洪大鍾,修撰李裕承·嚴世永聯箚曰,伏以,月紀龍,序窮䪝斂,有非震霆鼓物之時,而殷殷之響,微發於疇曩,始雖驚悚,竊謂旣剝之陽,尙敵群陰,一氣相盪,適然有聲而已。玄冥之節,今焉聿屆,靑臺之報,又何荐至?以我殿下敬天之至德,過自損抑,避法殿而減膳撤樂,誕敷十行之綸,恢受百僚之箴,憂愛之餘,拜手莊誦,實不勝欽仰之至。嗚呼,天人一理,至甚明畏,象由事應,曾不舛差,未審聖明之世,抑有何事之攸生,而澄源正本之地,天德猶未絶歟?立政造法之間,天工猶未亮歟?誠身謹獨之際,天命猶未勅歟?臣實愚昧,雖不敢指證於玄遠之理,第今風俗之未淳,綱紀之未振,貪墨之不盡戢,奢侈之不能祛,皆足以致天之警,而此惟在殿下一轉移間耳。人主一心,與天無間,發而隨應,捷於桴鼓,誠試穆然而深省,凡於燕閒之暇,蜎蠖之中,先以正心爲本,而終始典學,懋昭大德,以之振勵百工,俾遵廉劌之規,導率一世,克崇勤儉之德,則國綱不期振而自振,民俗不期淳而自淳,盛化郅隆,太平可致,曷不休哉?易曰,震來虩虩,恐致福也。今因仁天之戒告,上下交須,克盡恐懼修省之道,則反災爲祥,休福自臻。伏願殿下,勿以人廢言,留神而澄省焉云云。答曰,省箚具悉。靑臺告警,豈無所以而然?所陳,寔爲先務,當留念矣。
上在昌德宮。停常參·經筵。
親臨犒饋頒賞還內後,藥房·內閣·政院·玉堂口傳問安。答曰,知道。
藥房提調韓啓源,副提調宋熙正啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如?大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而親臨犒饋相値,不得來會云矣,敢啓。傳曰,知道。
傳曰,檢校待敎閔奎鎬,檢校減下。
政院啓曰,卽者檢閱金性均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱洪萬植·權命菊·趙,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
議政府啓曰,以洋貨禁斷事,間已筵稟,行會於灣府,昨下傳敎,又復截嚴,固知有着念對揚之效,而聞洋物之從萊府流出者,亦自不少云。其所禁止,宜無異同,一體關飭於該府,另爲探察,俾毋敢如前交買。若有犯者,先斬後啓,苟或掩覆,有所入聞,則該府使從重論勘之意,嚴飭,何如?傳曰,允。
摠戎廳啓曰,謹依下敎,本廳侍衛將校軍兵等處,乾犒饋分給之意,敢啓。傳曰,知道。
檢閱金性均疏曰,伏以,臣年淺學蔑,無足備數,而通籍未幾,濫叨華選,持被深嚴之地,簪筆密邇之班,分已極榮,私何敢言,而卽接家信,則臣母素患蛔積之症,近値日候猝寒,又緣調將失宜,一倍添劇,委頓床笫。臣自聞此報,方寸煎灼,玆敢忙陳短章,徑出修門。伏乞聖明俯垂鑑,亟遞臣見帶之職,俾便救護,仍治臣擅離之罪,以肅朝綱焉,臣無任云云。答曰,省疏具悉。爾其勿辭救護。
丙寅十月二十日巳時,上詣春塘臺。出征軍兵犒饋及大臣·政府堂上·巡撫使入侍時,行都承旨閔致庠,行左承旨鄭基會,右承旨申正熙,左副承旨宋熙正,右副承旨李源珪,同副承旨申道熙,注書別兼春秋趙定燮,檢閱權命菊,領敦寧金左根,判敦寧府事李景在,左議政金炳國,右議政柳厚祚,都巡撫使李景夏,巡撫中軍李容熙,檢校直提學李載元·金炳地,檢校直閣閔升鎬,檢校待敎鄭範朝·趙寧夏·李載冕·趙慶鎬,校理洪大鍾,修撰嚴世永,以次侍立。時至,通禮跪啓請外辦,上具軍服乘馬,出賓陽門,藥房提調韓啓源,副提調宋熙正,進前問候訖。由保定門·靑陽門,詣春塘臺,通禮跪啓請下馬,上下馬陞座,仍行軍禮,犒饋頒賞訖。傳曰,宣傳官分詣各將卒許,以爲勞問。
傳曰,承旨勞問于自願赴陣人處曰,爾等,自願赴陣,盡忠向上之意,誠萬萬嘉尙,久留陣中,無病往來乎?傳曰,今番出征時,自願赴陣負商輩,效勞旣多云,頭目,竝帖加。傳曰,文殊山城接戰,鼎足山城接戰,軍兵中從自願,賜第直赴殿試,鄕軍砲手竝令各該邑除雜役事,自政府行會。傳曰,出征軍兵,令度支各木二疋題給,巡撫使及摠戎使御營中軍所率軍兵,令度支各木一疋題給。其餘各營留營,闕門城門,加把守將卒,令各其營,分等施賞。傳曰,自願赴軍之泮民負商輩,令度支各木二疋題給。傳曰,今番出征都下諸民中,惟獨泮民二百,自備資裝,冒危樂赴,其在向上之心,尤極嘉尙,豈不無示意之擧?頭目三所任,竝帖加。傳曰,鄕軍回糧,令巡撫營,從厚題給。傳曰,頒賞,令各其營擧行。傳曰,今番文殊·鼎足赴陣之將官·將校,與自願赴戰人論賞之典,令廟堂從長稟處。傳曰,沁都洋賊之擾,尙忍言哉?廨舍竝入灰燼,甁罌擧被搶掠,無論公與私,滿目愁慘,卽一劫運耳。且民人之傷命,軍卒之捐驅,一則死於王事也,二則死於王事也,祗知有國,不知有身,可見秉彝之所同得也。念彼忠魂義魄,彷徨躑躅,無所依泊,憫惻之極,曷以爲懷?其令通津府使,設壇而酹之,以示生死眷眷之意。上曰,大臣進前。左根進前問候訖。上曰,巡撫使進前,景夏進前。上曰,跨朔結陣,無恙往來,風餐露宿之餘,軍卒亦無疾病乎?景夏曰,無頉往還,而軍兵亦無病還來矣。上曰,巡撫中軍進前,容熙等進前。上曰,無病往來乎?容熙等曰,無病往來矣。左根曰,洋匪回帆,官軍方撤,跨月戒心之餘,上下始安,何幸何幸?正陰之月,不令不寧之災,又何爲而至也?修省之要,尤不容少緩,第安不忘危,不但此時爲然,凡係備禦之策,專意講究,可無疎虞,所謂講究者,非別件事也。乃士馬·器械·金穀·舟船之屬,以今番事觀之,諸營軍容,一不入量,倉卒召募,未免苟且,如是而何以應外至之寇乎?自今凡諸兵家所需,一一繕治儲待,團束軍伍,敵至則出禦,宜無臨時窘跲之歎矣。上曰,所陳切實,當服膺矣。出擧條左根曰,又有一言可陳者,用之節,無當於民,聖人必曰節用而愛民,而民生財之謂也。不節則重斂,重斂則傷民,傷民則本不固,本不固則國將奈何,國將奈何,則無可言之言。是故明君制民之産,仰事父母,俯育妻子,樂歲終身飽,凶年免於死亡者,意豈徒然而已哉?今殿下,春秋漸盛,智慮日進,聖王用心設敎處,庶幾見得於方策之間,則上所云節用愛民等事,亦可以理會矣。苟爲節用而愛民,內而倉廩而歲計,外而營壘之日用,何患乎不足也哉?上曰,所陳切實,當服膺矣。出擧條景在曰,洋舶纔退,雷異適發,恐懼修攘之道,尤不可以少忽也。昨伏見四條責躬之敎,惻怛懇摯,有足以孚格玄穹。古語曰,多難興邦,殷憂啓聖。此天所以警發睿智,將基我大有爲之兆也。夫外攘末也,內修本也,內修之本,在於安民,安民之本,在於節用,若其端本出治之方,又在於講學而已。第念病加於少愈,戰狃於少勝,天下之大戒也。朱子謂大人事業,皆從戰兢臨履中出來。伏願殿下,益加儆省,恒若敵國外患之至,則轉災回危,太平萬歲,亶在於是矣。上曰,所陳切實,當服膺矣。出擧條炳學曰,臣之冒據三事,已數年于玆,而邇來洋賊之滋擾,直從臣中書視務之初,汔今相終始矣。藉使臣,才器威望,有足以服遠人而讋狡夷,則朝廷有人之歎,勿生邊釁之戒,古人豈相遠哉?且況聖主勤勞於上,生民蕩析於下,而臣無以仰紓主憂,俯鎭民心,閱月府坐,了無一言一事之所裨益。此已爲萬殞難贖之罪,而今於寇退之後,補漏船而整欹器,尤非如臣,無有所可擔夯做去,且靑臺告警,咎在輔相,災異策免,亦所以式遵故事也。伏願亟賜斥退,以幸民國,千萬血祝。上曰,所陳切實,而至於辭免,萬萬過當,更勿以此事言之。出擧條炳學曰,江華一府,卽王都陪京,而劫後餘民,罔有定極,寇賊雖退,而疑怯之心猶存,眷屬不保,而事育之資又乏。棲遑道路,景色愁慘,所以哀痛之音,屢宣慰諭之命,繼降發帑存恤,回咷爲笑矣。第念民業一匱,則不可以復蓄,民志一散,則不可以復聚,分付守臣,凡係安集拊循之方,悉心措劃,如有不可以便宜從事者,這這狀聞,以收實効,誠爲今日急務故敢達矣。上曰,自廟堂,關問於該守臣,從長措劃。出擧條炳學曰,凶醜遠去,大陣雖還,方來之憂,亦不可不念,而繕械治艦,今其設都監擧行矣。士馬之精强,兵甲之堅利,未始非外攘之急務,而若夫內修之要,明天理正人心而已,而崇正學,闢邪說爲其本耳。臣聞人主一心,萬化之原,崇之闢之之道,亦惟在於聖學之勤與不勤,此所以大小臣民之日夜顒祝者也。惟殿下,日開講席,頻接臣僚,討論得失,諮訪治道,則天理自明,人心自正,正學崇矣,邪說闢矣。西洋小寇,將不敢復肆其凶,此之謂內修外攘也。伏願懋哉懋哉。上曰,所陳切實,可不服膺乎?出擧條厚祚曰,蠢玆洋醜,今已遠遁,實爲目前之幸,而賊情叵測,難保其必無後慮,陰雨之備,不容少緩,而惟在於嚴防守·簡軍實·繕器械·峙糇糧而已。且騷訛之餘,中外民心波盪,末由收拾,則亦思所以鎭安之方,愼擇守令,使之懷保安集,實爲今日之急務。至於治邪之道,靡不用極,而若不鋤治其本,則外寇之來,其將磁鐵而相引,猶復如前,更加嚴飭搜捕,俾無漏絅之患焉。臣之蠢愚譾劣,百不如人,非但臣自知其明,實是淵鑑之所燭悉,則以此無狀,不可久冒匪據,自速伴食之譏,而纔復萬里之命,適値艱虞之會,遽爾丐免者,義分之所不敢,趨走府坐之末,粗効奔走之勞矣。見今匪舶退去,大陣告班,旰憂稍紓,群情胥欣,此正臣必辭之日也。伏乞俯垂鑑諒,亟遞臣政府之職,以重公器,以安私分焉,敢此仰達矣。上曰,所陳切實,當服膺,而至於辭免,實非此時可言之事,諒之焉。出擧條傳曰,時原任大臣政府堂上,當賜饌矣,留待。傳曰,侍衛軍兵,自各其營乾犒饋。傳曰,巡撫營撤罷。通禮跪啓請禮畢,通禮跪啓請乘馬,上乘馬,由靑陽門還內。諸臣以次退出。
上在昌德宮。停常參·經筵。
傳曰,在外臺諫竝許遞,政官牌招開政。
傳曰,惠民提調有闕之代,今日政差出。
傳曰,在外左尹,呈告禮議許遞,今日政差出。
傳曰,藥院都提調有闕之代,前望入之。
內醫都提調前望入之。右議政柳厚祚落點。
傳曰,各邑軍領來將校,竝賞加。
傳曰,惠民提調洪在喆,濟用提調相換。
傳曰,同副承旨許遞,前望入之。
承旨前望入之。曺殷承落點。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,吏曹參議有闕之代,前望入之。
吏曹參議前望入之。李應夏落點。
有政。吏批,判書李載元,參議曺殷承進。以徐堂輔爲大司憲,李源鼎爲執義,朴英模·李尙燁爲掌令,安秉鐸·韓聖根爲持平,李晩燾爲正言,宋徹萬爲副修撰,尹正求爲禮曹判書,奇正鎭爲工曹參判,梁憲洙爲左尹,洪鍾序爲藝文提學。
兵曹啓曰,五衛將李度膺·白南升,俱以病難供職,呈狀乞遞,竝改差,何如?傳曰,允。
兵批,判書金炳㴤進,參判以下及承旨缺。以金泰郁爲訓鍊都正,金仁得·鄭履健爲五衛將,李奎鴻爲都摠經歷,李漢龜爲訓鍊主簿,金商鎭·李承渥·李秉五爲武兼,韓履周爲架山別將,僉知三單金鳳篆·朴承濂·宋伯源,副司果具然湜。
再政。以洪運燮爲都摠都事,兪致鼎爲守門將,僉知三單安樂豐·金仁得·鄭履健。
三政。以李南輪爲訓鍊僉正,趙載觀爲主簿。
四政。以尹濟成爲訓鍊判官,李容益爲武兼。
五政。以金禹圭爲訓鍊主簿。
六政。以嚴仁佑爲部將。
禮曹啓曰,今十九日所下傳敎中,自今限三日減膳事,命下矣。三日之限,止於今日,自明日,復進常膳事,分付,何如?傳曰,允。
又啓曰,傳曰,沁都洋賊之擾,尙忍言哉?廨舍竝入灰燼,甁罌擧被搶掠,毋論公與私,滿目愁慘,卽一劫運耳。且民人之傷命,軍卒之捐軀,一則死於王事也,二則死於王事也。只知有國,不知有身,可見秉彝所同得,而念彼忠魂義魄之彷徨躑躅,無所依泊,憫惻之極,曷以爲懷?其令通津府使,設壇而酹之,以示生死眷眷之意事,命下矣。江華府別厲祭香祝,令該司,照例磨鍊下送,不卜日設行,而城隍發告祭,依例前期三日先行,祭品則依奉常厲祭例磨鍊設行事,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
御營廳啓曰,謹依下敎,闕門·城門加把守本廳將卒及留營將卒等處,以木布分等施賞之意,敢啓。傳曰,知道。
摠戎廳啓曰,本廳中軍李元熙,身病甚重,勢難察任,改差,何如?傳曰,允。
又啓曰,本廳中軍,今當差出,而擬望之人乏少,外任竝擬,何如?傳曰,允。
左議政金炳學箚云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
副護軍朴奎瑞疏略曰,臣聞聖人之道,莫大於春秋,春秋之事,莫大於尊華而攘夷,萬世作程,百王相傳。我國雖僻在海隅,箕聖東莅,敎化大行,天下謂小中華,天眷我朝,聖神相繼,德敎隆盛,儒賢輩出,春秋之義,煥然復明。龍蛇之變,倭夷猾夏,八域陷沒,惟我神宗皇帝,眷顧禮義之邦,大興救援之師,良將謀臣,車轍相接,船粟囊金,運致相繼,拯之水火之中,奠之磐泰之安,東土之宗社,傾而復安,八域之臣民,死而回生,再造之恩,天地罔極。皇恩未報,國運中否,江都失守,南漢講和,雖在春秋戰國之時,城下之盟,猶以爲恥,況堂堂禮義之邦乎?繼而天地飜覆,皇明邱墟,嗚呼痛哉,尙忍言哉?惟我孝宗大王,以天縱之聖,懷尊攘之略,與同德之臣文正公宋時烈,春秋之義,贊襄密勿。睿志未伸,中途昇遐,宋時烈慟弓劍之莫攀,懼義理之將晦,華夷之辨,君臣之義,講明師生授受之席,而其門人先正臣權尙夏,行其師先正臣宋時烈之意,華陽洞天,建日月之屛而尊奉之,以爲寓慕興感之地,而可以永有辭於天下萬世。惟我英宗大王,給復而優奬之,正宗大王御書萬東廟之額,以表章之,兩聖人繼述孝廟朝志事,有光於春秋大義,可爲天下後世大經大法矣。挽近以來,湖儒沒廉無恥者,憑藉侵漁,此不過飰囊酒帒之類,刑之配之,未有不可,此不過一號令間事也,而不此之爲,殿下以其疊設而有弊也。萬東廟之題額,日月屛之付壁,移奉於大報壇,大聖人達權之事,果非臣愚所可仰度。大報壇,卽朝家之所崇奉,萬東廟,卽儒賢之所義起,則竝行而不悖,有光義理。伏願殿下,淵然深思,穆然遠覽,復萬東之額,建日月之屛,復發德音,與之更始,歡聲格於九天,乖氣淸於萬彙。非但洋夷聞風破膽,如虞庭舞于格苗,尊華攘夷之春秋大義,有光於聖德,萬代瞻仰,在此擧也。日前李恒老之前後疏章,悃款傾盡,忠意懇到,事理明白,而爵秩雖隆,超遷之虛文,謀猷未見,採納之實效,使一薜居州,不得安於朝廷之列,誠不可使聞於鄰國也。臣竊惟今日之事勢,有百可憂,無一可恃,訛言胥動,直言不聞,毁譽失眞,賢士藏匿,上下相循,廉恥道衰。干戈搶攘,雕峻之役不徹,閭閻愁怨,椎剝之弊不禁,惻怛憂民之政,徒爲空言,而百姓不以爲恩,哀痛責躬之詔,不著事實,而四方不以爲信。公私罄竭,遠近繹騷,洋舶退去,爲日已久,民心鐵定,杳無期限,古人云,虎在深山,藜藿不採,四郊多壘,卿大夫之恥。朝有善士,國家之所倚賴,敵國之所畏伏,揖讓於樽爼之間,折衝於千里之外。宋以司馬光爲相,遼主飭邊吏曰,中國相司馬,愼無生事邊境,胡銓斥和議,金人以千金募疏本,歎宋朝之有人,而不敢犯。今洋夷之强,不及遼·金十分之一,李恒老之賢,過於胡銓,若備禮延致,復其官而用其言。賢於恒老者,將不遠千里而願立於殿下之朝,輔殿下以堯·舜之道,躋一世熙皞之域,則戎狄是膺,蠻夷率服,堯天舜日,廓然淸明。此在於殿下之遇災修省,動心忍性,勤聖學尙節儉·裕民産·崇義理中做出來。伏願聖明,懋哉念哉云云。答曰,省疏具悉。出位之言,可不留念?復享事,前後諸臣之疏,爾必見之,而猶此疏陳何也?
上在昌德宮。停常參·經筵。
傳曰,吏曹參議許遞,前望入之。
吏曹參議,前望入之。鄭海崙落點。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
禮曹啓曰,卽接京畿監司兪致善狀啓謄移,則枚擧通津府使愼栽芝牒呈,以爲去月初九日,洋賊突入邑中,掠人家産,焚人神主,堂掌李東學,自念禍及聖廟,五聖位版,權安于如金山石室中凈僻處,而還奉時急,還安祭,香祝幣,令該曹照例磨鍊下送云矣。一府搶攘之中,五聖位版之無事權奉,誠爲萬幸,到今還安,不容少緩,而還安後當有慰安之節。慰安祭香祝,令該司急速磨鍊下送,不卜日擧行之意,分付,何如?傳曰,允。
議政府啓曰,北關後運紙衣七百一領,照數稱量,木品紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又啓曰,卽見京畿監司兪致善狀啓,則枚擧通津府使愼栽芝牒呈,以爲今番洋醜,焚掠邑中之時,鄕校入番堂掌李東學,自念禍及聖廟,五聖位版,背奉權安于凈僻處。其移奉之誠,極爲嘉尙,合有酬賞之典事,請令廟堂稟處矣。一境奔波,事會急迫,權宜之擧,寔出忱誠,李東學郞階成給,以示褒嘉之意,何如?傳曰,允。
弘文館啓曰,新除授副修撰宋徹萬,時在京畿利川地,經筵入番事緊,請斯速乘馹上來事,下諭。答曰,許遞。
摠戎廳啓曰,謹依下敎,本廳守內漢北門加把守將卒及留營將卒等處,木布分等施賞之意,敢啓。傳曰,知道。兵曹,以梁憲洙爲摠戎中軍。
大司憲徐堂輔,行大司諫南鍾順,司諫金秉周,持平韓聖根,獻納洪祐昌,正言朴弘壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪知島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。措辭見上請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
正言朴弘壽啓〈曰〉,新除授執義李源鼎,時在公忠道西原地,掌令朴英模,時在全羅道求禮地,掌令李尙燁,時在平安道定州地,持平安秉鐸,時在全羅道南原地,請竝斯速乘馹上來事,下諭。答曰,許遞。
正言朴弘壽啓曰,請梟示罪人性世,亟施孥戮之典。答曰,不允。
上在昌德宮。停常參·經筵。
政院啓曰,明日拜表相値,視事頉稟之意,敢啓。傳曰,知道。
又啓曰,檢閱金性均,由限已過,卽爲牌招入直,何如?傳曰,允。
以檢閱金性均牌不進罷職傳旨,傳曰,只推。
政院啓曰,卽者檢閱洪萬植·權命菊·趙,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
以公忠監司申檍狀啓,忠州牧民家失火事,傳曰,當此寒節,民家燒燼,聞甚矜惻,元恤典外,別加顧助,結構奠接之方,廟堂措辭關飭。
以公忠監司申檍狀啓,連山縣監李燮奎,暗行御史旣已封庫,爲先罷黜事,傳曰,聞此邑,湖西中最稱難治者,卽土毫武斷云,江陵府使金永應差送,使之除朝辭赴任,秉公祛私,俾有實效。
議政府啓曰,卽見平安監司朴珪壽,慰諭使趙秉式狀啓,則以爲博川等邑漂頹戶,別恤典所用五千九百餘兩,以京司上納中會減,而成川覆沙之永無田形者三百八十一結二十四負四束,特許分數災頉事,請令廟堂稟處。龜城進士崔益祜納錢六百兩,嘉山民鄭顯奎·金道洽,龜城幼學李稚奎,各納錢五百兩,安州進士李義龍納錢三百兩,出義補助,極爲嘉尙,合有酬奬之典云矣。淸北水災,殊有淺深之別,而慰諭之擧,今纔告訖,蕩外之民,庶可安奠矣。別恤典條,以京納中依數會減,被災田畓三百八十餘結中,成川浦落處,特許限三年停稅。覆沙處,只令當年許頉,使之明年還起,多人之隨力捐助,誠爲嘉尙,不可無酬奠之政。崔益祜·李稚奎·李義龍,竝郞階成給,鄭顯奎·金道洽,竝賞加,何如?傳曰,允。
又啓曰,頃以嶺南軍布代納之請,置之意覆啓行會矣。卽見該監司李參鉉狀啓,則復陳綿農慘歉之狀,仍請各衙門軍身布及樂工保布,竝許純錢,訓局砲保三分一代捧事,更令廟堂稟旨,分付矣。前次防塞,亶爲軍需攸關而然也,道啓陳請,又若是懇至,民力之艱窘,亦可知矣。兵曹各營五分一,各司純錢代納,訓局砲保,事體尤別,不可擧論,置之,何如?傳曰,允。
又啓曰,卽見黃海監司朴承輝災實分等狀啓,則海州等七邑置之尤甚,信川等七邑置之之次,谷山等九邑置之稍實,各樣災五千九百四十結三十九負二束,特許準劃,後錄諸條,竝請令廟堂稟旨,分付矣。其一還摠中小米,限折半,以相當穀代捧,待明秋還作本色事也。其一長山以北十一邑稅太中,信川等特許詳定代捧事也。其一訓·禁·御三營結作米,以錢上納事也。其一海州·平山·鳳山司饔院納保米,白川掌樂院納保米,依已依,每石二兩式上納事也。其一延安等五邑,均廳免稅米太,依已例,以詳定執錢上納事也。其一推奴徵債,限明秋防塞事也。其一尤甚邑,限明秋,勿定配所事也。夏間膏澤之閟,秧期雖晩,秋後日候之調,楡功旣收,不可以七邑之災傷,遂謂之一道之歉荒。所請災結,極涉夥多,且湖·嶺之於海西結摠之多,不啻倍蓰,而或初不報災,或略擧其槪,則農形之均豐,推此可悉矣。以一千結劃下,使之卽速派給,信川等七邑稅太,正供所重也,三營結作米,軍需攸在也。有未可遽許代捧,竝置之,其餘諸條,俱係便民之政,依狀請施行,何如?傳曰,允。
兵曹啓曰,禁軍別將白希洙,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以蔡東健爲禁軍別將。
兵曹啓曰,卽見京畿水使鄭雲翼狀啓,則本營火砲科武士中,金秀宗·李英植,俱爲入格於邊三中。設科旣係創始,取藝亦居沒技,而未見試用,在武士較才願揚之地,果不無抑鬱之歎,令該曹稟處爲辭矣。火砲設科試取規式,旣有廟堂行會者,則今此設技之試用與否,臣曹不敢擅便,令廟堂稟處,何如?傳曰,允。
司諫金秉周,持平韓聖根,獻納洪祐昌,正言朴弘壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
正言朴弘壽啓曰,請梟示罪人性世,亟施孥戮之典。答曰,不允。
兵曹判書金炳㴤疏曰,云云。答曰,省疏具悉。重任何可輕遞?益勉恢公之責。
宗正卿李䆃重疏曰,云云。答曰,省疏具悉卿懇。此非筋力奔走之地,則何可以一時愼節,遽爾遞解乎?其勿更辭,安心調理。
右尹梁憲洙疏略曰,臣歸自耽羅,未及幾日,潛入江都,而賊船徹退,適在是時,臣於此,有何勞勩之可紀,而以臣爲漢城府右尹,進階嘉善大夫。臣之前職,卽不過防禦履歷,而直超二階,居然爲亞將之列,今於賊擾卽平之後,雖未必張皇仰陳,而其所奏功,則當有大小輕重之別焉。臣之始入山城也,專承巡撫使及中軍所令,奉其節制,依其指授,而至於幸而得捷,則實賴左右諸人,隨機贊籌。躬冒鋒刃,激厲士卒,同心齊力,獲免狼狽,臣實無絲毫之功,而獨被廣古之異數,仰愧俯怍,直欲鑽地不得矣。且念克復舊觀之日,營造都監之任,所重尤何如,而以臣所昧考工者,冒廁其列,此誠事勢之行不得者也。伏乞聖慈,亟遞見職,還寢新資,減下營造堂上之銜焉云云。答曰,省疏具悉。洋醜遠遁,實是鼎足之捷,卿於此事,何必多讓?勿辭行公。
上在昌德宮。停常參·經筵。
禮曹,來十二月初十日,行宗廟臘享大祭,香祝親傳,取稟。奉敎攝儀。
禮曹,來十二月初十日,行社稷臘享大祭,香祝親傳,取稟。奉敎攝儀。
禮曹,來十二月初十日,行景慕宮臘享大祭,香祝親傳,取稟。奉敎攝儀。
傳曰,三使臣入侍。
傳曰,明日進講爲之。
傳曰,水原留守之,代李景夏爲之,訓將之,代申觀浩爲之。
政院啓曰,訓將之,代申觀浩爲之事,命下矣。新除授訓鍊大將申觀浩,卽爲牌招,傳授命召,何如?傳曰,允。
又啓曰,摠戎使申觀浩,移拜訓鍊大將矣。將兵之任,不〈可〉一刻無摠察之人,何以爲之?敢稟。傳曰,禁將兼察。
又啓曰,摠戎使禁將兼察事,命下矣。兼察摠戎使李周喆,卽爲牌招,聽傳敎,何如?傳曰,允。
傳曰,摠戎使之代,刑曹判書申命淳爲之。
政院啓曰,摠戎使之,代,申命淳爲之事,命下矣。新除授摠戎使申命淳,卽爲牌招,傳授密符及敎諭書,何如?傳曰,允。
又啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
議政府訓鍊大將申觀浩,摠戎使申命淳。
兵曹口傳政事,以鄭雲龜爲兼內乘。
兵曹,訓鍊大將單申觀浩,摠戎使單申命淳。
政院啓曰,吏曹判書李載元,參判·參議鄭海崙牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝令牌招,何如?傳曰,允。參議只推,待明朝一體牌招。
議政府啓曰,文殊·鼎足兩山城接戰時將卒,謹依下敎,分等論賞,別單書入之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
訓鍊都監啓曰,本局哨官李基,身病猝重,勢難察任,改差,何如?傳曰,允。
持平韓聖根,正言朴弘壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請大逆不道知情不告罪人榮瑾,亟施孥籍之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。措辭見上請金甲島安置罪人李公濂,亟正邦刑,以洩輿憤,以嚴師律焉。措辭見上答曰,不允。三罪人事,已有處分,勿煩。
正言朴弘壽啓曰,請梟示罪人性世,亟施孥戮之典。答曰,不允。
南綾君洪鍾序疏略曰,臣早失怙恃,只有一兄,而賴以爲生,今又見背,懺恨慟悼,此何人斯?卜垗營葬,往來鄕路,將費數朔之久矣。所帶惠局講官,政府纂輯,營建諸銜,俱係緊管,不當許久癏廢。伏乞聖明,竝賜遞解云云。答曰,省疏具悉。重任何可許遞?卿其勿辭,從便往來。
敦寧都正李僖魯疏曰,云云。答曰,省疏具悉。所請依施。
水原留守趙獻永疏曰,云云。答曰,省疏具悉。所請依施。
丙寅十月二十四日辰時,上御重熙堂。謝恩兼冬至三使臣入侍時,右承旨申正熙,假注書洪健植,記注官金鎭模·鮮于昇,正使李豐翼,副使李世器,書狀官嚴世永,以次進伏訖。上曰,史官分左右。上曰,使臣進前,豐翼進前。上曰,遠路平安往還也。豐翼等起伏承命訖。仍敎曰,彼地物情,詳探以來。豐翼曰,臣猥膺專對之任,才識不逮,恒所憧憧,謹當盡心奉行,而不勝悚惶矣。上命史官就座,仍命三使臣先退。諸臣以次退出。
上在昌德宮。停常參·經筵。
藥房提調韓啓源,副提調宋熙正啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如?大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,領議政未差,左議政金炳學,右議政柳厚祚,有身病不得來會云矣,敢啓。傳曰,知道。
又啓曰,吏曹判書李載元,參判·參議鄭海崙牌不進推考傳旨及罷職傳旨,今方捧入,而開政命下之後,連事違召,無意承應,事體所在,誠極未安,判書·參判竝更牌招,何如?傳曰,允。參議只推,一體牌招,如有違牌,勿爲呼望。
傳曰,江西前銜中官韓容默,在鄕聞難,勇赴宿衛,志氣可尙,特爲加資。
傳曰,向來洋匪之擾,通津亦被其鋒,公貨之掠取,民産之搶奪,卽一劫運,而四十日大陣策應,專出於民。哀我赤子,其艱難苦楚之狀,森然在目,丙枕屢興,此不可無拔例顧助之擧。各營軍布中,通津則今年條全數蕩減,金浦·陽川·高陽·始興,則三分一特爲蕩減,以示朝家優恤之意事,自廟堂分付。
有政。吏批,參議鄭海崙進。以兪貞煥爲執義,洪一衡·姜爲掌令,柳基賢爲持平,金文敎爲正言,李應辰爲副修撰,趙命敎爲江陵府使。
兵批,兼摠理使單李景夏。口傳政事,咸鏡中軍單馬行逸。
議政府啓曰,犯越之自有當律,前後朝飭,非不嚴矣,而迨此氷合之時,無賴輩之肆然冒犯,有未可知。關飭西北道帥臣處,嚴加禁飭,以法從事,且關北則距京絶遠之地也。今番洋擾之後,騷訛似未底定,撫摩安集之方,一體申飭,此時佐幕之任,尤不可不另擇,而前五衛將馬行逸,居在本道,習知民俗,咸興中軍差下,令該曹口傳單付,使之除朝辭赴任,期有收拾鎭靜之效,何如?傳曰,允。
營建都監啓曰,本都監提調李景夏,除拜華留矣,本都監提調,仍爲差下何如?傳曰,允。
摠戎廳啓曰,謹依下敎,本廳楊花防守軍兵等處,各木一疋式,以戶曹木施賞之意,敢啓。傳曰,知道。
刑曹啓曰,以黃海豐川府定配罪人金海成,全羅道徒流案中,金甲島爲奴罪人金洛裕,放字書下矣。謹依書下,卽爲放送事,分付道臣之意,敢啓。傳曰,知道。
兵曹啓目,粘連觀此黃海兵使李鍾承狀啓,則虞候申永翰,兩載居幕,一心奉公,明於戢盜,嚴於束濕,治績旣優,一境惜去,民狀日至。且當軍物修繕之時,使之專管董飭,未及準役,苽期不遠,特許仍任,俾得終始責效,恐合事宜是白乎所,令該曹稟處亦爲白有乎所。治績旣優,一境惜去,且當軍物修繕之時,實難付之生手,限一苽仍任,何如?啓依允。
持平韓聖根,獻納洪祐昌等啓曰,請物故罪人國榮,亟施孥籍之典。此下諸賊措辭見上請物故罪人裕,亟施孥戮之典。請大逆不道罪人鍾一·振采,竝施适·雲之例。請逆賊友文·光友,加施孥戮之典,致後·延壽,竝施孥籍之典。請大逆不道知情不告罪人榮瑾,亟施孥戮之典。請楸子島安置罪人崔鳳周,黑山島定配罪人李奎和,更爲設鞫得情,快正典刑焉。請知情不告罪人兢善,亟施孥戮之典。請黑山島減死定配罪人載仁,亟令王府,嚴覈得情,快施極律焉。請謀反不道罪人鍾三·鳳周,竝施孥戮之典。請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
獻納洪祐昌啓曰,請梟示罪人性世,亟施孥戮之典。答曰,不允。
義禁府啓目,粘連刑曹啓,今九月二十日動駕敎是,衛外擊錚人,中部私奴一大爲其上典前橫城縣監宋恒鎭,定配請放事也。此非臣曹所管,令義禁府稟處,何如?判付啓,依允亦敎是白置何。前宋恒鎭事段,雜犯徒流獨身人之親年未滿七十,而赴配後滿七十者,稟旨許贖,載在大典會通矣。今此呼籲,旣有可援,依法典許贖放送,何如?啓依允。
戶曹參判李世器疏云云。答曰,省疏具悉。所請依施。
丙寅十月二十五日巳時,上御誠正閣。進講入侍時,左議政金炳學,同知事姜㳣,參贊官李源珪,侍讀官鄭顯裕,假注書趙宇燮,史官趙·金性均,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
傳曰,左承旨·同副承旨許遞,前望入之。
承旨前望入之。鄭海崙·申橚落點。
傳曰,惠民提調李敦榮,典醫提調金輔根相換。
傳曰,秋曹金吾堂上許遞,政官牌招開政。
傳曰,有實故摠管許遞,今日政差出。
弘文館啓曰,新除授副修撰李應辰,卽爲牌招察任,何如?傳曰,允。
有政。吏批,判書李載元進。以崔遇亨爲刑曹判書,鄭海尙爲同敦寧,嚴錫鼎爲戶曹參判,李秉文爲刑曹參判,韓正敎爲判義禁,趙獻永·申命淳爲知義禁,宋謙洙爲同義禁,鄭基會爲同春秋,朴最壽爲義城縣令,殷成浩爲持平,李基赫爲長湍府使。
兵曹啓曰,宣傳官洪圭·尹洪大,五衛將李始愚·金仁得·鄭履健,具以病難供職,呈狀乞遞,改差,何如?傳曰,允。
兵曹口傳政事,以李文求爲兼內乘。
兵批,以趙憲永·李寅奭爲都摠管,南性敎·朴承洙·李秉文·許傳·梁憲洙爲副摠管,李南軾爲兼內乘,申孝均·李秉淑爲宣傳官,李命九·南孝彦·王德元爲五衛將,邊益煥爲武兼,金達昊爲部將,李敎弼爲禁衛把摠,五衛將加設六單,李大興·申必興·車載俊·金景厚·金仁華,守門將加設單,李濂,黃海兵虞候申永翰,限一窠仍任事,承傳。武兼李鉉參,禁衛把摠李秉淑,副可果金沂明,部將李基赫,以上今加折衝加資事,承傳。
再政。以具東植爲宣傳官,李快善爲部將,同知單李命九,僉知三單南孝彦·李大興·申必彦,部摠管二單南性敎·林承洙。
司諫金秉周,掌令姜等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典。措辭見上請致後·延壽竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑。措辭見上請知情不告罪人兢善,亟令施孥戮之典。措辭見上請黑山島減死定配罪人載仁,亟令王府,嚴覈得情,快施極律。措辭見上請謀反不道罪人鍾三·鳳周,竝施孥戮之典。措辭見上請神智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤。措辭見上請金甲島安置罪人李公濂,亟施邦刑,以洩輿憤,以嚴師律。措辭見上答曰,不允。三罪人事,已有處分,勿煩。
掌令姜啓曰,新除授持平柳基賢,時在慶尙道丹城地,請斯速乘馹上來事,下諭。答曰,許遞。
司諫金秉周啓曰,請梟示罪人性世,亟施孥戮之典。答曰,不允。
政院啓曰,卽見兵曹草記,則京畿水營火砲科武士中,金秀宗·李英植,俱爲沒技入格,而事係創始,試用與否,令廟堂稟處,啓下矣。砲科試取,厥有新規,而沒技二人之仍無奬勵,不無齎鬱之歎,竝許直赴殿試,因是而課年試藝,或有濫襍之弊,則殊非對揚之義,以此意,另加申飭,何如?傳曰,允。
議政府啓曰,安州砲手領將吳處濂,卽辛未軍功人命恢之孫也。自聞洋變,慷慨赴陣,爲公忘私,志氣嘉尙,而若其奮發忠義,厥有所受而然,故委典僉使吳命恢,加一階贈職,以示追奬之義,何如?傳曰,允。
又啓曰,卽見平安監司朴珪壽狀啓,則以爲本營作隊左右列軍兵輪回習操,自是已例,而勅擾纔經,軍伍且闕,此際徵調,恐致繹騷,今冬習操,姑爲停免事,請令廟堂稟處矣。輪番習操,戎政之不可廢者,而此時尤不當遽議停擱,然剿擾甫經,民情可念,特依狀請施行,何如?傳曰,允。
又啓曰,卽見全羅監司趙在應狀啓,則珍島等十四邑,置之尤甚,益山等二十二邑,置之之次,南原等十九邑,置之稍實。新舊災一萬八千八結五十負一束,特許準劃,後錄諸條,竝請令廟堂稟旨,分付矣。其一訓局砲保折半代錢,兵曹及各軍門番布,三分二代錢,各衙門純錢代捧事也。其一尤甚邑,勿定配所事也,其一京外所納箭竹,尤甚邑全數,之次邑折半蠲減事也,其一推奴徵債,限明秋防塞事也。曰雨曰暘,始或愆時,多黍多稌,終亦有秩,此蓋聲聞所及,槪已入量,而嶺南·湖西,且其接境也。或報災或不報災,若是其懸殊乎?所請災結,極涉夥多,竝新舊災一萬五千結劃下,使之卽爲均派,分等施行。砲保番布,此時許代,不可遽議,竝置之,箭竹尤甚邑五分二,之次邑五分一蠲減,其餘諸條,竝依施,何如?傳曰,允。
訓鍊都監啓曰,本局加設哨官具德喜,身病猝重,勢難察任,改差,何如?傳曰,允。
丙寅十月二十六日辰時,上御重熙堂。進講入侍時,同知事金尙鉉,參贊官閔致庠,檢討官安驥泳,假注書洪健植,記事官趙·金性均,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,新除授同副承旨申橚,時在長湍任所,請斯速上來事,下諭。傳曰,許遞。
傳曰,承旨有闕之代,兵曹參知趙慶鎬爲之。
傳曰,吏曹判書·參議有闕之代,前望入之。
吏曹判書參議前望入之。判書李源命,參議徐相翊落點。
傳曰,右副承旨許遞,前望入之。
承旨前望入之。任冕鎬落點。
傳曰,右承旨許遞,持平韓聖根除授。
以慶尙監司李參鉉狀啓,居昌府民家失火事,傳曰,當此寒節,民家燒燼,聞甚驚慘,元恤典外,別加顧助,結構奠接之方,廟堂措辭,分付。
以公忠監司申檍狀啓,天安等邑民家失火事,傳曰,聞甚矜惻,當此寒節,多戶燒燼,能無棲遑之歎?元恤典外,別加顧助,趁卽結構奠接之意,廟堂措辭,分付。
執義兪貞煥,正言金文敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上每賊有措辭見上而刪請大逆不道罪人鍾一·振采,竝施适·雲之例。請逆賊友文·光友,加施孥戮之典。請致後·延壽,竝施孥籍之典。請大逆不道罪人榮瑾,亟施孥戮之典。請楸子島安置罪人崔鳳周,黑山島定配罪人李奎和,更爲設鞫得正,快正典刑焉。請知情不告罪人兢善,亟施孥戮之典。請黑山島減死定配罪人載仁,亟令王府,嚴覈得情,快施極律焉。請謀反不道罪人鍾三·鳳周,竝施孥戮之典。請薪智島罪人李寅夔,古今島罪人李龍會,亟施一律,以正王法,以洩輿憤焉。請金甲島罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
執義兪貞煥啓曰,新除授持平殷成浩,時在慶尙道軍威地,請斯速乘馹上來事,下諭。答曰,許遞。
正言金文敎啓曰,請梟示罪人性世,亟施孥戮之典。答曰,不允。
營建都監啓曰,本都監提調申命淳,除拜知義禁矣,職務相妨,金吾之任,今姑改遞,何如?傳曰,允。
承文院啓曰,卽見禮部咨文出來者,以爲總理衙門,將洋夷諸國情形,請旨飭下禮部,飛咨本國,仍當悉心劃籌,分別核判,計出萬全,不得稍涉疎虞可也云矣。此與例咨有異,回咨,令文任撰出,定禁軍,騎撥下送于使行所到處,使之齎去之地,何如。傳曰,允。
巡撫營啓曰,龍川府配囚罪人太聖云,遠赴大陣,隨入鼎足之役云,旣以配囚,遽自逃還,雖是更犯一科,而顧其出於憤奮,敢入危地者,可爲贖罪之端。又其本罪不重伊輕,則其在願赴軍勸奬之義,合有參恕之道,太聖云定配,特爲解還,何如?傳曰,允。
御營廳啓曰,本廳中軍權溶,身病甚重,勢難察任,改差,何如?傳曰,允。
兵曹,以李邦鉉爲御營中軍。
吏曹判書李載元疏云云。答曰,省疏具悉。所請依施。
南寧尉尹宜善疏云云。答曰,省疏具悉卿懇。愼節奉慮,所辭惠民署提調今姑勉副,卿其安心調理。仍傳曰,此批答,遣史官傳諭。
水原留守李景夏疏云云。答曰,省疏具悉。卿其勿辭察任。
丙寅十月二十七日巳時,上御重熙堂。進講入侍時,同知事黃鍾顯,參贊官申正熙,侍讀官鄭顯裕,假注書趙宇燮,記事官權命菊·金性均,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
掌令洪一衡,正言朴弘壽等啓曰,請物故罪人國榮,亟施孥籍之典。此下諸賊竝措辭見上請物故罪人裕,亟施孥戮之典。請大逆不道罪人鍾一·振采,竝施适·雲之例。請逆賊友文·光友,加施孥戮之典。請致後·延壽,竝施孥籍之典。請大逆不道知情不告罪人榮瑾,亟施孥戮之典。請楸子島安置罪人崔鳳周,黑山島定配罪人李奎和,更爲設鞫得情,快正邦刑焉。請知情不告罪人兢善,亟施孥戮之典。請黑山島減死定配罪人載仁,亟令王府,嚴覈得情,快施極律焉。請謀反不道罪人鍾三·鳳周,竝施孥戮之典。請薪智島圍籬安置罪人李寅夔,古今島圍籬安置罪人李龍會,亟施一律,以正王法,以泄輿憤焉。請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
正言朴弘壽啓曰,請梟示罪人性世,亟施孥戮之典。答曰,不允。
議政府啓曰,頃以黃州鐵島設鎭事,關問本道道帥臣矣。卽見該監司朴承輝,兵使李鍾承,水使吳夏泳狀啓,則以爲目下急務,惟措劃財力,而本道六鎭中,位羅·東里兩鎭,別無嶺隘之緊,卽令革罷,以其年例應下,移付新鎭,蒜山亦無緊關矣,一體永革,終涉難愼,就其應捧中,可以移劃者,移付新鎭,不可移劃者,如前仍留。該僉使,依鐵島屯別將例,作爲兵營自辟窠,將校中,以久勤人,望報兵曹,啓稟差下。至於築城建廨,工役監董及鎭將餼廩,軍卒料布磨鍊等節,專委兵營擧行,而本鎭所在箕聖影堂,一新修改。兵營騎士都試之次人,依武學都試之次例,閑良則初試施行,出身及堂上人,則復舊例,特許邊將承傳之典事,竝請令廟堂稟處矣。東津旣設鎭矣,而鐵島尙無防守,極涉疎虞,此所以關問便否於海西道帥臣者也。位羅·東里之革罷,蒜山之分半移付,與兵營自辟,實合通變之政,竝依此許施。新鎭以僉使差出,仍作邊地窠,築城·建廨·餼廩·料布等節,令帥臣設施成終,箕聖影堂,亦爲修改事,分付,而兵營騎士都試之次人,初試邊將承傳,依狀請施行,何如?傳曰,允。
兵曹啓曰,五衛將李命九·南孝彦,俱以身病,實難供職,呈狀乞遞,改差,何如?傳曰,允。
禮曹啓曰,各陵園墓所,今秋植木播橡,依定式擧行後,株數·斗數區別報來,故別單書入,而健陵·顯隆園植木,則本府留守,已爲狀聞矣,敢啓。傳曰,知道。答敦寧都正張龍逵疏曰,省疏具悉。所請依施。
公忠監司申檍疏曰,臣以百不近似,早栖蔭道,歷典州郡,已極踰分,而猥蒙曠絶之恩,驟據藩臬之任,苽期將滿,復加仍任,夙夜憂惕,如臨淵谷。不意今者,特資之命,又隕自天,臣誠震悚,茫然不省,修闕補漏,自是守臣之當職,初非格外之異績。若夫監董諸役,況臣有所捐廩於其中,則內省於心,尤極有萬萬不安者矣。百回思量,不敢承當。伏乞聖明,亟收恩資,俾安私分焉云云。答曰,省疏具悉。向來特資,嘉卿茂績,何但有捐補而然也?勿復控辭,益勉藩宣之責。
丙寅十月二十八日巳時,上御重熙堂。進講入侍時,知事崔遇亨,參贊官趙慶鎬,檢討官安驥泳,假注書洪健植,記事官趙·金性均,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
傳曰,吏曹參判有闕之代,前望入之。
吏曹參判前望入之。兪鎭五落點。
以慶尙監司李參鉉狀啓,安東府民家失火事,傳曰,聞甚矜惻,元恤典外,別加顧助,奠接之方,廟堂措辭,分付。
以公忠監司申檍狀啓,黃磵縣民家失火事,傳曰,聞甚矜惻,元恤典外,顧助結構奠接之方,廟堂措辭,分付。
以慶尙監司李參鉉狀啓,薦新及進上生靑魚,晝夜設網,魚跡頓絶,限內不得封進,惶恐待罪事,傳曰,勿待罪事,回諭。
以全羅監司趙在應狀啓,全州營將李根奭,施刑不煩,盜賊屛息,軍器公廨,捐廩修飾,願留之訴,式日斯至,令該曹稟處事,傳曰,聞甚嘉尙,限一苽,特爲仍任。
掌令姜,獻納洪祐昌等啓曰,請物故罪人國榮,亟施孥籍之典。此下諸盜措辭見上請物故罪〈人〉裕,亟施孥戮之典。請大逆不道罪人鍾一·振采,竝施适·雲之例。請逆賊友文·光友,加施孥戮之典,致後·延壽,竝施孥籍之典。請大逆不道知情不告罪人榮瑾,亟施孥戮之典。請楸子島安置罪人崔鳳周,黑山島定配罪人李奎和,設鞫得情,快正典刑焉。請知情不告罪人兢善,亟施孥戮之典。請黑山島減死定配罪人載仁,亟令王府,嚴覈得情,快施極律焉。請謀反不道罪人鍾三·鳳周,竝施孥戮之典。請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
獻納洪祐昌啓曰,請梟示罪人性世,亟施孥戮之典。答曰,不允。
御營廳啓曰,今十月二十九日,騎士都試時,各技優等人,別單書入之意,敢啓。傳曰,知道。
又啓曰,本廳軍色從事官嚴世永,奉命出疆,營務之久曠可悶,今姑改差,何如?傳曰,允。
又啓曰,本廳哨官李完基·金俊煥,俱有身病,勢難察任,竝改差,何如?傳曰,允。
刑曹啓曰,卽接江原監司曺錫輿文移,則伊川府徒二年定配罪人奴在信,限滿云矣。取考曹上配案,則在信,以使酒刺人罪,甲子十月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
吏曹參判金炳弼疏云云。答曰,省疏具悉。所請依施。
丙寅十月二十九日巳時,上御重熙堂。進講入侍時,知事金益文,參贊官韓聖根,檢討官李應辰,假注書金秉健,記事官趙·金性均,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
藥房都提調柳厚祚,提調韓啓源,副提調李源珪啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨馳詣宗廟·景慕宮,奉審摘奸以來。
以臺諫有闕政事取稟,傳曰,政官牌招開政,如有違牌,勿爲呼望。
答吏曹判書李源命疏曰,省疏具悉。卿其勿辭行公。傳曰,吏判疏批已下,卽爲牌招。
傳曰,明日出宮門路,以協陽門爲之。
傳曰,右承旨·左副承旨·同副承旨許遞,前望單子入之。
承旨前望入之。朴惇壽·宋敦玉·張世容落點。
傳曰,發遣吏郞,諸諸事,淸齋與否,摘奸以來。
執義兪貞煥,正言金文敎等啓曰,請物故罪人國榮,亟施孥籍之典。此下諸賊措辭見上請物故罪人裕,亟施孥戮之典。請大逆不道罪人鍾一·振采,竝施适·雲之例。請逆賊友文·光友,加施孥戮之典。請致後·延壽,竝施孥籍之典。請大逆不道知情不告罪人榮瑾,亟施孥戮之典。請楸子島安置罪人崔鳳周,黑山島定配罪人李奎和,更爲設鞫得情,快正典刑焉。請知情不告罪人兢善,亟施孥戮之典。請黑山島減死定配罪人載仁,亟令王府,嚴覈得情,快施極律焉。請謀反不道罪人鍾三·鳳周,竝施孥戮之典。請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
正言金文敎啓曰,請梟示罪人性世,亟施孥戮之典。答曰,不允。
有政。吏批,判書李源命,參議徐相翊進。以趙秉稷·成夏慶爲持平,申佐模爲同義禁,李根永爲喬桐府使,李邦鉉爲右尹,元景喆爲純陵參奉。
兵批,判書金炳㴤進。以彭啓述爲同知,朴養性·朴天行爲五衛將,閔尙鉉爲武兼,梁憲洙爲鎭撫中軍,李秉淑爲鐵島僉使,同知單許侃,僉知三單車載俊·金景厚·金仁華,鎭撫使兼三道水軍統禦使單李章濂,全州營將李根奭,限一年特爲仍任事,承傳。永宗僉使單朴熙景,禁衛哨官尹興大,今加折衝加資事,承傳。
再政。喬桐防禦使單李根永。
宗親府啓曰,明日卽天漢殿朔奉審日次,臣鳳周,進詣擧行之意,敢啓。傳曰,知道。
又啓曰,璿源各派冠童錄名,成冊書入,而舊件請出之意,敢啓。傳曰,知道。
議政府啓曰,卽見咸鏡監司金有淵狀啓,則明川囦津漂到異樣人二名,蒼津漂到異樣人三名,聚合一處,詳細問情,則俱是開市時,交易淸人之類,而同商,漂風者也。處接公廨,守護饋養,而還送之節,請令廟堂稟處矣。漂人之旣令下陸,又爲入邑,雖出優恤,未免輕率,該府使李樂熙罪狀,令攸司稟處矣。任他下船,率彼入邑,揆以邊政,極涉疎忽,而第其風波濱死,飢寒呼救,柔遠之義,宜先賙恤。該府使罪狀分揀,彼人之從水從陸,依其願許施,衣袴供饋等節,竝令着實擧行。漂人還送之水陸,質問例也,而今此狀本,甚是糢糊,不審之該道臣推考,何如?傳曰,允。
又啓曰,卽見京畿監司兪致善狀啓,則坡州等十邑置之尤甚,富平等九邑置之之次,楊州等十五邑置之稍實。新舊災四千七百三十八結八十六負九束,特許準劃,後錄諸條,竝請令廟堂稟處矣。其一大興·臨陣·長山等餉穀,依已例,全數捧留本邑,附近民之自願輸納者,依願許施,耗條竝爲代錢輸送事也。其一禁·御兩營江都留餉米太,及守·摠兩營壯抄牙兵身米,依已例,代錢收捧事也。其一永平明春所納丙寅條田稅米太,特令詳定代納事也。其一各衙門各宮房屯土,勿拘定摠,從實收稅事也。其一推奴徵債,限明秋防塞事也。今年災頉,輒稱未移,而猶足爲少康之年矣。一自洋擾以後,沿江若而邑之原野所收,不無其損,則今此分等,必有斟量依施。竝新舊災二千七百結下劃下,使之卽爲分俵,餉穀所重,何時不然,而在此時,尤有別焉。大興全數上城,臨津·長山折半捧留,永平田稅,正供所在也。不可隨請輒代,置之,其餘諸條,竝依近例許施,何如?傳曰,允。
司饔院官員,以監饍提調意啓曰,各殿宮日下生雉,因草記蒙允,姑爲代捧矣。今則山雉漸出,自明日爲始,依例復舊封進之意,敢啓。傳曰,知道。
丙寅十月三十日,上御重熙堂。藥房入診,大臣政府堂上引見入侍時,都提調柳厚祚,提調韓啓源,副提調李源珪,承旨李源珪,假注書金尙萊,事變假注書韓龍珪,記事官趙·金性均,左議政金炳學,政府堂上金學性·李景純·申觀浩·趙然昌·金炳㴤·李載元·李周喆·李顯稷·金世均·李興敏·尹正求·金益文·李承輔·申命淳·閔致庠·林肯洙·朴永輔·申應朝·李邦鉉,閣臣趙慶鎬,玉堂洪大鍾,以次進伏。醫官崔好植·黃道淳·金榘·李漢慶,進伏楹外訖。上曰,史官分左右。上曰,大臣進前,炳學進前奏曰,初寒頗乖,聖體,若何?寢睡·水刺之節,何如?上曰,一樣矣。炳學曰,大王大妃殿氣候,何如?上曰,一樣矣。炳學曰,王大妃殿氣候,何如?上曰,一樣矣。炳學曰,大妃殿氣候,何如?上曰,一樣矣。炳學曰,中宮殿氣候,何如?上曰,安順矣。厚祚曰,醫官待令,使之入診乎?上曰,唯。崔好植,以次入診,退伏楹外訖。厚祚曰,脈候奏之。好植等,以次起伏奏曰,脈候左右三部調均矣。上曰,醫官先退。上曰,次對爲之。炳學曰,通史第二卷,今幾垂畢,第其篇帙浩汗,究講未易矣。小學中,前言往行,詳略備載,而前日之未及畢講,尙餘二卷,以此更爲起講恐好,故仰達矣。上曰,依爲之。出擧條炳學曰,人有恒言,必曰民窮財竭,財者,生民衣食之源,衣食不足,民斯窮矣。易曰,何以聚人曰財,傳曰,財聚則民散,民之於財,相須而生,有如此者。顧今民食匱而民力竭,幾乎國不得爲國,其亦殆哉岌岌,而矧又營建方張,營造方始,公私事計,枝梧不給。臣於是,晝宵憂遑,思所以彌綸支調,而未得其策矣。竊念錢貨者,輕重相權,準折爲用之器也。宋·元以來,會子·關子·川引·交鈔等名目,無非因時措而制便宜,未嘗泥守常規,而且如皇明洪武年間,當十當五之制,天順年間,折二當三之法,皆可爲一時權宜之政。今當國計大絀之時,合有講究於折衷損益之義,臣意則鼓鑄當百大錢幾萬兩,與恒用通寶,通共推移,似當爲裕財之一助,而事係大變通,不敢以區區管見,遽謂之必行,下詢時原任大臣政府堂上,何如?上曰,所陳甚好,亟速擧行,可也。出擧條炳學曰,臣以錢幣事,纔有所陳達矣。財者,出於民而用於國,天地之間,只有此數,用之無節,則其勢必至於困民病民而止。此大易所謂不傷財不害民,孔子所謂節用而愛民者,無不以制節謹度,爲治國之大經也。先正臣文成公李珥曰,祖宗朝稅入甚多,費入不廣,故一年必有嬴餘,今者一年之入,不能支一年之出,量入爲出,盡革無益之費,然後庶不至罄竭。又曰,風俗奢靡,莫甚於今日,十人耕田,不足以食一人,而耕者少,食者多,十人織布,不足以衣一人,而織者少,衣者多。噫,以今視昔,俗尙之渝靡,經費之冗濫,尤何如也?伏願殿下,念大易之義,服先聖之訓,以文成之言,體念而躬行。先自宮府,節約而剋減,風尙草偃,丕應徯志,將底儉德宣昭,民産自足,豈不美哉,豈不美哉?上曰,所陳甚好,當服膺矣。炳學曰,江華一區,酷被洋匪之患,公私廨宇之在在蕩殘,已無可言,而且其原野之收,甁罌之儲,焚掠所過,幾無餘存,此非但艱食之憂而已。目下糴政,勢不可以如例責納,所受還穀三分一蕩減,三分一限明秋停退,俾爲少紓民力之地,何如?上曰,依爲之。出擧條炳學曰,江華,依統營例外登壇施行矣。節制規模比有異,節目從當別單啓下,而留守,以鎭撫使兼江華府留守,三道水軍統禦使下批,中軍改差,以曾經亞將擇差下送。至於佐幕之任,必以境內人,另擇之意,著爲定式,統營佐幕,亦依此施行事,分付,何如?上曰,依爲之。出擧條炳學曰,三道水軍統禦使,旣屬鎭撫營矣。喬桐水使與中軍,竝減下,仍作防禦營府使,復舊例差出,雖以永宗言之,彈丸小島,軍民凋殘,防禦之名,旣無其實。時僉使改差,仍作邊將窠,付之鎭撫營自辟,而前中軍朴熙景,頗有膽略,効勞且多云,本鎭僉使,特差,何如?上曰,依爲之。出擧條炳學曰,長寧殿位土所收,今無歸屬處矣。祭享條受價外,又有多少捧稅者,竝付之鎭撫營,五宮內司三營見有斂散之穀,當初設始,卽所以備不虞也。顧今人民渙散之餘,如例籴粜,實無其路,亦使之革付本營,何如?上曰,依爲之。出擧條炳學曰,禁·御兩營哨官四十窠,本是領率鄕軍者,而一自停番之後,不過爲冗官而止耳。見今兩營執事,別武士之加出甚多,區處無路,自今爲始,兩營哨官各十窠,隨其有闕,勿令塡補,仍作執事別武士窠,何如?上曰,依爲之。出擧條炳學曰,平安兵使李象容,頃當人戶漂頹之時,捐出廩捧,悉心賙恤,災民之免得栖遑,闔境之賴以全活,已從慰諭使所報,略悉其槪,而今番砲手徵調之際,不煩民力,自備資裝,似此優異之續,合施褒嘉之典,特加一資,何如?上曰,依爲之。出擧條炳學曰,贈領議政李是遠隱卒之典,固已曠絶隆重,而第其卓絶之澟然如生,愈久而愈不可泯矣。待日後諡坐,仍施易名,以樹風聲,何如?上曰,依爲之。出擧條炳學曰,故牧使臣黃俊良,先正臣李滉高弟也。聞道旣早,踐履且篤,推究易學之源,刊布晦庵之書,敎授生徒,儒風大振。及其歿也,先正,以先生題其旌,師門之於弟子,直稱先生,是誠斯文初有之事也。嶺外人士,至今景仰而尊慕,超贈吏議,以示晠世崇儒之意,似好,故敢此仰稟矣。上曰,依爲之。出擧條炳學曰,故士人申愈,孝義公申曼之孫也。受業於先正臣文純公權尙夏之門,師門之期詡,士林之推重,爲一時譽髦之最。以興起斯文爲己任,尊華攘夷爲家計,風聲氣䪨,蔚然爲士林之尊仰。今當崇儒重道之日,似此之人,宜有褒贈之擧,超贈吏議,以示朝家尙德之意,恐好,故敢達矣。上曰,依爲之。出擧條炳學曰,工曹判書李寅奭,法當三代追贈,其曾祖則榮貤,更無可施,依已列,移贈本生曾祖,何如?上曰,依爲之。出擧條炳學曰,行大護軍趙憲永,政府堂上還差,刑曹判書崔遇亨,工曹判書李寅奭,刑曹參判李秉文,竝政府堂上差下。關西句管有闕之代,行兵曹判書金炳㴤,差下,何如?上曰,依爲之。出擧條炳學曰,今當講筵日開之時,講官甚苟艱,大護軍洪淳穆,同知申應朝,竝講官差下,何如?上曰,依爲之。出擧條炳學曰,鼎足山城史庫實錄還奉後,似當有奉審曝曬,而時値寒沍矣,待明春擇日擧行之意,分付春秋館,何如?上曰,依爲之。出擧條炳學曰,訓鍊大將申觀浩,來詣朝房,不爲登筵,雖緣實病之難强,事體則極爲未安矣,推考,何如?上曰,依爲之。炳學曰,賓對行於久停之餘,且今艱虞之會,登筵臺諫之無一言仰陳,極爲未安,竝推考,何如?上曰,依爲之。出擧條右議政柳厚祚所啓,臣竊伏聞殿下,近日典學益篤,夜以繼日,至于深更對案,玉音徹外,臣不勝欽仰萬萬。況今三餘已屆,寸陰是惜,則聖學將就,自然至於高明之域,億萬年無强之休,其基於此矣。伏願殿下懋哉懋哉。上曰,所陳切實,當服膺矣。厚祚曰,臣向以陰雨之備,不容少緩之意,有所仰達矣。大抵精兵利器,莫如砲手,而所謂京營砲手者,徒竊米布而已。不足爲禦賊之兵,而蒼卒有事,則望風遁走,實無可用者,雖以今番言之,砲手之自外方來者,各當一面,竟使洋醜遠遁。此莫非練習技藝於平日獵蒐之時,獲此巧力之俱至者矣。若使各營將臣,鍊習砲手,若臨軍之爲,則亦豈不爲精銳之兵乎?鍊習如此,則精銳亦當如此,而縱有不虞之事,無調發往來之勞,且無遠近騷擾之弊,此乃整頓軍務,以備敵愾之道矣。繼自今,嚴飭各營帥臣,課日組鍊砲手,考其藝而賞罰之,則不幾月,各營之軍,反有勝於鄕砲手矣,願殿下體念焉。上曰,所陳予所爲悶者也。各營將臣之任,本非榮其身而爲設者,則許多技藝,一不組習,事甚疎忽,莫此爲甚。敎鍊與不敎鍊,自諒爲之事,申飭於諸將臣,可也。承旨曰,玉堂所懷奏之。校理洪大鍾曰,臣學蔑識寡,無足備數於論思之列,區區愚衷,不能自已,玆以仰達焉。竊伏念今日在廷臣僚,孰不敢以嘉謨嘉猷,徹於黈纊之下?至於陳勉聖學,則非但前席諸僚同然一辭,雖在臣庶,初不昵近者,亦莫不以勤御講筵,爲第一等道理。其意無他,誠明帝王出治之道,載於方冊,人主出治之本,在於學問。於是慥慥,於是孜孜,敬天而愛民,法祖而裕昆,非如閭巷匹庶,尋摘章句而已,則君德之將就,聖學之緝熙,其所顒望,當如何哉?況乃邪說之滋蔓,亦由於斯道之不明,其導率倡明之方,專在於我殿下以身敎之矣。伏願建中立極,克盡君師之道,以躋乎高明光大之域,則化民成俗,自有不期然而然者矣。惟殿下懋哉懋哉。上曰,所陳甚好,當留念矣。上命大臣就座,又命退史官。諸臣以次退出。
丙寅十月三十日,上御誠正閣。進講入侍,臣右議政柳厚祚,內閣提調金學性,參贊官趙勉鎬,檢討官李應辰,假注書金東鍵,史官趙·金性均,各持通鑑第二卷,以次進伏訖。上曰,史官分左右。以下缺日記廳堂上金炳秀。郞廳朴永斗李命九。
上在昌德宮。停常參·經筵。
親傳香祝祗迎入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,景福宮役所工匠,令營建都監,乾犒饋。
傳曰,左承旨,馳詣景慕宮,奉審摘奸以來。
兵曹,以李熙昇爲摠戎中軍。
議政府啓曰,江華節制,依統營例定式施行矣。鎭撫使,自今不得如前離次,例帶本府堂上之銜,減下之意,敢啓。傳曰,知道。
兵曹啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
營建都監啓曰,自十月初一日至三十日,本都監所捧各處願納錢一萬八千一百二十四兩,成冊以入之意,敢啓。傳曰,知道。
御營廳啓曰,本廳哨官李完基·金俊煥,已爲啓遞,而因大臣筵奏,其二窠,仍爲減下,以加出敎鍊官別武士陞實,其餘入窠,隨其有闕,次次陞付,以爲充額之意,敢啓。傳曰,知道。
丙寅十一月初一日巳時,上詣仁政殿月臺。景慕宮冬享大祭,香祝親傳入侍時,行都承旨閔致庠,左承旨申正熙,右承旨朴惇壽,左副承旨趙慶鎬,右副承旨宋敦玉,同副承旨張世容,假注〈書〉金秉鍵,別兼春秋趙定燮,檢校直閣閔升鎬,檢校待敎徐相翊··李載冕·趙慶鎬,校理趙晩和·李裕承,以次侍至。通禮,跪啓請外辦。上具翼善冠·衮龍袍,乘輿出宣化門。藥房提調韓啓源,副提調宋熙正進前奏曰,侵早勞動,聖體,若何?上曰,一樣矣。由協陽門詣仁政殿月臺。通禮,跪啓請降輿,上降輿。通禮,導上就褥位南向立。引儀,引初獻官上護軍趙然昌,詣褥位之左。通禮跪啓請跪,上跪。香室官員,奉香祝跪授致庠,致庠東向跪進。上受香祝,以授然昌,然昌西向跪受。通禮,跪啓請興,上興。通禮,前導降階下祗送位西向立。然昌,奉香祝,由正階而出。通禮,跪啓請鞠躬,上鞠躬。香祝過後,通禮,跪啓請平身,上平身。入幕次後。小頃,通禮,跪啓請出次,上出次。通禮跪啓請乘輿,上乘輿,仍出仁政門,由肅章門,入協陽門。致庠,請出標信,解嚴。上由宣化門還內。諸臣以次退出。
丙寅十一月初一日巳時,上御重熙堂。進講入侍時,講官申應朝,參贊官朴惇壽,侍讀官趙晩和,假注書金尙萊,記事官趙·金性均,各持通鑑第二卷,以次進伏訖。上曰,史官分左右。缺
上在昌德宮。停常參·經筵。
政院啓曰,卽者檢閱趙,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱權命菊,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,何如?傳曰,允。
司諫金秉周,掌令洪一衡啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何恨,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶。而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥戮之典。噫嘻,痛矣。賊裕之罪,可勝誅哉?辛酉一疏,包凶畜禍,暗售梟獍之腸,都人尹姞等句語,排布陰譎,曲突徙薪之援比,指意凶憯卽此一段。其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁,亦憯矣,亂臣賊子之干常犯紀,從古何恨,而豈有若此賊之窮凶絶悖者哉?且其所納爰辭,見促文書中,不道不滿之說,愈出愈凶。至於外朝不知之言,詩句引用之意而極矣,而末乃以渠之傍祖權鞸時事,隱然目況者,尤何等窮天地所無之劇逆大憝也?凡在橫目之列者,莫不骨驚膽掉,直欲手口臠,而賊性獰慝,忍杖抵賴,三章未伸,鬼誅先及,神人之憤痛,容有極哉?原疏之陰憯,逆腸難掩,鞫招之凶慝,斷案已成。雖未及結案,便是已結案之劇逆。而安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律,請物故罪人裕,亟施孥戮之典焉。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地·亘宇宙之極逆大憝。雖幸天討略行,王章少伸,尙可足快洩神人之憤也哉?鍾一則藉其門陰,獲沾祿仕,國家何負於渠,而梟心獍腸,與生俱生。幸西賊之有警,則曰當爲蜀·漢,分院兵助勢之策,湖南伯得差之願,無非劇逆之斷案。而乃與振采·友文等,結爲血黨,五字八字之凶言,猶爲不足,而必以二字不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋,指卯日而擧事,爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二二而一者也。今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴。將臣家將欲火攻,所營何事,店舍綢繆之言,致後丁寧和應南中兵火之說,延壽爛熳酬酢。卽此數段,已足爲訛賊之眞贓斷案。至於正月十三日,卽是窮宙亘宇所未有未聞之極逆情節,而無不參聞,無不參知,則罪之誅身,失之太輕,王章不嚴,輿情未洩,請逆賊友文·光友加施孥戮之典,致後·延壽,竝施孥籍之典。噫嘻,痛矣。亂臣賊子,從古何恨,而豈有如榮瑾之窮凶絶悖者乎?本以鬼蜮之性,素蓄梟獍之心,親察守禎而結爲死黨,延接鳳周而相與同室,綢繆謀議,打成一片。論災異於南山,而肆發憯悖之說,視奇貨於北謫,而先倡負來之言。醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖未盡輸,凶憯之情節,無不參涉,神人之所共憤,覆載之所難容。萬戮猶輕,三尺已施,而不可誅止其身,失之太輕,請謀反大逆不道,知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪。鳳周凶謀逆節,無不同參,賊徒匪類,擧皆相通。親密守禎,許以死友,服事榮瑾,作爲血黨,究厥情犯,與兩賊一而二二而一也。旣已承款於志情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰秘,糾結計議,已出衆招之丁寧。端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均。是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉?大可憂者,請楸子島安置罪人崔鳳周,黑山島定配罪人李奎和,更爲設鞫得情,快正典刑焉。嘻噫,痛矣。亂臣賊子,從古何恨,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨。平日追逐所圖者無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只拖於渠身,已是失刑之大者。負犯如此,關係若是,而豈可止以知情不告,蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖蟣蝨之賤,旣托仕籍,則不可但以遐土蠢氓論,而腕把至憯之讀目閱絶悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則憯悖說,胡爲而至哉?此必有所由然而然也。傳書兩漢之未卽執注,謂以覷氣色而遽逃,莊牘幾日而不爲告官,稱以値事機之巧湊,直不過鬼形之潛匿,鴞音之巧飾。負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相幸聯籲,卽王章之所必伸,輿情之所共憤也,而聖度過於寬容,尙斳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座。毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有三府拿來之令,脫身亡命,是心無父無君,變名易姓,其計至奸至慝。抵賴鞠庭,難化梟獍之腸,憑藉外國,罔非鬼域之情。鳳周,世濟其惡,天生戾氣,洋舶之潛越,醜類包藏禍心,京闉之綢繆同室,甘爲凶魁,乃租軍卒之稱,尙今唾罵,悖孫傳襲之惡,吁,亦痛惋。潛懷賣國之凶圖,倡出無根之妖言,煽動一世,眩惑衆聽,究厥情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水·猛獸,何幸太陽中天,奸狀莫逃?夬伸三尺之章,遄伏肆市之典,神人之憤,庶可少洩,而此賊魁,不可只誅其身而止,請謀叛不道罪人鍾三·鳳周,竝施孥戮之典焉。噫嘻,痛矣。江都之事,尙忍言哉?醜類陸梁,遠涉重溟,侵凌之禍,瞥起於不虞之頃,沁都保障之地,遽爾失守矣。兩祖御眞之所揭處,列聖睿算之所經理,體貌之嚴,關防之重,顧何如也?備禦綢繆,效死必守,卽守臣責耳。噫,彼江華前留守李寅夔,身居分司之任,全昧制勝,坐失全城,專事偸活,政典莫嚴,王法自在,揆以邦憲,焉逭當律?雖以前中軍李龍會言之,旣在副將之職,承佐贊劃,不措一策,以致失守,厥罪惟同。臣等請薪智島圍籬安置罪人李寅夔,古今島圍籬安置李龍會,亟施一律,以正王法,以洩輿憤焉。噫嘻,痛矣。李公濂之罪,可勝誅哉?竊伏念通津搶攘之變,與江都無異。渠以守土之臣,義當效死捍禦之不暇,而初聞洋舶之逼境,袖手坐觀,及當匪徒之入府,脫身先走,有若鼠竄,任其豕突,雖因王師之臨境,幸免賊醜之全據,棄城逃命之迹,辱國爽師之罪,此固罔赦之案,焉逭當律?臣等請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
掌令洪一衡啓曰,新除授持平趙秉稷,時在廣州地,持平成夏慶,時在京畿交河地,請竝斯速乘馹上來事,下諭。答曰,許遞。
司諫金秉周啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀秘計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。答曰,不允。
吏曹參議徐相翊疏云云。省疏具悉。爾其勿辭察職。
檢閱趙疏曰,伏以,臣卽接家信,則臣母,素患痰火之証,近因日候漸寒,一倍添劇,委頓床玆,促臣歸視。臣目聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
丙寅十一月初二日巳時,上御重熙堂。進講入侍時,講官洪淳穆,參贊官張世容,檢討官李裕承,假注書金秉鍵,記事官趙·金性均,各持通鑑第二卷,以次進伏訖。上曰,史官分左右。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,檢閱權命菊,旣有只推之命,卽爲牌招入直,何如?傳曰,允。
以檢閱權命菊牌不進罷職傳旨,傳曰,只推。
政院啓曰,卽者校理趙晩和,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
以平安監司朴珪壽狀啓,宣川府使李南輔,身病猝重,呈狀乞遞,罷黜事,傳曰,允。口傳差出,催促下送。
以慶尙監司李參鉉狀啓,咸昌縣監金鳳鎬,遭母喪事,傳曰,令該曹口傳差出,不日下送。
掌令姜,正言朴弘壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞠得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。措辭見上請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
正言朴弘壽啓曰,請梟示罪人性世,亟施孥戮之典。措辭見上答曰,不允。
議政府啓曰,江華留守,以鎭撫使兼江華府留守三道水軍統禦使,改付標,啓下矣。令該曹口傳下批,畿伯所帶江華兼留守之銜,減下,何如?傳曰,允。
禮曹啓曰,卽聞懿昭墓守衛官卞浩一,年近七旬,使酒成狂,行止駭悖,莫嚴之地,萬無奉職之道云。姑先汰去,其代,令該曹口傳差出,何如?傳曰,允。
內醫院啓曰,各殿宮進上臘藥所入牛黃玖拾捌部壹錢肆分陸里伍毫,麝香貳佰㓒拾㓒部肆分壹里,竝令戶曹宣惠廳,依年例進排,而丙申定式牛黃參拾參部玖分壹里參毫及自今年加入牛黃㓒部參分㓒里肆毫,以本院春秋兩等元貢中,取用,何如?傳曰,允。
又啓曰,前御醫秦喜鳳,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹啓曰,各邑軍領來將校,竝賞加事,向有傳敎,而前水原留守趙獻永狀啓,哨官黃鍾二·李秀一·尹泰榮·李海永·鄭煥珪,俱以將官,竝入書啓,已爲折衝,啓下矣。傳敎辭意,只擧將校,而今此該守臣之哨官竝擧,恐未妥當,所授賞加,竝勿施,還付哨官之意,分付,何如?傳曰,允。
校理趙晩和疏云云。省疏具悉。爾其勿辭救護。
丙寅十一月初三日巳時,上御重熙堂。進講入侍時,講官金永爵,參贊官宋敦玉,侍讀官趙晩和,假注書金尙萊,記注官盧鎭燮,記事官金性均,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
政院啓曰,左右史不可不備,檢閱權命菊,旣有只推之命,卽爲牌招入直,何如?傳曰,允。
傳曰,右承旨·左副承旨·同副承旨竝許遞,前望入之。承旨前望入之。柳芝榮·徐相翊·申檀落點。
政院啓曰,新除授承旨柳芝榮,承旨申檀在外,竝斯速乘馹上來事,下諭,何如?傳曰,竝許遞,前望入之。承旨前望入之。趙寅燮·趙性敎落點。
傳曰,吏曹參議有闕之代,前望入之。吏曹參議前望入之。李沇應添書落點。
吏曹口傳政事,以尹獻采爲咸昌縣監。
傳曰,豐德,卽兩陵尊奉之所,仁宣王后姓貫之鄕,其爲所重,與他自別,而且是沁營後援也。雖以圖所載觀之,形便之不容棄置,較然明甚,復邑當否,詢聞時原任大臣以來。
以平安監司朴珪壽狀啓,成川府民家失火事,傳曰,當此冬節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
執義兪貞煥,正言金文敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。措辭見上請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
正言金文敎啓曰,請梟示罪人性世,亟施孥戮之典。答曰,不允。
議政府啓曰,開城留守金壽鉉,初政先務安堵,爲治克著循良。今番洋匪之警,近在接壤,而鎭物之量,察奸之明,騷訛帖息,閭里晏然。一府民情,至請久留,待箇滿更加一苽仍任,何如?傳曰,允。此守臣莅任未幾,治聲已多入聞。今其存恤撫摩,闔境寧靖,民或恐失,至有願留之擧。此不可一苽仍任而止,特加一資,用褒優異之績。
又啓曰,每於經費不足之時,原苞蔘外,有加定補用者矣。見今陰雨之備,一時爲急,一萬五千斤,自明年更爲添付,沁營一萬斤,松營三千斤,瓮營二千斤,收稅排劃,而備禦設始之方,令各該營,講究啓聞,以爲稟處之地,何如?傳曰,允。
又啓曰,漁鹽穀物各種,本有稅額矣。商船之從甲串及祖江來者,依統營例,竝令鎭撫營主管收捧,補用於支放之需。年前奉有慈敎,各項私稅已爲革罷,而無賴輩之從中牟利,在在入聞,亦使鎭撫營,嚴立科條,一切禁斷,何如?傳曰,允。
訓鍊都監啓曰,本局別將申善浩,身病猝重,勢難察任,改差,何如?傳曰,允。
御營廳啓曰,今十一月初三日諸將官射講時,哨官李裕兢,三技俱爲無分,依例汰去之意,敢啓。傳曰,知道。
義禁府啓目,聞慶縣監李國寧原情云云。問目內辭緣,泛稱遲晩,刑推得情,何如?判付〈啓〉。除刑推議處爲良如敎。
義禁府啓目,鴻山縣監南鍾友原情云云。問目內辭緣,泛稱遲晩,刑推得情,何如?判付啓。除刑推議處爲良如敎。
義禁府啓目,粘連向前李國寧亦,戶斂雖無執贓挾雜,有該聽聞,至登道啓之臚列,難以囚供而參恕,以此照律,何如?判付啓,依允。
義禁府啓目,向前南鍾友亦,民納則雖不準捧,軍器則又未畢役是如,爰辭發明,容或有據是白乎矣,道啓體重,終難參恕,以此照律,何如?判付啓,依允。
丙寅十一月初四日巳時,上御重熙堂。進講入侍時,講官鄭基世,參贊官張世容,侍講官申獻求,假注書金秉健,記注官金鎭模,記事官金性均,各持通鑑第二卷,以次進伏訖。上曰,史官分左右。上讀自留侯傳曰,止招此四人之力也。獻求曰,高帝易儲之心,始有所蔽,群臣爭以口舌,而不能開釋,及見四皓,旋卽轉環。蓋群臣,皆所慢易,而四皓則敬重故也。苟非豁達之量,豈能撥轉如是?其意以爲,賢人從以輔翼,則天命攸屬,人心亦歸,可承丕業,故竟不易儲,國本賴安,此非凡主所能及。張良,以通明之才,深知高帝德量,故致四皓,以奠宗社,可謂明良相際,而賢士之於國家,所重亦如是也。缺
上在昌德宮。停常參·經筵。
藥房提調韓啓源,副提調徐相翊啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,右議政柳厚祚,無時急稟定事,不得來會云矣,敢啓。傳曰,知道。
政院啓曰,左右史不可不備,檢閱趙,由限已過,卽爲牌招入直,何如?傳曰,允。
以檢閱趙牌不進罷職傳旨,傳曰,只推。
政院啓曰,卽者檢閱權命菊,謂有館規,陳疏徑出,原疏纔已退却矣。所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱權命菊牌不進罷職傳旨,傳曰,只推。
傳曰,工曹判書許遞,政官牌招開政,如有違牌,勿爲呼望。
傳曰,在外與有實故摠管許遞,今日政差出。議政府薦望,以魚在淵爲會寧府使。
掌令洪一衡,獻納洪祐昌等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。措辭見上請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
獻納洪祐昌啓曰,請梟示罪人性世,亟施孥戮之典。答曰,不允。
兵曹,以孫亮錫爲禁衛中軍。
有政。吏批,參議李沇應進,承旨缺。以洪大鍾·鄭學默爲持平,李載元爲工曹判書,趙熙哲爲兵曹參判,李周興爲宣川府使。
傳曰,見窠,皆令差出。
再政。以洪萬燮爲副校理,閔升鎬爲大司成,李承皐爲楚山府使,金觀洙爲武烈祠參奉。
兵曹啓曰,同知中樞府事彭啓述,內禁衛將金樂天,五衛將朴元鎭·金養性·朴天行,曹司五衛將李明應,忠翊衛將尹致斆,俱以病難供職,呈狀乞遞,竝改差,何如?傳曰,允。
〈兵批〉,兵曹判書金炳㴤進,參判以下缺。
兵批啓曰,公忠兵使今當差出,而擬望之人乏少,同道及他道水使,竝擬,何如?傳曰,允。以吳取善·崔遇亨·趙啓昇·尹宗善爲都摠管,李鳳周爲知訓鍊,李南軾·蔡東健·李熙永·鄭雲翼爲副摠管,鄭禮秀爲同知,具性喜爲訓鍊都正,具然泓爲宣傳官,李鍾昇爲內禁將,尹興大·崔昌植·李鍾岷爲五衛將,李鶴俊·朴元鎭爲忠翊將,吳夏泳爲公忠兵使,金茂根爲大邱營將,僉知二單朴天行,兼會寧鎭兵馬僉節制使北前衛將討捕使單魚在淵,同知趙奎煥·池弘寬·宋伯源·朴承濂·金鳳篆·金景厚·金仁華·申道彦·車載俊·許侃·李大興,以上加設,依定式減下。
再政。以鄭志鉉爲黃海水使,僉知三單尹興大·崔昌植·李鍾岷,兼宣川防禦使單李周興,副摠管尹守善。
承文院啓曰,卽見禮部咨文出來者,則以爲同治五年十月初八日,准摠理各國事務衙門,爲謹奏,爲朝鮮國咨請禮部代奏,歷陳近日洋舶情形,擬將臣衙門酌辦,仍由禮部,咨照朝鮮,俾其相機設法,以免疎虞,恭摺密陳,仰祈聖鑑事。本月初二日軍機處,交出禮部奏據,朝鮮國王咨報,洋舶情形,請轉達天聽。臣等公同閱看,該國王原咨大意。以英國人馬力勝等,强欲在該國地通商,藉稱中國,曾有咨文,竝詰責其殺害敎民·敎師。該國不願習敎,竝深知中國,斷不給以咨文,强其通商。因該國將弁,被擄見辱,英船開砲,遂亦開砲,還擊人船,均經焚溺。緣有中國北京·盛京·廣東·廈門等處人,在內深自引咎,竝聲明洋人,頻年泛海,因請不已,至有殺害人民之變。玆具事由,請爲隨機鎭安,開諭排解,杜絶交易之說,俾獲永底安靜。臣等上年法國前使臣拍爾德蜜,曾經以該國敎士,欲往朝鮮傳敎,請先行,文臣等距絶,竝勸其毋庸前往,卽經罷議。本年夏間,據英使阿禮國,照會稱擬,派輪船一隻,至朝鮮海邊一帶,請協力設法,使該輪船,行抵該國,竝據法使泊洛內照會,稱朝鮮,將法國主敎·傳敎士人等殺害,法國兵船。一曰齊集朝鮮,暫取其國等情,將於六月初七日將臣衙門,卽該兩國照復,排解阻止。因朝鮮國咨請禮部代奏法國構兵一事,復經臣衙門,於八月二十三日將未,據法使照復緣由奏請,先由禮部咨復朝鮮。伏思英國,前請派輪船赴中國海面迤北,竝申擬往朝鮮,臣等以輪船行駛中國洋面,列在條約,未便較斥,而欲往朝鮮一節,曾覆知阿禮國聲明礙難,行文竝阻。毋庸前往,業於前奏內,詳細且陳,該國王接到禮部咨文,想已洞悉原委。今稱自七月以後,英國人馬力勝等,迭泊朝鮮,英國,志在通商,蓄謀已久,然在中國,只有隨時阻止,寔無准令朝鮮通商之文。英人所云中國咨文,躡後發配之說,顯係捏造,該國王,自可毋庸傾慮。惟臣衙門,自然覆阿禮國之後,迄今四閱月,竝未收有照會。昨據美使衛廉士函稱,八月內,有兩枝桅船一隻,在高麗擱淺,被高麗將船燒燬,竝捉去船主水手等二十四人,未知生死如何。高麗,儻或送至中國,請飭奉天府官撫恤等語,臣等隨給衛廉士復函,允爲致信盛京將軍及山海關監督,査照妥辦。今朝鮮所稱擊燬之船是否,另自一事,無從懸揣,臣等風開,法國興名,前往朝鮮,英·美兩國,曾經勸阻,法國雖未聽從,而朝鮮,亦當分別核辨,庶勉多樹之敵。至原咨所稱,此次擊斃英船人等二十名內,有稱中國姓名十三人。中國人民,私出邊境,係禁綦嚴,若甘附敵船,脅喝屬國,斃于槍砲,無往分別,咎由自取。朝朝竝無不合,自可無庸引咎。其請爲隨機鎭安,開諭排解一節,臣等査英法兩法,屢請輪船駛赴朝鮮,臣等妥爲攔沮,迨敎士被害,法國用兵,明知非空言所得,而爭在臣衙門,不得不隨時隨事,力爲排解。是以於法使照會兵船,堵塞朝鮮海口時,復給照覆,仍令先行,詳究情由,毋庸據行征戰,以全兩國民命。臣等査法國,自與朝鮮用兵之後,其與從前,只求傳敎,局面不同。英·美雖聞前有勸阻之言,頃又復與朝鮮構衅,將來通商之說,勢必持之愈堅,且旣經用兵,如欲講解,勢必又有兵費之議。三國,駸駸乎已有相合之勢,就目下而論,則法爲甚,而英次之。此時若由臣衙門,再給英·法二國照會,拱辭之間,稍露痕,該二國,未安遽就範圍,卽使能有轉圜,亦必以通商·傳敎·賠償之事。相責,令朝鮮原咨,旣深以通商傳敎,爲必不可行,是亦曾慮及利害,特賠償一節,其害亦復相等,臣衙門,亦斷不能於朝鮮,稍涉勉强。相應請旨,飭下禮部,應如何咨照,朝鮮國王計出萬全之處,務須妥爲處置,不可稍有大意。除由臣衙門,隨時相機酌辦外,謹再恭摺密陳,竝照錄法國來往照會各一件,美國來往信函各一件。恭呈御覽本月初六日,奉旨依議,欽此抄錄原奏,恭錄諭旨咨行禮部遵照辦理等因。前來本部,相應抄錄該衙門原奏知照査照辦理。除由摠理各國衙門,隨時相機酌辦外,該國王,仍當悉心籌畫,分別核辦,計出萬全,不得稍涉疎虞,可也云矣。此與例咨有異,回咨,令文任撰出,定禁軍騎撥下送于彼使行所到處,請使之齎去之地,何如?傳曰,允。
義禁府照目,粘連聞慶縣監李國寧矣,本府議啓內,戶斂雖無執贓挾雜,有駭聽聞,至登道啓之臚列,難以囚供而參怒。以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。
義禁府照目,粘連鴻山縣監南鍾友矣,本府議啓內,民納則旣不準捧,軍器則又未畢役是如,爰辭發明,容或有據是白乎矣,道啓體重,終難原恕。以此照律,杖一百收贖,告身盡行追奪,私罪。奉敎依允爲旀,功減一等爲良如敎。
丙寅十一月初五日巳時,上御重熙堂。進講入侍時,左議政金炳學,同知事姜㳣,參贊〈官〉趙寅燮,侍〈講〉官申獻求,假注書金尙萊,記事官權命菊·金性均,各持通鑑第二卷,以次進伏訖。上曰,史官分左右。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,檢閱權命菊·趙,旣有只推之命,竝卽牌招,推移入直,何如?傳曰,允。
以檢閱權命菊·趙牌不進罷職傳旨,傳曰,只推。
傳曰,在外摠管許遞,前望入之。摠管前望入之。副摠管趙羲元添書落點。
傳曰,全羅兵使有闕之代,副護軍金善弼除授。
兵曹,全羅兵使單金善弼除授事,承傳。
弘文館啓曰,新除授副校理洪萬燮,卽爲牌招察任,何如?傳曰,允。
議政俯啓曰,以當百錢鼓鑄事,筵奏請詢於時原任大臣·本府諸堂矣。領中樞府事鄭元容,領敦寧府事金左根,病未獻議,行判中樞府事趙斗淳,以爲歷代錢法通變,多出於不獲已。自夫當十·當百,蓋嘗有權宜行之時,而其行之之時久蹔,且置,輕重大小驟易之際,民或不便而不信,則其弊也惑而閼。無已則姑試以當十,觀其流通,隨順徐議,其可斷此先其輕,以驗其重者也。第毋論當十·當百,用功簡而爲利甚鉅,游手盜鑄,將日獲倍蓰之息,非誅戮所能禁,此臣之所甚慮也。伏候上裁云。行判敦寧府事李景在病未獻議,右議政柳厚祚,以爲,制國用量入爲出,古今天下之常理,固不待智者而知,而憂虞纔經,公費日滋,國計之艱絀,民生之困瘁,莫今時若,宜先講究其裕財紓力之策,而通變更張之間,利害便否,係焉,又或有損於公私事計,則不無窒礙難行之端。顧乏經濟,夙宵憂懼,左揆之請鑄當百錢,實是證古酌今之訏謨也。歷代泉貨之或輕或重,各因時措之宜。周景王鑄大錢,皇明丘濬衍義補,著子母相權輕重竝行之論,漢昭烈,用宜百錢,平物價,實府庫,此皆可援之規,而第其流布通行,雖責於有司臣措處,出入節用,亶在乎克軫。大易所謂理財之方,國用可贍,民産可資。臣無容他見,惟願博詢而裁處焉云。行判中樞府事金炳國,以爲,旣有臣兄所奏,博詢裁焉云。行知中樞府事洪在喆,以爲,今此大僚所奏,當百錢鼓鑄之議,蓋出於隨時措宜之意也。以臣癃廢昏耗,豈有他見?惟願博詢而裁處焉云。判宗正卿府事李敦榮,以爲,日下財用之匱乏,非不爲念,而臣素昧理財,民情之便否,有未敢質對。惟願博詢而處之云。兼廣州留守閔致久,以爲,大臣所奏,實合時措,臣無容他見。伏願博詢裁處焉云。行知中樞府事李宜翼,以爲,大僚所奏,寔出隨時裕財之政,而事係大變通,則以臣膚淺之見,不敢憶對。惟願博詢而裁處焉云。行知敦寧府事李圭徹,以爲,當此國計大絀之時,大僚所奏,甚合權宜之政,臣無容他見云。行上護軍金學性,以爲,經用窘絀,着手無處,苟有裕國便民之方,固當講究行之。鑄用重錢,利國莫專,如吳·蜀·宋·元之際,當千·當百·或十·或五之類,是已。然皆權宜之不獲已也。蓋鑄錢,古則費十取九,挽近十而取十二。今此當百之制,費之至少,取之太多,利竇自開,民必容奸,貨泉有增,物易翔貴。若先以當五或當十之制,幾年試行,利於用而民不受病,則稍重其制,恐好,而膚淺之見,不敢質對其便否。惟望博詢而裁處焉云。右贊成鄭基世,以爲,泉布,本取流通之義,而輕以行其賤,重以行其貴。歷代之或輕或重,惟在隨時制宜而已,臣於此,豈有他見哉?惟願博詢而裁處焉云。行上護軍徐戴淳,以爲,錢弊之或重或輕,多有古昔通變。今此大僚所奏,必出於時措之宜,以臣膚淺之見,豈有他議云。行上護軍金炳喬,以爲,今此設鑄,出於權宜,有何他見云。行上護軍徐憲淳,以爲,錢弊之興,本爲流通之方,而小而敵其多,輕而兌其重,惟在於隨時權宜,臣於此無容他見。伏願博詢而裁處焉云。左參贊申觀浩,以爲,今此鼓鑄,隨時通變之道,果合厚生裕財之方,臣無容他見矣云。行上護軍韓正敎,以爲,目下財用之匱竭,實爲憂悶而臣素昧理財,今此大僚之所奏,民情之便否,未敢臆對。惟願博詢而處之云。行知中樞府事趙然昌,以爲,錢幣之重輕小大,隨時通變者,寔出於權宜之政也。今玆當百之議,臣無執一之見,而歷溯古昔,亦多傍據。惟願博詢而裁行焉云。行上護軍任百秀,以爲,今此大僚筵奏,乃是隨時通變,經國良法,臣無容他見矣云。行兵曹判書金炳㴤,以爲,當五·當十·當百之鑄,皆出於一時權宜之政,而自漢·唐以來,亦已行之者也。今當國計大絀,工役甚曠之時,須有通變之擧,然後始可以舒力而裕用。大僚陳奏,深合時措之宜,臣無容他見,惟願博詢而處之焉云。行上護軍韓啓源,以爲,錢貨之輕重大小,隨時通變,旣有往牒之可考,而今玆當百之議,實有裕財之方,臣無容他見。惟願博詢而裁處焉云。行大護軍李㘾,以爲,大僚所奏,寔出於一時權宜之政,而至若裕財便民,以臣膚淺之見,不敢臆對。惟願博詢而裁處焉云。行大護軍曺錫雨,以爲,錢有大小竝用,子母相權之法,則此非今日之創論,卽是古人之遺意也。然而事必先明其利害,行亦可免於窒礙。此所以下詢之至及膚淺,而旣無的見,實難質對。惟願博採而審處焉云。右參贊吳取善,以爲,今當財力匱竭之時,合有貨泉權宜之政,當百大鑄,事係變通,以臣素昧,未敢臆對。惟願博詢焉云。行大護軍南秉吉,以爲,支度不敷,當有權宜之道,古之半兩·直百,亦皆隨時變通者也。今此大僚建議,實合時措,臣無容他見。伏願博詢而裁處焉云。知宗正卿府事李載元,以爲,錢幣變通,有國大政也,以臣膚淺之見,無以臆對。惟願博詢而處之焉云。水原留守李景夏,以爲,楮貨·疋幣,亦有行用之時,夫通行之貨,豈止一端?惟其始終有信而已。今於當百之議,臣無容他見,惟願博詢而裁處焉云。知宗正卿府事李周喆,以爲,權制利用,允合時宜。伏惟上裁云。行大護軍李顯稷,以爲,物之不齊,物之情也。臨時制宜,實合權更,臣無容更議云。行大護軍李根友,以爲,貨泉之制,歷代屢變,各因其時從權制宜者也。今當窘絀之餘,合有通變之擧,大僚所奏,儘合事宜。以臣膚淺,不敢臆對,惟願博訪而裁處焉云。行大護軍金炳雲以爲,今此財用之艱乏,非不關念,而臣素昧於民情,財理之便否,有不敢質對,惟願博詢而處之云。吏曹判書李源命,以爲,錢幣之或重或輕,旣有歷代可據之例,實合隨時措宜之政。今於當百之論,臣無容他見。惟願博詢而裁處焉云。行大護軍申錫禧,以爲,財源匱而民力竭,國役大而工費廣,辦理支計,宜究碩畫。大僚建議,實合時措,臣無容他見。伏願博詢而裁處焉云。行大護軍徐衡淳,以爲,幣輕則物重,利專則奸生。以臣膚淺之見,不敢臆對,惟願博詢而裁處焉云。大護軍金世均,以爲,値玆經費甚絀,恐合講究以裕國便民之策,而大僚之請鑄當百錢,誠不得已也。詢及諸臣,又所以愼重也。周之大錢,蜀之直百,吳之當千,皇明之或十·或五,皆因時制宜者,而丘濬,論錢貨子母相權之說,而流行雖同,輕重懸殊矣。民情,狃於古俗,難與慮始,則其所通用,必先可信,然後國以行之,民不病之。此在有司者施措之如何耳。以臣膚淺之見,不敢質對,惟願博詢而裁處焉云。行大護軍尹敎成,以爲,當此財力匱竭用費浩繁之時,不得不有大變通,而大僚筵奏,允合時措之宜,臣無容他見矣。惟願博詢而裁處焉云。行大護軍朴齊韶,以爲,臣見膚淺,病又沈痼,涔涔昏伏之際,忽伏奉下詢,初無的見,不敢質對。惟願博採而審處焉云。行大護軍李興敏,以爲,經用窘絀,公私匱竭,有可以從權通變者,固不當膠守經常,而泉貨之當十當百,前代已行,確有可據,此正爲古今參酌,經權互濟之方。以臣膚淺,無容他見,而第念法創則民情難便,貨輕則奸弊易乘。始事之初,尤宜審愼。惟願博詢而裁處焉云。知宗正卿府事李東鉉,以爲,今此大臣所奏,寔出於權宜通變之政,臣無容他見焉云。禮曹判書尹定求,以爲,經用之不贍,莫此時若,大僚之請鑄當百,實是援古酌今,恐合裕國便民,以臣膚淺之見,不敢質對。惟願博詢而裁處焉云。行大護軍金益文,以爲,以今國計之大絀,合有裕財之方,而大僚當百錢之論,卽救時權宜之政也。歷代錢貨通變,皆不獲已者,利之所在,弊亦隨之。今若通用流行,利於公而無弊於民,誠爲因時制宜,而以臣謏寡,不敢質言於便否。惟願博詢而裁處焉云。知宗正卿府事李承輔,以爲,顧今經費艱絀之時,錢貨之用,合有通變權宜之方。況又當十·當百,旣有可援之已例,則今此大僚所奏,亶出於權而得中之意。臣無容他見,惟願博詢而裁處焉云。知宗正卿府事李鳳周,以爲,經用之不贍,莫此時若,大僚之請鑄當百錢,實是援古酌今,恐合裕國便民,以臣膚淺之見,不敢質對。惟願博詢而裁處焉云。大護軍洪淳穆,以爲,錢幣之或輕或重,歷考往牒。蓋是因時制宜,而今此大僚筵奏,鼓奏當百之論,爲國計萬不獲已。則其流轉四方,稱提通用,專係於小民之誠信奉法,無所疑貳。顧臣疏闇之識,豈敢有此見也云。行大護軍申命淳,以爲,利用厚生之道,惟在隨時權宜,臣無容他見云。刑曹判書崔遇亨,以爲,錢貨之法,蓋隨時損益,輕重無常。周有一斤之鑄,漢有半兩之造,亦爲制宜適用,以權合經。食貨志所云,民患經則作重幣以行之者,正謂是也。今此當百之議,援古證今,實有合於通變之道。臣無容他見,惟願博詢而裁處焉云。行大護軍南性敎,以爲,當此經用不贍之時,大僚所奏,寔出隨時權宜之政。則以臣膚淺之見,不敢臆對。伏願博詢而裁處焉云。行護軍金炳弼,以爲,已有臣從兄所奏,博詢裁處焉云。行承政院都承旨閔致庠,以爲,經用之艱絀,莫今時若,貨泉之通變,誠不獲已也。大僚所奏當百之論,自有歷代援照之制,而及今施行之便否,有非如臣膚淺之見,所可逆陳。惟願博訪裁處焉云。行護軍林肯洙,以爲,當此財絀之時,大臣所奏,寔出援古通變之方,以臣淺見,無容更建云。行護軍金永爵,以爲,大僚陳奏,深究折衷之義,允合時措之宜,臣無容他見矣云。行護軍金輔鉉,以爲,今番經用大絀之時,不得不有一時權宜之政,而以臣膚淺之見,不敢質對。惟願博詢而處之焉云。靈善君朴永輔,以爲,錢幣之法,專在於準折爲用,或輕或重,隨時上下。今玆當百之議,亦一時權宜之政,第臣膚淺,無以臆對。惟願博詢而裁處焉云。同知中樞府事申應朝,以爲,錢幣之用,不過調適其輕重高下,使幣與物,咸得其平,又必欲使民便於爲用,行之久遠,而無患重患輕之弊者也。今於詢問之下,其便否利害,非臣愚昧之見,所敢質對。惟願博詢而裁處焉云。宗正卿李邦鉉,以爲,臣膚淺不敢仰對,惟在博詢裁處云。收議今已齊到,竝爲書入之意,敢啓。傳曰,知道。鑄事,僉議如此,令度支專管擧行,處所,禁衛營爲之。
司諫金秉周,掌令姜等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉。措辭見上請金甲島安置罪人李公濂,亟正邦刑,以洩輿情,以嚴師律焉。答曰,不允。三罪人事,已有處分,勿煩。
掌令姜啓曰,新除授持平鄭學默,時在廣州地,請斯速乘馹上來事,下諭。答曰,許遞。
司諫金秉周啓曰,請梟示罪人性世,亟施孥戮之典。答曰,不允。
吏曹啓曰,豐德復邑當否,發遣郞廳,問議于時原任大臣,則領府事鄭元容,病未獻議,判府事趙斗淳,以爲,豐德移付,全爲松營捄弊而然,而今爲近五十年之久。該營事勢,雖未知比復何如,而以言乎郡邑因革,則不可以一槪論。昔革今因,各有時措之宜。伏況鄕有敬奉之重地,據形便之要,誠如聖詢所及乎?臣謂復之便。伏惟上載云。左議政金〈炳〉學,以爲,仙寢尊奉之地,聖后姓貫之鄕,體貌之嚴重,已有自別,而雖以形便言之,輿誌所載,可按而知。復舊設邑,臣豈有他見乎?伏候上裁云。右議政柳厚祚,以爲,舊豐德復設之敎,非但所重之自別,果合於防守,臣無容他見。惟願上裁云矣,敢啓。傳曰,諸大臣之意,如此,復邑一款,無容更議。諸般措處,令廟堂斯速稟處。
判宗正卿李䆃重疏云云。答曰,省疏具悉。閑司之猶此申懇,爲便調養,所辭提擧之任,今姑許遞。
戶曹判書金炳國疏曰,臣之冒叨度支,今八閱朔于玆。迺者設鑄有命,繼以臣專管是役。鑄爲有國大政,而鑄而至於當百,亦有國大變通也。顧今民力匱矣,國計絀矣,莫之塗抹,則公私裕用之道,容可藉是爲計,亦出萬萬不獲已之擧也。夫輕重相權,準折爲用,錢貨是耳,折衷損益,轉圜不斷,未始非任事者之責,而以臣蔑效,謂可以幹時通物,足了此任,非愚則妄。臣居有司之地,凡於理財之方,未免爲燕書郢說之歸,則其曰不能於此而可能於彼者,事理之所必無也。玆綴短牘,俯賜鑑諒,準臣鑄所之任,回授可堪之人焉。答曰,省疏具悉。國計艱絀,莫今時若,卿其勿辭,卽爲董役。
丙寅十一月初六日巳時,上御重熙堂。進講入侍時,講官曺錫雨,參贊官趙性敎,侍讀官申獻求,假注書金秉健,記注官鮮于昇,記事官金性均,各持通鑑第二卷,以次進伏訖。上曰,史官分左右。上開卷。仍讀前受音一遍訖。錫雨,讀自相何,止自將而往,仍釋義訖。上命授書算于錫雨。上讀新受音十遍訖,錫雨還納書算。上曰,王衛尉之言,壯哉。蓋以漢高,善爲從諫也,故如是直諫矣。錫雨曰,上林空棄之地,使民入田,卽出於爲民之意,則以高祖之英明,宜可其奏,而乃反大怒,何也?蓋高祖,未免猜疑之心,而所謂自媚於民者,爲其本故也。設爲自媚之計,其言善則從之,可也。非爲自媚之計,其言不善,則不從,可也。是固人君之大度,而高祖之遽發此怒,以其不學而爲私所蔽也。又能追改,以其英明,而善於補過也。若以其英明,加之以學問,則不止於善補過,而必當初無是怒也。然則人主之不可不學,有如是者矣。昔唐德宗,最多猜疑,其臣有進言者,輒怒其指己過失,擬自取名,相臣陸贄諫曰,假使有意於指過取名,但能聞善而遷,則其欲取名,適足以暢陛下之德,儻或聞善而不遷,則其欲掩過,適足以著諫臣之名,其言明白剴切,有足以感悟人主,而由此觀之,高祖之疑於媚民而罪蕭何者,無損於何,而豈不反歸於自暢其失德也哉?獻求曰,高祖之疑蕭何,自有可疑之端故也。何久守關中,深得民心,恐帝忌己,嘗以詭計。賤貰民田地以自汚,今疑受賈豎金,固無怪矣。未及詳察,遽加械繫,而僇辱之極爲過當,臣以誠事君,君以禮待臣,上下交孚,然後自相契合,可無疑怒,此足以鑑戒也。因奏曰,今日進講冊子中懸吐詿誤處,改修正以入,恐好,故敢此仰達矣。上,可之。性敎曰,在昔文王之囿七十里,芻蕘雉兔者,往焉,蓋與民共之之義也。蕭相之於上林空地,請民入田,正合周家之遺制,而惜乎何本刀筆之吏,無經術之識,不能遠引文王共百姓之盛德至意,開釋導達,草草陳奏,不過數句語,遂乃致疑於上,反被誡繫之罪,斯豈非無文寡識之失歟?古所稱宰相,須用讀書人云者,於此而尤較然明甚矣。上掩卷,仍命史官就座。又命退,諸臣以次退出。
上在昌德宮。停常參·經筵。
傳曰,政官牌招開政。
傳曰,右副承旨許遞,前望入之。承旨前望入之。李鵬周落點。
傳曰,有實故京兆堂上,呈告泮堂,在外工曹參判許遞,今日政差出。
持平洪大鍾,正言朴弘壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振採,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,亟正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪智島圍離安置罪人李寅夔,古今島圍籬安置罪人李龍會,亟施一律,以正王法,以洩輿憤焉。措辭見上請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
正言朴弘壽啓曰,請梟示罪人性世,亟施孥戮之典。答曰,不允。
戶曹啓曰,鑄錢,依年前別鑄例爲之,字號,以戶大當百錢,鑄出。應行事目,別單書入之意,敢啓。傳曰,知道。
有政。吏批,判書李〈源〉命進,承旨缺。以李愼國爲持平,趙啓昇爲判尹,李世輔爲工曹參判,兪鎭五爲同成均,李敏純爲豐德府使,金景商爲求禮縣監。
兵曹啓曰,豐德旣復邑矣,仁川所帶鎭撫營右營將,竝付於豐德之意,敢啓。傳曰,知道。
兵批,判書以下缺,承旨缺,僉知單李鎬俊,兼長湍鎭管豐德兵馬同僉節制使鎭撫營右營將單李敏純。
吏曹參議李沇應疏云云。省疏具悉。爾其勿辭察職。
丙寅十一月初七日巳時,上御重熙堂。進講入侍時,同知事金尙鉉,參贊官任冕鎬,檢討官安驥泳,假注書金尙萊,記注官盧鎭燮,記事官金性均,各持通鑑第二卷,以次進伏訖。上曰,史官分左右。缺
上在昌德宮。停常參·經筵。
傳曰,中官金鶴文,凶悖無倫,黑山島限己身定配,勿揀赦典。
傳曰,右副承旨許遞,前望入之。承旨前望入之。金翼鉉落點。
傳曰,新除授黃海水使,使之不多日內,催促下送。
以營建都監別單,傳曰,義州幼學張膺善錢一萬五千兩,咸興幼學安亨國,盈德幼學劉載潤各一萬兩,竝初仕調用,求禮前五衛將金致恒錢一萬五千兩,江西前注書金善柱,義州嘉善洪錫祐各錢一萬兩,竝守令除授,尙州石厚鎭錢一萬兩,相當職調用。
執義兪貞煥,正言金文敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請薪智島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤焉,請金甲島安置罪人李公濂,亟正邦刑,以洩輿憤,以嚴師律焉。答曰,不允。三罪人事,已有處分,勿煩。
正言金文敎啓曰,請梟示罪人性世,亟施孥戮之典。答曰,不允。
兵曹啓曰,卽見全羅監司趙在應火砲科啓本,則砲手韓基玄,以官奴居首矣。居首之直赴殿試,纔有定式官奴賜第,係是創制,臣曹不敢擅便,令廟堂,稟處,何如?傳曰,允。
丙寅十一月初八日巳時,上御重熙堂。進講入侍時,同知事黃鍾顯,參贊官李鵬周,侍讀官鄭顯裕,假注書金尙萊,記事官趙·金性均,各持通鑑第二卷,以次進伏訖。上曰,史官分左右。以下缺
上在昌德宮。停常參·經筵。
都摠府啓曰,今日入直內三廳武兼禁軍兵等,當爲中日習射技放,而望闕禮相値,不得設行之意,敢啓。傳曰,知道。
傳曰,判府事金炳國,講官差下。
以江原監司曺錫輿狀啓,三陟府民家失火事,傳曰,當此寒節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
兵曹啓曰,內禁衛將李鍾昇,以其病難供職,呈狀乞遞,改差,何如?傳曰,允。
敦寧都正趙用夏疏云云。省疏具悉。所請依施。
上在昌德宮。停常參·經筵。
藥房都提調柳厚祚,提調韓啓源,副提調金翼鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,右議政柳厚祚有身病,不得來會云矣,敢啓。傳曰,知道。
傳曰,政官牌招開政。
傳曰,在外兵曹參判,刑曹參判,同春秋許遞,今日政差出。
傳曰,全羅兵使,公忠兵使相換。
傳曰,臺諫竝許遞,前望入之。臺諫前望入之。持平閔禹世落點。
以全羅監司趙在應狀啓,金溝縣民家失火事,傳曰,當此寒節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
有政。吏批,判書李源命進,承旨缺。以尹定求爲大司憲,李晩運爲大司諫,金聲根爲執義,申獻求爲司諫,李肇信·安念鎭爲掌令,柳星杓爲持平,趙名龜爲獻納,尹榮信·鄭友鉉爲正言,李裕膺爲兵曹參判,沈承澤爲刑曹參判,崔遇亨爲知春秋,李鍾信爲同春秋,韓應弼爲忠州牧使。
再政。以韓龍敎爲應敎,吳取善爲禮曹判書,李源一爲延安府使,李載元爲右參贊,李羲道爲旌善郡守,李根友爲工曹判書,李象鉉爲長水縣監。
兵批,判書以下缺,加德僉使吳信默,待準瓜特許仍任事,承傳。
議政府啓曰,坡州不第,爲兩西要衝而已,沿浦不遠之地,此時戒嚴,尤倍他邑,而本是殘局,軍制甚疎虞。瓮津水營,新付蔘稅中三百斤,移劃本牧,俾有以講究備禦之方,防禦穀,切勿移用之意,分付畿營,使之定式施行,何如?傳曰,允。
又啓曰,豐德復邑,諸般措處,令廟堂斯速稟處事,命下矣。府使今旣差出,各項設始,不容不亟速講究。廨宇之改建,軍器·穀物之備置,吏校·卒伍之定額等事,因舊創新之間,竝令道臣,往復松營,從便措處,成節目報本府,施行事,分付,何如?傳曰,允。
又啓曰,卽見統制使金鍵啓本,則加德僉使吳信默,三載莅鎭,一心奉公,戰船軍器,捐廩修補,賑救鎭戶,蠲省民斂。見今洋醜現沒,備禦,宜加團束,而戰船新造,竣事尙遠,待準瓜特許仍任事,請令廟堂稟旨分付矣。實績旣如此,該僉使,依狀辭限一瓜仍任。鎭將請仍之直請廟堂,稟處,有違格例,該帥臣推考,何如?傳曰,允。
又啓曰,卽見鎭撫使李章濂狀啓,則以爲今秋點兵,因洋擾未卽擧行,待明春合設事,請令廟堂稟旨分付矣。聚點之未得趁期設行,事勢良然,依狀請待明春擧行,何如?傳曰,允。
又啓曰,卽見統制使金鍵啓本,則管下權罷鎭中,赤梁·舊所非兩鎭,形便俱爲緊要,防守不容疎忽,而見今洋醜現沒無常,故別定將校,看護兩鎭矣。趁今復設,不可遲延,本營將校中,自辟差送事,請令廟堂稟旨分付矣。鎭防沿革,固出於因時制宜之政,而此時備禦,尤不容疎虞,兩鎭依狀請復設,自辟擇差事,分付,何如?傳曰,允。
又啓曰,卽見統制使金鍵狀啓,則以爲本營轅門內,基地卽昌善牧所管,而徵稅歲增,營民冤苦。以營屯之在晉州·泗川地,相換,牧屯則稅納無損,公私兩便,請令廟堂,稟處矣。此是牧場所管也,令司僕寺,從長裁處之地,何如?傳曰,允。
又啓曰,慶尙監司李參鉉報滿文狀,已到矣。差其代,雖在數朔之後,此道臣按藩以來,蔚有對揚之實,而今春賑政,生民休戚之會也。殫誠存恤,窮蔀賴以全活,茂績旣著,咸惜其去,待苽限特加一年仍任,以責終始之效,何如?傳曰,允。
又啓曰,關西後運襦衣二百二十領,紙衣一百領,照數稱量,木品紙品,亦爲看審,監封後,逢授於齎去禁軍處。沿路輸運及本道頒給等節,更爲各別關飭之意,敢啓。傳曰,知道。
義禁府啓曰,中官金鶴文,黑山島定配,限己身勿揀赦前事,傳旨啓下矣。金鶴文,全羅道羅州牧黑山島定配,限己身勿揀赦前,而以承傳內辭意,具罪目,依例發遣府書吏押送配所,何如?傳曰,允。
上在昌德宮。停常參·經筵。
傳曰,原任直提學金炳㴤,馳往仁陵,奉審摘奸,仍留監祭,仍詣獻陵一體奉審以來。
傳曰,兵曹堂上,竝許遞,前望入之。
以慶尙監司李參鉉狀啓,密陽等邑民家失火事,傳曰,當此寒節,民家之燒燼,若是顆多,聞甚矜惻。元恤典外,別加顧助,卽爲結構奠接之方,廟堂措辭,分付。
以慶尙監司李參鉉狀啓,宜寧縣民家失火事,傳曰,當此寒節,民家之燒燼,若是顆多,聞甚矜惻。元恤典外,別加顧助,卽爲結構奠接之方,廟堂措辭,分付。
議政府啓曰,卽見兵曹草記啓下者,畿營火砲科,之次一人,又之次五人,施以都試例,以爲奬勸之政事,請令廟堂,稟處矣。砲科創始,專爲畿沿備禦而設也,一依都試例施行,以示激賞之意,何如?傳曰,允。
又啓曰,卽見兵曹草記,則完營火砲科,砲手韓基玄,以官奴居首,而賜第,係是創例,令廟堂,稟處事,允下矣。公私賤之毋得冒赴,係是法典,原啓本還下送,使之更爲試取後,登聞,何如?傳曰,此專爲防禦激功之意也。何論公私之賤乎?特爲免賤後賜第,可也。
兵曹啓曰,今月十四日一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以申正熙爲內禁將。
營建都監啓曰,本都監都廳金聲根,除拜執義矣。職務相妨,所帶臺職,今姑遞改,何如?傳曰,允。
承文院啓曰,卽見二道咨文出來者。北京禮部咨,則以爲將本國信函,轉達天聽嗣奉諭旨,辭意極其感激,而其曰信函,卽大護軍臣李興敏之抵禮部書也。往復私書,至經皇覽者,揆以事體,誠甚未安。該重臣,施以譴罷之典,回咨,措辭撰出,定禁軍騎撥下送于使行所到處,仍令齎去。盛京禮部咨,則以爲本年夏季,統巡會哨緣由具奏,奉旨知照告矣。回咨,亦爲撰出,定禁軍騎撥下送于灣府,使之入送鳳城,轉致盛京之地,何如?傳曰,允。
上在昌德宮。停常參·經筵。
大王大妃殿,進御二錢重人蔘粟米飮,自今日一貼式,限二貼製入事,榻前下敎。
大妃殿,進御人蔘粟米飮,自今日一貼式,限二貼製入事,榻前下敎。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
傳曰,副提學有闕之代,前望入之。副提學前望入之。趙寧夏落點。
弘文館啓曰,新除授副提學趙寧夏,卽爲牌招察任,何如?傳曰,允。
副提學李載冕疏曰,伏以,臣於玉署之掄,旣屢叨不一叨,而冒據匪據,宜去不去,誠亦耐久官矣。藉使臣螢爝之微,可補日月之明,駑駘之步,足任服乘之勞,以臣宜謹拙,不宜夸耀之。自來蹤跡,有斂退而無進取而已。況魯莽如臣,譾劣如臣,求諸班聯,無有可論,則其將以通經博古,孄章修辭,備顧問而資啓沃乎?多見其不自量也。且臣見患感嗽,委淹叫囈,束帶趨公,亦難以時日計。瀛洲·華署,是何等地分,而豈爲臣養疴之坊已也?以公以私,不可耐其已耐之久矣。用敢短章控實,伏望聖明,俯賜鑑諒,將臣副學一任,劃行改免,千萬幸甚。臣無任云云。答曰,省疏具悉。所請依施。
敦寧都正南一愚疏云云。答曰,省疏具悉。所請依施。
上在昌德宮。停常參·經筵。
備忘記,黃海水使鄭志鉉下直,長弓一張,長箭一部,片箭一部,筒兒一箇賜給。
傳曰,飭已施矣,大護軍李興敏,分揀。
傳曰,平安道前後武科直赴人,竝許赴,今番道科放榜。
傳曰,奉審閣臣入侍。
吏曹啓曰,楚山府使李承皐,以其身病,呈狀乞遞,罷黜,何如?傳曰,允。令該曹口傳差出,催促下送。
吏曹口傳政事,以趙昌和爲楚山府使。
以公忠監司申檍狀啓,永同縣民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
議政府啓曰,全羅監司趙在應狀啓,則所安島別將,卽本營自辟,而今旣革付於靑山島,其代以順天古突鎭,移付本營,作窠調用事,請令廟堂稟旨分付矣。依狀狀移付自辟,而今若卽爲作窠時,時鎭將之無故徑遞,亦不可不念,待苽滿差送事,分付,何如?傳曰,允。
鑄錢所啓曰,本所監董郞廳,以戶曹佐郞曺秉斗差下,而限畢鑄,除本司凡干差役,竝許停免,以爲專意擧行,何如?傳曰,允。
御營廳啓曰,今十一月十二日諸將官射講時,哨官南宮煜,三技俱爲無分,依例汰去之意,敢啓。傳曰,知道。
丙寅十一月十三日巳時,上御重熙堂。奉審閣臣入侍〈時〉,同副承旨任冕鎬,假注書金尙萊,記事官趙·金性均,奉審閣臣金炳㴤,以次進伏訖。上曰,史官分左右。上曰,閣臣進前。炳㴤進前奏曰,臣承命馳詣仁陵,陵上奉審則安寧,碑閣·丁字閣奉審則安寧,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則安寧。還詣仁陵,仍爲監祭,將事安寧之意,敢達矣。上曰,史官就座。仍命閣臣先退。又命〈退〉,諸臣以次退出。
上在昌德宮。停常參·經筵。
傳曰,傳香承旨,馳詣景慕宮,奉審摘奸以來。
傳曰,副提學與呈告玉堂許遞,前望入之。副提學前望入之。趙寧夏落點。
傳曰,發遣吏郞,諸執事,淸齋與否,摘奸以來。
以慶尙監司李參鉉狀啓,居昌等邑民家失火事,傳曰,當此寒節,民家燒燼,若是夥多,聞甚驚慘。元恤典外,別加顧助,趁卽結構奠接,俾無一民失所棲遑之弊事,廟當各別措辭關飭。
奎章閣啓曰,明日卽奉謨堂秋孟朔奉審日次,而殿座相値,不得擧行之意,敢啓。
宗親府啓曰,明日卽天漢殿望奉審日次,臣東鉉,進詣擧行之意,敢啓。傳曰,知道。
開城留守金壽鉉疏云云。答曰,省疏具悉。卿其勿辭,益勉保釐之責。
上在昌德宮。停常參·經筵。
藥房提調韓啓源,副提調金翼鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如?大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,喬桐都護府使李根永下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政未差,左議政金炳學有身病,右議政柳厚祚無時急稟定事,不得來會云矣,敢啓。傳曰,知道。
傳曰,進講,自十八日爲之。
傳曰,禮房承旨,馳詣宗廟·永寧殿·景慕宮,奉審,仍詣受香諸處,奉審摘奸以來。
以咸鏡監司金有淵狀啓,北靑等邑民家失火事,傳曰,當此寒節,民家燒燼,聞甚驚慘。元恤典外,別加顧助,結構奠接之方,令廟堂措辭,分付。
議政府啓曰,關西道科,已出榜矣。沁營之洋擾以後,宜有士民慰悅之擧。雖以松營言之,儒武試取,已例可按,而接壤騷訛之餘,亦不可無示意者,竝以文武別試設行,令守臣主試,而沁都文試,則別定試官試取。北道道科,已有成命,而屢次退期,實涉齎菀,依前啓稟,擇日擧行事,分付該曹·該道,何如?傳曰,允。砲科一體設行。
又啓曰,卽見京畿監司兪致善所報,則以爲長峰萬戶,旣爲本營將校自辟窠,箇滿後當爲望報,而有資級者,例不得擬差。改號與換窠間,從長通變,爲辭矣。資格旣有拘礙,而換窠實難遽議,改以別將下批事,分付,何如?傳曰,允。
又啓曰,頃因海西道臣狀請,東里·位羅兩鎭,竝爲革罷,蒜山鎭作爲岡營自辟窠矣。三鎭將,俱是久勤窠,而苽前經遞,亦不可不恤,待今番都政,隨窠差送事,分付銓曹,何如?傳曰,允。
又啓曰,卽見鎭撫使李章濂所報,則鼎足山城,形便險要,可謂固守之地,而船頭鎭,深入僻處,恐非要衝,革罷此鎭,移置山城之中,建廨宇,增廩料,修城堞,庤兵器。仍爲自辟窠,另擇本土勤幹之人,俾盡捍禦之方,爲辭矣。山城形便,有險有要,槪有所領略者,而雖以今番洋擾時言之,其爲必守之地,莫此城若也。船頭之孤絶深僻,實無要衝之義,則革此移彼,儘有素見,設始之方,一依報辭施行,而以本營執事中,隨其久勤,循次差送之意,分付,何如?傳曰,允。
又啓曰,卽見鎭撫使所報,則以爲永宗,處在海路要衝,陞設防營,亦已多年,而今降爲鎭將,以作自辟窠。則捍禦緩急,不無疎虞之慮,許以邊地窠施行,俾有海防增重之地,爲辭矣。令便令不便,不可以銷刻爲嫌。永宗僉使,依上土·加里浦例,以新資窠施行。時僉使旣差,令該曹差出境內人之置幕,不無苟艱之慮云,竝依前帶去事,分付,亦以此意,一體行會於統營,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
弘文館啓曰,新除授副提學趙寧夏,卽爲牌招察任,何如?傳曰,允。
宣惠廳啓曰,觀此京畿監司兪致善狀啓,則公忠道瑞山郡大同船一隻,到南陽府致敗云。穀主官瑞山郡守鄭在箕,不念程限之攸重,拕到暮秋。所謂裝發船,非完固,穀不準載,俱係法外,其罪狀,令攸司拿問處之。地方官南陽府使鄭泰好,臭載旣在掌內,護送之際,不能先事存飭,難免其責,推考,何如?傳曰,允。拿處置之,戴罪擧行事,回諭。
領府事鄭元容箚子云云。答曰,省箚具悉卿懇。愼節奉慮,所辭閟宮都提擧之任,今姑勉副,卿其安心調理。仍傳曰,此批答,遣史官,傳諭。
同敦寧奇正鎭疏略曰,臣前後濫資,特行刊削,則不惟臣之負犯,得以末減,於國體,實爲萬幸。曩也,臣妄進一疏,憤激所發,不遑締思,膚淺無取,而過蒙聖批優借。末又曰益進良猷,芻蕘之詢,聖意藹然,臣不勝感激。臣之腸肚間,若有良猷可進,豈云不肖萬萬不敢承當?雖然犬馬之戀,不間賢愚,食芹之獻,豈待美味?敢採村父野老大同之情,拜手稽首而爲獻。一則曰,願殿下讀書,一則曰,願殿下擇人。所謂讀書者,豈欲殿下爲博士業哉?請引一故事之最易曉者明之。唐之奸闇仇士良,敎其黨以專寵固權之術,其言曰,當以奢靡,娛人主之耳目,愼勿使之讀書。蓋蠱人心志者,莫如奢靡,益人智慧者,莫如經傳。人主之心志不蠱,智慮長益,則奸無所售,故其言如此,奸人之自爲謀,誠巧矣。然則人主獨不可自爲謀乎?謀不在遠,莫若反其言而斥遠奢靡,莫若反其言而親近書冊。人主之不可不讀書,於此昭然矣。臣聞二帝·三皇治天下之大經大法,載尙書一經,如匠人之有繩墨,醫師之有素問·本草。殿下誠於此一經,字字句句,貫通浹洽,〈則〉大可以經緯天地,小則一病一藥,撫世御物,大本立矣。訽問論難,精擇侍講之臣。乞命大臣,於三十以上四十以下堂上名官中,各擧一人,不限遐邇,不拘地閥,但求端潔文識,不帶兼銜,不遷他官,專掌講讀之事。如有茂材,以白衣借銜入侍。大抵欲求實效,宜先擺脫常格,君臣相孚,不如家人父子而能臻治理者,未之聞也。近日海寇之變,留都,無一人焉而內城陷,鼎足,得一人焉而江華復,人之得失,其效驗,豈不較然明白乎?況事任之大者,非特留都也,禍難之隱伏,非特外寇也,人可以不擇乎?惟帝其難知人,謀非易事。大抵浮華者,或少實心,承順者恐無內守,謀身巧者,其愛國必淺,趨榮急者,其赴義必緩,有能免此,是曰諒直,以此觀人,思過半矣。若以海寇旣退,肆志逸樂,則爲國家患者,豈徒在於海寇哉?壬戌民擾,狂夫一呼,應聲而影從者,動輒千百,此何景象也?數年以來,南方穿窬之徒,白晝露面於村落,討索錢財,夜則明火聚黨,如入平地。比比焉北略之民,往往有挈家越江而遁者,官長,結爲什伍以禁之,則一夜之間,有五家同遁之患,什伍之法,亦隨而廢。非臣之目擊,以今民情,恐非虛傳。小民之於國家,猶草木之有細根,細根繁則柯葉茂,細根受病,則其槁也,可立而待,經所謂民惟邦本,漢人所謂王者以民爲天,皆小民之謂也。衆心嗷嗷,無所告訴,樂生之心亡,仁愛之情缺,若不及今救藥,恐是稅駕無地。臣不知殿下,將何以救此也,欲絲綸以敎誨之,則絲綸愈多,人愈不信,欲法令以振肅之,則法令愈峻,民愈駭畔。惟有轉移士大夫之風俗,使之廻心而向道,則朝廷正,百官正,民豈有不止者乎?然此事,又非約束可辦,期會可集,其機括,獨在殿下一念間耳。殿下,自今日爲始,的見天命人心去來之可畏,奉三無私,以爲天下先。有善,必身先行之,有非,必身先去之,不愧屋漏,如衛武公,側身求賢,如燕昭王,大布之衣,大帛之冠,如衛文公,斷鍾鼓之懸,如楚莊王,讀書以講明,擇人以持守之。殿下一念之誠實,如此,則至誠未有不動者也,凡厥士大夫,孰不精白一心,以承休德乎?若是則敎令未及出於九門,而黎民已鼓舞於千里之外矣。於是,行實惠,則尊君親上之心,油然而自生,制挺撻甲,外寇何足慮哉?非堯·舜不陳,古之明訓,而臣擧衛·燕·楚四君之事者,亦有說焉。堯·舜,生知也,無迹焉,法四君,卽進於堯·舜之蹊徑也。臣之此章,本爲祈免濫恩計也,而把筆不能中止。抑臣朝暮之身,溘然無日,繼此封章,不敢自期,唐突至此,自知死罪。臣無任云云。答曰,省疏具悉。向來海寇之變通,痛惋極矣。許多時弊,無往非虞憂去處,而讀書擇人,此爲急務。旣知如是爲病,可不如是爲藥乎?卿其勿辭,隨事告予。
上在昌德宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷·百官冬至單子問安。答曰,知道。
傳曰,時原大〈臣入侍〉時,率禮堂來待。
政院啓曰,時任大臣,率禮堂,依下敎來待矣。傳曰,入侍。
傳曰,弘藝文提學,知同春秋許遞,今日政差出。
傳曰,呈告泮長在外,玉堂許遞,今日政差出。
傳曰,明日出宮門路,以協陽門爲之。
政院啓曰,明日常參·經筵,取稟。傳曰,停。
禮曹,來丁卯式年進士覆試二月十九日,生員覆試同月二十一日,生進放榜三月初十日卯時,文科講經同月十六日,武科覆試同月同日,文科會試,講畢後間一日,文武科殿試四月初九日,文武科放榜同月十七日卯時,雜科覆試同月二十日,雜科放榜五月十六日辰時。
議政府啓曰,謹依傳敎,鎭撫營軍制及諸般措劃之方,另具別單書入之意,敢啓。傳曰,知道。
吏曹啓目,外官移擬,程途相近處外,毋得輕許,除朝辭已有定式矣。新除授延安府使李源逸,以旌善郡守移拜,程途不相近,而誤爲啓目。不審之失,臣不勝惶恐,原啓目,勿施,何如?傳曰,允。
禮曹啓曰,今此冬至諸道所封賀箋中,鐵山府使白樂淵,高敞縣監吳永運,熊川縣監崔承祖,雖非應封官,俱以別軍職封進矣。一體看審捧入之意,敢啓。傳曰,知道。
禮曹啓曰,議號,擇日擧行,日字,以念前擇入事,伏承聖敎矣。令日官李秉洪推擇,則今十一月十七日爲吉云。以此日擧行,何如?傳曰,允。
禮曹啓曰,來丁卯年元朝稱慶陳賀慶名,以大王大妃殿寶齡六旬稱號,何如?傳曰,允。
禮曹啓曰,來丁卯年元朝大王大妃殿寶齡六旬稱慶陳賀時,大殿·大王大妃殿·王大妃殿·大妃殿·中宮殿陳賀箋文·物膳,依例封進之意,知委京外,箋文頭辭,令文任撰出,何如?傳曰,允。旣承慈敎矣,外道物膳置之。
禮曹啓曰,來丁卯年元朝大王大妃殿寶齡六旬稱慶陳賀時,儀節,當爲磨鍊,謹依已例,以親上致詞·箋文·表裏後,親臨受賀磨鍊乎?敢稟。傳曰,依例磨鍊。
禮曹啓曰,因議政府草記,沁營·松營文武別試設行,令守臣主試,而沁都文試,則別定試官,取北道道科,已有成命,依前啓稟,擇日擧行事,允下矣。令日官李秉洪推擇,則江華府·開城府別試文武科吉日,來二月十一日·十八日,咸鏡道道科文武科吉日,來丁卯正月二十四日·二十八日·二月初四日俱吉云。以此日中,令守臣及試官推移定行,而江華府及咸鏡道重臣試官,令該曹臨時差出,何如?傳曰,允。
有政。吏批,判書李源命,參判兪鎭五,參議李沇應進,承旨缺。以左議政金炳學爲上號都監都提調,金炳國·吳取善·李根友爲提調,洪肯謨·張皓根·金晢根·趙然三·朴齊萬郞廳單付,金學性爲弘文提學,趙然昌爲藝文提學,金益文爲知春秋,趙啓昇·金學初·許傳爲同春秋,鄭漢然爲執義,申獻求爲修撰,洪大鍾爲副修撰,曺錫元爲左尹。
再政。以韓龍敎爲司諫。
三政。以金炳翊爲應敎。
兵曹啓曰,同知中樞府事鄭禮秀,五衛將尹興大·崔昌植·李鍾岷,俱以病難供職,呈狀乞遞,竝改差,何如?傳曰,允。
兵曹啓曰,內禁衛將申正熙,以其病難供職,呈狀乞遞,改差,何如?傳曰,允。
兵批,判書金炳㴤進,以鄭雲翼爲都摠管,李重榮·李鶴周爲副摠管,朴有鵬爲同知,李冕熙爲訓諫都正,鄭雲龜爲內禁將,金沂明·兪廷柱·方允謙爲五衛將,金永鎭爲御營騎士將,具東植爲摠戎把摠,申孝哲爲永宗僉使,趙顯宅爲公忠水虞候,朴晩燁爲長峯別將,李宗彬爲昇天堡萬戶。公忠兵使單金善弼,全羅兵使單吳夏泳,已上相換事,承傳。
再政。以李應洙·李根豐爲宣傳官,申鼎熙爲訓鍊僉正,僉知三單鄭雲翼。
三政。以尹錫麟·李載貞爲訓鍊都監把摠。
四政。以李祖述·李樂爲都摠經歷。
五政。以閔榮夏爲都摠都事,吳正善爲訓鍊判官。
六政。以鄭元基·李儒植爲訓鍊主簿。
七政。以柳興秀爲武兼,金錫文爲守門將。
八政。以金成集爲部將。
御營廳啓曰,今十一月十五日諸將官射講官·哨官李圭仁,三技俱爲無分,依例汰去之意,敢啓。傳曰,知道。
丙寅十一月十六日午時,上御重熙堂。時原任大臣率禮堂入侍時,都承旨閔致庠,記事官李龍雨·趙·金性均,領敦寧金左根,判府事趙斗淳,判敦寧李景在,左議政金炳學,右議政柳厚祚,禮曹判書吳取善,參判金學初,參議趙敬夏,以次進伏訖。上曰,史官分左右。上曰,大臣進前。炳學進前問候,各殿問候訖。上曰,明年,卽慈聖六旬慶年也。翼宗大王追上尊號,大王大妃殿加上尊號,當爲設都監擧行矣,果何如?左根曰,今承追上·加上之敎,於戲不忘之思,遇慶彌深矣。聖上愛日之孝,竊想慶祝無比矣。斗淳曰,翼考聖德至善,百世之下有餘慕焉。追闡功化,明詔無窮,卽大書特書不一書之義也。伏況慈齡六旬之慶,國朝垂五百年來,稀有罕覩之盛會也。追上以寓攀慕,加上以頌徽烈,益有光於聖孝,臣等忭祝之忱,無以形達矣。景在曰,今伏承下敎,聖心慶祝,可以仰揣,臣等亦不勝歡抃之忱,而六旬稱慶,追上·加上,儀文節次,自有列聖已行之例,依禮飾慶,尤所顒望矣。炳學曰,翼宗大王聖德神功,民無能名,誕擧揄揚之典,庶慰百世於戲之思,而況明年慶會,慈德所以必得壽必得名,竝進頌冊,有光聖孝,臣不勝歡欣抃祝。厚祚曰,明年慶會,歡祝萬萬。惟我翼考大德洪功,誕擧揚徽之禮,亦我慈聖至仁盛善,竝進闡美之典,聖孝有光,群情胥抃矣。左根曰,進宴,飾慶之大者。聖敎,雖以慈衷撝謙之盛,爲敎,而揆以我家已行之惇典,則下情實不勝抑鬱矣。斗淳曰,大斗祈耉,卽賁飾儀文中不可已者,慈衷謙抑,豈敢不仰體,而下情則不勝虛徐矣。景在曰,祝寶齡於瑤觴,卽亦我家已行之彝典。今伏覩傳敎下者,慈聖撝謙之德,殿下將順之孝,固所欽仰萬萬,臣等區區下情,不勝悵缺矣。炳學曰,撝謙之慈衷,將順之聖孝,固所欽仰萬萬,而下情則悵缺矣。上命書傳敎曰,惟我翼宗大王盛德洪功,比如天高地厚,八方黎獻樂利親賢之思,至今歲,不能忘矣。揚徽闡美,予小子,萬分一伸慕之地。況明年,卽我慈聖六旬慶年也。稱觴祝岡,在禮則然,自內仰請,亦屢矣。以國有大役,終靳勉從之音,撝謙之盛,敢不將順,而至若範金縷玉,我家已行之典也。今當亞歲令節,召見時原任大臣及禮堂,以此下問,僉議詢內,且已仰稟慈殿矣。翼宗大王追上尊號都監,大王大妃殿加上尊號都監,合設擧行。政官牌招開政,都監堂郞差出。傳曰,明年稱慶,歡祝無疆,而元朝告布,旣有已例之可援,謹當於月正元日,親上表裏·致詞·箋文于慈殿矣。告布之節,令儀曹依例磨鍊,各道方物置之,只進箋文事,分付。取善曰,議號,有當日擧行之例,有擇日擧行之例,今番則何以爲之乎?上曰,議號擇日擧行,日字,以念前擇入。出榻敎取善曰,謹稽謄錄,則在前追上尊號·加上尊號竝行時,議號日,無議號單子親受及親上箋文之例,百官只進箋于大殿,而親臨仁政殿受箋矣。今亦依此擧行乎?上曰,百官進箋,當仁政殿親臨矣。出榻敎取善曰,謹稽謄錄,則在前追上尊號·加上尊號都監合設時,都監,以上號都監稱號,而凡係草記·移文,則各從都監,分而書之矣。今亦依此擧行,何如?上曰,依爲之。出擧條上命史官就座。仍命大臣先退。又命退,諸臣以次退出。
上在昌德宮。停常參·經筵。
議號後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·二品以上·六曹·大司諫口傳問安。答曰,知道。
百官進箋親受還內後,藥房·內閣·政院·玉堂口傳問安。答曰,知道。
備忘記,水原留守李景夏下直,長弓一張,長箭一部,片箭一部,筒兒一箇賜給。
賓廳,翼宗大王追上尊號望,洪運盛烈宣光濬祥,大王大妃殿加上尊號望,元成,追上尊號都監玉冊文製述官,判府事趙斗淳,預差,判宗正卿李敦榮,書寫官,右議政柳厚祚,預差,完平君昺,樂章文製述官,大護軍曺錫雨,預差,大護軍李㘾,金寶篆文書寫官,領敦寧金左根,預差,上護軍金輔根,加上尊號都監玉冊文製述官,領府事鄭元容,預差,上護軍金學性,書寫官,興寅君最應,預差,南寧尉尹宜善,樂章文製述官,大護軍洪淳穆,預差,大護軍李明迪,玉寶箋文書寫官,判敦寧李景在,預差,上護軍趙得林。
弘文館啓曰,新除授應敎金炳翊,修撰申獻求,副修撰洪大鍾,竝卽牌招察任,何如?傳曰,允。
政院啓曰,翼宗大王追上尊號,大王大妃殿加上尊號單子,旣已啓下矣。招致禮曹郞廳,傳授之意,敢啓。傳曰,知道。
禮曹啓曰,今此翼宗大王追上尊號,大王大妃殿加上尊號吉日,以何間推擇乎?敢稟。傳曰,正月旬前擇入。
禮曹啓曰,今此翼宗大王追上尊號,大王大妃殿加上尊號稱慶陳賀時,京外封進,大殿·大王大妃殿·王大妃殿·大妃殿·中宮殿箋文·方物·物膳,依例封進事,知委京外,箋文頭辭,令文任出,何如?傳曰,允。旣承慈敎矣,外道方物物膳,置之。
禮曹啓曰,咸鏡道道科節目,當爲磨鍊,而謹稽謄錄,則本道文科取人之數,例以四人稟定矣。今亦依此磨鍊,何如?傳曰,允。
禮曹啓曰,今此江華府·開城府別試文科節目,當爲磨鍊,而謹稽謄錄,則英宗朝丙午年,江華府別科時,合試通津·喬桐三府,而取五人,甲申年,則依仁祖朝丁卯年例,亦合試三府而取四人,開城府則肅宗朝癸酉,英宗朝庚申駐蹕設科時,及溯考各年已例,俱取三人矣。今番則兩都別試取人之數,何以磨鍊乎?敢稟。傳曰,沁都·喬桐·通津·豐德合設取六人,松都,依各年例爲之。
禮曹啓曰,來丁卯年元朝大王大妃殿寶齡六旬稱慶陳賀時,宗廟·景慕宮告由祭,正朝節享兼行,社稷·永寧殿告由祭,同日一體設行,祝文,添入撰出等事,令藝文館擧行,獻官,依例以一品塡差事,分付,何如?傳曰,允。
又啓曰,來丁卯年元朝大王大妃殿寶齡六旬稱慶陳賀時,各道方物·物膳置之事,命下矣。在前陳賀,各道方物·物膳置之之時,各殿進獻,議政府·六曹物膳及京廳方物,京畿物膳,例爲封進,今亦依前例,封進之意,敢啓。傳曰,知道。
丙寅十一月十七日未時,上詣仁政殿。百官進箋親受入侍時,行都承旨閔致庠,左承旨趙寅燮,右承旨金翼鉉,左副承旨李鵬周,右副承旨趙性敎,同副承旨任冕鎬,注書缺,別兼春秋趙定燮,檢閱洪萬植,原任提學金左根·趙斗淳·李景在,檢校提學金炳國,提學金學性,原任提學金輔根·鄭基世,原任直提學金炳㴤·曺錫雨·申錫禧·李㘾,檢校直提學李載元,原任直提學李承輔·金炳弼·金輔鉉,原任直閣吳取善,檢校直閣李淳翼,原任直閣李承五,檢校直閣閔升鎬,原任待敎趙東協,檢校待敎徐相翊·鄭範朝·趙寧夏·李載冕·趙慶鎬,校理趙晩和,修撰安驥泳,以次侍立。時至,通禮跪啓請。上具遠遊冠·絳紗袍,乘輿出宣化門。藥房提調韓啓源,副提調金翼鉉,進前奏曰,寒朝勞動,聖體,若何?上曰,一樣矣。仍出協陽門·肅章門,入仁政門至仁政殿。通禮,跪啓請降輿,上降輿。通禮,跪啓請執圭,承旨進圭,上執圭陞座。承旨奏曰,宗親·文武二品以上,當爲入庭行禮,請出標信,開作門,何如?上曰,以已下標信,擧行,可也。引儀,分引宗親·文武二品以上,由西挾門入就座。贊儀,唱鞠躬四拜興平身。宗親·文武百官鞠躬四拜興平身。展箋官二人,對擧箋函,陞自西階,入置於座前。宣箋官,陞自西階入詣箋函前俯伏。贊儀,唱跪,宗親·文武百官跪讀箋訖。贊儀,唱俯伏興四拜興平身。宗親·文武百官俯伏興四拜興平身。通禮,跪啓請禮畢,通禮,跪啓請釋圭。上釋圭。承旨,跪受圭。通禮,跪啓請降座,乘輿,上降座乘輿。由仁政門至協陽門,行兵曹判書金炳㴤跪,稟放仗。入協陽門,承旨請出標信,解嚴。上入宣化門還內,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,卽者檢閱金性均,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱洪萬植·權命菊·趙,謂有館規,聯疏徑出,原疏,纔已退却矣。所當直捧禁推傳旨,而此與無端徑出,有異,推考警責,仍卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,未肅拜摠管許遞,前望入之。
議政府啓曰,北道道科,纔已擇日,啓下矣。文科,道臣主試,武科,南北帥臣主試,竝令試取於各其營下,唱榜·頒牌等節,亦使道臣擧行。當有自京頒紙之擧,而齎去分給,每多紛擾生弊之端,依京科大好紙例,使之各自備用事,分付,何如?傳曰,允。
禮曹啓曰,以翼宗大王追上尊號,大王大妃殿加上尊號吉日,何間推擇,取稟草記,傳曰,正月旬前擇入事,命下矣。令日官李秉洪推擇,則太室追上尊號,來丁卯正月初三日,大王大妃殿加上尊號冊寶,同月初四日爲吉云。以此日定行乎?敢稟。傳曰,以此日定行。
敦寧都正蔡東述疏云云。答曰,省疏具悉。所請依施。
檢閱金性均疏曰,伏以,臣卽接家信則臣母素患痰積之證,近因日候之隆寒,一倍添劇,委頓床笫,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
丙寅十一月十八日巳時,上御重熙堂。進講入侍時,右議政柳厚祚,講官金炳國,參贊官趙性敎,檢討官安驥泳,假注書朴定陽,記事官趙·金性均,各持通鑑第二卷,小學第四卷,以次進伏訖。上曰,史官分左右。厚祚進前奏曰,近日日候頗暄,聖體,若何?上曰,一樣矣。厚祚曰,寢睡·水刺之節,何如?上曰,一樣矣。厚祚曰,大王大妃殿氣候,何如?上曰,一樣矣。厚祚曰,王大妃殿氣候,何如?上曰,一樣矣。厚祚曰,大妃殿氣候,何如?上曰,一樣矣。厚祚曰,中宮殿氣候,何如?上曰,安順矣。厚祚仍就座。上開通鑑第二卷,仍讀前受音一遍訖。上開小學第二卷曰,篇題,雖不付自止,讀之爲好矣。炳學曰,然則行數少減乎?上曰,已付自止,則依此讀之,可也。炳國曰,臣於御極之初,屢登講筵,而間久不參。憑伏聞筵退臣僚之所傳,又伏見講說頒布之朝紙,則聖學將就,可以仰措,只切欣抃矣。今日登筵,躬承玉音,臨讀之際,旨義之領會,字句之瀜貫,下情慶祝,尤無以形達矣。仍讀自天生烝民,止所居所接而長,仍釋義訖。上命授書算于炳國,上讀新受音十遍訖,炳國還納書算。上曰,橫渠張先生之說,甚善矣。炳國曰,果如聖敎矣。此章宗旨,卽驕惰與物我也。驕者,恭之反也,惰者敬之反也,而驕又有甚於惰也。孔子曰,以周公之才美,驕且吝,其餘無足觀。孟子曰,逸居無敎,則近於禽獸,驕惰二字,類如是可畏矣。是以孩提之時,血氣未定,敎之以安詳恭敬,然後根基可立,學業日就。不爾而任他循欲,養成嬌惰之習,則至長益凶狠,殆無所不爲。此所以灑掃應對,爲修身齊家治國平天下之本也。且凡人之厥初,無不知愛其親敬其長,卽本然之性也。豈有物我之別乎?若爲其親者,溺愛不敎,是賊其子也。先正臣李縡之言,子之於父母,自是一體,而其有物我者,物欲蔽之而然也,子之事父母,苟有毫髮自便之意,卽是有物我云矣。大抵上品之人,不敎而善,中品之人,敎而後善,故聖賢之敎小兒也,先諭以小者近者,次敎以大者遠者,使之開心明目,培養天性,與其爲善也。上曰,爲宰相則不能下天下之賢不善矣。炳國曰,爲子弟之道,在於灑掃應對之節,猶不能安意爲之,則至於朋友而下朋友,宰相而下賢,何可議到乎?其病根,隨所居所接而長者也。然則至於循私欲,義理都喪,至死依舊,故今此群賢之啓發善端,開來後學,若是之切且詳矣。仍奏曰,新受音臨讀,亦如前習音之瀜貫,自內溫繹,伏想多數而然也,不勝欽仰萬萬。昔者,大禹之惜陰,成湯之日新,文王之不遑暇食,皆帝王鑑法之要也。伏願殿下,孜孜不已,念終始典于學,日進緝熙光明之域,則實我東方萬億無疆之休矣。驥泳曰,講官所奏,備盡無餘,而此章橫渠之訓,卽小學一部之要旨也。小學之千言萬語,只要敎人於小兒之時。是故篇題曰,人之秉彝,好是懿德,蓋人之厥初,無有不善,而從幼敎之以安詳恭敬,則長可爲上等之人,如堯·舜·禹·湯之聖,亦不難矣。性雖本善,而從幼任之以驕惰壞了,則長未免下等之人,如桀·紂·幽·厲之暴,亦是易矣。是知入善惡,罔不在厥初之導養,而非但於人爲然,無物不然。譬諸嘉穀,其在立苗之時,耘耔㘽培,則可以成熟,而苟或蕪穢不治,則不能成實矣。豈不大可懼者乎?厚祚曰,易曰,君子居其室,出其言善,則千里之外應之。論語曰,一言足以興邦,今此嘉言之編於小學者,此君子所以應千里而興一邦者也,故聖王之所服膺而不失矣。伏願體念焉。驥泳曰,此章內,驕之一字,尤所鑑戒處也。古語曰,君國驕人,則失其國,大夫驕人,則失其家。伏願澄省焉。上曰,驕惰二字,人心之所鑑戒處也。炳國曰,聖敎切當矣。驕惰二字,如不深戒,壞了天下古今幾許男女,此亦先輩之言也。今此儒臣所奏中,國君驕人等語,卽田子方與子擊言者也。詳載通鑑第一卷,則仰想記念,而子擊,欲以勢驕人,子方,却欲以學驕人,二者之病,則一般矣。性敎曰,私者,公之對也,良心之發,天理之公也,耳目之好,人慾之私也。此進則彼退,彼進則此退,勢不兩立。學者,必先除外物之蔽,涵養中心之良,然後私意日祛,而隨居隨接矣,非天理之公也。是以,自幼敎學,須要恭敬,而毋驕惰,外誘不能奪存中之良心,則習與性成,化與智長,推可以優入聖域,而修齊治平之要,亦不外是矣。此誠由小學而成大學之極工也。上曰,人生之初,無不有仁孝之心,而喪其良心,專由於驕惰矣。炳國曰,天命之涵養而安詳,則怠慢之習,不萌,而忠孝之心,自全矣。性敎曰,學者用工,專在於克治一私字,而克治之要,有如孤軍臨大敵,力加克制,然後驕惰之病根,不得以滋長矣。上掩卷。上曰,史官就座。仍命大臣先退。又命退,諸臣以次退出。
上在昌德宮。停常參·經筵。
政院啓曰,贈領議政李是遠,贈吏參李止遠喪,遣宗臣致祭事,命下矣。何宗臣進去乎?敢稟。傳曰,判宗正卿李敦榮進去。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,召對爲之。諸承旨,持公事入侍。
傳曰,來正朝朝賀,只進表裏磨鍊。
傳曰,正朝賀箋及稱慶陳賀箋文,以一差員兼進。
傳曰,左右捕將許遞,前望入之。
政院啓曰,左右捕將許遞事,命下矣。捕將重任,不可一刻暫曠。在前如此之時,有曾經大將權察之例,今番則何以爲之?敢稟。傳曰,禁將兼察。
又啓曰,左右捕將,禁將兼察事,命下矣。兼察左右邊捕盜大將李周喆,卽爲牌招聽傳敎,何如?傳曰,允。
捕將前望入之。左捕將申命淳,右捕將李元熙落點。
兵曹,左邊捕盜大將單申命淳,右邊捕盜大將單李元熙。
政院啓曰,新除授左邊捕盜大將申命淳,右邊捕盜大將李元熙,竝卽牌招,傳授命召及大將牌·傳令牌,何如?傳曰,允。
弘文館啓曰,副應敎李昌鎬營建都監都廳進,校理鄭顯裕在外,副校理趙定燮別兼春秋進,上番闕直,事甚未安。應敎金炳翊,校理趙晩和,副校理洪萬燮,竝卽牌招,推移入直,何如?傳曰,允。
議政府啓曰,卽見兵曹草記啓下者,畿營選武都試與火砲科,自明年優等一人外,已第者居首人,特施賞資,恐合奬勸,而不敢擅便,請令廟堂,稟處矣。都試與〈火〉砲科之設,寔出激賞之意也。優等外已第者之特施賞資,依狀請施行,何如?傳曰,允。
上號都監啓曰,本都監提調吳取善,時帶摠管,職務相妨,摠管之任,今姑改差,何如?傳曰,允。
營建都監啓曰,行護軍李元熙,本都監提調差下,何如?傳曰,允。
禮曹啓曰,在前追上尊號·加上尊號竝行時,稱慶陳賀,每以加上尊號日磨鍊矣。今亦依此擧行,而依例以親臨磨鍊乎?敢稟。傳曰,親臨磨鍊。
禮曹啓曰,今此太室追上尊號時,親上冊寶之節,依例磨鍊乎?敢稟。傳曰,依例磨鍊。
禮曹啓曰,謹稽謄錄,則在前太室追上尊號時,改題主一節,不爲磨鍊矣。今亦依此擧行乎?敢稟。傳曰,依此擧行。
禮曹啓曰,今此大王大妃殿加上尊號時,外殿親傳冊寶,內庭行禮,自內親上致詞·箋文·表裏之節,依例磨鍊乎?敢稟。傳曰,只以外殿行禮磨鍊。
禮曹啓曰,謹稽謄錄,則乙卯年上尊號時,因特敎,中宮殿行禮儀節磨鍊,而甲子·辛丑·戊申·壬子·癸丑,俱依乙卯年例爲之矣。今此大王大妃殿加上尊號時,中宮殿行禮,何以爲之乎?敢稟。傳曰,置之。
禮曹啓曰,來丁卯年正朝賀儀節,當爲磨鍊,而與稱慶陳賀,相値矣。謹稽謄錄,則在前如此之時,正朝賀,以只進表裏磨鍊。今亦依此擧行,何如?傳曰,允。
禮曹啓曰,諸道正朝朝賀箋文及稱慶陳賀箋,追上尊號·加上尊號稱慶陳賀箋文,當爲各定差使員陪進,而在前如此之時,有一差員兼進之例,今亦〈依〉此擧行事,知委,何如?傳曰,允。
禮曹啓曰,因議政府草記,北道文科,道臣主試,武科,南北帥臣主試,竝令試取於各其營下,唱榜·頒牌等節,亦使道臣擧行事,允下矣。在前道臣主試時,御題則令本曹郞廳齎傳,曾有已例,今亦依此擧行,而開城府別試,亦令守臣主試矣,御題齎傳之節,亦爲一體擧行,何如?傳曰,允。
禮曹啓曰,平安道文武科放榜,令日官推擇,則今十一月三十日卯時,來十二月初三日卯時,十一日辰時,俱吉云。以此三日中,令道臣觀勢擧行,而武科放榜,一體設行于平壤府之意,回諭,何如?傳曰,允。
判宗正卿李敦榮疏略曰,仍念臣,跡起孤寒,倖占科第,材又蔑劣,遭際明晠,攬華膴而躡崇亢,光寵固非臣夢寐之所自到,而亦臣夢寐之所懼惴也。恩施如天,圖報無地,斷斷衷赤,一縷猶存,今則衰朽,頭臚已判,苟或有一日可得而趨走之力,決非不敢動此念也。若夫功成名遂,粹然明白於行休之際者,謂之晩節也,知止也。此則其德望才具羽儀,使一進一退,有可以關係民國者,是已,臣之苦衷,實有萬萬不獲已者,存焉。嗚呼,年多則衰,衰病固常理也,若其早衰與甚病,在其人如何耳。臣素稟脆薄,重抱貞祟,見臣少日者,未嘗議致臣於今日,而伊來凜綴,轉成耋艾,尙矣。人之爲生,水穀以爲命,而入口成蠟,遇痰如石,今則一旬幾乎廢矣。耳目以爲用,而轟雷猶瑩,昏霧爲障,今則五官無所資矣。動息以爲節,而拄杖亦顚,貼席成印,今則籧篨頫仰,又至於兩皆不能,如是而其可自廁於生人之列,而生亦爲幾何日月也?竊嘗聞之,以爲人臣而致其政者,便訣明時,此卽古之遠方人,來仕上國者,謝跡朝端,一出都門,文陛如天,影響遂隔之謂耳。伏願殿下,劃賜處分,侈臣以三字銜,則非惟臣偏荷不世之恩造,比於萬物,旣廢育而峻茂之矣。是亦殿下廣運典成之妙用也。固臣之請老,而少有裨於聖德,尤臣區區之祝焉。答曰,省疏具悉。年至懸車,猶云悵缺,況年未至而何忍遽爾乎?其在惇敍之義,尤無以聽其去矣。
丙寅十一月十九日巳時,上御重熙堂。進講入侍時,同知事姜㳣,參贊官李鵬周,侍讀官鄭顯裕,假注書金永珯,記注官鮮于昇·盧鎭燮,各持小學第四卷,以次進伏訖。上曰,史官分左右。缺
丙寅十一月十九日申時,上御重熙堂。召對諸承旨,持公事入侍時,參贊官任冕鎬,檢校直閣李淳翼,檢討官申獻求,假注書金永珯,記注官鮮于昇·盧鎭燮,注書朴定陽,各持小學第四卷,以次進伏訖。上曰,史官分左右。缺
上在昌德宮。停常參·經筵。
藥房提調韓啓源,副提調金翼鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
政院啓曰,議政府郞廳來言,今日賓廳日次,而領議政未差,左議政金炳學有身病,右議政柳厚祚無時急稟定事,不得來會云矣,敢啓。傳曰,知道。
傳曰,召對爲之。
禮曹,來丁卯年正月初六日,行社稷祈穀大祭,親祭,取稟。奉敎敬依。
禮曹,來丁卯年正月初三日,行宗廟春享大祭,親祭,取稟。奉敎敬依。
內醫院啓曰,駝酪粥,因下敎,自十二月初一日,當爲封進,而依定式擧行事,預爲分付司僕寺之意,敢啓。傳曰,知道。
兵曹啓曰,沁營·松營文武別試,來十二月十一日·十八日中推擇定行事,自禮曹推擇,啓下矣。武科合有定額,沁營取幾人,松營取幾人乎?敢稟。傳曰,沁營五十人,松營三十人。
摠戎廳啓曰,本廳中軍李熙昇,身病甚重,勢難察任,改差,何如?傳曰,允。
摠戎廳啓曰,中軍今當差出,而擬望之人乏少,外任竝擬,何如?傳曰,允。
兵曹,以李周膺爲摠戎中軍。
吏曹參判兪鎭五疏云云。答曰,省流具悉。所請依施。
丙寅十一月二十日巳時,上御重熙堂。進講入侍時,判敦寧府事李景在,講官申應朝,參贊官趙寅燮,檢討官申獻求,假注書朴定陽,記注官盧鎭燮·金鎭模,各持小學第四卷,以次進伏訖。上曰,史官分左右。缺
丙寅十一月二十日申時,上御重熙堂。召對入侍時,參贊官金翼鉉,檢校直閣李淳翼,侍讀官洪萬燮,檢討官申獻求,假注書朴定陽,記注官盧鎭燮·金鎭模,各持小學第四卷,以次進伏訖。上曰,史官分左右。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,檢閱洪萬植·權命菊,旣有只推之命,與金性均由限已過,竝卽牌招,推移入直,何如?傳曰,允。
以檢閱洪萬植·權命菊·金性均牌不進罷職傳旨,傳曰,只推。
政院啓曰,卽者檢閱趙,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
傳曰,召對爲之。
以檢閱趙牌不進罷職傳旨,傳曰,只推。
以慶尙監司李參鉉狀啓,慶州府民家失火事,傳曰,聞甚矜惻。元恤典外,別加顧助,卽爲結構奠接之方,廟堂措辭,分付。
摠管前望入之。都摠管韓啓源,副摠管黃鍾顯落點。
議政府啓曰,江華經歷,以判官下批矣。新改職名,當爲肅謝,而旣在任所,使之除肅拜行公,何如?傳曰,允。
內醫院啓曰,本院提調韓啓源,除拜都摠管矣。職務相妨,摠管之任,今姑許遞,何如?傳曰,允。
上號都監啓曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉日,令該曹推擇,依例擧行,何如?傳曰,允。
禮曹啓曰,今此大王大妃殿加上尊號時,外殿親傳冊寶親上致詞·箋文·表裏處所,以何殿磨鍊乎?敢稟。傳曰,仁政殿爲之。
禮曹啓曰,太廟歲首展謁,例於歲翻後,當爲取稟,而來正月初三日春享大祭親行,旣有成命矣。謹稽謄錄,則正廟廟庭·永寧殿殿庭,哲宗朝癸丑春享大祭親行,兼行歲首展謁時,亦依己酉年例,稟旨擧行矣。今亦依此磨鍊乎?敢稟。傳曰,依此磨鍊。
禮曹啓曰,來正月初一日大王大妃殿寶齡六旬稱慶陳賀,及初四日親上冊寶與陳賀儀節,當爲磨鍊,而初一日則與宗廟春享,社稷祈穀大祭齋戒,相値矣。初四日,亦與祈穀大祭齋戒相値矣。謹稽謄錄,則正廟朝甲寅年元朝稱慶陳賀與社稷祈穀大祭親行時,致齋相値,而以無前大慶,依舊例用樂。今亦依此,初一日及初四日,軒架鼓吹以振作,磨鍊擧行,何如?傳曰,允。
禮曹啓曰,今此翼宗大王追上尊號冊寶,大王大妃殿加上尊號冊寶,內入內出處所,以何殿磨鍊乎?敢稟。傳曰,仁政殿爲之。
禮曹啓曰,翼宗大王追上尊號冊寶,大王大妃殿加上尊號冊寶內入吉日,依例以同日推擇,內出則各日臨時請出,何如?傳曰,允。
禮曹啓曰,今此翼宗大王追上尊號冊寶,內出後,自仁政殿奉詣宗廟時,殿下,出就殿庭,祗迎後隨詣之節,依例磨鍊乎?敢稟。傳曰,依例磨鍊。
禮曹啓曰,謹稽謄錄,則在前追上尊號冊寶,皆以子時擧行矣。今番追上冊寶時刻,亦以正月初三日子時磨鍊乎?敢稟。傳曰,子時磨鍊。
兵曹啓曰,五衛將金沂明·兪廷柱·方允謙,俱以病難供職,呈狀乞遞,竝改差,何如?傳曰,允。
訓鍊都監啓曰,本局哨官金成集,身病猝重,勢難察任,改差,何如?傳曰,允。
丙寅十一月二十一日巳時,上御重熙堂。進講入侍時,知事崔遇亨,參贊官任冕鎬,侍讀官洪萬燮,假注書金永珯,記注官金鎭模,記事官白義行,各持小學第四卷,以次進伏訖。上曰,史官分左右。缺
丙寅十一月二十一日申時,上御重熙堂。召對入侍時,參贊官趙性敎,檢校待敎徐相翊,侍讀官洪萬燮,檢討官申獻求,假注書朴定陽,記事官白義行·趙,各持小學第四卷,以次進伏訖。上曰,史官分左右。上開卷。命授書算于萬燮,上讀自顔子·孟子亞聖也,止不可以語上矣。仍讀十遍訖,萬燮還納書算。上曰,上番讀之。萬燮,讀奏訖,上曰,釋義。萬燮釋義訖。上曰,文義奏之。萬燮曰,我爲孩童,豈敢學顔·孟哉?於此句上,可以潛心玩味者也。孩童之時,若水之無定,決諸東方則東流,決諸西方則西流,可以爲善,可以爲惡。鷄鳴而起,孜孜爲善者,舜之徒也,孜孜爲利者,跖之徒也。若夫立志不高,則動靜云爲,皆是下品之人,故孟子三遷之敎,居在墓市之間,則行埋鬻之事,居在學宮之傍,〈則〉學俎豆之禮矣。上章所謂上品下品之先要分別者,此之謂也。上曰,下番讀之。獻求讀奏訖,上曰,文義奏之。獻求曰,先儒,以聖賢地位,引喩甚多,而以切近易曉者譬之,則如登九層之臺上,聖人已登上層坐地,亞聖人,只未及一層坐地,其餘諸賢,亦以造詣,各有等差。若乃下愚,則自劃於跬步之地,不敢上進,平生爲下層人而已,此所謂立志不高者也。蓋君子進道,以至聖人之域,非若登天之難,猶可階而升焉。今我殿下,以上聖之姿,欲行上聖之道,須盡漸次之工,先以顔子之不遷不貳,孟子之不厭不改,爲法,而進進不已,則德業之盛,必與堯·舜比隆矣。伏願體念焉。上曰,參贊官讀之。性敎讀之訖。上曰,文義奏之。性敎曰,厭則學不進,改則德不立,不厭不改,然後學可進德可立。要在孩童時立志,以聖賢自期待,凡於聖賢事爲上,一向好着,如芻豢之悅口,則自底於不倦所學矣。學而時習,久久成熟,若裘葛之便體,則亦至於不變所守矣。自止中不厭不改四字,最切於爲學。伏願特加澄省焉。上曰,閣臣讀之。相翊讀奏訖,上曰,文義奏之。相翊曰,夫立志甚高,則所學皆聖賢之道也,立志甚卑,則所行皆下愚之事也。陳氏,以立志不高,垂戒後學,可見其義之深矣。上掩卷,仍命史官就座。又命退,諸臣以次退出。
上在昌德宮。停常參·經筵。
政院啓曰,左右史不可不備,檢閱洪萬植·權命菊·趙·金性均,旣有只推之命,竝卽牌招,推移入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
傳曰,秋曹堂上,竝許遞,政官牌招開政。
傳曰,呈告禮曹參判許遞,今日政差出。
傳曰,摠管有闕之代,今日政差出。
傳曰,召對爲之。
議政府啓曰,鐵島僉使,以水軍僉節制使,纔已下批矣。水師管轄,本係水營,殿最,令水梱主之,本鎭,距兵營甚爲便近,且節制之方,比諸水營,尤爲緊關,依蒜山僉使已例,以兼別中營將討捕使,令該曹更爲啓下,而營將殿最,亦使兵營主管事,分付,何如?傳曰,允。
有政。吏批,判書李源命,參議李沇應進,承旨缺。以申應朝爲吏曹參判,趙啓昇爲刑曹判書,李裕膺爲參判,李秉文爲禮曹參判。
再政。以申命淳爲判尹,柳南珪爲旌善郡守,洪鍾觀爲堤川縣監。
兵批,判書金炳㴤進,參判以下及承旨缺。以鄭基會·李邦鉉爲都摠管,申命璣·李敬仁·高濟華爲五衛將,李載熙爲慶尙右兵使,韓學霖爲蒜山僉使,朴致葉爲花山別將,龍淵別將單李得養,金城別將單金魯哲。
再政。副摠管二單鄭基會·李邦鉉。
丙寅十一月二十二日□時,上御重熙堂。召對入侍時,參贊官任冕鎬,檢敎待敎徐相翊,侍讀官趙晩和,檢討官申獻求,假注書金永珯,記事官趙·金性均,各持小學第四卷,以次進伏訖。上曰,史官分左右。以下缺
丙寅十一月二十二日巳時,上御重熙堂。進講入侍時,知事金益文,參贊官趙性敎,檢討官申獻求,假注書朴定陽,記事官白義行,記注官鮮于昇,各持小學第四卷,以次進伏訖。上曰,史官分左右。上開卷。讀前受音一遍訖。益文讀自先生長者,〈止〉今不可得言也,仍釋義訖。上命授書算于益文,上讀新受音一遍訖,益文還納書算。上曰,如坐於房舍之中,四面皆墻壁云者,眞善喩也。益文曰,果如聖敎矣。人若不學,則胸中茅塞,知識昏昧,如在暗室之中,無一隙光,欲開而明之,則惟在學問。學問之要,卽不過此編所謂分別人品之上下,而夫取之忠信篤敬,過而悔改,上等人也,反是而自暴自棄,則下等人也。顔子之不遷不貳,孟子之不厭不改,可以學可以如,則此當向善而取之,立志不高,謂顔·孟豈敢學,而自歸於卑下之習,則此當背惡而去之,向背之間,賢愚判焉。顔子曰,舜何人也,予何人也,有爲者亦若是,孟子曰,乃所願則學孔子也。顔子·孟子,以舜·孔子自期,故皆到亞聖地位。雖聖人,如以顔·孟自期,則學之未至,亦可爲賢人,此固幼學之士,立敎之所當先,而帝王,與匹庶異,萬姓之蘄向,其責尤大。今殿下,春秋鼎盛,睿智天縱,若勤講學,而懋日新之功,則自古有國之治亂,世主之明闇,皆在於淵鑑分別之中,於此焉效則之,於彼焉懲戒之,立志一以唐·虞三代聖帝哲王,爲期,則德隆而化行,躋一世於至治熙皞之域矣,曷勝休哉?伏願省察而體念焉。上曰,馬援戒兄子之書,其善矣。益文曰,誠然矣。人之立身處世,當務謹愼重厚,而今嚴與敦,善譏議通輕俠,易於招怨惡而犯憲章,實非保家之佳子弟。故援之書,至以聞人之過,如聞父母之名,爲言,此是甚誡之辭,而望其悔改之意,亦甚且切矣。獻求曰,人雖庸下之恣,誠得君子與居,日聞嘉言善行,以能自修,則心志開明,可以造道。故朱子詩曰,當日土墻當面立,今朝竹牑向陽開,此喩初心之昏窒者,漸以明敞也。下愚之人恥聞過失,掩其不善,而壅滯益甚,終不免爲下等人由是觀之。人須與法家·佛士,相與輔翼,開陳善道,而今此馬氏子姪,交通任俠,譏議人品,則非但昏繆,言行違盭,必至於危其身,故援之貽書戒責,其意深切矣。性敎曰,人孰無過?改之爲貴。殷湯之改過不吝,顔子之弗貳過,子路之喜聞過,上等之事也。故君子之過,如日月之過也,人皆見之,更也,人皆仰之。若夫恥過而遂非,詎諫而自是者,下等之人,終夜求燭,而不得者也。要之上下等界,分在於改過恥過間向背之如何爾,幼學之最宜省察也。上掩卷。上曰,史官就座。仍命退,諸臣以次退出。
上在昌德宮。停常參·經筵。
傳曰,召對爲之。
兵曹,沁營,鐵箭三矢一百二十步,柳葉箭五矢一百二十步,鳥銃三柄竝一巡二中,取二技,松營,鐵箭三矢一百二十步,騎芻一次二中,柳葉箭五矢一百二十步,鳥銃三柄竝一巡二中,取二技落點。
宗親府啓曰,典籤洪鍾觀,移拜堤川縣監矣。此與凡郞廳,所重有異,不可一時曠闕矣。其代,令該曹口傳差出,何如?傳曰,允。
兵曹啓曰,來十二月丁卯正月當上番騎兵一百六十三名,所着襦衣,本曹點考後,仍令該曹題給之意,敢啓。傳曰,知道。
訓鍊都監啓曰,本局千摠具春喜,身病猝重,勢難察任,改差,何如?傳曰,允。
敦寧都正尹致聖疏云云。答曰,省疏具悉。所請依施。
丙寅十一月二十三日巳時,上御重熙堂。進講入侍時,講官李㘾,參贊官閔致庠,侍讀官趙晩和,假注書朴定陽,記事官趙·金性均,各持小學第四卷,以次進伏訖。上曰,史官分左右。缺
丙寅十一月二十三日申時,上御重熙堂。召對入侍時,參贊官李鵬周,檢校待敎徐相翊,侍讀官趙晩和,檢討官洪大鍾·金永珯,記李官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,召對爲之。
議政府啓曰,慶源之於厚春,只隔一帶水,氷合以後,則彼我匪類,種種有犯越之患,邊圉之疎虞,莫此爲甚,而該府使朴芝壽,年老病多云,改差,許用履歷。聞高嶺僉使閔大鎬,頗有聲績,足任邊事,特爲移差,使之除朝辭赴任,僉使之代,副護軍李鉉奎差下,給馬不日下送,何如?傳曰,允。
禮曹啓曰,來丁卯年正月初三日,行宗廟春享大祭親行時,永寧殿,依例遣大臣攝行,何如?傳曰,允。
又啓曰,來丁卯年正月初三日,行宗廟春享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又啓曰,來丁卯年正月初三日,翼宗大王追上尊號告由,同月初四日大王大妃殿加上尊號告由,當以各爲磨鍊,而謹稽謄錄,則在前追上·加上告由祭,同日兼行,祝文中措辭矣。今亦依此擧行,何如?傳曰,允。
又啓曰,來丁卯年正月初三日,行宗廟春享大祭親行事,已有成命,而翼宗大王追上尊號吉日,亦以同日,推擇,啓下矣。親上冊寶後親祭兼行之由,祭文中措辭撰進,永寧殿攝行祭祝文中,一體添入事,竝爲分付,何如?傳曰,允。
又啓曰,來丁卯年正月初六日,行社稷祈穀大祭親行時,省牲·省器之節,謹依正廟朝受敎,除取稟以親臨磨鍊之意,敢啓。傳曰,知道。
摠戎廳啓曰,本廳中軍李周膺,以前任慶尙右兵使,時在任所,上來尙遠。久曠可悶,改差,何如?傳曰,允。
丙寅十一月二十四日申時,上御重熙堂。召對入侍時,參贊官趙寅燮,檢校待敎徐相翊,侍讀官趙晩和,檢討官洪大鍾,假注書金永珯,記事官趙·金性均,各持小學第四卷,以次進伏訖。上曰,史官分左右。缺
丙寅十一月二十四日巳時,上御重熙堂。進講入侍時,知事趙啓昇,參贊官趙寅燮,檢討官洪大鍾,假注書金永珯,記事官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
藥房提調韓啓源,副提調金翼鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候,何如,大妃殿氣候,何如,中宮殿氣候,何〈如〉?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚有身病,不得來會云矣,敢啓。傳曰,知道。
傳曰,行護軍李容熙,刑曹判書除授。
以全羅監司趙在應狀啓,珍山郡民家失火事,傳曰,聞甚衿惻。元恤典外,別加顧助,結構奠接之方,廟堂措辭,分付。
兵曹,以徐相稷爲摠戎中軍。
兵曹啓曰,平安道道科入格人實數狀聞,今已啓下矣。紅牌與紅榜,空名下送之意,前已節目啓下,而入格人姓名,旣上來,紅牌之空名安寶,事涉未安。今番則紅牌與紅榜,依例塡名安寶下送,而前後武科直赴,竝許付分番道科放榜事,命下矣。前後直赴人一百四十七人紅牌,亦爲成送,使之頒給,而追付人榜目,亦帥臣別爲修啓之意,分付,何如?傳曰,允。
丙寅十一月二十五日巳時,上御重熙堂。進講入侍時,右議政柳厚祚,同知事金尙鉉,參贊官李鵬周,侍讀官趙晩和,假注書金相龍,記事官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
傳曰,政官牌招開政,如有違牌,勿爲呼望。
傳曰,在外臺諫竝許遞,前望入之。
臺諫前望入之。執義權鍾祿,掌令趙性鶴,持平金在鳳·成夏慶,獻納曺錫萬,正言李愼國落點。
傳曰,吏曹參判疏批已下,卽爲牌招。
傳曰,摠管與兼訓鍊都正許遞,今日政差出。
傳曰,召對爲之。
傳曰,飭已施矣,丹城縣定配罪人吳仁泰,放〈送〉。
傳曰,司勇金東敎東部參奉,司勇安孝稷西部參奉,幼學安亨國濬源殿參奉,竝權設單付。幼學張膺善崇靈殿參奉,司勇韓庠履典獄參奉,竝加設單付。幼學劉載潤先付司勇,尙州人石宗鎭五衛將除授。
吏曹啓曰,忠州牧使韓應弼,以其身病,呈狀乞遞,罷黜,何如?傳曰,富平府使趙秉老相換。
傳曰,忠州纔爲相換矣。本州,以自來巨邑,轉成弊局,班戶武斷之風吏胥奸猾之習,愈往愈甚,莫可爲治云。湖西諸縣此等爲弊之端,予皆稔悉而此邑,居其最也。今若仍置,其將無邑乃已,寧不寒心?爲官長者,不能操制吏民,爲吏民者,不欲奉承官令,則均之爲朝廷罪人也。雖以極律竝施,宜無所惜,先自廟堂,措辭嚴飭。
以慶尙監司李參鉉狀啓,三嘉等邑民家失火事,傳曰,當此寒沍,民家之燒燼,若是顆多,聞甚矜惻。元恤典外,別加顧助,趁卽結構奠接,俾無一民失所捿遑之弊事,廟堂各別措辭關飭。
有政。吏批,參判申應朝,承旨缺,李邦熙爲通津府使。
兵曹啓曰,五衛將申命璣·李敬仁·高鎭華,俱以病難供職,呈狀乞遞,竝改差,何如?傳曰,允。
兵批,判書金炳㴤進,參判以下及承旨缺。以李容熙爲副摠管,李命九爲同知,李邦鉉爲兼訓鍊都正,黃顯默·朴鄷赫·金聲豹爲五衛將,崔建柱爲南道參軍,張鳳翼爲西域別將。南道參軍朴鄷赫,前守門將黃顯默,前參軍李鳳魯,以上今加折衝加資事,承傳。
鐵島鎭水軍僉節制使兼別中營將討捕使單李秉淑。
再政。都摠管單李容熙。
宗親府啓曰,前兵使李周膺,宗正卿依例差下,令該曹下批,何如?傳曰,允。
義禁府啓曰,丹城縣定配罪人吳仁泰,飭已施矣,放送事,承傳啓下矣。慶尙道丹城縣遠惡地定配罪人吳仁泰放送事,分付該道道臣之意,敢啓。傳曰,知道。
義禁府啓曰,京畿監司兪致善狀啓內,通津府使愼㘽芝爲先罷黜,其罪狀,令攸司稟處事,啓下矣。愼㘽芝,時在任所云,依例發遣府書吏拿來,何如?傳曰,待待命拿囚。
左贊成金炳冀疏云云。答曰,省疏具悉。議號時未及進參,事勢之不得不然,何必以此遞免乎?卿其勿辭救護。
答吏曹參判申應朝疏曰,省疏具悉。卿其勿辭行公。
丙寅十一月二十六日申時,上御重熙堂。進講入侍時,同知事姜㳣,參贊官任冕鎬,檢討官安驥泳,假注書金秉鍵,記事官趙·金性均,各持小學第四卷,以次進伏訖。上曰,史官分左右。缺
丙寅十一月二十六日巳時,上御重熙堂。進講入侍時,講官金學性,參贊官趙性敎,侍讀官洪萬燮,假注書金秉健,記事官趙·金敬均,各持小學第四卷,以次進伏訖。上曰,史官分左右。上開卷。誦前受音一遍訖。學性,讀自余見名門右族,止惟患學不至,仍釋義訖。上命授書算于學性,上讀新受音十遍訖,學性,還納書算。上曰,范魯公立身以孝悌爲先者,誠格言也。學性曰,聖敎誠然矣。立身之道,本乎孝悌,孝於親則忠可移於君也。上曰,忠資於孝,孝莫大焉。學性曰,孝爲百行之源,未有孝於親而不忠於其君者也。上曰,忠孝勤儉,乃成之本也。學性曰,忠於事君,孝於事親,勤於奉公,儉於治家,乃能成立其門戶,爲名官貴族,其曰如升天云者,甚言其難也。祖先積累而成之者,子孫一朝覆墮之,其曰如燎毛云者,甚言其易也。仍奏曰,殿下,方又講小學矣。先知朱子編書之規模旨義,然後可有體認之要。此書立敎·明倫·敬身·稽古,爲內篇,明倫者,明父子之親·君臣之義·夫婦之別·長幼之序·朋友之信也。敬身者,明心術之要·威儀之則·衣服之制·飮食之節,而立敎者,無非明倫·敬身之事也。又以三者,稽之于古聖賢已行之跡,以實其言也。嘉言·善行,爲外篇,卽漢以後賢者之言之嘉者,行之善者,蒐輯載錄,以廣立敎·明倫·敬身之義。合內外篇觀之,則節目綱領,無所不備,小可以修齊,大可以治平,故朱夫子曰,做人底樣子也。昔我英廟,終始用工於此書,雖在大耋之年,亦以此屢講,至以有助於心神,爲敎,躬率體行,以基五十年平治之本。在今日,實爲殿下當法祖宗之一事。伏願懋哉懋哉?且伏覩前受音,只臨文進讀。此與通·史有異,不可不瀜貫成誦,燕閑之際,多其讀數,翫索其義,凡於政令施措,推以爲準的,則聖學日就,太平可致,伏望深留聖意焉。萬燮曰,成立之難,卽此章之一大旨也。羲經曰,積善之家,必有餘慶,積不善之家,必有餘殃,大抵忠孝勤儉,爲成立,而亦爲積善之本也。童子灑掃應對禮樂書數,亦爲成立之始,而忠孝勤儉,爲先者也。鄒傳曰,積德百年而興,葩經曰,無念爾祖,聿修厥德,此皆成立之難,而後世子孫,頑率奢傲,一朝之覆墜,如毛之易燎矣。是故柳玼之戒子書,范質之曉姪詩,良以此也。性敎曰,忠孝勤儉之中,孝爲之本,孝於親者,必忠於君,孝爲忠君之本也。頹墮奢傲者,辱及其親,孝子必以誠勤恭儉,盡其事親之道,故曰孝爲百行之源也。若夫帝王之孝,尤有大於此者,躬率以先,上行下效,推而放諸四海而準。孟子曰,堯·舜之道孝弟而已,致治之本,亦不外乎孝矣。伏願殿下,上法堯·舜之道,心得而躬行之,則移風易俗,擧一國興孝興悌,而比屋可封之盛,復見於今日,懋哉懋哉。上掩卷,仍命史官就座。又命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,弘文提學前望入之。
弘文提學前望入之。金世鎬落點。
傳曰,明日柑製,通方外爲之試紙,用大好紙。弘文提學,待明朝牌招。
傳曰,召對爲之。
議政府啓曰,卽見開城留守金壽鉉所報,則本府塔峴靑石洞,曾已設鎭置將,而以其經始草率,旋又罷之,蓋緣財力之不繼也。特爲復舊設鎭,而以關門外金川郡江南面,屬于此鎭。又以大興中軍,移住,使之糶糴餉穀,敎鍊軍卒,爲辭矣。靑石鎭之乍設旋罷,伊來四十餘年之久矣。今其復設之擧,保障可以增重,而金川郡之江南面,實爲此鎭之喉溢也。此鎭無此地,則無以成鎭樣,而在該郡,不過爲十六面之一,則減彼屬此,別無大損益。依大·小南面例,許施,大興中軍,使之移住此鎭,以開城府中軍兼討捕使下批。山城,亦不可無守將,以本府人,自辟望報僉使,下批,苽限,三十朔爲定,曾經五衛將者,許用中軍履歷之意,分付,何如?傳曰,允。
又啓曰,年前順天營將之減下,諒出於萬不獲已也,第其戢盜之政,近甚疎虞,名武晉塗,亦不無狹窄之患,而官制之隨時通變,已例旣多,且廨宇依舊,軍校自在,凡百施措,別無貽弊之端。營將特爲復設,仍令該曹擇次下送,俾有以另責成效之地,何如?傳曰,允。
加上尊號都監啓曰,玉寶篆文,正副本書入之意,敢啓。傳曰,以正本入刻。
禮曹啓曰,卽接宗廟署所報,則明日柑製試取時,本署官員,俱爲觀光云矣。依定式本曹佐郞崔相綰,假官差送,以爲代直後赴試之地,何如?傳曰,允。
義禁府啓曰,明日柑製,通方外爲之時,本府都事,皆爲赴擧,只有武都事一員,當直入直,而本府入直及公事回公都事,無以推移,假都事二員,令該曹口傳差出,何如?傳曰,允。
刑曹判書李容熙疏云云。答曰,省疏具悉。撫綏士卒,尙有餘誦,今此特授,予意有在。卿其勿辭行公。
丙寅十一月二十七日巳時,上御重熙堂。進講入侍時,同知事姜㳣,參贊官趙寅燮,檢討官安驥泳,假注書金相龍,記事官趙·金性均,各持小學第四卷,以次進伏訖。上曰,史官分左右。缺
丙寅十一月二十七日巳時,上御重熙堂。召對入侍時,參贊官趙性敎,檢校直閣李淳翼,侍講官洪萬燮,檢討官安驥泳,假注書金相龍,記事官趙·金性均,各持小學第四卷,以次進伏訖。上曰,史官分左右。上開卷。仍命授書算于萬燮。上讀自戒爾遠恥辱,止適足爲身累,仍讀十番訖,萬燮還納書算。上曰,上番讀之。萬燮讀奏訖,上曰,釋義。萬燮釋義訖。上曰,文義奏之。萬燮曰,勿多言三字,卽無稽之言也。言箴曰,人心之動,因言而宣,吉凶榮辱,惟其所召。古語曰,言人之不善,將於後患何益,好言自口,悖言自口,可不愼哉?上曰,無益之言,不必多矣,善言之端,則無害矣。萬燮曰,聖敎切當矣。古者,禹拜昌言,一堂都兪,此則嘉言善言,而不此之學,徒尙虛言,則是非毁譽,足爲身累也。鳳凰終日鳴,便非嘉祥,猛虎終日吼,不足驚動。況於凡人之多言,語不擇之,則取禍召辱,如戶之開闔,由於樞機。駟不及舌,悔之莫及,是故如此戒之,而勿多者也。上曰,下番讀之。驥泳讀奏訖,上曰,文義奏之。驥泳曰,此章名敎,卽人倫之敎。如忠於君,孝於親,悌於長,信於友,莫非有實有名者也。淸議雖若美稱,而卽放蕩疎嚝,虛無著誕之談也。不遵禮法,不循規矩,以壞其孝悌忠信之道,其害至於變易風俗,莫可救藥。是故晉代淸議之害,至于五季而壞亂,極矣。幸而有宋程·朱氏出,而復闡名敎,人倫得以大明,蓋名敎是實也,淸議,是虛也。人君治亂之要,必以實德實行爲務,虛浮虛誕是祛,則亦可庶幾矣。上曰,參贊官讀之。性敎,讀奏訖,上曰,文義奏之。性敎曰,范質詩,無非切實於勸善懲惡,人非下愚,豈不知善惡,而非知之艱,行之惟艱。必也見善如不及,惡惡如探湯,然後知行兼得也。古之人有言,以白黑豆,辨善惡念,一日事爲之間,善念起則置白豆,惡念起則置黑豆,久而期至於無黑,古之人力行之要,最宜澄省,而聖學日就之工,尤貴體行。伏願深留睿念焉。上曰,閣臣讀之。淳翼讀奏訖,上曰,文義奏之。淳翼曰,儒臣參贊官備陳仰達,臣無容更達矣,而范魯公質戒姪詩,統看全篇言之,句句無非切實,尤近於日用常行之可以規箴。伏願省察焉。上掩卷,仍命史官就座。又命退,諸臣以次退出。
上在昌德宮。停常參·經筵。
傳曰,都承旨持此御題,與弘文提學偕往泮宮,試取以來。
政院啓曰,臣敬奉御題,與弘文提學偕往泮宮,七夕製儒生試取,則收券爲四百七十九張矣。捧入之意,敢啓。傳曰,知道。
傳曰,科次入侍。傳曰,入直兵摠府堂上,在院承旨,竝試官加差下,使之分考。
傳曰,向來諸邑鎭通變,俱係關防重地,設始之際,果無窟絀之患,而見今新鑄,旣已入量矣。泰安·珍島·靑山島·東津·鐵島·豐德,各五千兩,令度支區劃下送,其餘諸般措處,竝令道·帥臣,從長擧行事,自廟堂措辭行會。
傳曰,柑製賦居首三下一幼學李源逸,三下幼學閔謙鎬,竝直赴殿試,之次草三下幼學洪永周,直赴會試,之次次上幼學李周夏,給二分,之次次上幼學田雲聖,給一分,之次次上李載悳等五人,各奎章全韻一件賜給。
傳曰,入格儒生明日待令。
以公忠監司申檍,狀啓,靑山縣監南定斗,身死事,傳曰,令該曹口傳差出,催促下送。
兵曹啓曰,火砲科規,取優等一人事,才有廟堂行會,而今此廣州砲科,初無優等之取,只以貫三中沒技二人修啓者,有違新定式,原狀啓還下送,使之修正上送,何如?傳曰,允。
禮曹啓曰,藏氷主梗官,東氷庫別提洪元鍾,奉常寺僉正洪羲麟,已爲啓下,而洪元鍾,移拜義禁府都事,洪羲麟,移拜兵曹佐郞矣。新除授東氷庫別提朴京壽,奉常寺僉正金觀燮,原單子中改付標以入之意,敢啓。傳曰,知道。
訓鍊都監啓曰,本局中軍李容熙,身病猝重,勢難容任,改差,何如?傳曰,允。
兵曹,以鄭圭應爲訓鍊都監中軍。
御營廳啓曰,本廳別將趙羲稷,身病甚重,勢難察任,改差,何如?傳曰,允。
丙寅十一月二十八日巳時,上御重熙堂。進講入侍時,講官洪淳穆,參贊官金翼鉉,侍讀官洪萬燮,假注書金相龍,記事官洪萬植·金性均,各持小學第四卷,以次進伏訖。上曰,史官分左右。缺
丙寅十一月二十八日巳時,上御熙政堂。科次入侍時,右承旨金翼鉉,校理洪萬燮,假注書金相龍,記事官洪萬植·金性均,以次進伏訖。上曰,史官分左右。上曰,科次爲之。翼鉉奏曰,取幾人乎?上曰,取十人。仍敎曰,坼封讀奏也。翼鉉,坼封內讀奏訖,命書傳敎曰,柑製賦居首三下一幼學李源逸,三下幼學閔謙鎬,竝直赴殿試,之次草三下幼學洪永周,直赴會試,之次次上幼學李周夏,給二分,之次次上幼學田雲聖,給一分,之次次上幼學李載悳等五人,各奎章全韻一件賜給。傳曰,入格儒生,明日待令。上命退,承史以次退出。
上在昌德宮。停常參·經筵。
傳曰,臺諫竝許遞,政官牌招開政。
傳曰,新及第閔謙鎬賜樂。
傳曰,入格儒生入侍。
傳曰,知申外,承旨竝許遞,前望入之。
承旨前望入之。李鼎信·宋敦玉·睦仁會·李心宰·姜晉奎落點。
吏曹啓目,觀此平安監司朴珪壽狀啓,則以爲中和府使韓用善,莅任三載,實心爲治,凡厥施措,一以便民洫民爲先,而瓜期迫近,群情願借,今姑展限仍任,以爲責成爲辭矣。該府使,以堂下除拜,瓜限六十朔,而間因善治陞資矣。今當以堂上守令,三年窠差,代而民情旣願借,道啓又如是,依六年窠,姑許仍任,何如?啓,依允。
吏曹口傳政事,以金啓鎭爲靑山縣監。
禮曹,今此翼宗大王追上尊號,大王大妃殿加上尊號習儀初度,來十二月十八日,二度,同月十九日,三度,同月二十日。
以司謁,口傳下敎曰,上冊寶再度習儀,兼行於初度習儀。
有政。吏批,參議李沇應進。以朴永輔爲大司憲,鄭海崙爲大司諫,鄭謙植爲執義,金友淵爲司諫,宋徹萬·姜周用爲掌令,鄭在晉·梁相器爲持平,安驥泳爲獻納,朴弘壽·李晩燾爲正言,徐相鼎爲全羅監司。
傳曰,見窠守令差出。
再政。以權膺善爲副修撰。
兵批,判書以下缺,僉知單金聲豹,兼全羅道兵馬水軍節度使單徐相鼎。
議政府啓曰,卽見公忠監司申檍所報,則公州鎭校李敏基,捉得邪類,數爲二十名,特許邊將差送爲辭矣。此已有啓稟行會矣,善地邊將,作窠差送,嗣後則毋論京外,如有似此之人,一體施行事,分付該曹,何如?傳曰,允。
又啓曰,卽見慶尙監司李參鉉狀啓,則聞慶縣所捉邪類中,李齊賢·金禮己·金仁己等三名,沈惑尤甚,合施當律事,請令廟堂,稟處矣。三漢,令道臣大會軍民,梟首警衆,邪類之先斬後啓,曾有行會,嗣後則不必請稟,直爲用律,形止狀聞事,分付,何如?傳曰,允。
營建都監啓曰,勤政殿所用大樑高柱次,體大木三十七箇,斫伐於咸興,自東海由南海,運泊於保寧·庇仁·舒川等地矣。領運差使員利原縣監南文翼,萬里駕海,效勞甚多,不可無示意之擧,特爲加資。保寧縣所泊木十四箇,當寒領運,無事至江者亦極嘉尙,領來營校李廷華,施以賞加之典,何如?傳曰,允。
兵曹啓曰,卽接禁衛營移文,則鄕軍上番時,銅龍門,以本營將卒入直,停番以後,營門中哨軍與御營廳中哨軍,間朔輪番,而將則本營哨官,仍爲領率。今當軍制變更之時,兩營宜無異同,以本營之將,領他營之卒,有礙節制,自今爲始,兩營哨官,各率其軍入直,事甚妥當,以爲糾定事,爲辭矣。兩營軍入番之時,以各其營哨官領率,恐合便宜,以此定式施行,何如?傳曰,允。
訓鍊都監啓曰,本局哨官金光燁,身病猝重,勢難察任,改差,何如?傳曰,允。
全羅監司趙在應疏云云。答曰,省疏具悉。所請依施。
丙寅十一月二十九日巳時,上御熙政堂。召對入侍時,參贊官任冕鎬,檢校直閣李淳翼,侍讀官趙晩和,檢討官李裕承,假注書金相龍,記事官趙·金性均,各持小學第四卷,以次進伏訖。上曰,史官分左右。缺
丙寅十一月二十九日午時,上御重熙堂。入格儒生入侍時,都承旨閔致庠,假注書金相龍,記事官趙·金性均,以次進伏。幼學李源逸·閔謙鎬·洪永周·李周夏·田雲聖·李載悳,序立階下訖。上曰,史官分左右。致庠曰,入格儒生中,病未待令者,多有之。其外待令儒生,使之次第陞堂,奏職姓名乎?上,可之。儒生等,以次陞殿起伏,奏職姓〈名〉訖。致庠曰,儒生頒賞後,行禮,何如?上曰,唯。致庠曰,儒生使之出送乎?上,可之。上曰,史官就座。仍命退,承史以次退出。
丙寅十一月二十九日巳時,上御重熙堂。進講入侍時,講官曺錫雨,參贊官趙寅燮,檢討官安驥泳,假注書金秉鍵,記事官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
藥房提調韓啓源,副提調李鼎信啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚有身病,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
以公忠監司申檍狀啓,靑山縣民家失火事,傳曰,當此寒節,民家之燒燼,聞甚矜惻。元恤典外,別加顧助,結構奠接之方,令廟堂措辭,分付。
宗親府啓曰,明日卽天漢殿朔奉審日次,臣承輔,進詣擧行之意,敢啓。傳曰,知道。
承文院啓曰,卽見五道咨文出來者,北京禮部咨,則勅使起身事,自京起程事,儀物裁減事,通官派送事也。盛京禮部咨,則本年冬季,統巡箚派正黃旗協領,連德,自十月初一日起,至十二月底止,前往邊之內外,悉力査拿,先行知照云矣。依各橏回咨,定禁軍騎撥,下送于灣府,使之入送鳳城,以爲轉致兆京之,何如?傳曰,允
觀象監啓曰,印曆句管,本是十人,而追後加設五窠矣。事多淆雜,爲弊甚鉅,加設人李冀謨等,永爲減下,曆貽,一依丙戌元定數外,毋得加印,紙品及刻板,各別申飭,以純中曆印出,而條列節目,施行,何如?傳曰,允。
兵曹啓曰,今日禁軍祿試射時,騎芻,當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
兵曹啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
御營廳啓曰,銅龍門入番軍,以各其營哨官領率事,自兵曹草紀,允下矣。本廳軍番次,在於來十二月初二日,哨官一員率領,輪回入直之意,敢啓。傳曰,知道。
刑曹啓曰,卽接典獄署牒報,則行刑鎖匠聖哲,因病物故云矣。其所病死,果爲的實,其代以殺獄日次罪人金同伊,差代後,囚徒案頉下之意,敢啓。傳曰,知道。
南綾君洪鍾序疏曰,云云。省疏具悉。疏辭,令該曹稟處。
丙寅十一月三十日申時,上御重熙堂。召對入侍時,參贊官李心宰,檢校直閣李淳翼,侍讀官洪萬燮,檢討官李裕承,假注書金秉鍵,記事官金性均,各持小學第四卷,以次進伏訖。上曰,史官分左右。缺
丙寅十一月三十日巳時,上御重熙堂。進講入侍時,左議政金炳學,同知事申應朝,參贊官李心宰,侍讀官趙晩和,假注書金秉鍵,記事官趙·金性均,各持小學第四卷,以次進伏訖。上曰,史官分左右。缺日記廳堂上金炳秀。郞廳朴永斗李命九。
上在昌德宮。停常參·經筵。
備忘記,南兵使李兼熙,高靈僉使李鉉奎下直,長弓一張,長箭一部,片箭一部,筒兒一箇賜給。
傳曰,知申外,承旨,竝許遞,前望入之。承旨前望入之。朴齊寅·李彙重·李玄翼·李寅命·沈東臣落點。
政院啓曰,新除授左承旨朴齊寅,時在平安道寧邊府任所,請斯速乘馹上來下諭事,傳曰,許遞,前望入之。承旨前望入之。趙秉式落點。
政院啓曰,新除授右承旨李彙重,時在黃海道安岳郡任所,左副承旨李玄翼,時在全羅道靈光郡任所,右副承旨沈東臣,時在慶尙道安東府任所,同副承旨李寅命,時在黃海道谷山府任所,斯速乘馹上來事下諭,何如?傳曰,許遞。前望入之。
又啓曰,新除授左承旨趙秉式,時在平安道成川府任所,斯速乘馹上來事下諭,何如?傳曰,許遞。前望入之。
傳曰,發遣吏郞,諸執事,淸齋與否,摘奸以來。
傳曰,景福宮役所工匠,令營建都監,乾犒饋。
傳曰,吏兵批歲抄點下者,依例捧傳旨。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
奎章閣啓曰,參下檢書官丁大英,仕日已滿三十朔矣。依定式遷轉之意,分付該曹,何如?傳曰,允。
議政府啓曰,入冬以後,一連無雪,嗣歲農功,恐有㦖旱之慮,祈雪祭,令儀曹不卜日虔誠設行事,分付,何如?傳曰,允。
禮曹啓曰,卽接東氷庫所報,則本庫藏氷主梗官別提朴京壽,在外·未肅拜,勢無擧行云矣。主梗官有頉,則加差官代送已有前例,以加差主梗官濟用監奉事尹秉準,使之出送,以爲董役之地,何如?傳曰,允。
又啓曰,祈雪祭,不卜日設行事,自議政府草記,允下矣。宗廟·社稷北郊祈雪祭,不卜日今初三日,依例遣重臣,虔誠設行事,分付,何如?傳曰,允。
承文院啓曰,卽見五道咨文出來者,北京禮部,則勅使起身事,自京起程事,儀物裁減事,通官派送事也。盛京禮部,則本年冬季,統巡箚派正黃旗協領速德,自十月初一日起,至十二月底止,前住近之內外,實力査拏,先行知照云矣。依例各撰回咨,定禁撥下送灣府,使之入送鳳城,轉致盛京·北京之地,何如?傳曰,允。
營建都監啓曰,自十一月初一日,至三十日所捧各處願納錢,爲二萬二千七百八十兩,成冊以入之意,敢啓。傳曰,知道。
鑄錢所啓曰,當百錢,自今月初十日行用之意,敢啓。傳曰,知道。
兵曹啓曰,每都政新資五窠,例爲差出,而營將·中軍·虞候,姑無準二十朔者,且舊堂積滯,不可不念,在前如此之時,新舊資營將·中軍·虞候,朔數最多者,推移內遷,多有已例,今亦依此擧行,何如?傳曰,允。
兵曹啓曰,今此咸鏡道道科,以來丁卯正月二十四日·二十八日·二月初四日中,推移定行事,自禮曹推擇,啓下矣。在前道科武科,取人額數,多寡不同,或取一二百人,或三四百人,今番則取幾人乎?敢稟。傳曰,取二百人。
丙寅十二月初一日巳時,上御重熙堂。進講入侍時,右贊成鄭基世,參贊官宋敦玉,侍讀官洪萬燮,假注書金相龍,記事官趙·金性均,各持小學第四卷,以次進伏訖。上曰,史官分左右。缺
丙寅十二月初一日申時,上御重熙堂。召對入侍時,參贊官李心宰,檢校直閣李淳翼,侍讀官洪萬燮,檢討官李裕承,假注書金尙龍,記事〈官〉趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
傳曰,傳香承旨,馳詣社稷·宗廟,奉審摘奸,仍詣受香諸處,奉審摘奸以來。
傳曰,政官牌招開政。
傳曰,畿伯之代,以崇品擬入。
傳曰,呈告同義禁許遞,今日政差出。
承旨前望入之。張龍逵·洪仁秀·李基正落點。金敎性·徐經淳,添書落點。
政院啓曰,新除授承旨洪仁秀,時在京畿利川地,李基正時在廣州地,金敎性時在京畿驪州牧任所,徐經淳時在平安道定州牧任所,竝斯速乘馹上來事,下諭,何如?傳曰,許遞,前望入之。承旨前望入之。韓敦源·鄭雲龜·朴履道·趙秉世落點
政院啓曰,卽者社稷署官員來言,今此祈雪祭,神位版出安奉還時,提調一員,當爲進參,而都提調柳厚祚,提調韓啓源,俱有身病,不得進參云,提調卽爲牌招,何如?傳曰,提調許遞,今日政差出。
政院啓曰,朝者祈雪祭,獻官旣已受香,而見今雨雪雖未盈尺,稍慰渴悶,祝文中似當添入得雪之意,令知製敎,措辭添入,使香室官員,急速陪進,何如?傳曰,允。
以慶尙監司李參鉉狀啓,密陽等邑民家失火事,傳曰,當此寒節,民家之燒燼,若是夥多,聞甚驚慘,元恤典外,別加顧助,結構奠接之方,廟堂措辭,分付。
宗親府啓曰,前承旨李彙重,宗正卿差下,令該曹下批,何如?傳曰,允。
有政。吏批,判書李源命進。以李彙重爲同義禁,李宜翼爲京畿監司,李敎鉉爲安東府使,曺錫元爲寧邊府使,金翼鉉爲驪州牧使,李京鎬爲定州牧使,宋敦玉爲谷山府使,蔡東述爲成川府使,南商龍爲靈光郡守,南鍾益爲安東府使。
傳曰,富寧府使之代,勿拘賞格,各別擇差。
再政。以兪鎭五爲左尹,趙羲純爲富寧府使,金沂明爲熊川縣監,安鴻悳爲光陽縣監。
兵批,判書以下缺,僉知二單黃顯默·朴鄷赫,僉知加設單崔承祖。
再政。兼京畿兵馬水軍節度使單李冥翼。
議政府啓曰,當百錢行用,已有鑄所草記,而凡於公私去來,其將新舊流通矣,衙門上下各邑公納,則許以新錢三分二,舊錢三分一,參互從便入用之意,知委中外,何如?傳曰,允。
鑄錢所啓曰,今日丑時量,本所右九爐,失火,二十爐間,盡爲燒燼。雖曰事在倉卒,苟能十分審愼,豈至此乎?其根因,不容不到底査覈,該爐工匠,竝移秋曹,何如?傳曰,不必査覈,置之,可也。
禁衛營啓曰,今日丑時量,火起於鑄錢所假家,延及本營,南邊軍餉色樓上樓下庫四十四間堂上直所十六間,把摠直所十二間,戰車所四十間盡爲燒燼,炭木庫十二間,撤毁,而天明後救滅之意,敢啓。傳曰,知道。
兵曹啓曰,今十二月初三日,宗廟·社稷祈雪祭時,守門當爲塡差,而本曹郞廳,都摠府郞廳·五衛將,除入直,與在外·未肅拜,排擬苟艱,依定式軍門將官,代差以入之意,敢啓。傳曰,知道。
戶曹判書金炳國疏曰,伏以,臣於鑄所之任,丏免而未蒙兪音,冒當之亦旣多時,尙賴匠徒之殫誠,遄俟工役之善就,夫何回祿之警,乃在深夜之中,焰焰之勢,幾不能嚮邇。今於撲滅之後,凡已鑄未鑄之撥出灰燼者,不至於多數消瀜,爲國計,誠亦萬萬幸甚,而第臣於董役之地,始不能先事戒飭,又不得當場周旋,懈禁之罪,溺職爲大,玆敢忙具短章,庸附自效之義。伏乞聖慈,亟施臣當勘之律,俾國體私分,兩得其宜,千萬大願。臣無任屛營祈懇之至,臣無任云云。答曰,鑄所失火,寔出於不意,卿之以此爲引,誠萬萬過當矣。
禮曹判書李秉文疏曰,伏以,威靈攸濯,蠢匪告遁,繹騷旣熄,輯寧自如,區區不任攢幸之至。仍伏念臣於年前,待命湖西,始旣蔑效於民邑,終又獲戾於神天,奄罹愍凶,慈母見背,如臣不孝,卽覆載間一人耳。攀踊客館,蒼黃返櫬,遂卽合祔於先父墓左,仍自居憂,少寓孺慕之情,而冥頑不滅,視息尙存,二十七月之制,居然已告迄矣。巾絰雖除,慟冤彌結,惟願依近松楸,以卒餘生,纔及禫吉,旋蒙記簪,除旨荐降,又於日昨,以臣爲春曹佐貳之任,臣惝怳震懍,繼以感淚被面,而矧玆宗正之銜,乃是聖朝所以百世敦親,援古創新,其爲榮顯,尤非他職之比也。臣手擎華詰,上堂徊徨,懓然若有曩時告喜之心,而音容寢邈,靡所逮及,臣於此,五內如崩,益不知何以愬此悲哀於旻覆之下也。噫,臣之逖違香案,四載于今矣。雖在苴堊之中,常結宸陛之夢,伏況惟我殿下,臨御以來,尙未克昵覲耿光,今於新命之下,豈不欲行不俟屨,而第臣哀恨在中,榮祿非心,從仕是豈私分之所能安乎?嗚呼,臣自先臣捐館之後,晨夕之間,每以家庭之所可承襲者,諄諄戒誨,惟母訓是式,而今焉已矣。惸惸含恤,于何所恃?惟當斷置此生,不齒恒人,爲沒身自贖之道而已,今何忍彯纓拖紳,復進亨道,只圖一己之榮耀也哉?玆敢抆血陳情,冒瀆崇嚴。伏乞聖慈,特垂矜諒,許遞臣所帶職名,俾得以少伸至哀焉。臣無任云云。答曰,省疏具悉。卿其勿辭行公。
京畿監司兪致善,縣道疏云云。答曰,省疏具悉。所請依施。
大護軍李㘾疏云云。答曰,省疏具悉。講官,今姑許遞。
丙寅十二月初二日巳時,上御熙政堂。進講入侍時,同知事姜㳣,檢校待敎趙慶鎬,侍讀官李裕承,假注書金秉鍵,記事官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,吏曹參議有闕之代,前望入之。吏曹參議前望入之。趙性敎落點。
傳曰,正衙經始,今焉再閱寒暑,董役雖曰浩大,竣事已定期限矣。況以子來之民力,殿閣亦旣營建,而至於各司設置,自有所排布者,則可當次第告成,移御吉日,以明年十月內擇入事,分付。
以咸鏡監司金有淵狀啓,慶源府阿山鎭我人之犯越逃走,彼人之掠取財産,變非尋常,萬萬驚悚,該萬戶金浩碩,旣未防守,初不報營,該府使朴芝壽,四度鎭牒,一紙謄報,竝爲先罷黜,其罪狀,令攸司稟處。
北兵使鄭岐源所管邑鎭,難冤不察,其罪狀,令廟堂稟處,濫叨重寄,有此疎虞,不職之罪,惶恐待勘事,傳曰,匪類犯越,已極痛惡,胡人攔出,尤爲駭惋,雖以邊政言之,爲其疎虞,亦無可言,固當一竝罷遣,以嚴關防,而此時迎送,且係民弊,北兵使,使之戴罪行公,該府使旣已出代,勿論,該萬戶,姑爲分揀,其餘措處之方,令廟堂稟處,卿其勿待罪事,回諭。
議政府啓曰,沁都別試,行將設行矣。日字,以今十一日爲之,試官,令該曹口傳差出,趁期下往,公都會仍令設行後,復命事,分付,何如?傳曰,允。
禮曹啓曰,傳曰,正衙經始,今焉再閱寒暑,董役雖曰浩大,竣事已定期限矣。況以子來之民力,殿閣亦先旣營建,而至於各司設置,自有所排布者,則可當次第告成,移御吉日,以明年十月內擇入事分付事,命下矣。移御吉日,令日官李秉洪推擇,則來丁卯十月三十日,大殿·大王大妃殿·王大妃殿·大妃殿·中宮殿爲吉云,以此日定行乎?敢稟。傳曰,以此日定行。
兵曹啓曰,今此咸鏡道道科時,本道直赴殿試人,許赴於道科事,命下矣。謹依已例直赴殿試人,規矩單子書入之意,敢啓。傳曰,知道。
兵曹啓曰,謹稽謄錄,則在前道科時,本道直赴人,元無許赴之例,而正廟朝壬寅以後,特念遠武士往來赴試之弊,使之許赴於道科,已多其例,今番則何以爲之?敢稟。傳曰,依壬寅年例爲之。
御營廳啓曰,本廳千摠洪秉周,身病甚重,勢難察任,改差,何如?傳曰,允。
吏曹參議李沇應疏曰,云云。省疏具悉。所請依施。
丙寅十二月初三日巳時,上御熙政堂。進講入侍時,判府事金炳國,參贊官張龍逵,侍讀官洪萬燮,假注書金相龍,記事官趙·金性均,各持小學第四卷,以次進伏訖。上曰,史官分左右。缺
丙寅十二月初三日申時,上御重熙堂。召對入侍時,參贊官張龍逵,檢校直閣閔升鎬,侍讀官趙晩和,檢討官權膺善,假注書金相龍,記事官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
政院啓曰,同副承旨趙秉式,今日不爲仕進,卽爲牌招,何如?傳曰,許遞,前望入之。承旨前望入之。申正熙落點。
以京畿監司兪致善狀啓,振威縣令趙雲兢,身病猝重,罷黜事,傳曰,此是別薦善治守令也。珍山郡守,相換。
以黃海監司朴承輝狀啓,白川郡守金奭根,以其身病,呈狀乞遞,罷黜事,傳曰,令該曹口傳差出,不日下送。
傳曰,在外臺諫許遞。前望入之。
兵曹,北道道科武科及直赴人許赴時規矩,原榜人鐵箭三矢一百二十步騎芻一次柳葉箭三矢一百二十步一巡,鳥銃三柄一巡,竝二中以上取二技,直赴殿試人,貫革五矢一百三十步一巡二中,柳葉箭五矢一百二十步一巡三中,講書,粗以上取一技落點。
議政府啓曰,以咸鏡監司金有淵狀啓,慶源府阿山鎭我人之犯越逃走,彼人之掠取財産,變非尋常,萬萬驚悚,該萬戶金浩碩,旣未防守,初不報營,該府使朴芝壽,四度鎭牒,一紙謄報,竝爲先罷黜,其罪狀,令攸司稟處。北兵使鄭岐源所管邑鎭,難免不察,其罪狀,令廟堂稟處,濫叨重寄,有此疎虞,不職之罪,惶恐待勘事。
傳曰,匪類犯越,已極痛惡,胡人攔出,尤爲駭惋,雖以邊政言之,其爲疎虞,亦無可言,固當一竝罷遣,以嚴關防,而此時迎送,且係民弊,北兵使,使之戴罪行公,該府使,旣已出代,勿論,該萬戶,姑爲分揀,其餘措處之方,令廟堂稟處,卿其勿待罪事,回諭事,命下矣。沿邊犯越之患,不無深慮,向有所啓稟行會者矣。今其許多人之冒入彼地,已是無前之變,而妻孥牛馬之爲淸人率去,的見我人之所慫慂,此其計,尤極痛惡,申飭道·帥臣,如有潛與往來,任自行止者,各該邑鎭,互相團束,鍊卒伍,繕器械,另行禁斷,益加防守,俾有以固圉嚴邊之地,而第念安土重遷,恒事也,恒理也。斯民之離厥鄕井,種種潛越,卽惟曰守宰懷保之政,未盡其善而然,然則禁斷匪類,莫如安撫民情,防守彼人,莫如固結民心,竝以此意行會。在囚諸人,令該梱分等酌處,犯越漢之家幕田土,亦令帥臣,從便措處。今此事實,亦不可不奏聞上國,資文,令文任急速撰出,定禁軍騎撥下送于灣府,使之傳致北京,何如?傳曰,允。
禮曹啓曰,祈雪祭設行後,昨日雪下,庶慰三農之望,凡祈有應,則當爲報謝之節,謹依已例,宗廟·社稷報謝祭,今初十日臘享大祭兼行,祝文中,措辭添入,北郊報謝祭,同日一體設行事,分付,何如?傳曰,允。
丙寅十二月初四日巳時,上御重熙堂。進講入侍時,知事崔遇亨,參贊官朴履道,檢討官權膺善,假注書金秉鍵,記事官趙·金性均,各持小學第四卷,以次進伏訖。上曰,史官分左右。缺
丙寅十二月初四日申時,上御重熙堂。召對入侍時,參贊官鄭雲龜,檢校待敎徐相翊,侍讀官趙晩和,檢討官權膺善,假注書金秉鍵,記事官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
藥房提調韓啓源,副提調朴履道啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政·右議政,有身病,不得來會云矣,敢啓。傳曰,知道。
政院啓曰,贈領相墓所,遣宗臣致祭事,命下矣。何宗臣進去乎?敢稟。傳曰,宗正卿李承輔進去。
傳曰,檢校提學金炳國,馳詣睿陵,奉審摘奸,仍留監祭,局內諸陵,一體奉審以來。
傳曰,都承旨許遞,政官牌招開政,如有違牌,勿爲呼望。
傳曰,泮堂許遞,今日政差出。
傳曰,弘·藝文提學許遞,今日政差出。
臺諫前望入之。大司諫金鼎鎬,司諫朴昌壽,掌令韓緻圭,持平鄭勉洙·李晩瀅,正言金敬均落點。
傳曰,入直摠管許遞,前望入之。
政院啓曰,義禁府都事來言,判義禁韓正敎差祭,知義禁趙獻永,同義禁申佐模·李彙重,竝在外,不得開座云,何以爲之?敢稟。傳曰,竝許遞,今日政差出。
傳曰,明日進講,停。
吏曹口傳政事,以兪致喜爲白川郡守。
吏曹啓曰,光陽縣監安鴻悳,以其身病,呈狀乞遞,罷黜,何如?傳曰,允。
有政。吏批,參判申應朝進,承旨缺,以金輔鉉爲都承旨,姜㳣爲大司成,李㘾爲弘文提學,鄭基世爲藝文提學,任百秀爲判義禁,尹秉鼎爲知義禁,金學初·李邦鉉爲同義禁,李寅奭·崔遇亨爲同成均,白樂貞爲竹山府使,李泰應爲果川縣監。
傳曰,兵曹參判有闕之代,宗正卿李彙重擬入。
再政。金鼎實爲光陽縣監,李彙重爲兵曹參判。
兵批,判書以下缺,僉知三單申命璣·李敬仁·高鎭華,訓鍊副正加設單徐光勳。
內醫院啓曰,副提調閔致庠,今日問安,不爲仕進,卽爲牌招,何如?傳曰,允。
議政府啓曰,卽見兵曹草記,則廣州火砲科,守堞軍官閑良李寬澤,沒技入格,而其在激勸之政,未見試用,恐不無齎菀之歎,令廟堂稟處事,命下矣。砲科創設,專出於奬勸之政,而且有他營已施之例,許令直赴殿試,此後如有沒技入格人,一體施行事,分付該曹,何如?傳曰,允。
訓鍊都監啓曰,本局千摠元世,身病猝重,勢難察任,改差,何如?傳曰,允。
義禁府啓曰,卽接月令醫員趙行儀手本,則以爲時囚罪人愼㘽芝,素患積痰,又添毒感,食飮全却,氣息奄奄,目下症形,實爲危劇云。罪人病勢如此,則一邊保放,一邊啓稟,載在法典矣。愼㘽芝,姑爲保放之意,敢啓。傳曰,知道。
注書李龍雨疏云云。答曰,省疏具悉。所請依施。
丙寅十二月初五日巳時,上御重熙堂。進講入侍時,判敦寧府事李景在,知事金益文,參贊官申正熙,侍讀官趙晩和,假注書金相龍,記事官趙·金性均,各持小學第四卷,以次進伏訖。上曰,史官分左右。缺
上在昌德宮。
大王大妃殿誕日,大殿·王大妃殿·大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。
大王大妃殿,宗親·儀賓·內閣·政院·玉堂·朝廷百官單子問安。答曰,知道。
備忘記,永宗僉使申孝哲下直,長弓一部,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
禮曹啓曰,今此大王大妃殿誕日,諸道所封賀箋中,鐵山府使白樂淵,高敝縣監吳永運,熊川縣監崔承祖,雖非應封官,俱以別軍職封進矣。一體看審捧入之意,敢啓。傳曰,知道。
禮曹啓曰,今此大王大妃殿誕日,諸道所封賀箋,開坼看審,則昌城防禦使權聖根所封箋文,皮封不爲踏印,有違格例,推考警責,何如?傳曰,允
兵曹啓曰,宣傳官具然泓,除授在外,過限未肅拜,五衛將黃顯默·朴鄷赫·金聲豹,忠翊衛將李槼重,俱以病難供職,呈狀乞遞。新除授慶尙右兵使李載熙,素患痰癖之症,當此換節之時,一倍添劇,萬無登道赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
上在昌德宮。停常參·經筵。
王大妃殿,進御二錢重人蔘粟米飮,自今日一貼式,限二貼煎入事,榻前下敎。
大妃殿,進御二錢重人蔘粟米飮,自今日一貼式,限二貼煎入事,榻前下敎。
備忘記,大丘營將金茂根下直,長弓一張,長箭一部,片箭一部,筒兒一箇賜給。
政院啓曰,卽者檢閱趙,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱洪萬植·權命菊,謂有館規,聯疏徑出,原疏纔已退却矣。所當直捧禁推傳旨,而此與無端徑出,有異,竝推考警責,仍卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
傳曰,副提學有闕之代,政官牌招開政。
傳曰,未肅拜金吾堂上,與在外玉堂許遞,今日政差出。
傳曰,訓鍊都正有闕之代,今日政差出。
以司謁,口傳下敎曰,副提學,以長望擬入。
有政。吏批,判書李源命,參判申應朝,參議趙性敎進,承旨缺,以閔升鎬爲副提學,洪祐昌爲校理,南性敎爲同義禁,朴齊相爲中部都事。
兵批,判書金炳㴤進,參判以下承旨缺,以鄭雲龜·李周膺爲副摠管,朴承儒爲訓鍊都正,柳冀喆·金箕赫爲宣傳官,沈永奎爲內禁將,金相厚·李鳳魯·石宗鎭爲五衛將,朴鄷赫爲忠翊將,李孝秀爲訓鍊主簿,李周鎬爲武兼,趙羲復爲慶尙右兵使,朴鏞和爲順天營將,兼喬桐防禦使單李根永,永宗僉使單申永哲,兼鎭撫營從事官李源龜,開城中軍兼討捕使單尹湋。
弘文館啓曰,新除授副提學閔升鎬,卽爲牌招察任,何如?傳曰,允。
弘文館啓曰,新除授副提學閔升鎬,敎旨安寶次,濬哲之寶,請出之意,敢啓。傳曰,知道。
兵曹啓曰,鐵島·靑山島·東津僉使,今已新設邊地窠矣。依他邊地例,竝一體給馬赴任,何如?傳曰,允。
摠戒廳啓曰,今十二月初七日,諸將官射講時,哨官林守喆柳葉箭·片箭俱爲無分,依例汰去之意,敢啓。傳曰,知道。
判宗正卿李敦榮疏曰,月前陳懇,是臣積年蘊結之衷耳,庶幾上天至仁,有願必遂,及奉批旨,諭之以年未至,勉之以敦敍之義,感極而涕,莫省措躬也。四十强仕,七十致仕,禮經也計其間出身事君之日,無過三十年,然猶以此爲久且勞,而義在禮使,上必許其老。顧臣策名立朝,爲四十年,縱無可紀之勞,其視人三十年,可謂年至,而又過之矣。伏乞劃賜允兪,許臣奉朝賀之名,使微物得遂其性。臣無任云云。答曰,爲其老而聽其去,未始非禮使之義,而卿之苦懇,且再至矣。其所悵缺,當復如何?所請三字銜,特爲許施。
副提學趙寧夏疏曰,伏以,臣於見銜,豈敢一日冒據,而淟涊虛縻,居然度許多時日矣。玷褻名器,常懷憂懼,近因將攝失宜,觸寒之積氣,中痞挾滯,而溏泄下注,如不任便調,則必致別證添劇,玆敢疾聲呼籲。伏乞聖慈,俯垂矜諒,亟遞臣見帶之職,以安微分焉。臣無任云云。答曰,省疏具悉。所請依施。
吏曹參議趙性敎疏曰,伏以,臣憃愚譾劣,無能爲役,而聖眷若偏於賤品,恩點屢下於前單,周流廻翔,不離邇密之列,涯分已踰,惶懼居先,而臣於月前,重叨師儒之任,程限所迫,黽勉竣試,未免多士之姍笑,側俟官師之相規,譴何不及,榮寵轉深,旋侈臣喉司宿趼,繼授臣吏曹參議,臣誠惝怳震駴,益覺措躬之無所也。噫,爲邦制治,莫尙於官人,量材授任,專係於選部,官而置冢宰,法而立銓注,古所以重其任,愼其人也。國家典領,雅隆是簡,自非玉稱以平允之,氷鑑以甄別之,莫宜居之,今臣所叨,卽天官之佐貳也。專管激揚。雖曰較長堂有異,與聞通塞,又或代大匠時斵,遴揀之淸峻,如是,地望之綦重,如是,以臣量臣,誠知其萬萬無堪於此耳。求之以品藻,臣性至闇,責之以綜覈,臣才本疎,今此謬恩,奚爲而及於臣身也?臣若憑恃寵靈,揚揚冒應,則不但有識之嗤罵,其爲淸朝之玷累,諒非細故,而日昨開政有命,呼望路阻,顚倒出肅,縱不遑於辭巽,夤緣蹲據,尤可媿於義分,玆敢畢暴衷懇,仰瀆崇嚴。伏望聖慈,俯垂鑑諒,將臣新授職名,劃賜褫免,俾公器毋褻,私分獲安。臣無任云云。答曰,省疏具悉。爾其勿辭察職。
檢閱趙疏曰,伏以,臣卽接家信,則臣母,素患痰火之症,近因日候之驟寒,一倍添劇,委頓床玆,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。答曰,省疏具悉。爾其勿辭救護。
全羅監司徐相鼎疏曰,云云。答曰,省疏具悉。爾其勿辭往欽哉。
丙寅十二月初七日巳時,上御重熙堂。進講入侍時,同知事金尙鉉,參贊官張龍逵,檢討官申獻求,記事官李承洙,記注官盧鎭燮·金性均,各持小學第四卷,以次進伏訖。上曰,史官分左右。上誦前受音一遍訖,仍開卷。尙鉉,讀自橫渠先生曰,事親奉祭,止漸知禮義,仍釋義訖。缺獻求曰,聖敎所詢,事親奉祭,爲人道之本,誠甚切當,蓋奉祭之禮,推諸事親之心,以追遠報本也。國家之道,莫重於是,而孝子之所盡誠,凡人所易忽,故程子於冠昏喪祭之中,先以此詳言,而深戒之矣。然而禴祀烝嘗,各有四時之殊稱,郊禋禘祫,亦有三代之寓名,士大夫家,又以時祭·墓祭·忌日祭·俗節祭,家家異禮,禮節甚繁,而其所以追遠報本,則一也。禮義導俗,亶在於是,故孔子曰,明乎禘嘗之禮,其猶視諸掌,今我殿下,軫察於禮制之間,詳詢而屢問之,推此行禮義之化,則國家萬世之本也。尙鉉曰,十三經注疏中,有儀禮注疏云云。上曰,十三經注疏,在何處?尙鉉曰,必在於玉堂登瀛閣矣。上曰,儒臣講畢後,歸館搜出,此次持入,可也。獻求曰,十三經注疏,盡爲入進乎?上曰,卷帙,幾何?獻求曰,百餘卷也。上曰,如是甚多,難以盡覽矣。獻求曰,只進儀禮注疏,未知如何。上曰,唯。獻求曰,禮書甚多,而我朝則有五禮儀,用於國,四禮便覽,用於家,編帙簡要,竝有圖式矣。上曰,何謂五禮·四禮?獻求對曰,吉凶軍賓嘉,謂之五禮,冠婚喪祭,卽所謂四禮也。
上在昌德宮。停常參·經筵。
藥房提調韓啓源,副提調金輔鉉啓曰,節屆隆冬,寒事轉甚,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,左右史不可不備,檢閱洪萬植·權命菊,旣有只推之命,竝卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
傳曰,日寒如此,輕囚放釋。
政院啓曰,臣雲龜,敬奉聖敎,馳往義禁府,取考囚徒案,則保放罪人愼㘽芝,旣係輕囚,故依傳敎放送,仍詣典獄署,取閱囚徒案,則罪人李喜好等三十七名,係是輕囚,故竝依傳敎放送之意,敢啓。傳曰,知道。
傳曰,日寒如此,內外各營入直軍兵及各門守門軍薄衣與流丐,遣宣傳官摘奸以來。
傳曰,發遣吏郞,諸執事,淸齋與否,摘奸以來。
傳曰,奉審閣臣入侍。
以慶尙監司李參鉉狀啓,居昌府民家失火事,傳曰,聞甚矜惻,元恤典外,別加顧助,卽爲結構奠接之方,廟堂措辭,分付。
營建都監,勤政殿·思政殿立柱,來丁卯正月初七日子時,上樑二月初九日卯時,慶會樓定礎二月初七日卯時,立柱四月十二日子時,上樑四月二十日戌時,勤政門·弘禮門定礎,今十二月二十六日戌時,立柱來丁卯正月初四日巽時,上樑正月十九日子時。
宣傳官李根豐書啓,臣奉傳敎,卽往闕門各處入直軍兵及各門騎兵軍士堡守軍等處,布諭聖念,一一詳審,其中所着最薄者,二十四名抄出後錄,敢啓。傳曰,衣資,令兵曹題給事,分付。摘奸宣傳官臣李奎鳳書啓,臣於八月初八日未時量,以薄衣與流丐摘奸事,敬奉承政院所下傳敎,馳往南別營南倉火藥庫·南小營南倉火藥庫,下都監東別營·御營廳·新營·東營·集春營·廣智營及光熙門·五間水門·興仁之門·惠化門入直軍兵及各門守直軍等,一一詳審是白乎,則所着衣服,雖有厚薄之不齊,俱無呼寒之患是白乎矣。光熙門卜直軍徐光日·金同伊,興仁之門卜直軍李貴哲·崔卜伊,惠化門卜直軍李釗·金君成等六名,薄着畏寒之狀,實爲矜惻是白齊。傳曰,知道。空石與顧恤之方,令該廳題給守門軍薄衣,令該營題給事,分付。摘奸宣傳官李冀周書啓,臣於本月初八日未時量,以衣薄及流丐摘奸事,敬奉承政院所下傳敎,馳往南營·西營·北營·龍虎營·新營·禁衛營新營·訓鍊都監新營及肅靖門·彰義門·敦義門·昭義門·崇禮門入直軍兵及各門守直軍等,一一詳審是白乎,則所着衣服,雖有厚薄之不齊,俱無呼寒之患是白乎矣。彰義門卜直軍梁學孫·李大吉,敦義門卜直軍金元伊·金用伊,崇禮門卜直軍韓光彦·安永業等八名,薄着畏寒之狀,實爲矜惻是白遣,仍往南門外流丐幕,面面看審是白乎,則流丐一百三十名,呼寒啼飢,景狀矜惻,故一一勞問後,一名無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
工曹啓曰,本曹郞官有故,則自吏曹劃出假官,推移入直,例也,而初四日假官入直,無端闕直,故査實其委折,則所謂假官,稱頉不直,竟致空番之境,事未前有,萬萬駭然。空直之罪,不可仍置,空直之假官鄭羲賓,令攸司科治,何如?傳曰,允。
兵曹啓曰,文臣兼宣傳官趙晩和·高濟鎰,俱以病難供職,呈狀乞遞,竝改差,何如?傳曰,允。
摠戎廳啓曰,本廳中軍徐相稷,身病甚重,勢難察任,改差,何如?傳曰,允。
兵曹,以李重榮爲摠戎中軍。
丙寅十二月初八日辰時,上御重熙堂。進講及奉審閣臣同爲入侍時,講官申應朝,承旨朴履道,玉堂申獻求,假注書金秉健,兼春秋金鎭模,史官金性均,各持小學第四卷,奉審閣臣金炳國,以次進伏訖。上曰,史官分左右。上曰,奉審閣臣進前。炳國進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵陵上奉審則安寧,碑閣·丁字閣奉審則無頉。仍詣孝陵陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢達矣。上曰,陵上俱爲太平,而碑閣·丁字閣,亦無頉乎?炳國曰,各陵上果太平,而碑閣·丁字閣,亦無頉矣。上曰,何時行事乎?炳國曰,三更量行事,四更初發行矣。上命閣臣先退。上誦前受音一遍訖,仍開卷。應朝,讀自司馬溫公曰,冠者成人,止斯其美矣。仍釋義訖。獻求曰,古者重冠,所以重成人也。成人者,成德之謂也。故三加之禮,皆有祝辭,其初加曰,棄爾幼志,順爾成德,再加曰,謹爾威儀,淑愼爾德,三加曰,兄弟俱在,以成厥德,皆必以德字爲辭。蓋君子,服以飾容,容以象德,有是服則必有是容,有是容則必有是德,人能知此義,則可以知重冠,知重冠則可以自重,知自重則可以進於成德,而成德者,卽修其孝悌忠信之行,以達於治國平天下之道也。中世以來,不知重冠之義,而鮮有成德之人,故程子曰,冠禮廢,而天下無成人,由是觀之,冠禮不可不重也。獻求又曰,臣日前承命,退出本館,取考登瀛閣藏板,則五禮儀,己酉六月,進入于大內,仍以未下,似在於內書閣,皆有窩,四禮便覽,則先爲搜入矣。上曰,內書閣,果有五禮儀,故昨已取覽矣。
丙寅十二月初八日申時,上御重熙堂。召對入侍時,參贊官朴履道,檢校待敎趙寧夏,侍讀官洪萬燮,檢討官李裕承,假注書金秉鍵,記注官金鎭模,記事官金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,左右史不可不備,檢閱洪萬植·權命菊,旣有只推之命,竝卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
傳曰,禮房承旨,馳詣社稷·宗廟·永禧殿·景慕宮,奉審摘奸,仍詣受香所,奉審摘奸以來。
傳曰,吏曹參判有闕之代,前望入之。吏曹參判前望入之。金尙鉉落點。
傳曰,政官牌招開政,如有違牌,勿爲呼望。
傳曰,老病摠管許遞,今日政差出。
傳曰,呈告知敦寧同春秋許遞,今日政差出。
宗親府有司堂上李載元。
吏曹啓曰,中部都事朴齊相,以其身病,呈狀乞遞,改差,何如?傳曰,允。
有政。吏批,參判金尙鉉進,以李載元爲知敦寧,朴孝正爲同春秋。
再政。以李根友爲右參贊,趙敏植爲中部都事。
三政。林永洙爲工曹判書。
兵曹啓曰,中樞府都事崔元永,以其病難供職,呈狀乞遞,改差,何如?傳曰,允。
兵曹啓曰,五衛將金相厚,老病在鄕,上來無期,李鳳魯·石宗鎭,俱以病難供職,呈狀乞遞,新除授慶尙右兵使趙羲復,素患痰癖之症,當此換節之時,一倍添劇,時日之內,萬無登途赴任之望,爲奴呈狀乞遞矣。實病旣如此,則有難强令赴任,竝改差,何如?傳曰,允。
兵批,判書金炳㴤進。
兵批啓曰,慶尙右兵使今當差出,而擬望之人乏少,同道及他道水使竝擬,何如?傳曰,允。
以權溶爲都摠管,朴敏漢·鄭煥瑋·崔昌淵爲五衛將,尹致稷爲中樞都事,姜鎭宇爲武兼,任商準爲慶尙右兵使,同知單沈永奎,僉使三單金相厚·李鳳魯·石宗鎭。
再政。以沈興澤爲訓鍊主簿,金儀鳳爲守門將,李鵬周爲公忠水使,僉知三單朴敏漢·鄭煥瑋·崔昌淵,副摠管單權溶。
營建都監,勤政殿上樑文書寫官大護軍金炳德,懸板書寫官大護軍李興敏,思政殿上樑文書寫官大護軍洪祐昌,懸板書寫官大護軍曺錫雨,勤政門上樑文書寫官副護軍李敦相,懸板書寫官大護軍申錫禧,弘禮門上樑文書寫官禮曹參議李承五,懸板書寫官大護軍金世均。
弘文館啓曰,副提學閔升鎬疏批已下,卽爲牌招察任,何如?傳曰,允。
摠戎廳啓曰,本廳哨官朴台鎭,身病猝重,勢難察任,改差,何如?傳曰,允。
副提學閔升鎬疏曰,伏以,臣之濫於竽而玷於器,非一再三耳。通籍,甫數年于玆,而冥兜攬,靡所歇泊。迺於日昨,伏奉除旨,又以臣爲弘文館副提學,夫到此而聖朝之恩,可謂至矣,臣身之榮,亦云極矣。榮之極恩之至,而不思圖報戒盈者,古今無此理,古之人,居論思啓沃之任,才藝學識優可,何常猶此却?顧逡巡者,豈無所以然,而然哉?橫經登筵,贊襄化理,非無報答之資,而士之立身行己,必以盈滿之懼,爲先故也。藉使臣置諸學士之下列,雙隻備問,判知其麒麟鷄鶋,楦假鍾濫而止,今可以抗顔拚維裒然叨據於長地乎?竽之濫,擯之而已。器之玷,磨之而已,至於分之㩜也,災隨而至,職之玷也。名隨而汚,寧不大可懼也?臣卽闒葺一沒字碑耳,旣不能藉手報答,則無寧斂迹雋途,以戎盈爲圖報之萬一耳。牌召義嚴,典式莫越,雖不得不黽勉肅命,而因仍蹲冒,萬解無說,荐控情實,仰瀆崇嚴。伏乞聖明,俯垂鑑諒,亟遞臣職,使官方重而私分安焉。答曰,省疏具悉。爾其勿辭察職。
吏曹參判申應朝疏云云。答曰,省疏具悉。所請依施。
丙寅十二月初九日巳時,上御重熙堂。進講入侍時,講官曺錫雨,參贊官張龍逵,侍讀官洪萬燮,假注書趙漢益,記事官白義行·金性均,各持小學第四卷,以次進伏訖。上曰,史官分左右。缺
丙寅十二月初九日申時,上御重熙堂。召對入侍時,參贊官張龍逵,檢校待敎趙寧夏,侍讀官洪萬燮,檢討官洪大鍾,假注書趙漢益,記注官金鎭模,記事官白義行,各持小學第四卷,以次進伏訖。上曰,史官分左右。缺
上在昌德宮。停常參·經筵。
夜自初更至五更,月暈。
藥房提調韓啓源,副〈提調〉金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而褒貶相値,不得來會云矣,敢啓。傳曰,知道。
傳曰,營建都監事務,分設各處,令出多門,亦不無擾民之弊云。左議政都提調爲之。
傳曰,上京守令,催促下送。
奎章閣啓曰,檢書官丁大英減下,其代,取才差下,何如?傳曰,允。
訓鍊都監啓曰,謹依宣傳官書啓判下,本局字內彰義門卜直軍梁學孫·李大吉,敦義門卜直軍梁學吉·權德文等處,各木一疋,去核二斤,考例以給之意,敢啓。傳曰,知道。
御營廳啓曰,謹依傳敎,興仁之門卜直李貴哲·崔卜伊,光熙門卜直徐光日·金同伊,惠化門卜直李釗·金君成處,各木綿一疋,去核二斤,考例以給之意,敢啓。傳曰,知道。
又啓曰,謹依傳敎,選兵依哨後,應行節目,別單書入之,而丁卯正月初一日爲始,點立之意,敢啓。傳曰,知道。
又啓曰,本廳千摠洪大薰,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
刑曹啓目,向前鄭羲賓,亦司宰監假官擧行,果爲丁寧,而工曹疊出,初不聞知,則做錯在於銓曹矣。今此科治,成命之下,有難照勘,上裁,何如?啓,一人之名,兩差假官,是何法例?照律置之爲良如敎。傳曰,各司之假官代直,事體不然,從今以後,各陵寢與各司郞官,如有衆所共知之實病實故,該曹言稟廟堂後,許之事,分付吏曹·禮曹。
吏曹參判金尙鉉疏云云。答曰,省疏具悉。卿其勿辭行公。
全羅監司徐相鼎疏云云。答曰,省疏具悉。卿其往省焉。
丙寅十二月初十日巳時,上御重熙堂。進講入侍時,領敦寧金左根,講官洪淳穆,參贊官韓敦源,檢討官洪大鍾,假注書金秉鍵,記事官趙·金性均,各持小學第四卷,以次進伏訖。上曰,史官分左右。缺
丙寅十二月初十日申時,上御重熙堂。召對入侍時,參贊官韓敦源,檢校待敎趙慶鎬,檢討官洪祐昌,侍讀官洪大鍾,假注書金秉鍵,記事官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
傳曰,京兆堂上,竝許遞,政官牌招開政。傳曰,在外摠管許遞,今日政差出。
傳曰,左承旨·左副承旨,竝許遞,前望入之。承旨前望入之。吳德泳·李應夏落點。
吏曹啓曰,靈巖郡守李奎顔,中部都事趙敏植,俱以身病,呈狀乞遞,竝改差,何如?傳曰,允。
兵曹啓曰,五衛將朴敏漢,老病在外,上來無期,鄭煥瑋·崔昌衍,俱以病難供職,呈狀乞遞。新除授公忠水使李鵬周,素患痰癖之症,當此換節,一倍添劇,時日之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
吏批,有政。參議趙性敎進,承旨缺,以崔遇亨爲判尹,沈舜澤爲左尹,鄭基會爲右尹,洪宅周爲靈巖郡守。傳曰,見窠,皆令差出。
再政。以李能洙爲中部都事,李浩德爲假引儀。
兵批,判書金炳㴤進,參判以下及承旨缺,以李熙昇爲副摠管,崔錫耈·金學勤·崔昌淳爲五衛將,趙均爲武兼,申正熙爲公忠水使。
再政。以鄭永澤爲訓鍊判官,金德成爲部將,僉知三單崔錫耈·金學勤·崔昌淳。
營建都監啓曰,事役方殷,前知事秦繼煥,前僉知李應三,前僉正玄濟昇,別看役差下,何如?傳曰,允。
丙寅十二月十一日巳時,上御重熙堂。進講入侍時,講官金學性,參贊官鄭雲龜,侍讀官洪祐昌,假注書趙漢益,記事官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
備忘記,會寧都護府使金在淵下直,長弓一張,長箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,原任副提學李淳翼,馳詣顯隆園,奉審摘奸,仍留監祭,健陵華寧殿,一體奉審以來。
咸鏡監司金有淵狀啓,俄羅斯國人,騎馬來到慶興府豆滿江邊,將築室於界牌近處,與交易等說先通云者,其在邊情,極涉叵測,而該府使尹段,彼問前冬回奇,則出示公文,容或無怪,原關付送,萬萬該忽,該府使罪狀,令攸司稟處事,傳曰,竝令廟堂稟處。該倅論勘,安徐。
丙寅十二月十二日巳時,上御重熙堂。進講入侍時,講官金永爵,參贊官朴履道,檢討官洪大鍾,假注書趙漢益,記事官趙·金性均,各持小學第四卷,以次進伏訖。上曰,史官分左右。缺
丙寅十二月十二日申時,上御重熙堂。召對入侍時,參贊官李應夏,檢校直閣李淳翼,侍讀官洪祐昌,檢討官李裕承,假注書沈相說,各持小學第四卷,以次進伏訖。上曰,史官分左右。缺
上在昌德宮。停常參·經筵。
政院啓曰,卽者檢閱金性均,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱洪萬植·權命菊·趙,謂有館規,聯疏徑出,原疏纔已退却矣。所當直捧禁推傳旨,而此與無端徑出,有異,竝推考警責,仍卽牌招入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
以京畿監司兪致善狀啓,永平郡民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
議政府啓曰,以咸鏡監司金有淵狀啓,俄羅沙國人,騎馬來到慶興府豆滿江邊,築室於界牌近處,與交易等說,先通云者,其在邊情,極涉叵測,而該府使尹段,彼問前冬回奇,則出示公文,容或無怪,原關付送,萬萬駭忽,該府使罪狀,令攸司稟處事,傳曰,竝令廟堂稟處,該倅論勘,安徐事,命下矣。越界投書,已是可駭之甚,而書中所謂互相去來,興販交易云者,此係有國莫越之禁矣。設或更來煩請,必以法禁所在,決不可許施之意,開諭退送。至於隔江設幕,將有久住之計,則耀兵驅逐,雖不必先彼啓釁,整伍防守,亦所以自我設備,沿江戒嚴,竝依前關擧行,毋或一毫疎忽事,申飭道·帥臣,何如?傳曰,允。
奎章閣啓曰,新差檢書官趙秉斗,時無職名,令該曹口傳付軍職,使之冠帶常仕,何如?傳曰,允。
兵曹啓曰,卽伏見鎭撫使李章濂狀啓,則本營屬船頭堡別將,謹依議政府覆啓,移置鼎足山城,別將,以執事中仕多者劉泓,差送爲辭矣。鼎足山城,以險要之地,罷船頭堡,而移置別將,所以重關防,而存官制也。擬望之規,視船頭堡,尤宜較重,而今以單擧差下,有屯監定送之爲者,殊非創設定式之本意。原狀啓,還下送,使之備三望上送,以爲入啓受點,頒諸政目,成給官敎,何如?傳曰,允。
兵曹啓曰,宣傳官李應洙,五衛將趙希永·成謙源·李儒行·崔錫耈·金學勤·崔昌淳,俱以病難供職,呈狀乞遞,新除授公忠水使申正熙,親病沈重,時日之內,萬無離側赴任之望,戶奴呈狀乞遞矣。親病旣如此,則有難强令赴任,竝改差,何如?傳曰,允。
摠戎廳啓曰,本廳哨官金義淳,身病猝重,勢難察任,改差,何如?傳曰,允。
摠戎廳啓曰,本廳哨官李仁奭,身病猝重,勢難察任,改差,何如?傳曰,允。
檢閱金性均疏曰,伏以,臣卽接家信,則臣母,素患蛔積之症,近因日候之隆寒,一倍添劇,委頓床玆,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
丙寅十二月十三日巳時,上御重熙堂。進講入侍時,判府事金炳國,參贊官吳德泳,侍讀官洪祐昌,假注書沈相說,各持小學第四卷,以次進伏訖。上曰,史官分左右。缺
丙寅十二月十三日申時,上御重熙堂。召對入侍時,參贊官李應夏,檢校待敎李載冕,侍讀官趙晩和,檢討官李裕承,假注書沈相說,記事官白義行·盧鎭燮,各持小學第四卷,以次進伏訖。上曰,史官分左右。缺
上在昌德宮。停常參·經筵。
政院啓曰,左右史不可不備,檢閱洪萬植·權命菊·趙旣有只推之命,竝卽牌招入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
傳曰,在外法司堂上許遞,政官牌招開政。
傳曰,在外工曹判書,呈告兵曹參議許遞,今日政差出。
以全羅監司趙在應狀啓,樂安郡民家失火事,傳曰,當此寒節,民家燒燼,若是夥多,聞甚矜惻,元恤典外,別加顧助,卽爲結構,俾無一民失所棲遑之弊事,廟堂措辭,分付。
吏曹啓曰,光陽縣監金鼎實,以其身病,不得下去云,罷出。白川郡守金致喜,親病沈重,不得下去云。中部都事李能洙,以其身病,呈狀乞遞,竝改差,何如?傳曰,允。
有政。吏批,參判金尙鉉進,承旨缺,以趙得林爲工曹判書,許傳爲左尹,申瑢求爲中部都事,李槼爲光陽縣監。
兵批,判書金炳㴤進,參判以下及承旨缺。
兵批啓曰,公忠水使,今當差出,而擬望之人乏少,他道防禦使及僉使竝擬,何如?傳曰,允。
以吳吉善爲副摠管,李奎顔爲宣傳官,李熙觀·任誠模·黃喆·趙秉完·金憲祖爲五衛將,李志鼎爲公忠水使,梁柱石爲白翎僉使,東林別將單金鎭五。
再政。以李祖述爲御營把摠,僉知三單李熙觀·任誠模·鄭秀鉉,兼鐵原防禦使單趙存一。
三政。以具寅喜爲都摠經歷,僉知單黃喆。
四政。以趙載觀爲都摠都事。
五政。以李容益爲訓鍊主簿。
六政。以崔致永爲武兼。
七政。以安珉赫爲守門將。
議政府啓曰,卽見京畿前監司兪致善狀啓,則以爲還穀畢糴之後,除減各樣用下,今秋軍餉及代錢收捧條,則各穀竝耗實數米爲三萬餘石零,太爲三千四百七十餘石零,麰爲一千六十餘石零,竝全數樁留,以俟不恒之資。至於明年應用耗條,則以本營某樣措辦錢三萬兩,均排區劃,竝與今秋代捧錢五千八百兩,如例還分,待明秋責糴,用於應下,以其剩餘,統合元摠,自再明年半留半分,歲以爲常。摠廳·水原·廣州·開城四衙門穀,則自明年竝耗費合錢四千四百餘兩零,每於本營歲入中,區劃,以爲恒式,各邑所在四衙穀,逐年滋耗,陞作戶曹穀事,請令廟堂稟處矣。三萬包之全數樁留,實爲緩急之備,而自明年應用耗條,已有所措辦均派者,則一年二年,可見經遠之策,竝與四衙門穀而依狀請許施。大抵還穀之典守,不但爲守令之責,亦在道臣操束之如何。若以此多彼小,或許移去移來,則吏奸易生,弊源可滋,從今以往,春糶秋糴,毋令移轉,設有不得不裒益之時,道臣據實狀聞後施行之意,著爲定式。繼自巡營,間三朔委送褊裨,反閱考準,消詳報來,報府時褊裨姓名,一體懸錄,而若或指虛爲實,以欠爲完,現發於日後本府摘奸,則該守令重勘,在所不已,而道臣亦難免不飭之失,以此申飭,何如?傳曰,允。
宗親府啓曰,明日卽天漢殿望奉審日次,臣彙重,進詣擧行之意,敢啓。傳曰,知道。
兵曹啓曰,今十二月初十日,宗廟·社稷·景慕宮臘享大祭時,守門,當爲塡差,而本曹郞廳·都摠府郞廳·五衛將,除入直與受由在外·未肅拜,排擬苟艱,依定式軍門將官,代差以入之意,敢啓。傳曰,知道。
丙寅十二月十四日巳時,上御重熙堂。進講入侍時,同知事姜㳣,參贊官李應夏,檢討官李裕承,記事官李承洙,記注官盧鎭燮·金鎭模,各持小學第四卷,以次進伏訖。上曰,史官分左右。缺
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,奉審儒臣入侍。
傳曰,永惠翁主祿牌,不爲親呈之該曹郞廳,拿處。
傳曰,奉朝賀李敦榮肅謝日進謝箋,當親受於便殿矣。該房知悉。侍衛置之。
禮曹,追上尊號·加上尊號都監冊寶封裹,今十二月十八日午時。
以司謁,口傳下敎曰,大君·王子·公·翁主·君·都尉祿牌,該曹郞廳之親呈,例也,而今聞永惠翁主祿牌,使下隷來納云。事甚駭然,自政院知入。
以公忠監司申檍狀啓,靑山縣民家失火事,傳曰,聞甚矜惻,元恤典外,別加顧助,卽爲結構奠接之方,廟堂措辭,分付。
以朴淇鍾囚單子,傳曰,永惠翁主祿牌,不爲親呈之該曹郞廳,分揀放送。
政院啓曰,卽伏見平安監司朴珪壽,今秋等褒貶啓本,則三和府使李敏應,只書題目,不書等第,殿最法意,何等審愼,而如是疎忽?該道臣,從重推考,原啓本,還下送,使之改修正上送,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
奎章閣啓曰,今丙寅年秋冬等褒貶,當爲磨勘,而提學一員,直提學二員,直閣待敎俱未差,不得奉行,外閣褒貶,亦不得爲之意,敢啓。傳曰,知道
宗親府啓曰,本府郞廳等,今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
敦寧府啓曰,府郞廳等,今秋冬等褒貶等第,當爲磨勘,而以領府事金左根,身病不得爲之之意,敢啓。傳曰,知道。
禮曹啓曰,各陵園墓,本曹郞廳·四學童蒙敎官·通禮院·禮賓寺·圖畵署官員等,今丙寅年秋冬等褒貶,等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
禮曹啓曰,今此所屬各司官員等褒貶時,康陵令趙然天,健陵令鄭基承,與判書臣吳□□,有應避之嫌,不得同議磨勘,別啓本以入之意,敢啓。傳曰,知道。
營建都監啓曰,弘禮門弘字,卽淸諱也。如値勅行,不無難便之端,改以興禮門揭扁,何如?傳曰,允。
兵曹啓曰,本曹今丙寅年秋冬等褒貶等第,磨鍊以入,而本曹所屬軍器寺·司僕寺·典設寺·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
兵曹啓曰,本曹今丙寅年秋冬等褒貶啓本中,刀擦三處之意,敢啓。傳曰,知道。
兵曹啓曰,來丁卯年各處頒給信漢符別單,各宮房新定式頒給,信漢符別單及文宰二品以上武臣蔭官,曾經摠管人員章標頒給,別單修整以入之意,敢啓。傳曰,知道。
訓鍊都監啓曰,本局從事官禁松參軍及諸將官等,今丙寅年秋冬等褒貶,當爲等第,而都提調臣金炳學,有身病,限內不得磨勘之意,敢啓。傳曰,知道。
訓鍊都監啓曰,本局諸將官,自今年正月至十二月,射講居首人別單書入之意,敢啓。傳曰,知道。
御營廳啓曰,本廳諸將官,今年射講都計劃居首人別單書入之意,敢啓。傳曰,知道。
義禁府啓曰,今秋冬等府郞廳褒貶等第,當爲磨勘以入,而堂上有故,不得擧行之意,敢啓。傳曰,知道。
義禁府啓曰,平安監司朴珪壽狀啓內,龜城前府使李東熙,令攸司稟處事,啓下矣。李東熙,下去公忠道溫陽地云,依例發遣府羅將拿來,何如?傳曰,待待命拿囚。
丙寅十二月十五日巳時,上御重熙堂。進講入侍時,右議政柳厚祚,講官申應朝,參贊官吳德泳,侍讀官趙晩和,假注書方孝隣,記注官金鎭模,記事官白義行,各持小學第四卷,以次進伏訖。上曰,史官分左右。缺
丙寅十二月十五日申時,上御重熙堂。召對及奉審儒臣入侍時,參贊官李應夏,檢校待敎徐相翊,侍讀官趙晩和,檢討官權膺善,假注書方孝隣,記注官金鎭模,記事官白義行,各持小學第四卷,奉審儒臣李淳翼,以次進伏訖。上曰,史官分左右。上曰,奉審儒臣進前。淳翼進前奏曰,臣承命馳詣顯隆園,園上奉審則安寧,碑閣·丁字閣奉審則安寧,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則安寧,仍詣華寧殿殿內奉審則安寧,還詣顯隆園,仍留監祭,將事安寧之意,敢達矣。上曰,園上·陵上,俱爲太平,而碑閣·丁字閣,亦無頉乎?淳翼曰,園上·陵上,果太平,而碑閣·丁字閣,亦無頉矣。上曰,何時行事,何時發行乎?淳翼曰,三更量行事,四更初發行矣。上開卷,以下缺上曰,史官就座,命儒臣先退,又命退,諸臣以次退出。
上在昌德宮。停常參·經筵。
備忘記,兼京畿監司李宜翼下直,長弓一張,長箭一部賜給。
備忘記,全羅兵使吳夏泳下直,長弓一張,長箭一部,片箭一部,筒兒一箇賜給。
政院啓曰,檢閱金性均,由限已過,卽爲牌招入直,何如?傳曰,允。
以檢閱金性均牌不進罷職傳旨,傳曰,只推。
政院啓曰,卽者檢閱洪萬植·權命菊·趙,謂有館規,聯疏徑出,原疏纔已退却矣。所當直捧禁推傳旨,而此與無端徑出,有異,竝推考驚責,仍卽牌招推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
傳曰,左承旨·右副承旨,竝許遞,前望入之。承旨前望入之。趙寅燮落點,李添書落點。
傳曰,都政,今二十日爲之。
傳曰,臺諫竝許遞,前望入之。
傳曰,臺諫有闕之代,前望入之。臺諫前望入之。執義白弘洙,掌令李乾夏,獻納李澤,持平鄭鍾學·裵相奎落點。
以公忠監司申檍狀啓,西原縣監金益鼎,結城縣監金九鉉,俱以身病,勢難察任,不得已罷黜事,傳曰,此兩邑,卽湖西最稱難治處也。殿最纔過,病罷踵至,似有苗脈,兩倅,竝令調病擧行,分付。
吏曹啓曰,中部都事申鎔求,西部參奉安孝稷,俱以身病,呈狀乞遞,竝改差,何如?
禮曹啓曰,傳曰,奉朝賀李敦榮,肅謝日進謝箋,當親受於便殿矣,該房知悉。侍衛置之事,命下矣。肅謝日字,自本家擇定於今十七日云,依此擧行事,分付,何如?傳曰,允。
禮曹啓曰,江華府·開城府文武科,旣已出榜矣。放榜吉日時,令日官李秉洪推擇,則來丁卯正月初九日卯時,十三日辰時,俱吉云。以此兩日中,令鎭撫使及開城府留守,觀勢擧行,而紅牌賜花及紅榜紙·黃籤紙,依前例前期下送事,分付各該司,何如?傳曰,允。
丙寅十二月十六日辰時,上御重熙堂。進講入侍時,同知事金尙鉉,參贊官吳德泳,檢討官權膺善,假注書鄭顯英,記事官權命菊·趙,各持小學第四卷,以次進伏訖。上曰,史官分左右。上開卷,讀前受音一遍訖。尙鉉,讀自明道先生曰,一命之士,止良可惜也。仍釋義訖。上命授書算于尙鉉,上讀新受音十遍訖,尙鉉,還納書算。上曰,官長,當以明爲先務也。官長明則猾吏何敢欺之乎?尙鉉曰,上敎切當。官長明則奸屛息,不敢以一毫欺蔽,蓋明足以燭事理,而折奸萌故也。嗜利之官,上下交征,以致貪墨成風,吏橫難制,明固爲官之要道,亦須以淸愼勤三事,爲持身處官之符也。其本則在於朝廷之愼擇守令矣。上曰,當官者,與巫祝尼媼相接,豈不多事乎?尙鉉曰,官長,不可接不正之類,而不特官長也。歷代人主,或尙巫祝左道,則朝臣,多有陳戒力諫者矣。膺善曰,淸愼勤三者,於官之法,可謂盡之矣。淸則貪汚之心不萌,愼則事無僨誤之患,勤則政無懈弛之端,此言儘至要而至切矣。治國之道,亦猶是也。淸心而寡欲,克愼而克勤,則平治之要,不外乎此矣。德泳曰,居是邦不非大夫,孟子之訓也。伊川先生,引以伸之,皆禁其以下訕上者也。尙鉉又奏曰,一命之士,苟存心於愛物,於人必有所濟,此一節,卽孔·孟,以後,至正極醇之言,仁道之大,莫過於此。不惟一命之士,以此爲心也。人君仁心,及於草木昆蟲,則萬民咸熙,仁不可勝用,宋哲宗之漱水避蟻勿折柳枝,程子有讚戒之言,此卽存心愛物之意也。上掩卷,仍命史官就座。又命退,諸臣以次退出。
上在昌德宮。停常參·經筵。
政院啓曰,新除授同副承旨李,時在平安道安州牧任所,斯速乘馹上來事下諭,何如?傳曰,許遞,前望入之。承旨前望入之。李鎬俊落點。
政院啓曰,卽伏見全羅監司趙在應狀啓,則副司直閔胄顯,以軍銜陳疏,而誤書以前執義者,事甚疎忽,該道臣推考。雖以閔胄顯言之,軍銜之毋得陳疏,前後飭敎,不啻截嚴,則所當還下送,而係是言事,雖不得不捧入,不可無警,請重推,何如?傳曰,允。
傳曰,召對爲之。
以司謁,口傳下敎曰,追上加上尊號儀軌,置之。
議政府啓曰,守令解由,典式莫嚴,而或以前官之未出,不無因人見枳之弊,自今爲始,苟無當等之愆捧,許令勿拘出由,初無罣礙,而往往有觀望遲滯者云。此卽規避也,豈有如許事體乎?另加嚴飭,毋敢復踵前習事,分付,何如?傳曰,允。
副司直閔胄顯疏略曰,臣犬馬之齒,已迫六句,質本脆弱,病又沈綿,右體不遂,仍成病廢,至於今秋,伏枕呻囈之中,忽聞洋醜猖獗,以至保障失守,御眞權奉,北望號哭,心膽欲墜,然臣旣不能躬擐甲冑,以爲敵愾之擧,又不能奔詣輦轂,以效致身之節,有臣如此,將焉用之?臣方陳自列之章,何敢贅引他說,而竊伏念目下艱虞岌嶪,則不可以寇退船遁,而有所弛慮也。我國彼國,初非馬牛之風返也,有異野倭之境接也,而溟海萬里,敢生窺闖之心,欲肆呑噬之計,誑誘男女,國虛實,顧其凶謀,有非一朝一夕,而在今日恬憘之餘解弛之時,數隻番舶,如入無人之境,其來也,莫有禦之者,其退也,非有摧折者,況有文通奸細之類,潛招暗導。且此賊以舟爲家,以寇爲農,普天之下,無不被害,掠其珍寶,獵其少艾,一片乾淨,惟我東國在,彼其朶頤流涎,積有年所,而稱兵構釁,白此始矣。臣愚過慮,待到明春氷泮水盛之時,大擧長驅,必欲甘心,難保其必無是患,此正君臣上下深謀遠慮,詰爾戎兵,修我戈矛,以待事變之時。在昔先正臣李珥,筵請養兵十萬,以備緩急,且曰,一朝變起,不免驅市民而戰,則大事去矣。其在盛際,猶當有先事之戒,而況寇現亂作乎?臣愚以爲,旣差召募,都城二萬,八路各一萬,無事則安意作農,農隙講武,及其有事,各守其道,邊圉有備,則外寇不敢窺矣。召募之使,苟不得人,恐有撓民病國,另擇其學識才諝,一路信服者,任之募兵,亦另抄其根蒂深固,旣募之後,蠲其錢布諸役,目前無征戰之苦,有支生之望,則庶可有應募之民,無騷擾之患矣。臣仍伏念,我國武備,極爲疎虞,兵制未得周詳,軍丁一簽,誅求隨至,使之納價布焉,有雜費焉,步兵所納,仍爲布名,閫帥·邊將,以布之多寡,爲任之饒薄,夫使異日,赴湯蹈火,不避死地之民,納錢納布,侵虐多端,如是而責其親上死長,古今天下,寧有是理耶?臣愚以爲,今日急務,尤在於兵制之變通矣。伏願殿下,益勉聖學,務得人材,信賞必罰,節用省費,以爲修攘之政,應變之策焉。答曰,省疏具悉。所陳切實,爾須上來,就議廟堂,尤好。
丙寅十二月十七日巳時,上御重熙堂。進講入侍時,知事金益文,參贊官趙寅燮,侍讀官洪萬燮,假注書方孝隣,記事官趙·金性均,各持小學第四卷,以次進伏訖。上曰,史官分左右。缺
丙寅十二月十七日午時,上御熙政堂。奉朝賀謝箋親受入侍時,行都承旨金輔鉉,左承旨趙寅燮,右承旨朴履道,左副承旨鄭雲龜,右副承旨李鎬俊,同副承旨李應夏,假注書方孝隣·鄭顯英,記事官趙·金性均,檢校待敎徐相翊,致仕奉朝賀李敦榮,以次侍立廳上。上具翼善冠·衮龍袍陞座。進箋,致仕敦榮入就位,展箋官校書判校金觀孝,兵曹佐郞高景晙,對擧箋案陞詣座前。讀箋官校理洪萬燮,讀箋訖。敦榮,行禮如儀。上曰,史官分左右。仍命奉朝賀進前。敦榮進前奏曰,今日日氣甚佳,聖體,若何?上曰,一樣矣。敦榮曰,臣以無似,歷事五朝,前後所被恩渥,與天無極,而今又獲遂宿願,終始生成之澤,非臣含結,所可酬報,臨殿受箋,尤是曠絶之恩數也。臣且惶且感,若無容措矣。上曰,卿之致仕,予心悵缺矣。敦榮曰,臣將退矣。瞻望戀結,愚衷耿耿,敢此仰陳。我殿下聖質天縱,春秋鼎盛,八域衆生,日望雍熙之治者,以我殿下日御經筵也。蓋以開發智思,成就德性,自一言一動,而觸類以伸極,高明而止至善,非講學積累之工,無以致此也。目下悠悠萬事,未有急於此者,所以大小臣僚,莫不以此爲奏。殿下,須勿謂今日不學而有來日,今年不學而有來年,造此於是,不有作掇,則成·湯之日新,周王之月將,今得復見矣。甚盛甚盛,宗社萬年靈長,生民之億兆願戴,惟係於殿下一身,以聖學之成就,爲祈天永命之本,惟殿下懋哉。上曰,所陳切實,當體念矣。上曰,奉朝賀就座,其子姓隨入者,進前,各奏職姓名。李京鎬跪奏曰,定州牧使臣李京鎬。李昌鎬跪奏曰,應敎臣李昌鎬。上命賜饌。敦榮復進前奏曰,恩念及此,詩云旣醉以酒,旣飽以德,君子萬年,介以景福,此是臣今日之祝也。榮感之極,願與家人共之。上,可之。命史官就座。仍命退,諸臣以次退出。
丙寅十二月十七日申時,上御重熙堂。召對入侍時,參贊官朴履道,檢校待敎徐相翊,侍讀官洪萬燮,檢討官權膺善,假注書方孝隣,記事官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,向以西北·松都人論薦以聞事,有所下敎,而于今幾朔,寥寥無聞,更自廟堂行會,而不卽擧行之兩道監司·松都留守,推考。
弘文館啓曰,下番副修撰臣權膺善,以尊號都監差備官,今日再度習儀時,晝仕出去之意,敢啓。傳曰,知道。
議政府啓曰,卽見御營廳所報,則備陳營樣凋殘,貿米沒策之狀,仍請米五千石區劃矣。該廳歲入,本自有裕,而科外冗費,年增歲加,甚至有貿米錢之便作紙上空文,支放無路,安得不然乎?由來舊弊,猝難一切責備,就戶曹錢中四萬兩貸下,使之限十年排報,何如?傳曰,允。
傳曰,養兵衛國,猶人之有手足,而捍頭目,設置營門,錢穀木布,本是有裕,挽近爲其將任者,徒自榮身,無難犯用,士卒技放,看作第二件事,許多善事,便是恒或,有限之財,用之無限,莫重營需,致此蕩盡無餘之境,言念及此,萬萬痛惡。自廟堂發牌各營將臣,曉諭此傳敎養兵衛國,自量爲之事,分付。御營貸下錢四萬兩,特自度支題給,排年排捧,置之。
兵曹啓曰,來正月初二日,大駕詣宗廟齋宿,初三日太室追上尊號冊寶親上,春享大祭親行時,隨駕營門,當爲磨鍊矣。禁·御兩營鄕軍,則今旣停番,而新設前·左右·後·中,哨軍,兩營各爲五哨矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,御營廳步軍三哨,騎士二番,御將率領爲後廂,禁軍三番爲之,留陣留營,置之。
兵曹啓曰,慶尙監司李參鉉狀啓,道內別試武士入格人等起送事,纔已啓下矣。在前嶺南別試武士上來,依本道入格技藝,自臣曹有更試草記之例,今日宣薦,內禁衛試取時,同爲試取之意,敢啓。傳曰,知道。
兵曹啓曰,嶺南別試武士,更爲試取事,草記啓下後,以其本道入格技藝試取,則善山閑良朴東運,密陽閑良孫泰憲,俱未入格,星州閑良金德臣,柒谷閑良趙仁規,病不上來,未入格者,竝依例給糧下送之意,敢啓。傳曰,知道。
兵曹啓曰,宣傳官元世·李奎顔,俱以病難供職,呈狀乞遞,五衛將李熙觀,前仕忠州營將任成模,前仕安東營將鄭秀鉉,前仕江原監營中軍黃喆,前任北虞候趙秉完,前仕洪州營將金憲祖,前任南虞候,俱以任所上來間,該廳番次苟艱云,竝改差,何如?傳曰,允。
兵曹啓曰,各道履歷成冊,每年六臘月,修呈本曹,以爲入啓,而今番平安道履歷成冊,尙不來到,不得同爲入啓,事甚未安。該道臣推考,履歷成冊,使之從速修上之意,知委該道,何如?傳曰,允。
以司鑰張準奎手本,別監朴文祥,被打於金致命事,傳曰,金致命,令秋曹査實以入。
刑曹啓曰,以司鑰張準奎手本,別監朴文祥,被打於金致命事,傳曰,金致命,令秋曹査實以入事,命下矣。致命捉來,與被打別監朴文祥,頭面査實,則致命所供內,以爲略飮酒盃之餘,逢着文祥於路上,因其言事之不順,果爲毆打云。文祥所供內,以爲出他歸路,時値日昏,倅當致命之酗拿,毆踼交至,右耳被咬,血痕狼藉,仍致衣笠盡裂之境云矣。觀於兩供,言辭做錯,有何激怒之端?耳衣咬裂,誠是常情之外,而況掖隷,與渠處地自別,而無端毆打,傷痕狼藉,致命所爲,極涉痛惡,所當考律重勘,而旣伏承査實以入之命,捧供以入之意,敢啓。傳曰,知道。令訓局嚴棍二十度後,仍爲嚴囚。
刑曹啓曰,毆打別監之金致命,査實草記,傳曰,知道。令訓局嚴棍二十度後,仍爲嚴囚事,命下矣。謹依傳敎,罪人金致命,移送訓局之意,敢啓。傳曰,知道。
丙寅十二月十八日巳時,上御重熙堂。進講入侍時,知事崔遇亨,參贊官李應夏,侍讀官洪萬燮,假注書方孝隣,記事官趙·金性均,各持小學第四卷,以次進伏訖。上曰,史官分左右。缺
上在昌德宮。停常參·經筵。
傳曰,部將李承儉陞六。
傳曰,自明日進講,停。
傳曰,營建所役事方午,時値隆寒,工匠與擔軍輩之式日赴役,實所矜悶,惠廳所在木,從實數各一疋題給事,分付。
傳曰,式日待令之牌將,令各其營,木二匹去核二斤式,題給。
議政府啓曰,西水羅權管李長會,向因北閫褒啓,至蒙加資,且有限苽仍任之命,而今已箇滿,行將差代矣。不但茂績之爲可嘉,此時此任難付生手,更展一苽,以責終始之效,何如?傳曰,允。
又啓曰,利原縣監南文翼,以運木差使員,蒙有加資之典,堂上窠朔數,已滿矣。因賞徑遞,有欠激勸之政,勿爲出代,苽限,依堂下窠施行,何如?傳曰,允。
又啓曰,傳曰,養兵衛國,猶人之有手足而捍頭目,設置營門,錢穀木布,本是有裕,挽近以來,爲其將任者,徒自榮身,無難犯用,士卒支放,看作第二件事,許多善事,便是恒式,有限之財,用之無限,莫重營需,致此蕩盡無餘之境,言念及此,萬萬痛惡。自廟堂發牌各營將臣,嘵諭此傳敎,養兵衛國,自量爲之事,分付。御營貸下錢四萬兩,特自度支題給,排年排捧,置之事,命下矣。謹依下敎,各營將臣發牌立庭,傳敎內辭意,一一嘵諭,而邇來各營之漸至凋弊,卽由於撙折不得而然矣。新營移送之關由廟堂,年前慈敎,已是嚴截,而矧今申飭之後,若或擅用公貨,有所入聞者,當該將臣,從重論罪,校吏庫直,直施師律之意,揭板定式,何如?傳曰,允。然則可有實效否?
吏曹啓曰,光陽縣監李槼重,身病猝重,不得下去云,罷黜,何如?傳曰,允。
禮曹啓曰,卽接前都正李德秀單子,則以爲族兄鵷秀,嫡妾俱無子,以其同姓四寸兄夔秀第四子謙愚,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記,載在法典,而門長李德秀所訴,旣如此,李夔秀第四子謙愚,立爲李鵷秀之後,何如?傳曰,允。
禮曹啓曰,卽接淸道幼學崔璟鶴所志,則以爲五寸姪翊坤,嫡妾俱無子,以其同姓四寸弟振翰子風述,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長崔璟鶴所訴,旣如此,崔振翰子鳳述,立爲崔翊坤之後,何如?傳曰,允。
訓鍊都監啓曰,因刑曹草記批旨,別監毆打罪人金致命嚴棍二十度後,嚴囚北營之意,敢啓。傳曰,知道。
御營廳啓曰,本廳千摠任景模,身病甚重,勢難察任,改差,何如?傳曰,允。
丙寅十二月十九日巳時,上御重熙堂。進講入侍時,右贊成鄭基世,參贊官鄭雲龜,檢討官申獻求,假注書方孝隣,記事官趙·金性均,各持小學第四卷,以次進伏訖。上曰,史官分左右。缺基世,讀自安定胡先生曰,止以致禍也。以下缺上曰,取婦而只慕富貴誠非美事。獻求曰,聖敎至當,世俗求婚者,不知此義,專尙富貴,以失婦道者多,故胡瑗,深戒而爲此言也。昔齊,欲以女妻鄭公子忽,忽,辭曰齊大,非吾耦,蓋取妻所以爲身耦,而挾其富貴家勢,不能恭執婦道,則家法壞矣。故其辭婚,善矣。上曰,孀婦不可娶,理亦然矣。獻求對曰,夫婦卽正家之始,而若娶孀婦,則是再嫁而失節也,豈可以共承祖先,以傳後嗣乎?且士君子立身行己之道,若有嫠寡貧窮,無所依歸之人,只當矜恤,不宜因以取之,其身正,然後立朝事君,乃成直節之臣矣。以下缺
上在昌德宮。停常參·經筵。
藥房都提調柳厚祚,提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而都政相値,不得來會云矣,敢啓。傳曰,知道。
傳曰,傳香承旨,馳詣受香諸處,奉審摘奸以來。
傳曰,藏譜閣失火,御眞,移奉于議政府云。驚悚之餘,還爲萬幸,御眞,當日移奉于冷泉亭,懿昭廟,移奉于宣禧宮,諸般擧行,令儀曹卽速磨鍊以入。
傳曰,御眞移奉于冷泉亭後,興寅君,進詣奉審以來。
傳曰,左議政進詣議政府,御眞奉審以來。
傳曰,御眞移奉時,左承旨·右副承旨·翰注各一員,進去。
傳曰,再明日,當親詣毓祥宮·宣禧宮展拜矣,該房知悉。
傳曰,再明日動駕時,治道等節,似有窘迫之慮,置之事,分付京兆。
傳曰,臺諫竝許遞,今日政差出。
傳曰,呈告禮曹參判許遞,今日政差出。
傳曰,呈告弘文提學·同春秋許遞,今日政差出。
傳曰,泮堂經筵竝許遞,今日政差出。
傳曰,內閣提學未差之代,今日政差出。
傳曰,雖非親政,注書·尙瑞院官員,依例陞六。
傳曰,皇朝人忠臣淸白吏子孫軍功人及西北·松都人落仕最久人,各別收用事,分付兩銓。傳曰,奉審大臣入侍。
禮曹,來丁卯年二月初四日,行社稷大祭香祝親傳,取稟。奉敎敬依。
禮曹,來丁卯年二月初七日,行景慕宮春享大祭親祭,取稟。奉敎恭依。
禮曹,來丁卯年二月初三日,行文宣王釋奠祭,同月初九日,行南壇祭,香祝親傳,取稟。奉敎敬依。
議政府啓曰,北虞候,方見窠矣,此地佐幕之任,有不可循例差送,勿拘擇擬事,分付,何如?傳曰,允。
又啓曰,淮陽·禮山,今將差代矣。兩邑,俱以積弊之局,有難付之生手,勿拘常格,各別擇擬之意,分付銓曹,何如?傳曰,允。
奎章閣啓曰,新除授提學洪淳穆,卽爲牌招察任,何如?傳曰,允。
營建都監啓曰,本都監提調鄭圭應,除拜副摠管矣,職務相妨,今姑遞改,何如?傳曰,允。
吏批,判書李源命,參議趙性敎進。以閔致序爲黃州牧使,鄭憲朝爲安州牧使,洪秉僖爲金堤郡守,趙端鎬爲白川郡守,沈宜絢爲淮陽府使,閔京鎬爲朔州府使,兪致長爲密陽府使,朴孝憲爲公州判官,李敏恒爲龍潭縣令,金炳憲爲禮山縣監,宋寅玉爲交河郡守,李淵兢爲安山郡守,朴宗永爲楊根郡守,安鶴善爲草溪郡守,李敏哲爲光陽縣監,金熙永爲義興縣監,趙瑋顯爲明川府使,李膺圭爲陽城縣監,楚徵明爲陰城縣監,洪淳穆爲內閣提學,沈文澤爲高山縣監,李豐在爲益山郡守,李在果爲洪原縣監,任奎伯爲自如察訪,許佐爲麟蹄縣監,金炳洙爲成歡察訪,金炳弼爲禮曹參判,曺錫雨爲弘文提學,申錫禧爲藝文提學,金尙鉉爲同春秋,申應朝爲大司憲,鄭順朝爲大司諫,權用脩·朴昇壽·金敬鎭爲同經筵,尹致容爲同敦寧,金尙鉉·朴齊韶爲同成均,趙熙奭爲昌寧縣監,柳興秀爲郭山郡守,鄭壽龍爲金泉察訪,兪貞煥爲執義,南憲珍爲司諫,金政源·宋宅薰爲掌令,洪一衡爲獻納,趙鶴在爲黃澗縣監,李容萬·朴弘壽爲持平,鮮于昇爲魚川察訪,朴準昇爲靑丹察訪,洪兢周爲大司成,金善柱爲保寧縣監,柳秉淵爲連原察訪,李基祖爲竹山府使,李是德爲慶安察訪,睦承錫·黃鍾運爲正言,高永錫爲幽谷察訪,柳德魯爲渭原郡守,李寅奭·南性敎·金炳雲爲知經筵,李仁相爲假役,尹秉成爲中部都事,李萬圭爲敦寧參奉,尹行駿爲齊陵參奉,閔羲徹爲厚陵參奉,申稷模爲宣陵參奉,蔡東陽爲順陵參奉,姜漢奎爲泰陵參奉,李渭在爲康陵參奉,金岱鎭爲穆陵參奉,南普淵爲弘陵參奉,徐再淳爲顯隆園參奉。
兵曹啓曰,五衛將金誨魯·李壽東·崔錫祿,武臣兼宣傳官金廷根,守門將李昌愚,俱以病難供職,呈狀乞遞,五衛將姜演會,前任全羅監營中軍,李暐沼前任公淸監營中軍,俱在任所,上來間,該廳番次苟艱云,竝改差,何如?傳曰,允。
兵曹啓曰,五衛將金載老·金熺新·朴是衡·方煥得·柳相衡·吳致鳳,俱以病難供職,呈狀乞遞,新除授井浦萬戶金淵弘,母年今爲八十歲,法不當遠離赴任,呈狀乞遞矣。邊帥之親年七十五歲以上者,許遞其任,載在法典,竝改差,何如?傳曰,允。
兵曹啓曰,參下官仕日不足,十日以下者,曾有啓稟出六之規矣。部將李周赫仕日不足,爲六日,宣傳官具鳳祖,部將柳豐魯仕日不足,爲八日,武臣兼宣傳官蔡奎鳳仕日不足,爲十日,竝依例陞六,何如?傳曰,允。
兵批,判書金炳㴤進,參判以下缺。
兵批啓曰,今日都目政事時,本曹堂上,不可不備,而參判李彙重,參議金世鎬,俱以病不來,令政院牌招同參政事,何如?傳曰,允。
兵批啓曰,營將·虞候,今當差出,而擬望之人乏少,已準朔守令及虞候,竝擬,何如?傳曰,允。
兵批,以李周喆爲知訓鍊,鄭圭應爲副摠管,李鵬周爲宣傳官,姜演會·李暐沼·金誨魯爲五衛將,李樂熙爲安東營將,徐光復爲忠州營將,成喬修爲洪州營將,趙存昱爲江原中軍,李壽東·崔漢祖·裵錫祿爲五衛將,洪台燮爲南虞候,金澈均爲慶尙左兵虞候,金鼎澳爲宣沙浦僉使,金在澤爲臨淄僉使,李禹錫爲唐浦萬戶,金景學爲馬島萬戶,李淵弘爲井浦萬戶,廉應律爲西北僉使,林達英爲金甲島萬戶,徐忠孝爲山羊島萬戶,宋根柱爲幕嶺萬戶,張義汲爲文山萬戶,徐玉淳爲公忠監營中軍,李鳳魯爲全羅監營中軍,裵成祿爲天摩僉使,康鵬起爲仇寧萬戶,林慶浩爲吳山萬戶,金載老·金熺新爲五衛將,李基周·金敬均爲文兼,李鍾協爲北虞候,李尙權爲宣傳官,朴是衡·方煥得爲五衛將,具奭祖爲訓鍊正,李奎遠爲訓鍊副正,柳相衡·吳致鳳爲五衛將,南百榮爲武兼,林夔鉉爲守門將,金命求爲政府公事官,尹泰壽爲守門將,尹宜鉉爲訓鍊都監把摠,金樂鼎爲禁衛從事官,朴基麟爲赤梁僉使,金璉泌爲舊所非浦別將,韓圭稷爲中樞經歷,鄭永澤爲訓鍊僉正,鄭根源爲武兼,許璥爲部將,朴興植爲碧團僉使,李淳翼爲曹司衛將,鄭永澤爲宣傳官,張斗表爲訓鍊判官,田源根爲部將,朴忠國爲井浦萬戶,權顥仁·金載浩爲五衛將,金善弘爲訓鍊僉正,金商鎭爲主簿,張源翼爲越松萬戶,李起愚·李寅復爲五衛將,李容益爲訓鍊判官,尹泰壽爲武兼,李儒行·張奭祚爲五衛將,李鼎求爲訓鍊主簿,李基肇爲守門將,李翼周爲武兼,李寅述爲守門將,李民熙·金纘求·李克烈·朴宗秉爲宣傳官,李奎應·柳遠爲武兼,金秉燮·李昌鎬·權秉龍·金相祿·吳胤泳·卞魚淵爲部將,安豐鉉·李秀英·宋持復·趙熙斌·朴章雲·金始漸·韓錫綏爲守門將,鎭東權管單韓基錫,小農權管單李河龍,三千浦權管單徐宗潤,小坡兒權管單胡膺周,大坡兒權管單康孝能,訓鍊判官潘羲淵,主簿林守喆·元世哲·趙載明,以上加設,依定式減下,以李貞來訓鍊判官加設,李亮鉉·趙亨七·李仁奭爲訓鍊主簿加設,西水羅權管李長會展一瓜仍任事,承傳。同知單李德淇,僉知三單李敎春·王殷疇·兪駿煥,訓鍊主簿單李繕,安東營將李樂熙,忠州營將徐光復,洪州營將成喬修,京畿中軍趙存昱,江原中軍吳翰泳,以上今加折衝加資事,承傳。同知二單金熺新·張奭祚,僉知十一單金海魯·李壽東·崔漢祖·金載老·柳相衡·朴是衡·方鳳得·權顥仁·金載浩·李淳翼·吳致鳳,副司果李容謙·申孝權·金駿求·李龍憲·金漢杓·朴有鎭·金相友·元俊常·尹浩榮·邊鼎桓·李容佑·韓春敎·金益聲·白南恒·孫德一·曺錫七·許璥·申鴻來·李周赫·具鳳祖·柳豐魯·蔡奎鳳,以上竝單付。
禮曹啓曰,大祀誓戒之夜,如値陵寢忌辰,則誓戒正時,進定於齋所呼唱起寢之前,留門,初更爲之事,曾有受敎,定式矣。來丁卯年正月初三日,行宗廟春享大祭,誓戒在今十二月二十六日三更四點子時正刻,而與徽慶園忌辰祭相値,誓戒正時,依定式進定於二更,何如?傳曰,允。
又啓曰,謹稽謄錄,則凡大祭肄儀,與動駕相値,有退行翌日之例矣。來丁卯年正月初六日,行社稷祈穀大祭,肄儀,在同月初二日,與宗廟春享大祭親行,相値,依已例以初三日退行之意,敢啓。傳曰,知道。
又啓曰,懿昭廟,移奉于宣禧宮事,命下矣。移奉後,不可無慰安之節,慰安祭,奉安後卽爲設行,祝文令藝文館撰出,而移奉之由,措辭添入事,竝爲分付,何如?傳曰,允。
訓鍊都監啓曰,謹依下敎,營建都監,式日待令,本局牌將二十九人等處,各木二疋去核二斤,題給之意,敢啓。傳曰,知道。
御營廳啓曰,謹依下敎,營建都監,式日待令,本廳牌將等處,木二疋去核二斤式,分給之意,敢啓。傳曰,知道。
丙寅十二月二十日□時,上御重熙堂。奉審大臣入侍時,左承旨朴履道,假注書方孝隣,記事官趙·金性均,左議政金炳學,以次進伏訖。上曰,史官分左右。上曰,大臣進前。炳學進前問候,各殿問候訖。仍奏曰,藏譜閣失火,御眞移奉于政府,聖衷驚動,群情驚悚,而臣承命進詣奉審,則御眞安寧,驚悚之餘,猶爲幸祝矣。宣祖朝所御玉帶一件,英廟朝所御玉帶二件,幸無傷損,甲午年純元聖母所藏銀器銀匙箸,亦已奉出,銀盞則姑未覓得,餘外器物,或有延爇而別無大段損失矣。上曰,驚悚之餘,移奉猶爲萬幸。炳學曰,講筵已爲停止,則歲後更爲繼始乎?今雖停講,自內常常溫繹,無一日間斷,恐好矣。炳學又奏曰,俄見傳敎,則御眞移奉于冷泉亭,懿昭廟移奉于宣禧宮,倉卒之際,不可無此禮節,而英廟朝潛邸所御之地,典型幾乎邈然,下情尤極傷痛矣。上曰,節次,今日內,可以畢行乎?炳學曰,神輦儀仗,先爲進詣,則似當卽爲擧行矣。上曰,史官就座。又命大臣就座,仍命大臣先退,又命退,承·史諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,今日大院君晬辰,都承〈旨〉進詣問候以來。
傳曰,守令·邊將·初仕人,入侍。
傳曰,全羅監司,使之明日辭朝。
傳曰,明日還宮時,當歷臨於景福宮矣,該房知悉。門路,迎秋門·光化門爲之。
傳曰,明日出宮內門路,以協陽門爲之。
都摠府摠管變通事草記,傳曰,許遞。
兵曹口傳政事,以完平君昺爲都摠管,閔致庠·徐堂輔·姜㳣爲副摠管。
兵曹啓曰,今十二月二十二日,大駕詣毓祥宮展拜,仍詣宣禧宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,御營廳步軍三哨,騎士二番,御將率領爲後廂,禁軍三番爲之,留營留陣,置之。
議政府啓曰,卽見廣州留守閔致久狀啓,本府儒生公都會,待明春退行事,請令廟堂稟旨,分付矣。此有畿營已施之例,依狀辭施行,何如?傳曰,允。
奎章閣啓曰,守宮檢校直提學申錫禧,待開門牌招,何如?傳曰,允。
訓鍊都監啓曰,謹依下敎,隨駕將校軍兵及武藝別監等,乾犒饋分給之意,敢啓。傳曰,知道。
義禁府啓曰,明日擧動時,本府都事,皆當爲全數進參,而新除授都事金鳳洙,未肅拜,無以推移,令該曹口傳相換,以爲分排擧行之地,何如?傳曰,允。
丙寅十二月二十一日巳時,上御重熙堂。守令·邊將·初仕人入侍時,右承旨申正熙,同副承旨李應夏,假注書方孝隣,記事官趙·金性均,以次進伏。黃州牧使閔致序,安州牧使鄭憲朝,金堤郡守洪秉僖,白川郡守趙端鎬,淮陽府使沈宜絢,朔州府使閔宗鎬,密陽府使兪致長,公州判官朴孝憲,龍潭縣令李敏恒,禮山縣監金炳憲,交河郡守宋寅玉,安山郡守李淵兢,楊根郡守朴宗永,草溪郡守安鶴善,中部都事尹秉成,敦寧參奉李萬圭,齊陵參奉尹行駿,厚陵參奉閔羲轍,宣陵參奉申稷模,順陵參奉蔡東陽,泰陵參奉鄭漢奎,康陵參奉李渭在,穆陵參奉金岱鎭,弘陵參奉南普淵,顯隆園參奉徐再淳進伏楹外,鎭東權管韓基錫,小農權管李淳龍,序立階下訖。上曰,史官分左右。正熙起伏奏曰,守令初仕人,使之進前乎?上,可之。致序等,進前奏職姓名,以次退出訖。正熙奏曰,邊將則使宣傳官奏職姓名乎?上,可之。宣傳官,奏基錫等職姓名訖。上曰,史官就座。仍命退,諸臣以次退出。
上在昌德宮。停常參·經筵。
大駕詣毓祥宮,入齋宮後,藥房·內閣·政院·玉堂口傳問安。答曰,知道。
延祐宮展拜還,入齋室後,藥房·內閣·政院·玉堂口傳問安。答曰,知道。
冷泉亭展拜,還入齋室後,藥房·內閣·政院·玉堂口傳問安。答曰,知道。
詣景福宮,入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
備忘記,全羅監司徐相鼎下直,長弓一張,長箭一部,片箭一部,筒兒一箇賜給。
傳曰,冷泉井展拜時,時·原任臣·諸宗臣·閣臣·儒臣入參。
以司謁,口傳下敎曰,詣宣禧宮時作路,以間路爲之。
傳曰,挾輦將·槍劍將,拿處分揀。
傳曰,隨駕軍兵,令各其營乾犒饋。
傳曰,營建所匠募以下,令本都監,乾犒饋,從厚題給。
傳曰,全羅監司入侍。
奎章閣啓曰,大駕今已還宮,守宮檢校直提學申錫禧,依定式減下,何如?傳曰,允。
摠戎廳啓曰,本廳諸將官,今丙寅年射講居首人,依例別單書入之意,敢啓。傳曰,知道。
大司成洪兢周疏云云。省疏具悉。爾其勿辭察職。
丙寅十二月二十二日辰時,上御重熙堂。全羅監司入侍時,同副承旨李應夏,假注書方孝隣,記事官趙·金性均,全羅監司徐相鼎,以次進伏訖。上曰,史官分左右。上曰,監司進前。相鼎進前。上曰,善爲下去,期有安民之效也。相鼎曰,臣本才識淺蔑,萬無對揚之望,而今承飭敎,伏不勝悚懍矣。上曰,史官就座。仍命退監司,又命退,諸臣以次退出。
丙寅十二月二十二日午時,大駕詣毓祥宮。宣禧宮展拜入侍時,行都承旨金輔鉉,左承旨趙定燮,右承旨朴履道,左副承旨鄭雲龜,右副承旨李鎬翼,同副承旨李應夏,記事官趙,假注書缺,別兼春秋洪遠植·趙定燮,檢閱洪萬植,檢校提學金炳國,提學金學性·洪淳穆,檢校直提學李載元,檢校直閣李淳翼·閔升鎬,檢校待敎鄭範朝·趙寧夏·李載冕·趙慶鎬,校理洪祐昌,修撰申獻求,以次侍立。時至,鼓三嚴,通禮,跪啓請外辦。上具翼善冠·衮龍袍,乘輿出宣化門,藥房提調韓啓源,副提調金輔鉉進前奏曰,寒朝勞動,聖體,若何?上曰,一樣矣。仍出協陽門·肅章門至仁政門,通禮,跪啓請降輿乘輦。上降輿乘輦,進發,由進善門·敦化門至毓祥宮大門外,通禮,跪啓請降輦乘輿。上降輦乘輿。入齋室後,小頃,展拜時至,通禮,導上詣版位,行再拜禮,陞詣廟內奉審訖。左議政金炳學進前問候訖。仍奏曰,近來臚唱,全不成樣,申飭該院,隷習擧行,有唱才而方在他職者,令該曹口傳相換,何如?上曰,依爲之。還入大次。傳曰,延祐宮,當展拜矣。該房知悉。百官行禮,置之。少頃,鼓三嚴,通禮,跪啓請外辦。上乘輿至延祐宮,大門外降輿入齋室。小頃,展拜時至,通禮,導上詣版位行禮訖,陞廟內奉審訖,入大次。少頃,通禮,跪啓請乘輿,上乘輿出大門外。通禮,跪啓請降輿乘輦。上降輿乘輦,至景福宮,降輿。入大次。小頃,乘輦,出光化門,入敦化門至仁政門外,降輦乘輿,由協陽門還內。諸臣以次退出。
上在昌德宮。停常參·經筵。
傳曰,靑石鎭,今旣復設矣,錢五兩兩,亦自度支一體下送事,分付。
傳曰,藥院所捧北兵營鹿茸,茂山鹿茸及麝香,自明年竝蠲蕩審藥革罷,以敍北民痼瘼事,藥院,行關於該營。
傳曰,北兵營麝香,旣已蠲蕩矣,麝香價三百兩,每年臘前,自惠廳輸送內局事,分付。
奎章閣啓曰,提學洪淳穆,疏批已下,卽爲牌招察任,何如?傳曰,允。
御營廳啓曰,本廳中軍李邦鉉,身病甚重,勢難察任,改差,何如?傳曰,允。
兵曹,以鄭雲翼爲御營中軍。
大護軍洪淳穆疏曰,伏以,詞宮展省,聖慕克伸,趁暮回鑾,玉度康泰,臣不勝區區慶忭之忱。仍伏念臣於日昨,伏奉除旨,以臣爲奎章閣提學者,仍又牌召,押至,典式所係,未敢違傲,雖不得已隨詣閤外,祗擎華誥,粗伸叨謝之忱,而退自循省,不覺惶汗浹背矣。噫,臣以無似賤品,廁跡金閨,歲年爲久,薰沐雨露之澤,依近日月之光,寶榻蘭罏,朝夕左右,其所遭逢,有如此之盛焉,而散樗之材,旣無進益,窺管之見,又乏稱塞,惟旅班綴而拱起居而已。每興念往昔,愧恨靡及,徒抱窮廬之歎,而綾被廻翔,視之若天上玉堂,今玆誤恩,是何寢夢之所不到也。謹護謨訓,修明典章,以之矜式群僚,董飭一院,此固長閣者職,而古所稱龍圖老子,宿儒重望也。蓋自創置之初,酌古參今,精義攸存,苟非人與職相稱,寧缺而不補,所以我殿下,御極三載未嘗有此除,厥惟難愼,亦繼述中一事也。今見詞垣老成,擬議是職者,儘不爲不多,乃忽拈出如臣蔑效,侈以非常之寵命。在低回下僚,尙不克堪勝,況復冒據長席,將欲其表率有方,則考績愼簡之政,非但乖爲甚,緣臣貪慕華顯,厚招嗤點,誠有累於熙朝也,大矣。且以臣私分言之,臣性本拙疎,榮塗一步,初不敢生意孟晉,而半年頃,峻秩淸要,兜攬殆遍,顧臣微末,果可稱聖旨而愜衆論乎?遂其生成,天地之大德也,節其飽溫,父母之至慈也。臣之攢手祈祝,寔在於是,而固不當以顚倒膺命,爲蹲冒計,玆敢暴實陳籲於聽卑之下。伏望聖慈,俯垂淵鑑,亟刋臣內閣新銜,俾名選重,而微諒全,不勝幸甚。臣無任云云。答曰,省疏具悉。卿其勿辭行公。
兵曹判書金炳㴤疏略曰,銓家故事,以大政爲限,積瘁之病,越添於觸冒,亟遞臣兵曹判書之任云云。答曰,省疏具悉。卿察豈瓜限乎?卿其勿辭。
上在昌德宮。停常參·經筵。
傳曰,原任直閣李承五,馳詣徽慶園,奉審摘奸,仍留監祭,仍詣光陵,一體奉審以來。
傳曰,吏曹判書有闕之代,前望入之。吏曹判書前望入之。洪淳穆落點。
以全羅左水使尹善應狀啓,呂島鎭松田失火,延及蛇渡,不善禁護之呂島萬戶劉在得,嚴棍懲礪計料,不能檢飭之失,惶恐待罪事,傳曰,此是無妄之事,鎭將棍治與根因査實,置之,勿待罪事,回諭。
以江原監司曺錫輿狀啓,寧越府民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
議政府啓曰,北關六鎭公私穀之毋得踰摩天以南,卽古規也。穀賤則民聚,民聚則邊圉可固,而挽近以來,營下支放之需,輒作六鎭之穀,亦謬例也。始令本色輸運,邑民擧皆荷擔,末乃作錢領納,營差,從以生梗,一邑之作,動至幾千石,一石之費,不下七八兩,此而不劃卽革罷,則哀彼顚連無告之類,將何以聊生乎?分憂承流之地,其必講究於斯,繼自今,式遵舊法,六鎭營作,一切防禁,凡各穀之在六邑者,勿許踰嶺,俾得以安生樂業之意,星火行會於道·帥臣處,以此揭付坊曲,無或有一民不知之弊,何如?傳曰,允。
又啓曰,珍島防禦營節制防守之方,令道·帥臣啓聞事,頃已草記行會矣。狀本,今纔齊到,故參互條列,別單書入之意,敢啓。傳曰,知道。
兵曹啓曰,來正月初五日,大駕詣社稷齋宿,初六日祈穀大祭親行時,隨駕營門,當爲磨鍊矣。禁·御兩營鄕軍,則今旣停番,而新設前左右後中哨軍兩營,各爲五哨矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,禁衛營步軍三哨,騎士二番,御將,率禁營旗鼓爲後廂,禁軍三番,爲之留營,留陣置之。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
訓鍊都監啓曰,年終放砲習砲,今月二十五日,洗馬臺爲之之意,敢啓。傳曰,知道。
義禁府啓曰,全羅右水使張寅植狀啓內,於蘭鎭萬戶梁錫煥爲先罷黜,其罪狀,令攸司稟處事,啓下矣。梁錫煥,時在任所,依例發遣府羅將交代後,拿來,何如?傳曰,待待命拿囚。
吏曹判書李源命疏云云。答曰,省疏具悉。所請依施。
上在昌德宮。停常參·經筵。
藥房都提調柳厚祚,提調韓啓源,副提調朴履道啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,忠州營將徐光復下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政未差,左議政·右議政有身病,不得來會云矣,敢啓。傳曰,知道。
傳曰,臺諫竝許遞,政官牌招開政。
傳曰,金吾堂上,竝許遞,今日政差出。
傳曰,呈告敦寧都正許遞,今日政差出。
傳曰,趙貴人之喪,聞甚庸傷䀌,其庇護治喪之需,令度支量宜輸送。
傳曰,趙貴人喪,棺板一部輸送。
傳曰,出宮門路,以協陽門爲之。
以司謁,口傳下敎曰,三營砲放與布陣私習,城內爲之時,執事,直稟閤門事,分付三營。
以慶尙監司李參鉉狀啓,河東等邑民家失火事,傳曰,當此歲窮,民家之燒燼,若是夥多,聞極驚慘,元恤典外,別加顧助,趁卽結構奠接,俾無一民失所捿遑之弊事,廟堂措辭,分付。
傳曰,啓字誤踏中官趙龍翼,推考。
有政。吏批,判書洪淳穆進,承旨缺,以趙然昌爲判義禁,趙啓昇爲知義禁,李顯稷·金在顯爲同義禁,徐堂輔爲大司憲,兪致崇爲大司諫,韓龍敎爲執義,朴海哲爲司諫,趙東植·韓俊熙爲掌令,姜運重·宋秉觀爲持平,朴文洙爲獻納,申錫淵·尹榮信爲正言,閔泳穆爲敦寧參奉。
兵批,判書以下缺,以張師寬爲白峙僉使,劉泓爲鼎足別將,中嶺別將單李興善,赴戰嶺別將朴性漸。
內醫院啓曰,副提調金輔鉉,今日問安,不爲仕進,卽爲牌招,何如?傳曰,允。
上在昌德宮。停常參·經筵。
親臨受誓戒還內後,藥房·內閣·政院·玉堂口傳問安。答曰,知道。
傳曰,頒敎文中,赦句添入。
政院啓曰,頒敎文中,赦句添入事,命下矣。藝文提學申錫禧,旣入闕中,使之添入,何如?傳曰,允。
政院啓曰,頒敎文中,赦句添入事,命下矣。某罪以下宥之乎?傳曰,徒流以下竝宥。
傳曰,前縣監崔憲祖,部將加設單付。
議政府啓曰,所安島,革付靑山鎭後,因前完伯狀請,以順天古突鎭,移付本營自辟矣。卽見前監司趙在應狀啓,則所安鎭舊別將金敬禧,莅任屬耳。無故徑遞,不無向隅之歎,古突鎭別將,以金敬禧差下,待苽限交遞事,請令廟堂稟旨,分付矣。依狀請施行,而待苽滿差代事,分付銓曹,何如?傳曰,允。
又啓曰,卽見右捕廳所報,則唐船交易罪人金鼎燁·劉大有·車錫基·劉濟豐·鄭君明·洪允元·朴俊五·洪致西·金汝之等,次第捉得,所犯情節,鉤覈取招,而自本廳不敢擅便云矣。潛蔘之爲邦禁,前後朝飭,已是截嚴,而今其交通唐船,狼藉和賣,尤係必誅無赦之案也。此而不亟施當律,其何以立國法而防奸弊乎?罪人金鼎燁·劉大有·車錫基·劉濟豐·鄭君明等五漢,竝押送黃海水營,大會軍民,梟首警衆,至於洪允元·朴俊五·洪致西·金汝之等四漢,捧賂私和,不卽告官罪,亦不可仍置,竝移送秋曹,嚴刑島配,何如?傳曰,允。
又啓曰,卽見京畿監司李宜翼狀啓,則本道儒生公都會,當爲設行,而間値交遞,且當迫歲,待明秋退行事,請令廟堂稟旨,分付矣。此道臣莅任屬耳,趁限磨勘,誠有所行之不得者,而第其式科當前矣。今若退設於明秋,則多士之缺望,亦不可不念,待開春卽爲設行之意,分付,何如?傳曰,允。
司僕寺啓曰,晉州監牧官閔龍吉,今已瓜滿,而本牧,方有釐正之事,難付生手,姑爲仍任,何如?傳曰,允。
兵曹啓曰,卽伏見鎭撫使李章濂別試武科入格成冊啓下者,則入格爲十一人,而不以甲乙丙,科次,以一二三等分等者,殊非科榜體段,依成冊第次,更以甲乙丙榜目,修正以入之意,敢啓。傳曰,知道。
兵曹啓曰,卽伏見開城留守金壽鉉別試武科試取壯啓啓下者,則入格爲三十人,而不以甲乙丙,科次,年本居住父職名,又不懸錄,榜目所重,不當如是疎略也。此不可不校正,以本營所上之錄名單子,考出其年本居住父職名,以甲乙丙科,修正榜目以入之意,敢啓。傳曰,知道。
丙寅十二月二十六日子時,上詣仁政殿。宗廟春享大祭受誓戒入侍時,行都承旨金輔鉉,左承旨李寅夔,右承旨朴履道,左副承旨鄭雲龜,右副承旨李鎬俊,同副承旨李應夏,假注書缺,別兼春秋洪遠植·趙定燮,檢閱洪萬植,檢校直閣李承純,檢校待敎徐相翊·鄭範朝·趙寧夏,校理洪萬燮,修撰李裕承,以次侍立。時至,通禮,跪啓請外辦。上具遠遊冠·絳紗袍,乘輿出宣化門。藥房提調韓啓源,副提調朴履道,進前奏曰,侵夜勞動,聖體,若何?上曰,一樣矣。通禮,導前出協陽門·肅章門,入仁政門至降輿所。通禮,跪啓請降輿。上降輿。通禮,跪啓請執圭,承旨跪進圭,上執圭。通禮,導上詣版位,南向立。輔鉉奏曰,祭官當行禮,而其中有從陞之人,使之一體行禮乎?上,可之。贊儀,唱四拜。諸享官及宗親文武百官,皆行四拜禮訖。吏曹判書洪淳穆,讀誓文,刑曹判書缺,順聽訖。贊儀,唱四拜,諸享官及宗親文武百官,皆行四拜禮訖。通禮,跪啓請禮畢。領敦寧金左根,進前奏曰,侵晨勞動,聖體,若何?上曰,一樣矣。通禮,跪啓請釋圭。上釋圭,承旨跪受圭。通禮,前導出仁政門,由肅章門,入協陽門。承旨請出標信,解嚴。上由宣化門還內。諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,都承旨許遞,前望入之。承旨前望入之。沈承澤落點。
以黃海監司朴承輝狀啓,瓮津府人命渰死事,傳曰,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
議政府啓曰,卽見黃海監司朴承輝狀啓,則枚擧長淵縣監韓致容牒報,以爲異樣船一隻,來泊於吾叉鎭月乃島,而三十九人下陸,執捉居民,授之一封書,不能退却,故謄書上送,原本,待其問情時,還投計料云矣。異船之停泊投書,雖以求和爲辭,叵測情狀,亦難料度,問情之際,務從詳細,書封,不必退却,卽令上送于本府,答書,依慶興例,使該縣監構送,彼船形止,馳聞各邑鎭,瞭望防守之節,益加嚴密之意,另飭道帥臣處,何如?傳曰,允。
上在昌德宮。停常參·經筵。
傳曰,願納施賞中,典獄參奉韓庠履,勿施,相當職調用。
以黃海監司朴承輝狀啓,異船問情之際,水使鄭志鉉,定送課學,以致未及罪狀,令攸司稟處,長淵縣監韓致容差送,島民回告,終涉虛謊,爲先罷黜,臣亦惶恐待罪事,傳曰,水使與該倅之論罪,竝分揀,姑令待罪擧行,卿勿待罪,而沿海各處,益加團束,無至疎虞。
政院啓曰,道臣之論罪閫帥,例請令廟堂稟處,而卽伏見黃海監司朴承輝異樣船離發壯啓啓下者,則水使鄭志鉉,直請令攸司稟處,有違體例,事甚疎忽。臣之矇然捧入,不勝惶恐,而該道臣,不可無警,重推,何如?傳曰,允。
議政府啓曰,卽見廣州留守閔致久壯啓,則本府儒生公都會,待明春退行事,請令廟堂稟旨,分付矣。此有畿營已施之例,依狀辭施行,何如?傳曰,允
又啓曰,卽見公忠前水使任商準所報,則本營戰·龜坊·兵等船六隻,一倂改造,而戰船二隻,具上裝,以漕船樣,通用造成矣。監董軍官趙鍾禹,將校李文淵·金煥泰·崔在中·全萬洽·張德奎·郭元永,邊手尹允業·沈百用,合有奬賞之典云矣。船隻修補,爲諸路先,其在激賞之政,合有示意之擧,監董趙鍾禹賞加,李文淵等八人竝帖加成給,近日裝船繕械之際,苟或許實相蒙之有所入聞,則道·帥臣以下,從重論警之意,竝爲申飭,何如?傳曰,更爲關問該營,完固與否,詳知後施賞,可也。
又啓曰,卽見右捕廳所報,則以爲楊州討捕李成根,以邪類譏詗事,出往畿·湖各處,私和討索,至爲千餘金之多,孫昌植·崔在吉·李基用甘聽成根之指使,至於放火人家之境,其所負犯,亦係罔赦云矣。詗捕邪徒,何等關係,而討索錢財,私自放送,甚至有放火人家之境,此其罪,殆有浮於邪徒矣。指使者,李成根也,慫慂者,李成根也。國有常法,焉逭當律?罪人李成根,押送公忠監營,令道臣,大會軍民,梟首警衆,孫昌植·崔在吉·李基用,雖不無差殊看,罪犯亦自不輕,竝移送秋曹,嚴刑三次,遠惡島定配,勿揀赦前,何如?傳曰,允。以此推之,諸道捕捉,不無玉石俱焚之歎,自廟堂十分嚴飭於各道,如復有此等之弊,必先斬後啓之意,一體申飭,可也。
又啓曰,賀儀隔日,卿宰侍從未付軍職人,令該曹口傳付軍職,使之參班,何如?傳曰,允。
又啓曰,卽見開城留守金壽鉉狀啓,則本營軍器,擧皆朽鈍,故別定監色,一新修補,而監董酬勞之典,請令廟堂稟處矣。此令該曹稟處,何如?傳曰,允。
吏曹啓曰,和順願納人前五衛將金應玉,該邑,誤以幼學金永弼報來,至蒙內資寺主簿加設單付之恩典矣。旣經堂上實職,則六品官,自在勿論,何以爲之?敢稟。傳曰,中軍待窠差送。
傳曰,出宮門路,以協陽門爲之。
右邊捕盜廳啓曰,罪人金鼎燁·劉大有·車錫基·劉濟豐·鄭君明等五漢,押送黃海水營,大會軍民,梟首警衆,洪允元·朴俊五·洪致西·金汝之〈等〉四漢,竝移送秋曹,嚴刑定配,何如?傳曰,允。
大護軍李興敏疏略曰,臣性本昏闇,動輒瘡疣,頃於北咨之來,臣之僭率疎謬,尤和盤露出矣。大僚請譴罰不蔽辜,臣滿心悚蹙,日夕訟愆,未幾日恩敍遽降,職名依舊,感戴之餘,益不勝凜愓之至。伏乞亟施當勘之律。答曰,省疏具悉。向日事,存事面,今何爲引?
上在昌德宮。停常參·經筵。
傳曰,自今日至正月初二日,各司藏牌。
親臨受誓戒還內後,藥房·內閣·政院·玉堂口傳問安。答曰,知道。
藥房副提調沈承澤啓曰,親臨誓戒,勞動旣多,伏未審,聖體,若何?寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,西北僉使廉應律,幕嶺萬戶宋根柱下直,長弓一張,長箭一部,片箭一部,筒兒一箇賜給。
議政府啓曰,卽見廣州留守閔致久災實狀啓,則新舊災三百四十二結二十五負二束,特許準劃,癸酉·庚辰排捧還,依前仍停事,竝請令廟堂稟處矣。今年穡事,均占大同之吉,縱有些少受損,不當以災場論矣。二百結,特爲劃下,使之均俵,兩年排捧還,亦許仍停,何如?傳曰,允。
議政府啓曰,卽見水原留守趙獻永災實狀啓,則舊災八百二結五十三負三束,特許劃下,推奴徵債,限明秋防塞事,請令廟堂稟旨,分付矣。本府農形,優爲大穰之年,而雖有如干所損,不當以災傷論矣。所請結摠,殆涉夥多,以五百結劃下,使之均俵,推徵防塞,依已例許施,何如?傳曰,允。
議政府啓曰,卽見京畿監司兪致善災實分等狀啓,則坡州等十邑置之尤甚,富平等九邑鎭,置之之次,楊州〈等〉十五邑,置之稍實,新舊災四千七百三十八結八十六負九束,特許準劃,後錄諸條,竝請令廟堂稟處矣。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條,竝爲代錢輸送事也。其一,禁·御兩營,江都留餉米太及守·摠兩營壯抄牙兵身米,依已例代錢收捧事也。其一,永平明春所願丙寅條田稅米太,特令詳定代納事也。其一,各衙門各宮房屯土,勿拘定摠,從實收稅事。其二,推奴徵債,限明秋防塞事也,今年災頉,輒稱未移,而猶足爲少康之年矣。一自洋擾以後,沿江若干邑之原野所收,不無其損,則今此分等,必有斟量,依施,竝新舊長山折半,捧留永平,田稅正供所在也。不可隨請輒代,置之,其餘諸條,竝依近例許施,何如?傳曰,允。
議政府啓曰,卽見江原監司曺錫輿災實分等狀啓,則尤甚各色,不爲擧論,伊川等十四邑,置之稍實,旌善等十二邑置之之次,流來舊災之以新災磨勘者,五十六結八十五負七束,特許準劃,後錄諸條,竝請令廟堂稟旨,分付矣。本道農形,優爲諸路之最,而尤甚之不擧其目,可見沿峽之均熟矣。舊災査剔,旣有朝令,而一陳不起,其將還實無期而已乎?三十結,特爲劃下,分等依施。其一,襄陽等八邑大同布及訓局外各衙門各軍門軍布,兵曹騎步兵布,竝許代錢事也。大同,正供也,軍布,重需也。保歲許代,有非經法,而麻農旣云失稔,民情亦所當念,特依昨年例代納。其一,各門軍屯稅及各宮房各衙門有土免稅,從實收捧之意,捧甘嚴飭事也。其一,推奴徵債,限明秋防塞事也。俱係便民之政,竝許施,何如?傳曰,允。
議政府啓曰,卽見黃海監司朴承輝災實分等狀啓,則海州等七邑,置之尤甚,信川等七邑,置之之次,谷山等九邑,置之稍實,各樣災五千九百四十結三十九負二束,特許準劃,後錄諸條,竝請令廟堂稟旨,分付矣。其一,還摠中小米,限折半以相當穀代捧,待明秋還作本色事也。其一,長山以北十一邑稅太中,信川等七邑,特許詳定代捧事也。其一,訓·禁·御三營結作半,以錢上納事也。其一,海州·平山·鳳山司饔院納保米,白川掌樂院納保米,依已例每石二兩式上納事也。其一,延安等五邑均廳免稅米太,依已例以詳定軌錢上納事也。其一,推奴徵債,限明秋防塞事也。其一,尤甚邑,限明秋勿定配事也。夏間膏澤之閟,秧期雖晩,秋後日候之調,楡功旣收,不可以七邑之災傷,謂之一道之歉荒,所請災結,極涉夥多。且湖·嶺之於海西,結摠之多,不啻倍蓰,而或初不報災,略擧其槪,則農形之均豐,推此可悉矣。以一千結劃下,使之卽速派給。信川等七邑稅太,正供所重也,三營結作米,軍需攸在也。有未可遽許代捧,竝置之。其餘諸條,俱係便民之政,依狀請施〈行〉,何如?傳曰,允。
議政府啓曰,卽見公忠監司申檍分等狀啓,則尤甚各邑,不爲擧論,洪州等十七邑鎭,置之之次,公州等三十八邑,置之稍實,後錄諸條,竝請令廟堂稟旨,分付矣。其一,庇仁等七邑鎭在囚,敗船罪人,竝移送原籍官事也。其一,軍保歲抄磨勘,勿爲定限,使之流伊充定,各鎭編伍軍兵,歲末成冊,一體退行事也。其一,洪州等十二邑鎭,各司所納箭竹,量宜權減事也。其一,推奴徵債,限明秋防塞事也。本道穡事,可謂十成之年,而災頉之不爲擧論,有以見大同之吉矣。分等依施,後錄諸條,俱係便民之政,依所請施行,箭竹,限三分一權減,何如?傳曰,允。
議政府啓曰,卽見全羅監司趙在應災實分等狀啓,則珍島等十四邑鎭,置之尤甚,益山等二十二邑鎭,置之之次,南原等十九邑,置之稍實,新舊災一萬八千八結五十五負一束,特許準劃,後錄諸條,竝請令廟堂稟旨,分付矣。其一,訓局砲保,折半代錢,兵曹及各軍門番布,三分二代錢,各衙門純錢,代捧事也。其一,京外所納箭竹,尤甚邑全數,之次邑折半蠲減事也。其一,尤甚邑,勿定配所事也。其一,推奴徵債,限明秋防塞事也。日雨日暘,始或愆時,多黍多稌,終亦有秋,此蓋聲聞所及,槪旣入量而嶺南·湖西,且其接壤也。或報災,或不報災者,彼此優劣,若是其懸殊乎?所請災結,極涉夥多,竝新舊災一萬五千結劃下,使之卽爲均派分等,必有斟量,依此施行,砲保番布,此時許代,不可遽議,竝置之,箭竹尤甚邑五分二,之次邑五分一蠲減,其餘諸條,竝依施行,何如?傳曰,允。
又啓曰,卽見平安監司朴珪壽分等狀啓,則平壤等三十三邑,置之稍實,安州等四邑,置之之次,博川邑五邑,置之尤甚,後錄諸條,竝請令廟堂稟旨,分付矣。其一,各邑鎭帳外火田,限四分一權減,各鎭堡給代不足條,戶結分排中,從便區劃事也。其一,陳田火田,還加起執摠,待各其邑從實齊報後,施行事也。其一,各宮房各衙門屯田,從實執摠,其中內閣屯土之在於淸北者,別遣摘奸,獲勉冤徵之事也。其一,尤甚邑渰壓及全頹,又城餉當捧條,限明秋停退事也。其一,尤甚邑,限明秋勿定配所事也。五邑水警,已悉其槪,而稍實之爲三十餘邑,則亦足爲登熟之歲矣。分等依施,陳火田之執摠,另飭列邑,從實査報,城餉停退,雖非經法,而渰頹戶之此時民力,亦不可不念,特令三分一許施,其餘諸條,竝依狀請施行,何如?傳曰,允。
又啓曰,卽見慶尙監司李參鉉災實分等狀啓,則尤甚各色,不爲擧論,慶州等五十九邑,置之稍實,大邱等十二邑,置之之次,各樣災一千三百二十二結五十三員,特許準劃事,請令廟堂稟旨,分付矣。以若七十州幅員之大,縱有五六邑暵澇之損,此是常歲之所不免,而尤甚之初不擧論,可驗大有之年矣。兩等分劑,依此施行,所請災結,稍涉夥多,以五百結劃下,使之精約派給之地,何如?傳曰,允。
又啓曰,卽見咸鏡監司金有淵分等狀啓,則安邊等十邑,置之稍實,文川等十邑,置之之次,鏡城等五邑,置之尤甚,後錄諸條,竝請令廟堂稟旨,分付矣。其一,乙未未捧還之指徵無處者,依前仍停事也。其一,甲山·三水·富寧·慶興流絶還,姑爲仍停事也。其一,茂山流絶還,姑爲仍停事也。其一,尤甚邑,限明秋勿定配所事也。其一,明川以南進捧吏,姑爲停止事也。其一,推奴徵債,限明秋防禁事也。南北穡事,雖有若而邑優遜之別,而統以論之,可謂豐熟之年矣。分等必有斟量,依施,各邑流絶還,固不當課歲請仍,而屢停之餘,亦難一時矯革,竝與諸條許施,何如?傳曰,允。
議政府啓曰,慶興越邊之俄胡結屋,向有北梱馳啓矣。界牌近地,肆然占住,雖未知其計之何居,而卽亦幾百年來創有之擧也。此不可不悉臚事狀,奏聞上國,咨文,令文任撰出,定禁軍騎撥下送于灣府,使之入送鳳城,轉致北京之地,何如?傳曰,允。
宗親府啓曰,明日卽天漢殿朔奉審日次,臣邦鉉,進詣擧行之意,敢啓。傳曰,知道。
禮曹啓曰,來正月初一日。大王大妃殿寶齡六旬稱慶,親上致詞箋文·表裏儀註及大王大妃殿·王大妃殿·大妃殿·中宮殿百官陳賀儀註,直爲書入各殿之意,敢啓。傳曰,知道。
禮曹啓曰,來正月初四日,翼宗大王追上尊號。大王大妃殿加上尊號稱慶。大王大妃殿·王大妃殿·大妃殿·中宮殿百官陳賀儀註,直爲書入之意,敢啓。傳曰,知道。
兵曹啓曰,去九月二十九日,慶科庭試武科殿試時,直赴殿試人南兵營親騎衛張成汲,無緣不赴,故其委折,關問該帥臣後,稟處事,草記蒙允後,關問矣。卽接於南兵使李基碩回牒,則親騎衛張成汲,身病不赴云。係是三式年內,依法典陳試,何如?傳曰,允。
訓鍊都監啓曰,今十二月二十九日·三十日年終放砲時,次知將官·將校姓名及兼別破陣等,容貌年歲,器械數爻,竝別單書入之意,敢啓。傳曰,知道。
御營廳啓曰,本廳千摠申彬,身病甚重,勢難察任,改差,何如?傳曰,允。
右邊捕盜廳啓曰,謹依議政府草記,臣廳在囚罪人李成根,押送公忠監營,大會軍民,梟首警衆,孫昌植·崔在吉·李基用,竝移送秋曹,嚴刑三次,遠惡島定配,勿揀赦前事,允下矣。罪人李成根,定校卒押送公忠監營,孫昌植·崔在吉·李基用三漢,竝移送秋曹之意,敢啓。傳曰,知道。
丙寅十二月二十九日子時,上詣仁政殿。社稷祈穀大祭受誓戒入侍時,行都承旨沈承澤,左承旨趙寅燮,右承旨朴履道,左副承旨鄭雲龜,右副承旨李鎬俊,同副承旨李應夏,假注書缺,別兼春秋洪遠植,檢閱權命菊,檢校待敎徐相翊·鄭範朝·趙寧夏·趙慶鎬,校理洪萬燮,修撰李裕承,以次侍立。時至,通禮,跪啓請外辦。上具遠遊冠·絳紗袍,乘輿出宣化門。藥房提調韓啓源,副提調朴履道進前奏曰,侵夜勞動,聖體,若何?上曰,一樣矣。通禮,導前出協陽門·肅章門,入仁政門至降輿所。通禮,跪啓請降輿。上降輿。通禮,跪啓請執圭,承旨跪進圭,上執圭。通禮,導上詣版位南向立。承旨奏曰,祭官當行禮,而其中有從陞人,使之一體行禮乎?上,可之。贊儀唱四拜,諸享官及宗親文武百官,皆行四拜禮訖。吏曹判書洪淳穆,讀誓文,刑曹判書順聽訖。贊禮,唱四拜,諸享官及宗親文武百官,皆行四拜禮。領敦寧金左根,進前奏曰,侵晨勞動,聖體,若何?上曰,一樣矣。通禮,跪啓請釋圭。上釋圭,承旨,跪受圭。通禮,跪啓請乘輿,上乘輿。通禮,導前出仁政門,由肅章門入協陽門。承旨,請出標信解嚴。上由宣化門還內。諸臣以次退出。
上在昌德宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷百官除夕單子問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而除夕問安相値,不得設行之意,敢啓。傳曰,知道。
政院啓曰,議政府郞廳來言,今日賓廳日次,而除夕問安相値,不得來會云矣,敢啓。傳曰,知道。
政院啓曰,明日殿座相値,視事頉稟之意,敢啓。傳曰,知道。
傳曰,禮房承旨,馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,明日元朝也,令都承旨,雲峴宮問候以來。
傳曰,今夜弛禁。
政院啓曰,卽者社稷署官員來言,今此陳賀告由祭,神位板出安奉還時,提調一員,當爲進參,而都提調柳厚祚,提調吳取善,俱有身病,不得進參云。提調卽爲牌招,何如?傳曰,提調許遞,前望入之。沈敬澤落點。
議政府啓曰,卽見水原留守李景夏狀啓,則本營今年秋等都試,當爲設行,而連値事故,不得擧行,待明春合設事,分付,何如?傳曰,允。
又啓曰,向因前江原監司朴承輝所奏,以麟蹄·平昌舊逋變通措處事,有所關問於該道矣。卽見該監司曺錫輿所報,則以爲兩邑舊逋,無論已登聞未登聞,俱係無處指徵而其總則折米,合爲四萬六百三十八石內,請以一萬三千九百七十石零,特爲蕩減,六千六百六十六石零,以內下新還代給,其餘二萬石,以某樣公錢五萬兩,限二年。
弘文館啓曰,新除授副修撰權膺善,卽爲牌招察任,何如?傳曰,允。
內醫院啓曰,正朝進上倭柑子,倭學,前期來納,自是年例,而見今正朝隔日,尙未封進,揆以事體,萬萬駭然。不善擧行之罪,在所難免,當該掌務官,令攸司從重科治,何如?傳曰,允。分揀。
戶曹啓曰,卽接禮曹移文,則以獻陵·仁陵各祭享祭物進排,復舊擧行事,收議草記,依此施行事,批下矣。兩陵寢一年各祭享物種價磨鍊分道,別單書入,而依例擧行之意,分付宣惠廳,何如?傳曰,允。
兵曹啓曰,新除授白翎僉使梁柱石,素患痰癖之症,當此換節之時,一倍添劇,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
兵曹啓曰,卽伏見平安監司朴珪壽狀啓,則道科原榜中,定州閑良兪顯奎,紅牌初不下來,追榜中順川領將金信基,紅牌疊下,故疊下一度,還封上送,兪顯奎紅牌一款,令該曹稟處爲辭矣。當初宣傳官齎去紅牌時,姓名張數與啓下榜目,一一考準面傳,而該道臣,亦以照數祗受,已爲啓聞矣。今以初不下來云者,必無是理,更委折,更爲關問該道後稟處,金信基,果是一人,而疊入於政府別單,混蒙恩賞矣。疊下之紅牌,旣已上來,令政院燒火,何如?傳曰,允。
兵曹啓曰,來丁卯年各處頒給信漢符單,各宮房新定式頒給信漢別單及文宰二品以上,武臣蔭官曾經摠管人員章標頒給別單,修整以入之意,敢啓。傳曰,知道。
傳曰,明日出宮門路,以協陽門爲之。
漢城府啓曰,來丁卯年獻民數,京中及八道戶口摠數,抄錄入啓而濟州三邑民數,姑未上來矣。海島之往來遲速,有難預度,不得一時磨勘,此則待其上來,追後入啓之意,敢啓。傳曰,知道。
御營廳啓曰,本廳千摠鄭完默,身病甚重,勢難察任,改差,何如?傳曰,允。日記廳堂上金炳秀。郞廳朴永斗李命九。
