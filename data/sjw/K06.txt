上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官,正朝單子問安。答曰,知道。
傳曰,今日卽元朝也,令都承旨,雲峴宮問候以來。
傳曰,領府事·金奉朝賀·領敦寧·趙判府事內外·李判敦寧·閔判敦寧內外·李判宗正卿,衣資食物,令該曹輸送,仍遣曹郞存問。故左儀政金弘根妻貞敬夫人尹氏,故右議政任百經妻貞敬夫人嚴氏,衣資食物,亦爲輸送。
傳曰,柳判府事,趙山林,衣資食物,令本道輸送,遣地方官存問。
政院啓曰,右副承旨白宗杰,時在平安道定州地,斯速乘馹上來事,下諭,何如?傳曰,許遞,前望入之。
承旨前望入之,王庭揚落點。
政院啓曰,今日齋宿承旨當爲備員,新除授左副承旨王庭揚,卽爲牌招,何如?傳曰,允。
傳曰,發遣吏郞,諸執事淸齋與否,摘奸以來。
傳曰,出宮門路,以崇陽門爲之。
傳曰,明日出宮門路,以崇陽門爲之。
政院啓曰,享祀法意,何等愼重,而卽見光陵獻官尹致和書啓,則贊者御營把摠孫珪憲,初不待令,以謁者都摠經歷蔡圭鳳,兼行云。事未前有,萬萬駭然。當該贊者,所當重勘,而本院請推之外,無他可施之罰,何以爲之?敢稟。傳曰,拿處。
吏曹口傳政事,以兪致善爲分內醫提調。
兵曹啓曰,今正月初三日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與受由·呈辭·在外·未肅拜,排擬苟艱,依定式軍門將官,代差以入之意,敢啓。傳曰,知道。
禮曹,今正月二十二日王大妃殿誕日陳賀時,應行節目,參考前例磨鍊爲白去乎,依此擧行,何如?啓,旣承王大妃殿下敎,權停爲良如敎。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
議政府啓曰,本府公事官李敏中,奔走勤仕,五滿十五朔,依例陞敍,或守令除授事,捧承傳施行,何如?傳曰,允。
禮曹啓曰,太廟歲首展謁日,一體展謁於永禧殿,而酌獻禮當次之年,則歲首展謁,只行於太廟事,定式矣。今年,卽永禧殿酌獻禮年次,今番太廟展謁時,永禧殿展謁之禮,依前例不爲磨鍊之意,敢啓。傳曰,知道。
禮曹啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修整以入之意,敢啓。傳曰,知道。
又啓曰,今己巳年正朝,大殿·大王大妃殿諸道所封箋文中,沃溝縣監李鍾健,高敞縣監吳永運,機張縣監吳胤泳,雖非應封官,俱以別軍職封進矣。一體看審捧入之意,敢啓。傳曰,知道。
勸農綸音。王若曰,在昔哲王,罔不惟農之務。若稽禹謀,六府允治,土穀惟修,越箕疇之八政,其一曰食,故元聖之戒成王,亦惟曰,先知稼穡之艱難。亦粵我祖宗克軫若保之念,俾小人有依,誕敷德音,用訓明農之政于方伯·居留·字牧之官,罔不祗若休命,俾勸于厥服。肆予叨承丕丕基,圖惟克紹厥休,夙夜祗慄,永念我一民,或受之飢,若恫在己。念我莅民之官,或不克棐迪有方,地有未闢,力有所絀,末技遊食之人,不知服厥畎畝,艱食鮮食,愁歎怨咨,則其不能對揚予誥。矧曰其有能恪遵先王之典,納民于休?惟玆孟春,用申成憲,俾誥于爾牧爾衆,其各勸董戒飭,罔違厥時,罔愆厥功。相地制於原濕,辨土宜之穜穋,銍鎌以簡其器,瀦堰以備其災,籥鼓以警懶,饟饁以酬勤,迓天降康,期乃有秋。矧今熙運昭回,邦籙滋至,縟儀誕擧,懽聲溢區。時雨時暘,庶徵咸若,天時旣協,其尙胥勗人功,俾國有坻京之蓄,而民裕於事育之資,曷不休哉?嗚呼,農夫之慶,卽邦家之慶。惟爾方伯·居留若字牧之官,毋荒墜予誥,克紹先休。俾予一人,無宵旰之憂,至于薄海黎庶,永底于寧謐。故玆敎示,想宜知悉。行都承旨鄭基會製進
上在景福宮,停常參·經筵。
自開東至申時,灑雨下雨,測雨器水深二分。
還內後,藥房·內閣·政院·玉堂口傳問安。答曰,知道。
冊寶祗迎,還入幕次後,藥房·內閣·政院·玉堂口傳問安。答曰,知道。
大駕詣宗廟,入齋室後,藥房·內閣·政院·玉堂口傳問安。答曰,知道。
展謁入小次後,藥房·內閣·政院·玉堂口傳問安。答曰,知道。
省牲·省器,還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨口傳問安。答曰,知道。
大王大妃殿·王大妃殿·大妃殿,遣承旨口傳夕問安。答曰,知道。
傳曰,隨駕軍兵,令各其營乾犒饋。
傳曰,祭物,親看審矣,該房知悉。
傳曰,今年,卽我寧考寶甲也。今當春享,親上冊寶,又將躬行祼薦,粗伸予小子不洎之痛,而以宗英有關,措辭塡祝,方欲仰質於列祖之前矣。粵惟我中葉,王室近宗,極其繁衍,實有維城之慶矣。夫何近世,一切反是,苟若有英妙拔萃之類,輒加以不忍說不忍聞之指目,使不得自保其身,此曷故也?設有眞犯而然,則顧何敢循私蔑公,惜其用法,而其眞有所犯者,予未之聞也。因此而徒使無辜之懿親,同歸一轍,擯不顧藉,是豈疎不間親之義哉?此蓋不逞之徒,雖不知其人之面目,看作奇貨,倡出邪說,竟至戕害乃已,此不過蠧損國脈,予嘗痛恨者也。大君·王子君,俱是親王子也,嫡王孫·王孫,俱是世子子也。其子與孫,四世親盡之前,承襲君銜,自是定例。予意則必先釐正於此,然後可杜日後之漸,故期欲校正,先此頒布。從玆以往,大君·王子君·嫡王孫·王孫外,一依外朝例,赴擧與進途,使無所礙,而階至從二品,則如例封君,依勳君例爲之,少勿爲拘事,金石定式。此是奉承慈敎,欲保我萬世支子支孫之計也。後來復若有携貳之論者,非但爲予之罪人,實是太廟之罪人。大小臣隣,其各知悉,以此揭板于宗府·政府與吏曹,常目顧諟焉。旣如是變通,則其官制釐正之節,諸宗臣與吏判,爛加商確,就議廟堂,仍爲稟定於大院君前,磨鍊停當,另具別單以入。
傳曰,今以宗英之官職變通,有所成命,而且有不得不釐正者。四世之內,降等人之嫁娶於士大夫,其故何也?我家嫡庶之別,爲五百年典守不易之規,則獨於嫁娶,互相無礙者,雖出於愛欲貴之意,其實則非貴而反賤者也。從玆以往,自大君以下庶子女之嫁娶仕宦,一依朝臣家例爲之事,定式於宗府與銓曹,以爲金石之典。
傳曰,嫡王孫·王孫·郡·縣主封爵,向因大臣所奏,已有定式矣。然則王孫夫人與副尉·僉尉之爵品,亦當有變通矣。且旣有大君·王子君女壻授職之例,則王孫女壻,不可無授職,又旣有公主女壻受職之例,則翁主及郡·縣主之女壻,亦不可無授職。其間設或有次等之別,宜無厚薄之殊,而尙不歸正者,似是未遑之故也。今番,亦爲一體釐正於宗府,別單以入。
傳曰,凡宗室之官爵,旣已變通,則與大君·王子君·嫡王孫·王孫,自有別焉。凡於疏章及望筒,不書姓字者,反涉有礙,從今以後,依朝臣例爲之事,分付各該司。
政院啓曰,吏曹郞廳來言,臺諫有闕,政事,取稟。傳曰,當日爲之。
吏曹啓曰,新除授慶州府尹徐經淳戶奴呈狀內,矣上典身病猝重,萬無遠赴之望云。其身病旣如是,則有難强令赴任,罷黜,何如?傳曰,允。
又啓曰,侍從臣父年七十以上人,歲首抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又啓曰,禮賓寺參奉黃稇,以其身病,呈狀乞遞,改差,何如?傳曰,允。
又啓曰,前參議李潤壽,前參奉林達洙,前五衛將崔光鉉,副司果吳泰權,前副奉事朴膺臣,俱以今年恰滿八十,而見漏於該道朝官秩云,故考見政案,則其年果爲的實矣。在前如此之人,啓稟蒙恩,旣有已例,今日政加資下批之意,敢啓。傳曰,知道。
宗親府啓曰,前參議李潤壽·李寅亮,今已陞資矣。宗正卿,依例差下,令該曹下批,何如?傳曰,允。
傳曰,金吾堂上,竝許遞,今日政差出。
傳曰,有實故法司堂上許遞,今日政差出。
傳曰,大君·王子祀孫之在參下前銜者,竝陞六。
傳曰,隨駕軍兵,令各其營饋粥。
傳曰,茂長縣監之代,以新錄擬入。
以孫珪憲囚單子,傳曰,飭已施矣,分揀放送。
有政。吏批,行判書趙秉昌,參判趙成夏,參議張世容進,承旨〈缺〉進。以具鍾祿爲大司鍊,李寅命爲刑曹參判,朴齊寬爲刑曹參議,李昇應爲判義禁,金在顯·林喜鎭·李容直爲知義禁,朴基陽爲禮曹佐郞,李友燁爲典籍,任泰準爲掌苑別提,李鳳德爲司錄,趙耆永爲慶州府尹,張錫烋爲省峴察訪。注書單李元用。公忠監司閔致庠,加一年仍任事,承傳。大護軍林永洙,今加正憲,折衝白東郁,今加嘉善,前同知吳景煥,前五衛將林秉周,前同知黃千一,已上今加嘉義,前萬戶姜錫斗,前僉知李厚淵,已上今加嘉善,前同知李基興,前僉使金光哲,已上今加嘉義,前同知金洪基,今加資憲,前萬戶宋允秀·金和中,已上今加通政,前同知韓喜驥,今加嘉義,已上朝官年八十,依法典加資。前萬戶朴璟煥,今超通政,朝官年九十。同知任百溵,前府使趙存兢,已上今加嘉義,參議李寅亮·李潤壽,都正李秉儀·李日遠,府使鄭喆東,僉知洪秉琬,副護軍李膺宇,五衛將崔光鉉,已上今加嘉善,副司直吳泰權,牧使李容在,判官韓璵,郡守金在晉,府使洪鼎周,監役李龜沼·金述鉉,副司果朴膺臣,參奉林達洙·白周鎭·吳鍾集,虞候李仁輔,監牧官金秉鎰,已上今超通政,已上朝官年八十,依法典加資。知宗正卿李寅奭,今加正憲,侍從臣前吏曹參儀李應夏父,監役申在修,今超通政,侍從臣前正言申錫淵父,牧使金東選,今加通政,侍從臣前吏曹參議金元性父,幼學梁纘洙,今超通政,前正言梁相器父,李致斗,今超通政,前承旨李錫宙父,李元柱,今超通政,前正言李尙燁父,高漢柱,今超通政,前持平高景晙父,已上年七十加資事,承傳。再政。以朴定陽爲典籍,李秉斅爲引儀,尹相賢爲穆陵別檢,張晦根爲禮賓參奉,李纘夏爲茂長縣監。同義禁二單林喜鎭·李容直,兼養賢主簿單李友燁。贈左贊成閔端顯,贈領議政例兼,贈吏判閔百述,贈左贊成例兼,贈吏參閔樂洙,贈吏判例兼,已上輔國判敦寧閔致久三代。
兵批,同知加設二十六單張禹級·李汝尙·李柱·許詮·孫勉復·韓逸鳳·姜師檉·金應光·金在玉·權洙·張奉曄·金尙連·宋深命·金大岳·全德澤·李孝德·崔應崑·崔尙允·蔡周大·金德敏·金載鎭·燕士哲·魏淸淑·趙尙哲·李亨奎·金仕伸,副司果金俊根。黃海兵使李敏庠,更加一年,仍任事承傳。
訓鍊都監啓曰,謹依下敎,隨駕將官·將校軍兵及武藝別監等處,乾犒饋分給之意,敢啓。傳曰,知道。
又啓曰,謹依下敎,隨駕將官,將校·軍兵及武藝別監等處,饋粥之意,敢啓。傳曰,知道。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
己巳正月初二日子時,上詣勤政殿月臺。社稷祈穀大祭親臨誓戒入侍時,行都承旨鄭基會,左承旨金炳淵,右承旨吳夏泳,左副承旨王庭揚,右副承旨鄭顯裕,同副承旨申獻求,注書缺別兼春秋金性均·徐奭輔,記事官李元用,檢校直提學趙寧夏·李載冕·閔升鎬,直提學趙成夏,檢校直提學李承純·李世用,檢校待敎徐相翊·鄭範朝·趙慶鎬,玉堂缺以次侍立。時至,通禮跪啓請外辦,上具遠遊冠·絳紗袍,乘輿出永化門。藥房提調三字缺副提調鄭基會,進前問候訖。出崇陽門·維和門,入勤政門,詣勤政殿月臺。通禮跪啓請降輿,上降輿。通禮跪啓請執圭。基會進圭,上執圭。通禮導上詣褥位南向立。贊儀唱四拜,諸享官及宗親·文武百官,行四拜訖。引儀,引讀誓文官及刑曹判書,陞詣階上,西向立。讀誓文官讀誓文,刑曹判書順聽訖,還復位。贊儀唱四拜,諸享官及宗親·文武百官,行四拜訖。通禮跪啓禮畢,又啓請釋圭,上釋圭,基會,跪受圭。通禮跪啓請乘輿,上乘輿,出勤政門·維和門,入崇陽門。兵曹判書,跪稟放仗,夏泳,請出標信解嚴。由永化門還內,諸臣以次退出。
己巳正月初二日巳時,大駕詣勤政殿幕次。翼宗大王追上尊號冊寶祗送,仍詣宗廟春享大祭擧動入侍時,行都承旨鄭基會,左承旨金炳淵,右承旨吳夏泳,左副承旨王庭揚,右副承旨鄭顯裕,同副承旨申獻求,注書缺別兼春秋金性均·徐奭輔,檢校直提學趙寧夏·李載冕·閔升鎬,直提學趙成夏,檢校直提學李承純·李世用,檢校待敎徐相翊·鄭範朝·趙慶鎬,玉堂缺以次侍立。通禮跪啓請外辦,上具遠遊冠·絳紗袍,乘輿出永化門。藥房提調三字缺副提調鄭基會,進前問候訖。出維和門·崇陽門,入勤政門,詣勤政殿。通禮跪啓請降輿,上降輿入幕次,問安勿爲之事,下敎。少頃,通禮跪啓請出次,上出次,詣祗送位西向立。通禮跪啓請執圭,基會跪進圭,上執圭。翼宗大王冊寶彩輿至,通禮跪啓請鞠躬,上鞠躬,過則平身。上釋圭,基會受圭。通禮導上入幕次。少頃,通禮跪啓請出次,上出次,乘輿出勤政門。通禮跪啓請降輿乘輦,上降輿乘輦。通禮跪啓請執圭,基會進圭,上執圭。出光化門,至宗廟大門外,通禮跪啓請降輦乘輿,上降輦乘輿。通禮跪啓請釋圭,上釋圭,基會跪受圭。上至齋殿門外,通禮跪啓請降輿,上降輿,入齋殿。少頃,通禮跪啓請出次,上改具冕服以出。通禮跪啓請執圭,基會跪進圭,上執圭。通禮導上詣望廟位,啓請四拜,上四拜。基會曰,侍衛,西神門外待令乎?上可之。仍詣殿內,各室奉審如儀訖。通禮導上詣省器位,眡濯滌,執事者,以次擧羃告潔訖。通禮導上詣永寧殿版位西向立。啓請四拜,上四拜。仍詣殿內,奉審省器如上儀訖。仍出東神門,大臣進前問候。通禮跪啓請乘輿,上乘輿。通禮跪啓請釋圭,上釋圭,基會受圭。至南神門外降輿,冊寶奉審訖,還乘輿入小次。少頃,禮儀使跪啓請出次,上改具遠遊冠·絳紗袍以出。通禮跪啓請執圭,基會跪進圭,上執圭。禮儀使導上詣省牲位南向立。諸大祝,巡牲一帀,尺量如例擧行,仍牽出犠牲訖。基會曰,諸大祝,不爲牽牲,事甚未安。竝所當重勘,而本院請推之外,無他可施之罰,何以爲之乎?上曰,從重推考,可也。出駕敎禮儀使啓請釋圭,上釋圭,基會跪受圭。禮儀使導上還齋殿,諸臣輪回詣閤。
上在景福宮。停常參·經筵。
經宿後,宗親·儀賓·藥房·內閣·政院·玉堂·朝廷二品以上口傳問安。答曰,知道。
上冊寶後,宗親·儀賓·藥房·內閣·政院·玉堂口傳問安。答曰,知道。
親祭還入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上單子問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,藥院提調許遞,前望入之。
內醫提調前望入之,崔遇亨落點。
政院啓曰,卽者別兼春秋徐奭輔,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金性均,卽爲牌招入直,何如?傳曰,允。
以別兼春秋金性均牌不進罷職傳旨,傳曰,只推。
政院啓曰,前檢閱李元用,還付檢閱薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單李元用。
承文院啓曰,卽見都京禮部咨文,本國北地越邊,俄人建屋,實無相礙云矣。回咨措辭撰出,付撥下送灣府,傳給鳳城,入送北京之地,何如?傳曰,允。
吏曹判書趙秉昌疏曰,云云。答曰,省疏具悉。卿其勿辭行公。
別兼春秋徐奭輔疏曰,伏以臣於持被之中,卽接家信,則臣本生父,素患痰滯之症,當此換節,一倍添劇。臣自聞此報,按住不得,玆敢忙陳短章,徑出禁扃。伏乞聖明,俯垂鑑諒,亟遞臣別兼之銜,仍治臣罪,以肅朝綱焉云云。省疏具悉。爾其勿辭救護。
宗廟春享大祭親行時,亞獻官領議政金炳學,終獻官興寅君李最應,進幣瓚爵官行吏曹判書趙秉昌,奠幣瓚爵官吏曹參議張世容,薦俎官兼戶曹判書金炳國,禮儀使禮曹判書李豐翼,大祝司成趙準永,典祀官奉常主簿韓龍珪,廟司令尹永求,宮闈令尙膳鄭泰吉·李容河·金羲明·金載圭,尙醞李孝元·朴載健,堂上執禮行副護軍李世用,堂下執禮宗簿正李起鎬,執尊舍人韓喆愚,副司果吳慶履·張泰秀,直講張皓根,副司果尹滋華,軍資正權鍾祿,副司果愼在寬·金養默·李殷春·李肇信,奉常正趙性鶴,副司果趙在九,奉常僉正丁若演,禮曹佐郞朴永模,直講吳尙鉉,修撰金碩輔,副修撰李泰翼,大祝司僕正金奎弘,副校理李容萬,副司果金裕行·趙秉肅,右通禮李裕承,兵曹正郞李纘夏,副修撰李龍雨,副司果崔鳳九,檢閱李元用,副司果朴定陽,左通禮沈相穆,副司果趙肅夏,應敎金性均,修撰徐奭輔,副應敎金敬均,副校理李載純,祝史副司果李敦夏,刑曹正郞李承靖,副司果李舜儀,持平金復性,正言金正浩,漢城主簿李愼應,戶曹佐郞朴孝容,副司果呂善驥,刑曹佐郞洪承緯,敦寧主簿權用翼,副司果申星雨,繕工主簿鄭海周,司僕主簿李琦鉉,副司果申錫淵·睦承錫·黃益秀·李晩瀅,齋郞副司果黃鍾運,昭寧園守奉官南湜,副司正李鳳德,濟用副奉事申彭齡,典籍李寅會,副司正金相龍,司宰直長朴珽鉉,內資奉事李以斗,正言金箕文,禁府都事朴齊性,副司正李麟圭,戶曹佐郞李秉雲,童蒙敎官尹橚,司饔奉事韓鎭泰,副司正沈相說·洪健植·鄭顯英,捧俎官戶曹正郞尹容善,掌樂主簿李承胄,繕工奉事鄭駿和,東部都事徐弘淳,北部都事李應燮,敦寧判官閔種洙,工曹佐郞韓始東,司饔直長宋熙成,司宰奉事閔種悳,司饔直長徐圭淳,司饔奉事洪瓚周,內贍直長洪右燮,濟用奉事李肇秀,義盈奉事朴齊億,監役韓秉敎,假監役閔泳大,宗府參奉李允夏,盥洗位禮曹正郞金秉鍵,佐郞金國鉉,爵洗位兵曹正郞韓緻奎,佐郞洪羲麟,亞·終獻盥洗位禮曹正郞裵喆周,掌牲令典牲判官沈應澤,協律郞掌樂正兪致喜,贊者引儀李宗赫·張成敎,謁者兼引儀李浩悳·金用鍊,贊引假引儀李根秀·金載舜,祭監監察趙漢益·金秉魯,七祠獻官尙衣僉正趙秉天,祝史司藝金羽東,齋郞長興奉事南啓薰,功臣獻官司饔僉正李兢鉉,祝史持平黃夏謙,齋郞禁府都事成載健。
己巳正月初三日子時,大駕詣宗廟。翼宗大王追上尊號親上冊寶親祭入侍時,行都承旨鄭基會,左承旨金炳淵,右承旨吳夏泳,左副承旨王庭揚,右副承旨鄭顯裕,同副承旨申獻求,史官缺直提學趙成夏,檢校直提學李載元·金炳地·趙寧夏·李載冕·閔升鎬,檢校直閣李淳翼·李喬翼·李承純·李世用,檢校待敎徐相翊·鄭範朝·趙慶鎬,玉堂缺以次侍立。時至,通禮跪啓請外辦,上具冕服,出齋殿。禮儀使跪啓請執圭,基會進圭,上執圭,詣版位。基會曰,冊寶親上時,何承旨對擧乎?上曰,右承旨爲之。禮儀使啓請四拜,上行四拜。禮儀使,導上陞詣階上褥位北向立。啓請跪,上跪。代致詞官,入詣第十五室神座前北向,跪讀致詞訖。禮儀使啓請俯伏興平身,上俯伏興平身。引儀引捧冊官·捧寶官,擧冊寶案,執事各捧寶案,以次入詣訖。上跪搢圭,捧冊官·捧寶官,各捧冊函·寶盝,以次跪授都監都提調,都監都提調跪受以進。上以次受,以次授炳淵·夏泳,炳淵·夏泳跪受,以次安於案。上執圭,少退跪。讀冊官·讀寶官,進北向跪,讀冊寶訖。上俯伏興平身。禮儀使,導上降復位,啓請四拜,上四拜。禮儀使,跪啓禮畢,導上還入小次。親祭時至,上出次。禮儀使,導上入就位西向立。禮儀使,啓請行事。軒架作,保太平之樂作,保太平之舞作,樂八成。禮儀使,啓請四拜,上行四拜。樂九成,禮儀使,啓請行晨祼禮,仍導上詣盥洗位,上盥洗訖。禮儀使,導上詣第一室尊所,登歌作,保太平之樂作,保太平之舞作。執尊,擧羃酌鬯訖。上詣神位前,禮儀使,啓請跪搢圭,上跪搢圭。基會奉香,獻求奉爐,上三上香。進幣瓚爵官趙秉昌,奉瓚跪進,上執瓚灌地,以瓚授奠幣瓚爵官張世容。秉昌奉幣跪進,上執幣,以授世容,〈世容〉跪受奠于案。上執圭,俯伏興平身。禮儀使導上次詣各室,行禮如上儀。登歌止,禮儀使,導上降復位。軒架作,豐安之樂作,諸祝吏,撤毛血盤,授齋郞以出。典祀官,引饌入自正門。捧俎官等,各捧牲匣,薦俎官金炳國,奉奠于各室訖。禮儀使,啓請行初獻禮,導上詣第一室神位,上跪搢圭,秉昌奉爵跪進。上執爵授世容,世容跪受,奠于神位前。上執圭,俯伏興,小退跪。大祝司僕正金奎弘,跪讀祝訖。禮儀使,導上次詣各室,行禮竝如上儀,引降復位。入小次,保太平之舞退,定大業之舞進。亞獻官領議政金炳學,終獻官李最應,行禮如儀訖。禮儀使,跪啓請出次,上出次。禮儀使,導上詣飮福位,行飮福禮訖,降復位。啓請四拜,上行四拜。撤籩豆,禮儀使,啓請四拜,上行四拜。禮儀使,導上詣望燎位,望燎訖。禮儀使,跪啓禮畢,導上出東神門外,啓請釋圭,上釋圭,基會受圭。上還入齋殿。通禮跪啓請外辦,上改具遠遊冠·絳紗袍以出。通禮啓請乘輿,上乘輿出廟大門外。通禮啓請降輿乘輦,上降輿乘輦。通禮跪啓請執圭,基會進圭,上執圭。進發,由光化門,至崇陽門外,通禮跪啓請降輦乘輿,上降輦乘輿。通禮跪啓請釋圭,上釋圭,基會受圭。入崇陽門,兵曹判書,跪稟放仗,夏泳,請出標信解嚴。上由永化門還內,諸臣以次退出。
上在景福宮。停常參·經筵。
自申時至人定時,灑雨下雨,測雨器水深一分。
翌日,大殿,宗親·儀賓·內閣·政院·玉堂口傳問安。答曰,知道。朝廷二品以上單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房提調崔遇亨,副提調鄭基會啓曰,歲聿載新,景祿滋至,太廟親祼,聖慕克伸,顯冊追上,聖孝冞光。侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,十三日當詣永禧殿展謁,仍詣景慕宮·儲慶宮展拜矣,該房知悉。
傳曰,十五日當詣景祐宮展拜後,歷拜南延君祠宇,仍覲雲峴宮矣,該房知悉。
傳曰,發遣吏郞,諸執事淸齋與否,摘奸以來。
政院啓曰,昨日親祭還宮時鼓吹,以社稷祈穀大祭齋戒,陳而不作磨鍊,而誤爲振作,致勤下詢,事極未安。不飭之提調推考,當該典樂,令攸司從重科治,何如?傳曰,允。
又啓曰,左右史不可不備,別兼春秋金性均,旣有只推之命,卽爲牌招入直,何如?傳曰,允。
以別兼春秋金性均牌不進罷職傳旨,傳曰,只推。
以司謁口傳下敎曰,星壇淸道,中軍代行。
內醫院啓曰,前鍼醫彭繼述,旣已闋服,依例還屬本院,令該曹口傳付軍職,冠帶常仕,何如?傳曰,允。
又啓曰,進上及諸醫所用鍼子,例有三年一次造成之規,而今年乃是當次之年,依例精造進上後,分給諸醫,何如?傳曰,允。
禮曹啓曰,今正月初六日翼宗大王追上尊號,大王大妃殿加上尊號稱慶,大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢啓。傳曰,知道。
兵曹啓曰,今正月十三日,大駕,詣永禧殿展謁,仍詣景慕宮展謁,儲慶宮展拜時,及十五日大駕,詣景祐宮展拜後,歷拜南延君祠宇,仍覲雲峴宮時,隨駕營門,當爲磨鍊矣,何營軍兵隨駕,何營軍兵留陣,而禁軍及馬·步軍,以幾番幾哨磨鍊,餘軍留營,何以爲之乎?敢稟。傳曰,竝依昨春南殿展謁時例,磨鍊。
判敦寧李景在疏略曰,臣嬰疾三歲,宛轉牀玆,久阻起居之列,全闕蹈舞之儀,臣於聖明之世,自是江湖之一鳧,固不足有無。然今臣犬馬之齒,恰滿七十。夫七十致仕,禮經之大防也。臣復貪戀祿利,飢烏蹲鳳,不戒在得,則是乃逆天違命,越禮虧節。臣雖庸愚,寧忍爲是?位已亢矣,病已痼矣,年又已至矣,何說可解於君子之門,而自懷廉養於聖主之庭哉?昔朱夫子,六十九歲,悉具文字,預送京師,明年正月,卽令呈進,先正臣宋時烈,引此於致仕之章曰,其年旣至,則不可一日緩也,一日因循,則一日得罪於禮經,一月遷就,則一月得罪於大防。臣因循遷就,不止爲一日,其得罪先正,又當何居?玆敢陳臚,丐此骸骨。伏願許臣納誥,命臣落籍,生蒙優老之典,死免犯禮之罪,不勝哀懇云云。答曰,省疏具悉卿懇。年來愼節,種種奉慮。見今陽和布澤,可當漸次向復,而迺以禮經大防,欲其奉身而退,予誠左右究,而莫曉其可也。卿是世臣也,舊臣也,國休與休,國安與安,此其事與理之不容不乃爾者也。況卿德業聞望,久爲朝野之所欽聳,則中書許免,猶且悵缺矣,何可進乎此,而遽施其請乎?七十致仕,聖人槪爲之設防而已。苟或援此而輒皆引去,則位著之間,將無黃髮之可詢,其於國家事計,安有是也?卿其諒此,亟斷來章,是所區區厚望。仍傳曰,此批答,遣史官傳諭。
上在景福宮。停常參·經筵。
備忘記,乶下僉使咸熙萬,森森坡萬戶康孝運,下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領儀政金炳學,無時急稟定事,左議政·右議政未差,不得來會云矣。敢啓。傳曰,知道。
傳曰,禮房承旨馳詣受香所,奉審摘奸以來。
傳曰,明日出宮門路,以思政門爲之。
政院啓曰,左右史不可不備,別兼春秋金性均,旣有只推之命,卽爲牌招入直,何如?傳曰,允。
以別兼春秋金性均牌不進罷職傳旨,傳曰,只推。
義禁府啓曰,卽接公忠道提川縣定配罪人李時翼戶奴呈狀,則其上典,今月初三日,遭本生父喪云矣。定配罪人遭親喪者,給暇歸葬,載在法典,李時翼,依法典歸葬間,給暇之意,分付該道道臣,何如?傳曰,允。
奎章閣啓曰,今此大王大妃殿上冊寶翌日,臣等詣勤政殿月臺上,請出新冊·舊寶,奉安于書香閣之意,敢啓。傳曰,知道。
議政府啓曰,賀儀隔日,侍從罷散人,竝敍用,令該曹口傳付軍職,使之參班,何如?傳曰,允。
上在景福宮。停常參·經筵。
上冊寶入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
以司謁口傳下敎曰,南殿展謁後,次詣儲慶宮,仍詣景慕宮展拜矣,以此磨鍊。
傳曰,追上尊號·加上尊號都監,都提調以下,別單書入。
傳曰,親祭時,亞獻官以下,別單書入。
傅日,上冊寶時及陳賀時,禮房承旨·對擧承旨,宣敎官·左右通禮,竝加資。
傳曰,中官金羲明·金東燁·金慶雲,竝百官加親授。
傳曰,驪陽府院君內外祠板,遣承旨致祭。
傳曰,今年,卽己巳舊甲也。永念諸臣之忠烈,彌切感懷。先正臣宋時烈,故相臣金壽恒,故忠臣吳斗寅·李世華·朴泰輔祠板,遣禮官致祭。
傳曰,南延君祠宇歷拜時,內外孫及宗正卿入參定式事,分付宗府。
傳曰,行護軍沈承澤,副護軍閔奎鎬,前正朴麟壽,竝百官加親授。
傳曰,親上冊寶時,宗廟令陞敍,直長·副奉事陞六。
以上號都監都提調以下別單,傳曰,都提調領儀政金炳學,內下大豹皮一令賜給,提調兼戶曹判書金炳國,內下豹皮一令賜給,工曹判書朴承輝,禮曹判書李豐翼,都廳司僕正金奎弘,司成趙準永,竝加資,郞廳戶曹正郞尹容善,禮曹佐郞黃夏謙,工曹佐郞鄭雲韶,敦寧判官閔種洙,工曹佐郞韓始東,竝陞敍,監造官前直長李淵翼,敦寧參奉閔泳穆,宗府參奉李允夏,童蒙敎官李鎬善,義盈奉事朴齊億,別工作假監役閔泳大,竝陞六,玉冊文製述官領府事鄭元容,書寫官判府事李裕元,各內下大豹皮一令賜給,玉寶篆文書寫官行上護軍韓啓源,內下豹皮一令賜給,捧玉冊官執義趙定熙,校理李泰翼,擧玉冊案執事典牲判官沈應澤,內贍奉事沈宜斗,褥席執事漢城主簿趙台永,擧讀玉冊案執事工曹佐郞韓始東,褥席執事司僕判官李鎬臣,捧玉寶官掌令李容萬,修撰李龍雨,擧玉寶案執事刑曹正郞尹善佐,廣興奉事趙中植,褥席執事工曹佐郞鄭雲韶,擧讀玉寶案執事平市直長金鳳集,褥席執事刑曹佐郞金永國,贊儀安泌,東西唱引儀李宗赫·李熙藻,奉禮兼引儀崔在淵,各兒馬一匹賜給,別看役姜潤·李海斗,外職調用,計士崔錫崙·李時聖,竝本衙門高品付料,其餘奏時官·寫字官·畫員·員役·樂工·工匠等,竝依判下施賞。
以陳賀時各差備官以下別單,傳曰,宣箋官副校理趙秉稷,展敎官禮曹佐郞金國鉉,兵曹佐郞金始熙,展箋官正言殷成浩,禮曹正郞金乘鍵,贊儀安泌,東西唱引儀李宗赫·李熙藻,階下典儀朴齊政,致詞官假引儀金載舜,宣箋目官李根脩,各見馬一匹賜給,致詞官權知承文院副正字李元祺陞六,致詞陪進官承文判校車世杰,上弦弓一張賜給,其餘奏時官·員役·樂工等,竝依判下施賞。
以追上尊號·加上尊號都監都提調以下別單,傳曰,都提調領儀政金炳學,內下大豹皮一令賜給,提調兼戶曹判書金炳國,內下豹皮一令賜給,工曹判書朴承輝,禮曹判書李豐翼,都廳司僕正金奎弘,司成趙準永,竝加資,郞廳戶曹正郞尹容善,持平黃夏謙,工曹佐郞鄭雲韶,敦寧判官閔種洙,工曹佐郞韓始東,竝陞敍,監造官宗府參奉李允夏,童蒙敎官李鎬善,義盈奉事朴齊億,別工作假監役閔泳大,竝陞六,追上尊號玉冊文製述官行上護軍鄭基世,書寫官左參贊金炳德,樂章文製述官行大護軍申錫禧,金寶篆文書寫官行上護軍曺錫雨,禮儀使禮曹判書李豐翼,各內下虎皮一令賜給,大祝司成趙準永,讀玉冊官行護軍兪致崇,讀金寶官行護軍嚴錫鼎,竝加資,堂上執禮行副護軍李世用,堂下執禮宗府正李起鎬,捧玉冊官校理趙秉稷,修撰徐奭輔,擧玉冊案執事司宰直長朴珽鉉,廣興主簿鄭禮鉉,褥席執事司圃直長林佐漢,擧讀玉冊案執事義盈奉事朴齊億,長興奉事南啓薰,褥席執事敦寧判官閔種洙,捧金寶官副校理李載純,副修撰李泰翼,擧金寶案執事禁府都事朴齊性,刑曹正郞尹,褥席執事刑曹佐郞洪承緯,擧讀金寶案執事戶曹佐郞朴孝容,漢城判官洪永禹,褥席執事司僕判官李鎬臣,贊儀安泌,東西唱引儀李宗赫·張成敎,代致詞官假引儀金載舜,各兒馬一匹賜給,左通禮沈相穆,右通禮李裕承,竝旣已加資,勿論,加上尊號玉冊文製述官行上護軍金學性,書寫官行上護軍趙秉昌,樂章文製述官行大護軍金世均,玉寶篆文書寫官廣州留守金輔根,各內下虎皮一令賜給,捧玉冊官副校理李容萬,修撰李龍雨,擧玉冊案執事司饔直長徐圭淳,尙衣直長趙在淳,褥席執事司僕僉正韓圭錫,擧讀玉冊案執事東部都事徐弘淳,褥席執事工曹佐郞韓始東,捧玉寶官應敎金性均,校理李晩耆,擧玉寶案執事廣興直長趙中植,內贍奉事沈宜斗,褥席執事廣興令金友根,擧讀玉寶案執事典牲判官沈應澤,褥席執事工曹正郞金商鉉,捧箋文官禮曹正郞金秉鍵,贊儀安泌,東西唱引儀李宗赫·張成敎,代致詞官假引儀金載舜,奉禮兼引儀崔在淵,各兒馬一匹賜給,左通禮沈相穆,右通禮李裕承,旣已加資,勿論,致詞官權知承文院副正字李元祺,陞六,陪進官承文判校車世杰,上弦弓一張賜給,進表裏濟用提調任百秀,內下鹿皮一令賜給,捧表裏奉事李肇秀,副奉事申彭齡,竝陞六,香陪官校書判校金載瓛,兒馬一匹賜給,別看役姜潤·李海斗,竝外職調用,計士崔錫崙·李時聖,畫員金學文等三人,竝本衙門高品付料,寫字官文弘錫等六人,竝加資,金永燁·李兢鉉,竝實官調用,其餘奏時官·寫字官·畫員·守僕·員役·樂工·工匠等,竝依判下施賞。
以親祭時亞獻官以下別單,傳曰,亞獻官領儀政金炳學,終獻官興寅君李最應,各內下大豹皮一令賜給,進幣瓚爵官行吏曹判書趙秉昌,奠弊瓚爵官吏曹參議張世容,薦俎官兼戶曹判書金炳國,禮儀使禮曹判書李豐翼,各熟馬一匹賜給,大祝司成趙準永加資,典祀官奉常主簿韓龍珪,廟司令尹永求,宮闈令尙膳鄭泰吉·李容河·金羲明·金載圭,尙醞李孝元·朴載健,堂上執禮行副護軍李世用,堂下執禮宗府正李起鎬,執尊舍人韓喆愚,副司果吳慶履·張泰秀,直講張皓根,副司果尹滋華,軍資正權鍾祿,副司果愼在寬·金養默·李殷春·李肇信,奉常正趙性鶴,副司果趙在九,奉常僉正丁若演,禮曹佐郞朴英模,直講吳尙鉉,修撰金錫輔,副修撰李泰翼,大祝司僕正金奎弘,副校理李容萬,副司果金裕行·趙秉肅,右通禮李裕承,兵曹正郞李纘夏,副修撰李龍雨,副司果崔鳳九,檢閱李元用,副司果朴定陽,左通禮沈相穆,副司果趙肅夏,應敎金性均,修撰徐奭輔,副應敎金敬均,副校理李載純,祝史副司果李敦夏,刑曹正郞李承靖,副司果李舜儀,持平金復性,正言金正浩,漢城主簿李愼應,戶曹佐郞朴孝容,副司果呂善驥,刑曹佐郞洪承緯,敦寧主簿權用翼,副司果申星雨,繕工主簿鄭海周,司僕主薄李琦鉉,副司果申錫淵·睦承錫·黃益秀·李晩瀅,齋郞副司果黃鍾運,昭寧園守奉官南湜,副司正李鳳德,濟用副奉事申彭齡,典籍李寅會,副司正金相龍,司宰直長朴珽鉉,內資奉事李以斗,正言金箕文,禁府都事朴齊性,副司正李麟圭,戶曹左郞李秉雲,童蒙敎官尹橚,司饔奉事韓鎭泰,副司正沈相說·洪健植·鄭顯英,捧俎官戶曹正郞尹容善,掌樂主簿李承胄,繕工奉事鄭駿和,東部都事徐弘淳,北部都事李應燮,敦寧判官閔種洙,工曹佐郞韓始東,司饔直長宋熙成,司宰奉事閔種悳,司饔直長徐圭淳,司饔奉事洪瓚周,內贍直長洪右燮,濟用奉事李肇秀,義盈奉事朴齊億,監役韓秉敎,假監役閔泳大,宗府參奉李允夏,盥洗位禮曹正郞金秉鍵,佐郞金國鉉,爵洗位兵曹正郞韓緻奎,佐郞洪羲麟,亞·終獻盥洗位禮曹正郞裵喆周,典牲令典牲判官沈應澤,協律郞掌樂正兪致喜,贊者引儀李宗赫·張成敎,謁者兼引儀李浩德·金用鍊,贊引假引儀李根秀·金載舜,祭監監察趙漢益·金秉魯,七祀獻官尙衣僉正趙秉天,祝史司藝金羽東,齋郞長興奉事南啓薰,功臣獻官司饔僉正李兢鉉,祝史持平黃夏謙,齋郞禁府都事成載健,各兒馬一匹賜給,其餘奏時官·香陪官·祭文正書·忠儀·守僕·員役·樂工等,竝依判下施賞。
傳曰,翼宗大王追上尊號時,玉冊差備石泰元·柳賁然,金寶差備李元會·宋喜哲,竝加資,資窮,內下大鹿皮一令賜給,祭侍韓濬明·金圭復,各半熟馬一匹賜給,玉冊差備任致聲·金寬浩,案差備宋啓殷·金喜萬,褥席差備文光杓,讀冊案差備李澤振,褥席差備鄭一柱,金寶差備姜升和·王用殷,案差備徐舜澤·禹起鼎,褥席差備孔載文,讀寶案差備楊德熙,褥席差備洪鶴淵,各上弦弓一張賜給,大王大妃殿加上尊號時,玉冊差備石泰元·宋喜哲,玉寶差備李元會·柳賁然,尙傳崔健常,竝加資,資窮,內下大鹿皮一令賜給,玉冊差備李遇三·崔賢周,案差備吳秉文·李昌植,褥席差備孫永佑,讀冊案差備崔喜龍,褥席差備柳昌億,玉寶差備朴弘祿·金秉一,案差備徐在珩·林宗夏,褥席差備吳殷慶,讀寶案差備李秉和,褥席差備金弘淳,各上弦弓一張賜給,陳賀時承傳色崔健常·權容鼎,竝加資,資窮,內下大鹿皮一令賜給,薛里李之榮·李正植,竝加資,掌務桂仁曄·閔致永,差備宋鳳儀·徐正健·金殷吉·李重根·姜俊明·李澤振,傳命司謁朴元植等六人,司謁金致煥·康鼎九,司鑰河成一等七人,各上弦弓一張賜給,司鑰尹弘源·金敏植,竝賞加,其餘別監·員役等,竝依判下施賞。
傳曰,大王大妃殿加上尊號時,玉冊差備石泰元·宋喜哲,玉寶差備李元會·柳賁然,尙傳崔健常,竝加資,資窮,內下大鹿皮一令賜給,玉冊差備任致聲·金寬浩,案差備宋啓殷·金喜萬,褥席差備文光杓,讀冊案差備李澤振,褥席差備鄭一柱,王寶差備姜升和·王用殷,案差備徐舜澤·禹起鼎,褥席差備孔載文,讀寶案差備楊德熙,褥席差備洪鶴淵,各上弦弓一張賜給,陳賀時承傳色崔健常·權容鼎,竝加資,資窮,內下大鹿皮一令賜給,薛里李之榮·李正植竝加資,掌務桂仁曄·閔致永,差備宋鳳儀·徐正健·金殷吉·李奎五·李重根·李澤振,各上弦弓一張賜給,司鑰尹弘源·金海植,竝賞加,其餘別監·員役等,竝依判下施賞。
傳曰,今番賞典中,一人雖兼數事,無得疊授。
政院啓曰,吏曹郞廳來言,百官加下批政事,取稟。傳曰,當日爲之。
傳曰,今日政,賞典下批。
傳曰,不待傳旨,今日政下批。
傳曰,在外臺諫許遞,今日政差出。
吏曹啓曰,在前頒赦時,有別歲抄書入之例,今番則何以爲之乎?敢稟。傳曰,書入。
吏曹啓曰,別歲抄書入事,命下矣。居中·居下,一體書入乎?敢稟。傳曰,一體書入。
敦寧府啓曰,翼宗大王追上尊號,大王大妃殿加上尊號,今已禮成矣。卽當紀載於御牒·譜冊,依例修整次,設廳之意,敢啓。傳曰,知道。
禮曹啓曰,今此稱慶陳賀時,諸道所封箋文中,沃溝縣監李鍾健,高敞縣監吳永運,機張縣監吳胤泳,雖非應封官,俱以別軍職封進矣。一體看審捧入之意,敢啓。傳曰,知道。
禮曹啓曰,今此翼宗大王追上尊號,大王大妃殿加上尊號,乃是國家莫大之慶,設科取士,亦係應行之事。今番慶科,以何科設行,而以何間擇吉乎?敢稟。傳曰,合設於今番慶科庭試。
政院啓曰,行吏曹判書趙秉昌,參判趙成夏,參議張世容牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
兵曹啓曰,僉知中樞府事趙基晉,五衛將金源默·趙希永·洪羲龍·金德坤,忠壯衛將李鍾哲,文臣兼宣傳官李赫準,俱以病難供職,呈狀乞遞,兼司僕將李泰逵,除授在外,上來無期云。竝改差,何如?傳曰,允。
以吏曹參議張世容牌不進罷職傳旨,傳曰,只推。
有政。吏批,行判書趙秉昌進,參判趙成夏,參議張世容牌招不進,承旨〈缺〉進。以申轍求爲大司諫,李在果爲執義,姜長煥爲司諫,尹時榮爲掌令,徐奭輔爲獻納,李載純爲兵曹正郞,李彙秉爲左通禮,李赫準爲右通禮,金裕行爲司成,吳長善爲西學敎授,金性均爲檢詳,金學性爲分內醫提調,韓兢烈爲禮曹佐郞,沈宜斗爲宗廟直長,李容弼爲濟用奉事,洪顯昇爲義盈奉事,趙秉浩爲宗廟副奉事,尹秀東爲濟用副奉事,閔斗鎬爲假監役,朴宣陽爲童蒙敎官,李秀彦爲宗府參奉,洪鍾輪爲敦寧參奉,徐仁源爲平邱察訪,李宗赫爲松羅察訪。宗正卿二單,李寅亮·李潤壽。禮曹判書李豐翼,工曹判書朴承輝,今加正憲,行護軍嚴錫鼎,今加資憲,行護軍兪致崇,今加嘉義,左承旨金炳淵,右承旨吳夏泳,今加嘉善,舍人韓喆愚,左通禮沈相穆,右通禮李裕承,司僕正金奎弘,司成趙準永,已上今加通政,加資事,承傳。行護軍沈承澤,今加資憲,副護軍閔奎鎬,今加嘉善,前正朴麟壽,今加通政,已上百官加親授。前都正李膺宇,今加嘉善,朝官年八十依法典加資。故牧使徐任輔贈吏參例兼,慶州府尹徐經淳考,故參奉李泌淵贈吏參例兼,宗正卿李寅亮考。再政。以趙定熙爲應敎,李爲副校理,吳長善爲修撰,趙肅夏爲司僕正,朴基陽·崔鳳九爲典籍,金炳夏爲造紙別提,曺祐承爲內贍奉事,鄭有恂爲禮賓參奉,舍人單金性均。
兵批,以金應均爲知事,金在晉·金東爲僉知,梁柱甲爲兼司僕將,朴膺臣·李日遠·鄭喆東·洪秉琬爲五衛將,洪順榮爲忠壯將,李友權爲訓鍊僉正,朴定陽爲文兼,具翼亮爲全羅右水虞候。部將單趙秉弼,同知二單,金琦命·金宗陟,副司果趙存膺。再政。以柳箕東爲都摠都事,守門將金鳳翼,同知單李日遠,僉知二單,梁柱甲·朴膺臣。
以司謁口傳下敎曰,南壇淸道,中軍代行。
敎中外大小耆老·軍民·閑良等人書。王若曰,日月依辰,撫先甲後甲而增慕,乾坤象德,擧追上·加上而揚徽。情與文稱,禮以義起,聽予十行播誥,用敷八方同休。恭惟翼宗體元贊化錫極定命聖憲英哲睿誠淵敬隆德純功篤休弘慶洪運盛烈宣光濬詳敦文顯武仁懿孝明大王,正體祗承三宗,聰明亶作元后。若四勿修身,九經治國,嚴訓式遵,自八歲入學,三朝問安,令聞夙著。居諸位二十載,明離照光,啓邦籙億萬年,甲觀毓慶。逮夫機務之摠攬,允矣德化之普洽。協笙磬而承事宗宮,四時匪懈,賁琬琰而崇奉兩殿,百行攸源。皇壇之實錄寶莊,炳然春秋義理,燕室之耕圖常揭,備悉閭里艱難。倬彼雲漢昭回,出言若典謨風雅,至于日昃不暇,所好非聲色遊畋。恤饑荒而不惜帑庾之儲,徠諫諍而亟恢山蔞之量。嗟,憂勤之志業,殆若點雲之過太虛,而垂裕之烈謨,實基豐水之貽燕翼。猗,我太母之懿範,實有女堯之美稱。配聖人而資始資生,內爲良佐,嗣京室而思齊思媚,世有哲妃。宗祊奠盤泰之基,肇自尙冠里定策,母道兼君師之責,勉從儀鑾司垂簾。偉績豐功,前史未有,深仁厚渥,群黎偏爲。欲報春暉,荷拊我而育我,願摹天日,宜大書而持書。迨星曆重回之巳年,卽皇考誕降之甲紀。四載之至治莫尙,遺澤在億兆民,千秋之舊節追惟,寶策周六十數。虹電瑞彩,耆臣多及見之人,羹墻孝思,小子增不洎之痛。遇此歲而冞感昔歲,追先朝而竝隆東朝,至情少坤,豈曰無於禮之禮?大德必得,是爲非常各可名。恩靡極於昊天,旣右烈考,慶復申於前月,莫大尊親。迺於本年正月初三日,謹奉冊寶,追上翼宗大王尊號曰,堯欽舜恭禹勤湯正,仍於初六日,謹奉冊寶,加上孝裕獻聖宣敬正仁慈惠弘德純化文光元成肅烈,大王大妃殿尊號曰,明粹。輿情交切於愴忭,邦典聿行於告布。朱絃永歎,仰璇籥於一週,翠萱長春,增玉牒於十上。一國興孝,廣惠覃仁,萬姓均懽,滌瑕蕩垢。揚丕懿於泥檢,曷云萬一分善形?流闓澤於澨陬,其令五百里行赦。自本月初六日昧爽以前,雜犯死罪以下,咸宥除之。在官者各加一資,資窮者代加。於戲,草木皆有以自樂,値玆正月上旬,松柏無不以或承,錫汝斂時五福。故玆敎示,想宜知悉。藝文提學朴承輝製進
判敦寧閔致久疏略曰,伏以臣於命夔之職,待罪有日矣。諧協調均,尙矣無論,顚蹶僨溺,自分必至,迺於回鑾之時,枉有奏樂之擧。雖切於欣然相告之沈,有違於懸而不作之儀,典樂之昧例,實由於臣。苟使臣先事操飭,隨處周察,寧有是哉?伏願聖明,勘臣當律,以爲不職者之戒焉云云。答曰,省疏具悉。日前事,於卿不必爲引,卿其諒之。
行護軍趙寧夏疏略曰,伏以臣方待罪於梨園提擧,凡法樂作止之節,皆臣之所當照管者也。迺於太室回鑾時,値在社享誓戒之後,而鼓吹陳奏,有違於不作之禮,致勤下詢,臣之矇然不職,滿心惶懍。有不敢歸罪於典樂,晏然自恕。玆敢短章自劾,乞勘當律,以警具僚焉云云。答曰,省疏具悉。旣問備矣,卿何必更引?
己巳正月初六日巳時,上詣勤政殿。大王大妃殿加上尊號親上冊寶,翼宗大王追上尊號,大王大妃殿加上尊號,稱慶陳賀入侍時,行都承旨鄭基會,左承旨金炳淵,右承旨吳夏泳,左副承旨王庭揚,右副承旨鄭顯裕,同副承旨申獻求,史官缺直提學趙成夏,檢校直提學李載元·金炳地·趙寧夏·李載冕·閔升鎬,檢授直閣李淳翼·李喬翼·李承純·李世用,檢校待敎徐相翊·鄭範朝·趙慶鎬,玉堂缺以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調崔遇亨,副提調鄭基會,進前問候訖。上詣勤政殿月臺,降輿就版位北向立。通禮跪啓請執圭,基會進圭,上執圭。基會曰,冊寶親上時,何承旨對擧乎?上曰,右承旨爲之。通禮跪啓請四拜,上行四拜。引儀,引都監都提調以下,陞就簷階上西向立。上跪搢圭,捧冊官·捧寶官,入詣案前,各捧冊函·寶〈盝〉,由正門出,以次跪授都提調。都提調,跪受以進,上受之,以授炳淵·夏泳。炳淵·夏泳,傳授尙傳,尙傳跪受,還置於案。通禮跪啓請四拜,上四拜。通禮導上詣階下祗送位西向立。尙傳,各捧冊函·寶盝,由正路出,炳淵·夏泳隨之。上鞫躬,過則平身。上釋圭,基會受圭。通禮導上入小次。少頃,陳賀時至,通禮跪啓請出次,上出次,陞座。通禮跪啓請執圭,基會進圭,上執圭。夏泳進前奏曰,宗親·文武二品以上,當爲入庭行禮,出標信開作門,何如?上曰,以所受標信,擧行,可也。引儀,引宗親·文武二品以上,入就位。贊儀唱鞠躬四拜興平身,宗親·文武百官,行四拜禮訖。贊儀唱跪,宗親·文武百官跪。代致詞官,讀致詞訖。贊儀唱四拜,宗親·文武百官,皆行四拜。炳淵跪啓傳敎。贊儀唱跪,宗親·文武百官跪。宣敎官,宣讀敎書訖。贊儀唱四拜,宗親·文武百官,皆行四拜。贊儀唱跪搢笏三叩頭,宗親·文武百官,跪搢笏三叩頭。贊儀唱山呼,宗親·文武百官,加額齊聲曰千歲,又唱山呼,又齊聲曰千歲,又唱再山呼,又齊聲曰千千歲。贊儀唱四拜,宗親·文武百官,皆行四拜。贊儀唱跪,宗親文武百官跪,宣箋官,讀箋訖。贊儀唱俯伏興平身,宗親·文武百官,俯伏興平身。典儀跪啓禮物函,請付攸司。通禮跪啓禮畢。判府事李裕元,領議政金炳學,右議政洪淳穆進前奏曰,親上冊寶,臨殿受賀,聖孝彌光,群情胥悅。今日天氣淸和,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。通禮跪啓請釋圭,上釋圭,基會受圭。上降座陞輿,至思政門外,兵曹判書,跪稟放仗,夏泳請出標信解嚴。上還內,諸臣以次退出。
上在景福宮。停常參·經筵。
藥房提調崔遇亨,副提調鄭基會啓曰,親上冊寶,聖孝冞光,臨殿受賀,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,西原營將徐貞淳下直,長弓一張,長箭一張,片箭一部,筒兒一箇賜給。
備忘記,老江僉使安周瑨下直,長弓一張,長箭一部,片箭一部,筒兒一箇賜給。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
弘文館啓曰,副校理李容萬,陳疏徑出,上番闕直,事甚未安。典翰李起鎬,營建都監都廳進,副應敎金敬均,校理李晩耆·趙秉稷,竝卽牌招,推移入直,新除授應敎趙定熙,一體牌招察任,何如?傳曰,允。
又啓曰,新除授副校理李,時在慶尙道奉化地,修撰吳長善,時在京畿龍仁地,經筵入番事緊,請竝斯速乘馹上來事,下諭,何如?答曰,竝許遞。
又啓曰,守宮檢校副提學兪致善,待明朝牌招,何如?傳曰,允。
政院啓曰,卽者副校理李容萬,以其親病,陳疏徑出,原疏纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
奎章閣啓曰,今日臣等,請出大王大妃殿冊寶,奉安于書香閣之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
宣惠廳啓曰,昨年穡事,諸道均登,雖無災結之俵下,湖南舊災之尙未出稅者,爲萬餘結,湖西之丙申還緣災及乙丑蒙頉災,合爲萬餘結矣。兩胡營邑需各樣價,依昨年例,減分磨鍊,何如?傳曰,允。
議政府啓曰,舍人金性均,與左參贊金炳德,有應避之嫌,呈狀乞遞矣。本職今姑改差,何如?傳曰,允。
兵曹口傳政事,司果金性均。
義禁府啓曰,明日動駕時,本府都事,當爲全數進參,而都事趙冕夏,奉命在外,無以推移。令該曹口傳相換,以爲分排擧行之地,何如?傳曰,允。
吏曹口傳政事,義禁府都事趙冕夏,濟用奉事尹秀東相換。
禮曹啓曰,以翼宗大王追上尊號,大王大妃殿加上尊號,慶科取稟草記,傳曰,合設於慶科庭試事,命下矣。科名,以大王大妃殿加上尊號,翼宗大王追上尊號,大王大妃殿加上尊號,合三慶慶科庭試,稱號,何如?傳曰,允。
禮曹啓曰,卽接光州幼學柳在㶅所志,則以爲族兄在華,嫡妾俱無子,以其同姓八寸弟在淳第二子羽錫,欲爲繼後,兩家諸族,相議完定,而生·養父母,俱爲作故,拘於常規,不得循例禮斜,依法典草記稟定事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典。門長柳在㶅,所訴旣如此,柳在淳第二子羽錫,立爲柳在華之後,何如?傳曰,允。
刑曹啓曰,卽接黃海監司曺錫輿文移,則鳳山郡徒三年定配罪人金雲龍,限滿云矣。取考曹上配案,則雲龍,以咀呪未成罪,丙寅正月定配,今已限滿的實。依法典放送後,徒流案頉下事,分付道臣之意,敢啓。傳曰,知道
副校理李容萬疏。省疏具悉。爾其勿辭救護。
上在景福宮。停常參·經筵。
大駕詣社稷壇上,奉審·省牲·省器,還入齋室後,藥房·內閣·政院·玉堂口傳問安。答曰,知道。祭物親看審,還入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿·遣承旨朝問安。答曰,知道。大王大妃殿·王大妃殿·大妃殿·遣承旨夕問安。答曰,知道。
傳曰,璿派儒武,當試取矣。試紙用大好紙,弘文提學,待明朝牌招,泮宮考試,武士,兵判試取於龍虎營。
傳曰,再明日人日製,通方外爲之,試紙用大好紙,弘文提學牌招。
傳曰,遣都承旨,德興大院君祠宇,奉審以來。
傳曰,隨駕軍兵,令各其營乾犒饋。
傳曰,祭物當親看審矣,該房知悉。
傳曰,吏·兵批別歲抄點下者,依例捧傳旨。
政院啓曰,假注書李麟奎,昨日蒙點之後,連加催促,謂有實故,尙不入來,揆以事體,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
吏曹啓曰,平安道江西居副護軍任百哲呈狀內,矣身嘉慶己巳,文科增廣丙科第三十一人及第,慶尙道順興居進士安廷佐呈狀內,矣身嘉慶己巳增廣進士三等第四十七人入格,俱以今爲回榜,應榜次上來云,故取考榜目,則參榜年條,果爲的實矣。花牌與白牌成給,旣有已例,今亦依此擧行,何如?傳曰,允。任百哲子問名,崇靈殿參奉加設單付,安廷佐,特爲加資,僉知加設單付。
訓鍊都監啓曰,謹依下敎,隨駕將官·將校·軍兵及武藝別監等處,饋粥之意,敢啓。傳曰,知道。
御營廳啓曰,本廳騎士將金貞喆,身病甚重,勢難察任,改差,何如?傳曰,允。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
營建都監啓曰,本都監郞廳金奎弘,今旣加資矣。其代以副校理李容萬差下,使之察任,何如?傳曰,允。
大護軍嚴錫鼎疏曰,伏以,歲籥載新,天休滋至,禰室之冊寶親上,東朝之瑤牒加隆,聖孝深光,群請胥忭。臣於是際,猥膺讀金寶之任,與榮有倍於諸僚。夬覩又先於盈庭,光耀攢祝,萬萬無比。迺者縟儀旣成,恩賞遽下,授臣以資憲大夫之階,臣誠惶霣震懍,不知措躬之所也。念臣庸愚空疎,文質無當,棲遲蔭途,晩竊科第,前後歷揚,罔非踰濫,而遭際聖明,偏蒙鴻造,于今六載,超躋三階。未知無狀賤品,何以得此於我聖上也。榮寵旣極,涯分已過,今玆晉秩,尤豈夢想之攸到,而昵侍咫尺之近,周旋物采之間,颺聲頌德,是乃臣子之至榮,有何可紀之勞,混被匪頒之典也哉?夫爵賞者,聖王所以進賢命德,礪世磨鈍之具也。非其人而授之,是謂誤恩,非其器而據之,玆爲倖占。雖微官末僚,猶懼人器之不相稱,矧玆正卿峻秩,班居八座,職長六典,名位之隆顯,責任之綦重,顧何如,而乃以如臣無似,冒廁其間,上以累則哲之明,下以招負乘之譏,亦非細故。且臣材散樗櫟,年迫桑楡,荐經憂慼,形影窮獨,榮途進取,萬念灰冷。惟是永謝冠簪,退伏畎畝,歌詠聖德,以圖不報之報,卽臣之大願也。今若拚棄廉隅,徒恃寵靈,陳力就列,趨走爲恭,則自知不稱,人謂斯何?百爾思量,萬難承當。玆敢猥陳披瀝之懇,仰瀆黈纊之下。伏乞天地父母,諒臣非飾之讓,察臣至切之懇,亟命還收臣所授資級,以重公器,以安私分,不勝至願。臣無任云云。答曰,省疏具悉。卿其勿辭行公。
己巳正月初八日巳時,大駕詣社稷。祈穀大祭親祭擧動入侍時,行都承旨鄭基會,行左承旨金炳淵,行右承旨吳夏泳,左副承旨王庭揚,右副承旨鄭顯裕,同副承旨申獻求,史官缺直提學趙成夏,檢校直提學李載元·金炳地·趙寧夏·李載冕·閔升鎬,檢校直閣李淳翼·李喬翼·李承純·李世用,檢校待敎徐相翊·鄭範朝·趙慶鎬,玉堂缺以次侍立。時至,通禮跪啓請外辦。上具遠遊冠·絳紗袍,乘輿出永化門。藥房提調崔遇亨,副提調鄭基會,進前問候訖。至崇陽門外,降輿乘輦。上執圭,由維和門·興禮門·光化門,至社稷大門外,上降輦乘輿。通禮跪啓請釋圭,上釋圭。由署門至北神門外,降輿入幕次,問安勿爲之事,下敎。少頃,通禮跪啓請出次,上出次。通禮跪啓請執圭,上執圭。由西神門,詣壇上省器,出西神門外,詣省牲位省牲訖。判府事李裕元,領議政金炳學,右議政洪淳穆,進前奏曰,日候不甚劇寒,侵早勞動,聖體,若何?上曰,一樣矣。基會曰,假注書李麟圭,更爲催促,終不入來。所當重勘,而本院請推之外,無他可施之罰,何以爲之乎?上曰,似有實故而然,改差,可也出駕敎至北神門外,通禮跪啓請釋圭,上釋圭。通禮跪啓請乘輿,上乘輿,至幕次外降輿,入齋室。諸臣,以次詣閤。
己巳正月初八日申時,社稷祈穀大祭,祭物親看審入侍時,行都承旨鄭基會,行左承旨金炳淵,行右承旨吳夏泳,左副承旨王庭揚,右副承旨鄭顯裕,同副承旨申獻求,史官缺直提學趙成夏,檢校直提學李載元·金炳地·趙寧夏·李載冕·閔升鎬,檢校直閣李淳翼·李喬翼·李承純·李世用,檢校待敎徐相翊·鄭範朝·趙慶鎬,玉堂缺上具遠遊冠·絳紗袍,出齋室。通禮跪啓請乘輿,上乘輿。至北神門外通禮跪啓請降輿,〈上降輿〉。由西神門,詣社位,看審陳設,次詣稷位,又如右看審。仍降由西神門,至北神門外,通禮跪啓請乘輿,上乘輿。至幕次外,通禮跪啓請降輿,上降輿,入幕次,諸臣,以次詣閤。
上在景福宮。停常參·經筵。
經宿後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。親祭還入齋室後,宗親·儀賓·藥房·內閣·政院·玉堂·朝廷二品以上,口傳單子問安。答曰,知道。還宮後,藥房·內閣·政院·玉堂口傳問安。答曰,知道。
傳曰,璿派應製,以泮宮爲之。
傳曰,左副承旨,持此御題,與弘文提學,偕往泮宮,試取以來。
政院啓曰,奏御文字,何等審愼,而今番宗廟親祭時,別單中,終獻官興寅君李最應,誤以南寧尉尹宜善書入,至於判下,事甚疎忽,萬萬未安。原單子,今方改付標以入,而當該吏曹堂上,不可無警,推考,何如?傳曰,寧有如許事體也?當該吏曹堂上,施以譴罷之典,捧納承旨,從重推考。
傳曰,十三日還宮時,貢市堂上,率貢市人,待令于光化門外。
傳曰,有實故摠管許遞,前望入之。
摠管前望入之,副摠管鄭周應落點。
政院啓曰,卽者別兼春秋金性均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
王庭揚啓曰,臣敬奉御題,與弘文提學金世均,偕往泮宮,璿派儒生應製試取,則收券爲一百九十八張矣。捧入之意,敢啓。傳曰,知道。
傳曰,璿派儒生應製賦居首三下幼學李秀萬,直赴殿試,之次草三下幼學李秉祥,直赴會試,之次次上幼學李致淵等二人,竝給二分,之次次上幼學李啓夏等二人,竝給一分,之次次上幼學李承默等四人,各奎章全韻一件賜給。
傳曰,入格儒生,明日待令。
義禁府啓曰,明日人日製,通方外爲之時,本府都事,皆爲赴擧,只有武都事一員,當直入直,而本府入直,公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
議政府薦望,以李奎顔爲江界府使。
兵曹啓曰,因禮曹草記,翼宗大王追上尊號,大王大妃殿加上尊號慶科,取稟,傳曰,合設於今番慶科庭試事,命下矣。在前武科初試設場前,或有他科合設之擧,則額數,有更爲稟定之例,何以爲之乎?敢稟。傳曰,合設於今番慶科庭試,額數,依前爲之。
弘文館啓曰,大駕,今已還宮矣。守宮檢校副提學兪致善,依定式減下,何如?傳曰,允。
營建都監啓曰,本都監監造官李鎬善,旣已陞六矣。其代,以濟用監奉事李容弼差下,使之察任,何如?傳曰,允。
兵曹啓曰,卽接慶熙宮入直衛將金光漢牒報,則本宮內中日閣後,中松一株,因風顚仆云。依例斫去之意,敢啓。傳曰,知道。
禮曹啓曰,卽接永禧殿官員所報,則明日人日製試取時,本殿官員,俱爲觀光云矣。依定式假官一員,令吏曹,以成均館官員,口傳啓下,以爲代直後,赴試之地,何如?傳曰,允。
兵曹,僉知加設單安廷佐。
行左承旨金炳淵疏。答曰,省疏具悉。卿其勿辭行公。
行右承旨吳夏泳疏。答曰,省疏具悉。卿其勿辭行公。
大護軍沈承澤疏。答曰,省疏具悉。卿其勿辭行公。
護軍閔奎鎬疏。答曰,省疏具悉。卿其勿辭行公。
別兼春秋金性均疏曰,伏以臣於持被之中,卽接家信,則臣母素患蛔積之症,當此日寒,一倍添劇,促臣歸視。臣自聞此報,按住不得,忙陳短章,徑出禁扃。伏乞聖明,俯垂鑑諒,亟遞臣別兼之銜,仍治臣擅離之罪,以昭法紀焉云云。省疏具悉。爾其勿辭救護。
己巳正月初九日子時,大駕詣社稷。祈穀大祭親行入侍時,行都承旨鄭基會,行左承旨金炳淵,行右承旨吳夏泳,左副承旨王庭揚,右副承旨鄭顯裕,同副承旨申獻求,史官缺直提學趙成夏,檢校直提學李載元·金炳地·趙寧夏·李載冕·閔升鎬,檢校直閣李淳翼·李喬翼·李承純·李世用,檢校待敎徐相翊·鄭範朝·趙慶鎬,玉堂缺以次侍立。時至,通禮跪啓請出次,上具冕旒冠·玄衮·碧玉帶,出齋室。通禮跪啓請乘輿,上乘與,至西門外,上降輿。禮儀使啓請執圭,基會進圭,上執圭,入自正門,詣版位南向立。軒架作,順安之樂,烈文之舞作,樂七成。禮儀使啓請四拜,上四拜。樂八成,禮儀使,導上詣盥洗位,盥洗訖。登歌作,肅安之樂,烈文之舞作。上詣壇上國社神位前,跪搢圭。基會奉香,獻求奉爐,上三上香。進幣爵酒官吏曹判書趙秉昌進幣,上執幣,以授奠幣爵酒官吏曹參議張世容,世容跪受,奠于神位前。仍詣后土氏神位前,上香奠幣,仍降北陛,詣國稷后稷氏神位前,竝如上儀。樂止,上降復位。進饌,軒架作,雍安之樂。薦俎官,詣國社神位前奠俎,仍詣后土氏·國稷后稷氏神位前,竝如上儀訖。樂止,行初獻禮。禮儀使,導上詣國社尊所,執尊擧羃訖。登歌作,壽安之樂,烈文之舞作。禮儀使,導上詣國社神位前,跪搢圭。秉昌,以爵跪進,上執爵,以授世容,世容跪受,奠于神位前。上少退跪,大祝讀祝訖。仍詣后土氏·國稷后稷氏神位前,竝如上儀訖。樂止,上降位復。亞獻官·終獻官,行禮如儀訖。禮儀使,導上詣飮福位,飮福訖,上降復位。禮儀使啓請四拜,上四拜訖。徹籩豆,登歌作,雍安之樂,軒架作,順安之樂。禮儀使啓請四拜,上四拜訖。禮儀使,導上詣望燎位,望燎訖。禮儀使,跪啓禮畢。上出門外,通禮跪啓請釋圭,上釋圭,基會受圭。上乘輿,還入齋室。少頃,通禮跪啓請出次,上改具遠遊冠·絳紗袍以出。通禮跪啓請乘輿,上乘輿出署門外,通禮跪啓請降輿乘輦,上降輿乘輦。基會進圭,上執圭。由光化門,至崇陽門外,通禮跪啓請降輦乘輿,上降輦乘輿。通禮跪啓請釋圭,上釋圭,基會受圭。入崇陽門,兵曹判書,跪稟放杖,夏泳,請出標信解嚴。由永化門還內,諸臣以次退出。
上在景福宮。停常參·經筵。
翌日大殿,宗親·儀賓·內閣·政院·玉堂口傳問安。答曰,知道。朝廷二品以上單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房提調崔遇亨,副提調鄭基會啓曰,親享社壇,徹宵將事,侵曉回鑾,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而翌日問安相値,不得來會云矣,敢啓。傳曰,知道。
傳曰,都承旨,持此御題,與弘文提學,偕往泮宮,試取以來。
鄭基會啓曰,臣敬奉御題,與弘文提學金世均,偕往泮宮,人日製儒生試取,則收券爲六百五十七張矣。捧入之意,敢啓。傳曰,知道。
傳曰,前檢閱趙肅夏·朴定陽·崔鳳九,竝別兼春秋差下。
傳曰,在外摠管許遞,前望入之。
摠管前望入之,副摠管沈承澤落點。
傳曰,吏曹參議有闕之代,前望入之。
吏曹參議前望入之,申檀落點。
傳曰,左副承旨許遞,前望入之。
承旨前望入之,鮮于澲落點。
傳曰,中部部事尹秉成,童蒙敎官金永穆相換。
政院啓曰,前檢閱趙肅夏·朴定陽·崔鳳九,竝別兼春秋差下事,命下矣。令該曹,口傳單付牌招,推移入直,何如?傳曰,允。
又啓曰,明日傳香,禮房承旨,當爲齋宿。行左承旨金炳淵,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,中部都事尹秉成,童蒙敎官金永穆,已上相換事承傳,別兼春秋三單趙肅夏·朴定陽·崔鳳九。
吏曹,副護軍任百哲,今加嘉善,進士安廷佐,今超通政,已上回榜人,依法典加一資。
禮曹,來庚午式年進士鄕·漢城試初試,來八月二十七日,生員鄕·漢城試初試,同月二十九日,文武科鄕·漢城試初試,九月初九日,雜科初試,同月十五日。
議政府啓曰,今此詢瘼時,貢市堂上金炳冀·金學性,俱有實病,無以擧行。竝許遞,其代,行右贊成洪在喆,行大護軍金世均差下,何如?傳曰,允。
兵曹啓曰,今此翼宗大王追上尊號·大王大妃殿加上尊號慶科,合設於今番慶科庭試事,命下矣。武科初試節目及規矩單子,慶名,添書以入之意,敢啓。傳曰,知道。
兵曹啓目,粘連,觀此黃海監司曺錫輿狀啓,則中軍趙羲升,兩載居官,一心奉公,處事勤勵,編伍謄公平之頌,戢盜嚴明,村閭絶侵鬧之弊,威惠竝行,實績旣著。民狀乞留,軍情惜去,特令久任,以責成效事,令該曹稟處亦爲白有臥乎所,奉公勤勵,戢盜嚴明,威惠竝行,軍民惜去云,中軍趙羲升,特許限一瓜,仍任,何如?啓,依允。
都摠府啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
傳曰,人日製賦居首三下幼學徐胄淳,直赴殿試,之次草三下業儒睦裕錫,直赴會試,之次次上幼學趙秉轍等二人,竝給二分,之次次上幼學李昌世等二人,竝給一分,之次次上生員朴周陽等四人,各奎章全韻一件賜給。
傳曰,入格儒生,明日待令。
以慶尙監司吳取善狀啓,禮安縣監李顯儀,遭父喪事,傳曰,令該曹口傳差出,不日下送。
吏曹判書趙秉昌,參判趙成夏,聯名疏略曰,伏見政院啓辭批下者,則以別單〈誤〉書事,有該堂譴罷之命,臣等於此,不勝驚悚矣。第享色之攸掌,雖止下僚之現告,曹中事務之互相管攝,長·亞堂亦等耳。苟能操飭,豈有做錯?臣等昏謬之罪惟均,而今於嚴譴之下,何敢晏然而已乎?事體所在,惶蹙靡措,玆敢聯籲。乞施嚴勘,以安私分云云。答曰,省疏具悉。日前事,旣有處分矣。各有所掌,於卿等有何爲引?
己巳正月初十日巳時,上御康寧殿。入格儒生入侍時,左副承旨王庭揚,假注書吳斗暎,記注官白時範·方孝隣。
上在景福宮。停常參·經筵。
政院啓曰,同副承旨鮮于澲,時在平安道定州牧任所,斯速乘馹上來事,下諭,何如?傳曰,許遞,前望入之。
承旨前望入之,趙基晉落點。
傳曰,定州牧使之代,谷山府使宋敦玉除授,谷山府使之代,前承旨王庭揚落點。
傳曰,發遣吏郞,諸執事淸齋與否,摘奸以來。
傳曰,瓜近參奉作窠,漆原幼學周熙尙,令該曹口傳擬入。
吏曹口傳政事,以鄭基曾爲禮安縣監。
兵曹啓曰,再明日動駕時,本曹堂上侍衛,當爲備員,而參議韓敬源,有身病,不得進參。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以李裕承爲兵曹參議,定州牧使單宋敦玉,谷山府使單王庭揚,已上除授事承傳。兵曹參議單李奎夏,參知單李裕承。
政院啓曰,明日傳香禮房承旨,當爲齋宿。行左承旨金炳淵,所當牌招,而拘於廳規,不得請牌,何以爲之?敢稟。傳曰,牌招。
議政府啓曰,卽見漆原按覈使趙昌永狀啓,則作擾諸漢,嚴査情節,分等論列,請令廟堂稟處矣。長吏者,朝廷之所差遣也,所以爲命吏焉,而設有苛刻之政,一或驅迫之,至於此極,則天下國家,所維持之名分紀綱,將於何可措乎?凡伊日之挺身投足,掀焰助虐者,殲之馘之,安有首從之別,而旣不能當場辦得,則追後盤覈之務從平反,卽亦仰體欽恤之意也。黃上基之千罪萬惡,十手所指也,萬口同聲也。自服首倡,旣施當律,今不必更爲論列。李道汝之年前倖逭,已是失刑,而今其撞破獄門,叫號客舍,此尤必誅無赦之罪。全弘伊之敢作前驅,斷案緊重,尹達周之衝突官舍,操棒擬犯。此皆是上基之心腹爪牙,一而二,二而一者也,有百當死,無一可貸。以上三囚,竝大會軍民,梟首警衆。金甘千·韓景伊·黃龍洵·黃正奉之和應綢繆,同惡相濟,雖與首犯有異,其不可曲加參恕。金秉仁·黃應澈·朴命澈,身爲下吏,全昧親上之義,狀頭列各,難免偸活之跡。以上七囚,竝嚴刑二次,遠地定配。金采鉉以下八囚,竝刑配,金秉斗以下十二囚,竝懲勵放送,雖有年滿之可以許除刑者,勿拘擧行。其餘諸漢,竝令酌放,在逃之黃性三·黃离基等諸罪人,令右兵營及各鎭營,刻期跟捕,從後鉤覈以聞。至若周熙尙,恬然不動,據理嚴責,其所處變,節節得宜。似此之人,合先酬奬,初仕調用事,分付銓曹。舞沂一洞,龜山全面之無一人出丁者,可見俗尙之守法不撓矣。按覈使,旣兼知縣,凡於撫摩懷綏之方,宣布德意,以示別般眷顧之念事,行會,何如?傳曰,允。
判府事李裕元疏曰,伏以臣,課年陳籲,仰請三字銜,歲已六七光陰,章且八九上矣,崇聽愈邈,微懇轉急。初因先訓之必遵,終以疾病之難强,非敢爲保晩節而退急流者比也。臣之前後章牘,畢陳素蘊,淵鑑之所深燭也,同朝之所共知也。辭短誠淺,不能仰副上載,一年二年,迄至于今,豈日月之明,有遺照而然也?簪履舊物,不能遽棄,臣雖頑如木石,冥如豚魚,非不仰揣聖意,而以言乎情私,則天地神明,質之在傍,以言乎病實,則脆質衰耗,日以爲甚,視聽之間,風絮轉眩,殷雷猶瑩,而神識從以昏暗,遇事生澁,尋常格例,擧皆輒忘。時或登對,啓沃無補,伴食廟堂,贊襄何論?謹稽國朝故事,年五十六而致政者有之,流傳史乘,臣主俱榮。臣之賤齒,今五十六矣。顧以無似,固何敢比擬前修,而陶甄生成之澤,克追昔日恩典,實是聖世美事,安得無厚望於我殿下也哉?臣之情私如是,病實如是,重之以傝䢇彳亍,疎野無文,不足比數於禮使之末也,審矣。先正臣李珥之言,朝廷之上,多恬退則國其庶幾,此重廉防而戒貪戀也。今臣全昧知足知止之訓,惟寵祿是營,則難免貪戀之科而止,竟作沒廉唾罵中人,寧不㦖且懼哉?噫,臣旣抱此至迫至切之懇,齋悚不暴於愛欲生之聖慈,則是自阻也,自棄也。玆又不避煩畏,冒控血懇。惟聖上察臣憐臣,許臣休致之請,俾遂宿願,千萬幸甚云云。答曰,省疏具悉卿懇。卿之此擧,便成歲課,隨到隨答,予亦無可復之辭矣。六七光陰,未當不久矣,八九章牘,未嘗不多矣,而卿之終始爲言,輒曰先卿遺訓,設有遺訓之不可不遵,此在卿之一己事也。其於朝家進退之際,何可因此聽施乎?予不多誥,卿必自諒。仍傳曰,此批答,遣史官傳諭。
上護軍趙獻永疏略曰,臣本魯下,百無肖似,承藉先蔭,低佪郡紱,晩擢科第,歷揚迨遍,自顧涯量,踰濫極矣。至若報答,曾無尺寸絲毫之可紀,徒然哺啜,筋力奔走而已。況臣脆質,其在少壯,尙不猶人,今年六十四,視臣等輩,未有如臣之衰落朽劣者,而向所謂不能之情,疾病是已。血氣枯涸,神識迷錯,周旋動作,月異而歲不同,日用事爲,朝記而夕已忘,病根深固,理必無全。倘蒙俯賜矜諒,許臣三字銜,歸依先壠,以畢餘生,則臣之至願云云。答曰,省疏具悉。朝臣之年至告退,猶云悵然,況年未至矣,此何可遽爾許施乎?
己巳正月十一日巳時,上御康寧殿。入格儒生入侍時,右承旨鄭顯裕,假注書吳斗暎,記事官朴齊用,別兼春秋趙肅夏。
上在景福宮。停常參·經筵。
傳曰,傳香承旨,馳詣受香所,奉審摘奸以來。
傳曰,玉堂有闕之代,前望入之。
玉堂前望入之,副校理金裕行·金性均,修撰丁觀燮落點。
傳曰,司法堂上,竝許遞,政官牌招開政,如有違牌,勿爲呼望。
傳曰,呈告禮曹參判·敦寧都正,許遞,今日政差出。
傳曰,飭已施矣,前吏曹參議張世容分揀。
傳曰,義陵參奉之代,慶源府使馬行逸之子問名除授。
傳曰,都承旨·左承旨·右承旨竝許遞,前望入之。
承旨前望入之,趙寧夏·李敎獻·金聲根落點。
傳曰,明日出宮內門路,以崇陽門爲之。
議政府啓曰,春秋習操之自三軍府稟處,已有啓下節目,而今番春操狀啓,依前以廟堂稟請者,殊涉不審。廣州留守金輔根,開城留守徐衡淳,江原監司趙龜夏,統制使李顯稷,平安兵使李容象,北兵使鄭歧源,南兵使李兼熙,黃海兵使李敏庠,慶尙左兵使尹善應,慶尙右兵使任商準,公忠兵使金善弼,竝推考,原狀本,移送三軍府,何如?傳曰,允。
三軍府啓曰,諸道春操狀本,今旣齊到矣。歲再蒐補,有國大政也。決不可許久寢擱,而惟其許久寢擱也,故所以猝難修擧。且陸郡海邑之軍器船隻,或未及一齊入量,今春八道·四都水陸諸操·巡歷·巡點,竝姑停止。各官門之聚點,肄律以時也。各堤堰之移赴,寓兵於農也。苟其練習坐作之不失其方,其與行操無異,另加董飭,依此擧行事行會。稟操啓本之過期不來,殊涉未安,全羅兵使申泰善,從重推考,何如?傳曰,允。
奎章閣啓曰,守宮檢校直提學李承輔,待開門牌招,何如?傳曰,允。
弘文館啓曰,守宮檢校副提學徐戴淳,待明朝牌招,何如?傳曰,允。
義禁府啓曰,明日動駕時,本府都事,當爲全數進參,而都事尹秀東在外,無以推移,令該曹口傳相換,以爲分排擧行之地,何如?傳曰,允。
摠戎廳啓曰,本廳中軍李邦鉉,身病猝重,勢難察任,改差,何如?傳曰,允。
吏曹啓曰,慶尙道星州居參奉李驥相呈狀內,矣身父大護軍源祚,嘉慶己巳文科增廣乙科第六人及第,京畿楊根居直長李晦愚呈狀內,矣身父副護軍德秀,嘉慶己巳增廣生員一等第二人入格,俱以今爲回榜,應榜次上來云。故取考榜目,則參榜年條,果爲的實矣。花牌與白牌成給,旣有已例,今亦依此擧行,何如?傳曰,允。李源祚子參奉驥相陞六,李德秀子軍資直長晦愚,六品職調用。
吏曹口傳政事,以周熙尙爲齊陵參奉。禁府都事尹秀東,內資奉事李以斗,已上相換事承傳。
政院啓曰,修撰丁觀燮,以前任興陽縣監,方在解由未出中,何以爲之?敢稟。傳曰,勿拘。
有政。吏批,行判書趙秉昌進,參判趙成夏,參議申檀竝式暇,承旨〈缺〉進。以沈承澤爲刑曹判書,嚴錫鼎爲判尹,金炳淵爲禮曹參判,閔奎鎬爲刑曹參判,尹滋承爲左尹,吳夏泳爲右尹,李亮信爲敦寧都正,韓喆愚爲刑曹參議,李寅命爲同經筵,鄭漢默爲司成,徐奭輔爲檢詳,朴定陽爲監察,洪在善爲社稷令,李裕烈爲引儀,權宇睦爲思陵參奉,朴鳳彬爲顯隆園參奉。軍資主簿單李晦愚,崇靈殿參奉單任永準,義陵參奉單馬翰瑞,除授事承傳。承文副正字單李徽奎,江界府使單李奎顔,大護軍李源祚,今加正憲,文科回榜人,依法典加一資,副護軍李德秀,今加嘉善,生員回榜人,依法典加一資。故學生李以鎛贈戶參宗正卿例兼,故學生李世翼贈左承旨,故學生李光煥贈僕正,已上宗正卿李潤壽三代。故郡守李炯贈兵參例兼,故僉使李華柱贈左承旨,已上同知李日遠兩代。故學生柳漢貴贈童敎,孝行卓異贈職事承傳。故參判嚴耆贈吏判例兼,判尹嚴錫鼎考。故學生朴正植·金永禧,已上贈童敎,孝行卓異,贈職事承傳。故學生閔致五贈吏參例兼,故學生閔相燮贈吏議,已上刑曹參判閔奎鎬兩代。贈吏參沈宜晉贈吏判例兼,贈吏議沈能烈贈吏參例兼,贈僕正沈宗之贈吏議,已上刑曹判書沈承澤三代。故學生金民根贈吏參例兼,禮曹參判金炳淵考。故通德洪龍泳贈戶參例兼,故判官洪允喆贈左承旨,故進士洪禹欽贈僕正,已上同知洪秉琬三代。再政。以吳慶履爲獻納,金奎弘爲禮曹參議,李龍雨爲奉常判官,崔鳳九·鄭䎘朝爲監察。舍人單徐奭輔。三政。以張原相爲副修撰,金尙萊爲典籍,李寅翼爲宗府主簿。
兵批,以徐兢洙爲越松萬戶,金英祿爲漢江別將。同知單洪秉琬。副司果李彙溥,兼江界防禦使單李奎顔。黃海中軍趙羲升,特許限一瓜仍任事,承傳。
上在景福宮。停常參·經筵。
大駕詣永禧殿,入齋室後,藥房·內閣·政院·玉堂口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。詣儲慶宮入齋室後,藥房·內閣·政院·玉堂口傳問安。答曰,知道。詣景慕宮入齋室後,藥房·內閣·政院·玉堂口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨口傳問安。答曰,知道。還宮後,藥房·內閣·政院·玉堂口傳問安。答曰,知道。
傳曰,都承旨馳詣宗廟·永寧殿,奉審以來。
傳曰,儲慶宮展拜時,百官行禮,置之。
傳曰,隨駕軍兵,令各其營乾犒饋。
奎章閣啓曰,大駕今已還宮,守宮檢校直提學李承輔,依定式減下,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
敦寧都正李亮信疏云云。省疏具悉。所請依施。
己巳正月十三日辰時,大駕詣永禧殿展謁,儲慶宮展拜,景慕宮展謁擧動入侍時,行都承旨趙寧夏,左承旨金聲根,右承旨鄭顯裕,左副承旨李敎獻,右副承旨申獻求,同副承旨趙基晉,史官缺檢校直提學李載冕·閔升鎬,直提學趙成夏,檢校直閣李淳翼·李喬翼·李世用,檢校待敎鄭範朝·趙慶鎬,玉堂缺以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調崔遇亨,副提調趙寧夏,進前問候訖。至崇陽門外,降輿乘輦,出光化門,至永禧殿大門外,上降輦乘輿。至齋室門外,降輿,入齋室。少頃,通禮跪啓請出次。上改具冕服出次,寧夏進圭,上執圭,入詣版位。通禮啓請四拜,上四拜。仍詣殿內奉審。通禮導上出神門外,上釋圭,寧夏受圭。上還入齋室。少頃,通禮跪啓請出次,上改具翼善冠·袞龍袍,乘輿以出大門外,上降輿乘輦。至儲慶宮大門外,上降輦乘輿,至齋室門外,降輿入齋室。少頃,通禮跪啓請出次,上出次,詣板位。通禮啓請再拜,上行再拜禮,仍詣廟內奉審訖。上還入齋室,問安勿爲之事,下敎。通禮跪啓請出次,上出次乘輿。至宮大門外,上降輿乘輦,進發至宗廟洞口,降輦步過,還乘輦。至景慕宮大門外,上降輦乘輿,至齋室門外,降輿入齋室。少頃,通禮跪啓請出次,上改具冕服以出。寧夏進圭,上執圭。時原任大臣問候訖。通禮導上詣板位,啓請再拜,上行再拜禮,仍詣廟內奉審訖。詣望廟樓板位,通禮啓請四拜,上行四拜禮,仍爲奉審訖。上釋圭,寧夏受圭,上還入齋室。少頃,通禮跪啓請出次,上改具翼善冠·袞龍袍,乘輿以出。出宮大門外,上降輿乘輦。至宗廟洞口,降輦步過,還乘輦。至光化門外,命貢市堂上,率貢市人入侍。出傳敎寧夏請出開作門標信,上可之。貢市堂上金世均,進前奏曰,貢市人所懷待令矣。上曰,自政院捧入也。仍命貢市堂上退出。由光化門,至崇陽門外,降輦乘輿,入崇陽門。兵曹判書,跪稟放仗,敎獻請出標信解嚴。由永化門內還內,諸臣以次退出。
上在景福宮。停常參·經筵。
政院啓曰,右承旨鄭顯裕,右副承旨申獻求,同副承旨趙基晉,今日不爲仕進,竝卽牌招,何如?傳曰,允。
以右承旨鄭顯裕牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
傳曰,吏曹判書有闕之代,前望入之。
吏曹判書前望入之,朴承輝落點。
傳曰,明日出宮內門路,以崇陽門爲之。
政院啓曰,吏曹郞廳來言,判書有闕,政事,取稟。傳曰,前望入之。
吏曹判書前望入之,南相吉落點。
奎章閣啓曰,守宮檢校直閣鄭健朝,待開門牌招,何如?傳曰,允。
以咸鏡監司李興敏狀啓,茂山府使馬行逸,一心殫竭,刷逋十萬,城堞軍物,捐俸修繕,令該曹稟處事,傳曰,此倅之治績,已爲稔聞而稔知矣。萬萬嘉尙,特爲加資。
義禁府啓曰,明日動駕時,本府都事,當爲全數進參,而都事朴世秉,遭父喪,無以推移。其代,令該曹口傳差出,以爲分排擧行之地,何如?傳曰,允。
兵曹,以吳夏泳爲摠戎中軍。
吏曹口傳政事,以李文鉉爲禁府都事。
宗親府啓曰,明日,天漢殿大奉審日次,而擧動相値,不得擧行,當朔內更爲擇日擧行之意,敢啓。傳曰,知道。
兵曹啓曰,大報壇守直官馮錫驥,以其病難供職,呈狀乞遞,改差,何如?傳曰,允。
兵曹口傳政事,以王濟稸爲大報壇守直官。
吏曹判書趙秉昌疏曰云云。答曰,省疏具悉。所請依施。
吏曹參議申檀疏曰云云。省疏具悉。爾其勿辭察職。
己巳正月十五日巳時,大駕詣景祐宮展拜,歷拜南延君祠宇,仍覲雲峴宮擧動入侍時,行都承旨趙寧夏,左承旨金聲根,右承旨鄭顯裕,左副承旨李敎獻,右副承旨申獻求,同副承旨趙基晉,史官缺檢校直提學李載冕·閔升鎬,直提學趙成夏,檢校直閣李喬翼·李承純·李世用,檢校待敎徐相翊·鄭範朝·趙慶鎬,玉堂缺以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調崔遇亨,副提調趙寧夏,進前問候訖。出崇陽門外,上降輿乘輦,出光化門,至景祐宮大門外,上降輦乘輿。至齋室門外,降輿入齋室,問安勿爲之事,下敎。少頃,通禮跪啓請出次,上出次詣版位。通禮啓請再拜,上再拜,仍詣廟內奉審訖。詣誠一軒板位,通禮啓請四拜,上四拜,仍爲奉審訖。判府事李裕元,領議政金炳學,進前奏曰,朝氣淸佳,聖體,若何?上曰,一樣矣。寧夏曰,笏記讀奏之際,做錯非細。當該贊儀,所當重勘,而本院請推之外,無他可施之罰,何以爲之乎?上曰,事過後拿處,可也出駕敎上還入齋室。少頃,詣南延君祠宇版位,通禮啓請再拜,上再拜,仍爲奉審訖,還入幕次。少頃,通禮跪啓請出次,上出次,乘輿至雲峴宮大門外,降輿入幕次。少頃,通禮跪啓請出次,上出次,乘輿出大門外,降輿乘輦。由光化門,至崇陽門外,上降輦乘輿,入崇陽門。敎獻,請出標信解嚴。由永化門還內,諸臣以次退出。
上在景福宮。停常參·經筵。
大駕,詣景祐宮展拜,還入齋室後,藥房·內閣·政院·玉堂口傳問安。答曰,知道。詣南延君祠宇展拜,還入幕次後,藥房·內閣·政院·玉堂口傳問安。答曰,知道。詣雲峴宮入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨口傳問安。答曰,知道。還宮後,藥房·內閣·政院,玉堂口傳問安。答曰,知道。
藥房提調崔遇亨,副提調趙寧夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,隨駕軍兵,令各其營乾犒饋。
傳曰,興完君內外祠版,遣左承旨,看審以來。
傳曰,飭已施矣,贊儀拿處,分揀。
政院啓曰,卽者義禁府都事來言,今日動駕時,衛外擊錚人李哲純等二人,移送秋曹云矣,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,大駕今已還宮,守宮檢校直閣鄭健朝,依定式減下,何如?傳曰,允。
營建都監啓曰,本都監監造官朴世秉,遭故,其代,宗府直長崔麟九差下,何如?傳曰,允。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,同副承旨許遞,前望入之。
承旨前望入之,趙光淳落點。
傳曰,當該承旨推考。
政院啓曰,卽者別兼春秋崔鳳九,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙肅夏·金性均·徐奭輔·朴定陽,竝卽牌招,推移入直,何如?傳曰,允。
以別兼春秋趙肅夏·金性均·徐奭輔·朴定陽牌不進罷職傳旨,傳曰,只推。
兵曹啓曰,昨夜更漏未下,鍾聲先聞,故使之査實,則路上喧聒,未聞更聲,而但聞項傳漏軍所傳之言,徑打三鍾矣。項傳漏軍,更以更漏未下爲言,故又待漏下打鍾云,則雖緣街上之紛聒,鍾漏法意,何等嚴重,而有此輕先擧行,萬萬駭然。當該守直官,不可無警,令該府拿問處之,項傳漏軍及打鍾軍,令攸司照法嚴繩,何如?傳曰,昨夜街上之紛聒,誤聽傳漏,容或無怪。特爲安恕,自本曹嚴飭,可也。
政院啓曰,卽見兵曹草記,則昨夜更鼓未下之時,因闕外傳漏軍之誤爲傳呼,以致輕先打鍾之擧云,事未前有,萬萬驚駭。常時不能檢飭之兵曹·訓鍊院堂上,竝推考,何如?傳曰,允。
刑曹啓曰,昨日動駕時,衛外擊錚人海州良人李哲純,其父仲房殺獄稱冤事也。本獄,自該道已有修啓,而不待覆啓,徑先呼籲,極爲無嚴。豐德私奴必得,其上典具之淵定配請放事也。罪犯不輕,鳴金駭然。竝考律勘放之意,敢啓。傳曰,知道。
判敦寧李景在疏曰,伏以,癃廢賤臣,鍾鳴漏盡,以病則無望復起,以年則適至可引。故猥乞殘骸,思沒餘齒,庶幾聽卑之天,有願必從,容光之照,無微不燭,而及奉聖批,不惟不賜矜許,乃反引諭過當,有若古大臣進退,眞關朝野者然。臣不覺愕然而失,赧然而愧,浹旬駭汗,猶沐于身也。誠如殿下之敎,臣是世臣也,臣是舊臣也。苟使留名朝籍,絲毫裨益,雖有禮防之設,顧何忍便訣明時,而周任之言曰,陳力就列,不能者止,臣之不能,豈待年至而知哉?志業蹉跎,學力本疎,則令德憲憲,衮職有補,臣不能也。才識淺短,智力漸衰,則良士番番,詢謀罔愆,臣不能也。榮衛虛劣,精力頓減,則時入中書,與聞國政,臣不能也。步履艱澁,强力已耗,則侍立經筵,終日不怠,臣不能也。然而徘徊盤礡,猶不知止,虛帶原任之名,徒竊太官之食,見鄙巷議,比賤隴斷,則是豈臣一身之玷?恐亦非淸朝之光矣。昔臣曾祖文敬公臣台重,平生恬退,矢志江湖。晩際英廟知遇,將欲一謝天陛,永尋初服,而疾病遽加,竟沒京邸,至今士友之所歎嗟,子姓之所隱痛者也。臣祖之不幸而不及成志於英廟之聖,臣身之不肖而又未得請於殿下之仁,則其爲私恨之無窮,百倍餘人矣。以聖明體下之政,曲全喬木之世,恒軫簪履之舊,則豈若早賜禮退,上不使違越經訓,不得以紹述先志者乎?抑臣今日之退,卽不過褫還爵縻,辭納祿食,依近終南之側,優遊杜曲之間,非必如疏廣之蘭陵,李泌之衡山,而長往遠逝也。幸而賴天之靈,桑景猶餘,蒲質少康,則有時乎誠切呼嵩,可進而慶賀也。有時乎戀結瞻觚,可進而起居也。其於世舊之義,或不至全然昧昧矣。伏乞聖慈,察苦衷之無他,恕耄言之不裁,亟允所請,俾遂至願,得以安意畢生於成全之澤,則從玆百年,皆吾君賜也。臣無任屛營祈懇之至。答曰,省疏具悉卿懇。向來休致之請,已是意慮之外,而今其再煩琅函,復陳前說者,實未知奚爲而然也。令德憲憲,衮職有補,卿曰不能乎,良士番番,詢謀罔愆,卿曰不能乎,時入中書,與聞國政,卿曰不能乎,侍立經筵,終日不怠,卿曰不能乎?卿若不能於此,孰之可能乎?卿之求退者,曰病也,曰年也,而精力尙旺,則病可以差復矣。去就有關,則年不必防限矣。先志雖曰不得不然之義諦,舊臣許退,亦非立談可決之事。卿其左右思量,須勿以此相聞,深有厚望焉。仍傳曰,此批答,遣史官傳諭。
別兼春秋崔鳳九疏曰,伏以臣於持被之中,卽接家信,則臣父素患痰癖之症,夜來闖發,委頓牀笫。臣自聞此報,方寸煎灼,按住不得,玆敢忙陳短章,經出禁扃。伏乞聖明,俯垂鑑諒,亟遞臣別兼之銜,俾便救護,仍治臣罪,以昭法紀焉云云。省疏具悉。爾其勿辭救護。
上在景福宮。停常參·經筵。
傳曰,政官牌招開政,如有違牌,勿爲呼望。
傳曰,吏曹判書有闕之代,前望入之。
吏曹前望入之,金大根落點。
傳曰,宗親官爵別單,吏判之就議廟堂,次堂擧行,斯速爲之。
政院啓曰,左右史不可不備,別兼春秋趙肅夏·金性均·徐奭輔·朴定陽,旣有只推之命,竝卽牌招,推移入直,何如?傳曰,允。
以別兼春秋趙肅夏·金性均·徐奭輔·朴定陽牌不進罷職傳旨,傳曰,只推。
禮曹啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十四日,臣曹與戶曹堂上進去奉審後,稟處,何如?傳曰,允。
又啓曰,永禧殿酌獻禮當次之年,則本殿春奉審,例於酌獻禮前,擧行矣。今正月二十四日,臣曹與戶曹堂上進去奉審後,稟處,何如?傳曰,允。
以慶尙監司吳取善狀啓,機張縣監吳胤泳,親年七十,其在法例,宜有變通,令該曹考例稟處事,傳曰,繡褒中善治也,河東府使,令該曹口傳相換。
吏曹口傳政事,機張縣監吳胤泳,河東府使鄭根源,已上相換事承傳。
有政。吏批,判書未差,參判趙成夏式暇,參議申檀進,承旨〈缺〉進。
吏批啓曰,判書未差,參判趙成夏式暇,小臣獨政未安,何以爲之?敢稟。傳曰,只出緊任。以趙秉肅爲副修撰,金炳喬爲工曹判書。慶源府使馬行逸,今加嘉義,特爲加資事承傳。故進士趙雲彬贈吏參例兼,故牧使趙長鎭贈吏議,已上守慶州府尹趙耆永兩代,故同知鄭㵙贈兵參例兼,同知鄭喆東考。再政。以林達洙爲敦寧都正,曺錫雨爲藝文提學,劉秉翊爲孝昌園守衛官。前虞候李觀儀,前縣監李靖宇,已上今加通政,加資事,承傳。
刑曹啓曰,卽接江原監司趙龜夏文移,則淮陽府定配罪人明致道,限滿云矣。取考曹上配案,則致道以略治婢子,至於致死罪,戊辰正月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
兵批,同知單鄭喆東,副司勇王濟稸。
吏曹判書南相吉疏曰云云。答曰,省疏具悉。所請依施。
上在景福宮。停常參·經筵。
政院啓曰,右副承旨李敎獻,今日不爲仕進,卽爲牌招,何如?傳曰,允。
又啓曰,左右史不可不備,別兼春秋趙肅夏·金性均·徐奭輔·朴定陽,旣有只推之命,竝卽牌招,推移入直,何如?傳曰,允。
以別兼春秋趙肅夏·金性均·徐奭輔·朴定陽牌不進罷職傳旨,傳曰,只推。
摠戎廳啓曰,本廳中軍吳夏泳,身病甚重,勢難察任,改差,何如?傳曰,允。
宗親府啓曰,天漢殿春孟朔大奉審,更爲擇日擧行事,草記蒙允矣。令日官崔道淵推擇,則今月二十四日爲吉云,以此日擧行之意,敢啓。傳曰,知道。
三軍府啓曰,卽接訓鍊都監所報,則今正月十九日,習傳日次,而敎場氷凍未解,勢難馳驅,故不得行操云矣,敢啓。傳曰,知道。
訓鍊都監啓曰,本局千摠李義錫,身病猝重,勢難察任,改差,何如?傳曰,允。
義禁府啓目,漆原前縣監趙顯宅原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,平海前郡守李玧翕原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
義禁府啓曰,卽接寧海府定配罪人南文翼戶奴呈狀,則其上典,以前任利原縣監事,流三千里定配於慶尙道寧海府,而今年爲七十,依法典許贖爲辭矣。取考法文,則大明律犯罪時未老疾條云,年六十九以下,徒投限未滿,年入七十,聽準老疾收贖,同律老少廢疾收贖條云,年七十以上及癈疾,犯流罪以下收贖。南文翼,今年已滿七十,依律文收贖放送,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,摠戎使李圭徹,纔已陳疏許遞矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,摠戎使訓將兼察事,命下矣。兼察摠戎使申櫶,卽爲牌招聽傳敎,何如?傳曰,允。
議政府薦望,以李周喆爲摠戎使。
政院啓曰,禁衛大將李周喆,移拜摠戎使矣。將兵之任,不可一刻無摠察之人,何以爲之?敢稟。傳曰,都提調兼察,從事官發牌聽傳敎。
議政府薦望,以李章濂爲禁衛大將。
政院啓曰,新除授禁衛大將李章濂,卽爲牌招,傳授命召,何如?傳曰,允。
又啓曰,新除授摠戎使李周喆,卽爲牌招,傳授察符及敎諭書,何如?傳曰,允。
兵曹,摠戎使單李周喆,禁衛大將單李章濂。
政院啓曰,左右史不可不備,別兼春秋趙肅夏·金性均·徐奭輔·朴定陽,旣有只推之命,崔鳳九由限已過,竝卽牌招,推移入直,何如?傳曰,允。
以別兼春秋趙肅夏·金性均·徐奭輔·朴定陽·崔鳳九牌不進罷職傳旨,傳曰,只推。
議政府啓曰,卽見戶曹所報,則丙寅當百鼓鑄時,差定監官,自京貿銅矣。京居金在九,諉以貿銅,質納畓券,受去三萬兩錢,而中間肯䋜,卽李石之爲名漢也。于今幾年,終不來納,連加督促,一辭推託,故踏驗田土所在處,則烏有之地,僞成其券。金漢,今方移囚捕廳,刻期徵捧云矣。此漢之受出此錢,已盡消瀜於賭技之場,而李漢,亦是潑皮也。互相符同,騙取莫重公貨,無難私用,看作能事,究厥所爲,萬戮而有餘誅矣。其所督納,安用歇后,而第此兩漢,元無恒心恒産之輩也,雖終年在囚,實無可推之道,與其久稽王法,無寧亟用當律。首犯金在九,出付軍門,梟首警衆,居間之李石之,移送秋曹,嚴刑一次,遠惡地限己身定配,勿揀赦前。雖以伊時監官言之,其爲見欺則然,而亦不可無罪,令秋曹嚴刑定配,所犯三萬兩,特爲蕩減,何如?傳曰,允。
禮曹啓曰,卽接牙山幼學洪圭輯所志,則以爲族姪鎭厚,嫡妾俱無子,以其同姓十八寸弟世厚第二子健裕,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長洪圭輯所訴,旣如此,洪世厚第二子健裕,立爲洪鎭厚之後,何如?傳曰,允。
左邊捕盜廳啓曰,謹依議政府草記批旨,臣廳在囚罪人金在九,出付御營廳,李石之,移送秋曹之意,敢啓。傳曰,知道。
三軍府啓曰,卽接禁衛營所報,則今正月二十日,習陣日次,而敎場氷凍未解,軍馬勢難馳驅,故不得行操云矣,敢啓。傳曰,知道。
又啓曰,卽接御營廳所報,則謹依啓下傳旨,罪人金在九梟首次,今正月十九日,大將臣李元熙,率諸將官·將校·軍兵,出去蔓川坪云矣,敢啓。傳曰,知道。
政院啓曰,御營大將李元熙,以習陣事,蔓川坪今方出去矣。兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
御營廳啓曰,罪人金在九,大會軍民於蔓川坪,梟首警衆之意,敢啓。傳曰,知道。
判宗正卿李圭徹疏曰,伏以,駿烈追闡於禰室,虹流是歲,鴻號竝隆於慈極,月正其日,宸孝冞光,群情胥悅。仍伏念,臣之材散器淺,無所適用,非但臣自知之甚明,抑亦聖鑑之所俯燭者也。雖微官漫職,無一可詡其必勝任者,而登籍以來,外內歷揚,旣膴且華,滾到崇亢,而格外之恩數,亦非一再,每於中夜,靜言思惟,怵焉而驚,凜焉而懼。此身此榮,何以得致,此生此恩,何以報答,念發及此,輾轉達曉。臣之頂踵毛髮,旣皆我聖朝陶鑄中物,則不計夷險,惟事趨走,卽臣之義分,而監竽之誚,負乘之戒,有不暇顧矣。其奈福過而不能消受,景頹而莫可挽回?始祟寒感,終緣疾滯,咳喘苦劇,飮啖全廢,溏泄頻數,眞元脫盡,有時昏眩,不省仆倒,以若證狀,萬無陳就之望。事與心違,尤切悚恧,玆敢罄衷懇呼籲於仁覆之下。伏願聖慈,特垂矜悶,亟遞臣所帶廚院與摠戎之任,俾公務無瘝,私分獲安,千萬幸甚云云。答曰,省疏具悉。兼銜,何必竝免?卿之苦懇如此,摠使之任,今姑許遞。
上在景福宮。停常參·經筵。
藥房提調崔遇亨,副提調趙寧夏啓曰,伏未審日間,聖體若何,寢睡·水刺之節,若何?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政·右議政未差,不得來會云矣,敢啓。傳曰,知道。
傳曰,右承旨許遞,前望入之。
承旨前望入之,兪初煥添書落點。
傳曰,吏曹參判有闕之代,前望入之。
吏曹參判前望入之,金世鎬落點。
政院啓曰,左右史不可不備,別兼春秋趙肅夏·金性均·徐奭輔·朴定陽·崔鳳九,旣有只推之命,竝卽牌招,推移入直,何如?傳曰,允。
以別兼春秋趙肅夏·金性均·徐奭輔·朴定陽·崔鳳九,牌不進罷職傳旨,傳曰,只推。
義禁府啓目,粘連,向前趙顯宅亦,撫綏罔念於恤民,施措專事於乖當,馴致繹騷,竟被劫辱。究厥溺職,罪合重勘,直施定配之典,何如?啓,嚴刑一次,遠地定配爲良如敎。
義禁府啓目,粘連,向前李玧翕亦,願納嬴餘,無難取用,任賂勒徵,數亦不少。他皆勿論,卽此難恕,以此照律,何如?啓,依允。
營建都監啓曰,禁衛大將李章濂,本都監提調差下,何如?傳曰,允。
議政府啓曰,卽見黃海監司曺錫輿,水使鄭志鉉狀啓,則漁採唐船之出沒者,連加追捕,彼人八名,已爲射殺於諸作等浦,八名,生擒於登山浦,牢囚水營,當依昨年禮部回咨,亟用一律,而事係創例,恭俟朝家處分云矣。無論島與浦,唐船之種種作梗,已是驚惋之甚,而今其彼剿此擒,誠亦事勢之不容已也。第此就捕八人之姓名·居住,初不査問者,極涉疎忽。道·帥臣竝推考,使之另加盤覈,更爲消詳登聞事,星火知委,何如?傳曰,允。
三軍府啓曰,卽接御營廳所報,則今正月二十一日習陣日次,而敎場氷凍未解,軍馬勢難馳驅,不得行操云矣,敢啓。傳曰,知道。
禮曹啓曰,大報壇祭享,每年三月上旬內,擇日設行事,曾有定式矣。吉日,令日官金晉祐推擇,則上旬內,連値拘忌,只初三日爲吉云矣。懿昭墓忌辰祭齋日,雖爲相値,壇享擇日,勿拘齋日事,已有正廟朝受敎,以初三日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
刑曹啓曰,議政府啓辭內,卽見戶曹所報,則丙寅當百鼓鑄時,差定監官,自京貿銅矣。京居金在九,諉以貿銅,質納畓券,受去三萬兩錢,而中間肯綮,卽李石之爲名漢也。于今幾年,終不來納,連加督促,一辭推託,故踏驗田土所在處,則烏有之地,僞成其券。金漢,今方移囚捕廳,刻期徵捧云矣。此漢之受出此錢,已盡消瀜於賭技之場,而李漢,亦是潑皮也。互相符同,騙取莫重公貨,無難私用,看作能事,究厥所爲,萬戮而有餘誅矣。其所督納,安用歇后,而第此兩漢,元無恒心恒産之輩也,雖終年在囚,實無可推之道,與其久稽王法,毋寧亟用當律。首犯金在九,出付軍門,梟首警衆,居間之李石之,移送秋曹,嚴刑一次,遠惡地限己身定配,勿揀赦前。雖以伊時監官言之,其爲見欺則然,而亦不可無罪,令該曹嚴刑定配,所犯三萬兩,特爲蕩減,何如?傳曰,允事批下矣。謹依傳敎,罪人李石之,監官李元根,各嚴刑一次後,石之,咸鏡道甲山府遠惡地,限己身定配所,元根,公忠道德山府定配所,竝卽押送之意,敢啓。傳曰,知道。
兵曹啓曰,在前大報壇祭享時,依定式訓局別抄甲士二十四數,前期一日,留宿北營,入來守把,誓戒·肄儀·祭享,各其日訓局中軍,率該營步軍八十名及禁衛標下軍六十名,前期一日,留宿北營,而拱北門外,排立作門矣。今此龍虎營,移接於北營,臣曹節目中,以前期一日,留宿龍虎營磨鍊,而依此擧行事,分付,何如?傳曰,允。
訓鍊都監啓曰,本局中軍李圭奭,呈辭下鄕矣。領軍之任,不可久曠,今姑改差,何如?傳曰,允。
兵曹,以許熠爲訓鍊都監中軍。
御營廳啓曰,本廳中軍李鶴榮,身病甚重,勢難察任,改差,何如?傳曰,允。
兵曹,以權容圭爲御營中軍。
兵曹,以金箕錫爲摠戎中軍。
吏曹啓目,粘連,觀此平安監司朴珪壽狀啓,則以爲朔州府使閔宗鎬,父年七十五歲,揆以法例,在所當遞亦爲白有臥乎所。邊地守令,親年七十五歲者,諸子歸養,載在法典,朔州府使閔宗鎬,依例改差,何如?啓,依允。
吏曹參判趙成夏疏曰云云。答曰,省疏具悉。所請依施。
己巳正月二十日午時,上御康寧殿。回榜老人入侍時,同副承旨申獻求,假注書李徽圭,記注官白時範,記事官朴齊用,回榜人任百哲,以次進伏訖。
上在景福宮。停常參·經筵。
政院啓曰,右承旨鄭顯裕,同副承旨兪初煥,今日不爲仕進,竝卽牌招,何如?傳曰,允。
傳曰,呈告工曹參〈判〉,許遞,護軍任百哲除授。
傳曰,在外臺諫許遞,政官牌招開政,如有違牌,勿爲呼望。
傳曰,龍岡縣令之代,新錄中擬入。
傳曰,發遣吏郞,諸執事淸齋與否,摘奸以來。
傳曰,自明日進講爲之。
政院啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
議政府啓曰,道臣之春秋行部,不宜許久廢擱,而此時供億之費,反有貽弊之慮。今春八道巡審,竝停止,北道陵寢,畿內陵園·墓所奉審,依近例,以秩高守令替行事,知委,何如?傳曰,允。
政院啓曰,左右史不可不備,別兼春秋趙肅夏·金性均·徐奭輔·朴定陽·崔鳳九,旣有只推之命,竝卽牌招,推移入直,何如?傳曰,允。
以別兼春秋趙肅夏·金性均·徐奭輔·朴定陽·崔鳳九牌不進罷職傳旨,傳曰,只推。
義禁府啓曰,時囚罪人趙顯宅,直施定配之典,議處公事,判付內,嚴刑一次,遠地定配事,命下矣。趙顯宅,嚴刑一次,訊杖第三十度後,全羅道康津縣遠地定配,而以議啓及判付內辭意,具罪目,依例發遣府羅將,押送配所,何如?傳曰,允。
禮曹啓曰,卽接京畿監司李宜翼移文,則以爲楊州牧鄕校聖殿正間滲漏,所見極爲悚㦖,將於今春釋菜,兼告修改,告由·移還安祭香祝,自本曹啓稟下送云矣。楊州牧鄕校聖殿修改,當於今春釋菜,兼告擧行告由·移還安祭,香祝,卽令該司,照例磨鍊下送,而祝文中,措辭撰出事,一體分付,何如?傳曰,允。
吏曹啓曰,黃海道都事朴萬周,思陵參奉柳宇睦,俱以身病,呈狀乞遞,竝改差,何如?傳曰,允。
吏曹,工曹參判單任百哲,除授事,承傳。
有政。吏批,行判書金大根在外,參判金世鎬進,參議申檀式暇,承旨〈缺〉進。
吏批啓曰,行判書金大根在外未肅拜,參議申檀式暇,小臣獨政未安,何以爲之?敢稟。傳曰,仍爲之。又啓曰,朔州都護府使,今當差出,而本州以邊上重地,不可不擇差,他道守令竝擬,何如?傳曰,允。以南啓憲爲司諫,權益洙爲掌令,李憲璟爲朔州府使,徐奭輔爲龍岡縣令。東學訓導單朴鳳軫。贈童敎任鍾覺,贈戶參例兼,故學生任致聖贈左承旨,故學生任時贊贈僕正,已上工曹參判任百哲三代。再政。以鄭匡魯爲思陵參奉,羅錫熙爲黃海都事,任冕鎬爲遂安郡守。
上在景福宮。停常參·經筵。
王大妃殿誕日,大殿·大王大妃殿·大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。
王大妃殿,宗親·儀賓·內閣·政院·玉堂·朝廷百官單子問安。答曰,知道。傳曰,禮房承旨,馳詣受香諸處奉審,摘奸以來。
政院啓曰,禁衛大將李章濂,摠戎使李周喆,以東·南關王廟獻官,今方受香出去矣。所佩命召及密符,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察,置之。又啓曰,卽者永禧殿官員來言,今此春奉審時,提調一員,當爲進參,而都提調李裕元,提調金炳冀,俱爲在外,無進參之員云,何以爲之?敢稟。傳曰,提調許遞,前望入之。
永禧殿提調前望入之,鄭基世落點。
又啓曰,讓寧大君墓,遣宗正卿致祭事,命下矣。何宗臣進去乎?敢稟。傳曰,宗正卿李鳳儀進去。
傳曰,左副承旨許遞,前望入之。
承旨前望入之,張厚植落點。
政院啓曰,新除授左副承旨張厚植,時在公忠水營任所,斯速乘馹上來事,下諭,何如?傳曰,許遞,前望入之。
承旨前望入之,李敎獻落點。
傳曰,公忠水使之代,鐵原府使趙存一除授。
傳曰,卜相。
政院啓曰,卜相事,命下矣。政官牌招開政,何如?傳曰,允。
以咸鏡監司李興敏狀啓,吉州牧使洪南周,親年七十五歲,在所當遞,令該曹稟處事。傳曰,此是善治守令,鐵原府使除授。
吏曹,鐵原府使單,洪南周除授事,承傳。
賓廳卜相,鄭元容·金興根·金左根·趙斗淳·李景在·李裕元·柳厚祚。
傳曰,加卜。
傳曰,內閣二提學許遞。
政院啓曰,領議政金炳學,有稟達事,來詣閤外請對矣。傳曰,入侍。賓廳加卜,洪淳穆落點。
傳曰,在外敦寧都正許遞,今日改差出。
都摠府啓曰,今日入直內三廳武兼禁軍及軍兵等,當爲中日習射技放,而誕日問安相値,不得設行之意,敢啓。傳曰,知道。
傳曰,吉州牧使之代,邊地守令中,勿拘朔數,各別擇差。
義禁府照目,平海郡守李玧翕矣本府議啓內,願納嬴餘,無難取用,任賂勒徵,數亦不少,他皆勿論,卽此難恕。以此照律,罪杖一百,告身盡行追奪,流三千里定配,私罪,奉敎依允。
義禁府啓曰,時囚罪人李玧翕,係是贓賄流配,不付功議以入之意,敢啓。傳曰,知道。
又啓曰,時囚罪人李玧翕,杖一百流三千里定配,照律公事,判付內,依允矣。李玧翕,杖一百收贖,告身盡行追奪,平安道寧邊府流三千里定配,而以議啓內辭意,具罪目依例發遣府羅將,押送配所,何如?傳曰,允。
有政。吏批,行判書金大根在外,參判金世鎬進,參議申檀牌招不進,承旨進。
吏批啓曰,行判書金大根在外未肅拜,參議申檀牌招不進,小臣獨政未安,何以爲之?敢稟。傳曰,仍爲之。以尹致和爲敦寧都正,李容萬爲檢詳,柳冀大爲吉州牧使,右議政單洪淳穆,思陵參奉鄭匡魯,今超通政,朝官年八十依法典加資。故學生李義載贈童敎,孝行卓異贈職事,承傳。再政。以金東選爲戶曹參議,姜䔻爲思陵參奉,尹永大爲厚州府使,舍人單李容萬。
兵批,兼鐵原防禦使單洪南周。再政。兼吉州防禦使單柳冀大。
兵曹,公忠水使單趙存一除授事,承傳。
己巳正月二十二日巳時,上御延生殿。進講入侍時,領議政金炳學,講官金世均,參贊官鄭顯裕,侍讀官趙秉稷,假注書吳斗暎,記注官白時範,別兼春秋崔鳳九,各持孟子第一卷,以次進伏訖。上曰,史官分左右。世均,讀奏新受音,自孟子見梁惠王,止不奪不饜。上曰,孟子見梁惠王,王若不言利而先言仁義,則固可善治其國矣。炳學曰,今當講筵日開之時,講官近甚數少,行護軍申應朝·姜㳣,竝講官還差,何如?上曰,依爲之。上曰,上下交征利,國何以不危乎?世均曰,利者,人之私欲也,仁義,天理之常也。苟果循利而反常爲義,故論語,以仁爲本,而未嘗兼言仁義,孟子之時,七國爭雄,惟利是求,不復知有仁義,故言仁義而不言利。仁爲體,義爲用,拔本塞源,以捄其弊,言堯·舜之道,行孔子之學,正人心,息楊·墨,先儒,稱功不在禹下。大僚,已有仰達,而孟子之見梁惠王時,今爲二千三百六十餘年,孟子以仁義之道,明君臣父子之義,民至今得免禽獸,卽孟子之功也。上曰,我朝栗谷,實傳此學也。炳學曰,云云。世均曰,我朝之文明,實與宋朝相侔矣。上曰,陸學,何如也?炳學曰,云云。上曰,學問毫釐之差,千里之謬矣。炳學曰,誠然矣。
己巳正月二十二日午時,上御延生殿。領議政請對入侍時,右副承旨鄭顯裕,假注書吳斗暎,記注官白時範,別兼春秋崔鳳九,領議政金炳學,以次進伏訖。上曰,史官分左右。炳學曰,今伏承加卜之命,未敢知聖意攸在,而知臣莫如君,惟在聖衷所簡矣。上曰,行大護軍洪淳穆,上護軍韓啓源,何如?炳學曰,兩臣望實俱優,殿下誠得之,臣謹當退出,修單以入矣。上曰,史官就座。命大臣先退,又命退,承史,以次退出。
己巳正月二十二日申時,上御延生殿。召對入侍時,參贊官兪初煥,檢校待敎徐相翊,侍讀官趙秉稷,檢討官趙秉肅,假注書吳斗暎,記注官白時範,別兼春秋崔鳳九。
上在景福宮。停常參·經筵。
政院啓曰,右副承旨申獻求,今日不爲仕進,卽爲牌招,何如?傳曰,允。
內醫院官員,以都提調意啓曰,領率醫官,見今數少,堂上醫官卞鍾協·李宗悳,竝特加一資,領率差下,何如?傳曰,允。
政院啓曰,卽者永禧殿官員來言,今此春奉審時,提調一員,當爲進參,而都提調李裕元在外,提調鄭基世有身病,不得進參云,提調卽爲牌招,何如?傳曰,提調許遞,前望入之。
永禧殿提調前望入之,金學性落點。
刑曹啓曰,監官李元根,纔已發配矣。卽接其所訴,則渠母年今七十有五,無他兄弟云,故使之考籍,果爲的實,依法典收贖,放送之意,敢啓。傳曰,知道。
御營廳啓曰,本廳千摠李熙訥,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外竝擬,何如?傳曰,允。
吏曹參判金世鎬疏曰,云云。答曰,省疏具悉。卿其勿辭行公。
己巳正月二十三日巳時,上御延生殿。進講入待時,講官趙性敎,參贊官兪初煥,檢討官趙秉肅,假注書李鳳德,記事官朴齊用,別兼春秋崔鳳九,各持孟子第一卷,以次進伏訖。上曰,史官分左右。上誦前受音一遍訖,仍開卷。性敎讀,自未有仁而遺其親者也,止於牣魚躍,仍釋義訖。上,命授書算于性敎。上讀新受音一遍訖,性敎還納書算。上曰,靈臺詩,可見文王有聖德,民皆感化,以至麀鹿魚鳥,各得其所,豈非至仁厚擇歟?性敎曰,誠然矣。文王之化,浹洽於人,和氣所召,物亦遂性,是可謂恩及禽獸也。仍奏曰,戰國之君,專尙功利,不復知有仁義,故惠王之問,先及於利,孟子,特發仁義之說,嚴防利源,所以遏人欲存天理,有補於世敎,大矣。此一章,實爲七篇之綱領,而至若沼上之問,惠王,自知遊畋之失,有愧而發也。則孟子之對,婉而不迫,必欲引而當道,乃以靈臺詩解之,蓋文王之於民,如保赤子,故民之仰之也,如父母。經始靈臺,子來成之,樂其有臺池鳥獸,文王,以民樂爲樂,能享其樂,賢者而後樂此者,此之謂也。上曰,惠王之政,苟或一半分近似於文王,則民安得不與惠王,同樂也?性敎曰,然矣。惠王之政,苟能效法文王,則沼上之遊,不害爲節勞佚,而無傷乎與民偕樂之意也。上曰,文王,非獨樂,故能享其臺池鳥獸之樂歟?性敎曰,誠然矣。文王,以民心爲心,民憂亦憂,民樂與樂,發政施仁,藹然一出於爲民,故民樂其樂,文王亦享其樂。夫爲人君治平之本,不越乎此,伏願澄省焉。秉肅曰,仁義者,人道之先也,苟行仁義,則豈有背其君親者乎?此孟子所以勉陳惠王也。靈臺之麀鹿魚鳥,皆是聖化中得所,而麀鹿,亦獸中之仁,而且壽者也,微物,猶感德化,而況乎子來之民乎?初煥曰,自古聖王,施仁布德,則郊陬之麟鳳,河·洛之龜龍,皆其可致之祥,周文王之世,麀鹿魚鱉,莫不被其化,各自樂若是,是無異於四靈爲畜之祥矣。今殿下,行文王之仁,體文王之德,則八域群生之物,亦自底於這箇氣像矣。上文仁義二字之義,講官及儒臣,已爲備陳無餘,而大抵君子之一言一事,雖不求利,而萬世經遠之利,自在其中矣。註說所謂利物,皆其利之經遠者也,然若或蔽於人慾,但求其目前之利,而不顧仁義之所在,則非徒無益,反受無窮之害矣。此乃邪正公私之所由分,伏願深加留神焉。此書,每章下註說,皆有一篇之論斷,亦須反覆垂察,則微辭奧旨,從可章章然矣。上掩卷,命史官就座,又命退。諸臣以次退出。
己巳正月二十三日申時,上御延生殿。召對入侍時,參贊官臣獻求,檢校待敎徐相翊,侍讀官金裕行,檢討官金錫輔,假注書李鳳德,記事官朴齊用,別兼春秋崔鳳九,各持通鑑第四卷,以次進伏訖。上曰,史官分左右。缺,上曰,卜式,不習文章,眞短處也。獻求對曰,文章之不習,果欠於儒術,猶能直陳鹽鐵之弊,此則長處也。上曰,相如之勸封泰山,亦近於仙方乎?獻求曰,然矣,是時群臣之勸封禪者,多言黃帝得上封泰山而登仙,故武帝信之。上曰,世謂黃帝昇仙,然乎?獻求對曰,是荒唐之說也,橋山有黃帝塚,其非昇仙可知,道家言尸解,旣尸解,則鼎湖昇龍之說,尤爲荒唐也。上曰,更有文義之可言乎?獻求曰,漢儒之言封禪儀者,紛紜未定,故兒寬,以建中和爲言,人主,能建中和之極,則天地位焉,萬物育焉,何止封禪而已哉?至若兼總條貫,卽人主御世之道,而博採衆善,折衷而用之,則禮樂刑政,皆可合度,此爲帝王之治務也。
上在景福宮。停常參·經筵。
政院啓曰,同副承旨兪初煥,今日不爲仕進,卽爲牌招,何如?傳曰,允。
傳曰,下直守令留待。
傳曰,下直守令入侍。
傳曰,吏曹參儀有闕之代,前望入之。
吏曹參義前望入之,趙榮夏落點。
傳曰,置相之爲有國大關係,在昔而然矣。在今而尤不容不然矣,惟其如是也,故思得賢俊,與共圖理,而予志先定,詢謀亦同,於是乎吾之相,定矣。卿之文學,予所知也,卿之才猷,予所知也,卿之聞望,予所知也。此所以得卿之後,歷日自喜,而亦我都民加額,朝士相賀者也。顧予寡昧之所仰成,卽惟曰輔弼之臣,左右王室,保守無疆歷服,是時是任,予豈不畀卿?卿豈不膺予乎?心腹之諭,先爲敷示,卿其裁諒,毋庸文具爲也事,遣史官傳諭于右議政。
假注書金敬義書啓,臣敬奉聖諭,馳往傳諭于北部嘉會坊齋洞契右議政洪諄穆所住處,則以爲臣,猥奉千萬不敢當之特命,震懍惶怖,五內失守。今又王人辱臨,誕宣聖諭,伏地戰慄,罔知攸達云矣,敢啓。傳曰,知道。
政院啓曰,卽見尙瑞院所報,則箋文頭辭,齎去慶尙監營之時,驛卒所受龍字號一馬牌,到尙州地闉失云。萬萬驚駭,該驛卒,出付秋曹,照法嚴懲,所失馬牌,令該道監兵營及各鎭營,刻期跟探,使之覓納,何如?傳曰,允。
政院啓曰,卽者副校理金裕行,以其親病,陳疏徑出,原疏纔已捧入矣。所當直捧遞差傳旨及禁推傳旨,而此與無端徑出,有異,推考警責,何如?傳曰,允。
吏曹啓曰,大君·王子君,俱是親王子也。嫡王孫·王孫,俱是世子子也,其子與孫,四世親盡之前,承襲君銜,自是定例,而予意則必先釐正於此,然後可杜日後之漸,故期欲校正,先此頒布。從玆以往,大君·王子君·嫡王孫·王孫外,一依外朝例,赴擧與進途,使無所礙,而階至從二品,則如例封君,依勳府君例爲之,少勿爲拘事,金石定式。此是奉承慈敎,欲保我萬世支子支孫之計也。後來復若有携貳之論者,非但爲予之罪人,實是太廟之罪人,大小臣隣,其各知悉,以此揭板于宗府·政府與吏曹,常目顧諟焉。旣如是變通,則其官制釐正之節,諸宗臣與吏判,爛加商確,就議廟堂,仍爲稟定於大院君前,磨鍊停當,另具別單以入事,命下矣。臣趙成夏,與宗正卿臣李載冕,就議于領議政臣金炳學處,則以爲,大君·王子君·嫡王孫·王孫·嫡庶衆子,初授職,當爲磨鍊。而副正守·副守令·副令監等職,竝革罷,主簿·直長·副直長,奉事·副奉事·參奉,增置官制品數。諸般規例及嫡王孫夫人·王孫夫人爵品,一體釐正,仍爲稟定於大院君前,別單書入之意,敢啓。傳曰,知道。
又啓曰,嫡王孫·王孫·郡·縣主封爵,向因大臣所奏,已有定式矣。然則王孫夫人,與副尉·僉尉之爵品,亦當有變通矣。且旣有大君·王子君·女壻授職之例,則翁主女壻及郡·縣主之子與女壻,亦不可無授職。其間設或有次等之別,宜無厚薄之殊,而尙不歸正者,似是未遑之故也,今番亦爲一體釐正於宗府,別單以入事,命下矣。嫡王孫·王孫·女壻,翁主女壻,郡縣主之子與女壻,初授職,當以敦寧府磨鍊,而窠品甚窄,不得分排。副直長·副奉事增置,副尉·僉尉爵品,一體釐正,別單書入之意,敢啓。傳曰,知道。
禮曹啓曰,臣豐翼,與戶曹判書臣金炳國,進詣皇壇奉審,則奉室第二位座榻袱,黃花席一張半,敬奉閣雉尾箒一柄,大草芚二浮,中竹二箇。壇上甲黃幕二幅,甲黃帳三幅,內簷甲黃帳二幅,油遮日一浮,從享位白布遮日一幅,白布揮帳一幅,小束乼一艮衣,三甲所二艮衣,排設竹二箇,典祀廳仰遮油芚二張,地衣十張,饌卓三座,尊卓一坐,饌卓巾三件,尊卓巾一件,座面紙二張,大牲匣二坐,牛鼎羃一箇,羊鼎羃一箇,竝破改備事,分付各該司,何如?傳曰,允。
又啓曰,卽接京畿監司李宜翼移文,則開城府移文內,麻田崇義殿修改事,旣有成命矣。將於來二月初六日節祀兼行,同月十一日卯時始役,而移還安祭香祝,磨鍊下送云矣。先告事由祭,節祀兼行,移安修改日,同時還安及還安祭,修改事畢後,隨時設行,祝文,令藝文館添入撰出,前下送祝文,行祀後,一體望燎事,分付,何如?傳曰,允。
吏曹參議申檀疏曰,云云。省疏具悉。所請依施。
副校理金裕行疏曰,云云。省疏具悉。爾其勿辭救護。
己巳正月二十四日巳時,上御延生殿。進講,下直守令同爲入侍時,同知事李寅命,參贊官李敎獻,檢討官金錫輔,假注書吳斗暎,記注官金泰煥,別兼春秋崔鳳九,各持孟子第二卷,以次進伏。谷山府使王庭揚,茂長縣監李纘夏,利川府使金永應,軍威縣監李容恢,神光僉使李秉國,進伏楹外。文城僉使金履赫序立階下訖。
上在景福宮。停常參·經筵。
藥房提調崔遇亨,副提調趙寧夏,啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆未肅拜,不得來會云矣,敢啓。傳曰,知道。
傳曰,日昨敷諭,草草未悉,而倚畀之切,期待之厚,亦已略具之矣。卿於講幄之前,蓋嘗啓沃之矣,藩屛之地,蓋嘗宣導之矣,銓衡之任,蓋嘗甄別之矣。向所謂文學也,材猷也,聞望也,無往非由此其推,則所推之廣,所被之遠,此皆已試之績,莫掩之美也。以若彌綸匡贊,弘濟時艱,卿雖欲讓而不居,自有一世公共之論,予於此何用多誥?卿必有以定之事,遣史官傳諭于右議政。
假注書金敬義書啓,臣敬奉聖諭,馳往傳諭于北部嘉會坊齋洞契右議政洪淳穆所住處,則以爲,臣自叩寵簡,驚魂靡屆,跼高蹐厚之不得,而攢手所祈祝。惟反汗之音,駁正之論,荐伏奉聖諭下者,奬借冞隆,敦勉益摯,德誨恩言,夐出尋常,愈往非不肖無狀,所可承當。而蠢頑蟄縮,亦屢日,終無以一向泯默,則與其猥托附達,徒褻事體,祗當冒入文字,竊冀憫恤之至仁,而極知僭越,彌增死罪云矣,敢啓。傳曰,知道。
政院啓曰,明日傳香,禮房承旨,當爲齋宿,左承旨金聲根,所當牌招,而拘於廳規,不得請牌,何以爲之?敢稟。傳曰,牌招。
傳曰,發遣吏郞,諸執事淸齋與否,摘奸以來。
刑曹啓曰,承政院啓辭內,卽見尙瑞院所報,則慶尙道箋文頭辭齎去時,驛卒所受龍字號一馬牌,到尙州地閪失云。事未前有,萬萬驚駭,該驛卒,出付秋曹,照法嚴懲,所失馬牌,令該道監·兵營及各鎭營,刻日跟探,使之覓納,何如?傳曰,允事批下矣。謹依傳敎,罪人金順吉,依大典會通馬牌閪失者,杖百徒三之文,決杖一百後,黃海道豐川府徒三年定配所,卽爲押送。所失馬牌,令該道,刻日跟探,使之覓納事,分付該道道臣之意,敢啓。傳曰,知道。
宗正卿李載冕疏曰,臣之蠢愚顓蒙,無綸劇曹與閑局,何往而能適器使,而第今所帶提擧衆任,實有所不遑自寧者。太廟拱護之嚴,視他有別,至若麟府事務,職主宗黨之內,象胥幹理,事關方域之外,以臣劣庸,果何以左右酬判乎?且臣賦質脆薄,動輒善病,痰嗽風眩,迭相爲苦,顧以綦重之任,便作調養之坊,非徒私分之難安,其爲累於熙朝,豈細故也?惟聖明,將臣兩提擧及宗府有司之銜,亟賜改免云云。答曰,省疏具悉。所辭兼銜,何可竝免乎?卿之苦懇,旣如此,太廟提擧之銜,今姑許遞。
敦寧都正尹致和疏曰,云云。省疏具悉。所請依施。
己巳正月二十五日巳時,上御延生殿。進講入侍時,講官姜㳣,參贊官兪初煥,侍讀官李晩耆,假注書李鳳德,記注官白時範,別兼春秋朴定陽,各持孟子第二卷,以次進伏訖。上曰,史官分左右。上誦前受音一遍訖,仍開卷。㳣讀,自孟子對曰王好戰,止王道之始也,釋義訖。上讀新受音十遍。上曰,孟子答惠王之問,而以爲王如知此,則無望民之多於隣國云者,想孟子之意,則必料其惠王知此,而亦不能行矣。㳣曰,五十步百步,均是走也。故古人云,必戰勝者,乃可笑之。惠王,不知養民之道,而以移粟小惠,欲望民之多於隣國,是誠不可成者也。五十步,謂惠王也,百步,謂隣國也,古之王者,必行仁政,仁政,在於養民,而天下之民,歸之也。上曰,惠王,徒以是爲善政矣。㳣曰,古者三年耕,必有一年之食,故雖遇凶年,民不飢餓,今惠王,不能行養民之政,而只以移粟爲惠,其所移者,非發倉也,卽使民自移其粟而已。先儒之言曰,若河內·河東俱凶,則惠王,又將何以處之云矣。上曰,不發國穀,而徒移民粟乎?㳣曰,然矣。孟子之言,姑不及於養民,而集註,以養民釋之,下文,又以得民心,釋之,不養其民而能得民心者,未之有也。舜之命稷命契,富而敎之序也,洪範,亦有旣富方穀之訓矣。上曰,穀與魚鱉,不可勝食,材木不可勝用,誠王道之始也,始於此而勉其終,則可以王天下矣。㳣曰,王道之成,在於井田制産之後,而此則因天地自然之利,撙節愛養,故謂之王道之始也。論語·庸·學,前巳進講而先王之政法,聖人之造詣,辭旨深奧,有難輒俉,而至於孟子時,則不知仁義,惟務功利,故孟子,貴王賤霸,闢之廓如,其言明白而易曉,七篇之宗旨,卽遏欲存理,養民得民心也。若只以課日進講而已,則雖畢七篇,終無所益,如以養民得民心,隨處理會,則以今三四日所講諸章,足可爲治國平天下矣。至何必曰利,則必思所以仁義躬行之效,至經始勿亟,則必思所以文王子來之化,至時日害喪,則必思所以夏桀民怨之由,至移粟移民,則必思所以惠王不知養民之政焉。上曰,夫子言仁,則但言仁,言義,則但言義,而孟子則合言仁義矣。㳣曰,以成湯·文王之聖,昧爽丕顯,日中不遑,孜孜爲治,而惠王,乃以移粟爲盡心,則可知其爲政矣。上曰,成湯·文王,能行王道,而惟恐其不盡心矣。玉堂曰,云云。㳣曰,古語云,藏富於民,又云百姓足,君誰與不足矣。上曰,百姓足,君誰與不足云者,在魯論矣。㳣曰,然矣。
上在景福宮。停常參·經筵。
政院啓曰,左副承旨李敎獻,右副承旨申獻求,今日不爲仕進,竝卽牌招,何如?傳曰,允。
傳曰,禮房承旨,馳詣先農壇,奉審摘奸以來。
政院啓曰,御營大將李元熙,以東關王廟修改事,今方出去矣。兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
御營廳啓曰,東關王廟,有頉處,臣監董修改後,別單書入之意,敢啓。傳曰,知道。
以公忠監司閔致庠狀啓,泰安府人命渰死事,傳曰,人命渰死,若是夥多,聞甚矜惻,元恤典外別加顧助,如有生前身還布,竝蕩減,未拯屍身,期於拯得之意,廟堂各別措辭分付。
平安監司朴珪壽疏略曰,臣莅臨以來,追計分內事,爲民俗則未見其丕變,民食則尙患其窘乏,顧臣之承流而宣化者,何事也?分憂而盡職者,何居乎?儲胥之㮙罄,依舊,徭役之繁重,無減,況復帛幣壅閼,百物翔騰,乃不能權輕重而導之流通,邊禁弛蹤,奸細出沒,乃不能嚴防限而絶其窺伺,莫非臣虛縻無效之實狀,已試不驗之左契也。凡此諸事,才不足以摒擋,力不足以擔夯,耐久匪據,亦旣悚惶,玆伸由中之懇,亟遞臣所帶之任云云。答曰,省疏具悉。使卿而久於此任,以其民事然矣,而且今邊國控制之責,將欲畀之於卿,則此時去就,實非可議,雖以帥臣言之,亦不可與卿異同,竝令該曹,限明春仍其任。
己巳正月二十六日巳時,上御延生殿。進講入侍時,知事李裕膺,參贊官兪初煥,檢討官金錫輔,假注書李鳳德,記事官朴齊用,別兼春秋朴定陽,各持孟子第二卷,以次進伏訖。
上在景福宮。停常參·經筵。
政院啓曰,同副承旨兪初煥,今日不爲仕進,卽爲牌招,何如?傳曰,允。
傳曰,政官牌招開政,如有違牌,勿爲呼望。
傳曰,摠管竝許遞,今日政差出。
傳曰,呈告判義禁·弘文提學·工曹參議許遞,今日政差出。
傳曰,見窠皆令差出。
議政府啓曰,卽見營建都監所報,則營役旁午,錢政告罄,各貢受價之未及上下,不啻夥然而貢募雇用之費,又從以窘絀殆甚,限十萬兩,先爲區劃爲辭矣。公私事力之無處着手,誠非細悶,而莫重工役,亦不可因此中止,分付惠廳,毋論某樣錢,準此數劃送,而另加撙節,以爲及時竣完之地,何如?傳曰,允。惠廳所在甲胄錢一萬兩內下,丹木五千斤·白磻三千斤特下,以助營役。
議政府啓曰,黃海水營在囚,彼人八名姓名居住,詳査登聞之意,纔已覆啓行會矣。漁採而至於犯越,而至於出沒無常,此不可一任跳踉,不知禁遏矣。今其顯捉八名,固當遵式用律,而旣不能當場剿除,追後施法,事係創有。且朝家柔遠之意,亦不無十分存商,使之還給船隻,特爲放釋,而此番之格外解送,以其爲上國人而然也。後若恃此而復近我境一步之地,則卽地梟警,亦當臚實奏聞,以此意一一曉喩,俾有以互相戒飭,毋敢更肆騷擾。繼此沿海追捕之節,嚴加團束,隨機措處事,竝分付道·帥臣,仍將事由,令槐院撰咨入送,何如?傳曰,允。
兵曹啓曰,僉知中樞府事金在晉,內禁衛將鄭雲星,羽林衛將李有新,五衛將李日遠·鄭喆東·朴膺臣·洪秉琬。忠壯衛將洪昌燮,慶熙宮衛將金光漢,昌德宮衛將吳光倫·李漢根,文臣兼宣傳官朴定陽,俱以病難供職,呈狀乞遞,竝改差。新除授洪州營將金蘭奎,身病沈重,萬無登途赴任之望,呈狀乞遞,罷黜,何如?傳曰,允。
又啓曰,新除授訓戎僉使鄭雲鉉,除拜在外,過限未肅拜,依例罷黜,何如?傳曰,允。
又啓曰,大報壇守直官王濟稸,以其病難供職,呈狀乞遞,改差何如?傳曰,允。
吏曹啓曰,成均館直講楚秉悳,以其身病,呈狀乞遞,改差,何如?傳曰,允。
有政。吏批,行判書金大根在外,參判金世鎬式暇,參議趙榮夏進,承旨進。
吏批啓曰,行判書金大根在外未肅拜,參判金世鎬式暇,小臣獨政,未安,何以爲之?敢稟。傳曰,只出緊任。以沈承澤爲禮曹判書,曺錫雨爲判義禁,宋近洙爲弘文提學,平安監司朴珪壽仍任事,承傳。
故通德金,贈童敎,孝行卓異,贈職事承傳。
再政。以李元熙爲刑曹判書,金在晉爲敦寧都正,趙準永爲工曹參議,李昇應爲宗廟提調,李在馥爲監役。
三政。以玄弼濟爲直講,金右根爲假監役。
兵批啓曰,洪州營將,今當差出,而擬望之人乏少,未準朔禁軍將竝擬,何如?傳曰,允。以李豐翼·嚴錫鼎爲都摠管,李元熙爲知訓鍊,趙性敎·閔奎鎬·金炳淵·任百哲·李德秀·任弘準·吳夏泳·宋在璿爲副摠管,金述鉉·申在修爲僉知,申命澈爲宣傳官,張斗衡爲內禁將,李觀熙爲羽林將,白周鎭·李心祐·金昌禹·文龍祖爲五衛將,李裕庠爲忠壯將,鄭宗赫爲慶熙將,趙元錫·金純泰爲昌德將,李章遠爲訓鍊主簿,金奎運爲文兼,梁柱甲爲洪州營將,柳鼎魯爲多大僉使,李敎復爲訓戎僉使,崔鳳儀爲德津萬戶。守門將單宋仁憲,平安兵使李容象,限明春仍任事承傳。再政。以林基寅爲兼司僕將,武兼單金箕永,同知單金昌禹,僉知三單,白周鎭·李心祐·李裕庠。政院啓曰,兵批政事,軍職望單子中,有所錯誤,致勤下詢,事甚未安。臣之矇然捧入,不勝惶恐,原單子,今方改修正以入,而當該政官,不可無警,推考,何如?傳曰,允。爾亦推考。
戶曹判書金炳國疏略曰,臣自叩度支以來,才不能勝其任,力不能耐厥職,求解一念,未嘗食息敢弛也。第今營建之役,愈往愈繁,木石匠募,許多之費,必於臣曹而取辦矣。中外之事力,已竭,公私之儲畜,已罄,茫然無着手地,所以有請劃廟堂之擧,而此猶時月計也。藉使臣苴補塗抹,句當得去,其不可曰,職之所在,況今大役旁午之會,凡於裕財去處,以臣才力之萬萬不能者,亦何可冒據匪據,滋益其大狼狽大僨誤也乎?此臣之所以仰首鳴唬,而不知者也。乞遞臣久冒之銜,回授長幹諝著鍊達之人云云。答曰,省疏具悉。當此營役旁午,經費罄竭,經濟之策,卽卿自任之時也。今其辭退之言,是豈君臣相孚之誼乎?更勿以此相聞,卽予之望也。
慶尙監司吳取善疏略曰,臣以庸庸下品,祗感恩命,猥殿南服,居然周歲于玆矣。有百僨誤,無一稱塞,至於月前漆民之作挐,而溺職之罪,尤無逃,國綱民分,掃蕩無餘,苟能先事察微,寧至於斯哉?一則臣之責也,二則臣之責也,豈能晏然若無事而抗顔冒據哉?乞降威罰,治不職之罪云云。答曰,省疏具悉。向來漆原事,不過一二頑悖之徒,䝱迫愚民而然,雖曰事在省內,亦何必以此爲引?卿其對揚德意,益勉懷綏之責。
己巳正月二十七曰巳時,上御延生殿。進講入侍時,同知事尹滋承,參贊官申獻求,侍讀官李晩耆,假注書吳斗暎,記注官金泰煥,別兼春秋趙肅夏,各持孟子第二卷,以次進伏訖。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,行大司憲金益文,執義李在果,掌令金國鉉,持平金復性·黃夏謙牌不進,掌令權益洙在外,監察茶時之意,敢啓。傳曰,知道。
三軍府啓曰,南兵使李兼熙,以其身病,呈狀乞遞矣。實病旣如此,有難强令察任,改差,何如?傳曰,允。
兵曹口傳政事,以馬錫驥爲大報壇守直官。
吏曹參議趙榮夏疏曰,云云。省疏具悉。爾其勿辭察職。
己巳正月二十八日巳時,上御延生殿。進講入侍時,講官申應朝,參贊官申獻求,檢討官丁觀燮,假注書李鳳德,記注官白時範,別兼春秋趙肅夏,各持孟子第二卷,以次進伏訖。上曰,史官分左右。缺,獻求曰,行仁政,則地不百里而可興,不行仁政,則雖有四海,不能自保,仁與不仁,在於刑法之寬酷,賦斂之厚薄。苟爲寬刑薄賦,以保其民,王道可成,故下文曰,保民而王,莫之能禦,此其要旨也。上曰,民不保則雖有堅甲利兵,國安能保乎?獻求對曰,聖敎切當矣。戰國之時,專以攻戰爲事,驅之以重法,斂之以厚稅,民以是救死不贍,何暇治禮義哉?所以孝悌忠信之敎,不立,而不知親上事長之義,雖欲富强,若却步而求前也。惠王,急於富强之術,以孟子之言,爲迂遠難行,故不能行仁政,梁國之不振,宜矣。
上在景福宮。停常參·經筵。
禮曹啓曰,卽接全羅監司徐相鼎移文,則以爲羅州牧鄕校聖殿正間修改年久,爲風雨杇傷,西角春曳木摧折,今將修葺,告由移還安祭香祝,自本曹啓稟下送云矣。羅州牧鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又啓曰,卽接京畿監司李宜翼移文,則以爲竹山府鄕校聖殿正殿滲漏,所見極爲悚悶,將於今春釋菜,兼告修改告由,移還安祭香祝,自本曹啓稟下送云矣。竹山府鄕校聖殿修改,當於今春釋菜,兼告擧行,告由移還祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又啓曰,卽接京畿監司李宜翼移文,則以爲驪州牧鄕校聖殿正間滲漏,所見極爲悚悶,將於今春釋菜,兼告修改告由·移還安祭香祝,自本曹啓稟下送云矣。驪州牧鄕校聖殿修改,當於今春釋菜,兼告擧行,告由·移還〈安〉祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則各壇壇上及四面紅箭門,壇垣階砌,俱爲無頉。而馬祖壇西邊紅箭門,司寒壇西邊紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
御營廳啓曰,本廳中軍權容圭,身病甚重,勢難察任,改差,何如?傳曰,允。
兵曹,以金箕錫爲御營中軍。
御營廳啓曰,本廳千摠金箕赫,以前任多大僉使,方在任所,上來尙遠,久曠可悶,改差,何如?傳曰,允。
三軍府薦望,以李鍾承爲南兵使。
政院啓曰,明日傳香,禮房承旨,當爲齋宿,左承旨金聲根,所當牌招,而拘於廳規,不得請牌,何以爲之?敢稟。傳曰,牌招。
以左承旨金聲根牌不進罷職傳旨,傳曰,只推。
義禁府啓曰,卽接公忠道陰城縣定配罪人李象淵戶奴呈狀,則其上典,以前任長水縣監事,定配於公忠道陰城縣,而今年爲七十,依法典許贖爲辭矣。取考法文,則大明律犯罪時未老疾條云,年六十九以下,徒役,限未滿年八七十,聽準,老疾,收贖,同律。老少廢疾收贖條云,年七十以上及廢疾犯流罪以下,收贖。李象淵定配,依大典會通罪犯準計條,犯充軍者,準杖一百徒三年之例,收贖放送,何如?傳曰,允。
護軍趙秉悳疏略曰,伏以臣不肖無狀,謬玷儒選,爲士林羞,朝廷辱者,今已十有八年矣。近又以悖子章熙之故,致犯天怒,苟究其本,臣罪萬死,席藁私室,恭俟處分,千萬不自意,忽於昨秋,猥承敦諭,情蹤惶蹙,未敢疏啓。呈單本縣,冀以上聞,聖度天大,特降霈澤,宥放臣之子,使之歸養而自新,聖恩如天,圖報無地,只是闔門感泣,攢手祝聖而已。今於歲首,又有衣資食物賜給之命,恩出分外,此固漢文帝賑窮養老之意也。顧臣何人,敢當此異數,臣聞命震越,尤不知所出焉。昔齊君,見老人之飢者而與之食,老人辭曰,願與一國之飢者,宋時相臣,有饋程叔子以縑,叔子辭曰,相公之縑,雖多,不能遍及天下之寒者,臣亦願以此,及於一國之飢者·寒者。臣何敢獨霑殊恩,安於所不敢安乎?孔子曰,天無私覆,地無私載,日月無私照。伏願殿下,以三無之義,亟還恩命,用安私分,仍令刊去選籍,俾邱壑殘喘,還他造化舊物,實爲通志成物之至仁大德也。答曰,省疏具悉卿懇。向來卿子之宥放,寔由眷卿念卿而然矣。至於歲首不腆之物,亦所以優老禮待者也,何爲辭爲?願與一國之飢,遍及天下之寒,卿言甚好,當有以體念,而顧今春晷漸長,講筵日開,卿其幡然簉朝,啓予沃予,是所望也。
己巳正月二十九日巳時,上御延生殿。進講入侍時,講官曺錫雨,參贊官兪初煥,侍讀官金裕行,假注書吳斗暎,記事官朴齊用,別兼春秋朴定陽,各持孟子第二卷,以次進伏訖。
上在景福宮。停常參·經筵。
藥房提調崔遇亨,副提調趙寧夏啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,左承旨金聲根,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳,而領議政金炳學,無時急稟定事,左義政未差,右議政洪淳穆未肅拜,不得來會云矣,敢啓。傳曰,知道。
傳曰,傳香承旨,馳詣宗廟·景慕宮,奉審摘奸以來。
傳曰,來三月十三日,當詣綏陵·景陵親祭後,仍爲經宿,十四日詣光陵·徽慶園親祭後,仍爲經宿,十五日還宮矣,該房知悉。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
宗親府啓曰,明日,卽天漢殿朔奉審日次,臣鳳儀進詣擧行之意,敢啓。傳曰,知道。
議政府啓曰,本府每於歲首,例爲觀察使·節度使薦,而領議政有身病,左議政未差,右議政未肅拜,限內不得議薦之意,敢啓。傳曰,知道。
以司謁口傳下敎曰,軍令,明日待令。
兵曹啓曰,來二月初二日,景慕宮春享大祭時,守門當爲塡差,而都摠府郞廳,除入直與呈辭受由在外,排擬苟艱,依定式軍門將官,代差以入之意,敢啓。傳曰,知道。
又啓曰,今正月各廳堂下武臣朔試射,臣曹,連因有故,不得爲之之意,敢啓。傳曰,知道。
上護軍趙獻永疏略曰,臣於向日,敢效古人乞骸之義,反媒隆眷,奉有溫批,臣感極涕零,自不知何以得此於求退之日也。然日月孔昭,臣之心肺,旣照燭之矣,父母至慈,臣之疾病,旣矜憐之矣。臣之賤疾旣如此,臣之病且衰,又如此,倘蒙聖慈,俯察臣申籲之情,亟許臣休致之請,則臣當塵刹銜結,求圖不報之報矣云云。答曰,省疏具悉。曰病曰衰,求退又如此,所請三字銜,許施。
己巳正月三十日巳時,上御延生殿。進講入侍時,領講政金炳學,知事金在顯,參贊官李敎獻,檢討官李泰翼,假注書李鳳德,記注官金泰煥,別兼春秋朴定陽,各持孟子第二卷,以次進伏訖。上曰,史官分左右。炳學進前問候訖,上誦前受音一遍,仍開卷。缺,上曰,不嗜殺人,故引領而望乎?在顯曰,爲人君止於仁,不嗜殺人者,仁也,仁則天下歸之。昔漢高祖,除秦苛法,約法三章,光武,推赤心置人腹中,令反側者安。唐太宗除鞭背刑,縱囚四百,宋太祖,伐江南,戒曹彬曰,切勿暴掠生民,是故天下歸之。此章大旨,稱四君者,不嗜殺人者,是已。缺,在顯曰,孟子嚴於王覇之辨,蓋王者,行仁義而不計功利也,覇者,假仁義而專尙功利也。古人論王覇曰,比如孺子之入井,一人則未入井而救之,鄕隣,雖不以活人稱之,而本出惻怛之實心,此王道也。一人則俟入井而救之,雖似再生之恩,而專出顯功之計,此覇道也。權泰植郞廳申炳休日記廳堂上朴容大。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
備忘記,洪州營將梁柱甲下直,長弓一張,長箭一部,片箭一部,筒兒一箇,賜給。
傳曰,啓字誤踏之中官黃鍾右,從重推考。
傳曰,禮房承旨,馳詣景慕宮,奉審摘奸以來。
傳曰,在外臺諫許遞,政官牌招開政。
傳曰,在外敦寧都正許遞,今日政差出。
傳曰,呈告戶曹參判·泮長許遞,今日政差出。
傳曰,前郡守金胤鉉,今日政復職擬入。
傳曰,軍事房承旨入侍。
傳曰,今番幸行時,諸般奉行,依京擧動例爲之,務從省略,出還宮時,植炬置之。凡係役民事,皆以儲置米會減,外驛補把,亦依昨春例,除之事,分付。
傳曰,都承旨許遞,前望入之。
承旨前望入之,鄭基會落點。
兵曹,綏陵·景陵·光陵·徽慶園幸行時軍令,三月十三日出宮,廟洞晝停,自闕門二十里,綏陵展謁,自廟洞晝停所十五里,親祭,景陵展謁親祭,經宿。十四日退溪院少駐,自陵所二十五里,光陵展謁,自退溪院二十里,以上八十里,親祭,徽慶園展拜親祭,經宿。十五日退溪院少駐,自陵所二十里,廟洞書停,自退溪院十五里,還宮,自廟洞晝停所二十里,以上五十五里。
禮曹啓曰,今二月二十四日,行寧陵王后位忌辰祭享,與寒食節享相値,依禮文,只行忌辰祭,祝文中措辭添入,而大王位寒食祭,依例設行事,分付,何如?傳曰,允。
司僕寺啓曰,今此綏陵·景陵·光陵·徽慶園親祭時,各差備入把馬磨鍊,別單書入,而其中驛馬,則令兵曹,知委畿內各驛,使之直爲入把,何如?傳曰,允。
司僕寺啓曰,今此綏陵·景陵·光陵·徽慶園親祭時,補把驛馬,關西·海西限三十匹分排,知委各驛,以爲入用之地,何如?傳曰,允。
訓鍊都盤啓曰,本局別將宋在璿,身病猝重,勢難察任,改差,何如?傳曰,允。
都摠府啓曰,今日入直內,三廳武兼禁軍及軍兵等,當爲中日習射技放,而親傳香相値,不得設行之意,敢啓。傳曰,知道。
吏曹啓曰,奉常寺參奉崔應珏,以其身病,呈狀乞遞,改差,何如?傳曰,允。
吏曹啓曰,掌樂院正兪致喜,繕工監假監役官金右根,俱以身病,呈狀乞遞,竝改差,何如?傳曰,允。
以吏曹參議趙榮夏牌不進罷職傳旨,傳曰,只推。
有政。吏批,行判書金大根在外未肅拜,參判金世鎬進,參議趙榮夏牌招不進,承旨進。
吏批啓曰,行判書金大根,在外未肅拜,參議趙榮夏牌招不進,小臣獨政未安,何以爲之?敢稟。傳曰,仍爲之。
以柳星杓爲掌令,李寅亮爲戶曹參判,朴膺臣爲敦寧都正,金翼鉉爲大司成,金秀榦爲肇慶廟令,李元祺爲監察,千禹鉉爲求禮縣監。咸鏡監司李興敏,限一年仍任事承傳,泗川縣監朴愼永,限一瓜仍任事承傳。再政。以權益洙爲掌樂正,趙元夏爲社稷令,崔沆爲假監役,河靖一爲碧沙察訪,奉常參奉單崔應珏。三政。以李琦鉉爲徽慶園令,表命龍爲武烈祠參奉,張淳奎爲軍器僉正。四政。以金胤鉉爲司僕主簿,徐厚相爲軍器判官。
以黃海監司曺錫輿狀啓,康翎縣監林在植身死事,傳曰,令該曹口傳,各別擇差,罔夜下送。
吏曹口傳政事,以白榮洙爲康翎縣監。
兵批,致仕奉朝賀單趙獻永,同知單文龍祖,南兵使單李鍾承。
兵曹口傳政事,以徐相岳爲內乘。
兵曹啓曰,今此光陵·綏陵·景陵·徽慶園幸行時,各差備所把驛馬,磨鍊書入,而本曹驛馬外,不足之數,依近例京畿馬十五匹補把事,分付本道之意,敢啓。傳曰,知道。
兵曹啓曰,今此幸行時,隨駕軍兵,當爲磨鍊矣,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局馬軍四哨,步軍四哨,御營步軍二哨,御將率領,爲先廂。訓局步軍一哨,禁營步軍二哨,兩營騎士各一番,禁將率領,爲後廂,禁軍二番爲之,訓將率該營餘軍留都。
兵曹啓曰,在前幸行時,十里外斥堠伏兵,傳語軍,以畿邑所屬束伍步軍擧行矣。今亦依此磨鍊,何如?傳曰,允。
兵曹啓曰,在前幸行時,挾輦軍四百名或三百名,餘軍二百名或一百名磨鍊矣。今番則何以爲之乎?敢稟。傳曰,二百名,餘軍一百名磨鍊。
兵曹啓曰,在前幸行時,先廂步軍一哨除出,晝停所作門矣。今亦依此擧行,何如?傳曰,允。
又啓曰,在前幸行時,摠戎使率訓局餘軍,迎秋門外留陣矣。今亦依此擧行,何如?傳曰,允。
兵曹啓曰,在前經宿幸行時,城外屛門把守,大駕行過後,入來留都營,回鑾時,出去把守矣。今亦依此擧行,何如?傳曰,允。
兵曹啓曰,今此幸行時,宿所設布帳及虎網子,當爲稟旨磨鍊,而在前經宿幸行時,連因下敎,置之矣。今番則何以爲之乎?敢稟。傳曰,置之。
又啓曰,在前經宿幸行時,侍衛例爲稟旨磨鍊,而丙辰·庚申·癸亥經宿幸行時,兵曹·都摠府堂上·郞廳各一員,五衛將二員,武臣兼宣傳官六員,隨駕。昨秋經宿幸行時,兵曹·都摠府堂上·郞廳各二員,五衛將二員,武臣兼宣傳官二員,隨駕矣。今番則何以爲之乎?敢稟。傳曰,依昨秋例磨鍊。
兵曹啓曰,今此幸行時,陵所宿所,先後廂軍兵環衛,外行,外方扈衛軍兵當爲稟旨磨鍊,而在前經宿幸行時,連因下敎,置之矣。今番則何以爲之乎?敢稟。傳曰,置之。
兵曹啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
己巳二月初一日辰時,上御勤政殿月臺。景慕宮春享大祭香祝親傳入侍時,行都承旨趙寧夏,左承旨金聲根,右承旨鄭顯裕,左副承旨李敎獻,右副承旨申獻求,同副承旨兪初煥,史官缺檢校直提學李載元·李載冕·閔升鎬,直提學趙成夏,檢校直提學李淳翼,檢校待敎趙慶鎬,玉堂缺以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調崔遇亨,副提調趙寧夏,進前問候訖。由崇陽門,入勤政門,詣勤政殿月臺。通禮跪啓請降輿,上降輿,就褥位南向立。引儀引獻官右參贊曺錫雨,進詣褥位之左,香室官員,奉香祝,跪授聲根,聲根東向跪進,上受之,以授錫雨,錫雨跪受,奉香祝,由正路出。上降就祗送位,祗送訖,通禮跪啓禮畢,上還入幕次。少頃,通禮跪啓請出次,上出次乘輿,出勤政門,入崇陽門。敎獻請出標信解嚴,由永化門還內。諸臣以次退出。
己巳二月初一日巳時,上御延生殿。進講入侍時,講官鄭基世,參贊官鄭顯裕,侍讀官趙秉稷,假注書吳斗暎,記注官白時範,別兼春秋崔鳳九,各持孟子第一卷,以次進伏訖。上曰,史官分左右。上誦前受音一遍訖,仍開卷。基世讀自德何如則,止臣固知王之不忍也。仍奏釋義,上讀新受音十遍訖。上曰,是心足以王矣,有此不忍之心,則可以王矣。基世曰,誠然矣。齊宣王之捨牛,卽不忍於物,而發其仁之端也。似不足爲王天下之大道,而孟子謂是心足以王,此宣王之所未能反求自省者,而孟子許之,聖人論心之學,其精要有如是矣。蓋因其端,而知其有愛物之心,推是心,而可以行保民之政,是心之用,雖有大小之不同,而自其小,而擴充而大之,舍牛亦是心也,保民亦是心也。至於王天下,亦是心也,其本於仁之端,一也,故孟子所以謂是心足以王者也。若使齊王,能推是心而擴充之,則其於王天下,何有哉?基世曰,孟子諸篇中,此章最稱好章矣。王政在於保民,保民在於推恩,推恩者,以吾不忍人之心,施以不忍人之政,以至於保四海而王天下也。推之一字,最爲此章之要旨矣,缺,上掩卷,仍敎曰,領府事筯力,如前康寧乎?基世曰,近狀姑安,而精力則比前尤不逮矣。上曰,脚力,何如?基世曰,戶庭之間,僅得以行步矣。
己巳二月初一日巳時,上御修政殿。軍士房承旨入侍時,左副承旨李敎獻,假注書吳斗暎,記注官白時範,別兼春秋崔鳳九,以次進伏訖。上曰,史官分左右。敎獻曰,每於軍令待令入侍時,使承傳宣傳官,陞殿擧行矣,今亦依此奉行乎?上可之。承傳宣傳官白南益,引兵曹判書金壽鉉陞殿。壽鉉跪請軍令,以授南益,南益跪受,以授敎獻,敎獻跪受讀奏訖。以授挾侍,挾侍跪進,踏啓字以下,敎獻跪書判付,讀奏訖,以授南益,南益跪受,以授壽鉉,呼起來,壽鉉應退。上曰,史官就座,又命退。承史以次退出。
上在景福宮。停常參·經筵。
政院啓曰,行大司憲金益文,執義李在果,掌令金國顯,持平金復性·黃夏謙,牌不進,掌令柳星杓在外,監察茶時之意,敢啓。傳曰,知道。
弘文館啓曰,上番校理臣趙秉稷,以社稷大祭祭官,今日肄儀時,晝仕出去之意,敢啓。傳曰,知道。
議政府啓曰,卽見慶尙監司吳取善狀啓,則本道戊辰條公都會覆試及各樣都試,當爲設行,而庭試日字,亦在春間,儒武赴擧,不無相妨,待秋合設事,請令廟堂,稟旨分付矣。事勢如此,依狀請退行之意,分付,何如?傳曰,允。
訓鍊都監啓曰,本局從事官趙秉稷,身病猝重,勢難察任,改差,何如?傳曰,允。
兵曹,以宋在璿爲摠戎中軍。
議政府啓曰,慶科庭試武科初試,在今十二日,咸鏡南道則當設於南兵營,而前帥臣,間有身病,無以主試云,日字已迫,亦難容旋矣。道臣移設於巡營,使之及期試取事,星火行會,何如?傳曰,允。
議政府啓曰,經宿幸行時,各道道臣,當爲出待境上,而念其民邑之弊,多有停免之例,今亦置之事,分付,何如?傳曰,允。
刑曹啓曰,本曹所在大明律·大典會通·無冤錄年久弊傷,卽速印出上送之意,分付于板本所在嶺南·湖南·關西道臣,何如?傳曰,允。
己巳二月初二日巳時,上御延生殿。進講入侍時,講官趙性敎,參贊官申獻求,檢討官趙秉肅,假注書李鳳德,記注官朴齊用,別兼春秋崔鳳九,各持孟子弟一卷,以次進伏訖。上曰,史官分左右。上誦前受音一遍訖,仍開卷。性敎讀,自王曰然,止謂我愛也,仍釋義訖。上命授書算于性敎。上讀新受音十遍訖,性敎還納書算。上曰,宣王云,是誠何心哉者,終未開悟而然也。性敎曰,然矣。孟子以牛羊何擇,設問者,欲王反求諸心,使自覺得,而王終不開悟,故對之如此,此其所以不能行王也。大抵此章大旨,在於不忍二字,而不忍之心,卽本心之良知良能也。人孰無是心,但衆人,物慾爲蔽,遂失此心,惟君子,爲能克復存養,不失此心,其初之混然天性,聖凡固無異焉。宣王所欲,只在富疆,汨於功利之說,可謂失此心者也。雖然,惟其本心之良知也,故不忍之心,觸發於見牛之時,而實不自知其仁之端也。孟子因其善端,反復引諭,務欲推是心,以行王政,蓋仁心之發,其端甚微,而推之則可大,先王以不忍人之心,行不忍人之政,而仁覆天下者,善推是心而已。宣王雖有不忍之心,而功不加於百姓者,不知所以推之之道也。此章辨論,幾累十行,而大要皆自不忍二字,而推衍之,竊伏念聖學將就,不專在於句讀,先從大旨上,沈潛翫味。然後一言一句,怡然而解,渙然而釋,將就之效,將有所不期然而然者矣,懋哉懋哉?秉肅曰,仁心均於愛物,則豈有牛羊之擇哉?宣王但見牛之觳,而不見羊之觳,故以羊易牛,仁心之發與不發,專由於牛羊之見與未見耳。獻求曰,齊王之不恤百姓,利慾之害也,恩及一牛,惻隱之端也。利慾之蔽於心,如明鏡之受塵,拭之則可淨,惻隱之發於心,如嘉穀之有苗,培之則可長,誠能袪其所蔽,擴其善端,則仁政之行,豈眞難哉?孟子因其端而明其蔽,反覆詳喩,欲其推愛物之心而愛民也。程子之告宋仁宗,請推水避蟻之心,以及於民,亦與孟子之言同矣。上掩卷,仍命史官就座,又命退。諸臣以次退出。
上在景福宮。停常參·經筵。
傳曰,今日府大夫人晬辰,令都承旨問候以來。
政院啓曰,左副承旨李敎獻,今日不爲仕進,卽爲牌招,何如?傳曰,允。
以左副承旨李敎獻牌不進罷職傳旨,傳曰,只推。
政院啓曰,明日傳香,禮房承旨,當爲齋宿,左承旨金聲根,所當牌招,而拘於廳規,不得請牌,何以爲之?敢稟。傳曰,牌招。
傳曰,明日出宮門路,以崇陽門爲之。
政院啓曰,卽見黃海水使鄭志鉉各鎭防戍啓本,則龍媒僉使李泰英,誤以金鶴齡書啓啓下矣。臣之矇然捧入,不勝惶恐,而當該水使,不可無警,從重推考,何如?傳曰,允。爾亦推考。
又啓曰,卽者修撰丁觀燮,以其親病,陳疏經出,原疏纔捧入矣。所當直捧遞差傳旨及禁推傳旨,而此與無端經出有異,推考警責,何如?傳曰,允。
議政府啓曰,卽見黃海水使鄭志鉉各鎭浦防戍形止狀本,則龍媒僉使李泰英,誤以金鶴齡書啓,有失審愼,極涉未安,該帥臣從重推考,何如?傳曰,允。
議政府啓曰,大嶺以南,國家根本之地也。先賢遺風,蔚然爲鄒·魯之鄕,其士則讀書修行,其俗則質實淳厚,忠君嚮上之義,講之有素,以向來柒原事,是豈樂爲而然也?特不過一二頑悖之徒,孽牙其間,脅之以毁家,責之以出丁,則彼無知愚民,怯於恐喝,自不免其爛漫同歸。而爲守宰者,苟於政令施措之間,與其所好,勿施其所惡,設有一二孽牙之徒,亦豈或干紀犯罪之至此也乎?諸罪人,今旣分輕重酌處,則繼以撫摩之政,實爲急先之務。且民情之不自安,難保其必無,該縣監趙昌永,仍差本縣安撫使,令該曹口傳單付,遍行坊曲,面面曉諭,恃而無恐,各自安堵,俾知朝家眷顧之念事,星火行會,何如?傳曰,允。
摠戎廳啓曰,本廳屬北漢管城將權思友,身病甚重,勢難察任,改差,何如?傳曰,允。
刑曹啓曰,卽接公忠監司閔致庠文移,則沃川郡徒一年定配罪人金小介,限滿云矣。取考曹上配案,則小介以詬辱士夫罪,戊辰正月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
刑曹啓曰,卽接兵曹文移,則江原監司移文內,通川郡水軍定配罪人李龍仁,今番慶科庭試武科初試入格云,故詳考榜目,則果爲的實,依例擧行云矣。取考曹上配案,則龍仁,以宗科冒參罪,水軍定配,而旣已入格,依法典免役,徒流案頉下事,分付道臣之意,敢啓。傳曰,知道。
訓鍊都監啓曰,本局千摠趙文顯,身病猝重,勢難察任,改差,何如?傳曰,允。
吏曹安撫使單趙昌永。
修撰丁觀燮疏。省疏具悉。爾其勿辭救護。
己巳二月初三日巳時,上御延生殿。進講入侍時,同知事李寅命,參贊官鄭基會,侍讀官趙秉稷,假注書吳斗暎,記注官金泰煥,別兼春秋崔鳳九。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,藥院都提調之代,右議政爲之。
傳曰,禮房承旨,馳詣文廟,奉審摘奸以來。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
傳曰,吏曹判書有闕之代,前望入之。
政院啓曰,卽者社稷署官員來言,明日春享大祭神位版出安奉還時,提調一員,當爲進參,而都提調李裕元在外,提調韓啓源有身病,不得進參云,提調卽爲牌招,何如?傳曰,提調許遞,前望入之。
社稷提調前望入之,沈敬澤落點。
又啓曰,卽者社稷署官員來言,今此春享大祭神位版出安奉還時,提調一員,當爲進參,而都提調李裕元在外,提調沈敬澤卒逝,無以擧行云,何以爲之?敢稟。傳曰,提調有闕之代,前望入之。
社稷提調前望入之,鄭基世落點。
三軍府啓曰,頃因淸北暗行御史徐經淳別單,江界四鎭移設便否從長論報事,覆啓行會矣。卽見該監司朴珪壽所報,則以爲江防與嶺阨,皆爲捍禦要地,今若專事江防,遂撤嶺阨,則恐非長策,有難遽議,與其行苟且移鎭之計,無寧講究商度於從前設邑之論爲辭矣。事係變更,終難遙度,所以有從長論報之擧,而第此設邑之議,其來久矣。可否利害之間,不容不爛加講究,更爲關問道·帥臣,其如何通變,如何設施,消詳報來,以爲稟處之地,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而親傳香相値,不得設行之意,敢啓。傳曰,知道。
兵曹啓曰,今二月初六日社稷大祭時,守門當爲塡差,而都摠府郞廳,除入直與呈辭受由,排擬苟艱,依定式軍門將官代差以入之意,敢啓。傳曰,知道。
兵曹啓曰,因承政院啓辭,邊將應薦不薦人,令該曹察推事,允下矣,承文院判校車世杰,軍器寺副正申楨,平山府使尹,豐川府使任榮鎬,長淵府使李昌鎬,俱爲應薦而不薦,依法典推考警責,何如?傳曰,允。
議政府啓曰,卽聞前南兵使,身病甚重云,交代之曠延時日,委屬可悶,新除帥臣,使之不多日內辭朝,何如?傳曰,允。
議政府啓曰,卽見慶尙右兵使任商準所報,則都試及火砲科,當於今春設行,而與庭試·初試相値,許令待秋合設爲辭矣。事勢如此,依報辭許施,而科試請退之只擧牒報者,有違格例,該帥臣推考,何如?傳曰,允。
領議政金炳學疏曰,伏以臣,忝叨嘗藥之任,序屢閱而歲且更矣。凡於率職在處,此次之徒事漫闕者,蓋疾病之來,難容人力爲也。比因將攝之失宜,現縻吹霎之爲祟,潮熱上攻頭目,膠痰橫亘肚腹,夜以煩沸,書以眩掉,一連委綴,無望抖擻。明日日次,將不得詣院,虧禮隳分,罪當何居?冒具短牘,仰干恩諒,惟聖慈亟賜變通,俾便公私,千萬大願。答曰,省疏具悉卿懇。愼節奉慮,所辭藥院之任,今姑許副,卿其安心調理。仍傳曰,此批答遣史官,傳諭。
吏曹判書金大根疏。答曰,省疏具悉。所請依施。
己巳二月初四日辰時,上詣勤政殿月臺。文宣王釋奠祭香祝親傳入侍時,行都承旨鄭基會,左承旨金聲根,右承旨鄭顯裕,左副承旨李敎獻,右副承旨申獻求,同副承旨兪初煥,史官缺檢校直提學李載元·李載冕·閔升鎬,直提學趙成夏,檢校待敎趙慶鎬。玉堂缺通禮跪啓請外辦。上具翼善冠·袞龍袍,乘輿出永化門。藥房提調崔遇亨,副提調金聲根,進前問候訖。由崇陽門,入勤政門,詣勤政殿月臺。通禮跪啓請降輿,上降輿,就褥位南向立。引儀引獻官判尹嚴錫鼎,進詣褥位之左,香室官員,捧香祝,跪授聲根,聲根東向跪進。上受之,以授錫鼎,錫鼎跪受,奉香祝,由正路出。上降就祗送位,祗送訖,通禮跪啓禮畢,上還入幕次。少頃,通禮跪啓請出次,上出次乘輿,出勤政門,入崇陽門。敎獻請出標信解嚴,由永化門還內。諸臣以次退出。
己巳二月初四日巳時,上御延生殿。進講入侍時,知事李源命,參贊官申獻求,侍讀官李晩耆,記事官李寅晩,記注官白時範,別兼春秋趙肅夏。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
藥房提調崔遇亨,副提調金聲根啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆未肅拜,不得來會云矣,敢啓。傳曰,知道。
政院啓曰,卽者社稷署官員來言,今日春享大祭神位版出安奉還時,提調一員,當爲進參,而都提調李裕元在外,提調鄭基世有身病,不得進參云,提調卽爲牌招,何如?傳曰,提調許遞,令該曹口傳差出。
吏曹口傳政事,以金炳喬爲社稷提調。
吏曹判書前望入之,趙秉昌落點。
傳曰,禮房承旨,馳詣社稷,奉審摘奸以來。
傳曰,明日春到記親臨矣。處所以勤政殿爲之,都承旨馳往泮宮,今日夕食堂收取以來。
傳曰,明日出宮門路,以思政門爲之。
傳曰,明日進講停。
義禁府啓曰,明日春到記時,本府都事十員內,五員赴擧,只有五員,本府入直當直,入直公事,回公都事及勤政門·日華門·月華門·隆文樓門·隆武樓門·啓仁門·協義門禁亂都事,無以推移。假都事五員,令該曹口傳差出,以爲分排擧行之地,何如?傳曰,允。
己巳二月初五日辰時,上詣勤政殿月臺。社稷大祭香祝親傳入侍時,行都承旨鄭基會,左承旨金聲根,右承旨鄭顯裕,左副承旨李敎獻,右副承旨申獻求,同副承旨兪初煥,史官缺檢校直提學李載元·李載冕·閔升鎬,直提學趙成夏,檢校待敎趙慶鎬,玉堂缺以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調崔遇亨,副提調金聲根,進前問候訖。出崇陽門,入勤政門,詣勤政殿月臺。通禮跪啓請降輿,上降輿,就褥位南向立。引儀引獻官完平君李昇應,進詣褥位之左。香室官員,奉香祝,跪授聲根,聲根東向跪進,上受之,以授昇應,昇應跪受,奉香祝,由正路出。上降就祗送位,祗送訖,通禮跪啓禮畢。上還入幕次,少頃,通禮跪啓請出次,上出次乘輿,出勤政門,入崇陽門。敎獻請出標信。由永化門還內。諸臣以次退出。
己巳二月初五日巳時,上御延生殿。進講入侍時,講官金世均,參贊官申獻求,侍讀官李晩耆,假注書李鳳德,記事官朴齊用,別兼春秋趙肅夏,各持孟子第一卷,以次進伏訖。上曰,史官分左右。上讀前受音,世均讀奏新受音,自曰不爲者,止加諸彼而已,仍奏釋義。上讀新受音十遍。上曰,天下可運於掌上,何如是容易乎?是欲使齊王,易曉而易行者也。世均曰,聖敎誠然矣。第二卷亦有曰以齊王猶反手,此言其曉之易,行之易,而老老幼幼,推恩於百姓,則治化之行,如是其易者也。大抵此章綱領,在於保民,而齊宣王天資朴實,勇·貨·色·樂之所好,不隱於孟子,是心足以有爲。然謬大言,而不入堯·舜之道,故恩及禽獸,而功不至於百姓,其不王,誠不爲也,非不能也。老吾老幼吾幼,而及人,刑于妻,至兄弟而御邦,親親而仁民,仁民而愛物,此皆由近及遠,齊家治國,保民行王之道也。蓋治國之本,在齊家,故思齊之章,歌文王之德如此,是誠君子之道,造端乎夫婦也。獻求曰,此章內文義,講官所陳,已爲備詳,而戰國之世,游說之士,專以縱橫之術,誘諸侯王,而孟子獨以仁義之說,勸行王道。當是時,齊以大國,能行仁義,則天下之民,皆將相率而歸,豈徒爲覇業而已哉?齊王,以中庸之主,雖知孟子之可法,溺於縱橫之說,不能一變而至道,故欲爲富强,而反不免侵削,可以鑑戒也。肅夏曰,臣以本館事,有所仰達者矣。史庫曝曬,五年一次,曾有筵稟定式,而四處外史庫列聖朝實錄曝曬,今年爲當次矣。竝以一體擇日擧行,何如?上曰,依爲之。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,發遺吏郞,諸執事淸齋與否,摘奸以來。
傳曰,考官李承輔命官爲之。
右議政洪淳穆疏曰,伏以特簡之寵,已閱一旬,敦勉之諭,亦至再降,臣以何人,乃敢當此?有非常之事,則有非常之憂者,正爲臣今日語也。臣於驚懍危怖之中,風痰素祟,驀地猝發,五官昏窒,四體顚僵,漫不省識,爲幾日矣。經劫餘喘,委綴床玆,蚤夜食息,不敢自安者,向以冒入文字,有所附達,而一往稽慢,若不知事體之莫嚴,庸是惶蹙,又添一病。玆不得不收召,迷錯之思,略暴弸轖之悃,夫國之置相,其所重何如也?得其人而其國不理,不得其人而其國理者,蓋未知聞焉。自昔唐·虞三代,或命于元龜,或發於夢寐,以至聖門高弟由與求之果藝,夫子猶未嘗許以大臣。設官典則,寢及世降,德固尙矣,才亦難焉。雖其經術謨猷,爲此推重,歷試之績庸旣富,若稽今昔,居是職,擧無不其難其愼,誠以治忽所係,一或蹉跌,必烖于身而害于國故耳。今我殿下,側席一念,慥慥於求賢而與共,上春吉辰,甄卜有命,此正調元贊化,迓休无疆之嘉會也。耉造舊德,積儲宿望,穆穆布列,百僚之翹首在此,八方之加額亦左此,及夫簡惟在心,拈出如臣之不肖無狀。命之曰,吾之相定矣,是豈可謂得其人而其國理乎?臣之遠近大小狼狽,究竟所未免,竊念國家事計,中夜繞壁,不覺失聲長呼也。臣質本種魯,跡又畸寒,平居志量,不諭艮行其庭,而厚蒙三聖朝洪造,亦嘗有外內試可者矣。講幄而有啓沃之益乎,藩屛而有宣導之效乎,銓衡而有甄別之能乎?雖使臣,自考其實,都蔑尺寸之藉手,曾不若具臣之充若備員,而乃忽驟擢之,亢極之,比古人三遷至宰相,必不多讓。聖明之有取於臣,臣固莫曉其何以致此,然德薄而位尊,力小而任重,災咎之至,理必無幸。臣之嬰此无妄,安知非厥有所召乎?縮伏㱡㱡,神精遁褫,相職稱否,靡暇張皇引喩,而疾痛必呼,人之常情,惟有一條求生,冀幸於孔邇之天。伏望聖慈,淵然澄省,惻然憫恤,將臣新授議政爵秩,亟賜反汗之音,以重天職,俾殘喘,倘獲少延,千萬至祝,臣無任屛營祈懇之至。答曰,省疏具悉卿懇。自卿甌卜之後,側席之念,日急一日,卿所謂調元贊化,迓續休命,予所以責卿也,朝野所以望卿也。及夫得卿而與共也,予方喜而不寐,際聞愼節之彌留,曷勝奉慮之至?敦勉之擧,由此姑遲,而不過是一時无妄之祟,亦旣漸次向差,則善加將攝,自當遄臻常度,多儀備文,反非誠實之道。卿其安心調理,俟間簉朝,是予區區之望。仍傳曰,此批答遣史官,傳諭。
知宗正卿李承輔疏,略曰,臣今於春到記講試比較時,伏奉命官爲之之命矣。法殿考講,事體攸重,非崇秩,不得主試,臣何敢晏然承當乎?乞垂鑑諒,亟賜變通,以重試體,以安微分云云。答曰,省疏具悉。旣有已例,卽爲考講。
敦寧都正朴應臣疏。省疏具悉。所請依施。
己巳二月初六日辰時,上詣勤政殿。春到記儒生分製講試取入侍時,行都承旨鄭基會,左承旨金聲根,右承旨鄭顯裕,左副承旨李敎獻,右副承旨申獻求,同副承旨兪初煥,史官缺檢校直提學李載元·閔升鎬,直提學趙成夏,檢校待敎趙慶鎬,玉堂缺以次侍。立時至通禮跪啓請外辦。上具翼善冠·袞龍袍,乘輿出永化門。藥房提調崔遇亨,副提調鄭基會,進前問候訖。出崇陽門,入勤政門,至勤政殿,降輿陞座。基會曰,儒生入場次,出標信開布城乎?上曰,以已下標信擧行,可也。基會讀奏入門單子訖,仍奏曰,侍衛從陞中試官蒙點人,使之下去行禮乎?上可之。引儀引讀券官鄭基世·金世均,對讀官趙榮夏·申道熙·金性均·崔鳳九,考官李承輔·兪致善·金基纘,參考官金翼鉉·李正魯·李泰翼·李都準,行四拜禮,以次就位。上命試官進前。基世進前,命書賦題命民社。基世跪書,讀奏訖。性均·鳳九,奉出懸題,命開講。上入小次,基會稟先張已入,出標信開布城,呈券儒生出送乎?上命以已下標信擧行,可也。少頃,上出次命科次,基世稟書等,基會坼封讀奏訖。命書傳敎曰,日勢已晩,講比較勤政殿命官爲之。又命書傳敎曰,考官李承輔,命官爲之。通禮跪啓禮畢,上降座乘輿,出勤政門,入崇陽門。敎獻請出標信解嚴。由永化門還內。諸臣以次退出。
上在景福宮。停常參·經筵。
自巳時至申時,灑雨下雨,測雨水器水深一分。
傳曰,禮房承旨,馳詣受香諸處,奉審摘奸以來。
政院啓曰,左副承旨李敎獻,右副承旨申獻求,同副承旨兪初煥,今日不爲仕進,竝卽牌招,何如?傳曰,允。
以右副承旨申獻求,同副承旨兪初煥,牌不進罷職傳旨,傳曰,只推。
傳曰,華城留守之代,知宗正卿李載元除授。
傳曰,長興庫提調之代,判宗正卿李導重除授。
傳曰,金吾堂上竝許遞,政官牌招開政。
傳曰,在外工曹參判許遞,今日政差出。
傳曰,自明日進講停。
傳曰,發遣吏郞,諸執事淸齋與否,摘奸以來。
禮曹,今初九日行南壇祭香祝親傳,取稟,還入奉敎,攝儀改書下。
吏曹啓曰,繕工監假監役官崔沆,以其身病,呈狀乞遞,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
吏曹,水原留守單李載元,長興提調單李導重,已上除授事承傳,兼華寧殿提調單李載元。
有政。吏批,行判書趙秉昌進。
以尹滋承爲工曹參判,金東選爲敦寧都正,李景夏爲判義禁,李裕膺爲知義禁,沈承澤·金炳淵爲同義禁,任泰準爲瓦署別提,洪輔燮爲禁府都事,金學秀爲假監役,尹道明爲孝昌墓守衛官。贈左參贊李寅達,贈左贊成例兼,故同知李復淵贈左參贊例兼,已上知宗正卿李景夏兩代。再政。以李秉儀爲左尹,朴麟壽爲戶曹參議,金益成爲掌苑別提,李承遠爲懿昭墓守衛官,知義禁單沈承澤。
兵批,以元棨爲管城將,同知單鄭宗赫。
兵曹口傳政事,兼摠理使單李載元。
水原留守李景夏疏。答曰,省疏具悉。所請依施。
己巳二月初七日巳時,上御延生殿。進講入侍時,知事李裕膺,參贊官鄭基會,侍讀官金裕行,記事官李寅晩,記注官白時範,別兼春秋金性均。
上在景福宮。停常參·經筵。
傳曰,禮房承旨,與左副承旨,分詣受香諸處,奉審摘奸以來。
傳曰,儀賓闕員之時,則府內事務,令宗府兼管事,分付定式。
弘文館啓曰,副校理金裕行,差祭,上番闕直,事甚未安。典翰李起鎬,營建都監都廳進,應敎趙定熙,副應敎金敬均,呈辭在外,副校理金性均,別兼春秋進,校理李晩耆·趙秉稷,竝卽牌招,推移入直,何如?傳曰,允。
訓鍊都盤啓曰,本局局別將李日遠,身病猝重,勢難察任,改差,何如?傳曰,允。
三軍府啓曰,卽接訓鍊都監所報,則今二月初九日習陣日次,而大將臣申櫶,以營建都監提調,連有公故,不得行操云矣,敢啓。傳曰,知道。
吏曹啓目粘連,觀此京畿盤司李宜翼狀啓,則以爲喬桐府使李根永,三載爲政,百度俱擧,頃當洋擾,擧懷渙散,際玆陽春有脚,窮蔀拭目,捐廩蠲稅,設科充伍。別作餉米而儲,自備饌鹽而埋,募得砲士而禦,今當報瓜,衆皆惜去,抱狀來訴,特爲仍任,令該曹稟處亦爲白有臥乎所,道臣狀辭旣如此。喬桐府使李根永,姑爲仍任,何如?啓,依允。
吏曹啓目粘連,觀此京畿監司李宜翼狀啓,則以爲豐德府使李敏宇,受任復邑之初,四載于今,一念圖報。公廨創建,至爲二百餘間,而躬操版鍤,不煩民力,如干廩捧,已盡役費,別設槍砲三百名,而沿圉增重。自辦餉穀一百石,而兵食亦備,多般施措,俱極嘉尙,其在激勸之義,合有褒奬之典。役纔告竣,瓜已報熟,有失哺之歎,限一瓜仍任,令該曹稟旨亦爲白有臥乎所,道臣狀辭旣如此。豐德府使李敏宇,限一瓜仍任,何如?啓,依允。
上在景福宮。停常參·經筵。
備忘記,南兵使李鍾承下直,長弓一張·長箭一部·片箭一部·筒兒一箇,賜給。
傳曰,禮房承旨,馳詣受香所,奉審摘奸以來。
傳曰,左承旨許遞,前望入之。
承旨前望入之,李晩運落點。
議政府啓曰,史庫曝曬之行,已自本館,啓稟蒙允矣。窮春㕑傳之弊,有不可不念,待秋退行之意,分付,何如?傳曰,允。
傳曰,春到記講儒之五十次多日比較,究竟無期,其工篤實可知,甚美事也。通幼學權昌洙·崔憙龍·李錫弘,竝特爲直赴殿試。至於盧德純與三儒,亦甲乙之間也,一體許赴殿試。之次通幼學李基肇等十三人,竝直赴會試,之次通幼學李觀會給二分。之次通幼學金錫烈等二人,竝給一分。之次略幼學李等二人,各奎章全韻一件賜給。
傳曰,春到記製述賦居首三下,幼學徐相敦,之次三下,生員權載喆,竝直赴殿試。之次草三下,幼學金宗漢,直赴會試,之次次上,生員丁大肇,給二分。之次次上,生員許遫,給一分,之次次上,生員南哲熙等五人,各奎章全韻一件賜給。
傳曰,入格儒生,明日崇陽門外施賞。
訓鍊都盤啓曰,本局哨官吳啓善,身病猝重,勢難察任,改差,何如?傳曰,允。
三軍府啓曰,卽接禁衛營所報,則今二月初十日習陣日次,而大將臣李章濂,以營建都監提調,連有公故,不得行操云矣,敢啓。傳曰,知道。
上在景福宮。停常參·經筵。
藥房提調崔遇亨,副提調鄭基會,啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆未肅拜,不得來會云矣,敢啓。傳曰,知道。
備忘記,厚州府使尹永大下直,長弓一張·長箭一部·片箭一部·筒兒一箇,賜給。
政院啓曰,吏曹郞廳來言,大臣置處政事,取稟。傳曰,當日爲之。
傳曰,呈告與有實故金吾堂上許遞,今日政差出。
傳曰,有實病戶曹參議許遞,今日政差出。
傳曰,在外法司堂上許遞,今日政差出。
傳曰,判敦寧之代,興寅君擬入。
傳曰,禁衛都提調之代,右議政爲之。
奎章閣啓曰,原任直閣金始淵母喪卒哭,依定式遣檢書官,勸肉以來之意,敢啓。傳曰,知道。
三軍府啓曰,卽接御營廳所報,則今二月十一日習陣日次,而大將臣李元熙,以營建都監提調,連有公故,不得行操云矣,敢啓。傳曰,知道。
吏曹啓曰,繕工監假監役官金學秀,以其身病,呈狀乞遞,改差,何如?傳曰,允。
有政。吏批,判書趙秉昌進。以李最應爲判敦寧,趙成夏爲左尹,李寅命爲右尹,沈相穆爲戶曹參議,李元熙爲知義禁,閔奎鎬爲同義禁,趙斗淳爲景慕宮都提調,曺錫舟爲溫陵令,朴基陽爲奉常主簿,徐有圭爲假監役。致仕奉朝賀單李景在,喬桐府使李根永,姑爲仍任事承傳。豐德府使李敏宇,限一瓜仍任事承傳。前執義李廷斗,今加通政,戊辰生加資事承傳。故學生李孝源,贈吏參例兼,故通德李奎輔,贈吏議,已上刑曹參判李德秀兩代。再政。以嚴錫鼎爲刑曹判書,李德秀爲刑曹參判,丁馨敎爲工曹正郞,崔炳大爲典籍。左尹單李寅命,右尹單趙成夏。三政。以李裕膺爲判尹,南綺元爲繕工副正。
兵批,同知單趙元錫。
判敦寧李景在疏略曰,臣據經引年,一請再請,今至于三,而猶不避瀆擾之誅者,是豈可已而不已哉?蓋人到七十,則齒髮已落,心膂俱荒,故禮又有家而傳,朝而不俟,賓客而不與之文,其不可此時而服官從政者,夫夫而可知矣。今臣幸生大有之世,濫叨匪分之位,涵育於優容之澤,煦嫗於仁壽之化,一點天良,汚不至太鄙,顧何忍自棄於人情天理之外,滿而不戒也?臣又不能無望於聖朝,而不止爲一身計也。伏乞財赦愚妄,澄察衷悃,亟降一兪之音,特假三字之銜云云。答曰,省疏具悉卿懇。卿是太母之所簡拔也,寡躬之所倚毗也。年來閑養,已沸加額之情,而惟卿文學,惟卿謨猷德望,惟卿國耳公耳斷斷之誠,尙可以左右予,輔導予,予之所仰成者在此,卿之所報答者,亦在此。而今其引年告老之至再至三,予誠究未得而說不去矣。然而卿旣以大防難越,勤勤懇懇,終始相持,反非禮敬之道,所請三字銜,不得已勉副,帳然之極,如有所失,望卿勿以休致爲心,凡於朝廷得失。隨事規陳,則此亦臣主兩榮,而進憂退憂之義,奚獨專美於古人也?卿其諒之。仍傳曰,此批答遣史官,傳諭。
草土臣洪祐吉疏,略曰,臣之曾祖父及祖母墳墓,在於坡州地,而昨冬營緬求山。買占一麓於近處金松吉之山,蓋此山,本是文哥塜,而松吉之入葬禁養,爲三十年餘矣。臣旣給價松吉,而開壙之際,前府使金秉薰,謂近於渠山,橫出禁沮,然岡麓判異,其步數,幾至計里。渠山松楸,其界遼絶不相接,其謂之近者,何其虛罔也?秉薰以爲,此是渠山餘麓之許借松吉者,然昨冬松吉,對秉薰之言曰,曾已圖占於文塜,初非借用於秉薰。當其松吉之爲此言也,秉薰語塞,故臣已如例安曹,四朔于玆,不意秉薰,嗾其庶族學賢,乘夜潛掘,鍬錚亂加,柩板破傷,土塊滾入,骨骸露現,眼無國法,一至於此乎?與臣首尾辨詰者秉薰也。今欲以一庶族,借手而抵律,然造謀之首倡自在,臣之血讐,實在於秉薰,此可謂十目十手之所指視。今若捨秉薰,而代以學賢,則其可曰國有法乎?棺破露骸,又是掘變之至重,大典所載,自當有加律,是在按法之地,不容不克審矣。伏乞特命攸司,覈實以正罪,稽典以斷律,以懲奸習,以昭國紀云云。答曰,省疏具悉。疏辭令畿營,詳査以聞。
上在景福宮。停常參·經筵。
傳曰,同副承旨許遞,前望入之。
承旨前望入之,洪承祖落點。
弘文館啓曰,典翰李起鎬營建都監都廳進,應敎趙定熙,副應敎金敬均,校理趙秉稷,副校理金裕行,呈辭在外,副校理金性均別兼春秋進,上番闕直,事甚未安。校理李晩耆,卽爲牌招入直,何如?傳曰,允。
義禁府啓曰,新除授同義禁閔奎鎬,時無職名,令該曹口傳付軍職,何如?傳曰,允。
兵曹口傳政事,護軍閔奎鎬。
吏曹啓目粘連,觀此平安監司朴珪壽狀啓,則以爲安州牧使鄭憲朝,爲治循良,雅操廉白,有隱皆恤,窮蔀安堵,無弊不捄,欹器整頓。三載爲政,百度俱擧,瓜期將迫,惟恐或失,一州郡情,擧皆願借,特許仍任,令該曹稟處亦爲白有臥乎所。道臣狀辭旣如此,安州牧使鄭憲朝,姑爲仍任是白乎旀,中軍仍任一款,非臣曹所管,令兵曹稟處,何如?啓,依允。
上在景福宮。停常參·經筵。
政院啓曰,右副承旨申獻求,今日不爲仕進,卽爲牌招,何如?傳曰,允。
傳曰,同副承旨許遞,前望入之。
承旨前望入之,黃正淵落點。
禮曹啓曰,卽接慶尙監司吳取善移文,則以爲知禮縣鄕校聖殿正間滲漏,棟宇摧敗之患,迫在朝夕,改葺之方,不容少緩,告由移還安祭香祝,自本曹啓稟下送云矣。知禮縣鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓目粘連,觀此平安監司朴珪壽狀啓,則中軍梁柱台,屢度請仍,輒蒙恩施,四載佐務,一城播譽,緝盜禁酗,閭里自底寧靜,詰戎較藝,部伍漸就紀律。仍限又迫,軍民惜去,特許仍任事,令該曹稟處亦爲白有臥乎所,緝盜禁酗,閭里寧靜,詰戎較藝,軍民惜去,中軍梁柱台,姑爲仍任,何如?啓,依允。
判府事趙斗淳疏,略曰,人臣立朝,莫有大於進退之節,宜進而退,近乎果,宜退而進,狃乎汰,臣始仕於仁陵,久道盛際,靡顯不躡,無華不躐。遂進陟三事,回翔兩府間,通計爲四十三年,賤齒爲七十四,臣之言去,吁亦後矣。臣嬴脆善病,百邪交攻,有不敢畢煩,而最是視官之祟,殆與生俱生之疾耳。菁華已搴,泉澤隨涸,空花眩亂,昏霧漫塞,文書句檢,徒憑郞吏之口授,禁省出入,只恃令史之掖隨,雖欲靦然周行,勉焉而不可得。然則臣之求退,亶由事勢之不容不然,非出於援引古典,崇飾美事矣。伏望聖慈,特垂容覆涵育之恩,許臣以三字銜,用究終始生成之澤云云。答曰,省疏具悉卿懇。卿之進身立朝,上下四十三年于玆矣。歷事四朝,亦嘗竱心輔予,君臣遭際之盛,朝野想望之厚,由卿學術德望而然,而今玆懸車之請,何爲而至也?文彦博之侍立終日,時年蓋九十矣。以卿體國斷斷之誠,其必有審裁者存,而至於視官之祟,自是老年之例證,此何可引爲當退之義乎?一大臣,纔已病去,已是悵然如有失,而卿之又欲謝事者,豈非意慮之外乎?倚仗深矣,仰成切矣,亟斷來章,庸答至意,是予區區之望也。仍傳曰,此批答遣史官,傳諭。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,行大司憲金益文,執義李在果,掌令金國顯,持平金復性·黃夏謙,牌不進,掌令權益洙在外,監察茶時之意,敢啓。傳曰,知道。
又啓曰,明日傳香,禮房承旨,當爲齋宿,左承旨李晩運,所當牌招,而拘於廳規,不得請牌,何以爲之?敢稟。傳曰,牌招。
營建都監啓曰,本都監提調李元熙,除拜知義禁矣。職務相妨,提調李元熙所帶金吾之任,今姑遞改,何如?傳曰,允。
上在景福宮。停常參·經筵。
傳曰,禮房承旨,馳詣宗廟·永寧殿·景慕宮,奉審摘奸以來。
政院啓曰,右承旨鄭顯裕,今日不爲仕進,卽爲牌招,何如?傳曰,允。
以右承旨鄭顯裕牌不進罷職傳旨,傳曰,只推。
以鎭撫使李容熙狀啓,長串僉使裵鶴敏,以其身病,連呈辭狀,不得已罷黜事,傳曰,令該曹口傳,各別擇差,不日下送。
宗親府啓曰,明日,卽天漢殿望奉審日次,臣守曾,進詣擧行之意,敢啓。傳曰,知道。
兵曹口傳政事,以田致鏞爲長串僉使。
兵曹啓目粘連,觀此平安監司朴珪壽狀啓,則郭山郡守金東衡,軍器什物,隨其不贍,逐條措備,令該曹考例稟處矣。其在激勸之道,當施加資之典,而係于賞典,臣曹不敢擅便,上裁,何如?啓,依所啓施行爲良知敎。
上在景福宮。停常參·經筵。
藥房提調崔遇亨,副提調鄭基會,啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆未肅拜,不得來會云矣,敢啓。傳曰,知道。
政院啓曰,明日常參·經筵,取稟。傳曰,停。
奎章閣啓曰,景慕宮望廟樓,今望奉審,無頉之意,敢啓。傳曰,知道。
訓鍊都監啓曰,本局哨官閔致卨,身病猝重,勢難察任,改差,何如?傳曰,允。
上在景福宮。停常參·經筵。
傳曰,摠管竝許遞,前望入之。
摠管前望入之,都摠管李源命·金在顯·朴永輔·李裕膺,副摠管李參鉉·兪錫煥·金尙鉉·黃鍾顯·姜㳣·趙性敎落點。
兵曹啓曰,今二月十七日武臣堂上朔試射日次,而以國忌正日,不得爲之之意,敢啓。傳曰,知道。
禮曹啓曰,卽接懷德幼學金九鉉所志,則以爲七寸叔在允,嫡妾俱無子,以其同姓十二寸弟在道第二子正鉉,欲爲繼後。兩家諸族,相議完定,而養家父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金九鉉所訴旣如此。金在道第二子正鉉,立爲金在允之後,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
上在景福宮。停常參·經筵。
傳曰,北道各陵與本宮奉番,永興府使金學初,假承旨差下,使之奉審後狀聞。
以京畿監司李宜翼狀啓,永宗僉使尹湋,還穀濫捧,不能檢飭,前僉使之自備軍物,謂有濫逋,至於移徵,稱冤狼藉,不得已罷黜事。傳曰,令該曹,口傳各別擇差。
御營廳啓曰,本廳千摠申奭熙,身病甚重,勢難察任,改差,何如?傳曰,允。
咸鏡盤司李興敏疏,略曰,方岳重寄,非臣淺知綿力之所可擔夯,缷擔有期,僂指計日,迺伏奉恩旨,仍臣見居之任,感戴之餘,繼以悚恧。未敢知臣有何可奬之實,而遽降此非常之命乎,且臣夙抱奇疾,轉成貞痼,起居動作,無以自力,營務巨細,從以多滯,萬萬悚蹙,而目下又有最惶阨者。咸興四陵,與本宮春奉審,係是月內應行,以臣見狀,末由趨進,悚悶之極,如添一病,乞垂鑑諒,將臣藩銜,劃賜鐫改,俾公私兩便云云。答曰,省疏具悉,民望攸切,許仍其任,益勉懷綏之責,庸副若保之念,奉審事,當變通矣。
上在景福宮。停常參·經筵。
政院啓曰,右承旨鄭顯裕,今日不爲仕進,卽爲牌招,何如?傳曰,允。
以右承旨鄭顯裕牌不進罷職傳旨,傳曰,只推。
政院啓曰,左右史不可不備,別兼春秋趙肅夏·朴定陽·崔鳳九,竝卽牌招,推移入直,何如?傳曰,允。
以別兼春秋趙肅夏·朴定陽·崔鳳九,牌不進罷職傳旨,傳曰,只推。
傳曰,在外法司堂上許遞,政官牌招開政。
傳曰,在外臺諫許遞,今日政差出。
傳曰,呈告兵曹參知許遞,今日政差出。
傳曰,啓字誤踏之中官權宜正,從重推考。
傳曰,工曹判書許遞,前望入之。
工曹判書前望入之,李源命落點。
兵曹口傳政事,以李儒增爲永宗僉使。
三軍府啓曰,卽接訓鍊都監所報,則今二月十九日習陣日次,而大將臣申櫶,以營建都監提調,連有公故,不得行操云矣,敢啓。傳曰,知道。
兵曹啓曰,僉知中樞府事申在修·金述鉉,五衛將白周鎭·李心祜·金昌禹·文龍祖,忠壯衛將李裕庠,慶熙宮衛將鄭宗赫,昌德宮衛將趙元錫·金純泰·林重玹,文臣兼宣傳官李敦禹,俱以病難供職,呈狀乞遞,竝改差,何如?傳曰,允。
御營廳啓曰,本廳千摠趙萬赫,身爲入直將官,營中事務,不能察飭,爲先汰去之意,敢啓。傳曰,知道。
以吏曹參議趙榮夏牌不進罷職傳旨,傳曰,只推。
吏曹啓曰,繕上監假監役官徐有圭,以其身病,呈狀乞遞,改差,何如?傳曰,允。
吏曹啓目粘連,觀此咸鏡監司李興敏狀啓,則以爲輸城察訪柳雲魯,親年今滿七十五歲,據法呈狀,則似當依法典遞改。令該曹稟處亦爲白有臥乎所,親年七十五歲者,諸子歸養,載在法典是白乎,則輸城屬在鏡城,而近因定式,以守令履歷許用,則乃是外地。依守令例,輸城察訪柳雲魯,改差,何如?啓,依允。
有政。吏批,行判書趙秉昌,參議趙榮夏,牌招不進,參判金世鎬進,承旨進。
吏批啓曰,行判書趙秉昌,參議趙榮夏,竝牌招不進,小臣獨政未安,何以爲之?敢稟。傳曰,仍爲之。
吏批啓曰,全羅道益山居幼學姜彙燮呈狀內,矣身父折衝碩呂,今年爲一百歲,而見漏於本道應資老人抄啓中,未蒙恩資云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
以韓緻奎爲掌令,李膺宇爲同敦寧,李潤壽爲刑曹參判,李基鎬爲兵曹參知,趙采夏爲知義禁,李兢鉉爲廣興守。安州牧使鄭憲朝,姑爲仍任事承傳,前郡守金泰衡,今加通政加資事,兵曹覆啓判下。故學生李楷,贈戶參例兼,故通德李思勛,贈左承旨,故學生李就瑞,贈僕正,已上左尹李秉儀三代。再政。以柳龍銿爲兵曹正郞,丁馨敎爲司饔僉正,金益鎬爲假監役,同義禁單趙采夏。三政。以韓始東爲工曹正郞,魚秉琇爲輸城察訪,書題單金昌植。四政。以金洛鉉爲工曹佐郞。五政。以金正植爲監察,洪在能爲活人別提。六政。以李晩綏爲尙衣別提,高英鎭爲司圃別提。
兵批,以金敬鎭爲副摠管,李容在·金逸曾爲僉知,韓啓奕·崔光鉉·李孝源·崔好鎭爲五衛將,沈宜夏爲忠壯將,李慶祜爲慶熙將,金思熙·李敎仁·方慶垕爲昌德將,崔鳳九爲文兼,李民熙爲武兼,沈宜峻爲訓鍊都監把摠,柳海魯爲全羅兵虞候,尹滋岱爲波知僉使。部將單裵龍九,同知單金純泰,平安中軍梁柱台,姑爲仍任事承傳。再政。以李昌會爲中樞經歷,趙贄顯爲訓鍊僉正。同知單崔光鉉,同知加設單姜碩呂,僉知二單,韓啓奕·崔好鎭。三政。以李明來爲都摠都事,金成集爲訓鍊判官,同知單李孝源。四政。以柳冀東·孫鵬周爲訓鍊主簿,同知單李慶祜。五政。以李應烈爲內乘,李克烈爲武兼,朴宗秉爲守門將,同知單金思熙。
上在景福宮。停常參·經筵。
自前夜五更至開東,灑雨下雨,測雨器水深一分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,同副承旨申獻求,今日不爲仕進,卽爲牌招,何如?傳曰,允。
又啓曰,左右史不可不備,別兼春秋趙肅夏·朴定陽·崔鳳九,旣有只推之命,竝卽牌招,推移入直,何如?傳曰,允。
以別兼春秋趙肅夏·朴定陽·崔鳳九,牌不進罷職傳旨,傳曰,只推。
傳曰,自明日進講爲之。
禮曹啓曰,來三月二十日,大王大妃殿加上尊號,翼宗大王追上尊號,大王大妃殿加上尊號,合三慶慶科·庭試·文科,親臨與命官,何以爲之,而處所以何處擧行乎?敢稟。傳曰,親臨磨鍊,處所以景武臺爲之。
三軍府啓曰,卽接禁衛營所報,則今二月二十日習陣日次,而大將臣李章濂,以營建都監提調,連有公故,不得行操云矣,敢啓。傳曰,知道。
以司謁口傳下敎曰,自十字閣橋西邊,至中學橋·議政府後東北庭近處,加定統內定界。
訓鍊都監啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
御營廳啓曰,本廳兼內吹今春等習角賞格,謹依單子判下,李昌鎭等十一名處,各木二疋施賞之意,敢啓。傳曰,知道。
營建都監啓曰,興仁之門門楦與下磚石入排之役,今已完畢,人馬之行,依例出入之意,敢啓。傳曰,知道。
兵曹啓曰,今二月二十日禁軍戎器點考日次,而本曹有故,不得設行之意,敢啓。傳曰,知道。
兵曹啓曰,內吹螺赤及龍虎營兼內吹螺赤等,今春等習角賞格木,謹依判下別單,分等施賞之意,敢啓。傳曰,知道。
上在景福宮。停常參·經筵。
自前夜五更至開東,灑雨下雨,測雨器水深一分。
藥房提調崔遇亨,副提調鄭基會,啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆未肅拜,不得來會云矣,敢啓。傳曰,知道。
禮曹,來四月初二日行宗廟夏享大祭親祭取稟。奉敎敬,依。
三軍府啓曰,卽接御營廳所報,則今二月二十一日習陣日次,而大將臣李元熙,以營建都監提調,連有公故,不得行操云矣,敢啓。傳曰,知道。
議政府啓曰,會寧開市,今已完畢,令槐院撰出咨文,順付回撥,下送于灣府,使之傳給鳳城將處,以爲轉致北京之地,何如?傳曰,允。
政院啓曰,左承旨李晩運,左副承旨李敎獻,今日不爲仕進,竝卽牌招,何如?傳曰,允。
以左承旨李晩運牌不進罷職傅旨,傳曰,只推。
訓鍊都監啓曰,本局哨官具完植,諸將官射會時,柳葉箭連五巡全布,依例別單書入之意,敢啓。傳曰,知道。
訓鍊都監啓曰,本局別將吳膺泳,身病猝重,勢難察任,改差,何如?傳曰,允。
吏曹啓目粘連,觀此黃海監司曺錫輿狀啓,則以爲猉獜察訪趙愿祖段,馬戶之省斂也,洞錢之捐補也,俱是茂績,而此外矯弊,亦非一二,以若殘局,頗有蘇醒之望。今當個滿,屢登願留之狀,特許仍任,令該曹稟處亦爲白有臥乎所,參下官之三十朔陞六差代,乃是法典是白乎矣,道臣狀辭旣如此,猉獜察訪趙愿祖,姑爲仍任,何如?啓,依允。
己巳二月二十日巳時,上御延生殿。進講入侍時,講官金學性,參贊官黃正淵,侍讀官李晩耆,假注書李鳳德,記事官朴齊用,別兼春秋崔鳳九。
上在景福宮。停常參·經筵。
政院啓曰,右承旨鄭顯裕,今日不爲仕進,卽爲牌招,何如?傳曰,允。
以右承旨鄭顯裕牌不進罷職傳旨,傳曰,只推。
傳曰,在外法司堂上許遞,政官牌招開政。
傳曰,呈告禮判·敦寧都正許遞,今日政差出。
傳曰,在外同敦寧許遞,今日政差出。
傳曰,臺諫竝許遞,前望入之。
傳曰,見窠皆令差出。
臺諫前望入之,掌令金炳洙落點。
吏曹啓曰,日前政新除授工曹佐郞金洛鉉,與本曹參議臣趙榮夏,有親査應避之嫌矣。矇然擬入,至蒙恩點,臣不勝惶恐,而原望筒勿施,次次仍任前職,何如?傳曰,允。
吏曹啓曰,繕工監假監役官金益鎬,以其身病,呈狀乞遞,改差,何如?傳曰,允。
有政。吏批,行判書趙秉昌,參判金世鎬,牌招不進,泰議趙榮夏進,承旨進。
吏批啓曰,行判書趙秉昌,參判金世鎬,竝牌招不進,小臣獨政未安,何以爲之?敢稟。傳曰,只出緊任。
以趙熙哲爲大司憲,黃鍾顯爲大司諫,奇禹鉉爲執義,愼在寬爲司諫,朴弘壽爲掌令,李賢初·金鴻植爲持平,趙性鶴爲獻納,趙在九·宋彙仁爲正言,林永洙爲禮曹判書,金應均爲判尹,李寅亮爲同敦寧,李承益爲刑曹參判,金述鉉爲敦寧都正,洪羲麟爲成歡察訪。猉獜察訪趙愿祖,姑爲仍任事承傳。故學生李文淵,贈戶參例兼,故學生李鏞,贈左承旨,故學生李喜鼎,贈僕正,已上同知李孝源三代。再政。以姜㳣爲戶曹參判,李參鉉爲藝文提學,楚秉悳爲奉常正,朴基陽爲兵曹佐郞,金益成爲工曹佐郞,李載性爲假監役。三政。以韓緻奎爲奉常主簿,李晩綏爲掌苑別提,前縣監具光植,今加通政加資事承傳。
兵批,以金載㻩爲金井別將,同知單李敎仁。
己巳二月二十一日巳時,上御延生殿。進講入侍時,講官申應朝,參贊官申獻求,檢討官金錫輔,假注書金禹鉉,記注官金泰煥,別兼春秋崔鳳九,各持孟子第一卷,以次進伏訖。上曰,史官分左右。缺,獻求曰,人君有盛德,則小可以敵大,弱可以勝强,寡可以服衆,故湯·武之興,地不過百里,少康重恢,衆纔一旅,太王去邠,民皆從之。今齊之强大,比諸是,則不啻十倍,而猶爲不足,不懋德政,徒事利慾,非但不得其所求,終必有後災,故孟子所以深戒也。上曰,無德而徒尙利慾,則必危矣。獻求曰,聖敎切當矣。昔宋王偃,見有雀生鸇,以謂覇王之瑞,侵伐鄰國,竟至傾敗,吳王夫差,克楚服越,自恃富强,反爲所滅,豈非後災之明驗乎?孟子之言,如是深切,而不能聽用,齊之不久傳,宜矣。
上在景福宮。停常參·經筵。
自前夜人定至開東,灑雨下雨,測雨器水深一分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,江界都護府使李奎顔下直,長弓一張·長箭一部·片箭一部·筒兒一箇,賜給。
政院啓曰,右副承旨黃正淵,今日不爲仕進,卽爲牌招,何如?傳曰,允。
以右副承旨黃正淵牌不進罷職傳旨,傳曰,只推。
傳曰,捧納承旨推考。
訓練都監啓曰,本局千摠申孝哲,身病猝重,勢難察任,改差,何如?傳曰,允。
己巳二月二十二日巳時,上御延生殿。進講入侍時,同知事尹滋承,參贊官李晩運,侍讀官李晩耆,假注書李鳳德,記注官白時範,別兼春秋崔鳳九。
上在景福宮。停常參·經筵。
自前夜人定至開東,灑雨下雨,測雨器水深一分。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
政院啓曰,檢校典翰金奎弘陳疏經出,典翰李起鎬營建都監都廳進,應敎趙定熙,副應敎金敬均,校理趙秉稷,副校理金裕行·金性均,修撰丁觀燮,在外,校理李晩耆,修撰金錫輔,副修撰李泰翼·趙秉肅,差祭,玉堂上下番俱空,事甚未安。檢校典翰李根秀·李冕榮·趙康夏,竝卽牌招,推移入直,何如?傳曰,允。
又啓曰,卽者典翰金奎弘,以其親病,陳疏經出,原疏纔已捧入矣。所當直捧遞差傳旨及禁推傳旨,而此與無端經出有異,推考警責,何如?傳曰,允。
政院啓曰,檢校典翰李根秀·李冕榮·趙康夏,有身病,金奎弘受由,典翰李起鎬營建都監都廳進,應敎趙定熙,副應敎金敬均,校理趙秉稷,副校理金裕行·金性均,修撰丁觀燮,在外,校理李晩耆,修撰金錫輔,副修撰李泰翼·趙秉肅,差祭,玉堂上下番俱空,事甚未安。行副提學任承準,卽爲牌招入直,何如?傳曰,允。
兵曹啓曰,大王大妃殿加上尊號,翼宗大王追上尊號,大王大妃殿加上尊號,合三慶慶科定試武科,殿試。節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,訓鍊院命官爲之。
以京畿監司李宜翼啓本,前判書洪祐吉先山被掘事,詳査馳啓,令攸司稟處事,傳曰,令廟堂稟處。
檢校典翰金奎弘疏。省疏具悉。爾其勿辭救護。
己巳二月二十三日巳時,上御延生殿。進講入時時,知事李源命,參贊官李敎獻,檢校典翰金奎弘,假注書金禹鉉,記事官朴齊用,別兼春秋崔鳳九。
上在景福宮。停常參·經筵。
政院啓曰,右承旨鄭顯裕,右副承旨黃正淵,同副承旨申獻求,今日不爲仕進,竝卽牌招,何如?傳曰,允。
以右承旨鄭顯裕牌不進罷職傳旨,傳曰,只推。
以京畿監司李宜翼狀啓,坡州牧使李鍾元遭母喪事。傳曰,令該曹勿拘常格,口傳各別擇差,不日下送。
吏曹啓曰,今此大報壇祭獻官,時·原任大臣中,當爲塡差,而判府事李裕元在外,領議政金炳學有身病,右議政洪淳穆未肅拜,無可差之員,何以爲之乎?敢稟。傳曰,宗親中塡差。
兵曹,慶科庭試武科直赴會試人規矩,鐵箭三矢一百十步一矢,片箭三矢一百二十步一巡一中,貫革五矢一百二十步一巡三中,柳葉箭五矢一百二十步一巡二中,講書粗以上,五技取三技落點。
直赴殿試人規矩,鐵箭三矢一百十步一矢,柳葉箭五矢一百二十步一巡二中,講書粗以上,三技取一技落點。
吏曹口傳政事,以李周興爲坡州牧使。
議政府啓曰,蔚閫報滿狀已到矣,此帥臣茂著之績,蔚然爲軍民之所誦,而昨冬繡褒,可見實心修擧之政,此時遞易,亦所當念,慶尙左兵使尹善應,限一年仍任,俾責終始之效,何如?傳曰,允。
議政府啓曰,卽見京畿監司李宜翼啓本,則因前判書洪祐吉先山被掘事,上疏批旨,犯掘形止,爭訟肯綮,査實以聞,而令廟堂稟處事,判下矣。前判書洪祐吉之曳衰呼籲,諒出私情之所哀痛,而其曰血讐之在前府使金秉薰云者,蓋亦當初辨詰之在乎金秉薰,而不在乎金學賢也。金學賢之此地此擧,爲其先墳較近而然,則掘與不掘,在乎金學賢,而又不在乎金秉薰之勸與沮也。設或可勸不可沮,所以掘之者金學賢,旣有躬犯矣,不必處論。第以金學賢言之,苟欲禁之,何患無其道,而私自掘墓,若是㦧毒,嚴刑一次,遠地定配。所謂金松吉,由前由後,肯綮斯在,而一直逃躱,査體未具,期於跟捕,以爲嚴處事,分付,何如?傳曰,允。
禮曹啓曰,卽接京畿監司李宜翼移文,則以爲陽智縣鄕校聖殿,今方重修,告由·移還安祭香祝,自本曹啓稟下送云矣。陽智縣鄕校聖殿修改時,先告事由·移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
己巳二月二十四日巳時,上御延生殿。進講入侍時,知事金在顯,參贊官李晩運,檢討官李泰翼,假注書李鳳德,記注官金泰煥,別兼春秋崔鳳九,各持孟子第一卷,以次進伏訖。上曰,史官分左右。缺在顯曰,此章重出,前已講對,別無可陳之文義,而觳一章宗旨,欲以不忍人之心,而行不忍人之政也。昔齊公探雀之鷇,憐其弱而反之,晏子拜賀曰,仁愛加於雀,況人乎?宋帝潄水避蟻,程子進戒曰,推此心,以及四海,蓋君者,民之父母也。百姓塡壑,則視若赤子之入井而救之,黎庶艱食,則視若穉兒之啼飢而哺之禽獸微物也,尙加以不忍之仁心,民猶子也,可不行不忍之仁政乎?
上在景福宮。停常參·經筵。
藥房提調崔遇亨,副提調鄭基會,啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆未肅拜,不得來會云矣,敢啓。傳曰,知道。
傳曰,敦勉之遲到今日,爲卿安心調養而然,而予心耿耿,可謂日急一日矣。顧此民事國計,正須賢德之左右輔導,而以卿愼節之彌留,尙稽前席之諮訪,則卿於此,亦必爲之悶然矣。予於卿之先祖忠簡公,別有曠感者存,卿以卿祖之孫,國耳公耳斷斷之誠,厥有家庭之所擩染,踵武宅揆,世濟其美,則卿於此,曷不念追休于前也哉?言不以文,披露實際,卿其裁量,卽起簉朝,協恭翊亮,俾予垂拱仰成事。遣史官傳諭于右議政。
傳曰,藥院提調許遞,前望入之。
內醫提調前望入之,金世均落點。
傳曰,左承旨李晩運,吏曹參議除授。
傳曰,承旨未差代,與右承旨·右副承旨許遞,前望入之。
承旨前望入之,李承五·李炳敎·金聲根落點。
傳曰,興寅君夫人權氏·鄭氏·金氏,將行緬禮云。錢一千兩·米三十石·木布各五同,令度支輸送,安葬日遣內侍,致祭。
傳曰,摠管竝許遞,前望入之。
摠管前望入之,都摠管崔遇亨,副摠管鄭健朝·李敦應·尹滋承·李鶴榮·李鳳儀·申正熙·李奎奭·金箕錫·吳夏泳落點。
傳曰,在外法司堂上許遞,政官牌招開政,如有違牌,勿爲呼望。
傳曰,呈告禮判與在外敦寧都正許遞,今日政差出。
傳曰,兵判外,兵曹堂上許遞,今日政差出。
傳曰,今番行幸時,興寅君衛內別隨駕。
假注書金敬義書啓,臣敬奉聖諭,馳往傳諭于北部嘉會坊齋洞契右議政洪淳穆所住處,則以爲曩瀆一籲,猥控寵命之謬叨,病實之委篤,反荷溫批,辭旨恩勤,姑遲敦勉之擧,且寬將迫之暇。臣之一縷殘瑞,保有今日,皆我聖上攸賜,而又伏奉聖諭,至及臣先祖故事,特垂曠感之念,仍勉濟美之義。臣雙擎九頓,不覺聲淚交逬,顧臣不肖,何所藉手,而能遹追前休,仰副我聖明眷戒之萬一乎?惶隘轉甚,伏俟憫諒之恩云矣,敢啓。傳曰,知道。
議政府啓曰,卽見公忠監司閔致庠所報,則泰安防禦使,移住安興,六朔之間,配囚點視之責,任之留鄕,極甚疎虞。自今爲始,勿定配所於該府,時在配囚,移配他邑爲辭矣。六許朔頃編配者之一任留鄕考點,果係疎漏,依報辭施行,何如?傳曰,允。
兵曹啓曰,僉知中樞府事李容在·金逸曾,羽林衛將李熙觀,五衛將崔光鉉·韓啓奕·李孝源·崔好鎭,慶熙宮衛將李慶祜,昌德宮衛將金思熙·李敎仁·方慶垕,俱以身病猝重,無望供職,新除授全羅兵虞候柳海魯,母年今爲七十五歲,法不當遠離赴任,呈狀乞遞,竝改差,何如?傳曰,允。
吏曹啓曰,繕工監假監役官李載性,以其身病,呈狀乞遞,改差,何如?傳曰,允。
吏曹,吏曹參議單李晩運除授事承傳。
有政。吏批,行判書趙秉昌進,以朴齊韶爲禮曹判書,李景夏爲判尹,李邦鉉爲兵曹參判,韓璵爲敦寧都正,閔謙鎬爲兵曹參議,金直淵爲兵曹參知,崔炳大爲監察,洪載頲爲假監役,具駿鉉爲宣川府使,整釐使單金炳國,學正單金鳴魯,故學生崔昌運,贈戶參例兼,故學生崔永弼,贈左承旨,故學生崔百福,贈僕正,已上同知崔光鉉三代。再政。兵曹參議單金直淵,參知單閔謙鎬。
兵批,以金炳喬爲知事,朴麟壽·李龜沼爲僉知,鄭濟昊爲羽林將,崔翰周·金重鎰·趙聖熙·金永錫爲五衛將,安思俊爲慶熙將,金廷基·金碩龜·鄭恩錫爲昌德將,徐泓淳爲全羅兵虞候。同知單方慶垕,訓鍊主簿加設單金振永,慶尙右兵使尹善應,限一瓜仍任事承傳,兼坡州防禦使單李周興。再政。以朴齊恒爲武兼,同知單金廷基,僉知單金重鎰,兼宣川防禦使單具駿鉉。
己巳二月二十五日巳時,上御延生殿。進講入侍時,同知事李寅命,參贊官申獻求,侍讀官李晩耆,假注書金禹鉉,記注官白時範,別兼春秋崔鳳九,各持孟子第一卷,以次進伏訖。上曰,史官分左右。缺獻求曰,與衆樂樂,非謂人君日聽鍾鼓管籥,而與民樂之也。孔子曰,樂云樂云,鍾鼓云乎?樂記曰,無聲之樂,日聞四方,蓋德化洋溢,使民安生樂業,則自然歡欣蹈舞,咸囿於太和之中矣,此所謂與民同樂也。上掩卷。獻求起伏奏曰,日前以懸吐錯誤,有飭敎,而今又誤書,極爲未安,當該玉堂推考,自今以後,每日詳準,毋復如前之意,申飭,何如?上曰,依爲之。各別申飭,可也。
上在景福宮。停常參·經筵。
傳曰,在外臺諫許遞,前望入之。
臺諫前望入之,大司憲李明迪,執義南啓憲,掌令趙光眞,持平李龍雨·申錫淵,落點。
戶曹啓曰,宣惠廳所管萬里倉·北倉,今旣移屬本曹矣。萬里倉,以度支外倉稱號,北倉以度支內倉稱號之意,敢啓。傳曰,知道。
司僕寺啓曰,旌義前郡守呂殷燮遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
己巳二月二十六日巳時,上御延生殿。進講入侍時,講官姜㳣,參贊官申獻求,檢討官李泰翼,假注書李鳳德,記事官朴齊用,別兼春秋崔鳳九,各持孟子第一卷,以次進伏訖。上曰,史官分左右。上誦前受音一遍訖,仍開卷。㳣讀,自今王鼓樂於此,止不與民同樂也,釋義訖。上讀新受音十遍。上曰,人君不與民同樂,則豈可曰君道乎?㳣曰,然矣。孟子勸齊梁之君,必以愛民爲本,而齊王好樂好田獵,故以此戒之,非但樂與田獵爲然而已。推諸他事,類皆若是,人君作一事行一政,每思民心之好惡而施措,則必無疾首蹙頞,而擧皆欣欣有喜矣。未有民不樂而能王天下者,必以安民順民,益加聖念焉。參贊官曰,云云。㳣曰,此言鼓樂,而又及田獵者,齊王之病,在於好獵而然也。上曰,古則人君亦田獵乎?㳣曰,非爲弋獵取禽獸也,專爲閱武,故周制必於農隙講武,卽安不忘危之意也。上曰,齊宣之田獵,異於周制之講武,必爲馳聘之娛矣。獻求曰,難得而易失者,民心也。祁寒暑雨,猶常怨咨,況賦稅浸重,徭役繁興,至使飢寒愁苦,則雖有咸英·韶頀之樂,屬車鸞旂之美,豈能得其歡心哉?古之聖王,以民事爲憂,未嘗自暇自逸,故德惠流行,洽于民心,而自然同樂也。上曰,君如無民,誰與爲君乎?㳣曰,民惟邦本,本固然後,邦可寧也。上曰,夏是農時也,何可田獵乎?㳣曰,古者寓兵於農,故皆於四時農隙,講武,非若後世軍制之兵農各異也?獻求曰,寓兵於農,而時用餘隙,除其害苗之獸,故取穀苗之苗,以名夏獵也。上曰,屬車何謂也。獻求曰,漢史曰,鸞旂在前,屬車在後,屬車者副車也。上曰,若張良誤中之副車乎?獻求曰,然矣。上曰,古之人君,亦爲田獵乎?獻求曰,古者安不忘危,故獵以肄兵,四時之田,各有其名,春曰蒐,夏曰苗,秋曰獮,冬曰狩。
上在景福宮。停常參·經筵。
專曰,在外玉堂許遞,前望入之。
玉堂前望入之,校理李承宇落點。
刑曹啓曰,議政府啓辭內,卽見公忠監司閔致庠所報,則泰安防禦使移住安興,六朔之間,配囚點視之責,任之留鄕,極甚疎虞,自今爲始,勿定配所於該府,時在配囚,移配他邑爲辭矣。六許朔頃編配者之一任留鄕考點,果係疎漏,依報辭施行,何如?傳曰,允事,批下矣。泰安府已到配之郭成守淸風府,張益獻牙山縣,李寅必扶餘縣,崔重發溫陽郡,李浩善新昌縣,李化成懷仁縣,田致億永春縣,權承弼魯城縣,竝依前罪目,自該營使之押送配所事,分付道臣,而自今爲始,勿定配所於該府之意,一體分付各道道·守臣處,何如?傳曰,允。
大護軍洪淳穆疏,略曰,臣以至庸極陋,枉辱聖簡,濫叨隆畀,已有月于玆,惶霣震駭,寢夢猶驚。前此一疏,略暴衷懇,而不惟不賜兪音,乃反奬借而寬假之,諄諄誨誘,有若家人父子。臣奉讀未半,感淚被面,若不省眷遇之爲重,異數之爲榮,而情蹤轉益懍蹙,賤疾彌增危厲,嚴畏是昧,無意蠢動者,顧此其中,有甚不得已者存焉。蓋輔相之重,有關國家之治忽,卽賢愚所共知,而溯古參今,大猷制治之世,聖哲在上,俊乂在服,共理天職,弘濟時艱。曷嘗倥侗如臣,質淺如臣者,苟然竊吹,冒據具瞻之位哉?夫是職,乃百責攸萃,獻可替否,臣未能也,範俗鎭物,臣未能也,臨事決疑,臣未能也。欺心尙不可,又欺君而欺天乎?若臣病祟之一倍添劇,尙屬第二件事也,不避荐瀆爲懼,疾聲呼籲於憫覆之下。伏乞矜諒,亟刊臣臺司新御,俾公私俱幸云云。答曰,省疏具悉卿懇。輔相之重,有關國家之治忽,卿言然矣,大猷制治,俊乂在服,共理天職,弘濟時艱,卿言又然矣。惟其然也,故輔相所以畀卿也,時艱所以責卿也。至於獻可替否,能之則能焉已,卿何可曰不能乎?範俗鎭物,能之則能焉已,卿何可曰不能乎?臨事決疑,能之則能焉已,卿何可曰不能乎?予則多見其有能焉,而未見其不能焉,卿於此,雖欲退然不自居,闇然日章之美,有不可得以揜之矣。言由衷曲,玆不多誥,卿其諒予,卽起膺命。仍傳曰,此批答遣史官,傳諭。
吏曹參議李晩運疏。省疏具悉。爾其勿辭察職。
己巳二月二十七日巳時,上御延生殿。進講入侍時,講官鄭基世,參贊官李承五,侍讀官李晩耆,假注書金禹鉉,記注官金泰煥,別兼春秋崔鳳九,各持孟子第一卷,以次進伏訖。上曰,史官分左右。上誦前受音一遍訖,仍開卷。基世讀,自今王鼓樂於此,止同樂則王矣,仍奏釋義。上讀新受音十遍訖。上曰,同樂者,君行仁政,而百姓各得其所歟?基世曰,誠然矣,推好樂之心,行仁人之政,則此所謂樂民之樂,則民亦樂其樂者也。上曰,若如上文所言,疾首蹙頞,則何可爲治乎?基世曰,獨樂其身,而不恤其民,則民安得不窮困,而至於憂戚乎?如是而國治者,未之聞也。上曰,此樂,非聖人之樂,卽近於鄭·衛之聲,故所以有上下文言之者也。基世曰,古樂,卽先王之樂也,今樂,卽世俗之樂也。今樂,何可比同於古樂,而但與民同樂之意,則無古今之異,故孟子所以切於救時之急務,開導其善心,深勸其同樂也。上曰,孟子齊其庶幾者,欲其使與民同樂也。基世曰,果然矣,能與民同樂,則天下之民,將歸之矣,此所謂齊其庶幾者也。上曰,爲人君者,不與民同樂,則何可爲君乎?基世曰,聖敎至當矣,樂則一也,而獨樂則民怨,同樂則民歸而不王者,未之有也。仍奏曰,樂者,致治之具也,咸英·韶濩之所由作,而樂記所云,審音以知樂,審樂以知政者,政謂此也。今此齊宣王所好者,卽不過世俗之樂,則有非所以先王致治之樂也。不當爲聖人所稱,而孟子謂齊國其庶幾者,在於與百姓同樂一句也。蓋若不能同樂,則雖古樂,無補於治,若能同樂,則雖今樂,可以和民志備治道矣。欲因其好樂之心,開發其同樂之道,此先儒所云,善啓告者誠是矣。缺上掩卷,仍敎曰,領府事近節,何如?基世曰,近得姑安矣。上曰,筋力凡節,近亦如前乎?基世曰,何可如前乎?寢啖則不至甚減,而精思則日以不逮矣。
上在景福宮。停常參·經筵。
備忘記,水原留守李載元下直,長弓一張·長箭一部,賜給。
政院啓曰,行都承旨鄭基會,左承旨李炳敎,左副承旨李承五,不爲仕進,右承旨金聲根廚院進,同副承旨申獻求式暇出去,院中只有臣一人,伴直一無人,左副承旨李承五,所當牌招,而拘於廳規,不得請牌,何以爲之?敢稟。傳曰,牌招。
傳曰,予必欲致卿,卿不欲膺予,一日二日,徒煩應酬而止者,是豈大夫國人之所望於卿也哉?以卿體國之誠,述先之義,當此可爲之地,不思所以直前擔夯者,亦豈寡昧之所望於卿也哉?予之所簡拔卿,倚毗卿者,非私於卿也,一則爲國事也,二則爲國事也,卿獨不能爲國事勉起者,又豈理也哉?眷注之切,玆更敷諭,幸卽命駕,毋庸虛除事。遣史官傳諭于右議政。
傳曰,有實故摠管許遞,前望入之。
摠管前望入之,副摠管李根弼落點。
假注書金敬義書啓,臣敬奉聖諭,馳往傳諭于北部嘉會坊齋洞契右議政洪淳穆所住處,則以爲臣於病伏㱡㱡之中,以重任之虛縻,隆眷之枉褻,寢媿衾,而食忘匙者,貽將四旬如一日矣。卽又敦綸繼降,乃以體國之誠,述先之義,勉誨倚毗,愈往愈摯,夫以臣無所肖似,媒榮梯寵,一至於斯,厥罪何居?以才則不可俵冒也,以分則不可堪承也,以病則不可策勵也。終底於誤國病民而止,厥罪又當何居?俯仰跼蹐,容旋不得,則惟有更暴衷懇,伏俟處分云矣,敢啓。傳曰,知道。
訓鍊都監啓曰,本局千摠李昌漢,身病猝重,勢難察任,改差,何如?傳曰,允。
訓鍊都監啓曰,本局千摠,今當差出,而擬望之人乏少,外任竝擬,何如?傳曰,允。
敎水原留守李載元書。王若曰,職倣周東郊之保釐,體例尤重,地同宋北門之鎖鑰,心簡旣難,肆庸展親之規,特畀留司之任。顧玆華城建置之所,卽我正廟經始之基,控三路要衝之交,天設金湯,處四時芬苾之亨,地邇珠邱,嗟是職可付誰乎?惟其人徒得重耳,惟卿,銀潢寶泒,玉筍班奎苑楊休,蔚然皇猷之黼黻,天官屬望,展也人物之銓衡。玆授卿以水原府留守兼摠理使,卿其毋孤隆知,祗服寵命,有民有社,莫曰內重而外輕,爲翰爲屛,佇見府完而城固,故玆敎示,想宜知悉。知製敎趙慶鎬製進。
己巳二月二十八日巳時,上御延生殿。進講入侍時,講官金世均,參贊官李敎獻,檢討官趙秉肅,假注書李鳳德,記注官白時範,別兼春秋趙肅夏,各持孟子第一卷,以次進伏訖。上曰,史官分左右。上讀前受音。世均讀奏新受音,自齊宣王問曰文王之囿,止不亦宜乎,仍奏釋義。上讀新受音十遍訖。上曰,囿者,如今之後苑耶?世均曰,苑與囿之稱,無甚異焉,然苑多稱於上林,囿多稱於田獵之所也。上曰,殺其麋鹿者,如殺人之罪,齊王之愛民,不如麋鹿乎?其未可以王天下,推此而知也。何其不忍其觳之牛,而忍於殺人乎?臣曰,此之謂見牛未見羊者也,見牛之觳,乍發惻隱之心,而終不能擴充,至以麋鹿之囿,爲阱於國中,可勝惜哉?是所以不能王天下者也。上曰,君以民爲天,民以食爲天,君若無民,何以爲君乎?齊王誠不知愛民也。世均曰,聖敎至當矣。書曰,衆非元后,何戴,后非衆,罔與守邦,爲人君之道,愛民爲本矣。仍奏曰,文王之囿七十里,孟子曰,傳有之云者,似與經史實錄不同之意,故先儒云,蒐田所及,民以爲王之囿,斯言恐是,豈以文王之聖德,廣囿至此乎?齊宣王欲廣苑囿,諂侫之徒,假文王事,而逢迎之故,齊王有是問,而孟子因其問,而陳言如是矣。漢元帝,凡主也,猶以苑囿,振業凡民,況聖王愛民之政乎?由是文王之囿,雖大,而猶以爲小,與民同之也。齊王之囿,雖小,而民猶以爲大,不與民同之也。昔奏始皇,欲大苑囿,優㫋曰,善,多縱禽獸於其中,寇從東方來,令麋鹿觸之足矣。始皇,以故轍止。優㫋自是滑稽之人,而諷諫如是,齊之臣,猶有愧於優㫋也。臣曾以孟子一書宗旨,在遏人慾存天理之意仰達矣,今此孟子之言,亦遏人慾擴天理者也。
上在景福宮。停常參·經筵。
傳曰,右副承旨許遞,前望入之。
承旨前望入之,具春喜落點。
傳曰,在外摠管許遞,前望入之。
弘文館啓曰,下番副修撰臣趙秉肅,以大報壇祭祭官,今日肄儀時,晝仕出去之意,敢啓。傳曰,知道。
兵曹啓曰,今此行幸時,本曹堂上侍衛,當爲備員,而參議金直淵在外,不得進參。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹啓曰,繕工監假監役官洪載頲,以其身病,呈狀乞遞,改差,何如?傳曰,允。
又啓曰,南學敎授李載純,以其身病,呈狀乞遞,改差,何如?傳曰,允。
又啓曰,成均館司成鄭漢然,除拜過限未肅拜,改差,何如?傳曰,允。
摠管前望入之,趙采夏落點。
吏曹口傳政事,以閔胄顯爲兵曹參議。
吏曹啓目粘連,觀此黃海監司曺錫輿狀啓,則以爲安岳郡守南廷益,三載剸理,百度修擧,恤災繕兵,犒軍之捐補,近七八千兩。弊館·頹廡·廢庫之改建,爲五六十間,矯弊先及校院,刷逋不侵廳族,今當個滿,祗隔數朔,願借已至屢次,令該曹稟處亦爲白有臥乎所,道臣狀辭旣如此。安岳郡守南廷益,姑爲仍任,何如?啓,依允。
己巳二月二十九日巳時,上御延生殿。進講入侍時,同知事李會淳,參贊官金聲根,侍讀官李晩耆,假注書金禹鉉,記事官朴齊用,別兼春秋趙肅夏。
上在景福宮。停常參·經筵。
藥房提調金世均,副提調鄭基會,啓曰,伏未審日間,聖體若何?寢睡·水判之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆未肅拜,不得來會云矣,敢啓。傳曰,知道。
政院啓曰,右副承旨具春喜,今日不爲仕進,卽爲牌招,何如?傅曰,允。
傳曰,禮房承旨,馳詣宗廟·景慕宮奉審摘奸以來。
傳曰,來三月初十日,毓祥宮·延祐宮·宣禧宮展拜矣,該房知悉。出宮門路,以神武門·秋成門爲之,還宮門路,迎秋門爲之,各營札駐等節,依自內例磨鍊。
傳曰,來三月二十二日,景武臺當親行閱武矣,該房知悉。
假注書金敬義書啓,臣敬奉聖批,馳往傳諭于北部嘉會坊齋洞契右議政洪淳穆所住處,則以爲荐瀆疾痛之呼,仰冀憫恤之仁,天聽愈邈,批敎諄摯,繼以有偕來之命,是豈糞土賤臣,所敢斯須承當也?顧今民國事計,聖學將就,對投收補之功,啓沃導迪之責,苟非一代之偉器碩德,終莫能稱是職,故臣旣冒昧仰陳矣。簪筆之臣,陋次相守,彌增惶蹙,亟賜召還,千萬顒祝云矣。臣旣承仍與偕來之命,故姑爲仍留之意,敢啓。傳曰,知道。
宗親府啓曰,明日,卽天漢殿朔奉審日次,臣寅命,進詣擧行之意,敢啓。傳曰,知道。
兵曹啓曰,僉知中樞府事朴麟壽·李龜沼,五衛將崔翰周·金重鎰,慶熙宮衛將安思俊,昌德宮衛將金碩龜·鄭恩錫,俱以病難供職,呈伏乞遞,竝改差,何如?傳曰,允。
兵曹啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
大護軍洪淳穆疏,略曰,散材充大廈之用,駑蹄備修塗之騁,其傾與蹶,可立而待,臣於鼎之任,類是也,違傲之久,彌增罪戾,豈或全昧義分,而故爲此不敢爲之擧哉?倘有管蒯之微,圭撮之效,足可以萬一承當,固宜駕屨之不俟,而非徒無其說,且無有其道也。竊念我殿下,睿知天縱,誕膺寶命,勵群工而庶績熙,挈宏綱而衆目張,世道之反淳,時象之回泰,殆將一轉移間事,而若謂之已安已治,則未也。士趨日卑,闢衛之術弛,民生日瘁,事育之資匱,俗習日渝,侈濫踰制,而尙難以丕變,經用日絀,蓄儲俱罄,而猝莫以敷裕。譬如老久病,形證百出,正須良醫,對投收補之功,而綏邦本壽國脈,要其歸聖學一事而已。今日急務,孰先於是?雖一代偉器宿德,恐不克濟,乃以如臣卑鄙,遽畀至重之責,臣竊惑之,且臣自奉非常之命,宿疴闖肆,瀕殆者屢矣。特荷將迫之暇,獲延殘喘,無往非鴻私攸造,而形殼僅存,神識都淪,雖欲强自抖擻,終恐無奈何矣。以材則毫分蔑稱,以病則彈束無望,坐徼榮寵,罪積慢蹇,衷情惶隘,日甚一日,伏乞諒察,亟收成命云云。答曰,省疏具悉卿懇。世道之反淳,時象之回泰,誠一轉移間事,而士趨之日卑,生民之日瘁,俗習之日渝,經用之日絀,卿言詳且切矣。譬如久病之形證,正須良藥之對投,旣知如是爲病,曷不如是爲藥?衛闢之所講究,事育之所裕足,侈濫踰制之所禁抑,蓄儲俱罄之所彌綸,此皆大臣之責,而綏邦本壽國脈,亦不外是矣。至於講學一事,卽予反省處,而資乃啓沃,賴厥導迪,又豈非大臣之責乎?其有才而處其地,乃謂之若有艮限,進一步不得云者,予實莫曉其然矣。愼節之尙此進退,甚庸奉慮,而將攝旣久,自當不日差,復卿其更諒,幸我國事。仍傳曰,此批答遣史官傳諭,仍與偕來。
己巳二月三十日巳時,上御延生殿。進講入侍時,同知事尹滋承,參贊官申獻求,侍讀官李承宇,假注書李鳳德,記事官朴齊用,別兼春秋趙肅夏,各持孟子第一卷,以次進伏訖。上曰,史官分左右。缺獻求曰,君子之養勇,非特爲除暴祛亂而已,修身之道,亦資於是。苟爲無勇,心地不固,每爲利慾所奪,故先須立志剛確,養氣奮發,然後可以臨事果斷,見道猛進,至於改過不吝,祛邪勿疑,皆須從勇字上用工也。權泰植郞廳申炳休日記廳堂上朴容大。
上在景福宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,左副承旨李承五,今日不爲仕進,卽爲牌招,何如?傳曰,允。
傳曰,予不欲一切敦迫,故偕來之命,始下於作日矣。君臣之間,貴相知心,而卿之愈往持重,漠然無轉動底意,予心紆鬱,容有其極?儀表雅俗,謨謀廟堂,卽卿之所自有者,則殫匪躬之節,效先國懋實之義,非卿之責而伊誰之望乎?蘊抱之展施,君子所願也,畀付之對揚,人臣常分也。揆地之共貞在此,庶僚之協恭在此,卿其反覆斟量,須勿規規於辭受之間,必以駕屨爲念事。偕來史官,更爲傳諭于右議政。
傳曰,政官牌招開政。
傳曰,在外敦寧都正許遞,今日政差出。
傳曰,司宰提調許遞,今日政差出。
傳曰,玉堂有闕之代,前望入之。
玉堂前望入之,應敎金敬均,副應敎趙肅夏,副校理金裕行·趙秉稷,修撰李龍雨,副修撰吳長善,落點。
傳曰,呈告禮曹判書許遞,前望入之。
禮曹判書前望入之,金世均落點。
傳曰,見窠皆令差出。
傳曰,發遣吏郞,諸執事淸齋與否,摘奸以來。
以司謁口傳下敎曰,毓祥宮展拜後,以間路次詣宣禧宮·延祐宮展謁矣。以此磨鍊,設布城置之。
以司謁口傳下敎曰,二十二日閱武時,侍衛與從陞,以甲冑磨鍊,行殿置之。
假注書金敬義書啓,臣敬奉聖諭,馳往傳諭于北部嘉會坊齋洞契右議政洪淳穆所住處,則以爲屢控血懇,尙阻矜諒之眷,荐辱聖諭,冞勤提勉之敎。自夫君臣間貴相知心,曁于蘊抱之展施,畀付之對揚,雖典·謨·訓·命,勅勵交須之美,豈可尙此擬人?必以其倫,而聲聞過情,君子攸戒,臣固羞愧却走之不得,而第臣至無能至不才,宜莫逃於日月之明。誠未見孚,言未見槪,致使克愼之恩禮,愈往愈褻,徒增罪戾,宿疴沈綴之中,憂危弸轖,轉添一疾。惟有更暴未罄之悃,而情窮勢蹙,不知所以仰對云矣。臣旣承期於偕來之命,故姑爲仍留之意,敢啓。傳曰,知道。
右副承旨具春喜,同副承旨申獻求,啓曰,臣等卽見傳敎下者,有鹿島加棘罪人趙猷善特放之命,臣等相顧愕貽,竊不勝憂歎之至。噫,猷善之昨年負犯,卽典憲之所必誅,覆載之所難容也。曾未周歲,遽置於寬宥之典,是雖出於好生之至德,竊恐罔象之形,終逃於禹鼎,伏奔之戒,復深於羲繇。臣等忝在惟允之地,不容泯默,故玆敢仰籲。伏乞三思,亟寢成命焉。答曰,知道。此非如是之事,卽爲頒布。
左副承旨李承五,右副承旨具春喜,啓曰,臣等以趙猷善事,敢效徼還之義,冀承反汗之命矣。卽伏承下答,不惟不賜兪音,乃反有卽爲頒布之敎,臣等益不勝萬萬憂慨之至。惟彼猷善,以其人則邪窩之親屬也,以其罪則密機之走洩也。究厥負犯,何等緊重,伏願亟加三思,卽爲還寢焉。答曰,知道。喉院,異於三司,何可如是乎?
以江原監司趙龜夏狀啓,三陟營將尹秉善,父年旣過七十,又是獨子,依法典許遞,令該曹稟處事。傳曰,令該曹口傳,各別擇差,不日下送。
議政府啓曰,本府公事官金命求,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
又啓曰,卽見黃海監司曺錫輿狀啓,則本道戊辰條公都會,固當設行,而窮春赴試,爲弊多端,待秋合設事,請令廟堂稟旨分付矣。事勢如此,依狀請待秋合設事,分付,何如?傳曰,允。
禮曹啓曰,今三月二十三日,大妃殿誕日陳貿,節目當爲磨鍊,而其日,與國忌齋戒相値矣。謹稽膽錄,則在前如此之時,以無故日,啓稟退行,曾有定式,而二十四日·二十五日·二十六日,連値齋日,以二十七日退行,磨鍊節目,何如?傳曰,允。
兵曹啓曰,今此大駕,詣毓祥宮·宣禧宮·延祐宮展拜時,各營札駐等節,依自內例磨鍊事,命下矣。大駕詣毓祥宮時,訓鍊大將,率該營旗鼓前排步軍二哨,札駐於景福宮城西北隅,而大駕入宣禧宮後,移陣於迎秋門外南路札駐,禁衛大將率該營旗鼓前排步軍二哨,札駐於新石橋南路,而大駕入宣禧宮後,移陣於禁川橋西路札駐,御營大將率該營旗鼓前排步軍二哨,札駐於淸風溪北路,而大駕入宣禧宮後,移陣於新石橋北路札駐事,竝分付,何如?傳曰,允。
又啓曰,今此大駕詣毓祥宮·宣禧宮·延祐宮展拜時,訓局步軍一哨式除出,各其將官率領,毓祥宮·宣禧宮·延祐宮大門及墻外排立,環衛作門,何如?傳曰,允。
禮曹今三月二十三日,大妃殿誕日陳賀,以二十七日退行事,草記允下矣。應行節目,參考前例磨鍊爲白去乎,依此擧行,何如?啓,旣承大妃殿下敎,權停。
有政。吏批,行判書趙秉昌,參判金世鎬,牌招不進,參議李晩運進,承旨進。吏批啓曰,行判書趙秉昌,參判金世鎬,竝牌招不進,小臣獨政未安,何以爲之?敢稟。傳曰,只出緊任。以白誠洙爲持平,鄭匡魯爲敦寧都正,李寅會·李昌魯爲監察。安岳郡守南廷益,姑爲仍任事承傳,贈戶參朴基善,贈戶判例兼,贈戶議朴淮淳,贈戶參例兼。贈樂正朴載潤,贈戶議。已上知事朴鍾大三代。再政。以李承輔爲右參贊,金世鎬爲司宰提調,李敦禹爲司僕正,李在果爲司成,呂善驥·金斗淵爲典籍,李承宇爲南學敎授,李魯求爲假監役。
兵批,以洪鼎周·朴膺臣爲僉知,任龍準·王殷疇爲五衛將,太世應爲慶熙將,池有璜·朴光喆爲昌德將,吳晉泳爲全羅兵使。小吉號里權管單崔義澤,同知單金碩龜。再政。以李敎憲爲訓鍊都正,李周赫爲中樞經歷,同知單崔翰周。三政。以李起周爲訓鍊判官,同知單安思俊。四政。以李鉉九爲訓鍊主簿,同知單鄭恩錫。五政。以具永植爲武兼,同知單太世應。
訓鍊都監啓曰,本局千摠李公濂,身病猝重,勢難察任,改差,何如?傳曰,允。
宗親府啓曰,卽接內需司牒報,則咸興·永興兩本宮四月別大祭時,造燭封香吉日,今月二十日辰時,衣襨·香燭·祭品奉詣吉日,同月二十一日辰時,俱吉云,以此日時擧行之意,敢啓。傳曰,知道。
副提學任承準,典翰李起鎬,副應敎趙肅夏,校理李晩耆·李承宇,修撰金錫輔·李龍雨,副修撰趙秉肅,聯箚略曰,臣等,卽伏見院議啓辭批旨下者,始知有鹿島加棘罪人趙猷善放送之命,臣等相顧愕眙,竊不勝憂歎之至。噫,彼猷善,以喆增之近族,敢生營護之計,先事洩機,使王章不得伸,其心其跡,與喆增無異,今何可遽議於宥釋之典乎?竊恐從玆以後,王法漸至解紐,亂逆無所知懼,豈不懍然而寒心哉?臣等忝在論思,不容泯默,玆敢聯籲。伏乞深思,亟寢成命。答曰,省箚具悉。此胡大事,而紛然至此乎?
大司憲李明迪,大司諫黃鍾顯,執義南啓憲,司諫愼在寬,掌令朴弘壽,持平申錫淵,獻納趙性鶴,正言趙在九·宋彙仁,聯箚略曰,臣等卽伏見院啓,有此非如是之事,卽爲頒布之敎,始知鹿島加棘罪人趙猷善之蒙放矣。噫,猷善之走通喆增之罪,何等凶憯?究厥負犯,萬剮猶輕,此何可晷刻暫貸,而曾未周歲,有此寬典。雖出於好生之德,臣等竊恐邪類之無所懲畏,包藏凶險,漏網之憤轉甚,伏莽之憂未艾,思之及此,寧不大可懼也哉?玆敢聯籲,伏乞深思,亟寢成命焉。答曰,省箚具悉。於渠不必深誅,亦可以懲其罪矣,須勿爭執。
己巳三月初一日巳時,上御延生殿。進講入侍時,講官趙性敎,參贊官申獻求,檢討官金錫輔,假注書金禹鉉,記注官白時範,別兼春秋朴定陽,各持孟子第一卷,以次進大訖。上曰,史官分左右。上誦前受音一遍訖,仍開卷。性敎讀,自齊宣王見孟子於雪宮,止可以比於先王觀也,仍釋義訖。上命授書算于性敎,上讀新受音十遍訖。性敎還納書算。上曰,樂以天下,憂以天下者,何謂也?而殷湯及周文·武,皆以與民同樂,得天下歟?性敎曰,誠然矣,樂以天下,憂以天下者,憂樂不以一己之私,而以天下之公也。成湯·文·武,至公無私,與民同樂,故能王天下也。上曰,不與民同樂,則雖欲行王,其可得歟?性敎曰,然矣,當時列國之君,私慾交蔽,不知有同樂之仁政,故不得行王。蓋王者無私,一視兆民,凡有憂樂,不以己而以民,民憂亦憂,民樂與樂,天理之公也。昔宋之范仲淹,嘗自誦公曰,士當先天下之憂而憂,後天下之樂而樂,志在循公,爲時賢相,而況君臨天下,博施濟衆,夫豈以一己之私,爲之憂樂歟?廣廈細氈,必思蔀屋之愁歎,玉食錦衣,常念畎畝之艱難,民之有疾病疴痒,若己之恫,民之得壽考寧謐,視吾之福,先王之於民,存心愛恤,有如此者。故民亦憂其憂樂其樂,而君,以民爲體,民,以君爲心,上下交孚,共享太平,治世休像,藹然可想。孟子之言,可謂切至,而宣王徒知一己之私,罔念與衆之公,終不能推而用之,爲後世譏,是知王不王,公私之分也。此章旨意,最宜深味,伏願倍加警省焉。錫輔曰,孟子之每對齊王也,因其已發而開導其善心,使之存天理,必曰與民同樂,其樂其憂,與百姓同之,則君民一體,歡欣痒疴,擧切於吾之身矣,君之體仁如此,則天下之民,其將何往?皆吾之有也。大扺啓發仁端,擴存天理,是講學之工也。講學之道,不可只取義於章句之上,徹上徹下,講求其本然流行之理,其於言仁義處,必深究,而以擴乎殿下之仁義,論王道處,必體認,而以行乎殿下之王道,則仁義日章,王道日行,講學之工,自然於其中,顧力行何如耳?獻求曰,雪宮,卽齊之離宮,人君,自以爲樂於崇臺華觀,不念蔀屋之愁苦,則民何以不怨乎?此所謂人不得則非其上也。古者帝舜,彈薰殿之琴,而以阜民財,解民慍爲歌,文王之作靈臺,經始勿亟,而庶民子來。當是之時,德化流洽,民俗熙皞,豈有一夫之不得其所者耶?顧今正衙重建,大業中興,因此而益懋聖德,以民憂爲憂,民樂爲樂,而惠澤旁布,浹于民心,則民將蹈舜愛戴,與同太平之樂矣,曷不休哉?上掩卷,命史官就座,又命退。諸臣以次退出。
上在景福宮。停常參·經筵。
政院啓曰,行都承旨鄭基會,左承旨李炳敎,右承旨金聲根,不爲仕進,左副承旨李承五監祭進去,同副承旨申獻求式暇。院中只有臣一人,伴直無人,右承旨金聲根,所當牌招,而拘於廳規,不得請牌,何以爲之?敢稟,傳曰,牌招。
以右承旨金聲根牌不進罷職傳旨,傳曰只推。
傳曰,禮房承旨,馳詣皇壇,奉審摘奸以來。
右副承旨具春喜啓曰,臣於趙猷善特放之命,非不知天地之仁,大德日生,而荐煩瀆擾,復難至三者,誠以關和之重,不可遽輕,隄防之嚴,不可少弛也。庶幾轉圜之量,劃賜反汗之音,而不加採納,申命頒下,臣尤不勝抑鬱憂歎之至。惟彼邪逆近出,難免湛族,獄情遠洩,合施誅身,而海島善地,經年假息者,已是渠莫大之幸。今復霈恩橫流,生歸田里,則邪類亂徒,何所知戢,邦紀王章,何所知畏?伏願三思,還寢成命焉。答曰,知道。屢煩酬應,至此之甚,分義道理,固當若是乎?
傳曰,講筵日開,玉堂之無難在外,番次苟艱,且大享在邇,兩司之在外者,多有若謀避者然,寧有如許道理?堂下官之在外懸頉者,令政院,一一知入,如或有原在外者,令吏曹申飭上來,使之趁參於大享,從今以後,前期申飭,毋至臨時窘急事,定式。
傳曰,鹿島加棘罪人趙猷善放。
傳曰,臺諫竝許遞,前望入之。
兵曹口傳政事,以洪在愼爲三陟營將。
吏曹啓曰,司僕寺正李敦禹,奉常寺主簿韓緻奎,繕工監假監役官李魯求,俱以身病,呈狀乞遞,竝改差,何如?傳曰,允。
弘文館啓曰,新除授應敎金敬均,時在京畿楊州地,副校理金裕行,時在公忠道忠州地,趙秉稷,時在槐山地,副修撰吳長善,時在京畿龍仁地。經筵入番事緊,請竝斯速乘馹上來事,下諭。答曰,依啓。
又啓曰,典翰李起鎬營建都監都廳進,副應敎趙肅夏別兼春秋進,應敎金敬均,副校理金裕行·趙秉稷,副修撰吳長善,在外,校理李晩耆·李承宇,修撰金錫輔,副修撰趙秉肅,差祭,上番闕直,事甚未安。檢校典翰李根秀·李冕榮·趙康夏·金奎弘,竝卽牌招,推移入直,何如?傳曰,允。
義禁付啓曰,鹿島加棘罪人趙猷善,放事承傳啓下矣。趙猷善,臺啓方張,不得擧行之意,敢啓。傳曰,知道。
摠戎廳啓曰,本廳中軍宋在璿,身病甚重,勢難察任,改差,何如?傳曰,允。
大司憲李明迪,大司諫黃鍾顯,執義南啓憲,司諫愼在寬,掌令朴弘壽,持平申錫淵,獻納趙性鶴,正言趙在九·宋彙仁,聯箚略曰,臣等於昨以趙猷善事聯陳一箚,冀承兪音,及伏奉批旨以於渠不必深誅,亦可以懲其罪爲敎,臣等徊徨繞壁,益不勝憂歎之至。噫,此罪人與喆增,一而二二而一也,其窮凶絶慝之情節,思之心寒,言之膽掉,而汔今假息於島中,已是寬典,今又特施全釋,則失之太輕。伏願更三思,特從臣等之請。答曰,省箚具悉。不念應酬之煩複,有此論執之支離,實未可知也。
副提學任承準,典翰李起鎬,應敎趙肅夏,修撰李龍雨,聯箚略曰,臣等,昨以趙猷善宥釋之命,竊不勝憂惋之忱。噫,彼猷善所犯,有可以一分容貸者,則臣等亦何敢以歷日瀆撓,可已而不已哉?全釋之命,忽加於凶孽,有若尋常罪犯,遇赦蒙放者然,臣等相顧㮙眙,竊爲朝廷惜此擧也。欲望三思,亟收成命焉。答曰,省箚具悉。已悉前批,其勿更煩。
大司憲李明迪,大司諫黃鍾顯,執義南啓憲,司諫愼在寬,掌令朴弘壽,持平申錫淵,獻納趙性鶴,正言趙在九·宋彙仁,聯箚略曰,猷善之陰護漏通之罪,卽前古所無之逆變也。屢請不一請,而第誠淺辭拙,未克格天,一兪尙靳,臣等竊不勝萬萬抑鬱之至。伏乞亟回聰聽,特允所請,俾折亂萌,少伸王章焉。答曰,省箚具悉。連事煩瀆,何必乃爾?
領府事鄭元容,領敦寧金左根,判府事趙斗淳,領議政金炳學,聯箚曰,伏以臣等,於鹿島加棘罪人趙猷善特放之命,實有所長慮而永歎者矣。此罪人,關係甚大,而獄案則未可曰究竟,干紀旣重,而王章則未可曰夬施,而海島薄勘,至今假息,尙有輿論之如沸。又從以宥之釋之,有若尋常論配者然,揆以刑政,得無可議者乎?有國典憲,不可以不伸,有國隄防,不可以不立,則雖以人主之尊,不得低仰於其間,而況喉舌之地,論啓而繳還之,耳目之任,聯牘而爭難之。此可見大同之情,何殿下不賜開納,尙靳反汗之音乎?天地好生之德,臣等固不勝欽誦萬萬,而若其關係之如此,干紀之如此,典憲·隄防之又如此,有不當遽議肆赦,且赦者,小人之倖,而非所以止辟也。故自古在昔,莫不致愼於此,此臣等所以冒具短牘,相率聯籲者也。伏願聖明,亟加三思,寢還前旨,千萬幸甚。答曰,省箚具悉卿等之懇。此不過蒙騃沒覺之賤類,而罪旣旡妄,亦足以懲之矣。卿等其諒之。
己巳三月初二日巳時,上御延生殿。進講入侍時,講官金學性,參贊官具春喜,檢討官李龍雨,假注書李鳳德,記注官金泰煥,別兼春秋朴定陽,各持孟子第一卷,以次進伏訖。
上在景福宮。停常參·經筵。
政院啓曰,同副承旨申獻求,今日不爲仕進,卽爲牌招,何如?傳曰,允。
又啓曰,行都承旨鄭基會,尙方進,左承旨李炳敎不爲仕進,右承旨金聲根偕來進去,左副承旨李承五式暇,右副承旨具春喜罷職出去。院中只有臣一人,伴直無人,左承旨李炳敎,所當牌招,而拘於廳規,不得請牌,何以爲之?敢稟。傳曰,牌招。
傳曰,禮房承旨,馳詣懿昭墓,奉審摘奸以來。
傳曰,偕來史官還入。
傳曰,玉堂聯箚,留院經夜,事甚駭然,當該承旨,施以罷職之典。
傳曰,承旨有闕之代,前望入之。
承旨前望入之,鮮于澲落點。
右承旨金聲根書啓,臣敬奉聖批,馳往傳諭于北部嘉會坊齋洞契,右議政洪淳穆所住處,則以爲臣誠忱淺薄,前後控極,終歸桅蠟,徒積難貰之辜耳。若其立賢而匡辟,玆乃古昔明良第一等事功,斷非如臣下流所承聞者,而作室,疎工師之擇,濟川,失長老之任,止竟是傾撓已也,墊溺已也。今臣所叨,奚異於斯?倘以奉令承敎,可幸無罪,作爲貪冒計,則緣臣微末,一誤於聖簡,再誤於天職,此臣所以寧被兩觀之誅,莫廁三階之列矣。夙夜邇列之陋地相守,尤萬萬縮蹙,亟賜召還,無任懇禱之至云矣。臣旣承仍與偕來之命,故姑爲仍留之意,敢啓。傳曰,知道。
訓鍊都監啓曰,本局千摠申泰善,以前任全羅兵使,上來差遲,久曠可悶,今姑改差,何如?傳曰,允。
兵曹,以鄭雲翼爲摠戎中軍。
大護軍洪淳穆疏略曰,臣力疾陳籲者三,冒悚附對者六,缶盈無素,琉聰未格,每控一番至懇,反激一番隆眷,不覺惘然失圖,若窮無歸,若乃庶事緣臣而脞,衆望緣臣而缺,以至四維,緣臣而隳壞,則關係於國家輕重,顧何如也?王政莫先於立賢,臣職莫大乎匡辟,擔責旣重,故簡畀必愼,不啻若作室而聽都料,濟川而仗副梢,厥或任非其人,適足以血指而臭載。第今民國汚隆之機,間不容髮,輕理之策,亟於曁茨,維持之憂,急於備袽,萬萬非如臣樸拙,所可着手也,審矣。蓋嘗聞之,一日立乎其位則一日業乎其官,一日不得其官則不敢一日立乎其位,人臣事君,惟出與處而已。臣若徒懷怵畏,强所不强,究竟六州之鐵,難鑄此錯,則身之跋疐,不遑自恤,國之扤隉,誰將執咎?欲進則折轅,而必無其幸,欲退則觸藩,而不得自由,事到難處。聖慈矜之恤之,劃行鐫改,仍降威罰,臣當感戴恩造,生生隕結,以報終始全保之澤云云。答曰,省疏具悉卿懇。立賢爲莫先之政,故予所以畀卿也,匡辟爲莫大之職,故卿可以輔予也。若作室而墍茨者誰歟,若濟川而備袽者誰歟?都料而聽卿焉已,副梢而仗卿焉已,惟予簡拔,蓋如此,惟卿擔責,又如此矣。旣立乎其位,曷其不業乎其官,而其曰不得其官,不敢立乎其位者,豈理乎哉?華辭衍語,不如就事論理,草草數行,略布予衷,卿其更諒,毋庸逡巡。仍傳曰,此批答,遣右承旨傳諭,仍與偕來。
都承旨鄭基會疏略曰,昨日玉堂三次聯箚之到院者,未卽呈徹,至伏承當該承旨罷職之命矣。堂箚捧納,何等嚴重,而全昧規例,達宵留滞,此實前所未有之事也。臣忝在一院之長,苟能先事操飭,寧有是也?伏望劃降郵罰,以警具僚,以安私分焉。答曰,省疏具悉。事甚駭然,故已問備於該房,卿其勿辭。
副提學任承準,典翰李起鎬,副應敎趙肅夏,修撰李龍雨,聯箚略曰,噫,彼猷善,負犯至重,斷案自在,島棘曾未周歲,霈典忽下今日,輿情靡定,公憤益鬱。玆敢復伸前懇,伏乞亟寢成命。答曰,省箚具悉。至再至三,何其支離之甚乎?
己巳三月初三日巳時,上御延生殿。進講入侍時,同知事申應朝,參贊官具春喜,參贊官任承準,假注書洪健植,記注官金泰煥,別兼春秋朴定陽。
上在景福宮。停常參·經筵。
傳曰,每下一番敷示,輒增一番延佇,以予着急,望卿益切,而卿之以疏以奏,曠日相持者,果奚爲然也?卿於前疏,懇懇乎出處之義,夫可出不可出,可處不可處,惟視其義之可與不可而已。今卿之出,孰謂之不可,今卿之處,孰謂之可乎?予見卿可出而不可處,未見卿可處而不可出耳。予旣托之以股肱,卿當效之以心膂,是誠君臣上下,相須成體者也。所任於卿者重,故所望於卿者厚,不得不說之詳而勉之切,卿其諒之事。偕來承旨,更爲傳諭于右議政,期於偕來。
右承旨金聲根書啓,臣敬奉聖諭,馳往傳諭于北部嘉會防齋洞契右議政洪淳穆所住處,則以爲,臣叨萬萬不當之職,控斷斷必辭之懇者,斟酌乎公私利害,參倚乎去就可否,不報爲報,是臣區區微諦。今又以出處之義,聖敎極其嚴正,至及於股肱之托,心膂之責,苟使臣,劣有所長,可備伴食之列,粗效自勵,獲逭素餐之刺。以臣所蒙被,何苦爲此退讓,乃敢致煩酬應?昔有一日十四便往回者,非其自重而力抗,防範之愼莫越也,名器之恐或䙝也。顧臣迷執,亦惟在斯,欲進則僨敗必極,欲退則慢蹇是怵,神魄遁爽,委淹懍蹙,惟俟遄伏邦憲而已云矣。臣旣承期於偕來之命,故姑爲仍留之意,敢啓。傳曰,知道。
傳曰,政官牌招開政。
傳曰,呈告參贊,與未肅拜參贊許遞,今日政差出。
傳曰,呈告泮長許遞,今日政差出。
傳曰,在外敦寧都正許遞,今日政差出。
都總府啓曰,今日入直內三廳·武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,僉知中樞府事洪鼎周·朴膺臣,五衛將柳泰魯·姜在恒·權宅圭,忠壯衛將元錫五,慶熙宮衛將太世應,昌德宮衛將池有璜·朴光喆,俱以身病猝重,無望供職。新除授全羅兵使吳晉泳,母年今爲七十二歲,他無兄弟,法不當遠離赴任,戶奴呈狀乞遞矣。邊帥之親年七十無兄弟獨身者,許遞,其例載在法典,竝改差,何如?傳曰,允。
以吏曹參議李晩運牌不進罷職傳旨,傳曰,只推。
有政。吏批行判書趙秉昌進,參判金世鎬,參議李晩運,牌招不進,承旨進。以韓啓源爲左參贊,曺錫雨爲右參贊,李龜沼爲敦寧都正,鄭範朝爲大司成,金性均爲司僕正,李學年爲奉常主簿,宋持鼎爲西部都事,金重鉉爲假監役。承文正字二單金英默·李徽圭,故學生吳元善,贈戶參例兼,守全羅兵使吳晉泳考。
兵批,以林達洙·梁纘永爲僉知,李元柱·李復來·李仁輔爲五衛將,趙存鳳爲忠壯將,金尙宜爲慶熙將,朴聖元·金達權爲昌德將,李敎獻爲全羅兵使,崔膺祖爲蒜山僉使,同知單池有璜。再政。以張厚植爲訓鍊都正,同知單金達權,僉知三單李元柱·李仁輔·李復來。
訓鍊都監啓曰,本局別將申在儉,身病猝重,勢難察任,改差,何如?傳曰,允。
左副承旨李承五疏略曰,臣再昨日申刻後,監祭于皇壇,昨又以懿昭墓奉審,連不在院,而玉署論執之箚,經夜不啓,至承僚臣譴罷之嚴命。夫公車出納,係是臣房主管也。臣雖夤緣事會,置諸不問之科,而臣若先事察飭,無所遺錯,則莫重章疏,豈至於稽滯若是乎?伏乞亟治臣該掌不審之失,以嚴惟允之地,俾爲不職者戒焉。省疏具悉。已諭於知申之批。
己巳三月初四日巳時,上御延生殿。進講入侍時,講官曺錫雨,參贊官申獻永,檢討官李龍雨,假注書洪健植,記注官白時範,別兼春秋朴定陽。
上在景福宮。停常參·經筵。
自前夜人定至開東,灑雨下雨,測雨器水深四分。
藥房提調金世均,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
備忘記,三陟營將洪在愼下直,長弓一張·長箭一部·片箭一部,筒兒一箇賜給。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆未肅拜,不得來會云矣,敢啓。傳曰,知道。
又啓曰,左承旨李炳敎,左副承旨李承五,今日不爲仕進,竝卽牌招,何如?傳曰,允。
以左承旨李炳敎,左副承旨李承五牌不進罷職傳旨,傳曰,只推。
傳曰,予欲更爲敦勉乎則辭已竭矣,卿欲更爲巽讓乎則疏且屢矣。除却千言萬語,予之所眷眷,卿之所斷斷,不在虛文彌禮,而鼎席之得以增重,廟務之不至積滯,又是卿一出以後事也,卿雖終始浼浼,予則必致,卿乃已卿其熟諒於此,以古人開誠布公,集思廣忠,自期而又自勉,則其民國事,豈不幸甚也哉?予方臨軒而俟回音事,偕來承旨,更爲傳諭于右議政,期於偕來。
右承旨金聲根書啓,臣敬奉聖諭,更爲傳諭于北部嘉會防齋洞契右議政洪淳穆所住處,則以爲臣,辜恩慢命,縮伏俟勘之中,復奉聖諭,威罰不降,寵眷反隆,顧臣賤陋,何以得此於聖明乎?犬馬尙能戀主,蛇雀亦知圖報,豈不感戴思效,而今若藉托趨走,是不量也,膠守愚迷,是蔑分也,情跡到此,靡所止泊,惟當靦顔冒膺,罄暴餘蘊,冀幸生成之澤,而宿疾越劇,容俟將息,始可蠢動,邇臣之屢日相守,悚惶轉甚,先賜召還,以存事體云矣,臣旣承期於偕來之命,故姑爲仍留之意,敢啓。傳曰,知道。
傳曰,聞右相俟間簉朝云,爲國事萬幸,偕來承旨還入,以安大臣之心。
傳曰,初十日次對,進定於初八日。
傳曰,自明日進講停。
傳曰,副提學有闕之代,前望入之。
副提學前望入之,鄭健朝落點。
以平安監司朴珪壽狀啓,朔州府使李憲璟,父今年七十五歲,依法典啓聞遞改事,傳曰,此是善治守令也,礪山府使,令該曹口傳相換。
吏曹口傳政事,朔州府使李憲璟,礪山府使朴志膺已上相換事承傳。
吏曹啓曰,朔州府使李憲璟,礪山府使相換事,命下矣。以前任遂安郡守,方在解由未出中,何以爲之?敢稟。傳曰,勿拘。
內醫院啓曰,自前幸行時,若是經宿之地,則陪從掌務官一員,例自司僕寺,補把一匹許給矣。今番幸行時,依例許給之意,分付該寺,何如?傳曰,允。
兵曹啓曰,龍虎營巡牢名色,每患苟艱,昨年,二十名加數把定矣。凡於公故,猶爲不足,更加二十名抄定,而接濟之需,自臣曹,從長變通,以爲支放之意,敢啓。傳曰,知道。
己巳三月初五日巳時,上御延生殿。進講入侍時,領議政金炳學,同知事李寅命,參贊官鮮于澲,侍讀官李承宇,假注書李鳳德,記事官朴齊用,別兼春秋朴定陽,各持孟子第一卷,以次進伏訖。上曰,史官分左右,缺,炳學曰,臣於其間,久未登筵,而每聞講誦之日勤,意謂聖學之益加就將矣,今伏聞講誦之際,舛錯甚多,無或聖念之勤孜,不如前日而然乎?古人云,見拙於下則上之恥也。臣等雖不似,每侍講筵,側聽玉音,文理瀜會,則退相欣慶,不然則極爲抑鬱,耿耿一念,常在乎聖學之如何耳。臣僚至微也,然左史記言,右史記動,載之方冊,垂諸後世,人君如或放心,則其恥倘如何哉?且講誦時放心,非九經所謂體群臣之義,而人君如或放心,則亦豈群臣之仰望我殿下者乎?斯須之間,無或逸豫然後,學日就而德日新矣。不然則終累大德,九仞之功,易虧於一簣。伏願益加聖念,懋終如始,是臣區區之望也。上曰,當益加勤勉矣。
上在景福宮。停常參·經筵。
自五更至開東,灑雨下雨,測雨器水深一分。
傳曰,檢校直提學李載冕,馳詣健陵,奉審摘奸,仍留監祭,顯降園·華寧殿,一體奉審以來。
傳曰,出身梁柱顯,閑良徐光承,竝別軍職差下。
傳曰,南行宣傳官李秉奎賜第。
弘文館啓曰,新除授副提學鄭健朝,卽爲牌招察任,何如?傳曰,允。
兵曹啓曰,今三月初六日戊寅寅正三刻七分,土王用事,改火進上時,宗廟·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
吏曹啓曰,西部都事宋持正,繕工監假監役官金重鉉,俱以身病,呈狀乞遞,改差,何如?傳曰,允。
政院啓曰,卽者修撰李龍雨,以其親病,陳疏徑出,原疏纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
司甕院啓曰,自前每當幸行經宿時,各邑地方官進排御供物膳日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後,行會畿營之意,曾有所稟定矣。今此幸行時,各邑進排,依例知委監膳提調,郞廳先期進詣,何如?傳曰,置之。
戶曹啓曰,田賦考,明日當爲修正以入,而因咸鏡道收租案,有誤錄改修正之致,限內不得磨勘之意,敢啓。傳曰,知道。
刑曹啓曰,卽接公忠監司閔致庠文移,則永同縣徒一年定配罪人朴吉伊,黃澗縣徒一年定配罪人秦忠甲,限滿云矣。取考曹上配案,則吉伊·忠甲,以侵辱婦女罪,戊辰三月到配,俱以限滿的實,依法典放送後,徒流案頉下事,今付道臣之意,敢啓。傳曰,知道。
兵曹口傳政事,部將加設二單,梁柱顯·徐光承。
修撰李龍雨疏曰,缺省疏具悉。爾其勿辭救護。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,同副承旨許遞,前望入之。
承旨前望入之,具春喜落點。
傳曰,東津僉使柳駿遠,神光僉使李秉國,令該曹,口傳相煥。
傳曰,發遣吏郞,諸執事淸齋與否,摘奸以來。
以鎭撫使李容熙狀啓,本府判官李源龜,漂到唐船,任其徑還,揆以邊情,極涉疎忽,爲先罷黜事,傳曰,係是遺釁,則宜有警飭,此亦出於邊上戒嚴之本也。姑爲安徐。
兵曹口傳政事,東津僉使柳駿遠,神光僉使李秉國,相換事承傳。
弘文館啓曰,副提學任承準喪第三日,依定式,遣檢書官,致弔恤孤,仍爲勸粥以來之意,敢啓。傳曰,知道。
政院啓曰,新除授承旨具春喜,方在罷散中,何以爲之?敢稟。傳曰,敍用。
摠戎廳啓曰,本廳屬北漢管城將元棨,身病甚重,勢難察任,改差,何如?傳曰,允。
上在昌德宮。停常參·經筵。
傳曰,禮房承旨,馳詣先蠶壇,奉審摘奸以來。
傳曰,聞驪城府院君·海寧府夫人緬禮在邇云。錢千兩·米三十石·木布各五同,令度支輸送,安葬日,遣地方官致祭。
傳曰,金吾堂上竝許遞,前望入之。
金吾堂上前望入之,判義禁申櫶,知義禁李章濂·朴永輔·李元熙落點。
傳曰,大臣·政付堂上引見。
政院啓曰,今番幸行時,何大臣留都乎?敢稟。傳曰,右議政爲之。
又啓曰,驪陽府院君內外祠版致祭時,何承旨進去乎?敢稟。傳曰,右副承旨進去。
臺諫前望入之,執義姜景奎,掌令朴弘壽,獻納洪時衡,持平趙在九落點。
傳曰,新除臺鍊,竝牌招,卽速停啓。
三軍府啓曰,卽接訓鍊都監所報,則今三月初九日習陣日次,而大將臣申櫶,以營建都監提調,連有公故,不得行操云矣,敢啓。傳曰,知道。
又啓曰,今此幸行時,守宮大將,以何三軍府事爲之乎?敢稟。傳曰,知三軍府事李載鳳爲之。
議政府啓曰,新差堂上趙成夏,今日賓對,懸病不進,事甚未安,令政院,卽爲牌招,使之進參,何如?傳曰,允。
兵曹,以閔寬植爲假內乘。
弘文館啓曰,副提學任承準喪成服日,依定式遣檢書官,致祭以來之意,敢啓。傳曰,知道。
右副承旨具春喜疏略曰,堂箚覆逆,何等嚴重,臣適在直,矇未察飭,以致經霄入徹,論厥罪犯,嶺海猶輕,聖度過加包容,輕勘未足贖愆,而乃於蟄伏自訟之中,伏蒙承宣點下,繼有恩敍之典,臣聞命惝怳,靡所容措,恩造雖極曠絶,情跡轉益惶恧。伏乞亟降威罰,勘臣未勘之罪。省疏具悉。旣問備矣,何必更引?
右議政洪淳穆箚略曰,臣前兼雲觀提擧,揆以公格,不宜仍帶,伏乞亟賜遞改,俾官方存私分安。答曰,省箚具悉卿懇。所辭,下該曹稟處。仍傳曰,此批答,遺史官傳諭。
己巳三月初八日辰時,上御康寧殿。大臣·政府堂上引見入侍時,右承旨金聲根,假注書李鳳德,事變假注書金敬義,記事官朴齊用,別兼春秋金性均,領議政金炳學,右議政洪淳穆,政付堂上金學性·趙秉昌·金炳㴤·曺錫雨·李景夏·金世均·金益文·李章濂·金壽鉉·朴永輔·李元熙·許熠,校理李晩耆,以次進伏訖。上曰,史官分左右,炳學進前問候訖。上曰,次對爲之。炳學曰,惟我翼宗大王,璇紀重回於是年,淸廟之瑤牒載晉,仙寢之圭瓚將薦,於戲之思,愀然如見,而典禮攸在,慈徽竝闡,中外攢祝,日久愈切,此皆聖孝之所由致也。臣躬逢晠會,敢以孝之一字,仰裨導和迎祥之道焉。孝經,論帝王之孝,而終之以和其民人,洪範敍皇極之福,而先之以敷錫庶民,蓋國依於民,非民則無以爲國,君民相與之重此大,有如是矣。凡今環海東億兆蒼生,莫非祖宗朝曁我殿下愛育之赤子也。終歲勤勞,忍飢疲筋,出麻絲粟米以事上,而不知其苦者,亦可見秉彝然也。殿下宮室錦玉之安,臣工師旅之養,無一不出於斯民,則殿下之視斯民,亦豈有間於古聖王如傷若保之念哉?昔周至成王,天下之治極矣,而召公作誥,一則曰祈天永命,二則曰祈天永命,天命靡常,聖哲所畏,故召誥一篇,以疾敬德,爲諴小民之本,以諴小民,爲祈天永命之本,其爲國家長遠慮者,乃爾也。惟殿下盡孝經之孝,而和其民,集皇極之福,而錫厥民,恒軫民事之艱難,克圖民力之裕足,至仁至善,浹髓淪肥,則萬億無疆,基于今日,豈不盛矣哉?此非高遠難行之事也。顧其道,卽不過曰講學而已。夫講學,將以明此理也。其要在正心,心正則家正,家正則左右正,左右正則朝廷正,以至百官萬民,罔敢不正,緝熙光明之德,郅隆泰通之治,自有不期然而然。功化所及,民其熙皞驩虞,如是之謂和民錫民,而其和其錫,亦爲祈永之本也。祖宗陟降之靈,其必悅豫於此,慈聖眷顧之念,亦將蘄望於此。然則殿下之孝,惟講學是已。伏願懋哉懋哉。上曰,當服膺矣。出擧條炳學曰,臣纔以和民錫民,有所仰奏者矣。和民錫民,本乎愛民,愛民在乎裕財,裕財在乎節用。傳曰,節用而愛民,易曰,節而制度,蓋節用云者,不獨吝出嗇用之謂也。無益之費,不經之用,皆可節耳。況今營建之役,係是必竣乃已之事,而公私之儲畜俱罄,中外之經費難繼掌賦之臣,相顧憂悶,茫然與措手處,爲今之計,惟猛加節省,亟先裁抑然後,民可以支保,國可以維持,而且念內而各司各貢,外而營梱邑鎭,凡於財賦去處,皆是大院君苦心經濟,隨處釐正者也。悠久長遠之謨,一則爲民國也,二則爲民國也。過此以後,雖零瑣費用,若謂之無足傷財,而漸至踰濫,又或一事二事,歸之已例,而套襲無節,則不但虧簣之爲可惜而已。差毫繆千,積小成大,其爲害國而病民,當復何居乎?上下同心,宮府一體,守而勿失,遵而毋違,歲月爲計,自然有補,此在殿下立志定規之如何矣。深加聖念,是臣區區之望也。上曰,予當敬遵釐正定式矣。有司之臣,亦爲典守,可也。出擧條炳學曰,宗英之科宦釐正,卽萬世久遠之謨也。臣不勝欽仰萬萬,而此其爲金石定制,則不容不編入於大典會通。且外此條例之年來通變,亦不爲不多矣。工役不必張大,只令開局於政府有司堂上,專管刊印,以爲次第補葺之地,何如?上曰,依爲之。出擧條炳學曰,錢穀用餘之封不動,國制然矣,而各司各營之課歲別置,則辛丑定典也。有國水旱之備,可以濟事,至今遵行,其效甚大矣。更爲申飭各該司,濫冗則益加裁損,出入則益加撙節,每於年終,毋論米錢木,一切依數入庫,入庫之時,別遣公事官,使之眼同擧行。至於度支,則軍國經費總滙之地也。有不必別立名目,自今爲始,戶曹別置,置之似好,糧餉廳則御前前排器械服色需用之所也。且歲入本庫不敷,封摏一款,亦爲置之事,分付,何如?上曰,依爲之。出擧條炳學曰,試所之設應辦所,寔出防私之意,而由來許多蹊逕,層出疊生,防私則有名無實,貢弊則去益難支,至如情費誅求,什物閪失,歲加年增,殆無限節,每經一番科試,輒致難番蕩敗,此非但貢弊之宜恤,從可見紀綱之解弛。臣意則一二所應辦所,竝革罷,策應措處之方,自臣府,量宜釐正,成節目施行,俾爲一分祛瘼之地恐好,故敢達矣。上曰,依爲之。出擧條炳學曰,昨冬日候,終始瀜暄,所鑿之氷,雖以策應,貢人事勢,有不可不念矣。各司頒氷,依年前例停止科外誅求之弊,亦爲禁斷,何如?上曰,依爲之。出擧條炳學曰,頃因關東繡單,安峽,惠廳納黃太三十二石零,代納之請覆啓,置之矣。卽見該監司趙龜夏所報,則復陳民邑苦瘼之狀,特許代納爲辭矣。正供之有請輒代,殊非事體攸宜,而民力旣如彼其艱絀,民情又如此其急切,事係幽隱,亦不可無參量者存,依報請,特爲許施,而一依年前黃州例施行事,分付,何如?上白,依爲之。出擧條炳學曰,故左議政洪樂純緬禮在近云。相臣遷窆時葬需及擔軍題給,自是法典所在,今亦依此例擧行之意,分付該曹,何如?上曰,依爲之。出擧條炳學曰,禁御兩營鄕軍停番收布之限,在今年矣。向奉下敎,兩營砲軍加數定哨料布等節,就此磨鍊,則今不必更爲限年,仍令停番代納之意,行會,何如?上曰,依爲之。出擧條炳學曰,蔭官之已經準職人,若蒙陞敍之典,則筵稟加資,多有已例,而安州牧使鄭憲朝,已經準職,且以繡褒向蒙陞敍,故敢此仰達矣。上曰,加資,可也。出榻敎炳學曰,訓局挾輦哨官·禁營槍劍哨官,藉曰領軍之任,職品公役,不下於別軍職·宣傳官,故在前行公二十四朔,則隨其仕報,雖散政,卽付六品職矣。間因司果之積滯,退仕以三十朔,且待都政,付諸參軍之次矣,此任之勞,比諸他職,不啻倍簁,而仕滿之日,反歸虛銜,其所齎鬱,容或無怪。自今爲始,仕滿後待都政,依宣傳官·公事官·從事官例,六品職隨窠區處恐好,故敢達矣。上曰,依爲之。出擧條炳學曰,關西素稱文明之鄕也。地留九井之制,民習八條之敎,風俗人物,尙義慷慨,邇來朝家眷顧之盛,有可以聳動一道,而第念彼此門戶,不無優劣,新進發軔之初,隨其地閥而分隷三館矣。此而不另加審擇,其於正名之義,豈無可議也乎?槐院分館人金明來·金斗洽·金國顯·崔國鎭·尹相殷·玄弼濟·韓緻奎·朴鍾善·金鎭模,自中之論,有所不協,竝降調國子,稍存分別,崔柄大雖非關西之人,其門地,不合槐院云。更以國子施行,而自今以後毋論京鄕,各別峻選之意,分付槐院,何如?上曰,依爲之。出擧條炳學曰,臣因此而又有所仰達者矣。國家之於西北,視同一體,而其人民之慕義嚮上,秉彝之所共得也。家數文學之士,亦有聲聞之所及,而第其道薦之際,或以吏校免身者,冒參其間,則甚非慰悅奬勸之政,且今日剡擧,將爲他日初仕之階而他日初仕,又將爲後日守令之階也。尤不容不極加愼擇後已,此亦紀綱中一事也。姑先關飭兩道道臣,凡屬卑微之類,切勿擧議,俾除混淆之患,何如?上曰,各別申飭,可也。出擧條炳學曰,西北人承旨諫長,邇來疏鬱之政,甚盛擧也。而至若武宣薦之見枳摠郞武兼者,實不無向隅之歎,繼自今,就人地之稍優,使之無礙調用,雖以松都人言之,宜無異同,亦爲一體施行之意,分付銓曹,何如?上曰,依爲之。出擧條炳學曰,行大護軍沈承澤,刑曹判書嚴錫鼎,行護軍洪鍾奭,竝政府堂上差下,沈承澤仍差湖西句管堂上,使之察任,何如?上曰,依爲之。出榻敎炳學曰,工曹參判尹滋承,年前陞資,翼日除拜灣尹,仍以此階,貤榮下批矣。今於內二品實職之後,宜有本生移贈之典。全羅兵使李敎獻,當爲追榮,而所后家,旣無可施,前慶州府尹徐經淳,當爲追榮,而所后祖,亦無可施,竝依已例,移施本生之意,分付,何如?上曰,依爲之。出擧條炳學曰,侍從臣父年七十加資,法典也,而前正言李晩瀅,所后家,旣無可施之所,依已例,移施本生之意,分付該曹,何如?上曰,依爲之。出擧條炳學曰,登科十年人陞六,係是應行之典,而今亦有限滿當陞之人云。依例陞六之意,分付銓曹,何如?上曰,依爲之。出擧條炳學曰,綏陵參奉朴齊弘,聞經涉疑之病,間雖向差,而今番親祼時,駿奔咫尺之地,極爲難愼,他陵參奉,令該曹,口傳相換,何如?上曰,依爲之。出榻敎淳穆曰,臣今力疾冒膺,豈或可進而進也哉?自叨謬簡,曠月虛縻,頻諭徒枉,恩禮屢瀆,反涉例讓,以臣眇末去就,致煩酬應,惶蹙日甚,不客不拚棄廉維,暫借前席,面陳方寸之守矣。第臣前後所奉敦勉,惻怛懇摯,溢於辭敎者,一出乎圖理求助之盛念,臣固欽仰萬萬,而顧今方域乂安,朝著淸明,雖無現前虞憂,苟究乎民國事計,尙不啻拯救之爲者,恐難以更僕數。此時置相,是何等愼重也?求之舊德,訪之儲望,責任經濟,儘不爲不多,乃以臣百無肖似,靦然充位,其在朝廷事體,可但曰苟簡已乎?臣世祿裔耳,頂踵毛髮,摠涵雨露,儻有一知半解,仰效塵刹之報,湯火虀粉,義所不避。至於是職,全沒絲毫榜樣,無以晷刻冒當,已有章奏間暴盡衷赤,庶幾諒燭,而昔鄭綮作相,始以歇後辭之竟,能遂其志,臣雖遠不及古人節節自爲之圖,亦惟在此,深有望於終始全保之澤矣。惟聖明,勿謂臣已進而進之,亟賜斥退,毋至僨誤國事,千萬祈祝。上曰,今旣出膺,喜幸萬萬,更勿巽讓,弘濟時艱,是所厚望矣。上曰,大臣就座。聲根曰,諸宰奏事。學性等曰,無所奏矣。聲根曰,玉堂所懷奏之。晩耆曰,謹稽經筵古事,則朝晝夕三講,爲金石不易之典,而至於日次召對,則禮簡而事美,故常行而不撤,此列祖已行之美規也。自昨冬以後,殿下罕御,召對朝講,亦或有間斷,臣恐殿下,優於好學,而未盡於篤學也。人君急務,莫先於講學大戒,莫過於安逸,可不念哉?伏願益加勉勵焉。上曰,所陳甚好,當留念矣。
上在景福宮。停常參·經筵。
備忘記,永宗僉使李儒增下直,長弓一張·長箭一部·片箭一部·筒兒一箇賜給。
政院啓曰,吏曹郞廳來言,臺諫有闕,政事,取稟。傳曰,前望入之。
又啓曰,卽者別兼春秋趙肅夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右使不可不備,別兼春秋金性均·朴定陽·崔鳳九,竝卽牌招,推移入直,何如?傳曰,允。
以別兼春秋金性均·朴定陽·崔鳳九牌不進罷職傳旨,傳曰,只推。
臺諫前望入之,大司憲閔泳緯,大司諫李綱峻,司諫愼在寬,掌令閔載晉,持平睦承錫,正言黃鍾運·金復性落點。
傳曰,臺諫竝卽牌超,停啓以入。
傳曰,明日出宮門路,以崇陽門爲之。
持平黃鍾運,司諫愼在寬,正言金復性啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國常刑乎?噫,諸賊之眼無國母,恣行胸臆,危逼之逆節,憯毒凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討無加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眥裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,阻遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,傳旨未卽頒下,典刑尙稽,神人之憤,容有極哉?請物故罪人國榮,亟施孥戮之典。噫嘻,痛矣。賊裕之罪,可勝誅哉?辛酉夏一疏包凶蓄禍,暗售梟獍之腹,都人尹姞等句語,排布陰譎,曲突徙薪之援,比意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁,亦慘矣。亂臣賊子,干常犯紀,從古何限,而豈有若此賊之窮凶絶悖者哉?且其所納爰辭,見促文書中,不道不滿之說,愈出愈凶。至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之極逆,而案默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉。不容不援用尙魯追施之律,請物故罪人裕,亟施拏戮之典。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也。凶言悖說,雲海之所不道也,是乃窮天地亘宇宙之極惡大憝,雖幸天討略行,王章少伸,尙何是快洩神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生。幸西賊之有警,則曰當爲蜀漢分院兵,助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上詾訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉讖諱之書濟其邪誕之術,二萬石軍糧之積庤,縉紳家火具之潛埋,指卯日擧事爲期云者,莫非做作妖言,煽動人心之計。而至於第一子指擬之目,十三日至凶之說,與鍾一,一而二二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身鍾一,甘作爪牙,許心振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身,而樂赴將臣家,將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞臟斷案。至於正月十三日凶言,卽是窮宙亘宇,所未有所未聞之極逆情節,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山,肆發憯悖之說,觀奇貨於北謫,先倡負來之言,醞釀則嘯聚武士也,設施則乘擾火攻也。惟其狡譎飾辭,頑毒忍禍,亂逆之端緖,雖未盡露,凶憯之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕,請謀反大逆不道知情不告罪人榮瑾,亟施孥戮之典。噫噫,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參賤徒,匪類擧皆相通,親密守禎,許以死友服事榮瑾,依爲血黨,究厥情犯,與兩賊,一而二二而一也。旣巳承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂然仰躬犯容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉,大可憂哉?請楸子島安置罪人崔鳳周,黑山島配配罪人李奎和,更爲設鞫得情,快正典刑焉。噫嘻,痛矣。亂子賊子,從古何限,而豈有如兢善之窮凶絶悖者乎?渠以襟纓之士族,陰結靺悖類,指順性而約爲血黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,而豈可止以知情不告蔽之哉?輿情去益憤鬱,國論尙且沸騰,請知情不告罪人兢善,亟施拏戮之典焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓論,而脘把至憯之牘,目閱絶悖之說,則奔走號遑,來告之不暇,而偃息恬憘,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日,而不爲告官,稱以値事機之巧湊,直不過鬼形之潛匿,鶚音之巧飾,負犯至重,干係甚大,宜其窮覈情實,殄絶亂萌施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染?而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡。吁,亦痛惋,潛懷賣國之凶圖,倡出無根之妖言,煽動一世,眩惑衆聽,究厥情節,鐘三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸,何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而似此賊魁,不可只誅其身而止。請謀反不道罪人鍾三·鳳周,竝施孥戮之典焉。噫嘻,痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在搢紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海船之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮大地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民,不待泄玉千禧之祕傳帛書,而自有廣東澳門之直通赫蹄,國人之曰可殺,猶屬緩聲,王法之所必誅,不宜少掩,及其捕招之出,而情跡尤著,逮使之發,而罪人斯得,天討可以大行,王章可以快伸,而至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解。此若以其身故而不施極律,則亂賊無所懼,而王法無所施矣。斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,鋤而復萌,撲之愈熾,其爲民國無窮之憂,將無所止屆也。演承渠本簪紳後裔,屢經芻牧之任,苟有一分彝性,宜思百倍報效,而乃反糾合邪徒,看作奇貨,凶如子登,而是爲渠叔,妖如洛承,而是爲渠弟,一門淫朋,同惡相濟,積年浸染,賦性至慝,無非邪類相識,惟一親知大洙,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學中巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之拜禮甚恭,與婢慣面,內室之酒會頻成,通用錢貨,情誼倍加慇懃,輸送魚脯,饋遺從又絡續,甘心護法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承戾氣所鍾天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照津鏡而觀洋畫,跡何祕於醞釀?倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二二而一也。近日邪術之肆行,皆緣此輩之接踵憂深伏莽,何異白蓮黃巾,禍將滔天,有浮洪水猛獸,何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿憤少洩,而似此凶醜,不可只誅其身而止。請正法罪人演承·洛承,亟施孥戮之典。答曰,不允。持平黃鍾運啓曰,新除授大司憲閔泳緯,執義姜景奎,掌令朴弘壽·閔載晉,持平睦承錫在外,請斯速乘馹上來事,下諭。答曰,不允。司諫愼在寬,正言金復性啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。新除授大司諫李綱峻,獻納洪時衡在外,請斯速乘馹上來事,下諭。答曰,不允。下諭事許遞。兩司合啓中,趙猷善事停啓。
政院啓曰,卽者吏曹參議來言,今十三日綏陵親祭時,及十四日徽慶園親祭時,大院君行亞獻禮爲敎云矣,敢啓。傳曰,知道。
御營廳啓曰,禁御兩營鄕軍,今不必更爲限年,仍令停番代納事,因大臣所奏批下矣。本廳,今己巳五月,當爲始,輪次上番之全羅·公忠·江原·京畿·黃海·慶尙等六道所在鄕軍,仍爲停番,而隨其道次,收布上送之意,各道監兵使處,預爲知委,何如?傳曰,允。
三軍府啓曰,卽接禁衛營所報,則今三月初十日習陣日次,而動駕相値,不得行操云矣,敢啓。傳曰,知道。
議政府啓曰,管城將之七十以上人除拜者,許用防禦履歷,此是筵稟定式,而今其乍差旋遞,不無奔競之慮,自今爲始,除拜六朔後,許用履歷,俾爲稍存防限之地,何如?傳曰,允。
吏曹啓曰,綏陵參奉朴齊弘,他陵參奉,令該曹,口傳相換事,命下矣。臣與舅甥相避,不得循例擧行,何以爲之?敢稟。傳曰,勿拘。
吏曹啓目,粘連觀此議政府右議政洪淳穆箚子,則以爲前兼雲觀提擧,揆以公格,不宜仍帶。伏乞聖明,俯垂鑑諒,亟賜遞改,俾官方存亦爲白有臥乎所,觀象監提調,曾有仍帶之例是白乎矣,大臣兼帶遞仍當否,事體不輕,臣曹不敢擅便,上裁,何如?啓依回啓施行爲良如敎。
吏曹口傳政事,綏陵參奉朴齊弘,徽陵參奉沈能肯,已上相換事承傳。
別兼春秋趙肅夏疏曰,伏以臣於持被之中,卽接家信,則臣母素患血積之症,近因日候之不適,寒感添祟,一倍危劇,家僮踵至,促臣歸視,臣自聞此報,方寸焦灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣別兼之職,以便救護,仍治臣擅離之罪,以肅朝綱焉云云。省疏具悉。爾其勿辭救護。
己巳三月初九日申時,上御延生殿。奉審閣臣入侍時,同副承旨申獻求,假注書洪健植,記注官金泰煥,別兼春秋趙肅夏,檢校待敎李載冕,以次進伏訖。上曰,史官分左右。
上在景福宮。停常參·經筵。
上詣毓祥宮,入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。詣宣禧宮,入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道,延祜宮·懿昭廟展拜,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨口傳問安。答曰,知道。還宮後,藥房·內閣·政院·玉堂口傳問安。答曰,知道。
藥房都提調洪淳穆,提調金世均,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,傳香承旨,馳詣宗廟·景慕宮,奉審摘奸以來。
傳曰,當該宣傳官事,過後拿處。
傳曰,隨駕軍兵,令各其營饋粥。
傳曰,別軍職徐光承賜第。
傳曰,延祜宮展拜後,懿昭廟展拜矣,該房知悉。
傳曰,還宮門路,以宮南門爲之。
傳曰,都承旨許遞,前望入之。
承旨前望入之,趙性敎落點。
以宣傳官尹弘求拿處傳旨,傳曰,飭已施矣,分揀。
內醫院啓曰,前御醫劉漢緯,旣已闋服,依例還屬本院,令該曹,口傳付軍職,冠帶常仕,何如?傳曰,允。
三軍府啓曰,卽接御營廳所報,則今三月十一日,習陣日次,而大將臣李元熙,以營建都監提調連有公故,不得行操云矣,敢啓。傳曰,知道。
禮曹啓曰,來四月初二日,行宗廟夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又啓曰,來四月初二日,行宗廟夏享大祭親行時,永寧殿,依例遣大臣攝行,何如?傳曰,允。
訓鍊都監啓曰,謹依下敎,隨駕將官·將校·軍兵及武藝別監等處,饋粥之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
己巳三月初十日卯時,上詣毓祥宮·宣禧宮,延祜宮展拜擧動入侍時,行都承旨鄭基會,左承旨李炳敎,右承旨金聲根,左副承旨李承五,右副承旨具春喜,同副承旨申獻求,史官缺,檢校直提學李載元·趙寧夏·李載冕·閔升鎬,直提學趙成夏,檢校直閣李世用,檢校待敎徐相翊·鄭範朝·趙慶鎬,玉堂缺,以次侍立。時至,通禮跪啓請外辦,上具翼善冠·袞龍袍,乘輿出永化門,藥房提調金世均,副提調鄭基會,進前問候訖。出崇陽門·維和門·興禮門·用成門·彰會門·神武門·秋成門,至毓祥宮大門內,降輿入齋室。少頃,通禮跪啓請出次,上出次詣版位。通禮啓請再拜,上再拜,仍詣廟內奉審訖。仍詣冷泉亭版位。通禮啓請四拜,上四拜仍爲奉審訖。領議政金炳學進前問候訖。仍奏曰,祭享宮動駕時,路由挾門,似涉未遑,儲慶宮·毓祥宮·延祜宮·宣禧宮·景祜宮·文禧廟·懿昭廟內外門路,竝以正門磨鍊恐好,故敢達矣。上曰,依爲之。出擧條上還入齋室。少頃,上出次乘輿,由西禁川橋,詣宣禧宮大門內降輿,入齋室。少頃,通禮啓請出次,上出次,詣版位。通禮啓請再拜,上再拜,仍爲奉審訖。詣洗心臺,行御射後,還入齋室。少頃,通禮跪啓請出次,上出次,詣延祜宮齋室門外降輿,入齋室,問安勿爲之事下敎。少頃,上出次詣版位,通禮啓請再拜,上再拜,仍爲奉審訖,仍詣懿昭廟版位。通禮啓請再拜,上再拜,仍爲奉審訖。上還入齋室。少頃,通禮跪啓請出次,上出次,乘輿出宮南門外,由迎秋門·用成門,入崇陽門,春喜請出標信解嚴,由永化門還內,諸臣以次退出。
上在景福宮。停常參·經筵。
政院啓曰,左副承旨李承五,今日不爲仕進,卽爲牌招,何如?傳曰,允。
以左副承旨李承五牌不進罷職傳旨,傳曰,只推。
政院啓曰,卽者副修撰趙秉肅,以其親病,陳疏徑出,原疏纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
弘文館啓曰,副修撰趙秉肅,陳疏徑出,下番闕直,事甚未安,典翰李起鎬,營建都監都廳進,副應敎趙肅夏,校理李晩耆,修撰金錫輔·李龍雨,副修撰吳長善差祭,副校理金裕行·趙秉稷在外,應敎金敬均卽爲牌招,姑降入直,何如?傳曰,允。
政院啓曰,卽者別兼春秋金性均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋朴定陽·崔鳳九,竝卽牌招,推移入直,何如?傳曰,允。
以別兼春秋朴定陽·崔鳳九牌不進罷職傳旨,傳曰,只推。
傳曰,藥院都提調有闕之代,前望入之。
內醫都提調前望入之,金炳學落點。
三軍府啓曰,卽接御營廳所報,則興仁之門外,圍排假門,今已撤毁云,把守將卒解送事,分付,何如?傳曰,允。
內醫院啓曰,幸行隔日,分提調,令該曹,口傳差出,何如?傳曰,允。
訓鍊都監啓曰,今此幸行時,隨駕武藝別監一百五十二人,饌價錢每人每日各三錢,門旗手二十七名,每名每日各一錢五分,依例分給之意,敢啓。傳曰,知道。
御營廳啓曰,因三軍府草記,興仁之門加把守卒廳將卒解送之意,敢啓。傳曰,知道。
吏曹啓目,粘連觀此全羅監司徐相鼎狀啓,則以爲扶安縣監李弼儀,六載爲治,衆瘼畢擧,吏服廉明,民喜懷惠,修械繕廨,皆自官廩,設窖徵耗,另恤民隱,隨處輒捐,指不勝摟,昔之敗枰,今焉完局,一自報瓜,民皆惜去,願借日至,特爲仍任,令該曹稟處亦爲白有臥乎所,道臣狀啓旣如此,狀安縣監李弼儀,姑爲仍任,何如?啓依允。
又啓目粘連,觀此全羅監司徐相鼎狀啓,則以爲鰲樹察訪鄭元時嚴束馬戶,旣無闕立之弊,惠血站卒,能免疾苦之歎,隨弊蘇救,捐費薄廩,遇事洞屬,務盡實際,今當瓜限不遠,願留之訴,尤驗衆情,特爲仍任,令該曹稟處亦爲白有臥乎所,參下官之滿三十朔差代,乃是法典是白乎矣,道臣狀辭旣如此,鰲樹察訪鄭元時,姑爲仍任,何如?啓依允。
義禁府啓曰,鹿島加棘罪人趙猷善放事,承傳啓下矣,臺啓方張,不得擧行矣。今則臺啓已停,全羅道興陽縣鹿島加棘罪人趙猷善,撤去圍籬後,卽爲放送事,分付該道道臣之意,敢啓。傳曰,知道。
判府事趙斗淳疏略曰,引年謝事,保晩景之優遊,悶老聽退勵昭代之風敎,四維之防立,九經之義行,是誠臣主所俱榮,乘牒所垂耀也。臣於積久衷私,猥徹至懇,不惟不能獲諒,批諭所隆,不可但以失圖言也。臣畢生恒疾,月異而歲不同,形實不可遮掩事計,不容遲徊,此臣所以齎慄冒悚,鳴號而不知止也。伏乞聖慈,以容光之明,施體物之仁,亟循微諒,得遂大願,則天地父母之賜也云云。答曰,省疏具悉卿懇。卿之西樞養閒,歲月雖富,以卿老成,以卿德望,有可以坐鎭雅俗,而況大官體國,不以居位去位差殊焉,則予所以仰成於卿,倚毗於卿者,顧何如?今其告退之章,不料再斯至也。且卿遠猷碩劃,久爲朝野之所共艶誦矣。予何可遽爾捨卿,卿何可決然辭予乎?卿之言病,予亦諒悉,而旣無急切害事者,須體眷眷之意,更勿以此相聞,是所區區厚望也。仍傳曰,此批答,遣史官傳諭。
右議政洪淳穆箚曰,缺,答曰,省箚具悉卿懇。所辭兩提擧,今姑許副,卿其諒之。仍傳曰,此比答,遣史官傳諭。
副修撰趙秉肅疏曰,缺省疏具悉。爾其勿辭救護。
別兼春秋金性均疏曰,伏以臣於持被之中,卽接家信,則臣母素患蛔積之證,近因日候之不調,一倍添劇,委頓床笫,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣別兼之銜,俾便救護,仍治臣擅離之罪,以昭法紀焉云云。省疏具悉。爾其勿辭救護。
上在景福宮。停常參·經筵。
傳曰,明日出宮門路,以崇陽門爲之。
傳曰,在院承旨,持公事入侍,閣臣儒臣別雲劍·兵摠府堂上,同爲入侍。
政院啓曰,省記法意,何等愼重,而今日閣臣·儒臣別省記,有所漏落,致勤下詢,臣之矇然捧入,不勝惶恐,元省記,今方改修正以入,而不審之當該兵曹堂上,不可無警,推考,郞廳所當重勘,而本院請推之外,無他可施之罰,何以爲之?敢稟。傳曰,允。從重推考,爾亦推考。
奎章閣啓曰,守宮檢校直提學金炳德,待開門牌招,何如?傳曰,允。
弘文館啓曰,副校理金裕行,自鄕上來云,卽爲牌招察任,何如?傳曰,允。
又啓曰,守宮檢校副提學兪致善,待明朝牌招,何如?傳曰,允。
三軍府啓曰,今此幸行時,右邊捕盜大將李元熙,以御營大將,先廂隨駕矣。在前如此之時,有他邊大將兼察之例,回鑾間,左邊捕盜大將許熠,姑令兼察,何如?傳曰,允。
兵曹啓曰,僉知中樞府事林達洙·梁纘永,五衛將李仁輔·李復來·李元柱,忠壯衛將趙存鳳,慶熙宮衛將李基元,昌德宮衛將朴聖元·金達權,俱以病難供職,呈狀乞遞,竝改差,何如?傳曰,允。
政院啓曰,因三軍府草記右邊捕監大將李元熙,以御營大將先廂隨駕回鑾間,左邊捕監大將許熠,姑令兼察事,允下矣。兼察右邊捕盜大將許熠,卽爲牌招聽傳敎,何如?傳曰,允。
己巳三月十二日申時,上御康寧殿。在院承旨,持公事入侍,諸閣臣·儒臣別雲劍·兵·摠府堂上,同爲入侍時,行都承旨趙性敎,左承旨李炳敎,右承旨金聲根,左副承旨李承五,右副承旨具春喜,同副承旨申獻求,記事官李寅晩,假注書洪健植,別兼春秋金性均·朴定陽,檢校直提學趙寧夏·李載冕,檢校直閣李世用,原任待敎閔奎鎬,檢校待敎鄭範朝·趙慶鎬,檢校副提學李載元,檢校典翰李根秀·金奎弘,典翰李起鎬,別雲劍金炳㴤·鄭基世·韓啓源·李承輔·姜㳣·趙成夏,兵曹判書金壽鉉,參判李邦鉉,參知閔謙鎬,副摠管李敦應·尹滋承·趙采夏·李鶴榮·李奎奭·吳夏泳,以次進伏訖。上曰,史官分左右。性敎起伏奏曰,臣則戶房,而無公事矣。諸承旨以次進奏,有公事則讀奏,上親書允字,注書讀批訖。上曰,史官就座。仍命退,諸臣以次退出。
上在綏陵齋室。停常參·經筵。
大駕,詣廟洞晝停所,入幕次後,藥房·內閣·政院·玉堂口傳問安。答曰,知道。詣綏陵齋室入幕次後,宗親·儀賓·藥房·內閣·政院·玉堂口傳問安。答曰,知道。朝廷二品以上,六曹單子問安。答曰,知道。綏陵親祭,景陵親祭,健元陵·顯陵·惠陵·徽陵展謁,還入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。大王大妃殿·王大妃殿·大妃殿,守宮假承旨,兼遣承旨口傳問安。答曰,知道。
傳曰,明日守宮承旨,馳詣宗廟·景慕宮,奉審摘奸以啓。
傳曰,明日守宮承旨,馳詣宣武祠,奉審摘奸以啓。
傳曰,都承旨,馳詣宗廟,奉審以來。
傳曰,檢校待敎趙慶鎬,馳詣東關王廟,奉審以來。
傳曰,檢校典翰李根秀,馳詣懿陵,奉審以來。
傳曰,檢校直閣李世用馳詣泰陵·康陵,奉審以來。
傳曰,典翰李起鎬,馳詣局內諸陵,奉審以來。
傳曰,綏陵·景陵親祭後,當詣建元陵·顯陵·徽陵·惠陵殿謁矣,該房知悉。
傳曰,京畿監司,率各務差使員,待令于綏陵。
傳曰,綏陵辭陵禮,當於明日爲之矣,該房知悉。
傳曰,義安大君祠版,遣宗臣致祭。
傳曰,副校理許遞。
傳曰,健元陵碑閣奉審時,功臣紀蹟中,義安大君和,與趙溫·朴訔子孫,適在從陞,事非偶然。且本陵參奉李周憲,卽義安大君祀孫,尤極稀貴。參奉李周憲陞六,六品職待窠,首先擬入,都承旨趙性敎加資,別兼春秋朴定陽,副校理除授,以示寓感之意。
傳曰,都承旨加資,令該曹,口傳下批。
傳曰,隨駕軍兵,令各其營,乾犒饋。
傳曰,綏陵親祭時,終獻官以下,景陵親祭時,亞獻官以下,別單書入。
都摠府啓曰,今日入直內三廳武兼禁軍及軍兵等,當爲中目習射技放,而幸行相値,不得設行之意,敢啓。傳曰,知道。
兵曹啓曰,傳曰,綏陵·景陵親祭後,健元陵·顯陵·徽陵·惠陵殿謁事,命下矣。雲寶劍侍衛以下,各差備等,仍爲侍衛擧行之意,敢啓。傳曰,知道。
吏曹副校理單朴定陽,除授事承傳。
吏曹口傳政事,行都承旨趙性敎,今加嘉義加資事承傳。
吏曹啓曰,全義縣監薛秉周,親病猝重,萬無還官之望云,改差,何如?侍曰,允。
己巳三月十三日卯時,大駕詣綏陵·景陵親祭,建元陵·顯陵·徽陵·惠陵展謁幸行入侍時,行都承旨趙性敎,左承旨李炳敎,右承旨金聲根,左副承旨李承五,右副承旨具春喜,同副承旨申獻求,記事官李寅晩,假注書洪健植,別兼春秋金性均·朴定陽,檢校直提學趙寧夏·李載冕,檢校直閣李世用,原任待敎閔奎鎬,檢校待敎鄭範朝·趙慶鎬,檢校副提學李載元,檢校典翰李根秀·金奎弘,典翰李起鎬,以次侍立。時至,通禮跪啓請外辦,上具軍服,乘馬出永化門,藥房提調金世均,副提調趙性敎,進前問候訖,由崇陽門,出光化門,宣傳官跪稟旗幟三行分立,至宗廟洞口,降馬步過,還乘馬出興仁門外,宣傳官跪稟鳴金,二下,大吹打,至雨裝峴,上降馬乘轎,人夫奉駕踰峴,至廟洞晝停所。宣傳官跪稟旗幟分列左右,鳴金三下,吹打止,上降轎入幕次。兵曹判書進軍令,命三吹。通禮啓請出次,上出次乘駕轎。宣傳官跪稟旗幟三行分立,鳴金二下,大吹打,至陵洞口。宣傳官跪稟旗幟分列左右,鳴金三下,吹打止,至下輦所,上降轎乘輿,至綏陵齋室,門外降輿,入齋室。少頃,通禮跪啓請出次,上改具翼善冠黲袍以出,乘輿詣綏陵紅箭門外降輿,入就版位。通禮啓請四拜,上四拜,仍詣陵上碑閣奉審訖,入小次。親祭時至,贊禮啓請出次,上出次詣版位。贊禮啓請四拜,上四拜,仍詣尊所。性敎監爵訖,仍詣神座前跪,三上香,執爵,獻爵少退跪,大祝應敎金敬均讀祝訖。上降復位,亞獻官大院君行亞獻禮,終獻官領議政金炳學行終獻禮,贊禮啓請四拜,上四拜,贊禮導上詣望燎位,望燎訖。贊禮跪啓禮畢,仍導上出紅箭門,上乘輿。判府事李裕元,領議政金炳學,進前奏曰,是年仙寢親祼,聖心愴慕,必當冞切,春日雖是和暢,侵早勞動,聖體,若何?上曰,一樣矣。上詣景陵紅箭門外降輿,入就版位。通禮啓請四拜,上四拜仍詣陵上碑閣奉審訖,還入小次。親察時至,贊禮啓請出次,上出次詣版位,贊禮啓請四拜,上四拜,詣尊所,性敎監爵訖,仍詣神座前跪,三上香,執爵,獻爵少退跪,大祝應敎金敬均讀祝訖,上降復位。亞獻官判府事李裕元,終獻官判敦寧李最應,行禮如儀訖。贊禮啓請四拜,上四拜。贊禮導上詣望燎位,望燎訖,贊禮跪啓禮畢。通禮導上詣辭陵禮位,啓請四拜,上四拜,仍導上出紅箭門外,上乘輿,詣健元陵紅箭門外降輿,詣版位。通禮啓請四拜,上四拜,仍詣陵上奉審,碑閣奉審訖。上曰,今日從陞人,或有此紀蹟中功臣子孫乎?性敎曰,漢川君趙溫,卽臣之十五世祖也。獻求奏曰,潘城君朴訔,卽別兼春秋朴定陽先祖也。上曰,唯。上還詣綏陵齋室。傳曰,健元陵碑閣奉審時,功臣紀蹟中,義安大君和,與趙溫·朴訔子孫,適在從陞,事非偶然。且本陵參奉李周憲,卽義安大君祀孫,尤極稀貴,參奉李周憲陞六六品職待窠,首先擬入,都承旨趙性敎加資,別兼春秋朴定陽,副校理除授,以示寓感之意。傳曰,都承旨加資,令該曹口傳下批。通禮導上出紅箭門外,上乘輿,詣顯陵紅箭門外降輿,入就版位。通禮啓請四拜,上四拜訖。世均曰,親祼兩陵,奉審諸陵,步屧升降,勞頓旣多,誠不勝下忱憧憧,自此各陵,今日則只行展拜之禮恐好,敢玆仰達矣。上曰,升降無甚難,不必過慮,且於情理,豈可憚勞而只行展拜乎?仍詣陵上碑閣奉審訖,通禮導上出紅箭門外,上乘輿,至徽陵紅箭門外。領議政金炳學進前奏曰,祼獻二陵,禮謁諸陵,一日內勞動旣多,而仰瞻天顔,似有微熱之候,此時陵上升降,實有群情之憧憧,展拜後奉審之節,勿爲磨鍊似好,故敢達矣。上曰,俄者提調,亦以此意,有所陳,而卿言又如是,當勉從矣。上降輿,入就版位。通禮啓請四拜,上四拜,仍詣陵上碑閣奉審訖,出紅箭門外,乘輿,詣惠陵紅箭門外降輿,入就版位。通禮啓請四拜,上四拜,仍詣陵上碑閣奉審訖,出紅箭門外乘輿,還詣綏陵齋室門外降輿,入齋室,諸臣輪回詣閤。
上在光陵齋室。停常參·經筵。
經宿後,宗親·儀賓·藥房·內閣·政院·玉堂口傳問安。答曰,知道。二品以上·六曹單子問安。答曰,知道。大王大妃殿·王大妃殿·大妃殿,守宮假承旨,兼遣承旨口傳朝問安。答曰,知道。大王大妃殿·王大妃殿·大妃殿·中宮殿,守宮藥房·閣臣·承旨·玉堂口傳問安。答曰,知道。留都三品以上單子問安。答曰,知道。綏陵辭陵禮,還入齋室後,藥房·內閣·政院·玉堂口傳問安。答曰,知道。退溪院晝停所入幕次後,藥房·內閣·政院·玉堂口傳問安。答曰,知道。詣光陵入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。光陵·徽慶園親祭還入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。大王大妃殿·王大妃殿·大妃殿,守宮假承旨,兼遣承旨口傳夕問安。答曰,知道。
傳曰,檢校待敎鄭範朝馳詣思陵,奉審以來。
傳曰,檢校典翰金奎弘,馳詣順康園,奉審以來。
傳曰,京畿監司,率各務差使員,待令于陵所。
傳曰,京畿監司,率各務差使員,待令于退溪院。
傳曰,前後直赴殿試人,竝付之今番庭試榜末。
傳曰,親祭時禮房承旨·左右通禮,竝加資。
傳曰,光陵親察時,亞獻官以下,徽慶園親祭時,終獻官以下,別單書入。
傳曰,隨駕軍兵,令各其營乾犒饋。
以綏陵親祭時終獻官以下,景陵親祭時亞獻官以下,別單,傳曰,綏陵親祭時終獻官領議政金炳學,內下大豹皮一令賜給,贊禮禮曹判書金世均,典祀官奉常正楚秉悳,執禮宗府正李起鎬,大祝應敎金敬均,竝加資,陵司參奉沈能肯陞六·執尊舍人李容萬,祝史副司果崔鳳九,齋郞注書李寅晩,贊者引儀李裕烈·張成敎,謁者兼引儀李浩德·金用鍊,贊引假引儀李根脩·金載舜,祭監監察李元祺·李寅會,各兒馬一匹賜給,本陵令洪在錫陞敍,參奉沈能肯陞六,景陵親祭時,亞獻官判府事李裕元,終獻官判敦寧李最應,各內下大豹皮一令賜給,贊禮禮曹判書金世均,典祀官奉常正楚秉悳,執禮宗府正李起鎬,大祝應敎金敬均,竝加資,陵司參奉朴承儁陞六,執尊舍人李容萬,祝史副司果崔鳳九,齋郞注書李寅晩,贊者引儀李裕烈·張成敎,謁者兼引儀李浩德·金用鍊,贊引假引儀李根脩·金載舜,祭監監察李元祺·李寅會,竝兒馬一匹賜給,本陵直長李象先,參奉朴承儁,竝陞六,左通禮李彙秉,右通禮李赫準,竝加資,贊儀安泌,東西唱引儀李裕烈·張成敎,奉禮兼引儀崔在淵,香陪官校書判校金載瓛,祭文正書忠義趙秉玉,各上弦弓一張賜給,其餘員役·守僕·守護軍等,竝依判下施賞。
以光陵親祭時亞獻官以下,徽慶園親祭時終獻官以下,別單,傳曰,光陵親祭時亞獻官領議政金炳學,終獻官判敦寧李最應,各內下大豹皮一令賜給,贊禮禮曹判書金世均,執禮宗府正李起鎬,大祝應敬金敬均,竝加資,陵司參奉丁大懋陞六,典祀官軍資正權鍾祿,執尊舍人李容萬,祝史副司果崔鳳九,齋郞注書李寅晩,贊者引儀李裕烈·張成敎,謁者兼引儀李浩德·金用鍊,贊引假引儀李根脩·金載舜,祭監監察李元祺·李寅會,竝兒馬一匹賜給,本陵令沈相殷陞敍,參奉丁大懋陞六,徽慶園親祭時終獻官知事金炳國,內下豹皮一令賜給,贊禮禮曹判書金世均,執禮宗府正李起鎬,大祝應敎金敬均竝加資,園司參奉李鶴淵陞六,典祀官掌樂正權益洙,執尊舍人李容萬,祝史副司果崔鳳九,齋郞注書李寅晩,贊者引儀李裕烈·張成敎,謁者兼引義李浩德·金用鍊,贊引假引儀李根脩·金載舜,祭監監察李元祺·李寅會竝兒馬一匹賜給,本陵令李琦鉉陞敍,參奉李鶴淵陞六,贊儀安泌,東西唱引儀李裕烈·張成敎,奉禮兼引儀崔在淵,各上弦弓一張賜給,其餘香陪官·祭文正書·忠義員役·守僕·守護軍等,竝依判下施賞。
傳曰,今番賞典中,一人雖兼數事,毋得疊授。
傳曰,政官牌招開政。
傳曰,今日政賞典下批,不待傳旨,卽速開政。
傳曰,司圃提調之代,今日政差出。
有政。吏批,行判書趙秉昌進,參判金世鎬,參議李晩運留都。以趙啓昇爲大司憲,鄭泰好爲大司諫,韓容悳爲執義,尹滋華·宋秉觀爲掌令,李敦夏爲持平,白仁行爲獻納,李容萬爲應敎,金裕行爲副校理,趙定熙爲宗府正,尹時榮爲奉常正,姜景奎爲左通禮,李爲右通禮,金大根爲觀象監提調,李裕膺爲司圃提調,愼在範爲景陵直長,李道益爲假監役,朴齊敬爲西部都事,李淵九爲健元陵參奉,趙禧永爲光陵參奉,許埰爲綏陵參奉,閔鍾烈爲景陵參奉,兪程煥爲徽慶園參奉,趙奭熙爲全義縣監,扶安縣監李弼儀,鰲樹察訪鄭元時,已上姑爲仍任事承傳,禮曹判書金世均,今加崇政,左副承旨李承五,今加嘉善,左通禮李彙秉,右通禮李赫準,宗府正李起鎬,應敎金敬均,奉常正楚秉悳,安州牧使鄭憲朝已上今加通政加資事承傳,幼學李彙寅,今超通政,年七十侍從臣前正言李晩瀅本生父,追恩移施事承傳,故學生崔得偉,贈戶參例兼,故學生崔履謙,贈左承旨,故學生崔孝錫,贈僕正,已上同知崔翰周三代,故學生徐有選,贈吏議,守慶州府尹徐經淳,本生祖考移施事承傳,故縣監李熙廷,贈兵參例兼,守全羅兵使李敎獻,本生考移施事承傳,故縣監尹象圭,贈吏議,工曹參判尹滋承,本生祖考移施事承傳。再政。以鄭海瑢爲典籍,閔洙郁爲司導奉事,郭裕爲武烈祠參奉,書題單千應鍊。
兵批,以李彙寅·劉永祜爲僉知,李觀儀·李鳳善·鄭思彦爲五衛將,金煥鑑爲忠壯將,金弘植爲慶熙將,池蓮植·高星命爲昌德將,李孝權爲管城將,卞宗浩爲牛峴僉使,同知單朴光喆,僉知單趙存鳳。
己巳正月十四日卯時,大駕詣光陵親祭,徽慶園親祭幸行入侍時,行都承旨趙性敎,行左承旨李承五,右承旨李炳敎,左副承旨金聲根,右副承旨具春喜,同副承旨申獻求,記事官李寅晩,假注書洪健植,別兼春秋金性均·朴定陽,檢校直提學趙寧夏·李載冕,檢校直閣李世用,原任待敎閔奎鎬,檢校待敎鄭範朝·趙慶鎬,檢校副提學李載元,檢校典翰李根秀·金奎弘,典翰李起鎬,以次侍立。時至,通禮跪啓請外辦,上具翼善冠·黲袍烏犀帶,乘輿以出。藥房提調金世均,副提調趙性敎,進前問候訖。至紅箭門外,降輿入就辭陵禮位。通禮啓請四拜,上四拜。通禮導上出紅箭門外乘輿,至齋室門外,降輿入齋室。少頃,通禮跪啓請出次,上改具軍服,乘輿以出,至下輦所,上降輿乘駕轎,進發至陵洞口。宣傳官啓稟旗幟三行分立,鳴金二下,大吹打,至沙古介,降轎乘馬,至退溪院。宣傳官啓稟旗幟分列左右,鳴金三下,吹打止,上降馬入幕次。少頃,兵曹判書進軍令,命三吹。通禮啓請出次,上出次,宣傳官啓稟旗幟三行分立,鳴金二下,大吹打。通禮跪啓請乘轎,上乘駕轎進發,由音里,詣光陵洞口,宣傳官啓稟旗幟分列左右,鳴金三下,吹打止,至下輦所,上降轎乘輿,至齋室門外,降輿入齋室。少頃,通禮跪啓請出次,上改具翼善冠·黲袍烏犀帶,乘輿以出紅箭門外,上降輿。通禮導上入就版位,啓請四拜,上四拜,仍詣陵上碑閣奉審訖,還入小次。親祭時至,贊禮跪啓請出次,上出次,詣版位。贊禮啓請四拜,仍請尊所,性敎監爵訖,仍詣神座前跪,三上香,執爵,獻爵少退跪。大祝應敎金敬均,讀祝訖,上降復位。亞獻官領議政金炳學,終獻官判敦寧李最應,行禮如儀訖,贊禮啓請四拜,上四拜,贊禮,導上詣望燎位,望燎訖。贊禮跪啓禮畢,導上詣辭陵禮位,啓請四拜,上四拜。通禮導上出紅箭門外,大臣進前問候,上乘輿至徽慶園紅箭門外,通禮啓請降輿,上降輿入就版位。通禮啓請再拜,上再拜,仍詣園上碑閣奉審訖,還入小次。親祭時至,贊禮啓請出次,上出次,入就版位。贊禮啓請再拜,上再拜,仍詣尊所。性敎監爵訖,仍詣神座前跪,三上香,執爵,獻爵少退跪。大祝應敎金敬均,讀祝訖,上降復位。亞獻官大院君,行亞獻禮,終獻官知事金炳國,行禮如儀訖。贊禮啓請再拜,上再拜。贊禮導上詣望燎位,望燎訖。贊禮跪啓禮畢,通禮導上詣辭園禮位,啓請再拜,上再拜。通禮導上出紅箭門外,乘輿至齋室門外,降輿入齋室,諸臣輪回詣閤。
上在景福宮。停常參·經筵。
經宿後,宗親·儀賓·藥房·內閣·政院·玉堂口傳門安。答曰,知道。二品以上·六曹單子問安。答曰,知道。大王大妃殿·王大妃殿·大妃殿·中宮殿,守宮假承旨,兼遣承旨,口傳朝問安。答曰,知道。大王大妃殿·王大妃殿·大妃殿·中宮殿,守宮藥房·閣臣·承旨·玉堂口傳問安。答曰,知道。
退溪小駐,入幕次後,藥房·內閣·政院·玉堂口傳問安。答曰,知道。
還宮後,宗親·儀賓·藥房·內閣·政院·玉堂·朝廷二品以上口傳問安。答曰,知道。
藥房都提調金炳學,提調金世均,副提調趙性敎啓曰,陵園親祼,聖慕克伸,齋室經宿,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區下忱,敢此問安,竝爲仰稟。答曰,知道。卿等不必入侍矣。
政院啓曰,議政府郞廳來言,今日賓廳日次,而幸行相値,不得來會云矣,敢啓。傳曰,知道。
傳曰,陵洞口,至興仁之門,捧上言。
傳曰,京畿監司,率各務差使員,待令于晝停所。
傳曰,不謹挾侍之中官韓濬明·金圭復,從重推考。
傳曰,諸司預備。
傳曰,軍士房承旨入侍,京畿監司,率各務差使員,同爲入侍。
傳曰,原任典翰李起鎬,檢校差下。
傳曰,還宮時,當詣東關王廟展拜矣,該房知悉,百官行禮置之,軍兵,路上留駐。
傳曰,遣都承旨,宗廟奉審以來。
政院啓曰,卽者義禁府都事來言,今此幸行時,衛外擊錚罪人洪惠燮等六人,移送秋曹云矣,敢啓。傳曰,知道。
弘文館啓曰,原任典翰李起鎬,檢校差下事,命下矣。卽爲牌招察任,何如?傳曰,允。
弘文館啓曰,大駕今已還宮,守宮檢校副提學兪致善,依定式減下,何如?傳曰,允。
弘文館啓曰,新除授副校理金裕行,卽爲牌招察任,何如?傳曰,允。
奎章閣啓曰,大駕今已還宮,守宮檢校直提學金炳德,依定式減下,何如?傳曰,允。
己巳三月十五日卯時,大駕還宮,詣東關王廟,展拜幸行入侍時,行都承旨趙性敎,行李左承旨李五,右承旨李炳敎,左副承旨金聲根,右副承旨具春喜,同副承旨申獻求,記事官李寅晩,假注書洪健植,別兼春秋金性均·朴定陽,檢校直提學趙寧夏·李載冕,檢校直閣李世用,原任待敎閔奎鎬,檢校待敎鄭範朝·趙慶鎬,檢校副提學李載元,檢校典翰李根秀·金奎弘·李起鎬,以次侍立。時至,通禮跪啓請外辦,上具軍服,乘駕轎以出。藥房提調金世均,副提調趙性敎,進前問候訖,至陵洞口。宣傳官啓稟旗幟三行分立,鳴金二下,大吹打,由金洞店,詣退溪院。宣傳官啓稟旗幟分列左右,鳴金三下,吹打止,上降橋,入幕次。缺,兵曹判書進軍令,命三吹。少頃,通禮跪啓請出次,上出次,乘駕轎。宣傳官啓稟旗幟三行分立,鳴金二下,大吹打,進發至廟洞晝停所,宣傳官啓稟旗幟分列左右,鳴金三下,吹打止,上陵轎,入幕次。缺兵曹判書進軍令,命三次。通禮跪啓請出次,上乘駕轎進發,宣傳官啓稟旗幟三行分立,鳴金二下,大吹打,由雨裝峴,詣鍾巖,上降轎,乘座馬,詣東關王廟,降馬入幕次後,問安勿爲之事下敎。通禮導上詣版位,啓請再拜,上再拜,仍詣廟內奉審訖,通禮啓請出次,上乘馬以出。宣傳官啓稟旗幟三行分立,鳴金二下,大吹打,至興仁之門外。宣傳官啓稟旗幟分列左右,鳴金三下,吹打止,入興仁門,上降馬乘輿,陞門樓御覽後,上降輿乘馬,至宗廟洞口,降馬步過,還乘馬,由光化門,入崇陽門,宣傳官請出信箭解嚴,由永化門還內,諸臣以次退出。
上在景福宮。停常參·經筵。
翌日大殿,宗親·儀賓·內閣·政院·玉堂口傳問安。答曰,知道。朝廷二品以上·六曹單子問安。答曰,知道。大王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房提調金世均,副提調趙性敎啓曰,日吉辰良,回鑾萬安,輿情歡忻,小大惟均。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中李習射技放,請出標信。傳曰,知道。
三軍府啓曰,仁川以沿浦之地,彼舶碇留,旣在相望之間,則此時戒嚴,不容少緩,該府使崔翼鳳,今姑改差,其代副護軍申孝哲差下,當日辭朝,使之率軍防守,而徵發應援之方,自臣府,竝量宜措處,何如?傳曰,允。
又啓曰,仁川之率軍防守,纔已啓稟矣。廣州別破陣五十名,水原精抄軍五十名,使之各別選擇,爲先罔夜起送,而繼後援急之道,隨機應變,軍餉就本邑社倉穀中,量宜入用事,分付,何如?傳曰,允。
營建都監啓曰,本都監郞廳李起鎬,今旣加資矣。其代以副應敎趙肅夏差下,使之察任,何如?傳曰,允。
北兵使鄭岐源狀啓,潼關僉使朴震楗,煮硝埋炭,擾其民力,侵虐殘卒,全事肥己,其罪狀,令攸司稟處事,傳曰,聞甚痛駭,拿致本營,嚴棍二十度後放送。
議政府啓曰,卽見全羅監司徐相鼎所報,則丁卯·戊辰兩年條公都會,當爲設行,而與慶科相値,待秋合設,爲辭矣,事勢如此,依報辭施行之意,分付,何如?傳曰,允。
以慶尙監司吳取善狀啓,巨濟府人命渰死事,傳曰,聞甚驚慘,元恤典外,別加顧助,如有生前身還布,竝蕩減事,廟堂措辭分付。
吏曹口傳政事,仁川府使申孝哲差下事承傳。
營建都監啓曰,興仁之門改建,今旣畢役,而比前高聳,甕城與左右體城女堞,較甚低下,量宜增築,水道壅閼,不可無疏洩之方,別鑿水門一處,築城門,嚴加把守之意,分付該營,何如?傳曰,允。
御營廳啓曰,興仁之門改建,今旣畢役,而比前高聳,甕城與左右體城女堞,較甚低下,量宜增築,水道壅閼,不可無疏洩之方,別鑿水門一處,築城間,嚴加把守之意,分付該營事,自營建都監草記矣。本廳將校一人,哨軍十名定送,限畢役間,嚴加把守之意,敢啓。傳曰,知道。
兵曹啓曰,龍虎營御前前排巡牢等賞格木,謹依判下成冊,題給之意,敢啓。傳曰,知道。
訓鍊都監啓曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
兵曹啓曰,謹依判下成冊,今此綏陵·景陵·光陵·徽慶園幸行時,元內吹車成昌等三十名處,木各一疋題給之意,敢啓。傳曰,知道。
上在景福宮。停常參·經筵。
自開東至五更,灑雨下雨,測雨器水深二寸一分。
政院啓曰,三皇忌辰日親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,遣承旨奉審。
政院啓曰,行都承旨趙性敎,行左承旨李承五,右承旨李炳敎,左副承旨金聲根,今日不爲仕進,右副承旨具春喜式暇出去,院中只有臣一人,伴直無人,左副承旨金聲根,所當牌招,而拘於廳規,不得請牌,何以爲之?敢稟。傳曰,牌招。
以左副承旨金聲根牌不進罷職傳旨,傳曰,只推。
政院啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,全數入侍。
以司謁口傳下敎曰,各道放未放成冊,判義禁與秋判,就議于廟堂可放者付籤以入。
傳曰,司饔都提調之代,右議政爲之。
傳曰,御營廳都提調,李判府事爲之。
義禁府啓曰,北兵使鄭岐原然啓內,潼關前僉使朴震楗,煮硝埋炭,擾其民力,侵虐殘卒,全事肥己,不可以已遞交代,有所參恕,其罪狀,令攸司稟處事,判付內,聞甚痛駭,拿致本營,嚴棍二十度後,放送事,命下矣。朴震楗拿致本營,嚴棍二十度後放送事,分付于該帥臣之意,敢啓。傳曰,知道。
禮曹啓曰,前後直赴殿試人,竝付之今番庭試榜末事,命下矣。取考謄錄,則在前除初試時,有直赴人付之榜末之命,則隨其直赴年次,付之榜末,一體放榜,曾有已例,今亦依此擧行之意,敢啓。傳曰,知道。
刑曹啓曰,今番幸行時,衛外擊錚人中西部良女扈召史,爲其夫孫升源,殺獄稱冤事也。南原童蒙黃貞吉,爲其父順默,殺獄稱冤事也。獄具案成,江西童蒙李炳俊,爲其父蒙濟,定配請放事也。罪犯深重,成陽幼學廉啓洪,以忠勳後裔,軍布稱冤事也。呼籲無嚴,竝原情勿施,嚴飭放送之意,敢啓。傳曰,知道。
刑曹啓曰,今番幸行時上言四度,啓下臣曹矣。取考各其上言,則報恩良女金召史,爲其子黃奇文,殺獄稱冤事也。谷山良女張召史,爲其夫張得福,殺獄稱冤事也。所納爰辭,俱爲囫圇,龍岡進士洪穎基,爲其父顯承,定配請放事,瑞山幼學金鳳濟,爲其父商奎,定配請放事也。罪犯深重,呼籲無嚴,上言竝勿施,嚴飭放送之意,敢啓。傳曰,知道。
御營廳啓曰,今三月二十日,慶科庭試武科,訓鍊院命官殿試時,本廳將校軍兵直赴應試人及應頉人,別單書入之意,敢啓。傳曰,知道。
摠戎廳啓曰,今此慶科武科訓鍊院命官殿試敎是時,本廳屬南陽·披州,長湍別驍士,直赴殿試應試人,別單書入之意,敢啓。傳曰,知道。
領敦寧金左根箚曰,缺,答曰,省箚具悉卿懇。愼節之尙此彌留,曷勝奉慮?所辭兼務,情懇旣屢矣。今姑勉副,卿其諒之。仍傳曰,此批答,遣史官傳諭。
行左承旨李承五疏曰,缺答曰,省疏具悉。卿其勿辭行公。
上在景福宮。停常參·經筵。
以司謁口傳下敎曰,今番閱武時,侍衛從陞,以幸行時人員仍用。
三軍府啓曰,卽接訓鍊都監所報,則今三月十九日習陣日次,而敎場泥濘不得行操云矣,敢啓。傳曰,知道。
禮曹啓曰,卽接宗廟署所報,則今此慶科庭試時,本署官員俱爲觀光云矣。依定式,本曹正郞金秉鍵,假官差送,以爲代直後赴試之地,何如?傳曰,允。
禮曹啓曰,卽接社稷署所報,則今此慶科庭試時,本署官員,俱爲觀光云矣。依定式本曹佐郞朴英模,假官差送,以爲代直後赴試之地,何如?傳曰,允。
又啓曰,卽接永禧殿官員所報,則今此慶科庭試時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則今此慶科庭試時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
義禁付啓曰,再明日慶科庭試文武科試取時,本府都事,皆爲赴擧,只有武都事一員,當直入直,而本府入直公事·回公都事及秋成門·金華門訓鍊院禁亂都事,無以推移,假都事五員,令該曹,口傳差出,以爲分排擧行之地,何如?傳曰,允。
行禮曹判書金世均疏,伏以陵園親祼宸,慕克伸於濡露,鑾蹕利旋,輿情胥欣於瞻旄,伏況是年綏寢,經宿展省靡逮之孝思,倍切欽仰,臣於玆際,冒叨贊禮,陪扈於鹵簿之後,周章於尊彝之間,秪有拊今愴昔,與覩爲榮。迺者賞典,覃及駿奔之列,至以臣名,混進崇政之階,臣誠惝怳震悸,背汗體憟,莫知所以自措。夫崇政,峻秩也,車服,侔於三事,班綴截於八座,苟或簡非才德,則從以徒䙝名器而已。惟其望隆實符,資厚勩著者,始可以稱之,而臣本魯下,無所短長,猥蒙三聖朝拂拭之恩,歷揚殆遍,居寵若驚,邇來所忝竊,踰分無漸,繩削乎樗櫟,參兩乎駑駘,而秪懷負乘之戒,未效塵刹之報,夙宵憂懍,臨淵履氷,如復冥升而不已,則升高者如顚,冒進不止,則進驟者易蹶,不待燭照數計而知之,則非直惡盈之私,恐累則哲之明。矧玆罔功之賞,朝家之所可愼也,匪據之資,官常之所由壞也。臣之伊日趨承,不過職分事耳。初無可紀之勢,遽行特異之命,是豈臣寢夢攸及也哉?時値從邁,咫尺奉誥,義則是怵,循墻不得,遂乃拚棄四維,顚倒叨謝,且伸起居之禮,而今若諉以旣肅,恬然固有,則尤非臣微衷之所敢出也。儻使臣毫銖彷彿乎此,則夷險燥濕,無所擇顧,何可妄假崇讓,而誠以揚粃之刺,濫竽之誚,乃理之宜,而勢必至矣。歷日循省,惶懼滋大,庸敢披瀝,仰瀆崇嚴,伏望聖慈,察臣言之匪飾,諒臣情之至切,亟收臣新授資級,俾官方重而私分安焉。答曰,省疏具悉。卿其勿辭行公。
上在景福宮。停常參·經筵。
政院啓曰,右承旨李炳敎,今日不爲仕進,卽爲牌招,何如?傳曰,允。
以右承旨李炳敎牌不進罷職傳旨,傳曰,只推。
政院啓曰,在前親行閱武時,有時原任大臣入侍之例,今番則何以爲之?敢稟。傳曰,入侍。
政院啓曰,在前親行閱武時,有宗正卿全數入侍之例,今番則何以爲之?敢稟。傳曰,入侍。
兵曹啓曰,在前親行閱武時,習儀節次,因下敎置之矣。今番則何以爲之乎?敢稟。傳曰,置之。
都總府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
政院啓曰,卽者義禁府都事來言,各道放未放成冊,義禁就議廟堂,可放者付籤以入事,命下,而判義禁申櫶有身病,不得擧行云,卽爲牌招,何如?傳曰,許遞,前望入之。
判義禁前望入之,趙秉昌落點。
吏曹口傳政事,以李泰翼爲左通禮,金亮淵爲右通禮。
傳曰,同副承旨,與禮曹堂上·戶曹郞廳,依定式馳詣宣武祠,奉審以來。
傳曰,明日出宮門路,以崇陽門爲之。
兵曹啓曰,濟州甲子年增廣武科初試入格金性平,來訴本曹,願赴於今番庭試矣。本州,以候風駕海之致,初試人,隨其上來,許赴於當前他科,載在法典,故取考榜目及該牧公文,則初試入格,果爲的實,依例許赴於明日殿試之意,敢啓。傳曰,知道。
兵曹啓曰,直赴殿試奉承傳親騎衛盧文辰等二百八十六人,直赴會試,奉承傳選武軍官鄭鵬漢等三十九人,隨其錄名,依例許赴於明日殿試之意,敢啓。傳曰,知道。
兵曹啓曰,今此慶科庭試武科殿試時,直赴殿試人及直赴會試人,應試應頉區別,別單書入之意,敢啓。傳曰,知道。
三軍府啓曰,卽接禁衛營所報則今三月二十日,習陣日次,而親臨庭試相値,不得行操云矣,敢啓。傳曰,知道。
以永宗僉使李儒增狀啓,洋賊下陸時,本鎭軍卒被傷事,傳曰,已死二名埋瘞,顧恤之節,畿營,拔例題給,被傷六名,令該鎭,善爲救療事,分付。
三軍府啓曰,卽伏見永宗啓本判下者,則德意之優渥,存恤之惻怛,可使生死無憾矣。死者則訪問家屬,仍令給復,傷而不至於死者,則別加賙施,一體慰撫,彼舶雖已退去,去來本自叵測,凡於防守之節,益復團束,俾無一毫疎虞之意,分付,何如?傳曰,允。
兵曹啓曰,今三月二十日,文臣朔試射日次,而殿座相値,不得爲之之意,敢啓。傳曰,知道。
禮曹啓曰,謹依傳敎,前後直赴殿試人,隨其直赴年次,付之榜末事,草記啓下矣。卽接四館所牒呈,則戊辰閏四月春到記,殿講入格幼學柳廷植·韓暎濟,製述入格,進士朴齊晠,同年五月參班儒生應製入格,幼學李載英,同年七月七夕製入格,幼學魚允中,同月秋到記殿講入格,幼學金容愚,製述入格,幼學姜文馨,同年十一月柑製入格,進士朴容大,己巳正月璿派儒生應製入格,幼學李秀萬,同年同月人日製入格,幼學徐冑淳,同年二月春到記製述入格,幼學徐相敦,生員權載喆,殿講入格,幼學權昌洙·崔憙龍·李錫弘·盧德純,合爲十六人云矣。直赴殿試儒生柳廷植等十六人,隨其直赴年次,付之榜末,一體放榜之如,敢啓。傳曰,知道。
訓鍊都監啓曰,今此慶科庭試武科殿試時,本局軍兵及武藝別監中,直赴殿試應試應頉人,別單書入之意,敢啓。傳曰,知道。
兵曹啓曰,來四月初一日,大駕詣宗廟齋宿,初二日夏享大祭親行時,隨駕營門,當爲磨鍊矣。何營軍兵隨駕,何營軍兵留陣,禁軍及馬步軍,以幾番幾哨磨鍊乎?敢稟。傳曰,依春享大祭時例爲之。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調金世均,左承旨金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,取來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而慶科庭試親臨相値,不得來會云矣。傳曰,知道。
傳曰,考官李元熙,命官爲之。
傳曰,明日三日製,通方外爲之,試紙,用大好紙,景武臺親臨磨鍊。
傳曰,今日試官,與雲寶劍仍用。
傳曰,新除授富平府使崔翼鳳,令該曹,口傳下批,當日下送。
傳曰,前富平府吏徐光斗,勿拘解由,待守令有窠,首先擬入。
傳曰,宗正卿及別雲劍·兵摠府堂上·堂上閣臣·入侍承旨堂上對讀官,竝讀券官加差下,堂下儒臣,竝對讀官加差下,使之分考。
傳曰,明日出宮門路,以崇陽門爲之。
傳曰,中官柳東燮,擧措駭妄,施以罷職之典。
傳曰,今番庭試取十人。
傳曰,今番慶科,加取五人。
三軍府啓曰,卽接御營廳所報,則今三月二十一日,習陣日次,而親行閱武隔日,不得行操云矣,敢啓。傳曰,知道。
吏曹口傳政事,富平府使崔翼鳳。
吏曹啓曰,前府使崔翼鳳,富平府使差下事,命下矣。前任仁川府使解由,方在未出中,何以爲之?敢稟。傳曰,勿拘。
吏曹啓曰,繕工監假監役官李道益,以其身病,呈狀乞遞,改差,何如?傳曰,允。
禮曹啓曰,來四月初二日,大王大妃殿加上尊號,翼宗大王追上尊號,大王大妃殿加上尊號,合三慶慶科庭試文武放榜時,親臨與權停例,何以爲之,而處所以何處擧行乎?敢稟。傳曰,勤政殿親臨磨鍊。
禮曹來五月初二日,行景慕宮夏享大祭,親祭取稟,奉敎恭依。
禮曹啓曰,平壤武烈祠祭,例以八月中丁日設行,而今年八月中丁,在於十八日,與崇陵忌辰祭相値,在前本祠祭,與國忌相値,則以三丁日退行事,曾有定式矣。來八月武烈祠祭,依定式,以三丁二十八日,磨鍊以入之意,敢啓。傳曰,知道。
禮曹啓曰,卽接宗廟署所報,則明日三日製試取時,本署官員,俱爲觀光云矣。依定式,本曹正郞裵喆周,假官差送,以爲代直後赴試之地,何如?傳曰,允。
禮曹啓曰,卽接社稷署所報,則明日三日製試取時,本署官員,俱爲觀光云矣。依定式,本曹佐郞朴英模,假官差送,以爲代直後赴試之地,何如?傳曰,允。
知三軍府事李元熙疏曰,伏以臣於慶科庭試武科殿試命官爲之事,命下矣。資非崇品,則揆以公格,有不敢晏然冒當者,略陳短章。伏乞聖明,俯垂鑑諒,亟寢成命,以存公格焉。臣無任云云。答曰,省疏具悉。旣有已例,卽爲開場。
己巳三月二十日辰時,上詣景武臺。慶科庭試親臨試取入待時,行都承旨趙性敎,右承旨李炳敎,左副承旨金聲根,右副承旨具春喜,同副承旨申獻求,史官缺,直提學趙成夏,檢校直提學趙寧夏·李載冕·閔升鎬,檢校直閣李承純·李世用,檢校待敎徐相翊·鄭範朝·趙慶鎬,玉堂缺,以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調金世均,副提調趙性敎,進前問候訖。自崇陽門·神武門,詣景武臺,上降輿陞座。性敎讀奏入門單子訖,奏曰,從陞中,有試官蒙點人,使之下去行禮乎?上可之。引儀,引讀劵官領議政金炳學·鄭基世·趙秉昌·金世均·李承輔·金益文·朴永輔·嚴錫鼎·李載冕·趙寧夏·閔升鎬·金世鎬·姜蘭馨·金基纘·趙采夏·李沇應·趙敬夏·金翼鉉·鄭範朝·李晩運·成彝鎬·李僖魯·韓敬源·金奎弘·趙康夏·李根秀·李起鎬·趙慶鎬·李世用·南錫熙·金性均·李容萬·趙肅夏·金裕行·李載純·張原相·李承宇·朴定陽·崔鳳九·李寅晩行四拜禮,以次就位。上命試官進前。基世進前。命書賦題,謂其臺曰靈臺。基世跪書讀奏訖,鳳九·寅晩,奉出懸題。上入小次,性敎請出標信,開布城,呈券儒生次次出送。上命以已下標信擧行,可也。少頃,性敎稟考試,上出次,命考試,仍行科次,炳學稟書等,性敎坼封讀奏訖。炳學曰,向以仁川爲沿海要衝,至有守宰改差之擧,而追聞前府使崔翼鳳旣著治績,綽有餘局云。此時此人,實合收用富平府使差下,使之卽速赴任,何如?上曰,依爲之。出擧條通禮跪啓禮畢。上降座乘輿,由神武門入崇陽門。兵曹判書跪稟放仗,春喜請出標信解嚴,由永化門還內,諸臣以次退去。
上在景福宮。停常參·經筵。
自申時至人定,灑雨下雨,測雨器水深一分。
還內後,藥房·內閣·政院·玉堂口傳問安。答曰,知道。
備忘記,宣川都護府使具駿鉉下直,長弓一張·長箭一部·片箭一部·筒兒一箇賜給。
傳曰,軍資都提調,領議政爲之,軍器都提調,右議政爲之。
傳曰,扈衛大將之代,李判敦寧爲之。
傳曰,明日出宮門路,以崇陽門爲之。
吏曹啓曰振成縣令宋秉瓚,親病猝重,萬無還官之望云,改差,何如?傳曰,允。
弘文館啓曰,下番副修撰趙秉肅,陞拜應敎矣。不得已以上番,姑降入直之意,敢啓。傳曰,知道。
吏曹啓曰,慶尙道星州居副司果李驥相呈狀內,矣身父大護軍源祚,嘉慶己巳文科增廣及弟,今爲回榜之年,而應榜次上來矣,中路得病,不能登程云。在前如此之人不上來者,花牌成給,多有已例,今亦依此擧行,何如?傳曰,允。
兵曹啓曰,今此親行閱武時,入直禁軍等番將及別將,當爲率領侍衛,而禁軍別將申正熙,率領出番,禁軍先入,札駐信地矣。二番內禁衛將趙儀顯,使之兼別將擧行,何如?傳曰,允。
政院啓曰,吏曹郞廳來言,新恩下批政事,取稟。傳曰,當日爲之。
有政。吏批,判書趙秉昌進。以趙秉肅爲應敎,李承宇爲檢詳,朴定陽爲奉常判官,沈能肅爲假監役,李泰翼爲兵曹正郞,徐光斗爲振威縣監,張致德爲長水察訪,故學生李永奎,贈吏參例兼,故承權李東明贈副學,故進士李延偉,贈僕正,已上同知李鳳善三代。再政。以趙秉稷爲校理,張原相爲副校理,姜景奎爲副修撰,李在果爲左通禮,王景說爲司導主簿。
三政。以李容萬爲司成,典籍單都錫壎,文科第一人,造紙別提單元世煜,武科甲科第一人。
兵批,同知單高星希,僉知三單李觀儀·鄭思彦·金煥鑑,訓鍊主簿,加設二單申焯·徐光承,假內乘閔寬植,依定式減下。
領府事鄭元容箚曰,伏以臣老已篤矣,病又痼矣,卽一無省無覺之人耳。七十引年,禮之大防,而賤齒則已過大防之年者,殆數十載矣。豈或有棧豆之戀,而犯鍾漏之戒哉?誠以歷事五朝,致位三事,爵位已亢,而臣情則雖切於知足,恩遇冞隆,而臣心則恒懼於未報低徘進退之間,或至于今日,而至若癃廢疾恙,卽理也勢也,榮衛日鑠,神識日耗,冉冉駸駸,如水注下,今月貌樣,比前月落下幾分,則況又年計而不足者,尤當何如哉?時節起居,臣之分也,而以今筋骸,趨奏班綴,臣未之能焉,謨猷詢及,邦之典也,而以今精思,發慮奏議,臣未之能焉。有臣如此,何所補焉?此臣所謂未休致,而與休致等耳。第念兼務之許久虛縻,非惟分義之所難安,職司之緣臣瘝曠,尤增憂悶,用敢短箚陳籲。惟聖朝,俯垂矜諒,將臣所帶扈衛大將,軍器軍資都提擧之任,竝賜鐫免,以安私分焉。答曰,省箚具悉卿懇。卿之年齡雖高,精力尙旺,兼管諸司,本非劇務,則今何必辭免爲也?然而卿之苦懇如此,特爲許副。仍傳曰,此批答,遣史官傳諭。
己巳三月二十一日辰時,上詣景武臺。三日製儒生親臨試取入侍時,行都承旨趙性敎,右承旨李炳敎,左副承旨金聲根,右副承旨具春喜,同副承旨申獻求,史官缺,檢校直提學趙寧夏·李載冕,直提學趙成夏,檢校直閣李承純·李世用,檢校待敎鄭範朝·趙慶鎬,玉堂缺,以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調金世均,副提調趙性敎,進前問候訖。出崇陽門·神武門,詣景武臺。通禮跪啓請陞輿,上降輿降座。性敎曰,儒生入場次,出標信開布城乎?上命以已下標信擧行,可也。性敎曰,從陞中,有試官蒙點人,使之下去行禮可乎?上可之。引儀,引讀券官領議政金炳學·鄭基世·趙秉昌·金世均·李承輔·金益文·朴永輔·嚴錫鼎·李載冕·趙寧夏·趙成夏·閔升鎬·金世鎬·姜蘭馨·金基纘·趙采夏·李沇應·趙敬夏·金翼鉉·鄭範朝·李晩運·成彝鎬·李僖魯·韓敬源·金奎弘·趙康夏·李根秀·李起鎬·趙慶鎬·李世用·南錫熙·金性均·李容萬·趙肅夏·金裕行·李載純·張原相·李承宇·朴定陽·崔鳳九·李寅晩,行四拜禮,以次就位。上命試官進前,基世等進前,命書賦題,樂以天下。基世等跪書讀奏訖,鳳九·寅晩,奉出懸題,上入小次。性敎稟先張已入,出標信開布城,呈券儒生次次出送。上命以已下標信擧行,可也。少頃,稟考試上命考試。命書傳敎曰,別雲劍·兵摠府堂上·堂上閣臣·入侍承旨·堂上對讀官,竝讀券官加差,下堂下儒臣對讀官加差下,使之分考。性敎稟科次,上出次,命科次。炳學稟書等,性敎坼封讀奏訖。命書傳敎曰,三日製居首三下幼學朴顥陽,直赴殿試,之次草三下幼學李舜相等十人,竝直赴會試,之次次上幼學李勝宇等九人,竝給二分,之次次上幼學金昇淵等十人,竝給一分,之次次上幼學金益來等七十人,各奎章全韻一件賜給。又命書傳敎曰,入格儒生,明日待令。又命書傳敎曰,三日製直赴殿試人,付之今番庭試榜末,一體放榜。通禮跪啓禮畢,上降座乘輿,由神武門,入崇陽門。春喜請出標信解嚴,由永化門還內,諸臣以次退出。
上在景福宮。停常參·經筵。
自前夜人定至是日人定,灑雨下雨,測雨器水深一寸。
傳曰,閱武,退行於明日。
傳曰,入格儒生,崇陽門外施賞。
傳曰,親行閱武時,原任將臣入侍,著爲定式。
傳曰,吏曹參判有闕之代,前望入之。
傳曰,明日出宮門路,以崇陽門爲之。
弘文館啓曰,新除授副修撰姜景奎,時在慶尙安東地經筵入番事緊,請斯速乘馹上來事,下諭。答曰,許遞。
弘文館啓曰,下番姑降入直,事甚未安,副修撰姜景奎在外,一員未差,修撰金錫輔·李龍雨,竝卽牌招,推移入直,新除授校理趙秉稷,一體牌招察任,何如?傳曰,允。
都摠府啓曰,今口入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
禮曹啓曰,傳曰,三日製直赴殿試人,付之今番庭試榜末,一體放榜事,命下矣。三日製直赴殿試入格幼學朴顥陽,就庭試榜目末端,付標添書以入之意,敢啓。傳曰,知道。
又啓曰,卽接善山幼學朴來植所志,則以爲族叔思泳,嫡妾俱無子,以其同姓八寸弟思春第二子來東,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長朴來植所訴旣如此,朴思春第二子來東,立爲朴思泳之後,何如?傳曰,允。
義禁府啓曰,各道放未放成冊,判義禁,就議于廟堂,可放者付籤以入事,命下矣。謹依下敎,臣秉昌,就議于領議政金炳學,右議政洪淳穆,成冊中可放者,付籤以入之意,敢啓。傳曰,知道。
以公忠道放未放成冊,傳曰,李時翼放。
以全羅道放未放成冊,傳曰,白基虎·金夏淵·金纘求·尹致愚·李恒翼·林勝洙·趙秉瑋·金恂根·張泳汲放。
以黃海道放未放成冊,傳曰,梁錫煥·黃裕秀·宋淸欽·李有謙·金炳昱放。
以平安道放未放成冊,傳曰,李有善·宋永老·鄭泰源·權寅夏·李在善·申達運放。
以咸鏡道放未放成冊,傳曰,姜在勳·洪贊燮·金聲豹放。
吏曹啓曰,醴泉郡守金靖鎭,親病猝重,萬無還官之望云,改差,何如?傳曰,允。
又啓曰,殷山縣監金炳陸,親病猝重,萬無還官之望云,改差,何如?傳曰,春川府使相換。
刑曹啓曰,以司謁口傳下敎曰,各道放未放,判義禁秋判,就議于廟堂,可放者付籤以入事,命下矣。謹依傳敎,臣就議大臣,詳閱配案,參量罪名,可以放釋者,付籤以入之意,敢啓。傳曰,知道。
吏曹參判金世鎬疏曰,臣於銓綜典領之地,無足以稱允職思,而蕪拙之辭,徒歸飾讓,趨走之義,不敢苦辭,冒沒出肅,淟涊蹲據,有月于玆,間嘗越庖人之俎,而代大匠之斲,亦屢矣。點關班簿,握板唱籌,卽一政吏之所可句當,而疵纇畢露,姍謷萃至,以若本領,以若伎倆,耐久於是職,諒非義分之所敢安也。且臣受稟甚脆,自來善病,注夏先兆於木旺,吹霎兼崇於痰滯,委頓牀笫,屢試刀圭,時日之內,彈束無望,選部司會,責務不輕,何可一任其瘝闕也哉?玆敢控實呼籲於仁覆之下。伏望聖慈,俯垂鑑諒,亟遞臣銓銜,俾公私耦幸焉。答曰,省疏具悉。所請依施。
副挍理金裕行疏曰,缺,省疏具悉。爾其勿辭救護。
上在景福宮。停常參·經筵。
大妃殿誕日,大殿·大王大妃殿·王大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。大妃殿,宗親·儀賓·內閣·政院·玉堂·朝廷百官單子問安。答曰,知道。
還內後,藥房·內閣·政院·玉堂口傳問安。答曰,知道。
傳曰,文武科放榜,勤政殿權停例爲之。
以慶尙監司吳取善狀啓,機張縣監鄭根源,親年七十,依法典遞改,令該曹稟處事,傳曰,興海郡守,令該曹,口傳相換。
吏曹啓曰,機張縣監鄭根源,興海郡守相換事,命下矣。以前任河東府使,方在解由未出中,何以爲之?敢稟。傳曰,勿拘。
兵曹啓曰,伏見今番慶科庭試武科殿試榜目啓下者,則丙科中李容鎬,一人而疊入矣。後入之李容鎬拔去其外役姓名及父名,多有誤書處,竝付標以入,而奏御文字,科榜事體,何等愼重,而如是差錯,殊甚未安,當該試官,竝推考,何如?傳曰,允。
三軍府啓曰,番舶雖已遠去,其在戒嚴之道,有不可遽爾解兵,而第念此時軍民之許久駐防,實有失農之慮矣。永宗徵赴軍卒,竝卽撤送,使之烽燧相應,應援以時土兵,則姑待近地,俾無疎虞之患,廣州·水原之往赴仁川者,亦一體解送,而本色防守之節,另加團束之意,分付,何如?傳曰,允。
吏曹口傳政事,機張縣監鄭根源,興海郡守鄭塾,相換事承傳。
吏曹啓曰,繕工監假監役官沈能肅,以其身病,呈狀乞遞,改差,何如?傳曰,允。
義禁付啓曰,各道放未放成冊中可放者,付籤以入,而踏啓字以下矣。慶尙道河東府流三千里定配罪人洪台燮,晉州牧遠地定配罪人許珏,全羅道羅州牧黑山島定配罪人白基虎,康律縣遠惡地定配,勿揀赦前罪人金夏淵,古今島減死定配罪人金纘求,礪山府流三千里定配罪人尹致愚,錦山郡流三千里定配。又永不敍用罪人李恒翼,金堤郡流三千里定配罪人林勝洙,茂朱府流三千里定配罪人趙秉瑋·金恂根,興陽縣遠惡地定配罪人張泳汲,咸鏡道茂山府遠惡地充軍罪人姜在勳,文川郡流三千里定配罪人洪贊燮,德源郡流三千里定配罪人金聲豹,平安道三和府流三千里定配罪人李有善·鄭泰源,三登縣流三千里定配罪人宋永老,三和府遠惡地定配罪人權寅夏,孟山縣遠惡地定配罪人李在喜,江界府遠惡地定配罪人申達遠,黃海道載寧郡徒二年半定配罪人梁錫煥,新溪縣定配罪人黃裕秀,載寧郡定配罪人宋淸欽,安岳郡定配罪人李有謙,文化縣定配罪人金炳昱,公忠道堤川縣定配罪人李時翼等,放送事,分付,各該道道臣之意,敢啓。傳曰,知道。
己巳三月二十三日辰時,上詣隆文堂。閱武入侍時,行都承旨趙性敎,行左承旨李承五,右承旨李炳敎,左副承旨金聲根,右副承旨具春喜,同副承旨申獻求,史官缺,檢校直提學李載元·趙寧夏·李載冕,直提學趙成夏,檢校直閣李世用,檢校待敎趙慶鎬,玉堂缺,以次侍立。時至,通禮跪啓請外辦,上具甲胄,乘馬出永化門。藥房提調金世均,副提調趙性敎進前問候訖,由崇陽門出興禮門外,宣傳官跪稟鳴金二下,大吹打,出神武門外。兵曹判書啓請駐驆,宣傳官啓稟鳴金三下,吹打止,迎接營放砲,吹天鵝聲,點旗吶喊,共三次止金。宣傳官啓稟鳴金二下,大吹打,至臺下。宣傳官啓稟鳴金三下止。上降馬陞座,黃門旗手乂捍作門。宣傳官啓稟鳴金二下,大吹打。又啓稟鳴金三下,吹打止。兵曹判書·別軍職·宣傳官,以次參現,各班分班叩頭訖。兵曹判書跪稟陞壇,宣傳官啓稟鳴金二下,大吹打,牢子一人,大呼開門,旗手揮旗退,鳴金三下,吹打止。訓鍊大將申櫶,禁衛大將李章濂,御營大將李元熙,摠戎使李周喆,以次參現。三營從事官及禁軍別將各營中軍,以次參現訖。上入小次,改具軍服,出次。時原任大臣·宗正卿,進前承候訖。春喜啓稟宰樞執鼓追擊節次,宣傳官如法擧行訖。兵曹判書跪稟大閱禮成,宣傳官啓稟三吹,上降座乘馬,由神武門·用成門·興禮門,入崇陽門。宣傳官請出信箭解嚴,由永化門還內,諸臣以次退出。
上在景福宮。停常參·經筵。
申時,灑雨下雨,測雨器水深四分。
興寅君夫人緬禮出柩後,大殿·中宮殿,宗親·儀賓·藥房·內閣·政院,玉堂口傳問安。答曰,知道。朝廷二品以上單子問安。答曰,知道。還內後,藥房·內閣·政院·玉堂口傳問安。答曰,如道。
傳曰,左承旨許遞,前望入之。
承旨前望入之,朴齊敎落點。
傳曰,玉堂前望入之。
玉堂前望入之,副修撰丁觀燮·吳長善落點。
傳曰,司僕提調之代,以二提調差出。
政院啓曰,吏曹郞廳來言,大臣置處,政事,取稟。傳曰,當日爲之。
傳曰,呈告禮曹參判·同敦寧許遞,今日政差出。
傳曰,出宮門路,以思政門爲之。
政院啓曰,卽者吏曹郞廳來言,大臣置處政事,當日爲之事命下,而判書趙秉昌,參判鄭基會,參議李晩運,俱以病不來,不得開政云,竝卽牌招,何如?傳曰,允。如有違牌,勿爲呼望。
營建都監啓曰,敦義門門隻,今將修改,限畢役間,嚴加把守之意,分付該曹,何如?傳曰,允。
禮曹啓曰,卽接全州幼學朴興謙所志,則以爲同姓九寸叔相友,嫡妾俱無子,以其同姓六寸弟基載,第四子義輅,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞,許令該曹,論理草記事,載在法典,而門長朴興謙所訴,旣如此,朴基載第四子義輅,立爲朴相友之後,何如?傳曰,允。
禮曹啓曰,卽接堤川幼學李仁初所志,則以爲同姓八寸弟復初,嫡妾俱無子,以其同姓六寸弟吉初,第二子道一,欲爲繼後,兩家諸族,相議完定,而吉初夫妻,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記,載在法典,而門長李仁初所訴,旣如此,李吉初第二子道一,立爲李復初之後,何如?傳曰,允。
兵曹啓曰,今三月二十四日丙申戊正三刻二分立夏,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景禧宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
吏曹啓曰,公忠道藍浦居幼學任悳模呈狀內,矣身父,今年爲一百一歲,而見漏於本道應資老人抄啓中,未蒙恩資云。故考見帳籍,則今年果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
有政。吏批,判書趙秉昌,參議李晩運式暇,參判鄭基會進。吏批啓曰,行判書趙秉昌,參議李晩運竝式暇,小臣獨政未安,何以爲之?敢稟。傳曰,仍爲之。
以成載玉爲同敦寧,李承五爲禮曹參判,李裕元爲宗廟都提調,李裕元爲景慕宮都提調,趙秉昌爲司僕提調,鄭翼永爲醴泉郡守,殷山郡守金炳陸,春川府使韓鎭棨,已上相換事承傳,故通德郞金勉恒,贈童蒙敎官,孝行卓異贈職事承傳。
再政。以丁大本爲假監役。三政。以洪在善爲宜寧縣監。
兵批,致仕奉朝賀單趙斗淳,同知單池蓮植,同知加設單任泰沇。
判付事趙斗淳疏略曰,臣以年則禮所必休,以病則祟在難治,陳懇至再,未承孚格之音,悽惶怵迫,不知所屆,方其寤寐在心,蘊結而未宣也。容可堪忍得過,今旣搯擢心肝,竭思臚悃,譬如離絃望的之失,棲管應候之灰,勢所不但已者,疾痛之呼,不暇緩聲,又敢罄暴未畢之私,惟聖明垂察焉。藉使臣所有貞痼,不至於妨功害事,顧其年,稽之以宋·明舊制,其在按籍罷遣之列,久矣。嗚呼,臣受恩如天,毫毛無所補塞,徒欲規占便宜,掠取恬讓之名,則萬萬非義分所敢出也。刳瀝所到,言不知裁。伏乞聖慈,特垂鑑諒,特允至懇云云。答曰,省疏具悉卿懇。卿是予初元元輔也,竭心一力,服勞王家,彌綸匡濟之責,救時經世之務,久爲寡昧之所倚毗矣。邇來西樞養閒,宜不無廊廟江湖之憂,而今其重言復言,有若不容不然者,是豈所望於卿,以卿體國斷斷之誠,亦豈忍決然相捨哉?然而卿之此擧,至再至三,一往以寤寐蘊結,勤勤懇懇,終始相持,反非禮敬之道,所請三字銜,不得已勉副,悵缺之極,如有所失,予旣曲遂卿志,卿須克體予意,凡於朝廷得失,隨輒規陳,左右訓迪,毋或以進退有間者,此其爲民國之所承賴,惟卿諒之,惟卿諒之。仍傳曰,此批答,遣史官傳諭。
吏曹判書趙秉昌疏曰,缺,答曰,省疏具悉。重任何可輕遞?卿其勿辭,益勉恢公之責。
上在景福宮。停常參·經筵。
藥房提調金世均,副提調趙性敎啓曰,臨殿誓戒,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議洪淳穆,無時急稟定事,左議政未差,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習謝技放,而齋戒相値,不得設行之意,敢啓。傳曰,知道。
訓鍊都監啓曰,敦義門門隻,今將修改,畢役間,嚴加把守事,自營建都監草記矣。本局將挍一人,軍二十名定送,與護軍部將·守門軍,眼同把守之意,敢啓。傳曰,知道。
政院啓曰,行都承旨趙性敎藥院進,左承旨李炳敎式暇,右承旨金聲根·右副承旨申獻求服制,同副承旨朴齊敎在外未肅拜,院中只有臣一人,伴直無人,行都承旨趙性敎,所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,新除授副修撰吳長善,時在京畿竹山地,經筵入番事緊,請斯速乘馹上來事,下諭。答曰,許遞。
禮曹啓曰,昨秋假承旨柳晥,各陵奉審時,孝陵大王陵上,東西北三面,莎草六間枯損處執頉,而自臣曹,以姑待明春,令本齋官,詳細報來,更爲奉審後,稟處之意,已爲覆啓啓下矣。卽接本齋官所報,則以爲莎草枯損處,自春以後,漸向甦生,而間或未及甦生處,自本陵,從便修補云矣。枯損之莎草,如是甦生,亦旣有間或修補,誠爲萬幸,修改之節,不爲擧行之意,敢啓。傳曰,知道。
吏曹啓曰,東學敎授張原相,以其身病,呈狀乞遞,改差,何如?傳曰,允。
興寅君李最應疏曰,伏以臣,見方忝叨冏寺兼銜,而日昨一提擧有闕,因下敎,以二提擧差出,臣遂褎然爲首矣。謹按大典會通,載有提調二員,一員議政兼之文,此固舊式然矣,而臣雖厚被朝家之所禮遇,顧其實則非議政也,其何敢居之不疑,處若固有乎?且本寺之無議政兼帶,殊涉罕例,設有可援,終非定制,臣於是,惶愧怵惕,尤無所自容,用敢短章臚實,冒塵聰聽,欲望聖明,俯賜鑑諒,亟遞臣司僕提調之任,以安私分,千萬幸甚云云。答曰,省疏具實卿懇。多有已例,卿其諒之。仍傳曰,此批答,遣史官傳諭。
吏曹參判鄭基會疏曰,缺,答曰,省疏具悉。卿其勿辭行公。
己巳三月二十五日子時,上詣勤政殿。宗廟夏享大祭親臨誓戒入時時,行都承旨趙性敎,左承旨李炳敎,右承旨金聲根,左副承旨具春喜,右副承旨申獻求,史官缺,檢校直提學李載元·趙寧夏·李載冕·閔升鎬,直提學趙成夏,檢校待敎趙慶鎬,玉堂缺,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調金世均,副提調趙性敎,進前問候訖,詣勤政殿月臺。通禮跪啓請降輿,上降輿。通禮導上,詣褥位南向立。性敎跪進圭,上執圭。贊儀唱四拜,諸享官及宗親文武百官,行四拜禮。吏曹判曹趙秉昌讀誓文,刑曹判書順聽訖。贊儀唱四拜,諸享官及宗親文武百官,行四拜禮。通禮跪啓禮畢,上釋圭,性敎受圭。通禮跪啓請乘輿,上乘輿至思政門外。春喜請出標信解嚴,入思政門還內,諸臣以次退出。
上在景福宮。停常參·經筵。
自前夜五更至辰時,灑雨下雨,測雨器水深七分。
政院啓曰,右副承旨申獻求,今日不爲仕進,卽爲牌招,何如?傳曰,允。
以右副承旨,申獻求牌不進罷職傳旨,傳曰,只推。
政院啓曰,行都承旨趙性敎,左承旨李炳敎,不爲仕進,右承旨金聲根服制,右副承旨申獻求牌不進,同副承旨朴齊敎在外未肅拜,院中只有臣一人,伴直無人,右副承旨申獻求,更爲牌招,何如?傳曰,允。
以右副承旨申獻求,再牌不進罷職傳旨,傳曰,只推。
傳曰,再明日進講爲之。
傳曰,回還三使臣入侍。
御營廳啓曰,本廳哨官白贇洙,身病甚重,勢難察任,改差,何如?傳曰,允。
吏曹,繕工監假監役官丁大本,以其身病,呈狀乞遞,改差,何如?傳曰,允。
己巳三月二十六日午時,上御康寧殿。回還使臣入侍時,左副承旨具春喜,假注書李鳳德,記注官方孝隣,別兼春秋朴定陽,正使金有淵,副使南廷順,次次進伏訖。上曰,史官分左右。上曰,使臣進前。有淵等進伏訖。上曰,遠路無事往返乎?有淵曰,王靈攸曁,無事往返矣。上曰,入見大國,則農形及賊匪,何如耶?有淵曰,昨秋年事大登,而各處土匪,亦旣勦平,人心晏然有太平之像矣。上曰,聞捻匪,與回匪,結連侵擾云矣,今則何如耶?有淵曰,土匪已於昨年九月間勦平,而惟回匪未平,至於臘月,屢督官軍,巢穴亦皆攻破矣。上曰,大國人,心何如耶?有淵曰,人心皆爲晏然矣。上曰,入於我境,則農形何如耶?有淵曰,春初頗有惜乾之意而近日連雨,兩麥與注秧,俱無未洽之患矣。上曰,史官就座,命使臣先退。又命退承史,以次退出。
上在景福宮。停常參·經筵。
傳曰,太廟夏享大祭,遣大臣攝行,依親祭例磨鍊。
傳曰,中官柳東燮飭已施矣,罷職分揀。
議政府啓曰,卽見慶尙監司吳取善狀啓,則枚擧靈山縣監趙雲漢牒呈,以爲改量執摠,則元帳付田沓,合爲四千二百四十三結九十負三束,比庚子量,所加,爲二結七負八束,而各樣免稅田沓,依例劃付陳田畓,從實計除,則時起田沓實摠,爲二千十八結九十二負九束,比戊辰摠,田加,爲一百六十五結八負二束,畓加,爲一百五十六結四十四負七束,通計田畓加,爲三百二十一結五十二負九束,比庚子時起,所減,爲一千二十六結五十九負,自今年爲始,以新量結以用,請令廟堂稟處矣。以若田政之紊亂,有是結摠之區別,殫誠修擧,誠亦可幸,依狀請,自今年,以新量案行用之意,分付戶曹及本道,何如?傳曰,允。
禮曹啓曰,驪城府院君海寧府夫人遷窆時,出柩今三月二十九日巳時,發引來四月初二日辰時,安葬同月初六日辰時擇定云。出柩時及發引安葬時,中宮殿當有望哭之禮,望哭服色,謹依辛酉年豊思府院君德安府夫人遷窆時,大王大妃殿望哭服色,以淺淡服磨鍊儀註,直爲書入中宮殿之意,敢啓。傳曰,知道。
禮曹來四月初二日,行宗廟夏享大祭,香祝親傳,取稟。奉敎敬依。
禮曹啓曰,各陵園墓所,今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
訓鍊都監啓曰,本局千摠元世,身病猝重,勢難察任,改差,何如?傳曰,允。
吏曹啓目粘連,觀此全羅道徐相鼎狀啓,則以爲靈光郡守南廷龍,以若黼黻之才,棲遲下邑,薄試製錦之手,蘇回敗局,廉明攸著,吏絶售奸,慈惠所推,民有安堵,量土則井井有條,田簿尋緖,葺械則件件就新,戎備改觀,今於報瓜之後,衆民願借,如嬰望哺,特爲仍任,令該曹稟處亦爲白臥乎所,道臣狀辭旣如此靈光部守南廷龍,姑爲仍任,何如?啓依允。
領府事鄭元容,領敦寧金左根,領議政金炳學,右議政洪淳穆,聯箚略曰,夏禴節屆,聖慕彌切,羹墻淸廟,躬臨殷禮,將擧於圭瓚,吉蠲在邇,疇不欽頌,第念三春以來,六氣不調,閭巷間感疾輪熾,此時勞動,有非節宣之方,命以攝儀,旣多故常。伏乞亟寢成命焉云云。答曰,省箚具悉卿等之懇。卿等之言旣如此,當勉從矣,卿等其諒之。仍傳曰,此批答,遣史官傳諭。
吏曹判書趙秉昌疏曰,缺,答曰,省疏具悉。所請三提擧中閟宮·惠署兩提擧,特爲許施。
同敦寧成載玉疏曰,缺,答曰,省疏具悉。所請依施。
上在景福宮。停常參·經筵。
興寅君夫人緬禮安葬後,大殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上單子問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
議政府啓曰,卽見戶曹所報,則各處營建,尙未告竣,前劃旣罄,新捧難繼,凡於木石匠募之資,塗抹無計,許大工役,將至停擱之境,錢限十萬兩,趁今區劃,以之及時入用,爲辭矣。大農經費之絀,至有停役之慮,似此不可已之事,亦何可中止爲也?就惠錢中,準此數輸送,而見今公私俱竭,更無着手之處,不緊雜費,一竝量減,俾爲略綽排比之地,何如?傳曰,允。
譏政府啓曰,都民休戚,亦係法司,而卽聞刑曹參議韓喆愚,除拜以後,爲下吏之所欺蔽,聽訟或多非理,懲贖橫偪,推捉相望,閭里滋擾,至於公用之隨存濫下,聽聞殊涉駭惑,藉曰不察,不察亦罪,則責備之地,不可置而勿論,施以譴罷之典,擧行該吏,嚴刑一次,遠惡地定配,何如?傳曰,允。
營建都監啓曰,敦義門門隻今旣修改入排把守軍,解送之意,分付該營,何如?傳曰,允。
禮曹啓曰,卽接公州幼學尹永甲所志,則以爲同姓四寸兄永命,嫡妾俱無子,以其同姓四寸弟永夏,第三子昌尹,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明〈有〉可據,而不得登聞,許令該曹,論理草記事,載在法典,而門長尹永甲所訴,旣如此,尹永夏第二子昌尹,立爲尹永命之後,何如?傳曰,允。
傳曰,召對爲之。
義禁付啓目,薺浦前萬戶趙景祿原情云云。問目內辭緣,泛稱遲晩,刑推得情,何如?啓除刑推議處爲良如敎。
義禁府啓目粘連,向前趙景祿亦,領運不能審愼,臭載至於三隻,揆以漕法,難免重勘,以此照律,何如?啓依允。
弘文館啓曰,上番校理趙秉㮨,以宗廟夏享大祭祭官,今日肄儀時,晝仕出去之意,敢啓。傳曰,知道。
己巳三月二十八日辰時,上御延生殿。進講入侍時,右議政洪淳穆,講官金世均,參贊官申獻求,檢討官丁觀燮,假注書李鳳德,記注官金泰煥,別兼春秋朴定陽,各持孟子第一卷,以次進伏訖。上曰,史官分左右。缺上誦前受音一遍,仍開卷。世均讀奏新受音,自孟子謂齊宣王曰,止識其不才而舍之,仍奏釋義。上讀新受音十遍訖。上曰,孟子先問托其妻子,士師治士者,將問此四境不治而然歟?世均曰,誠然矣。孟子將說下段,故先言上文二段,卽由淺入深之義也。上曰,世臣,何必曰喬木世臣乎?世均曰,詩傳註,上疎無枝曰喬,喬木,年久之木,而蓋故國云者,非以有年久之木而稱之,必有累世勳舊之臣,與其國同休共戚,方可謂故國,國之有世臣,猶樹之喬木,故稱之曰,喬木世臣矣。上曰,人君當用世臣,豈可以不才而棄之乎?世均曰,國家,固當用世臣,而其賢與不才,不容不揀擇而進退之,而此云親臣者,非昵狎之謂也。卽與其君同休戚者,齊宣王,昨日所進,今日亡去而不知,是已無親臣,而況世臣乎?若能知人而用之,則寧有是也。故下文,以吾何以識其不才,問於孟子也。上章,孟子將問四境之不治,先設上文二段矣。齊宣王,誠有好賢之誠,行王之意,則宜其自責其失,因問治道,而不此之爲,乃反顧左右言他,是文過飾非也。昔仲虺告成湯曰,改過不吝,好問則裕。湯大聖也,而仲虺之進勉如此,齊宣王,憚於自責,吝於改過,烏可以王天下乎?聖不自聖,不恥下問然後,德益進而國可治矣。上曰,不必用人後棄之,當愼於擇人之時也。世均曰,聖敎至當矣。書曰,知人則哲,能官人,治國安民之道,先在知人矣。獻求曰,宣王,若以誠心,樂聞孟子之言,則今言四境之內不治,宜其降志易容曰,此寡人之責也。亦宜問何以能治之。上曰,然。當引咎自責,求問善道,而只自愧恧,無辭可答,故顧左右而言他也。獻求曰,誠然矣。責在於己,則佯若不聞,以掩其辭,外雖求問,內實無誠心故也。上曰,厭聞自己之責,其志小矣。獻求曰,聖敎至當,苟能恢廓有大度,不厭聞其過,推誠以問,而一變前政,則王道之行,豈有難哉?宣王,以戰國之君熟問而深慕者,惟齊桓·晉文之事,而專尙權術,其志甚小,故不能行王道之大也。淳穆曰,冬春以來,召對一切停閣,中外群情,果甚憫鬱矣。經經緯史,如車輪鳥翼而行不廢,雖以委巷韋布言之,一年之工,最好於春晝冬夜,挽近連値動駕,固知靡暇於此,而今日始爲開講矣。朝而進講經,以究義理之原,晝以召對,史以論治亂之蹟,允合聖學上,祼益弘多,伏願體念焉。上曰,大臣之言甚好,自今日召對矣。淳穆曰,講筵日開,講官近頗苟艱行。大護軍金在顯,靈善君朴永輔,知宗卿李承輔,行護軍金世鎬,竝講官差下,何如?上曰,依爲之。淳穆曰,筵體何等謹嚴,而注書有所失儀,推考,何如?上曰,依爲之。
己巳三月二十八日申時,上御延生殿。召對入侍時,參贊官申獻求,檢敎待敎鄭範朝,侍讀官趙秉稷,檢討官丁觀燮,假注書李鳳德,記注官金泰煥,別兼春秋朴定陽,各持通鑑第四卷,以次進伏訖。上曰,史官分左右。缺,上曰,桑弘羊,盡籠天下貨物,是商賈之習也。獻求曰,誠然矣。文·景之時,崇儉節財,海內少事,故有紅腐之粟,貫朽之錢,自然富庶,至于武帝東封西祀南征北伐,經用罄竭,故弘羊,逞其財,盡榷貨利,以得籠用,是所謂聚斂之臣也。孔子曰,與其有聚斂之臣,寧有盜臣。蓋奪小民之利,以補國用,雖若有功,其蠹國病民之罪,甚於盜臣矣。上曰,與其有聚斂之臣云云,在於論語乎?予已讀之矣。仍敎曰,承旨坐直幾日乎?獻求對曰,臣之待罪喉院,已累月,而日前有私故,再三違召,極爲悚惶,昨復就直矣。上曰,久直想爲難,故所以問也,能不勞乎?獻求曰,久叨邇密,私分榮幸,何敢言勞乎?缺,上曰,此云靜處而須之者,欲帝之還宮而然矣。缺,範朝曰,東方朔,亦方外滑稽之士也。當時群臣,諫莫能止。東方朔曰,夫仙者,得之自然,不可燥求,若其有道,不憂不得。若其無道,雖至蓬萊見仙人,亦無益也。第還宮靜處而須之,上乃止,武帝之還宮,卽東方朔之力也,豈可以滑稽而少之哉?上曰,其功可謂大矣。上曰,閣臣讀之。範朝讀自弘羊又請令吏,止天乃雨。上曰,釋義。範朝釋義訖。上曰,此雖云民不益賦,而天下用饒,然聚斂民財,以饒國用,則民益貧矣,國豈獨富乎?範朝曰,聖敎切當矣。論語曰,百姓足,君誰不與不足,百姓不足,君誰與足?今行均輸平準之法,不過陰奪民利而已。國雖益富而民則益貧,其於百姓足,君誰與不足,果何如哉?上曰,此是有若之言也。範朝曰,然矣。上曰,爲此商賈事,於國,何益之有哉?範朝曰,武帝英傑之主也。雖有窮續聚斂之失,而畢竟悔悟,罷方士擧俊茂,能遵文·景之恭儉,以濟斯民,故有亡秦之失,而建與漢之業矣。上曰,入粟補官,此何事也?人君當用人才,豈可入粟而補官乎?若然則貧者不仕,富者獨仕乎?範朝曰,聖敎誠然矣。賞罰,是御國之柄,而只以入粟補官,罪人贖罪,則貧者不仕而亦不能免罪,富者獨仕,而亦獨免,於此,尤王政之大失,而其爲害也,有甚於聚斂矣。上曰,此時不用人才乎?範朝曰,人才輩出,莫盛於武帝時矣。經術則有蕫仲舒·公孫弘輩,文章則有司馬遷·相如輩,將軍則有衛靑·霍去病輩,諫諍之汲黯,奉吏之張騫,至於誹諧之東方朔,此皆傑特名士之流也,皆得以臣之,用人之盛,如此矣。缺上掩卷。上曰,領付事近節,何如乎?範朝曰,近得安過矣。上曰,向於抵迎班次見之,則筋力果康健矣。範朝曰,見今筋力,果難奉公,而今番幸行,多日經宿後還宮,故其在分義,不敢在第,强病進參抵迎班次矣。伏奉遣史官存問之聖敎,不勝萬萬惶感云矣。
上在景福宮。停常參·經筵。
自午時至人定,灑雨下雨,測雨器水深二分。
驪城府院君緬禮出柩,中宮殿望哭後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。
備忘記,坡知僉使尹滋岱下直,長弓一張·長前一部·片箭一部·筒兒一箇賜給。
中宮殿,進御二錢重人蔘粟米飮,一貼煎入事,榻前下敎。
傳曰,發遣吏郞,諸執事淸齋與否,摘奸以來。
以右議政洪淳穆,豐德等地掃墳呈辭,傳曰,給由馬澆奠床備給。
三軍府啓曰,卽見全羅監司徐相鼎狀啓謄報,則今月二十四日,光陽縣亂民數百,頭着白巾,突向東軒威䝱縣監,欲奪符金,軍器與社倉還,亦爲奪取,堅閉城門,吏民盡爲渙散云。而該縣監尹榮信,不能事事,致有此變,爲先罷黜,其罪狀,請令攸司稟處矣。幺麼凶徒,攔入政堂,擧措之危悖,已是痛駭之甚,而至於砲劍旗幟,可見醞釀之久矣。其曰不知,何許軍兵者,是豈成說乎?要之,爲化外必誅之輩,直敢行稱亂,而然而此非尋常民撓之比,則掃蕩之方,有不容少緩,亟令兵營,調發精兵幾哨,刻日進討,亦令五鎭營,多率校卒,竝力勦滅,事瑞根由,亦不可不窮覈後已。靈光郡守南廷龍,按覈使差下,令該曹口傳單付,馳往本縣,到底嚴査,這這登聞之意,星火行會該縣監,旣已啓罷,其代,行副護軍趙文顯差下,使之當日辭朝,給馬罔夜下送,何如?傳曰,允。
又啓曰,纔因光陽縣亂民事,本道兵營發兵之意,草記允下矣。新除帥臣,固當罔夜下送而道里踔遠,不無遲緩之慮,今姑改差。行護軍李承淵,家在全州,特差其代,令該曹,口傳下批,使之除朝辭赴任,召募行陣,不日掃蕩事,三懸鈴知委,何如?傳曰,允。
又啓曰,卽接兵曹所報,則禁軍習陣,本曹因有故,不得設行云矣,敢啓。傳曰,允。
吏曹口傳政事,光陽縣監單趙文顯,光陽按覈使單南廷龍。
政院啓曰,新除授全羅兵使李承淵,有除朝辭赴任之命矣。密符則使宣傳官齎傳,諭書安寶,使禁軍,罔夜齎傳,何如?傳曰,允。
兵曹,全羅兵使單李承淵,差下事承傳。
訓鍊都監啓曰,敦義門門隻,今旣入排,把守軍解送事,自營建都監草記矣。把守校卒解送之意,敢啓。傳曰,知道。
以京畿監司李宜翼狀啓,薦新黃石首魚,姑未産出,限內不得封進,惶恐待罪事,傳曰,勿待罪事,回諭。
義禁府照目粘連,薺浦萬戶趙景祿矣,本府議啓內,領運不能審愼,臭載至於三隻,揆以漕法,難免重勘,以此照律,罪杖八十收贖,奪告身三等,私罪,奉敎依允。
兵曹判書金壽鉉疏曰,缺答曰,省疏具悉。本兵,重任也,不容不久於其次,卿勿更辭,益勉對揚。
己巳三月二十九日辰時,上御延生殿。進講入侍時,講官姜㳣,參贊官朴齊敎,侍讀官趙秉稷,假注書李徽圭,記註官方孝隣,別兼春秋金性均,各持孟子第一卷,以次進伏訖。上曰,史官分左右。上誦前受音一遍訖,仍開卷。㳣讀自國君進賢如不得已,正民之父母,釋義訖。上讀新受音十遍訖,上曰,如不得已,是何謂也?㳣曰,此非如不用賢,方至不得際,乃進之也。看於如字,則非眞不得已,而特如之爾。卑踰尊疎踰戚,及左右大夫國人曰賢曰不可然後,又必察之,則不以一人譽進之,一人毁退之,而猶豫留難,初似不欲用他,末乃不得已者然,欲得眞才,審之又審,卽至謹之義也。此承上何以識其不才而言,故以進賢告之,如不得之意,卽出於至公無私,以至於爲民父母,其要在於曾傳,先正其心而治國平天下矣。玉堂文義後,㳣曰,此言國人殺之,而上文只曰用之去之,其用之去之,亦國人之用之去之也。上曰,左右曰賢,曰不可,大夫曰賢,曰不可,國人曰賢,曰不可然後,察之,人君用人之道,當如是,而知之甚難矣。㳣曰,書云,知人則哲,惟帝其難之,又曰試可乃已,立賢雖無方,審愼不得不如此也。朱子答門人書曰,左右,近侍之臣也,大夫,六官之長也。近臣及六官之長,非不信而然也,以其審愼,而或慮在私故也。國人,卽大同之論也,而亦有違道干譽之人,故必察之,以見其賢不賢也,用之云者,非特除職進秩而已,乃委任國政之謂也。齊敎曰,筵體何等謹嚴,而假注書李徽圭,做錯非細,所當重勘,而本院請推之外,無他可施之罰,何以爲之乎?上曰,從重推考。
上在景福宮。停常參·經筵。
藥房都提調金炳學,提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
傳曰,政官牌招開政。
傳曰,呈告知敦寧·兵曹參判·金吾堂上·禮曹參議,竝許遞,今日政差出。
傳曰,泮長有闕之代,今日政差出。
傳曰,明日出宮門路,以崇陽門爲之。
政院啓曰,省記法意,何等嚴重,而今日入直宣傳官鄭雲星,謂有身病,申後擅出,至於省記改付標之境,雖以代直金商玄言之,省記後替直,萬萬輕率,竝所當重勘,而本院請推之外,無他可施之罰,何以爲之,而常時不能檢飭之行首宣傳官,從重推考,何如?傳曰,竝從重推考。
內醫院啓曰,副提調趙性敎,今日問安不爲仕進,卽爲牌招,何如?傳曰,允。
又啓曰,本院提調,例不得兼帶刑獄之官,而提調金世均,除拜判義禁矣。所帶判義禁,今姑許遞,何如?傳曰,允。
宗親府啓曰,明日,卽天漢殿朔奉審日次,臣載鳳,進詣擧行之意,敢啓。傳曰,知道。
訓鍊都監啓曰,本局中軍許熠,身病猝重,勢難察任,改差,何如?傳曰,允。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
兵曹啓曰,來四月初三曰,一內禁軍番次,該番將鄭濟旻,身病猝重,無望供職,呈狀乞遞,改差其代,依承傳口傳擬入,何如?傳曰,允。
兵曹啓曰,來四月初二日,宗廟·永寧殿夏享大祭時守門,當爲塡差,而本曹郞廳·都總府郞廳·五衛將除入直,與未肅拜呈辭受由在外,排擬苟艱,依定式,軍門將官,代差以入之意,敢啓。傳曰,知道。
以全羅監司徐相鼎狀啓,光陽縣全城失守變出省內,溺職之罪,惶恐待罪事,傳曰,卿勿待罪,期日討滅,克復其城。
以全羅監司徐相鼎狀啓,光陽縣監尹榮信,率吏民數千,親冒弓砲,捕捉賊黨,還推印符事,傳曰,近日凶徒之滋擾,爲南民深切憧憧,卽此前倅之倡率吏民,親冒矢石,克復城池,剿捕賊黨,苟非中心之剛毅,何以致此?又無見孚於吏民,亦何以得此?至若當初失守,特由事出不意而然,而道啓之請罷,亦所以存事體也。其罪則小,而其功則甚大,前縣監尹榮信,姑先仍任,拊恤經劫之民,使之各自安堵,新倅則待他窠,首先檢擬事,分付。
以吏曹參議李晩運牌不進罷職,傳曰,只推。
吏曹啓曰,慶尙道安東居幼學權璧錫呈狀內,矣身父幼學時燦,今年爲九十三歲,幼學裵秉周呈狀內,矣身父幼學善道,今年爲九十一歲,星州居幼學呂根行呈狀內,矣身父幼學宜希,今年爲九十六歲,全羅道泰仁居幼學姜龍重呈狀內,矣身父幼學學遜,今年爲九十歲,而俱爲見漏於兩道應資老人抄啓中,未蒙恩資事來訴,故考見帳籍,則其年果爲的實。在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
吏曹啓曰,全罪道古阜居幼學殷震浩呈狀內,矣身父前同知箕相,今年爲八十歲,而見漏於本道應資老人朝官秩,未蒙恩資事來訴,故考見政案,則其年果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
有政。吏批,行判書趙秉昌進,參判鄭基會,參議李晩運牌招不進。以趙秉鎬爲副修撰,金有淵爲知敦寧,趙成夏爲同敦寧,洪兢周爲兵曹參判,李起鎬爲禮曹參議,金敬均爲刑曹參議,李玄翼爲大司成,金世均爲判義禁,鄭基會爲同經筵,朴定陽爲東學敎授,李承輔爲景慕宮提調,申錫禧爲惠民提調,尹肯大爲社稷令,李能發爲假監役,分奉常主簿單王錫疇,直長單金尙濬,副直長單朴昌根,靈光郡守南廷龍,姑爲仍任事承傳,贈吏判金炳先,贈右贊成例兼,贈吏參金復根,贈吏判例兼,贈吏議金德淳,贈吏參例兼,已上判義禁金世均三代,前同知殷箕相,今加嘉義,朝官年八十加資事承傳。再政。以南廷順爲左尹,王庭羽爲齊陵令。三政。李秉斅爲禁府都事,左尹單南廷順,右尹單李寅命。四政。以李周憲爲引儀。
兵批,同知單金尙宜,判付事金有淵,依法典減下,以具完植爲羽林將。
兵曹啓目粘連,觀此黃海兵使李敏庠狀啓,則鐵島鎭僉使兼別中營將李秉淑,自設鎭以後,殫誠於綢繆之方,關鍵益鞏,推惠於聚募之地,軍民咸頌,今當瓜期在邇,屢見輿情之願留,特許展仍,責其成效事,令該曹稟處亦爲白有臥乎所,殫誠綢繆,關鍵益鞏,推惠聚募,軍民咸頌,瓜期在邇,輿情願留云。鐵島僉使李秉淑,姑爲仍任,何如?啓依允。
刑曹啓曰,政府啓辭內,都民休戚,亦係法司,而卽聞刑曹參議韓喆愚,除拜以後,爲下吏之所欺蔽,聽訟或多非理,懲贖不無橫侵,推捉相望,閭里滋擾。至於公用之隨存濫下,聽聞殊涉駿惑,藉曰不察,不察亦罪,則責備之地,不可置而勿論,施以譴罷之典,擧行該吏,嚴刑一次,遠惡地定配,何如?傳曰,允事批下矣。謹依傳敎,欺蔽官聽之書吏李敏鍾全罪道康津縣,任永鎭靈巖郡,洪仁聲長興府,朴元植慶尙道河東府,竝遠惡地定配所而待無故日,各嚴刑一次,押送之意,敢啓。傳曰,知道。
兵曹啓曰,今三月各廳堂下武臣朔試射,臣曹連因有故,不得爲之〈之〉意,敢啓。傳曰,知道。
己巳八年三月三十日辰時,上御延生殿。進講入侍時,領議政金炳學,講官李承輔,參贊官申獻求,檢討官丁觀燮,假注書李鳳德,記事官朴齊用,別兼春秋金性均,各持孟子弟一卷,以次進伏訖。上曰,史官分左右。缺上曰,此章之意,似孟子之道,譬大木,宣王之事,譬斲而小也。獻求曰,聖敎切當矣。蓋孟子所學,卽堯·舜·禹·湯·文·武·周·孔之道,其大彌綸於天地,而宣王所問,不過齊桓·晉文之事,所欲辟土地·朝秦·楚而已。其志如此甚小,而欲使孟子,舍其所學之大道,從己之小欲,何以異於大木之斲而小之乎?孟子之爲此言,所以明大道之不可小用也。炳學曰,連見完伯之所啓,則光陽事,誠一變怪,而雖有追後得聞者,終難悉其詳矣。要之,民失本心而致此,民之致此,由於守令之不能撫字,守令之不能撫字,卽由於方伯之不明黜涉,方伯之不明黜陟,卽由於不畏朝廷而然矣。使斯民,仰事俯畜,得有恒産,則雖賞而勸之,豈有犯此乎?臣職在輔弼之地,其不能憚壓警飭,卽臣之罪,伏不勝惶悚之至。上曰,是豈大臣之過乎?炳學曰,聖敎雖若是包涵,下情則尤極悚懍矣。上曰,大臣之言,何必如是乎?上曰,領右相累次登筵,得無爲勞乎?炳學曰,何敢言勞乎?上曰,李判府事在鄕,而尙不上來,有何情勢而然乎?炳學曰,別無情勢,以新經草土,故至今處鄕,尙不入闉矣。上曰,在鄕不來,故問之矣。炳學曰,似因其家之在鄕,姑未上來矣。上曰,領右相偏勞於登筵,故有是言也。炳學曰,屢次登筵,則下情尤極榮感,而講筵登對,宜無時,原任之別,臣於筵退後,仰承聖敎之意,謹當通知矣。炳學曰,日昨兵判疏批,有久於其次之敎,凡百有任,孰之不然,而惟本兵之任,統轄軍旅,銓注則倣乎天曹,金穀則亞於地部,擔責之重,非他日之比,而以遞除之相續,凋弊不可指計矣。向因軍務攸關,禁軍別將,猶定瓜限,況兵判所管,不止軍務乎?臣意則此亦以二十四朔爲報滿之期,仍今著式施行恐好,故敢達矣。上曰,依爲之。
己巳三月三十日申時,上御延生殿。召對入侍時,參贊官申獻求,檢校待敎鄭範朝,侍讀官李晩耆,檢討官李龍雨,假注書李鳳德,記事官朴齊用,別兼春秋趙肅夏,各持通鑑第四卷,以次進伏訖。上曰,史官分左右。缺上曰,漢本尙赤,而今尙黃,何也?獻求對曰,高帝初興,有赤帝之讖,又應范街赤飊之祥,表以火德,故色尙赤矣,至於武帝太初元年甲子夜半冬至,與黃帝時等,故始用土德,而土位于中央,其色黃,故所以尙黃也。上曰,穀用五,何也?獻求曰,河·洛之數,五爲中宮,故數之用五,亦尙中央土之義也。上曰,又有可言乎?獻求曰,人君,出則警,入則蹕,鳴和鑾淸節奏然後爲行,而武帝專好馳騁,爲其飼馬則種苜蓿葡萄極望,以廢良田,爲其飾馬則求綠熊皮障泥於烏孫公主,兵出絶域而取其善馬,以貽害於生民,結怨於外國,已非聖王之事,況欲貴寵姫之家,不擇賢愚,授廣利以將任,使取徼幸之功,而費鉅萬之財,僅得宛馬幾匹,何所補益哉?此可以鑑戒也。上曰,烏孫,在何地?獻求曰,亦西域也。日記廳堂上朴容大。郞廳申炳休·權泰植。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣宗廟·永寧殿,奉審摘奸以來。
政院啓曰,左右史不可不備,別兼春秋崔鳳九,卽爲牌招入直,何如?傳曰,允。
傳曰,今初八日當後苑親臨夜操矣,該房知悉。處所隆武堂爲之,一依摠理守禦兩營例磨鍊,諸般擧行,訓局專管,兵判·各營將臣入參,只率旗鼓前排。
傳曰,今番夜操時,儀仗仗馬及不緊侍衛,竝置之。
以司謁口傳下敎曰,今番夜操時,行殿置之。
議政府啓曰,公忠兵使金善弼,全羅左水使李鍾晉,俱以身病,呈狀乞遞矣。實病旣如此,有難强令赴任,竝改差,何如?傳曰,允。
又啓曰,卽見咸鏡監司李興敏所報,則會寧府使魚在淵,三載居官,衆瘼向蘇,瓜期將近,民情願借,待箇滿特加一瓜仍任事,稟旨處分爲辭矣。鍊卒撫民,捐貲釐瘼,優異之績,群情願留,依所請特許加一瓜仍任,俾責終始之效,請仍之不以稟啓者,有違格例,該道臣推考,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而親傳香相値,不得設行之意,敢啓。傳曰,知道。
三軍府啓曰,卽見完伯狀啓,則光陽之克復城池,勦獲賊徒,實由該倅之臨危效力,吏民之爭先勇赴而然,其忠憤所激,有可以想見,而恩褒曠絶,特仍前倅,亦將以終始責效矣。當日倡義之賞功酬勞,待更啓,從當示意,而被傷四人,另爲救療,厚加慰撫,餘黨今旣逃散,則本道發兵,其令還寢,追捕之方,雖已申飭於兵營及各鎭營,本縣之勢孤力單,不容不念,順天營將,使之姑爲留駐,凡於戒嚴之際,務存商量,俾無一毫疎忽之患事,星火行會,縣監之仍任下批,令該曹卽爲口傳擧行,何如?傳曰,允。
傳曰,全羅左水使之代,前光陽縣監趙文顯除授,令該曹口傳下批,使之除朝辭赴任。
政院啓曰,新除授全羅左水使趙文顯,有除朝辭赴任之命矣。密符以前水使李鍾晉所受仍佩,諭書安寶,使禁軍齎傳,何如?傳曰,允。
兵曹口傳政事,全羅左水使趙文顯除授事承傳。
兵曹,以吳顯文爲訓鍊都監中軍。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,參下檢書官趙秉斗,仕日已滿三十朔,依定式六品職遷轉事,分付吏曹,何如?傳曰,允。
又啓曰,檢書官趙秉斗減下,其代以在任遭故人成泰永還差,令該曹口傳付軍職,使之冠帶常仕,何如?傳曰,允。
御營廳啓曰,本廳千摠李健熙,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
己巳四月初一日辰時,上詣勤政殿。宗廟·永寧殿夏享大祭香祝親傳入侍時,行都承旨趙性敎,左承旨李炳敎,右承旨金聲根,左副承旨具春熙,右副承旨申獻求,同副承旨朴齊敎,缺檢校直提學趙寧夏·李載冕,檢校直閣李世用,檢校待敎鄭範朝·趙慶鎬,玉堂缺以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調金世均,副提調趙性敎進前問候訖,出崇陽門,入勤政門,詣勤政殿月臺,降輿就褥位南向立。引儀引獻官領議政洪淳穆,知宗正卿李昇應,進詣褥位之左,香室官員,奉香祝,跪授齊敎。齊敎東向跪進,上受之,以授淳穆·昇應,淳穆·昇應,跪受奉香祝,由正路出。上降就祗迎位,祗送訖。通禮跪啓禮畢,上還入幕次,問安勿爲之事下敎。少頃,通禮跪啓請出次,上出次乘輿,由勤政門,入崇陽門。春喜請出標信解嚴,由永化門還內,諸臣以次退出。
己巳四月初一日巳時,上御延生殿。進講入侍時,講官朴永輔,參贊官申獻求,檢討官李龍雨,假注書李徽圭,記注官金泰煥,記事官朴齊用,別兼春秋金性均,各持孟子第一卷,以次進伏訖。上曰,史官分左右。上誦前受音一遍訖,仍開卷。永輔讀自今有璞玉,止文王是也,仍釋義訖。上命授書算于永輔,上讀新受音十遍訖。仍命各奏文義,永輔還納書算。永輔曰,國家,大寶器也,如璞玉,必付之良工,旣琢而又磨,又從而雕鏤之,積心思累工力,乃得以成器,治國家亦如是矣。賢臣便是良工,後世帝王,治國之任賢臣,曾不如治玉之付良工,大寶器何以得成?旣成矣,守成亦難。夫器者,置諸安處則安,置諸危處則危,成之十年而不足敗之一日而有餘,玉猶然,國爲甚,可不戒哉?上文曰,幼學壯行,玉工之學,學治玉之事也,賢者之學,學治國之事也,知其有學之爲賢臣,而能擧以治國,帝王之學也。然則大寶器成,常置安處,千年不敗,其要則在於學之一字,伏望懋念焉。缺上曰,講官於朴文秀,親屬,如何?永輔曰,於臣爲高祖矣。上曰,靈城君乎?永輔曰,然矣。缺獻求曰,乘燕之亂,不勞而得其全國,妄謂有天意,欲遂取之,齊雖無子之·市被之亂,不仁不義,與燕無異,則民將皆叛,豈有天意乎?上曰,子之·市被,何謂也?獻求曰,燕王噲,信蘇代·鹿毛壽之言,委政於其相子之,而讓其國,市被與太子平,謀殺子之,因圍公宮。夫以臣而僭君位,以子而圍父宮,彝倫斁絶,人皆得以誅之,故孟子以沐浴請討之義,勸齊伐之。然齊旣無備,則不可遂取,故引文·武之事以答之也。缺
上在景福宮。停常參·經筵。
驪城府院君緬禮發引,中宮殿望哭後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。〈答曰〉,知道。
政院啓曰,今此夜操時,時原任大臣,依閱武例入侍乎?敢稟。傳曰,入侍。
又啓曰,今此夜操時,時原任將臣,依閱武例入侍乎?敢稟。傳曰,入侍。
又啓曰,今此夜操時,宗正卿,依閱武例,全數入侍乎?敢稟。傳曰,入侍。
兵曹啓曰,今此隆武堂親臨夜操時,城丁軍當爲磨鍊,而謹考謄錄,則摠理營親臨夜操時,城丁軍以精抄軍五哨擧行,守禦營親臨夜操時,以束伍步軍四哨擧行矣。今番則訓局步軍幾哨磨鍊乎?敢稟。傳曰,二哨磨鍊。
又啓曰,今此陵武堂親臨夜操時,遊兵以訓局步軍幾哨磨鍊乎?敢稟。傳曰,一哨磨鍊。
吏曹啓曰,繕工監假監役官李能發,以其身病,呈狀乞遞,何如?傳曰,允。
又啓曰,今番幸行時,各道儒生等,忠孝學行,節義褒贈事上言,纔已啓下矣。其實蹟,令各該道道臣,詳査啓聞後,稟處,何如?傳曰,允。
廣州留守金輔根疏略曰,臣有孤姪,相依爲命,不幸月前,遽遭非理之慼,而窆事卜於加平地,非臣扶櫬營壙,無以充襄,臣今見縻南城管鑰,不得擅離局次,乞蒙三四日往回之暇,俾得相役少,伸情私,惟聖慈,特賜矜許焉。答曰,省疏具悉。卿其往來焉,
己巳四月初二日巳時,上御延生殿。進講入侍時,同知事鄭基會,參贊官金聲根,侍讀官李晩耆,假注書李鳳德,記注官金泰煥·方孝隣,各持孟子第一卷,以次進伏訖。上曰,史官分左右。
上在景福宮。停常參·經筵。
傳曰,新及第李載英·朴顥陽,修撰除授。
傳曰,藝文提學許遞,前望入之。
藝文提學前望入之,朴珪壽落點。
傳曰,摠管有闕之代,前望入之。
摠管前望入之,副摠管李容象落點。
傳曰,新恩謝恩,當親受矣,該房知悉。
傳曰,自明日進講停。
傳曰,右副承旨·同副承旨許遞,前望入之。
傳曰,左承旨許遞,前望入之。
承旨前望入之,金奎弘·李起鎬·趙昌永落點。
以司謁口傳下敎曰,今番夜操時,侍衛與諸般擧行,依今春幸行時例爲之。
議政府薦望,以韓啓源爲平安監司,蔡東健爲平安兵使。
吏曹,修撰二單,李載英·朴顥陽,已上除授事承傳。
兵曹啓曰,在前摠理營·守禦營親臨夜操時,兵曹判書·各營將臣,着甲胄矣。今番則何以爲之?敢稟。傳曰,依前爲之。
又啓曰,今此隆武堂親臨夜操時,兵曹判書·各營將臣,只率旗鼓前排,留待秋成門外,待信箭,先入迎接信地之意,敢啓。傳曰,知道。
上護軍金學性疏曰,伏以臣於內閣提學政府有司之任,屢叨而不一叨,盤礴之若是多年,又未有如臣者矣。苟文學慮憲,有可以裨補萬一,則雖久於此,上不貽偏係之累,下不招蹲仍之譏,而臣本愚鹵,蔑才乏能,無論緊漫事,都做不得,只不過以奔走事君者也。今焉年衰氣邁,竝與奔走而且不能,則將何所藉,而爲自效也哉?以若無用之本,實邇密之列,專據而不知止,機務之地,久玷而若固有,臣實靦然,人將何爲?適足以妨賢路而壞廉防,非臣義分之所敢出者也。況閣之爲職,雖在原任,日月依近,閤門起居,與時任無間者乎?臣積抱丐遞之願,寤寐結轖,玆敢冒控於聽卑之下。伏乞特垂曲成不遺之仁,解臣所有兩銜,俾賤分獲安,千萬顒祝。答曰,省疏具悉。閣銜何必辭免?有司之任許遞。
己巳四月初三日巳時,上御延生殿。進講入侍時,同知事尹滋承,參贊官李炳敎,侍讀官李晩耆,假注書李徽圭,記事官朴齊用,別兼春秋朴定陽,各持孟子第□卷,以次進伏訖。上曰,史官分左右。
己巳四月初三日巳時,上御康寧殿。新恩謝恩親受入侍時,行都承旨趙性敎,假注書李徽圭·李鳳德,記事官朴齊用,別兼春秋朴定陽。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請放標信。傳曰,知道。
備忘記,訓戎僉使李敎復,牛峴僉使卞宗浩下直,各長弓一張·長箭一部·片箭一部·筒兒一箇賜給。
政院啓曰,右承旨趙昌永,時在慶尙道柒原縣任所,斯速乘馹上來事,下諭,何如?傳曰,許遞,前望入之。
承旨前望入之,李炳敎落點。
以司謁口傳下敎曰,今番夜操時,別雲劍,依幸行時例,輪回侍衛。
以司謁口傳下敎曰,內閣·政院·玉堂,立燈竿。
政院啓曰,吏曹郞廳來言,平安監司下批政事,取稟。傳曰,當日爲之。
兵曹啓曰,僉知中樞府事李彙寅·劉永祜,內禁衛將張斗衡,五衛將李觀儀·趙聖烈·李鳳善·金永錫·鄭思彦,忠壯衛將金煥鑑,慶熙宮衛將全弘植,昌德宮衛將池薰植·高星希,俱以病難供職,呈狀乞遞,文臣兼宣傳〈官〉金奎運,除授在外過限未肅拜,竝改差,何如?傳曰,允。
御營廳啓曰,本廳千摠梁柱華,以前任慶興府使,方在任所,上來尙遠,久曠可悶,改差,何如?傳曰,允。
有政。吏批,行判書趙秉昌進,缺承旨缺進。以林肯洙爲大司憲,尹滋承爲大司諫,洪敬燮爲執義,李爲司諫,趙光容·朴益陽爲掌令,梁相器·殷成浩爲持平,朴定陽爲獻納,李友會·金正浩爲正言,嚴錫鼎爲左參贊,李彙秉爲禮曹參議,申櫶爲判義禁,李鎬俊爲司譯提調,金商雨爲假監役,李鼎鎬爲慶興府使,朴愼永爲柒原縣監,平安監司單韓啓源,副護軍李敎獻,今加嘉善,前縣令徐瑀淳,今加通政,已上知資事承傳。再政。以李載鳳爲刑曹判書,李寅命爲工曹參判,陳集喬爲典籍,吳信默爲泗川縣監,左參贊單曺錫雨,右參贊單嚴錫鼎。三政。以鄭周應爲右尹,宋寅衡爲愍懷墓守衛官,左尹單鄭周應,右尹單南廷順。
兵批,判書金壽鉉進。以尹致聖·李象桓爲僉知,元棨爲內禁將,李東鉉爲羽林將,徐瑀淳·李靖宇·吳顯圭·盧龜壽·吳應脩爲五衛將,申日善爲忠壯將,張文爀爲慶熙將,洪恂源·丁鴻仁爲昌德將,姜景奎爲文兼,申橚爲公忠兵使,尹興大爲加德僉使,金昌麟爲防垣萬戶,柳連伯爲鼎足別將,同知單朴聖元,同知加設單李白好,僉知單具完植,兼平安道兵馬水軍節度使單韓啓源,平安道兵馬節度使單蔡東健,鐵島僉使李秉淑,姑爲仍任事承傳。再政。以李承五爲副摠管,李獻宇爲五衛將,同知單李鳳善,同知加設單韓龍錫,僉知三單,徐瑀淳李靖宇·吳顯圭。
黃海監司曺錫輿疏曰,缺答曰,省疏具悉。此時藩屛之任,何可輕遞?卿其勿辭,益勉旬宣之責。
上在景福宮。停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
趙性敎啓曰,左承旨李炳敎,左副承旨具春喜,今日不爲仕進,竝卽牌招,何如?傳曰,允。
以左承旨李炳敎牌不進罷職傳旨,傳曰,只推。
以司謁口傳下敎曰,今番夜操時,摠府寶劍望·侍衛望,依今春幸行時例,卽爲修正以入。
政院啓曰,卽者別兼春秋崔鳳九,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考,何如?傳曰,允。
又啓曰,左右史不可不備,別兼春秋金性均·趙秉鎬,竝卽牌招,推移入直,何如?傳曰,允。
以別兼春秋金性均·趙秉鎬牌不進罷職傳旨,傳曰,只推。
弘文館啓曰,新除授修撰李載英·李顥陽,竝卽牌招察任,何如?傳曰,允。
傳曰,回還書狀官入侍。
以統制使李顯稷狀啓,光陽縣監尹榮信罪狀,令攸司稟處事,傳曰,已有處分矣。
御營廳啓曰,本廳軍色從事官崔鳳九,別將金樂文,俱有身病,勢難察任,改差,何如?傳曰,允。
別兼春秋崔鳳九疏曰,伏以臣於筵退之後,卽接家信,則臣父素患痰癖之症,近因日候不調,挾感添劇,委頓床笫,家僮踵至,促臣歸視。臣聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣所帶別兼之職,俾便救護,仍治臣擅離之罪,以昭法紀焉。省疏具悉。爾其勿辭救護。
己巳四月初五日午時,上御麟趾堂。召對回還書狀官同爲入侍時,參贊官李起鎬,檢校直閣李世用,侍讀官李晩耆,檢討官丁觀變,假注書李鳳德,記注官方孝隣,別兼春秋崔鳳九,各持通鑑第四卷,書狀官趙秉鎬,以次進伏訖。上曰,史官分左右。上曰,書狀官進前。秉鎬進前。上曰,無事往返乎?秉鎬曰,王靈攸曁,無事往返矣。上曰,大國農形豐登云,誠萬幸矣。秉鎬曰,時和歲豐,民心晏然,有昇平之像矣。上曰,正副使來時,所聞外更無可聞之事乎?秉鎬曰,別無更聞者矣。上曰,歷路兩西農形,何如耶?秉鎬曰,春間小有早憂,而向雨足以占豐,然此時又添雨澤,則尤好云矣。
上在景福宮。停常參·經筵。
興寅君夫人緬禮安葬後,大殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。
驪城府院君緬禮安葬,中宮殿望哭後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,罔極。
中宮殿進御二錢重人蔘栗米飮,一貼煎入,榻前下敎。
政院啓曰,卽者副修撰丁觀燮,以其親病,陳疏徑行,原疏纔已捧入矣。所當直捧遞差傳旨及禁推傳旨,而此與無端徑行有異,推考,何如?傳曰,允。
弘文館啓曰,副修撰丁觀燮,陳疏徑行,下番闕直,事甚未安。副修撰趙秉鎬,別兼春秋進,修撰李載英·朴顥陽,竝卽牌招,推移入直,何如?傳曰,允。
政院啓曰,左右史不可不備,別兼春秋金性均·趙秉鎬,旣有只推之命,竝卽牌招,推移入直,何如?傳曰,允。
以別兼春秋金性均·趙秉鎬牌不進罷職傳旨,傳曰,只推。
吏曹啓曰,繕工監假監役官金商雨,以其身病,呈狀乞遞,改差,何如?傳曰,允。
御營廳啓曰,本廳中軍金箕錫,身府甚重,勢難察任,改差,何如?傳曰,允。
兵曹以李邦鉉爲御營中軍。
平安監司韓啓源疏曰,缺答曰,省疏具悉。卿其勿辭往欽哉。
副修撰丁觀燮疏曰,缺答曰,省疏具悉。爾其勿辭往護。
上在景福宮。停常參·經筵。
政院啓曰,同副承旨李起鎬,今日不爲仕進,卽爲牌招,何如?傳曰,允。
傳曰,明日出宮門路,以崇陽門爲之。
政院啓曰,卽者修撰朴顥陽,以其親病,陳疏經出,原疏纔已捧入矣。所當直捧遞差傳旨及禁推傳旨,而此與無端徑出有異,推考,何如?傳曰,允。
政院啓曰,左右史不可不備,別兼春秋金性均·趙秉鎬,旣有只推之命,竝卽牌招,推移入直,何如?傳曰,允。
以別兼春秋金性均·趙秉鎬牌不進罷職傳旨,傳曰,只推。
政院啓曰,卽者兵曹郞廳來言,明日親臨夜操出宮時,別侍衛不可不備,而判書金壽鉉,先詣迎接信地,不得擧行云,何以爲之?敢稟。傳曰,次堂擧行。
兵曹啓曰,今此親臨夜操時,入直禁軍等,番將及別將,當爲率領侍衛,而禁軍別將申正熙,先入信地矣。一番羽林衛將具完植,使之兼別將擧行,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
奉常寺啓曰,本寺判官朴定陽,移拜臺職矣。其職掌緊重,今姑仍任,何如?傳曰,允。
修撰朴顥陽疏,缺省疏具悉。爾其勿辭救護。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲林肯洙牌不進,執義洪敬燮,掌令趙光容·朴益陽,持平梁相器·殷成浩在外,監察茶時之意,敢啓。傳曰,知道。
傳曰,不待權退,先爲經出,事甚駭然,經退侍衛,竝捧現告,從重推考。
政院啓曰,卽者修撰李載英,以其親病,陳疏經出,原疏纔已捧入矣。所當直捧遞差傳旨及禁推傳旨,而此與無端經出有異,推考警責,何如?傳曰,允。
弘文館啓曰,修撰李載英陳疏經出,朴顥陽陳疏受由,副修撰丁觀燮在外,趙秉鎬別兼春秋進,下番闕直,事甚未安。典翰未差,應敎趙肅夏營建都監都廳進,副應敎趙秉肅,校理李晩耆·趙秉稷,副校理金裕行,竝卽牌招推移,姑降入直,何如?傳曰,允。
三軍府啓曰,卽接訓鍊都監所報,則今四月初九日習陣日次,而夜操翌日,不得行操云矣,敢啓。傳曰,知道。
護軍申應朝疏,缺答曰,省疏具悉。實病旣如此,所請依施。
修撰李載英疏,缺省疏具悉。爾其勿辭救護。
己巳四月初八日申時,上御隆武堂。親臨夜操入侍時,行都承旨趙性敎,左承旨李炳敎,右承旨金聲根,左副承旨具春喜,右副承旨金奎弘,同副承旨李起鎬,史官缺檢校直提學趙寧夏·李載冕,直提學趙成夏,檢校直閣李世用,檢校待敎徐相翊·趙慶鎬,玉堂缺以次侍立。時至,通禮跪啓請外辦,上具軍服,乘馬出永化門。藥房提調金世均,副提調趙性敎,進前問候訖。由崇陽門·興禮門外,宣傳官啓稟,鳴金二下,大吹打。出神武門外,兵曹判書啓請駐蹕,宣傳官啓稟鳴金三下,吹打止,迎接營放砲,吹天鵝聲,點旗納喊,共三次止金。宣傳官啓稟鳴金二下,大吹打,至臺下。宣傳官啓稟鳴金三下,吹打止。上降馬陞座,黃門旗手叉捍作門。宣傳官啓稟鳴金二下,大吹打,又啓稟鳴金三下,吹打止。兵曹判書參現訖,宣傳官參現。春喜啓請兵曹判書使別將,代主將司令壇上擧行。兵曾判書啓稟小開門,各營將臣以下,以次參現,各班分班叩頭訖,時原任大臣·將臣·宗正卿,進前承候訖。判府事李裕元曰,今日天氣淸佳,當行親臨夜操,甚盛擧也。豈以旗鼓坐作,爲一時觀瞻之美乎?向暮勞動,聖體,若何?上曰,一樣矣。領議政金炳學曰,光陽凶徒,今旣次第就捕矣。該倅之不有其身,克復城池,可見忠憤所激,而方其逆黨之脅取印符也。凜然一語,有足以破賊膽而聳人聽,其所辦得,無愧古人。光陽縣監尹榮信,特爲加資,庸寓奬褒之意,何如?上曰,此倅果然奇特,依爲之。出榻敎炳學曰,武科壯元,例付吏批六品職,而若其無薦之人,則三十朔內,只許外職,他不得遷轉,率未免滿瓜落仕而止,其所矜惻,厥惟久矣。繼自今一依元窠例,無礙調用,恐合疎鬱之政,而今於定式之後,苟或視此爲發身之捷徑,干囑爲事,百計圖占,則反非朝家通變之意,每於殿試時,一從武技試取,毋或有毫分容私之患,俾爲杜僥倖抑奔競之地,何如?上曰,依爲之。如過幾年,法久弊生,豈能盡心乎?每於殿試時,自廟堂各別申飭,可也。出擧條炳學曰,犯越之禁,法意莫嚴,而西北沿邊之往往蕩然,職由於一有犯越,則論警地方官與道帥臣故也。第念罪其地方官,則戍邊將卒,孰有發覺,責及道帥臣,則爲守令者,又豈有發覺,登諸公牒乎?此所以由前由後,掩匿不以聞者也。今若稍變定規,賞其當場跟獲之功,毋罪前日不察之失,則猶恐捕捉之不多,必無掩護之理。自今爲始,凡於邊邑去處,吏校·軍民,則必以捕捉之多寡,另加褒施,俾爲激勵固圉之方,守令則亦從勞勩之最著者,臨時論賞,而萬一虛實相蒙,或有僥希倖占之弊,隨其現發,一切以法從事之意,嚴加申飭,何如?上曰,依爲之。出擧條上曰,若如是,則果有實效乎?裕元曰,此時變通,果爲甚好矣。臣曾在北藩時,稔知此弊,今若如是定式,必當有效矣。炳學曰,殷山縣監韓鎭棨,姑未赴任,而與新道臣,有親避,自該曹從當換差矣。本縣以積弊之局,難付生手,他道有聲績守令中相換事,分付,何如?上曰,依爲之。出榻敎性敎曰,將臣仍留壇上之際,擧行稽緩,當該宣傳官推考,何如?上曰,依爲之。宣傳官啓稟發伏路號令,閉城門號令,休息號令,炊飮號令,肅靜號令,走火號令,燃炬號令,仆炬號令,落旗號令,懸燈號令,定更號令,某面操號令,遊兵回信地號令,開城門收伏路號令,各兵下城號令,次第擧行訖。兵曹判書跪稟夜操畢,宣傳官啓稟三吹。上降座乘馬,由神武門·用成門·興禮門,入崇陽門。宣傳官請出信箭解嚴,由永化門還內,諸臣以次退出。
上在景福宮。停常參·經筵。
政院啓曰,右副承旨李起鎬,今日不爲仕進,卽爲牌招,何如?傳曰,允。
傳曰,藥院都提調有闕之代,前望入之。
內醫都提調前望入之,判府事李裕元落點。
傳曰,左承旨·右承旨·左副承旨許遞,前望入之。
承旨前望入之,梁憲洙·洪淳學·嚴世永落點。
政院啓曰,新除授同副承旨嚴世永,卽爲牌招,何如?傳曰,允。
三軍府啓曰,卽接禁衛營所報,則今四月初十日習陣日次,而大將臣李章濂,營建都監提調,連有公故,不得行操云矣,敢啓。傳曰,知道。
御營廳啓曰,本廳中軍李邦鉉,身病甚重,勢難察任,改差,何如?傳曰,允。
又啓曰,中軍今當差出,而擬望之人乏少,堂上兵使竝擬,何如?傳曰,允。
兵曹,以朴承儒爲御營中軍。
摠戎廳啓曰,本廳中軍鄭雲翼,身病甚重,勢難察任,改差,何如?傳曰,允。
又啓曰,本廳中軍,令當差出,而擬望之人乏少,曾經堂上兵使及外任竝擬,何如?傳曰,允。
領議政金炳學箚曰,伏以臣於保護調和之任,蓋嘗屢叨,不一叨矣。顧臣所以自效忱誠者,惟在於趨走起居之地,而統計前後,曠赴者多,是所謂瘝厥職也,隳厥分也。其爲悚蹙,亦安所屆,念臣邇來見狀,已覺驟衰,素患眩掉之祟,無時肆發,發必拖久而後已昨自公退重嬰外氣,許多症形,較甚已往,明日候班,必不得進身。夫閒漫所司,尙不當若是,況此何等重地乎?悶隘靡措,具牘仰懇,伏望聖慈,俯賜鑑諒,將臣藥院都提調之銜,亟許變通,千萬幸甚。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答遣史官傳諭。
上在景福宮。停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿〈氣候〉,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆在外,不得來會云矣,敢啓。傳曰,知道。
傳曰,吏曹參議有闕之代,前望入之。
吏曹參議前望入之,成彝鎬落點。
傳曰,奉朝賀宣麻時,當親臨于便殿矣,該房知悉。
傳曰,再明日進講爲之。
弘文館啓曰,下番姑降入直,事甚未安。修撰李載英,陳疏受由,副修撰丁觀燮在外,趙秉鎬別兼春秋進,修撰朴顥陽,由限已過,卽爲牌招入直,何如?傳曰,允。
禮曹啓曰,傳曰趙奉朝賀宣麻時,當親臨于便殿事,命下矣。親臨宣麻吉日,令日官李秉洪推擇,則今四月十一日巽時爲吉云。以此日時擧行,何如?傳曰,允。
又啓曰,來五月初二日行景慕宮夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
三軍府啓曰,卽接御營廳所報則今四月十一日習陣日次,而大將臣李元熙有身病不得行操云矣,敢啓。傳曰,知道。
兵曹以吳晉泳爲摠戎中軍。
訓鍊都監啓曰,本局別將尹錫九身病猝重,勢難察任,改差,何如?傳曰,允。
吏曹參議李晩運疏,缺省疏具悉。所請依施。
上在景福宮。停常參·經筵。
傳曰,致仕大臣入侍。
傳曰,當該注書推考。
傳曰,政官牌招開政。
傳曰,龍虎營,一自禁衛營分營以後,軍數凡節,尙未歸正,每於中央行陣,只用十面旗鼓者,甚是疎虞,而兵曹龍虎營,俱以大司馬衙門,校卒之取才也,黜陟也,原無定式,令出多門,故始於年前,專屬別將,俾爲久任責成矣。兵判今又定瓜,則本兵統轄,與銓注財賦,判書主之,校卒之取才黜陟,別將主之,而旗鼓前排增置之道,令三軍府,從長別單稟處。
兵曹啓曰,僉知中樞府事李象桓,宣傳官申命澈,五衛將徐瑀淳·李靖宇·吳顯圭·盧龜壽·吳應脩,慶熙宮衛將張文爀,昌德宮衛將洪恂源·丁鴻仁,文臣兼宣傳官崔鳳九,俱以身病猝重,無望供職,新除授公忠兵使申橚,親病沈重,時月之內,萬無離側赴任之望,戶奴呈狀乞遞矣。親病旣如此,則不可强令赴任,竝改差,何如?傳曰,允。
吏曹啓曰,司僕寺正金性均,以其身病,呈狀乞遞,改差,何如?傳曰,允。
吏曹啓曰,公忠道黃澗居幼學李東順呈狀內,矣身父幼學利燁,今年爲一百歲,全羅道羅州居幼學朴宗臣呈狀內,矣身父幼學準厚,今年爲一百歲,而俱爲見漏於兩道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙允,旣有已例,今日政竝加資下批之意,敢啓。傳曰,知道。
有政。吏批,行判書趙秉昌進。以李龍雨爲獻納,金敬均爲敦寧都正,楚秉悳爲兵曹參知,沈承澤爲知經筵,嚴錫鼎爲知春秋,睦仁會爲同經筵,洪觀錫爲南部令,金弘灌爲軍器主簿,韓琬爲假監役,分敎官單林時益,奉常判官朴定陽,今姑仍任事承傳。兼掌令趙秉鎬減下,殷山縣監韓鎭棨,金川郡守朴齊鴻,已上相換事承傳。光陽縣監尹榮信,今加通政,副護軍朴承儒·吳晉泳,今加嘉善,前縣監具寅喜,今加通政,已上加資事承傳。再政。以李赫準爲刑曹參議,金正植爲平市主簿,愼奎仁爲瓦署別提,假監役韓琬,今超通政,前五衛將崔好鎭,今加嘉善,已上朝官年八十,依法典加資。三政。以鄭基鵬爲尙衣別提,李恕謙爲假監役,學諭單崔應珏。四政。以崔弘周爲司僕正,故學生朴世鎭,贈戶參例兼,故學生朴載啓,贈左承旨,故學生朴允英,贈僕正,已上同知朴準厚三代。
兵批,判書金壽鉉進。以李敎獻爲副摠管,王尹東爲僉知,李鍾晉爲宣傳官,李肯濟·金泰衡·李義東·吳成默·李弼宇爲五衛將,徐羲壽爲慶熙將,李繼喆·高時元爲昌德將,李載英爲文兼,白樂貞爲公忠兵使,宋鴻爲伐登萬戶,同知單金廷基,同知加設二單,李利燁·朴準厚,僉知三單,朴元鎭·李羲澤·李敎春。
己巳四月十一日巳時,上御修政殿。致仕大臣宣麻入侍時,行都承旨趙性敎,行左承旨梁憲洙,右承旨洪淳學,左副承旨金奎弘,右副承旨李起鎬,同副承旨嚴世永,史官缺檢校直提學趙寧夏·李載冕,檢校直閣李世用,檢校待敎徐相翊·趙慶鎬,玉堂缺以次侍立。時至,通禮跪啓請出次,上具翼善冠·袞龍袍,出次陞座,承·史·閣臣先入庭,行四拜禮,以次侍立。引儀引奉朝賀趙斗淳,入就位,行四拜禮訖。宣敎官趙秉稷,宣讀敎文,起鎬親授敎文于斗淳,斗淳跪受,行四拜,讀箋官張原相,詣殿內,跪讀箋文訖,斗淳行四拜,通禮跪啓禮畢。上命史官,致仕大臣入侍,斗淳陞殿問候訖。上曰,今日休致,極爲悵然,故略備饌物矣。仍命司謁,進饌物於前。斗淳曰,內廚進饌,及於微躬,尤不勝惶感之至,謹當領還,與家人共飽聖德矣。上曰,唯。仍命司謁,持酒盃以來。上親酌一盃,命都承旨,以勸于奉朝賀曰,此酒予所親酌也,卿須飮之,而雖於休退之後,頻登經筵,以副予望也。斗淳跪受飮畢。上曰,銀甁銀盞,予所賜卿,留置于卿家。斗淳曰,臣今告休,尙云晩矣,冒悚荐瀆,獲承兪音,是誠進退以禮之盛會也。銜結歌詠,曷以報答,第今一言陳達者,講學貴在繼續,最嫌間斷,聖人所以寸陰是惜也。況自强不息,爲天德王道所發明,而講學爲其根基乎?聖明於此,念念慥慥,使盛德大業,由講學而富有日新,則臣身雖退,欣歡之忱,恒如昵陪之時,不任攢祝之至。上曰,臨退陳勉,若是懇懇,可不服庸乎?卿勿以退爲心,每於經筵,頻爲入侍,益進善言,是所望也。上命大臣先退,又命退,諸臣以次退出。
上在景福宮。停常參·經筵。
政院啓曰,大司憲林肯洙牌不進,執義洪敬燮,掌令趙光容·朴益陽,持平梁相器·殷成浩在外,監察茶時之意,敢啓。傳曰,知道。
又啓曰,左副承旨金奎弘,右副承旨李起鎬,今日不爲仕進,竝卽牌招,何如?傳曰,允。
以左副承旨金奎弘牌不進罷職傳旨,傳曰,只推。
三軍府啓曰,龍虎營校卒之取才黜陟,旗鼓前排增置之道,謹依下敎,別單書入之意,敢啓。傳曰,知道。
己巳四月十二日巳時,上御麟趾堂。進講入侍時,判府事李裕元,講官金在顯,參贊官洪淳學,檢討官朴顥陽,假注書李鳳德,記事官朴齊用,別兼春秋崔鳳九,各持孟子第一卷,以次進伏訖。上曰,史官分左右。裕元進前奏曰,朝氣稍涼,而午熱則無異於庚炎矣,此時聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,可如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。上曰,大臣何爲久不登講筵乎?裕元曰,臣鄕居,近數十年矣,若有可參公故,則未嘗不上京,而至於講筵,成就君德之第一件事,而未能頻頻登筵,下情甚惶悚矣。在顯讀自鄒與魯閧,止死其長矣。上曰,答穆公之問如此者,意穆公不能恤民,故孟子勉行仁政也。裕元曰,誠然矣。人君不恤其民,則豈可爲治乎?大註引民惟邦本,本固邦寧,此乃人君之常所鑑戒,故英廟親書八字,揭之各道各邑衙舍,亦使之常目在之矣。上曰,豐年斂之,而凶年如不散之,則豈非徒爲蓄積乎?裕元曰,倉廩之實,所以爲民而設,備不虞也,民飢以不賙恤,則雖有倉廩,何益於民哉?在顯曰,缺上曰,孟子之時,異於孔子之時,故人君必待勸勉,而行仁政乎?裕元曰,聖人之勸勉,各隨其時而言之,傳所謂夫子隨病藥之之云者,此也。孟子可以行之則行,可以止之則止,亦隨其時也。顥陽曰,缺淳學曰,缺上曰,史官就座。仍命大臣先退,又命退,諸臣以次退出。
上在景福宮。停常參·經筵。
自前夜一更至開東,灑雨下雨,測雨器水深三分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,卽者副校理金裕行,以其親病,陳疏徑出,原疏纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
弘文館啓曰,副校理金裕行,陳疏徑出,上番闕直,事甚未安。典翰未差,副應敎趙肅夏,營建都監都廳進,應敎趙秉肅,校理李晩耆·趙秉稷,副校理張原相,竝卽牌招,推移入直,何如?傳曰,允。
兵曹啓曰,去三月二十日庭試武科殿試時,直赴殿試奉承傳親騎衛盧文辰等三百八十八人,應試參榜,所授帖文,收聚爻周。訓局軍崔喜永,哨軍吳在石,別武士宣豐吉等三人作故,部將李載俔,訓局軍李成興,親騎衛朴權行,標下軍鄭昌植·朴完信,別隊馬兵崔宗甲,火砲申今大,武藝別監呂重煥,別武士梁九龍·車萬守,別騎衛金禹成等十一人遭故,竝依法典陳試。大旗手吳仁秀,別武士姜寬洙,火砲安寧厚,馬兵魏元福,標下軍鄭壽吉等五人,身病不赴,係是三式年內,依例陳試。訓鍊都監馬兵朴萬哲,率家逃躱,勿施。直赴會試奉承傳選武軍軍官李興健等四十三人內三十六人,應試參榜,所授帖文,收聚爻周。選武軍官金相泓,武學洪允海,別武士金東赫等三人遭故,依法典陳試。慶尙監營選武軍官鄭鵬漢,黃海監營選武軍官高弼亨等二人,無緣不赴,其委折,關問各該道臣後稟處。火砲丁五台,身病不赴,依例勿施。馬兵朴琪成作故,所授帖文,竝收來爻周,何如?傳曰,允。
副校理金裕行疏。省疏具悉。爾其勿辭救護,
己巳四月十三日巳時,上御麟趾堂。進講入侍時,講官金世鎬,參贊官金奎弘,檢討官李載英,假注書姜文馨,記注官金泰煥,別兼春秋崔鳳九,各持孟子第一卷,以次進伏訖。上曰,史官分左右。
上在景福宮。停常參·經筵。
進御二錢重人蔘粟米飮,自今日一貼式,限四貼煎入事,榻前下敎。
政院啓曰,藥房三提調,持粟米飮來待矣。傳曰,封入。
政院啓曰,右承旨洪淳學,同副承旨嚴世永,今日不爲仕進,竝卽牌招,何如?傳曰,允。
以右承旨洪淳學,同副承旨嚴世永牌不進罷職傳旨,傳曰,只推。
傳曰,今此喪變以後,大院君府大夫人諸節,易致受損,藥房副提調,持粟米飮,限成服日,待令于本宮。
傳曰,遣都承旨,問候于雲峴宮以來。
傳曰,自明日至成服日,左承旨問候于雲峴宮以來。
傳曰,禮房承旨,馳詣宗廟·景慕宮,奉審摘奸以來。
傳曰,自今日進講停。
藥房副提調趙性敎書啓,臣承命待令于雲峴宮,仍留之意,已爲馳啓,而奉承大院君命意,副提調之仍留,甚涉未安,卽爲撤還爲好爲敎,何以爲之?敢稟。答曰,命意雖是如此,其在事勢,何可遽爾撤還乎?
又書啓,臣伏奉何可遽爾撤還之下敎,而奉承大院君命意,私心去益未安爲敎,何以爲之?敢稟。答曰,命意如是,屢屢姑爲撤還。
政院啓曰,卽者應敎趙秉肅,以其親病,陳疏經出,原疏纔已捧入矣。所當直捧遞差傳旨及禁推傳旨,而此與無端經出有異,推考警責,何如?傳曰,允。
弘文館啓曰,應敎趙秉肅,陳疏經出,上番闕直,事甚未安。典翰未差,副應敎趙肅夏,營建都監都廳進,副校理金裕行,陳疏受由,校理李晩耆·趙秉稷,副校理張原相,竝卽牌招,推移入直,何如?傳曰,允。
奎章閣啓曰,明日卽奉謨堂夏孟朔奉審日次,臣等進詣擧行之意,敢啓。傳曰,知道。
御營廳啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
宗親府啓曰,明日卽天漢殿夏孟朔大奉審日次,臣等與閣臣,進詣擧行之意,敢啓。傳曰,知道。
應敎趙秉肅疏曰,云云。省疏具悉。爾其勿辭救護。
上在景福宮。停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆在外,不得來會云矣,敢啓。傳曰,知道。
又啓曰,藥房提調·副提調,持粟米飮來待矣。傳曰,封入。
又啓曰,右副承旨李起鎬,今日不爲仕進,卽爲牌招,何如?傳曰,允。
以右副承旨李起鎬牌不進罷職傳旨,傳曰,只推。
政院啓曰,大司憲林肯洙牌不進,執義洪敬燮,掌令趙光容·朴益陽,持平梁相器·殷成浩在外,監察茶時之意,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣奉謨堂諸處奉審,亦爲無頃之意,敢啓。傳曰,知道。
宗親府啓曰,臣等與閣臣,進詣天漢殿,御眞展奉奉審,無頉之意,敢啓。傳曰,知道。
平安監司韓啓源疏曰,缺答曰,省疏具悉。卿其往省焉。
上在景福宮。停常參·經筵。
前奉事李允用妻李氏喪成服日,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,藥房提調·副提調,持栗米飮來待矣。傳曰,封入。
傳曰,自明日進講爲之。
傳曰,左承旨許遞,前望入之。
承旨前望入之。李明應落點。
傳曰,成川府使之代,副護軍趙昌永除授。
傳曰,醫藥同參李鎬冕減下,其代方外全東赫差下。
吏曹,成川府使單趙昌永除授事,承傳。
吏曹啓曰,成川都護府使趙昌永除授事,命下矣。以前任漆原縣監,方在解由未出中,何以爲之?敢稟。傳曰,勿拘。
政院啓曰,新除授承旨李明應,以前任鳳山郡守,方在解由未出中,何以爲之?敢稟。傳曰,勿拘。
上在景福宮。停常參·經筵。
吏曹啓曰,忠良科登第人紅牌,不書大年號,例也,而今番庭試直赴人李載英紅牌,誤書大年號,臣不勝惶恐,而原給紅牌爻周,更爲安寶賜牌之意,敢啓。傳曰,知道。
內醫院啓曰,醫藥同參李鎬冕減下,其代方外全東赫差下事,命下矣。依下敎醫藥同參差下,令該曹口傳付軍職,冠帶常仕,何如?傳曰,允。
吏曹啓曰,繕工監假監役官李恕謙,以其身病,呈狀乞遞,改差,何如?傳曰,允。
吏曹啓目,粘連。觀此京畿監司李宜翼狀啓則以爲,慶安察訪李是德,三載居郵,一念勤政,馬卒俱便,痼瘼將祛,今當瓜限,衆皆惜去,願留之訴屢至,撫恤之惠尤驗,特爲仍任,令該曹稟處亦爲白有臥乎所,道臣狀辭旣如此,慶安察訪李是德,姑爲仍任,何如?啓依允。
己巳四月十七日巳時,上御麟趾堂。進講入侍時,判府事李裕元,講官金世均,參贊官嚴世永,侍讀官張原相,假注書李圭燮,記事官方孝隣,別兼春秋朴定陽,各持孟子第一卷,以次進伏訖。上曰,史官分左右。裕元進前奏曰,麥涼稍過,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,連日粟米飮煎進矣,進御後諸節太平乎?上曰,別無所損矣。裕元就座。上誦前受音一遍訖,仍開卷。世均讀奏新受音,自滕文公問曰滕小國也,止從之者如市,仍奏釋義。上讀新受音十遍訖。上曰,滕文公問孟子以以小事大,雖竭力而不得免焉。孟子告之以太王去邠之事,文公亦可以行太王去邠之事乎?世均曰,孟子之答,卽以其事理言也。國君爲社稷,宜其效死,其次卽去邠之事,而太王則邠之於岐,爲二百五十里,而其地閒曠,故有去邠邑岐之事,至於文公,處在齊楚之間,固無可遷之地矣。裕元曰,聖敎至當矣。去邠,權也,聖人能從權。太王之去邠也,民歸如市,涵育於仁政,而太王之德厚成仁,甚得民心,故其歸也能如是,滕文公,雖後世之主,能行仁政,德孚民心,猶可以王天下,而地小不能,誠可惜矣。上曰,滕以五十里而王,則其於爲國,豈不褊小乎?裕元曰,以若五十里,能行王政,則民之歸之,如水之就下,何待其大而行之乎?今以行仁政下詢,當以此篇內旨義仰對矣。仁者無敵於天下,太王不以養人者害人,卽仁政也,至德也。上曰,文王方百里而興,五十里亦可以興王乎?裕元曰,古之附庸之國,成聚成都,大小不一,東方溫祚等國,地不過五十里,滕亦類此矣。上曰,太王能行仁政,故民從如市,文公若如太王之行仁,則其民亦可如是乎?世均曰,聖敎至當矣。民情惟仁政是歸,故太王之去邠,從之者如市,後世人君,有太王之仁,則可行,無太王之仁,不可行也。上曰,民心之蘄向,惟在仁政也。世均曰,誠然矣。仍奏曰,滕國,周武王庶弟錯叔繡所封,文公壽,卽其後也。上曰,然則滕國,乃文王庶子之所封乎?世均曰,然矣。文公問禮於孟子,能行三年之喪,有比列國諸君之比,而壤地褊小,絶長補短,不過五十里矣。上曰,何若是其小也,而亦何以爲國乎?世均曰,此是侯爵,故所封者小,而我東三韓時,亦有小於此之國,甘文國,卽今開寧邑也,有戰爭之事,大發兵三十人云矣。又奏曰,滕文公,以若小國,介於齊楚,且當戰國之時,以事大之道,問於孟子,故孟子始對以效死,是禮之正也。至於恐之甚,而再三其問,則又對以太王去邠之事,是非得已也。蓋后非民,罔與守邦,況公劉遷邠,率民而來,今以太王之聖,豈欲捨其累世赤子,而獨往哉?故先儒論太王去邠,非以民委於狄也。其曰我將云者,忠厚不迫,無强之之意,所以爲仁人心仁人言也。使其願從者從,願留者留,而從之者如市,是平日仁政之入人者深,原非一時之言,便能感動者也。
上在景福宮。停常參·經筵。
自開東至申時,灑雨下雨,測雨器水深五分。
以平安前監司朴珪壽狀啓,祥原郡民家失火事,傳曰,當此農節,民家燒燼,若是夥多,聞極驚慘,元恤典外,別加顧助,趁卽結構奠接,無有一民失所棲遑之弊事,廟堂措辭關飭。
三軍府啓曰,卽接訓鍊都監所報,則今四月十九日習陣日次,大將臣申櫶,有身病,不得行操云矣,敢啓。傳曰,知道。
禮曹啓曰,卽接京畿監司李宜翼移文則以爲,安山郡鄕校聖殿,多有滲漏,所見極爲悚悶,不可不及今修改,告由移還安祭香祝,自本曹啓稟下送云矣,安山郡鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
行吏曹判書趙秉昌疏略曰,臣於昨日,以新及第李載英紅牌年號誤書事,至有更請安寶之擧,惶恧無地。凡係皇壇文字,勿書年號,典式至重,義諦莫嚴,有不敢一毫違越,而緣臣昏憒,致此做錯,苟究其罪,實合重勘,今因喉院啓辭,只承問備之命,罰不蔽辜,轉益惶蹙,玆敢短章自列,冒瀆崇嚴。伏乞亟勘當律,以嚴邦憲,以安職分焉。答曰,省疏具悉。此是不審之事,豈可無問備也?卿其勿辭。
己巳四月十八日巳時,上御麟趾堂。進講入侍時,講官金學性,參贊官嚴世永,檢討官朴顥陽,假注書吳斗暎,記事官朴齊用,別兼春秋崔鳳九,各持孟子第□卷,以次進伏訖。上曰,史官分左右。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右承旨洪淳學,左副承旨金奎弘,右副承旨李起鎬,今日不爲仕進,竝卽牌招,何如?傳曰,允。
傳曰,密匣出納之際,不審中官金應鉉拿處。
禮曹,來五月初二日行景慕宮夏享大祭親祭取稟,還入奉敎,攝儀改書下。
兵曹啓曰,今春等進上弓矢,看品在卽,而知弓品堂上有闕之代,依例以在京無故人,啓下之意,敢啓。傳曰,知道。
吏曹啓曰,典獄署參奉金震銖,以其身病,呈狀乞遞,改差,何如?傳曰,允。陞六。
三軍府啓曰,卽接禁衛營所報,則今四月二十日習陣日次,而大將臣李章濂,有身病,不得行操云矣,敢啓。傳曰,知道。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
以右承旨洪淳學牌不進罷職傳旨,傳曰,只推。
兵曹,知弓品堂上單李邦鉉。
己巳四月十九日巳時,上御麟趾堂。進講入侍時,講官姜㳣,參贊官嚴世永,侍讀官張原相,假注書李圭燮,記事官金泰煥,別兼春秋崔鳳九,各持孟子第二倦,以次進伏訖。上曰,吏官分左右。以下缺上曰,上文已言之,而魯平公,聽小人之言,以後喪踰前喪不見孟子,非識大賢者也。㳣曰,此云嬖人,則乃偏倖者也,人君有偏倖,則必深信其言矣。上曰,大奸似忠,必以其言,爲忠而然也。㳣曰,蔽於狎昵,則其言雖奸,不能知之,故人君當公聽竝覰矣。孟子之後喪踰前喪,不過是貧富之不同也。上曰,前以士後以大夫,則棺槨衣衾之美,卽以大夫而然也。前爲士時,雖欲致美,何可得乎?㳣曰,中庸云,葬以士祭以大夫,爲士之時,以士禮,當盡其力,爲大夫時,以大夫禮,當盡其力也,故此下亦有之。孟子對滕文公,則曰親喪固所自盡也,答充虞木若以美,則曰不以天下儉其親,魯平公雖見孟子,必不能用也,雖用孟子,必爲嬖人所沮矣。孟子之言曰,吾之不遇魯侯,天也,孟子之出處,關時運之盛衰,在孟子,則雖諉之於天,而在平公,則不可諉之於天,人君得賢行王,乃其職耳,有賢而不見,何可諉之於天乎?上曰,此言誠然矣。平公則不可諉之於天矣,昔文王,亦往見姜太公矣。㳣曰,非獨文王而已,成湯亦往見伊尹矣,得賢治國,乃天理之當然,則此天字,非天理之天也,卽氣數之天也,先儒之說如是矣。
上在景福宮。停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏憲,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆在外,不得來會云矣,敢啓。傳曰,知道。
金奎弘啓曰,同副承旨嚴世永,今日不爲仕進,卽爲牌招,何如?傳曰,允。
以同副承旨嚴世永牌不進罷職傳旨,傳曰,只推。
以金應鉉囚單子,傳曰,飭已施矣,分揀放送。
三軍府啓曰,卽接御營廳所報,則今四月二十一日習陣日次,而大將臣李元熙,有身病,不得行操云矣,敢啓。傳曰,知道。
上在景福宮。停常參·經筵。
自前夜人定至開東,灑雨下雨,測雨器水深七分。
政院啓曰,同副承旨嚴世永,今日不爲仕進,卽爲牌招,何如?傳曰,允。
議政府啓曰,卽自左右捕廳,因結城居金炳立祕告諸罪人,竝取招報來矣。取見其各人招辭,則李哥·泓賊之不軌情節,畢露無餘,潛布浮言,意在煽動,假托讖書,計出誑惑,至若欺人騙財,猶屬薄物細故,而有所謂金洛均·梁柱東者,凡厥凶謀,同惡相濟,以至有沈弘澤父子之終始締結,首尾和應者也,似此劇逆大憝,覆載之所難容,神人之所共憤也,固當仰請處分,亟正典刑,而泓賊與洛均,見方在逃矣。柱東又此徑斃矣,今其盤詰之路,無過曰弘澤之爲此獄肯綮,而根窩未捕,階梯中斷,則將孰對質,亦何輸款乎?獄體法理,不容不更加審愼,沈漢父子,姑爲嚴囚捕廳,泓·洛兩賊,亟令諸道·各鎭營,刻期詗捉,以爲鞫覈鋤治之地,其餘諸罪人,執跡論情,別無更問之端,竝特爲放送,何如?傳曰,允。
禮曹啓曰,卽接淸風府使李憲絅所志則以爲,同姓八寸弟憲堯,嫡妾俱無子,以其同姓十二寸弟福第二子業順,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,載在法典,而門長李憲絅所訴,旣如此李福第二子業順,立爲李憲堯之後,何如?傳曰,允。
濬川司啓曰,城門之役,今幾告竣矣,濬川始役,而物力,則依乙丑年例擧行之意,敢啓。傳曰,知道。
上在景福宮。停常參·經筵。
自前夜人定至開東,灑雨下雨,測雨器水深七分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,公忠水使趙存一下直,長弓一張·長箭一部·片箭一部·筒兒一箇賜給。
政院啓曰,左副承旨金奎弘,右副承旨李起鎬,今日不爲仕進,竝卽牌招,何如?傳曰,允。
傳曰,左承旨許遞,前望入之。
以左副承旨金奎弘牌不進罷職傳旨,傳曰,只推。
承旨前望入之。柳晥落點。
政院啓曰,新除授承旨柳晥,以前任坡州牧使,方在解由未出中,何以爲之?敢稟。傳曰,勿拘。
左右邊捕盜廳啓曰,謹因議政府草記,沈漢父子,姑爲嚴囚捕廳,其餘諸人,執跡論情,別無更問之端,竝特爲放送事,允下矣。沈弘澤·沈相翯,姑爲嚴囚臣廳,其餘金炳立·金炳繪·沈啓祖·朴會震·玄敬瑞·安鍾德·許侃·安載佰·安載億等九名,竝放送之意,敢啓。傳曰,知道。
上在景福宮。停常參·經筵。
傳曰,在外法司堂上許遞,政官牌招開政。
傳曰,見窠皆令差出。
以全羅監司徐相鼎狀啓,標信及發兵符齎去宣傳官許堩,到全州府身死事,傳曰,宣傳官之中路身死,聞不勝慘然,王事攸急,竟至此境,其所顧恤,何用常例,治喪等節,各別助給,沿路護送,一體申飭,如有其子,待年長收用,以示㦖惻之意。
兵曹啓曰,僉知中樞府事王尹東,五衛將李肯濟,老病在鄕,上來無期云。羽林衛將李東鉉,五衛將金泰衡·李義東·吳成默·李弼宇,曹司五衛將申命澈,慶熙宮衛將徐羲壽,昌德宮衛將李繼喆·高時元,俱以身病猝重,無望供職,新除授公忠兵使白樂貞,親病沈重,時月之內,萬無離側赴任之望,戶奴呈狀乞遞矣,親病旣如此,則有難强令赴任,竝改差,何如?傳曰,允。
禮曹啓曰,卽接公忠監司閔致庠移文則以爲,德山郡鄕校聖殿後柱蹲縮,墻壁傾頹,將有滲漏之慮,方欲修改,告由·移還安祭香祝,自本曹啓稟下送云矣。德山郡鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
吏曹啓曰,京畿安山居幼學洪秉珪呈狀內,矣身父達泳,今年爲九十歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
有政。吏批,行判書趙秉昌,參判鄭基會牌招不進,參議成彝鎬進。
吏批啓曰,行判書趙秉昌,參判鄭基會,竝牌招不進,小臣獨臣未安,何以爲之?敢稟。傳曰,只出緊任。
又啓曰,慶尙道河東居幼學姜永軾呈狀內,矣身父在慶,今年爲一百歲,全羅道珍島居金泰仁呈狀內,矣身父時爀,今年爲一百歲,而俱爲見漏於應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
以朴珪壽爲判尹,李寅亮爲知義禁,嚴錫鼎爲知經筵,許傳爲同經筵,慶安察訪李是德,姑爲仍任事承傳。再政,以安必錞爲定陵令,李圭善爲監役,李哲應爲典獄參奉,同義禁單李寅亮,故學生白敏洙,贈戶參例兼,故學生白咸鎭,贈左承旨,已上公忠兵使白樂貞兩代。三政,以韓致殷爲智陵直長,承文副正字單李熙圭。四政,以崔榮進爲純陵奉事。五政,以李之遠爲淑陵參奉,前縣監具然承·尹養浩,前郡守洪在升,已上今加通政加資事承傳。
兵批,判書金壽鉉進。以吳晉泳·朴承儒爲副摠管,李致斗爲僉知,徐瑀淳爲羽林將,吳鍾集·高漢柱·林昌鎬·金源默·權應臣爲五衛將,金東選爲曹司衛將,金有聲爲慶熙將,河始淡·洪觀楫爲昌德將,李敎獻爲公忠兵使,盧敬柱爲赤梁僉使,康鵬鎭爲林土別將,洪九人爲元山別將,尹東魯爲花水山別將,同知單高時元,僉知三單金泰衡·盧龜壽·李義東。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右承旨金奎弘,今日不爲仕進,卽爲牌招,何如?傳曰,允。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,大司憲林肯洙牌不進,執義洪敬燮,掌令趙光容·朴益陽,持平梁相器·殷成浩在外,監察茶時之意,敢啓。傳曰,知道。
上在景福宮。停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆在外,不得來會云矣,敢啓。傳曰,知道。
備忘記,坡州牧使李周興下直,長弓一張·長箭一部·片箭一部·筒兒一箇賜給。
政院啓曰,左副承旨李起鎬,今日不爲仕進,卽爲牌招,何如?傳曰,允。
傳曰,三軍府都提調,原任大臣例兼事,定式。
傳曰,聞領敦寧病患沈重云,遣御醫看審以來。
傳曰,此大臣,卽予奉迎元輔也,貞亮之姿,公平之操,寡人之倚毗,朝野之欽服,非但爲處地之自別而已,不幸病淹,久未相見,今此逝單,驚愕曷已,言念疇昔,重爲之愴衋,卒領敦寧喪禮葬等等,照例擧行,東園副器一部輸送,成服日遣承旨致祭,祿俸限三年輸送,不待狀成服前議謚。
禮曹啓曰,五禮儀,大臣之喪,自上有擧哀之節,而取考謄錄,則或因特敎擧行矣,自下有不敢循例取稟之意,敢啓。傳曰,置之。
戶曹啓曰,謹奉傳敎,卒領敦府事金左根喪禮葬輸送,則主家以常時遺意,不敢祗受云矣,敢啓。傳曰,更爲輸送。
禮曹啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而先蠶壇東北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
兵曹,以李鶴榮爲摠戎中軍。
三軍府啓曰,本府宣醞,待畢役擧行事,命下矣。工役今幾告竣,今月二十九日祗受之意,敢啓。傳曰,知道。
議政府啓曰,濬川之役,自該司纔已啓稟矣。白岳·木覓川渠之神,致祭之節,依已例擧行事,分付儀曹,何如?傳曰,允。
上在景福宮。停常參·經筵。
自三更至五更,灑雨下雨,測雨器水深三分。
備忘記,慶興都護府使李鼎鎬下直,長弓一張·長箭一部·片箭一部·筒兒一箇賜給。
嚴世永啓曰,明日傳香禮房承旨,當爲齋宿,左副承旨李起鎬,所當牌招,而拘於廳規,不得請牌,何以爲之?敢稟。傳曰,牌招。
以左副承旨李起鎬牌不進罷職傳旨,傳曰,只推。
傳曰,驪城府院君謚號,不待狀,今番一體擧行。
濬川司啓曰,濬川今四月二十八日始役之意,敢啓。傳曰,知道。
訓鍊都監啓曰,本局別將趙羲稷·鄭寅奎,俱有身病,勢難察任,改差,何如?傳曰,允。
御營廳啓曰,本廳別將李南輔,身病深重,勢難察任,改差,何如?傳曰,允。
戶曹啓曰,謹奉傳敎,卒領敦寧府事金左根喪禮葬,更爲輸送,則主家以常時遺意,又不敢祗受云,何以爲之?敢稟。傳曰,更爲輸送。
戶曹啓曰,謹奉傳敎,卒領敦寧府事金左根禮葬,更爲輸送,則主家以爲,連伏承更爲輸送之下敎,恩命雖極感惶,遺意未忍孤負,又不敢祗受云,何以爲之?敢稟。傳曰,大臣遺意旣如此,葬需從優輸送。
吏曹啓曰,繕工監假監役官李圭善,以其身病,呈狀乞遞,何如?傳曰,允。
奉常寺啓曰,今此議謚時,正,例爲合坐,而正尹時榮,未經弘文館東壁,今姑改差,令該曹口傳差出,何如?傳曰,允。
吏曹口傳政事,以金性均爲奉常正。
上在景福宮。停常參·經筵。
未時,灑雨下雨,測雨器水深一寸二分。
備忘記,北虞候邊益煥下直,長弓一張·長箭一部·片箭一部·筒兒一箇賜給。
傳曰,傳香承旨,馳詣受香諸處,奉審摘奸以來。
政院啓曰,端午帖製述人,旣已抄啓矣。當爲出韻科次,而弘文提學宋近洙,藝文提學朴珪壽在外,何以爲之?敢稟。傳曰,竝許遞,前望入之。
弘文提學前望入之。趙秉昌落點。
藝文提學前望入之。申錫禧落點。
奎章閣啓曰,原任提學金炳冀父左根喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
政院啓曰,卒領敦寧金左根,贈驪城府院君閔致祿諡望,議政府粘目啓下矣,政官牌招開政,何如?傳曰,允。
傳曰,贊成與尙衣提調之代,今日政差出。
議政府啓曰,濬川行將始役矣,城外疎洩處地形便否,三營將臣,不可不預先躬審,使之從便往來,何如?傳曰,允。
營建都監啓曰,肅靖門門隻腐傷,今爲新備,今二十九日卯時始役,當日入排,而開閉從便爲之,把守之節,置之,何如?傳曰,允。
戶曹啓曰,卒領敦寧府事金左根喪禮葬,更爲輸送,則主家又不敢祗受事,草記批旨內,大臣遺意旣如此,葬需從優輸送事,命下矣。錢五百兩·木五同·布五同,從優輸送之意,敢啓。傳曰,知道。
兵曹啓曰,僉知中樞府事李致斗,五衛將吳鍾集·高漢柱·林昌鎬·權應臣,慶熙宮衛將金有聲,昌德宮衛將河始淡·洪觀楫,俱以病難供識,呈狀乞遞,竝改差,何如?傳曰,允。
以吏曹參議成彝鎬牌不進罷職傳旨,傳曰,只推。
有政。吏批,行判書趙秉昌進,參判鄭基會,參議成彝鎬牌招不進,承旨缺進。以金學性爲左贊成,金炳國爲尙衣提調,趙濟升爲假監役,崔振炫爲武烈祠參奉,卒領敦寧金左根爲忠翼,贈領議政,閔致祿爲孝貞。再政,左贊成單洪在喆,右贊成單金學性。
兵批,判書金壽鉉進。以李潤壽·李寅亮爲副摠管,李重信爲僉知,朴齊吉·李始愚·趙鎭壤·金德坤爲五衛將,金貞益爲慶熙將,蔡弘奎·金魯成爲昌德將,李鶴濂爲宣傳官,同知單金弘植,同知加設二單姜在慶·金時爀,僉知三單吳成默·李弼宇·吳鍾集。
己巳四月二十七日辰時,上御麟趾堂。進講入侍時,判府事李裕元,講官李承輔,參贊官嚴世永,侍讀官李晩耆,假注書李鳳德,記事官朴齊用,別兼春秋朴定陽,各持孟子第二卷,以次進伏訖。上曰,史官分左右。裕元進前奏曰,好雨連夜,朝氣淸明,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。上曰,領敦寧曾有病患,而遽至此境,予心悵然矣。裕元曰,領敦寧宿患,則素所彌留,而元老今焉凋零,朝野甚是愴廓矣。承輔讀自公孫丑問曰,止何曾比予於是。上曰,公孫丑,問之以管·晏之事,而孟子引曾西或人問答之辭而告之者,孟子之意,必以丑問爲非矣。然管·晏在齊國,則亦可謂聞人也。裕元曰,誠然矣。管仲相桓公覇諸侯,其器雖小,而微管仲,則人未免左袵,故孔子亦稱其功矣。上曰,孔子先責管仲之事,後稱管仲之功,而孟子亦以此言之者,其人固有可稱者矣。裕元曰,孔門之童,羞稱五覇者,以其不行王道,而至於尊周室攘夷狄,則其功可謂大矣。反坫塞門,有違於禮,故夫子責之矣。上曰,此責其僭禮也。裕元曰,譬之御者之事,子路卽範我馳驅者也,管仲卽詭遇獲禽者也,王覇之別,亦猶是矣。缺裕元曰,今伏聞講誦之玉音,則句節不差,文義瀜會,如此然後萬萬欽仰聖學日進矣。承輔曰,公孫丑,稱爲聖門高弟,而局於戰國時,聞見只知管·晏之功爲大,而不知王覇之道不同,故有此設問,可勝惜哉?孔子之門,五尺之童,羞稱五覇,而公孫丑則欲以聖人,期許於管·晏之事者,非但溺於俗見,世級已降,道學不明,推可知矣。仍奏曰,魯論曰,如其人如其人,微管仲,吾其被髮左袵,此則推詡其功烈,而鄒書每以覇術譏斥,孔子就其事功上論之,孟子就其學問上論之。故各有不同,而夫子豈或稱善其覇道也?又奏曰,子路·管仲之事,比之於獵,子路範我馳驅,雖不獲禽,其道正也。管仲詭遇之術,雖能獲禽,其道譎也,故先儒以此論之矣。又奏曰,公孫丑,以管·晏,竝擧設問,而孟子只擧管仲而答之者,晏子,其人也別無可譏,其事也又無可言。故置晏而不言,而只及管仲,詳在章下小註矣。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右承旨金奎弘,左副承旨李起鎬,今日不爲仕進,竝卽牌招,何如?傳曰,允。
傳曰,左承旨許遞,前望入之。
承旨前望入之。徐臣輔落點。
以右承旨金奎弘牌不進罷職傳旨,傳曰,只推。
奎章閣啓曰,原任提學金炳冀父原任提學左根喪成服日,依定式遣檢書官,致祭以來之意,敢啓。傳曰,知道。
政院啓曰,御營大將李元熙,以城外疏洩處躬審事,今方出去矣,兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
又啓曰,摠戎使李周喆,以濬川司堂上,城外濬川疏洩處躬審事,今方出去矣,所佩密符,何以爲之?敢稟。傳曰,仍佩往來。
己巳四月二十八日辰時,上御麟趾堂。進講入侍時,講官嚴錫鼎,參贊官柳晥,檢討官李載英,假注書李商新,記事官朴齊用,別兼春秋朴定陽,各持孟子第二卷,以次進伏訖。
上在景福宮。停常參·經筵。
自申時至酉時,灑雨下雨,測雨器水深二分。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而三軍府宣醞相値,不得來會云矣,敢啓。傳曰,知道。
又啓曰,同副承旨嚴世永,今日不爲仕進,卽爲牌招,何如?傳曰,允。
以同副承旨嚴世永牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
傳曰,發遣吏郞,諸執事淸齋與否,摘奸以來。
傳曰,明日三軍府進箋,當於便殿親受矣,該房知悉。
傳曰,卽見東伯狀啓,李赫周事,萬萬痛惡,年來因此事,前後禁飭,顧何如,而猶復如此,哀彼小民,何以支保?此不可以尋常處之,江原監司趙龜夏,知義禁加設,口傳單付,罪人李赫周,拿致營庭,嚴刑二次,遠惡地定配,勿揀赦前,以懲居鄕不法之類。
議政府啓曰,濬川先自城外始役矣,摠戎使李周喆,以濬川堂上,不可不終始躬審,使之從便往來,何如?傳曰,允。
宗親府啓曰,明日卽天漢殿朔奉審日次,臣邦鉉,進詣擧行之意,敢啓。傳曰,知道。
兵曹啓曰,今四月各廳堂下武臣朔試射,臣曾連因有故,不得爲之之意,敢啓。傳曰,知道。
咸鏡監司李興敏疏略曰,今番會寧府使之請仍也,不以啓稟,只報政府,揆以格例,所失滋大,大僚問備,未足以蔽辜,在臣義分,豈敢以薄警,爲已勘,不思所以自劾也哉?伏乞更勘臣當勘之律,以爲不職者之戒焉云云。答曰,省疏具悉。廟堂旣已問備,今何更引?
己巳四月二十九日辰時,上御麟趾堂。進講入侍時,右議政洪淳穆,講官趙性敎,參贊官金奎弘,檢討官朴顥陽,假注書李鳳德,記注官方孝隣,別兼春秋朴定陽,各持孟子第二卷,以次進伏訖。上曰,史官分左右。淳穆進前奏曰,近日午熱,漸次熾盛,此時聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆就座。上誦前受音一遍訖,仍開卷。性敎讀自曰文王何可當也,止是以難也,仍釋義訖。上命授書算于性敎,上讀新受音十遍訖。性敎還納書算。上曰,殷有六七賢聖之作,又有微·箕諸賢,紂於此時,若不爲過暴,勉行仁政,則殷之業,不必至於紂而亡矣。性敎曰,誠然矣。紂以聖君之後,不爲過暴,則可以保邦,而厥罪貫盈,故至於喪邦矣。淳穆曰,紂有此賢臣,而未能用,故竟不保其國,若用其人,而聽其言,必當如武丁之享于有位也。上曰,然矣。若用此諸賢,則必當如武丁之中興,而以湯聖之孫,有此暴虐之紂,豈不惜哉?性敎曰,紂之暴行,不獨忝厥祖而已,慢天虐民,自取滅亡,雖以成湯爲祖,而天命之不可恃者,有如是矣。蓋殷之相傳,凡三十一世,共六百四十四年,而聖君繼作,賢臣輔相,遺風善政,猶有存者,故久而後失之,孟子,因公孫丑之發問,詳言殷之世,積德累仁,而以及乎文王所以得天下之難也。上曰,久則難變,果信然矣。性敎曰,久則難變,故文王之得之也。若是其難,而至於紂之爲君,承烈祖積累之業,得賢臣輔相之功,苟能善繼善述,無咈耉長,則文王雖有聖德,民心豈可背殷而歸周乎?以若聖祖之孫,旣失厥德,無以保其位,此又見殷紂所以失天下之易也。古人云,成立之難,如升天,覆墜之易,如燎毛,此誠善諭耳。是故,古昔明王,法祖宗賢聖之謨,納臣隣忠直之言,念玆得之之難,戒其失之之易,兢兢業業,罔敢或逸,以至於享國長久,永世無疆,豈不休哉?顥陽曰,此文孟子,特因時勢而言者也。齊本覇國,若以王道一變,則其時其勢,易於反手,而三代之時,俱以王道行之矣。以殷言之,上有賢聖之君,繼以王道行之,下有輔相之臣,亦以王道勸之,則雖以文王之德,猶方百里而起,繼王道而行王道,非易之時,實難之勢也。公孫丑,誠齊之人,而祗知覇術,未聞王道,起惑於文王之盛德而問之,故孟子因時勢之難易而答之也。淳穆曰,以文王之聖德,當殷之末,三分天下,有其二,大統猶未集,武王·周公雖繼之,必有十亂之臣,遂成厥勳,創業爲難矣。古昔帝王賢聖之君,六七作,未有如殷之爲國,而自伊·傅以後,良弼輩出,歷年得以久長,守成亦難矣。由是觀之,創業守成,罔不係於君臣同德,而人君之垂裕後昆,以爲善繼善述,原其大本,達道惟在乎德之一字也。奎弘曰,講官儒臣,備陳無餘,臣無容更達矣。上掩卷,命史官就座。仍命大臣先退,又命退,諸臣以次退出。日記廳堂上朴容大。郞廳申炳休·權泰植。
上在景福宮。停常參·經筵。
傳曰,禮房承旨,馳詣景慕宮,奉審摘奸以來。
政院啓曰,明日常參·經筵,取稟。傳曰,只朝講。
傳曰,進箋大臣入侍。
義禁府啓曰,傳曰,卽見東伯狀啓,李赫周事,萬萬痛惡,年來因此事,前後禁飭,固何如,而猶復如此,哀彼小民,何以支保?此不可以尋常處之,江原監司趙龜夏,知義禁加設口傳單付,罪人李赫周,拿致營庭,嚴刑二次,遠惡地定配,勿揀赦前,以懲居鄕不法之類事,命下矣。罪人李赫周,拿致營庭,嚴刑二次,遠惡地定配,勿揀赦前事,分付該道臣,加設知義禁處之之意,敢啓。傳曰,知道。
弘文館啓曰,副提學任承準喪,卒哭日,依定式遣檢書官,勸肉以來之意,敢啓。傳曰,知道。
兵曹啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
吏曹口傳政事,知義禁加設單趙龜夏。
禮曹啓曰,行大護軍金應均上疏批旨內,所請依施事,命下矣。謹依聖敎,金樂鎭第三子壬吉,立爲金華鎭之後,立案成給之意,敢啓。傳曰,知道。
行大護軍金應均疏曰,伏以,臣門祚衰薄,命途崎嶇,臣之子華鎭,不幸無育早死,不得不取養螟嗣,而族姪樂鎭有四子,其第三子壬吉,年今爲八歲,屢乞懇懇,經歲相持,無意聽從,終若不諧,則父祖傳來之緖,及臣中絶,後嗣無托,豈不誠萬萬痛迫乎?伏念繼絶存亡,聖上之大政,有願必遂,上天之至仁,從前如臣情地,仰干恩命,曲蒙允許者,非止一再,故玆敢不避煩猥,悉暴衷懇。伏乞聖玆,俯垂矜憐,亟下處分,以臣族姪樂鎭之第三子壬吉,嗣爲臣亡子華鎭之子,繼臣旣絶之緖,千萬幸甚。答曰,省疏具悉。所請依施。
己巳五月初一日辰時,上御麟趾堂。進講入侍時,講官沈承澤,參贊官嚴世永,檢討官朴顥陽,假注書李商新,記注官金泰煥,別兼春秋崔鳳九,各持孟子第□卷,以次進伏訖。上曰,史官分左右。
己巳五月初一日巳時,上御修政殿。三軍府進箋親受入侍時,行都承旨趙性敎,左承旨徐臣輔,右承旨金奎弘,左副承旨李起鎬,右副承旨嚴世永,同副承旨柳晥,假注書李商新,記注官金泰煥,別兼春秋崔鳳九,檢校待敎徐相翊,以次侍立。時至,通禮跪啓外辦。上具翼善冠·袞龍袍,出次陞座,承史·閣臣,先入庭四拜禮訖。引儀引三軍府都提調金炳學·洪淳穆,判三軍府事金炳國·申櫶,知三軍府事李景夏·李周喆·李章濂,提調金壽鉉,知三軍府事李元熙·李載鳳,入就位,行四拜禮。引儀唱跪,都提調以下跪,宣箋官跪讀箋訖。引儀唱四拜,都提調以下四拜,引儀唱禮畢。命都提調以下入侍,炳學等,以次陞殿問候訖。炳學曰,臣等忝叨將相之列,與聞軍旅之事,循省以還,已不啻萬萬不稱,而特宣御廚法醞,仍降梨園仙樂,雨露渥澤,山海崇深,龍光所被,同朝動色,顧以臣等之無肖,旣無寸長尺能之仰報殊遇,徒徹恩數之曠絶,感頌之餘繼,不勝惶愧之忱矣。上曰,善爲讌遊云,誠好矣。果皆善遊否?炳學曰,下情胥切感祝矣。淳穆曰,文武竝用,長治久安之術,實基於此,而臣等俱以無似,徒荷寵榮,萬無毫末之報效,只切惶恧之忱矣。炳學曰,進講之設,爲其禮節之簡便,而第念詢咨之廣博,事體之尊嚴,尤莫如經筵之爲重,臣意則每日法講設行,或値經筵命停之時,仍行進講,以存故規,以資兼聽恐好,故敢達矣。上曰,依爲之。通禮跪啓禮畢。上還內。諸臣以次退出。
上在景福宮。只朝講。
自卯時至人定,灑雨下雨,測雨器水深四分。
政院啓曰,明日常參·經筵,取稟。傳曰,只晝講。
傳曰,在外臺諫許遞,政官牌招開政。
傳曰,在外判尹敦寧都正許遞,今日政差出。
傳曰,摠管竝許遞,今日政差出。
持平殷成浩,獻納李龍雨啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討無加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮竪眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸莘一身,製給凶疏,沮遏大計,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,傳旨未卽頒下,典刑尙稽,神人之憤,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑者,潛圖不逞之計,是可忍也?吁,亦憯矣。亂臣賊子之干常犯紀,從古何限,而豈有若此之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣。末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之極逆,而安默·魯賢·在民伏法之後,其凶謀逆節,尤益彰著,此與身死旣久之後追律之例,大有異焉,不用援用尙魯追施之律,請物故罪人裕,亟施孥戮之典。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極逆大憝,雖幸天討略行,王章少伸,何足快雪神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采伎倆妖慝,行止閃忽,出沒京鄕,左道誑惑,連腸接肚鍾一·振采·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日擧事爲期云者,莫非做出妖言,煽動人心之計,而至於第一子指擬之目,十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身鍾一,甘作爪牙,許心振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,則是窮宙亘宇所未有所未聞之極逆情節,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而終爲死黨,延接鳳周而相與同室,綢繆謀議,打成一片,論災異於南山,肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍禍,亂逆之端緖,雖未盡露,凶憯之情,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周,凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二,二而一也,旣已承款於知情,則豈不有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?以此諸賊之至凶絶悖,一串貫來,厥罪惟均,是皆殪殄之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而爲謂無所躬犯,謂不足深誅而貸之,付之猶輕,不施極律,則伏莽之戎,燎原之漸,豈不大可懼哉,大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以矜纓之士族,陰結靺韋悖類,指順性而約爲血黨,至於二字凶言,旣露於鞫招,而三尺王章,只施渠身,已是失刑之大者,負罪如此,關係若是,而豈可止以知情不告蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓論,而腕把至憯之牘,目閱絶悖之說,則奔走號遑來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必由所由然而然也。傳書兩漢之未卽執住,謂以覰氣色以遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,關係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,摯告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是必無父無君變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越魅類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止,請謀叛不道罪人鍾三·鳳周,竝施孥戮之典焉。噫嘻,痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至凶絶慝,擧世之所共知,而濫廁衣冠之後,名在縉紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而惑嗜邪術,慕異類而滅絶倫綱,潛懷不軌之圖,敢生射天之計,遂乃越海招冠,謀危邦國,至於年前海船之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前茅,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民,不待泄玉千禧之祕傳帛書,而自有廣東澳門之直通赫蹄,國人皆曰可殺,猶屬緩聲,王法之所必誅,不宜少掩,及其捕招之出,而情跡尤著,逮使之發,而罪人斯得,天討可以大行,王章可以夬伸,而至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解,此若以其身故而不施極律,則亂賊無所懼,而王法無所施矣。斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,不爲人根深窩成,蔓延蔕固,財色而誑誘,嘯聚其徒黨,鋤而復萌,撲之猶熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,累經芻牧之任,分已侈矣。榮固大矣,苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周在誼,俱是邪窩夤緣,在誼交通鳳周,惟一大誅,無非邪類相識,惟一親知大誅,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃邪學中巨魁也。渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加,慇懃輸送魚脯,饋遺從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化悍毒之性,捕査證干,焉逭鬼面之態,洛承,戾氣所鍾,天生凶狡,旣受學於尙敎,篤信邪書之傳習。又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之,成之腸肚,照洋鏡而觀洋書,迹何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪。蓋此指揮排布,最爲至憯絶慝,其在綢繆和應,皆歸千罪萬惡,國人之皆曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸,何幸天道孔昭,神理不憯,魯觀之斧越已施,禹鼎之魑魅莫逃,庶幾邦憲不墜,輿情少伸,而似此凶魁,不可只誅其身而止。請正法罪人演承·洛承,亟施孥戮之典。答曰,不允。
獻納李龍雨啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典焉。答曰,不允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,僉知中樞府事李重信,五衛將趙鎭壤,曹司五衛將金東選,慶熙宮衛將金貞益,昌德宮衛將蔡弘奎·金魯成,俱以病難供職,呈狀乞遞,竝改差,何如?傳曰,允。
兵曹口傳政事,司果金性均。
吏曹啓曰,奉常寺正金性均,繕工監假監役官趙濟升,俱以身病,呈狀乞遞,竝改差,何如?傳曰,允。
又啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓,載在法典矣。侍從臣父年七十人,別單書人之意,敢啓。傳曰,知道。
有政。吏批,行判書趙秉昌進。以鄭漢然爲執義,高濟鎰爲司諫,金漢鼎·尹滋華爲掌令,蔡東寔爲持平,崔鳳命爲正言,南相吉爲判尹,金世鎬爲戶曹參判,李鶴榮爲同義禁,韓琬爲敦寧都正,尹時榮爲奉常正,李東韻爲承文判校,任百興爲假監役,李鳳儀爲楊州牧使,兪鎭泰爲南海縣監,金泰煥爲連原察訪,崔弘周爲幽谷察訪,全錫麟爲靑丹察訪,幼學李思復年七十,今超通政,侍從臣前掌令李泰永父加資事承傳,承文判校車世杰,今加通政,滿三十朔,依法典陞堂上,會寧府使魚在淵,限一瓜仍任事承傳。再政,以李容萬爲司僕正,金鼎燮爲戶曹正郞,金駿求爲戶曹佐郞,金秉緯爲開城經歷,朴齊政爲造紙別提,故學生李元孝,贈童敎,孝行卓異,贈職事承傳。三政,以金性均爲司成,林昺默爲吏曹正郞,李兢在爲引儀,韓緻奎爲典籍,元世煜爲監察,兼春秋單金鼎燮。
兵批,判書金壽鉉進。以兪致善爲都摠管,金有淵·徐堂輔·金翊鎭·姜蘭馨·金世鎬·閔奎鎬·李根弼·黃鍾顯·林翰洙爲副摠管,安仁禧爲僉知,尹養浩爲五衛將,金在晉爲曹司衛將,劉安柱爲慶熙將,洪宗崙·金永奎爲昌德將,朴寅遠爲平安兵虞候,李熙觀爲高嶺僉使,同知單張文爀,同知加設單田學仁,僉知三單高漢柱·林昌鎬·權應臣。再政,都摠管單金有淵。
己巳五月初二日辰時,上御紫薇堂。朝講入侍時,領事金炳學,同知事鄭基會,特進官姜蘭馨·李根弼,參贊官趙性敎,侍讀官金裕行,檢討官朴顥陽,獻納李龍雨,持平殷成浩,假注書李鳳德,記事官朴齊用,別兼春秋趙秉鎬,各持孟子第二卷,以次進伏訖。上曰,史官分左右。炳學進前奏曰,好雨伊始,炎熱少減,此時聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候,何如?上曰,一樣矣。炳學曰,王大妃殿氣候,何如?上曰,一樣矣。炳學曰,大妃殿氣候,何如?上曰,一樣矣。炳學曰,中宮殿氣候,何如?上曰,安順矣。炳學就座,仍奏曰,進講法講,體段各異,而朝講,今此初行矣,進講時前受音置之,玉堂只讀新受音,而自明日晝講,誦前受音,恐好矣。上可之。仍開卷。裕行讀自孔子曰德之流行,止不動心,仍釋義訖。炳學曰,法講則讀數,別無所定式,或讀十遍,或讀一遍,惟在上裁之如何耳。上曰,當讀十遍矣。炳學曰,聖念之勤孜如此,感頌萬萬,而中外瞻聆,亦必欽仰矣。上命授書算于裕行,上讀新受音十遍訖。裕行還納書算。上曰,文義以次奏之。上曰,此云德之流行,雖無流字,亦可也,而何必曰流行乎?裕行曰,此章,引孔子之言,明其流德之至易,次章,又言事半功倍之效,更明其施仁之至易,由此觀之,其效之至速,可知矣。今夫時君,當此至易之時,若使孟子輔相之,其國,庶幾爲熙皞之域,而非但時君,莫能行之,皆以爲迂闊,而雖在位之臣,亦無諫之者,此非歎惜處乎?顥陽曰,上文,雖明其時勢之易然而爲王之政,非徒在於時勢,故此章,繼言德流仁行,則倒懸之民,歸之若置郵而傳命,其爲政之易,宣化之速,亶在於仁與德而已。炳學曰,上行下效,如水之就下,故以流字稱之矣。上曰,此云功必倍之,人苟行仁政,則其功,當曰與古人等之,而特曰倍之者,何也?炳學曰,此章內,惟此時爲然一句,其意深遠矣。戰國,在於周興七百年之後,不知王道,專尙覇功,王者不作,未有稀闊於此時者也,干戈賦歛,無時休息,民之憔悴於暴虐之政,未有甚於此時者也,,當此之時,能行仁政,恩不必深,而感者益衆,所施之事,雖半於古人,所成之功,必倍於古人,此惟此時爲然也,然而事半功倍之說,可以進於應運開創之時,而不可進於繼世守成之日,後世人君,法古人所爲,而力行之而已,事功之曰半曰倍,亦不必較計爲也。上曰,孟子四十不動心之言,與孔子四十不惑之意,相似耶?基會曰,四十不動心之言,當玩味矣。人心象大,易動而難靜,靜則明,動則暗,而志氣專一,則喜怒哀樂,不能使之動,發皆得中節然後,心如明鏡,燭理無遺,自至於不疑不懼,孔子之不惑,卽此之謂也。公孫丑之問動心者,豈以卿相富貴乎哉?慮其處高位行大道,而戒有疑懼之心也,故孟子,答之以不動二字矣。蘭馨曰,孟子四十不動心,如孔子四十不惑,蓋以工夫次序言,非以年紀程限言,若曰四十而後,始得不動心,四十以前,皆爲動心,則心者,具衆理應萬事者也。焉有四十前動心,而能十五志學三十而立者乎?伏況人主一心,爲萬化之本,一政令,皆從一心上出來,我殿下,鼎盛春秋,雖未至不惑之年,勿以是年爲程限,當存不動心之工,政令之間,無恐懼疑惑之事,則自底於光明之治,而不動心之要,在養氣知言,伏願澄省焉。根弼曰,諸臣,於不動心三字,該陳文義,更無敷衍可達者,而夫心者,靈虛之府,許多道理,包在裏許,措諸無適不宜,然若平日學問之力,有欠操存工夫,則當任大責重之地,心無主一,不能無疑懼,便是動心,而孟子,以亞聖之姿,在强壯之年,苟使得其位而行其道,定見定力,無所疑懼,自當沛然莫禦,復何動心之有乎?是以人之治心之工,蓋莫切於學問,而況人主一心,萬化之源,尤當學問上着力,以應一二日萬幾,虞書精一之謨,曾傳誠正之訓,此皆古聖人不動心之大根基也,伏願澄省焉。性敎曰,德爲衆善之總名,古昔明王,爲政以德,則四海一家,階前萬里,有若風尙草偃,表端影直之行,下效捷於桴鼓,尤有速於遞驛而乘馹者矣。爲治之本,莫如修德,伏願懋哉懋哉。龍雨曰,大僚諸臣,備無餘,臣無更達矣。成浩曰,大僚諸臣,備盡無餘,臣無容更達矣。炳學曰,法講初開,事體謹嚴,登筵諸臣,各陳文義,此其例也,而兩臺臣,何獨無寸言半辭之可以仰達者乎?性敎曰,登筵臺臣,不陳文義,事甚未安,竝推考,何如?上曰,依爲之。龍雨·成浩,退伏楹外訖。龍雨起伏奏曰,臣以無似,猥參法講之筵,全昧規例,致有請推之擧,伏不勝惶悚之至。上曰,入奏文義,可也。龍雨·成浩,進伏楹內。龍雨曰,自常情觀之,則加之以卿相,易有動心之慮,而在聖人,則豈可因此而動心乎?且況四十,卽道明德立之時也,卿相之任,不足以動其心也,此所謂富貴不能淫,威武不能屈也。成浩曰,功必倍之云者,以時勢而言也,當列國戰塗之時,生民塗炭,有若倒懸者然,際此若行王政,則其事甚易,其效甚速,故有事半功倍之訓矣。龍雨曰,所懷有仰奏者矣。上曰,退詣臺廳,傳啓以入,可也。上掩卷,命史官就座。仍命大臣先退,又命退,諸臣以次退出。
上在景福宮。只晝講。
政院啓曰,明日常參·經筵,取稟。傳曰,只晝講。
以慶尙監司吳取善狀啓,奉化縣實錄閣後峰巖石,忽然頹落,椽木摧折,璿源閣·實錄閣修改之節,今方始役,春秋館·宗親府官員下來竣功事,傳曰,此時農節,史官與宗郞之行,不無廚傳之弊,雖無兩官下去,可有竣事之道,則實爲幸也,方便之道,令廟堂從長稟處。
政院啓曰,假注書李商新,身病猝重,勢難察任,今姑改差,何如?傳曰,允。
李商新改差,代以朴容大爲假注書。
己巳五月初三日辰時,上御紫薇堂。晝講入侍時,特進官兪鎭五,知事嚴錫鼎,參贊官嚴世永,侍讀官趙秉稷,檢討官朴顥陽,假注書李商新,記注官方孝隣,別兼春秋趙秉鎬,各持孟子第二卷,宗臣完平君李昇應,以次進伏,武臣李昌漢,進伏楹外訖。上曰,史官分左右。
上在景福宮。只晝講。
徐臣輔啓曰,右承旨金奎弘,今日不爲仕進,卽爲牌招,何如?傳曰,允。
傳曰,檢校直閣閔升鎬,馳詣綏陵,奉審摘奸,仍留監祭,局內諸陵,一體奉審以來。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
議政府啓曰,以慶尙監司吳取善狀啓,奉化縣璿源閣·實錄閣修改,今方始役,所奉冊子移還奉之節,春秋館·宗親府官員下來擧行事,傳曰,此時農節,史官與宗郞之行,不無廚傳之弊,雖無兩官之下去,可有竣事之道,則實爲幸也,方便之道,令廟堂從長稟處事,命下矣。道里供億之費,不無民事攸關,館府之行,今姑停止,前正李敦禹,居在隣邑,宗府正,令該曹口傳加設單付兼春秋,仍爲啓下,使之馳往擧行後,具由登聞事,分付,何如?傳曰,允。
吏曹口傳政事,宗府正兼春秋單李敦禹。
政院啓曰,假注書朴容大,時無職名,令該曹依例付軍職,冠帶常仕,何如?傳曰,允。
己巳五月初四日辰時,上御紫薇堂。晝講入侍時,知事沈承澤,特進官金尙鉉,參贊官徐臣輔,侍讀官趙秉稷,檢討官朴顥陽,假注書朴容大,記注官金鼎燮,別兼春秋金性均,各持孟子第二卷,宗臣李景夏,以次進伏,武臣具春喜,進伏楹外訖。上曰,史官分左右。上誦前受音一遍訖,仍開卷。秉稷讀自孟施舍之所養勇也,止吾往矣,仍釋義訖。上命授書算于秉稷,上讀新受音十遍訖,秉稷還納書算。上曰,視不勝猶勝,何也?秉稷曰,孟施舍,蓋力戰之士也,不問徒之衆寡,不計我之勝負,遇敵則戰,雖不勝,心無所懼,故曰無懼。朱子曰,天下事,成於懼敗於忽,懼者福之源,忽者禍之門,至若孟施舍,雖曰不動心,心中無所懼人之意,是豈可能當大任而成大事乎?上曰,無懼,何謂也?秉稷曰,子夏之學,以篤信聖人爲主,是在於人而不在於己,曾子之學,以反求諸己爲主,是在於己而不在於人矣。今此黝似子夏,舍似曾子之說,非其學力工夫上言之,只取在己在人處而言之,則不膚撓不目挑,而必勝於人者,其勇在人,不量敵不慮勝,而我無所懼,其勇在己也。由此觀之,二者之勇,未知孰優孰劣,槪論其所守,則在己之勇,比於在人之勇,能得其要矣。大抵勇之一字,人所不可無矣,故子路問尙勇於孔子,子曰,君子以義爲尙,蓋君子,以義爲勇,臨事則反己而窮理,當勇而勇,則斧鉞有所不能移,鼎鑊有所不能屈,是之謂自反而縮,吾能往矣,此是聖人之大勇也。上曰,下番奏之。顥陽曰,孟子言黝·舍之勇,大抵勇之爲勇,似是同一,然而勇字之中,亦各有所主矣。黝之爲勇,務在敵人,以必勝爲主,舍之爲勇,專爲守己,以無懼爲主,必勝與無懼,俱是不畏死之小勇也,而聖人之爲勇,大異於此,必以明理養氣爲本,自反而縮與不縮,指理而言,不惴與吾往,指氣而言,理者氣之主,理直則氣壯,理曲則氣餒,吾之理直與不直,屈伸隨焉。凡理與氣,卽從一心字起,心之本,炯然若新磨之鏡,其照也,萬物莫敢逃焉,故存諸中而形於外,夫正其心明其理養其氣,表裏相符,而內省不疚,無適不可,此所謂聖人之大勇而不動心者也。上曰,知事奏之。承澤曰,此章,孟子欲拈出善養浩然之意,發前聖所未發,而實論語,相爲表裏,繼往開來之功大矣,先以北宮黝·孟施舍,言血氣之勇,比於曾子·子夏者,太不襯當,而公孫丑,始以孟賁,比孟子,故孟子,亦因其說而辨論,推其所似,及於聖人之大勇,孟子氣像文章,於此可見矣。第三節自反而縮,雖千萬人吾往者,與下文所謂其氣至大至剛,塞于天地之義,照應,自反而不縮,雖褐寬博,吾不惴者,與下文所謂行有不慊於心則餒矣,相符,曾子聞勇於夫子,守約而自反,故孟子之養氣,亦無他術,內省反己而已,大學之誠意愼獨,蓋由是之焉。以外面觀之,孟子之德業規模,必與曾子,大相不同,而其揆則前後一也,聖學之要道,不外於反求,伏願深體澄省焉。上曰,孟施舍似曾子之云,果太不襯當矣。承澤曰,只以其求之心而無懼言之,所守甚約,故似曾子也。上曰,特進官奏之。尙鉉曰,夫子曰,仁者不憂,知者不惑,勇者不懼,又曰,好學近乎知,力行近乎仁,知恥近乎勇,蓋聖人之必以仁知輔之,其道一串貫來,不然則勇自爲勇,不足爲聖人之勇也。夫子又曰,仁者必有勇,勇者不必有仁,子路曰,君子尙勇乎?子曰,君子以義爲上,是又以仁義居先,而勇爲次,慮其徒尙勇而爲黝·舍之勇也,帝王不可無勇,當以孔·孟之勇爲法,而以仁知仁義,交濟而竝行之,則彼匹夫之勇,烏足與論於帝王之大勇乎哉?伏願澄省焉。上曰,參贊官奏之。臣輔曰,蓋孟子養其浩然之氣,而聖賢正心工夫,自有所守,心之所至,志氣必從,故孟子,以孟施舍·北宮黝之養勇,比諸曾子·子夏,謂其氣像之各似,而篤信不如反求,務敵不如守己,心工之優劣,推此可見矣。大抵心不動則氣自養,夫然後動靜事爲,咸得其宜,諺曰,人主一心萬化之源,政謂此也。上掩卷,命史官就座。又命退,諸臣以次退出。
上在景福宮。停常參·經筵。
藥房都提調李裕元,提調金世均,副提調趙性敎啓曰,伏未審日間,聖體若何,寢睡·水剌之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
進御二錢重人參粟米飮,自今日一貼式,限二貼煎入事,榻前下敎。
大王大妃殿,進御二錢重人參粟米飮,自今日一貼式,限二貼煎入事,榻前下敎。
王大妃殿,進御二錢重人參粟米飮,自今日一貼式,限二貼煎入事,榻前下敎。
中宮殿,進御二錢重人參粟米飮,自今日一貼式,限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
又啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
以全羅監司徐相鼎狀啓,另抄砲手二百名,分番置之營下,而料布排比,訓鍊規式成節目上送事,傳曰,今見完伯狀啓,設砲立番,向見海伯·錦伯狀啓,又有沿海設置千餘名砲兵,戎政從此而可備,邊圉亦隨而益固,實是幸甚。三道伯,竝特爲加資,尙義願納之人,尤爲嘉尙,自三軍府,關問該道,更爲問名,初仕與守令,量宜除授。
戶曹啓曰,廣興倉令金友根,今已報瓜矣。本倉稅穀,捧上方殷,難付生手,姑爲仍任,何如?傳曰,允。
以平安前監司朴珪壽狀啓,中和府民家失火事,傳曰,當此農節,民家燒燼,若是夥多,聞甚驚慘,元恤典外,別加顧助,趁卽結構奠接,俾無一民棲遑失所之弊事,廟堂措辭關飭。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
己巳五月初五日辰時,上御紫薇堂。進講入侍時,判府事李裕元,講官朴永輔,參贊官金奎弘,侍讀官趙秉稷,假注書李鳳德,記事官朴齊用,別兼春秋金性均,各持孟子第二卷,以次進伏訖。上曰,史官分左左。裕元進前奏曰,數日東風乍涼,調將甚難,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元就座。上誦前受音一遍訖。永輔讀自孟施舍之守氣,止無暴其氣,仍奏釋義。上使挾侍下書算,永輔起受置卷端,上讀新受音十遍訖。永輔還納書算。上曰,孟施舍之勇,以氣言之,曾子之勇,以理言之,理卽天理耶?永輔曰,然矣。孟施舍之氣,血氣也,曾子則反身循理,其氣乃正氣也。裕元曰,聖人之道,恕字上工夫,爲最難矣。上曰,此云持其志無暴其氣,苟能持其志,則何無暴其氣乎?永輔曰,志者,心之所之,譬之則帥也,氣則爲卒徒而從之者也,然或有志不能專一,而反爲氣所動之時,故此所以旣持其志,而氣亦不可以暴之也。裕元曰,聖人之道,有表裏體用,而此章,卽兼內外該本末而言也,志爲帥氣爲卒,徒如周亞夫堅臥不起,卽所謂持其志也,君子之足容重手容恭,卽所謂無暴其氣也,下註先儒之論,是矣。永輔因奏曰,群聖相承,吾道漸彰,大學之格致誠正,中庸之性命中和,曾子·子思之訓,發前聖所未發,孟子繼之,始曰性善,今此養氣之說,又創有所發明矣。大凡天下萬事,不出於道理,而貫道理而行之者,亦惟曰一氣而已。天之道在於運行,地之道在於生育,所以運行生育者,理也,至於運行之生育之者,乃氣也,人主則之,以之運行萬幾,生育萬民,而非大舊發大振作,則不能爲奮發振作者,亦氣也,然而天地之氣,元氣也,人之氣,有善有惡,是以氣不可以不養。下文曰,是集義所生者,仁禮與智,同是四端,而未聞有仁氣禮氣智氣之說,惟義氣二字,相合成文,是無他,凡事皆有一是處,是處便是義也。曾子所謂自反而縮者是也,然則集義所生之氣,要得不浩然而充塞哉。我殿下,勤於講學,卽此是集義,而運行萬幾,生育萬民之道,亦在其中,伏望懋念焉。秉稷曰,學問之道,專在乎心,而心者,所以使氣也,凡事必求之於心,然後可以有得,而苟或求之於氣,則未免爲匹夫之勇也。心之所正,氣必正焉,故孟子所謂浩然之氣者,合於道義而生者也,雖有動心之處,而自然不動矣。奎弘曰,缺裕元曰,孟子之不動心,不期然而自然者矣。上掩卷,命史官就座。仍命大臣先退,又命退,諸臣以次退出。
上在景福宮。停常參·經筵。
傳曰,奉審閣臣入侍。
政院啓曰,明日常參·經筵,取稟。傳曰,只晝講。
傳曰,有實病法司堂上許遞,政官牌招開政。
以吏曹參議成彝鎬牌不進罷職傳旨,傳曰,只推。
吏曹啓曰,奉常寺僉正丁若衍,繕工監假監役官任百興,俱以身病,呈狀乞遞,竝改差,何如?傳曰,允。
有政。吏批,行判書趙秉昌進,參判鄭基會,參議成彝鎬牌招不進。
以李源命爲刑曹判書,李周喆爲判尹,金基纘爲刑曹參判,申正熙爲右尹,兪初煥爲刑曹參議,朴鍾善爲奉常僉正,尹周興爲假監役,廣興令金友根,姑爲仍任事承傳,全羅監司徐相鼎,今加嘉義,公忠監司閔致庠,今加資憲,黃海監司曺錫輿,今加嘉義,已上特爲加資事承傳,前縣監趙升熙,今加通政加資事承傳。再政,以閔致久爲工曹判書,崔鳳九爲奉常判官。三政。吏批啓曰,新除授工曹判書閔致久,本資乃是輔國,方帶判敦寧府事矣,依例兼判書下批之意,敢啓。傳曰,知道。兼工曹判書單閔致久。
兵批,以金中權爲白峙僉使,趙興永爲昇天堡萬戶,朴昌英爲甕津別將,同知單金永奎,僉知二單趙鎭壤·尹養浩。
己巳五月初六日辰時,上御紫薇堂。奉審閣臣入侍時,右承旨金奎弘,假注書朴容大,記事官朴齊用,別兼春秋金性均,檢校直提學閔升鎬,以次進伏訖。上曰,史官分左右。上曰,奉審閣臣進前。升鎬進前奏曰,臣承命馳詣綏陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則無頉,碑閣·丁字閣奉審則無頉,仍詣顯陵,陵上奉審則無頉,碑閣·丁字閣奉審則無頉,仍詣穆陵,陵上奉審則無頉,碑閣·丁字閣奉審則無頉,仍詣徽陵,陵上奉審則無頉,碑閣·丁字閣奉審則無頉,仍詣崇陵,陵上奉審則無頉,碑閣·丁字閣奉審則無頉,仍詣惠陵,陵上奉審則無頉,碑閣·丁字閣奉審則無頉,仍詣元陵,陵上奉審則無頉,碑閣·丁字閣奉審則無頉,仍詣景陵,陵上奉審則無頉,碑閣·丁字閣奉審則無頉,還詣綏陵,仍留監祭,將事安寧之意,敢此仰達矣。上曰,史官就座。命閣臣先退,又命退,承史以次退出。
己巳五月初六日巳時,上御紫薇堂。進講入侍時,同知事許傳,參贊官李起鎬,檢討官朴顥陽,假注書朴容大,記事官朴齊用,別兼春秋金性均,各持孟子第二卷,以次進伏訖。上曰,史官分左右。上誦前受音一遍訖,仍開卷。傳讀自旣曰志至焉,止天地之間,仍釋義訖。上命授書算于傳,上讀新受音十遍訖。傳還納書算。上曰,浩然之氣在乎人,而何以則塞于天地之間也?傳曰,人稟天地之正氣以生,此氣本至大至剛,故養之以直,而不以私害正,則其氣充滿天地之間,此所謂天人合一者也。仍奏曰,聖人之言,自有本末綱條,心者,本也綱也,氣者,末也條也。故先儒,皆以此章爲不動心章,今之俗士,謂之浩然章,此不知本末綱條之所致也。學問之道,先審其本與綱,則其末其條,隨而擧之矣。蓋心之所向曰志,志爲帥,而氣從而聽命焉,則養心養氣,相爲終始,故孟子所以云,持其志無暴其氣也。臣竊伏覩我殿下,講讀之際,不無一二字音差錯之處,恐是心有所動,而氣有所害也。伏願殿下,必以正心爲先務,繼而善養其氣,則非但聖學之日益將就,實爲修齊治平之大本矣。顥陽曰,浩然之氣,亦所難言者,則何敢妄陳,而是氣也,卽天地之正氣矣。人之初生,莫不稟賦,凡人則爲私意所蔽,消削餒乏,至于自暴,聖人則以直養而無害,盛大流行,乃成浩然。蓋養氣二字,功效無窮,小心言之則心廣體胖,辭氣平順,一言一笑,一喜一怒,莫不得宜,大以言之,則充塞于宇宙,與萬化混爲一體,上下同流,天地和應,陰陽調風雨叶,嘉禾興朱草生,奇祥異瑞,莫不畢,至此不但一己之學問,尤有切於帝王家爲政之要,伏願澄省焉。起鎬曰,是氣也,語其大則充塞天地,語其微則無所形聲,蓋孟子,獨得於心,獨知難言之妙者也,能深究難言之理,擴而充之,則何患不到不動心之域乎?上掩卷,命史官就座。又命退,諸臣以次退出。
上在景福宮。只晝講。
自申時至五更,灑雨下雨,測雨器水深一寸三分。
政院啓曰,明日常參·經筵,取稟。傳曰,只晝講。
傳曰,藥院都提調有闕之代,前望入之。
內醫都提調前望入之。右議政洪淳穆落點。
承文院啓曰,卽見北京禮部咨文,漂民申順集出送云矣。前頭使行,具表謝悃之意,撰出先通咨文,付撥下送灣府,傳給鳳城將,入送北京之地,何如?傳曰,允。
政院啓曰,假注書朴容大,身病猝重,勢難察任,今姑改差,何如?傳曰,允。
朴容大改差,代以金晩植爲假注書。
判府事李裕元箚曰,伏以,臣之見帶諸司兼務,何莫非緊且重焉。廟社殿宮之任,非一人所可兼管,藥院太常營壘之職,亦不宜一任瘝曠,而臣日昨公退,猝患痰眩之症,委貼床玆,如坐行舟,此祟一發,藥餌責效,非時日可期,及今調治之方,莫若鄕山水泉,則淹留城闉,祗修職事,其勢末由,自惟罪戾,若添一病,與其包悚齎慄,無寧早自仰暴於仁覆之天,玆敢略具文字,仰瀆崇嚴。伏乞聖慈,俯垂鑑諒,將臣所有七提擧,竝行遞改,俾幸公私焉。答曰,省箚具悉卿懇。愼節奉慮,兼管諸務,何可竝免後已?藥院之任,今姑勉副,卿其安心,調理往來。仍傳曰,此批答,遣史官傳諭。
己巳五月初七日辰時,上御紫薇堂。晝講入侍時,同知事鄭基會,特進官金翊鎭,參贊官柳晥,侍讀官張原相,檢討官李載英,假注書李鳳德,記注官金鼎燮,別兼春秋金性均,各持孟子第二卷,宗臣李周喆,以次進伏,武臣鄭雲星,進伏楹外訖。上曰,史官分左右。
上在景福宮。只晝講。
政院啓曰,明日常參·經筵,取稟。傳曰,只晝講。
又啓曰,三皇忌辰日,親行望拜禮,前期一日取稟事,曾有定式矣。今初十日太祖高皇帝忌辰,親行望拜禮,何以爲之?敢稟。傳曰,北苑望拜禮,當親行矣。
以司謁口傳下敎曰,北苑望拜禮時,爐盒排設,以景武臺爲之。
以司謁口傳下敎曰,北苑望拜禮時,參班儒武出入,以秋成門爲之事定式,勿出朝報。
傳曰,經筵竝許遞,前望入之。
經筵前望入之。知經筵趙秉昌·崔遇亨·金有淵,同經筵李承益·南廷順·金尙鉉落點。
吏曹啓曰,繕工監假監役官尹周興,以其身病,呈狀乞遞,改差,何如?傳曰,允。
禮曹啓曰,今初十日,北苑望拜禮親行事,命下矣。謹稽謄錄,則純祖朝辛未,移御慶熙宮,而移御間三皇忌辰望拜禮時,依英宗朝已例,崇政殿設虛位行禮,闕字牌勿爲奉來事,下敎矣。今此北苑望拜禮時,謹依已例,闕字牌不爲奉來,設虛位行禮事磨鍊儀註以入之意,敢啓。傳曰,知道。
議政府啓曰,卽見平安前監司朴珪壽狀啓,則枚擧義州府尹馳報,以爲近年以來,冒禁匪類,稍稍蝟集,起屋墾田,無難爲之,至犯大路,商賈來往之際,間或有被奪物貨者,其所撫安與剿捕,惟在上國措處之如何,以待朝家處分云矣。沿江不遠之地,匪類之乍遁旋聚,已是憂虞之甚,而況侵近大路,攘奪商貨,則此不可不移咨上國,亟行禁斷後已,咨文,令文任撰出,順付回撥,下送灣府,使之入送鳳城,轉致北京之地,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道,
己巳五月初八日辰時,上御紫薇堂。晝講入侍時,知事沈承澤,特進官朴來萬,參贊官嚴世永,侍讀官張原相,檢討官李載英,假注書金晩植,記注官方孝隣,別兼春秋朴定陽,各持孟子第□卷,宗臣李章濂,以次進伏,武臣李鍾晉,進伏楹外訖。上曰,史官分左右。
上在景福宮。只晝講。
備忘記,平安監司韓啓源下直,長弓一張·長箭一部賜給。
政院啓曰,左副承旨李起鎬,同副承旨柳晥,今日不爲仕進,竝卽牌招,何如?傳曰,允。
傳曰,晝講入侍時,平安監司同爲入侍。
傳曰,明日望拜禮後,當御景武臺,參班儒武應製試射矣。弘文提學,待明朝牌招,武士則兵判,試藝於中日閣。
傳曰,明日出宮門路,以崇陽門爲之。
政院啓曰,明日常參·經筵,取稟。傳曰,停。
傳曰,明日進講停。
以全羅監司徐相鼎狀啓,光陽縣民家被燒事,傳曰,賊徒之作變,已極痛惋,而民戶之被燒,尤爲矜測,元恤典,則道臣,以未滿五十戶,雖未題給,當此農節,多民之失所棲遑,如在目前,元恤典,卽爲擧行,別加顧助,結構奠接之方,廟堂措辭關飭。
承文院啓曰,柵外建屋,亟請禁斷事,撰出咨文,入送北京之意,昨有政府草記允下者矣。謹考本院謄錄,則凡於外地有事,輒卽移咨於盛京·北京,例也,而今其鳳城之外,係是外地,此亦正書各一件,轉致盛京·北京之地,何如?傳曰,允。
兵曹啓曰,因議政府草記,各鎭邊將,若有頉,則褊裨中差送假將,永爲革罷,依列邑例,以附近鎭差定,原兼之節,令兵曹稟處事允下後,關問各該道帥臣及守臣矣。回移,今纔齊到,謹具別單以入,而其中道里遙遠,兼管難便處,以主邑守令權兼,依所報一體書入,而外此自辟殘鎭之不合兼管差定處置之,何如?傳曰,允。
敎平安監司韓啓源書,王若曰,唐制分設十道,置官有按察·廉訪等名,漢法輒用九卿,其政以循良愷悌爲本。疇咨若采,往敷用治?眷彼關西一方,卽我海東重鎭。按遼·薊三千餘里,冠蓋所往來,舟車所要衝。統浿·四十二州,川·蜀之殷富,蘇·杭之佳麗。故老傳井田之制,猶存流風,健兒習弓馬之才,曰有禦侮。迺者憂虞之溢目,所以難愼簡心。周召伯之南國屛翰,徒得君重,宋冠公之北門鎖鑰,孰扞予艱。惟卿喬木世家,巖廊德器。蓋嘗擢魁科而侍經席,早歲蜚英,邇來握銓衡而贊廟籌,悉心圖報。金甌儲承弼之望,旣知臣之莫如,玉節須方鎭之材,又捨卿而誰可?玆授卿以平安道觀察使兼兵馬水軍節度使巡察使管餉使平壤府庶尹,卿其祗服寵命,懋昭弘猷。有社稷有人民,顧何間於內外?爲繭絲爲保障,知所擇於後先。於戲,逖違觚稜,想多北望之戀,珍重關塞,勉弛西顧之憂。故玆敎示,想宜知悉。知製敎丁觀燮製進。
己巳五月初九日辰時,上御紫薇堂。晝講,平安監司同爲入侍時,知事金有淵,特進官徐堂輔,參贊官金奎弘,侍讀官張原相,檢討官李載英,假注書李鳳德,記注官方孝隣,別兼春秋朴定陽,各持孟子第二卷,宗臣李寅命,平安監司韓啓源,以次進伏,武臣李敎昌,進伏檻外訖。上曰,史官分左右。缺堂輔曰,俄者聖問,以學而時習,爲學不厭之要道。大哉聖敎,誠爲切當,臣固欽仰萬萬。夫聖人工夫,亶在於學之不厭,所以智之自開也。苟或一日有間斷之時,一毫有放過之意,則豈可謂之智乎,亦何望其作聖工夫乎?此等處,伏願聖工焉。
上在景福宮。停常參·經筵。
景武臺入幕次後,藥房·內閣·政院·玉堂,口傳問安。答曰,知道。
望拜禮還入幕次後,藥房·內閣·政院·玉堂,口傳問安。答曰,知道。
還內後,藥房·內閣·政院·玉堂,口傳問安。答曰,知道。
藥房都提調洪淳穆,提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而北苑望拜禮親行相値,不得來會云矣,敢啓。傳曰,知道。
傳曰,戶房承旨,與禮曹堂上·戶曹郞廳,依定式馳詣宣武祠,奉審以來。
傳曰,禮房承旨,馳詣孝昌墓,奉審摘奸以來。
傳曰,發遣吏郞,諸執事淸齋與否,摘奸以來。
傳曰,侍衛軍兵,令各其營別饒次分給。
訓鍊都監啓曰,謹依下敎,侍衛將官軍兵及武藝別監等處,別饒次分給之意,敢啓。傳曰,知道。
御營廳啓曰,謹依下敎,本廳軍兵等處,別饒次分給之意,敢啓。傳曰,知道。
傳曰,故文衡趙絅祀孫之是科參榜,事甚奇幸。追念三臣雪窖之繫,于今二百年,惟獨此家,膠守世誼,尤爲興感。直赴趙濟華賜樂,特爲示意。
己巳五月初十日辰時,上詣景武臺。北苑望拜禮親行,參班儒生應製試取入侍時,行都承旨趙性敎,左承旨徐臣輔,右承旨金奎弘,左副承旨李起鎬,右副承旨嚴世永,同副承旨柳晥,史官缺檢校直提學李載元·趙寧夏·李載冕·閔升鎬,直閣李世用,玉堂缺以次侍立。時至,通禮跪啓請外辨。上具翼善冠·袞龍袍,乘輿出永化門。藥房提調金世均,副提調趙性敎,進前問候訖。由崇陽門·神武門,詣景武臺,降輿入幕次。少頃,通禮跪啓請出次,上改具翼善冠·黑圓領袍以出。通禮導上詣版位,啓請四拜,上四拜。通禮啓請跪,上跪。司香官二人,進詣焚香訖。通禮啓請四拜,上四拜,通禮跪啓禮畢。大臣問候,通禮導上還入幕次。少頃,通禮跪啓請出次,上改具翼善冠·袞龍袍以出陞座。性敎曰,儒生入場次,出標信開布城乎?上命以已下標信擧行,可也。性敎讀奏入門單子訖,引儀引弘文提學□□□,對讀官行四拜禮,以次入就位。上命試官進前,命書賦題念彼周京,上入小次。性敎曰,先張已入,出標信開布城,呈券儒生,次次出送。上命以已下標信擧行,可也。少頃,上出次,命科次試官稟書等,承旨坼封讀奏訖。命書傳敎曰,參班儒生應製賦居首三下生員趙濟華,直赴殿試,之次草三下生員鄭璣相,直赴會試,之次次上幼學尹相澈等二人,竝給二分,之次次上幼學鄭敦好等二人,竝給一分,之次次上幼學李徽燾等四人,各奎章全韻一件賜給。又命書傳敎曰,入格儒生,明日待令。通禮跪啓禮畢。上降座乘輿,由神武門·用成門,入崇陽門。晥請出標信解嚴。由永化門還內。諸臣以次退出。
上在景福宮。停常參·經筵。
備忘記,平安兵使蔡東健下直,長弓一張·長箭一部·片箭一部·筒兒一箇賜給。
傳曰,禮房承旨,馳詣受香諸處,奉審摘奸以來。
政院啓曰,明日常參·經筵,取稟。傳曰,只晝講。
又啓曰,卽伏見漢城府左邊捕盜廳民家失火單子,則副護軍李世用職銜誤書,至於改付標之境,臣之矇然捧入,不勝惶悚,而當該堂上與捕將,不可無警,推考,何如?傳曰,從重推考,爾亦推考。
傳曰,入格儒生入侍。
傳曰,下直梱帥入侍。
兵曹啓曰,北苑親行望拜禮時,參班武士入格人等,謹依別單判下施賞,而箭竹,以軍器寺所在者,取來頒給之意,敢啓。傳曰,知道。
營建都監啓曰,興仁之門左右體城與水門,今旣畢役,把送軍解送之意,分付該營,何如?傳曰,允。
御營廳啓曰,興仁之門左右體城與水門,今旣畢役,把守軍解送之意,分付該營事,自營建都監草記矣,把守將卒解送之意,敢啓。傳曰,知道。
訓鍊都監啓曰,本局千摠鄭雲星,身病猝重,勢難察任,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹口傳政事,以具羲祖爲內乘。
光陽縣監尹榮信疏略曰,不意半夜之間,賊徒闖入,變出倉猝,全城失守,伊時光景,已悉於前後道啓,庶爲天鑑之所俯燭,臣何敢更事煩陳,而身爲命吏,旣不能先事糾察,又不能當場備禦,致有此無前變怪,及至翌日,吏民齊聲同力,忠憤所激,氣勢倍增,竟使群醜就捕,城池復完,此莫非王靈攸曁,而臣之當初失守之罪,固自如也,使之姑先仍任,恩資遽降,臣於惶隕震懔,尤無以自措也,一則臣罪,二則臣罪。伏乞聖明,俯垂鑑諒,亟寢成命,仍勘臣當勘之律,以爲爲人臣溺職者之戒焉云云。答曰,省疏具悉。凶徒就捕,城池復完,此所以仍其任而陞其資者也,爾不必如是自引,益勉分憂之責。
己巳五月十一日辰時,上御紫薇堂。進講,平安兵使同爲入侍時,講官金世均,參贊官柳晥,侍讀官李晩耆,假注書李鳳德,記事官朴齊用,別兼春秋崔鳳九,各持孟子第二卷,平安兵使蔡東健,以次進伏訖。上曰,史官分左右。上誦前受音一遍訖,仍開卷。世均讀奏新受音,自昔者竊聞,止所願學孔子,仍奏釋義訖。上讀新受音十遍訖。上曰,冉牛·閔子·顔淵,固竝稱具體而微,顔子之學,尤非數子之比,而孟子不欲自處,何也?世均曰,氣質之不偏,義理之完具,顔淵·冉·閔,俱有聖人全體,然但未及聖人之化而大,顔子與聖人,只有未達一間,則孟子惟有所不足於顔子,所願惟在學孔子也。上曰,何事非君者,何謂也?世均曰,何事非君,非事二君之謂也。言其君有德而世治,可以進而贊襄,雖其君無德而世未治,亦可以進而輔弼之,不以治亂,易其事君之初心也。上句曰,不同道云者,惟伯夷·伊尹,道相不同,乃孟子與夷·尹,道不同之謂也。仍奏曰,此二段旨義,惟在學孔子一句,冉·閔·顔淵之學焉,而猶曰姑舍是,夷·尹之聖焉,而亦猶曰不同道,孟子之立志,於此可見矣,,大率學者立志,須要造聖人之域,故前輩云,纔遜第一等事,與別人做,便是自棄,人君致治之道,亦須如此,立志,必以堯·舜三代之盛自期,然後可成郅隆雍熙之治,爲學之方致治之道,惟在乎立志也。
己巳五月十一日巳時,上御慈慶殿。入格儒生入侍時,同副承旨柳晥,假注書李鳳德,記事官朴齊用,別兼春秋崔鳳九,以次進伏訖。
上在景福宮。只晝講。
備忘記,公忠兵使李敎獻下直,長弓一張·長箭一部·片箭一部·筒兒一箇賜給。
政院啓曰,大司憲朴肯洙,掌令尹滋華,持平殷成浩·蔡東寔牌不進,執義鄭漢然,掌令金漢鼎在外,監察茶時之意,敢啓。傳曰,知道。
御營廳啓曰,本廳軍色從事官趙秉肅,身病甚重,勢難察任,改差,何如?傳曰,允。
行吏曹判書趙秉昌疏曰,伏以,臣久叨銓任,前後做錯,非止一再,而每荷聖度曲庇,常懷惶悚也,屢矣。月前政注,以金商雨,首擬監役之望,臣認以名祖之裔士族之類,遽爾檢擧,至蒙天點,今聞金家諸族之言,則其所懸詿之顯祖,乃是冒錄云。渠於平日,隱祕踪跡,變幻派系,自欺而至於欺人,欺人而至於欺天,究厥所爲,極甚駭痛。原望筒,爲先勿施,移送秋曹,照法嚴勘,恐不可已也,而臣之矇然不審,尤無逃其罪矣,玆敢據實自劾,仰瀆崇嚴。伏乞聖明,亟賜郵罰,以爲不職者戒焉。答曰,省疏具悉。派系之變幻,意慮不到之事也。銓注之際,何以知其如此,而不之檢擧乎?原望之勿施,秋曹之嚴勘,竝依施。卿則不必以是爲引矣。
己巳五月十二日辰時,上御紫薇堂。晝講,公忠兵使同爲入侍時,同知事金尙鉉,特進官金基纘,參贊官嚴世永,侍讀官李晩耆,檢討官李載英,假注書魚允中,記注官方孝隣,別兼春秋崔鳳九,各持孟子第二卷,宗臣李會淳,公忠兵使李敎獻,以次進伏,武臣鄭雲龜,進伏楹外訖。上曰,史官分左右。
上在景福宮。停常參·經筵。
徐臣輔啓曰,右承旨金奎弘,今日不爲仕進,卽爲牌招,何如?傳曰,允。
以右承旨金奎弘牌不進罷職傳旨,傳曰,只推。
刑曹啓曰,行吏曹判書趙秉昌上疏批旨內,派系之變幻,意慮不到之事也。銓注之際,何以知其如此,而不之檢擧乎?原望之勿施,秋曹之嚴勘,竝依施。卿則不必以是爲引矣事,命下矣。罪人金商雨,依大典會通,罪犯綱常,情理深重者,杖百流三之文,決杖一百後,全羅道錦山郡流三千里定配所,卽爲押送之意,敢啓。傳曰,知道。
又啓曰,西部龍山坊居金順男,撞殺徐壽甲獄事,使之行檢矣。初覆檢,實因相左,名目互換,難以決折,依例發遣曹郞廳,三檢設行之意,敢啓。傳曰,知道。
己巳五月十三日辰時,上御紫薇堂。進講入侍時,講官金在顯,參贊官柳晥,侍讀官金裕行,假注書李鳳德,記注官金鼎燮,別兼春秋崔鳳九,各持孟子第二卷,以次進伏訖。上曰,史官分左右。上誦前受音一遍訖,仍開卷。在顯讀自子貢曰見其禮而其政,止未有盛於孔子也,仍釋義訖。上命授書算于在顯,上讀新受音十遍訖。在顯還納書算。上曰,聞其樂,而何以知其德乎?在顯曰,禮者,政法之所由出也,樂者,德音之所以象也。昔虞·芮之質成於文王也,入其境,則男女異路,入其朝,則士讓爲大夫,二國之君,相與觀感,息爭而歸,此所謂見其禮而知其政也。上曰,此在小學,虞·芮之君,觀此而閒田矣。在顯曰,果在小學,而小學講畢,已有年矣,猶若是領會,實不勝欽仰萬萬。吳季札,觀周之樂,至大武之舞,則曰周之盛,其如此乎?至虞韶之舞,則曰德至矣,如天之無不燾,如地之無不載,此所以聞其樂而知其德也。上曰,簫韶九成,鳳凰來儀是耶?在顯曰,然矣。鳳者,覽德而下,此可見舜德之召和,而韶樂之盡美矣。仍奏曰,猗我世宗大王,制禮作樂,式至今,燦然可述,世宗之聖,卽我東之夫子也。今殿下,欲學孔子,當法世宗,伏願體念焉。
上在景福宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右副承旨嚴世永,今日不爲仕進,卽爲牌招,何如?傳曰,允。
以右副承旨嚴世永牌不進罷職傳旨,傳曰,只推。
宗親府啓曰,明日卽天漢殿望奉審日次,臣邦鉉,進詣擧行之意,敢啓。傳曰,知道。
己巳五月十四月辰時,上御紫薇堂。進講入侍時,講官李承輔,參贊官金奎弘,檢討官朴顥陽,假注書魚允中,記事官朴齊用,別兼春秋崔鳳九,各持孟子第二卷,以次進伏訖。上曰,史官分左右。缺承輔曰,王覇之分,在於力與德二者之間,而曰假仁曰行仁,雖各以仁爲稱,覇者之仁,無於己而假其名,專以服人爲心,而無所感應者,以其僞也。王者之仁,得於心而行諸事,不以服人期必,而無不服從者,以其誠也。是以人之悅服於德化,比若影隨於標,聲應於鼓,自有不期然而然者也。此不可以力致之,惟在於修德行仁矣。缺
上在景福宮。停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,右副承旨嚴世永,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
訓鍊都監啓曰,謹依口傳下敎,承和門入直局出身二十人,今五月十六日爲始,移直於昌德宮永肅門之意,敢啓。傳曰,知道。
禮曹啓曰,卽接咸鏡監司李興敏移文,則以爲,三水府鄕校聖殿,年久傾仄,又多滲漏朽傷,不可不趁今修改,告由移還安祭香祝,自本曹啓稟下送云矣。三水府鄕校聖殿修改時,先告事由,移還安祭香祝,卽令該司,照列磨鍊下送,從便卜日設行之意,竝爲分付,何如?傳曰,允。
以司謁口傳下敎曰,闕內石築之未了處,令三營將臣,輪回監董,使之刻期竣畢。
奎章閣啓曰,景慕宮·望廟樓,今望奉審無頉之意,敢啓。傳曰,知道。
己巳五月十五日辰時,上御紫薇堂。進講入侍時,右議政洪淳穆,講官趙性敎,參贊官李起鎬,侍講官金裕行,假注書李鳳德,記注官方孝隣,別兼春秋崔鳳九,各持孟子第二卷,以次進伏訖。上曰,史官分左右。淳穆進前奏曰,近日午熱,漸至熾盛,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆就座,上誦前受一遍訖,仍開卷。性敎讀自如惡之,止此之謂也,仍釋義訖。上命授書算于性敎,上讀新受音十遍訖。性敎還納書算,上曰,明其政刑者,非欲使大國而畏之也,爲德之要,固當如是矣。性敎曰,然矣。明其政刑,卽治國當行之道,初非有意於大國之使畏也,政刑旣明,則自然人聞而畏之,所以言其功效,有如是矣。上曰,陰雨綢繆,此非徒以鳥而言,凡於人事,亦皆如是矣。性敎曰,推之人事,亦莫不然,況乎治國之道,莫切於備豫,故迨國家無事之日,任用賢能,修明政刑,務蓄積以備水早,詰戎兵以禦盜賊,如彼鳥之未雨繆戶,維持鞏固,措國勢於磐泰,是可謂安不忘危。反是者,狃於小康,縱耳目之所好,恣聲色而忘返,終至於危亡,則禍福,無不自己求之者,正謂此也,孟子,因榮辱好惡之情,勉之以行仁,此亦遏人欲擴天理之本意也。上曰,政治之先務,惟仁恕二字最緊,是故,曾子曰,夫子之道,忠恕而已矣。性敎曰,爲人君止於仁,仁固衆善之長也。行仁,則忠恕亦在其中,夫子一貫之道,亦惟是矣。淳穆曰,明其政刑,是仁也,仁則榮,般樂怠敖,是不仁也,不仁則辱,仁與不仁之間,榮辱判矣。上曰,般樂怠敖,人君之所當鑑戒也。性敎曰,上敎切當矣。般樂怠敖,易生於燕閒之時,君子所以戒愼恐懼乎不覩不聞之中,而王者之尤當深戒者也。上曰,般樂怠敖,予欲深戒矣。淳穆曰,聖敎及此,社稷生靈之福也。性敎曰,苟於燕閑之時,恒存戒懼之念,則太平之原,實基於此,而求其要,只在於思日孜孜,終始典學而已,勤于講學,卽般樂怠敖之對也,惟願克念焉。上曰,予當以此爲戒,朝廷諸臣,亦各自勉勵,可矣。淳穆曰,上行下效,捷於影響,殿下若以是躬行慥慥,則爲臣子者,疇敢不祗,若聖念所在乎?性敎曰,上以是飭勵,而下有對揚之實,下以是陳勉,而上有虛受之量,則君臣同休,允爲宗社無疆之福,此在殿下躬率以先耳。上曰,近聞自外傳說,則士之讀書者幾希,此何故也?淳穆曰,士者,國之元氣,譬如植材自庇,菑田自養,爲他日需用,而挽近學校之政,寢弛,讀書種子,殆難繼作,爲士者,苟未能多讀古人書,其何以出而事君乎?上曰,當此右文之時,豈可不務於學問乎?淳穆曰,士之讀書,非直爲擧子業,亦所以砥礪名行,而俗習日渝,不務學問之本源,競趨名利之末流,此乃有識之所慨歎,倘殿下,勤於典學,日就光明之域,則中外瞻聆,自然觀感興起,有若風行而草偃矣。性敎曰,興學校,爲王政之本,而近來士習,果不能專心學問,有識之憂歎久矣。聖問,至及於斯,苟一念典學,自聖躬爲先,凡於政令之間,必以典學爲務,則家絃戶誦,有不期然而然者,躋一世於彬郁之化,亦一轉移間事耳。上曰,今日筵中酬酢,退諭於多士,可也。淳穆曰,謹當這這布諭,以爲勉飭矣。上曰,非止士者爲然,爲朝官者,其於事君之節,亦豈可不學而能之乎?淳穆曰,幼而學之,欲其壯而行之,雖位至卿相,必持守士子本業,然後上可以夾輔王室,下可以保有門戶也。性敎曰,事君之道,盡在方冊,士子之幼學壯行,將以事君也,不學,無以通古今達事理,而他日進身,其何以需用?至於居官者,謹守儒家之規模,存心學問,則事君盡職,皆從讀書中出來矣,豈不休哉?裕行曰,先言榮辱,次言及時,時之一字,非但國家之不可忽,至於庶人,亦有時焉,耕耘之時是也。若邦君失其時,則安危治亂之機係焉,庶人失其時,則流離飢餓之禍至矣。今伏承此章澄省之敎,不勝欽仰萬萬,無容更達,而及其閑暇無事之時,則每有易忽之慮,伏願更加體念,少無忽於時之一字焉。起鎬曰,講官儒臣,備陳無餘,臣無容更達矣。淳穆曰,上章,勉之以明其政刑,此章,戒之以般樂怠敖,卒章,以禍福無不自己求之,繼之者,允合反復玩味,深加警省處也。國家閑暇之時,人主易於般樂怠敖,故必明其政刑,然後始可以永圖無虞,制治于未亂,保邦于未危者此也。自昔帝王之以閑暇悖其德者,指不勝摟,而降及漢唐,承藉富庶之餘,如武帝之窮兵黷武,玄宗之勞民費財,幾失天下,可不戒哉?今我國家,朝野寧謐,來年又爲受明,此正閑暇之時也。祖宗默佑之洪休,上天眷顧之景貺,殿下,何以仰答乎?寔惟在於修德行政,而其要,不越乎崇儉節用四個字,而一尺布一粒米,皆出於民若夫任土惟正之供,則雖其至愚,自可欣然樂趨,而生財有限,天地間只存此數也。以有限之財,作無益之事,害將安歸,君猶舟也,民猶水也,水能載舟,亦能覆舟,甚可畏也。見今正衙重建,光復舊物,萬億年丕丕基,鞏固如磐泰,而其所民力之勤勞,容有極哉?國役殆將告竣,宮中府中,尙爾未了者,不知爲幾處,而必以節用爲本,務令裁減其間架,毋或增衍其制度,趁速訖功,與民休息,則是乃導和迎祥之一大機會也。若此役訖不知止,耗費日廣,至使窮蔀赤子,莫遂其仰事俯育,則豈非可哀之甚乎?殿下,雖深戒於般樂怠敖,恐難實效之著見也,竊願以夏禹之惡衣服卑宮室,漢文之衣弋綈不營露臺,念玆在玆焉。上曰,大臣之言甚好,當體念矣。淳穆曰,凡於政令事爲之際,不敢枚陳,而目下第一急務,莫先於節儉也。性敎曰,興學筵說,頒諸朝紙,恐好矣。上曰,今日筵說,頒布,可也。上掩卷,仍敎曰,大臣與登筵諸臣退出後,另加飭諭於多士,俾爲勤學也。淳穆曰,大哉王言,欽誦萬萬。謹當奉聖敎以爲遍諭,而近自國都,遠曁鄕閭,必當父詔其子,兄勗其弟,家絃戶誦,庶覩文風之蔚興矣。上命史臣就座,仍命大臣先退,又命退,諸臣以次退出。
上在景福宮。停常參·經筵。
備忘記,楊州牧使李鳳儀下直,長弓一張,長箭一部,片箭一部,筒兒一箇賜給。
徐臣輔啓曰,右承旨金奎弘,左副承旨李起鎬,今日不爲仕進,竝卽牌招,何如?傳曰,允。
以右承旨金奎弘,左副承旨李起鎬牌不進罷職傳旨,傳曰,只推。
以鎭撫使李容熙狀啓,本營餉穀,丙寅蕩減,倉簿枵然,餉政疎虞,雲峴宮別下大米二千八百石,作爲軍餉,民有水旱之備,兵有緩急之恃,典守糶糴等節,枚報廟堂,著爲定式事,傳曰,此穀異於他米,典守之道,惟在所掌人之淸心寡慾。
己巳五月十六日辰時,上御紫薇堂。進講入侍時,講官金學性,參贊官徐臣輔,侍讀官趙秉稷,假注書徐相敦,記注官金鼎燮,別兼春秋崔鳳九,各持孟子第二卷,以次進伏訖。上曰,史官分左右。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,領議政金炳學,右議政洪淳穆,有時急稟達事,率金吾堂上左右捕將,來詣閤外請對矣。傳曰,入侍。
傳曰,當此民事旁午之時,沿路廚傳之弊,亦不可不念,光陽賊徒四漢拿來時,都事發遣,置之,令雲峯縣監,具格押上王府事,分付。
傳曰,賊魁拿來時,都事發遣,旣以置之,諸般擧行,竝以驛傳星火知委,下送羅將,亦爲置之。
御營廳啓曰,本廳騎士將朴宗鉉,身病甚重,勢難察任,改差,何如?傳曰,允。
又啓曰,本廳騎士將,今當差出,而擬望之人乏少,外任竝擬,何如?傳曰,允。
己巳五月十七日辰時,上御紫薇堂。進講入侍時,講官鄭基世,參贊官金奎弘,檢討官李載英,假注書李鳳德,記事官朴齊用,別兼春秋崔鳳九,各持孟子第二卷,以次進伏訖。上曰,史官分左右。上誦前受音一遍訖,仍開卷。基世讀自信能行此五者,止可運之掌上,仍奏釋義。上讀新受音十遍訖。上曰,講官,俄奏以奉行天命,謂之天吏,若湯·武是也,然則湯·武行此五者乎?基世曰,誠然矣。若湯·武之君,行此五者矣。五者能行,則雖隣國之民,仰之若父母,況其國之民乎?成湯之奉天討罪,武王之救民除暴,無非得民心也,故湯之征葛也。東征西怨,南征北怨,至於徯蘇矣。上曰,此句,予所曾讀者也。基世曰,元文則在於書傳,而孟子,引用之矣。上曰,如以不忍人之政,則化無不行矣。基世曰,不忍者,卽仁之端也,四端之仁,在四時爲春,在四德爲元,卽天地好生之心也,人君若能體行,則治天下,如運掌矣。仍奏曰,天賦之初,人莫不有是心,無賢愚之別,而惟聖人,則以是心而行是政,若衆人,則雖有是心,不能擴而充之,是自棄者也,請就前篇已講之章,而敷陳之矣。周文王之發政施仁,先天下之窮民者,有是心而行是心,此文王所以爲文王也,齊宣王之恩及禽獸,而攻不至於百姓者,有是心而不能行是心,此宣王所以爲宣王也,其有是心則一也,而行與不行之間,文王·宣王之相去,不啻遠矣,若於此等處上下尋繹,則必有體認心得之效矣。上曰,宣王,不忍於觳觫之牛,而不能施仁於民,可勝惜哉?基世曰,宣王,非無此心,而奪於功利之私,不能擴充以行仁政,雖以孟子反覆曉告,終不能悟,是可歎也。缺上掩卷,仍敎曰,領府事筋力,邇來,何如?基世曰,間者來往於鄕第,而値玆暑節,幸得姑安矣。
己巳五月十七日戌時,上御紫薇堂。大臣率金吾堂上·左右捕將,請對入侍時,右承旨金奎弘,假注書李鳳德,記事官朴齊用,別兼春秋趙秉鎬,領議政金炳學,右議政洪淳穆,判義禁申櫶,知義禁李章濂,同義禁李鶴榮,左捕將許熠,右捕將李元熙,以次進伏訖。上曰,史官分左右。上曰,大臣進前。炳學等,進前問候訖。上曰,有何事而當夜請對乎?炳學曰,自有光陽賊變以來,中外之憤惋久矣。今見按覈使之先爲馳啓者,則所謂閔晦行·田贊文·李在文·權鶴汝之窮凶情節,覆載之所不容也。造謀稱亂,已爲自服,此不可自本道酌處而止矣。發遣府都事,具格拿來,設鞫正刑,餘外諸漢,待更啓稟處,何如?淳穆曰,光陽賊徒之窮凶絶悖,神人所共憤,而卽見按覈使狀啓,其所造謀設計,尤不覺髮豎膽掉,萬剮猶輕,以此極逆大憝,不可晷刻容貸矣。上曰,賊徒之窮凶情節,轉益痛惋,而民事方張之時,廚傳之弊,亦不可不念,都事則置之,令雲峯縣監,押上金吾,可也。炳學曰,似此極逆,只令一守令押上,恐涉疎忽矣。淳穆曰,雖軫念於農時貽弊,此非尋常罪人,按例拿來,則豈可不發遣府都事乎?上曰,鼠竊狗偸,不足深責,何如是張大乎?炳學曰,凶賊拿來,關係甚大,恐不可以守令押上矣。上曰,事雖然矣,奈此有廚傳之弊乎?炳學曰,聖念,特軫民弊,至有都事置之之下敎,臣固欽仰萬萬,而其在事體,恐不當如是矣。淳穆曰,似此凶逆,若不遣府都事拿來,則其在事體,甚是疎虞矣。櫶曰,諸罪人押上,旣承處分,自臣府星火押上事,發關分付該道道臣之意,敢達矣。上曰,依爲之。出擧條上曰,史官就座。仍命大臣先退,又命退,諸臣以次退出。
上在景福宮。停常參·經筵。
傳曰,原任直提學李承輔,馳詣顯隆園,奉審摘奸,仍留監祭,健陵華寧殿,一體奉審以來。
金奎弘啓曰,左副承旨李起鎬,同副承旨柳晥,今日不爲仕進,竝卽牌招,何如?傳曰,允。
三軍府啓曰,卽接訓鍊都監所報,則今五月十九日,習陣日次,而大將臣申櫶有身病,不得行操云矣,敢啓。傳曰,知道。
又啓曰,考見諸道今春官鎭門聚點狀啓,則黃海兵使李敏庠狀啓中,道內軍兵聚點時,所己鎭器械破傷,老弱苟充,間或有之云矣。官鎭門聚點,旣係詰戎之政,軍器汁物,乃是陰雨之備,則常時不能檢飭,亦不能修改,致有此執頉之擧,其在戎政,誠甚疎忽。該鎭邊將,推考警責,何如?傳曰,允。
公忠監司閔致庠疏曰,缺答曰,省疏具悉。此是固圉之政,實是可紀之績,故向有所示意者也。卿其勿辭,益勉終始之責。
己巳五月十八日辰時,上御紫薇堂。進講入侍時,講官朴永輔,參贊官嚴世永,侍讀官趙秉稷,假注書徐相敦,記事官朴齊用,別兼春秋趙秉鎬,各持孟子第二卷,以次進伏訖。上曰,史官分左右。上誦前受音一遍訖,仍開卷。永輔讀自所以謂人皆有不忍人之心,止非人也,仍釋義訖。上命授書算于永輔,上讀新受音十遍訖。永輔還納書算。上曰,人皆有惻隱之心,而物慾交蔽,則易失其本心矣。永輔曰,惻隱之心,天理也,物慾交蔽,則無以發天理,欲內交其父母,要譽於鄕黨朋友者,是皆交蔽之私心也。仍奏曰,此二大文之義,集註外,無可敷演仰陳者,孺子,卽赤子也。環天下林林蔥蔥,皆人君之赤子,其中鰥寡孤獨,尤是無告之甚者,卽無論小民之終年力作,猶不能資生,以至於流離蕩柝者,去死不遠,亦是入井之孺子,人君深居九重,其宛轉叫號之狀,旣不得而目見,則惻隱之心,何由而發乎?是以,古昔聖王,闢四門·明四目·達四聰,使海隅萬里,常似玉階咫尺,民之疾苦,宛在目前,於是行仁政,必自貧窮無告之民而先施之,是故,堯·舜之世,無民不獲其所者矣。上曰,先施鰥寡者,前篇有之矣。永輔曰,然矣。秉稷曰,缺世永曰,缺永輔曰,俄者下問,及於惻隱之心,此誠爲仁之本也。齊宣王,見釁鍾之牛,不忍其無罪而就死地,命以羊易牛,此亦惻隱之心也,因是而孟子反復開陳,若能擴充其不忍之心,則以齊王,猶反手,亦此章之義也。上掩卷,命史官就座。又命退,諸臣以次退出。
上在景福宮。停常參·經筵。
傳曰,有實病金吾堂上許遞,前望入之。
金吾堂上前望入之。知義禁申錫禧落點。
傳曰,左承旨許遞,前望入之。
承旨前望入之。成彝鎬落點。
傳曰,在外臺諫許遞,政官牌招開政。
傳曰,在外法司堂上·敦寧都正·同春秋許遞,今日政差出。
傳曰,呈告同敦寧許遞,今日政差出。
政院啓曰,左右史不可不備,別兼春秋金性均·朴定陽,竝卽牌招,推移入直,何如?傳曰,允。
以別兼春秋朴定陽牌不進罷職傳旨,傳曰,只推。
兵曹啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又啓曰,僉知中樞府事安仁禧,五衛將尹養浩,曹司五衛將金在晉,慶熙宮衛將劉安柱,昌德宮衛將金廷基·洪宗崙·金永奎,文臣兼宣傳官李載英·姜景奎,俱以病難供職,呈狀乞遞,竝改差,何如?傳曰,允。
三軍府啓曰,卽接禁衛營所報,則今五月二十日,習陣日次,而大將臣李章濂,以營建都監提調,連有公故,不得行操云矣,敢啓。傳曰,知道。
吏曹啓曰,武承旨,今當差出,而擬望之人乏少,營將·邊將,竝擬,何如?傳曰,允。
有政。吏批,行判書趙秉昌,參判鄭基會進,參議未差。以洪載順爲吏曹參議,趙肅夏爲執義,南啓憲爲司諫,趙秉鎬爲掌令,崔鳳九爲正言,朴永輔爲刑曹判書,李鎬俊爲同敦寧,徐堂輔爲禮曹參判,申在修爲敦寧都正,李寅卨爲戶曹參議,李容在爲工曹參議,沈承澤爲知春秋,閔奎鎬·林翰洙爲同春秋,安秉鐸爲開城經歷,李兢在爲造紙別提,方漢豐爲掌苑別提,洪在鏞爲假監役,宗正卿單李寅應,檢書官單成泰永。再政,以李昌漢爲承旨,金錫輔爲副應敎,李晩燾爲副修撰,朴齊政·李承胄爲引儀,故學生金鼎大·林燦孝·李奎淵·徐應潤,已上贈童敎,孝行卓異贈職事,承傳。三政,以金秉魯爲掌樂主簿,吳長善爲奉常判官。
兵批,判書金壽鉉進。
兵批啓曰,全羅右水使,今當差出,而擬望之人乏少,承旨竝擬,何如?傳曰,允。以吳時綸爲僉知,許桂爲五衛將,徐有象爲曹司衛將,任仁祜爲慶熙將,鄭僖赫·黃熙琬·崔孝得爲昌德將,朴顥陽爲文兼,申杓熙爲武兼,柳晥爲全羅右水使,金泰衡爲全州營將,李東鉉爲法聖僉使,鄭雲歧爲群山僉使,趙栐九爲花梁僉使,崔永宇爲南固別將,同知單蔡弘奎,同知加設單愼和錫。
己巳五月十九日辰時,上御紫薇堂。進講入侍時,講官金世均,參贊官柳晥,檢討官朴顥陽,假注書李鳳德,記注官金鼎燮,別兼春秋趙秉鎬,各持孟子第二卷,以次進伏訖。上曰,史官分左右。上誦前受音一遍訖,仍開卷。世均讀奏自惻隱之心仁之端,止不足以事父母,仍奏釋義訖。上命授書算于世均,上讀新受音十遍訖。世均還納書算。上曰,此章,但言仁義禮智,不言信,然必有信然後,四端可行矣。四端之有信,如五行之有土歟?世均曰,誠然矣。四端不言信,旣有誠心爲四端,則雖不言信,信在其中矣。仁義禮智之無不有信,如水火金木之無不待土而生矣。上曰,此云謂其君不能者,賊其君者也。臣若謂其君不能,則豈可謂忠乎?世均曰,非徒不忠,不可以人類論也,自謂不能者,猶謂之自賊,況謂其君不能者乎?故離婁篇曰,責難於君謂之恭,陳善閉邪謂之敬,吾君不能謂之賊,爲臣之道,惟當以堯·舜之道,陳勉其君矣。上曰,此章謂其君不能一句,果與吾君不能謂之賊,相似矣。世均曰,然矣。仍奏曰,仁義禮智,人性之所固有,藹然四端,隨感而見,如火之然,如泉之達,有不可遏者矣。聖人,因是心而行是政,君子,知是心而擴充之,至於衆人,私欲日汨,善心日牿,向之然者卽滅,向之達者卽塞,至有謂其君不能,不足以事親。故孟子,特戒以無是心則非人也,而臣曾以孟子一書,卽遏人欲存天理之意,仰達矣。此章之旨,亦是遏人欲擴天理也,此章苟能充之,足以保四海,苟不能充之,不足以事父母。與前所進講觳觫章所云,推恩足以保四海,不推恩無以保妻子,略相同也。
上在景福宮。停常參·經筵。
自辰時至人定,灑雨下雨,測雨器水深一寸七分。
藥房都提調洪淳穆,提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
三軍府啓曰,卽接御營廳所報,則今五月二十一日,習陣日次,而大將臣李元熙,有身病,不得行操云矣,敢啓。傳曰,知道。
政院啓曰,同副承旨李昌漢,自鄕上來云,卽爲牌招,何如?傳曰,允。
弘文館啓曰,新除授副修撰李晩燾,時在慶尙道禮安地,經筵入番事緊,請斯速乘馹上來事,下諭。答曰,許遞。
政院啓曰,明日召對,取稟。傳曰,爲之。
禮曹,來七月初二日,行宗廟·永寧殿秋享大祭,香祝親傳,取稟。奉敎敬依。
己巳五月二十日辰時,上御紫薇堂。藥房入診,進講同爲入侍時,都提調洪淳穆,提調金世均,副提調趙性敎,檢校待敎徐相翊,校理張原相,假注書李鳳德,記注官金鼎燮,別兼春秋金性均,右議政洪淳穆,講官趙性敎,參贊官嚴世永,侍讀官張原相,假注書李鳳德,記注官金鼎燮,別兼春秋金性均,各持孟子第二卷,以次進伏,醫官卞鍾協·李漢慶·洪翼普·朴時永,進伏楹外訖。上曰,史官分左右。淳穆,進前奏曰,近日旱氣頗盛,而今日則雨意緊作,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,醫官待令,使之入診乎?上可之。上曰,今日則似將雨下矣。淳穆曰,方有沛下之漸矣。上曰,雨若恰滿,則尤好矣。淳穆曰,誠然矣。醫官鍾協等,以次進診候訖。淳穆曰,脈候奏之。鍾協等,起伏奏曰,脈候左右三部調均矣。淳穆曰,湯劑可以調進乎?鍾協等曰,別無湯劑之調進矣。上曰,藥房入診先退。上誦前受音一遍訖,仍開卷。性敎讀自孟子曰矢人,止莫如爲人,仍釋義訖。上命授書算于性敎,上讀新受音十遍訖。性敎還納書算。上曰,此云尊爵安宅者,何也?其旨深矣。性敎曰,誠然矣。四德,皆天所與之良貴,而仁包四德,爲衆善之長,故謂之尊爵,在人則爲心之德,愛之理,觸處感發,有自然之安,造次顚沛,人常在其中而不離也。故謂之安宅,衆人者,曠安宅而不居,旁歧曲徑,終有陷溺之危,可勝惜哉。昔堯·舜,以天下爲一家,帥天下以仁,民從之,化民善俗,擧一世而躋仁,家夔戶卨,比屋可封無他也,善推仁心也,君仁莫不仁是也,時君不能行仁,不免於耻辱,孟子因其耻心,以尊爵安宅勉之,反己求仁,其意深切矣。原相曰,此承上章不忍人之心,而言之也,仁者,人所同得之良知良能也。故舜亦由仁義行,非行仁義,仁道之大,至於斯矣,伏願體念焉。世永曰,講官儒臣,備陳無餘,臣無容更達矣。淳穆曰,里仁爲美者,非但謂處之必擇,抑亦君之擇臣,士之擇交,皆如是也。仁譬如穀種,陽氣之發,專在於心故四德之仁,乃四時之春,所以仁之一字,無所處而不當也。雖以末技言之,舍其函人巫人,恐人之不幸,而必學矢人匠人利人之不幸乎?孟子,以是取喩時君之不行仁政而反行覇道,深歎之者也。仍奏曰,前日講筵,以朝官與士子勤學一事,臣伏奉聖敎,這這勉飭,又見其有父兄者,亦爲備諭,則擧無不欣然相告曰,此乃聖上所以作成人才之盛德至意,敢不勤篤修業,矧又朝紙一頒,遠邇風動,雖窮鄕韋布,必皆各自淬礪,庶可見德之流行,速於置郵而傳命矣。先正臣李珥曰,王道之行,在於實工,不在於言語,此最要語也。殿下處君師之位,爲念學術之委靡,降此諄複之敎飭,一言足以興邦,而曷若孜孜於典學上以身率先乎?國朝講對規模,旣有朝晝夕三講,又有別講召對夜對之稱焉,而如今夏日之極長,只是一番進講,有若應文備具者然,竊淸燕蠖濩之中,必有所誦讀溫繹,而此豈外人所共洞知也?繼自今,凡於一日之內,以此諸講,頻接臣隣,討論經史,咨訪治道,不少間斷,以實工做去,聲聞遠播於八域,上有好者,下必有甚焉,周廷棫樸之化,可以復覩於今日矣。上曰,大臣之言甚好,自今日當爲召對矣。淳穆曰,聖念,旣有惓惓於興學,今又頻賜講對,中外瞻聆所及,必當倍加欣聳矣。性敎曰,臣亦以日前筵敎,退卽飭諭於士子及朝士,擧皆欣然相告,而且已頒諸朝紙,中外臣庶,必將有觀感興起之望矣。上曰,近日之不爲召對,由予怠慢而然矣。淳穆曰,倘聖衷,恒存孜孜於勤學,經而得之心驗之身,史而法其善戒其惡,日知其所未知,日無忘其所能,樂此不疲,放僻之心,何從而作乎?上曰,予雖不爲召對,以時稟請爲好,而故事,亦有啓辭請講之時矣。淳穆曰,雖非成命召對,依進講例,每日午後,亦爲詣閤似好,而若値停講之時,使儒臣製進故事,以備乙覽,亦古規也。性敎曰,或値停講之時,玉堂,有挾冊請講之事,古規則然矣。上曰,必有召對,取稟然後行之,爲好矣。淳穆曰,筵退,當議定矣。上曰,每當讌閑之時,怠慢之心,易作矣。淳穆曰,心是活物,易於走作,難以操存,故先儒必曰,涵養須用敬,若靜對方冊,則齊整莊肅,志氣專一,自然不至於怠慢矣。性敎曰,心存誠敬,則自不怠慢,而非僻之心,無自而入也,先儒以此心主人翁,常嗅主人翁惺惺,其於警心無怠之工,爲尤要矣。上掩卷,命史官就座。仍命大臣先退,又命退,諸臣以次退出。
己巳五月二十日申時,上御紫薇堂。召對入侍時,參贊官金奎弘,檢校待敎徐相翊,侍讀官張原相,檢討官朴顥陽,假注書李鳳德,記注官金鼎燮,別兼春秋金性均。
上在景福宮。停常參·經筵。
自前夜人定至開東,灑雨下雨,測雨器水深一寸四分。
政院啓曰,明日召對,取稟。傳曰,爲之。
傳曰,吏曹參判有闕之代,前望入之。
吏曹參判前望入之。姜㳣落點。
傳曰,知申外承旨竝許遞,前望入之。
承旨前望入之。李世宰·金元性·趙康夏·鄭顯裕·金商玄落點。
傳曰,奉審閣臣入侍。
以咸鏡監司李興敏狀啓,城津僉使金炳一,捐俸聚貨,募得砲軍,城廨修繕,不煩民力,鎭東權管姜奎東,城堞廨廒,傾廩修改,訓戎前僉使林希周,城廨修築,自廩措備,似當有奬勸之道,西水羅權管朴秀英,慣習士俗,兼有幹局,今旣報瓜,軍民惜去,限一年仍任,竝令該曹稟處事,傳曰如此誠力,邊政似有固圉之道,極爲嘉尙,竝守令待窠差送。
御營廳啓曰,本廳騎士將權鐸圭,以前任全州營將,方在任所,上來尙遠,久曠可悶,改差,何如?傳曰,允。
吏曹參判鄭基會疏曰,缺答曰,省疏具悉。所請依施。
己巳五月二十一日辰時,上御紫薇堂。進講入侍時,講官金在顯,參贊官李昌漢,檢討官朴顥陽,假注書李鳳德,記注官方孝隣,別兼春秋金性均,各持孟子第二卷,以次進伏訖。上曰,史官分左右。上誦前受音一遍訖,仍開卷。缺上曰,禹聖人也,而猶拜昌言,如禹之君,誠罕矣。在顯曰,聖敎然矣。舜·禹皆聖人,萬善自足,若無待乎取人,而舜聞一善言,若決江·漢,禹懸鍾鐸磬鞀,以待四方之言,此所以聖而益聖也。人主處九重之深,摠萬機之煩,常恐其視有所遺明,聽有所遺聰,苟能時接賢士,日聞嘉言,則千里皆應,庶績咸熙,自可以協舜之華,而配禹之功矣。上曰,舜之與人爲善,其善矣。在顯曰,聖人無私,能使天下之人,皆勸於爲善,此所以舜之爲大焉。仍奏曰,此章自止無非至言,而子路之喜聞過,最爲玩味處也。常人之病,在於文過,文過者,惡聞其過,惟君子,能聞過而喜之,喜之者,改之也。人孰無過,改之爲貴,君子之過,如日月之食,其更也,人皆仰之。故仲虺之讚殷湯曰,改過不吝,吉甫之頌周宣曰,衮職有闕,仲山甫補之,是皆聞其過而喜之,喜其聞而改之,以底於德,罔愆而寡尤也,豈不休哉,豈不休哉?
己巳五月二十一日申時,上御紫薇堂。召對入侍時,參贊官李昌漢,檢校待敎徐相翊,侍讀官張原相,檢討官朴顥陽,假注書李鳳德,記注官方孝隣,別兼春秋朴定陽。
己巳五月二十一日申時,上御紫薇堂。奉審閣臣入侍時,同副承旨李昌漢,假注書李鳳德,記注官方孝隣,別兼春秋朴定陽,原任直提學李承輔,以次進伏訖。上曰,史官分左右。上曰,奉審閣臣進前。承輔進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則無頉,碑閣·丁字閣奉審則無頉。仍詣華寧殿,殿內奉審則安寧,還詣顯隆園,仍留監祭,將事安寧之意,敢此仰達矣。上曰,其間以旱爲悶矣。昨雨後農形,何如耶?承輔曰,臣之下去時,民情果爲惜乾矣。昨雨沛然,擧相欣忭,而肆覲坪以下雨少,不如肆覲坪以上雨,然竝皆洽渥,民方奔走農役矣。上命閣臣先退,又命退,承史以次退出。
上在景福宮。停常參·經筵。
傳曰,知宗正卿李景夏,馳詣健元陵,奉審摘奸,仍留監祭,局內諸陵,一體奉審以來。
傳曰,啓字誤踏之中官權宜正,推考。
政院啓曰,卽者修撰李載英,以其親病,陳疏徑行,原疏,纔已捧入矣。所當直捧遞差傳旨及禁推傳旨,而此與無端徑行有異,推考警責,何如?傳曰,允。
以水原留守李載元狀啓,還餉挪貸,便成舊逋,徒擁虛簿,有欠典守,措劃之方,令廟堂稟處事,傳曰,挪貸之數,爲一萬六千餘兩之多,非但此營,內而各營各司,外而各道各營,無不如此,泛稱挪貸,畢竟鬼錄者,此爲分憂典守之道乎?言之及此,深庸慨歎,各庫難刷之數,依狀請蕩減,而此非一二人所犯,則其時治績,推以可知,如或有善政立碑者,竝卽埋置,以爲後來者之戒,亦自廟堂,捧甘各營各司,行會四都·八道,將此辭揭壁鑑戒,使之知懼知恥。
禮曹啓曰,卽接京畿監司李宜翼移文則以爲,坡州牧社稷神室,年久頹圮,一時悚悶,今方修改計料,而移還安祭香祝幣,自本曹磨鍊下送云矣。坡州牧社稷神室修改時,告由·移還安祭香祝幣,令該司照例磨鍊下送,以爲從便卜日擧行事,分付,何如?傳曰,允。
政院啓曰,明日召對,取稟。傳曰,爲之。
營建都監啓曰,本都監都廳趙肅夏,除拜執義矣。職務相妨,所帶臺職,今姑許遞,何如?傳曰,允。
兵曹口傳政事,司果趙肅夏。
御營廳啓曰,本廳哨官梁宗武,身病甚重,勢難察任,改差,何如?傳曰,允。
修撰李載英疏曰,缺省疏具悉。爾其勿辭往護。
敦寧都正申在修疏曰,缺省疏具悉。所請依施。
己巳五月二十二日辰時,上御紫薇堂。進講入侍時,講官金世鎬,參贊官金元性,侍讀官李晩耆,假注書徐相敦,記注官方孝隣,別兼春秋朴定陽,各持孟子第二卷,以次進伏訖。上曰,史官分左右。
己巳五月二十二日未時,上御紫薇堂。召對入侍時,參贊官趙康夏,檢校待敎徐相翊,侍讀官李晩耆,假注書徐相敦,記注官方孝隣,別兼春秋朴定陽。
上在景福宮。停常參·經筵。
傳曰,自明日進講停。
政院啓曰,明日召對,取稟。傳曰,爲之。
以故右議政臣任百經妻嚴氏當直上言,傳曰,此家香火之靡托,不但爲此家之不幸,一門之內,視若行路,罔念繼存之義,專事推諉之計者,是豈人情之所可忍乎?不顧宗黨之議,未免登聞之境者,亦豈道理之所可安乎?由前由後,實未知其可也,許令春曹,依所請卽爲施行。
禮曹啓曰,故右議政任百經妻貞敬夫人嚴氏,當直上言內,請以進士任悳準長子千駒,定爲亡子義準之後事,傳曰,此家香火之靡托,不但爲此家之不幸,一門之內,視若行路,罔念繼存之義,專事推諉之計者,是豈人情之所可忍乎?不顧宗黨之議,未免登聞之境者,是豈道理之所可安乎?由前由後,實未知其可也,許令春曹,依所請卽爲施行事,命下矣。依聖敎,以任悳準長子千駒,立爲任義準之後,立案成給之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
吏曹啓曰,繕工監假監役官洪在鏞,中學敎授趙秉鎬,俱以身病,呈狀乞遞,竝改差,何如?傳曰,允。
己巳五月二十三日辰時,上御紫薇堂。進講入侍時,講官李承輔,參贊官李世宰,檢討官朴顥陽,假注書李鳳德,記事官朴齊用,別兼春秋朴定陽,各持孟子第二卷,以次進伏訖。上曰,史官分左右。
己巳五月二十三日申時,上御紫薇堂。召對入侍時,參贊官鄭顯裕,檢校待敎徐相翊,侍讀官李晩耆,檢討官朴顥陽,假注書李鳳德,記事官朴齊用,別兼春秋朴定陽。
上在景福宮。停常參·經筵。
傳曰,禮房承旨,馳詣宣武祠,奉審摘奸以來。
政院啓曰,明日召對,取稟。傳曰,爲之。
議政府啓曰,卽見光陽按覈使南廷龍狀啓謄報,則罪人姜明佐·金文道,今始就捕,而凶圖逆節,俱爲輸款云矣。醞釀排布,不止爲光陽之變而已,則似此凶逆之至今假息,覆載之所不容,神人之所共憤,亟令左右捕廳,押上王府,以爲鞫問之地,何如?傳曰,允。不必遣校押來,亦自王府,發關行會,使之一體押來也。
兵曹啓曰,去三月二十日慶科庭試武科殿試時,直赴會試人黃海監營選武軍官高弼亨,慶尙監營選武軍官鄭鵬漢,無緣不赴,委折關問各該道臣後稟處事,草記蒙允後,關問矣。卽接黃海監司曺錫輿·慶尙監司吳取善回牒,則選武軍官高弼亨·鄭鵬漢,俱以身病不赴,竝依例勿施,所授帖文,收聚爻周,何如?傳曰,允。
己巳五月二十四日巳時,上御紫薇堂。奉審宗臣入侍時,同副承旨金商玄,假注書徐相敦,記注官方孝隣,別兼春秋金性均,知宗正卿李景夏,以次進伏訖。上曰,史官分左右。上命奉審宗臣進前。景夏進前奏曰,臣承命馳詣健元陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則無頉,碑閣·丁字閣奉審則無頉。仍詣穆陵,陵上奉審則無頉,碑閣·丁字閣奉審則無頉。仍詣徽陵,陵上奉審則無頉,碑閣·丁字閣奉審則無頉。仍詣崇陵,陵上奉審則無頉,碑閣·丁字閣奉審則無頉。仍詣惠陵,陵上奉審則無頉,碑閣·丁字閣奉審則無頉。仍詣元陵,陵上奉審則無頉,碑閣·丁字閣奉審則無頉。仍詣綏陵,陵上奉審則無頉,碑閣·丁字閣奉審則無頉。仍詣景陵,陵上奉審則無頉,碑閣·丁字閣奉審則無頉,還詣健元陵,仍留監祭,將事安寧之意,敢此仰達矣。
己巳五月二十四日申時,上御紫薇堂。召對入侍時,參贊官趙康夏,檢校待敎趙慶鎬,侍讀官李晩耆,檢討官朴顥陽,假注書徐相敦,記注官方孝隣,別兼春秋金性均。
上在景福宮。停常參·經筵。
自前夜五更至人定,灑雨下雨,測雨器水深一寸八分。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中啓殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
以司謁口傳下敎曰,大臣·國舅·宗親·儀賓病患沈重之時,政院入稟事,定式。
以司謁口傳下敎曰,名賢祠版,若過都下,而館學儒生,出城祗送之時,政院入稟事,定式。
政院啓曰,明日召對,取稟。傳曰,爲之。
又啓曰,卽者修撰朴顥陽,以其親病,陳疏徑出,原疏,纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
弘文館啓曰,修撰朴顥陽,陳疏徑出,下番闕直,事甚未安,典翰·副修撰一員未差,修撰李載英,副修撰丁觀燮在外,應敎趙秉肅,副校理金裕行·張原相,竝卽牌招推移,姑降入直,何如?傳曰,允。
修撰朴顥陽疏曰,缺省疏具悉。爾其勿辭救護。
上在景福宮。停常參·經筵。
政院啓曰,明日召對,取稟。傳曰,停。
又啓曰,大司憲林肯洙,掌令尹滋華·金漢鼎,持平殷成浩·趙秉鎬牌不進,執義未差,監察茶時之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
己巳五月二十六日巳時,上御紫薇堂。召對入侍時,參贊官金商玄,檢校待敎趙慶鎬,侍讀官李晩耆,檢討官張原相,假注書李熙圭,記事官朴齊用,別兼春秋趙肅夏。
上在景福宮。停常參·經筵。
傳曰,在外玉堂許遞,與未差之代,前望入之。
玉堂前望入之。修撰趙定熙,副修撰李龍雨·李承宇落點。
政院啓曰,明日召對,取稟。傳曰,爲之。
又啓曰,大司憲林肯洙,掌令尹滋華·金漢鼎,持平殷成浩·趙秉鎬牌不進,執義未差,監察茶時之意,敢啓。傳曰,知道。
弘文館啓曰,下番姑降入直,事甚未安,修撰朴顥陽陳疏受由,新除授修撰趙定熙,副修撰李龍雨·李承宇,竝卽牌招,推移入直,何如?傳曰,允。
上在景福宮。停常參·經筵。
政院啓曰,明日召對,取稟。傳曰,爲之。
又啓曰,右副承旨鄭顯裕,今日不爲仕進,卽爲牌招,何如?傳曰,允。
以右副承旨鄭顯裕牌不進罷職傳旨,傳曰,只推。
又啓曰,卽者副修撰李承宇,以其親病,陳疏徑出,原疏,纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
弘文館啓曰,副修撰李承宇,陳疏徑出,下番闕直,事甚未安。修撰朴顥陽·趙定熙,副修撰李龍雨,竝卽牌招,推移入直,何如?傳曰,允。
司僕寺啓曰,宣川身彌島欠縮馬,爲四千七百四十匹,鐵山椵島欠縮馬,爲二千五百六十七匹之多,揆以馬政,誠極痛駭。故到底摘奸,則不從生産之實數,只依三雌一息之例,有此虛勘,則不可準數責立,欠縮馬竝蕩減,時存馬數,從實磨勘,俾無虛實相蒙之弊,何如?傳曰,允。
副修撰李承宇疏曰,缺省疏具悉。爾其勿辭救護。
己巳五月二十八日巳時,上御紫薇堂。召對入侍時,參贊官趙康夏,檢校待敎趙慶鎬,侍讀官趙秉稷,檢討官李承宇,假注書李熙圭,記注官金鼎燮,別兼春秋朴定陽。
上在景福宮。停常參·經筵。
藥房都提調洪淳穆,提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,大臣·政府堂上引見。
政院啓曰,明日召對,取稟。傳曰,爲之。
又啓曰,行吏曹判書趙秉昌,參判姜㳣牌不進推考傳旨,今方捧入,而開政命下之後,如是違牌,事甚未安。參議洪載順陳疏,判書·參判,竝更牌招,何如?傳曰,允。
傳曰,吏曾參議疏批已下,一體牌招。
宗親府啓曰,明日,卽天漢殿朔奉審日次,臣潤壽,進詣擧行之意,敢啓。傳曰,知道。
議政府啓曰,新差堂上沈承澤·洪鍾奭,今日賓對,懸病不進,事甚未安,令政院,卽爲牌招,使之進參,何如?傳曰,允。
兵曹啓曰,五衛將許桂,曹司五衛將徐有象,慶熙宮衛將任仁祜,昌德宮衛將鄭僖赫·黃熙琬·崔孝得,俱以病難供職,呈狀乞遞,竝改差,何如?傳曰,允。
承文院啓曰,卽見都京禮部咨文,登山浦犯越漁採上國人,照舊嚴處事,奉上諭知照云矣。本國有事,到底勤摯,實爲感激,另撰申謝回咨,付撥下送灣府,入送鳳城,轉致北京之地,何如?傳曰,允。
兵曹啓曰,今五月堂下武臣朔試射,臣曹連因有故,不得爲之之意,敢啓。傳曰,知道。
吏曹啓曰,公忠道沃川居幼學姜俊命呈狀內,矣身父通政漢郁,今年爲一百歲,全羅道興陽居朴春亨呈狀內,矣身父通政台爀,今年爲一百歲,而俱爲見漏於兩道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
有政。吏批,行判書趙秉昌牌招不進,參判姜㳣式暇,參議洪載順進。
吏批啓曰,行判書趙秉昌,牌招不進,參判姜㳣式暇,小臣獨政未安,何以爲之?敢稟。傳曰,只出緊任。
以金性均爲執義,宋奎灝爲獻納,李承胄·李周憲爲監察,關西四郡察邊使單鄭周應,故學生金基泰·康時休·李道謙,已上贈童敎,孝行卓異贈職事,承傳。再政,以朴膺臣爲敦寧都正,趙肅夏爲宗府正,李爲司成,朴定陽爲檢詳,崔鳳九爲中學敎授,金秉魯·金正根爲引儀,金益承爲假監役,承文著作單李徽圭。三政,以李一鎭·朴受晩爲掌樂主簿,奉常直長單李徽圭,兼春秋單金泰煥。
兵批,判書金壽鉉進。以洪秉琬爲同知,李長會爲宣傳官,趙升熙爲五衛將,朴麟壽爲曹司衛將,李福延爲慶熙將,宋仁宅·金元永·金仲璇爲昌德將,趙秉稷爲文兼,李友權爲右捕從,同知單洪恂源。再政,以李起周爲訓鍊僉正,同知單金貞益,僉知二單趙升熙·朴麟壽。三政,以趙羲完爲訓鍊判官,同知單任仁祜,同知加設三單姜漢郁·朴台爀·崔崙甲。四政,以李民熙爲訓鍊主簿,同知單金有聲。五政,以朴冕夏爲武兼,同知單吳應脩。
吏曹啓目,權知承文院副正字朴齊晠·朴容大·李秀萬·魚允中·盧德純·徐相敦·徐胄淳·鄭芳鉉·鄭應哲·李商新·任基元·盧應吉·權昌洙·申鍾百·金容愚·姜文馨·黃普淵·任尙鎬·金晩植·權在喆·李錫弘,爲等如口傳施行,何如?啓依允。
又啓目,權知成均館學諭柳廷植·金在鼎·李尙榮·李東榮·崔憙龍·車正緯·韓暎濟·金承勳,爲等如口傳施行,何如?啓依允。
又啓目,權知校書館副正字朴鍾瀅·李東相·白奎演·崔義漸·吳鎭東·金大胤,爲等如口傳施行,何如?啓依允。
吏曹參議洪載順疏曰,缺省疏具悉。爾其勿辭察職。
己巳五月二十九日巳時,上御紫薇堂。大臣·政府堂上引見入侍時,行都承旨趙性敎,假注書李鳳德,事變假注書金敬義,記事官朴齊用,別兼春秋朴定陽,領議政金炳學,右議政洪淳穆,政府堂上李周喆·金世均·李豐翼·李章濂·金壽鉉·兪致善·朴永輔·金有淵·李裕膺,校理趙秉稷,以次進伏訖。上曰,史官分左右。炳學進前問候訖。上曰,次對爲之。炳學曰,臣於向日,伏見講筵筵說頒布者,則以右文之世,士子之不讀書,聖敎鄭重,亦復勉飭朝臣。大哉王言,臣不勝欽頌萬萬矣,如臣不學,猥忝元宰,貿昧蔑裂,固不任惶愧之忱,而見今在朝諸臣之修潤乎詞命制度,馳驟乎平林藝圃者,蓋磊落相望,雖以士子言之,不顯亦世之才,以寧待興之彦,不患無其人,則導率儒化,鼓動士風,宜自聖躬爲先,此在殿下講學之勤不勤如何耳。夫聖君哲辟,致中和位育之功,休徵應於上,而寒暑靡不時若,美俗成於下,而遠近率惟風動,玆其故無他,能屛絶一切無益之事不急之務,專心一力於問學之工,遂至於人慾淨盡,天理流行,三才各得其正,萬品各遂其生,名臣碩輔,穆穆布列,通儒宿士,于于在廷,此其自然之理,必至之勢也,苟殿下,精一執中,法堯·舜·禹相傳之學,以義制事,以禮制心,法成湯之學,厥修乃來,道積于躬,法高宗之學,徽柔懿恭,克厥宅心,法文王之學,惟皇作極,勝怠勝欲,法武王之學,日就月將,緝熙光明,法成王之學,不以炎暑而撤經筵,不以風雨而罷講讀,卓然自期於唐·虞三代之君,則上行下效,捷於影響,文學之士,彬彬輩出,明理盡性,由乎斯,入孝出恭,由乎斯,希賢希聖,亦由乎斯,棫樸作成之美,菁莪樂育之盛,其將復見於今日,惟殿下,懋哉懋哉。上曰,當服膺矣。出擧條炳學曰,有國之最急者,財也,生於地而成於天,所以致其用者,人也。天地歲有所生,人生歲有所用,用之數不可少,生之物或又及,苟非先期而計其數,先事而爲之備,至於臨事而後,始爲措置,則已不及矣。況今入狹出闊,經用日絀,大農之封樁恒竭,小民之杼柚屢空,古所謂國不得爲國者,不幸近之,人有恒言,財竭民窮,民與財相須也久矣,易曰,何以聚人,又曰,不傷財不害民,侈用則傷財,傷財則至於害民,故愛民之政,莫先乎節用,孔子所云節用而愛民者,實萬世之成憲也。恭惟我列聖朝隆功盛烈,布在方策,治法政謨,率由憲常,式克至于今日休者,其要只在於節用崇儉而已。服御屛華麗之飾,器用無詭異之玩,六官被澣濯之衣,供帳備渝弊之物,是豈嗇於用財而然哉?蓋深得乎大易·論語之意,而亦孟子所云取於民有制者,實爲我家之法矣。今玆營建之役,卽亦紹復大業,迓續景命之會也。相度措畫,已定於經始之初,而苟其改拓基址,增衍間架,或致力役之日繁,工稍之日度,以有限之制,應無藝之求,安得不傷財而害民?其於監先憲而務儉德,恐未知如何,況一寸木一片石,莫非民力之所及,則何可以不急無益之費,取之無節,不知所以裁制乎?臣以此事,前後陳達,亦非一非再,至於屢次而不知止,每承聖敎,必以服膺賜答,而其於實政實惠,終未見有留心採納。然則臣所以仰勉者,徒歸於應文備數,殿下所以虛受者,亦近於空言無實,此是臣中夜繞壁,煩悶仰鬱者也。伏願殿下,亟加省念,措諸事爲之上,使八域生靈,普被下究之澤,千萬攢祝。上曰,所陳切實,當服膺矣。出擧條炳學曰,江界之閭延·茂昌·虞芮·慈城,卽所謂廢四郡也。限以一帶,彼我分界,而彼地沿江則曾是禁地,故一望空曠,別無邊事之可言。邇來數三十年間,漸成匪類逋逃之藪,又於年前,自上國,許其築室居住,抗葦之地,人烟湊集,多少憂慮,實無所不到,防守備禦,誠爲目下急先之務,而中外諸議,皆主從前設邑之論矣。第其形便遠近,旣無遙度,則凡於通變建置之際,不容不另爲審察,而漢城左尹鄭周應,新從此土來,險夷要害,必有定算,關西四郡察邊使差下,政官牌招開政下批,使之從近馳往,更加採訪,具意見消詳修啓,以爲稟處之地,何如?上曰,依爲之。出擧條炳學曰,公忠水營所屬元山島,本以司僕牧場,爲其營樣之凋殘,移付該營,仍定屯稅,以其所收,補用支放之需,又於風和六朔,虞候移住該島,海洋瞭望,稅船點檢,竝令主管矣。向在甲寅,創置鎭將於該島,遂廢虞候留防之制,自是以後,如干鎭屬,擧皆失哺,不無渙散之患,而且此島,卽此營緊要之地也,瞭望也點檢也,何等大政,而一付之巡營自辟,凡百擧行,漸至疎虞之境,其在事理,安庸若是苟也?前後帥臣,皆以此爲言,形便利害,不翅較然明甚,則旣知其如是爲弊,而不卽通變者,亦非重邊政存舊規之義也。鎭將使之革罷,虞候,依前出住該島,防守護送等節,專意句檢,恐好,故敢達矣。上曰,依爲之。出擧條炳學曰,向以訓局挾輦哨官,禁營槍劍哨官滿三十朔後,待都政,依宣傳官公事官從事官例,六品職隨窠區處事,筵稟蒙允矣。挾輦哨官,有左右列,而左列仕滿,則以右列陞付,更滿三十朔,始許陞六,通計前後,當爲六十朔矣。職掌公役,其與槍劍哨官,旣無異同,而勤仕歲月,反不免倍簁之歸者,此不無向隅之歎。臣意則合計三十朔陞六,似合平允之政,故敢達矣。上曰,依爲之。出擧條炳學曰,文之三館,武之三廳,卽其肇創之初也,分岐之際,不容不另加區別,故三館分隷之後,則有陛降之規,而三廳之無此例者,終未免淆雜之患,從今爲始,六臘月越薦後,自三軍府,亦爲陞降,以嚴薦法,以杜倖路,何如?上曰,依爲之。出擧條炳學曰,行大護軍朴珪壽·洪祐吉,政府堂上還差,有司堂上有闕之代,行上護軍鄭基世差下,使之察任,何如?上曰,依爲之。出榻敎炳學曰,宣武祠堂上有闕之代,知三軍府事李元熙差下,何如?上曰,依爲之。出榻敎淳穆曰,臣以匪才蔑學,怵畏義分,雖不得已冒膺是職,顧安有尺寸之所可裨益?第臣,每以聖學一事,夙宵耿結,間嘗屢叨前席,非無蕘說之略陳,而玆敢更效芹曝之忱矣。竊念我殿下,睿智天縱,將大有爲焉,矧惟春秋方富,正是不可失之盛時也。自昔帝王,未嘗有不好學而善於治天下者,人主之於學問上做去,豈可須臾忽哉?夫讀書,所以窮理而致用,此非一朝夕徑造而直獵,必正其心以博其精,誠其意以極其致,始可謂到得幾分地位,朱子平生所學,惟正心誠意四個字耳,苟志於學,則舍是道曷以哉?今殿下,所受艱大之責,何如也?凡厥天命之眷顧,邦本之輯寧,以至正風俗得賢才,酬酢萬變,泛應曲當,蓋莫不由乎學,而勤學,寔我列聖朝傳授心法也。宣祖朝,著讀書要語曰,讀書,已是第二義,日用動靜之間,都無馳走散亂,方始看得文字精審,正宗朝,嘗有訓曰,讀書一遍,覺一日需用,二遍,爲二日需用,百遍,可至一二年,故每書以讀爲準,此皆殿下所當繼述者,而臣之獲陪講對有年矣。伏覩殿下,開卷臨讀,旨義發問,逈越尋常,下之所敷陳,亦且犁然翕受,而若其明效大驗,尙遲發見於政令事爲,此其故何哉?或者殿下立志不固,執德不弘,省察之力每疎,玩娛之心易作,其所好之深而誠之篤,未有若芻豢之悅口,樂此不疲也歟。殿下近日筵敎,以般樂怠敖爲深戒,儒業勸導爲軫念,此乃作聖之根基,致治之本領也。爲學之最所戒愼,專在幽獨得肆之地,而鷄鳴而起,舜之所以爲善也,昧爽丕顯,湯之所以求俊也,不遑暇食,文王之所以諴民也。遠稽古昔,近法祖宗,常用提醒此心,如日方升,持其志氣自淸明,於是乎讀此書窮此理,乾乾不息,確然關鍵有立,則其爲功化所被,文敎可以煥述,群情可以悅服,此係殿下正其心誠其意而已,懋哉懋哉。上曰,當服膺矣。出擧條上命大臣就座。性敎曰,諸宰奏事。周喆等曰,無所奏矣。性敎曰,玉堂所懷奏之。秉稷曰,法筵與進講之停掇已有多日,未敢知聖意所在,恐非所以緝熙聖學之道,竊不勝區區憂愛之忱,伏願雙隻賜對,罔或間斷,求諸方冊,監前聖授受之謨,稽歷代治亂之績,則治法政謨,必資於勤學一事矣。殿下,懋哉懋哉。上曰,當留念矣。出擧條性敎曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出榻敎上曰,史官就座。命大臣先退,又命退,諸臣以次退出。
己巳五月二十九日午時,上御紫薇堂。召對入侍時,參贊官金商玄,檢校待敎鄭範朝,侍讀官趙秉稷,檢討官李龍雨,假注書李熙圭,記事官朴齊用,別兼春秋朴定陽。上曰,史官分左右。缺,上曰,閣臣讀之。範朝,讀自帝興于閭閻,止稱中興焉。仍釋義訖。上曰,良吏之多,至於如此,中興享國之久,從可知矣。仍敎曰,文義奏之。範朝曰,宣帝起於民間,以致先漢興隆之治者,如高宗舊勞于外,以啓殷邦嘉靖之業矣。自三代以來,稱中興之業者,昔有殷高·周宣,而今有漢宣矣。宣帝,生長閭閻,深知民生艱難疾苦,故始親政事,勵精圖理,賞罰必信,綜核名實,尤致意於長吏久任責效,輒加勉勵,漢世良吏,於斯爲盛,吏稱其職,民安其業,虛耗之財賦充溢,苛刻之法網寬平,復有文·景之風焉。是故史贊曰,功光祖宗,業垂後嗣,侔德殷高·周宣云矣。日記廳堂上朴容大。郞廳申炳休·權泰植。
上在景福宮。停常參·經筵。
趙康夏啓曰,左副承旨李世宰,今日不爲仕進,卽爲牌招,何如?傳曰,允。
以左副承旨李世宰牌不進罷職傳旨,傳曰,只推。
奎章閣啓曰,景慕宮望廟樓,今朔奉審無頉之意,敢啓。傳曰,只道。
議政府啓曰,本府公事官李敎贊,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
三軍府啓曰,本府從事官金駿鉉,前仕通計,已滿二十朔,依例六品職遷轉事,捧承傳施行,何如?傳曰,允。
己巳六月初一日巳時,上御紫薇堂。召對入侍時,參贊官鄭顯裕,檢校待敎鄭範朝,侍讀官趙秉稷,檢討官李龍雨,假注書李熙圭,記事官朴齊用,記注官方孝隣,各持通鑑第□卷,以次進伏訖。上曰,史官分左右。缺上曰,閣臣讀之。範朝,讀自十二月詔曰間者,止將招權而爲亂首矣。仍釋義訖。上曰,鄭昌之言,果善矣。仍敎曰,文義奏之。範朝曰,孔子曰,道之以政,齊之以刑,民免而無恥,道之以德,齊之以禮,有恥有格。蓋三代之治,先德敎而後刑政矣。聖人制刑之本,將以禁暴懲惡,使民知所畏而不犯法,刑期于無刑者也。後世以降,刑法愈煩,民之犯罪者愈衆,以其未能以德敎化之也。至于秦而刻酷益甚,至謂以牛毛苛法,於是乎民無所措手足矣。漢高入關,約法三章,人心悅服,遂有天下。然而三章,未足以防姦,蕭何乃作律九章。至於文帝時,除肉刑,更定律,風流篤厚,禁網疎闊,有刑措之風焉。上曰,成·康時亦刑措矣。範朝曰,然矣。成·康時,承文·武之遺化,刑措四十餘年不用矣。仍奏曰,自武帝時,窮奢極欲,繁刑重歛,財竭民窮,姦軌滋甚,以法制御下,乃有張湯·趙禹之屬,爭尙苛深,復踵亡秦之弊矣。宣帝,起自閭閻,深知此苦,際有路溫舒尙德緩刑之奏矣,乃置廷尉平,宣室齋居,決獄稱平,宜成中興之業矣。鄭昌之以不正其本,以理其末,爲言者,雖置廷平,不若刪定律令之意也。其曰,政衰聽怠,則廷平,將招權爲亂首云者,此則不然,治法之官,爲慮權重之後弊,而不置,則天子將自行廷平之事耶?由此言之,非但廷平,百執事,皆然矣。但廷平之平與未平,專在於時君之御之而已。上曰,又有文義可陳者,奉之,可也。範朝曰,賈誼曰,夏殷周,爲天子皆數十世,秦爲天子,二世而亡,人性不甚相遠也。三代之君,有道之長,而秦,無道之暴也,此亦以德敎刑政之所尙而言者也。
上在景福宮。停常參·經筵。
金元性啓曰,右承旨趙康夏,今日不爲仕進,卽爲牌招,何如?傳曰,允。
傳曰,吏兵批歲抄點下者,依例捧傳旨。
政院啓曰,明日召對,取稟。傳曰,爲之。
以右承旨趙康夏牌不進罷職傳旨,傳曰,只推。
政院啓曰,大司憲林肯洙,執義金性均,掌令尹滋華·金漢鼎,持平趙秉鎬·殷成浩牌不進,監察茶時之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,正衙之告成,迓續休命之會,而聖廟之迨此繕修,卽亦事體之不容少緩,大成殿修改與丕闡堂改建之役,令營建都監,擇日擧行,多士藏修之所,一體補葺,以爲煥然改觀,而崇正學闢異端,我家家法也,繼此而益讀夫子之書,益闡夫子之敎,使夫子之道,大明於世,予有厚望於首善之地。
政院啓曰,明日召對,取稟。傳曰,停。
三軍府啓曰,向以湖南·湖西設砲時,出義願納之人,關問該道,初仕守令,量宜除授事,命下,而兩道問名成冊,今玆區別來到矣。恩津前中軍金鍾奎,守令待窠,首先差送,礪山幼學梁禧永慶基殿參奉,泰仁幼學劉基龍肇慶廟參奉,竝加設單付事,分付銓曹,何如?傳曰,允,
己巳六月初三日巳時,上御紫薇堂。召對入侍時,參贊官李世宰,檢校待敎鄭範朝,侍讀官金裕行,檢討官李承宇,假注書李鳳德,記注官金鼎燮,記事官朴齊用,各持通鑑第□卷,以次進伏訖。上曰,史官分左右。缺上曰,閣臣讀之。範朝,讀自乘傳至渤海界,止獄訟止息。仍釋義訖。上曰,龔遂之治渤海也,棄兵勸農,禁奢率儉,獄訟止息,如此良吏,非徒爲漢之所稱也,古今所罕矣。範朝曰,龔遂·黃覇,西京循良之最,故稱以龔·黃之治矣。上曰,文義奏之。範朝曰,渤海盜賊之所由起者,以刑法之煩苛也。武帝時,以法制御下,好用酷吏,故民益犯法,散亡聚黨,以致盜賊滋起矣。若使龔遂,且行酷吏之法,則盜賊之又將蜂起,豈不如武帝時乎?遂能知爲治之本,故先以勝之安之之說,爲言,勝之者,以威力加而勝之也,安之者,以德化撫而安之也,竟能單車至府,盜賊解散,不務威力而專尙德化,治渤海之功,如彼其盛,宜爲良吏之最也。遂爲人忠厚,剛毅有大節,初爲昌邑郞中,事昌邑王賀,賀動作無度,數有諫諍,至於涕泣,蹇蹇亡已。及其廢也,昌邑群臣,皆被罪,而惟遂,以數諫得免矣。時値渤海盜起,不能禽治,宜帝選能治者,廷臣擧遂,時年七十餘矣。數年後徵還,以年老不任公卿,拜水衡都尉。如遂者,早置於輔弼之任,則可與丙·魏匹休,而只以暮年薄識,稱一良吏者,爲遂,而還可歎惜也。上曰,果然矣。若用之則亦當不讓於霍光矣。仍敎曰,又有可陳文義,繼奏,可也。範朝曰,霍光事,諸臣皆詳達,而若無光,則漢幾危矣。夫霍光之輔漢室,如伊尹之相殷家,語其功,則伊·霍同矣。語其忠,則伊·霍同矣,然而伊尹知道,霍光不學,故其所以遇之者,不同矣。以若霍光之爲人,資之以學術,則豈不爲終始一伊尹乎?易曰,君子多識,前言往行,以畜其德學者,不可不修也。當此之時,能言霍氏之禍幾者,惟徐福一人耳,其有直節,可知也。宣帝先不能察其言,以防霍氏之變,後不能許其直,以奬徐生之忠,乃因人言而只賜帛遷郞而止,其納言用人之政,切爲宣帝惜之也。
上在景福宮。停常參·經筵。
自午時至人定,灑雨下雨,測雨器水深一寸四分。
傳曰,檢校直提學趙寧夏,馳詣景陵,奉審摘奸,仍留監祭,局內諸陵,一體奉審以來。
政院啓曰,明日召對,取稟。傳曰,停。
又啓曰,卽者副校理金裕行,以其親病陳疏徑出,原疏纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
副校理金裕行疏。省疏具悉。爾其勿辭救護。
敦寧都正朴膺臣疏。省疏具悉。所請依施。
上在景福宮。停常參·經筵。
自開東至人定,灑雨下雨,測雨器水深一分。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大王大妃殿進御二錢重人蔘粟米飮,自今日一貼式限二貼煎入事,榻前下敎。王大妃殿進御二錢重人蔘粟米飮,自今日一貼式限二貼煎入事,榻前下敎。大妃殿進御二錢重人蔘粟米飮,自今日一貼式限二貼煎入事,榻前下敎。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
又啓曰,同副承旨金商玄,今日不爲仕進,卽爲牌招,何如?傳曰,允。
傳曰,推鞫爲之。
政院啓曰,明日召對,取稟。傳曰,停。
傳曰,委官,李判府事爲之。
鄭顯裕啓曰,臣顯裕,今日推鞫進去下直之意,敢啓。傳曰,知道。
承文院啓曰,卽見都京禮部咨文,則登山浦犯越漁採,上國人照舊嚴處事,奉上諭知照云矣。本國有事,到底勤摯,實爲感激,另撰申謝回咨,付撥下送灣府,入送鳳城,轉致北京,何如?傳曰,允。
義禁府啓曰,雲峰縣監任百源,謹依傳敎,光陽賊徒閔晦行·田贊文·李在文·權鶴汝等,押來到畿邑云。入城日發遣府都事於江頭,具格拿來之意,敢啓。傳曰,知道。
又啓曰,卽接雲峰縣監任百源牒報,則追後承關罪人姜明佐·金文道等,同爲押來云。知委於出去都事處,使之一體具格拿來之意,敢啓。傳曰,知道。
又啓曰,今此推鞫時,假都事十員,令該曹口傳差出,以爲擧行之地,何如?傳曰,允。
義禁府問事郞廳四單,李龍雨·李承宇·張原相·李敦夏。
義禁府問事郞廳,以鞫廳大臣意啓曰,雲峰縣監任百源,押來諸罪人,而曾以査官,擧行於本道按覈之時,今此鞫坐,使之待令,以爲參聞之地,何如?傳曰,允。
判府事李裕元箚曰,伏承委官之命,輿憤所激,義在必討,臣何敢爲辭免之計,而治獄,有國之大政也,稽之故事,政府主之,而原任之時或承命擧行,不過暫時推移,非成規之例也。臣之去就,不在多辨,不避猥越,忙陳短章。伏乞聖上,俯垂鑑諒,卽賜變通,俾獄體重而私分安焉。答曰,省箚具悉卿懇。已多其例,卿其諒之。仍傳曰,此批答,遣史官傳諭。
上在景福宮。停常參·經筵。
傳曰,奉審閣臣入侍。
政府啓曰,明日召對,取稟。傳曰,爲之。
問事郞廳,以鞫廳大臣意啓曰,文書浩繁,擧行多端,司僕寺正李容萬,弘文館修撰朴顥陽,奉常寺判官吳長善,副司果睦承錫,問事郞廳加差下,何如?傳曰,允。
罪人閔晦行·田贊文·李在文·權鶴汝·姜明佐·金文道原情。
傳曰,推鞫撤罷。
罪人晦行·贊文·在文·鶴汝·明佐·文道,捧遲晩。
罪人晦行·贊文·在文·鶴汝·明佐·文道,捧結案。
吏曹啓曰,禮曹佐郞姜文奎,受由過限不上來,兼東學敎授朴定陽,以其身病呈狀乞遞,竝改差,成均館學諭陳宗蓍,除拜過限未肅拜,罷黜,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
摠戎廳啓曰,三軍府各營直所,今已告功,本廳旗牌官一員,率標下軍四名,今月初八日爲始,入直之意,敢啓。傳曰,知道。
義禁府罪人晦行,年四十四結案白等,矣身根脚段,父景桓,父矣父榮奎,竝只故,母朴召史生存,母矣父履臣故,父母,以胎生於全羅道光陽地,入籍居生,行凶節次段,天生梟獍,地微蟲豸,不依本分,亦何爲哉?常蓄異圖,厥由久矣,嶺南·湖南之踪跡殆遍,糾結徒黨,贊文·在文之羽翼旣成,指授方略,前秋康津之聚會,不軌之形已露,今春光陽之稱亂,至憯之計暫售,暗地行喪,符合麟佐之詭術,名山設祭,傳襲汝立之餘套,辦銃藥而造器械,猶屬薄物細故,攫符金而掠府庫,尤是眞贓斷案,始也賊黨之闖入,狼奔豕突,及夫官軍之廝殺,鳥駭獸竄,何幸神理孔昭,罪人斯得,心懷怨懟,國家於汝何負,身犯惡逆,人臣持此安歸?禹鼎莫嚴,盡得魍魎之形,漢網雖恢,焉逭鯨鯢之誅?謀反大逆的實,遲晩的只罪,軍器寺前路,不待時凌遲處死爲白乎事。
義禁府罪人贊文,年四十四結案白等,矣身根脚段,父名不知,父矣父名不知,竝只故,母尹召史生存,母矣父,名不知,故,父母,以胎生於全羅道泰仁地,移居于求禮地,入籍居生,行凶節次段,乖戾鍾氣,噬螫成性,奔走江湖,締結者,都是悖類,綢繆日夕,醞釀者,無非凶圖,明佐家聚會徒黨,蓋將稱兵而召亂,河車江嚇脅商旅,突啻招亡而納叛,及其光陽之作變,自稱軍務之摠察,指揮卒徒,捽辱命吏,劫掠府庫,放釋重囚,同謀造反而反形畢具,甘心作逆而逆節彰著,罪關惡逆,凡民罔不憝,法難容貸,國人可得誅,謀反大逆的實,遲晩的只罪,軍器寺前路,不待時凌遲處死爲白乎事。
義禁府罪人在文,年二十七結案白等,矣身根脚段,父倫奎,父矣父名不知,母劉召史,母矣父名不知,竝只故,父母,以胎生於全羅道光陽地,入籍居生,行凶節次段,蟣蝨跡微,梟獍性惡,始蓄樂禍思亂之心,暋不畏死,終至興兵動衆之擧,將則必誅,萃淵藪而弄潢池,爲惡也久,據城邑而掠府庫,非逆而何?駭機發於半夜,凶鋒及於五步,下南浦而點閱卒徒,上東軒而捽曳命吏,凡係作賊之事,靡不主管,所以造反之形,若是掀發,究厥罪犯,神理之所必殛,論以典憲,王章之所當施,有百喙而無以自脫,無一毫之有或可原,謀反大逆的實,遲晩的只罪,軍器寺前路,不待時凌遲處死爲白乎事。
義禁府罪人鶴汝,年二十三結案白等,矣身根脚段,父永憲,父矣父應,母李召史,母矣父成基,竝只故,父母,以胎生於全羅道南原地,入籍居生,行凶節次段,化外亂類,賊中巨慝,作倀鬼於逆魁,不離一武,濟同惡於悖黨,相隨二文,深山設祭,所祝者有不可道,孤島造械,其計則將欲何爲?及夫光陽之煽亂,乃在暮夜而擧事,穿紙甲而橫竹槍,遂敢躍上政堂,輸穀物而攫錢貨,仍又放開獄門,傳寫賊檄,窮凶絶悖之辭意罔測,蕩燒民戶,難當無賴之伎倆,固然,況乎長驅前進之謀,尤是極逆大憝之案,衆惡俱歸,萬戮猶輕,謀反大逆的實,遲晩的只罪,軍器寺前路,不待時凌遲處死爲白乎事。
義禁府罪人明佐,年四十一結案白等,矣身根脚段,父達熙,父矣父彚信,母朴召史,母矣父文煥,竝只故,父母,以胎生於全羅道康津縣,移居于求禮地,入籍居生,行凶節次段,逋逃淵藪,奸宄窩窟,視其所親之人,察其所爲之事,結作不逞之徒,倡作不軌之圖,載兵器於喪車,議軍機於密室,昨秋康津之事,未發之凶圖也,今春光陽之賊變,已著之逆案也,兩處情犯縱異,前後之段落一例干涉,獨爲中間之肎綮,鶴汝將擬攻陷則甘作隨從,文道相通呼吸則暗示師期,至若蟾津聚會,牛島留連,逆謀爛熳,挺身同參,眞贓的確,擢髮難數,三尺莫嚴,萬剮猶輕,謀反大逆的實,遲晩的只罪,軍器寺前路,不待時凌遲處死爲白乎事。
義禁府罪人文道,年四十九結案白等,矣身根脚段,父衡基,父矣父時鳴,母姜召史,母矣父名不知,竝只故,父母,以胎生於全羅道康津縣,入籍居生,知情不告節次段,本以郡掾之吏,托於黨賊之徒,奸人凶物,互相往來,陰謀祕計,無不主張,指定師期,潛圖郡邑之攻陷,慫慂詭術,瞞說校材之倫葬,長興推覈之日,立證學元之納供,光陽作變之夕,遙領明佐之通奇,蛇盤蚓結,踪跡閃祕,鵂鳴梟應,聲息潛通,以其不與於當場犯順之事,獨漏於全夥就捕之列,何幸天道孔昭,奸狀盡露,助惡之隱慝,十手所指,造反之眞贓,百喙難容,究厥負犯,安得免藁街之律,知情不告的實,遲晩的只罪,西小門外,不待時斬爲白乎事。
己巳六月初六日辰時,上御紫薇堂。奉審閣臣入侍時,右承旨趙康夏,假注書李熙圭,記注官方孝隣·金鼎燮,檢校直提學趙寧夏,以次進伏訖。上曰,史官分左右,命奉審閣臣進前。寧夏進前奏曰,臣承命馳詣景陵,陵上奉審則無頉,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣健元陵,陵上奉審則無頉,碑閣丁字閣奉審則無頉,仍詣顯陵,陵上奉審則無頉,碑閣丁字閣奉審則無頉,仍詣穆陵,陵上奉審則無頉,碑閣丁字閣奉審則無頉,仍詣徽陵,陵上奉審則無頉,碑閣丁字閣奉審則無頉,仍詣崇陵,陵上奉審則無頉,碑閣丁字閣奉審則無頉,仍詣惠陵,陵上奉審則無頉,碑閣丁字閣奉審則無頉,仍詣元陵,陵上奉審則無頉,碑閣丁字閣奉審則無頉,仍詣綏陵,陵上奉審則無頉,碑閣丁字閣奉審則無頉,還詣景陵,仍留監祭,將事安寧之意,敢達矣。上曰,史官就座。命閣臣先退仍命退,承史以次退出。
上在景福宮。停常參·經筵。
自前夜人定至開東,灑雨下雨,測雨器水深一寸九分。
趙康夏啓曰,右副承旨鄭顯裕,今日不爲仕進,卽爲牌招,何如?傳曰,允。
傳曰,右副承旨許遞,前望入之,
承旨前望入之,南錫熙落點。
傳曰,副司果安念鎭,工曹參議除授。
訓鍊都監啓曰,本局千摠金箕赫,身病猝重,勢難察任,改差,何如?傳曰,允。
禮曹啓曰,卽接行副護軍李周凡單子,則以爲族祖應瑞,嫡妾俱無子,以其同姓二十寸兄漢雄第二子尙夏,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記,稟處事,呈單矣。凡係繼宗立後,兩邊與授,明有可據,而不得登聞者,許令該曹,論理草記事,載在法典,而門長李周凡單辭,旣如此,李漢雄第二子尙夏,立爲李應瑞之後,何如?傳曰,允。
兵曹口傳政事,以李邦鉉爲內乘。
義禁府啓曰,謀反大逆罪人晦行·贊文·在文·鶴汝·明佐等,承服正刑矣。其父母·妻妾·子女·祖孫·兄弟·姊妹·子之妻妾·伯叔父·兄弟之子,年歲姓名存沒居住,令漢城府考出帳籍,亦爲分付五部及各該道,應坐諸人,一一査出,修成冊牒報後,依律擧行,而籍沒家産,破家瀦澤,降邑號等事,令各該司,捧承傳擧行,何如?傳曰,允。
己巳六月初七日未時,上御紫薇堂。召對入侍時,參贊官李世宰,檢校直閣李淳翼,侍讀官金錫輔,檢討官趙定熙,假注書李鳳德,記注官金鼎燮,記事官朴齊用。
上在景福宮。停常參·經筵。
自開東至申時,灑雨下雨,測雨器水深三分。
政院啓曰,明日召對,取稟。傳曰,爲之。
奎章閣啓曰,原任提學金炳冀,父喪卒哭日,遣檢書官,勸粥以來之意,敢啓。傳曰,知道。
吏曹啓曰,義禁府啓辭內,謀反大逆罪人晦行·贊文·在文·鶴汝·明佐等,旣已承服正刑矣,其父母·妻妾·子女·祖孫·姊妹·子之妻妾·伯叔父·兄弟之子,年歲姓名存沒居住,令漢城府考出帳籍,亦爲分付五部及各該道,應坐諸人,一一査出,修成冊報來後,依律擧行,而籍沒家産,破家瀦澤,降邑號等事,令各該司捧承傳擧行事,傳曰,允事,批下矣。罪人晦行·在文,居生於全羅道光陽地,贊文·明佐,居生於求禮地,鶴汝,居生於南原地云。南原府使,降爲縣監,光陽·求禮,班次於諸縣之末,以示貶降,何如?傳曰,允。
以京畿監司李宜翼狀啓,陽城縣監李在珉身死事,傳曰,令該曹口傳差出,不日下送。
義禁府啓曰,全羅監司徐相鼎狀啓內,中軍趙珩鎬,爲先罷黜,其罪狀,令攸司,稟處事,啓下矣。趙珩鎬,時在任所,依例發遣府書吏,交代後拿來,何如?傳曰,待待命拿囚。
又啓曰,平安監司韓啓源狀啓內,朔州前府使閔宗鎬罪狀,令攸司,稟處事,啓下矣。今方待命,拿囚之意,敢啓。傳曰,知道。
刑曹啓曰,義禁府啓辭內,謀反大逆罪人晦行·贊文·在文·鶴汝·明佐等,旣已承服正刑矣,其父母·妻妾·子女·祖孫·姊妹·子之妻妾·伯叔父·兄弟之子,年歲姓名存沒居住,令漢城府考出帳籍,亦爲分付五部及各該道,應坐諸人,一一査出,修成冊報來後,依律擧行,而籍沒家産,破家瀦澤,降邑號等事,令各該司捧承傳擧行,何如?傳曰,允事,批下矣。罪人晦行·贊文·在文·鶴汝·明佐等奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
吏曹,工曹參議安念鎭除授事,承傳。
內醫院啓曰,院內醫陽城縣監李在珉,有頉代前正洪顯普差下,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日召對,取稟。傳曰,停。
營建都監啓曰,大成殿修改與丕闡堂改建之役,擇日擧行事,命下矣。始役吉日時,令日官李秉洪推擇,則大成殿,來八月二十六日午時,丕闡堂,今六月二十四日辰時,爲吉云。以此日時擧行,而大成殿移還安告由之節,令禮曹磨鍊擧行,何如?傳曰,允。
三軍府啓曰,卽接禁衛營所報,則依定式六月七月習陣,不爲設行云矣,敢啓。傳曰,知道。
吏曹口傳政事,以李裕烈爲陽城縣監。
以京畿監司李宜翼狀啓,通津府使白樂善,殫竭誠力,城廨軍物,次第竣役,酬賞之典,令該曹,稟處事,傳曰,該府使,特爲加資。
政院啓曰,卽者義禁府都事來言,時囚罪人閔宗鎬,當爲捧供,而判義禁申櫶,知義禁申錫禧·李章濂·李元熙,俱有身病,不得開坐云,竝卽牌招,何如?傳曰,允。
己巳六月初九日未時,上御紫薇堂。召對入侍時,參贊官南錫熙,檢校直閣李淳翼,侍讀官張原相,檢討官趙定熙,假注書白時洽,記事官白時範,記注官方孝隣,各持通鑑第□卷,以次進伏訖。
上在景福宮。停常參·經筵。
藥房提調金世均,副提調趙性敎啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而本府褒貶相値,不得來會云矣,敢啓。傳曰,知道。
又啓曰,右承旨趙康夏,今日不爲仕進,卽爲牌招,何如?傳曰,允。
又啓曰,明日召對,取稟。傳曰,停。
傳曰,金吾堂上竝許遞,前望入之。
以右承旨趙康夏牌不進罷職傳旨,傳曰,只推。
以黃海監司曺錫輿狀啓,豐川府使任榮鎬,殫竭心力,城堞新建,海防增固,士人盧升熙,出義捐財,終完大役,合有褒典,其餘監董酬賞之節,令該曹,稟處事,傳曰,海防要衝,今有城堞之固,其在邊,實爲萬幸,而盧升熙之殫誠出義,極爲嘉尙,南部參奉加設單付,依他初仕例序陞,該府使,待瓜加一瓜仍任。
議政府啓曰,卽見光陽縣按覈使南廷龍査啓,則就捕諸賊,鉤覈情節,分等臚列,請令廟堂,稟處矣。亂逆,從古何限,而醞釀之至凶,排布之絶悖,未有如今玆諸賊之情與節者也。若其城地之乘虛劫掠,藉曰鼠竊狗偸,不有官民之竭心剿滅,幾致豕突狼奔,上貽九重霄旰之憂,下爲一省繹騷之患,凡當日之挺身投足者,皆不逞也,不軌也,何幸天理孔昭,罪人斯得,魍魎莫敢逃其形,鯨鯢無以逭其誅,而覆載之間,尙此假息者,實爲神人之所共憤矣。罪人晦行·贊文·在文·鶴汝·明佐·文道,旣已正法,今無可論,韓敬三之貿丸造甲,劉敬贊之募人押隊,許敬錫·徐回淳·黃宗民·鄭良弘·李德必·金云濟·申明國之或爲頭領,或作前驅,俱係斷案,白敬有之買糧披甲,田仁用之編伍入城,金得成之參謀作拏,金允必之爲其隊長,全萬達之爲賊守符,洪石允·崔水令之爲賊前茅,李尙彦之同參稱亂,金用云之荷持鳥銃,崔仁祥之乘船入縣,姜己方之載賊而來,申錫休·朴昌俊·金應烈·文安哲·金文河·鄭在明·金重寬·陳仁在·朴永哲·金道成·田成己·鄭志顯·金永日·任南玄·崔斗天·黃鶴用·李用必·李達成之執旗操槍,巡城守門,助虐作變,不可容貸,孫益大之參會相隨,金士成之始謀後約,任致仁之同參山祭,崔永吉之造械設祭,皆在渠家,尹昌文之指陳賊黨,染跡旣慣,鄭原西之聲氣相通,後應爲約,烏可免知情之律乎?上頃諸囚,竝押送左水營,大會軍民,梟首警衆,金學守之留接賊徒,鄭東益之査庭變招,有難參恕,嚴刑二次島配,其餘諸囚,別無可執之贓,竝放送,在逃諸賊,嚴飭各鎭營,使之刻期跟捕。吏校奴令之未能捍衛,不可無罪,軍器社還之爲賊所奪,亦係當懲,竝令按覈使分輕重酌處。南原進士尹秉澳之衝冒矢石,募民討賊,可見忠憤攸激,初仕調用,吏房金楨吉,傔從朴準弘·尹慶雲,約正金文周,砲手金景俊·鄭守天之或召募民兵,或放砲殲賊,俱極嘉尙,竝帖加成給,首通引李祐奭之不計生死,終始力護,宜有示意之擧,自本縣從厚差任,殲捕諸賊,亦旣多人,竝自本道,分等施賞之意,分付,何如?傳曰,允。
三軍府啓曰,卽接御營廳所報,則依定式六月七月習陣,不爲設行云矣,敢啓。傳曰,知道。
吏曹啓曰,通禮院假引儀李宣耆,以其身病呈狀乞遞,何如?傳曰,允。
上在景福宮。停常參·經筵。
自卯時至人定,灑雨下雨,測雨器水深三寸。
傳曰,法宮訖役,今爲經年之久矣,聖廟修改之尙此未遑,實有所萬萬不自安者,向來下敎,庶悉予心,而亦惟由乎衛正斥邪而然也,始役擇吉之稍淹時月,殊非事體攸宜,更爲進定日子,都監堂上,逐日輪回監董,期於八月以前竣事之意,分付。
傳曰,聖廟修政事,才有成命,而聞營建都監,事力不敷云。惠廳所在甲胄代錢二千兩,內下丹木二千斤,白磻一千斤,輸送該都監,以爲助用事,分付。
政院啓曰,明日召對,取稟。傳曰,停。
金吾堂上前望入之,判義禁徐戴淳,知義禁李裕膺,同義禁姜蘭馨·金世鎬,落點。
三軍府啓曰,六臘宣薦時,西北·松都之各一人越薦,雖出防濫之意,而因其窠窄,有地閥者,不無積滯之歎,殊非慰悅收拾之政也。自今爲始,如有可合之人,悉心採訪,一一抄薦,俾無齎鬱之患事,分付宣傳官廳,何如?傳曰,允。
又啓曰,都城修築,歲年旣多,一經霖兩,率未免在在傾頹,事之疎虞,孰甚於此?此不可不迨今經始,以圖久遠之方,物力,自營建都監,量宜分給各營,待潦水快霽後,卽爲始役事,分付,何如?傳曰,允。
營建都監啓曰,各處役事,極爲浩大,前府使林相賢,前僉正林鳳章,前察訪文義說,別看役加差下,使之擧行,何如?傳曰,允。
吏曹啓目粘連,觀此咸鏡監司李興敏狀啓,則以爲高原郡守李赫文,六載居官,一念圖治,米穀焉以本色精捧,小民旣多受惠,物種焉從時直厚給,下屬俱爲紓力,刷積逋而充完,初無徵隣侵族之擧,捐薄廩而補用,克竣繕廨製硝之役,實績如彼優異,瓜期居然迫近,特爲加一年仍任亦爲白有臥乎所,高原郡守李赫文,依狀請限一年仍任,何如?啓依允。
上在景福宮。停常參·經筵。
自辰時至人定,灑雨下雨,測雨器水深二分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日召對,取稟。傳曰,停。
兵曹啓曰,今六月十二日壬子寅正三刻,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
營建都監啓曰,聖廟修改始役擇吉之稍淹時月,殊非事體攸宜,更爲進定日子事,命下矣。令日官李秉洪推擇,則今六月二十四日巽時爲吉云。以此日時擧行之意,敢啓。傳曰,知道。
議政府啓曰,卽伏見傳敎下者,聖廟修改日子,特命進定矣。事體攸宜,不任攢頌之至,而第聞營建都監所傳,則大成殿營役,可趁釋奠前竣完,至若丕闡堂,見今事力,萬無以及期告訖。然則生進初試,無處設場矣。試期更以九月退定,亟圖容旋之方事,分付該曹,俾爲知委中外之地,何如?傳曰,允。
御營廳啓曰,本廳千摠柳冀重,身病深重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
自前夜人定至開東,灑雨下雨,測雨器水深七分。
趙康夏啓曰,左副承旨李世宰,今日不爲仕進,卽爲牌招,何如?傳曰,允。
以左副承旨李世宰牌不進罷職傳旨,傳曰,只推。
政院啓曰,卽者義禁府都事來言,時囚罪人閔宗鎬,當爲議處,而判義禁徐戴淳,呈辭受由,次堂,例不得擧行云,何以爲之?敢稟。傳曰,許遞,前望入之。
判義禁前望入之,金學性落點。
傳曰,政官牌招開政。
傳曰,長興奉事之代,序陞擬入。
兵曹啓曰,南原府使,降爲縣監事,自吏曹啓下矣。南原兵馬僉節制使,改以南原兵馬節制都尉啓下之意,敢啓。傳曰,知道。
又啓曰,僉知中樞府事吳時綸,宣傳官李長會,五衛將趙升熙·朴元鎭,曺司五衛將朴麟壽,忠翊衛將李敎春,慶熙宮衛將李福延,昌德宮衛將宋仁宅·金元永·金仲璇,俱以病難供職,呈狀乞遞,竝改差,何如?傳曰,允。
禮曹啓曰,因議政府草記,大成殿營役,可趁釋菜前竣完,至若丕闡堂,見今事力,萬無以及期告訖云,然則生進初試,無處設場矣,試期更以九月退定,亟圖容旋之方事,分付該曹,俾爲知委中外之地事,允下矣。生進初試,旣已退定,則諸科初試,亦當次次退定,故令日官李秉洪,一體更爲擇吉,原粘目中,改付標以入之意,敢啓。傳曰,知道。
有政。吏批,行判書趙秉昌進。以林翰洙爲兵曹參判,李彙秉爲敦寧都正,李龍雨爲東學敎授,金壽仁爲禮曹佐郞,朴珪壽爲觀象監提調,李秉斅爲西部令,李兢在爲引儀,金秉魯爲氷庫別提,金正根爲造紙別提,南啓薰爲景陵直長,趙東奭爲童蒙敎官,徐玄輔爲假引儀。廣興令單鄭禮鉉,軍資判官單李晦愚,戶曹正郞尹容善,姑爲仍任事,承傳。南部參奉單盧升熙,慶基殿參奉加設單梁禧永,肇慶廟參奉加設單劉基龍,高原郡守李赫文,限一年仍任事,承傳。南原縣監單趙命敎,降邑號事,承傳。通津府使白樂善,今加嘉義加資事,承傳。再政。以李會淑爲禁府都事,李寅翼·李恒愚爲引儀,金養均爲長興奉事,故學生辛兢泰·金演範,已上贈童敎,孝行卓異贈職事,承傳。三政,以徐眉淳爲司宰主簿,李源祥爲靖陵參奉。
兵批,判書金壽鉉進。以崔在禧爲僉知,李南輯爲宣傳官,柳冀一·張師寬爲五衛將,林達洙爲曺司衛將,李勉郁爲忠翊將,崔喜完爲慶熙將,金廷億·金致福·嚴鎭一爲昌德將,趙存康爲全羅中軍,濟州監牧官單金光俊,嗭洞權管單姜翊周,同知單徐羲壽,訓鍊主簿加設單鄭岐永。
政院啓曰,開坐事,命下矣。新除授判義禁金學性,卽爲牌招,何如?傳曰,允。
以吏曹參議洪載順牌不進罷職傳旨,傳曰,只推。
上在景福宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
營建都監啓曰,丕闡堂定礎·立柱·上樑日子,令日官推擇,則定礎今月二十八日午時,立柱來七月十九日辰時,上樑同月二十三日巽時爲吉云。以此日時定行之意,敢啓。傳曰,知道。
宗親府啓曰,明日,卽天漢殿望奉審日次,臣會淳,進詣擧行之意,敢啓。傳曰,知道。
三軍府啓曰,向以黃海道各邑鎭今春官鎭門聚點時,所巳鎭器械破傷,老弱苟充,常時不能檢飭之該鎭將,推考警責事,草記蒙允,而謹按大明律不應爲條曰,凡不應得爲而爲之事理,重者杖八十,大典會通推斷條曰,文武官犯枉法受贓外,笞杖竝收贖,公罪云矣。所巳萬戶李國永,無功議,以此依律施行之意,分付,何如?傳曰,允。
又啓曰,江界,卽沿邊重地也,匪類結幕,只隔一衣帶,煙火相望,呼吸相通,我人犯越之患,難保其必無,防守之無或疎忽,譏詗之倍加嚴密,此不容不重新提飭,如有冒禁而情跡現發者,自防禦營,彼人所見處,當刻梟警,捕捉校卒,依月前定式,一一論賞之意,星火行會,何如?傳曰,允。
義禁府啓目粘連,向前閔宗鎬亦,配囚逃失,過限未捕,揆以律例,難逭當勘,以此照律,何如?啓依允。
又照目粘連,朔州前府使閔宗鎬矣本府議啓內,配囚逃失,過限未捕,揆以律例,難逭當勘,以此照律罪,杖一百收贖,告身盡行追奪,私罪。奉敎依允爲旀,功減一等爲良如敎。
吏曹啓目粘連,觀此慶尙監司吳取善狀啓,則黃山察訪趙基衡,赴任以後,殫竭誠力,難支之驛,庶有蘇醒之望,幾散之民,賴得安業之效,瓜期不遠,群情惜去,限一瓜仍任事,令該曹,稟處亦爲白有臥乎所,瓜滿差代,乃是法典,道臣狀辭,旣如此,依施,何如?啓依允。
兵曹啓目粘連,觀此慶尙監司吳取善狀啓,則中軍趙性駿,克勤奉職,軍器倉樓,捐出數百金,修繕諸般爲弊,又捐萬餘金,隨處矯捄,營下物情,皆願借寇,限一瓜仍任事,令該曹,稟處亦爲白有臥乎所,軍器倉樓之捐廩修繕,諸般爲弊之隨處矯捄,極爲嘉尙,依狀請施行,何如?啓依允。
上在景福宮。停常參·經筵。
自開東至申時,灑雨下雨,測雨器水深五分。
藥房都提調洪淳穆,提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
備忘記,全羅道右水使柳晥下直,長弓一張,長箭一部,片箭一部,筒兒一箇賜給。
奎章閣啓曰,景慕宮望廟樓,今望奉審無頉之意,敢啓。傳曰,知道。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
傳曰,下直梱帥入侍。
傳曰,左承旨許遞,前望入之。
承旨前望入之,李命喆落點。
傳曰,別軍職吳胤泳·徐光勳·申孝七減下,閑良吳聖模·許璡·尹興求·任原鎬,竝差下。
傳曰,在外法司堂上許遞,政官牌招開政。
傳曰,在外兵曹參判·敦寧都正許遞,今日政差出。
傳曰,藝文提學有闕之代,前望入之。
藝文提學前望入之,吳取善落點。
傳曰,今番月食時,當於勤政殿階上親臨救蝕矣,該房知悉,諸般擧行,一依乙卯年日食時例,擧行。
傳曰,旣有大臣之箚,月食時親行救蝕,特令還寢,而日月救蝕,寔出恐懼對越之意也。邇來諸司擧行,萬不成樣,是豈所以敬天之道也哉?嚴飭各該衙門,使之虔誠謹戒,無或怠慢,克體予寅畏欽若之衷。
政院啓曰,新除授同副承旨李命喆,卽爲牌招,何如?傳曰,允。
奎章閣啓曰,本閣今己巳年春夏等褒貶,當爲磨勘,而直閣·待敎,俱未差,不得擧行,外閣褒貶,亦不得爲之之意,敢啓。傳曰,知道。
政院啓曰,卽伏見今春夏等諸道褒貶啓本,則京畿監司李宜翼,黃海監司曺錫輿,平安監司韓啓源,守令,無一人居中居下,全羅監司徐相鼎,守令,無一人居下,殊無嚴明殿最之意,諸道道臣,竝推考警責,何如?傳曰,允。
弘文館官員,以領事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
議政府啓曰,鍾城貶罷之代,將待都政差出,而邊上重地,且當徑遞,許久曠務,委屬可悶,今日政,先爲差代,使之不日下送,何如?傳曰,允。新資未準朔有聲績人,擬入。
又啓曰,茂山新倅,與前官有應避之嫌,勢無以交代,新除授鍾城府使,使之口傳相換,竝不日下送事,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而月食相値,不得設行之意,敢啓。傳曰,允。
兵曹啓曰,今己巳年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又啓曰,每都政新資五窠,例爲差出,而營將·中軍·虞候,姑無準二十朔者,雖未滿朔數,依近例推移內遷,何如?傳曰,允。
又啓曰,僉知中樞府事崔在禧,五衛將柳冀一·張師寬·朴齊吉·李始愚,曹司五衛將林達洙,忠翊衛將李勉郁,俱以身病猝重,無望供職,呈狀乞遞,竝改差,何如?傳曰,允。
禮曹啓曰,各陵園墓,本曹郞廳,四學童蒙敎官,通禮院·掌樂院·禮賓寺·典醫監·東西活人署·圖畫署官員等,今己巳年春夏等褒貶,等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署·東西氷庫·觀象監·內醫院·司譯院·惠民署·東南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
忠勳府啓曰,本府今己巳年春夏等褒貶,當爲磨勘,而有司堂上靈善君臣朴永輔,有身病,無以備員,限內不得爲之之意,敢啓。傳曰,知道。
訓鍊都監啓曰,本局從事官·禁松參軍及諸將官等,今己巳年春夏等褒貶,當爲等第,而都提調臣金炳學,有身病,限內不得磨勘之意,敢啓。傳曰,知道。
有政。吏批,行判書趙秉昌,參判姜㳣,牌招不進,參議洪載順進。
吏批啓曰,行判書趙秉昌,參判姜㳣,竝牌招不進,小臣獨政未安,何以爲之?敢稟。傳曰,只出緊任。以朴珪壽爲刑曹判書,趙寅熙爲兵曹參判,洪鼎周爲敦寧都正,金世鎬爲慶尙監司,申德熙爲鍾城府使。黃山察訪趙基衡,限一瓜仍任事,承傳。故學生趙碩熙,贈童敎,孝行卓異贈職事,承傳。再政。以李寅應爲戶曹參判,林翰洙爲同義禁,姜㳣爲司宰提調,鄭基鵬爲宗府主簿。
兵批,判書金壽鉉進。以朴基駿爲僉知,徐光勳·南啓宓·姜文璂·任元準爲五衛將,南相善爲曹司衛將,張德五爲忠翊將。同知單宋仁宅,同知加設單李東基,僉知三單,柳冀一·張師寬·李勉郁,慶尙中軍趙性駿,限一瓜仍任事,承傳。兼慶尙道兵馬水軍節度使單金世鎬。
吏曹口傳政事,茂山府使趙羲轍,鍾城府使申德熙,已上相換事,承傳。
兵曹口傳政事,部將加設單吳聖模·許璡·尹興求·任原鎬。
敦寧府啓曰,府郞廳等,今春夏等褒貶等第,當爲磨勘,而以領事未差,不得爲之之意,敢啓。傳曰,知道。
領府事鄭元容,領議政金炳學,右議政洪淳穆箚曰,缺答曰,省箚具悉。卿等之懇,日月救蝕,克謹天戒之意也,所以有親行之命,卿等之言,旣如此,當勉從,卿等其諒之。仍傳曰,此批答,遣史官傳諭,
己巳六月十五日巳時,上御紫薇堂。下直梱帥入侍時,右副承旨金商玄,假注書朴齊晠,記注官金鼎燮,記事官朴齊用,全羅右水使柳晥,以次進伏訖。上曰,史官分左右。仍命梱帥進前,晥進前。上曰,善爲下去,實心對揚也。晥曰,臣才識鹵莽,恐未知何以對揚矣。
上在景福宮。停常參·經筵。
傳曰,再明日眞殿茶禮,當自內親行矣,該房知悉,時原任大臣·宗親·諸閣臣·諸儒臣二品以上,入參。
三軍府啓曰,今日宣部守薦揀擇時,取見薦單,則宣薦中張斅植,年紀科榜,俱不分明,原薦使之勿施事,分付,何如?傳曰,允。
兵曹啓曰,宣薦內禁衛取才三技入格別單及宣·部·守三薦,參上武臣前銜作散人別取才入格矢數,落仕年條,居住薦,名各其名下,懸註以入之意,敢啓。傳曰,知道。
議政府啓曰,月食救蝕時,發遣本府公事官,摘奸各司,則校書館官員,不待復圓,經先罷歸,雖在他時,固不敢一毫稽忽,伏況昨下飭敎,何等截嚴,而欠敬闕儀,若是無難,事體分義,萬萬駭然,判校金載瓛,爲先汰去,令該府拿問嚴勘,何如?傳曰,允。
兵曹啓曰,慶尙前監司吳取善狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
又啓曰,嶺南別試武士,更爲試取事,草記啓下後,以其本道入格技藝試取,則慈仁閑良朴英璡,永川出身鄭基元,俱未入格,柒谷閑良趙仁規,慶州閑良李宗浩,病不上來,未入格者,依例給糧下送之意,敢啓。傳曰,知道。
吏曹啓目粘連,觀此平安監司韓啓源狀啓,則以爲三和府使李基祖,三載居官,一念爲民,蠲徭革謬,窮蔀賴安,繕械詰戎,桑土有備,茂績夙著,口碑載路,龍川府使申杓,剔奸卹殘,殫誠竭慮,欹器復整,弊局就完,三和府使李基祖,瓜期將迫,龍川府使申杓,仍限不遠,民情擧皆惜去,治效俱宜責成,上項兩邑守令,待箇滿,姑令仍任,令該曹,稟處亦爲白有臥乎所,道臣狀辭,旣如此,三和府使李基祖,龍川府使申杓,依狀請施行,何如?啓依允。
大護軍宋廷和疏曰,缺答曰,省疏具悉。此非劇務,卿其勿辭調理。
上在景福宮。停常參·經筵。
自前夜人定至開東,灑雨下雨,測雨器水深一寸。
傳曰,典醫監二提調,惠民署二提調相換。
政院啓曰,卽者副校理金裕行,以其親病,陳疏徑出,原疏纔已捧入矣。所當直捧遞差傳旨及禁推傳旨,而此與無端徑出,有異,推考警責,何如?傳曰,允。
弘文館啓曰,副校理金裕行,陳疏徑出,下番闕直,事甚未安,典翰未差,應敎趙秉肅,副應敎金錫輔,校理李晩耆·趙秉稷,副校理張原相,竝卽牌招,推移入直,何如?傳曰,允。
三軍府啓曰,卽接訓鍊都監所報,則今六月十九日,習陣日次,而夏而六月七月,冬而十一月十二月,停操事,曾有受敎,依例停止云矣,敢啓。傳曰,知道。
右贊成金學性疏略曰,卽伏見議政府草記,有不勝惶悚之至矣,日月救蝕,卽克謹天戒之意,況飭敎截嚴,在下奉公,固宜十倍警惕,而校書館官之經先退歸,極爲駭妄矣。臣以本館提擧,雖無進去之例,苟能先事操飭,豈至有當夜所失?旣在董率之地,罪著不職,何敢晏然倖逭也哉?伏乞亟勘當律,以昭法紀焉。答曰,省疏具悉。該官員,已有示警,卿亦推考。
知事金炳喬疏曰,缺答曰,省疏具悉。此非劇務,卿其安心調理。
戶曹參判李寅應疏曰,缺答曰,省疏具悉。卿其勿辭行公。
副校理金裕行疏曰,缺省疏具悉。爾其勿辭救護。
上在景福宮。停常參·經筵。
自開東至人定,灑雨下雨,測雨器水深一寸三分。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮相値,不得設行之意,敢啓。傳曰,知道。
吏曹啓目粘連,觀此京畿監司李宜翼狀啓,則南陽府使朴有鵬,三載爲政,一念圖治,剸理得宜,衆瘼就緖,施措有方,窮蔀賴安,至捐薄廩,修繕補葺,昔邑改觀,頌績方蔚,瓜期漸近,民皆願借,特爲仍任,責成永效,令該曹,稟處亦爲白有臥乎所,道臣狀辭,旣如此,姑爲仍任,何如?啓依允。
慶尙監司金世鎬疏。答曰,省疏具悉。卿其勿辭,往欽哉。
己巳六月十八日卯時,上詣眞殿茶禮親行入侍時,行都承旨趙性敎,左承旨趙康夏,右承旨李世宰,左副承旨金商玄,右副承旨南錫熙,同副承旨李命喆,缺原任提學金炳國,提學金學性,原任提學鄭基世,原任直提學曺錫雨·李承輔,檢校直提學趙寧夏·李載冕·閔升鎬,檢校直閣李承純,檢校待敎徐相翊·鄭範朝·趙慶鎬,玉堂缺以次侍立。時至,通禮,跪啓請出次,上具翼善冠·袞龍袍,出齋殿。通禮,導上詣版位,啓請四拜,上四拜。仍詣尊所,性敎,監盞訖,上仍詣第一室神位前,跪,三上香,執盞獻爵,連獻三盞訖,仍詣各室,行禮如儀。通禮,導上降復位,啓請四拜,上四拜。通禮,跪啓禮畢,大臣進前問候訖,通禮導上還齋殿,諸臣以次退出。
上在景福宮。停常參·經筵。
御營廳啓曰,本廳千摠許鏶,以前任茂山府使,方在任所,上來尙遠,久曠可悶,改差,何如?傳曰,允。
承文院啓曰,在前日月食時,都京咨文,前期出來,救食後登時回咨,式例卽然,而今十五日月食咨文,尙不出來,以致咨覆之訖今晼晩,事甚悚悶,分付箕營及灣府,使之馳通于鳳城,以爲刻期探來之地,何如?傳曰,允。
吏曹啓目粘連,觀此慶尙前監司吳取善狀啓,則以爲昌原府使尹永夏,人本精詳,政又綜核,諸務次第整頓,衆瘼幾盡蘇完,恩威竝行,見孚吏民,今春漕捧,極其精平,輿誦方蔚,治績已茂,政合委任,以責成效,瓜期在邇,群情惜去,待瓜滿限一年仍任事,令該曹,稟處亦爲白有臥乎所,道臣狀辭旣如此,依狀請施行,何如?啓依允。
又啓目粘連,觀此慶尙前監司吳取善狀啓,則以爲星州牧使南羲元,一自莅任,刻意圖治,每歲廩餘,盡入矯捄,蕭然居官,不以爲意,又自加瓜,三政皆擧,百度俱興,治績益蔚,遽然瓜期再熟,民情惜去,以若幾敗之局,將見復完之效,失此良手,誠甚慨惜,待瓜滿又爲限一年仍任事,令該曹,稟處亦爲白有臥乎所,道臣狀辭,旣如此,依狀請施行,何如?啓依允。
上在景福宮。停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
備忘記,鍾城都護府使趙羲轍,茂山都護府使申德熙下直,各長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
以司謁康鼎九手本,別監金輔仁等,入直擅離,除下事,傳曰,令該曹決棍十度後,放送。
傳曰,政官牌招開政。
傳曰,在外兵曹參判·藝文提學許遞,今日政差出。
禮曹,來八月初六日,行景慕宮秋享大祭,香祝親傳,取稟,奉敎恭依。
禮曹啓曰,四賢祠祭,例以八月中丁日設行,而今年八月中丁,在十八日,與崇陵忌辰相値矣。依定式以三丁日,磨鍊以入之意,敢啓。傳曰,知道。
以全羅兵使李承淵狀啓,光陽賊變時,烽燧不飭之縣監尹榮信,伊時光景,恐無以常例比議,不必論勘,順天府使柳,政失檢擧,法難曲恕,竝令攸司,稟處事,傳曰,順天府使不察之失,實難曲恕,事已過境,姑令戴罪擧行。
兵曹啓曰,五衛將徐光勳,前任慶州營將,南啓宓,前任公州營將,姜六璂,前任開城府中軍,任元準,前任咸鏡監營中軍,忠翊衛將張德五,前任南虞候,俱在任所,上來間,該廳番次苟艱云,竝改差,何如?傳曰,允。
以吏曹參議洪載順牌不進罷職傳旨,傳曰,只推。
有政。吏批,行判書趙秉昌,參議洪載順,牌招不進,參判姜㳣進。
吏批啓曰,行判書趙秉昌,參議洪載順,竝牌招不進,小臣獨政未安,何以爲之?敢稟。傳曰,仍爲之。
以鄭基會爲兵曹參判,朴珪壽爲藝文提學,李承輔爲典醫提調,洪祐鼎爲司饔主簿。典醫提調宋廷和,惠民提調申錫禧,已上相換事,承傳。南陽府使朴有鵬,姑爲仍任事,承傳。故學生朴栻贈童敎,孝行卓異贈職事,承傳。再政。以朴受晩爲掌樂主簿,趙寬在爲永禧殿參奉。
兵批,判書金壽鉉進。以李寅命爲副摠管,洪在升·姜聞馨·金豐均·梁柱五爲五衛將,李貞祜爲忠翊將,張世龍爲訓鍊主簿,邊徹圭爲南道參軍,金源默爲京畿中軍。知事單吳膺賢,同知單李肯濟,同知加設單李仁容,僉知三單,徐光勳·南啓宓·姜文璂。
上在景福宮。停常參·經筵。
自五更至開東,灑雨下雨,測雨器水深四分。
備忘記,礪山都護府使李憲璟下直,長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
議政府啓曰,晉州牧使鄭顯奭,以治績之優異,年前已蒙陞資之典,而今其瓜期不遠,民情惜去云。特爲仍任,俾責成效,何如?傳曰,允。
義禁府啓曰,江原監司趙龜夏狀啓內,楊口縣監李秉民,爲先罷黜,其罪狀,令攸司稟處事,啓下矣。李秉民時在任所云,依例發遣府羅將拿來,何如?傳曰,待待命拿囚。
吏曹啓目粘連,觀此咸鏡監司李興敏狀啓,則以爲北靑府使李會正,益礪吏事,隨矯民隱,海稅輕歛,津夫安業,倉斛平量,還戶賴惠,制嚴戢頑,理明祛訟,四載政治,若劃一規,百里頌聲,願借十年,昨秋恩仍,特出俯循民情,瓜期又近,待瓜滿更加一年仍任,終始成效,令該曹,稟處亦爲白有臥乎所,道臣狀辭,旣如是,依狀請施行,何如?啓依允。
義禁府啓目,校書判校金載瓛原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
又啓目粘連,向前金載瓛亦救蝕何等敬謹,飭敎尤爲截嚴,而經先罷歸,致有論啓,囚供縱有其說,法意焉逭重勘,以此照律,何如?啓依允。
上在景福宮。停常參·經筵。
自開東至酉時,灑雨下雨,測雨器水深一寸一分。
趙性敎啓曰,左承旨趙康夏,今日不爲仕進,卽爲牌招,何如?傳曰,允。
傳曰,啓字誤踏之中官李漢容,推考。
吏曹啓曰,今六月二十四日,都目政事爲之之意,敢啓。傳曰,知道。
三軍府啓曰,卽見全羅兵使李承淵狀啓,則以爲光陽縣賊變之日,本縣及順天烽燧不擧之該將卒,已自兵營,究覈施律,其餘兩漢,不敢擅便云矣。烽燧法意,何等嚴急,而接壤有警,應擧不審,此不可但以疎忽言矣。順天城隍烽直車順三,帥臣狀本,旣置減等,嚴刑一次定配,光陽烽臺別將李益洙之請援隣邑,未及周察云者,事或無怪,情有可恕,而係是戎政所關,捉上兵營,懲勵放送,何如?傳曰,允。
兵曹啓曰,知中樞府事吳膺賢,僉知中樞府事朴基駿,五衛將洪在升·姜聞馨·金豐均·梁柱五,曹司五衛將朴齊寬,忠翊衛將李貞祜,文臣兼宣傳官朴顥陽,俱以身病猝重,無望供職,部將許櫶,除授在外,過限未肅拜,新除授全羅監營中軍趙存康,身病沈重,時月之內,萬無登途赴任之望,呈狀乞遞,竝改差,何如?傳曰,允。
義禁府照目粘連,校書館判校金載瓛矣本府議啓內,救蝕,何等敬謹,飭敎,尤爲截嚴,而經先罷歸,致有論啓,囚供縱有其說,法意焉逭重勘?以此照律,罪杖一百收贖,告身盡行追奪,私罪。奉敎依允。
上在景福宮。停常參·經筵。
趙康夏啓曰,右承旨李世宰,今日不爲仕進,卽爲牌招,何如?傳曰,允。
傳曰,禮房承旨,馳詣文廟,奉審摘奸以來。
以右承旨李世宰牌不進罷職傳旨,傳曰,只推。
議政府啓曰,軍威縣監,行將差代矣,由來積弊之局,有難付之生手,勿拘常格,各別擇差之意,分付,何如?傳曰,允。
吏曹啓曰,成均館典籍石宗珍·張錫默,俱以身病,呈狀乞遞,竝改差,何如?傳曰,允。
又啓曰,軍資監正權鍾祿,成均館典籍金尙萊,俱以身病,呈狀乞遞,竝改差,何如?傳曰,允。
上在景福宮。〈停〉常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
金商玄啓曰,右副承旨南錫熙,今日不爲仕進,卽爲牌招,何如?傳曰,允。
傳曰,臺諫竝許遞,今日政差出。
傳曰,同經筵竝許遞,今日政差出。
傳曰,呈告同敦寧·泮長許遞,今日政差出。
傳曰,雖非親政,注書·尙瑞院官員,依例陞六。
傳曰,皇朝人子孫,西北·松都人,各別收用。
傳曰,望筒遲滯之吏兵判,推考。
兵曹口傳政事,司果金性均·趙秉鎬·崔鳳九。
政院啓曰,左右史,不可不備,別兼春秋金性均·趙秉鎬·朴定陽·崔鳳九,竝卽牌招,推移入直,何如?傳曰,允。
以別兼春秋金性均·趙秉鎬·朴定陽·崔鳳九牌不進罷職傳旨,傳曰,只推。
議政府啓曰,沃川郡守朴履定,聞遭艱云,道啓雖未上來,此時曠務,委屬可悶,使之今日政差出事,分付,何如?傳曰,允。
又啓曰,務安縣監,今將差代矣。由來弊局,不可不擇差,勿拘常格,各別檢擬事,分付銓曹,何如?傳曰,允。
兵曹啓曰,宣傳官李鍾晉,五衛將張鳳昊·張鉉由·李圭臣·李熙模·金尙謙,忠翊衛將金敏根,俱以病難供職,呈狀乞遞,竝改差,何如?傳曰,允。
又啓曰,五衛將安良弼,病難供職,呈狀乞遞,改差,何如?傳曰,允。
又啓曰,五衛將申橞·馮學祖·宋根柱·李秉秀·鄭思文,忠翊衛將白璟煥,俱以病難供職,呈狀乞遞,竝改差,何如?傳曰,允。
都政。吏批,行判書趙秉昌,參判姜㳣,參議洪載順進。
吏批啓曰,今都目大政,各岐仕滿應遷者,相避及未準朔監察,禁府都事,戶曹·刑曹·工曹·漢城府郞官,平市署官員,五部令,各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六者,未免積滯,依例遷轉,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·守令·察訪竝擬,何如?傳曰,允。
以朴珽鉉爲內資主簿,徐圭淳爲尙衣別提,趙駿九爲典設別提,李稷鉉爲淸風府使,姜穎秀爲咸昌縣監,典籍單金敬義。
吏批啓曰,軍資監正,當以蔭官差出,而擬望之人乏少,外任竝擬,何如?傳曰,允。
以尹秀東爲司宰直長,朴齊性爲司饔直長,李以斗爲獻陵直長,洪祐慶爲沃川郡守,黃鍾奎爲軍資正,鄭鴻賓爲內資奉事,尹行駿·李渭在爲禁府都事,安宗九爲楊口縣監,李一鎭爲監察。
吏批啓曰,咸興府判官,今當差出,而本府,以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以趙在淳爲掌樂主簿,李羲祖爲貞陵令,洪秉僖爲咸興判官,李赫文爲軍威縣監,尹宖善爲務安縣監,軍資主簿單柳肯鎬,以韓鎭泰爲尙衣直長,李愼應爲江西縣令,金宗益爲金井察訪,金善根爲金堤郡守,洪祐鼎爲永禧殿令。
吏批啓曰,平壤府庶尹,今當差出,而本府,以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以李舜宰爲司饔主簿,權用翼爲引儀,任百譱爲尙衣直長,閔昌植爲平壤庶尹,楚徵明爲高厚郡守,愼奎仁爲敦寧主簿,南德熙爲司饔奉事,申鼎熙爲熙川郡守,金甲根爲溫陽郡守,鄭雲韶爲金城縣令,李晩綏爲瓦署別提,朴受晩爲漢城主簿,趙在淳爲監察,尹秉準爲健陵令,吳秉善爲陰城縣監,崔麟九·李寅翼爲掌樂主簿,李秉旭爲莊陵令,洪永禹爲咸悅縣監,孫珪憲爲熊川縣監,承文正字單李熙圭,以洪瓚周爲宗府直長,李敎應爲尙瑞直長,金晩植爲典籍,韓兢烈爲校書判校,元禹常爲樂安郡守,李敎應爲漢城主簿,李獻春爲司饔奉事,趙冕夏爲尙瑞副直長,金炳暉爲禁府都事,徐相敦爲典籍,學錄單崔應珏,以趙冕夏爲尙瑞直長,姜漢奎爲濟用副奉事,李秉雲爲漢城判官,金好翼爲尙衣主簿,徐相敦爲監察,李源興爲尙瑞副直長,李舜宰爲戶曹佐郞,成載璿爲引儀,李容學爲大司成,金晩植爲監察,崇靈殿直長單申翯周,以洪鼎裕爲繕工副奉事,李晩綏爲義盈主簿,李源春爲司饔主簿,洪祐吉爲大司憲,金益容爲大司諫,李重允爲禁府都事,金好翼爲引儀,鄭永澤爲禁府都事,權鍾祿爲司諫,金晩植爲正言,兪鎭龜爲瓦署別提,楚復明爲淑陵令,韓鼎謩爲執義,金震休爲獻納,朴齊寅爲同敦寧,白誠洙·權仁斗爲持平,洪祐吉爲冬至兼謝恩正使,趙寧夏爲副使,趙定熙爲書狀官,學諭單白時洽,以金喆鎭爲德陵直長,柳奎東爲利原縣監,鮮于昇爲典籍,奇陽衍·鄭昌東爲掌令,安亨植〈爲〉兼引儀,金敬義爲禮曹佐郞,趙寅熙·林翰洙·兪錫煥爲同經筵,南宗祐爲義陵奉事,李元祺爲監察,李尙燁爲兵曹正郞,李豐翼爲社稷提調,朴珽鉉爲尙衣主簿,徐相敦爲正言,鮮于昇爲典籍,任憲鎬爲司藝,李用基爲內資主簿,洪基泰爲麒麟察訪,趙駿九爲掌苑別提,金綺秀爲貞陵參奉,閔泳稷爲宣陵參奉,洪哲周爲順陵參奉,任百潤爲泰陵參奉,李泰善爲康陵參奉,洪承五爲弘陵參奉,韓震鉉爲智陵參奉,金濬學爲假引儀,禮賓參奉單金敬熙,禁府都事李重允,義盈奉事洪顯昇,已上相換。故水使閔濟章贈兵判例兼,故學生閔彭齡·金命隆·鄭昱烈贈童敎,已上忠節卓異贈職事,承傳。故學生閔相東贈童敎,學行卓異贈職事,承傳。故學生趙碩弼贈童敎,孝行卓異贈職事,承傳。
兵批,判書金壽鉉進。啓曰,今日都目政事,本曹堂上,不可不備,而參判鄭基會,病不來,參議閔胄顯呈辭受由,參知楚秉悳入直進,參判鄭基會,參議閔胄顯,令政院牌招,同參政事,何如?傳曰,允。
又啓曰,營將虞候,今當差出,而擬望之人乏少,已準朔守令及兵虞候,竝擬,何如?
又啓曰,訓鍊正,今當差出,而擬望之人乏少,外任竝擬,何如?傳曰,允。
以申命淳爲知事,張鳳昊爲五衛將,趙秉鈺爲曹司衛將,李奎書爲阿耳僉使,魚相愚爲慶尙右兵虞候,柳冀天爲右捕從,趙瑋顯爲慶州營將,李敎弼爲公州營將,柳海魯爲咸鏡中軍,趙存成爲開城中軍,徐泓淳爲南虞候,金元性爲僉知,張鉉由爲五衛將,李熙甲爲訓鍊正,趙根榮爲都摠經歷,柳冀伯爲全羅兵虞候,李圭臣爲五衛將,金敏根爲忠翊將,孫鵬周爲訓鍊判官,李智會爲慶尙左兵虞候,朴定陽爲北評事,李熙模·金尙謙爲五衛將,柳奎東爲訓鍊主簿,金箕錫爲水原中軍,李周彦爲全羅中軍,沈興澤爲左捕從,李佑權·李敎俊爲部將,韓興奎爲臨淄僉使,韓益文爲唐浦萬戶,白南益爲訓鍊副正,趙承顯爲僉正,金履奎爲天摩僉使,高錫豹爲於蘭萬戶,金應化爲文山萬戶,申橞爲五衛將,元禹常爲宣傳官,金鳳翼爲訓鍊判官,金義烈爲龍津萬戶,文時用爲山羊會萬戶,馮學祖爲五衛將,吳長善爲文兼,張錫瑢爲守門將,金之海爲井浦萬戶,康孝能爲豐山萬戶,宋根柱爲五衛將,鄭騏澤爲御營把摠,李致貞爲仇寧萬戶,李敎俊爲金烏別將,李南輔爲宣傳官,李秉秀·鄭思文爲五衛將,徐澈淳爲訓鍊僉正,白璟煥爲忠翊將,柳奎東爲訓鍊判官,韓基榮爲公忠水虞候,李佑權爲慶尙左水虞候,張道煥爲長峰別將,李鍾殷爲訓鍊主薄,呂東燁爲部將,金鶴喜爲武兼,郭祚運爲全羅左水虞候,車敬軾爲許沙僉使,李敎春·徐恒淳·崔漢喆·安良弼爲五衛將,朴元鎭爲忠翊將,趙贄顯爲三軍府從事官,李鳳奎爲部將,柳奎東爲訓鍊僉正,李鉉九爲判官,趙希永爲五衛將,李翰榮爲宣傳官,裴龍九爲訓鍊主簿,李勉愚爲同知,孫應泰爲都摠經歷,具然相爲部將,元禹常爲訓鍊僉正,李秀翼爲判官,吳正善爲宣傳官,李昌權爲訓鍊主簿,李建晢爲宣傳官,趙容夏·蔡殷默爲武兼,柳曦東·金鼎祐·孫德顯爲部將,金奎華·李敎錫·玄翼健·李應遠·崔錫基爲守門將,李完馥爲濬源殿守門將,華寧殿守門將單尹泰榮,鎭東權管單鄭民洙,西水羅權管單金在仁,馬馬海權管單孫完基,小農權管單洪致淳,栗浦權管單裴榮樂,廣坪權管韓璘珍,廟洞權管單胡致昇,訓鍊判官金源植,主簿安世業·張世龍·朴熙淳,以上依定式減下。以韓益文爲訓鍊判官,加設崔秀龍·崔應均·金承烈·高尙謙爲主簿,加設同知單金尙宜,僉知三單,柳瑛·朴信根·金鎭民,訓鍊主簿單金錫起,本院去官慶州營將趙瑋顯,公州營將李敎弼,咸鏡中軍柳海魯,開城中軍趙存成,南虞候徐泓淳,以上今折衝加資事,承傳。副司正鄭益鉉,同知二十單,朴齊吉·丁鴻仁·李繼喆·金元永·金仲璇·洪觀楫·崔孝得·崔喜完·劉安柱·李福延·梁柱五·金魯成·河始淡·嚴鎭一·全致福·黃熙琬·洪宗崙·金廷億·鄭僖赫·鄭思文,僉知十七單任元準·洪在升·姜聞馨·張鉉由·李圭臣·李熙模·金尙謙·李秉秀·宋根柱·申橞·安良弼·南相善·趙秉鈺·張德五·李貞祜·金敏根·白璟煥,副司果金駿鉉·李敎直·鄭暢鉉·具大植·許·南啓寯·李敏華·李·趙羲斗·李河龍·姜奎東·朴秀英。
傳曰,守令·邊將初仕人,皆令明日待令。
全羅監司徐相鼎疏曰,缺答曰,省疏具悉。向來晉資之命,寔由乎詰戎繕械之得其宜焉,省內竊發之徒,今旣次第就法,繼此撫循輯寧之方,予有厚望於卿矣,其勿更辭,亦勿自引,益殫藩宣之責,用副如傷若保之念。
上在景福宮。停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
備忘記,高嶺僉使李熙觀下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,檢校直閣李淳翼,馳詣健陵,奉審摘奸,仍留監祭,顯隆園·華寧殿,一體奉審以來。
傳曰,守令·邊將初仕人入侍。
傳曰,訓鍊副正白南益,副護軍李昌漢,竝宣傳官加設單付,使之承傳擧行,白南益所帶訓鍊副正,仍帶。
傳曰,晦日次對,依例來會。
政院啓曰,左右史,不可不備,別兼春秋金性均·趙秉鎬·朴定陽·崔鳳九,旣有只推之命,竝卽牌招,推移入直,何如?傳曰,允。
以別兼春秋金性均·朴定陽·崔鳳九牌不進罷職傳旨,傳曰,只推。
吏曹啓曰,昨日政事中,典籍鮮于昇蒙點,而又爲誤擬典籍副望,至蒙恩點,臣不勝惶恐,而原望筒,勿施,何如?傳曰,允。
政院啓曰,奏御文字,何等審愼,而昨日政事中,典籍鮮于昇,蒙點之後,又爲誤擬於典籍副望,至蒙恩點,事甚未安,當該吏曹堂上,不可無警,推考,何如?傳曰,允。
司僕寺啓曰,濟州出來先運,年例進上八匹,三名日進上馬六十匹,凶咎駑馬二十匹,合八十八匹內,三匹中路故失,七匹中路病留,二匹津頭逃逸,二匹到本寺病留除,實納馬七十四匹,禾毛色,別單書入之意,敢啓。傳曰,知道。
兵曹啓曰,新除授北評事朴定陽,身病猝重,萬無登途赴任之望云。病旣如此,則不可强令赴任,改差,何如?傳曰,允。
己巳六月二十五日辰時,上御慈慶殿。守令·邊將初仕人入侍時,左副承旨金商玄,假注書李秀萬,記注官方孝隣·白時範,以次進伏。
上在景福宮。停常參·經筵。
營建都監啓曰,本都監郞廳洪永禹,移拜咸悅縣監矣,其代以漢城判官李秉雲差下,監造官崔麟九,移拜掌樂主簿矣,其代以宗府直長洪瓚周差下,使之察任,何如?傳曰,允。
義禁府啓曰,水原留守李載元狀啓內,本府判官兼任中軍尹喜秀,爲先罷黜,其罪狀,令攸司,稟處事,啓下矣。尹喜秀,今方待命,拿囚之意,敢啓。傳曰,知道。
兵曹口傳政事,司果朴定陽。
御營廳啓曰,本廳哨官李承烈,身病甚重,勢難察任,改差,何如?傳曰,允。
兵曹口傳政事,宣傳官加設二單,李昌漢·白南益,單付事,承傳。
上在景福宮。停常參·經筵。
自申時至人定,灑雨下雨,測雨器水深一分。
傳曰,注書李寅晩陞六。
傳曰,注薦爲之。
注薦,徐胄淳·洪健植·趙宇熙·魚允中·姜文馨·李建昌·朴容大·李秀萬,已上取八人。
傳曰,都憲·諫長外,臺諫竝許遞,前望入之。
臺諫前望入之,執義趙秉肅,司諫李在果,持平李·趙漢益,獻納李龍雨落點。
政院啓曰,卽者長興庫官員來言,來初一日日食救蝕時,提調當爲進參,而提調李䆃重,有身病,不得進參云,卽爲牌招,何如?傳曰,許遞,令該曹口傳差出。
吏曹口傳政事,以金炳國爲長興提調。
吏曹啓曰,禮曹佐郞金壽仁,以其身病,呈狀乞遞,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
義禁府啓目,前水原中軍尹喜秀原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目粘連,向前尹喜秀,亦不由定式,擅許直到,法意所在,有難全恕,以此照律,何如?啓依允。
義禁府照目粘連,水原兼任中軍尹喜秀矣本府議啓內,不由定式,擅許直到,法意所在,有難全恕,以此照律,罪笞五十收贖,解見任,別敍,私罪。奉敎依允爲旀,功減一等爲良如敎。
上在景福宮。停常參·經筵。
傳曰,奉審閣臣入侍。
傳曰,長興提調之代,宗正卿李彙重除授。
傳曰,校理·副校理竝許遞,副司果申鴻朝·朴弘壽·李晩由·鄭友鉉除授。
傳曰,玉堂有闕之代,副司果李殷春除授。
弘文館啓曰,副校理臣張原相,以永寧殿秋享大祭祭官,今日肄儀時,晝仕出去之意,敢啓。傳曰,知道。
又啓曰,上番闕直,事甚未安,典翰·應敎未差,副應敎金錫輔,新除授校理申鴻朝·朴弘壽,副校理鄭友鉉,竝卽牌招,推移入直,新除授副修撰李殷春一體牌招察任,何如?傳曰,允。
又啓曰,新除授副校理李晩由,時在慶尙道禮安地,經筵入番事緊,請斯速乘馹上來,下諭。答曰,許遞。
兵曹啓曰,文臣兼宣傳官趙秉稷,時無職名,依例口傳付軍職以入之意,敢啓。傳曰,知道。
承文院啓曰,卽見都京禮部咨文二道出來者,漂民金辛仕等九名,出送云矣。前頭使行奉表申謝之意,先通咨文,按例撰出,月食咨文,今纔出來,則此與先期承准,有異,依壬戌年日食時例,撰出回咨,竝付回撥,下送灣府,轉致鳳城,入送北京之地,何如?傳曰,允。
吏曹,長興提調單李彙重,校理二單,申鴻朝·朴弘壽,副校理二單,李晩由·鄭友鉉,副修撰單李殷春,已上除授事,承傳。
司饔院啓曰,今日監膳時,日下生鮮,腐傷體小,屢次點退,其所改色,與前無異,日勢漸晩,雖不得不捧入,而今當潦水,捉得無路云。在前如此之時,曾有所稟旨代封之例矣,莫重御供,自下不敢擅便,惶恐,敢啓。傳曰,知道。代封。
知事金炳國疏曰,缺答曰,省疏具悉。所請依施。
己巳六月二十八日申時,上御紫薇堂。奉審閣臣入侍時,同副承旨李命喆,假注書白時洽,記注官白時範,別兼春秋趙秉鎬,檢校直閣李淳翼,以次進伏訖。上曰,史官分左右。上命閣臣進前。淳翼進前,奏曰,臣承命馳詣健陵,陵上奉審則無頉,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣顯隆園,園上奉審則無頉,碑閣丁字閣奉審則無頉,仍詣華寧殿,殿內奉審,則安寧,還詣健陵,仍留監祭,將事安寧之意,敢此仰達矣。
上在景福宮。停常參·經筵。
備忘記,慶州營將趙瑋顯下直,長弓一張,長箭一部,片箭一部,筒兒一箇賜給。
傳曰,吏曹判書有闕之代,前望入之。
吏曹判書前望入之,南性元添書落點。
兵曹啓曰,再明日日食救食時,本曹堂上一員,當爲進參,而參判鄭基會差祭,參議未差,參知楚秉悳入直進,無進參之員,未差之代,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
政院啓曰,卽者觀象監官員來言,來初一日親臨救蝕時,提調一員詣闕進參,一員本監進去,而提調金大根在外,不得進參云,何以爲之?敢稟。傳曰,許遞。令該曹口傳差出。
吏曹啓曰,卽接通禮院牒報,則以爲來七月初一日,宗廟·永寧殿秋享大祭親傳香敎,是時左右通禮,不可不備,而左通禮李在果,移拜臺職矣,卽速變通,及時擧行之地云。其代,口傳備擬以入之意,敢啓。傳曰,知道。
政院啓曰,卽者繕工監官員來言,來初一日日食救蝕時,提調一員,當爲進參,而提調金炳地在外,不得進參云,何以爲之?敢稟。傳曰,許遞,令該曹口傳差出。
吏曹口傳政事,以李敦應爲兵曹參判,李赫準爲兵曹參議,金裕行爲左通禮,鄭基世爲觀象監提調,兪鎭五爲繕工提調。
承文院啓曰,冬至兼謝恩使,今旣差出矣,今春回還使臣加賞事,漂民申順集·金辛仕等兩次出送事,而已上三起,以無方物磨鍊之意,分付該曹該院,何如?傳曰,允。
行吏曹判書趙秉昌疏。答曰,省疏具悉。所請依施。
上在景福宮。停常參·經筵。
藥房都提調洪淳穆,提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,日熱如此,輕囚放釋。
傳曰,大臣政府堂上引見。
傳曰,兵曹判書有闕之代,前望入之。
兵曹判書前望入之,李景夏落點。
傳曰,吏曹參判有闕之代,前望入之。
吏曹參判前望入之,金基纘落點。
傳曰,有實故玉堂許遞,前望入之。
玉堂前望入之,校理趙秉鎬·趙秉稷落點。
傳曰,弘圈爲之。
傳曰,館錄爲之。
政院啓曰,弘圈爲之事,命下矣。政官牌招開政,何如?傳曰,允。
典翰會圈七點,金性均,六點,趙肅夏·趙恒敎·李容萬·趙定熙。
弘文館啓曰,弘圈爲之事,命下矣。行副提學鄭健朝,檢校副提學李鎬俊·金炳始,檢校典翰李根秀·李明應·李冕光·趙康夏·金奎弘·李起鎬,竝卽牌招,以爲會圈之地,何如?傳曰,允。
又啓曰,新錄事,命下矣。典翰·應敎·副校理二員,修撰一員,副修撰一員未差,副應敎金錫輔,副修撰李承宇,新除授校理趙秉鎬·趙秉稷,竝卽牌招,以爲備員會圈之地,何如?傳曰,允。
又啓曰,新除授典翰金性均敎旨安寶次,濬哲之寶,請出之意,敢啓。傳曰,知道。
弘文錄五點,李敦夏·趙漢益·崔鳳九·金晩植·徐相敦·李寅晩以上取六人。特進官抄啓,鄭周應·趙寅熙·申正熙·趙成夏·趙采夏·李容直·李寅亮·李潤壽·金炳淵·吳夏泳·閔奎鎬·任百哲·李德秀·李承五。
宗親府啓曰,明日,卽天漢殿朔奉審日次,臣徹宇,進詣擧行之意,敢啓。傳曰,知道。
兵曹啓曰,明日親臨救食時,宗廟·永寧殿秋享大祭香祝,親臨時入番禁軍等,別將當爲率領侍衛,而禁軍別將申正熙,有身病,不得擧行,以二番內禁衛將趙儀顯,使之兼別將擧行,何如?傳曰,允。
都摠府啓曰,今日內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,來七月初二日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與呈辭受由在外未肅拜,排擬苟艱,依定式軍門將官,代差以入之意,敢啓。傳曰,知道。
明日出宮門路,以崇陽門爲之。
傳曰,發遣吏郞,諸執事淸齋與否,摘奸以來。
政院啓曰,行吏曹判書南性元,參判金基纘,參議洪載順牌不進推考傳旨及罷職傳旨,今方捧入,而開政命下之後,如是違牌,事甚未安,判書陳疏,參判更爲牌招,何如?傳曰,允。參議只推,一體牌招,判書疏批已下,亦爲牌招。
又啓曰,臣錫熙,敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則結案罪人二名,未推覈罪人一名,係是重囚,故竝仍囚,其餘罪人金振汝等二十五名,係是輕囚,故竝依傳敎,放送之意,敢啓。傳曰,知道。
兵曹啓曰,各廳堂下武臣朔試射,庚暑勿爲設行事,草記,曾有定式矣。今六月朔試射,依定式停止之意,敢啓。傳曰,知道。
又啓曰,今六月三十日亥正初刻十一分,立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
有政。吏批,行判書南性元進,參判金基纘,參議洪載順牌招不進。以李尙燁·趙景昌爲掌令,李元祺·李寅會爲正言,金性均爲典翰,趙定熙爲應敎,李宅應·李殷春爲副校理,李在果爲副修撰,姜㳣爲刑曹參判,趙寅熙爲同春秋,張原相爲檢詳,李寅晩爲監察,徐胄淳爲注書,石宗珍爲禮曹佐郞,朴齊性爲典設別提,晉州牧使鄭顯奭,特爲仍任事,承傳。再政。以李南會爲司諫,李應鼎·李龍雨爲修撰,洪健植爲注書,李冕柱爲兵曹正郞,金羽東爲直講,朴受晩爲引儀,兼春秋單金泰煥,舍人單張原相。
兵批,同知加設二單,朴廷植·朴英勳,僉知單許桂。
吏曹參判姜㳣疏曰,伏以臣於見叨銓銜,卽已試蔑效之地也,才具之不稱,醜拙之畢露,追惟惶恧,尙切于中,千萬不自意,前望恩點,有隕自天,私分踰濫,愈去愈甚,名器玷汚,較前滋悚,浹月蹲仍,亦嘗代斲,是豈臣謂以宿趼,若固有之,不畏嗤點,不顧廉防,而淟涊至此哉?秪緣分義居先,煩瀆是懼,囁嚅趑趄,甘自歸於貪榮戀寵之科,而其求解一念,已自新除之初,未嘗食息暫忘,則閔覆之天,照臨如日,又安得不以曾前所蒙之體諒,更望於今日乎?且臣素患宿暑,積有年所,値此潦熱,重添感祟,食飮全却,奄奄床玆,目下實狀,萬無時日動彈之望,亞堂,雖與長席有異,亦不可一味虛縻,以作養病之坊也,審矣,瘝曠之罪,獨屬臣身,苟且之嫌,徒損國體,敢作必呼之情,仰冀曲遂之仁。伏乞聖明,特垂鑑諒,將臣亞銓之職,亟賜鐫遞,俾得安意調病,以幸公私焉。答曰,省疏具悉。所請依施。
兵曹判書金壽鉉疏曰,缺答曰,省疏具悉。實病旣如此,本兵之任,許遞。
行吏曹判書南性元疏曰,缺答曰,省疏具悉。卿其勿辭行公。
己巳六月三十日辰時,上御紫薇堂。藥房入診,大臣政府堂上引見同爲入侍時,都提調洪淳穆,提調金世均,副提調趙性敎,假注書白時洽,記注官金鼎燮,別兼春秋金性均,檢校待敎徐相翊,行都承旨趙性敎,假注書李鳳德,事變假注書金禹鉉,記注官金鼎燮,別兼春秋金性均,領議政金炳學,右義政洪淳穆,政府堂上金學性·鄭基世·徐戴淳·金炳㴤·李周喆·金世均·朴珪壽·李豐翼·金益文·李章濂·李元熙·李裕膺·嚴錫鼎·許熠,校理朴弘壽,以次進伏,醫官李慶年·黃道淳·李漢慶·朴時永,進伏楹外訖。上曰,史官分左右。炳學·淳穆,進前問候訖,淳穆曰,醫官待令,使之入診乎?上可之。慶年等,以次診候,退伏楹外訖。淳穆曰,脈候奏之。慶年等奏曰,脈候,左右三部調均矣。上命藥房先退。上曰,次對爲之。炳學曰,孟秋月朔,太史奏日當食,聖心大警惕,爰降親臨救食之命,此我英廟朝已行者,而我殿下,克謹天戒,恐懼修省,有可以月常避日,當食不食,中外瞻聆,不任攢頌之至,第念應天之道,惟在乎以實心行實政,一念不實,無以合天心,一事不實,無以順天,則所謂體信達順,可以事天者也。夫天之視聽,皆自我民,民心歡悅,則氣和形和,感應之妙,捷於影響,惟殿下,必於實地上下工,講學則求其勤,民隱則求其恤,內而修明治具,外而董飭群工,郅隆雍熙,德化日盛,天心悅豫,休祥自至,天且不違,況人乎?大抵實心實政,爲合天心,順天則之本,苟於事爲施措之間,不以實應之,欲其規規於事例之末,則恐懼修省,徒爲一時文具而止,殿下於此必有赫然內省,伏祝伏祝。上曰,所陳切實,當服膺矣。出擧條炳學曰,健元陵丁字閣·碑閣,歲年旣久,往往頹圮,肅敬之地,冞切悚悶矣。其在事體,不可不一新改建,令營建都監,木石材瓦,預爲準備,待明春卽爲始役事,分付,何如?上曰,果是一時爲急,另飭營建都監,物力準備,待明春卽速擧行,可也。出擧條炳學曰,還穀法意,本自嚴重,列邑所在,各有定摠,而苟或此邑穀多,彼邑穀少,則量其民戶,限幾石移送者,未始不爲裒多益寡之政矣。邇來則毋論邑穀之多少,民戶之衆寡,稱之以救弊,輒得幾千百石,營邑之吏,私相幻弄,中間消瀜,其數不少,畢竟刷逋之際,無異白徵於民,民勢到此,將何以聊生乎?自今爲始,如有不得不移轉之邑,雖一粒一包之微,詳具事狀,論報廟堂後,施行,而如是申明之後,一往襲謬,匿不以聞,營邑之臣,難免從重論警,將臣此奏,關飭八道四都,俾有以防吏奸祛民瘼之地,何如?上曰,廟堂,本是穀簿句管之地,不由廟堂,私自幻弄,此何法綱乎?嚴明定式,可也。出擧條炳學曰,各道監牧官,係是司僕寺郞官,而六臘褒貶,自京司磨勘矣。此是省內掌牧之官,則聲聞所及,治績之善不善,必有揜之不得者,繼自今各該道臣與守臣,亦爲殿最之意,定式施行,何如?上曰,依爲之。出擧條炳學曰,卽見慶尙左水使具胄元啓本,則本營原定砲手外,五十名加設,而別餉米耗一千石中,詳定條三百石,本色復舊,則新砲料布,庶爲排比,且本營射夫砲手,都試赴擧於統營,跋涉遠程,擧皆厭避,本營與所屬邑鎭射砲等都試,每年春秋,移設於本營,而萊府新設砲手一百名,使之一體許赴事,竝請令廟堂,稟處矣。餉耗之本色收捧,爲其支放之需,則今於砲軍之加定也,聊賴之費,不可不就此磨鍊,詳定條,特許本色復舊,俾爲接濟之方,射砲都試之赴擧統營,雖是定式攸在,而幾百軍卒之遠塗赴試,非但往來之爲弊,邊門重地,實不無疎虞之慮,且似此去處之移設都試,亦有可援之例,至於萊府砲軍,有不可異同,竝依狀請許施,何如?上曰,依爲之。出擧條炳學曰,東萊,以彼倭接濟之地,自來凋弊,常所憂慮,而且新設砲軍支放之資,不容不及今磨鍊,雖以公忠水營言之,海防緊要,固何如?營樣近甚殘薄,軍卒無所聊賴,此皆目下軍務之宜極不宜緩者也。以今經費之艱絀,果難議到於此事,而第念管稅廳,卽度支外庫也,就此區劃,容有紓力之方,自今年爲始,所捧稅錢中,各五千兩,每年分送於東萊府及公忠水營,凡於軍需,量宜措處,俾無一毫疎虞之患。近聞武庫軍物,萬不成樣云,四方表準之所,實不可荏苒抛置,此亦每年二千兩劃送,以爲這這修改之意,一體分付,何如?上曰,依爲之。出擧條炳學曰,卽見公忠監司閔致庠所報,則元山別將,卽營校自辟,而向已革罷,就道內邊將中一窠,許屬本營爲辭矣。京營久勤之從以窠窄,雖甚可悶,外道自辟之乍行旋罷,亦合存商,舒川浦萬戶窠,待瓜滿,許令移屬本營,仍以別將啓下,俾爲營校區處之地,何如?上曰,依爲之。出擧條炳學曰,行護軍林翰洙祖與曾祖,當爲追榮,而所后家,無可施處,依近例移贈其本生,何如?上曰,依爲之。出擧條上曰,大臣就座。性敎曰,諸宰奏事。學性等曰,無所奏矣。性敎曰,玉堂所懷奏之。弘壽曰,伏念聖學緝熙之工,不容不仰達矣。庚炎方酷之時,法講雖依例頉稟,未幾秋氣漸生,復御經筵,以古聖王惜寸陰之工,更加體念,日新厥德之要,只在乎斯,伏願殿下,懋哉懋哉。上曰,所陳甚好,當留念矣。出擧條性敎曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出榻敎上曰,史官就座。命大臣先退,又命退,諸臣以次退出。日記廳堂上朴容大。郞廳申炳休·權泰植。
上在景福宮。停常參·經筵。
寅時,日有食之。
詣勤政殿月臺,親臨救食,還入幕次後,藥房·內閣·政院·玉堂,口傳問安。答曰,知道。親傳香,還入幕次後,藥房·內閣·政院·玉堂,口傳問安。答曰,知道。還內後,藥房·內閣·政院·玉堂,口傳問安。答曰,知道。
傳曰,宗廟·永禧殿,香祝,當親準矣,該房知悉。
傳曰,我翼考寶甲誕辰不遠,俯仰今昔,靡所逮及,春間謁陵,雖得以少伸情禮,是月是日,予小子追慕之誠,尤當何居?來八月初九日,親行眞殿酌獻禮,仍詣綏陵親祭矣,該房知悉。
傳曰,綏陵親祭後,當詣健元陵·顯陵·徽陵·惠陵·景陵親祭,仍爲經宿,初十日還宮時,當詣懿陵親祭,仍詣貞陵親祭矣,該房知悉。
傳曰,禮房承旨,馳詣宗廟·永寧殿,奉審摘奸以來。
以司謁口傳下敎曰,幸行軍令,今初三日待令。
以司謁口傳下敎曰,還宮時晝停,以懿陵齋室爲之。
傳曰,知申外承旨竝許遞,前望入之。
承旨前望入之,柳·金炳始·申獻求·洪遠植·趙準永,落點。
奎章閣啓曰,景慕宮望廟樓,今朔奉審無頉之意,敢啓。傳曰,知道。
弘文館啓曰,新除授典翰金性均,卽爲牌招察任,何如?傳曰,允。
又啓曰,新除授副校理李殷春,修撰朴顥陽·鄭友鉉,竝卽牌招察任,何如?傳曰,允。
又啓曰,新除授副校理李宅應,時在公忠道報恩地,經筵入番事緊,請斯速乘馹上來事,下諭。答曰,許遞。
政院啓曰,行都承旨趙性敎,新除授左承旨金炳始,右承旨洪遠植,左副承旨申獻求,同副承旨趙準永,竝卽牌招,何如?傳曰,允。
又啓曰,新除授右副承旨柳,時在全羅道順天府任所,交代後,斯速乘馹上來事,下諭,何如?傳曰,許遞,前望入之。
禮曹,今七月二十五日,大殿誕日,陳賀時,應行節目,參考前例磨鍊爲白去乎,依此擧行,何如?啓,權停爲良如敎。
禮曹啓曰,太廟展謁,每以春秋定式,取稟矣,今秋展謁吉日,以何間推擇乎?敢稟。傳曰,今二十八日爲之。
又啓曰,景慕宮展謁,每以孟春孟秋定式,取稟矣,今秋展謁吉日,以何間推擇乎?敢稟。傳曰,今二十八日爲之。
兵曹啓曰,禁軍別將申正熙,今旣瓜滿,改差,何如?傳曰,允。
兵曹以鄭圭應,爲禁軍別將。
上護軍徐載淳疏略曰,臣見差永寧殿獻官,未及於親傳香祝時,以致改標而臣與該堂上,竝承問備之典,夫有國所重,祀典爲最,而旣不及時,則揆以常憲,合置重辟,而聖度天大,罰止薄警,臣豈敢晏若無辜,不思所以自效之道乎?伏乞聖明下臣司敗,勘以當律焉。答曰,省疏具悉。旣問備矣,今何更引?
己巳七月初一日寅時,上詣勤政殿月臺,親臨救食,宗廟·永寧殿秋享大祭,香祝親傳入侍時,行都承旨趙性敎,左承旨趙康夏,右承旨李世宰,左副承旨金商玄,右副承旨南錫熙,同副承旨李命喆,史官缺檢校直提學趙寧夏·李載冕,檢校直閣李世用,檢校待敎徐相翊,玉堂缺以次侍立。時至,通禮,跪啓請外辦,上具翼善冠·黲袍·烏犀帶·黑皮靴,乘輿出永化門,藥房提調金世均,副提調趙性敎,進前問候訖,出崇陽門,入勤政門詣勤政殿月臺,降輿。通禮,導上詣褥位,上跪,觀象監提調進前跪啓曰,日將虧食,請警惕修省,又跪啓請伐鼓。上可之。典樂三人伐鼓,觀象監提調奉進交食儀器,置於案上,上親覽救食,觀象監提調,又跪告曰,日將食甚,請益加警省,又跪告曰,日將復圓,請靡懈厥省,復圓,鼓止。通禮跪啓請入小次。少頃,通禮跪啓請出次,上改具翼善冠·袞龍袍以出,通禮,導上詣褥位,南向立,引儀,引宗廟獻官金炳㴤,永寧殿獻官李昇應,進詣褥位之左,香室官員,奉香祝,跪授康夏,康夏東向跪進,上受之以授獻官等,獻官等,以次跪受興。通禮,導上降詣祗送位,獻官等,奉香祝,由正路出,上鞠躬,過則平身。通禮,跪啓禮畢。性敎曰,祀典所重,何等審愼,而永寧殿獻官徐戴淳,趁不待令,以致改付標受香之境,事體所在,誠極未安,當該獻官,從重推考,雖以差祭堂上言之,不卽知委,有此遲滯,亦涉未安,推考,何如?上曰,竝從重推考。上還入小次。少頃,通禮,跪啓請出次乘輿,上出次乘輿,出勤政門,入崇陽門。商玄,請出標信解嚴。由永化門還內,諸臣以次退出。
上在景福宮。停常參·經筵。
承旨前望入之,李載鵬落點。
政院啓曰,新除授左副承旨李載鵬,卽爲牌招,何如?傳曰,允。
傳曰,左副承旨·同副承旨許遞,前望入之。
承旨前望入之,金商玄·趙準永落點。
訓鍊都監啓曰,本局中軍吳顯文,身病猝重,勢難察任,改差,何如?傳曰,允。
兵曹,以許熠爲訓鍊都監中軍。
上護軍鄭基世疏曰,伏以臣父近爲調病,以時來往於鄕第矣,顧臣情私,隨侍扶護,實難一日離側,而所有廚院提擧之銜,監進御膳,職掌綦重,虛縻經行,實非義分之所敢出,方擬冒進情懇,仰冀體諒,際又伏蒙雲監提調恩點矣,奉旨惶感,豈敢爲辭免之計,而是任亦非閒司漫職之所可比也,若緣臣而以致瘝曠,則臣心悚悶,尤當何如哉?用敢短牘奏知,惟聖明,俯垂鑑諒,將臣兩提擧之任,竝許鐫改,以安私心焉,臣無任云云。答曰,省疏具悉。所辭兩提擧,何可竝解?廚院提擧許遞。
兵曹判書李景夏疏。答曰,省疏具悉。卿其勿辭行公。
注書洪健植疏。答曰,省疏具悉。所請依施。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,豐山萬戶康孝能下直,長弓一張,長箭一部,片箭一部,筒兒一箇賜給。
傳曰,前檢閱李承宇,別兼春秋差下。
傳曰,玉堂有闕之代,前望入之。
玉堂前望入之,副校理李弼儀落點。
政院啓曰,前檢閱李承宇,別兼春秋差下事,命下矣。令該曹,口傳單付,牌招察任,何如?傳曰,允。
吏曹口傳政事,別兼春秋單李承宇。
兵曹,健元陵·顯陵·惠陵·徽陵·綏陵·景陵·懿陵·貞陵,幸行時,軍令,八月初九日出宮,廟洞晝停所,自闕門十六里,健元陵展謁,自晝停所十五里,以上三十一里,親祭,顯陵展謁親祭,徽陵展謁親祭,惠陵展謁親祭,綏陵展謁親祭,景陵展謁親祭經宿,初十日懿陵展謁,自陵所十八里,親祭,齋室晝停,仍詣貞陵展謁,自懿陵八里,親祭,當日還宮,自貞陵十五里。
兵曹啓曰,今七月二十八日,大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊?餘軍留營,何以爲之乎?敢稟。傳曰,禁將,率該營旗鼓標下軍與訓局馬軍二哨,步軍三哨,爲先廂,御營步軍二哨,兩營騎士各一番,御將率領爲後廂,禁軍二番,爲之留營,留陣置之。
兵曹啓曰,今此幸行時,隨駕營門,依定式以春幸行隨駕營門,當爲磨鍊,而今春幸行時,訓局馬軍四哨,步軍四哨,御營步軍二哨,御將,率領爲先廂,訓局步軍一哨,禁營步軍二哨,兩營騎士各一番,禁將率領爲後廂,禁軍二番隨駕,訓將率該營餘軍留都矣。禁軍及馬步軍,以幾番幾哨磨鍊乎?敢稟。傳曰,訓局馬軍四哨,步軍六哨,訓將率領爲先廂,訓局步軍一哨,禁營步軍二哨,兩營騎士各一番,禁將率領爲後廂,禁軍二番爲之,御將率該營標下軍與訓局餘軍留都。
又啓曰,在前幸行時,摠戎使,率訓局餘軍,迎秋門外留陳矣。今亦依此擧行,何如?傳曰,允。
又啓曰,在前經宿幸行時,侍衛例爲稟旨磨鍊,而今春幸行時,兵曹都摠府堂上郞廳,各二員,五衛將二員,武兼二員,隨駕矣。今番則何以爲之乎?敢稟。傳曰,依今春幸行時例爲之。
又啓曰,在前幸行時,挾輦軍四百名,或三百名,餘軍二百名,或一百名,磨鍊,而今春幸行時,挾輦軍二百名,餘軍一百名,磨鍊矣。今番則何以爲之乎?敢稟。傳曰,依今春幸行時例磨鍊。
又啓曰,在前幸行時,先廂步軍一哨除出,晝停所作門矣。今亦依此擧行,何如?傳曰,允。
又啓〈曰〉,在前經宿幸行時,城外屛門把守,大駕行過後,入來留都營,回鑾時,出去把守矣。今亦依此擧行,何如?傳曰,允。
又啓曰,在前幸行時,十里外,斥堠伏兵傳語軍,以畿邑所屬束伍軍,擧行矣。今亦依此磨鍊,何如?傳曰,允。
又啓曰,今此幸行時,宿所設布帳及虎網子,當爲稟旨磨鍊,而在前經宿幸行時,連因下敎置之矣。今番則何以爲之乎?敢稟。傳曰,置之。
又啓曰,今此幸行時,陵所宿所,先後廂軍兵環衛外行,外方扈衛軍兵,當爲稟旨磨鍊,而在前經宿幸行時,連因下敎置之矣。今番則何以爲之乎?敢稟。傳曰,置之。
又啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
司僕寺啓曰,今此綏陵·健元陵·顯陵·徽陵·惠陵·景陵·懿陵·貞陵親祭時,各差備入把馬磨練,別單書入,而其中驛馬,則令兵曹知委畿內各驛,使之直爲入把,何如?傳曰,允。
又啓曰,今此綏陵·健元陵·顯陵·徽陵·惠陵·懿陵·貞陵親祭時,補把驛馬,嶺南·湖南,限三十匹,分排知委各驛,以爲入用之地,何如?傳曰,允。
義禁府啓目,全羅中軍趙珩鎬原情云云。問目內辭緣,泛稱遲晩,刑推得情,何如?啓嚴刑一次,放送爲良如敎。
己巳七月初三日巳時,上具戎服乘座馬,詣隆文堂,陞座,以司謁命軍士房承旨入侍,左副承旨金商玄,注書,史官缺以次進伏訖。上曰,史官分左右。商玄曰,軍令待令入侍之時,承傳宣傳官,陞堂擧行矣。今亦依此擧行乎?上可之。承傳宣傳官,引兵曹判書李景夏,進前跪請軍令以授宣傳官,宣傳官跪受,以授商玄,商玄跪受,讀奏訖,跪進,挾侍,跪受以進,踏啓字以下,挾侍跪傳商玄,商玄跪受,書判付讀奏訖,以授宣傳官,宣傳官跪受,傳于兵曹判書,兵曹判書跪受,宣傳官命起來,兵曹判書應退。上曰,史官就座。命退,承史以次退出。
上在景福宮。停常參·經筵。
政院啓曰,右副承旨申獻求,今日不爲仕進,卽爲牌招,何如?傳曰,允。
議政府啓曰,卽見公忠監司閔致庠所報,則本道監試試所之輪定各邑自是定式,而每當偏小邑設試之時,物力難辦,爲弊多端矣。忠州則邑巨物衆,儒生往赴道里均適,左道監試試邑,自今年爲始,以忠州牧,永定施行爲辭矣。設場之物力旣優,赴擧之程塗且均,至有多士之抱狀齊訴,則不必以事涉更張,有所靳持,依報請許施,何如?傳曰,允。
又啓曰,經宿幸行時,各道道臣,例爲出待境上,而爲念民邑之弊,每多停止之時,今亦置之事,分付,何如?傳曰,允。
又啓曰,明日將行都堂錄矣,弘文提學趙秉昌,方在呈告中,令政院,待明朝牌招,以爲備員會圈之地,何如?傳曰,許遞,前望入之。
弘文館啓曰,新除授副校理李弼儀,時在全羅道扶安縣任所,經筵入番事緊,請斯速乘馹上來事,下諭。答曰,許遞。
又啓曰,典翰金性均,疏批已下,卽爲牌招察任,何如?傳曰,允。
義禁府啓曰,時囚罪人趙珩鎬,原情公事判付內,嚴刑一次放送事,命下矣。趙珩鎬嚴刑一次,訊杖第三十度後,放送之意,敢啓。傳曰,知道。
訓鍊都監啓曰,本局局別將洪大薰,身病猝重,勢難察任,改差,何如?傳曰,允。
典翰金性均疏曰,伏以臣年淺學蔑之一新進耳,早竊科名,偏被洪造,兜攬殆遍於華顯,趨走不離於邇密,居恒悸恐,如集于木,今玆典翰除旨,又下於寢夢之表,臣之循分齎慄,轉益滋大。夫是任瀛銜之峻選,文纓之榮觀也。亞於長席,右於諸寮,期望之厚,責任之重,雖其學術足以備顧問,謨獻足以資論思,著作足以飾聲明,猶且逡巡退讓之不暇,以臣之顓蒙庸陋,裒然濫竽,夫安有稱塞萬一哉?臣幼失嚴訓,長乏學殖,經籍尋數,未窺藩籬,而今點綴全昧軌範,夷考其中,百不猶人,未敢知則哲之明,奚所取而有此誤恩乎?矧今聖學日隆,右文爲治,眷遇儒臣,迥出尋常,此時此任,宜選一代之鴻碩,庸賁三典之龍光,乃反謬及於如臣無似,臣身不衷,縱莫自恤,名器受玷,倘非可念,苟使臣揆度才具劣有分寸之相方,則名列圖畫之高,跡廁講對之席,依日月而沐渥澤,耀門闌而聳衿紳,寔大榮也,至願也,何苦爲崇飾辭巽哉?時値在公,牌召儼臨,典式莫越,粗伸叩謝之忱,而因仍冒據,實非微諒所出,玆敢略暴衷懇,仰瀆崇嚴。伏乞聖明,亟遞臣新授職名,俾華圈無累,菲分獲安焉,臣無任云云。答曰,省疏具悉。爾其勿辭察職。
上在景福宮,停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
又啓曰,左副承旨金商玄,今日不爲仕進,卽爲牌招,何如?傳曰,允。
又啓曰,吏曹郞廳來言,守令有闕,政事,取稟。傳曰,當日爲之。
傳曰,副提學東壁外,玉堂竝許遞,今日政差出。
弘文提學前望入之,金世均落點。
傳曰,再明日七夕製,通方外爲之,試紙用大好紙,弘文提學牌招。
傳曰,今番幸行時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,十里外斥堠伏兵傳語軍置之,外驛補把,亦依今春例除之事,分付。
政院啓曰,典輸金性均別兼春秋進,校理二員,副校理二員,修撰二員,副修撰二員,未差玉堂上下番俱空,事甚未安,應敎趙定熙,副應敎金錫輔竝卽牌招,推移入直,何如?傳曰,允。
吏曹啓曰,因議政府申飭,受由上京守令,自臣曹催促,則甑山縣令李獻夏,身病猝重,萬無還官之望云。其身病旣如是,則有難强令還任,罷黜,何如?傳曰,允。
弘文館啓曰,下番無他推移之員,不得已以上番姑降入直之意,敢啓。傳曰,知道。
吏曹弘文錄會圈五點,李敦夏·趙漢益·崔鳳九·金晩植·徐相敦·李寅晩,以上取六人。
兵曹口傳政事,司果李承宇·趙秉鎬。
兵曹啓曰,今番幸行時,十里外斥堠伏兵傳語軍置之事,命下矣。經宿幸行時,蹕路肅警,尤爲自別,今此幸行時,十里外斥堠伏兵傳語等節,依昨秋例擧行,何如?傳曰,允。
義禁府啓曰,再明日七夕製,通方外爲之時,本府都事皆爲赴擧,只有武都事一員,當直入直,而本府,入直及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
有政。吏批,行判書南性元進。以朴弘壽·李殷春爲校理,李寅晩·趙漢益爲副校理,李敦夏·金晩植爲修撰,徐相敦·崔鳳九爲副修撰,金基纘爲司饔提調,李寅喬爲掌樂僉正,趙駿九爲漢城主簿,成彝鎬爲順天府使,吳翰泳爲通津府使,申冕求爲甑山縣令,李載英爲扶安縣監,開城留守徐衡淳,加一瓜仍任事,承傳。再政。以李友會爲持平,南爲吏曹正郞,趙漢益爲西學敎授,李重植爲孝陵令,李種永爲翼陵令,朴慶壽爲掌苑別提。三政。以金正植爲景慕宮令,李寅翼爲監察。四政。以金炳暉爲掌樂主簿,愼奎仁爲平市主薄。五政。以李能華爲監察,黃猷淵爲禁府都事,尹秉成爲敦寧主薄。六政。以張錫默爲校檢,韓國輔爲典籍,方漢喆爲典獄主簿。故通德郞李濟昇贈童敎,孝行卓異故學生金益礪贈童敎,孝學卓異,已上,贈職事承傳。兵批,以姜鳳瑞爲造山萬戶,訓鍊僉正加設二單,李鳳憲·李宅鎬,以李敏應爲內乘。
開城留守徐衡淳疏。答曰,省疏具悉。管理重任,不可以準朔爲數遞,卿其勿辭,仍加一瓜,益勉保釐之責。
上在景福宮,停常參·經筵。
自辰時至五更,灑雨下雨,測雨器水深三寸七分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,同副承旨趙準永,今日不爲仕進,卽爲牌招,何如?傳曰,允。
以同副承旨趙準永牌不進罷職傳旨,傳曰,只推。
弘文館啓曰,新除授校理朴弘壽·李殷春,副校理李寅晩·趙漢益,修撰金晩植·李敦夏,副修撰徐相敦·崔鳳九,竝卽牌招察任,何如?傳曰,允。
政院啓曰,行大司憲洪祐吉,掌令李尙燁·趙景昌,持平李·李友會在外,執義趙秉肅牌不進,監察茶時之意,敢啓。傳曰,知道。
訓鍊都監啓曰,本局千摠李德熙,身病猝重,勢難察任,改差,何如?傳曰,允。
禮曹啓曰,卽接永禧殿官員所報,則明日七夕製試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
上在景福宮,停常參·經筵。
傳曰,都承旨持此御題,與弘文提學,偕往泮宮試取以來。
政院啓曰,都承旨持此御題,與弘文提學,偕往泮宮試取以來事,命下矣。行都承旨趙性敎,所當牌招,而拘於廳規,不得請牌,何以爲之?敢稟。傳曰,牌招。
又啓曰,弘文提學金世均,旣已承牌入闕矣,內閣提學金學性,藝文提學朴珪壽,竝卽牌招,同參考試,何如?傳曰,允。
趙性敎啓曰,臣性敎敬奉御題,與弘文提學金世均,偕往泮宮,七夕製儒生試取,則收券爲六百七十三張矣,捧入之意,敢啓。傳曰,知道。
傳曰,科次入侍。
訓鍊都監啓曰,本局從事官李容萬,身病猝重,勢難察任,改差,何如?傳曰,允。
己巳七月初七日酉時,上御紫薇堂。七夕製科次入侍時,行都承旨趙性敎,假注書朴龍㘽,記注官方孝隣,別兼春秋李承宇,弘文提學金世均,對讀官副應敎金錫輔,修撰李敦夏,兵曹佐郞朴基陽,以次進伏訖。上曰,史官分左右。仍命科次,基陽讀券訖,世均稟書等,上命書等,性敎坼封讀奏訖。上命書傳敎曰,七夕製賦居首,三下幼學趙秉轍,直赴殿試,之次草三下幼學朴齊京,直赴會試,之次次上幼學李承九等二人給二分,之次次上幼學朴勝悳等二人,給一分,之次次上幼學李星年等四人,各奎章全韻一件賜給。傳曰,入格儒生,明日待令。上曰,史官就座。仍命退,諸臣以次退出。
上在景福宮,停常參·經筵。
政院啓曰,右承旨洪遠植,右副承旨申獻求,今日不爲仕進,竝卽牌招,何如?傳曰,允。
以右承旨洪遠植,右副承旨申獻求牌不進罷職傳旨,傳曰,只推。
傳曰,下直守令,入格儒生,入侍。
兵曹啓目粘連,觀此開城留守徐衡淳狀啓,則大興鎭,一自靑石關移設以後,鎭樣極其疎虞,該僉使白景錫,出義捐財,公廨一新,修繕軍器,亦多添補,又以餉還之上捧城底募民,賴以奠接,管屬悅服,庶幾責效矣。今當瓜期,鎭里諸民,願留齊訴,限一年仍任事,令該曹,稟處亦爲白有臥乎所,公廨軍器之捐財修補,餉還之上捧募民,實績旣著,來效可責,依狀請施行,何如?啓依允。
己巳七月初八日巳時,上御慈慶殿。下直守令入格儒生同爲入侍時,左承旨金炳始,假注書權昌洙,記注官金鼎燮,別兼春秋李承宇,以次進伏。
上在景福宮,停常參·經筵。
政院啓曰,右副承旨申獻求,今日不爲仕進,卽爲牌招,何如?傳曰,允。
以右副承旨申獻求牌不進罷職傳旨,傳曰,只推。
政院啓曰,行大司憲洪祐吉,掌令李尙燁·趙景昌,持平李·李友會在外,執義趙秉肅牌不進,監察茶時之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
上在景福宮,停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等,不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
兵曹啓目粘連,觀此慶尙左水使具胄元啓本,則虞候金文彦,年少妙技,善於弓砲,試射試放,躬作其師,導迪有方,武藝漸蔚,所掌戰船旗幟,盡數新備,辦米十五石,救濟軍卒之頷顑,聞其還穀之蕩然,捐出三百金,貿牟一百石,以爲改色恒留之地,優惠所及,軍校惜去,輿頌莫遏,特爲仍任事,令該曹,稟處亦爲白有臥乎所,射砲武藝之導迪有方,戰船旗幟之盡數新備,誠勤克著,而軍卒頷顑,辦米而救濟之,還穀蕩然,貿牟而恒留之,其所成績,殊極嘉尙,依狀請施行,何如?啓依允。
慶尙監司金世鎬疏。答曰,省疏具悉。卿其往省焉。
上在景福宮。停常參·經筵。
自前夜四更至開東,灑雨下雨,測雨器水深二寸五分。
政院啓曰,行大司憲洪祐吉,掌令李尙燁·趙景昌,持平李·李友會在外,執義趙秉肅牌不進,監察茶時之意,敢啓。傳曰,知道。
三軍府啓曰,諸道秋操啓稟,今已齊到矣,有國大政,詰戎是耳,歲再蒐補,所以以時肄律,而挽近停擱,殆成年課者,甚非桑土綢繆之意也。凡厥修擧之方,有不容虛徐,而第念大比,適與之相値,列邑供億之費,不無民事之攸關,此時徵調,實屬當念,今秋八道·四都,水陸諸操,巡歷巡點,竝姑停止,官鎭門聚點,苟能繕械得宜,亦將有裨於肄武之節,勿以停操,或忽練習,堤堰處移點,寓兵於農也,使之着意完役事,分付,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,啓稟。傳曰,停。
春秋館啓曰,別兼春秋臣趙肅夏,以禁衛營從事官,今日軍布上下時,晝仕出去之意,敢啓。傳曰,知道。
景慕宮官員,以都提調意啓曰,本宮令李貞夏·金正植,俱有身病,今此望祭時,無以備員,依已例竝爲他司,口傳相換,何如?傳曰,允。
吏曹口傳政事,景慕宮令李貞夏,社稷令李承紀,以上相換,景慕宮令金正植,監察李一鎭,已上相換事,承傳。
御營廳啓曰,本廳哨官金聖順,身病甚重,勢難察任,改差,何如?傳曰,允。
上在景福宮。停常參·經筵。
政院啓曰,同副承旨趙準永,今日不爲仕進,卽爲牌招,何如?傳曰,允。
以同副承旨趙準永牌不進罷職傳旨,傳曰,只推。
傳曰,呈告禮判許遞,前望入之。
禮曹判書前望入之,李承輔落點。
傳曰,兵判外,兵曹堂上許遞,前望入之。
兵曹堂上,前望入之,參判李邦鉉,參議李後善,參知李炳敎,落點。
傳曰,摠管竝許遞,前望入之。
摠管前望入之,都摠管崔遇亨,副摠管李容象·尹滋承·李寅應·鄭圭應·李鶴榮·申正熙·李奎奭·吳夏泳·朴承儒,落點。
兵曹啓曰,右巡廳年久頹圮,今方修改矣,限畢役間,移接於司譯院之意,敢啓。傳曰,知道。
御營廳啓曰,本廳軍色從事官朴顥陽,身病甚重,勢難察任,改差,何如?傳曰,允。
上在景福宮。停常參·經筵。
自開東至人定,灑雨下雨,測雨器水深三分。
政院啓曰,右副承旨申獻求,今日不爲仕進,卽爲牌招,何如?傳曰,允。
以右副承旨申獻求牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
議政府啓曰,春秋巡審耕斂,是省也固不可一往寢閣,而見今式科,適與之相値,許多供億,不無民事之有關,今秋八道道臣巡部,竝爲停止,畿內東西陵園墓所,東北道各陵寢奉審,依近例以秩高守令,替行事,分付,何如?傳曰,允。
奎章閣啓曰,明日卽奉謨堂,秋孟朔奉審日次,臣等進詣擧行之意,敢啓。傳曰,知道。
宗親府啓曰,明日卽天漢殿,秋孟朔大奉審日次,臣等與閣臣進詣擧行之意,敢啓。傳曰,知道。
上在景福宮。停常參·經筵。
自開東至申時,灑雨下雨,測雨器水深二分。
藥房都提調洪淳穆,提調金世均,副提調趙性敎,啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
進御加味養胃湯三貼,製入事,榻前下敎。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,今番幸行時,興寅君衛內別隨駕。
吏曹口傳政事,以李國應爲梁山郡守。
以黃海監司曺錫輿狀啓,椒島前洋,京江船一隻,潛通唐舶,浦民喊聲放砲,則唐舶及京江人,俱爲逃遁,不得捕捉事,傳曰,當此之時,該僉使罷黜,自有斟量,特爲安恕,姑令戴罪擧行,其餘令三軍府從長,稟處。
三軍府啓曰,以黃海監司曺錫輿狀啓,椒島前洋,京江船一隻,潛通唐船,浦民喊聲放砲,則唐舶及京江人,俱爲逃遁,不得捕捉事,傳曰,當此有事之時,該僉使罷黜自有斟量,特爲安恕,姑令戴罪擧行,其餘令三軍府,從長,稟處事,命下矣。匪類之潛通唐舶,已是駭惋之甚,而書冊辭意,尤極叵測,金致振·金大聲兩漢,令左右捕廳,八道·四都各鎭營,刻期跟捕,俾爲究覈之地,所捉雜物,分給於浦民及武士防禦軍等處,船隻從長區處,紅蔘一一挫折出給之意,分付,何如?傳曰,允。
宗親府啓曰,臣等與閣臣,進詣天漢殿,御眞展奉,奉審無頉之意,敢啓。傳曰,知道。
議政府啓曰,萊府鄕接慰官之道內文堂下守令差送,卽例也,而向以梁山爲原定邑,待有窠文臣差遣事,啓稟定式矣。若有差倭之不時出來者,則接慰等節,實多窘跲之慮,該郡守作窠,令該曹口傳差出,時任人京職,隨窠區處之意,分付銓曹,何如?傳曰,允。勿拘常格,各別擇差,不日下送。
禮曹啓曰,卽接健元陵官員所報,則昨日酉時量,本陵陵上東邊望柱石缺折,落下龍臺上,折餘石根,爲四寸許,而頭東根西云矣。莫重陵上石物,有此缺落,萬萬驚悚,修改之節,不容少緩,本曹堂上,進去奉審後,稟處,何如?傳曰,允。
濬川司啓曰,濬川畢役之意,敢啓。傳曰,知道。別單書入。
奎章閣啓曰,景慕宮望廟樓,今望奉審無頉之意,敢啓。傳曰,知道。
又啓曰,奉謨堂奉審,而雨勢如此,不得擧行之意,敢啓。傳曰,知道。
己巳七月十五日辰時,上御慈慶殿。藥房入診入侍時,都提調洪淳穆,提調金世均,副提調趙性敎,檢校待敎鄭範朝,校理李晩耆,記事官方孝隣,記注官宋淇,別兼春秋金性均,以次進。醫官卞鍾協·李漢慶·洪翼普·朴時永,進伏楹外訖。上曰,史官分左右。淳穆進前問候訖,奏曰,醫官待令,使之入診乎?上可之。漢慶等以次診候,退伏楹外訖。淳穆曰,脈候奏之。漢慶等奏曰,脈候左右三部調均矣。
上在景福宮。停常參·經筵。
自開東至人定,灑雨下雨,測雨器水深七分。
傳曰,再明日眞殿茶禮,當自內親行矣,該房知悉,時·原任大臣·宗親·諸閣臣·儒臣·二品以上,入參。
傳曰,京兆堂上,竝許遞,前望入之。
京兆堂上前望入之,判尹洪祐吉,左尹李容象,右尹趙寅熙,落點。
以濬川司都提調以下別單,傳曰,都提調領議政金炳學,右議政洪淳穆,各內下豹皮一令賜給,提調行判尹李周喆,兼提調判三軍府事申櫶,知宗正卿李章濂,大護軍金壽鉉,知三軍府事李元熙,各內下虎皮一令賜給,行兵曹判書李景夏,日淺勿論,都廳前兵使白樂貞·金善弼·李載熙·申泰善,前郡守趙應夏·閔榮夏,前縣監李秉夏,竝加資,郞廳西道參軍尹致寬,南道參軍邊徹圭,東道參軍李徹熙,竝陞六,其餘看役牌將員役等,竝依判下施賞。
議政府啓曰,卽見鎭撫使李容熙所報,則草芝僉使,卽敎鍊官遷轉窠,而若値未資人當次,則依月串鎭例,自該曹,以折衝加資施行爲辭矣。均是久勤遷轉之窠,而加資之或施或不施,必因未遑而然也。俱以其無資而當次見越,則有欠一視之政,依報辭許施,何如?傳曰,允。
義禁府啓目,楊口縣監李秉民,原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目粘連,向前李秉民,亦賊不行査,莫察虛實之混入,事多顚錯,難掩狼藉之謗言,至登道啓,焉逭重勘?以此昭律,何如?啓依允。
上在景福宮。停常參·經筵。
傳曰,都摠管許遞,前望入之。
摠管前望入之,都摠管李參鉉,添書落點。
傳曰,當該承旨推考。
兵曹啓曰,謹依濬川司別單判下,本曹書吏鄭仁澤,木布施賞之意,敢啓。傳曰,知道。
訓鍊都監啓曰,謹依濬川司別單判下,本局將校·員役·使喚軍等處,米木布,分等施賞之意,敢啓。傳曰,知道。
御營廳啓曰,謹依濬川司別單判下,本廳看役·將校·員役·使喚軍等處,米木布分等施賞之意,敢啓。傳曰,知道。
左右捕盜廳啓曰,臣廳從事官李根周,侵虐平民,不由將令,恣意拘留,萬萬駭然,爲先汰去,其罪狀,令該府拿問處之,何如?傳曰,允。
義禁府照目粘連,楊口縣監李秉民矣本府議啓內,賊不行査,莫察虛實之混入,事多顚錯,難掩狼藉之謗言,至登道啓,焉逭重勘?以此照律罪,杖一百收贖,告身盡行追奪,私罪。奉敎依允爲旀,功議各減一等爲良如敎。
上在景福宮。停常參·經筵。
備忘記,仇寧萬戶李致貞下直,長弓一張,長箭一部,片箭一部,筒兒一箇賜給。
傳曰,來八月初九日,眞殿酌獻禮時祭文,綏陵親祭時祭文,當親撰以下矣。
傳曰,不善臚唱之引儀,竝拿處。
傳曰,興寧君回甲在今年,而月日且不遠,追惟往昔,愴懷曷已?其日遣承旨致祭于祠版。
以引儀張成敎等拿處傳旨,傳曰,飭已施矣,分揀。
以司謁口傳下敎曰,臚唱肄習,令通禮院,每五日一次捧講後,依例入稟。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮相値,不得設行之意,敢啓。傳曰,知道。
吏曹口傳政事,引儀金好翼,北部令李熙藻,已上,相換事,承傳。
己巳七月十八日卯時,上詣眞殿,茶禮親行入侍時,行都承旨趙性敎,左承旨金炳始,右承旨洪遠植,左副承旨金商玄,右副承旨申獻求,同副承旨趙準永,史官缺原任提學金炳國·鄭基世,提學金學性,原任直提學金大根·曺錫雨,檢校直提學李載元,原任直提學李承輔·金輔鉉,檢校直提學趙寧夏·李載冕·閔升鎬,直提學趙成夏,檢校直閣李世用,原任待敎閔奎鎬,檢校待敎徐相翊·鄭範朝·趙慶鎬,玉堂缺以次侍立。時至,通禮跪啓請出次,上具翼善冠·袞龍袍,出齋殿。通禮導上詣版位,啓請四拜興平身,上行四拜禮,仍詣尊所。性敎,監爵詣第一室神位前跪,通禮,跪啓請三上香,性敎奉香,準永奉爐,上三上香,執爵獻爵,連獻三爵訖,仍詣各室,行禮如上儀訖,上降復位。通禮跪啓請四拜興平身,上行四拜禮。通禮,跪啓禮畢,時·原任大臣,進前問候訖。炳學曰,近日臚唱,殆不成樣,苟能常時肄習,安有是也?申飭該院,無敢如前怠忽,他司中唱才可合人,令該曹口傳相換,以爲擧行之地,何如?上曰,依爲之。出擧條上還內,諸臣以次退出。
上在景福宮。停常參·經筵。
政院啓曰,同副承旨趙準永,今日不爲仕進,卽爲牌招,何如?傳曰,允。
又啓曰,三皇忌辰日,親行望拜禮,前期一日入稟事,曾有定式矣。來二十一日,神宗皇帝忌辰日,望拜禮,何以爲之?敢稟。傳曰,遣承旨奉室奉審。
又啓曰,大司憲未差,執義趙秉肅牌不進,掌令李尙燁·趙景昌,持平李·李友會在外,監察茶時之意,敢啓。傳曰,知道。
御營廳啓曰,本廳別將申泰善,身病甚重,勢難察任,改差,何如?傳曰,允。
義禁府啓目粘連,向前李根周,亦侵虐平民,律例本嚴,囚供縱或發明,該廳旣有論列,以此照律,何如?啓依允。
上護軍徐戴淳疏。答曰,省疏具悉。病旣如此,所請依施。
上在景福宮。停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
又啓曰,大司憲未差,執義趙秉肅牌不進,掌令李尙燁·趙景昌,持平李·李友會在外,監察茶時之意,敢啓。傳曰,知道。
訓鍊都監啓曰,本局別將白樂貞,身病猝重,勢難察任,改差,何如?傳曰,允。
司譯院啓曰,堂上譯官李埶·韓文奎,俱有可紀之勢,堂下譯官吳慶錫·朴有性·玄濟元·玄益瑞·李漢翼·崔建基·韓應孝·李一夔·李彦愚·金性舜·李漢德,係是久次之人,各加一資,以爲來頭任使之地,何如?傳曰,允。
大護軍李參鉉疏。答曰,省疏具悉。卿其勿辭行公。
上在景福宮。停常參·經筵。
傳曰,戶房承旨與禮曹堂上·戶曹郞廳,依定式馳詣宣武祠,奉審以來。
傳曰,呈告與有實故摠管許遞,前望入之。
摠管前望入之,都摠管金益文,副摠管李容象,落點。
傳曰,明日秋到記親臨矣,處所,以景武臺爲之,都承旨馳往泮宮,今日夕食堂,收取以來。
傳曰,明日出宮門路,以崇陽門爲之。
兵曹啓曰,明日殿座時,入直禁軍等別將,當爲率領侍衛,而禁軍別將鄭圭應,以其身病,不得擧行,二番羽林衛將徐瑀淳,使之兼別將,擧行,何如?傳曰,允。
御營廳啓曰,本廳中軍朴承儒,身病甚重,勢難察任,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而大報壇忌辰相値,不得設行之意,敢啓。傳曰,知道。
戶曹啓曰,漕轉法意,何等法重,而嶺南左·右漕倉稅船,則今纔到泊,後漕倉稅船則尙未上來,極爲駭痛,丙寅·丁卯兩年之間,以其逗留過限事,臣曹草記與批旨,辭意非不截嚴,而又復稽緩者,揆以事體,寧容若是?三倉差使員,點檢時,姑先嚴棍懲勵,亦令該府,依律勘處,何如?傳曰,允。
義禁府啓曰,李根周,係是流配,不付功議以入之意,敢啓。傳曰,知道。
義禁府照目粘連,左邊捕盜廳從事官李根周矣本府議啓內,侵虐平民,律例本嚴,囚供縱或發明,該廳旣有論刑,以此照律罪,杖一百收贖,告身盡行追奪,流三千里定配,私罪。奉敎依允。
義禁府啓曰,時囚罪人李根周,杖一百流三千里,定配照律公事,判付內依允矣。李根周,杖一百收贖,告身盡行追奪,全羅道興德縣流三千里定配,以議啓內辭意,具罪目依例發遣府羅將,押送配所,何如?傳曰,允。
上在景福宮。停常參·經筵。
開東,灑雨下雨,測雨器水深二分。
還內後,藥房·內閣·政院·玉堂,口傳問安。答曰,知道。
傳曰,政官牌招開政。
傳曰,在外工曹參判許遞,今日政差出。
傳曰,呈告工曹參議許遞,今日政差出。
吏曹啓曰,光陽縣監尹榮信,以其身病,呈狀乞遞,罷黜,何如?傳曰,載寧郡守朴齊近,相換。
又啓曰,碧沙察訪以其親病,呈狀乞遞,改差,何如?傳曰,允。
又啓曰,新除授麒麟察訪洪基泰,以其親病,呈狀乞遞,改差,何如?傳曰,允。
又啓曰,慶尙道義城居幼學南萬九呈狀內,矣身父幼學离煥,今年爲九十歲,黃海道白川居幼學邊挺圭呈狀內,矣身父行三,今年爲九十一歲,全羅道羅州居幼學羅道允呈狀內,矣身父承集今年爲九十歲,而俱爲見漏於三道應資老人抄啓中,未蒙恩資事,來訴,故考見帳籍,則其年果爲的實矣,在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
兵曹啓曰,宣傳官李南輔,內禁衛將元棨五,衛將李敎春·李儒行,曹司五衛將趙秉鈺,文臣兼宣傳官吳長善·趙秉稷,俱以病難供職,呈狀乞遞,竝改差,何如?傳曰,允。
摠戎廳啓曰,本廳中軍李鶴榮,身病甚重,勢難察任,改差,何如?傳曰,允。
以吏曹參議洪載順牌不進罷職傳旨,傳曰,只推。
有政。吏批,行判書南性元,參議洪載順牌招不進,參判金基纘進。吏批啓曰,行判書南性元,參議洪載順,竝牌招不進,小臣獨政未安,何以爲之?敢稟。傳曰,仍爲之。以李寅奭爲大司憲,林翰洙爲工曹參判,鄭謙植爲工曹參議,李參鉉爲知經筵,趙秉昌爲弘文提學,金炳淵爲同春秋,金在顯爲司饔提調,徐相敦爲兵曹正郞,趙愿祖爲監察,李肇信爲京畿都事,成宗鎬爲碧沙察訪,李圭悳爲祥雲察訪,整理使單金炳國,光陽縣監尹榮信,載寧郡守朴齊近,已上相換事,承傳。前兵使白樂貞·金善弼·李載熙·申泰善,已上今加嘉善。前郡守趙應夏·閔榮夏,前縣監李秉夏,已上今加通政,已上加資事,承傳。再政。以趙秉鎬爲副校理,朴定陽爲副修撰,呂善驥爲吏曹佐郞,黃夏謙爲典籍,曺鎭億爲長興主簿,陳集喬爲麒麟察訪,贈吏參李在翼,贈吏判例兼,都摠管李參鉉考,故學生吳春晃,贈童敎,孝行卓異贈職事,承傳。兵批,以具春喜爲宣傳官,尹喜秀爲內禁將,李敎春·金炳九·李周兢爲五衛將,尹顯岐爲曹司衛將,金晩植·朴弘壽爲文兼,趙根榮爲左捕從,李佑權爲守門將,柳爲東道參軍,朴海元爲西道參軍,李冕宇爲南道參軍,李寅晩爲北評事,明錫駿爲草芝僉使,尹錫章爲古豐山萬戶,宣傳官單李昌漢,同知加設單姜雲煥,副司果尹致寬·邊徹圭·李徹熙,大興僉使白景錫,限一年仍任事,承傳。慶尙左水虞候金文彦,特爲仍任事,承傳。再政。以蔡奎常爲都摠經歷,僉知單尹顯岐,草芝僉使明錫駿,今加折衝。三政。以李章遠爲都摠都事,同知加設單金胄光。四政。以具達祖爲訓鍊主簿。五政,以申鼎均爲宣傳官,前郡守趙應夏·閔榮夏,前縣監李秉夏,以上今加折衝。
兵曹,以李容象爲御營中軍。
義禁府啓曰,慶尙道左漕倉領運差使員龜山僉使李濂,右漕倉領運差使員前赤梁僉使朴基璘,後漕倉領運差使員薺浦萬戶吳昌烈等,依律勘處事,傳旨啓下矣。李濂·朴基璘等,雖已到泊,稅穀姑未畢納云,待竣事拿囚,吳昌烈尙未上來,待到泊亦爲拿囚,何如?傳曰,允。
己巳七月二十二日辰時,上詣景武臺。秋到記儒生分製講試取入侍時,行都承旨趙性敎,左承旨金炳始,右承旨洪遠植,左副承旨金商玄,右副承旨申獻求,同副承旨趙準永,缺檢校直提學趙寧夏·李載冕·閔升鎬,檢校直閣李淳翼·李世用,檢校待敎趙慶鎬,玉堂缺以次侍立。時至,通禮啓請外辦,上具翼善冠·袞龍袍,乘輿出永化門。藥房提調金世均,副提調趙性敎,進前問候訖,由崇陽門·神武門詣景武臺。通禮,跪啓請降輿,上降輿陞座。性敎奏曰,出標信開作門,儒生使之入場乎?上命以已下標信擧行,可也。引儀,引讀券官右議政洪淳穆,行上護軍鄭基世,刑曹判書朴珪壽,行護軍金尙鉉,刑曹參判姜㳣,對讀官行副護軍鄭順朝,副司果李承宇,副修撰崔鳳九,考官禮曹判書李承輔,行大獲軍李裕膺,行護軍兪錫煥,參考官僉知中樞府事金元性,行副護軍韓敬源,右通禮金亮淵,副司果鄭友鉉,行四拜禮,以次就位。上命試官進前,命書賦題四時佳興與人同,基世跪書讀奏,鳳九奉出懸題,上下講冊單子落點。上入小次,性敎稟,先張已入,出標信開布城,呈券儒生次次出送,上可之。少頃,稟收券已多,考試,何如?上命考試,仍命書傳敎曰,日已晩矣,未畢講,勤政殿命官爲之。又命書傳敎曰,考官李承輔命官爲之。通禮,跪啓請降座乘輿,上降座乘輿,由神武門入崇陽門。商玄,請出標信解嚴。由永化門還內,諸臣以次退出。
上在景福宮。停常參·經筵。
自開東至申時,灑雨下雨,測雨器水深六分。
傳曰,秋到記講居首通,幼學李濟弼,製述賦居首三下進士李善浩,竝直赴殿試,講之次通幼學邊相勳等六人,製述之次草三下進士李灝儀,竝直赴會試,講之次通幼學白璿行,製述之次次上進士李晩起等二人,竝給二分,講之次通幼學朴世翼等四人,製述之次次上進士趙鍾弼等二人,竝給一分,講之次略幼學申台永等四人,製述之次次上生員李宜文等四人,各奎章全韻一件賜給。
傳曰,入格儒生待令。
傳曰,入格儒生入侍。
以司謁口傳下敎曰,泮宮役事,斯速竣了事申飭,匠募,令營建都監乾犒饋。
戶曹啓曰,今日左·右漕倉點檢時,領運差使員龜山僉使李濂,前赤梁僉使朴基璘,竝嚴棍懲勵之意,敢啓。傳曰,知道。
訓鍊都監啓曰,本局別將金善弼,身病猝重,勢難察任,改差,何如?傳曰,允。
義禁府啓曰,咸鏡監司李興敏狀啓內,德源府使邊晉奎罪狀,令攸司,稟處事啓下,而邊晉奎,今方待命拿囚之意,敢啓。傳曰,知道。
己巳七月二十三日申時,上御修政殿。入格儒生入侍時,右副承旨申獻求,假注書金桂鶴,記注官方孝隣,別兼春秋李承宇,以次進伏。
上在景福宮。停常參·經筵。
藥房提調金世均,副提調趙性敎,啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,同副承旨趙準永,今日不爲仕進,卽爲牌招,何如?傳曰,允。
弘文館啓曰,原任副提學趙秉協,喪第三日,依定式遣檢書官致弔恤孤,仍爲勸粥以來之意,敢啓。傳曰,知道。
奎章閣啓曰,原任待敎趙秉協,喪第三日,依定式遣檢書官,致弔恤孤,仍爲勸粥以來之〈意〉,敢啓。傳曰,知道。
兵曹,以白樂貞爲摠戎中軍。
判尹洪祐吉疏。答曰,省疏具悉。卿其勿辭行公。
右尹趙寅熙疏。答曰,省疏具悉。卿其勿辭行公。
上在景福宮。停常參·經筵。
大殿誕日,大殿·宗親·儀賓,內閣·政院·玉堂·百官單子問安。答曰,知道。
大王大妃殿·王大妃殿·大妃殿·中宮殿,宗親·儀賓,內閣·政院·玉堂·百官口傳問安。答曰,知道。
以司謁口傳下敎曰,時·原任大臣·奉朝賀·宗親·宗正卿,諸閣臣·諸儒臣·二品以上·六曹堂上·大司諫·承史,當賜饌矣,留待。
政院啓曰,議政府來言,今日賓廳日次,而誕辰問安相値,不得來會云矣,敢啓。傳曰,知道。
又啓曰,公忠監司閔致庠,今春夏等褒貶啓本中,守令旣有居下,而誤爲請推,原啓辭勿施,何如?傳曰,允。其時承旨,從重推考。
傳曰,時·原任大臣·奉朝賀·宗親·宗正卿,諸閣臣·儒臣·二品以上入侍。
禮曹啓曰,今此大殿誕日,諸道所封箋文中,沃溝縣監李鍾健,高敞縣監吳永運,明川府使申孝七,雖非應封官,以別軍職封進矣,一體看審捧入之意,敢啓。傳曰,知道。
吏曹啓曰,成均館典籍鮮于昇,以其身病,呈狀乞遞,改差,何如?傳曰,允。
弘文館啓曰,原任副提學趙秉協喪,成服日,依定式遣檢書官,致祭以來之意,敢啓。傳曰,知道。
奎章閣啓曰,原任待敎趙秉協喪,成服日,依定式遣檢書官,致祭以來之意,敢啓。傳曰,知道。
訓鍊都監啓曰,本局哨官李存植,諸將官射會時,柳葉箭連五巡全布,依例別單書入之意,敢啓。傳曰,知道。
己巳七月二十五日巳時,上御修政殿。時·原任大臣·奉朝賀·宗親·宗正卿,諸閣臣·諸儒臣·二品以上·六曹堂上·大司諫入侍時,行都承旨趙性敎,左承旨金炳始,右承旨洪遠植,左副承旨金商玄,右副承旨申獻求,同副承旨趙準永,記事官徐胄淳,假注書黃普淵,別兼春秋朴定陽·崔鳳九·趙肅夏·李承宇·趙秉鎬,判府事李裕元,領議政金炳學,右議政洪淳穆,判宗正卿興寅君李最應,李圭徹,知宗正卿完平君李昇應·李周喆·李載元·李載鳳·李章濂,宗正卿李秉文·李義根·李升洙·李會淳·李徹宇·李敦應·李沇應·李寅命·李鍾浩·李容直,原任提學鄭基世·金輔根,原任直提學金炳㴤·金炳德·李㘾,檢校直提學金炳地,原任直提學金輔鉉,檢校直提學趙寧夏·李載冕·閔升鎬,直提學趙成夏,原任直閣李承五,檢校直閣李淳翼·李承純·李世用,原任待敎趙鳳夏·閔奎鎬,檢校待敎徐相翊·鄭範朝·趙慶鎬,原任副提學徐戴淳·兪致善·李承益·沈舜澤,檢校副提學李鎬俊,原任典翰金昌熙,檢校典翰李根秀·李明應·李冕榮·趙康夏·金奎弘·李起鎬,副提學鄭健朝,典翰金性均,應敎趙定熙,副應敎金錫輔,校理朴弘壽·李殷春,副校理趙漢益,修撰李敦夏·金晩植,左參贊曺錫雨,右參贊嚴錫鼎,知敦寧金有淵,同敦寧朴齊寅,行吏曹判書南性元,參判金基纘,兼戶曹判書金炳國,參判李寅應,禮曹判書李承輔,參判徐堂輔,行兵曹判書李景夏,參判李邦鉉,刑曹判書朴珪壽,參判姜㳣,兼工曹判書閔致久,參判林翰洙,判尹洪祐吉,左尹李容象,右尹趙寅熙,行上護軍趙秉昌·金炳喬·趙秉徽·任百秀·申命淳·金世均,行大護軍尹正求·李源命·李豐翼·李裕膺·宋廷和·金益文·金壽鉉·林永洙·兪鎭五·沈承澤·李參鉉,行護軍趙基應·林肯洙·洪鍾雲·金翊鎭·金元植·兪錫煥·成載玉·朴來萬·兪致崇·金敬鎭·尹堉·徐承輔·韓應國·南廷順·金尙鉉·許傳·朴孝正·鄭基會·申應朝·黃鍾顯·姜蘭馨·尹秉鼎·尹滋承·洪兢周·姜健欽·金炳淵·趙采夏,以次進伏訖。上曰,史官分左右。上曰,大臣進前。裕元進前奏曰,今日千秋聖節也,年年晉接,君臣慶會,群情懽祝,無以盡達矣。日候淸佳,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,內賜珍饌,諸臣飽德矣。上曰,皆善食乎?裕元曰,非惟善食,歸遺家人,詑耀恩光矣。炳學曰,際此慶祝之日,使諸臣仰瞻天顔,似好矣。上可之。炳學曰,金火交敓之候,益當愼攝,寢處毋取爽涼,進御毋取生冷,是區區之望矣。上曰,大臣向日所祟,夬差乎?炳學曰,夬差矣。淳穆曰,日前進消導之劑,更無餘祟乎?上曰,無餘祟矣。裕元曰,新涼雖生,暑氣未退,此時調將,尤當自別,今日頌禱,莫若保嗇聖躬,是臣等區區之祝矣。上曰,大臣就座。命史官就座,仍命大臣先退,又命退,諸臣以次退出。
上在景福宮。停常參·經筵。
政院啓曰,右副承旨申獻求,今日不爲仕進,卽爲牌招,何如?傳曰,允。
以右副承旨申獻求牌不進罷職傳旨,傳曰,只推。
傳曰,別軍職許璡·吳聖模·尹興求·任源鎬竝賜第。
傳曰,日前以泮宮修改之斯速告竣,有所下敎矣。若因期限之甚迫,未免草草畢役而止,則反非事體之所安,釋奠日子,退定於終丁,少展容旋之暇,而凡於修葺改建之節,克殫誠力,務從緊固,俾圖長遠悠久之效事,分付營建都監。
政院啓曰,卽者修撰金晩植,以其親病,陳疏徑行,原疏纔已捧入矣。所當直捧遞差傳旨及禁推傳旨,而此與無端徑行有異,推考警責,何如?傳曰,允。
禮曹啓曰,郊壇四望朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊·祈雨壇·厲壇,次第看審,則各壇壇上及四面紅箭門墻垣階砌,俱爲無頉,而先農壇北邊紅箭門,南壇東西邊紅箭門,祈雨壇北邊紅箭門,厲壇北邊紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
兵曹啓曰,今月二十九日,一內禁軍番次矣。該番將有闕之代,依承傳,口傳擬入之意,敢啓。傳曰,知道。
兵曹,以尹涬爲內禁將。
修撰金晩植疏。答曰,省疏具悉。爾其勿辭,往護。
上在景福宮。停常參·經筵。
備忘記,關西察邊使鄭周應下直,長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,關西察邊使入侍,下直守令,同爲入侍。
政院啓曰,卽者別兼春秋崔鳳九,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙肅夏·金性均·李承宇·趙秉鎬·朴定陽,竝卽牌招,推移入直,何如?傳曰,允。
以別兼春秋趙肅夏·金性均·李承宇·趙秉鎬·朴定陽牌不進罷職傳旨,傳曰,只推。
傳曰,明日出宮門路,以崇陽門爲之。
議政府啓曰,北評事李寅晩,聞有身病矣。試日只隔月餘,道里又此踔遠,若復遷就遲待,實有不及之慮,評事之任,今姑改差,令該曹口傳差出,使之趁期下去,何如?傳曰,允。
奎章閣啓曰,守宮檢校直提學金炳德,待開門牌招,何如?傳曰,允。
司僕寺啓曰,濟州出來後運歲貢馬二百匹內,三十二匹,中路故失,一匹中路逃逸,十匹水原府別騎士,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬,六十五匹,禾毛色,別單書入之意,敢啓。傳曰,知道。
兵曹口傳政事,以崔鳳九爲北評事。
義禁府啓目德源府使邊晉圭原情云云。問目內辭緣,泛稱遲晩,所當請刑,而曾經摠府郞,勿爲請刑,載在法典,議處,何如?啓依允。
別兼春秋崔鳳九疏曰,伏以臣於持被之中,卽接家信,則臣父素患痰癖之症,失攝於節換之時,一倍添劇,委頓牀笫,臣聞報憂煎,按抑無術,玆控短章,徑出禁扃。伏乞聖慈,俯垂鑑諒,亟遞臣別兼之銜,俾便救護,仍治臣擅離之罪,以肅朝綱焉云云。答曰,省疏具悉。肅其勿辭,救護。
己巳七月二十七日辰時,上御思政殿。關西察邊使·下直守令,同爲入侍時,同副承旨趙準永,記事官徐胄淳·方孝隣,別兼春秋崔鳳九,關西察邊使鄭周應,扶安縣監李載英,以次進伏訖。上曰,史官分左右。上曰,察邊使進前。周應進前。上曰,以卿特差察邊使之意,曾經江界府使,稔知邊情之故,善爲下去,詳細周察,可也。周應曰,臣待罪該邑,曾已多年,地界風土,不甚生澁,敢不殫竭誠力,對揚聖敎乎?上曰,勿以日久爲勞,雖盡此歲,遍踏坊曲,細細圖形以來,而或有匪類,亦爲檢察,可也。周應曰,謹當躬審遠近,圖畫以上矣。以下缺
上在景福宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。景慕宮展謁還入齋室後,藥房·內閣·政院·玉堂口傳問安。答曰,知道。大王大妃殿·王大妃殿,大妃殿,遣承旨口傳問安。答曰,知道。還宮後,藥房·內閣·政院·玉堂口傳問安。答曰,知道。
傳曰,隨駕軍兵,令各其營乾犒饋。
戶曹啓曰,各道年分事目,從當磨鍊以入矣,災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
訓鍊都監啓曰,謹依下敎,隨駕將官將校·軍兵及武藝別監等處,乾犒饋分給之意,敢啓。傳曰,知道。
摠戎廳啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。
奎章閣啓曰,大駕今已還宮,守宮檢校直提學金炳德,依定式減下,何如?傳曰,允。
己巳七月二十八日辰時,大駕詣宗廟·景慕宮,展謁擧行入侍時,行都承旨趙性敎,左承旨金炳始,右承旨洪遠植,左副承旨金商玄,右副承旨申獻求,同副承旨趙準永,缺,檢校直提學李載元·趙寧夏·李載冕,直提學趙成夏,檢校直閣李世用,檢校待敎徐相翊,玉堂缺以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調金世均,副提調趙性敎,進前問候訖。出崇陽門。通禮跪啓請降輿乘輦,上降輿乘輦,由光化門,進發至宗廟大門外。通禮跪啓請降輦乘輿。上降輦乘輿,至齋室門外,降輿入齋室。少頃,通禮跪啓請出次。上改具冕服以出。通禮跪啓請執圭。性敎進圭,上執圭,由東神門,入詣版位。通禮跪啓請鞠躬四拜興平身。上行四拜禮。性敎奏曰,侍衛使之西神門外待令乎?上可之。仍詣廟內各室,奉審訖,由西神門,仍詣永寧殿版位。通禮跪啓請鞠躬四拜興平身。上行四拜禮。仍詣殿內奉審訖,出東神門。通禮跪啓請釋圭。上釋圭,性敎跪受圭。判府使李裕元,領議政金炳學,右議政洪淳穆,進前奏曰,日氣猶熱,侵早勞動,聖體,若何?上曰,一樣矣。通禮跪啓請乘輿。上乘輿,至南神門,降輿步過還,乘輿入齋室。少頃,通禮跪啓請出次。上改具翼善冠·袞龍袍以出,乘輿至廟大門外。通禮跪啓請降輿乘輦。上降輿乘輦,進發至景慕宮大門外。通禮跪啓請降輦乘輿。上降輦乘輿,至齋室門外,降輿入齋室,問安勿爲之事,下敎。少頃,通禮跪啓請出次。上改具冕服以出。通禮跪啓請執圭。性敎進圭,上執圭,仍詣版位。通禮跪啓請鞫躬再拜興平身。上行再拜禮,仍詣廟內奉審訖,詣望廟樓版位。通禮跪啓請鞠躬四拜興平身。上行四拜禮,仍爲奉審訖。通禮跪啓請釋圭。上釋圭,性圭跪受圭,上還入齋室。少頃,通禮跪啓請出次。上改具翼善冠·袞龍袍,乘輿以出,至宮大門外。通禮跪啓請降輿乘輦。上降輿乘輦,進發至宗廟洞口,降輦步過還,乘輦由光化門,入崇陽門。兵曹判書,跪稟放仗,商玄請出標信解嚴。由永化門還內,諸臣以次退出。
上在景福宮。停常參·經筵。
藥房都提調洪淳穆,提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,右承旨洪遠植,左副承旨金商玄,同副承旨趙準永,今日不爲仕進,竝卽牌招,何如?傳曰,允。
以同副承旨趙準永牌不進罷職傳旨,傳曰,只推。
傳曰,禮房承旨馳詣宗廟·景慕宮,奉審摘奸以來。
傳曰,大臣·政府堂上,引見。
傳曰,下直守令入侍。
政院啓曰,卽者義禁府都事來言,時囚罪人邊晉奎,當爲議處,而判義禁金學性呈辭,次堂例不得擧行云,何以爲之?敢稟。傳曰,判義禁許遞。
以慶尙左水使具胄元狀啓,釜山僉使尹錫五,身病罷黜事,傳曰,以未準朔內外將中,令該曹口傳各別擇差。
兵曹口傳政事,以趙儀顯爲釜山僉使。
宗親府啓曰,明日卽天漢殿朔奉審日次,臣寅應,進詣擧行之意,敢啓。傳曰,知道。
禮曹啓曰,卽接公州幼學李應植所志,則以爲同姓九寸姪寅亮,嫡妾俱無子,以其同姓六寸兄寅采第四子騏純,欲爲繼後,兩家諸族,相議完定,而寅采夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,載在法典,而門長李應植所訴旣如此,李寅采第四子騏純,立爲李寅亮之後,何如?傳曰,允。
又啓曰,卽接鎭撫使兼江華府留守李容熙移文,則以爲本府鄕校聖殿,滲漏傾頹,將以今秋釋菜,兼告修改告由,移還安祭香祝,自本曹啓稟下送云矣。江華府鄕校聖殿修改,當於今秋釋菜,兼告擧行告由,移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
承文院啓曰,卽見盛京禮部咨文,鏡城漂漢人關七天之入送咨文,到部多月,而至若漂民,則尙未來抵,行文本國,査明覈覆云矣。漂到漢人,則厚春人,而厚春之於鏡城,乃是相望之地,故依其願,入送厚春之意,具由撰咨,付撥下送灣府,傳給鳳城,轉致盛京之地,何如?傳曰,允。
右邊捕盜廳啓曰,謹依大臣筵奏,罪人南廷澈出付軍門,直施梟警之典事,傳敎內,設謀行凶,萬萬痛駭,而此與殺人騙財,殺有間焉,移送秋曹,嚴刑三次後,遠惡島限己身定配,勿揀赦前事,命下矣。臣廳在囚罪人南廷澈,移送秋曹之意,敢啓。傳曰,知道。
內醫院啓曰,自前幸行時,若値經宿,則陪從掌務官一員,例自司僕寺,補把馬一匹許給矣。今番幸行時,依例許給之意,分付該寺,何如?傳曰,允。
訓鍊都監啓曰,本局兼內吹,今秋等習角賞格,僅依判下單子,木綿二十四疋,施賞之意,敢啓。傳曰,知道。
吏曹啓曰,公忠道幼學李熙世呈狀內,矣身父幼學寅植,今年爲九十歲,黃海道幼學禹文榮呈狀內,矣身父幼學義達,今年爲一百歲,而俱以見漏於本道應資老人抄啓中,未蒙恩資事,來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
以吏曹參議洪載順牌不進罷職傳旨,傳曰,只推。
有政。吏批,行判書南性元進,參判金基纘,參議洪載順牌招不進。以李寅晩爲副修撰,趙秉昌爲判義禁,李容直爲同經筵,李承輔爲冬至兼謝恩使,金炳喬爲分內醫提調,金晩植爲中學敎授,韓錫權·金尙萊爲典籍,前郡守李孝植,今加通政加資事,承傳。兵批,以安亨祿爲威鳳別將,同知加設二單,林昌鎬·禹義達。
政院啓曰,開坐事,命下矣。新除授判義禁趙秉昌,卽爲牌招,何如?傳曰,允。
兵曹啓曰,今十二月各廳堂下武臣朔試射,依例停止之意,敢啓。傳曰,知道。
春秋館啓曰,別兼春秋臣趙肅夏,以禁衛營從事官,今日本營朔下上下時,晝仕出去之意,敢啓。傳曰,知道。
司饔院啓曰,自前每當幸行經宿時,各邑地方官,進排御供物膳,日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後行會畿營之意,曾有所稟定矣。今此幸行時,各邑進排,依例知委,監膳提調·郞廳,先期進詣,何如?傳曰,置之。
己巳七月二十九日辰時,上御修政殿。藥房入診,大臣·政府堂上引見,下直守令同爲入侍時,都提調洪淳穆,提調金世均,副提調趙性敎,假注書黃普淵,記注官方孝隣,別兼春秋趙肅夏,檢校待敎徐相翊,右承旨洪遠植,假注書黃普淵,事變假注書白時洽,記注官方孝隣,別兼春秋趙肅夏,領議政金炳學,右議政洪淳穆,政府堂上趙秉昌·南性元·曺錫雨·李景夏·李周喆·金世均·朴珪壽·金益文·鄭健朝·許熠·洪鍾奭,校理李殷春以次進伏。順天府使成彝鎬,載寧郡守尹榮信,醫官李慶年·李漢慶·洪翼普·朴時永,進伏楹外訖。上曰,史官分左右。淳穆進前問候訖,奏曰,醫官待令,使之入診乎?上可之。漢慶等以次診候,退伏楹外訖。淳穆曰,脈候奏之。漢慶等奏曰,脈候左右三部調均矣。上曰,次對時兩司去就,何不稟達乎?性敎曰,應行之例,未及稟達,致勤下詢,不勝惶恐矣。上曰,此後則無復如是之意,都承旨另加飭勵,可也。性敎曰,謹當奉敎矣。上命下直守令進前。彝鎬·榮信進前。上曰,爾是前任光陽倅乎?榮信曰,然矣。上曰,光陽賊變時事實,爾須詳言也。榮信曰,前後事狀,備悉於道啓,臣無容更達,而供職無狀,致有無前之變怪,論其辜負,金木猶輕,而反蒙恩數之曠絶,臣不勝惶懍之極矣。上曰,雖有道啓,可謂書不如面,其所經歷,爾須詳陳也。榮信曰,三月二十四日丑時量,不意凶徒,攔入官門,變出倉卒,罔知攸措,爲見老母,卽入內衙,爲賊徒所侵縛,備經脅辱,伺其少間,挺身踰城,往七星面新基村,聞其賊情,則賊黨將欲放火於官舍與民家,因天大雨,不敢生意云矣。其翌日夜,唱率吏民數千,圍入城中,一場拍戰,俘獲爲數十名,逃躱餘黨,次第就捕,竟卽復城。蓋由吏民之齊聲同力,而此莫非王靈之攸曁也。餘無更達矣。上曰,初也不勝憤歎,旋卽剿滅,爲國家萬幸。如非官民相孚,何以至此?其所善治,不言可想矣。他邑守宰,皆如尹榮信之殫竭誠力,以副朝家眷眷之意。彝鎬曰,謹當奉敎矣。上命下直守令先退。上曰,次對爲之。炳學曰,弘文館卽經筵衙門也。責任之重,體貌之別,非他閒漫職司之比,而以其屬隷於禮曹,故考課之關由,文牒之去來,每有苟且窒礙之時。雖以藝文館言之,職掌之要,宜無異同。自今爲始,一依承政院·奎章閣例,凡係公事,勿使該曹句管,亦爲釐政於大典會通禮典屬司中,恐好。故敢達矣。上曰,依爲之。出擧條炳學曰,式科大小初試,日字漸近矣。秋務方張之時,民邑事勢,不可不存念。諸道都事,依近例勿爲差送,使各其監司主試,以除騷遞廚傳之弊,而道臣處地,旣自別矣,抑奔競杜僥倖,必有丕變之效,先以此意,行會,何如?上曰,依爲之。出擧條炳學曰,向以科場應辦所竝革罷,自本府量宜釐正事,筵稟蒙允,而見今試期漸近,不容不趁今講定矣。文一所應辦,依二所例,專屬養賢庫,所需物力,一依二所應辦例擧行,飯供,以盤纏磨鍊,武一二所貢人主掌者,亦使禁·御兩營分當,而其所容入之費,分排各貢,一體上下定式,而毋論文武試所,雜費名色,一切痛禁之意,竝成節目,施行,何如?上曰,依爲之。出擧條炳學曰,卽見水原留守李載元狀啓,則本營句管各道穀作錢,卽外帑庫封摏者,而差人推來之際,中間乾沒,未能趁期。從今秋爲始,依京營例,自各該道,定色吏俱陳省,每年十二月內,準數來納,而馱價雜費,原錢中除給,或過限不納,則該吏自本營,捉囚嚴督之意,發關定式事,請令廟堂稟處矣。差人之弊,由來旣久,而莫重公貨之一任耗縮,是豈制置之義乎?今此守臣所請,深得其要,竝依狀辭許施,俾有成效之地,何如?上曰,依爲之。出擧條炳學曰,前梁山郡守柳敎祚,向以京職中隨窠區處之意,啓稟蒙允矣。卽聞解由未出,自該曹不得循例擧行云,此與遞付無異,則有不必以此爲礙,使之勿拘檢擬事,分付,何如?上曰,依爲之。出擧條炳學曰,行上護軍吳取善,政府堂上,還差,何如?上曰,依爲之。出榻敎炳學曰,冬至正使洪祐吉,聞有宿病,專對重任,不可强令往役,今姑許遞,其代令政院,政官牌招,開政差出,何如?上曰,依爲之。出榻敎炳學曰,甕梱加年之限,又將報滿矣。見今城役旁午,有難付之他手,黃海水使鄭志鉉,更加一瓜仍任,俾爲終始責成之地,何如?上曰,依爲之。出榻敎炳學曰,卽見右捕廳所報,則廷豐居南廷澈,騙取本邑大同錢九百餘兩,盡數乾沒,仍與該色吏上京,稱以推給換錢,偕往漢江之路,瞰其無人,毒打該吏,幸而不至於死,而旋卽逃躱,中路現捉,其所行凶,節節自服云矣。此所謂殺越人于貨,而人命之不死,特倖耳。偸食公貨,已是罔赦之案,而造謀宅心,如此其凶獰,國有常法,焉逭當律?罪人南廷澈,出付軍門,直施梟警之典,何如?上曰,設謀行凶,萬萬痛駭,而此與殺人騙財,煞有間焉,移送秋曹,嚴刑三次後,遠惡島限己身定配,勿揀赦前。出條擧,上曰,大臣就座。遠植曰,諸宰奏事。秉昌曰,無所奏矣。遠植曰,玉堂所懷奏之。殷春曰,秋涼漸生,伏願殿下,復御講筵,召接臣隣,惟日孜孜,念終始典于學,聖學日臻,於緝熙光明之域矣。我東方萬億年無疆之休,實係於講筵一事,惟殿下懋哉念哉。上曰,所陳甚好,當留念矣。出擧條遠植曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上曰,史官就座。命大臣先退,又命退。諸臣以次退出。日記廳堂上朴容大。郞廳申炳休·權泰植。
上在景福宮。停常參·經筵。
備忘記,慶尙監司金世鎬下直,長弓一張·長箭一部賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,同副承旨趙準永,今日不爲仕進,卽爲牌招,何如?傳曰,允。
傳曰,金吾堂上許遞,前望入之。
金吾堂上前望入之,判義禁申櫶,知義禁李章濂,同義禁許熠·鄭圭應落點。
政院啓曰,開坐事,命下矣。新除授判義禁申櫶,知義禁李章濂,同義禁許熠·鄭圭應,竝卽牌招,何如?傳曰,允。
三軍府啓曰,本府從事官李章漢·李容謙,奔走勤仕,已滿十五朔,依例陞敍,或守令除授,吳榮善前仕通計,已滿二十朔,依例六品職遷轉事,竝捧承傳施行,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
承文院啓曰,本院製述官李萬治仕滿代,前學官李斗和差下,付軍職冠帶常仕,何如?傳曰,允。
禮曹啓曰,因大臣筵奏,式科大小初試日字漸近矣。諸道都事,依近例勿爲差送,使各其監司主試事,允下矣。原事目中,以公忠·全羅等,左道京試官。右道監司·慶尙·左道監司·右道京試官·平安南道·監司·北道京試官·咸鏡南道·監司·北道評事·江原·黃海等道,監司試取事,改付標以入,而甲午·庚子·癸卯·丙午·戊午·辛酉·甲子·丁卯八式年,則三南左右道文東堂初試,令各其道臣,合設試取,丙午·戊午·辛酉·甲子·丁卯五式年,則平安南北道文東堂初試,依三南例,亦令道臣,合設試取矣,今番則何以爲之乎?敢稟。傳曰,依丙午年例爲之。
又啓曰,卽接奉常寺所報,則今八月初九日璿源殿酌獻禮親行時祭物,依永禧殿祭享時例封進,而祭器則依前例,以戶曹所在取用,造果廳則以附近公廨,從便爲之云矣,依所報擧行之意,分付,何如?傳曰,允。
吏曹啓曰,成均館司成李,除拜過限未肅拜,改差,何如?傳曰,允。
御營廳啓曰,本廳兼內吹,今秋等習角賞格,謹依單子判下,李正鎭等十一名處,各木二疋施賞之意,敢啓。傳曰,知道。
摠戎廳啓曰,本廳屬北漢管城將李孝權,身病猝重,勢難察任,改差,何如?傳曰,允。
敎慶尙監司金世鎬書。王若曰,北宸重方面之選,政須二千石循良,南藩得維翰之才,爰昇七十州委任。予心惟簡,僉議允諧。顧玆嶠南一方,實是海東重鎭。鳥嶺·竹嶺之設置疆域,舊址猶傳於羅韓,陶山·玉山之講習詩·書,遺俗素稱於鄒·魯。且其物衆而地大,必須鍊連之材,奈此弊固而民竊,孰任矯救之責?惟卿,氷蘗勵操,圭璋播譽,佐銓曺而慣論思之任,公平正直之擧,無處不宜,長泮宮而興絃誦之工,掄選敎導之方,有口皆頌。玆授卿以慶尙道觀察使兼兵馬水軍節度使·巡察使·大邱都護府使,卿其克體委毗之托,益勉懷保之方。凡係振綱而布澤,觀風而化民,宜勉龔·黃聲績。至若黜幽而陟明,革弊而祛瘼,要先精白對揚,卿其往哉,吾且召矣。故玆敎示,想宜知悉。知製敎朴顥陽製進。
己巳八月初一日卯時,上御思政殿。慶尙監司入侍時,右承旨洪遠植,假注書洪祐癸,記注官白時範,別兼春秋趙肅夏,慶尙監司金世鎬,以次進伏訖。上曰,史官分左右。上曰,監司進前。世鎬進前。上曰,善爲下去,實心對揚,致有實效,可也。世鎬曰,臣知識淺短,才具庸闇,雄藩重任,恐難堪承,一念憧憧矣。遠植曰,宣諭,何以爲之乎?上曰,爲之,可也。遠植宣諭訖,上命史官就座,仍命監司先退。又命退,承史以次退出。
上在景福宮。停常參·經筵。
政院啓曰,右承旨洪遠植,右副承旨申獻求,今日不爲仕進,竝卽牌招,何如?傳曰,允。
以右承旨洪遠植,右副承旨申獻求牌不進罷職傳旨,傳曰,只推。
傳曰,檢校直閣李承純,馳詣仁陵,奉審摘奸,仍留監祭,仍詣獻陵,一體奉審以來。
政院啓曰,明日召對,取稟。傳曰,停。
又啓曰,卽者永禧殿官員來言,再明日秋奉審時,提調一員,當爲進參,而都提調洪淳穆,提調金學性,俱有身病,不得進參云,提調卽爲牌招,何如?傳曰,提調許遞,前望入之。
又啓曰,今此幸行時,何大臣留都乎?敢稟。傳曰,李判府事爲之。
社稷署官員,以都提調意啓曰,今此秋享大祭時,本署官員,當爲備員,而令李貞夏有身病,無以擧行,依已例,令該曹口傳相換,何如?傳曰,允。
三軍府啓曰,今此幸行時,守宮大將,以何將臣爲之乎?敢稟。傳曰,知三軍府事申命淳爲之。
內醫院啓曰,年例燕貿唐藥材,加減磨鍊,別單書入之意,敢啓。傳曰,知道。
吏曹口傳政事,社稷令李貞夏,宗廟令尹永求,已上相換事,承傳。
永禧殿提調前望入之,金炳德落點。
刑曹啓曰,今七月二十九日藥房入診,大臣·政府堂上引見,下直守令同爲入侍時,領議政金炳學所啓,卽見右捕廳所報,則延豐居南廷澈,騙取本邑大同錢九百餘兩,盡數乾沒,仍與該色吏上京,稱以推給換錢,偕往漢江之路,瞰其無人,毒打該吏,幸而不至於死,而旋卽逃躱,中路現捉,其所行兇,節節自服云矣。此所謂殺越人于貨,而人命之不死,特倖耳。偸食公貨,已是罔赦之案,而造謀宅心,又如此其凶獰,國有常法,焉逭當律?罪人南廷澈,出付軍門,卽施梟警之典,何如?傳曰,設謀行兇,萬萬痛駭,而此與殺人騙財,煞有間焉,移送秋曹,嚴刑三次後,遠惡島限己身定配,勿揀赦前事,命下矣。謹依傳敎,罪人南廷澈,嚴刑三次後,全羅道康津縣薪智島遠惡島,限己身定配所,而待栲限次次加刑,準三次,押送之意,敢啓。傳曰,知道。
義禁府啓目,粘連,向前邊晉奎亦,重囚旣不能嚴防,逃失亦未卽詗捕,揆以律例,難免當勘,以此照律,何如?啓依允。
又照目,粘連,德源府使邊晉奎矣,本府議啓內,重囚旣不能嚴防,逃失亦未卽詗捕,揆以律例,難免當勘,以此照律,罪杖七十,徒一年半定配,公罪收贖,奉敎依允爲旀,功議各減一等爲良如敎。
上在景福宮。停常參·經筵。
自巳時至申時,灑雨下雨,測雨器水深五分。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,右副承旨申獻求,今日不爲仕進,卽爲牌招,何如?傳曰,允。
傳曰,修撰·副修撰許遞,前望入之。
玉堂前望入之,修撰鄭漢然·李宅應,副修撰李晩燾·申鳴朝落點。
兵曹口傳政事,司果朴定陽。
政院啓曰,卽者景慕宮官員來言,明日秋奉審時,提調一員當爲進參,而都提調李裕元在外,提調李承輔,以禮曹判書宗廟·永禧殿奉審進去,不得進參云,何以爲之?敢稟。傳曰,提調許遞,前望入之。
景慕宮提調前望入之,兪致善落點。
議政府啓曰,卽見開城留守徐衡淳所報,則以爲本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
兵曹口傳政事,以李漢用爲假內乘。
以司謁口傳下敎曰,南壇淸道,以御營中軍代行。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左副承旨金商玄,今日不爲仕進,卽爲牌招,何如?傳曰,允。
傳曰,發遺吏郞,諸執事靑齋與否,摘奸以來。
傳曰,明日出宮門路,以崇陽門爲之。
戶曹啓曰,今日凌漕倉點檢時,領運差使員薺浦萬戶吳昌烈,嚴棍懲勵之意,敢啓。傳曰,知道。
兵曹啓曰,文臣兼宣傳官金晩植,時無職名,依例付軍職以入之意,敢啓。傳曰,知道。
弘文館啓曰,下番姑降入直,事甚未安,新除授修撰李宅應,副修撰李晩燾,竝卽牌招,推移入直,何如?傳曰,允。
又啓曰,新除授修撰鄭漢然,時在公忠道扶餘地,副修撰申鴻朝,時在連山地,經筵入番事緊,請竝斯速乘馹上來事,下諭。答曰,許遞。
義禁府啓曰,公忠監司閔致庠啓本內,領運差使員群山僉使李敎承罪狀,令攸司稟處事,啓下,而李敎承今方待命,拿囚之意,敢啓。傳曰,知道。
奎章閣啓曰,景慕宮望廟樓,今秋奉審,臣世用,與本宮提調兪致善,宗正卿,進詣展奉奉審,無頉之意,敢啓。傳曰,知道。
己巳八月初四日巳時,上御思政殿。奉審閣臣入侍時,左副承旨申獻求,假注書趙宇熙,記事官朴齊用,別兼春秋金性均,檢校直閣李承純,以次進伏訖。上曰,史官分左右。上曰,閣臣進前。承純進前,奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢此仰達矣。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而親傳香相値,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,應敎許遞,與未差之代,前望入之。
玉堂前望入之,應敎李弼儀,修撰鄭友鉉,副修撰李敦夏落點。
傳曰,宗廟告由祭香祝,當親傳矣,該房知悉。
傳曰,宗廟·景慕宮香祝,當親準矣,該房知悉。
政院啓曰,卽者漢城府官員來言,本府堂上,當爲隨駕,而判尹洪祐吉有身病,左尹李容象,以御營中軍留陣,右尹趙寅熙,導駕進,無進參之員云。判尹卽爲牌招,何如?傳曰,判尹許遞,前望入之。判尹前望人之。兪致善落點。
又啓曰,卽者吏曹參議來言,今初九日綏陵·景陵親祭時,大院君行亞獻禮爲敎云矣,敢啓。傳曰,知道。
弘文館啓曰,修撰李宅應差祭,下番闕直,事甚未安,副修撰李晩燾,卽爲牌招入直,新除授應敎李弼儀,修撰鄭友鉉,副修撰李敦夏,一體牌招察任,何如?
義禁府啓曰,薺浦萬戶吳昌烈拿來,與京畿監司狀啓,戶曹粘目,憑閱處之事,傳旨啓下矣。吳昌烈,前以他罪,今方待命拿來,待開坐後,問目捧供,何如?傳曰,允。
戶曹啓曰,歲幣各項物種,關係綦重,未始不極擇精捧,而近聞看色之後,不無幻弄之弊云,揆以事體,寧容若是?從今爲始,燕京輸致之際,若有品劣與欠縮或紛紜之端,則進排之該貢市人,施以梟警之律事,預先嚴飭。雖以任譯言之,苟能照檢防守,豈至於斯乎?隨其現發,一體重勘之意,竝爲著式施行,何如?傳曰,歲幣何等關係,而纔經看品,便卽幻弄,種種奸弊,貽羞甚大,誠不可使聞隣國。苟有一分紀綱,焉敢乃爾?今此啓稟,實合事體,竝嚴明定式,一切以法從事。
訓鍊都監啓曰,本局哨官安禹善,諸將官射會時,柳葉箭連五巡全布,依例別單書入之意,敢啓。傳曰,知道。
己巳八月初五日辰時,上詣勤政殿月臺,宗廟告由祭,景慕宮秋享大祭香祝親傳入侍時,行都承旨趙性敎,左承旨金炳始,右承旨洪遠植,左副承旨金商玄,右副承旨申獻求,同副承旨趙準永,史官缺,檢校直提學李載冕·閔升鎬,檢校直閣李承純,玉堂缺以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調金世均,副提調趙性敎,進前問候訖,出崇陽門,入勤政門,至勤政殿月臺。通禮跪啓請降輿。上降輿就褥位,南向立。引儀引宗廟獻官曺錫雨,景慕宮獻官徐戴淳,進詣褥位之左。香室官員,奉香祝跪授炳始,炳始東向跪進,上受之,以授獻官等,獻官等以次跪受,與通禮,導上就祗送位。獻官等奉香祝,由正路出,上鞠躬,過則平身。通禮跪啓禮畢。上入小次。少頃,通禮跪啓請出次乘輿。上出次乘輿,出勤政門,入崇陽門。商玄請出標信解嚴,由永化門還內,諸臣以次退出。
上在景福宮。停常參·經筵。
申時灑雨下雨,測雨器水深二寸五分。
政院啓曰,右副承旨申獻求,今日不爲仕進,卽爲牌招,何如?傳曰,允。
以司謁口傳下敎曰,侍衛與陪從之竹鞘環刀,玳瑁環刀禁斷事,分付三軍府。
兵曹啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
以鎭撫使李容熙狀啓,漕船留發形止,趁不修報,月串僉使申翊淵罷黜事,傳曰,今此漕運失時,而不卽馳報,果是疏忽,旣屬過境,特爲安徐,卿亦勿待罪,此後則各別申飭事,回諭。
義禁府啓目,群山僉使李敎承原情云云,傳旨內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?啓依允。
又啓目,龜山僉使李濂,赤梁前僉使朴基璘等原情云云,傳旨內辭緣,泛稱遲晩,刑推得情,何如?啓,竝只除刑推議處爲良如敎。
又啓目,薺浦萬戶吳昌烈原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
己巳八月初六日未時,上御思政殿。召對入侍時,參贊官趙準永,檢校直閣李承純,侍讀官朴弘壽,假注書趙宇熙,記注官方孝隣,別兼春秋朴定陽,各持通鑑第卷,以次進伏訖。上曰,史官分左右。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右承旨洪遠植,今日不爲仕進,卽爲牌招,何如?傳曰,允。
以右承旨洪遠植牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
以香室璿源殿酌獻禮祭文受押單子,傳曰,親押。以香室健元陵·顯陵·徽陵·惠陵·綏陵·景陵親祭祭文受押單子,傳曰,親押。以香室貞陵·懿陵親祭祭文受押單子,傳曰,親押。以香室穆陵·崇陵·元陵攝行祭祝貼受押單子,傳曰,親押。以香室南壇·三角山·白岳山·木覓山·漢江節祭祝貼受押單子,傳曰,親押。
禮曹,冬至兼謝恩使拜表,來十月二十二日辰時,方物封裹,同月十九日。
傳曰,明日親押,以便殿爲之矣,侍衛以幸行時侍衛,仍其服入參。
三軍府啓曰,守宮大將申命淳有實故,其代以何將臣爲之乎?敢稟。傳曰,摠戎使爲之。摠廳留陣中軍代,主將司令。
兵曹啓曰,今八月初九日社稷大祭時,守門當爲塡差,而本曹郞廳·都摠府郞廳·五衛將,除入直與呈辭在外,排擬苟艱,依定式軍門將官代差以入之意,敢啓。傳曰,知道。
吏曹啓曰,軍資監正黃鍾奎,濟用監主簿李善浩,西學訓導宋淇,俱以身病,呈狀乞遞,竝改差,何如?傳曰,允。
議政府啓曰,蔚矗兩閫加年之限,又不遠矣,實心著績,軍民之惜去愈切,慶尙左兵使尹善應,右兵使任商準,竝姑爲仍任,以責成效,何如?傳曰,允。
訓鍊都監啓曰,今此幸行時,隨駕武藝別監一百五十二人饌價錢,每人每日各三錢,門旗手二十七名,每名每日各一錢五分,依例分給之意,敢啓。傳曰,知道。
兵曹,留都從事官單趙定熙。
義禁府啓目,粘連向前李敎承亦,遭風雨而逗留,道啓可援,因公文而加載,爰辭自明,旣至臭載,不可原恕,以此照律,何如?啓依允。
又啓目,粘連向前李濂·朴基璘亦,領漕過限,律例本嚴,而裝發之後,連値賊變,自然住碇,其所發明,容有可據。此與無端過限,煞有間焉,漕法攸重,有難全恕,以此照律,何如?啓依允。
又啓目,粘連向前吳昌烈亦,領漕稽緩,時値賊變而難進,沈船臭載,遠因風潮而急駛,究甚情則雖或可原,揆諸法則有難參恕,以此照律,何如?啓依允。
又照目,粘連群山僉使李敎承矣本府議啓內,阻風雨而逗留,道啓可援,因公文而加載,爰辭自明,旣至臭載,不可原恕,以此照律,罪笞四十收贖,附過還職,私罪,奉敎依允爲旀,功議各減一等爲良如敎。
又照目,粘連龜山僉使李濂,赤梁前僉使朴基璘等矣本府議啓內,領漕過限,律例本嚴,而裝發之後,連値賊變,自然住碇,其所發明,容有可據。此與無端過限,煞有間焉,漕法攸重,有難全恕,以此照律,罪各笞四十收贖,附過還職,竝只私罪,奉敎依允。
又照目,粘連,薺浦萬戶吳昌烈矣本府議啓內,領漕稽緩,時値賊變而難進,沈船臭載,適因風潮而急駛,究其情則雖或可原,揆諸法則有難參恕,以此照律,罪笞四十收贖,附過還職,私罪,奉敎依允。
己巳八月初七日未時,上御思政殿。召對入侍時,參贊官申獻求,檢校直閣李承純,侍讀官朴弘壽,檢討官李晩燾,假注書洪祐癸,記注官金鼎燮,別兼春秋朴定陽,各持通鑑第卷,以次進伏訖。上曰,史官分左右。上曰,趙充國雖老,能自任如此,壯哉。獻求曰,然矣。充國,以七十老將,不憚征伐之勞,自願西征,竟得有功,眞所謂老而益壯也。將帥之材,不在於善戰,在於制勝,年少氣銳之人,雖能摧鋒陷陣,以立奇功,至於深謀遠慮,以全取勝,不如宿將。故在易之師,以丈人爲吉,而周之尙父·方叔,趙之廉頗,秦之王翦,皆年七八十,能仗師旅樹功勳,由此觀之,豈可以年老,棄良將乎?非獨將帥爲然,凡輔弼之臣,必有老成宿德,然後可以進陳謀獻,以佐治理也。
上在景福宮。停常參·經筵。
親押後,藥房·內閣·政院·玉堂口傳問安。答曰,知道。
傳曰,禮房承旨馳詣社稷,奉審摘奸以來。
傳曰,發遣吏郞,諸執事淸齋與否,摘奸以來。
傳曰,祭文祝貼,當親準矣,該房知悉。
傳曰,明日出宮門路,以崇陽門爲之。
三軍府啓曰,今此幸行時,左邊捕盜大將許熠,以訓鍊都監中軍,先廂隨駕矣。在前如此之時,有他邊大將兼察之例,回鑾間,右邊捕盜大將李元熙,姑令兼察,何如?傳曰,允。
又啓曰,卽接訓鍊都監所報,則今八月初九日習陣日次,而幸行相値,不得行操云矣。傳曰,知道。
奎章閣啓曰,守宮檢校直提學金炳德,待開門牌招,何如?傳曰,允。
政院啓曰,因三軍府草記,今此幸行時,左邊捕盜大將許熠,以都監中軍,先廂陣隨駕矣。在前如此之時,有他邊大將兼察之例,回鑾間,右邊捕盜大將李元熙,姑令兼察事,允下矣。兼察左邊捕監大將李元熙,卽爲牌招廳傳敎,何如?傳曰,允。
兵曹啓曰,今此冬至兼謝恩使一行赴燕時,所把驛馬,預先分定,然後可無窘急之弊,今亦依例,前期知委,而應把驛馬四十五匹內,公忠道八匹,全羅道十匹,慶尙道二十匹,來十月十五日京中逢點,江原道四匹,咸鏡道三匹,直送安州,來十月十八日逢點事,各道監司處,行移,何如?傳曰,允。
春秋館啓曰,別兼春秋臣朴定陽,以御營從事官,今日軍布捧上時,晝仕出去之意,敢啓。傳曰,知道。
弘文館啓曰,守宮檢校副提學沈舜澤,待開門牌招,何如?傳曰,允。
己巳八月初八日申時,上御修政殿。璿源殿酌獻禮祭文,健元陵·顯陵·徽陵·惠陵·綏陵·景陵·貞陵·懿陵親祭祭文,穆陵·崇陵·元陵攝行祭祝文,南壇·三角山·白嶽山·木覓山·漢江節祭祝文,親押入侍時,行都承旨趙性敎,左承旨金炳始,右承旨洪遠植,左副承旨金商玄,右副承旨申獻求,同副承旨趙準永,史官缺,檢校直提學李載元·閔升鎬,直提學趙成夏,檢校直閣李世用,檢敎待敎鄭範朝·趙慶鎬,原任副提學趙寧夏·李載冕,檢校典翰李根秀·金奎弘·李起鎬,典翰金性均,兵曹判書李景夏,參判李邦鉉,參知李炳敎,摠管缺,侍立,時至,通禮跪啓請外辦。上具軍服,出次陞座,香室官員奉祭文祝帖,以次跪進,炳始以次跪受以進,上親準訖,夾侍進筆硯,上以次親押訖,以授炳始,炳始跪受,以授香室官員,香室官員跪捧以出。通禮跪啓禮畢,上降座還內,諸臣以次退出。
上在綏陵齋室。停常參·經筵。
璿源殿酌獻禮後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·二品以上·六曹口傳問安。答曰,知道。
大駕詣廟洞晝停所入慕次後,藥房·內閣·政院·玉堂口傳問安。答曰,知道。仍詣綏陵,入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。大王大妃殿·王大妃殿·大妃殿,守宮假承旨,兼遣承旨口傳問安。答曰,知道。
大駕詣健元陵·顯陵·徽陵·惠陵·綏陵·景陵,展謁親祭,還入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。
傳曰,今年異於他年,時原任大臣·奉朝賀·興寅君及翼廟朝逮事之參班人,竝令仰瞻於第五室。
傳曰,都承旨馳詣宗廟·永寧殿,奉審摘奸以來。
傳曰,守宮承旨,馳詣受香諸處,奉審摘奸以來。
傳曰,檢校典翰李根秀,馳詣東關王廟,奉審以來。
傳曰,檢校直閣李世用,馳詣懿陵,奉審以來。
傳曰,檢校待敎鄭範朝,馳詣泰陵·康陵,奉審以來。
傳曰,檢校典翰金奎弘,馳詣局內諸陵,奉審以來。
傳曰,綏陵辭陵禮,當於明日爲之矣,該房知悉。
傳曰,是年是日,祼謁仙寢,俯仰孺慕,益復靡屆。翼宗朝逮事之文侍從·蔭牧使·武宣傳官以上六十一歲人,各加一資,文蔭武·士庶人年六十一歲以上人,令漢城府抄啓以入。
傳曰,隨駕軍兵,令各其營饋粥。
傳曰,今年異於他年,翼宗朝逮事之人,綏陵親祭時,使之參班。
傳曰,京畿監司,率各務差使員,明日待令于懿陵齋室。
傳曰,揆以祀典,不可容恕,而今日異於他日,顯陵陵官,特爲安恕。
議政府薦望,以李奎奭爲北兵使。
三軍府啓曰,卽接禁衛營所報,則今八月初十日習陣日次,而幸行時隨駕相値,不得行操云矣,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,饋粥之意,敢啓。傳曰,知道。
己巳八月初九日卯時,上詣璿源殿,酌獻禮入侍時,行都承旨趙性敎,左承旨金炳始,右承旨洪遠植,左副承旨金商玄,右副承旨申獻求,同副承旨趙準永,史官缺提學金學性,原任提學鄭基世,原任直提學金炳德·李㘾,檢校直提學李載元,原任直提學李承輔·金輔鉉,檢校直提學趙寧夏·李載冕·閔升鎬,直提學趙成夏,原任直閣鄭健朝·李承五,檢校直閣李淳翼·李喬翼·李承純·李世用,原任待敎閔奎鎬,檢校待敎徐相翊·鄭範朝·趙慶鎬,玉堂缺以次侍立。時至,通禮跪啓請出次。上具翼善冠·袞龍袍,出齋殿。贊禮導上詣板位,跪啓請四拜。上行四拜禮,仍詣尊所。性敎監爵訖,仍詣第一室神位前跪。通禮跪啓請三上香。性敎奉香,準永奉爐,上三上番。執爵獻爵,大祝李弼儀讀祝訖。仍詣各室行禮,竝如上儀。贊禮導上降復位,跪啓請四拜。上行四拜禮。又啓請四拜。上行四拜禮。贊禮跪啓禮畢。時原任大臣進前問候訖,上還內,諸臣以次權退。
己巳八月初九日辰時,大駕詣綏陵·健元陵·顯陵·徽陵·惠陵·景陵。親祭幸行入侍時,行都承旨趙性敎,左承旨金炳始,右承旨洪遠植,左副承旨金商玄,右副承旨申獻求,同副承旨趙準永,史官缺檢校直提學李載元·閔升鎬,直提學趙成夏,檢校直閣李世用,檢校待敎鄭範朝·趙慶鎬,原任副提學趙寧夏·李載冕,檢校典翰李根秀·金奎弘·李起鎬,典翰金性均,以次侍立。時至,通禮跪啓請外辦。上具軍服,乘馬出永化門。藥房提調金世均,副提調趙性敎,進前問候訖。由崇陽門,出光化門。宣傳官跪稟旗幟三行分立。至宗廟洞口,上下馬步過,還乘馬出興仁門外。宣傳官跪稟鳴金二下,大吹打。至雨裝峴,乘駕轎,人夫奉駕踰峴,至晝停所,宣傳官跪稟旗幟分列左右,鳴金三下,吹打止。通禮跪啓請降轎。上降轎入幕次。兵曹判書進軍令,命三吹,通禮跪啓請出次。上出次乘馬。宣傳官跪稟旗幟三行分立,鳴金二下,大吹打。至陵洞口,宣傳官跪稟旗幟分列左右,鳴金三下,吹打止。至下輦所,通禮跪啓請降馬乘輿。上降馬乘輿。至綏陵齋室門外,上降輿入齋室。少頃,通禮跪啓請出次。上改具翼善冠·黲袍以出。通禮跪啓請乘輿。上乘輿,至健元陵紅箭門外,上降輿詣版位。通禮跪請四拜。上四拜,仍詣陵上,碑閣奉審訖,入小次。親祭時至,贊禮啓請出次。上出次詣版位。贊禮啓請四拜。上四拜。贊禮導上詣尊所。性敎監爵訖。仍詣神座前跪,三上香,執爵獻爵,少退跪。大祝李弼儀讀祝訖,上降復位。亞獻官判敦寧李最應,終獻官判宗正卿李圭徹,行禮如儀訖。贊禮啓請四拜。上四拜。亞獻官詣望燎位,望燎訖。贊禮跪啓禮畢,通禮導上詣辭陵禮位,啓請四拜。上四拜。通禮導上,出紅箭門外,上乘輿。領議政金炳學,右議政洪淳穆,進前問候訖。炳學曰,北兵使移駐之期不遠,而報滿狀,先已來到矣。若待來月,循例差遣,不無窒礙之端,特爲改差,差代後,仍令不日辭朝事,分付,何如?上曰,依爲之。出擧條上仍詣綏陵紅箭門外。上降輿詣版位。通禮啓請四拜。上四拜,仍詣陵上,碑閣奉審訖,入小次。親祭時至,贊禮啓請出次。上出次。贊禮導上詣版位。贊禮啓請四拜。上四拜。贊禮導上詣尊所,性敎監爵訖,仍詣神座前,三上香,執爵獻爵,少退跪。大祝李弼儀讀祝訖,上降復位。亞獻官大院君行亞獻禮,終獻官領議政金炳學,行終獻禮訖。贊禮啓請四拜。上四拜。贊禮導上詣望燎位,望燎訖。贊禮跪啓禮畢,通禮導上出紅箭門外。上乘輿,詣顯陵紅箭門外,上降輿詣版位。通禮啓請四拜。上四拜,仍詣陵上,碑閣奉審訖,入小次。親祭時至,贊禮啓請出次。上出次。贊禮導上詣版位,啓請四拜。上四拜。贊禮導上詣尊所,性敎監爵訖,仍詣神座前三上香,執爵獻爵,少退跪。大祝李弼儀讀祝訖,上降復位。亞獻官領議政金炳學,終獻官判敦寧李最應,行禮如儀訖。贊禮啓請四拜,上四拜。亞獻官詣望燎位,望燎訖,贊禮跪啓禮畢,通禮導上詣辭陵禮位,啓請四拜。上四拜。性敎曰,祀典法意,何等愼重,而今此顯陵親祭時,匙箸未卽陳設,致勤下詢,萬萬悚惶。當該陵官,所當重勘,而本院請推之外,無他可施之罰,何以爲之乎?上曰,行禮後處分矣。通禮導上出紅箭門外。上乘輿詣徽陵紅箭門外,上降輿詣版位。通禮啓請四拜。上四拜,仍詣陵上,碑閣奉審訖,入小次。親祭時至,贊禮啓請出次。上出次。贊禮導上詣版位,啓請四拜,上四拜,仍詣尊所。性敎監爵訖,仍詣神座前,三上香,執爵獻爵,少退跪。大祝李弼儀讀祝訖,上降復位。亞獻官右議政洪淳穆,終獻官兼戶曹判書金炳國行禮如儀訖。贊禮啓請四拜。上四拜。亞獻官詣望燎位,望燎訖,贊禮跪啓禮畢,通禮導上詣辭陵禮位,啓請四拜。上四拜。通禮導上出紅箭門外。上乘輿詣惠陵紅箭門外,降輿詣版位。通禮啓請四拜,上四拜,仍詣陵上,碑閣奉審訖,入小次。親祭時至,贊禮啓請出次。上出次。贊禮導上詣版位,啓請四拜,上四拜,仍詣尊所。性敎監爵訖,仍詣神座前三上香,執爵獻爵,少退跪。大祝李弼儀讀祝訖,上降復位。亞獻官大院君行亞獻禮,終獻官右議政洪淳穆,行終獻禮。贊禮啓請四拜。上四拜。贊禮導詣望燎位,望燎訖,贊禮跪啓禮畢,通禮導上詣辭陵禮位,啓請四拜,上四拜。通禮導上出紅箭門外。上乘輿詣景陵紅箭門外,降輿詣版位。通禮啓請四拜。上四拜,仍詣陵上,碑閣奉審訖,入小次。親祭時至,贊禮啓請出次。上出次。贊禮導上詣版位,啓請四拜。上四拜,仍詣尊所,性敎監爵訖,仍詣神座前三上香,執爵獻爵,少退跪。大祝李弼儀讀祝訖,上降復位。亞獻官右議政洪淳穆,終獻官兼戶曹判書金炳國,行禮如儀訖。贊禮啓請四拜。上四拜。亞獻官詣望燎位,望燎訖,贊禮跪啓禮畢。通禮導上詣辭陵禮位,啓請四拜。上四拜。通禮導上出紅箭門外,上乘輿詣綏陵齋室門外,降輿入齋室,諸臣輸回詣閤。
上在景福宮。停常參·經筵。
自辰時至人定,灑雨下雨,測雨器水深二寸五分。
經宿後,宗親·儀賓·藥房·內閣·政院·玉堂口傳問安。答曰,知道。朝廷二品以上單子問安。答曰,知道。大王大妃殿·王大妃殿·大妃殿·中宮殿,守宮·藥房·閣臣·承旨·玉堂口傳問安。答曰,知道。留都三品以上單子問安。答曰,知道。大王大妃殿·王大妃殿·大妃殿,守宮假承旨兼遣承旨口傳問安。答曰,知道。綏陵辭陵禮還入幕次後,藥房·內閣·政院·玉堂口傳問安。答曰,知道。詣懿陵入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上單子問安。答曰,知道。詣貞陵親祭,還入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上單子問安。答曰,知道。還宮後,宗親·儀賓·藥房·內閣·政院·玉堂·朝廷二品以上口傳問安。答曰,知道。
藥房都提調洪淳穆,提調金世均,副提調趙性敎啓曰,親祼仙寢,聖慕克伸,齋室經宿,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區下忱,敢此問安,竝爲仰稟。答曰,知道。卿等不必入侍矣。
政院啓曰,議政府郞廳來言,今日賓廳日次,而幸行相値,不得來會云矣,敢啓。傳曰,知道。
傳曰,隨駕軍兵,令各其營饋粥。
傳曰,自陵洞口,至興仁之門外,捧上言。
傳曰,璿源殿酌獻禮時贊禮禮曹判書加資。
傳曰,璿源殿酌獻禮時第五室大祝加資。
傳曰,璿源殿酌獻禮時禮房承旨加資。
傳曰,璿源殿酌獻禮時各差備官,竝兒馬一匹賜給,守僕員役等,考例施賞。
傳曰,綏陵·景陵親祭時亞獻官以下,別單書入。
傳曰,綏陵親祭時禮房承旨,加資。
傳曰,健元陵·貞陵·顯陵·徽陵·懿陵·惠陵親祭時亞獻官以下,別單書入。
傳曰,撫安大君內外祠版,廣平大君內外祠版,遺宗臣致祭。
傳曰,都承旨馳詣宗廟·永寧殿,奉審以來。
傳曰,隨駕軍兵雨具,從便爲之。
傳曰,京畿監司率各務差使員,入侍。
以綏陵·景陵親祭時亞獻官以下別單,傳曰,綏陵終獻官領議政金炳學,內下大豹皮一令賜給。贊禮禮曹判書李承輔,執禮副應敎金錫輔,大祝應敎李弼儀,竝加資。典祀官奉常判官吳長善,陵司參奉許埰,執尊副司果趙秉稷,祝史副司果丁觀燮,齋郞檢詳張原相,贊者引儀李熙藻·張成敎,謁者兼引儀金用鍊·安亨植,贊引假引儀金載舜·徐玄輔,祭監監察李能華·趙愿祖,本陵令洪在錫,參奉許埰,各兒馬一匹賜給。景陵終獻官右議政洪淳穆,內下大豹皮一令賜給。贊禮禮曹判書李承輔,執禮副應敎金錫輔,大祝應敎李弼儀,竝加資。典祀官掌樂正權益洙,陵司參奉閔種烈,執尊副司果趙秉稷,祝史副司果丁觀燮,齋郞檢詳張原相,贊者引儀李熙藻·張成敎,謁者兼引儀金用鍊·安亨植,贊引假引儀金載舜·徐玄輔,祭監監察李能華·趙愿祖,本陵直長南啓薰,參奉閔種烈,香陪官檢書判校韓兢烈,祭文正書忠義閔羲貞,各兒馬一匹賜給。其餘守僕·員役·守護軍,竝依判下施賞。
以建元陵·貞陵·顯陵·徽陵·懿陵·惠陵親祭時亞獻官以下別單,傳曰,健元陵亞獻官判敦寧李最應,內下大豹皮一令賜給。終獻官判宗正卿李圭徹,內下大豹皮一令賜給。贊禮禮曹判書李承輔,執禮副應敎金錫輔,大祝應敎李弼儀,竝加資。典祀官奉常正尹始榮,陵司參奉李淵九,執尊副司果趙秉稷,祝史副司果丁觀燮,齋郞檢詳張原相,贊者引儀李熙藻·張成敎,謁者兼引儀金用鍊,贊引假引儀金載舜·徐玄輔,祭監監察李能華·趙愿祖,本陵令鄭承源,參奉李淵九,各兒馬一匹賜給。貞陵亞獻官領議政金炳學,終獻官右議政洪淳穆,各內下大豹皮一令賜給。贊禮禮曹判書李承輔,執禮副應敎金錫輔,大祝應敎李弼儀,竝加資。典祀官奉常正尹始榮,陵司參奉金綺秀,執尊副司果趙秉稷,祝史副司果丁觀燮,齋郞檢詳張原相,贊者引儀李熙藻·張成敎,謁者兼引儀金用鍊·安亨植,贊引假引儀金載舜·徐玄輔,祭監監察李能華·趙愿祖,本陵令李羲祖,參奉金綺秀,各兒馬一匹賜給。顯陵亞獻官領議政金炳學,終獻官判敦寧李最應,各內下大豹皮一令賜給。贊禮禮曹判書李承輔,執禮副應敎金錫輔,大祝應敎李弼儀,竝加資。典祀官直講吳尙鉉,陵司參奉趙玄夏,執尊副司果趙秉稷,祝史副司果丁觀燮,齋郞檢詳張原相,贊者引儀李熙藻·張成敎,謁者兼引儀金用鍊·安亨植,贊引假引儀金載舜·徐玄輔,祭監監察李能華·趙愿祖,本陵令李敏泰,參奉趙玄夏,各兒馬一匹賜給。徽陵亞獻官右議政洪淳穆,內下大豹皮一令賜給。終獻官兼戶曹判書金炳國,內下豹皮一令賜給。贊禮禮曹判書李承輔,執禮副應敎金錫輔,大祝應敎李弼儀,竝加資。典祝官掌樂正權益洙,陵司參奉朴齊弘,執尊副司果趙秉稷,祝史副司果丁觀燮,齋郞檢詳張原相,贊者引儀李熙藻·張成敎,謁者兼引儀金用鍊·安亨植,贊引假引儀金載舜·徐玄輔,祭監監察李能華·趙愿祖,本陵令趙夔熙,參奉朴齊弘,各兒馬一匹賜給。懿陵亞獻官領議政金炳學,終獻官右議政洪淳穆,各內下大豹皮一令賜給。贊禮禮曹判書李承輔,執禮副應敎金錫輔,大祝應敎李弼儀,竝加資。典祀官掌樂正權益洙,陵司參奉李敏翊,執尊副司果趙秉稷,祝史副司果丁觀燮,齋郞檢詳張厚相,贊者引儀李熙藻·張成敎,謁者兼引儀金用鍊·安亨植,贊引假引儀金載舜·徐玄輔,祭監監察李能華·趙愿祖,本陵令尹致能,參奉李敏翊,各兒馬一匹賜給。惠陵亞獻官右議政洪淳穆,內下大豹皮一令賜給。終獻官兼戶曹判書金炳國,內下豹皮一令賜給。贊禮禮曹判書李承輔,執禮副應敎金錫輔,大祝應敎李弼儀,竝加資。典祀官奉常正尹始榮,陵司參奉金炳休,執尊副司果趙秉稷,祝史副司果丁觀燮,齋郞檢詳張原相,贊者引儀李熙藻·張成敎,謁者兼引儀金用鍊·安亨植,贊引假引儀金載舜·徐玄輔,祭監監察李能華·趙愿祖,本陵令丁大永,參奉金炳休,香陪官校書判校韓兢烈,祭文正書忠義閔羲貞,左通禮金裕行,右通禮金亮淵,各兒馬一匹賜給。贊儀安泌,東西唱引儀李熙藻·張成敎,奉禮兼引儀趙秉弘,各上弦弓一張賜給。其餘守僕·員役·守護軍等,竝依判下施賞。
傳曰今番賞典中,一人雖兼數事,無得疊授。
傳曰,政官待明朝牌招開政,賞典下批。
弘文館啓曰,大駕今已還宮矣,守宮檢校副提學沈舜澤,依定式減下,何如?傳曰,允。
奎章閣啓曰,大駕今已還宮,守宮檢校直提學金炳德,依定式減下,何如?傳曰,允。
政院啓曰,奏御文字,何等審愼,而祭報府,有所錯誤,致勤下詢,事體所在,誠極未安。當該吏曹堂上,不可無警,從重推考,何如?傳曰,允。卿亦推考。
吏曹啓曰,弘文館應敎李弼儀加資事,命下矣。雖已資窮,未經準職,何以爲之?敢稟。傳曰,勿拘。
訓鍊都監啓曰,謹依下敎,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
三軍府啓曰,卽接御營廳所報,則今八月十一日習陣日次,而回鑾翌日,有停操之例,不爲行操云矣,敢啓。傳曰,知道。
兵曹啓曰,今番幸行時隨駕將校·軍兵,各差備等犒饋,依定奪以乾物分給之意,敢啓。傳曰,知道。
政院啓曰,卽者義禁府都事來言,今此幸行時,衛外擊錚罪人柳興斗等三十三人,移送秋曹云矣,敢啓。傳曰,知道。
己巳八月初十日卯時,大駕詣懿陵親祭,貞陵親祭,還宮幸行入侍時,行都承旨趙性敎,左承旨金炳始,右承旨洪遠植,左副承旨金商玄,右副承旨申獻求,同副承旨趙準永,史官缺檢校直提學李載元·閔升鎬,直提學趙成夏,檢校直閣李世用,檢敎待敎鄭範朝·趙慶鎬,原任副提學趙寧夏·李載冕,檢校典翰李根秀·金奎弘·李起鎬,典翰金性均,以次侍立。時至,通禮跪啓請外辦。上具黲袍·烏犀帶,乘輿出綏陵齋室,藥房提調金世均,副提調趙性敎,進前問候訖。通禮導上詣紅箭門外,降輿入就辭陵禮位。通禮啓請四拜,上四拜。通禮導上,出紅箭門外乘輿,至齋室門外降輿,入齋室。少頃,通禮跪啓請出次,上改具軍服,乘輿以出,至下輦所,降輿乘駕轎,至陵洞口。宣傳官啓稟旗幟三行分立,鳴金二下,大吹打進發至懿陵洞口。宣傳官啓稟旗幟分列左右,鳴金三下,吹打止。至下輦所,降轎乘輿,至齋室門外降輿,入齋室。少頃,通禮跪啓請出次。上改具黲袍·烏犀帶,乘輿以出,至紅箭門外降輿。通禮導上詣版位,啓請四拜,上四拜,仍詣陵上,碑閣奉審訖,還入小次。親祭時至,贊禮啓請出次,上出次詣版位。贊禮啓請四拜,上四拜。贊禮導上詣尊所,性敎監爵訖,仍詣神座前跪,三上香,執爵獻爵,少退跪。大祝李弼儀讀祝訖,上降復位。亞獻官領議政金炳學,終獻官右議政洪淳穆,行禮如儀訖。贊禮啓請四拜,亞獻官詣望燎位,望燎訖,贊禮跪啓禮畢。通禮導上詣辭陵禮位,啓請四拜,上四拜。通禮導上出紅箭門乘輿。領議政金炳學,右議政洪淳穆曰,云云。世均進前奏曰,勞動旣多,雨未開霽,貞陵親祭,特命攝行,恐合節宣之方,故敢此仰達矣。上曰,雨勢雖如此,其在情禮,豈可攝行乎?炳學曰,道里稍遠,雨勢如此,恐或有欠於節宣之方,下情不勝憧憧矣。淳穆曰,在前如此之時,以攝儀磨鍊,亦多已例矣。上曰,百官軍兵之所沾濕,雖甚可念,而予則以駕轎進發,別無相妨矣。上至齋室門外降輿,入齋室,問安勿爲之事,下敎少頃。通禮跪啓請出次。上改具軍服,乘輿以出,至下輦所,降輿乘駕轎,至陵洞口。宣傳官啓稟旗幟三行分立,鳴金二下,大吹打,進發至貞陵洞口。宣傳官啓稟旗幟分列左右,鳴金三下,吹打止。至下輦所,降轎乘輿,至齋室門外降輿,入齋室,問安勿爲之事,下敎。少頃,通禮跪啓請出次,上改具黲袍·烏犀帶,乘輿以出,至紅箭門降輿,入就版位。通禮啓請四拜,上四拜,仍詣陵上,碑閣奉審,上覽表石陰記。上問聖后誕降之地,世均奏曰,聖后誕降之所,卽黃海道谷山龍峰,而正廟朝以御筆,書下聖后私第舊基六字,立碑建閣,象山府院君後孫,至今守護矣。上還入小次,親祭時至,贊禮啓請出次,上出次,詣版位。贊禮啓請四拜,上四拜,仍詣尊所,性敎監爵訖,仍詣神座前跪,三上香,執爵獻爵,少退跪。大祝應敎李弼儀讀祝訖,上降復位。亞獻官領議政金炳學,終獻官右議政洪淳穆,行禮如儀訖。贊禮啓請四拜,上四拜。亞獻官詣望燎位,望燎訖,贊禮跪啓禮畢。通禮導上詣辭陵禮位,啓請四拜,上四拜。通禮導上,出紅箭門乘輿,至齋室門外降輿,入齋室。少頃,通禮跪啓請外辦。上改具軍服,乘輿以出,至下輦所。上降輿乘轎,至陵洞口。宣傳官啓稟旗幟三行分立,鳴金二下,大吹打,進發至興仁之門外。宣傳官啓稟旗幟分列左右,鳴金三下,吹打止。入興仁門,至宗廟洞口,降轎步過,還乘轎,由光化門,入崇陽門。宣傳官請出信箭解嚴。由永化門還內,諸臣以次退出。
上在景福宮,停常參·經筵。
自前夜人定至開東,灑雨下雨,測雨器水深八分。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂翌日口傳問安。答曰,知道。大殿,朝廷二品以上·六曹單子問安。答曰,知道。
藥房都提調洪淳穆,提調金世均,副提周趙性敎啓曰,日吉辰良,回鑾萬安,輿情懽忭,大小惟均,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日傳香禮房承旨,當爲齋宿,行左承旨金炳始,所當牌招,而拘於廳規,不得請牌,何以爲之?敢稟。傳曰,牌招。
傳曰,在外泮長許遞,今日政差出。
傳曰,六十一歲中官朴東厚·崔性煥·金以礪,竝加資。
兵曹啓曰,卽接守門將廳牒報,則守門將金秉稷,不有呈由,下鄕屢朔,尙不上來云。揆以法意,不可仍置,汰去,何如?傳曰,允。
又啓曰,新除授內禁衛將李應洙,時無職名,依例口傳付軍職,以入之意,敢啓。傳曰,知道。
又啓曰,咸鏡監營中軍柳海龜,未赴任遭故,所授加資,依例還收之意,敢啓。傳曰,知道。
又啓曰,御前前排軍賞格木,謹依成冊判下,題給之意,敢啓。傳曰,知道。
又啓曰,內吹螺赤及龍虎營兼內吹螺赤等,今秋等習角賞格木,謹依判下別單,分等施賞之意,敢啓。傳曰,知道。
又啓曰,謹依判下成冊,今此健元陵·顯陵·徽陵·惠陵·綏陵·景陵·懿陵·貞陵幸行時,元內吹車成昌等三十名處,木各一疋題給之意,敢啓。傳曰,知道。
以吏曹參議洪載順牌不進罷職傳旨,傳曰,只推。
吏曹啓曰,公忠道鴻山居幼學姜泰泳呈狀內,矣身父嘉善斗成,今年爲百歲,西原居幼學崔允洙呈狀內,矣身父幼學鑵,今年爲百歲,黃海道平山居幼學吳商英呈狀內,矣身父通政錫箕,今年爲百歲,而俱以見漏於本道應資老人抄啓中,未蒙恩資事,來訴。故考見帳籍,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
有政。吏批,行判書南性元進,參判金基瓚,參議洪載順牌招不進。以趙秉肅爲應敎,李容萬爲副應敎,朴齊寬爲大司成,嚴錫鼎爲知經筵,李容直爲同經筵,柳敎祚爲軍資正,李源鼎爲司成,李敦夏爲公忠京試官,徐相敦爲慶尙京試官,張原相爲全羅京試官,李承宇爲平安京試官,丁馨敎爲繕工副正,金炳暉爲濟用主簿,兼鏡城府使單李奎奭,兼甕津府使單鄭志鉉,昌原府使尹永夏,星州牧使南羲元,已上限一年仍任事,承傳。豐川府使任榮鎬,加一瓜仍任事,承傳。三和府使李基祖,龍川府使申杓,已上姑爲仍任事,承傳。北靑府使李會正,加一年仍任事,承傳。禮曹判書李承輔,今加正憲,左承旨金炳始,今加嘉善,副應敎金錫輔,應敎李弼儀,繕工副正南綺元,前縣監安禹善,已上今加通政,已上加資事,承傳。
再政。以張錫默爲兵曹佐郞,金友淵爲執義,趙定熙爲司僕正,成載璿爲司饔僉正,鄭䎘朝爲掌樂主簿,故學生金錫熙·朴顯鍾,已上贈童敎,孝行卓異,贈職事,承傳。
三政。以徐圭淳爲監察,柳道奭爲引儀。
四政。以吳徹相爲尙衣別提,西學訓導單李東相。
兵批,以宋宗洙爲副摠管,朴承儒爲同知,趙羲稷爲訓鍊都正,李應洙爲內禁將,李鵬烈爲部將,閔成鎬爲咸鏡中軍,李顯佑爲管城將,徐甲增爲架山別將,守門將單金躍泓,同知加設三單,吳錫箕·姜斗成·崔鑵,北兵使單李奎奭,慶尙左兵使尹善應,右兵使任商準,以上姑爲仍任事,承傳。黃海水使鄭志鉉,更加一瓜仍任事,承傳。禁衛把摠李應洙,今加折衝,前中軍柳海龜,今降禦侮。
再政。都摠管單宋宗洙。
公忠監司閔致庠疏,略曰,臣於藩宣重毗,豈有毫分堪承之望,而尙此蹲冒也哉?間嘗丐免,隆眷反侈,臣感激忸蹙,若昧知止之戒,切欲勵鈍,期效萬一對揚,而尸位瘝官,愈往愈甚,莫逃階前萬里之明矣。全省之利病,雖不敢枚陳,而以如臣不肖,試於蔑效之地,不幾近於反鑑而索照乎?念切求解,際此治疏,卽伏見廟啓行會者,則今秋式科,使道臣試取,臣於此,有難冒之義。臣於年前,猥主此試,自速僨誤,乃取士子之議議,竟至薄勘,至今追惟,愧悚交切,今何可自同無故,晏然承當?乞諒情實,遞臣藩任,非但爲民事幸而試體重,在臣私分,其將如新受賜焉。答曰,省疏具悉。全省利病,卿旣熟諳矣,詳說矣,對投良劑,伊誰之責?其勿更辭,懷保是勉,而至於向來試事,何必爲引?益加秉公,用副多士之望。
上在景福宮。停常參·經筵。
政院啓曰,右副承旨申獻求,今日不爲仕進,卽爲牌招,何如?傳曰,允。
又啓曰,明日傳香禮房承旨,當爲齋宿,行左承旨金炳始,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者校理李殷春,以其親病,陳疏經行,原疏纔已捧入矣,所當直捧遞差傳旨及禁推傳旨,而此與無端下鄕有異,推考警責,何如?傳曰,允。
傳曰,今番輦路擊錚人,無非刑曹下隷之符同羅將輩,捧賂代行云,爲其四件事鳴冤者,豈可以用賂代行也?今番擊錚,竝勿施,以此意分付刑曹·金吾,此後如有此弊,則當該堂郞,當爲嚴處矣。自政院申飭,而刑曹下隷之捧賂代行之漢,令該曹嚴覈得情後,竝爲嚴刑遠配。
議政府啓曰,卽見右捕廳所報,則月前椒島前洋交通唐船罪人金致振査問,則謂有所著斥邪文,計欲播傳大國,而船中又藏紅蔘·米穀及我國地圖·孫武子一冊,投入唐船等諸般情節,這這自服云矣。交貨唐舶,已是必誅之案,而地圖·兵書之囑付彼人,其情其跡,亦甚叵測矣。罪人金致振,押付黃海水營,大會軍民,梟首警衆,何如?傳曰,允。
右邊捕盜廳啓曰,謹依議政府草記批旨,臣廳在囚罪人金致桭,押付黃海水營,大會軍民梟首警衆事,允下矣。罪人金致振,別定校卒,押送黃海水營之意,敢啓。傳曰,知道。
承文院啓曰,卽見都京禮部咨文,日食已過,救食咨文,今纔出來,則此與先期承淮有異,依六月朔月食時例,撰出回咨,且將柵外匪民,滋擾情狀,據咨轉奏,嚴飭該將軍,迅速籌辦,行文本國,如有游民私越生事者,卽行照例辦理,以肅邊境之意,奉上諭知照云矣。回咨措辭撰出,竝付回撥,下送灣府,傳給鳳城,轉致北京之地,何如?傳曰,允。
校理李殷春疏,省疏具悉。爾其勿辭往護。
上在景福宮。停常參·經筵。
備忘記,古豐山萬戶尹錫章下直,長弓一張·長箭一部·片箭一部·筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,而國忌齋戒相値,不得設行之意,敢啓。傳曰,知道。
政院啓曰,明日傳香禮房承旨,當爲齋宿,行左承旨金炳始,所當牌招,而拘於廳規,不得請牌,何以爲之?敢稟。傳曰,牌招。
傳曰,吏曹參議有闕之代,前望入之。
吏曹參議前望入之,洪軒鍾落點。
以司謁口傳下敎曰,卽聞東關王廟守僕之閤門入稟,則昨夜有一喪行,過於廟門前路,故守僕輩出往禁止之,則喪家下隷輩,毆打廟屬,幾至死境,甚至有隣里,同被其毒云,所重之地,喪行之無難戞過,萬萬驚悚。令秋曹捉得諸漢,窮覈嚴勘。
弘文館啓曰,修撰鄭友鉉,副修撰李晩燾差祭,下番闕直,事甚未安。修撰李宅應,副修撰李敦夏,竝卽牌招,推移入直,何如?傳曰,允。
刑曹啓曰,傳曰,今番輦路擊錚人,無非刑曹下隷之符同羅將輩,捧賂代行云,爲其四件事鳴冤者,豈可以用賂代行也。今番擊錚,竝勿施,以此意分付刑曹·金吾。此後如有此弊,則當該堂郞,當爲嚴處矣,自政院申飭,而刑曹下隷之捧路代行之漢,令該曹嚴覈得情後,竝爲嚴刑遠配事,命下矣。謹依傳敎,判書臣朴珪壽,參判臣姜㳣,參議臣兪初煥,與佐郞臣洪羲燮,會同開坐於本曹,各別嚴覈,則當日衛外待令之曹隷四十名內,就其中金用哲·尹成吉·金吉伊·金學善·崔千孫·李完錫·金錫弘·金用汝·金泰山·金昌國等十名,符同羅將,捧賂代行之情跡,節節綻露,箇箇遲晩。此輩之無嚴無憚,誠極痛駭,罪人用哲全羅道益山郡,成吉咸悅縣,吉伊茂朱府,學善慶尙道開寧縣,千孫尙州牧,完錫善山府,錫弘平安道順安縣,用汝江西縣,泰山祥原郡,昌國龍崗縣,竝遠地定配所,而適値齋日,待過齋,各嚴刑一次,竝卽押送。羅將之符同作奸,現發於曹隷之口招,則論厥罪犯,實無異同,不可不一體嚴覈。故羅將李在根·崔致貞·李益寬·朴順用·李仁奎·姜道哲·徐明善等七漢捉來,到底究問,則諸漢之互相和應,掩諱不得,尤極痛惋,一竝勘配,以懲惡習,斷不可已,係是成命之外,恭俟處分,而臣等之不能先事操飭,不勝惶恐之意,敢啓。傳曰,知道。羅將一體嚴刑照律,而十漢處,用賂代行之擊錚人姓名,一一詳査登聞。
吏曹啓目,粘連觀此公忠監司閔致庠狀啓,則以爲洪州牧使韓應弼,自是劇邑,素難爲治,莅任之後,一心在公,百度皆擧,獄訟旣明,剖決程課,必趁期限,周便之政,民自安業,詳密之規,吏莫售奸,闔境播頌,群情惜去,似此優如著績,特許加一瓜仍任,今該曹稟處亦爲白有臥乎所,道臣狀辭旣如此,依此請施行,何如?啓依允。
刑曹判書朴珪壽,參議兪初煥等聯名疏曰,伏以臣等,猥以庸懦,備員法曹,僨事溺職,恒懷憂懼,迺者曹隷之和應羅將,替人鳴金,情狀莫遁,飭敎截嚴,此輩之無憚無嚴,雖已依律勘繩,而臣等之不能預加操束,致煩聖敎,誠不勝滿心惶恧,無地容措矣。犯蹕籲冤,縱由迫切之情,而驚動天聽,不無嚴畏之心,則凡厥鳴錚之類,必皆先事締結,故曹隷之屬,夤緣爲利,臣等之常所痛歎,乃不得十分嚴察,頓變宿弊,甚至於此輩之代行鳴錚,疎漏也如此,柔闇也如此,顧何敢自恕而自安乎?撫躬慙惶,短章自劾。伏乞聖明,亟施當勘之律,以爲無能不職者之戒,其於公私,實爲幸甚。臣等無任云云。答曰,省疏具悉。符同和應,替人鳴金,卿等亦知此輩之無嚴矣,毋用自引,宜勉操束,俾有以頓變宿弊。
刑曹參判姜㳣疏曰,伏以臣,伏見傳敎下者,不勝萬萬惶蹙之地。臣猥參隨駕之列,董率曹屬,蹕路待令,卽其職分內事,而下隷之潛自捧賂,代行鳴冤,事係無前,大關紀綱,臣若隨處檢飭,各自畏憚,則寧或犯科之若是狼藉乎?常時旣不能操束,當場又未及覺察,臣罪至此,尤無所逃。嚴覈有命,雖不得不隨參於擧行之際,而惶恧轉深,不敢晏然自恕,忙陳短章,仰瀆崇嚴。伏乞聖明,府賜鑑諒,勘臣當勘之律,以昭法紀焉。臣無任云云。答曰,省疏具悉。曹隷之潛自捧賂,潛行鳴金者,曾或有是否?法紀所在,不可不嚴處後已,母用自引,第勉操飭。
判義禁府事申櫶,知義禁府事李章濂,同知義禁府事許熠·鄭圭應等疏日,伏以臣等,待罪金吾之任,菲才蔑識,常懼不克堪承,果於今番羅將事,而臣等不職之罪,益無所自逃矣。夫鳴金籲冤,自有其人,而刑曹下隷之符同羅將輩,至有捧賂代行之擧,聖敎截嚴,致煩酬應,滿心惶懍,無地容措。臣等提飭之有素,檢束之有方,安有似此無嚴無憚之習也?一則臣等之罪,二則臣等之罪,何敢厚自援恕,以圖倖逭之計乎?玆用短章,臚陳自劾之義。伏乞聖慈,亟勘臣等當勘之律,俾朝綱肅而私分安。千萬幸甚云云。答曰,省疏具悉。此輩情犯,若是無憚,其所操束,何可循例而止乎?卿等之自訟,不如預先嚴束,勿復爲引,益勉來後。
行左承旨金炳始疏曰,伏以親祼眞殿,虔禋仙寢,感虹雷之舊紀,孺慕彌永,惕霜露之遒序,聖孝益闡。離次經宿,鑾蹕穩旋,臣工鬷邁,愀忭胥切。臣跡忝邇密,職在禮掌,周旋於奉璋之列,奔走於屬車之塵,有事爲榮,無勞可紀。迺者伏奉恩命,晉臣爲嘉善大夫,惶駴愧恧,莫省所以自措。是古侍郞之班,而所謂崇資顯秩,當收有用之材,治世昌辰,尤急可觀之效者也。方今化理鬯明,庶政咸和,凡係懋功懋賞,勵世磨鈍之具,固宜兢兢乎其難且愼,雖庶常執事之末,罔有不循彝靖共庸,裨我聖上淸化路重官方之政,而矧玆亞卿,顯陟六卿之副,掌貳令參大政,自非望實俱美,無以居之。官重尙德,韋覬可合,彌綸舊章,謝嬰爲能,如臣空疎謭劣,曷嘗彷彿乎是,而苟玷冒混,恬若固有,速官箴而徠物議哉?臣之策名立朝,在臣父母俱在之日,所有差遣,奉誥過庭,惟以仗寵靈供親歡爲喜。今焉風樹不停,奉檄無所,尙何忍嚲金戴貂,徒爲一身焜耀計也?臣本受稟繇薄,夙嬰疾病,榮衛銷削,轉益沈痼,若有動容,氣息不續,稍費神思,血証輒加。隨分投散,惟刀圭寄命,藉或有減得幾分,亦不能自同常人。抖擻彈束,實有所形格勢拘者,諒非全昧趨走之恭,自貽逋慢之誅也。此猶臣區區情病之實,而不衷之譏,冥升之懼,尤不敢自安于心,參前倚衡,承當無術。玆敢刳瀝陳籲,冒瀆聰聽。伏乞聖慈,俯賜鑑諒,收還臣新授資級,俾公器無骫,賊分獲安焉。答曰,省疏具悉。卿其勿辭行公。
吏曹參議洪載順疏,省疏具悉。所請依施。
上在景福宮。停常參·經筵。
備忘記,釜山僉使趙儀顯下直,長弓一張·長箭一部·筒兒一箇賜給。
政院啓曰,左副承旨金商玄,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,自再明日進講爲之。
議政府啓曰,東北道陵寢,禮堂奉審及四處史庫,實錄曝曬,竝爲今年年次,而適値式科,民邑廚傳之弊,在所當念,姑爲停止,待明秋擧行,何如?傳曰,允。
政院啓曰,興寧君祠版,遣承旨致祭事,命下矣。何承旨進去乎?敢稟。傳曰,都承旨進去。
宗親府啓曰,明日,卽天漢殿望奉審日次,臣敦應,進詣擧行之意,敢啓。傳曰,知道。
三軍府啓曰,景福宮神武門外宮墻把守及扈衛字內定界,單子書入之意,敢啓。傳曰,知道。
御營廳啓曰,本廳騎士將尹喜默,身病甚重,勢難察任,改差,何如?傳曰,允。
江原監司趙龜夏疏,答曰,省疏具悉。兩載藩宣,謂之筒備云乎?民生之懷綏,儲峙之支調,其必有熟計者存矣。特爲一瓜仍任,卿須終始殫誠,克圖成效。
領議政金炳學箚曰,伏以臣之父母墳山,在於廣州地,間因事故,旣曠省掃,霜露濡履之感,不啻怵惕于中矣。纔經夏潦,不無塋域之修築,趁今乞由,躬檢竣定,臣之不容已者,而如蒙四五日之暇,有足以幹當事役,亦將以粗伸情禮,且殘邑廚傳之弊,此時尤可悶,仍許臣從便往來幸甚。答曰,省箚具悉卿懇。卿其從便往來。仍傳曰,此批答遣史官傳諭。
上在景福宮。停常參·經筵。
自卯時至人定,灑雨下雨,測水器水深五分。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學在外,左議政未差,右議政洪淳穆,無時急稟定事,不得來會云矣,敢啓。傳曰,知道。
又啓曰,右副承旨申獻求,同副承旨趙準永,今日不爲仕進,竝卽牌招,何如?傳曰,允。
以右副承旨申獻求牌不進罪職傳旨,傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
刑曹啓曰,曹隷之潛行鳴金,挾詐符同之羅將等,依大明律詐不以實之文,李在根黃海道新溪縣,崔致貞載寧郡,李益寬公忠道槐山郡,林順用大興郡,李仁奎沃川郡,姜道哲江原道伊川府,徐明善平康縣,徒三年定配所。待過齋,各嚴刑一次,竝卽押送。曹隷十漢等處,用賂代行之擊錚人姓名,更加査問,則金用哲·金吉伊·金學善·尹成吉等段,通津居李千根,爲其父寅茂定配請放事,晉州居金斗永,爲其父鐘根定配請放事,楊州居朴有英,爲其弟有吉定配請放事,崔千孫·金泰山等段,南原居金召史,爲其夫宋基燁定配請放事,咸平童蒙金好得,爲其父守學定配請放事,韓山居朴臣圭,爲其曾祖裕伸理事,李完錫·金錫弘等段,安州童蒙金龍水,爲其父陽律定配請放事,寶城居任昹,山訟稱冤事,保寧居崔召史,爲其夫崔鎭弘定配請放事,昆陽居崔昌男等,鹽釜收稅事,金用汝·金昌國等段,大邱居朴佐鉉,山訟稱冤事,寧邊童蒙李哲成,爲其父伯心殺獄稱冤事,鳴金之時,捧賂替行,各各納招。事當對質,取招於用賂各人等處,而曹隷·羅將輩,始也捧賂代行,終焉仍不捉待,到今無以質問,究厥所爲,去益痛惡,而上項十二人姓名,査出以入之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,北兵使李圭奭下直,長弓一張·長箭一部·片箭一部·筒兒一箇賜給。
政院啓曰,右副承旨申獻求,今日不爲仕進,卽爲牌招,何如?傳曰,允。
又啓曰,明日傳香禮房承旨,當爲齋宿,行左承旨金炳始,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日召對,取稟。傳曰,爲之。
傳曰,發遣吏郞,諸執事淸齋與否,摘奸以來。
傳曰,日前衛外擊錚捧賂代行之曹隷·羅將諸漢罪狀,已極痛惡,而爲其四件事,而用賂替行者之罪,浮於捧賂之漢也。不治其本,而但治末流,實非刑政之得當也。曹隷·羅將,竝令該曹嚴刑一次,懲勵放送,日後如復有此習,則當有別般嚴處之道矣。
政院啓曰,卽者工曹郞廳來言,今此宗廟·永寧殿修改時,判書閔致久,當爲進參,而呈辭受由,何以爲之?敢稟。傳曰,許遞,前望入之。
工曹判書前望入之,李景宇落點。
漢城府啓曰,士庶人六十一歲人,別單書入,而更爲申飭五部,隨其報,鱗次書入之意,敢啓。傳曰,知道。更爲考籍,竝帖加。
兵曹啓曰,今八月十七日武臣堂上朔試射日次,而國忌齋戒相値,不得爲之之意,敢啓。傳曰,知道。
承文院啓曰,卽見都京禮部咨文,日食已過,救食咨文,今纔出來,則此與先期承準有異,依六月朔月食例,撰出回咨。且將柵外匪民,滋擾情狀,據咨轉奏,嚴飭該將軍,迅速籌辦,行文本國,如有游民,私越生事者,卽行照例辦理,以肅邊境之意,奉上諭知照云矣。回咨措辭撰出,竝付回撥,下送灣府,傳給鳳凰城將,轉致北京,何如?傳曰,允。
刑曹啓曰,以司謁口傳下敎曰,卽聞東關王廟守僕之閣門入稟,則昨夜有一喪行,過於廟門前路,故守僕輩出往禁之,則喪家下隷輩,敺打廟屬,幾至死境,甚至有隣里,同被其毒云。所重之地,喪行之無難戞過,萬萬驚悚。令秋曹捉得諸漢,嚴覈嚴勘事,命下矣。謹依下敎,罪人金弘哲,私奴永俊,査出嚴覈,則擔軍輩之捷徑取路,雖曰空輿,而敢犯肅敬之地,雜色人之尋事作閙,徒懷私憤,而仍成鬪敺之擧,無嚴無憚,莫此爲甚,而都是無賴輩烏合之類,當場雜還,難分首徒,成群滚轉,奚辨輕重?苟非頭目之指揮,安有禁路戞過之理,如無雜色之隳突,豈致層激相搏之境?倉卒駭機,縱非喪家之預料,末抄悖擧,甚至廟屬之重傷,事體所在,不可不重繩嚴懲。所謂首番金弘哲,主家奴子永俊,各嚴刑一次後,弘哲慶尙道何東府,永俊全羅道金堤郡,竝遠地定配所,卽爲押送之意,敢啓。傳曰,以烏合之徒,不知首從,而論罪於主家,實非廷尉之平,所捉諸漢,竝嚴刑一次,懲勵放送。
吏曹啓曰,東學敎授李龍雨,南學敎授李承宇,俱以身病,呈狀乞遞,竝改差,何如?傳曰,允。
吏曹啓曰,新除授光陽縣監朴齊近呈狀內,矣身親病沈重,萬無離側遠赴之望云。親病旣如是,則有難强令赴任,改差,何如?傳曰,允。令該曹口傳差出,各別擇差,不日下送。
吏曹口傳政事,以趙承顯爲光陽縣監。
議政府啓曰,卽見黃海水使鄭志鉉所報,則本營壯衛士都試試取優等人,依追捕武士·別武士例,抄出多中者,一體許赴殿試爲辭矣。等是較藝,而優等之意,屬追捕別武士,藉曰事勢攸然,亦不無齎菀之歎,依報辭特爲許施,用寓激奬之意,何如?傳曰,允。
御營廳啓曰,本廳中軍李容豪,身病甚重,勢難察任,改差,何如?傳曰,允。
護軍趙寧夏疏,答曰,省疏具悉。卿其往省焉。
己巳八月十六日辰時,上御紫薇堂。進講,北兵使同爲入侍時,右議政洪淳穆,講官金世均,參贊官趙準永,侍讀官朴弘壽,假注書洪基泰,記注官白時範,別兼春秋李承宇,北兵使李圭奭,以次進伏訖。上曰,史官分左右。淳穆進前問候訖,奏曰,盛暑停講之際,間行召對,今於幸行回鑾,未幾日,乃命開講,慥慥勤學之聖念,凡係瞻聆,疇不欽頌?方當新涼入郊,正是簡編卷舒之時也。繼自今,無所間斷,勤篤做去,則此冬內孟子一秩,可以訖工儻如是也,雖韋布工夫,亦云噄緊,矧惟聖學將就,厥修罔覺,沛然莫之能禦,古人所謂三冬文史足用者,是也。臣等區區下誠,預切欣祝矣。上誦前受音一遍訖,開卷,世均讀奏新受音,自孟子曰天時不如地利,地利不如人和,止。仍奏釋義。上讀新受音十遍訖,上曰,天時不如地利,地利不如人和,苟得人和,天時地利,亦可自應矣。世均曰,聖敎至當矣。爲國之道,若果得其人和,則天時地利,豈可無自應之理乎?此時當戰國用兵之時,惟務天時地利,不務得道得人心,故孟子之言如是。昔三苗,反道悖德,大禹,奉辭徂征,而三苗左洞庭右彭蠡,乃敢恃强,不卽歸順,是天時不如地利也。及其班師振旅,誕敷文德,舞于羽于兩階,七旬有苗格,是地利不如人和也。此所謂在於德,不在於險者也。然而爲國之道,固非謂全無天時地利,故田獵常規也,而有曰,吉日惟戊,吉日庚午,此天時也。王公設險,以守其國,重門擊柝,以待暴客,此地利也。忠信以爲甲胄,禮義以爲干櫓,卽人和之本,而趙襄子之見圍於智伯,城不浸者三版,民無叛意,此亦人和之一成效也。上曰,畢竟襄子擊破智伯矣。世均曰,誠然矣。玉堂曰云云。承旨曰云云。淳穆曰云云。世均曰,日前幸行,沾濕勞動,下忱憧憧矣。回鑾不幾日,玉度彌康,開講有命,非徒登筵諸臣,所共欽誦,朝野慶祝,小大同情,而顧今新涼入郊,正是讀書之時,而聖衷克軫於緝熙,此書之無間斷,可以仰揣,尤萬萬欽仰矣。上曰,予意正欲連開講筵,無所間斷也。世均曰,誠不勝歡祝之至。淳穆曰,自今爲始,若無間斷,此冬內孟子一帙,畢講綽綽有餘矣。臣等每讀一帙書,或作輟無常,歲月拖久,便生支離厭倦之心,雖其萬讀,竟未見實效矣。世均曰,臣以藥院事,有所稟達者矣。臘藥單子,業已啓下,而雲峴宮尙稽封進,恐是未遑。自今爲始,磨鍊封進煎藥,一體定式,何如?上曰,依爲之。世均曰,所奏旣蒙允矣,臘藥單子,謹以兩度,修正入啓,何如?上曰,依爲之。
上在景福宮。停常參·經筵。
備忘記,公州營將李敎弼下直,長弓一張·長箭一部·片箭一部·筒兒一箇賜給。
政院啓曰,明日召對,取稟。傳曰,爲之。
傳曰,傳香承旨,馳詣受香諸處,奉審摘奸以來。
政院啓曰,卽者禮曹郞廳來言,明日宗廟·永寧殿修改時,判書當爲進參,而判書李承輔,有身病,不得進參云,卽爲牌招,何如?傳曰,許遞,前望入之。
禮曹判書前望入之,崔遇亨落點。
又啓曰,卽者工曹郞廳來言,明日宗廟·永寧殿修改時,判書當爲進參,而判書李景宇,有身病,不得進參云,卽爲牌招,何如?傳曰,許遞,前望入之。
工曹判書前望入之,李㘾落點。
以慶尙前監司吳取善狀啓,慶州等邑民家漂頹,人命渰壓死事,傳曰,列邑民戶之漂頹,若是夥多,人命之渰死,俱爲矜慘,元恤典外,別加顧助,俾卽結構奠接,無有一民流散之患,而渰壓死人,生前身還布,竝蕩減事,廟堂各別措辭關飭。
刑曹啓曰,罪人金弘哲,私奴永俊等,査覈草記,傳曰,以烏合之徒,不知首從,而論罪於主家,實非廷尉之平也。所捉諸漢,竝嚴刑一次,懲勵放送事,命下矣。謹依批旨,罪人金弘哲,私奴永俊,各嚴刑一次,懲勵放送之意,敢啓。傳曰,知道。
又啓曰,傳曰,日前衛外擊錚捧賂代行之曹隷·羅將諸漢罪狀,已極痛惡,而爲其四件事,用賂替行者之罪,浮於捧賂之漢,不治其本,而但治末流,實非刑政之得當也。曹隷·羅將,竝令該曹嚴刑一次,懲勵放送,日後如復有此習,則當有別般嚴處之道矣事,命下矣。謹依下敎,曹隷金用哲等十名,羅將李在根等七名,各嚴刑一次,懲勵放送之意,敢啓。傳曰,知道。
兵曹,以梁憲洙爲御營中軍。
己巳八月十七日辰時,上御紫薇堂。進講入侍時,講官姜㳣,參贊官申獻求,檢討官鄭友鉉,假注書洪基泰,記注官方孝隣,別兼春秋李承宇,各持孟子第二卷,以次進伏訖。上曰,史官分左右。上誦前受音,仍開卷。㳣讀自故曰域民,止不能造朝,釋義訖。上曰,域民,不以封疆之界,何義也?域疆界,俱各有義,域與界者限也,疆則土地之田境也。古者周爲天子,列國屬焉,故民相通往來,不常厥居。至七國時,則各國其國,始有界限,而與古分土無分民之義有異,始域其民矣。不以者,不全以此之意也。下有得道二字,其本在是,而封疆山谿兵革爲末,故以不全在此爲訓也。雖以近來事言之,洋夷之犯,江都失守,光陽之變,城池見奪,及其復之也,專藉民人之力,此可見不在險,而在於人和也。吳起之言曰,在德不在險,舟中之人皆敵國也。武王之伐商,不期而會者,八百國也,此理甚明矣。上曰,孟子之有疾,非眞有疾矣。㳣曰,孟子非齊之臣也。以賓師自處,有事則王可就問,不然則孟子亦可就見,而若召之,則非尊賢之禮也。況無疾而托疾,又是齊王不誠處也。故孟子之對,欲其相稱也,明日之出弔,欲使齊王知其無疾,而有所覺悟也。與孔子瞰其無而往拜陽貨,不見孺悲,取瑟而歌,其意相同矣。㳣曰,封疆山谿兵革,非不爲守國之資,而若無民,則誰與爲守乎?一民受賜,八方悅服,卽天下順之也。惟以安民保民爲心,省刑薄斂,則民皆親君死長,不待封疆山谿兵革,而國可固矣。必以安民之得其道,體念焉。獻求曰,爲國之本,在於人和,故有道之世,四海爲家,衆心成城,禮義以爲干櫓,忠信以爲甲胄,無待乎封疆之固,山谿之險,兵革之盛,而國自鞏固。反是而民心離畔,則雖有金城湯池,堅甲利兵,不足以守之,此湯·武所以得天下,桀·紂所以失天下,而後世之所當鑑也。上掩卷。獻求起伏奏曰,處暑後日候尙熱,故常參·經筵,稍涼間頉稟矣,見今涼意快生,連有講對,自明日依例,取稟,何如?上曰,唯。
己巳八月十七日未時,上御紫薇堂。召對入侍時,參贊官申獻求,檢校待敎徐相翊,侍讀官趙漢益,檢討官鄭友鉉,假注書洪基泰,記注官方孝隣,別兼春秋李承宇,各持通鑑第卷,以次進伏訖。上曰,史官分左右。上曰,徒尙禮讓,豈足以治民乎?獻求對曰,禮讓之於治民,雖若迃遠,苟興禮讓,則民俗淳正,自不犯禁,而刑措,可矣。趙廣漢缿筩之法雖善,吏民因相構會,多成怨讎,則其弊亦甚。故延壽之敎以禮讓,實是救時之政,而治務之要也。上曰,又有可言乎?獻求曰,宣帝興于閭閻,深知生民休戚,係於吏治,故愼擇良吏,以致中興之業,而治理有寬嚴之殊,以寬仁化民,績優於嚴酷,蓋莅民之道,宜尙德敎,不宜徒尙刑政也。上曰,高陵民訟田,與虞芮同矣。獻求對曰,然矣。虞芮之君,被文王之化,隣國相讓,高陵之民,聞延壽之言,兄弟感悔,雖大小親疎之不同,其使民感善,一也。
上在景福宮。停常參·經筵。
夜五更灑雨下雨,測雨器水深三分。
政院啓曰,行大司憲李寅奭,執義金友淵,掌令李尙燁·趙景昌,持平李·李友會在外,監察茶時之意,敢啓。傳曰,知道。
以全羅監司徐相鼎狀啓,康津等邑民家漂頹事,傳曰,兩邑民戶之漂頹,若是夥多,聞極警慘。元恤典外,別加顧助,俾卽結構奠接,無有一民流散之弊事,廟堂各別措辭關飭。
三軍府啓曰,卽接訓鍊都監所報,則今八月十九日習陣日次,而大將臣申櫶,以營建都監提調,連有公故,不得行操云矣,敢啓。傳曰,知道。
己巳八月十八日巳時,上御紫薇堂。進講入侍時,講官曺錫雨,參贊官申獻求,侍讀官趙漢益,假注書洪基泰,記事官朴齊用,別兼春秋李承宇,各持孟子第二卷,以次進伏訖。上曰,史官分左右。缺獻求曰,人主當以誠心待賢,而齊王之於孟子,外雖敬禮,飾辭如此,其無誠心,可知。孟子之不欲造朝,宜矣。推此則齊王之待其臣,不以誠心,又可知矣。爲其臣者,不當以趨走爲恭,皆將見幾而退,豈有開誠納誨之賢臣乎?國無賢臣,則雖欲行王,不可得也。
上在景福宮。停常參·經筵。
都摠府,今日入直內亖廳武兼禁軍及軍兵等,中日習射技放,請出標信。傳曰,知道。
政院啓曰,行大司憲李寅奭,執義金友淵,掌令李尙燁·趙景昌,持平李·李友會在外,監察茶時之意,敢啓。傳曰,知道。
三軍府啓曰,卽接禁衛營所報,則今八月二十日習陣日次,而大將臣李章濂,以營建都監提調,連有公故,不得行操云矣,敢啓。傳曰,知道。
刑曹啓曰,今番幸行時,上言一度,啓下臣曹矣。取考上言,則南陽幼學洪大永,爲其兄大一殺獄稱冤事也。爰辭胡亂,仰籲無嚴,上言勿施,嚴飭放送之意,敢啓。傳曰,知道。
兵曹啓曰,今八月二十日文臣朔試射日次,而景慕宮修改相値,不得爲之之意,敢啓。傳曰,知道。
己巳八月十九日巳時,上御紫薇堂。進講入侍時,講官朴珪壽,參贊官趙準永,檢討官李晩燾,假注書李熙圭,記注官金鼎燮,別兼春秋金性均,各持孟子第二卷,以次進伏訖。上曰,史官分左右。
上在景福宮。停常參·經筵。
藥房都提調洪淳穆,提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,有實故玉堂許遞,前望入之。
玉堂前望入之,修撰丁觀燮落點。
傳曰,在外摠管許遞,前望入之。
摠管前望入之,副摠管鄭海尙落點。
傳曰,大臣·政府堂上引見。
三軍府啓,卽接御營廳所報,則今八月二十一日,習陣日次,而大將臣李元熙,有身病,不得行操云矣,敢啓。傳曰,知道。
禮曹,來十月初三日行宗廟冬享大祭,親祭,取稟。奉敎敬依。
營建都監郞廳,以都提調意啓曰,大成殿修改,今已完畢,還安之節,令禮曹磨鍊擧行之意,分付,何如?傳曰,允。
又啓曰,啓聖祠·四賢祠正堂修改吉日時,令日官李秉洪推擇,則來九月初八日巳時爲吉云,以此日時擧行,而移還安告由之節,令禮曹磨鍊擧行之意,分付,何如?傳曰,允。
兵曹口傳政事,以馮世龍爲宣武祠守直官。
義禁府啓曰,逆賊鶴汝,因鞫廳議啓,旣施适·雲例,而卽接南原縣監趙命敎牒報及成冊,則鶴汝父母及妻·次子二歲兒,竝只故,長子大兒年四歲,姊阿只出嫁於淳昌郡申性求,懸錄報來矣。大兒以年未滿,依律文免絞,江原道鐵原府緣坐爲奴,而方囚本縣云。依例令刑曹,押送配所,姊阿只,已爲出嫁云,依律文免緣坐,何如?傳曰,允。
己巳八月二十日巳時,上御紫薇堂。藥房入診,大臣·政府堂上引見入侍時,都提調洪淳穆,提調金學性,副提調趙性敎,假注書李熙圭,記注官白時範,別兼春秋金性均,檢校待敎徐相翊,修撰李晩燾,行都承旨趙性敎,假注書李熙圭,事變假注書白時洽,記注官白時範,別兼春秋金性均,領議政金炳學,右議政洪淳穆,右贊成金學性,行吏曹判書南性元,行上護軍吳取善,行兵曹判書李景夏,知宗正卿府事李周喆,上護軍金世均,工曹判書李㘾,知宗正卿府事李章濂,禮曹判書崔遇亨,漢城判尹兪致善,知訓鍊院事李元熙,行護軍許熠,修撰李晩燾,以次進伏。醫官李慶年,黃道淳·洪顯普·朴時永,進伏楹外訖。上曰,史官分左右。炳學·淳穆,問候訖,奏曰,醫官待令,使之入診乎?上可之。慶年等以次診候,退伏楹外訖。淳穆曰,脈候奏之。慶年等奏曰,脈候左右三部調均矣。上曰,前慶尙監司進前。取善進前。上曰,好留而來耶?取善曰,王靈攸曁,無事安過矣。上曰,無民弊,而守令擧皆善治耶?取善曰,嶺南是大去處也,非無多少之弊,至若巨瘼,壬戊年已爲釐正,姑無更爲撟救者。民俗則以其質直,或近愚頑,新道臣自當善爲導率,以變其風矣。守令則擧皆淬礪,悉心對揚,多有聲績之可稱。然非止一二,則臣不敢枚擧仰達矣。上曰,上來時,歷路農形,何如?取善曰,臣上來時,方張發穗,近日雨暘調和,其間當善爲成熟矣。上曰,次對爲之。炳學曰,有國三政中,田政最重且大矣。水邊畓之此邊浦落,彼邊泥生,卽不易之理,而待起墾執稅,亦國法然也。近來京鄕牟利之徒,夤緣內司各宮,泛稱空閒之地,定稅付屬後,仍作導掌,竟歸私橐,有限玉土,歲月久縮,良有以也。何幸大院君,苦心査括,甲子以後所得,可計幾千結。且西·北兩道結摠,卽本道句管,而初不相關於度支,故各宮賜牌,本無劃給,而近以內司各宮之混稱賜牌,又有啓下文蹟云。大凡折受一款,卽度支所掌,而旣無相關,則稱之以賜牌者,實莫曉其然。推此一事,其藉托私稅,明若觀火,而聞義州·龍川,有泥生處,民之起墾,積有年所,近爲各宮之占奪,每結收稅,太過分數,屯民渙散,怨聲狼藉。大院君亦爲洞燭此弊,仍作宗親府所管,每結所納,一依王土例收捧,幾兩付之原稅,分送箕營,幾兩付之平安兵營,壯衛士接濟之需。由玆究之,則前日王稅之漏入私橐,推可知矣。從今爲始,漏稅之冒托他處者,一一査徵,北道之南關所在者,付之巡營親衛士,北關所在者,付之北兵營親衛士,關西之淸南所在者,付之巡營親衛士,淸北所在者,付之兵營壯衛士,以爲養兵之資,四都所在者,一體査括,補用軍需,而因此而又有所仰奏者矣。各道漁箭鹽盆,本是均役廳案付者,而邇來內司各宮之私相勒奪,莫此爲甚。公家之物,何若是無難乎?此亦一體嚴禁,而毋論結稅與漁鹽稅,今於定式之後,若有更蹈舊習之弊,則當該次知中官,隨其現發,直施定配之典,何如?上曰,依爲之。此是經法之外,日後如有此等事,非但該宮次知之論罪,必有居間者矣,此則自廟堂,分付兩捕廳,鄕漢之逗留京中圖囑者,另飭捕捉,竝以一律施行,永爲定式,可也。出擧條淳穆曰,以內司及各宮房冒占田土事,領相纔有所仰奏,而臣於年前按海臬時,稔知本道內,亦有此弊矣。非特陳荒處起墾爲然,雖原帳付所在耕食之田,京鄕牟利之徒,圖出內司各宮房公文,自作導掌,稱以賜牌標內,勒買連境之沃腴,沮遏築洑之灌漑,橫恣操縱,使不得惟意耕作,畢竟仍成立案,屬之宮庄,私自收稅,國結從以耗縮,則輒加徵於佃民,此乃難支之苦弊,而不可不痛禁也。且以漁箭鹽盆言之,本是載在原案,納稅均廳者,而隨其陳起,式年報勘,乃不易之常典也。亦因宮監京差輩,憑托侵奪,恣意執稅,海農之豐歉,歲年各殊,應納惟正之稅,尙患不能暇給,況有此科外之徵索,海民何以保居乎?甲子以後,連因朝飭之截嚴,非不懲戢,而未知年來,復爲如何。一體嚴飭禁斷,恐合事宜矣。上曰,依爲之。出擧條上曰,大臣就座。性敎曰,諸宰奏事。景夏曰,今年六月宣薦削薦者,爲二人矣,此不可不歸屬於部薦守薦中,而日後復有此等被削者,各隨來歷,分屬部·守兩廳之意,著爲定式,何如?上曰,依爲之。出擧條性敎曰,玉堂所懷奏之。晩燾曰,進講之時,宜忌耽多,務要蘊熟,其勢不得不酌限行數也。至於召對之通鑑,則史家記載之類也,讀一人事顚末,然後始斷其是非也。伏願殿下,自今以後,召對之時,先觀文勢,不拘行數,無或作撤,必抵歸宿,使成敗之績,瞭然於心目之間,知所取捨,則聖學光明之一功也,懋哉念哉。上曰,所陳甚好,當留念矣。出擧條性敎曰,今日賓對,諫院無一人進參,事甚未安,違牌諫臺,竝推考,何如?上曰,依爲之。上曰,史官就座。命大臣先退,又命退,諸臣以次退出。
己巳八月二十日巳時,上御紫薇堂。進講入侍時,領議政金炳學,講官趙性敎,參贊官金商玄,侍讀官趙漢益,假注書洪基泰,記注官白時範,別兼春秋金性均,各持孟子第二卷,以次進伏訖。上曰,史官分左右。上曰,日間作山所之行云,平安往還乎?炳學曰,伏蒙恩暇,省掃先塋,此已爲感結幽明,而又伏承下問,尤極惶蹙矣。臣於所經百里之內,田穀可謂豐登,畓穀雖有早晩之別,日前幾番之雨,擧皆發穗。若復退霜,則亦可曰豐歲,爲民事萬萬幸甚,而以此觀之,上天之佑我殿下,若是其眷眷矣。我殿下,應天以實之道,不在乎他,亶在乎學問中做去,上答天心,下循群情,伏願懋哉。上誦前受音一遍訖,仍開卷。性敎讀自景子曰不,止慢其二哉,仍釋義訖。上命授書算于性敎,上讀新受音十遍訖,性敎還納書算。上曰,是或一道也者,君臣分義之外,又有何一道耶?性敎曰,景子所言,人臣事君之常,而孟子處賓師之位,無官守於齊,故乃引曾子之言,以示同其義,而謂是別有道理者也。炳學曰,孟子在齊,處乎賓師之位,又有輔世長民之德,而齊王苟欲見之,屈己就見,實合尊賢之道矣。蓋德者,出治之本,苟有其德,君之於臣,猶且敬之如太甲·成王之拜手稽首於伊尹·周公者,是也。上曰,齊王若不托疾,孟子必當往見矣。性敎曰,然矣。稱疾托辭也,其無奠賢之誠,可知也。故孟子亦托疾而不見。炳學曰,待賢以誠,然後可以有爲,而齊王之於孟子,托疾請見,旣非誠實之意,則孟子豈肯先往乎?此所以托疾不朝也。仍奏曰,三達之中,德一字,大矣備矣。德不在乎他求也,要在乎日用常行之事,接物之間,而必於學問中,默識體驗,心得而躬行之,則事事物物,各盡其道,無往非德化之著見矣。性敎曰,達尊有三,德爲之本,爵與齒,有命焉,不可力以致,惟德,得於心充於身,無待於外者也。君子進德修業,以爲輔世長民,而苟非其位,德無所施矣。是以孔·孟,有輔世長民之德,而不能有所施者,無其位也。惟明主,爲政以德,擧齒德詔以爵,彼三達尊,將于于焉在朝。虞之六德亮采,夏之九德忱恂,周之耆壽俊耉造德,罔不在厥服,與之輔世長民,不興至治,奚但天下之所達尊?抑爲千萬世之所共尊也。德爲三達之本是也,而修德之要,非他也,只在乎學問上做得。故傅說之訓曰,念終始典于學,厥德修罔覺。伏願殿下,日新又新,懋哉懋哉。漢益曰,景子乃齊臣也,徒知趨走承順之爲恭,只引不俟駕之義,而質問之,故孟子援曾子仁義之說,以至于三達尊之道而明之。蓋三者之中,德爲最貴,帝王有德,則是乃治平之道也。人臣有德,則可爲輔長之道也。是故,德爲朝野所共尊,而亦爲齒爵之本也。炳學曰,古有一賤人,往見尊貴之人,請問禮,其貴人整衣冠下堂迎之,非敬其人,敬其問禮之言也。況乎齒德兼有,則豈非時君之所尊敬也哉?商玄曰,講官儒臣,備陳無餘,臣無容更達矣。上掩卷,上曰,史官就座。仍命大臣先退,又命退,諸臣以次退出。
上在景福宮。停常參·經筵。
傳曰,承旨竝許遞,前望入之。
承旨前望入之,南廷順·柳·朴瑄壽·徐璟淳·鄭顯裕·李裕承落點。
政院啓曰,新除授行都承旨南廷順,左承旨鄭顯裕,左副承旨柳,右副承旨徐經淳,同副承旨李裕承,竝卽牌招,何如?傳曰,允。
又啓曰,新除授右承旨朴瑄壽,時在京畿楊州地,斯速乘馹上來事,下諭,何如?傳曰,許遞,前望入之。
又啓曰,明日召對,取稟。傳曰,停。
弘文館啓曰,修撰丁觀燮,時在廣州地,經筵入番事緊,請斯速乘馹上來事,下諭。答曰,許遞。
兵曹啓曰,卽見水原留守李載元狀啓啓下者,則本府重記所在軍物器皿,或朽敗而僅存形體,或出用而破傷閪失,徒懷審愼,仍舊謄傳,則未免不實之責,一從時存重記,恐合事體,令該曹稟處爲辭矣。軍物釐正,自臣曹不敢擅便,令三軍府稟處,何如?傳曰,允。
政院啓曰,新除授承旨柳,以前任順天府使,方在解由未出中,何以爲之?敢稟。傳曰,勿拘。
御營廳啓曰,本廳哨官尹完儉,身病甚重,勢難察任,改差,何如?傳曰,允。
刑曹啓曰,義禁府啓辭內,逆賊鶴汝,因鞫廳議啓,旣施适·雲例,而卽接南原縣監趙命敎牒報及成冊,則鶴汝父母及妻·次子二歲兒,竝只故,長子大兒年四歲,姊阿只出嫁於淳昌郡申性求,懸錄報來矣。大兒以年未滿,依律文免絞,江原道鐵原府連坐爲奴,而方囚本縣云,依例令刑曹押送配所,姊阿只,已爲出嫁矣,依律文免緣坐,何如,傳曰,允事批下矣。謹依批旨,爲奴罪人大兒,方在南原縣獄,依例押送配所事,分付該道道臣之意,敢啓。傳曰,知道。
己巳八月二十一日巳時,上御紫薇堂。進講入侍時,講官姜㳣,參贊官金炳始,侍讀官朴弘壽,假注書李熙圭,記注官方孝隣,別兼春秋金性均,各持孟子第二卷,以次進伏訖。上曰,史官分左右。上讀前受音訖,仍開卷。㳣讀自故將大有爲之君,止不爲管仲省乎,釋義訖。上曰,以湯之伊尹,桓公之管仲言之,而如姜太公之賢佐,何不竝言耶?㳣曰,太公則文王迎之,而其後佐武王得天下,與湯之得伊尹王天下,桓公之得管仲覇諸候,有間矣。上曰,漢昭烈亦得諸葛亮,而尊禮之矣。㳣曰,昭烈三顧草廬,迎諸葛亮而爲相,以蜀之褊小,得紹正統,故諸葛亮爲三代上人物矣。宋之胡致堂曰,士必欲君之就見者,正欲成就其君處,司馬溫公曰,孔子則不俟駕而行,過位色勃如也,況召之,有不往而他適乎?孟子學孔子者也,其道豈異乎?朱夫子論此事以爲,其所以與孔子異者,孟子自言之詳矣,恐溫公亦未深考耳。蓋孔子,魯之臣也,與孟子賓師之位,不同故也。好臣其所敎,謂聽從於己,可役使者也,不好臣其所受敎,謂己之所從學者也。尊德樂道,然後當好臣其所受敎,竊伏惟念,殿下或不於將順者則好之,匡弼者則不好之乎?若如是,則與成湯之學而後臣,不勞而王,有異矣。講畢後,㳣起伏奏曰,今日讀前受音時,字句多有誤讀處,伏想昨日,必未熟而然,此必有玩物喪志之故也。臣等抑鬱悶迫,果何如哉?臣於入侍之路,見廊廡下,有一雙木造小彩閣,似是斑鳩所棲止之器也。殿下以此物,將安用之哉?若留神於此等物,則害於心,而講學自底不誠矣,伏願亟去此物焉。上曰,當如是矣。
己巳八月二十一日午時,上御紫薇堂。召對入侍時,參贊官金商玄,檢校待敎趙慶鎬,侍讀官朴弘壽,檢討官李晩燾,假注書洪基泰,記注官方孝隣,別兼春秋金性均,各持通鑑第卷,以次進伏訖。上曰,史官分左右。
上在景福宮。停常參·經筵。
政院啓曰,明日召對,取稟。傳曰,停。
傳曰,政官牌招開政,如有違牌,勿爲呼望。
傳曰,呈故禮曹參判·兵曹參判許遞,今日政差出。
傳曰,見窠皆令差出。
承旨前望入之,兪晩源落點。
政院啓曰,新除授右副承旨兪晩源,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而與齋戒相値,不得設行之意,敢啓。傳曰,知道。
兵曹啓曰,五衛將金炳九·李周兢,曹司五衛將南相善,昌德宮衛將金廷億·金致福,慶熙宮衛將崔喜完,文臣兼宣傳官金晩植·朴弘壽,俱以病難供職,呈狀乞遞,守門將張錫瑢除授在外,過限未入仕,金躍泓,受由下鄕,過限不上來,竝改差,何如?傳曰,允。
兵曹啓曰,宣武祠守直官馮愿祖,以其身病,呈狀乞遞,改差,何如?傳曰,允。
三軍府啓曰,卽見兵曹草記,則因水原留守李載元狀啓,本府軍物器皿之僅存形體,破傷閪失,一從時存,改正重記事,請令三軍府稟處,而批旨允下矣。從其現存之謂傳掌重記,而若無區別於出入有無之際,不免爲謄傳故紙而止,則事之爽實,莫此爲甚矣。今此守臣之所登聞,允合綜核之政,依狀請許施,俾爲釐正之地,何如?傳曰,允。
吏曹啓曰,公忠道忠州居幼學邊容圭呈狀內,矣身父通政三煥,今年爲百歲,全羅道羅州居幼學林仁相呈狀內,矣身父幼學明默,今年爲九十歲,而俱爲見漏於本道應資老人抄啓中,未蒙恩資事來訴。故考見帳籍,則其年果爲的實矣。在前如此之人,追後啓稟蒙恩,多有已例,今日政竝加資下批之意,敢啓。傳曰,知道。
有政。吏批,行判書南性元,參判金基瓚式暇,參議洪鍾軒進。承旨進。以吏批言啓曰,行判書南性元,參判金基瓚竝式暇,小臣獨政未安,何以爲之?敢稟。傳曰,只出緊任。以金裕行爲修撰,金炳始爲禮曹參判,李會淳爲兵曹參判,洪健植爲注書,朴永輔爲京畿監司。吏曹啓曰,正二品以上觀察使,京職兼差事,載在法典矣。新除授京畿監司朴永輔,本資乃是資憲,方帶靈善君矣,依例兼監司下批之意,敢啓。傳曰,知道。兼持平四單,李敦夏·徐相敦·張原相·李承宇,江原監司趙龜夏,加一瓜仍任事,承傳。洪州牧使韓應弼,特加一瓜仍任事承傳。再政。以金錫輔爲戶曹參議,徐堂輔爲同經筵,金炳始爲同春秋,李晩耆爲左通禮,趙秉稷爲東學敎授,李晩燾爲南學敎授,韓衡履爲監察,朴永憲爲刑曹正郞,兼京畿監司單朴永輔。
兵批,以閔榮夏·吳慶錫爲五衛將,徐相岳爲曹司衛將,姜鳳周·劉昌浩爲昌德將,金應燮爲慶熙將,吳正善爲訓鍊僉正,申林爲主簿,朴定陽·徐相敦爲文兼,金東勛·具燦爲守門將,僉知單李應洙,咸鏡中軍閔成鎬,今加折衝加資事,承傳。再政。以李道林爲宣傳官,曺秉升爲武兼,同知加設單邊三煥,同知單姜鳳周,僉知二單,閔榮夏·吳慶錫。三政。以李奎鳳爲宣傳官,同知單劉昌浩,兼京畿兵馬水軍節度使單朴永輔。
京畿監司李宜翼疏,答曰,省疏俱悉,所請依施。
己巳八月二十二日巳時,上御紫薇堂。進講入侍時,講官金在顯,參贊官南廷順,檢討官李晩燾,假注書李熙圭,記事官朴齊用,別兼春秋趙秉鎬,持將孟子第二卷,以次進伏訖。上曰,史官分左右。缺在顯曰,可以取,可以無取,取猶謂之傷廉,況此無名而餽,非義之物也,亦非待賢之禮也。薛·宋之金,則旣有其名,且知其出於誠禮,故受之。齊王之金,非但無名,已知其出於貨賄,故辭之也。聖人之於辭受也,以禮則雖萬鍾之厚,若固有之,非義則雖一芥之微,不以取諸矣。上曰,齊王不以禮,則孟子雖有遠行戒心之事,似不受其餽矣。在顯曰,聖敎然矣。待賢之道,固當以禮爲羅而致之,不當以貨爲餌而取之。齊王之待孟子,不以誠心而禮遇之,欲以貨而籠絡之,旣知其如此,則雖或爲兵餽,爲行之贐,必不肯受矣。
上在景福宮。停常參·經筵。
政院啓曰,行大司憲李寅奭,執義金友淵,掌令李尙燁·趙景昌,持平李·李友會在外,監察茶時之意,敢啓。傳曰,知道。
傳曰,原任直閣李承五,馳詣景陵,奉審摘奸,仍留監祭,局內諸陵,一體奉審以來。
弘文館啓曰,修撰金裕行,時在廣州地,經筵入番事緊,請斯速乘馹上來事,下諭。答曰,許遞。
義禁府啓曰,逆賊晦行·在文等,因鞫廳議啓,竝施适·雲例,而卽接光陽兼任前營將李章烈牒報及成冊,則晦行父母及兄誼行,俱已故,妻安召史,年三十二,兄敎行,年五十,弟井行,年四十,姊年五十二,出嫁於同縣金甲龍,妹年三十五,出嫁於同縣李泰衡,侄應成年十四,次姪阿只年三,在文父母及妻,俱已故,子春甲年七,弟在成年二十四,姊年三十二,出嫁於同縣姜翰文,叔倫默年四十四,叔倫彩,變出後逃躱未捕,懸錄報來。晦行妻安召史,兄敎行,弟井行等,方囚順天府,在文弟在成,方囚光陽縣云,依例發遣府都事,與地方官眼同,卽其地竝依法典處絞,晦行姊妹,俱已出嫁云,依律文免坐,姪應成,平安道江西縣,緣坐流三千里安置,次姪岳只,以三歲兒依法典免安置,在文子春甲,以年未滿,免絞,黃海道載寧郡緣坐爲奴,叔倫默,咸鏡道安邊府,緣坐流三千里安置,姊亦已出嫁云,依律文免坐,而應成·春甲·倫默等,方囚光陽縣云,依例令刑曹押送于各其配所,叔倫彩,逃躱未捕云,另加譏詗,期於捉得後牒報事,嚴飭分付,何如?傳曰,允。以任實縣監元世澈,假都事差下,使之擧行。
吏曹參議洪軒鍾疏云云。省疏,爾其勿辭察職。
己巳八月二十三日巳時,上御紫薇堂。進講入侍時,講官金學性,參贊官鄭顯裕,侍讀官朴弘壽,假注書洪基泰,記注官金鼎燮,別兼春秋趙秉鎬,各持孟子第二卷,以次進伏訖。上曰,史官分左右。學性曰,今日座目單子入啓,久後乃賜對,未敢知緣何如此遲久,而人主盛節,在於學與政。學以進德,政以致治,故學必曰勤學,政必曰勤政,殿下於講學,未嘗不勤,而如有勤學之念,漸不如初,不卽引接講臣,則豈不可悶乎?禹之惜寸陰,湯之昧爽丕顯,殷宗之懋時敏,皆勤學勤政也。臣等之期望殿下,在於三代聖王,不敢以漢唐中主,期望也。上曰,自內適有所看事,致此遲滯矣。學性曰,未敢知有何事,而殿下大事,莫有過於講學,聖念若或未勤於向學,則臣等缺望,當何如哉?愚衷耿耿,敢此仰達矣。上曰,講官之言如此,此後當不如今日矣。學性曰,翕受之盛,臣等不勝欽仰攢誦矣。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,左副承旨徐經淳,今日不爲仕進,卽爲牌招,何如?傳曰,允。
以左副承旨徐經淳牌不進罷職傳旨,傳曰,只推。
政院啓曰,義禁府啓辭內,逆賊晦行·在文等,因鞫廳議啓,竝施适·雲例,而卽接光陽兼任前營將李章烈牒報及成冊,則晦行父母及兄誼行,俱已故,妻安召史年三十二,兄敎行年五十,弟井行年四十,姊年五十六,出嫁於同縣金甲龍,妹年三十五,出嫁於同縣李泰衡,姪應成年十四,次姪岳只年三,在文父母及妻,俱已故,子春甲年七,弟在成年二十四,妹年三十二,出嫁於同縣姜翰文,叔倫默年四十四,叔倫彩,變出後逃躱未捕,懸錄報來矣。晦行妻安召史,兄敎行,弟井行等,方囚順天府,在文弟在成,方囚光陽縣云,依例發遣府都事,與地方官眼同,卽其地竝依法典處絞,晦行姊妹,俱已出嫁云,依律文免坐,侄應成,平安道江西縣,緣坐流三千里安置,次姪岳只,以年三歲兒,依法典免安置,在文子春甲,年未滿免絞,黃海道載寧郡,緣坐爲奴,倫默,咸鏡道安邊府,緣坐流三千里安置,姊亦已出嫁云,依律文免坐,而應成·春甲·倫默等,方囚光陽縣云,依例令刑曹押送于各其配所,叔倫彩,逃躱未捕云,另加譏詗,期於捉得後牒報事,嚴飭分付,何如,傳曰,允。任實縣監元世澈,假都事差下,使之擧行事,命下矣。謹依批旨,江西縣安置罪人應成,載寧郡爲奴罪人春甲,安邊府安置罪人倫默等,方囚光陽獄,依例押送各其配所事,分付該道道臣之意,敢啓。傳曰,知道。
吏曹,禁府假都事單元世澈。
吏曹啓曰,全羅道興陽居幼學金中熙呈狀內,矣身父景準,今年爲一百歲,而見漏於本道應資老人抄啓中,未蒙恩資事來訴。故考見帳籍,則今年百歲,果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
議政府啓曰,京試官行將出去矣。近來外道科試,未知對揚之何居,而恢公循私,初非掩遮扮飾之所可能,則毋有遠近之別,而宜無不聞不知之理。雖以漢城試言之,八方多士咸聚之地,事後聽聞,或出期望之外,其於安危向背之會,果何如哉?無論京外,爲主司者,皆是向國之人也,苟有一分報效之忱,決知不辜負慢蔽,而至於有罪者之以法從事,自有關和,節不饒貸,預先操飭,期厎實效,亦以此意,行會於諸道主試道臣及北評事處,何如?傳曰,允。人心之向背在此,臣分之忠逆在此,凡爲試官者,獨非今日北面之人乎?雖以士子言之,初不程習擧業,惟鑽刺是事,而爲父兄者,憐其頭角,又從以力圖之,是豈人理之所敢行所忍爲也乎?毋論京外,毋論試官與士子,或涉毫末用情,自當有一一入聞之道,而國法之嚴不嚴,第觀來頭。
己巳八月二十四日巳時,上御紫薇堂。進講入侍時,同知事尹秉鼎,參贊官兪晩源,侍讀官趙漢益,假注書李公圭,記注官白時範,別兼春秋朴定陽,各持孟子第二卷,以次進伏訖。上曰,史官分左右。缺。
上在景福宮。停常參·經筵。
藥房提調金世均,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,奉審閣臣入侍。
政院啓曰,明日召對,取稟。傳曰,爲之。
承文院啓曰,卽見都京禮部咨文,以爲鳳城邊門等地之游民,開墾九萬六千餘日耕,男婦十萬餘口,而年前査邊大員,與朝鮮官員,面議酌辦時,距江稍遠地界,定限劃給,以作游民所居矣。今又蓋屋墾田,去益積重云,更令該將軍都興阿,嚴査辦理,以期綏輯,且行文本國,該地情形,迅速議覆事,奉上諭飛遞知照爲辭,則此與例咨,有異,回咨令文任速卽撰出,付撥下送灣府,傳給鳳城,轉致北京之地,何如?傳曰,允。
兵曹啓曰,來九月十月當上番騎兵一百四十二各所着襦衣,本曹點考後,仍令該曹題給之意,敢啓。傳曰,知道。
己巳八月二十五日巳時,上御紫薇堂。奉審閣臣入侍時,右承旨柳,假注書洪基泰,記事官方孝隣,別兼春秋朴定陽,原任直閣李承五,以次進伏訖。上曰,史官分左右。上曰,奉審閣臣進前。承五進前奏曰,臣承命馳詣景陵,陵上奉番則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則無頉,碑閣·丁字閣奉審則無頉。仍詣顯陵,陵上奉審則無頉,碑閣·丁字閣奉審則無頉。仍詣穆陵,陵上奉審則無頉,碑閣·丁字閣奉審則無頉。仍詣徽陵,陵上奉審則無頉,碑閣·丁字閣奉審則無頉。仍詣崇陵,陵上奉審則無頉,碑閣·丁字閣奉審則無頉。仍詣惠陵,陵上奉審則無頉,碑閣·丁字閣奉審則無頉。仍詣元陵,陵上奉審則無頉,碑閣·丁字閣奉審則無頉。仍詣綏陵,陵上奉審則無頉,碑閣·丁字閣奉審則無頉,還詣景陵,仍留監祭,將事安寧之意,敢此仰達矣。
己巳八月二十五日巳時,上御紫薇堂。進講入侍時,右議改洪淳穆,講官姜㳣,參贊官柳,檢討官鄭友鉉,假注書洪基泰,記註官方孝隣,別兼春秋朴定陽,各持孟子第二卷,以次進伏訖。上曰,史官分左右。上讀前受音訖,仍開卷。㳣讀自曰吾聞之也,止予何言哉,釋義訖。上命授書算于講官,上讀新受音十遍訖。上曰,有言責者,不得其言則去,言雖不聽,其何可不復言而去乎?㳣曰,君臣,以義合者也,雖曰君臣猶父子,而人臣諫不聽,則其義可以去矣。人子諫不聽,則號泣而隨之,此乃君臣父子之不同也。人君當從諫如流,使有言責者,盡言而不去,可也。何可不聽其言,而只責其去乎?守官守道,去就各異,孟子無官守與言責,故進退從容不迫。司馬溫公,嘗疑孟子居賓師之位,當導善救惡,則豈可謂無官守言責乎?朱子曰,官守言責,一職之守,若爲師,則異於是矣。然齊王以萬鍾,欲留之,而孟子卒致爲臣而去,則可見其出處大旣矣。王驩,嬖臣也,人君何可有私昵之臣,而聖人亦豈與嬖臣納交乎?大註謂不惡而嚴,然實是惡之,而不與言,故朱子又云,孟子之去齊,由王驩之積憾也。唐之宋璟,是賢相也,自廣州入朝,玄宗使內侍迎之。宋璟不交一言,內侍官居將軍,自以貴幸,告訴於玄宗,玄宗愈益歎嗟,而重宋璟。古人之言曰,玄宗賢於齊宣,遠矣。上曰,夫旣或治之,是何事也?㳣曰,此卽弔祭邦交之禮文制數也。孟子以聖賢,居賓師,齊王欲藉其重,不敢煩使事,而輔行卽副使,故使王瓘治其事也,此乃孟子不惡而嚴之意也。大臣文義後,㳣曰,距心是官守也。蚔鼃是言責也,古人謂距心,知其罪而不能去,蚔鼃,諫不用而去,蚳鼃賢於距心矣。
上在景福宮。停常參·經筵。
政院啓曰,右副承旨兪晩源,今日不爲仕進,卽爲牌招,何如?傳曰,允。
傳曰,摠管許遞,前望單子入之。
摠管前望入之,都摠管曺錫雨,副摠管朴珪壽·兪鎭五·李豐翼·李源命·崔遇亨·金壽鉉·兪致善·金炳地·嚴錫鼎落點。
傳曰,聞益平君緬禮在邇云,永念往事,宜有特例,葬需令度支輸送。
以統制使李顯稷狀啓,固城縣戶籍作奸監色,捉待査實之際,爲營下民人等怒拳致死,而事在倉卒,未邊禁戢,惶恐待罪事,傳曰,令廟堂稟處,勿待罪事,回諭。
己巳八月二十六日巳時,上御紫薇堂。進講入侍時,知事李參鉉,參贊官徐經淳,侍讀官趙漢益,假注書金禹鉉,記事官朴齊用,別兼春秋朴定陽,各持孟子第二卷,以次進伏訖。上曰,史官分左右。
己巳八月二十六日未時,上御紫薇堂。召對入侍時,參贊官李裕承,檢校直閣李淳翼,侍讀官趙漢益,檢討官鄭友鉉,假注書金禹鉉,記事官朴齊用,別兼春秋朴定陽,各持通鑑第卷,以次進伏訖。上曰,史官分左右。缺。
上在景福宮。停常參·經筵。
傳曰,禮房承旨,馳詣文廟,奉審摘奸以來。
政院啓曰,明日召對,取稟。傳曰,爲之。
議政府啓曰,本府有司堂上,若除拜摠管,摠管之任,以職務相妨,草記請遞矣。贊成·參贊,宜無異同,左參贊曺錫雨,右參贊嚴錫鼎所帶摠管之任,竝姑許遞,仍以此定式施行,何如?傳曰,允。
議政府啓曰,統制使李顯稷收啓,固城縣戶籍作奸之監色等,捉待査實之際,爲營下民人等怒拳致死,而事在倉卒,未遑禁戢,惶恐待罪事,傳曰,令廟堂稟處,勿待罪事,回諭事,命下矣。事冤鬱,則齊訴之,猶或可矣,而恃其多衆,交拳互踢,擅殺人命,又從以燒火之,民習藉曰愚頑,不料蔑法之至,於此甚矣。首倡之爲誰某,待其査究,先斬後啓,轅門肅靜之地,有此無前之變,而倉卒未遑,禁斷不得,統制使李顯稷,施以譴罷之典。戶籍法意,何等嚴重,而吏鄕操縱,一任淆雜,今此事變,誰執其咎?當該磨勘守令,捧現告爲先罷職,令該府拿問嚴勘。雖以時倅言之,必知其紊亂之莫甚,而漫不省察,馴致此變,且事在掌內,未能操制,固城縣令沈宜稷,亦爲罷黜,一體拿勘。春元面,旣是禦邊軍卒所居之地,則此一面之獨爲該邑所管,不無葛藤之慮,永爲劃付統營,使之專管事,分付,何如?傳曰,允。轅門咫尺之地,乃有無前之變,今此論警,儘合事體,而第事在倉卒,必因未遑而然,統制使罷職,姑爲安恕。
以慶尙監司金世鎬狀啓,固城縣令沈宜稷,籍弊査覈,未能見孚,亂民徒黨,不卽追捕,爲先罷黜事,傳曰,令該曹口傳各別擇差,催促下送。
訓鍊都監啓曰,本局哨官南啓定,諸將官射會時,柳葉箭連五巡全布,依例別單書入之意,敢啓。專曰,知道。
春秋館啓曰,別兼春秋朴定陽,以御營廳從事官,今日軍布上下時,晝仕出去之意,敢啓。傳曰,知道。
己巳八月二十七日巳時,上御紫薇堂。進講入侍時,同知事徐堂輔,參贊官李裕承,侍讀官朴弘壽,記事官徐胄淳·金鼎燮,別兼春秋朴定陽,各持孟子第二卷,以次進伏訖。上曰,史官分左右。缺。上曰,沈同,以其私有問,故孟子以可伐之答之耶?堂輔曰,然矣。子噲·子之不得以燕國與之受之者,其猶仕官人之不得以祿爵,私相與受也。與者受者,俱有罪,豈可以伐之乎?沈同之問,非王命也,不過是泛然私問,故孟子答之以可伐,若問以齊伐燕,則必謂之未可也。上曰,天吏者,如成湯·武王是耶?堂輔曰,聖敎切當矣。奉行天命,謂之天,卽上篇所云無敵於天下者也。夫吏者,君所命也,天吏者,天所命也。天命所在,奉而行之,若湯·武是也。今燕之無道,固可以伐之矣。然苟非天吏,則孰能伐之乎?以齊伐燕,卽以無道,伐無道,如之何其可也?故孟子拈出天吏二字,以示有道之國,始可以征伐無道之國,而亦可驗天命之至公無私也。書曰,恭行天罰,又曰,肅將天威,與天吏之語,同一義也。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,行都承旨南廷順式暇,左承旨鄭顯裕,右承旨柳,左副承旨徐經淳,不爲仕進,右副承旨兪晩源,式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,刑·工換房。
政院啓曰,明日召對,取稟。傳曰,停。
吏曹口傳政事,以柳箕東爲固城縣令。
議政府啓曰,完伯加年之限,行且不遠矣。此道臣由來茂績,全省賴以爲安,大小民情,益切惜去,全羅監司徐相鼎,更加一瓜仍任,俾爲終始成效之地,何如?傳曰,允。
左右捕盜廳啓曰,今年四月二十一日,因議政府草記,罪人沈弘澤父子姑爲嚴囚捕廳事,允下矣。臣廳在囚罪人沈弘澤,今月二十八日巳時量物故,令漢城府依例行檢之意,敢啓。傳曰,知道。
義禁府啓曰,固城前縣令趙翼顯,縣令沈宜稷等,一體拿勘事,傳旨啓下矣。趙翼顯,以尙川營將,方在任所,依例發遣府書吏,交代後拿來,沈宜稷,時在任所云,依例發遣府羅將,拿來,何如?傳曰,待待命拿囚。
己巳八月二十八日巳時,上御紫薇堂。進講入侍時,知事嚴錫鼎,參贊官李裕承,檢討官李晩燾,記事官徐胄淳,記注官白時範,別兼春秋趙肅夏,各持孟子第二卷,以次進伏訖。上曰,史官分左右。缺。
上在景福宮。停常參·經筵。
藥房提調金世均,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
又啓曰,明日召對,取稟。傳曰,停。
傳曰,傳香承旨,馳詣宗廟·景慕宮,奉審摘奸以來。
以咸鏡監司李興敏狀啓,北靑府人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
三軍府啓曰,萊梱加年之限,又報滿矣,軍民惜去,今猶夫昔,此時遞易,不無存商,慶尙左水使具胄元,姑爲仍任,以責成效,何如?傳曰,允。
宗親府啓曰,明日,卽天漢殿朔奉審日次,臣升洙,進詣擧行之意,敢啓。傳曰,知道。
兵曹啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
議政府啓曰,北京回咨之文任撰出,已有槐院草記矣。在外藝文提學許遞,以在京無故人,口傳差出事,分付該曹,何如?傳曰,允。
吏曹口傳政事,以金學性爲藝文提學。
己巳八月二十九日巳時,上御紫薇堂。進講入侍時,領議政金炳學,知事崔遇亨,參贊官徐經淳,侍讀官朴弘壽,假注書朴齊晠,記注官方孝隣,別兼春秋趙肅夏,各持孟子第二卷,以次進伏訖。上曰,史官分左右。缺。日記廳堂上朴容大。郞廳申炳休·權泰植。
上在景福宮。停常參·經筵。
鄭顯裕啓曰,右承旨柳,右副承旨兪晩源,今日不爲仕進,竝卽牌招,何如?傳曰,允。
以右副承旨兪晩源牌不進罷職傳旨,傳曰,只推。
政院啓曰,卽者別兼春秋趙肅夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金性均·趙秉鎬·朴定陽,竝卽牌招,推移入直,何如?傳曰,允。
以別兼春秋金性均·趙秉鎬·朴定陽牌不進罷職傳旨,傳曰,只推。
禮曹,今九月二十五日中宮殿誕日陳賀時,應行節目,參考前例磨鍊,依此擧行,何如?啓權停爲良如敎。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
弘文館啓曰,下番副修撰臣李晩燾,以照訖講二所試官,儒生試講時,晝仕出去之意,敢啓。傳曰,知道。
承文院啓曰,製述官權中琬,瓜滿代,吏文學官金商禹陞付,其代,幼學姜湕差下,付軍職冠帶常仕,何如?傳曰,允。
議政府啓曰,本府公事官尹一成,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
宗親府啓曰,卽接內需寺牒報,則咸興·永興兩本宮十月別大祭時,造燭封香吉日,今月十五日巳時,衣襨香燭奉詣吉日,同月十六日辰時俱吉云,以此日時擧行之意,敢啓。傳曰,如道。
別兼春秋趙肅夏疏曰,伏以臣,於筵退之後,得接家信,則臣母素患蛔積之症,近因涼燠換節,調將失宜,一倍添劇,委頓床玆,轉側須人,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣別兼之銜,俾便救護,仍治臣擅離之罪,以肅朝綱焉。省疏具悉。爾其勿辭救護。
己巳九月初一日巳時,上御紫薇堂。進講入侍時,講官金世均,參贊官鄭顯裕,侍讀官趙秉肅,假注書洪基泰,記事官朴齊用,別兼春秋趙肅夏,各持孟子第二卷,以次進伏訖。上曰,史官分左右。上誦前受音一遍,仍開卷。世均讀奏新受音,自孟子致爲臣而歸,止以時子之言告孟子,仍奏釋義。上命授書算于世均,上讀新受音十遍訖,世均還納書算。上曰,孟子致爲臣而歸,齊王就見之,雖知孟子之爲聖賢,而固不知待聖賢之道也。世均曰,聖敎至當矣。齊王始焉未嘗無好賢之心,而終焉不能盡待賢之道,孟子之去,正由此也。上曰,不敢請固所願也者,齊王若悔悟而更邀,則庶可復至歟?世均曰,齊王若果悔悟,而可行王道,則孟子宜無遐心,所以三宿而後出晝,猶望王庶幾改之,至曰改諸必反予。夫有官守者,不得其職則去,有言責者,不得其言則去,君子之進退遲速,惟其合於義也,當於理而已。孟子雖爲卿,而寔處賓師,久於齊,亶爲道之行也,道終不行,理所當去。齊王苟欲留孟子,則宜其有悔過不安諸意,於就見之時,乃以區區祿養,矜式虛文,經日而使時子言之,其留之不誠,可知。況繼此而可得見之者,是送別之辭,非留行之語也。待賢之道若是,而齊王安得王天下,孟子安得不去齊乎?然姑遲其行,尙冀王心之改,聖人之終始惓惓於行道也,有如是矣。
上在景福宮。停常參·經筵。
鄭顯裕啓曰,右承旨柳,今日不爲仕進,卽爲牌招,何如?傳曰,允。
傳曰,摠管竝許遞,前望入之。
摠管前望入之,都摠管金炳喬·趙秉昌·李㘾·尹正求·沈承澤·金有淵·金在顯·李裕膺·李參鉉·趙基應落點。
傳曰,校理·副校理許遞,與未差之代,前望入之。
玉堂前望入之,校理金亮淵·李龍雨,副校理朴顥陽·趙漢益,修撰金晩植落點。
政院啓曰,明日召對,取稟。傳曰,停。
弘文館啓曰,新除授校理金亮淵·李龍雨,副校理朴顥陽·趙漢益,竝卽牌招察任,何如?傳曰,允。
又啓曰,新除授修撰金晩植,時在京畿楊根地,經筵入番事緊,請斯速乘馹上來事,下諭。答曰,許遞,前望入之。
玉堂前望入之,修撰朴弘壽落點。
政院啓曰,撫安大君內外祠版,廣平大君內外祠版,遣宗臣致祭事,命下矣。何宗臣進去乎?敢稟。傳曰,知宗正卿李景夏進去。
又啓曰,卽者刑曹郞廳來言,罪人金吝成捧結案,當爲覆啓,而判書朴珪壽在外,次堂例不得擧行云,何以爲之?敢稟。傳曰,判書許遞,前望入之。
刑曹判書前望入之,吳取善落點。
以濟州牧使趙羲純狀啓,人命渰死事,傳曰,聞甚矜惻,元恤典外,別加顧助,如有生前身還布,竝湯減,未拯屍身,期於拯得之意,廟堂措辭,分付。
御營廳啓曰,本廳千摠沈能翼,哨官趙羲仁,俱有身病,勢難察任,竝改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
兵曹啓曰,卽接訓鍊院牒報,則判官孫鵬周,不爲呈辭受由,無端下鄕,至有該院之論報,揆以法例,有難仍置,汰去,何如?傳曰,以其親病下去云,特爲安恕。
又啓曰,內禁衛將李應洙,五衛將閔榮夏·吳慶錫,昌德宮衛將姜鳳周·劉昌浩,慶熙宮衛將金應夔,俱以病難供職,呈狀乞遞,竝改差,何如?傳曰,允。
兵曹口傳政事,司果趙秉鎬。
己巳九月初二月巳時,上御紫薇堂。進講入侍時,講官鄭基世,參贊官兪晩源,檢討官李晩濤記事官洪健植,記注官金鼎燮,別兼春秋金性均,各持孟子第二卷,以次進伏訖。上曰,史官分左右。上誦前受音一遍訖,仍開卷。基世讀自孟子曰然夫時子惡知其不可也,止征商自此賤丈夫始矣,仍奏釋義訖。上命授書算于基世,上讀新受音十遍訖,基世還納書算。上曰,孟子,引季孫譏子叔疑之,使己爲政不用,而又使其子弟爲卿之語,以喩辭十萬,而受萬之義也。基世曰,聖敎誠然矣。孟子之志,只在於救時行道而已,豈嘗欲富乎哉?是以孟子之去齊者,以道不行也,齊王之欲留者,以利而誘也。此齊王之所以終不知孟子,而孟子之所以終不留於齊也。今於時子之問也,有難顯言齊王之失,但引季孫·子叔之言,以爲辭十萬之祿,而受萬鍾之養,幾與龍斷無異。蓋聖人專爲行道,非利之可誘也。孟子論伊尹曰,非其義也,非其道也,祿之以天下,弗顧也,此以聖人之心,度聖人之心,故辭受之義,同歸一揆。今齊王則固不度孟子之心,何以知待孟子之道乎?不受萬鍾之饋,卽以此也。上曰,章下註云,齊王所以處孟子者,未爲不可,孟子亦非不肯爲國人矜式云者,甚詳明矣。基世曰,孟子之久於齊,以齊王之足用爲善也。蓋以齊王之天資朴實,如好勇好貨好色好世俗之樂,皆直告而不隱,故孟子猶庶幾有望焉,而齊王實非欲尊孟子,故不得已而去之者也。上曰,齊王實非欲尊孟子,乃欲以利誘之,誠不知行王道之本也。基世曰,當戰國之時,時君世主,狃於功利之說,不知仁義之道,以孟子濟時汲汲之本心,澤民惓惓之至意,終未能遇合於世,可勝歎哉?上曰,案冊懸吐,或有錯誤處,詳爲釐正也。基世曰,甚爲未安,謹當申飭玉署矣。缺上掩卷,上曰,領府事聞間有患節,近果差勝乎?基世曰,臣父,自七月念後,重患泄痢之症,近幸差勝,寢食幾如常時,而元氣有損,蘇完此遲矣。上曰,篤老諸節之未卽蘇完,事勢然矣。此是戶蔘二兩重也,以爲調補藥料之資也。仍命挾侍持傳,基世跪受奏曰,內府珍劑,前席頒賜,優老調病之盛德至恩,豈惟臣父惶感,臣之闔門攢祝,其當何如哉?上曰,老大臣久未登筵,予心甚悵然矣。基世曰,謹將下問聖敎,敬奉恩賜藥物,退傳臣父矣。上命史官就座。仍命退,諸臣以此退出。
上在景福宮。停常參·經筵。
柳啓曰,同副承旨李裕承,今日不爲仕進,卽爲牌招,何如?傳曰,允。
以同副承旨李裕承牌不進罷職傳旨,傳曰,只推。
議政府啓曰,本府有司堂上趙秉昌,除拜摠管矣,職務相妨,所帶摠管之任,今姑許遞,何如?傳曰,允。
政院啓曰,因議政府草記,固城縣戶籍磨勘守令捧現告,爲先罷黜,拿問嚴勘事,允下矣。當以尹錫五現告,而誤以趙翼顯捧傳旨,至於啓下矣。臣之矇未覺察,不勝惶恐,而原傳旨,今方改付標以入之意,敢啓。傳曰,知道。爾則從重推考。
義禁府啓曰,固城前縣令趙翼顯,爲先罷黜,拿問嚴勘事,傳旨已爲啓下,而改以尹錫五付標啓下矣。尹錫五,以前任釜山僉使,未及交代云,依例發遣府書吏拿來,趙翼顯之待待命拿囚,勿施之意,分付該道道臣,何如?傳曰,允。待待命拿囚。
弘文館啓曰,新除授修撰朴弘壽,卽爲牌招察任,何如?傳曰,允。
又啓曰,下番修撰臣鄭友鉉,以照訖講二所試官,今日儒生試講時,晝仕出去,而每每草記,事涉煩瀆,此後則除草記往來之意,敢啓。傳曰,知道。
摠戎廳啓曰,本廳千摠李宅緖,身病甚重,勢難察任,改差,何如?傳曰,允。
判尹兪致善疏曰,臣方待罪京兆之銜矣,越局離次,典式綦嚴,而家眷在鄕,適値先父忌日,躬將薦祼,情理莫遏,控實陳懇,義理卽然。第緣閟宮修繕,名忝提擧,職在監董,此時丐由,有所惶悚,數日之頃,冒法潛往,周廬之命,庚牌狎至,家人懸在外,臣罪於是彰著,滿心震懍,玆敢短章自劾。伏乞聖明,下臣司敗,擬臣當蔽之律焉。答曰,省疏具悉。情禮事,容或無怪,而此與在京而在外懸頉者,煞有間焉,不必爲引。
己巳九月初三日巳時,上御紫薇堂。進講入侍時,講官李承輔,參贊官柳,檢討官李晩燾,假注書朴齊晠,記注官白時範,別兼春秋金性均,各持孟子第二卷,以次進伏訖。上曰,史官分左右。
上在景福宮。停常參·經筵。
鍾閣失火後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹口傳問安。答曰,知道。
傳曰,藥院提調許遞,前望入之。
內醫提調前望入之,金大根落點。
政院啓曰,明日召對,取稟。傳曰,停。
傳曰,各廛回祿之警,延及鍾閣,其所驚動,豈可勝言?念彼許多市民,失業呼咷之狀,滿心慘惻,寢食靡甘。廛舍改建,曾未幾年,又有此被災之境,以若蕩敗之餘,將何以支保乎?結構之方,有司之臣,就議廟堂後,稟定于大院君前,以爲措劃。
兵曹啓曰,今日曉頭,自馬床廛失火,頃刻之間,延及鍾閣,閣雖盡燒,鍾則幸完,而事體所在,萬萬驚悚。當該守直官,爲先汰去,令攸司從重勘處。常時不能檢飭之失,臣亦惶恐待罪之意,敢啓。傳曰,事出不意,何有責備。守直官,特爲容恕,卿勿待罪。
三軍府啓曰,鍾閣,不可不趁速改建,令戶曹劃卽擧行,何如?傳曰,令營建都監卽速擧行。
又啓曰,鍾閣改建,懸鍾之前,人定罷漏,以鼓代行,何如?傳曰,旣有光化門鍾,不必以鼓代行矣。
義禁府啓曰,因全羅監司徐相鼎啓本,刑曹啓目內,弑母罪人金吝成,係是三省罪人,依例移義禁府,發遣府都事,拿來稟處事,允下矣。罪人金吝成,方囚光州牧獄,依例發遣府都事,拿來,何如?傳曰,令景陽察訪押來。
又啓曰,全羅道光州牧弑母罪人金吝成,發遣府都事拿來事,草記批旨內,令景陽察訪押來事,命下矣。罪人金吝成,令景陽察訪,具格押上事,分付該道道臣之意,敢啓。傳曰,知道。
己巳九月初四日巳時,上御紫薇堂。進講入侍時,同知事尹秉鼎,參贊官李裕承,檢討官鄭友鉉,記事官洪健植,記注官方孝隣,別兼春秋金性均,各持孟子第二卷,以次進伏訖。上曰,史官分左右。缺(十一字刀割上曰,鍾閣廛失火云,聞甚驚慮。鍾閣之失火已矣,而民家若不延燒,則是甚幸也。秉鼎曰,臣於早朝赴闕之後,始聞有市廛失火,連燒甚廣,非止一廛云。許多市民之蕩殘失所,極爲可悶,而延及鍾閣,驚動天聽,群情尤爲惶懍。火姑未熄,其延燒民戶,有未可知,甚是可悶也。上曰,經筵,居在何洞乎?秉鼎曰,臣家在北部契上,俗稱玉洞也。
上在景福宮。停常參·經筵。
藥房都提調洪淳穆,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,全溪大院君祠宇,今將移奉云,此是國朝初有之例也。諸般儀節,令儀曹參互磨鍊。
政院啓曰,明日召對,取稟。傳曰,停。
傳曰,全溪大院君祠宇移奉後,遣宗臣攝行奠酌禮。
三軍府啓曰,卽見黃海監司曺錫輿所報,則以爲本道椒島鎭泥峴浦,常以唐船來往之要衝,剽掠攘奪,勢難禁遏,必使增其軍校,鍊其技藝,以重備禦,而措劃財用,從速經紀爲辭矣。海防要衝最緊處,而軍數武備之若是疎虞,甚非桑土綢繆之義。就管稅廳稅錢中二千兩,每年劃送,凡軍數之通變,武備之操鍊,使之酌量施措,期底實效事,分付,何如?傳曰,允。
己巳五月初五日巳時,上御紫薇堂。進講入侍時,右議政洪淳穆,講官趙性敎,參贊官兪晩源,侍讀官金亮淵,假注書朴齊晠,記事官朴齊用,別兼春秋趙秉鎬,各持孟子第二卷,以進伏訖。上曰,史官分左右。淳穆進前奏曰,昨日回祿之警,必致驚動,夜間聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。上曰,鍾閣與各廛結構,曾未幾年,又有此被災,甚是驚慮矣。淳穆曰,昨下溫綸,如傷之德音,溢於辭旨,失業市民,莫不攢手感泣,回咷爲笑,而至於結構之方,自可有措劃矣。上曰,市廛物件之被燒,不至甚多乎?淳穆曰,火焰起處,倉卒間,物件多被燒燼,而至於延燒處,雖有所濟,必多受敗。昨日大院君,先爲行次,而臣等亦出往見之,則光景甚慘惻矣。上誦前受音一遍訖,仍開卷,性敎讀自夫出晝而王不予追也,止士誠小人也,仍釋義。上曰,釋義時,兼釋訓誥,曉然奏之,可也。性敎竝釋訓誥訖。上曰,荷簣丈人,卽過衛而聞擊磬者歟?性敎曰,然矣。荷簣者,不若聖人憂世之心,故果於去者也。上命授書算于性敎,上讀新受音十遍訖,性敎還納書算。上曰,予然後浩然有歸志,何以稱浩然耶?性敎曰,浩流,如水之流不可止也。孟子歸志已決,有不可止,故以浩然稱之也。上曰,士誠小人也。此非君子小人之謂,而卽是小器之稱耶?性敎曰,然矣。尹士,以小局量,妄論大人出處,及聞孟子之言,恍然覺悟,故自謂之小人也。仍奏曰,孟子以行道濟時之心,游事齊王,語好樂則勸之以與民同樂,問王政則對之以發政施仁,務欲引君當道。及道不行而去齊,猶復惓惓,三宿出晝,王若追而反之,擧國而聽之,以齊王,由反手也。不此之爲,終不至於一變,此不用孟子故也。自古聖王,安有獨運而致治者乎?堯·舜以皐·蘷·稷·契而治,殷以伊尹·傅說而治,文·武之時,周公·召公·太公望·散宜生左右而治天下,是知天下之治否,亶繫於聖賢用舍,而齊宣之於孟子,外若尊敬,內無嚮用之實心,何以安齊國之民也?故明王之用人,知其爲賢,則任之勿疑,聞其善言,則措諸施爲然後,得以安天下而致太平。伏願深加留念焉。亮淵曰,聖人之去留出處,惟視道之行不行,道若不行,便當卽去,故尹士,以孟子之三宿出晝,反譏之,是不知時義而言也。當其時,滕有賢君,而國猶微弱,道必難行,魯雖舊邦,沮於權奸,又必不行,惟齊,以千里之國,王有爲善之資,則亞聖安得不三宿繫戀,或冀反手乎?蓋聖賢,行道濟世,愛君澤民之心,惟此可見矣。晩源曰,孟子云,王猶足用爲善,由此觀之,則當時列國之君,惟齊王可與有爲,因其不忍之心而推之,則可以保民,因其好樂之心而推之,則可以治國,此足以一變至道。孟子苟欲行道濟時,則捨齊奚適哉?故三宿而猶以爲速,出晝而終不舍王,其戀戀之意,可以想見矣。聖賢之生平志業,惟在於安天下之民也,豈可規規於一身去就之遲速爲也?且孟子見王之初,已有去志而不受祿,尹士反以干澤譏之,及聞孟子之言,而始識聖人之大處也。淳穆曰,聖人之遲速仕處,自有義諦,固不比於悻悻狷狹之見,而常以安天下爲心,故樂則行之,憂則違之。孟子之去齊,三宿出晝,故爲濡滯,齊王若悔悟,而復召用其言而行其道,則齊國其庶幾。此之不能,所以千秋志士之一歎,而孔子之去魯曰,遲遲吾行也,不忍去父母之邦,其匡時濟世之心,前後聖一揆也。魯之不用孔子,齊之不用孟子,此不過魯之所以爲魯,齊之所以爲齊而已。國有賢人則曰實,無則虛,國之虛實,繫於賢人進退矣。性敎曰,二卷將畢講,而明日自止,爲九行矣,行數稍多,分半而付自止,恐好矣。上可之。上掩卷,命史官就座,仍命大臣先退,又命退,諸臣以次退出。
上在景福宮。停常參·經筵。
自開東至申時,灑雨下雨,測雨器水深三分。
以濟州防禦使趙羲純狀啓,薦新與進上靑橘,所結甚鮮,未滿定例,惶恐待罪事,傳曰,勿待罪事,回諭。
御營廳啓曰,本廳騎士將南錫玄,身病甚重,勢難察任,改差,何如?傳曰,允。
吏曹啓目,粘連觀此黃海監司曺錫輿狀啓,則以爲長淵府使李昌鎬,三載居官,邊圉賴安,民情惜去,城役方張,此時決不可付之生手,特令久任責成,令該曹稟處是如爲白有臥乎所。道臣狀辭,旣如此,長淵府使李昌鎬,姑爲仍任,何如?啓依允。
己巳九月初六日巳時,上御紫薇堂。進講入侍時,知事李參鉉,參贊官兪晩源,檢討官鄭友鉉,假注書李徽圭,記注官金鼎燮,別兼春秋趙秉鎬,各持孟子第二卷,以次進伏訖。上曰,史官分左右。
上在景福宮。停常參·經筵。
政院啓曰,來十一日輪對日次矣,敢稟。傳曰,當次人受點後,日次待令。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
又啓曰,本廳軍色從事官朴定陽,身病甚重,勢難察任,改差,何如?傳曰,允。
己巳九月初七日巳時,上御紫薇堂。進講入侍時,講官曺錫雨,參贊官徐經淳,侍讀官李龍雨,假注書李圭燮,記注官白時範,別兼春秋朴定陽,各持孟子第二卷,以次進伏訖。上曰,史官分左右。
上在景福宮。停常參·經筵。
傳曰,在外法司堂上許遞,政官牌招開政。
傳曰,副應敎許遞,今日政差出。
傳曰,在外臺諫許遞,前望入之。
臺諫前望入之,執義趙肅夏落點。
政院啓曰,左邊捕盜大將許熠,以訓鍊都監中軍習陣事,明日蔓川坪出去矣。所佩命召及大將牌·傳令牌,何以爲之?敢稟。傳曰,仍佩往來。
三軍府啓曰,卽接訓鍊都監所報,則今九月初九日,蔓川坪聚軍操鍊云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,文臣兼宣傳官朴定陽·徐相敦,俱以病難供職,呈狀乞遞,竝改差,何如?傳曰,允。
以吏曹參議洪鍾軒牌不進罷職傳旨,傳曰,只推。
有政。吏批,行判書南性元進,參判金基纘,參議洪鍾軒,牌招不進。以李豐翼爲大司憲,朴定陽·羅采五爲掌令,韓錫權爲持平,李寅晩爲獻納,金裕行爲副應敎,李參鉉爲刑曹判書,金元植爲刑曹參判,鄭海尙爲左尹,朴孝正爲右尹,南綺元爲敦寧都正,韓敦源爲禮曹參議,具春喜爲兵曹參議,李翔峻爲兵曹參知,李源鼎爲右通禮,朴齊性爲贊儀,柳冀天爲監察,吳徽相爲司饔主簿,李麟奎爲元陵別檢,金奎軾爲南部都事,李稷重爲召村察訪,全羅監司徐相鼎,長淵府使李昌鎬,已上姑爲仍任事,承傳。前縣監南啓定·李敏正,已上今加通政加資事,承傳。再政。以李容萬爲宗府正,李殷春爲司成,林昺默爲典籍,玄鍏爲典設別提,丁大永爲引儀,趙熙軾爲尙衣別提,安必良爲懿昭墓守衛官,承文著作單李徽圭,學正單崔應珏,學錄單白時範,學諭二單宋淇·車有聲,校書副正字單姜永壽,故學生趙最洙·曺命潝·徐聖輔·徐東輔·朴柱世,已上贈童敎,故學生安養攝,贈戶佐,已上孝行卓異,贈職事,承傳。故郡守李應星,贈兵參例兼,忠節卓異,贈職事,承傳。
兵批,判書李景夏進。
兵批啓曰,全州營將,今當差出,而擬望之人乏少,未準朔禁軍將,竝擬,何如?傳曰,允。
以金炳始爲都摠管,趙應夏爲內禁將,崔好鎭·玄濟元爲五衛將,金潤琦·李殷洙爲昌德將,朴鎭圭爲慶熙將,趙羲完爲都摠經歷,柳冀東爲都事,李寅晩·趙漢益爲文兼,金駿鉉爲部將,宋泰玉爲晉州營將,徐瑀淳爲全州營將,金斗準爲德津萬戶,同知單金應燮,同知加設三單申永禧·池學胤·金洛斗,訓鍊僉正加設單李昌鎔,慶尙左水使具胄元,姑爲仍任事承傳。再政。以金善弼爲宣傳官,閔榮夏爲羽林將,元世煜爲訓鍊判官,權致煥爲主簿,李道林爲右捕從,同知單崔好鎭,僉知二單趙應夏·玄濟元,副摠管單金炳始。三政。以蔡奎常爲宣傳官,李重億爲武兼,同知單金潤琦。四政。以李朋來爲都摠經歷,同知單李殷洙。五政。以李昌權爲都摠都事,同知單朴鎭圭。六政。以申贊熙爲訓鍊主簿。七政。以朴皞秉爲部將。
上在景福宮。停常參·經筵。
柳啓曰,同副承旨李裕承,今日不爲仕進,卽爲牌招,何如?傳曰,允。
以同副承旨李裕承牌不進罷職傳旨,傳曰,只推。
政院啓曰,明日常參·經筵,取稟。傳曰,停。
又啓曰,左右史,不可不備,別兼春秋金性均·趙秉鎬,竝卽牌招,推移入直,何如?傳曰,允。
以別兼春秋金性均·趙秉鎬牌不進罷職傳旨,傳曰,只推。
弘文館啓曰,下番修撰臣朴弘壽,以照訖講二所試官,今日儒生試講時,晝仕出去之意,敢啓。傳曰,知道。
又啓曰,新除授副應敎金裕行,卽爲牌招察任,何如?傳曰,允。
三軍府啓曰,卽接禁衛營所報,則今九月初十日,蔓川坪聚軍操鍊,而本府入直騎士,待標信出用云矣,敢啓。傳曰,知道。
禮曹啓曰,全羅道觀察使封進,今九月令宗廟薦新石榴,來十月令宗廟薦新柚子,來初十日薦進,而景慕宮薦新,則慶尙道例爲封進矣,本道所封,未及上來。莫重薦獻,不可後時,依前例,以宗廟薦新加封石榴·柚子,同日一體薦進,何如?傳曰,允。
內醫院啓曰,內醫金觀祚有頉,代前正李漢宗差下,何如?傳曰,允。
御營廳啓曰,本廳千摠韓致林,前任晉州營將,方在任所,上來尙遠,久曠可悶,改差,何如?傳曰,允。
上在景福宮。停常參·經筵。
藥房副提調南廷順啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
柳啓曰,左副承旨徐經淳,今日不爲仕進,卽爲牌招,何如?傳曰,允。
以左副承旨徐經淳牌不進罷職傳旨,傳曰,只推。
傳曰,文廟修改之告竣,已浹辰于玆。數仞宮墻,仰之彌高,聖人之敎,服習於此,聖人之道,闡明於此,將見家絃戶誦,化行俗美,斯文益光,無疆惟休。今十三日,當展拜矣,該房知悉。
傳曰,文廟展拜後,參班儒生,當於丕闡堂,親臨應製試取矣,該房知悉。試紙,用大好紙。
政院啓曰,左右史不可不備,別兼春秋金性均·趙秉鎬,旣有只推之命,竝卽牌招,推移入直,何如?傳曰,允。
以別兼春秋金性均·趙秉鎬牌不進罷職傳旨,傳曰,只推。
三軍府啓曰,卽接御營廳所報,則今九月十一日習陣日次,而大將臣李元熙,有身病,不得行操云矣,敢啓。傳曰,知道。
兵曹啓曰,今九月十三日,大駕詣文廟展拜,丕闡堂親臨,參班儒生應製試取時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,幾番幾哨磨鍊,餘軍留營,何以爲之乎?敢稟。傳曰,依今秋廟宮展謁例,磨鍊。
又啓曰,今九月十三日,大駕詣文廟展拜,丕闡堂親臨,參班儒生應製試取時,設布帳,當爲磨鍊,而謹考謄錄,則文廟設布帳,訓局擧行,春塘臺下設布帳,訓·禁兩營合力擧行矣。丕闡堂左右邊設布帳,依春塘臺例,令訓·禁兩營合力擧行,何如?傳曰,允。
又啓曰,來十月初二日,大駕詣宗廟齋宿,初三日冬享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,幾番幾哨磨鍊,餘軍留營,何以爲之乎?敢稟。傳曰,依今春春享大祭時例,磨鍊。
上在景福宮。停常參·經筵。
傳曰,輪對官,明日待令。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
政院啓曰,左右史不可不備,別兼春秋金性均·趙秉鎬,旣有只推之命,竝卽牌招,推移入直,何如?傳曰,允。
以別兼春秋金性均·趙秉鎬牌不進罷職傳旨,傳曰,只推。
營建都監啓曰,本都監都廳趙肅夏,除拜執義矣,職務相妨,所帶臺職,今姑許遞,何如?傳曰,允。
兵曹口傳政事,司果趙肅夏。
議政府啓曰,式科不遠矣,不可不場內糾摘之擧,副司果丁觀燮,前執義趙肅夏,副司果趙秉鎬,竝文公事官差下,何如?傳曰,允。
又啓曰,東萊府使鄭顯德,箇滿不遠矣,邊門重地,實績茂著,惜去民情,蔚然有不可揜者,此時遞易,在所當念,限一瓜仍任,以責終始之效,何如?傳曰,允。
又啓曰,卽見黃海監司曺錫輿狀啓,則備陳道內綿農慘歉之狀,仍請訓局砲保折半代錢,禁·御兩營及兵曹各衙門,竝以純錢代捧事,令廟堂,稟旨分付矣,軍需所重,固不可闊狹,而綿農旣曰告歉,民情亦所當念,兵曹及各營五分一,各司純錢代納,砲保事體,自別,置之,何如?傳曰,允。
摠戎廳啓曰,本廳千摠李敎承,身病甚重,勢難察任,改差,何如?傳曰,允。
禮曹啓曰,卽接慶尙監司金世鎬移文,則以爲永川郡鄕校聖殿今夏雨水,多有滲漏,不可不趁今修改,告由移還安祭香祝,自本曹啓稟下送云矣,永川郡鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓曰,再明日動駕時,本曹堂上,郞廳侍衛,不可不備,而參知李翔峻在外,不得進參,令政院,稟旨變通,正郞徐相敦,奉命在外,今姑改差,竝令該曹,以在京無故人,口傳差出,參知待下批牌招,以爲進參之地,何如?傳曰,允。
吏曹口傳政事,以朴齊淵爲兵曹參知,朴顥陽爲正郞。
都摠府啓曰,再明日動駕時,侍衛寶劍守宮,當爲備員,而都摠管金炳喬·李裕膺,有實病,金有淵在外,副摠管金炳始,玉堂進,無以備員,令政院,稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,摠管竝許遞,前望入之。
摠管前望入之,都摠管李源命·李參鉉,副摠管沈舜澤·黃鍾顯·姜㳣·李敦應·鄭基會·趙性敎·趙采夏·閔奎鎬落點。
弘文館啓曰,副校理朴顥陽移拜兵曹正郞,上番闕直,事甚未安。典翰金性均別兼春秋進,應敎趙秉肅,副應敎金裕行,校理金亮淵·李龍雨,副校理趙漢益竝卽牌招,推移入直,何如?傳曰,允。
義禁府啓曰,本府都事十員內,九員再明日文廟參班後,仍爲赴擧,只有武都事一員,當直入直,而本府入直公事,回公都事及動駕時大駕各差備都事,丕闡堂禁亂都事無以推移假都事十一員,令該曹,口傳差出,以爲分排擧行之地,何如?傳曰,允。
敦寧都正南綺元疏曰,缺省疏具悉。所請依施。
上在景福宮。停常參·經筵。
政院啓曰,輪對官,依下敎來待矣。傳曰,入侍。
以咸鏡監司李興敏狀啓,鏡城府民家全頹事,傳曰,當此秋節,民家全頹,若是夥多,聞甚慘惻。元恤典外,別加顧助,渰壓死人,如有生前身還布,竝蕩減,趁卽結構奠接,俾無一民失所捿遑之弊事,廟堂措辭分付。
政院啓曰,左右史不可〈不〉備,別兼春秋金性均·趙秉鎬,旣有只推之命,竝卽牌招,推移入直,何如?傳曰,允。
以別兼春秋金性均·趙秉鎬牌不進罷職傳旨,傳曰,只推。
弘文館啓曰,守宮檢校副提學李承益,待開門牌招,何如?傳曰,允。
傳曰,明日出宮門路,以崇陽門爲之。
禮曹啓曰,來十月初三日,行宗廟冬享大祭親行時,永寧殿,依例遣大臣攝行,何如?傳曰,允。
又啓曰,來十月初三日,行宗廟冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又啓曰,卽接永禧殿官員所報,則明日應製試取時,本殿官員,俱爲觀光云矣。依定式,假官一員,令吏曹,以成均館官員,口傳啓下,以爲代直後赴試之地,何如?傳曰,允。
又啓曰,卽接社稷署所報,則明日應製試取時,本署官員,俱爲觀光云矣。依定式,本曹佐郞石宗珍,假官差送,以爲代直後赴試之地,何如?傳曰,允。
內醫院啓曰,提調金大根,時在公忠道洪州地,姑未上來矣。明日動駕時,無以備員,令該曹,稟旨變通,何如?傳曰,許遞,前望入之。
奎章閣啓曰,守宮檢校直提學李㘾,待開門牌招,何如?傳曰,允。
內醫提調前望入之,金世均落點。
己巳九月十二日辰時,上御紫薇堂。輪對入侍時,右副承旨兪晩源,假注書朴容大,記注官白時範·方孝隣,以次進伏,敦寧府判官閔種洙,司僕寺正趙定熙,軍器寺副正申楨,義禁府都事李會淑,禮賓寺直長金鳳洙,進伏楹外訖。上曰,史官分左右。晩源進前奏曰,輪對官,使之以次進前乎?上可之。種洙進前〈奏〉職姓名曰,敦寧府判官臣閔種洙,職掌譜閣守直,履歷壬戌二月才行薦,甲子正月思陵參奉初仕,乙丑十二月司饔奉事除拜,丙寅嘉禮都監監造官蒙陞敍,同年十二月拜泰陵直長,以陞敍,陞爲尙衣別提,司饔院,以所帶分院之任,難付生手,草記相換司饔主簿,丁卯十一月拜監察,戊辰五月本職除拜,所懷職掌內,別無仰達者矣,仍卽退伏。定熙進前奏職姓名曰,司僕寺正臣趙定熙,職掌別無所掌,而例兼內乘,故動駕時,玉轎差備,履歷癸亥九月九日製賜第,甲子五月翰林召試被選,同年六月檢閱單付,同年七月特敎陞六,同年八月正言除拜,乙丑三月弘文錄,同月拜副修撰,同年五月獻納通擬,丙寅六月掌令通擬,同年七月拜應敎,今年八月本職除拜,所懷職掌內,別無仰達者矣,仍卽退伏。楨進前奏職姓名曰,軍器寺副正臣申楨,職掌掌造兵器,履歷丙午三月武科放榜,甲寅六月守門將初仕,丙辰十二月陞六,拜訓鍊主簿,丁巳六月拜都摠府都事,移訓鍊僉正·左捕從,甲子十二月本職除拜,所懷職掌內,別無仰達者矣,仍卽退伏。會淑進前〈奏〉職姓名曰,義禁都事臣李會淑,職掌奉敎推鞫,履歷庚子生員,戊午十二月典獄參奉初仕,庚申十二月拜義禁府都事,辛酉十二月拜平市直長,癸亥七月拜濟用主簿,甲子三月拜義盈主簿,乙丑十二月拜引儀,同月拜繕工主簿,丙寅九月拜義禁府都事,丁卯八月拜造紙別提,戊辰十二月拜掌樂主簿,己巳六月本職除拜,所懷職掌內,別無仰達者矣。仍卽退伏。鳳洙進前奏〈職〉姓名曰,禮賓寺直長臣金鳳洙,職掌米麪色,時在米二百八十八石,粘米四石四斗,菉豆十二石,眞荏子四石,木麥米十六石八斗,小豆十二斗,履歷乙卯司馬,甲子十二月穆陵參奉初仕,丙寅十二月義禁府都事,相換義盈奉事,戊辰七月本職除拜,所懷職掌內,別無仰達者矣。仍卽退伏。晩源曰,輪對官使之先退乎?上可之。仍命史官就座,又命退。承史以次退出。
上在景福宮。停常參·經筵。
文廟展拜,還入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,今十八日,九日製,通方外爲之,試紙,用大好紙,景武臺親臨磨鍊。
傳曰,隨駕軍兵,令各其營,別饒次分給。
傳曰,纔以士子之讀書明理,有所下敎矣。書籍,令內閣分送,藏之尊經閣,掌儀主之,使居齋儒生,常常披閱,毋或有有書不讀之歎。
政院啓曰,卽者別付料兵房來言,西北別付料親臨試射,每年春季朔初一日取稟事,曾有定式矣。今春季朔親臨試射,以何日爲之乎?敢稟。傳曰,今十六日,隆武堂親臨爲之。
吏曹口傳政事,以孔亨烈爲寧陵參奉。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
奎章閣啓曰,大駕今已還宮,守宮檢校直提學李㘾,依定式減下,何如?傳曰,允。
弘文館啓曰,大駕今已還宮,守宮檢校副提學李承益,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚罪人金鍾秀等四人,移送秋曹云矣,敢啓。傳曰,知道。
己巳九月十三日卯時,大駕詣文廟展拜,仍御丕闡堂,參班儒生應製試取擧動入侍時,行都承旨南廷順,左承旨鄭顯裕,右承旨柳,左副承旨徐經淳,右副承旨兪晩源,同副承旨李裕承,記事官洪健植,假注書朴容大,別兼春秋趙肅夏·趙秉鎬,檢校直提學趙寧夏·李載冕·閔升鎬,直提學趙成夏,檢校直閣李淳翼·李世用,檢校待敎鄭範朝·趙慶鎬,副提學鄭健朝,典翰金性均,應敎趙秉肅,副應敎金裕行,校理金亮淵·李龍雨,副校理趙漢益,修撰鄭友鉉·朴弘壽,檢校副提學金炳始,檢校典翰李根秀·李明應·趙康夏·金奎弘·李起鎬,以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調金世均,副提調南廷順,進前奏曰,侵早勞動,聖體,若何?上曰,一樣矣。仍出崇陽門。通禮跪啓請降輿乘輦。由維和門·興禮門,出光化門。通禮跪啓請進發。上進發,由鍾閣前路,至宗廟前路。通禮跪啓請降輦,上降輦步過洞口。傳曰,遣都承旨,宗廟·永寧殿奉審以來。通禮跪啓請乘輦。上乘輦進發,至黃橋。傳曰,麟坪大君祠版,遣同副承旨看審以來。至弘化門前路。傳曰,遣左承旨,景慕宮奉審以來。由觀旂橋,至碑閣橋,通禮跪啓請降輦乘輿。上降輦,步至碑閣看審訖,仍乘輿,詣下輦臺,入大次,問安勿爲之事下敎。傳曰,啓聖祠,遣泮長看審以來。通禮跪啓請出次。上改具冕服出次,至東神門。廷順進圭,上執圭,詣版位前。引儀唱四拜,上行四拜禮。宗親·文武百官及館學儒生行禮訖。上仍詣文宣王位前奉審,次詣四聖位前,及東西從享位前,奉審看審訖。步下殿階。領議政金炳學,右議政洪淳穆,進前奏曰,聖廟重建,展拜禮成,縉紳靑衿,莫不胥悅,侵早勞動,聖體,若何?上曰,一樣矣。上步詣東西廡,碑閣看審後,上仍步出東神門,上釋圭,廷順受圭,入大次。藥房·內閣·政院·玉堂問安。答曰,知道。傳曰,崇正學·闢異端,有國莫先之務,而培養元氣,實由乎此矣。況居首善之地,其所以崇之闢之,卽日用常行之大經大法,非讀書,曷以崇之,非明禮,曷以闢之?然則飭躬制行,奮發策勵,皆知德義之可尊,不徒文藝足尙,凡民四方風動,古亦惟由乎讀書焉耳,若夫陶鑄作成之方,不可不迨此講究,規模條例,令廟堂,別單以入,俾圖蔚然之效。通禮跪啓請出次。上具翼善冠·袞龍袍,出次。通禮跪啓請乘輿。上乘輿,至南神門外,通禮跪啓請降輿,上降輿步過。通禮跪啓〈請〉乘輿,上乘輿,詣丕闡堂。通禮跪啓請降輿,上降輿陞座。傳曰,法宮旣成,聖廟重修,此誠迓續景命之會也。今其濟濟靑衿,咸造在庭,夫子之書已誦習矣,夫子之道亦講明矣。朝家之一念眷眷,豈有旣也?第館學之東西兩齋,卽多士藏修之所,只設掌議於東西兩齋,尙無南北齋者,非但用捨之不均,實是未遑之典,其在一視之政,不可不亟令設施,以爲分掌之地,泮長就議廟堂,稟定於大院君前,釐正規模。又傳曰,寄齋儒生中,如有孔姓人,令該曹問名,瓜近參奉作窠,口傳擬入。傳曰,寄齋窠屬孔姓人,自是祖宗朝定式也,隨窠擇人,以爲塡代之意,分付泮長。傳曰,泮人懸房贖,限十日蠲減。廷順讀奏入門單子訖,奏曰,從陞人中,多有試官蒙點人,使之下去,一體行禮乎?上可之。讀券官領議政金炳學,行上護軍趙秉昌·金世均,行護軍趙性敎,對讀官朴齊寬,檢校典翰金奎弘·李起鎬·李根秀,校理李龍雨,獻納李寅晩,副校理趙漢益,行四拜禮,以次就位。以司謁口傳下敎曰,十六日西北別付料試射時,內三廳一體試射事,分付。上曰,試官進前。秉昌等,以次進伏。上命書題詩,臨太學·勉諸生,以崇正學·闢異端,押學,限申時。秉昌等,書題讀奏訖。廷順稟懸題,上可之。龍雨等,奉出懸題。上命自門外先懸,門內次第懸之,可也。傳曰,纔以士子之讀書明理,有所下敎矣。書籍,令內閣分送,藏之尊經閣,掌議主之,使居齋儒生,常常披閱,毋或有有書不讀之歎。傳曰,文廟事知守僕三人,泮民頭目三所任,竝帖加。上入小次,命試官權退。傳曰,隨駕軍兵,令各其營,別饒次分給。廷順,以司謁入稟,先張已入,請出標信開門,使呈券儒生,次次出送,何如?上可之。又以司謁入稟,收券旣多,考試,何如?上命考試。仍出次,傳曰,召對爲之。傳曰,別雲劍·兵摠府堂上·堂上閣臣·儒臣·堂上對讀官入侍。承旨竝讀券官加差下,堂下儒臣對讀官加差下,使之分考。上入次,少頃出次,召對爲之。入侍,參贊官鄭顯裕,檢校直閣李世用,侍讀官趙漢益,檢討官鄭友鉉,假注書朴容大,別兼春秋趙肅夏·金性均,各持論語第一卷,以次進伏訖。上曰,史官分左右。上開卷,讀自學而時習之,止則以學文,一遍訖。上曰,上番讀之。漢益讀自子夏曰賢賢,止過則勿憚改。上曰,文義奏之。漢益曰,受學於先覺者,一念存效,勤實不懈,及其成章,可以明善而復其初,是學而時習之意也。然多士聞其聲,不殫遠方而來,則近者之來,亦可知其信從,敎授不倦,以善後人,此程子所謂可樂者也。且不重則不威者,君子之道,大槪如此,不能學厚重,徒學文而不威,則動靜輕乎,不能堅固,必反傷其學文,深加澄省焉。忠信者,所以進德也,忠爲實心,信爲實事,修身之要,莫先於此,必深究其理,以進日新之德,何患不到聖賢之域乎?上曰,下番讀之。友鉉讀自曾子曰愼終追遠,止其諸異乎人之求之與。上曰,文義奏之。友鉉曰,喪有禮,祭如在則民克邁效,故俗歸於厚德也。夫子所到之國,君必先問政,不爲先言於君,常人則自求參政,君不問而先言,故其求字之意,異乎人之求也。上曰,參贊官讀之。顯〈裕〉自子曰父在,止患不知人也。上曰,文義奏之。顯裕曰,禮之體,雖主於敬,而其用則以和爲貴,故中庸曰,致中和,天地位焉,萬物育焉。蓋和者,天下之達道也。然而徒知和之爲貴,而不復以禮節之,則易至於流蕩,故知禮之本者,尤貴乎和而不流矣。上曰,文義連又奏之。顯裕曰,求飽求安,卽是常情,而篤志不求,敏事愼言,可謂君子,而就正於有道,則能是四者,可謂好學矣。今我殿下,終始典學,講明斯道,親臨太學,慨然以崇正學·闢異端,勉諭諸生,今日盛擧,卽萬億年無疆惟休,尤當一念慥慥於夫子好學之訓也。上曰,閣臣讀之。世用讀自子曰爲政以德,止不踰矩。上曰,文義奏之。世用曰,臣所讀自止內,別無文義處,而上篇所云,行有餘力則以學文,夫人道,不必學文急先,當以力行爲主,行不篤,心不實,則雖有學,竟不堅確,故下章所云,心不重則學不固云者是也。上掩卷,命史官就座,又命退,諸臣以次退出。傳曰,今番監試試官,以亞卿擬入。副提學鄭健朝進前奏曰,臣待罪玉署,以本館事,有所仰達者矣。際此課日進講之時,紙地筆墨,所入夥多,每有苟艱之患,而館中事力不敷,亦難私貿而支納矣。臣意則依太學·內閣兩湖紙物卜定之例,一體行關取用恐好,故敢達矣。上曰,若依所奏,則似有民弊,內閣屯田原上納外,每年一千兩式,自屯所,今年爲始,劃送于玉堂,以爲公用之資,可也。仍入次。廷順以司謁入稟,今番取幾人乎?上曰,取五十人。又稟科次,上命科次,仍出次。漢益讀第一張,至五句,上止之,仍命書等。炳學曰,書等何以爲之乎?上曰,第一張書正字三下,之次書草三下,其餘竝書次上,可也。炳學書等訖。廷順曰,坼封何以爲之乎?上曰,承旨爲之。廷順坼封,讀奏姓名訖。傳曰,參班儒生應製詩居首三下幼學朴遇賢,直赴殿試,之次草三下幼學徐喆淳等五人,付之進士榜末,之次草三下幼學崔章煥等五人,之次次上幼學金性雲等五人,竝直赴會試,之次次上幼學金錫魯等十人,付之監試初試榜末,之次次上幼學朴敬典等二十四人,各奎章全韻一件賜給。又傳曰,入格儒生,明日待令。上書展拜文廟讀書魯論八字以下,仍命營建都監鐫刻,揭于此堂。領議政金炳學進前奏曰,聖廟重建,親行展拜,臨御此堂,試士開講,今日事,甚盛擧也。又伏覩御筆書下者,體勢雋正,鸞翔鳳翥,尤可驗聖心克正,筆隨以正,厚德厚福,藹然見毫墨間,此誠萬億年無疆之休。臣不勝欽仰萬萬矣。通禮跪啓禮畢。上命試官先退,仍入小次。通禮跪啓請出次,上出次。通禮跪啓請乘輿,上乘輿,還詣碑閣前路。通禮跪啓請降輿乘輦,上乘輦進發,至宗廟前路,通禮跪啓請降輦,上降輦,步過洞口,通禮跪啓請乘輦,上乘輦進發,由光化門·興禮門·維和門,至崇陽門,通禮跪啓請降輦乘輿,上乘輿,入崇陽門。請出標信解嚴。上仍入永化門還內,諸臣以次退出。
上在景福宮。停常參·經筵。
備忘記,全州營將徐瑀淳下直,長弓一張·長箭一部·片箭一部·筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,進講待下敎。
傳曰,再明日隆武堂,西北別付料內三廳試射時,門路以崇陽門爲之。
傳曰,凡內試射時,自崇陽門出宮,則諸般擧行,一依殿座例磨鍊。
以司謁口傳下敎曰,凡內試射崇陽門出宮時,侍衛與從陞服色,依殿座例磨鍊,儀註置之。
政院啓曰,奏御文字,何等審愼,而昨日應製儒生賞格傳旨中,有所漏落,事體所在,誠極未安。原傳旨,今方改修正以入,而臣之矇然捧入,不勝惶恐。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
李裕承啓曰,行都承旨南廷順,左承旨鄭顯裕,左副承旨徐經淳,不爲仕進,右承旨柳式暇,右副承旨兪晩源,宗親府齋宿進,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨徐經淳牌不進罷職傳旨,傳曰,只推。
吏曹啓曰,今此式年監試初試試官,當爲磨鍊,而參判金基纘病不來,令政院牌招,以爲同參開坐,何如?傳曰,允。
宗親府啓曰,明日,卽天漢殿望奉審日次,臣潤壽,進詣擧行之意,敢啓。傳曰,知道。
又啓曰,全溪大院君祠宇移奉吉日,今九月十八日巽時,已自禮曹啓下,而以殿座相値,更爲推擇,則今十九日辰時俱吉云。以此日時擧行之意,敢啓。傳曰,知道。
刑曹啓曰,昨日動駕時,衛外擊錚人明川幼學金鍾秀,爲其父惠喆,洩冤事也。呈營呈邑,無所不可,犯蹕呼籲,極爲無嚴。中部良人孫萬吉,爲其子龍澤,定配請放事也。罪犯稍重,到配屬耳。燕岐幼學兪鳳柱,山訟稱冤事也,爰辭荒雜。高陽幼學李洙謙,爲其父兢善,伸理事也。事係愼重,以上原情竝勿施,嚴飭放送之意,敢啓。傳曰,知道。
春秋館啓曰,別兼春秋臣趙肅夏,式科監試時,以二所文公事官進去之意,敢啓。傳曰,知道。
傳曰,入格儒生入侍。
己巳九月十四日巳時,上御紫薇堂。入格儒生入侍時,同副承旨李裕承,記事官洪健植·朴齊用,記注官金鼎燮,以次進伏。
上在景福宮。停常參·經筵。
藥房提調金世均,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆無時急稟定事,左議政未差,不得來會云矣,敢啓。傳曰,知道。
傳曰,呈告禮曹判書許遞,前望入之。
禮曹判書前望入之,金大根落點。
二所應辦官,以試官意啓曰,監試初試初場,今日依例設行於丕闡堂,而多士設接通衢,不爲入場,故多般曉諭,通坐後庭,猶有幾百名未盡入者,使之分坐於棘圍內外,仍爲懸題矣。自碧松亭場外,瓦石亂投場內,無賴幾名,和應作亂,遂使一場騷擾,以致盡出,今不可還爲招入,苟且設場,勢不得已罷場,而臣等惶恐待罪之意,敢啓。傳曰,已有處分矣。卿勿待罪,卽速開場。
傳曰,聞監試二所亂場,將至闕試云,士子之駭惡,寧有是理?圍內設場,自是法典,士子之初不入場,稱以狹窄,通衢設接,此出於外呈之計也。前日之丕闡堂,墻垣無界,今至數仞堅墻,以無措手故也。今若一任其淆雜,則試體士習,豈容若是?此傳敎,揭之圍外,使多士,曉然知悉,期於今日內設場試取。今此申飭之後,終不入場,則當有別般嚴處之道矣。
奎章閣啓曰,景慕宮望廟樓,今望奉審無頉之意,敢啓。傳曰,知道。
兵曹啓曰,明日殿座時,入直禁軍等,別將當爲率領侍衛,而禁軍別將鄭圭應,率出番禁軍,先入信地,不得擧行,以二番內禁衛將趙應夏,使之兼別將擧行,何如?傳曰,允。
都摠府啓曰,明日殿座時,侍衛寶劍,當爲備員,而都摠管李源命,副摠管李敦應,有實病,姜㳣·趙性敎試所進,趙采夏呈辭受由,一員未差,無以備員。令政院,稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。竝許遞,與未差之代,前望入之。
摠管前望入之,都摠管崔遇亨·兪致善·李參鉉,副摠管韓應國·趙寅熙·李根弼落點。
上在景福宮。停常參·經筵。
自未時至人定,灑雨下雨,測雨器水深八分。
傳曰,雨勢如此,未畢試射,今二十日,隆武堂親臨磨鍊。
傳曰,還宮,當自內爲之矣,該房知悉。
傳曰,戶兵換房。
義禁府啓曰,再明日,九日製,通方外爲之時,本府都事十員內,七員赴擧,二員監試初試一二所禁亂官進去,一員當直入直,而本府入直公事回公都事及秋成門·金華門禁亂都事,無以推移,假都事四員,令該曹,口傳差出,以爲分排擧行之地,何如?傳曰,允。
兵曹啓曰,今九月十六日甲申寅正三刻七分土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
己巳九月十六日巳時,上詣隆武堂。西北別付料內三廳試射入侍時,行都承旨南廷順,左承旨鄭顯裕,右承旨柳,左副承旨徐經淳,右副承旨兪晩源,同副承旨李裕承,記事官洪健植,假注書朴容大,記注官白時範·方孝隣,檢校直提學趙寧夏·李載冕,檢校直閣李淳翼·李世用,檢校待敎趙慶鎬,應敎趙秉肅,副應敎金裕行,副校理趙漢益,修撰朴弘壽,以次侍立。時至,通禮跪啓請外辦。上具軍服乘馬,出永化門。藥房提調金世均,副提調南廷順,進前奏曰,侵早勞動,聖體,若何?上曰,一樣矣。由崇陽門·維和門·興禮門外,宣傳官跪稟放信砲三聲,旗幟三行,行鼓,出用成門外,宣傳官跪稟鳴金二下,大吹打,出神武門外,宣傳官跪稟鳴金三下,吹打止,又跪稟迎接營放砲吹天鵝聲,點旗吶喊,共三次止金,又跪稟鳴金二下,大吹打。大駕至將臺近處,宣傳官跪稟鳴金三下,吹打止,又跪稟旗幟分立左右。通禮跪啓請降馬。上降馬,陞壇,黃門旗又捍作門後,仍敎曰,兵戶換房。宣傳官啓稟兵曹判書,使別將,代主將司令,壇上擧行,何如?上可之。兵曹判書李景夏,行參現禮,宣傳官行參現禮,武藝別監軍牢·巡令手·內吹吹鼓手,分班叩頭訖。宣傳官跪稟兵曹判書稟事次,仍留壇上之意,又稟禁軍別將,監試次上壇擧行事。上可之。景夏奏曰,結陣,以何陣擧行乎?上曰,以方陣擧行。又奏曰,纔以禁軍別將,使之陞壇監試事稟下矣。旣以方陣擧行,則本是禁軍別將,主管領率矣,監試則追後爲之,何如?上曰,從便爲之。又奏曰,龍虎營,本有假倭軍矣。駕前馬兵,使之陞臺,與假倭,以備追擊,何如?上可之。景夏跪稟陞壇,宣傳官跪稟陞壇,號令放信砲三聲,又跪稟鳴金二下,大吹打。景夏跪稟小開門,牢子大喝三聲,牢子一人,大呼開門,旗手應聲揮旗退,宣傳官跪稟鳴金三下,吹打止,景夏跪稟聚官軍,宣傳官跪稟聚官軍放信砲三聲,吹呼笛,蛟龍旗下,立招搖旗,別將立認旗應之,放信砲一聲,別將以下,單騎來會。上曰,禁軍別將鄭圭應,別付料兵房趙羲稷,各番將失儀記過,可也。宣傳官啓稟記過號令,又跪稟跪鼓,別將以下跪叩頭訖,放信砲一聲,蛟龍旗下立黃神旗一麾,別將以下,回本陣,宣傳官跪稟下馬號令,放信砲一聲,鑼一鳴,鳴金一下,別將以下,皆下馬,鑼再鳴,鳴金一下,皆坐息,五方旗招俱偃。景夏跪稟肅靜。宣傳官肅靜號令,放信砲三聲,立肅靜,立豹尾旗,又跪稟上馬號令,鳴金二下,大吹打,別將以下上馬,又跪稟鳴金三下,吹打止。宣傳官跪稟追擊,以何軍先爲擧行?上曰,以假倭先擊,可也。宣傳官跪稟追擊號令,放信砲一聲,向本營應砲一聲,立招搖旗點鼓,吹天鵝聲,假倭不能衝陣。上曰,使駕前追擊,可也。宣傳官跪稟追擊號令,放信砲一聲,吹天鵝聲,駕前不能衝陣。上曰,使牢子·巡令手追擊,可也。宣傳官跪稟追擊號令,放信砲一聲,招搖旗下,立靑紅門旗,吹天鵝聲,又不能衝陣。上曰,使武監助戰,可也。宣傳官跪稟助戰號令,放信砲一聲,立認,旗點鼓吹天鵝聲,武監等,直馳突陣,奪別將手旗,戰畢。鳴金一下,宣傳官跪稟回信地,放信砲,以招搖旗向內,點武監等回信地,宣傳官跪稟別將鄭圭應,見奪手旗,記過,何如?上可之。又跪稟回信地,放信砲一聲,招搖旗一麾,鳴金二下,大吹打,別將回信地,收營訖。又跪稟鳴金三下,吹打止。景夏進前奏曰,禁軍先爲試射乎?上曰,別付料先爲試射,可也。又奏以何技試藝乎?上曰,柳葉箭騎芻擧行,可也。又奏曰,別付料,已付料軍官長箭十巡,分等試賞之例,有一巡分等施賞之例,何以爲之乎?上曰,以一巡擧行。又奏曰,扈衛軍官別付料,無料軍官,一體試射乎?上曰,依爲之。上入小欠,少頃,出次。廷順跪稟宰樞執鼓,訓鍊院官員,應聲擂鼓,又跪稟矢數執鼓,上曰,貫革尺量置之。廷順跪稟擧子呼名,宣傳官擧子呼名。景夏進前奏曰,曾前後苑試射時,以宣傳官,別軍職中,執冊擧行矣。今番以此爲之乎?上可之。別付料次第發射。上曰,封箭斯速告之,可也。景夏曰,監的所,每以訓鍊奉事擧行矣。今番則以多難便之端,置之,故告箭差遲矣。上曰,詳書貫邊,斯速告箭,可也。別付料禁軍,次第發射。上入小次,以司謁口傳下敎曰,日勢如此,騎芻置之。又敎曰,雨勢如此,侍衛軍兵雨具,從便爲之。傳曰,雨勢如此,未畢試射,今二十日,隆武堂親臨磨鍊,還宮,當自內爲之,該房知悉。宣傳官,以司謁入稟,今番記過人,何以爲之乎?上曰,容恕,可也。廷順請出標信解嚴。上曰,以已下標信擧行,可也。諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
柳啓曰,左副承旨徐經淳,同副承旨李裕承,今日不爲仕進,竝卽牌招,何如?傳曰,允。
以同副承旨李裕承牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,右承旨·左副承旨·右副承旨許遞,前望入之。
承旨前望入之,吳夏泳·金聲根·趙準永落點。
兪晩源啓曰,行都承旨南廷順,左副承旨鄭顯裕,新除授行左承旨吳夏永,右承旨金聲根,右副承旨趙準永,竝卽牌招,何如?傳曰,允。
傳曰,明日出宮門路,以崇陽門爲之。
以左副承旨鄭顯裕牌不進罷職傳旨,傳曰,只推。
以全羅監司徐相鼎狀啓,光陽縣人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
禮曹啓曰,卽接宗廟署所報,則明日九日製試取時,本署官員,俱爲觀光云矣。依定式,本曹正郞裴喆周,假官差送,以爲代直後赴試之地,何如?傳曰,允。
又啓曰,卽接社稷署所報,則明日九日製試取時,本署官員,俱爲觀光云矣。依定式,本曹佐郞石宗珍,假官差送,以爲代直後赴試之地,何如?傳曰,允。
又啓曰,卽接永禧殿官員所報,則明日九日製試取時,本殿官員,俱爲觀光云矣。假官一員,令吏曹,成均館官員口傳啓下,以爲代直後赴試之地,何如?傳曰,允。
吏曹啓曰,軍資監正柳敎祚,以其身病,呈狀乞遞,改差,何如?傳曰,允。
兵曹啓曰,卽接北所衛將李敎春牒報,則彰會門南邊近處,中松一株因風顚仆於宮墻,頹圮一間云。爲先令紫門監,以杻把子及長木,堅實圍排,把守則係是神武門入直軍直所近處,限修築間,令神武門入直軍,晝察夜巡,而折松木,令該所,依例斫去之意,敢啓。傳曰,知道。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,政官牌招開政,如有違牌,勿爲呼望。
傳曰,吏曹參議有闕之代,前望入之。
吏曹參議前望入之,韓敦源落點。
傳曰,禮房承旨,馳詣受香諸處,奉審摘奸以來。
傳曰,禮房承旨,馳詣宣武祠,奉審摘奸以來。
傳曰,重臣卒逝矣,心甚愴衋。還宮時,鼓吹置之。
政院啓曰,禁衛大將李章濂,御營大將李元熙,以東·南關王廟獻官,今方受香出去矣。所佩命召,李元熙兼帶右邊捕盜大將命召及大將牌·傳令牌,何以爲之?而將兵之任,不可一刻無摠察之人,何以爲之?而捕將重任,亦不可暫曠。在前如此之時,有他邊大將兼察之例,今番則何以爲之?敢稟。傳曰,兩營大將,兵判兼察,捕將,他邊大將兼察,仍佩往來。
又啓曰,兩營大將,兵判兼察,捕將,他邊大將兼察事,命下矣。兼察禁衛大將·御營大將李景夏,旣在闕中,使之聽傳敎兼察,右邊捕盜大將許熠,卽爲牌招,聽傳敎,何如?傳曰,允。
議政府薦望,以金益文爲廣州留守。
三軍府啓曰,卽接訓鍊都監所報,則今九月十九日,習陣日次,而大將臣申櫶,以營建都監提調,連有公故,不得行操云矣,敢啓。傳曰,知道。
吏曹啓曰,因議政府,申飭受由上京守令,自臣曹催促,則驪州牧使金永奭,身病猝重,萬無還官之望云。其身病,旣如是,則有難强令還任,罷黜,何如?傳曰,允。
又啓曰,慶尙道密陽居幼學張大福呈狀內,矣身父幼學昌翼今年爲一百歲,同道醴泉居幼學張弘德呈狀內,矣身父幼學瑞行,今年爲一百歲,而俱以見漏於本道應資老人抄啓中,未蒙恩資事來訴,故考見帳籍,則其年,果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
有政。吏批,行判書南性元,參議韓敦源式暇,參判金基纘進。
吏批啓曰,行判書南性元,參議韓敦源式暇,小臣獨政未安,何以爲之?敢稟。傳曰,仍爲之。
以李南會爲執義,朴定陽爲副校理,鄭謙植爲敦寧都正,趙熙一爲禮曹參議,徐兢輔爲軍資正,具永植爲監察,李寅應爲驪州牧使,守判宗正卿單李承輔,兼執義單趙定熙,廣州留守單金益文,前縣監柳冀默,今加通政加資事承傳。東萊府使鄭顯德,限一瓜仍任事承傳。再政。以趙秉稷爲掌令,趙寧夏爲戶曹參判,朴履道爲工曹參議,沈承澤爲社稷提調,奉常參奉單姜永壽,故學生鄭岳眞,贈童敎,鄭全暹贈戶佐,已上孝行卓異,贈職事承傳。
兵批,同知加設二單張昌翼·張瑞行,兼南漢守禦使單金益文。
吏曹參議洪鍾軒疏曰,缺省疏具悉。所請依施。
己巳九月十八日辰時,上詣景武臺。親臨九日製儒生試取入侍時,行都承旨南廷順,行左承旨吳夏泳,右承旨金聲根,左副承旨鄭顯裕,右副承旨趙準永,同副承旨李裕承,記事官洪健植,假注書朴容大,記事官朴齊用,記注官金鼎燮,檢校直提學趙寧夏·李載冕·閔升鎬,檢校直閣李世用,檢校待敎趙慶鎬,檢校典翰金奎弘,應敎趙秉肅,副應敎金裕行,校理金亮淵·李龍雨,副校理朴定陽·趙漢益,修撰朴弘壽,以次侍立。時至,通禮跪啓請外辦。上具翼善冠·袞龍袍·靑玉帶,乘輿出永化門。藥房提調金世均,副提調南廷順,進前奏曰,侵早勞動,聖體,若何?上曰,一樣矣。由崇陽門·維和門·興禮門·用成門,出神武門,詣景武臺。通禮跪啓降輿,上降輿陞座。廷順讀奏入門單子訖,仍奏曰,從陞人中,有試官蒙點人,使之下去,一體行禮乎?上可之。讀券官領議政金炳學,行禮曹判書金大根,行大護軍申錫禧,吏曹參判金基纘,行護軍姜蘭馨,對讀官副護軍嚴世永·洪淳學·李弼儀,副司果趙秉稷,掌令朴定陽,校理李龍雨,獻納李寅晩,行四拜禮,以次就位。儒生等一體行禮訖。炳學進前奏曰,邇來日候不調,今日則晴佳勞動,聖體,若何?上曰,一樣矣。又奏曰,全溪大院君祠宇移奉時儀節,參互磨鍊,已爲啓下矣。臣意則蓋二雙加磨鍊,以表儀章之意,分付該曹恐好,故敢達矣。上曰,依爲之。出擧條上命試官進前。大根等進前。上命書題詩,增設兩齋,士氣藹菀,且修武備軍心成城,押城,限申時。大根等,書題起伏讀奏訖。廷順稟懸題。上可之。裕行奉出懸題。上命試官權退,入幕次。廷順以司謁入稟,先張已入,出標信開布城,呈券儒生,次次出送,何如?命以已下標信擧行,可也。又以司謁入稟,收券旣多,考試,何如?上命考試,仍出次。傳曰,別雲劍·兵摠府堂上·堂上閣臣·儒臣·入侍承旨·堂上對讀官·竝讀券官加差下,堂下儒臣竝對讀官加差下,使之分考。少頃,上入幕次,少頃,上出次。廷順稟今番取幾張乎?上曰,取五十張。又稟科次。上命科次。兵曹判書李景夏進前奏曰,再明日殿座時,雲·寶劍侍衛仍用恐好,故敢達矣。上曰,依爲之。傳曰,重臣卒逝矣,心甚愴衋。還宮時,鼓吹置之。炳學曰,使之讀券乎?上可之。寅晩讀第一張,至第二句,上止之。炳學曰,何以書等乎?上曰,第一張,書正字三下,第二張至第五張,書草三下,其餘竝書次上。炳學書等訖。廷順稟使之坼封乎?上可之。廷順以次坼封,讀奏姓名。上曰,輪回讀奏可矣。諸承旨輪回讀奏訖。炳學奏曰,預差竝書外乎?上可之。仍命書傳敎曰,九日製詩居首三下進士金永穆,直赴殿試,之次草三下幼學蘇景範等四人,竝直赴會試,之次次上幼學趙宅熙等十人竝給二分,之次次上幼學金泰錫等十人,竝給一分,之次次上幼學洪淳弼等二十五人,各奎章全韻一件賜給。傳曰,入格儒生,明日待令。上入次。通禮跪啓禮畢,上出次。通禮跪啓請乘輿,上乘輿入神武門,由用成門·維和門·興禮門,入崇陽門。夏泳請出標信解嚴,入永化門還內,諸臣以次退出。
上在景福宮。停常參·經筵。
全溪大院君祠宇移奉後,大妃殿,藥房·內閣·政院·玉堂二品以上口傳問安。答曰,知道。
傳曰,原任直閣鄭健朝,馳詣華寧殿奉審摘奸,仍詣健陵·顯隆園,一體奉審以來。
傳曰,入格儒生入侍。
傳曰,全溪大院君祠宇權安後,遣左承旨奉審以來。
傳曰,明日出宮門路,以崇陽門爲之。
政院啓曰,卽者兵曹郞廳來言,明日西北別付料內三廳未畢試,親臨試射時,別侍衛,不可不備,而兵曹判書李景夏,先詣迎接信地,不得擧行云,何以爲之?敢稟。傳曰,次堂擧行。
議政府啓曰,卽見黃海兵使李敏庠所報,則以爲隨營牌入防,多年停番之餘,責以徵赴,則邑勢民情,必致罔措,依已例停番,毋論元保軍每名二兩式收布雇丁,爲辭矣。收布雇丁,雖非綢繆之政,而停番已多年所,徵赴亦當軫念,依所請許施,何如?傳曰,允。
三軍府啓曰,卽接禁衛營所報,則今九月二十日習陣日次,而大將臣李章濂,有身病,不得行操云矣,敢啓。傳曰,知道。
兵曹啓曰,明日殿座時入直禁軍等,別將當爲率領侍衛,而禁軍別將鄭圭應,率出番禁軍,先入信地,不得擧行,以二番內禁衛將趙應夏,使之兼別將擧行,何如?傳曰,允。
又啓曰,今九月二十日文臣朔試射日次,而殿座相値,不得爲之之意,敢啓。傳曰,知道。
知事金炳國疏曰,缺答曰,省疏具悉。卿其往省焉。
吏曹參議韓敦源疏曰,缺省疏具悉。爾其勿辭察職。
己巳九月十九日午時,上御慈慶殿。入格儒生入侍時,右承旨金聲根,假注書朴容大,記注官金鼎燮·白時範,以次進伏。進士金永穆,幼學趙秉純,進士李民秀·金鶴鎭,幼學金演相·李浩德,進士宋秉斗,幼學趙秉升·朴勝悳·尹徹求·洪健植·安得良·趙徹夏·金在衡,進士申彭齡,幼學李徽燾·韓永根·柳寅昌·洪俊植·吳庸權,以次序立階下訖。上曰,史官分左右。聲根進前奏曰,入格儒生中三十人有實病,不卽待令,二十人待令矣,使之陞殿奏職姓名乎?上可之。永穆等進前奏職姓名訖。聲根曰,儒生使之頒賞行禮乎?上可之。儒生等頒賞行禮訖。聲根曰,儒生使之先退乎?上可之。仍命史官就座,又命退,承史以次退出。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調金世均,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
又啓曰,卽者別兼春秋金性均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙秉鎬·朴定陽,竝卽牌招,推移入直,何如?傳曰,允。
傳曰,再明日眞殿茶禮,當自內親行矣,該房知悉。時原任大臣·宗親·諸閣臣·諸儒臣二品以上入參。
傳曰,侍衛軍兵,令各其營乾犒饋。
傳曰,呈告泮長許遞,前望入之。
奎章閣啓曰,原任提學金輔根喪第三日,依定式,遣檢書官致弔恤孤,仍爲勸粥以來之意,敢啓。傳曰,知道。
禮曹,來十一月初三日,行景慕宮冬享大祭,親祭,取稟。奉敎恭依。
三軍府啓曰,卽接御營廳所報,則今九月二十一日,沙阿里聚軍操鍊云矣,敢啓。傳曰,知道。
政院啓曰,試官之出榜詣闕例也,而監試初試二所試官姜㳣·兪初煥·趙肅夏,謂有身病,自外徑歸,事甚未安,竝推考,何如?傳曰,允。
訓鍊都監啓曰,謹依下敎,侍衛將官·將校·軍兵及武藝別監等處,乾犒饋分給之意,敢啓。傳曰,知道。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
又啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
摠戎廳啓曰,謹依下敎,本廳侍衛軍兵等,乾犒饋分給之意,敢啓。傳曰,知道。
別兼春秋金性均疏曰,伏以臣試事已畢,今纔返命,固當竭蹶就直,而卽接家信,則臣母素患蛔積之症,近因日候之驟冷,調將失宜,一倍添劇,委頓床笫,轉側須人。臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣別兼之銜,〈以〉便救護,仍治臣擅離之罪,以昭法紀焉。省疏具悉。爾其勿辭救護。
己巳九月二十日辰時,上御隆武堂。親臨未畢試射入侍時,行都承旨南廷順,行左承旨吳夏泳,右承旨金聲根,左副承旨鄭顯裕,右副承旨趙準永,同副承旨李裕承,記事官洪健植,假注書朴容大,記注官方孝隣,別兼春秋朴定陽,檢校直提學趙寧夏·李載冕·閔升鎬,檢校待敎趙慶鎬,原任副提學沈舜澤,檢校典翰李根秀,應敎趙秉肅,校理金亮淵·李龍雨,副校理趙漢益,副修撰李晩燾,以次侍立。時至,通禮跪啓請外辦。上具軍服,乘座馬,出永化門。藥房提調金世均,副提調南廷順,進前奏曰,侵早勞動,聖體,若何?上曰,一樣矣。由崇陽門·維和門,出興禮門外,宣傳官跪稟放信砲三聲,旗幟三行。出用成門外,宣傳官跪稟鳴金二下,大吹打,出神武門外,宣傳官跪稟鳴金三下,吹打止,又稟迎接營放砲吹天鵝聲,點旗吶喊,共三次止金,又稟鳴金二下,大吹打。上至將臺近處,宣傳官跪稟鳴金三下,吹打止,旗幟分立左右。通禮跪啓請降馬,上降馬陞壇,宣傳官跪稟兵曹判書監試次仍留壇上,又跪稟下馬號令放信砲一聲·鑼一鳴,鳴金一下,別將以下皆下馬,又跪稟禁軍別將·別付料兵房,監試次使之陞壇。景夏奏曰,以幾巡擧行乎?上曰,以一巡擧行。又奏曰,別付料軍官,十六日旣一巡試射,則今日一巡合錄乎?上曰,十六日一巡,與今日一巡,以二巡例擧行。又奏曰,禁軍幾巡擧行乎?上曰,亦一巡擧行。夏泳跪稟宰樞執鼓,訓鍊院官員應聲擂鼓,又跪稟矢數執鼓。上曰,貫尺量置之。夏泳跪稟擧子呼名。宣傳官擧子呼名,別付料軍官次第發射。夏泳跪稟拾箭擂鼓。景夏進前奏曰,別付料已畢射矣。十六日矢數一體載錄乎?上可之。又奏曰,禁軍幾名,亦於十六日一巡發射矣。依別付料例,二巡懸錄乎?上可之。夏泳奏曰,告箭之際,不善擧行之承傳宣傳官白南益·趙載觀,當該宣傳官李根豐,竝記過,何如?上可之。上入幕次,少頃出次,禁軍扈衛軍官,次第發射。景夏進前奏曰,別付料禁軍之矢數,與今日矢數,參互從優等合用,十六日未滿矢數者,一竝置之,何如?上可之。上入次,以司謁口傳下敎曰,宣傳官·別軍職中,有馳馬人,使之馳馬。上出次,宣傳官稟出馬所,馳馬所,手鈍馬鈍,橫逸落馬,一一知入事,景夏進前奏曰,禁軍馳馬,當擧行,而無馬禁軍居多,若以次第馳馬,則有難便之端,使各其馬馳馬,以爲輪回馳畢後,貫革收上,已考中不中,何如?上曰,從便爲之。又奏曰,禁軍已馳馬矣,貫革使之收上乎?上可之。仍命曰,宣傳官·別軍職馳馬,今日特令置之,使宣傳官·別軍職,善爲隷習,以爲日後試藝之地,可也。上曰,鶴翼陣擧行,仍命榜目,斯速修正以入。夏泳跪稟退錚後,景夏跪稟肅靜,宣傳官肅靜號令,放信砲三聲,立肅靜,立豹尾旗。又跪稟上馬號令,吹大角三聲,放砲一聲止金,別將以下上馬。宣傳官跪稟引路,行號令,放信砲一聲,立招搖旗,向方三點,點鼓移陣,鳴金一下,又跪稟分二路,行號令,立招搖旗,點鼓吹,宣傳官二路行,未成陣之際,使假倭突擊乎?上可之。宣傳官突擊號令,放信砲一聲,擂鼓吹天鵝聲,假倭突陣止金。宣傳官跪稟回信地,鳴金二下,大吹打,少頃止吹打,鶴翼陣成,假倭回信地。上曰,使假倭追擊,可也。宣傳官跪稟追擊號令,立招搖旗,點鼓吹天鵝聲,假倭不能衝陣,又稟駕前馬兵,追擊號令,立招搖旗,向本營應砲一聲,點鼓吹天鵝聲。傳曰,侍衛軍兵,令各其營乾犒饋,扈衛軍兵,令該廳一體乾犒饋,駕前不能衝陣,宣傳官稟御前前排牢子·巡令手,追擊號令,放信砲一聲,立靑紅門旗,點鼓吹天鵝聲,前排又不能衝陣。上曰,使武藝別監,助戰,可也。宣傳官助戰號令,點鼓吹天鵝聲,武監直馳突陣,奪手旗,戰畢,鳴金一下。宣傳官跪稟回信地,放信砲一聲,吹天鵝聲共三次,武監等回信地,宣傳官稟別將鄭圭應,見奪手旗,記過,何如?上可之。又跪稟回信地,放信砲一聲,招搖旗一麾,鳴金二下,大吹打,別將回信地收營訖。又跪稟鳴金三下,吹打止。上入次,少頃出次,宣傳官稟禁軍別將記過,何以爲之乎?上曰,今番容恕,可也。又稟宣傳官何以爲之乎?上命拿入。白南益·趙載觀·李根豐拿入,數罪後拿出。通禮跪啓請禮畢,又啓請乘馬。上乘馬,宣傳官跪稟鳴金二下,大吹打,旗幟三行,由神武門至用成門,宣傳官跪稟旗幟分列左右,鳴金三下,吹打止,由興禮門·維和門,入崇陽門。宣傳官請出信箭解嚴。上由永化門還內,諸臣以次退出。
上在景福宮。停常參·經筵。
備忘記,京畿監司朴永輔下直,長弓一張·長箭一部賜給。
大司成前望入之,鄭基會落點。
政院啓曰,右邊捕盜大將李元熙,以御營大將習陣事,沙阿里今方出去矣。所佩命召及大將牌·傳令牌,何以爲之?敢稟。傳曰,仍佩往來。
議政府啓曰,卽見慶尙監司金世鎬狀啓,則備陳綿農判歉之狀,仍請各營〈門〉·各衙門身布及樂工保布,竝以純錢代捧,訓局保布,限折半許令代錢事,令廟堂稟處矣。軍需所重,不可闊狹,而綿農旣失稔,則民情民勢,亦所當念。兵曹及各營五分一,各司純錢代納,砲保事體有別,置之,何如?傳曰,允。
奎章閣啓曰,原任提學金輔根喪成服日,依定式,遣檢書官致祭以來之意,敢啓。傳曰,知道。
營建都監啓曰,鍾閣改建日時,令日官推擇,則定礎來十月十五日子時,立柱同月二十二日亥時,上樑同月二十八日酉時爲吉云。以此日時定行之意,敢啓。傳曰,知道。
吏曹啓目粘連,觀此敦寧都正鄭謙植上疏,則以爲臣素無敦寧,揆以格例,自在應遞。伏乞聖慈,俯垂鑑諒,以存公格亦爲白有臥乎所,旣無敦寧,則揆以格例,不可仍置,敦寧府都正鄭謙植,依例改差,何如?啓依允。
敎京畿監司朴永輔書。王若曰,唐十藩關內居先,地是王化之所本,漢三輔刺史出按,職惟國家之作屛,卿須克殫一心,予迺徒得重耳。眷玆邦畿千里,實爲綱紀四方,仙寢之衣冠月遊,春秋謹汛掃之禮,壯都之襟帶天設,陰雨備綢繆之謨。秸粟米之委輸,顧其地最爲重,簿書籍簽之領會,當是時屬之誰?惟卿,圭璋令姿,氷蘗淸操,在朝必式,傳家之詩禮斯存,與國同休,先世之忠貞旣篤。持西斧而長芹席,嚴明愷悌之材,佐東銓而兼籌司,公平正直之譽。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守,卿其祗服寵命,勉恢令圖,共理二千石循良,必須厚生利用,寄任三十州懷保,惟在導化承流。於戲,體予宵旰之憂,欽汝旬宣之責,恤孤字小,可期富鄭公視民,立懦廉頑,佇見蘇儒文按事,故玆敎示,想宜知悉。知製敎鄭友鉉製進。
行護軍姜㳣,刑曹參議兪初煥,副司果趙肅夏疏曰,俱以無似,猥忝試席,凡於考藝進退之地,宜使濟濟在庭,而乃有意外作梗之類,遂致多士驚擾奔散,以至禮圍空虛之境,始未能先事操束,又不得當場鎭壓,一則臣等之罪也,二則臣等之罪也。聖敎截嚴,靑衿還入,雖幸薄暮設場,而臣等溺職惶恐,何可以倖逭自恕乎?榜目修入之時,亦未按例隨詣,尤增悚蹙,玆敢短章自劾,仰瀆崇聽。伏乞聖明,亟勘臣等當勘之律,以嚴國體,以安私分焉。答曰,省疏具悉。日前事,濟濟靑衿,必無此理,則雖謂之意外可矣。旣謂之意外,則亦不可專責試官,而第其試體之壞損,誰當執咎?卿等,竝施罷職之典。
敦寧都正鄭謙植疏曰,缺答曰,省疏具悉。疏辭,下該曹稟處。
廣州留守金益文疏曰,缺答曰,省疏具悉。卿其勿辭察任。
上在景福宮。停常參·經筵。
傳曰,飭已施矣,二所諸試官竝分揀。
傳曰,再明日進講爲之。
傳曰,奉審閣臣入侍。
政院啓曰,卽者別兼春秋朴定陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙肅夏·金性均·趙秉鎬,竝卽牌招,推移入直,何如?傳曰,允。
以別兼春秋趙肅夏·金性均·趙秉鎬牌不進罷職傳旨,傳曰,只推。
政院啓曰,卽者校理李龍雨,以其親病,陳疏徑行,原疏纔已捧入矣。所當直捧遞差傳旨及禁推傳旨,而此與無端徑行有異,推考警責,何如?傳曰,允。
弘文館啓曰,校理李龍雨陳疏徑行,上番闕直,事甚未安。典翰金性均,副校理朴定陽,別兼春秋進,應敎趙秉肅,副應敎金裕行,校理金亮淵,副校理趙漢益,竝卽牌招,推移入直,何如?傳曰,允。
義禁府啓曰,景陽察訪尹基周,謹依傳敎,光州牧弑母罪人金吝成押來,今日入城云。發遣府都事於江頭,罪人金吝成,具格拿來之意,敢啓。傳曰,知道。
以北兵使鄭岐源狀啓,慶興府漂泊異樣船問情事,傳曰,事係邊情,令廟堂稟處。
別兼春秋朴定陽疏曰,伏以臣於持被之中,卽接家信,則臣父素患痰癖之症,近因日候之驟冷,調將失宜,一倍添劇,促臣歸視。臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣別兼之銜,俾便歸護,仍治臣擅離之罪,以肅朝綱焉。省疏具悉。爾其勿辭救護。
校理李龍雨疏曰,缺省疏具悉。爾其勿辭往護。
己巳九月二十二日卯時,上詣眞殿。茶禮親行時,行都承旨南廷順,行左承旨吳夏泳,右承旨金聲根,左副承旨鄭顯裕,右副承旨趙準永,同副承旨李裕承,記事官洪健植,假注書朴容大,別兼春秋趙秉鎬·朴定陽,提學金學性,原任提學鄭基世,原任直提學金大根·李㘾·李承輔,檢校直提學趙寧夏·李載冕·閔升鎬,檢校直閣李承純,原任待敎閔奎鎬,檢校待敎鄭範朝·趙慶鎬,原任副提學兪致善,檢校典翰金奎弘,副應敎金裕行,校理李龍雨,修撰鄭友鉉,以次侍立于璿源殿東挾門外齋殿前。時至,通禮跪啓請出次。上具翼善冠·袞龍袍,出齋殿。通禮導上詣板位,跪啓請鞠躬四拜興平身。上鞠躬四拜興平身。大臣·宗親·閣臣·儒臣二品以上皆行四拜禮訖。通禮導上詣盥洗位,上盥洗訖。通禮導上詣第一室尊所,廷順酌酒。通禮導上詣第一室神位前。通禮跪啓請跪,上跪。廷順奉香,裕承奉爐,上三上香。廷順奉爵跪進,上執爵以授裕承,裕承跪受,奠于案上。上連獻三爵。通禮跪啓請俯伏興平身,上俯伏興平身,仍詣第二室·第三室·第四室·第五室·第六室,行禮竝如上儀訖。通禮導上降復位,跪啓請鞠躬四拜興平身。上鞠躬四拜興平身。大臣·宗親·閣臣·儒臣二品以上行四拜禮訖。通禮跪啓禮畢。領議政金炳學,右議政洪淳穆,進前奏曰,日氣稍冷,勞動,聖體,若何?上曰,一樣矣。通禮導上還入齋殿,仍命承史先退,又命退,諸臣以次退出。
己巳九月二十二日申時,上御紫薇堂。奉審閣臣入侍時,右承旨金聲根,記事官洪健植·朴齊用,記注官金鼎燮,原任直閣鄭健朝,以次進伏訖。上曰,史官分左右。上曰,閣臣進前。健朝進前奏曰,臣承命馳詣華寧殿,殿內奉審則安寧,仍詣健陵,陵上奉審則安寧,碑閣·丁字閣奉審則無頉,仍詣顯隆園,園上奉審則安寧,碑閣·丁字閣奉審則無頉之意,敢此仰達矣。上曰,史官就座,命閣臣先退,又命退,承史以次退出。
上在景福宮。停常參·經筵。
政院啓曰,同副承旨李裕承,今日不爲仕進,卽爲牌招,何如?傳曰,允。
傳曰,藥院都提調有闕之代,前望入之。
內醫都提調前望入之,領議政金炳學落點。
傳曰,公事不審之中官柳東燮,從重推考。
政院啓曰,左右史不可不備,別兼春秋趙肅夏·金性均·趙秉鎬,旣有只推之命,竝卽牌招,推移入直,何如?傳曰,允。
以別兼春秋趙肅夏·金性均·趙秉鎬牌不進罷職傳旨,傳曰,只推。
政院啓曰,假注書朴容大,身病猝重,勢難察任,今姑改差,何如?傳曰,允。
朴容大改差,代以魚允中爲假注書。
議政府啓曰,卽見平安監司韓啓源狀啓,則江西縣,昨年始設倡義穀一千石,而二百石詳定作錢,創建義倉八十石,分給民間,今秋則勿爲取耗,待明春分留,每年應捧耗條,添作本還,以補餉摠事,令廟堂稟處矣。出義作穀,可圖久遠,而典守斂散之方,誠莫如上司句管之爲,公私兩便,依狀請施行事,分付,何如?傳曰,允。
又啓曰,卽見開城留守徐衡淳所報,則本府勅債·常賑債·開市債,皆入逋藪,徒擁虛簿,其間收刷,爲七千七百餘兩,蔘圃納剩餘錢及己巳勅例入七千一百餘兩,合爲一萬四千八百餘兩,以爲給代及立本之地,鬼錄債案,特許爻周,爲辭矣。剩餘錢之可作歲課,給代殖利條之俾爲日後支需,其於公私事計,極爲便宜,依此成節目施行,債案之虛簿,不可不迨此釐正,特許蠲蕩,克圖淸帳之地,何如?傳曰,允。
又啓曰,卽見慶尙監司金世鎬狀啓,則戶曹別備米,今春從民願盡分,而歉歲民情,甚於窮春,辦納末由,今年條特許折半收捧,折半民留事,請令廟堂,稟旨分付矣。糶糴法意,極爲嚴重,固不可一分闊狹,而民情民力,苟其遑汲窘絀,則亦不可不存商於其間,特依狀請,俾有下究之典,今此變通,卽一時權宜之政也,自明年,一依元節目施行,毋或以此更煩之意,分付,何如?傳曰,允。
又啓曰,以前北兵使鄭岐源狀啓,慶興府漂泊俄斯人棄船發去,而馬匹汁物,姑爲看守事,傳曰,事係邊情,令廟堂稟處事,命下矣。彼人之棄其船隻,自投汁物,未知其意之何居,而要之爲叵測焉耳。雌羔馬匹,姑爲喂養,船隻汁物,這這看守,以待還推之日,俾無閪失之患。問情之朦朧,擧措之疎忽,帥臣之請罪該倅,誠是守經之論,而此時遞易,亦不可無存商者,特爲安徐,使之戴罪擧行,繼此而防守瞭望之節,益加申飭,期無一毫疎虞之地,何如?傳曰,允。
以咸鏡監司李興敏狀啓,慶興府漂泊異樣船問情事,傳曰,已有處分矣。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
義禁府啓曰,弑母罪人金吝成,今已拿囚,係是綱常,依法典三省推鞫,何如?傳曰,允。
政院啓曰,因義禁府草記,罪人金吝成,三省推鞫事,命下矣。委官何大臣進去乎?敢稟。傳曰,右議政爲之。
義禁府問事郞廳二單李容萬·李龍雨。
義禁府問事郞廳,以委官意啓曰,問事郞廳李龍雨在外,其代以副司果丁觀燮差下,何如?傳曰,允。
罪人吝成捧遲晩,
罪人吝成捧結案。
罪人吝成年四十五,結案白等,矣身根脚段,父時玉,父矣父道弘,竝只故,母金召史被弑,母矣父金汝玉故,父母以胎生於光城內面北門內里,隨父母長養入籍居生,行凶節次段,醉漢手勢刃及其母,至於戕害,極爲凶憯,雖謂以狂悖失眞,寧有此綱常大變,倫理滅絶,至於此極?剮戮猶輕,晷刻難容,弑母情節的實,遲晩的只罪,西小門外,不待時凌遲處死爲白乎事。
義禁府啓曰,弑母罪人吝成,旣已承服正刑矣。依法典,其妻妾子女爲奴婢,破家瀦澤,降邑號等事,令各該司,捧承傳擧行,何如?傳曰,允。
右議政洪淳穆箚曰,缺答曰,省箚具悉卿懇。愼節奉慮,所辭藥院之任,今姑許副,卿其安心調理。仍傳曰,此批答,遣史官傳諭。
上在景福宮。停常參·經筵。
藥房提調金世均,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候一樣,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,左副承旨鄭顯裕,今日不爲仕進,卽爲牌招,何如?傳曰,允。
以左副承旨鄭顯裕牌不進罷職傳旨,傳曰,只推。
李裕承啓曰,行都承旨南廷順藥院進,行左承旨吳夏泳,不爲仕進,右承旨金聲根式暇出去,左副承旨鄭顯裕牌不進,右副承旨趙準永式暇,院中只有臣一人,伴直無人。左副承旨所當更爲牌招,而拘於廳規,不得請牌,何以爲之?敢稟。傳曰,牌招。
政院啓曰,左右史不可不備,別兼春秋趙肅夏·金性均·趙秉鎬,旣有只推之命,竝卽牌招,推移入直,何如?傳曰,允。
以別兼春秋趙肅夏·金性均·趙秉鎬牌不進罷職傳旨,傳曰,只推。
以咸鏡監司李興敏,前北兵使鄭岐源狀啓,西水羅權管朴秀英,慶興府漂到異船汁物,不待朝家處分,擅自搜拯,其罪狀,令攸司稟處事,傳曰,該權管,亦爲姑令戴罪擧行。
議政府啓曰,卽見咸鏡監司李興敏狀啓,則慶興府江邊俄人所投書本上送,而雖爲其什物推送遣辭,亦多叵測,防守等節,另爲團束云矣。俄夷投書,不獨今番爲然,依已例,使地方官,善辭答送,所置什物,旣有前此行會,一一照檢,待其還推,卽爲傳給,防守等節,益加申飭,俾無疎忽之慮事,分付,何如?傳曰,允。
內醫院啓曰,駞酪粥,自十月初一日,當爲封進,依新定式擧行事,預爲分付司僕寺之意,敢啓。傳曰,知道。
訓鍊都監啓曰,本局從事官趙秉鎬,身病猝重,勢難察任,改差,何如?傳曰,允。
吏曹啓曰,因義禁府草記,弑母罪人吝成,旣已承服正刑矣。籍沒家産,破家瀦澤,降邑號罷守令等事,令各該司,捧承傳擧行事,命下矣。降邑號罷守令,卽是本曹擧行,而問于義禁府,則弑母罪人吝成,居生於全羅道光州云,守令勿罷事,曾有定奪矣。光州牧使,降爲縣監,何如?傳曰,允。
己巳九月二十四日巳時,上御紫薇堂。進講入侍時,領議政金炳學,講官金在顯,參贊官李裕承,侍讀官趙漢益,假注書魚允中,記注官白時範·方孝隣,各持孟子第二卷,以次進伏訖。上曰,史官分左右。缺上曰,世子自初反,復見孟子,孟子之歷見諸侯中,滕文公最賢矣。在顯曰,孟子已知文公之可與有爲,故以性善,道之也。上曰,滕國雖小,若使孟子行王道,則可以王天下耶?在顯曰,孟子告齊宣則曰,以齊王猶反手,告梁惠則曰,夫誰與王敵,若滕之小,則不過今之一縣,雖行王道,恐難猝成大業,只可以爲善國。然而湯七十里而王,文王百里而興,若以堯·舜之道,久久積累,則亦可以王天下矣。仍奏曰,性善之義,大臣之奏,已盡矣,而孟子言性,必以堯·舜稱者,堯·舜是初頭出第一箇聖人,故言性必以堯·舜先稱,而凡人之性,喜怒未發前,皆有堯·舜之性善,私欲交蔽後,無復堯·舜之本性,堯·舜特盡其性矣。程子嘗於講筵,以堯·舜勉之,而宋帝謙之以不敢當,則程子曰,此非蒼生之福,蓋人君所當法者,惟堯·舜而已。上曰,孝悌則可以爲堯·舜也。在顯曰,大臣纔已仰奏矣。孝者,百行之源,故堯·舜之道,孝悌而已。上曰,顔淵曰,舜何人,人皆可爲堯·舜乎?在顯曰,誦堯之言,行堯之行,是堯而已,堯·舜之道,雖若高遠,率是性而行其道,則亦可以爲堯·舜矣。缺炳學曰,卽伏見北兵營狀啓,則漂來俄夷,棄船發去,而又聞有投書之擧云。遠外之事,不可料度,而匪類隔在近境,種種有如此事矣。遺置什物,方使之留待還給,而彼旣數來,故下民則視以爲常,不至驚擾矣。上曰,彼人數來,故百姓不爲騷擾也。
上在景福宮。停常參·經筵。
中宮殿誕日,大殿·大王大妃殿·王大妃殿·大妃殿,宗親·儀賓·內閣·政院·玉堂·百官口傳問安。答曰,知道。中宮殿,宗親·儀賓·內閣·政院·玉堂·百官單子問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,議政府郞廳來言,今日賓廳日次,而問安相値,不得來會云矣,敢啓。傳曰,知道。
傳曰,臺諫竝許遞,政官牌招開政。
傳曰,呈告春秋許遞,今日政差出。
春秋館啓曰,別兼春秋臣趙秉鎬,式科文科初試時,以二所文公事官,出去之意,敢啓。傳曰,知道。
政院啓曰,左右史不可不備,別兼春秋趙肅夏·金性均·朴定陽,竝卽牌招,推移入直,何如?傳曰,允。
以別兼春秋趙肅夏牌不進罷職傳旨,傳曰,只推。
禮曹啓曰,卽接四館所牒報,則丁卯三月參班儒生應製入格幼學李載德,已巳五月參班儒生應製入格生員趙濟華,同年七月七夕製入格幼學趙秉轍,同月秋到記殿講入格幼學李濟弼,製述入格進士李善浩,同年九月參班儒生應製入格幼學朴遇賢,同月九日製入格進士金永穆,以上直赴殿試。丁卯秋到記殿講入格幼學李臣燁·愼鍾龜·朴世翼·金元均·趙益元·趙性榘·姜演·吳秉一,戊辰閏四月春到記殿講入格幼學邊相勳·李宅基·李祖益·趙承夏·李鍾俊,同年七月秋到記殿講入格幼學洪祐楨·沈觀燮·宋在參·文俊永,己巳二月春到記殿講入格幼學李基肇·金龍周·兪致一·金箕容·盧德龍,同年七月秋到記殿講入格幼學權在學,以上直赴會試。壬戌二月春到記殿講入格幼學李重爀,乙丑正月春到記殿講入格幼學洪淳孝,丁卯二月春到記殿講入格幼學禹成圭·尹止善,同年十月秋到記殿講入格幼學全洪敎·康錫濟·金相殷·林相僖,己巳二月春到記殿講入格幼學李觀會,同年七月秋到記殿講入格幼學白璿行,以上給二分。丁卯二月春到記殿講入格幼學趙秉大·金純敎·申台永·承啓東·金炳應,同年十月秋到記殿講入格幼學李晩鉉·姜瑜,生員尹永暄,戊辰閏四月春到記殿講入格幼學金箕哲,同年七月秋到記殿講入格幼學李殷燁·金台性·李·徐敎淳,己巳二月春到記殿講入格幼學金奭烈,同年七月秋到記殿講入格幼學趙龍均·玄載珽,以上給一分事命下,竝於今番分等許赴事報來矣。幼學李載德等七人,直赴於來庚午式年文科殿試,幼學李臣燁等二十三人,直赴於文科覆試講經給二分,幼學李重爀等十人給一分,幼學趙秉大等十六人,依例許赴於文科初試較藝等第之意,分付,何如?傳曰,允。
又啓曰,卽接四館所牒呈,則丁卯九月九日製入格給二分,幼學金泰錫同年十一月柑製入格給一分,幼學鄭淇述,俱以製述生,兼有講工,今此式年文科,從願許赴事,報來矣。製述講經,直赴會試及給分人,勿論增式年別試,從願許赴事,載在法典,幼學金泰錫等二人,依願許赴於今此式年文科初試,使之較藝等第之意,分付,何如?傳曰,允。
又啓曰,今此監試初試啓下榜目,詳細考閱,則一所進士試二等第九人,楊達鏞父處厚,誤以處原書塡,三等第七十三人,蔡兢默,本平康,誤以平泉書塡,生員試三等第二十三人,李達宇父遠默,誤以達默書塡,第三十人鄭膺龍,年四十一,誤以七十一書塡,第三十二人,李建韶,誤以達韶書塡,二所進士試三等第八十一人,朴濟經,誤以齊經書塡,生員試三等第九十六人,朴楨岳,本密陽,誤以蜜陽書塡矣。一竝改付標以入,而一二所試官及四館官員,俱有不察之失,推考,何如?傳曰,允。
兵曹啓曰,宣傳官金善弼,五衛將崔好鎭·玄濟元,昌德宮衛將金潤琦·李殷洙,慶熙宮衛將朴鎭圭,文臣兼宣傳官趙漢益·李寅晩,俱以病難供職,呈狀乞遞,竝改差,新除授鎭東權管鄭民洙,身病猝重,萬無登途赴任之望云,罷黜,何如?傳曰,允。
吏曹啓曰,公忠道泰安居幼學金麟錫呈狀內,矣身祖鼎七,今年爲一百一歲,慶尙道安東居幼學姜仁煥呈狀內,矣身父幼學周一,今年爲一百歲,同道大邱居幼學金秉鍵呈狀內,矣身祖幼學智熙,今年爲一百歲,黃海道瑞興居幼學郭亨魯呈狀內,矣身父通政致壕,今年爲一百歲,而俱以見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已列,今日政,加資下批之意,敢啓。傳曰,知道。
又啓曰,公忠道懷仁居幼學高相仁呈狀內,矣身父幼學復均,今年爲九十歲,慶尙道義城居幼學朴昌得呈狀內,矣身父幼學道聖,今年爲九十五歲,而俱以見漏於應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
又啓曰,來庚午式年文科東堂初試試官,當爲磨鍊,而擬望之人乏少,承旨竝擬,何如?傳曰,允。
有政。吏批,行判書南性元進。以李根友爲大司憲,趙寅熙爲大司諫,李敦禹爲執義,洪敬燮爲司諫,李宅應·李寅會爲掌令,朴萬周·高永錫爲持平,金晩植爲獻納,金東軾·柳龍䤴爲正言,兪初煥爲敦寧都正,李承五爲同春秋,趙秉三爲司饔僉正,尹敬求爲中部都事,殷成浩爲慶尙都事,光山縣監單李鼎謨,降邑號事承傳,前郡守柳興秀,今加通政加資事承傳。再政。以洪載順爲刑曹參議,金秉鍵爲兵曹佐郞,尹麟求爲忠勳都事。三政。以安翊豐爲禮曹正郞,李寅赫爲睿陵令。四政。以沈相殷爲昌陵令,具鳳祖爲工曹佐郞。五政。以兪兌煥爲光陵令。六政。以閔種洙爲顯隆園令。七政。以洪祐鼎爲敦寧判官。八政。以趙元夏爲永禧殿令,故監察朴枝樹贈左承旨,忠節卓異,贈職事承傳,故學生安榮國·吳成福·金舜光·金學範,已上贈童敎,孝行卓異,贈職事承傳。
兵批,判書李景夏進。以金善弼爲副摠管,張厚植爲宣傳官,朴有性·李漢翼爲五衛將,金洛承·崔命爀爲昌德將,安永基爲慶熙將,李晩燾·李殷春爲文兼,尹秉燮爲武兼,鎭東權管單韓禎履,同知加設四單金鼎七·姜周一·郭致壕·金智熙。
傳曰,明日出宮門路,以崇陽門爲之。
己巳九月二十五日巳時,上御紫薇堂。進講入侍時,右議政洪淳穆,講官金學性,參贊官趙準永,檢討官朴弘壽,記事官洪健植,記注官方孝隣,記事官朴齊用,各持孟子第二卷,以次進伏訖。上曰,史官分左右。淳穆進前問候訖。淳穆曰,數旬停講之餘,自昨復始開筵,其所間斷,不爲不久矣。倘於來頭三冬,繼讀勤孜,則鄒經一帙,易至訖工,臣等向以此仰勉,胥切顒祝之忱,而近日晝短夜長,或於夜裏,亦爲下讀乎?上曰,夜長,故或以時讀之矣。淳穆曰,重宸夜漏,有甲乙丙之分,未敢知讀至何夜,而夜氣淸明,神精專靜,旨義之疑晦,易於究賾,句讀之生澁,易於貫澈,可謂事半而功倍矣。上曰,夜讀則精神聚會,有勝於晝讀矣。淳穆曰,古人讀書,有三餘之論,冬三,歲之餘,夜者,日之餘,雨者,時之餘,蓋取其靜閴無外擾紛侵,讀書可以專精,故韋布工夫,每於此時,必喫緊着力矣。上曰,如非大公故,以不廢讀,爲心矣。淳穆曰,倘以此存心,繼自今,無以間斷,三冬典學,大可進修,而二帝三王,治天下大經大法,皆由於存心,至于日用常行之信應曲當,無非存心上出來也。學性曰,殿下旣有是心,先爲立志牢確,不至於出入,則不勉而自能勤工矣。上曰,聚會精神,最爲難,毫忽之頃放心,則輒誤讀矣。淳穆曰,學問之道無他,求其放心而已,所以爲學初程,敎人靜坐者,心是活物,易於走作,瞻前忽後,操存舍亡,必外內安靜然後,聰明內蘊,志氣如神,以此心讀此書,自底見其所未見,識其所未識,一日二日,眞積力久之工,不勉而中矣。學性曰,惟在於求其放心,操之則存,而精神自聚,舍之則亡,而精神自散矣。上曰,讀書之時,有心無心,果難察矣。學性曰,古有三到之語,心到目到口到是也。上曰,心口若到,則目亦自到矣。淳穆曰,若心口相應,則目自到矣,第以今朝進講言之,讀之十遍,少無誤錯,不覺加至一遍,是專意所致,他日黽勉到十遍讀,或多誤錯,是不能無放過也,於斯,庶可驗聖心之存不存矣。上曰,予欲操是心,領會於文理上,讀盡此書矣。仍敎曰,每日讀至幾遍爲好耶?淳穆曰,韋布讀經,多以百遍爲準,至於聖學則萬幾之暇,恐未可如是,若以五十遍爲課程,則似當適中,而讀至此遍數,必無未誦之書,未解之文理矣,每於夜讀之際,如遇旨義之疑難處,記在聖聰,翌朝開講時,下詢登筵諸臣而質之,亦合問辨之益矣。學性曰,旣以五十遍爲定,則嚴立程限,雖萬幾之煩,以必滿此數爲準的,則一日二日,自然不難於此數矣。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右邊捕盜大將李元熙,以御營大將,東關王廟修改事,今方出去矣。所佩命召及大將牌·傳令牌,何以爲之?敢稟。傳曰,仍佩往來。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
議政府啓曰,卽聞公忠左道試所,有終場鬧亂之擧,其不能先事操束,已是莫揜之失,而且京試官,獨自坼榜,仍爲潛出參副試,晩始覺得,竟莫知其去向云。夫試券坼封與榜目修整時,諸試官之同爲照檢,卽典式攸在,今乃不此之爲,致使試體壞損,聽聞所及,不可以遂事勿論。當該京試官李敦夏,施以竄配之典,何如?傳曰,壞損試體,莫此爲甚,忠州牧定配。
又啓曰,卽見公忠監司閔致庠狀啓,則備陳綿農慘歉之狀,仍請各軍布,以木上納者,自今年十月,至明年九月,兵曹及各營門,各衙門竝純錢,訓局砲保,一體純錢代納,舒川等七邑苧納軍布,亦許限明秋,以錢代納事,竝令廟堂,稟旨分付矣。各營軍需,必藉此爲用,則固不當有請輒代,而綿農旣云告歉,民情亦所當念,兵曹及各營五分一,各司純錢,苧納一體許代,砲保事體自別,置之,何如?傳曰,允。
又啓曰,卽見平安監司韓啓源分等狀啓,則平壤等七邑置之稍實,肅川等二十六邑置之之次,安州等六邑置之尤甚,後錄諸條,竝令廟〈堂〉稟旨分付矣。其一,各邑鎭帳外火田,限四分一權減,鎭堡給代不足條,戶結分排中,區劃事也。其一,陳田·火田還加起執摠,依近例停免事也。其一,各宮房·各衙門屯土,從實執摠,其中內閣屯土之在於淸北者,別遣摘奸,俾無冤徵事也。其一,新設城餉,半分耗條,排用於東津支放及營下砲手設料事也。其一,尤甚邑,限明秋勿定配所事也。沃瘠之地,雖有優劣,早晩其穀,別無遜勝,且日候不愆,霜信旣退,桑楡所收,足可爲峽野均熟,分等依施,後錄諸條,俱係便民,亦多已例,竝許施。至若內閣屯土之多小貽弊,另加摘覈,俾無濫徵之患事,嚴飭行會,何如?傳曰,允。
又啓曰,卽見咸鏡監司李興敏狀啓謄報,則慶興府江邊漂泊洋船,所沈物種中,拯出之白米·眞末及唐木,該府使分給於砲軍官屬等處云矣。彼船漂到,其與無端有異,則所沈物種之擅自拯出,米麪唐木之急急分俵,俱不免輕遽妄率之歸。該地方官,固當嚴加勘斷,而此時遞易,徒滋迎送之弊,第觀來頭,姑爲安徐,凡所分給之物,一一還收,以爲照數信傳之地,繼此典守之方,更爲申飭,期無從中閪失之患事,三懸鈴知委,何如?傳曰,允。
兵曹啓曰,光州牧使,以光山縣監降號下批矣。該縣監所佩兵符分上件,竝以令政院改造下送,舊兵符乙良,收聚上送政院,使之燒火,何如?傳曰,允。
又啓曰,今此親臨誓戒時,出入番禁軍等,別將當爲率領侍衛,而禁軍別將鄭圭應,以武二所試官進去,不得擧行,以二番內禁衛將趙應夏,使之兼別將擧行,何如?傳曰,允。
禮曹啓曰,卽接四館所牒呈,則戊辰三月三日製入格給二分幼學李熙弼,以製述生,兼有講工,今此式年文科,從願許赴事,報來矣。製述講經,直赴會試及給分人,勿論增式年別試,從願許赴事,載在法典。幼學李熙弼,依願許赴於今此式年文科初試,使之較藝等第之意,分付,何如?傳曰,允。
義禁府啓曰,公忠左道京試官李敦夏,忠州牧定配事,承傳啓下矣。李敦夏公忠道忠州牧定配,而以承傳內辭意,具罪目,依例發遣府羅將,押送配所,何如?傳曰,允。
己巳九月二十六日子時,上詣勤政殿月臺,宗廟冬享大祭親臨誓戒入侍時,行都承旨南廷順,行左承旨吳夏泳,右承旨金聲根,右副承旨趙準永,同副承旨李裕承,缺檢校直提學趙寧夏·李載冕·閔升鎬,直提學趙成夏,檢校直閣李承純,檢校待敎趙慶鎬,缺以次侍立。時至,通禮跪啓請外辦。上具遠遊冠·絳紗袍,乘輿出永化門。藥房提調金世均,副提調南廷順,進前問候訖。出崇陽門,入勤政門,詣勤政殿月臺。通禮跪啓請降輿。上降輿,就褥位南向立。廷順進圭,上執圭。贊儀唱四拜,諸享官及文武百官,行四拜禮。吏曹判書南性元,讀誓文,刑曹判書順聽訖。贊儀唱四拜,諸享官及宗親文武百官,行四拜禮。通禮跪啓禮畢,時原任大臣進前問候訖。上釋圭,廷順受圭。通禮跪啓請乘輿。上乘輿,出勤政門,入崇陽門。夏泳請出標信解嚴。由永化門還內,諸臣以次退出。
己巳九月二十六日巳時,上御紫薇堂。進講入侍,講官李承輔,參贊官李裕承,侍讀官趙漢益,假注書魚允中,記注官金鼎燮,別兼春秋金性均,各持孟子第二卷,以次進伏訖。上曰,史官分左右。
上在景福宮。停常參·經筵。
吳夏泳啓曰,右承旨金聲根,今日不爲仕進,卽爲牌招,何如?傳曰,允。
以右承旨金聲根牌不進罷職傳旨,傳曰,只推。
傳曰,晦日次對,依例來會。
三軍府啓曰,卽見水原留守李載元所報,則以爲本府,拱護重地,處在要衝,若當留守上京之時,則關係軍務,專委中軍,代領周察,恐合方便,爲辭矣。凡係軍務,無往不緊且急焉,每値守臣之因公上京,率不免愆滯之歸者,不可但以疎虞言,今其空營時,中軍之代領周察,甚合事體,依報辭許施。外此廣州·開城兩都,亦不宜異同,一體定式事,分付,何如?傳曰,允。
禮曹啓曰,大小科陳試人草記許赴事,曾有定式,而乙丑七月秋到記殿講入格給二分幼學金潤,遭故陳試矣。今已闋服,依例許赴於今此式年文科初試,使之較藝等第之意,分付,何如?傳曰,允。
御營廳啓曰,本廳哨官洪大恂,身病甚重,勢難察任,改差,何如?傳曰,允。
又啓曰,本廳千摠李熙忠,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
敦寧都正兪初煥疏曰,缺省疏具悉。所請依施。
己巳九月二十七日巳時,上御紫薇堂。進講入侍時,講官金世均,參贊官吳夏泳,檢討官李晩燾,假注書崔應珏,記注官白時範,別兼春秋金性均,各持孟子第二卷,以次進伏訖。上曰,史官分左右。上誦前受音一遍訖,仍開卷。世均讀奏新受音,自謂然友,止是在世子,仍奏釋義註釋。上命授書算于世均。上讀新受音十遍訖。世均還納書算。上曰,滕文公,復使然友,問於孟子,此固不可他求,乃在己之事,則何必復問於孟子乎?世均曰,聖敎至此,聖學之日臻高明,可以仰揣矣。此固滕文公在己之事,則似不待他求,而未嘗以學問,見於父兄百官,故復問其進於大事之道,而及聞孟子之言覺悟,而以身先之。蓋三年之喪,達乎天子,唐·虞三代,未有改之者,春秋之世,此禮廢焉。至有宰予之欲短喪,孔子責其不仁,滕文公聞見雖習熟於是,因孟子之開發,居喪盡禮,竟使百官族人,皆謂知禮,以至弔者大悅,人固莫不有秉彝之性,而或爲物欲所蔽,因在上導率,而乃復其初,有如是也。上曰,君子之德風也,小人之德草也,小人有何德之可言歟?世均曰,今此君子小人,非賢不肖之謂,而君子有位者之稱也,小人在下者之稱也。書經君陳有之曰,爾惟風,下民惟草,風草之喩,始於此矣。缺世均曰,臣於今日,伏奉聖敎,若曰此固滕文公在己之事,聖念及此,誠不勝欽仰。凡事固宜好問,而及其明知當然,斷而行之,則有上行下效之道。故古語曰,堯·舜之世,比屋可封,此是一家仁,一國興仁者也。
上在景福宮。停常參·經筵。
吳夏泳啓曰,右承旨金聲根,今日不爲仕進,卽爲牌招,何如?傳曰,允。
以右承旨金聲根牌不進罷職傳旨,傳曰,只推。
御營廳啓曰,今九月二十八日,騎士都試時,各技優等人,別單書入之意,敢啓。傳曰,知道。
兵曹啓曰,右巡廳移接司譯院矣。本廳已爲修改,今月二十八日,還接本廳之意,敢啓。傳曰,知道。
吏曹啓目粘連,觀此弘文館修撰李晩燾上疏,則以爲臣之生母年今六十四,養慈亦在衰癃之年,俱經險釁,長在床笫,疾病成痼,筋力澌綴,往往有朝夕難保之慮,累世食貧,家壁室磬,百里無可負之米,五秉乏請與之粟,菽水之供,猶患難繼,薑桂之補,尤何可論?朝衣補綴,每貽勞於手線,旅食齎裹,亦紆念於措辦,徒荷勤育之恩,未效反哺之誠,居然崦嵫之景,恐有未及之歎。伏乞天地父母,俯垂鑑諒,特許臣一小邑,養以專城,臣兩母餘年是如爲白有臥乎所,李晩燾之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣。經幄之臣,出補外邑,事體不輕,臣曹不敢擅便,上裁,何如?啓。依回啓施行爲良如敎。
己巳九月二十八日巳時,上御紫薇堂。進講入侍時,講官鄭基世,參贊官李裕承,侍讀官金裕行,假注書魚允中,記注官方孝隣,別兼春秋趙肅夏,各持孟子第二卷,以次進伏訖。上曰,史官分左右。上誦前受音一遍訖,仍開卷。基世讀自然友反命,止其始播百穀,仍奏釋義訖。上命〈授〉書算于基世。上讀新受音十遍訖。基世還納書算。上曰,文公曰,是誠在我,始爲五月居廬,何不行之於初,而遣人問禮之後,始行也。基世曰,戰國之時,喪禮旣壞,人莫之行,文公初未嘗無良心,而習於流俗,不能斷然行之,及聞是在世子之訓,自悔其前日之失,而一朝力行者也。上曰,百官族人,見文公之盡禮而後,始曰知不能助之於定行之初,何也?基世曰,百官族人,亦狃於當時之失禮,至有先君莫之行之說,及見文公之盡禮,從以感動。蓋人莫不有良心,故及其開發之後,始覺前日所以非,而今日之所以知也。上曰,文公之盡禮,弔者之大悅,是由中而發,非徇外而然也,則何爲聞孟子之言而後,始乃如是乎?基世曰,初不能行之者,蹈常襲故之陋見也,終以爲知禮者,秉彝好德之良心也,良心人之所同然者,故自我發之,而彼之心悅誠服,亦有不期然而然者,此所以孟子一開發之際,文公之性善見矣。文公一感發之頃,遠近人之惟善,皆可見者也,仍奏曰,下章所謂民事,卽農事也。王者,以民爲天,民以食爲天,故農爲天下之大本,爲國之道,豈有大於此者乎?周公七月之篇,其所諄諄懇懇者,凡以民事,不可以緩,故晝茅宵索,亟其乘屋。蓋農隙之時,汲汲乎治其屋廬者,誠以來春,復始播穀而然也,此所以七月之詩,蔽一言曰豫而已者也。凡事豫則立,而農事尤然,苟欲豫焉則何可緩之乎?其曰民事不可緩云者,誠以是也。詩之七月篇,伏想已爲乙覽矣。上曰,曾於內閣,有圖繪七月篇於屛風者,已爲詳覽矣。基世曰,今日前受音新受音,無一字一句之誤讀者,臣等誠萬萬欣祝矣。大抵讀書之法,潛心而不外馳然後,無差誤之歎矣。繼自今,每於臨講之時,操存此心,則聖學將日躋緝熙光明之域,此臣等之所區區更祝者也。缺上掩卷。上曰,領府事諸節,今則快復如常乎?基世曰,臣父近得差安矣。向者恩賜蔘料,敬傳臣父,則臣父,滿心惶感,自其日,卽爲煎服,因此而奏效,臣之闔門感頌,何以盡達乎?上曰,聞卿家奉老之節,諸子孫必親執云,此是人家罕有之事也。基世曰,奉老之節,子孫之親執,理固當然,而臣家,實未能焉。聖敎之下,誠不勝惶愧矣。上曰,向見監試榜眼,則卿之次子得參矣。基世曰,臣之次子景朝,偶參一解,老父病餘,可爲供歡之資矣。上命史官就座,仍命退,諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,臣準永,今日宗廟冬享大祭親祭肄儀進去,下直之意,敢啓。傳曰,知道。
又啓曰,行都承旨南廷順,右承旨金聖根,不爲仕進,行左承旨吳夏泳式暇,左副承旨鄭顯裕試所進,右副承旨趙準永肄儀進,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
春秋館啓曰,別兼春秋臣趙肅夏,以宗廟第一室大祝肄儀時,出去之意,敢啓。傳曰,知道。
議政府啓曰,謹依下敎,太學別單書入之意,敢啓。傳曰,知道。
三軍府啓〈曰〉,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
兵曹啓曰,卽接北所衛將李敎春牒報,則彰會門南墻一間許頹圮處,今已修築云。神武門入直軍,晝察夜巡,依例停止之意,敢啓。傳曰,知道。
己巳九月二十九日巳時,上御紫薇堂。進講入侍時,知事李參鉉,參贊官李裕承,檢討官李晩燾,假注書崔應珏,記注官方孝隣,記事〈官〉朴齊用,各持孟子第三卷,以次進伏訖。上曰,史官分左右。
上在景福宮。停常參·經筵。
藥房都提調金炳學,提調金世均,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,大臣·政府堂上引見。
以京畿監司朴永輔狀啓,龍仁縣令朴容珉遭母喪事,傳曰,令該曹,勿拘常格,口傳各別擇差。
兵曹啓曰,秋等能麼兒考講時,武臣兼宣傳官具德魯,一次不通,依定式從重推考,何如?傳曰,允。
宗親府啓曰,明日卽天漢殿朔奉審日次,臣景夏,進詣擧行之意,敢啓。傳曰,知道。
兵曹啓曰,今九月,各廳堂下武臣朔試射,臣曹連因有故,不得爲之之意,敢啓。傳曰,知道。
己巳九月三十日巳時,上御紫薇堂。藥房入診,大臣·政府堂上引見,同爲入侍時,都提調金炳學,提調金世均,副提調南廷順,假注書魚允中,記注官金鼎燮,別兼春秋趙秉鎬,檢校待敎鄭範朝,行都承旨南廷順,假注書魚允中,事變假注書車有聲,記注官金鼎燮,別兼春秋趙秉鎬,領議政金炳學,右議政洪淳穆,行上護軍鄭基世,行禮曹判書金大根,行吏曹判書南性元,兼兵曹判書李景夏,知宗正卿李周喆,行上護軍金世均,工曹判書李㘾,知宗正卿李章濂,知訓鍊院事李元熙,右參贊嚴錫鼎,刑曹判書李參鉉,行護軍許熠,校理趙漢益,以次進伏,醫官李慶年·黃道淳·李漢慶·朴時永,進伏楹外訖。上曰,史官分左右。炳學進前問候訖,奏曰,醫官待令,使之入診乎?上可之。道淳等,以次診候,退伏楹外訖。炳學曰,脈候奏之。道淳等奏曰,脈候左右三部調均矣。上命醫官先退。上曰,次對爲之。炳學曰,泮民之嚮上忠心,自是秉彝之所同得也,每於國家有事之會,終始效力,輒居人先,而丙寅洋擾時,出義赴陣,風餐露宿,其誠意之嘉尙,有如是矣。聞邇來鍊習砲技,日就精勵,似此緩急之所可用,不可等棄而止。且幸行時都城守禦,每以餘軍,領付留陣者,事甚疎虞,臣意則泮民習砲二百名,付之三軍府,使之管轄節制,必於幸行時,依扈衛廳例作哨,排立警衛宮城,而其管轄節制之方,退與諸大臣·將臣商議,另具別單以入,似好。下詢登筵大臣·兵判·將臣,何如?上曰,大臣·兵判·將臣之意,何如?淳穆曰,泮民二百名之自願擧義,已是嘉尙,而且於三數年來,鍊習砲放,今爲精銳之兵,此不得不管轄,有其所則領相所奏,似合事宜矣。景夏曰,丙寅赴陣之義擧,極爲嘉尙,今此大臣所奏,允合歸屬之便宜,臣無容他見矣。周喆曰,泮人之年前洋擾時,出義赴陣,誠甚嘉尙,收用無階,今此大臣所奏,允合事宜,臣無更達矣。章濂曰,洋擾以後,泮人之砲藝鍊習,極爲嘉尙,大臣所奏切當,臣無容更達。元熙曰,臣於丙寅年楊花渡摠戎陣,見泮人二百名赴陣之狀,則非但誠意之嘉尙,其所精銳,可當一隅矣。今此大臣所奏,正合方便,臣無容更達。上曰,諸臣之意旣如此,依爲之。出擧條炳學曰,卽見公忠監司閔致庠所報,則壬戌蕩還後,時存米三萬餘石,自甲子合錄殖耗,待本穀就完,排結錢停罷事,曾有啓下節目,而到今合錄米,及各邑用餘錢作還米,戶曹別備米,丙寅別備米,摠計爲十七萬二千六百五十餘石矣。數歲以來,轉轉添摠,末流之弊,有不可勝言。自今年爲始,甲子合錄米及會外別錄米中,雙樹,上黨防禦營留庫米三千五百石零,實分給米五萬二千四百八十六石零,每年耗條五千二百四十八石零,依別備米例,以詳定價收捧,上送于戶曹,本穀則仍舊糶糴,而排結之姑勿減革,還穀之永不加摠,實是民情之至願,以此定行,恐合事宜,爲辭矣。有國糶糴,水旱緩急之備,而其斂其散,亦不可不順民情·從民願,今若年年長耗,至於準摠而後已,則末流之弊,不見是圖,雖有甲子節目,旣知爲民間利害之攸關,則迨此通變,永遵勿替之爲當。合錄穀五萬二千四百八十餘石,自今年爲始,耗條,依別備米作錢上送戶曹,繼此而謹其分留,明其出納,以當糴法,排結錢之姑勿減革,旣是民情攸願,則依報辭,一體施行事,分付,何如?上曰,依爲之。出擧條炳學曰,行護軍金善弼當爲追榮,而無可施處,依近例,移贈其本生,何如?上曰,依爲之。出擧條上曰,大臣就座。廷順曰,諸宰奏事。基世等曰,無所奏矣。廷順曰,玉堂所懷奏之。漢益曰,臣之斷斷一念,卽是聖學一事,方今秋氣向晩,夜漏漸長,伏未知自內聖工,其有溫繹之效,而晝講夜對,久而停撤,區區憂愛之忱,有不能自已矣。繼自今,頻接臣隣,講明經傳,討論史冊,則治法政謨,亶不外於是也,伏願殿下。懋哉懋哉。上曰,所陳甚好,當留念矣,出擧條廷順曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出榻敎上曰,史官就座,命大臣先退。又命退,諸臣以次退出。
己巳九月三十日巳時,上御紫薇堂。進講入侍時,監事洪淳穆,講官趙性敎,參贊官金聲根,侍讀官趙漢益,記事官洪健植,記注官金鼎燮,別兼春秋趙秉鎬,各持孟子第二卷,以次進伏訖。上曰,史官分左右。淳穆進前奏曰,各殿問候訖。就座,上誦前受音一遍訖,仍開卷。性敎讀自龍子曰治地,止固行之矣,仍奏釋義訖。上命授書算于性敎。上讀新受音十遍訖。性敎還納書算。上曰,雖在樂歲,粒米狼戾之時,固當寡取,況凶年糞田不足之時,猶爲取盈,則老穉安得不轉于溝壑乎?古之貢法,百姓足則取之,不足則散之,俾恤其飢寒疾苦,而乃反以聚斂爲政,是貢法,還非美規也。性敎曰,先王制民之産,取民有制,蓋所以厚生而非爲害民也。夏之貢法,以十分一爲常數,然而春省耕而補不足,秋省斂而助不給,不以爲歲之常數,而視年豊凶,爲之補助,至於列國,雖曰行夏之貢法,樂歲凶年無間,然必以常數取盈焉,哀彼終歲勤動之民,何以聊生乎?上曰,夏禹貢法,本自平均,而及至列國時,以徵斂之過度,爲弊矣。性敎曰,誠然矣。此非貢法之不善,特時君行之之不善,是豈夏后氏制貢之本意也。夏書曰,民惟邦本,本固邦寧,安有百姓轉于溝壑,而邦得以寧者乎?此言,當時諸侯用貢法之弊耳。古語云,節用而愛民,用不節則取民也無制,故民皆離散,不得以仰事俯育,惡在其爲民父母也?易之節卦曰,節以制度,不傷財不害民,此實王政之本,而當時諸侯貢法之弊,其源,亦由於用不節而取無制也,斯可以監戒矣。上曰,世祿者,卽世世受祿之謂乎?性敎曰,仕於朝者,各授土田,使之食其公田之所入者,謂之世祿也。漢益曰,夫人君,欲行治國之政,則必先制民産而興學校,勅民事而正經界,故上文有曰,民事不可緩也,此章又引龍子之言以質之。蓋民之終歲勤動,糞其田而不足,則必取盈焉。至於不能仰事俯育,則惡在其爲民制産之義耶?書曰,后非衆,罔與守邦,若使民顚連乎溝壑,則政之紊亂,莫此爲甚矣。聲根曰,講官儒臣,備陳無餘,臣無容更達。淳穆曰,從古以民事,雜出傳記者,奚止爲千言萬語。惟孟子此章旨義,最是畫出眞境矣。臣曾忝近民之官,民間疾苦,略知之。上曰,曾經海伯乎?淳穆曰,海伯則近年所叨,而其前亦任谷山·寧邊兩邑矣。上曰,皆是兩西矣。淳穆曰,略觀小民生業,仁人君子不得不惻怛爲心矣。數間蔀屋,塗泥爲壁,上雨旁風,人不堪其居,而猶使父母妻子,聚首渾處,借耕富戶之田,終歲勤苦,所獲者竟不盈甁罌,而秋以徵布,冬以捧糴,非徒此也,又有營邑間各項徭役,統論一年艱辦,其於貧窶之産,較不啻幾倍蓰,從以借貸而益之,倘遇歉荒失農,自至轉于溝壑,固其勢也,而且或國有用民之力,官有斂民之政,此何以支保,寔亦歎息愁怨之所由作也,是故哲辟,莫不以重民命,戒其臣,碩輔,莫不以恤民,勉其君,蓋民之一字,古今傳授治法之第一義諦也。猗我英廟朝,行次對,見有鵲來啄毛席,歎曰,微物亦知毛席之不可食,而猶且啄之者,迫於飢也,哀我赤子,無衣無食,安知不如彼微物乎?遂飭京兆及諸道方伯,鰥寡孤獨廢疾者,訪問軫恤,夫如是而深仁厚澤,豈可不浹民肌髓,所以覆燾涵育之化,式今惟休無疆矣。上掩卷,仍命史官就座,命大臣先退,又命退,諸臣以次退出。日記廳堂上朴容大。郞廳申炳休·權泰植。
上在景福宮。停常參·經筵。
傳曰,自明日進講停。
傳曰,在外臺諫許遞,政官牌招開政。
傳曰,明日出宮門路,以崇陽門爲之。
傳曰,發遣吏郞,諸執事淸齋與否,摘奸以來。
禮曹啓曰,卽接林川幼學張涵所志,則以爲同姓八寸弟湕,嫡妾俱無子,以其同姓十二寸弟灌第二子萬根,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹,論理草記事,載在法典,而門長張涵所訴,旣如此,張灌第二子萬根,立爲張湕之後,何如?傳曰,允。
議政府啓曰,義城縣令有闕矣。由來積弊之局,不可付之生手,勿拘常格,各別擇差事,分付,何如?傳曰,允。
又啓曰,椒島僉使,今方見窠矣。本鎭,不獨爲海防之要衝而已,且有措劃之事,此時此任,不可不擇差,勿拘常格,各別檢擬事,分付,何如?傳曰,允。
兵曹啓曰,今十月初三日宗廟·永寧殿冬享大祭時,守門當爲塡差,而本曹郞廳,都摠府郞廳,五衛將,除入直與呈辭受由在外,排擬苟艱,依定式軍門將官,代差以入之意,敢啓。傳曰,知道。
政院啓曰,卽者禮曹郞廳來言,宗廟冬享大祭親行時,本曹堂上一員,當爲導駕,而判書金大根禮儀使進,參判金炳始差祭,參議趙熙一在外,無進參之員云,何以爲之?敢稟。傳曰,參議許遞,前望入之。
禮曹參議前望入之,洪遠植落點。
內醫院啓曰,親享隔日,分提調,令該曹口傳差出,何如?傳曰,允。
吏曹啓曰,慶尙道金海居幼學金鳳瑞呈狀內,矣身父幼學學奎,今年爲一百歲,黃海道平山居幼學李象羲呈狀內,矣身父通政之祿,今年爲一百歲,而俱以見漏於本道應資老人抄啓中,未蒙恩資事,來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政加資,下批之意,敢啓。傳曰,知道。
兵曹啓曰,五衛將朴有性·李漢翼,昌德將金洛承·崔命爀,俱以病難供職,呈狀乞遞,竝改差,何如?傳曰,允。
又啓曰,光州牧使,降爲光山縣監事,自吏曹啓下矣。光州兵馬同僉節制使,改以光山兵馬節制都尉啓下之意,敢啓。傳曰,知道。
弘文館啓曰,守宮檢校副提學李承益,待開門牌招,何如?傳曰,允。
吏曹口傳政事,以鄭基永爲龍仁縣令,金炳德爲分內醫提調。
政院啓曰,京職之外任竝擬,當有啓請,而今日政,掌樂院正,以靈山縣監通擬,而初不啓請,直爲捧入,事甚未安。臣亦有不察之失,不勝惶悚。當該銓官,不可無警,推考,何如?傳曰,允。爾亦推考。
吏曹啓曰,掌樂院正,以外任新通,則當爲啓辭,而矇未覺察,不爲書入,臣不勝惶恐,更爲書入之意,敢啓。傳曰,知道。
有政。吏批,行判書南性元進,參判金基纘,參議韓敦源,牌招不進。
吏批啓曰,掌樂院正,今當以蔭官差出,而擬望之人乏少,外任竝擬,何如?傳曰,允。
又啓曰,尙州牧使,今當差出,而本州,以嶺南雄邑,物衆地大,素稱難治,不可不擇差。他道有聲績已準限未準朔〈守令〉,竝擬,何如?傳曰,允。以李升洙爲大司憲,李在敬爲大司諫,南啓憲爲執義,金秉周爲司諫,權益洙爲掌令,趙在九爲持平,鄭學默爲正言,李載純爲副修撰,金錫輔爲敦寧都正,金友根爲尙衣僉正,趙夔熙爲社稷令,南廷鶴爲尙州牧使,吳斗暎爲景陽察訪,宗府郞廳單李容晢,故郡守金鼎基贈兵參例兼,故通德金魯一贈左承旨,已上,副摠管金善弼本生考祖考移贈事,承傳。
吏批啓曰,西原縣監,今當差出,而本縣,以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。再政。以申道熙爲戶曹參議,李鎬肅爲掌樂正,趙秉琦爲廣興令,朴定夏爲徽陵令,朴最壽爲西原縣監。三政。以金胤鉉爲司宰僉正,申在億爲敬陵令,曺錫舟爲永陵令,李承洛爲義城縣令。四政。以朴性浩爲長陵令,韓珏淵爲溫陵令,朴慶壽爲司僕主簿,金永壽爲陜川郡守。五政。以兪鎭龜爲弘陵令,洪鍾萬爲厚陵令,安喆榮爲掌苑別提,李商應爲新寧縣監。六政。以朴孝容爲儀賓都事,李用基爲禁府都事,金英植爲瓦署別提。七政。以趙熙軾爲戶曹佐郞,趙龍熙爲內資主簿,奉常奉事單車有聲。
兵批,判書李景夏進。以南錫玄·朴晦榮爲五衛將,林德喆·丁鎭奎爲昌德將,李熙晟爲御營把摠,閔致鴻爲椒島僉使,李時默爲老江僉使,同知單金德坤,僉知三單,尹彝烈·洪順榮·沈宜夏。再政。以曺賢承爲訓鍊僉正,同知單金洛承,同知加設二單,金學奎·李之祿,僉知二單,朴有性·李漢翼。三政。以具達祖爲訓鍊判官,同知單崔命爀,僉知二單,南錫玄·朴晦榮。四政。以韓用喬爲訓鍊主簿,同知單安永基。五政。以李興魯爲武兼,同知單林德喆。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
己巳十月初一日巳時,上御紫薇堂。進講入侍時,同知事尹秉鼎,參贊官趙準永,檢討官李晩燾,假注書魚允中,別兼春秋趙秉鎬·朴定陽,各持。
上在景福宮。停常參·經筵。
大駕,詣宗廟展謁,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨口傳問安。答曰,知道。
省牲,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨口傳夕問安。答曰,知道。祭物親看審,還入齋室後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
奎章閣啓曰,守宮檢校直提學金炳德,待開門牌招,何如?傳曰,允。
三軍府啓曰,本府別抄軍新設,別單書入之意,敢啓。傳曰,知道。
政院啓曰,臣以大王大妃殿·王大妃殿·大妃殿,問安進去,下直之意,敢啓。傳曰,知道。
傳曰,隨駕軍兵,令各其營乾犒饋。
傳曰,祭物,當親看審矣,該房知悉。
政院啓曰,臣以大王大妃殿·王大妃殿·大妃殿,夕問安進去,下直之意,敢啓。傳曰,知道。
又啓曰,禮貌官來言,百官稟旨就次。傳曰,知道。
宗正卿李沇應疏略曰,各宮房之國結劃賜,寔出惇敍之聖念,而限代還收,亦所以寢遠寢別之者也。夫結政之爲大,關係果何如?而一入折受,永不革罷,非憲式攸在,而臣家先世之所折受,統計爲五百餘結,代數旣降之後,宜其還屬大農,特荏苒至此,未及釐正耳。特命度支,隨其所在,一竝還稅,使公事私計,有以兩妥,臣將如新受賜,攢手仰戴,惟聖慈鑑諒焉。答曰,省疏具悉。麟坪大君大勳偉績,國史野乘之所垂耀矣。仰念孝廟友于之篤,當日賜典之厚,至今莊誦,而卿之苦懇,斷斷然國典之是遵,則予於此,亦不得已許施,玆以祭位條五十結,永爲劃給。
己巳十月初二日卯時,大駕詣宗廟,冬享大祭親祭擧動入侍時,行都承旨南廷順,行左承旨吳夏泳,右承旨金聲根,左副承旨鄭顯裕,右副承旨趙準永,同副承旨李裕承,史官缺檢校直提學金炳地·趙寧夏·李載冕·閔升鎬,直提學趙成夏,檢校直閣李世用,檢校待敎徐相翊,儒臣缺以次侍立。時至,通禮跪啓請外辦。上具遠遊冠·絳紗袍,乘輿出永化門。藥房提調金世均,副提調南廷順,進前問候訖。仍出崇陽門。通禮跪啓請降輿陞輦,上降輿乘輦。通禮跪啓請執圭,廷順進圭,上執圭,由維和門·興禮門,出光化門,進發至宗廟大門外。通禮跪啓請降輦乘輿,上降輦乘輿。通禮跪啓請釋圭,上釋圭,廷順,跪受圭。至齋室門外,通禮跪啓請降輿。上降輿入齋室,問安勿爲之事,下敎。少頃,通禮跪啓請出次。上改具冕服以出,步詣至東神門外。通禮跪啓請執圭,廷順進圭,上執圭。通禮導上詣望廟位西向立。贊儀,唱鞠躬四拜,上行四拜禮訖。廷順曰,侍衛,使之西神門外待令乎?上可之。通禮導上由東神門,詣第一室奉審,次詣各室奉審如儀,仍行省器眂滌濯,諸執事,以次擧羃告潔。通禮導上出西神門。啓請釋圭,上釋圭,廷順受圭。仍詣永寧殿東神門外,通禮啓請執圭,廷順進圭,上執圭。又啓請鞠躬四拜,上行四拜禮訖,仍由東神門,詣殿內各室,奉審省器,如儀訖,出東神門外。通禮啓請釋圭,上釋圭,廷順受圭。大臣進前問候訖。通禮啓請乘輿,上乘輿,至南神門外,降輦步過,還乘輿入小次。少頃,贊禮跪啓請出次。上改具遠遊冠·絳紗袍,以出。贊禮啓請執圭,廷順進圭,上執圭。贊禮導上詣省牲位,南向立。諸大祝,各巡一帀,犧牲尺量,如例擧行訖。諸大祝,擧手告充,仍牽出犧牲訖。贊禮啓請釋圭,上釋圭,廷順受圭。贊禮導上入齋室。少頃,通禮跪啓請出次。上具冕服以出。廷順進圭,上執圭。通禮導上由東神門入,詣各室,祭物陳設看審訖。通禮導上出東神門。上釋圭,廷順受圭。通禮導上還入齋室。諸臣輪回詣閤。
上在景福宮。停常參·經筵。
經宿後,宗親·儀賓·藥房·內閣·政院·玉堂·朝廷二品以上·六曹口傳問安。答曰,知道。
親祭後,宗親·儀賓·藥房·內閣·政院·玉堂·朝廷二品以上·六曹口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,朝家之賦稅收用,卽經費也,田結之浦落災頉,待其泥生處開墾,還執其稅,卽典式攸在。近來各宮房之泛稱空閑處開墾,付屬收用,亦是經法之外,然此則猶可謂公用也,而聞卿宰土豪之怙勢占奪,初不應稅者,亦多云,此是可行之事乎?且泥生之地蘆草柴場,亦王稅之應納者也。此若視之以些少,擧而勿問,有限王土之盡入私藏,卽是必至之理,竝令度支,措辭行會於各道,一一査括,分等出稅,一以爲經用之豐裕,一以爲國法之嚴明。
奎章閣啓曰,大駕今已還宮,守宮檢校直提學金炳德,依定式減下,何如?傳曰,允。
弘文館啓曰,大駕今已還宮,守宮檢校副提學李承益,依定式減下,何如?傳曰,允。
議政府啓曰,卽見水原留守李載元災實狀啓,則新災四百六十二結五十七負七束,特許劃下,舊災四百二十八結五十四負四束,到底改量,從實出稅計料,而推奴徵債,限明秋防塞事,竝請令廟堂稟旨分付矣。耕播及時,涼燠適宜,又從以霜信差退,收穫不愆,似此康年,宜無災頉之可言,是所以地部事目之初不頒下者也。所請災結,置之,由來川浦之未及還稅者,一一査括,期復元摠,推奴徵債,依所請防塞,何如?傳曰,允。
又啓曰,卽見全羅監司徐相鼎狀啓,則順天府別抄武士,逐朔鍊藝,而前府使柳,某樣捐辦,作米一千石,每年取耗一百石,以爲勸賞之方,而事係糶糴,請令廟堂稟旨分付矣。技藝激賞之資,實莫如就此磨鍊,該倅之誠心辦備,武士之有所聊賴,公私之幸,亦莫此若也。穀名,以別備穀爲稱,每於年終,報本府磨勘事,分付,何如?傳曰,允。
又啓曰,卽見全羅監司徐相鼎狀啓,則本道舊災,因朝令,期復準摠,而皆成川浦,墾闢末由,各邑査得,僅爲一千八百五結四負七束,竝與靈光郡改量還實結一千二百五十五結八十五負二束計除,則實舊災九千八百六十結六十一負六束,指徵無處,出稅一款,特爲還寢事,請令廟堂稟旨分付矣。一入災摠,移易不得者,此固邇來痼弊之最所難醫者也。今其査櫛之數,幾至數千之結,則外此土豪奸吏之囊橐隱匿者,亦必不至於是,今年則姑令依狀請施行,自明年爲始,築底搜括,期無把束之漏,俾爲復摠事,分付,何如?傳曰,允。
以司謁口傳下敎曰,聞慕華館民家失火云。隨駕軍兵中,如有被燒戶者,令各其營,各別優恤後,草記以聞事,分付。
摠戎廳啓曰,謹依下敎,慕華館民家失火處,發遣將校,一一摘奸,則本廳軍兵家舍無乎之意,敢啓。傳曰,知道。
禮曹啓曰,今此式年文科初試一所榜目中,幼學金翊龍見漏於本曹較藝草記,而入參於恩賜,故仍令四館所詳考報來矣。卽接其所報,則以爲,金翊龍以製述去甲子八月九日製給一分入格,而冒赴於今番東堂至參恩賜云矣。製述生之兼有講工者,從願許赴於增式別試,雖是例也,而初不關由於四館所及本曹,肆然冒赴,有違試體,不可仍置,原榜目中拔去,付標以入,而當該試官及四館官員,俱有不察之失,竝推考,何如?傳曰,允。
訓鍊都監啓曰,謹依下敎,隨駕將官·將校軍兵及武藝別監等處,乾犒饋分給之意,敢啓。傳曰,知道。
兵曹啓曰,謹依口傳下敎,慕華館民家失火中,全家燒燼隨駕參陣禁軍金尙鉉·洪順祚·白仁昌·文秀弘,塘報手姜鎭錫等五名處,各木一疋及每間錢五兩式,題給之意,敢啓。傳曰,知道。
訓鍊都監啓曰,謹依口傳下敎,慕華館民家失火中,隨駕軍兵,全家燒燼七名處,各每間錢五兩式,題給之意,敢啓。傳曰,知道。
御營廳啓曰,謹依下敎,慕華館民家失火處,發遣將校,一一摘奸,則本廳軍兵家舍,無頉之意,敢啓。傳曰,知道。
政院啓曰,卽者義禁府都事來言,今日動駕時,衛外擊錚罪人李英奎等三名,移送秋曹云矣,敢啓。傳曰,知道。
敦寧都正金錫輔疏,答曰,省疏具悉。所請依施。
宗廟冬享大祭親行時,亞獻官領議政金炳學,終獻官右議政洪淳穆,進幣瓚爵官行吏曹判書南性元,薦俎官兼戶曹判書金炳國,奠幣瓚爵官吏曹參議韓敦源,禮儀使行禮曹判書金大根,典祀官奉常主簿韓龍珪,廟司令洪用周,宮闈令尙膳金羲明·金基默·金載圭·李章鎬,尙醞李孝元·朴載健,堂上執禮副護軍韓敬源,堂下執禮典翰金性均,執尊司成李殷春,副司果洪時衡,執義南啓憲,副司果宋奎灝·尹滋華·李在瀚·張泰秀·趙性鶴·權鍾祿·愼在寬·金震休·羅采五·金養默,直講吳尙鉉,掌令權益洙,校理金亮淵,右通禮李晩耆,大祝副司果趙肅夏·趙秉稷,宗府正李容萬,副司果李寅晩,副修撰李晩燾,右通禮李源鼎,副司果朴定陽·丁觀燮,注書洪健植,副司果趙秉鎬,應敎趙秉肅,獻納金晩植,副應敎金裕行,兵曹正郞朴顥陽,司僕正趙定熙,副校理趙漢益,副修撰李載純,祝史副司果申克休·李友會,持平趙在九,副司果奇陽衍·金復性·李舜儀·黃鍾運·任奎常·蔡東寔·宋彙仁,禮曹佐郞朴英模,掌令李寅會,副司果李元祺,吏曹佐郞呂善驥,副司果睦承錫,正言鄭學默,副司果丁浚敎,齋郞司正朴容大,副司果吳慶履,司正李浚贊·魚允中·李愚載·李圭燮,副司果丁若演,司正兪望源·李商新·沈相說,典籍林昺默,司正李秀萬·趙宇熙·鄭顯英·副司果閔載晉,司正姜文馨·黃普淵,捧俎官戶曹正郞尹容善,司饔奉事南德熙,刑曹正郞尹,工曹正郞韓始東,忠勳都事尹麟求,戶曹佐郞李舜宰,繕工奉事李渭在,工曹佐郞崔悳峻,副司果金俊根,敦寧主簿尹秉成,氷庫別提金秉魯,尙衣主簿朴珽鉉,內贍直長洪右燮,內資主簿柳肯鎬,司饔主簿吳徹相,副司果趙龜永,宗府主簿鄭基鵬,掌牲令典牲判官沈應澤,協律郞掌樂僉正李寅喬,盥洗位兵曹佐郞張錫默,校書判校韓兢烈,爵洗位承文判校李東韻,禮曹佐郞石宗珍,亞終獻盥洗位兵曹正郞李冕柱,贊者引儀李熙藻·張成敎,謁者兼引儀金用鍊·安亨植,贊引假引儀金載舜·徐玄輔,祭監監察趙在淳·李寅翼。
己巳十月初三日子時,上詣宗廟,冬享大祭親行入侍時,行都承旨南廷順,行左承旨吳夏泳,右承旨金聲根,左副承旨鄭顯裕,右副承旨趙準永,同副承旨李裕承,史官缺檢校直提學金炳地·趙寧夏·李載冕·閔升鎬,直提學趙成夏,檢校直閣李世用,檢校待敎徐相翊·鄭範朝,儒臣缺,以次侍立。時至,通禮跪啓請出次,上具冕服,以出齋室,詣東神門外。禮儀使金大根,啓請執圭,廷順進圭,上執圭。禮儀使導上詣版位西向立,啓請行事,軒架作,保太平之樂,保太平之舞作。禮儀使啓請四拜,上行四拜,樂止。禮儀使導上詣盥洗位,啓請搢圭,上搢圭,盥洗訖。禮儀使啓請執圭,上執圭,仍導上詣第一室尊所,登歌作,保太平之樂,保太平之舞,作。執尊,擧羃酌鬯,禮儀使導上神位前,啓請跪搢圭,上跪搢圭。廷順奉香,裕承奉爐,上三上香。禮儀使啓請執瓚灌地,進幣瓚爵官南性元,奉瓚跪進,上執灌地,以瓚授奠幣瓚爵官韓敦源。禮儀使啓請執幣獻幣,性元奉幣跪進,上執幣以授敦源,敦源跪受奠于案。禮儀使啓請執圭,俯伏興平身,上執圭,俯伏興平身,次詣各室上香,灌鬯奠幣,如上儀,登歌止。禮儀使導上降復位,執禮唱進饌,軒架作,豐安之樂。諸祝史,徹毛血槃,授齋郞,以出。典祀官,引饌入自正門,捧俎官等,各捧牲匣,薦俎官金炳國,捧奠于各室,樂止。禮儀使啓請行初獻禮,登歌作,保太平之樂作,保太平之舞作。禮儀使導上詣第一室尊所,性元酌醴訖,上詣第一室神位前。禮儀使啓請跪搢圭,上跪搢圭,性元奉爵跪進,上執爵授敦源,敦源跪受奠于案。禮儀使啓請執圭,俯伏興少退跪,上執圭,俯伏興少退跪,樂止,大祝趙肅夏讀祝訖,樂作。上次詣各室,酌獻讀祝,竝如上儀。禮儀使導上降復位,釋圭,入小次,軒架作,定大業之樂,退保太平之舞,進定大業之舞。亞獻官金炳學,終獻官洪淳穆,以次行禮訖。禮儀使啓請出次,上出次。廷順進圭,上執圭,詣飮福位,飮福如儀訖。禮儀使導上降復位,啓請四拜,上行四拜。大祝徹籩豆。登歌作,雍安之樂,樂止,軒架作,興安之樂。禮儀使啓請四拜,上四拜,樂止。禮儀使導上詣望燎位。諸大祝,取祝幣,行望燎訖,禮儀使,跪啓禮畢。廷順曰,第八室齋郞兪望源,擧措駭然,所當重勘,而本院請推之外,無他可施之罰,何以爲之乎?上曰,此是生疎所致,特爲安徐,自政院申飭,可也。出擧條禮儀使導上出東神門,啓請釋圭,上釋圭,廷順受圭,上還入齋室。少頃,通禮跪啓請出次,上改具遠遊冠·絳紗袍以出。通禮,啓請乘輿,上乘輿出廟大門外。通禮啓請降輿乘輦,上降輿乘輦。通禮啓請執圭,廷順進圭,上執圭,進發由光化門·興禮門·維和門,至崇陽門外。通禮啓請降輦乘輿,上降輦乘輿。通禮啓請釋圭,上釋圭,廷順受圭。上入崇陽門。兵曹判書,跪稟放仗,夏泳請出標信解嚴,由永化門還內。諸臣以次退出。
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂翌日口傳問安。答曰,知道。大殿,朝廷二品以上六曹,翌日單子問安。答曰,知道。
藥房提調金世均,副提調南廷順啓曰,太廟親祼,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道,
兵曹啓曰,今十月初四日壬寅酉初三刻四分立冬,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
議政府啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
訓鍊都監啓曰,本局千摠洪永錫,身病猝重,勢難察任,改差,何如?傳曰,允。
御營廳啓曰,本廳千摠李樂熙,以前任椒島僉使,方在任所,上來尙遠,久曠可悶,改差,何如?傳曰,允。
上在景福宮。停常參·經筵。
藥房提調金世均,副提調南廷順啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
金聲根啓曰,同副承旨李裕承,今日不爲仕進,卽爲牌招,何如?傳曰,允。
以同副承旨李裕承牌不進罷職傳旨,傳曰,只推。
金聲根啓曰,行都承旨南廷順,藥院進,行左承旨吳夏泳,不爲仕進,左副承旨鄭顯裕,式暇出去,右副承旨趙準永,式暇,同副承旨李裕承牌不進,院中只有臣一人,伴直無人,同副承旨,旣有只推之命,更爲牌招,何如?傳曰,允。
上在景福宮。停常參·經筵。
金聲根啓曰,左副承旨鄭顯裕,今日不爲仕進,卽爲牌招,何如?傳曰,允。
李裕承啓曰,明日常參·經筵,取稟。傳曰,停。
以左副承旨鄭顯裕牌不進罷職傳旨,傳曰,只推。
承文院啓曰,節行齎去文書,今爲正書,而漂民申順集等,出送咨文中,福建巡撫卡寶第之卡字,似是卞字。然亦未可的知,而奏御文字,有難刀擦,今以卞字,正書,而行到禮部之日,必須消詳探悉,然後從便爲之事,分付該使臣,原咨文,亦令帶往,以便證對之資,何如?傳曰,允。
義禁府啓目,固城前縣令尹錫五原情云云。問目內辭緣,泛稱遲晩,所當請刑是白乎矣。曾經宣傳官,勿爲請刑,載在法典,議處,何如?啓依允。
上在景福宮。停常參·經筵。
政院啓曰,來十一日,朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
傳曰,齊陵·厚陵陵役時,監董開城留守徐衡淳,加資。
議政府啓曰,卽見咸鏡監司李興敏分等狀啓,則安邊等三邑,置之稍實,德源等八邑,置之之次,文川等十四邑,置之尤甚,後錄諸條,竝請令廟堂稟旨分付矣。今年年形之未免歉荒,已有聲聞之所領略,而旱澇風雹,重以漂頹,民情之遑汲,實不勝萬萬矜惻矣。道臣分等,比常年必有較詳,依狀請施行。其一,新還當捧中,漂頹戶,無論尤甚·之次邑,竝全數停退,其外還戶,尤甚邑折半,之次邑三分一停退,待明秋還捧事也。還穀停退,本非經法,而事勢之有難强責,亦不可無存商。尤甚·之次邑,漂頹戶,全數停退,其外還戶,則只以尤甚邑,三分一停退。其一,新還餉中,尤甚邑折半,之次邑三分一,稍實邑四分一,以相當穀準折代捧,待明秋還作本色事也。糶糴法意,固不可相混,而峽野之優劣,旣殊,則全責本色,其勢亦必末由矣。依所請許施,明秋則還作本色,期準元摠。其一,尤甚邑與稍實·之次邑中,山社被災處,群情顑頷,相繼流離,米二萬石,以嶺南沿邑米一萬石,以關東沿邑區劃,俾爲賙賑事也。本道民勢,顚連在卽,賙賑存恤之方,有不遑他顧,則船粟往哺,係是不可已者,而第念壬戌蕩還後,凡於穀摠,着手無地,他道區劃,實非可議矣。道內還摠,旣有水旱之可備者,毋論某樣穀,就此劃用後,修報本府,俾彼顑頷之類,得免近止之患。其一,文川等五邑,川反浦落,六百八十六結五十三負三束,竝許給災,待年豐還起事也。西北給災,其非恒法,而失農之民,亦難依例徵稅,所請災結,特爲許給,自明年一一爬櫛,以爲復摠後,啓聞。其一,庚午式戶籍,各色軍案,各驛形止案·點般案,姑爲停止,待明秋磨勘事也。其一,乙未未捧還之指徵無處者,依前仍停事也。其一,文川流絶還,官屬逋民未捧,竝姑仍停事也。其一,甲山·三水·富寧·慶興流絶還,姑爲仍停事也。其一,茂山流絶還,姑爲仍停事也。其一,尤甚邑,限明秋勿定配所〈事〉也。其一,明川以南,進俸吏,姑爲停止事也。其一,推奴徵債,限明秋防禁事也。多有災歲已行之例,竝依施,何如?傳曰,允。
內醫院啓曰,院議藥同參金永勳·朴容珉有頉代,外醫金在瑚·李碩柱差下,令該曹口傳付軍職,冠帶常仕,使之輪回入診,何如?傳曰,允。
義禁府啓目粘連,向前尹錫五亦,籍法何等嚴重,而一任吏鄕之操縱,至有統民之起鬧,雖在遞任之後,難免溺職之失,以此照律,何如?啓依允。
又照目粘連,固城前縣令尹錫五矣,本府議啓內,籍法何等嚴重,而一任吏鄕之操縱,至有統民之起鬧,雖在遞任之後,難免溺職之失。以此照律,罪笞五十收贖,解見任,別敍,私罪,奉敎依允爲旀,功減一等爲良如敎。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,在外法司堂上許遞,政官牌招開政。
傳曰,在外工判許遞,今日政差出。
傳曰,呈告藝文提學·禮曹參判·同春秋許遞,今日政差出。
傳曰,呈告兵曹參判許遞,今日政差出。
以開城留守徐衡淳,齊陵·厚陵修改時,監董以下酬勞之典,令該曹稟處事,傳曰,齊陵令王庭羽陞敍,參奉周熙尙,別看役李建容,竝陞六,兼監役地方官李敏宇,熟馬一匹賜給,別看役柳基榮,右職調用,監董姜錫龍等六人,竝賞加,厚陵令韓珏淵,陞敍,參奉奇亮淵,陞六,別看役洪承澈·徐光淳,竝加資,監董洪萬赫等六人,竝賞加,牌將·守僕·員役·工匠等,竝依判下施賞,其餘員役工匠等,竝令本營,分等施賞。
吏曹啓曰,西學敎授趙漢益,中部都事尹敬求,俱以身病,呈狀乞遞,改差,何如?傳曰,允。
以吏曹參議韓敦源牌不進罷職傳旨,傳曰,只推。
有政。吏批,行判書南性元進。參判金基纘,參議韓敦源牌招不進。以趙秉昌爲工曹判書,宋廷和爲判尹,徐承輔爲禮曹參判,許傳爲兵曹參判,趙錫中爲敦寧都正,吳取善爲弘文提學,朴珪壽爲藝文提學,李參鉉爲同春秋,李喆南爲檢校,朴顥陽爲西學敎授,南學熙爲尙衣別提,趙鍾弼爲中部都事,金奎升爲齊陵參奉,尹滋善爲厚陵參奉,兼持平張原相減下,開城留守徐衡淳,今加正憲,前郡守沈能武,前縣監洪承澈,已上今加通政,已上加資事承傳。再政。知春秋單李參鉉,書題單李台佐。兵批,同知單丁鎭奎,同知加設單李恒魯。
上在景福宮。停常參·經筵。
吳夏泳啓曰,右承旨金聲根,今日不爲仕進,卽爲牌招,何如?傳曰,允。
以右承旨金聲根牌不進罷職傳旨,傳曰,只推。
三軍府啓曰,卽見平安監司韓啓源狀啓,則以爲作隊軍入防冬操,自是已例,而年未均登,軍多闕額,特許停免事,請令三軍府稟處矣。停免,亦多已例,依狀請許施,輪番組鍊,係是詰戎之政,而其曰軍伍闕額,苟聚替點云者,是誠何爲而然也?昨年提飭,不啻申複,凡於査括簽塡之方,爛加商確,及今綢繆,俾完軍制事,分付,何如?傳曰,允。
又啓曰,卽接訓鍊都監所報,則今十月初九日蔓川坪,聚軍操鍊云矣,敢啓。傳曰,知道。
又啓曰,卽接禁衛營所報,則今十月初十日,沙阿里聚軍操鍊,而本府入直騎士,待標信出用云矣,敢啓。傳曰,知道。
上在景福宮。停常參·經筵。
藥房提調金世均,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
吳夏泳啓曰,左副承旨鄭顯裕,今日不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
又啓曰,撫安大君祠版,遣宗臣致祭事,命下矣。何宗臣進去乎?敢稟。傳曰,宗正卿李鳳儀進去。
又啓曰,右邊捕盜大將李元熙,以御營大將習陣事,明日沙阿里出去矣。所佩命召及大將牌·傳令牌,何以爲之?敢稟。傳曰,仍佩往來。
以左副承旨鄭顯裕牌不進罷職傳旨,傳曰,只推。
三軍府啓曰,卽接御營廳所報,則今十月十一日沙阿里聚軍操鍊云矣,敢啓。傳曰,知道。
訓鍊都監啓曰,本局馬兵都試,今十月十一日,設行於慕華館,而三軍府入直馬兵,以先試者,替代應試之意,敢啓。傳曰,知道。
以慶尙監司金世鎬狀啓,靑松府使沈能正身死事,傳曰,令該曹口傳各別擇差,不日下送。
議政府啓曰,卽見咸鏡監司李興敏,前北兵使鄭岐源狀啓,則慶興府江邊,俄斯人,乘船逗遛,似是汁物搜覓之狀,而擧措去益叵惻,防守之節,連加嚴飭云矣。現前防守之節,向後措處之方,道帥臣從長擧行,期無一毫疎漏之慮,而第以該倅言之,當初擧措,已多顚錯,而至若船中汁物之擅動擅分,節節駭妄,不可仍置。慶興府使李鼎鎬,爲先罷黜,令該府拿問嚴勘,其代,穩城府使李敎鳳差下,使之除朝辭赴任事,三懸鈴知委,穩城之代,令該曹勿拘常格,口傳各別擇差,給馬不日下送,何如?傳曰,允。
又啓曰,卽見公忠監司閔致庠災實分等狀啓,則公州等二十六邑,置之尤甚,韓山等二十二邑鎭,置之之次,洪州等七邑,置之稍實,各樣災六千四百三十八結四十六負二束,特許準劃,後錄諸條,竝請令廟堂稟旨,分付矣。其一,洪州在囚敗船罪人,竝移送原籍官事也。其一,軍保歲抄磨勘,勿爲定限,使之流伊充定,各鎭編伍軍兵,歲末成冊,一體退行事也。其一,洪州等十二邑鎭,各司所納箭竹,量宜權減事〈也〉。其一,尤甚邑,限明秋勿定配所事也。其一,推奴徵債,限明秋防塞事也。水旱之不甚備無,稼穡之從以豐穰,卽其自然之理,而春夏之小小得失,不必以災傷論。且今年年形,旣無疾吹暴霔之爲害矣。川浦覆汰,亦其必無之事,況秋候攸調,霜信又退,凡厥成就,優有桑楡之收,則各樣雜頉,此是樂歲之所不能免者,所請災結,置之,尤甚,以之次施行,其餘諸條,俱是已例,竝依施,箭竹三分一,權減,何如?傳曰,允。
義禁府啓曰,逆賊贊文·明佐等,因鞫廳議啓,竝施适·雲,而卽接求禮縣監千禹鉉,康津縣監李鍾緖牒報及成冊,則贊文母尹召史,年七十,妻妾兄弟無,明佐妻金召史,年四十四,子秉一,年二十一,秉一妻李召史,年二十七,叔勉會,二弟殷佐,年三十九,三弟敎永,年三十七,出繼於三寸叔履會,四弟道永,年三十四,懸錄報來矣。謹按律文,則婦人年六十及廢疾,竝免緣坐之罪。贊文之母尹召史,以年過六十,依律文免坐。明佐妻金召史,在囚求禮縣,子秉一,在囚光陽縣,弟殷佐·道永,竝囚康津縣云。依例發遣府都事,與地方官眼同,各其地依法典竝緣坐處絞。秉一妻李召史,黃海道谷山府緣坐爲婢,叔勉會,江原道金城縣緣坐流三千里安置,而李召史,方囚求禮縣,勉會,方囚康津縣云。依例令刑曹,押送于各其配所,明佐弟敎永,已爲出繼云,依律文免緣坐,何如?傳曰,允。以任實縣監元世澈,假都事差下,使之擧行。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
吳夏泳啓曰,右副承旨趙準永,今日不爲仕進,卽爲牌招,何如?傳曰,允。
以右副承旨趙準永牌不進罷職傳旨,傳曰,只推。
傳曰,沿海隘口之設鎭置將,卽重邊固圉之策,而主其將者,稍知武藝弓馬之習,然後此爲朝家屛翰,而近來各鎭邊將之黜陟,都係於該執吏之操縱,抑菀之嘆,向隅之心,有不可勝言,而禁旅與駕前駕後各營軍校外道久勤之勤慢示意,此是修軍容,奬武風之義,而所謂三營都提調·廳別軍官之每都政,厚窠塡差,其例雖未知創自何時,此是白徒閒散朝入暮官,階梯紊亂。大抵蔭職之經詞訟後,外任,卽先試治民之本也。鎭將之必於軍校中塡差,亦以稍解軍制之道也。無賴閒散,雖得厚窠,徒知取食,不知用兵節制,此當爲邊圉之政耶?繼自今,六臘大政與散政時,邊將塡差,各別擇用,而都提調·廳別軍官之邊將永革,至於該執吏操縱,另加糾察,以示朝家重邊固圉之意。
義禁府啓曰,慶興府使李鼎鎬,爲先罷黜,拿問嚴勘事,傳旨啓下矣。李鼎鎬,時在任所,依例發遣府書吏,交代後拿來,何如?傳曰,允。
訓鍊都監啓曰,馬兵都試,今日未畢,明日仍爲設行慕華館之意,敢啓。傳曰,知道。
吏曹,慶興府使李敎鳳差下事,承傳。
吏曹口傳政事,以尹顯岐爲靑松府使,李長會爲穩城府使。
又啓曰,奉常寺僉正朴鍾善,戶曹正郞尹容善,俱以身病,呈狀乞遞,竝改差,何如?傳曰,允。
議政府啓曰,以固城縣如拏罪人査覈事,向有統使之分等啓聞者,而今此道臣狀本,則初無論列之擧,獄體所在,甚涉疎忽,該道臣從重推考,在囚諸漢,竝押送巡營,嚴加鉤覈,分輕重論理登聞後,更爲稟處,何如?傳曰,允。
刑曹啓曰,義禁府啓辭內,逆賊贊文·明佐等,因鞫廳議啓,竝施适·雲例,而卽接求禮縣監千禹鉉,康津縣監李鍾緖牒報及成冊,則贊文母尹召史,年七十,妻妾兄弟,竝無,明佐妻金召史,年四十四,子秉一,年二十一,秉一妻李召史,年二十七,叔勉會,二弟殷佐,年三十九,三弟敎永,年三十七,出繼於三寸叔履會,四弟道永,年三十四,懸錄報來矣。謹按律文,則婦人年六十及廢疾,竝免緣坐之罪,贊文之母尹召史,以年過六十,依律文免坐。明佐妻金召史,在囚求禮縣,子秉一,在囚光陽縣,弟殷佐·道永,竝囚康津縣云。依例發遣府都事,與地方官眼同,各其地依法典竝緣坐處絞,秉一妻李召史,黃海道谷山府緣坐爲婢,叔勉會,江原道金城縣緣坐流三千里安置,而李召史,方囚求禮縣,勉會方囚康津縣云。依例令刑曹,押送于各其配所。明佐弟敎永,已爲出繼云,依律文免緣坐,何如?傳曰,允。以任實縣監元世澈,假都事差下,使之擧行事,命下矣。謹依傳敎,谷山府爲婢罪人李召史,金城縣流三千里安置,罪人勉會等,竝卽押送各其配所事,分付道臣之意,敢啓。傳曰,知道。
上在景福宮。停常參·經筵。
吳夏泳啓曰,右承旨金聲根,右副承旨趙準永,今日不爲仕進,竝卽牌招,何如?傳曰,允。
以右承旨金聲根,右副承旨趙準永牌不進罷職傳旨,傳曰,只推。
弘文館啓曰,修撰朴弘壽,呈辭在外,下番闕直,事甚未安。修撰鄭友鉉,副修撰李晩燾·李載純,竝卽牌招,推移入直,何如?傳曰,允。
傳曰,前僉使尹錫五,別軍職差下。
兵曹啓曰,卽見喬桐府使李根永狀啓,則本營火砲科時,別驍士朴履秉,入格於貫一中·邊二中,以之次區別馳啓,令該曹稟處爲辭矣。砲科規式,本無之次許用之例,臣曹不敢擅便,令廟堂稟處,何如?傳曰,允。
訓鍊都監啓曰,馬兵都試優等人,別單書入之意,敢啓。傳曰,知道。
上在景福宮。停常參·經筵。
鄭顯裕啓曰,右副承旨趙準永,今日不爲仕進,卽爲牌招,何如?傳曰,允。
議政府啓曰,頃因湖西軍布代錢狀啓,兵曹各軍門,五分一代錢,各衙門及舒川等七邑苧納,竝純錢代納之意,覆啓行會矣。卽見該監司閔致庠狀啓,則復陳綿農慘歉之狀,仍請兵曹各營,竝純錢,訓保亦令代錢捧納事,更令廟堂,稟旨分付矣。凡諸軍需,所重自別矣,前此分數許代,寔出特例,而今其純代之請,有不可隨請輒施,此狀辭,置之,何如?傳曰,允。
又啓曰,卽見關西察邊使鄭周應狀啓,則遍察四郡及厚州地形後,設邑方略,逐條開列,別成冊子上送云矣。似此大更張之立談就決,固非始料攸及,而凡厥指陳,燦然有條而有理,邊圉之賴以增鞏,誠爲之萬萬幸甚,境界今旣分定,上土鎭革罷,陞爲慈城郡守,仍作邊地窠,政官牌招開政差出,慈城·厚州,且爲江界防營之所管轄,則厚州,移屬關西,府使稱號,不無相妨,使之郡守下批,該倅不可不久任責成,雖有應遞之端,邑事就緖前,姑勿遞改。從浦·夞怪·馬馬海·楸坡等四鎭,無甚緊關,依狀請革罷,軍器與歲入,移付各項,京衙門上納區處等節,令察邊使,往復道臣,一一妥當。厚州,今屬關西,增兵固圉之制,貢獻分定之道,亦令移文兩道巡營,斯速劃正後,啓聞事,分付。夏冬兩防,增設四時長防矣。其所接濟之方,不可不講究磨鍊,就本道帳付八萬四千六百餘結,每結加排二錢,歲入,當爲一萬七千餘兩,其於公私事計,兩得便宜。以此行關箕營,卽爲擧行,其餘,待察邊使復命後,更爲稟處,何如?傳曰,允。
禮曹啓曰,來十一月初三日,行景慕宮冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
議政府啓曰,慈城郡守,今將差出矣。新設之地,不可不另擇,勿拘常格,各別檢擬事,分付,何如?傳曰,允。
又啓曰,東津僉使,見移慈城矣。徑遞之餘,宜先另擇。且慈城赴任,不可遲緩,令該曹勿拘常格,各別檢擬,不多日內下送事,分付,何如?傳曰,允。
兵曹啓曰,五衛將南錫玄·朴晦榮,昌德宮衛將林德喆·丁鎭奎,文臣兼宣傳官李晩燾·李殷春,俱以病難供職,呈狀乞遞,竝改差,何如?傳曰,允。
又啓曰,因議政府草記,上土鎭革罷,陞爲慈城郡守,厚州移屬關西郡守,下批,竝令管轄於江界防禦營事,允下矣。慈城·厚州,以江界鎭管兵馬同僉節制使,下批之意,敢啓。傳曰,知道。
有政。吏批,行判書南性元,參判金基纘,牌招不進,參議韓敦源進。吏批啓曰,行判書南性元,參判金基纘,竝牌招不進,小臣獨政未安,何以爲之?敢稟。傳曰,只出緊任。吏批啓曰,中學敎授金晩植,東學敎授趙秉稷,俱以身病,呈狀乞遞,竝改差,何如?傳曰,允。
又啓曰,公忠道忠州居幼學崔錫崙呈狀內,矣身父通政致祜,今年爲一百歲,同道定山居幼學尹連根呈狀內,矣身父幼學永裕,今年恰滿百歲,同道西原居幼學卞弘基呈狀內,矣身父永來,今年爲九十四歲,而俱以見漏於本道應資老人抄啓中,未蒙恩資事,來訴,故考見帳籍,則其年,果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。以申佐模爲同經筵,朴齊根爲戶曹正郞,李秉國爲慈城郡守,厚州郡守單尹永大,兼持平李承宇減下。再政。以李寅晩爲中學敎授,徐相敦爲東學敎授,鄭騏澤爲靈巖郡守,承文副正字單任基元。
兵批,判書李景夏進。啓曰,安東營將,今當差出,而擬望之人乏少,他道守令竝擬,何如?傳曰,允。以李存植·崔建基爲五衛將,趙康夏爲曹司衛將,廉志善·朴英昌爲昌德將,鄭友鉉·李晩由爲文兼,洪宅周爲安東營將,乾川權管單崔春岡,同知加設二單,崔致祜·尹永裕。再政。以張允植爲御營把摠,申奭熙爲東津僉使,同知單廉志善,僉知三單,李存植·崔建基·趙康夏,上土僉使金完根,楸坡權管李鍾悏,從浦權管李敎榮,夞怪權管李儒泰,馬馬海權管孫宅基,以上革罷事,承傳。三政。以具達祖爲訓鍊僉正,同知單朴英昌。四政。以韓用喬爲訓鍊判官。五政。以李圭常爲訓鍊主簿。六政。以鄭寅台爲武兼。
統制使李顯稷疏略曰,臣待罪統,有年于玆,造次事爲,無往非辜恩負國,止竟僨誤,自速罪戾,至於固城之變,而臣之不職之罪,尤無所逃矣。具由馳狀,恭俟斧鉞之誅,溫諭特降,俾勿待罪,繼以政府請罷,固出重事體之道,而聖恩天大,曲爲臣地,恕其罪而仍其任,臣感激鴻造,如新受賜,曷敢不殫誠盡職?第伏念轅門肅靜,師律嚴重,非臣昏憒所可堪承,而威罰不加,恩寵荐紆,有國刑政,寧有是也?噫,彼首倡諸漢,雖卽正法,臣敢以事已戡定,恬若無罪也哉?伏乞聖明,劃賜鐫改,回授可堪之人,仍治臣溺職之罪焉。答曰,省疏具悉。向來亂民事實,是意慮之外,而此不過一二頑悖之徒,蘖牙其間而然,今於査覈已竣之後,撫摩鎭安,係是急務,卿何可引而爲辭乎?毋容更煩,益勉彈壓之責。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,卽者校理金亮淵,以其親病,陳疏徑出,原疏纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
弘文館啓曰,校理金亮淵,陳疏徑出,上番闕直,事甚未安。典翰金性均,副校理朴定陽,別兼春秋進,校理李龍雨差祭,應敎趙秉肅,副應敎金裕行,副校理趙漢益,竝卽牌招,推移入直,何如?傳曰,允。
宗親府啓曰,明日,卽天漢殿冬孟朔大奉審日次,臣等與閣臣,進詣擧行之意,敢啓。傳曰,知道。
奎章閣啓曰,明日,卽奉謨堂冬孟朔奉審日次,臣等進詣擧行之意,敢啓。傳曰,知道。
校理金亮淵疏。省疏具悉。爾其勿辭救護。
上在景福宮。停常參·經筵。
自人定至五更,灑雨下雨,測雨器水深一分。
藥房副提調南廷順啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
鄭顯裕啓曰,同副承旨李裕承,今日不爲仕進,卽爲牌招,何如?傳曰,允。
以同副承旨李裕承牌不進罷職傳旨,傳曰,只推。
奎章閣啓曰,景慕宮望廟樓,今望奉審無頉之意,敢啓。傳曰,知道。
宗親府啓曰,臣等與閣臣,進詣天漢殿,御眞展奉,奉審無頉之意,敢啓。傳曰,知道。
趙準永啓曰,行都承旨南廷順藥院進,行左承旨吳夏泳,右承旨金聲根不爲仕進,左副承旨鄭顯裕式暇出去,同副承旨李裕承牌不進,院中只有臣一人,伴直無人。同副承旨,旣有只推之命,更爲牌招,何如?傳曰,允。
兵曹啓曰,今日各廳堂下武臣朔試射,日勢已暮,未及畢試,明日繼試之意,敢啓。傳曰,知道。
營建都監啓曰,本都監郞廳尹容善,改差,其代以戶曹正郞朴齊近,差下,何如?傳曰,允。
上在景福宮。停常參·經筵。
金聲根啓曰,同副承旨李裕承,今日不爲仕進,卽爲牌招,何如?傳曰,允。
議政府啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
又啓曰,厚州,今作郡守矣。前此邑號,不必仍用,以厚昌改稱,令該曹口傳下批,何如?傳曰,允。
吏曹口傳政事,厚昌郡守單尹永大。
禮曹啓曰,卽接京畿監司朴永輔移文,則以爲陰竹縣鄕校聖殿正間諸處,多有頹落,不可不及今修改,告由移還安祭香祝,自本曹啓稟下送云矣。陰竹縣鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
訓鍊都監啓曰,本局中軍許熠,身病猝重,勢難察任,改差,何如?傳曰,允。
兵曹啓曰,南行部將李鵬烈,未滿十朔,成才間姑爲停試之意,敢啓。傳曰,知道。
兵曹啓曰,今日各廳堂下武臣朔試射時,依權定新式,未滿四矢及無分人,各差等罰直,而呈辭受由身病人等,追試次,姑爲懸頉以入之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人,受點後日次待令。
以廣州留守金益文狀啓,中軍李鍾鳳,不有體統,擧措駭妄,爲先罷黜,其罪狀,令攸司稟處事,傳曰,令該曹口傳差出,不日下送。
傳曰,啓字誤踏之中官柳東燮,從重推考。
兵曹口傳政事,以李綺年爲廣州中軍。
上在景福宮。停常參·經筵。
吳夏泳啓曰,右承旨金聲根,左副承旨鄭顯裕,今日不爲仕進,竝卽牌招,何如?傳曰,允。
傳曰,自再明日,進講爲之。
以左副承旨鄭顯裕牌不進罷職傳旨,傳曰,只推。
兵曹,以李邦鉉爲訓鍊都監中軍。
義禁府啓曰,廣州留守金益文狀啓內,中軍李鍾鳳,爲先罷黜,其罪狀,令攸司稟處事,啓下矣。李鍾鳳,時在任所,依例發遣府書吏,交代後,拿來,何如?傳曰,待待命拿囚。
三軍府啓曰,卽接訓鍊都監所報,則今十月十九日,習陣日次,而大將臣申櫶,以營建都監提調,連有公故,不得行操云矣,敢啓。傳曰,知道。
又啓曰,別抄軍扈衛字內及軍數,別單書入之意,敢啓。傳曰,知道。
上在景福宮。停常參·經筵。
吳夏泳啓曰,右副承旨趙準永,同副承旨李裕承,今日不爲仕進,竝卽牌招,何如?傳曰,允。
又啓曰,臣今日方物封裹進去,下直之意,敢啓。傳曰,知道。
以同副承旨李裕承牌不進罷職傳旨,傳曰,只推。
三軍府啓曰,卽接禁衛營所報,則今十月二十日習陣日次,而大將臣李章濂,以營建都監提調,連有公故,不得行操云矣,敢啓。傳曰,知道。
兵曹啓曰,來十一月初二日大駕,詣景慕宮齋宿,初三日冬享大祭親行時,隨駕營門,當爲磨鍊矣。何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,依今春展謁時例磨鍊,禁將率該營步軍三哨,爲後廂。
訓鍊都監啓曰,本局千摠徐珩淳,身病猝重,勢難察任,改差,何如?傳曰,允。
上在景福宮。停常參·經筵。
藥房都提調金炳學,提調金世均,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭顯裕啓曰,右副承旨趙準永,同副承旨李裕承,今日不爲仕進,竝卽牌招,何如?傳曰,允。
傳曰,大臣·政府堂上引見。
傳曰,向日各道堤堰泥生處,作畓漏稅之一一査括事,有所下敎矣。雖使度支,行關申飭,道臣·守臣之對揚,未可信也。自廟堂關問各道,傳敎奉行勤慢,一次嚴飭,而各其守臣,若有顧忌處,不卽擧行,則廟堂論稟勘罪。
禮曹,來十二月二十二日,行宗廟臘享大祭,香祝親傳,取稟。奉敎敬依。
禮曹,來十二月二十二日,行社稷臘享大祭,香祝親傳,取稟。奉敎敬依。
禮曹,來十二月二十二日,行景慕宮臘享大祭,香祝親傳,取稟。奉敎恭依。
三軍府啓曰,卽接御營廳所報,則今十月二十一日,習陣日次,而大將臣李元熙,有身病,不得行操云矣,敢啓。傳曰,知道。
義禁府啓目,固城縣令沈宜稷原情云云。問目內辭緣,泛稱遲晩,所當請刑是白乎矣。曾經宣傳官,勿爲請刑,載在法典,議處,何如?啓依允。
己巳十月二十日巳時,上御紫薇堂。藥房入診,大臣·政府堂上引見,同爲入侍時,都提調金炳學,提調金世均,副提調南廷順,假注書李鳳德,記注官金鼎燮,別兼春秋李承宇,檢校待敎徐相翊,校理金亮淵,行都承旨南廷順,假注書李鳳德,事變假注書車有聲,記注官金鼎燮,別兼春秋李承宇,領議政金炳學,右議政洪淳穆,政府堂上金大根·趙秉昌·曺錫雨·金世均·李章濂·李元熙·李參鉉·許熠,校理金亮淵,以次進伏,醫官李慶年·李漢慶·洪翼普·朴時永,進伏楹外訖。上曰,史官分左右。炳學問候訖,奏曰,醫官待令,使之入診乎?上可之。漢慶等,以次診候,退伏楹外訖。炳學曰,脈候奏之。漢慶等奏曰,脈候,左右三部調均矣。上曰,藥房先退,命次對爲之。炳學曰,國朝官方,厥有典則,一或違越,名器䙝而選法壞,此所以董正治官,必務甄別流品者也。銓衡唱注,孰之不愼惜,而至於蔭正之必以踐歷俱優人,擇擬,卽其政格然也。挽近以來,才陞六品,通融備望者,雖爲收用之稍廣,其於遴管之政,得無有可議也乎?臣意則繼自今,以已行四品以上檢擬之意,著爲定式,俾存防限,恐好,故敢此仰達矣。上曰,以此定式,可也。出擧條炳學曰,從浦·夞怪·馬馬海·楸坡四鎭,今旣革罷矣。該權管,不可無歸屬,陞付司果後,待各其仕滿,次次區處之意,分付銓曹,何如?上曰,依爲之。出擧條炳學曰,臣處百責攸萃之地,蔑一分可紀之效,固匪今斯今矣。亦不必從新提說,而有國丞弼之任,安危隆替之攸繫,則是豈臣絲髮近似,可以儘力向前去處,而臣之僩然自居,恬若固有,誠非愚則妄耳。縱荷庇覆之慈,務在涵貰,同朝忠厚,官箴不興,若復恃此淟涊,畢竟大狼狽,大僨誤而止。臣雖欲雍容求去,冀全終始之澤,其可能乎?殿下,置臣三事之首,畀之專而任之久,蓋將責之以有猷有爲,而臣於此,汔無一個半個可以擧似,而稱塞者,則揆之公私事計,只以一退爲目下急先務,而聖明所以許臣一退,亦民國之幸也。筵席體嚴,不敢張皇,退當冒入文字,顒俟㦖恤之恩。伏乞曲賜諒察焉。上曰,此非卿言去之時,更勿以此相聞焉。出擧條上曰,大臣就座。廷順曰,諸宰奏事。大根曰,無所奏矣。廷順曰,玉堂所懷奏之。亮淵曰,學問之道,苟或間斷,前功易虧,至於韋布記誦之學,以間斷爲戒,況帝王之學,所係尤且緊重乎?顧今冬寒未隆,夜漏正長,延接臣隣,討論經史,此眞其時。伏願繼自今,日開講筵,無或間斷,克臻聖又聖新又新之域焉。上曰,所陳甚好,當留念矣。出擧條廷順曰,今日賓對,兩司無一人進,事甚未安。違牌諸臺,竝推考,何如?上曰,依爲之。出榻敎上曰,史官就座。命大臣先退,又命退,諸臣以次退出。
己巳十月二十日午時,上御紫薇堂。進講入侍時,領議政金炳學,講官曺錫雨,參贊官鄭顯裕,侍讀官金亮淵,假注書李商新,記注官金鼎燮,別兼春秋李承宇,各持孟子第卷,以次進伏訖。上曰,史官分左右。以下缺炳學曰,向因右相,伏聞筵敎有曰,讀書之時,每患放心,當自今另加着心,臣不勝欽仰萬萬,讀書之法,要在收放心而已。句讀之間,或有他箇思念,必看徹下句節,潛思旨義,反復融會,則閒思漫念,不得萌其間,自底文理貫通,讀無差誤,至於純一之工夫矣。缺
上在景福宮。停常參·經筵。
政院啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
以慶尙監司金世鎬狀啓,梁山郡守李國應,遭本生父喪事,傳曰,令該曹口傳擇差,催促下送。
吏曹口傳政事,以張泰秀爲梁山郡守。
以咸鏡監司李興敏狀啓,慶興府阿吾地軍民,響應匪類,一齊叛去,不能禁制之該萬戶李白能,爲先罷黜,其罪狀,令攸司稟處,而統轄之地,有此非常之變,惶恐待勘事,傳曰,令廟堂稟處,勿待罪事,回諭。
以北兵使李奎奭狀啓,慶興府阿吾地軍民,響應匪類,一齊叛去,不能禁斷之該萬戶李白能,爲先罷黜,其罪狀,令攸司稟處,管轄之地,有此非常之變,惶恐待罪事,傳曰,勿待罪事,回諭。
義禁府啓目粘連,向前沈宜稷亦,籍簿紊亂,旣屬前等,統民起鬧,適値空官,未能先事之飭,難免溺職之責,以此照律,何如?啓依允。
又啓目粘連,向前李鍾鳳亦,不念體統攸在,致此擧措做錯,以此照律,何如?啓依允。
又照目粘連,固城縣令沈宜稷矣,本府議啓內,籍簿紊亂,旣屬前等,統民起鬧,適値空官,未能先事之飭,難免溺職之責,以此照律,罪笞五十收贖,解見任,別敍,私罪,奉敎依允爲旀,功減一等爲良如敎。
己巳十月二十一日巳時,上御紫薇堂。進講入侍時,知事李參鉉,參贊官趙準永,檢討官李晩燾,假注書李鳳德,記注官白時範,別兼春秋李承宇,各持孟子第卷,以次進伏訖。上曰,史官分左右。
上在景福宮。停常參·經筵。
傳曰,三使臣入侍。
議政府啓曰,以咸鏡監司李興敏狀啓,慶興府阿吾地軍民,響應匪類,一齊叛去,不能禁制之該萬戶李白能,爲先罷黜,其罪狀,令攸司稟處,而統轄之地,有此非常之變,惶恐待勘事,傳曰,令廟堂稟處,勿待罪事,回諭事,命下矣。一鎭軍民之一齊犯越,其所綢繆,必非一朝一夕之故,而況締結匪類,恐喝放砲,甚至於掠取軍物而去,痛惋之極,寧欲無言。爲其鎭將者,苟能先事安撫,臨機覺察,則亦安有是理,而第變出倉卒,不遑周旋,勢有所不容不然。該萬戶論罪,置之,只以罷黜施行,其代,令該曹,勿拘資格,擇其可堪之人,口傳差出,給馬罔夜下送。殘鎭十九戶之一時空虛,不可但以疎虞言,着意召募,使之漸次成聚,而鎭民金應礪之守法不去,其心誠甚嘉尙。帖加成給,以示朝家之意。地方之巡察防守,係是目下急先之務,道帥臣,從長措處,俾無一毫虛徐之患。保囚諸人,姑令放送,在逃人家幕田土,亦令帥臣從便區劃事,分付,何如?傳曰,允。
禮曹啓曰,卽接副護軍李義周呈單,則以爲族孫寅輔,嫡妾俱無子,以同姓十二寸弟寅章第三子命夏,欲爲繼後,兩家諸族,相議完定,而寅輔夫妻,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李義周單辭,旣如此,李寅章第三子命夏,立爲寅輔之後,何如?傳曰,允。
又啓曰,卽接全羅監司徐相鼎移文,則以爲咸悅縣鄕校聖殿材瓦墻壁,年久敗傷,今將修改,告由移還安祭香祝,自本曹啓稟下送云矣。咸悅縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹口傳政事,以尹正默爲阿吾地萬戶。
議政府啓曰,頃因湖西年分狀啓,所請各樣災六千四百三十八結四十六負二束,置之之意,覆啓行會矣,卽見該道臣閔致庠狀啓,則復陳穡事失稔之狀,特許準劃事,請令廟堂稟旨分付矣。道臣之至煩再請,未始不苦心攸在,而前此稟覆,自有斟酌而然,此狀辭,置之,何如?傳曰,允。
又啓曰,卽見廣州留守金益文災實狀啓,則新災二十七結一負五束,特許劃下,舊災二百六十一結二十四負九束,到底改量,從實出稅計料,而癸酉·庚辰排捧還,依前仍停事,竝請令廟堂稟旨分付矣。東作之節氣旣均,西成之日候且調,況霜信差退,收穫趁期,不可以沿峽之稍優稍損,統謂之災損,所請災結,置之,舊災之尙不査正,未知有甚難處而然,而一年二年,移易不得者,甚非事理事體之所宜,有到底搜括,一竝出稅,俾無虛徐之患,癸庚排捧還,依前仍停,何如?傳曰,允。
議政府啓曰,卽見江原監司趙龜夏災實分等狀啓,則淮陽等六邑,置之稍實,原州等十五邑,置之之次,蔚珍等五邑,置之尤甚,新災一百九十一結八十四負六束,特許準劃,後錄諸條,竝請令廟堂稟旨分付矣。其一,江陵等八邑大同布與訓局外各軍門·各衙門軍布及江陵等四邑騎步兵布,竝許代錢事也。其一,各軍門屯稅及各宮房·各衙門有土免稅,從實收稅之意,捧甘嚴飭事也。其一,尤甚邑,限明秋勿定配所事也。其一,推奴徵債,限明秋防塞事也。雨暘旣曰若時,耕播且不愆期,仲夏一霈,得於惜乾之餘,早晩各穀,均有成就之喜,則中間小小得失,不可以災傷論,所請災結,置之。尤甚,以之次施行,大同布與各軍布之每每許代,不無需用之窘絀,訓局外各軍布及大同布,竝五分一,各司純錢代納,其餘諸條,俱係便民,竝依施,何如?傳曰,允。
又啓曰,卽見全羅監司徐相鼎災實分等狀啓,則長水等八邑,置之尤甚,咸悅等三十六邑鎭,置之之次,光山等十二邑鎭,置之稍實,新舊災一萬四千八百五十五結九負五束,特許準劃,後錄諸條,竝請令廟堂稟旨分付矣。其一,各樣軍布訓局砲保,折半代錢,兵曹及各衙門,竝純錢代捧事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配所事也。其一,推奴徵債,限明秋防塞事也。沿峽統論,而或豐或歉,早晩各穀之有優有劣,此固樂歲之所不能免者,一切謂之年失其稔實,非實際也。舊災,已有前此覆啓者,自明年更加査括,一一出稅,新災,依他道已例,置之,尤甚,以之次施行。軍布所重自別,不可遽議,而旣是民勢攸關,則亦不無闊狹者存,兵曹各營五分一,各司純錢代納。砲保事體不輕,勿論箭竹,限三分一權減,推徵防塞,依施,何如?傳曰,允。
又啓曰,卽見黃海監司曺錫輿災實分等狀啓,則海州等七邑,置之尤甚,金川等七邑,置之之次,黃州等九邑,置之稍實,各樣畓災二千一百四十九結十負五束,綿田災三百七十九結三十八負五束,特許準劃,後錄諸條,竝請令廟堂稟旨分付矣。其一,還穀中,限折半以相當穀代捧,待明秋還作本色事也。其一,訓禁御三營結作米,以錢上納事〈也〉。其一,海州·平山·鳳山司饔院保米,白川納掌樂院納保米,依已例每名二兩式上納事也。其一,延安等五邑,均廳免稅米太,依已例以詳定執錢上納事也。其一,推奴徵債,限明秋防塞事〈也〉,其一,尤甚邑限明秋勿定配所也。自耕播而庭碩,及耘耔而茁茂,春夏而免極備之災,彼此有大熟之望,若而邑驟雹暫澇,不過爲才朽點瑕而止,況晩候調矣,霜信退矣,毋論沿與峽,均有成就之喜。所請田畓災結,竝置之,尤甚,以之次施行,結作米軍需之不可已者,以本色輸納,其餘諸條,依施,何如?傳曰,允。
左右捕盜廳啓曰,謹依統長口傳下敎,內人房偸竊罪人韓命吉爲名漢,捉致臣廳,多般嚴覈,則所招內,渠以大殿水賜間軍士,敢生不良之心,今月二十日夜,與王大妃殿水刺間軍士金尙哲,和應潛入於大妃殿,內人金氏房,同爲所偸,草綠綿紬回粧赤古里一,西洋木靑裳一,綿紬縷緋袴一,藍綿紬裳一,靑木冬衾一,白木單袴一,娘子月外一次,偸取持來之際,帶贓被捉於水刺間軍士處,卽爲現納。又於今年十月分,王大妃殿針房,與金尙哲同爲乘夜,所偸錦香有紋緞幾尺一端,草綠禾紬樣名不知緋緞幾尺一端,合捧價十七兩,賣於立廛市人彭完俊處,洋木女赤古里二,西洋紋紬裳一,洋木裳一,合捧價九兩,賣於衣廛市人李根源處。昨年九月分,大妃殿庫間,與金尙哲同爲乘夜,所偸錢六十兩分用。昨年十月分,中宮殿內人房,獨爲乘昏,所偸生木二疋,錢文十兩,而生木二疋,捧價三兩五錢,賣於白木廛市人李會源處,錢十兩,矣身用之。今年八月分,中宮殿內人金氏房,獨爲乘昏,所偸錢二十兩,矣身用之。今年三月分,中宮殿內人朴色掌房,獨爲乘夜,所偸藍綿紬裳一,洋木靑裳一,生木裳二,玉色綿紬回粧赤古里二,白洋木回粧赤古里二,合捧價九兩,賣於洞口越邊破衣商金化允處。昨年十月分,大王大妃殿針房,與金尙哲,同爲入去,尙哲入房,偸出藍漢緞二疋,桃榴紋緞幾尺一端,偸出給矣身,故放賣於立廛市人李鍾億處,捧價一百五十兩,與尙哲分用,昨年十月分,王大妃殿針房,尙哲入去,偸出三升與白木未詳幾匹,矣身亦爲隨去,同周旋,則尙哲,謂以分用,三升白木二疋,分給矣身,故白木,矣身製衣着,三升三疋,靑布廛市人林命植處,捧價九兩,放賣用之,其外雖死杖下,更無他所偸之物,而毋論多寡,莫重大內,無難行賊,自顧罪犯,萬死無惜,遲晩納招云矣。蓋此賊漢,闕內莫重之地,有此偸竊之變,言念負犯,合施當律,嚴囚臣廳。金尙哲段,當爲一體究問,而已爲逃躱,姑未捉得,另加譏詗。金七童段,屢次施刑詰問,則渠與金尙哲,有同僚之誼,不無顔情,故結縳之際,果爲虛疎矣。入庫鎖金後,矣身汲水而還,則能越樑上而逃走云。這間事,矣身何以知之。暫爲歇縳之罪,難可發明。金尙哲妻柳女點禮,本以內侍金郞廳婢子,再昨年喪夫,昨年正月,與金尙哲作夫,而尙哲之來歷,但聞平安道,人不知所從來矣。今月二十日,尙哲入闕以後,于今三日,踪跡不知云,故金七童·柳女點禮,竝爲嚴囚,買贓人李會源·李根源·金化允·彭完俊·李鍾億·林命植等段,亦爲嚴囚,以待處分之意,敢啓。傳曰,知道。所推之物,自本廳酌處,在囚罪人韓命吉,姑爲拘留,以待逃躱漢被捉,更加嚴覈,其餘諸漢,特爲放送。
又啓曰,本廳草記批旨內,所推之物,自本廳酌處,在囚罪人韓命吉,姑爲拘留,以待逃躱漢被捉,更加嚴覈,其餘諸漢,特爲放送事,命下矣。罪人韓命吉,姑爲拘留臣廳,其餘金七童·柳女點禮·李鍾億·彭完俊·李會源·李根源·金化允·林命植等,竝放送之意,敢啓。傳曰,知道。
己巳十月二十二日巳時,上御紫薇堂。進講入侍時,講官朴珪壽,參贊官李裕承,侍讀官趙漢益,假注書李商新,記注官方孝隣,別兼春秋李承宇,各持孟子第卷,以次進伏訖。
己巳十月二十二日巳時,上御紫薇堂。三使臣入侍時,同副承旨李裕承,假注書李商新,記注官方孝隣,別兼春秋李承宇,正使李承輔,副使趙寧夏,書狀官趙定熙,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,阿吾地萬戶尹正默下直,長弓一張,長箭一部,片箭一部,筒兒一箇賜給。
傳曰,在外禮判許遞,前望入之。
禮曹判書前望入之,李寅奭落點。
傳曰,同副承旨許遞,前望入之。
承旨前望入之,沈相穆落點。
趙準永啓曰,臣與同副承旨李裕承,伴直矣,纔已許遞出去,伴直無人,左副承旨鄭顯裕,所當牌招,而拘於廳規,不得請牌,何以爲之?敢稟。傳曰,牌招。
以黃海監司曺錫輿狀啓,鳳山郡守蔡東述,各樣捧賂及勒捧錢,爲六千兩,以親病擅自發行,印符直送營門,事未前有,萬萬駭然。爲先罷黜,其罪狀,令攸司稟處事,傳曰,令該曹口傳,各別擇差,不日下送。
吏曹口傳政事,以徐經淳爲鳳山郡守。
傳曰,卽見海伯狀啓,鳳山郡守蔡東述事,此是乃祖之孫,有此僨誤,使此殘民,如是騷擾,思之及此,萬萬痛駭,令該府拿致,捧口招以入。
三軍府啓曰,頃因華留報辭,三都守臣上京時,關係軍務,中軍代領事,啓稟行會,而卽見開城留守徐衡淳所報,則以爲本營中軍,移鎭隘口,不能擅離,曾有定式爲辭矣。處在三十里外,另有防守之緊重,則代領周察,其與兩都中軍,有異矣,依報辭,使之依前施行,何如?傳曰,允。
義禁府照目粘連,廣州中軍李鍾鳳矣,本府議啓內,不念體統攸在,致此擧措做錯,以此照律,罪笞四十收贖,附過還職,私罪,奉敎依允爲旀,功減一等爲良如敎。
義禁府啓曰,鳳山郡守蔡東述,拿致捧口招以入事,傳旨啓下,而今日廣州中軍李鍾鳳,開坐照勘,則係是一日再坐,待明朝擧行之意,敢啓。傳曰,知道。
摠戎廳啓曰,本廳中軍白樂貞,身病甚重,勢難察任,改差,何如?傳曰,允。
領議政金炳學疏曰,伏以,不才莫猶臣也,不才而戴不世遇,莫猶臣也,不才之戴不世遇,而持祿保位,濡涊不去,亦莫猶臣也。天下國家之維持而彌綸,惟輔相之是倚是仗,而今其不才,則斯可去矣,戴不世遇而無所報答,則斯又可去,而其去也,宜亟不宜緩矣。臣之中書日月,不爲不多,忝叨三事之首,亦且有年于玆,而臣何嘗建有一策,展得一籌乎?只見其處焉,而黃閣槐扉,出焉而沙堤大城而已。臣心之愧且恧,豈待外至之姍笑,而始覺其爲可去之義也?此猶從臣之一身上略綽說去者也。雖以公家事計言之,綱頹法弛,上而不能尊朝廷,財竭徭繁,下而不能濟生民,導俗軌物,尙矣無論,興滯補弊,汔此未聞。夫若是而曰,優遊玩愒,可幸無事,萬萬非臣之攸聞,然則臣之去有,不待燭照龜卜而可立決矣。嗚呼,化育庶品,各得其所,上天所以爲仁,陶甄群工,曲遂其願,聖王所以爲德,臣亦庶品群工中一物也。安得不以化育陶甄之至仁至德,攢手蘄幸於慈覆之下乎?況歷試蔑效,久據無說,爲朝野耳目之所塗,輪已脫而蹄已穿,擧跬步向前,不去而低徊眷戀,以不去爲去,則亦將安所歇泊也?臣之以不才告去,實實是報答不世之遇,而持祿保位,濡涊不去之罪,亦可因其去,萬有一少贖之,今此齋沐具牘,冒塵聰聽,卽前席未畢之懇也。惟聖慈,俯垂諒察,將臣元輔之任,亟許遞免,俾有以民國兩幸,不勝大願。答曰,省疏具悉卿懇。大官之一進一退,安危興替之攸關也。藉使今日,國事已治已安,猶不當許卿就閒,況目下艱虞,果何如,而乃於此時,其欲奉身求退乎?筵席發端,已是失圖之甚,而又此前說之復申,予誠莫曉其由也。卿以久於其任,終始爲辭,而久於其久,顧其遭際,然也,予則垂拱仰成而已,卿則鞠躬盡瘁而已。卿其諒予,亟斷來章。仍傳曰,此批答,遣史官傳諭。
戶曹參判趙寧夏疏。答曰,省疏具悉。所請依施。
己巳十月二十三日巳時,上御紫薇堂。進講入侍時,講官金世均,參贊官趙準永,檢討官李晩燾,假注書李鳳德,記事官朴齊用,別兼春秋金性均,各持孟子第二卷,以次進伏訖。上曰,史官分左右。上誦前受音一遍訖,仍開卷,世均讀自有爲神農,止惡得賢,仍奏釋義訖,上命授書算于世均,上讀新受音十遍,世均還納書算,上曰,陳相,背陳良之學而學許行,以其言,言於孟子而許行之道,必是異端,則何不學聖賢之道,而反學異端乎?世均曰,陳相之滕也,其負耒耟者,已非學者之常道也。陳良,學周·孔之道者,而陳相,學之數十年,一朝背之,其心之不正,推可知也。仍奏曰,春秋之世,列國之君,未嘗行分田制祿之法,而膝,褊小之國,欲講而行之,此固聖人行仁政之本也。由是,許行,自楚至,陳相,自宋至,文公之行仁政,聞于隣國而然也,只緣壤地褊小之國,盡行其政矣。許行·陳相之來,有若樂善者,而其言則乃異端虛無之道也,人君,豈可與民竝耕而治乎?神農氏,斲木爲耟,楺木爲耒,耒耨之利,以敎天下,是敎民稼穡而己,未嘗有與民竝耕之事也。繫辭曰,黃帝·堯·舜,垂衣裳而天下治,論語曰,無爲而治者,其舜也歟,夫何爲哉?恭已正南面而已。焉有與民竝耕之文乎?此乃許行,欲壈孟子分別君子小人之論者也。上文云,無君子,莫治野人,無野人,莫養君子,下文云勞心者治人,勞力者治於人,治於人者,食人,治人者,食於人。蓋古今之通義也。至於倉廩府庫,所以爲民也,豐年則斂之,凶年則散之,恤救其飢寒疾苦,而許行之言,一切反是。以此觀之,崇正學闢異端,允爲王政之最先務也,我朝有親耕之制,乃重民事也,非與民重勞之義也。上曰,親耕,英廟朝所嘗行之矣。世均曰,然矣,是聖世盛擧也,缺上曰,許行自楚,陳相自宋,則楚宋之君,必不如膝君之賢而然也。世均曰,聖敎至當矣。二國之君,若行文公之政,兩人必無之膝之理,膝地之大,若如楚宋,則文公之行仁政,亦應不止於此也。以下缺
上在景福宮。停常參·經筵。
政院啓曰,同副承旨沈相穆,時在廣州地,斯速乘馹上來事,下諭,何如?傳曰,允。
傳曰,不爲仕進承旨,竝牌招。
傳曰,日昨批旨,罄悉予意,而卿試思之,此豈卿言去之時乎?卿則以鞠瘁爲期,予則以倚毗爲望,迄于今彌綸匡濟,鎭服一世者,伊誰之力也?矧又年穀未登,邊多虞,宵旰憂勤,慥慥靡弛,卿於此際,乃欲汲汲引退,則其於民事何,國事何,予之所望者,不如此,所期者亦不如此,以今求閑,以今許免,非但爲民爲國之萬萬不當,予心之煩惱憂慮,因是而寢食靡甘。卿若念到於此,必不以釋負二字,存諸胸次,予言不再,卿其諒之事,遣左副承旨,傳諭于領議政。
左副承旨鄭顯裕書啓,臣敬奉聖諭,馳往傳諭于中部大寺洞領議政金炳學所住處,則以爲臣才有所不逮,職有所不稱。日昨控籲,諒出刳瀝,而批旨奬予之隆,非如臣庸愚所敢承當,徊徨悶塞,莫知爲計。千萬不自意,夙夜之良,臨宣特諭,十行勉誨,反復諄摯,其於年穀之未登,邊之多虞,宵旰一念,眷眷乎民憂國計。夫歲功之得失,時事之安危,何莫不爲輔相所與知,而拯濟牽補之策,有不容虛徐,則以臣已殫之技,畢露之醜,一往僨誤,害其有歸。此其爲留不得去,又不可不得之眞際實諦,而第臣去留,有甚關係,一二辭敎,轉益惶霣,到今事體義分,不敢以區區賤末之私,重貽應酬之煩。惟當姑此泯默,顒俟早晩生成之澤,猥越之極,不知所以仰達云矣,敢啓。傳曰,知道。
兵曹,以申正熙爲摠戎中軍。
吏曹啓目粘連,觀此平安監司韓啓源狀啓,則以爲昌城府使韓用善,茂績旣著於前任,蔚譽尤多於見職,兩載爲政,一念在民,有隱輒恤,窮蔀息肩,無奸不剔,猾胥屛跡,施措得宜,闔境稱平,繕勤禦固,今當瓜期,民恐或失,其情莫遏,姑爲仍任,令該曹稟處是如爲白有臥乎所,道臣狀辭,旣如此,依狀辭施行,何如?啓依允。
己巳十月二十四日巳時,上御紫薇堂。進講入侍時,知事嚴錫鼎,參贊官鄭顯裕,侍讀官趙漢益,假注書李商新,記注官金鼎燮,別兼春秋金性均,各持孟子第□卷,以次進伏訖。
上在景福宮。停常參·經筵。
未時,灑雨下雨,測雨器水深二分。
藥房提調金世均,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,右副承旨趙準永,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
以右副承旨趙準永牌不進罷職傳旨,傳曰,只推。
傳曰,未肅拜禮判許遞,前望入之。
禮曹判書前望入之,兪鎭五落點。
傳曰,邇來冬候之太暄,已是乖宜,而轟殷之異,又在此際,雖不知某事某應,災不虛生,豈無所以而然也?顧予寡昧,叨承丕基,上而不能對越天心,下而不能懷保民生,一則由予否德也,二則由予否德也。仁愛警告,不啻若耳提面命,滿心驚悚,曷敢自已?修省之道,不可以應文以止,自今日限三日,避正殿減膳撤樂,庸伸予一分敬畏之忱,凡我大僚三司,咸言闕失,毋有攸隱。
右承旨金聲根,左副承旨鄭顯裕啓曰,是月,卽收藏之節也。震虩之異,奚爲而至哉?伏惟我殿下,勵精求治,百度皆貞,宜其三元調,六氣順,休祥日臻,而迺者仁愛之天,有此警告,臣等雖不能以某事某應,傅會仰陳,而凡於政令施措,對越之誠,寅畏之念,恒自慥慥於方寸之中,則孔邇之天,眷顧斯新,至愚之民,蘄向滋厚。今玆轟燁之災,安知不爲景星慶雲之祥也耶?臣等職忝邇密,不勝憂愛,敢此敷陳,伏願垂察焉,惶恐敢啓。答曰,知道。靑臺之報,滿心警悚,多少陳勉,當留念矣。
兵曹啓曰,來十一月十二月當,上番騎兵一百四十二名所着襦衣,本曹點考後,仍令該曹題給之意,敢啓。傳曰,知道。
義禁府啓目,鳳山郡守蔡東述原情云云。傳旨及道啓內,辭意發問目一一嚴覈,則投印擅行,縱云自服,贓犯諸條,終不直陳,究厥情狀,極爲痛駭,平問之下,難以取服,刑推得情,何如?啓,此人之許多眞贓,若出故犯,則固無可言,而苟或見欺而然,則見欺亦罪也。毋論見欺與故犯,均是爲貽害於殘民,以彼以此,痛惋極矣。嚴刑一次,施以放逐之典。
義禁府啓曰,時囚罪人蔡東述口招公事,判付內,嚴刑一次,施以放逐之典事,命下矣。蔡東述嚴刑一次,訊杖第三十度後,放逐之意,敢啓。傳曰,知道。
領議政金炳學,右議政洪淳穆箚略曰,是月也,節屆閉塞,轟殷之響,何爲而作也?我殿下,處君師之位,法堯·舜而法祖宗,分內事也。德敎之鬯洽,澤施之溥博,薰蒸透徹,協氣嘉生,奠袵席而鞏磐泰,亶係殿下在心之天,而小大臣工之蘄祝,寔不越乎此也。臣等猥將蕪拙之辭,竊附陳勉之義,而究其災有所召,臣等失職是已,仁愛之示警乎策免,厥有故事,惶懍震越,伏俟威罰,惟聖明,克軫交修之道,斥黜臣等,以答天譴焉。答曰,省箚具悉卿等之懇,上天警告,丁寧諄複,反躬循省,憂懼曷已?所陳諸條,若是懇摯,予當書紳服應,而災眚之來,由予否德,因此辭巽,萬萬過當,卿等其諒之。仍傳曰,此批答,遣史官傳諭。
副提學鄭健朝,典翰金性均,應敎趙秉肅,副應敎金裕行,校理金亮淵,副校理朴定陽·趙漢益,修撰鄭友鉉,副修撰李晩燾箚略曰,是月也,天道正係於嚴凝,歲功方屬於收藏,遽有此轟訇之異氣,仁愛之天,何爲而有此譴告也,今之仰勉於殿下者,莫不以保民爲急務,我殿下若能躋聖學於光明,囿民俗於淳厖,則消弭乖沴,導迎祥和,直易易耳。臣等此言,雖若陳腐之常談,修省之實事,亦不外此,惟殿下留神焉。答曰,省箚具悉。仁天示警,必有其由,滿心憂懼,莫知攸屆,所陳切實,可不留念?
大司憲李升洙,大司諫李在敬,執義南啓憲,掌令權益洙·李寅會,持平趙在九·高永錫,獻納金晩植,正言鄭學默·柳龍鐍箚略曰,嗚呼,今者轟轟之雷,何爲作於純陰閉藏之時歟?玆實我殿下恐懼修省,轉危爲安之機也。苟或轉災爲祥,其道何由?惟我殿下一心上做去,而其要則典學是耳。若能日開經筵,講究利義之分,頻接臣隣,討論治亂之由,以之而明理正心,擧而措之百爲之中,則將見群工震懾,莫不率職,民生熙穰,樂得其所,如此則何災異之足懼乎?伏願殿下,勤勵講學,法祖宗宥密之謨,念小民懷保之義,用答天眷,用我休命,是臣區區之望也。答曰,省箚具悉。仁愛警告,若是丁寧,驚悚之極,曷敢自已?所陳切實,當有以留念。
己巳十月二十五日巳時,上御慈慶殿。進講入侍時,右議政洪淳穆,講官趙性敎,參贊官鄭顯裕,檢討官鄭友鉉,假注書李鳳德,記注官白時範,別兼春秋趙肅夏,各持孟子第二卷,以次進伏訖。上曰,史官分左右。淳穆進前奏曰,冬日日候,際玆溫和,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,一樣矣。淳穆就座,上誦前受音一遍訖,仍開卷,性敎讀自以粟易械器者,止耕且爲也,仍釋義訖。上命授書算于性敎,上讀新受音十遍訖,性敎還納書算,上曰,集註釋舍字,或讀屬上句云,然以文理觀之,則雖讀屬上句,亦未曲暢矣。性敎曰,註釋者,朱子集先儒氏諸說而折衷之也。舍字,訓爲止也,則當屬下句,訓爲陶冶之處,則亦可屬上句,而未若止義之圓暢,故先訓止也,而後存處也之說也。仍奏曰,士農工商,各有定業,不可得兼,故爲市交易,懋遷有無,先王所以厚民之生,俾各安其業,利其用者也。四民之業,猶不可以得兼,況欲治其國而兼行小人之事乎?昔陳平爲相,帝問一歲決獄幾何乎?對曰有主者,決獄責廷尉,錢穀責治粟內史,韓琦爲相,典故問東廳,文學問西廳,大事自決之,職有大小,事有分理。此固爲治之大經大法,而誠如許行之言,是無君子小人之別也,其何以治國乎?孟子,以農工交易之事,反復明辨,蓋爲深闢許行厲民之說,而苟究其源,君國治民之要,亦不越乎此矣,伏願澄省焉。友鉉曰,陳相爲聖人氓之說,雖留意於聖道,然以聖學未擴充之故,一見許行,乃信詭僻之道,輒告孟子,而孟子對陳相八反語,欲使覺執迷也。顯裕曰,講官儒臣,備陳無餘,臣無容更達矣。淳穆曰,有大人之事,有小人之事,非君子無以敎野人,非野人無以養君子,此不易之達道也。蓋工商,各有定業,互爲貿遷,以制其恒産恒心者,而若必耕然後食,織然後衣,則是豈事理之可行者乎?許行此言,務小惠以妨大德,昵私情以妨正體,殆近於子莫執中,墨子兼愛,故孟子深闢之也。鄒經七篇中,觳觫·浩然·經界·許行,爲四大章,而義理之本原,文章之軌範,皆載於斯,所以韋布讀書,至此必喫緊下工,故多有得力。今玆聖學上做去,勿以課講泛過,時時誦讀,乃至瀜會,則庶可資益弘多矣。上掩卷,命史官就座,仍命大臣先退,又命退,諸臣以次退出。
上在景福宮。停常參·經筵。
南廷順啓曰,右副承旨趙準永,今日不爲仕進,卽爲牌招,何如?傳曰,允。
以右副承旨趙準永牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
議政府啓曰,卽見兵曹草記啓下者,喬桐火砲科時別驍士朴履秉,入格於貫一中邊二中,以之次區別馳啓,而本無之次許用之例,請令廟堂稟處矣。係是沒技,則許令赴殿,此後似此入格者,竝以沒技施行,之次名色,更勿擧論事,分付,何如?傳曰,允。
又啓曰,卽見慶尙監司金世鎬災實分等狀啓,則寧海等十二邑,置之尤甚,慶州等四十一邑,置之之次,昌原等十八邑,置之稍實,各樣災一千一百四十四結八十負六束,特許準劃,尤甚邑,限明秋勿定配所,推奴徵債防塞事,竝請令廟堂稟旨分付矣。毋論山沿去處,燥與濕之或得或失,此在樂歲而猶然者也。況春夏之雨暘,旣均,高低之耕播,無愆,則向後潦澇之若而被損,有不可以災傷論,所請災結,置之,尤甚,以之次施行,推徵防塞,係是便民之政,依施,何如?傳曰,允。
己巳十月二十六日巳時,上御紫薇堂。進講入侍時,講官金在顯,參贊官吳夏泳,侍讀官金亮淵,假注書李商新,記注官方孝隣,別兼春秋趙肅夏,各持孟子第二卷,以次進伏訖。上曰,史官分左右。上誦前受音一遍,仍開卷,在顯讀自然則治天下,止天下之通義也,仍釋義,上命授書算于在顯,上讀新受音十遍訖,在顯還納書算。上曰,此章勞心云者,何也?在顯曰,在上者勞心,在下者勞力,勞心難於勞力,故爲君難。唐臣韓愈曰,一身二任,雖聖人不能,人主執其要,百官執其職,小民執其役,昔堯之治天下也。黎民阻飢,則命稷播穀,堯未之嘗卽田而躬稼,百姓不親,則命契敷敎,而堯·舜未嘗家喩而戶說,堯之心,但以求稷·契而分厥職,爲勞,蓋爲人上者,萬幾兢業,不遑自暇,無一日而不勞其心也。
上在景福宮。停常參·經筵。
政院啓曰,右副承旨趙準永,今日不爲仕進,卽爲牌招,何如?傳曰,允。
以右副承旨趙準永牌不進罷職傳旨,傳曰,只推。
傳曰,景慕宮冬享大祭,遣大臣攝行。
禮曹啓曰,今二十五日所下傳敎中,自今限三日減膳事,命下矣。三日之限,止於今日,自明日復進常膳事,分付,何如?傳曰,允。
又啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊,先農壇·星壇·先蠶壇·馬祖壇,南郊,南壇·雩祀壇·漢江壇·司寒壇,北郊,祈雨壇·厲壇,次第看審,則各壇壇上及四面紅箭門墻垣階砌,俱爲無頉,而南壇南邊紅箭門顚仆,司寒壇南邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
禮曹,來十一月初三日,行景慕宮冬享大祭,香祝親傳,取稟。奉敎恭依。
禮曹啓曰,各陵園墓所,今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
領府事鄭元容,領議政金炳學,右議政洪淳穆箚略曰,閟宮親祼,有命,筮期載邇,聖慕彌長,將以龍旂承祀,駿惠篤休,而竊念冬天寒燠不適,閭巷間輪感相續。此際起居節宣之方,尙恐或失其宜,而矧惟離次經宿,侵曉勞動,風霜之自致觸冒,所不得不然,惟聖明,俯垂諒察,亟還成命焉。答曰,省箚具悉卿等之懇。所請當勉從矣,卿等其諒之。仍傳曰,此批答,遣史官傳諭。
己巳十月二十七日巳時,上御紫薇堂。進講入侍時,同知事尹秉鼎,參贊官鄭顯裕,檢討官鄭友鉉,假注書李鳳德,記事官朴齊用,別兼春秋趙肅夏,各持孟子第□卷,以次進伏訖。
上在昌德宮。停常參·經筵。
吳夏泳啓曰,右副承旨趙準永,同副承旨沈相穆,今日不爲仕進,竝卽牌招,何如?傳曰,允。
以右副承旨趙準永牌不進罷職傳旨,傳曰,只推。
吳夏泳啓曰,明日傳香,禮房承旨當爲齋宿,右副承旨趙準永,旣有只推之命,更爲牌招,何如?傳曰,允。
以右副承旨趙準永再牌不進罷職傳旨,傳曰,只推。
己巳十月二十八日巳時,上御紫薇堂。進講入侍時,講官金學性,參贊官鄭顯裕,檢討官李晩燾,假注書李商新,記注官金鼎燮,別兼春秋趙肅夏,各持孟子第□卷,以次進伏訖。
上在景福宮。停常參·經筵。
藥房提調金世均,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
又啓曰,右承旨金聲根,右副承旨趙準永,今日不爲仕進,竝卽牌招,何如?傳曰,允。
以右副承旨趙準永牌不進罷職傳旨,傳曰,只推。
傳曰,傳香承旨,馳詣宗廟·景慕宮,奉審摘奸以來。
宗親府啓曰,璿源各泒冠童,錄名成冊,修正以入,而舊件請出之意,敢啓。傳曰,知道。
又啓曰,明日,卽天漢殿朔奉審日次,臣容直,進詣擧行之意,敢啓。傳曰,知道。
議政府啓曰,北關後運紙衣六百九十六領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
三軍府啓曰,鍾閣改建之役,旣爲告竣,自今日爲始,人定罷漏,依例擧行之意,分付兵曹,何如?傳曰,允。
吏曹啓曰,掌樂院正李鎬肅,軍資監正徐兢輔,俱以身病,呈狀乞遞,竝改差,何如?傳曰,允。
吏曹啓目粘連,觀此公忠監司閔致庠狀啓,則以爲保寧縣監方孝涵,三載做治,一念報效,處事愼密,儘有條理,聽訟詳明,務其公平,館廨繕修,損財旣多,籥案釐整,査丁無漏,三政俱擧,一境賴安,實愛著績,已優可惜,滿箇當去,展一瓜期,俾責終效,誠幸民邑,令該曹稟處是如爲白有臥乎所,道臣狀辭,旣如此,依狀請施行,何如?啓依允。
己巳十月二十九日巳時,上御紫薇堂。進講入侍時,領議政金炳學,講官姜㳣,參贊官鄭顯裕,侍讀官趙漢益,假注書李鳳德,記注官白時範,別兼春秋李承宇,各持孟子第□卷,以次進伏訖。上曰,史官分左右。缺上曰,講官,今讀以惟天爲大,此非惟大,而卽爲大乎?㳣曰,若知案冊,亦以惟大印出,則謹當仰奏以改讀,而只認以臣所持冊之誤板,以爲大,讀之,考諸他本及諺解,當爲爲大矣。上曰,當讀以爲大矣。炳學曰,然矣。上曰,忠字何義也?㳣曰,忠者誠實也。天下萬事,莫不從誠實上做去,不誠則無以有愛民之實矣。上曰,講官已言忠字之義,而果眞實之謂也。㳣曰,朱子嘗釋之曰,中心爲忠,中心卽誠實之意也。上曰,忠字之意,大矣。夫子之道,亦曰忠恕而已矣。㳣曰,然矣。忠信之忠,亦誠實之謂也。中心與盡己,皆謂之忠,而若不誠實,無以成其事,學問之道,出治之本,皆以誠實爲貴,而人臣大節,又謂之忠,忠節,亦由於平日之誠實而致之也。上曰,觀於此章,則仁爲最大矣。㳣曰,惠則所被者小,忠則所及者有限,而得人則天下事,各使分治,所及甚大,惠與忠,竝包在仁中矣。上曰,得人者,堯得舜,舜得禹之謂乎?㳣曰,下章用其心三字,卽指不得舜不得禹,爲己憂也,以天下與人易者,非謂輕易也。比之得人之難,則與人易矣,聖人用心於得人,以治天下,則奚暇用心於耕稼乎?今以用其心言之,用心於民國事,則國治,用心於學問上,則學進,不然則反是,殿下之用心,臣等,只以政令施措仰揣,而殿下則不待此而自知其用心於何處矣。自古及今,聖必稱堯·舜,殿下,以堯·舜爲高遠難行,而不可企及耶?若然則非臣民之福也。古人曰,堯·舜與人同,堯·舜之事,只在常行日用,而當此事,則當其理而已。當彼事則亦當其理而已,殿下,若事事當理,則卽爲堯·舜矣。上曰,無能名者,莫知爲而爲者矣。㳣曰,則者準也。堯之德,與天準則,蕩蕩乎民無能名焉。詩傳註曰,文王亦一天也,與此同義矣。上曰,嵬嵬,猶蕩蕩之義乎?㳣曰,巍巍,高也,蕩蕩,廣大也。先儒,或以蕩蕩,言德業,巍巍,言事功而巍巍亦德之高也。上曰,宰我稱夫子曰,賢於堯·舜,遠矣。夫子,果賢於堯·舜乎?㳣曰,堯·舜,得位之聖人也。孔子不得位之聖人,澤被萬世,語其功,則賢於堯·舜也,此非德以言也。以下缺日記廳堂上朴容大。郞廳申炳休·權泰植。
上在景福宮。停常參·經筵。
政院啓曰,右副承旨趙準永,今日不爲仕進,卽爲牌招,何如?傳曰,允。
以右副承旨趙準永牌不進罷職傳旨,傳曰,只推。
傳曰,在外承旨許遞,前望入之。
承旨前望入之,楚秉悳落點。
政院啓曰,新除授同副承旨楚秉悳,卽爲牌招,何如?傳曰,允。
又啓曰,明日傳香,禮房承旨當爲齋宿,右副承旨趙準永,旣有只推之命,更爲牌招,何如?傳曰,允。
以右副承旨趙準永再牌不進罷職傳旨,傳曰,允。
傳曰,在外法司堂上許遞,政官牌招開政。
傳曰,摠管竝許遞,今日政差出。
傳曰,金吾堂上竝許遞,今日政差出。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
傳曰,藍浦縣監之代,以新錄擬入。
奎章閣啓曰,景慕宮·望廟樓今朔奉審無頉之意,敢啓。傳曰,知道。
內醫院啓曰,本院提調金世均,除拜都摠管矣,職務相妨,所帶摠管之任,今姑許遞,何如?傳曰,允。
御營廳啓曰,本廳軍色從事官趙漢益,身病甚重,勢難察任,改差,何如?傳曰,允。
議政府啓曰,本局公事官閔鼎鎬,奔走勤仕,五滿十五朔,依例陞敍,或守令除授事,捧承傳施行,何如?傳曰,允。
又啓曰,本府有司堂上金世均,右參贊嚴錫鼎,除拜都摠管矣,職無相妨,所帶摠管之任,竝姑許遞,何如?傳曰,允,
政院啓曰,卽者校理趙漢益,以其親病,陳疏徑行,原疏,纔已捧入矣。所當直捧遞差傳旨及禁推傳旨,而此與無端徑行有異,推考警責,何如?傳曰,允。
兵曹啓曰,今十一月十七日,武臣堂上朔試射日次,而冬至望闕禮習儀相値,不得爲之之意,敢啓。傳曰,知道。
又啓曰,今十一月各廳堂下武臣朔試射,臣曹,連因有故,不得爲之之意,敢啓。傳曰,知道。
又啓曰,今十一月二十日,文臣朔試射日次,而冬至朝廷問安相値,不得爲之之意,敢啓。傳曰,知道。
又啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又啓曰,五衛將李存植·崔建基,昌德宮衛將廉志善·朴英昌,文臣兼宣傳官鄭友鉉,俱以病難供職,呈狀乞遞,竝改差,何如?傳曰,允。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑限,都政前以限滿守令,勿拘純望,通融備擬,以爲次次轉遷之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又啓曰,長陵令朴性浩,中學訓導明夏律,南學訓導金昌倫,俱以身病,呈狀乞遞,竝改差,何如?傳曰,允。
又啓曰,卽接司僕寺牒報,則以爲,來十一月初三日,行景慕宮冬享大祭親傳香敎是時,本寺正,例爲進輿差備,而正趙定熙,奉命出疆矣。卽速變通,及時擧行之地云,正趙定熙,改差,其代,口傳備擬以入之意,敢啓。傳曰,知道。
吏曹口傳政事,以趙秉稷爲司僕正。
以吏曹參議韓敦源牌不進罷職傳旨,傳曰,只推。
吏曹啓曰,全羅道雲峰居幼學朴東根呈狀內,矣身父折衝聖喆,今年爲一百歲,同道茂長居幼學金箕弘呈狀內,矣身父通政相玉,今年爲一百歲,同道扶安居幼學崔錫翰呈狀內,矣身父通政甲斗,今年爲一百歲,咸鏡道明川居幼學金長孫呈狀內,矣身父通政仕伸,今年爲一百歲,公忠道沃川居幼學黃鶴談呈狀內,矣身父幼學聖弼,今年爲九十五歲,而俱爲見漏於本道應資老人抄啓中,未蒙恩資事來訴,故考見帳籍,則其年,果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
有政。吏批,行判書南性元進,參判金基纘,參議韓敦源牌招不進。
以金壽鉉爲知敦寧,趙性敎爲戶曹參判,鄭岐源爲左尹,宋熙正爲兵曹參議,任百秀爲判義禁,金炳始爲知義禁,李德秀·李承五爲同義禁,朴璜進爲掌樂正,宋奎灝爲軍資正,朴鳴夏爲軍器副正,韓緻奎爲奉常僉正,鄭䎘朝爲長陵令,李昌淵爲甲山府使,徐光復爲碧潼郡守,金炳洙爲濟州判官,金鎭宅爲靑岩察訪,劉晉祐爲平陵察訪,慶基殿參奉單金顯澤。昌城府使韓用善,姑爲仍任事承傳,保寧縣監方孝涵,限一瓜仍任事承傳,兼持平徐相敦,減下,前判官李載貞,今加通政,加資事承傳,故學生吳載潤·朴弼運,以上贈童敎,孝行卓異贈職事承傳。再政。以李基周爲監察,金性均爲兵曹正郞,成載健爲掌樂主簿,朴有鉉爲濟用主簿,同義禁單金炳始,中學訓導單金在鼎,南學訓導單崔德明。三政。以曺鎭億爲禁府都事,李寅晩爲藍浦縣監,書題單高尙鎭。四政。以朴性浩爲長興主簿,李宅應爲中學敎授,車奉周爲武烈祠參奉。
兵批,以兪致善爲知事,金世均·嚴錫鼎·鄭岐源爲都摠管,李邦鉉·申正熙·金永求·梁憲洙·李載熙·白樂貞·申泰善爲副摠管,洪承澈·崔興植爲五衛將,崔信默·金應礪爲昌德將,具永柱爲訓鍊判官,李敏正爲忠州營將,副司果李敎榮·李鍾悏·李儒泰·孫宅基。再政。兵批啓曰,大邱營將,今當差出,而擬望之人乏少,同道及他道守令,竝擬,何如?傳曰,允。以沈能民爲大邱營將,朴仁壽爲臨津別將,同知單崔信默,加設三單朴基喆·金相玉·崔甲斗,僉知三單洪承澈·崔興植·金應礪,副摠管單鄭岐源。三政。以韓用喬爲訓鍊僉正。四政。以申林爲訓鍊判官。五政。以李熙春爲訓鍊主簿,柔院僉使金壽淵,姑爲仍任事承傳。六政。以張佑軫爲守門將。
兵曹啓目粘連,觀此平安兵使蔡東健狀啓,則柔院僉使金秀淵,三載居鎭,六事盡職,公廨軍器之隨毁隨補,土卒農民之給種給糧,前後捐補,合爲一千餘兩之多,以若殘廩,到底殫竭,鎭樣一新,軍民俱便,今當瓜近,群情願借,姑爲仍任事,令該曹稟處亦爲白有臥乎所,公廨軍器之隨毁隨補,土卒農民之給種給糧,以若殘廩捐補,合爲千餘兩之多,軍民願借,乘障之地,有此實績,極爲嘉尙,依狀請施行,何如?啓依允。
副校理趙漢益疏。省疏具悉。爾其勿辭往護。
己巳十一月初一日巳時,上御紫薇堂。進講入侍時,講官朴珪壽,參贊官金聲根,檢討官李晩燾,假注書李商新,記注官方孝隣,別兼春秋李承宇,各持孟子第三卷,以次進伏訖。
上在景福宮。停常參·經筵。
親傳香,入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
傳曰,右承旨,馳詣景慕宮,奉審摘奸以來。
南廷順啓曰,今日親傳香,承旨當爲備員,右副承旨趙準永,卽爲牌招,何如?傳曰,允。
以右副承旨趙準永牌不進罷職傳旨,傳曰,只推。
傳曰,吏曹參議有闕之代,前望入之。
吏曹參議前望入之,鄭稷朝落點。
傳曰,知申外承旨竝許遞,前望入之。
承旨前望入之,李玄翼·尹相定·朴昌壽·洪遠植·金奎弘落點。
傳曰,侍衛軍兵毛具,從便爲之。
政院啓曰,新除授左承旨李玄翼,右承旨洪遠植,左副承旨金奎弘,右副承旨尹相定,同副承旨朴昌壽,竝卽牌招,何如?傳曰,允。
又啓曰,因兵曹啓目,光州牧使,以光山縣監下批,該縣監所佩兵符,令本院改造下送事,允下矣。兵符,今旣改造,監營所上左一隻,所管營所上左一隻,該縣監所佩右一隻,定禁軍下送,依例分上,舊兵符,收聚上送,以爲燒火之地事,全羅監司處下諭,何如?傳曰,允。
又啓曰,因兵曹啓目,上土僉使革罷,以慈城郡守下批,厚州郡守,以厚昌郡守改號下批,該郡守所佩兵符,令本院改造下送事,允下矣。兵符,今旣改造,監營所上各左一隻,所管營所上各左一隻,慈城郡守,厚昌郡守所佩各右一隻,定禁軍下送,依例分上,舊兵符,收聚上送,以爲燒火之地事,平安監司·咸鏡監司處,下諭,何如?傳曰,允。
持平趙在九疏略曰,爲國,以愛民爲本,而愛民,莫先於節用,用不足則民困,民困則國危,古之明王,視民如傷,役使有時,興作有度,什一而稅,一歲之役,無過三日,至於宮室有制,器物有文,無非節用愛人也。惟我殿下,神聖睿孝,丕承艱大,勵精圖治,六年于玆,而豐垣之遹駿頌功,鎬雍之梧鳳呈祥,福宮之建,闉闍之繕,文廟之修,綿歷累稔,僅乃竣事,民亦勞止,迄可小休。又將許多觀宇,欲畢築於時月之間,則民安得不悴,財安得不蹶乎?見今歉荒,賑恤無望,呼邪未息,國不堪用,民不聊生。殿下,民之父母,赤子而飢寒疾病,則父母之心,豈能獨安,待年登力紓,次第營構,恐未爲不可,加以邊圉之憂虞連仍,軍政之解弛許久,億兆願戴之忱,皆萃於殿下一身,殿下,於此而念及,則寧不惕然乎?以殿下大有爲之資,日御經筵,講究心學,知治道之要治心之法,不外乎仁愛誠敬勉循無輟,則可以洞萬化貫萬事矣。臣以遐土疎蹤,不切事體,冒死陳章。伏乞天地父母,特軫民隱,益懋聖學,勿以人廢言焉。省疏具悉。所陳諸條,若是懇摯,甚庸嘉尙,至於土木之役,此豈樂爲之事也?
吏曹參議韓敬源疏。省疏具悉。所請依施。
己巳十一月初二日辰時,上詣勤政殿月臺,景慕宮冬享大祭香祝親傳入侍時,行都承旨南廷順,行左承旨吳夏泳,右承旨金聲根,左副承旨鄭顯裕,右副承旨趙準永,同副承旨楚秉悳,史官缺,檢校直提學李載冕,直提學趙成夏,檢校直閣李淳翼,檢校待敎趙慶鎬,玉堂缺,上具翼善冠·袞龍袍,乘輿出永化門,藥房提調金世均,副提調南廷順,進前問候訖,由崇陽門,入勤政門,至勤政殿月臺。通禮跪啓請降輿,上降輿,通禮導上詣版位,南向立,引儀引獻官右議政洪淳穆,進詣褥位之左。香室官員,奉香祝跪授聲根,聲根,東向跪進,上受之,以授淳穆,淳穆跪受興。通禮導上就祗送位,淳穆奉香祝,由正路出,上鞠躬過,則平身,通禮跪啓禮畢,上還入幕次。少頃,通禮跪啓請出次,上出次乘輿,由勤政門,入崇政門,夏泳請出標信解嚴,由永化門還內。諸臣以次退出。
己巳十一月初二日巳時,上御紫薇堂。進講入侍時,知事崔遇亨,參贊官楚秉悳,檢討官李晩燾,記事官徐胄淳·朴齊用,別兼春秋李承宇,各持孟子第三卷,以次進伏訖。
上在景福宮。停常參·經筵。
弘文館啓曰,校理金亮淵,呈辭在外,上番闕直,事甚未安,典翰金性均,副校理朴定陽,別兼春秋進,校理李龍雨,副校理趙漢益在外,應敎趙秉肅,副應敎金裕行,竝卽牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
注書徐胄淳疏。省疏具悉。所請依施。
己巳十一月初三日巳時,上御紫薇堂。進講入侍時,講官鄭基世,參贊官洪遠植,檢討官鄭友鉉,假注書李鳳德,記注官金鼎燮,別兼春秋朴定陽,各持孟子第三卷,以次進伏訖。上曰,史官分左右。上誦前受音一遍訖,仍開卷,基世讀自從許子之道,止惡能治國家,仍釋義訖,上命授書算于基世,上讀新受音十遍訖,基世還納書算。上曰,孟子,謂許子之道,相率爲僞,惡能治國家,凡事,若以僞而不以誠,則安得以治國乎?基世曰,誠然矣。敎民之道,惟當以誠實爲務,誠實者,信之義也。此所謂民無信不立者,而若以競相欺僞爲心,則果何以治國乎?仍奏曰,凡物之價,隨其精粗而已。輕重大小之中,各自有精粗之不同,輕且小而精者,價猶或倍蓰於重且大而精者,則何可以輕重大小之同,而同其價乎?是以,王者爲國,使民無僞之道,在於同度量正權槪,而物各付物,順物之情,不欲强齊其不齊之物,則其價之當高者高,當低者低,未嘗容私意於其間,民自無僞也。今許子所謂無僞者,乃所以爲僞也,故孟子一言發明,痛斥其遁辭也。蓋此章,有三層節,不用於耕,闢其假托神農之言,用夏變夷,責其從許子之非,市不貳價,辨其相率爲僞之弊,其辭嚴,其義正,所以明先聖之道者,卽此可見矣。友鉉曰,云云。遠植曰,云云。基世曰,昔韓康,賣藥長安市,口不貳價三十餘年,時有女子,從康買,守價不移,女子怒曰,公是韓伯休耶?乃不貳價,康,歎女子知名,遂隱灞陵山,其謂口不貳價,卽一定不二之意也。許子之市價不貳云者,亦與此不同,實行之不得者也。豈不妄哉?缺,上掩卷,上曰,近日稍寒,領府事筋力,益有勝節乎?基世曰,臣父近來寢啖起居之節,雖如常,而精力益爲不逮,每欲一登講席,而未能如誠矣。
上在景福宮。停常參·經筵。
傳曰,左承旨許遞,前望入之。
承旨前望入之,徐臣輔落點。
政院啓曰,卽者獻納金晩植,以其親病,投章徑行,原疏纔已捧入矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
刑曹啓曰,禮曹啓辭內,觀此京畿監司朴永輔啓本,則以爲丁卯條公都會左道被抄儒生丁光燮同姓同行之左燮爲名者,幻名光燮,謂渠被抄,追換赴試之籍單,眩亂觀聽,挽近士習,雖就渝薄,藉其同姓同行,而幻名追單,誣族誣官,揆以典憲,不可仍置,令該曹稟處矣。科場作奸,厥有常憲,上項丁左燮罪狀,令該曹嚴覈得情,照法嚴勘,何如?傳曰,允事,批下矣。謹依啓下,罪人丁左燮,捉來嚴覈,則全昧格例,濫生虛欲,換名入場,冒占科試,奸狀綻露,無辭遲晩云矣。士習雖曰渝薄,冒科自有常憲,依大典會通科場作奸者,限己身降定水軍之文,左燮,依例令兵曹擧行之意,敢啓。傳曰,知道。
獻納金晩植疏。省疏具悉。爾其勿辭往護。
注書洪健植疏。省疏具悉。所請依施。
己巳十一月初四日巳時,上御慈慶殿。進講入侍時,講官趙性敎,參贊官金奎弘,侍講官金裕行,假注書洪基泰,記注官白時範,別兼春秋朴定陽,各持孟子第三卷,以次進伏訖。上曰,史官分左右。上誦前受音一遍訖,仍開卷,性敎讀自墨子·夷之,止則是以所賤事親也,仍釋義訖,上命授書算于性敎,上讀新受音十遍訖,性敎還納書算。上曰,豈以爲非是而不貴也者,此果何謂也?性敎曰,夷之學墨之道,將以移易天下之風俗,則必不以墨道,爲之非而不爲之貴也。孟子,將言夷之之厚葬故,先以此發問而質之也。上曰,以所賤事親,何謂也?性敎曰,墨之治喪,以薄爲貴,則夷之厚葬,反爲墨道之所賤,故詰之以所賤事親也。仍奏曰,是時異說橫行,楊朱·墨翟之道,遍天下,楊氏爲我,是無君也,墨氏兼愛,是無父也。無父無君,是爲戎狄禽獸,而人之道滅矣。故曰,異端之害,甚於洪水,昔禹治洪水,以除民害,其功爲大,而洪水溺人之身,異端陷溺人心,心溺之禍,甚於身溺。孟子爲此懼,辭而闢之廓如,所謂功不在於禹下,而其所闢之也。固未嘗輕接其人,交口競辨,只因其本心,良知良能,淳然使自開悟而已。夷之雖治墨之道,葬其親厚,則本然之良心,尙有所不息者矣。故卒受孟子之言,自覺其非,此可見人性之本善,而廓闢之辭,不惡而嚴,誨人之道,旣明且切,亶在聖上熟玩而深味也。裕行曰,孝者,百行之源也。爲人子者,孰無孝心於其父母哉?特學異端之事親,以薄爲其道,夷子,亦於其中一流,則孟子一生工夫,闢邪說爲己任,故至於此章,告戒詰問,若是丁寧諄複矣。服聖人之衣,言聖人之行,至于今不泯,微孟子而誰哉?闢異端三字,非但爲聖學之關鍵,亦爲治國之要矣。奎弘曰,講官儒臣,備盡無餘,臣無容更達矣。上掩卷,命史官就座,又命退,諸臣以次退出。
上在景福宮。停常參·經筵。
藥房提調金世均,右副承旨尹相定啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,再明日柑製,通方外爲之,試紙,用大好紙,景武臺親臨磨鍊。
傳曰,都承旨·同副承旨許遞,前望入之。
承旨前望入之,南廷順·李起鎬落點。
政院啓曰,來十一日,專經文臣殿講日次,而親臨與命官,何以爲之?敢稟。傳曰,再明日景武臺親臨磨鍊。
又啓曰,來十六日,漢學文臣殿講日次,而親臨與命官,何以爲之?敢稟。傳曰,再明日景武臺親臨磨鍊。
又啓曰,來十八日,專經武臣殿講日次,而親臨與命官,何以爲之?敢稟。傳曰,再明日景武臺親臨磨鍊。
內醫院啓曰,副提調南廷順,今日問安,不爲仕進,卽爲牌招,何如?傳曰,
兵曹啓曰,再明日景武臺親臨漢學文臣殿講時,本曹堂上侍衛,當爲備員,而參議宋熙正在外,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允,許遞。
吏曹口傳政事,以金聲根爲兵曹參議。
義禁府啓曰,再明日柑製,通方外爲之時,本府都事,皆爲赴擧,只有武都事一員,當直入直,而本府入直公事回公都事,及秋成門·金華門禁亂都事,無以推移,假都事四員,令該曹口傳差出,以爲分排擧行之地,何如?傳曰,允。
己巳十一月初五日巳時,上御紫薇堂。進講入侍時,右議政洪淳穆,知事李參鉉,參贊官徐臣輔,檢討官鄭友鉉,假注書李鳳德,記注官方孝隣,別兼春秋朴定陽,各持孟子第三卷,以次進伏訖。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,明日出宮門路,以崇陽門爲之。
傳曰,明日進講停。
禮曹啓曰,卽接永禧殿官員所報,則明日柑製試取時,本殿官員,俱爲觀光云矣,依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
吏曹啓曰,卽接通禮院牒報,則以爲明日親臨景武臺柑製試取敎是時,左右通禮,不可不備,而右通禮李原在,身病猝重,不得進參,卽速變通,及時擧行之地云,右通禮李原在改差,其代,口傳備擬以入之意,敢啓。傳曰,知道。
吏曹口傳政事,以丁觀燮爲右通禮。
兵曹啓曰,因刑曹草記,京畿左道公都會時,科場作奸罪人丁左燮,依律文降定水軍,令兵曹擧行事,命下矣。科場作奸罪人丁左燮,黃海道安岳郡水軍充定,定驛子押送之意,敢啓。傳曰,知道。
己巳十一月初六日巳時,上御紫薇堂。進講入侍時,同知事徐堂輔,參贊官尹相定,侍講官金裕行,假注書洪基泰,記事官朴齊用,別兼春秋金性均,各持孟子第三卷,以次進伏訖。上曰,史官分左右。上曰,上世嘗有不葬其親者,上世,其果何時乎?堂輔曰,太古洪荒之世,人文未闢之時也。上曰,上古不封不樹,其後植木治山,亦始於何時乎?堂輔曰,唐·虞三代之際,禮樂文物,燦然著明,棺槨墳墓之制,漸次大備,至於植木治山,又其後代之事也。上曰,夷子憮然爲間曰,命之矣云,則其後夷子,雖學於墨氏,而今焉受敎於孟子,則慕吾道之正,而悟已學之非,可知矣。畢竟豈不入於正道乎?夷子,墨者也。墨氏之道,以薄葬爲貴,而夷子之厚葬,蓋有天理之不泯處。且其言曰,愛無差等,施由親始,夫愛無差等,雖是墨氏之學,而施由親始,亦夷子一點本然之善心也。故孟子,因其本心之明而開導之敎誨之,乃於太古葬禮之所由起,以明夫一本之意,於是乎吾之言易入,而彼之惑易解,此易所謂納約自牖之義也。聖人敎人之道,於此可見,而人性之本善,尤有驗矣。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,侍衛軍兵毛具,從便爲之。
政院啓曰,來十一日,輪對日次矣,敢稟。傳曰,當次人受點後,日次待令。
承文院啓曰,今此漢學殿講時,副司果趙秉鎬,身病猝重,不得應講之意,敢啓。傳曰,知道。
承文院啓曰,今此漢學殿講時,校書判校韓兢烈,謂以入直,不爲應講,事未前有,萬萬駭然,令該府拿問處之,何如?傳曰,允。
又啓曰,卽見都京禮部咨文,漂民金辛仕等出送事,奏聞咨今纔出來矣。謝恩表正副本,與禮部咨文,改修正安寶後,順付回撥,使之罔夜齎傳於使臣所到處,何如?傳曰,允。
訓鍊都監啓曰,謹依下敎,侍衛將官·將校·軍兵及武藝別監等處,別饒次分給之意,敢啓。傳曰,知道。
己巳十一月初七日巳時,上御景武臺。專經文武臣殿講,漢學文臣殿講,柑製儒生試取入侍時,行都承旨南廷順,左承旨洪遠植,右承旨徐臣輔,左副承旨金奎弘,右副承旨李起鎬,同副承旨尹相定,史官缺,檢校直提學李載冕,直提學趙成夏,檢校直閣李世用,檢校待敎趙慶鎬,玉堂缺,以次侍立。時至,通禮跪啓請外辦,上具翼善冠·袞龍袍,乘輿出永化門,藥房提調金世均,副提調南廷順,進前問候訖,出崇陽門,由神武門,至景武臺,通禮跪啓請降輿,上降輿陞座,廷順進前奏曰,出標信開布城,儒生使之入場乎?上曰,以已下標信擧行,可也。廷順讀奏入門單子訖,奏曰,試官,今當行禮,而侍衛從陞中,有試官蒙點人,使之下去,一體行禮乎?上可之。引儀引柑製讀券官領議政金炳學·朴珪壽·李參鉉·趙基應·金尙鉉,對讀官李世宰·韓敬源,專經文臣殿講考官趙秉昌·趙性敎·鄭海尙,參考官趙慶鎬·李世用·閔謙鎬·申獻求,漢學文臣殿講考官金世均·金基纘·姜蘭馨,參考官洪鍾軒·趙康夏·李根秀·南錫熙,專經武臣殿講考官徐戴淳·李景夏·李周喆,參考官金益容·申橚·李昌漢·具奭祖。文武臣應講人及儒生,行四拜禮,試官,以次就位,炳學進前問候訖,上命書題詩增一線之功,珪壽跪書讀奏訖,敬源奉出懸題,仍命開講。廷順曰,先張已入,出標信開布城,呈券儒生,使之次次出送,何如?上曰,以已下標信擧行,可也。上曰,大臣進前。炳學進前,上曰,向日以各道漏稅結査括事,有所筵敎矣。其間果爲行會,而皆有實效否?炳學曰,向日伏承筵敎,退卽行會各道矣。程里自有遠近,査括不無早晩,所以時日之稍曠,向後勤慢,從當有入聞之道,而道臣·守令,豈敢不誠心對揚乎?上曰,田土之不出稅,軍丁之圖頉,大關典憲,俱非臣分所可爲之事也。更爲申飭於各道,某人之圖免王稅,圖頉軍丁,一一懸錄啓聞之意,分付,可也。炳學曰,田·軍兩政,有國大事也。有土而圖免其稅,有丁而圖頉其役,則事體紀綱,豈容若是?凡圖免圖頉,爲誰爲某,這這査覈,從實啓聞之意,謹當更加關飭矣。仍奏曰,今日筵說,頒諸朝紙恐好矣。上曰,依爲之。炳學曰,卽見先呈試券,句語之無嚴,極爲駭然。此若仍置不罪,日後如此之弊,有不可勝言,當該儒生,分付四館所,移送秋曹,嚴刑遠配,何如?上曰,依爲之。各別申飭于四館所,俾無日後如此之弊,可也。廷順曰,專經文臣應講人趁不待令,萬萬未安,當該人員,所當重勘,而本院請推之外,無他可施之罰,何以爲之乎?上曰,事過後拿處,可也。上入小次,文武臣,以次應講畢,廷順稟科次,上出次,敬源,進前讀奏第一張,炳學稟書等,承旨坼封讀奏訖。命書傳敎曰,柑製詩居首三下進士閔台鎬,直赴殿試,之次草三下幼學金洛九,直赴會試,之次次上進士金明鎭等二人,竝給二分,之次次上幼學鄭徽朝等二人,竝給一分,之次次上幼學李敬雨等四人,各奎章全韻一件贈給。又命書傳敎曰,入格儒生,明日待令,通禮跪啓禮畢,上降座乘輿,由神武門入崇陽門,相定,請出標信解嚴,由永化門還內,諸臣以次退出。
上在景福宮。停常參·經筵。
傳曰,入格儒生入侍。
傳曰,專經文臣·漢學文臣·專經武臣殿講居首人,依例捧傳旨。
政院啓曰,右副承旨李起鎬,今日不爲仕進,卽爲牌招,何如?傳曰,允。
吏曹啓曰,海州判官閔台鎬,親病沈重,不得下去云,改差,何如?傳曰,允。
政院啓曰,副修撰李晩燾,漢學文臣殿講時不通,持平高永錫,漢學及專經文臣殿講時不通,竝依定式,遞差傳旨及禁推傳旨捧入之意,敢啓。傳曰,知道。
以劉學洙·高永錫·任基元·李徽圭·金桂鶴·姜永壽·崔應珏囚單子,傳曰,竝分揀放送。
以李晩燾·裵喆周·張錫默·吳長善·李學年·李喆南·李熙圭·魚允中·趙宇熙·林昺默·金鳴魯·白時洽·李晩燾·丁觀燮·李元祺·睦承錫囚單子,傳曰,竝分揀放送。
以李容萬·韓兢烈囚單子,傳曰,竝分揀放送。
刑曹啓曰,今十一月初七日,親臨景武臺,專經文臣·漢學文臣·專經武臣殿講,柑製通方外儒生試取入侍時,領議政金炳學所啓,卽見先呈試券,句語之無嚴,極爲駭然。此若仍置不罪,日後似此之弊,有不可勝言,當該儒生,分付四館所,移送秋曹,嚴刑遠配,何如?上曰,依爲之。各別申飭于四館所,俾無日後如此之弊,可也事,命下矣。罪人咸興居崔華烈,自四館所捉送臣曹,故謹依下敎。華烈,嚴刑一次後,慶尙道興海郡遠地定配所,卽爲押送之意,敢啓。傳曰,知道。
兵曹啓曰,今日禁軍祿試射時騎芻,當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
又啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
知事金炳國疏。答曰,省疏具悉。實病旣如此,講官今姑許遞,卿其調理焉。
己巳十一月初八日巳時,上御慈慶殿。進講入侍時,講官金世均,參贊官金奎弘,侍讀官金裕行,假注書李鳳德,記注官白時範,別兼春秋金性均,各持孟子第三卷,以次進伏訖。上曰,史官分左右。上誦前受音一遍訖,仍開卷,世均讀奏新受音,自陳代曰不見諸侯,止亦可爲歟。上曰,陳代,勸孟子以枉尺直尋,而孟子,以虞人非其招不往之事答之,陳代,其必不知孟子之守正道而然矣。世均曰,陳代雖無足稱道於門弟之列,寧或全昧孟子守正之意,而爲此說者,以其工夫未成,功利先於義理之致也。上曰,將殺之云者,果不至於殺耶?世均曰,齊景公,以虞人之不至,將罪之,虞人告之曰,昔先王,旌以招大夫,弓以招士,皮冠以招虞人,臣不見皮冠,故不敢進,公乃舍之矣。仍奏曰,凡君子出處行止,固無所枉,不可見利忘義,而陳代,以枉尺直尋,勸見諸侯,孟子之於諸侯,曷嘗有不盡其禮而往見者乎?伊尹之耕於莘,太公之釣於渭,苟無湯·文之先聘,必不先往,枉小而伸大者,不過是蘇秦·張儀之流,合從連衡,紛紜於功利之說者也。是豈君子守正之道?虞人,猶尙非其招不往,況以孟子之賢,不顧義而先見諸侯哉,人若惟利是趨,則亦將枉尋直尺,末流之弊,必當難言,枉己而直人者,亦未之聞也。此不可但以義與利言,卽是事理之固然矣。以下缺
己巳十一月初八日巳時,上御慈慶殿。入格儒生入侍時,右副承旨金奎弘,假注書李鳳德,記注官白時範,別兼春秋金性均,以次進伏,儒生等,序以階下訖。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,政官牌招開政,如有違牌,勿爲呼望。
傳曰,在外金吾堂上·敦寧都正·工曹參議許遞,今日政差出。
三軍府啓曰,卽接禁衛營所報,則依定式十一月·十二月習陣,不爲設行云矣,敢啓。傳曰,知道。
議政府啓曰,卽見京畿監司朴永輔災實分等狀啓,則陽川等十三邑鎭,置之尤甚,高陽等十四邑,置之之次,利川等八邑,置之稍實,新舊災三千四百九十六結六十一負一束,特許準劃,壬辰旱田災三百四十七結一負七束,更展三年之限,後錄諸條,竝請令廟堂,稟旨分付矣。其一,大興·臨津·長山等餉穀,依已例,全數捧留,本邑附近民之自願輸納者,依願許施,耗條竝爲代錢輸送事也。其一,禁·御兩營江都留餉米·太,及守·摠兩營壯抄牙兵身米,依已例代錢收捧事也。其一,各衙門各營房屯土,勿拘定摠,從實收稅事也。其一,推奴徵債,限明秋防塞事也。雨暘不愆,人功得宜,中間若而邑圭璧之薦,不過幾日而止。以鋤以犂,載耕載播,向晩霜信之退,蔚有實穎之美,藉有沿峽之稍優稍遜,此不可以一切歸之災傷,所請新災置之尤甚,以之次施行,舊災與壬辰旱田災之査得七百結,旣使之當年出稅,則其餘千有餘結,將日窮索苛摘,而莫之變動可乎?土無遺力,地無遺利,莫近日若焉矣。苟其另加査括,亟行爬櫛,所得之數,必不零星之至此,自明年,一竝執稅,俾無虛實相蒙之弊,餉穀,係是軍需攸重,大興全數上城,臨津·長山,折半捧留,耗條特許代納,外此諸條,俱欲便民,竝依施,何如?傳曰,允。
吏曹啓曰,京畿積城居幼學白樂成呈狀內,矣身父幼學興洙,今年爲一百歲,公忠道忠州居幼學崔鶴周呈狀內,矣身父幼學鉉玉,今年爲一百歲,江原道江陵居幼學朴海臣呈狀內,矣身父通政星進,今年爲一百歲,而俱爲見漏於本道應資老人抄啓中,未蒙恩資事來訴,故考見帳籍,則其年,果爲的實矣。在外如此之人,追後啓稟蒙恩,多有已例,今日政加資下批之意,敢啓。傳曰,知道。
有政。吏批,判書南性元,參判金基纘式暇,參議鄭稷朝進。
吏批啓曰,行判書南性元,參判金基纘竝式暇,小臣獨政未安,何以爲之?敢稟。傳曰,只出緊任。
又啓曰,海州牧判官,今當差出,而本州,以營下劇邑,物衆地大,素稱難治,不可不擇差,他道有聲績守令,竝擬,何如?傳曰,允。
以黃鍾運爲持平,李殷春爲副修撰,朴齊淵爲敦寧都正,李裕奭爲禮曹參議,李廷斗爲工曹參議,朴鳳夏爲海州判官,嚴錫鼎·金基纘爲同義禁,前縣監李普憲,今超通政加資事承傳。再政。以金觀孝爲兵曹參知,趙秉鎬爲司成,尹滋華爲直講,李恒愚爲禮賓主簿,崔鶴昇爲大興郡守,知義禁單嚴錫鼎,書題單金學魯。故判官金億萬,贈左承旨,故守門將金億熙,贈兵議,故僉知金順,贈兵參例兼,已上忠節卓異贈職事承傳。故學生姜仁煥·白東權,已上贈童敎,孝行卓異贈職事承傳。
兵批,以洪俊林爲古突山別將,同知加設三單白興洙·崔鉉玉·朴星進,副司果宋寅玉。
己巳十一月初九日巳時,上御慈慶殿。進講入侍時,知事嚴錫鼎,參贊官李起鎬,檢討官鄭友鉉,假注書洪基泰,記注官方孝隣,別兼春秋金性均,各持孟子第三卷,以次進伏訖。
上在景福宮。停常參·經筵。
藥房都提調金炳學,提調金世均,副提調南廷順啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,大臣·政府堂上引見。
三軍府啓曰,卽接御營廳所報,則依定式十一月十二日習陣,不爲設行云矣,敢啓。傳曰,知道。
敦寧都正朴齊淵疏。省疏具悉。所請依施。
吏曹參議鄭稷朝疏。省疏具悉。爾其勿辭察職。
己巳十一月初十日巳時,上御慈慶殿。藥房入診,大臣·政府堂上引見入侍時,都提調金炳學,提調金世均,右副承旨李起鎬,假注書李鳳德,記事官朴齊用,別兼春秋趙肅夏,檢校待敎趙慶鎬,右副承旨李起鎬,假注書李鳳德,事變假注書車有聲,記事官朴齊用,別兼春秋趙肅夏,領議政金炳學,右議政洪淳穆,政府堂上李景夏·李周喆·金世均·兪鎭五·李章濂·李元熙·嚴錫鼎·李參鉉·許熠,修撰鄭友鉉,以次進伏,醫官李慶年·洪顯普·朴時永·金在瑚,進伏楹外訖。上曰,史官分左右。炳學,進前問候訖,奏曰,醫官待令,使之入診乎?上可之。顯普等,以次進候,退伏楹外訖,炳學曰,脈候奏之。顯普等奏曰,脈候左右三部調均矣。上命醫官先退,上曰,次對爲之。炳學曰,宗廟·永寧殿,往往有滲漏處,每經一番潦雨,未嘗不從便修改,而事體則誠甚悚悶,迨此經始,克圖一新,有不容少緩矣。其令營建都監,待開春涓吉始役,俾卽告竣之地,而移奉儀節,敬遵已行之禮,臨時稟旨擧行之意,分付該曹,何如?上曰,事體重大,移奉權安之節,令儀曹,考例擧行,可也。出擧條炳學曰,奉常寺栗木敬差官,每式年輪回下去三南等地,而明年,卽其當次也。雖是由來定例,挽近許多貽弊,不但爲沿路廚傳之爲可念,則凡係民邑之所相妨,不可無通變之擧,從今以後,栗木斫取與陪進等節,竝令各其道,別定差員擧行恐好,故敢達矣。上曰,依爲之。出擧條炳學曰,蔭初倅之爲六年窠,卽定典也。咸悅·牙山,俱是兩次領運後陞遷也。故所以爲三年窠,而牙山領運,已爲革罷矣。旣不得如前陞遷,而瓜限則仍無通變者,實非綜核之政,自今爲始,以六年窠施行事,分付銓曹,何如?上曰,依爲之。出擧條炳學曰,朝家取人,本無區別,蔭補各岐皆有其選,而惟獨中人生進之許久積滯,實不無向隅之歎矣。臣意則勳府自辟禮賓參奉,一番則中人生進中自銓曹檢擬,一番則忠義中自勳府自辟,使之間窠輪回,恐合疏鬱之政,而因此而又有所仰達者矣。邇來勳府忠義,種種有來歷不明之冒錄者,此亦蔭路序陞之階,則何可一任淆雜,莫之釐正乎?已往,固不必一一追究,而繼自今,精白選擇,的知其某勳某裔,消詳懸錄,枚報廟堂後,移送自辟望事,著爲定式,何如?上曰,此果疏鬱之政也。見今時仕人陞六,其代,爲先檢擬,可也。出擧條炳學曰,長峯別將,卽畿營自辟,而以其瓜限之爲一周年,鎭屬島民,疲於迎送云,顧其事勢,有不容不然者矣。更以二十四朔爲定,俾除殘堡難支之弊,且海防要衝之地,形便緩急,實爲沁府之翼蔽,而雖以文殊鎭言之,關隘去處,亦不可異同,其節制之方,竝屬鎭撫營,交代之必爲面看,去留之不得自擅,使之著式施行事,分付,何如?上曰,依爲之。出擧條上曰,大臣就座。起鎬曰,諸宰奏事。景夏等曰,無所奏矣。起鎬曰,玉堂所懷奏之。友鉉曰,人主一心,萬化之本也。從古聖王,莫不孜孜於心學之工,惟敬是已。蓋敬者,貫終始掇上下,而主一無適之謂也。人主端本出治之道,捨是何以哉?臣竊伏覩殿下求治之心好學之誠,勤且切矣。臣固欽仰萬萬,去月非時之雷,殿下減膳責躬之敎,惕勵恐懼,藹然於辭旨之間,可以仰答天心,轉災爲祥。惟敬之一字,無過於講學一事,伏願殿下,惕勵於對越之誠,益勉修省之工,頻接臣隣,克勤克敬,以實心實學,措諸政化,則緝熙之學,郅隆之治,亶不外乎是,伏願懋哉。上曰,所陳甚好,當留念矣。出擧條起鎬曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退,諸臣以次退出。
己巳十一月初十日巳時,上御慈慶殿。進講入侍時,領議政金炳學,同知事尹秉鼎,參贊官尹相定,檢討官鄭友鉉,假注書洪基泰,記事官朴齊用,別兼春秋趙肅夏,以次進伏訖。
上在景福宮。停常參·經筵。
政院啓曰,右承旨徐臣輔,今日不爲仕進,卽爲牌招,何如?傳曰,允。
以右承旨徐臣輔牌不進罷職傳旨,傳曰,只推。
傳曰,檢校直閣李世用,馳詣仁陵,奉審摘奸,仍留監祭,仍詣獻陵,一體奉審以來。
兵曹啓目粘連,觀此鎭撫使李容熙狀啓,則中軍李容儀,聲績旣著,吏校自戢,董城役而工募喜版鍤之操,嚴防守而士卒樂甘苦之同,一境咸頌,壁壘增彩,瓜期在邇,軍民願借,特爲限一瓜仍任,俾爲責成之地事,令該曹稟處亦爲白有臥乎所,士卒樂甘苦之同,工募喜版鍤之操,壁壘增彩,軍民願借,茂著之績,誠爲嘉尙,依狀請施行,何如?啓依允。
吏曹判書南性元疏。答曰,省疏具悉。重任何可輕遞?卿其勿辭,益勉恢公之責。
己巳十一月十一日巳時,上御慈慶殿。進講入侍時,講官金在顯,參贊官金奎弘,侍讀官趙秉肅,假注書李鳳德,記注官金鼎燮,別兼春秋趙肅夏,各持孟子第三卷,以次進伏訖。上曰,史官分左右。缺,在顯曰,君子之仕,爲其行道也。所以無君,則皇皇焉如有求而不得也,三月無君,而至於弔者,人之所重者祭也。一年四祭,則三月無君則無祿可祭,故所以弔也。又奏曰,贄,所以見君之禮也。戰國時宦遊列國,之楚之齊,惟其所適,出疆者,欲其見君,故必載贄也。又奏曰,大丈夫,豪傑英雄之稱,而宋康節詩曰,富貴不淫貧賤樂,男兒到此是豪雄,蓋牢礭不動之謂也。食前方丈,侍妾數百,得志不爲者,此之謂富貴不能淫也。一簞食一瓢飮,居陋巷不改其樂者,此之謂貧賤不能移也。刀鋸在前,鼎鑊在後,談笑而不變色者,此之謂威武不能屈也。伊尹始耕於莘野,囂囂然若將終身,及應三聘之禮,幡然釋耒而起,自任以堯·舜君民,此之謂得志與民由之,不得志獨行其道也。
上在景福宮。停常參·經筵。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
大妃殿,進御二錢重人蔘粟米飮,自今日一貼式,限一貼煎入事,榻前下敎。
政院啓曰,明日常參·經筵,取稟。傳曰,停。
又啓曰,右副承旨李起鎬,同副承旨尹相定,今日不爲仕進,竝卽牌招,何如?傳曰,允。
以右副承旨李起鎬牌不進罷職傳旨,傳曰,只推。
以京畿監司朴永輔狀啓,高陽郡守朴孝憲遭母喪事,傳曰,令該曹口傳,勿拘常格,各別擇差,不日下送。
吏曹口傳政事,以尹琓爲高陽郡守。
議政府啓曰,錦伯加年之限,行且報滿矣。此道臣許多施措,已是聲聞之所蔚然,而此時全省之賴安,實爲群情之惜去,公忠監司閔致庠,更加一年仍任,俾爲終始成效之地,何如?傳曰,允。
都監啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
吏曹啓目粘連,觀此全羅監司徐相鼎狀啓,則以爲雲峯縣監任百源,三載分符,一念求芻弊矯廩捐,排劃得宜,民蠲別還耗,施措不差,軍減貢布徵,修繕告竣,館廨一新,戢捕尙嚴,邑村賴安,吏民咸頌,今當瓜熟,衆情惜去,特許仍任事,令該曹稟旨分付是如爲白有臥乎所,道臣狀辭旣如是,雲峯縣監任百源,姑爲仍任,何如?啓依允。
己巳十一月十二日巳時,上御慈慶殿。進講入侍時,講官金學性,參贊官徐臣輔,檢討官李殷春,假注書白時洽,記注官白時範,別兼春秋趙肅夏,各持孟子第三卷,以次進伏訖。上曰,史官分左右。缺,學性曰,向者殿下所以講讀之際,有收心操心之聖敎,講學之要,在於操心,殿下先已覺得,而伏覩今日進讀,與向者聖敎有異。是殿下,旣知之而未之行也。若在此心於書冊,專一無他,則無誤讀之患,若不操存,則未能專一,不能專一,則雖至百遍,未見其實得之效,伏願益加警惕體念焉。
上在景福宮。停常參·經筵。
政院啓曰,左副承旨金奎弘,今日不爲仕進,卽爲牌招,何如?傳曰,允。
以左副承旨金奎弘牌不進罷職傳旨,傳曰,只推。
政院啓曰,明日傳香,禮房承旨當爲齋宿,左承旨洪遠植,所當牌招,而拘於廳規,不得請牌,何以爲之?敢稟。傳曰,牌招。
傳曰,奉審閣臣入侍。
己巳十一月十三日巳時,上御慈慶殿。奉審閣臣入侍時,同副承旨尹相定,假注書白時洽,記注官方孝隣,別兼春秋李承宇,檢校直閣李世用,以次進伏訖。上曰,史官分左右。上曰,閣臣進前。世用進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留與祭,將事安寧之意,敢此仰達矣。
己巳十一月十三日巳時,上御慈慶殿。進講入侍時,講官姜㳣,參贊官李起鎬,侍讀官李龍雨,假注書李鳳德,記注官方孝隣,別兼春秋李承宇,各持孟子第三卷,以次進伏訖。上曰,史官分左右。缺,上曰,君子若枉道而循利,則其恥甚於踰墻鑽穴矣。㳣曰,士之失身,比之女之失行,自古而然矣。但士之不自修自重,殆有甚焉。孟子不見諸候,不欲枉道故也,枉道而能直人者,未之有焉。昔伊·傅之出處,必得禮聘,故得行其道,而周霄,戰國之策士,只知功利,而不知君子之道,以急仕難仕爲二致,而先儒之言,以爲急仕爲行道也,難仕爲守道也,其實一也。戰國策,陳軫,對秦王曰,楚人有兩妻者,有人誂其長者則詈之,誂其少者則許之,其後有兩妻者死,客問於前日所誂者,長與少間,將何取之?誂之者曰,吾欲取長者,在他人則欲其許我,在我則欲其詈之。以此觀之,士之守道不枉者,君上之所當取也,士之枉道求仕者,君上之所當不取也。起鎬曰,云云。㳣曰,此章內不由其道四字最緊,君上有君上之道,臣子有臣子之道,女子有女子之道,各盡其道,則自無枉道徇利之患矣。論語荷篠丈人與沮·溺,皆潔身不仕,此所謂不仕無義也。苟皆以不仕爲高,則人主,將誰與治國乎?孟子之仕,欲行道也,難仕,不欲枉道也。上曰,此是過孔氏之門荷簣者也。㳣曰,然矣。上曰,當時之君,如以禮來聘,則孟子豈不仕乎?㳣曰,然矣。當時之君,皆尙功利,不知仁義,故全昧君子之出處也。上曰,周霄,不知孟子之守正道矣。㳣曰,然矣。
上在景福宮。停常參·經筵。
自三更至五更,灑雨下雨,測雨器水深二分。
傳曰,禮房承旨,馳詣宗廟·景慕宮,奉審摘奸以來。
政院啓曰,右承旨徐臣輔,右副承旨李起鎬,今日不爲仕進,竝卽牌招,何如?傳曰,允。
以右承旨徐臣輔牌不進罷職傳旨,傳曰,只推。
議政府啓曰,卽見黃海監司曺錫輿狀啓,則壬戌蕩還後,京司支放穀耗條,未蒙區處,自該邑每年給代者,信川,爲四千七百四十三石零,文化,爲一萬二百十九石零,每當秋捧,未免白徵,特許竝耗永蕩,俾蒙究下之澤云矣。今當釐正之會,權輿而得其平,豐約而適其中,則其在民邑,豈不誠幸甚至哉?第此兩邑穀之竝耗請蕩,事係難愼,有不可遽然議到,凡所措劃之方,自本道,從長變通,期有實效事,分付,何如?傳曰,允。
宗親府啓曰,明日,卽天漢殿望奉審日次,臣周喆,進詣擧行之意,敢啓。傳曰,知道。
己巳十一月十四日巳時,上御慈慶殿。進講入侍時,知事崔遇亨,參贊官尹相定,檢討官鄭友鉉,假注書白時洽,記事官朴齊用,別兼春秋李承宇,各持孟子第三卷,以次進伏訖。
上在景福宮。停常參·經筵。
藥房提調金世均,副提調南廷順啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會之意,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
議政府啓曰,關西後運襦衣二百二十領,紙衣一百領,照數種量,木品·紙品,亦爲看審監封,逢授於齎去禁軍處,沿路輸運,及本道頒給等節,更爲各別關飭之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
御營廳啓曰,本廳哨官白贇洙·朴熙淳,俱有身病,勢難察任,竝改差,何如?傳曰,允。
己巳十一月十五日巳時,上御慈慶殿。進講入侍時,右議政洪淳穆,講官朴珪壽,參贊官李起鎬,侍讀官李龍雨,假注書李鳳德,記注官金鼎燮,別兼春秋李承宇,各持孟子第三卷,以次進伏訖。
上在景福宮。停常參·經筵。
以司謁口傳下敎曰,十五日黃昏,金命吉爲名漢,攔入隆武堂,被捉於守直內官云,令兵曹査實以入。
以司謁口傳下敎曰,春生門·秋成門排置將卒,卽嚴宮禁之意也。流丐之輩,無難投入,不得禁防,是豈法綱乎?自兵曹嚴飭兩營,更無此等之弊。
以黃海監司曺錫輿狀啓,鳳山郡査丁之際,偸弄諸條,覈實登聞事,傳曰,蔡東述之許多執贓,已無可言,而此非一朝一夕之故,則其在按察之地,今始登啓,有若掩覆者然,按察一道之謂道臣,而道臣所以按察者,固如是乎?卿則從重推考。
禮曹啓曰,卽接海州幼學柳萬寧所志,則以爲同姓八寸弟萬利,婦妾俱無子,以其同姓六寸弟萬觀第二子晠,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記,事載法典,而門長柳萬寧所訴,旣如此,柳萬觀第二子晠,立爲柳萬利之後,何如?傳曰,允。
訓鍊都監啓曰,本局千摠李泰鉉,身病猝重,勢難察任,改差,何如?傳曰,允。
兵曹啓曰,以司謁口傳下敎曰,十五日黃昏,金命吉爲名漢,攔入隆武堂,被捉於守直內官云,令兵曹査實以入事,命下矣。謹依下敎,卽爲究問,則稱以本是春川之人,早失父母,無依無家,行乞資生,而近日則乞食於新寺矣。昨日夕時,偶到秋成門外,望見松林之間,有大家,認以寺刹,乞食投宿次,入去之際,被捉云。故觀其貌樣,則蓬頭亂髮,面目瘦黑,布衣垢弊,凍餒之狀,形於氣色,癡騃之態,見於言辭,眞所謂不分東西者也。別無更問之意,敢啓。傳曰,知道。
政院啓曰,闕門把守,何等嚴重,而金命吉爲名漢,從秋成門攔入隆武堂,致勤査實以入之下敎,事未前有,萬萬驚悚,常時不能檢飭之該營大將,推考,把門將校,令攸司從重科治,何如?傳曰,允。
兵曹啓曰,卽伏見傳敎下者,十五日黃昏,金命吉爲名漢,攔入隆武堂,被捉於守直內官云,令兵曹査實以入事,命下矣。闕門把守,何等愼重,而有此狂漢攔入,至於闕內經夜之境,常時不能檢飭之失,臣不勝惶恐,而攔入之漢,移送秋曹,照法嚴繩。雖以該營大將言之,當時苟能操飭,豈容若是?不飭之失,在所難免,御營大將李元熙,從重推考,把守校卒,令該營,嚴繩徵勵,何如?傳曰,此漢,爲失性,則不必深究,特爲放送,而當此隆寒,薄着乞食,亦甚可矜。令本曹,冬衣造給,該營大將以下,已有處分矣。
己巳十一月十六日巳時,上御慈慶殿,進講入侍時,講官趙性敎,參贊官金奎弘,檢討官朴弘壽,假注書白時洽,記注官白時範,別兼春秋趙秉鎬,各持孟子第三卷,以次進伏訖。上曰,史官分左右。上誦前受音一遍訖,仍開卷,性敎讀自孟子曰湯居亳,止此之謂也,仍釋義訖,上命授書算于性敎,上讀新受音十遍訖,性敎還納書算。上曰,湯之待葛伯,可謂至矣。葛伯則奪其黍稻,殺其童子,是何人道乎?性敎曰,然矣。葛伯之無道殘暴,實是夷狄禽獸之類也。上曰,似此無道之類,何以爲伯乎?性敎曰,此必世襲其爵,而其時爲伯者,若是殘暴也。蓋聖人之心,至公無私,非爲獨善其身,必欲兼善天下,堯·舜,以民皆仁壽爲福,湯·武,以弔民伐罪爲心,非若戰國之君,利其災樂其禍,專以殺伐爲事者也。湯之於葛,有隣國之義,葛之放縱,雖至於不祀,以成湯寬仁之德,不忍加之兵。猶冀其悔過遷善,使人遺牛羊而供犧牲,往爲耕而供粢盛,俾得以感發善心,以祀其先,愛人之心,發於至誠,交隣之道,至矣盡矣。惟彼葛伯,不惟不率敎,乃反奪其黍稻,殺其餉者,斯可謂下愚不移自取滅亡者耳。夫然後一征,自葛始用兵,是湯之得已也哉?亦由於爲天下救民生之盛德也。聖人用心之至公無私,於此尤可驗矣。弘壽曰,人君爲治之道,在於發政施仁,而尤貴乎自治修德,故尙書,有三旬苖民逆命,帝乃誕敷文德之語,魯論,有季氏將有事於顓臾,孔子曰,遠人不服則修文德以來之訓。然則成湯,非不知葛伯之惡,而猶使遺之牛羊,且使亳衆,往爲之耕者,此卽施仁修德之道也。奎弘曰,大抵人君行王政之要,不在於國之大小,而在於得民心,苟得民心,則四海之內,自然歸服矣。何憂乎國之偏小,而孟子所答者,在於得民心也。上曰,觀乎昨日自止內集註,則宋王偃之所爲,誠可怪矣。性敎曰,宋王偃之殘暴無道,與桀無異,故號曰桀宋者,是也。上曰,桀宋之桀字,是桀·紂之桀字歟?性敎曰,然矣。上曰,孟子弟子,誰稱最矣耶?性敎曰,萬章·公孫丑之徒,無稱於後世,惟樂正子克有好善之名,孟子所以與之也。上曰,孟子門人,不及於孔子弟子,遠矣。性敎曰,誠然矣。孔門弟子,有身通六藝者七十二人,孟子門人,未聞有卓異之行,戰國之時,專尙功利,罕有好學之徒故耳。上掩卷,命史官就座,又命退,諸臣以次退出。
上在景福宮。停常參·經筵。
政院啓曰,來二十一日輪對日次矣,敢稟。傳曰,當次人受點後,日次待令。
兵曹啓曰,傳曰,此漢旣爲失性,則不必深究,特爲放送,而當此隆寒,薄着乞食,亦甚可矜,令本曹,冬衣造給事,命下矣。謹依下敎,金命吉冬衣造給放送,春生·秋成兩門嚴束,亦以傳敎內辭意,嚴飭分付於兩營之意,敢啓。傳曰,知道。
御營廳啓曰,本廳哨官田基豐,身病甚重,勢難察任,改差,何如?傳曰,知道。
刑曹啓曰,把門將校羅貴得科治啓目,特爲放送事,判下矣。謹依下敎,罪人羅貴得,卽爲放送之意,敢啓。傳曰,知道。
己巳十一月十七日巳時,上御慈慶殿。進講入侍時,知事李參鉉,參贊官尹相定,侍讀官李龍雨,假注書李鳳德,記注官白時範,別兼春秋趙秉鎬,各持孟子第三卷,以次進伏訖。
上在景福宮,停常參·經筵。
淑夫人李氏卒逝後,大殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。望哭後,大殿·中宮殿,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
進御二錢重人蔘粟米飮,自今日一貼式,限四貼煎入事,榻前下敎。
政院啓曰,藥房都提調·提調,持粟米飮來待矣。傳曰,封入。
又啓曰,右副承旨李起鎬,今日不爲仕進,卽爲牌招,何如?傳曰,允。
傳曰,公事不審之中官黃胤明,從重推考。
傳曰,自今日進講停。
傳曰,聞副護軍趙慶鎬夫人,病患沈重云,遣御醫不離看病。
傳曰,副護軍趙慶鎬夫人喪變,更何言更何言?以其賢淑之姿,意謂永享天年,急報遽至,凶聞遂徹,愕然驚慟,曷以爲心?當自內擧哀,少伸至情,而東園副器,另擇以送,特施三等禮葬,成服日,遣內侍致祭,祭文,親撰以下,仍爲望哭於禁川橋矣,該房知悉。
傳曰,副護軍趙慶鎬夫人喪,緞屬五端·錢一千兩·米三十石·布木各二同·全漆一斗,令度支輸送。
傳曰,大院君府大夫人此時諸節,必致受損,遣都承旨問候以來,粟米飮,藥房副提調,逐日奉進。
傳曰,藥房副提調,率醫官粟米飮,逐日待令于本宮。
傳曰,自明日至成服日,都承旨問候于本宮以來。
藥房副提調南廷順書啓,臣待令于本宮,仍留之意,已爲馳啓,而奉承大院君命意,副提調之仍留,甚涉未安,卽爲撤還爲好,爲敎,何以爲之?敢稟。答曰,命意雖是如此,其在事體,豈可遽爾撤還乎?
又書啓,臣伏承命意雖是如此,其在事體,豈可遽爾撤還之下敎,而又伏承大院君命意,私心去益未安,卽爲撤還之意爲敎,何以爲之?敢稟。傳曰,命意如是屢屢,姑爲撤還。
傳曰,發遣吏郞,諸執事淸齋與否,摘奸以來。
三軍府啓曰,卽接訓鍊都監所報,則今十一月十九日,習陣日次,而夏而六月·七月,冬而十一月·十二月停操事,曾有受敎,依例停心云矣,敢啓。傳曰,知道。
上在景福宮。停常參·經筵。
藥房提調金世均,副提調南廷順啓曰,伏未審夜間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,藥房提調,持粟米飮來待矣。傳曰,封入。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,時·原任大臣,率禮堂明日來待。
傳曰,纔有疏批矣,副護軍趙慶鎬夫人禮葬置之,葬需,令度支從厚輸送。
以平安監司韓啓源狀啓,江東懸令呂圭益遭父喪事,傳曰,令該曹,口傳各別擇差,催促下送。
副護軍趙慶鎬疏略曰,臣於悲悼酸苦之中,伏見傳敎下者,十行恩言,惻怛隆重,逝者若有知,其必感泣,而至於禮葬之命,揆以私分,不敢冒受,乞寢前旨,俾全微諒焉云云。省疏具悉。情懇旣如此,禮葬特令收還,而予之情私,益切慟衋矣。
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹冬至單子問安。答曰,知道。
政院啓曰,議政府郞廳來言,今日賓廳日次,而冬至問安相値,不得來會云矣,敢啓。傳曰,知道。
政院啓曰,藥房都提調·提調,持粟米飮來待矣。傳曰,封入。
政院啓曰,時·原任大臣,率禮堂依下敎來待矣。傳曰,入侍。
傳曰,諸大臣之面懇,旣縷縷,明日望哭,當自內爲之矣,該房知悉。
吏曹口傳政事,以李容萬爲江東縣令。
禮曹,來庚午年正月初三日,行宗廟·永寧殿春享大祭香祝,親傳,取稟。奉敎敬依。
禮曹,來庚午年正月初五日,行社稷祈穀大祭香祝,親傳,取稟。奉敎敬依。
禮曹,來庚午年正月十二日,行星壇祭香祝,親傳,取稟。奉敎敬依。
禮曹,來庚午式年,進士覆試,來二月十九日生員覆試,同月二十一日,生·進放榜,三月初十日卯時,文武講經,同月十七日,武科覆試,同月同日,文科會試,講畢後間一日,文武科殿試,四月十一日,文武科放榜,同月十九日卯時,雜科覆試,同月二十四日,雜科放榜,五月十二日巽時。
禮曹啓曰,今此冬至諸道所封賀箋中,沃溝縣監李鍾健,高敞縣監吳永運,雖非應封官,以前軍職封進矣。一體看審捧入之意,敢啓。傳曰,知道。
吏曹啓曰,禮曹正郞安翊豐,除拜後過限未肅拜,奉常寺判官吳長善,以其身病,呈狀乞遞,竝改差,何如?傳曰,允。
吏曹啓曰,成均館學諭康炳迪,受由過限不上來,罷職,何如?傳曰,允。
禮曹,來十二月初六日,大王大妃殿誕日陳賀,應行節目,參考前例磨鍊,依此擧行,何如?啓,旣承慈敎,權停爲良如敎。
己巳十一月二十日巳時,上御慈慶殿。時·原任大臣,率禮堂入侍時,左承旨洪遠植,假注書李鳳德,別兼春秋李承宇·朴定陽,判府事李裕元,領議政金炳學,右議政洪淳穆,禮曹判書兪鎭五,參判徐承輔,參議李裕奭,以次進伏訖。上曰,史官分左右。裕元,進前奏曰,節屆南至,百祿鼎臻,我殿下愛日之誠,億萬生祝岡之忱,曷有其極,日前遭同氣之慼,伏想聖衷悲疚矣。此時聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,一樣矣。上曰,明年太歲,王大妃殿寶齡,光躋四旬,欣祝之忱,曷以形喩?謹遵已行之例,宜擧上壽之禮,而自內屢請,未承勉從之敎,故月正告布之節,欲與卿等,相議而行之矣。裕元曰,明年,卽我王大妃殿下寶齡,光躋四旬也。殿下歡欣之衷,宜有飾慶之擧,今此下詢儀文,自有我家典禮,而仰體撝謙,雖不張大,三呼九如之祝,輿情攸同,邦禮卽然,臣不勝攢祝萬萬矣。炳學曰,明年太歲,惟我王大妃殿下寶齡,光躋四旬稱慶,國朝已行之典也。臣等,亦將求對仰請,際伏承來待之敎,奉有俯詢之盛,聖上歡祝之心,益復攢頌,臣等欣忭之忱,曷以形達?仰體撝謙之德,雖不張大儀節,誕擧三呼,齊獻九如,邦禮攸在,群情此切,伏願卽降成命,以爲知委擧行之地焉。淳穆曰,王大妃殿下寶齡四旬,誕屆明年,我殿下懽欣之衷,其必有克盡誠禮,謙光盛德,將順爲美,則今玆下詢,卽所以參酌節文,胥悅神人,而擧嵩呼之儀,迓川至之祿,卽臣等忭祝之忱,無容更達矣。傳曰,明年卽我王大妃殿寶齡,洽滿四旬之歲也。予小子岡陵之祝,曷有其已?仰體撝謙之德,雖不敢張大飾慶,當於月正元日,親上表裏,致詞箋文告布等節,令該曹磨鍊以入。炳學曰,料外同氣之慼,聖衷伏想悲慟,而此時聖體,易致受損,下情實不任區區伏慮。且當寒節,外或有輪感,日候甚不調,明日若行望哭之禮,則觸冒勞動,有欠於大聖人節宣之方,我慈聖惟憂之念,亦復何居?伏乞亟收成命,以副郡下顒祝之望焉。上曰,遭此同氣之喪,悲慟難抑,而哭盡一哀,卽予少伸情禮,故已有成命,而日候與輪感,雖如是,此異於闕外動駕,有何損於節宣乎?裕元曰,殿下情理雖如此,都相所奏之言,實合於節宣之方,伏願允從焉。淳穆曰,聖懷悲慟,雖今歷日,必有所轉益難抑,而邇來寒燠不適,輪感頗盛,明日望哭之節,毋論闕外闕內,其爲勞動則一也。我慈聖憂慮之切,豈可不仰念乎?亟寢成命,懋盡節宣之方,千萬顒祝。上曰,予之情私,雖如此,卿等之面懇,旣如是縷縷,不得已勉從矣。炳學曰,自內望哭,無異於闕內望哭,而殿下情理之悲慟,實無仰達之辭矣。鎭五曰,來庚午年元朝,王大妃殿寶齡四旬,稱慶陳賀時,大殿·大王大妃殿·王大妃殿·大妃殿·中宮殿,陳賀箋文,方物物膳,依例封進之意,知委京外箋文頭辭,令文任撰出,何如?上曰,依爲之。旣承王大妃殿下敎,外道方物物膳,置之,可也。出擧條鎭五曰,來庚午年元朝稱慶陳賀時儀節,當爲磨鍊,謹依已例,以親上致詞箋文表裏後,親臨受賀磨鍊乎?上曰,親臨磨鍊,可也。出擧條上曰,史官就座。命大臣先退,又命退,諸臣以次退出。
上在景福宮。停常參·經筵。
淑夫人李氏成服後,大殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,明日當覲於本宮矣,該房知悉。侍衛從略磨鍊,鼓次置之。
傳曰,動駕時軍數,訓局步軍二哨,馬軍一哨,訓將率領,爲先廂,禁營步軍二哨,兩營騎士各一番,禁將率領,爲後廂,禁軍一番爲之,留陣留營置之。
傳曰,明日動駕時,不緊侍衛,置之。
以司謁口傳下敎曰,明日動駕時,治道置之事,分付漢城府。
傳曰,明日出宮內門路,以崇陽門爲之。
以司謁口傳下敎曰,聞淑夫人李氏葬地,定於西部阿峴云,四標各五十步定界以給事,分付漢城府。
政院啓曰,藥房三提調,持栗米飮來待矣。傳曰,封入。
弘文館啓曰,守宮檢校副提學李承益,待開門牌招,何如?傳曰,允。
吏曹啓曰,卽接通禮院牒報,則以爲明日動駕敎是時,左右通禮,不可不備員,而右通禮丁觀燮,呈辭在外,不得進參,卽速變通,及時擧行之地云。右通禮丁觀燮改差,其代,口傳備擬以入之意,敢啓。傳曰,知道。
吏曹口傳政事,以李泰翼爲右通禮。
禮曹啓曰,因臣筵奏,以來庚午年元朝,王大妃殿寶齡四旬,稱慶陳賀時,大殿·大王大妃殿·王大妃殿·大妃殿·中宮殿,陳駕箋文,方物物膳,依例封進之意,知委京外,箋文頭辭,令文任撰出事,批旨內,依爲之,旣承王大妃殿下敎,外道方物物膳,置之可也事,命下矣。在前陳賀,外道方物物膳置之之時,各殿進獻,議政府六曹物膳,及京廳方物京畿物膳,則例爲封進,今亦依前例封進之意,敢啓。傳曰,知道。
戶曹啓曰,今日戌時,守禦廳庫舍失火,守直等節,何等審愼,而旣未能先事操飭,積峙之所重木物,盡爲燒燼,臣不勝惶恐伏罪,入直計士,從重科治,應問各人,令秋曹嚴査根因,何如?傳曰,初昏失火,似是無妄之事也,計士科治與根因査覈,置之,卿勿待罪。所重木物,趁卽措備。
奎章閣啓曰,守宮檢敎直提學金輔鉉,待開門牌招,何如?傳曰,允。
營建都監郞廳,以都提調意啓曰,昌德宮·昌慶宮移安處所修理吉日,令日官李秉洪推擇,則來十二月初四日申時爲吉云。以此日時擧行,何如?傳曰,允。
又啓曰,臣等,進詣昌德宮·昌慶宮,奉審諸處,則宗廟移安處所,仁政殿·璿源殿·養志堂,可以推移奉安,永寧殿移安處所,明政殿·文政殿,亦合於移奉,修理等節,依擇入吉日擧行,何如?傳曰,允。
又啓曰,宗廟·永寧殿神榻,當爲移設,而各殿間架,不無狹窄難容之慮,依丙申年例,自都監,量其長廣,別爲造成入用之意,敢啓。傳曰,知道。
又啓曰,本都監郞廳李容萬,移拜江東縣監矣。其代以兵曹正郞金性均差下,使之察任,何如?傳曰,允。
承文院啓曰,卽見都京禮部咨文,柵路遊民,無敢更肆,違越不得,任其屯聚之意,據請代奏,欽奉諭旨,卽行知照,而又有盛京禮部咨文,富寧漂漢人南述今得作挐事,該府使柳奭之革職處分,酌量輕減爲辭矣。竝撰回咨,付撥下送灣府,入送鳳城,轉致盛京·北京之地,何如?傳曰,允。
禮曹啓曰,來庚午年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀,以只進表裏磨鍊,今亦依此擧行,何如?傳曰,允。
又啓曰,諸道正朝朝賀箋文,及稱慶陳賀箋文,當爲各定差員陪進,而在前如此之時,多有一差員兼進之例,今亦依此擧行事,知委,何如?傳曰,允。
兵曹口傳政事,以金有淵·朴齊寅爲都摠管,趙性敎·姜㳣·李沇應·趙寅熙·趙台顯爲副摠管,部將加設單李允用。
上在景福宮。停常參·經筵。
大駕詣本宮,入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
傳曰,政官牌招開政。
傳曰,隨駕軍兵,令各其營別饒次分給。
傳曰,有實病摠管許遞,前望入之。
摠管前望入之,曺錫輿落點。
傳曰,淑夫人李氏靈几,遣內侍看審以來。
傳曰,黃海監司之代,以瑞興府使徐元輔除授。
傳曰,慈仁縣監作窠,以引儀柳道奭擬入。
傳曰,永春縣監之代,典牲判官沈應澤擬入。
傳曰,典牲判官之代,前郡守趙漢應擬入。
傳曰,典牲判官趙漢應,司僕判官相換。
奎章閣啓曰,大駕,今已還宮,檢校直提學金輔鉉,依定式減下,何如?傳曰,允。
弘文館啓曰,大駕,今已還宮,守宮檢校副提學李承益,依定式減下,何如?傳曰,允。
兵曹啓曰,五衛將洪承澈·崔興植,忠壯衛將申日善,昌德宮衛將崔信默·金應礪,俱以病難供職,呈狀乞遞,竝改差,何如?傳曰,允。
吏曹啓曰,中部居醫官洪顯普呈狀內,矣身父前學官名宇,今年爲八十四歲,而見漏於漢城府朝官抄啓秩,未蒙恩資事來訴,故考見官案,則其年,果爲的實矣。在外如此之人,追後啓稟蒙恩,旣有已例,今日政加資下批之意,敢啓。傳曰,知道。
吏曹,黃海監司單徐元輔,除授事承傳。
以吏曹參議鄭稷朝牌不進罷職傳旨,傳曰,只推。
有政。吏批,行判書南性元,參議鄭稷朝牌招不進,參判金基纘進。
吏批啓曰,行判書南性元,參議鄭稷朝,竝牌招不進,小臣獨政未安,何以爲之?敢稟。傳曰,仍爲之。
以白弘洙爲敦寧都正,趙秉鎬爲宗府正,韓錫權爲吏曹正郞,金尙來爲禮曹正郞,鄭海周爲儀賓都事,成載健爲始興縣令,軍資判官單柳肯鎬,公忠監司閔致庠,更加一年仍任事承傳,雲峯縣監任百源,姑爲仍任事承傳。
再政。以李爲司成,李周憲爲掌樂主簿,趙漢益爲奉常判官,安東昇爲禮賓參奉,趙龍熙爲瑞興府使,柳道奭爲慈仁縣監,承文博士單李熙圭,校書正字單姜永壽,校書副正字單嚴錫瓘。
三政。以朴奎東爲古阜郡守,吳長善爲副校理。
四政。以沈應澤爲永春縣監。
五政。以趙漢應爲典牲判官,典牲判官趙漢應,司僕判官李鎬臣,以上相換,前學官洪名宇,今超通政,朝官年八十四,依法典加資。
兵批,以李義周爲僉知,李敏有·金敎煥爲五衛將,具然承爲忠壯將,申在默·李萬益爲昌德將,朴鼎憙爲靑山島僉使,鎭撫中軍李容儀,限一瓜仍任事承傳,兼黃海道兵馬水軍節度使單徐元輔,以馮世萬爲大報壇守直官。
訓鍊都監啓曰,謹依下敎,侍衛將官·將校·軍兵及武藝別監等處,別饒次分給之意,敢啓。傳曰,知道。
己巳十一月二十二日辰時,大駕詣本宮。擧動入侍時,行都承旨南廷順,左承旨洪遠植,右承旨徐臣輔,左副承旨金奎弘,右副承旨李起鎬,同副承旨尹相定,史官缺檢校直提學金炳地·李載元·李載冕·閔升鎬,直提學趙成夏,檢校直閣李世用,檢校待敎鄭範朝,玉堂缺以次侍立。時至,通禮跪啓請外辦,上具翼善冠·袞龍袍,乘輿出永化門,藥房提調金世均,副提調南廷順,進前問候訖。仍出崇陽門,通禮跪啓請降輿乘輦,上降輿乘輦,由維和門·興禮門,出光化門,進發至本宮大門外,通禮跪啓請降輦乘輿,上降輦乘輿,入幕次。命書傳敎曰,淑夫人李氏靈几,遣內侍看審以來。少頃,通禮跪啓請出次,上出宮大門外,通禮跪啓請降輿乘輦,上降輿乘輦,進發由光化門,入崇陽門,相定,請出標信解嚴,由永化門還內,諸臣以次退出。
上在景福宮。停常參·經筵。
政院啓曰,行都承旨南廷順,左承旨洪遠植,右承旨徐臣輔,左副承旨金奎弘不爲仕進,右副承旨李起鎬式暇,出去院中,只有臣一人,伴直無人,左副承旨金奎弘,所當牌招,而拘於廳規,不得請牌,何以爲之?敢稟。傳曰,牌招。
以左副承旨金奎弘牌不進罷職傳旨,傳曰,只推。
傳曰,自再明日進講爲之。
傳曰,北關歉荒之憂,未知營邑顧恤之何居,而邇來沿邑犯越之患,不無聽聞之種種可駭,至有中國移咨,捕捉匪類之擧,大抵棄其父母之國,潛走聲氣不通之地者,是豈常情之可忍出乎?卽惟曰徭役浩繁,剝割繁苛,民不得以聊生而然,興言及此,寧不哀痛?自廟堂,關問咸鏡監司北兵使處,凡於沿邊民事,雖係御供所重,可以蠲減者蠲減,可以釐正者釐正。餘外營與邑許多各色中,可以蕩除者蕩除,至於評事開市時,亦必有滋弊之端,竝使之具意見論理啓聞,以爲一分紓力之方,如是洞諭之後,爲守宰爲道·帥臣者,若不誠心對揚,則辜負之責,當有所歸,將此辭敎,眞諺翻謄,揚付坊曲,俾無一民不知之歎事,分付。
弘文館啓曰,副校理吳長善,時在京畿竹山地,經筵入番事緊,請斯速乘馹上來事,下諭。答曰,許遞。
奎章閣啓曰,原任提學金輔根喪卒哭日,依定式遣檢書官,勸肉以來之意,敢啓。傳曰,知道。
義禁府啓目,前公忠水虞候張度相原情云云。問目內辭緣,泛稱遲晩,刑推得情,何如?啓,除刑推議處爲良如敎。
上在景福宮。停常參·經筵。
備忘記,方山萬戶許怔下直,長弓一張·長箭一部·片箭一部·筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
兵曹啓曰,侍衛事體,何等嚴重,而昨日動駕時,五衛將侍衛四員,自該廳擇定,使之擧行矣。四員中李翼夏·趙希永·崔漢喆,俱不進參,以致侍衛之闕班,事未前有,萬萬駭然,常時不善嚴束之失,臣不勝惶恐,而誠不可仍以置之。五衛將李翼夏·趙希永·崔漢喆,爲先汰去,令該府,拿問嚴勘,何如?傳曰,允。
政院啓曰,卽見兵曹草記,則昨日動駕時,五衛將侍衛四員擇定矣。其中李翼夏·趙希永·崔漢喆,俱不進參,以致闕班云。事未前有,萬萬駭然,常時不能檢飭之兵曹堂上,不可無警,推考,何如?傳曰,允。
上在景福宮。停常參·經筵。
藥房提調金世均,副提調南廷順啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病不得來會云矣,敢啓。傳曰,知道。
又啓曰,右副承旨李起鎬,今日不爲仕進,卽爲牌招,何如?傳曰,允。
以右副承旨李起鎬牌不進罷職傳旨,傳曰,只推。
政院啓曰,卽者副修撰李殷春,以其親病,陳疏徑行,原疏纔已捧入矣。所當直捧遞差傳旨及禁推傳旨,而此與無端徑行有異,推考警責,何如?傳曰,允。
承文院啓曰,卽見都京禮部咨文,以爲柵路定界,愈貴稍遠,仍遵前旨,遇有遊民滋擾,立卽密挐懲辦,以申邊禁云矣。以承領之意,撰出回咨付撥,下送灣府,傳及鳳城,轉致北京之地,何如?傳曰,允。
內醫院啓曰,年例各殿宮進上臘藥所入牛黃九十八部一錢四分六里五毫,麝香一百五十七部四分一里,令戶曹宣惠廳進排,而丙申定式牛黃三十三部九分一里三毫,以本院春秋兩等元貢中取用,何如?傳曰,允。
義禁府啓目粘連,向前張度相亦,臭載旣在掌內,護送未免不謹,以此照律,何如?啓依允。
義禁府照目粘連,前公忠水虞候張度相,矣本府議啓內,臭載旣在掌內,護送未免不謹,以此照律,罪笞五十受贖,解見任別敍,奉敎依允爲旀,功減一等爲良如敎。
副修撰李殷春疏曰,伏以,臣家,在於京畿利川地,而卽接家信,則臣父,素患痰癖,迨此隆寒,一倍添劇,促臣歸視,臣聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭往護。
敦寧都正白弘洙疏。省疏具悉。所請依施。
己巳十一月二十五日巳時,上御慈慶殿。進講入侍時,判府事李裕元,講官鄭基世,參贊官金奎弘,檢討官李殷春,假注書李鳳德,記注官方孝隣,別兼春秋趙肅夏,各持孟子第三卷,以次進伏訖。上曰,史官分左右。裕元曰,連日勞動矣。日候雖不極寒,聖體,若何?各殿問候訖,上誦前受音一遍訖,仍開卷,基世讀自有攸不爲臣,止何畏焉,仍釋義訖。上曰,匪厥玄黃,卽尙天地之色歟?基世曰,然矣。以尙天地之色者,明我周王,有天地之德也。上命授書算于基世,上讀新受音十遍訖,基世還納書算,上曰,此云有攸不爲臣,武王征伐之初,紂爲天子,而此以臣稱之者何也?裕元曰,此在集註中矣。不爲臣者,謂助紂爲惡,而不爲周臣者也。基世曰,不爲臣,非紂之謂也。當此之時,周之有天下,三分有二,諸侯不期而會者,爲八百,則王業已成矣,而猶有助紂爲惡,而不爲周臣者,所以東征而綏厥士女也。上曰,然則此云不爲臣者,非指紂而謂也,指助惡之類也。基世曰,然矣。上曰,堯·舜·禹相傳授,而征伐則自湯始矣。武王,又繼湯而伐紂救民,與湯同德,故此云于湯有光歟?基世曰,聖敎至當矣。湯之伐桀,卽奉天故民,猶曰惟有慙德,及周武伐紂之事,前聖後聖,其揆相符,此先儒所訓湯·武之征伐,皆公天下爲心。非有私於己者,武王之事,質之湯而無愧,湯之心,驗之武而益顯者也。上曰,湯之德,因周武而益彰,此所以有光也。基世曰,尙書本章之旨義,果如此矣。仍奏曰,此章,孟子因萬章問宋行王政之事,而答之者也。夫殷·周之興,不過以七十里·百里,則其壤地褊小,反不及宋,而湯·武之有天下,只是行王政,而且湯·武之行王政,亦豈嘗有有天下之心哉?仁心仁政,自合王道,天下之民,歸之如父母也。今宋國,苟能誠心爲民,以行王政,則自當無敵於天下,尙何齊楚之可畏哉?此所以保民而王,莫之能禦者也。殷春曰,云云。奎弘曰,云云。裕元曰,末章所云苟行王政之訓,有仰奏者矣。人君行王之道,不外乎仁政,故初卷孟子告梁惠王曰,王如施仁政於民,可使制挺,以撻秦楚之堅甲利兵,能行仁政,則流民可以復集,外患可以退却,以宋之小國猶如此,況大國乎?所以仁者無敵者也,講官所奏仁政二字,最得此章之要旨矣。上掩卷,仍敎曰,近日領府事諸節,連爲安康乎?基世曰,臣父間因寒暖之不調,以痰涉三四日爲苦,今幸差安矣。
上在景福宮。停常參·經筵。
政院啓曰,右副承旨李起鎬,同副承旨尹相定,今日不爲仕進,竝卽牌招,何如?傳曰,允。
又啓曰,大司憲李升洙,執義南啓憲,掌令權益洙·李寅會,持平趙在九·黃鍾運牌不進,監察茶時之意,敢啓。傳曰,知道。
義禁府啓目,五衛將李翼夏·趙希永·崔漢喆原情云云。傳旨內辭緣,泛稱遲晩,刑推得情,何如?啓,飭已施矣。分揀放送爲良如敎。
己巳十一月二十六日巳時,上御慈慶殿。進講入侍時,講官曺錫雨,參贊官洪遠植,侍講官趙秉肅,假注書白時洽,記注官方孝隣,別兼春秋趙肅夏,各持孟子第三卷,以次進伏訖。
上在景福宮。停常參·經筵。
備忘記,西原營將朴鳴夏,玉江萬戶胡致達下直,各長弓一張·長箭一部·片箭一部·筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來初一日,輪對日次矣,敢稟。傳曰,當次人受點後,日次待令。
營建都監郞廳,以都提調意啓曰,宗廟·永寧殿移安處所,今將修理矣。移安吉日,預爲推擇擧行之意,分付該曹,何如?傳曰,允。
又啓曰,宗廟移安處所,仁政殿·璿源殿·養志堂,可以推移奉安,永寧殿移安處所,明政殿·文政殿,亦合於移奉,修理等節,依擇入吉日擧行,何如?傳曰,允。
又啓曰,昌德宮·昌慶宮移安處所修理吉日,令日官推擇,則來十二月初四日申時爲吉云,以此日時擧行,何如?傳曰,允。
黃海監司曺錫輿疏略曰,臣蚤夜憂懼,惟嚴譴是竢,果於鳳山前郡守蔡東述事,而臣之罪,尤無所逃矣。苟使臣,威足以折强,則雖饕餐之貪,庶可望風解印,而今者偸弄,縱曰隱祕,贓汚已是積久,則晩始覺悟,跡涉掩覆,罪著溺職,而聖度天大,罰止問備,滿心惶懍,靡所容措矣。斥臣所帶之任,仍施當勘之律,以爲道臣不職者戒焉。答曰,省疏具悉。向來問備,卽出於事體之然,卿已遞任,更何爲引?
己巳十一月二十七日巳時,上御慈慶殿。進講入侍時,講官姜㳣,參贊官尹相定,檢討官朴弘壽,假注書李鳳德,記注官金鼎燮,別兼春秋趙肅夏,各持孟子第三卷,以次進伏訖。上曰,史官分左右。缺上曰,人君,若以禮聘之,則往見禮也,而至於踰垣閉門則誠過矣。㳣曰,士固尙志,而若段干木·泄柳者,過於中者也。人君屈已求見,而拒絶如此,是則太剛者也。若脅肩諂笑者,是太柔者也。惟孔子之事,得時中之義也。段干木·泄柳譬之,則如論語荷篠沮·溺之流也。上曰,諸侯能盡其禮,則孔子,亦必往見矣。㳣曰,然矣。孟子,學孔子者也,不見諸侯義也,迫則見之禮也。上曰,曾子病畦之訓,子路赧赧之戒,誠是矣。人若未同而言,則觀於其貌,安得無見於色者乎?㳣曰,外雖强與之言,內實自愧,則其發見於外者,有此赧赧然矣。曾子篤實,故以病畦言之而深憐之,子路剛勇故,以非所知言之而深惡之,非但姿質之不同也,亦可見學力之所就也。上曰,心旣不同,而强欲飾言,故羞愧之心,見於色矣。㳣曰,然矣。脅肩諂笑,未同而言,皆小人側媚之態也。趨附權勢,至此之甚,則況於人君之前,尤當以巧言佞色,爲阿諂之計,凡於取人之際,以高尙爲貴,以順從爲戒焉。所養二字,卽正中之謂也,尤是省察處也。平日,旣無存養之工,則臨事,何以處之,而匹庶猶然,況人君萬幾之繁乎?今以新受音言之,其家二字,或讀以其門,則此可以仰揣存養之未盡處也,益加懋哉。玉堂承旨文義缺㳣曰,不見諸侯,已見上文,陽貨事,見於論語,而此章之旨,與前章虞人及公孫衍·張儀,相類矣。
上在景福宮。停常參·經筵。
政院啓曰,大司憲李升洙,執義南啓憲,掌令權益洙·李寅會,持平趙在九,黃鍾運牌不進,監察茶時之意,敢啓。傳曰,知道。
己巳十一月二十八日巳時,上御慈慶殿。進講入侍時,講官金世均,參贊官尹相定,侍讀官李龍雨,假注書李鳳德,記注官白時範,各持孟子第三卷,以次進伏訖。上曰,史官分左右。上誦前受音一遍訖,仍開卷,世均讀奏新受音,自戴盈之曰什一,至洚水者洪水也。上曰,孟子,以盈之之旣知當改而不能速改,譬之於攘雞者,此非徒什一關市之政,爲然也,每事如知其非,則必當速改矣。世均曰,聖敎至當矣。傅說曰,非知之艱,行之惟艱,知非而不改,則與不知何異哉?上曰,公都子,問孟子以好辯,而孟子,以不得已答之。孟子之好辯,誠是不得已也。豈亶爲好辯而然哉?世均曰,誠然矣。不得已三字,乃此章之大旨也。故此章始終,皆以此致意焉。仍奏曰,戴盈之雖知什一之可行,關市之不可征,有意革弊,而猶待來年,此不知治國之道也。夫自修身以至治國,知仁勇三德,缺一不可,知之行之決之,是也。故仲虺,以改過不吝,贊湯之德矣。孔子之時,去古未遠,孔子之行道也,罕言利與命與仁,而孟子之時,去聖愈遠,而功利紛紜,不復知有仁義。故孟子汲汲乎行正道闢異端,先儒以爲其功不下於大禹之平洚水也。上曰,聖堯之世,宜無災異,而亦有如此之災矣。世均曰,此正一治一亂者也。蓋氣化之盛衰,人事之得失,反復相尋,堯以雍熙之治,至此時,爲六十餘載矣。氣化極盛,而乃有洪水之災,擧舜·禹而平治,此誠制亂之大聖也。孔子作春秋,孟子息邪說,此雖曰人事,實由天生,聖人以開萬世之治,亦是氣數攸關也。上曰,湯之七年之旱,亦如此災矣。世均曰,然矣。上曰,一治一亂,以陰陽氣數之變而言之耶?世均曰,然矣。陽極陰生,陰極陽生,以天時言之,一寒一暑,互相往來,卽陰陽消長之理,而一治一亂,亦猶是矣。玉堂曰,云云。承旨曰,云云。上曰,天降災異於聖世者,欲使人君警惕,而聖益聖矣。世均曰,以堯之聖,猶曰洚水警予,而如非帝堯之聖,何以平水土之功乎?
上在景福宮。停常參·經筵。
政院啓曰,明日傳香,禮房承旨,當爲齋宿,左承旨洪遠植,所當牌招,而拘於廳規,不得請牌,何以爲之?敢稟,傳曰,牌招。
傳曰,藥院都提調有闕之代,前望入之。
內醫都提調前望入之,判府事李裕元落點。
禮曹啓曰,宗廟·永寧殿移安吉日,令日官李秉洪推擇,則來庚午正月十二日辰時爲吉云,以此日時擧行,何如?傳曰,允。
議政府啓曰,卽見察邊使鄭周應狀本,則新設邑措劃節目,更送冊子上送矣。千里外利害便否,旣無以坐制遙領,則今其耳目所逮,必有移易加減之所不得者,且於此而委任,於此而責成矣。設有一二未遑之可言,亦不當捨其言而更其事,其中可以啓稟者,啓稟施行,可以行關者,行關施行,何如?傳曰,允。
以南兵使李鍾承狀啓,厚州,旣屬他道,該邑進上茸麝,移定他邑,以爲封進事,令廟堂稟處事,傳曰,厚昌旣屬關西,則所納茸麝,固當移定他邑,而永念北關民事,方此寢食靡安矣。各其元納,尙難自力,況此移定之際,尤當一倍添瘼,藉曰貢獻攸重,苟利於民,亦復何靳乎?使之永永革罷,期有一分實惠之及民可也。
兵曹啓目粘連,觀此慶尙監司金世鎬狀啓,則安東營將洪宅周親年,今已七十三歲,法當歸養,令該曹,考例稟處亦爲白有臥乎所,營將之親年七十,獨子無兄弟,則許遞其任,載在法典,安東營將洪宅周,依法典改差,何如?啓依允。
領議政金炳學箚曰,伏以,臣於藥院之任,月日旣多,恪修起居之禮,庸效保護之誠,卽道理也義分也。衰頹之所侵尋,疾病之所糾纏,筋力奔走之奈何不下者,不此次之爲然,則鎭長悚懍,未敢自安也亦久矣。現今日候不調,吹霎爲祟,乍寒則頑痰如膠,乍熱則虛汗如漿,宛轉叫苦,有非收拾可能,明日日次,又不得趨班,其所惶悶。若添一病,用敢力綴短牘,冒塵聰聽,惟聖慈,將臣見銜,亟賜變通,實不勝公私幸甚。答曰,省箚具悉所懇。愼節奉慮,所辭藥院之任,今姑勉副,卿其安心調理。
己巳十一月二十九日巳時,上御慈慶殿。進講入侍時,同知事尹秉鼎,參贊官李起鎬,檢討官鄭友鉉,記事官朴齊用,別兼春秋李承宇,各持孟子第三卷,以次進伏訖。
上在景福宮。停常參·經筵。
藥房都提調李裕元,提調金世均,副提調南廷順啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
又啓曰,左承旨金奎弘,右副承旨李起鎬,今日不爲仕進,竝卽牌招,何如?傳曰,允。
以左副承旨金奎弘,右副承旨李起鎬牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
傳曰,摠管竝許遞,前望入之。
摠管前望入之,都摠管朴珪壽·兪鎭五·李源命·崔遇亨·金壽鉉·金炳地,副摠管鄭海尙·金敬鎭·鄭基會·趙寅熙落點。
宗親府啓曰,明日卽天漢殿朔奉審日次,臣沇應,進詣擧行之意,敢啓。傳曰,知道。
禮曹啓曰,卽接濟州牧使趙羲純狀啓謄報,則十月令薦新唐金橘·柑子,一一摘取,唐金橘,爲一百三十一箇,柑子,爲二百二十五箇,肇慶廟薦新,唐金橘十六箇,柑子十四箇封進,所餘唐金橘,爲一百十五箇,柑子,爲二百十一箇,宗廟·景慕宮薦新,排比無路,僅援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
兵曹啓曰,五衛將李敏有,昌德宮衛將李萬益·申在默,俱以病難供職,呈狀乞遞,竝改差,何如?傳曰,允。
己巳十一月三十日巳時,上御慈慶殿。進講入侍時,判府事李裕元,同知事徐堂輔,參贊官徐臣輔,侍讀官李龍雨,假注書李鳳德,記事官朴齊用,別兼春秋李承宇,各持孟子第三卷,以次進伏訖。上曰,史官分左右。裕元進前奏曰,深冬節候,連日劇寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。缺上曰,咸以正無缺,何謂也?堂輔曰,正者,正道也。文·武之佑啓後人,莫非正大之道,而亦無一毫壞缺之失,蓋禮樂刑政,與正德利用厚生之具,無一或缺也。上曰,周室東遷之後,聖道衰微,孔子若不作春秋,則人莫知君臣父子之彝倫矣。堂輔曰,聖敎切當矣。春秋,卽天子之事,孔子雖無其位,而一部春秋筆法褒貶,足以使亂臣賊子,有所懼而不得肆也。裕元曰,孔子作春秋而曰,知我者,以心而言也,曰罪我者,以跡而言也。上曰,春秋如不作,則亂臣賊子,不知爲戒,而幾乎無人倫也。堂輔曰,然矣。此章,言天下之一治一亂,由於氣化人事之盛衰得失,禹之治洪水,周公之驅猛獸,皆所以除民害而立人極也。及周之衰,邪說暴行之作,而倫紀滅絶,有甚於洪水猛獸之災。故孔子作春秋,以寓二百餘年素王之權,命有德討有罪,皆王者事也。義理昭如日星,筆削嚴於衮鉞,微而顯,志而晦,婉而成,章盡而不汙,懲惡而勸善,俱可爲萬世法程,亂賊知所懼矣。夫子治道,雖不行於當時,而春秋一王之法,永垂於天下後世,則可不與禹·周公同其功,而此所謂前後聖,其揆一也。氣化人事相參之理,於此亦可驗之矣。裕元曰,亂臣賊子,卽上文所稱滅五十國之類也。驅虎豹犀象而遠之者,卽紂之園囿所在之獸甚多,害民滋多,故武王,驅而逐之也。上曰,上文園囿,卽此之謂也。裕元曰,紂之園囿至此,可知其大也。上曰,春秋,天子之事,故如是爲言矣。裕元曰,孔子無其位,而明春秋之大義,以託二百四十二年南面之權,故自謙如此矣。上曰,無其位而託南面之權,故曰罪我云乎?裕元曰,然矣。上掩卷,裕元曰,臣自鄕上來,一再登對,屢月之間,聖學將就,玉音洪亮,發問明鬯,臣雖還鄕,猶不勝欣忭之忱矣。上曰,何時當還鄕乎?裕元曰,臣嘗有負疾,劇歇無常,今雖稍健,明或昏眩,竊擬從近還鄕調治矣。不意伏蒙藥院天點,姑不敢指日仰對矣。上曰,何爲久在鄕廬耶?多留京第好矣。裕元曰,臣近日有事則輒上來,故在京亦多矣。上曰,旣有鄕廬,則時或往來,常留京第,是予之望也。裕元曰,臣今鄕居之人也。在鄕旣久,猝難搬入矣。然戀結之忱,常懸北闕,在臣之道,於京於鄕,何有間焉?上曰,若在京常常見卿,則予心每好矣。裕元曰,恩敎若是鄭重,雖不得搬入,曷敢不多留京中,以答聖恩之萬一乎?上曰,史官就座。命大臣先退,又命退,諸臣以次退出。日記廳堂上朴容大。郞廳申炳休·權泰植。
上在景福宮。停常參·經筵。
自辰時至未時,灑雨下雨,測雨器水深四分。
政院啓曰,同副承旨尹相定,今日不爲仕進,卽爲牌招,何如?傳曰,允。
傳曰,都承旨·左承旨·左副承旨,許遞,前望入之。
尹相定啓曰,都承旨·左承旨·左副承旨,未差,右承旨徐臣輔須資出去,右副承旨李起鎬不爲仕進,院中只有臣一人,伴直無人,右副承旨李起鎬,所當牌招,而拘於廳規,不得請牌,何以爲之?敢稟。傳曰,牌招。
傳曰,禮房承旨,馳詣受香所,奉審摘奸以來。
傳曰,宗廟·永寧殿,移安節次,一依修改時權安例,以神輦擧行,門路以北墻門爲之。
承旨前望入之,趙性敎·李亮信·兪益煥落點。
傳曰,吏兵批奉抄點下者,依例捧傳旨。
政院啓曰,前檢閱金永珯,還付檢閱,薦狀公事,啓下矣。令該曹,口傳單付,牌招察任,何如?傳曰,允。
吏曹口傳政事,檢閱單金永珯。
奎章閣啓曰,景慕宮望廟樓,今朔奉審無頉之意,敢啓。傳曰,知道。
傳曰,檢閱金永珯陞六。
傳曰,前檢閱金永珯,別兼春秋差下。
政院啓曰,前檢閱金永珯,別兼春秋差下事,命下矣。令該曹,口傳單付,牌招察任,何如?傳曰,允。
吏曹口傳政事,別兼春秋單金永珯。
兵曹口傳政事,司果金永珯。
兵曹啓曰,前釜山僉使李圭夏·李鍾益,去乙丑年三月,五年禁錮,今已限滿,依例蕩滌,何如?傳曰,允。
三軍府啓曰,本府武從事官李周鎬,奔走勤仕,已滿十五朔,依例陞敍或守令除授事,捧承傳施行,何如?傳曰,允。
己巳十二月初一日巳時,上御慈慶殿。進講入侍時,講官金在顯,參贊官金奎弘,檢討官鄭友鉉,假注書白時洽,記注官金鼎燮,別兼看秋李承宇,各持孟子第三卷,以次進伏訖。上曰,史官分左右。缺上曰,處士橫議云者,指楊·墨乎?在顯曰,戰國之時,異端者,皆所謂橫議之處士也。上曰,充塞仁義云者,何也?在顯曰,於註巳詳,而仁義者卽孔子之道也,楊·墨者非孔子之道也。楊·墨之充滿,則孔子之道閉塞,故曰楊·墨路塞,孟子辭而闢之廓如也。仍奏曰,有天地則有父子,有君臣,臣而但知有身不知事上,則是不忠也,子而視其親如路人,愛無差等,則是不孝也,不忠不孝,是禽獸也。故書曰,五品不遜,則近於禽獸,蓋楊氏爲我,雖拔一毛而利天下,不爲也。墨氏兼愛雖磨頂放鍾,利天下則爲之,此雖疑仁而疑義,末流之弊,至於無父無君,異端之害,如此,可不懼哉?
上在景福宮。停常參·經筵。
政院啓曰,同副承旨兪益煥,今日不爲仕進,卽爲牌招,何如?傳曰,允。
傳曰,右副承旨許遞,前望入之。
承旨前望入之,宋熙正落點。
政院啓曰,新除授左承旨宋熙正,卽爲牌招,何如?傳曰,允。
傳曰,營造都監都提調以下,鎭撫營鎭撫使以下,別單書入。
議政府啓曰,卽見濟州牧使趙羲純年分狀啓,則三邑農形,俱爲慘歉,民將難支,先從飢戶,自十二月爲始,限麥秋,排巡抄付,則容入還米,爲一萬九千一百四十八石零,而今秋當捧一萬八千九百八十三石零內,尤甚又尤甚,丐乞戶,全數停退,又之次戶折半停退,則當捧還,只爲七百八十石零,夏還留庫,爲一萬二千三百四十五石零矣。秋還停退排巡不足及耗穀上下,合爲七千四百七十六石零,而自本營,雖有如干措劃,荐歉之餘,事勢罔措,沿邑所在某操穀中,折米限五千石,以精實米劃給事,請令廟堂,稟處。舊還姑爲仍停,各場所納稅米三百七十五石零,量宜減給,上下不足條推移充補,官鎭門聚點,亦爲停止爲辭矣。比歲荐饑之餘,秋事又此判歉,災民顚連之狀,不言可想,則目下賑恤之政,有不容少緩,而孤絶小島,他無推移之道,就本道沿邑所在還穀中,限二千石以精實米劃給,定差員船運入送之意,湖南道臣處,三懸鈴知委,所請諸條,俱係便民,竝依施,何如?傳曰,允。
吏曹參判金基纘疏。答曰,省疏具悉。所請依施。
己巳十二月初二日巳時,上御慈慶殿。進講入侍時,講官趙性敎,參贊官尹相定,侍講官金裕行,假注書李鳳德,記注官白時範,別兼春秋朴定陽,各持孟子第三卷,以次進伏訖。上曰,史官分左右。上誦前受音一遍訖,仍開卷,性敎讀自吾爲此懼,止聖人之徒也,仍釋義訖,上命授書算于性敎,上讀新受音十遍訖,性敎還納書算。上曰,上文云距楊·墨淫辭,下文亦云息邪說放淫辭,孟子之心,常切於闢異,而時人以好辯目之者,豈知孟子哉?性敎曰,孟子救世之心,若是其切,故詳說而不憚煩,乃反目之以好辯者,以常人之心,妄度聖人也。上曰,當是時,若無孟子闢異之功,後人豈知有五倫乎?性敎曰,然矣。楊·墨之道,無父無君,自孟子廓闢之後,人知有君臣父子之倫,其功甚大。蓋開聖道距楊·墨,如人治病,補元氣而病自祛,仁義之道,人之元氣也,彼淫之辭,人之病根也。孟子以仁義之說,衛道闢異,有如對症投劑,聖道後明,楊·墨自息,斯何異於補元氣而病自祛也?上曰,孟子之時,去孔子已遠,異端竝起,孟子若是明辨,故聖道後明於後世矣。性敎曰,然矣。列國之時,聖遠言湮,異說橫行,不有孟子之明辨,則聖人之道,幾乎息矣。苟欲講明聖道,其必由學三代,所以興學設敎者,實爲明人倫衛聖道之良方,以之治國而壽國脈於悠久者也。伏願殿下,澄省於此,好學之衷,終始愈勤,躬率以先,風動四方,躋一世於家絃戶誦之化,則異說邪行,不能于其間,斯道大明,如日中天,實有光於孟子闢異之功,懋哉懋哉。上曰,孟子之道,非徒承三聖,而其功,可謂與三聖侔矣。性敎曰,孟子以亞聖之姿,上接三聖之統,而闢楊·墨之功,不在於禹下云者,果有先儒之定論矣。上曰,孟子以開來學爲己任,故其言如此。若如荷蕢沮·溺之獨善其身,則後之學者,安知有聖人之道乎?性敎曰,然矣。聖人仁民愛物之心,必欲不入於禽獸之域,知有忠信孝悌之道者,聖人之本心也。上曰,自及今,邪說易盛,正道難行,何爲而然也?性敎曰,邪說從利慾中惑世,浸潤易入,故不患不盛,正道自義理上曉人,微妙難見,故常患難行,此誠古今之通患也。上曰,以此章觀之,孟子之息邪說,卽平生用力處也。性敎曰,孟子平生用工,只在於闢異息邪,此爲一篇之綱領也。裕行曰,洪水猛獸之災,只及於人身而已,若楊·墨之害,則壞人心術,至於無父無君之域,故孟子不得已言之矣。相定曰,講官儒臣備陳無餘,臣無容仰達矣。上曰,孟子以後,程·朱能繼道統乎?性敎曰,漢有董仲舒,卓越諸子,而至宋則兩程及朱夫子,有以接孟氏之統矣。上曰,後誰有繼之者乎?性敎曰,元之許衡,明之薛瑄,俱以學術,聞於後,我東則鄭圃隱,爲道學之祖也。上曰,圃隱卽東方道學之宗,而誰有繼之乎?性敎曰,圃隱傳之金淑滋,淑滋傳之子宗直,號佔齋,佔齋傳之金宏弼,號寒暄堂,臣之先祖文正公臣光祖,受業於寒暄堂,闡明道學,爲東方大賢也。上曰,靜庵之後,退溪·栗谷果同時,而沙溪亦同其時耶?性敎曰,退溪·栗谷則同時,而栗谷少後於退溪,沙溪稍後於栗谷,我朝崇儒重道,群賢輩出矣。上曰,靜庵於講官,爲幾代祖乎?性敎〈曰〉,臣之十一代祖也。上曰,講官是祀孫乎?性敎曰,臣之再從姪,爲祀孫而在昔正廟朝,特念祀孫,建置屋子於水原府內,子孫世居矣。上曰,靜庵於中廟朝,爲小人所斥乎?性敎曰,際遇中廟挽回三代之治,不幸爲衮·貞·景·舟徒所誣,謫居綾州,卒受後命矣。上曰,從祀文廟,在於何時乎?性敎曰,仁宗朝復官,宣祖朝貤贈賜謚,萬曆庚戌從祀聖廟矣。上掩卷,命史官就座,又命退,諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右承旨徐臣輔,左副承旨李起鎬,今日不爲仕進,竝卽牌招,何如?傳曰,允。
以右承旨徐臣輔,左副承旨李起鎬牌不進罷職傳旨,傳曰,只推。
傳曰,右副承旨·同副承旨,許遞,前望入之。
承旨前望入之,具奭祖·金敬均落點。
政院啓曰,新除授右副承旨具奭祖,同副承旨金敬均,卽爲牌招,何如?傳曰,允。
傳曰,摠管有闕之代,前望入之。
摠管前望入之,副摠管尹滋承落點。
以司謁口傳下敎曰,承旨與摠管入直,所重自別,自今爲始,檢校·閣臣·儒臣,無礙入直事,定式。
以營造都監都提調以下,鎭撫營鎭撫使以下別單。
傳曰,營造都監都提調領議政金炳學,內下大豹皮一令賜給,提調判宗正卿李圭徹,知事申櫶,知宗正卿李景宇,兵曹判書李景夏,鎭撫使李容熙,知宗正卿李章濂,護軍梁憲洙,各內下虎皮一令賜給。鄭圭應加資,別看役姜潤外職調用,看役牌將洪致寬等七人,竝賞加,其餘牌將·員役·工匠等,竝依判下施賞。鎭撫使李容熙,前鎭撫使李章濂,都監董中軍李容儀,前中軍梁憲洙,各內下虎皮一令賜給。別都廳前五衛將金潤奎,外職調用,都廳出身洪斗泳·沈能億·金應源,別看役出身南喬永·卞浩應·韓用河·金炳春·鄭策和·李運熙,前僉使李寅權,司果尹星鉉,竝加資。前學官金在直陞六,監董出身尹喜貞等三十五人,監官僉正朴升均等六十七人,看役牌將出身李文彬等三十六人,竝賞加。監董崇政金宜植等四人,監官前僉知兪英煥等三人,竝右職調用,其餘員役·工匠等,竝依判下施賞。
傳曰,賞典中一人雖兼敎事,母得疊授。
吏曹啓曰,因議政府申飭,受由上京守令,自臣曹催促,則蔚山都護府使金九鉉,親病沈重,不得下去云,其親病旣如是,則有難强令還任,改差,何如?傳曰,允。
政院啓曰,卽者副修撰李載純,以其親病,陳疏徑出,原疏纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
弘文館啓曰,副修撰李載純,陳疏徑出,下番闕直,事甚未安,副修撰李殷春在外,修撰鄭友鉉·朴弘壽竝卽牌招,推移入直,何如?傳曰,允。
營建都監啓曰,宗廟·永寧殿移安時,當用神轝,而宗廟所在五坐,司僕寺所在一坐,竝年久渝㑥,不可不改粧,故陪來本都監之意,敢啓。傳曰,知道。
營建都監郞廳,以都提調意啓曰,謹稽丙申謄錄,移安時奉安於移安機,神龕及冊寶扇蓋不爲移設,而冊寶則權安於正殿挾室矣。今亦依此擧行,何如?傳曰,允。
又啓曰,神龕神榻及冊寶欌祭床扇蓋,竝權安於內寺僕寺之意,敢啓。傳曰,知道。
又啓曰,宗廟·永寧殿,移安節次,一依修改時權安例,以神轝擧行事,命下矣。謹稽丙申謄錄,一寶同奉於一輦,分二次陪奉,而今番神轝,只有六坐,依已例,宗廟先奉六室,再奉六室,三奉五室,永寧殿,先奉五室,再奉五室,三奉四室,侍衛陪從及儀仗擔陪等節,磨鍊擧行事,分付該曹,何如?傳曰,允。
禮曹啓曰,宗廟·永寧殿,移安節次,一依修改時權安例,以神轝擧行事,命下矣。移安儀節,當爲磨鍊,而謹依丙午丙申已例,一寶同奉於一轝,以神轝六坐,分三次陪奉,而宗廟,先奉六室,次奉六室,次奉五室,永寧殿,先奉五室,次奉五室,次奉四室,儀仗擔陪等節,亦依兩年例磨鍊擧行,何如?傳曰,允。
又啓曰,謹依謄錄,則英宗朝丙午年,太廟各室移安時,因特敎,先謁於廟殿,仍爲祗迎而隨駕,至英德宮,奉安後,亦爲展謁矣。今此移奉時,自上行禮之節,依此磨鍊乎?敢稟。傳曰,依此磨鍊。
訓鍊都監啓曰,本局局別將申在儉,身病猝重,勢難察任,改差,何如?傳曰,允。
副修撰李載純疏曰,伏以,臣於持被之中,卽接家狺,則臣母素患痰癖,迨此隆寒,一倍添劇,促臣歸視,臣聞此報,方纔煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
己巳十二月初三日巳時,上御慈慶殿。進講入侍時,知事嚴錫鼎,參贊官宋熙正,檢討官李載純,假注書白時洽,記事官朴齊用,別兼春秋朴定陽,各持孟子第三卷,以次進伏訖。
上在景福宮。停常參·經筵。
政院啓曰,左副承旨李起鎬,今日不爲仕進,卽爲牌招,何如?傳曰,允。
以左副承旨李起鎬牌不進罷職傳旨,傳曰,只推。
政院啓曰,大司憲李升洙,執義南啓憲,掌令權益洙·李寅會,持平趙在九牌不進,一員未差,監察茶時之意,敢啓。傳曰,知道。
黃海監司徐元輔疏。答曰,省疏具悉。由下邑而陞大藩,豈無所以而然也?一則廉白之所自持也,二則績庸之所可紀也。況久在本道,道內百務之有涉矯捄去處,卿必有耳目所逮之詳,斟量所及之熟,此其爲擧而畀之,畀之不疑者也。卿其勿辭,欽承寵命,克勉旬宣之責。
己巳十二月初四日巳時,上御慈慶殿。進講入侍時,知事崔遇亨,參贊官金敬均,檢討官李載純,假注書李鳳德,記注官金鼎燮,別兼春秋朴定陽,各持孟子第三卷,以次進伏訖。
上在福景宮。停常參·經筵。
藥房提調金世均,副提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,檢校直提學金炳地,馳詣睿陵,奉審摘奸,仍留監祭,局內諸陵,一體奉審以來。
傳曰,日寒如此,輕囚放釋。
政院啓曰,臣奭祖,敬奉聖敎,馳往義禁府,取考囚徒案,則無時囚,故仍詣典獄署取閱徒案,則結案罪人二名,日次罪人一名,未推覈罪人三名,係是重囚,故竝仍囚。其餘金英孫等三十六名,係是輕囚,故竝依傳敎,放送之意,敢啓。傳曰,知道。
傳曰,日寒如此,內外各營入直軍兵及各門守門軍薄衣與流丐,遣宣傳官,摘奸以來。
宣傳官尹弘求書啓,入直軍兵等薄衣摘奸事。傳曰,知道。衣資,令兵曹題給。
以司謁口傳下敎曰,宗廟·永寧殿移奉時,宗臣六員,陪從事定式。
御營廳啓曰,本廳別將趙羲豐,身病甚重,勢難察任,改差,何如?傳曰,允。
上在景福宮。停常參·經筵。
大王大妃殿誕日,大殿·王大妃殿·中宮殿,宗親·儀賓·內閣·政院·玉堂·百官口傳問安。答曰,知道。大王大妃殿,宗親·儀賓·內閣·政院·玉堂·百官單子問安。答曰,知道。
傳曰,自明日進講停。
營建都監啓曰,昌德宮·昌慶宮,移安各處門架狹窄,祭床四坐難以容旋,還安前,只以朔望祭雖不進排,別無苟艱,依丙申年例,以二坐,從便移設,何如?傳曰,允。
禮曹啓曰,今此大王大妃殿誕日,諸道所封賀箋中,沃溝縣監李鍾健,高敞縣監吳永運,雖非應封官,以別軍職封進矣。一體看審捧入之意,敢啓。傳曰,知道。
又啓曰,卽接濟州牧使趙羲純狀啓謄本,則今十二月令宗廟薦新洞庭橘,依數封進而乳柑一一摘取,爲九十三箇,宗廟·景慕宮薦新,無以比數,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例,分排當日薦進,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而誕日相値,不得設行之意,敢啓。傳曰,知道。
義禁府啓曰,卽接公忠監司閔致庠牒報,則公州牧日新驛,徒一年定配罪人閔世鎬,今已限滿爲辭矣。閔世鎬徒限已滿,依例放送事,分付該道道臣,何如?傳曰,允。
兵曹啓曰,謹依薄衣摘奸宣傳官尹弘求書啓判下,闕內各門薄衣騎兵許今得等二十四名處,木各一疋,去核各二斤,題給之意,敢啓。傳曰,知道。
上在景福宮。停常參·經筵。
進御二錢重人蔘粟米飮,自今日一貼式限二貼煎入事,榻前下敎。大妃殿進御二錢重人蔘粟米飮,自今日一貼式限二貼煎入事,榻前下敎。中宮殿,進御二錢重人蔘粟米飮,自今日一貼式限二貼煎入事,榻前下校。
政院啓曰,藥房提調·副提調,持粟米飮來待矣。傳曰,封入。
又啓曰,左副承旨李起鎬,今日不爲仕進,卽爲牌招,何如?傳曰,允。
以左副承旨李起鎬牌不進罷職傳旨,傳曰,只推。
政院啓曰,來十一日輪對日次矣,敢稟。傳曰,當次人受點後,日次待令。
又啓曰,卽者校理李龍雨,以其親病,陳疏徑出,原疏纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
弘文館啓曰,校理李龍雨,陳疏徑出,上番闕直,事甚未安,典翰金惟均,副校理朴定陽,別兼春秋進,校理金亮淵在外,副校理一員未差,應敎趙秉肅,副應敎金裕行,竝卽牌招,推移入直,何如?傳曰,允。
營建都監啓曰,謹稽丙申謄錄則移安機,本有帳幕,神榻上,又設網巾帳,故丙申年面簾及左右隔簾外,朱簾竝不移設,所只以面障,遮障於門內矣。今亦依此準行,何如?傳曰,此與增修時有異,凡於排設,一依權安例擧行。
宣傳官申鼎均書啓,臣於本月初五日巳時量,以薄衣及流丐摘奸事,敬奉承政院所下傳敎,馳往三軍府內,禁衛營騎士,御營廳騎士,訓局馬兵,西營,秋成門·彰義門·敦義門·昭義門·崇禮門,入直軍兵及各衛門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍朴春成·權德文,敦義門卜直軍梁學吉·李元得,昭義門卜直軍金龍伊·申六得,崇禮門卜直軍李命吉·朴元達等八名,薄着畏寒之狀,實爲矜惻是白齊。傳曰,知道。守門軍薄衣,令該營題給。
訓鍊都監啓曰,謹依宣傳官書啓判下,本局字內彰義門卜直軍朴春成·權德文,敦義門卜直軍梁學吉·李元得等處,各木綿一疋,去核二斤,考例以給之意,敢啓。傳曰,知道。
宣傳官李建哲書啓,臣於本月初五日巳時量,以薄衣及流丐摘奸事,敬奉政院所下傳敎,馳往南別營南倉·火藥庫,南小營南倉·火藥庫下都監·東別營·御營廳新營·禁衛營新營·龍虎營新營·春生門·南營及光熙門·五間水門·興仁之門·惠化門·肅靖門,入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,光熙門卜直軍李乙用·李在用,興仁之門卜直軍梁學孫·林在洙,惠化門卜直軍朴巖回·李福伊等六名,薄着畏寒之狀,實爲矜惻是白遣,仍往東部流丐幕,面面看審是白乎則,流丐九十名,呼寒啼飢,景狀矜惻。故一一勞問後,雖一名無或逐出幕外之意,各別申飭於領首流丐處是白遣,次往中部廣通橋上下幕是白乎則,上幕流丐九十五名,下幕流丐四十五名處,飢寒之狀,比諸舟橋流丐幕,無差殊,故亦爲一體申飭是白齊。傳曰,知道。守門軍薄衣,令該營題給事,分付。
御營廳啓曰,謹依傳敎,興仁之門卜直梁學孫·林在洙,光熙門卜直李乙用·李在用,惠化門卜直朴巖回·李福伊處,各木綿一疋,去核二斤,考例以給之意,敢啓。傳曰,知道。
吏曹啓曰,掌樂院正朴璜進,成均館直講尹滋華,身病呈狀乞遞,竝改差,何如?傳曰,允。
校理李龍雨疏曰,伏以,臣於持被之中,卽接家信,則臣母素患痰癖,迨此隆寒,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁府。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
政院啓曰,右副承旨李起鎬,今日不爲仕進,卽爲牌招,何如?傳曰,允。
又啓曰,藥房提調·副提調,持粟米飮來待矣。傳曰,封入。
傳曰,同副承旨許遞,前望入之。
承旨前望入之,南廷益落點。
政院啓曰,新除授同副承旨南廷益,時在黃海道安岳郡任所,斯速乘馹上來事,下諭,何如?傳曰,許遞,前望入之。
承旨前望入之,韓敬源落點。
傳曰,奉審閣臣入侍。
三軍府啓曰,卽見水原留守李載元狀啓,則以爲本府馬步軍之各在屬邑,有時徵調,未免失機,以府下居民,抄出二百名,禿城亦抄五十名,新作正軍,以爲陰雨之備,而接濟之需,大院位洞燭事狀,特下錢四萬兩,亦以本營外帑庫封不動錢,一萬二千兩,竝爲排用,期於完聚之地,設立形心,麟次登聞爲辭矣。拱護重地,要衝去處,軍容之凋殘,常所悶然,今其府下居民之抄作正軍,徵調可免失機,陰雨亦當有備,而至於接濟之需,蒙有特劃之隱施,竝與外帑封樁,許令排用,期有實效,何如?傳曰,允。
以咸鏡監司李興敏狀啓,西水羅前權管朴秀英,異船物貨,潛充私橐,現發於搜驗之場,其罪狀令攸司,稟處。慶興前府使李鼎鎬,異船什物,終始看檢,任它暗取,惟事掩護,旣拿有拿處之命,不敢更爲請罪事,傳曰,船是他國之船,物是有主之物,則設有愚民之妄相偸去,固當嚴加禁斷,毋或有閪失之弊,而爲鎭將者,從以竊取。若是狼藉,苟有一分畏法之心,寧容乃爾?雖以本官言之,終始駭妄之罪,已非一二計,而綢繆掩護,任其所爲,此又符同和應之不可曲貸者也。慶興前府使及西水羅前權管,嚴囚北兵營,以待本事究竟當有處分矣。以此意,自廟堂先爲三縣鈴行會。
御營廳啓曰,本廳哨官柳晙身爲朝官,不遵營規,威脅率下,莫重軍物,無難借用,施至屢朔,至于營門困督而始納,此等之類,不可置之於朝官之列,爲先汰去之意,敢啓。傳曰,知道。
吏曹啓曰,司䆃寺僉正李觀在,以其身病,呈狀乞遞,改差,何如?傳曰,允。
吏曹啓目粘連,觀此平安監司韓啓源狀啓,則以爲安州牧使鄭憲朝,三載居官,一念在民,寬猛互濟,循吏良規,有隱皆恤,窮蔀息肩,無奸不剔,豪猾屛跡,凡諸施措,無非實績,許留捐補,特其餘事,仍限漸迫,民情願借是白遣,大同察訪朴淇鍾,孔路弊郵,實心盡職,撫率以惠,施措有方,攻駒惟勤,點調無闕,積弊俱興,如此良手,允合久任,竝待限滿特加一瓜,令該曹稟處是如爲白有臥乎所,安州牧使鄭憲朝,大同察訪朴淇鍾之實績,俱如是,依此請施行是白乎旀,中軍琴柱台段,非臣曹所管,令兵曹稟處,何如?啓依允。
己巳十二月初八日巳時,上御慈慶殿。奉審閣臣入侍時,同副承旨金敬均,假注書白時洽,記注官白時範,別兼春秋李承宇,檢校直提學金炳地,以次進伏訖。上曰,史官分左右。上曰,閣臣進前。炳地進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物祭器祭井看審,則精潔,諸執事摘奸,則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢此仰達矣。
上在景福宮。停常參·經筵。
自二更至五更,灑雨下雨,測雨器水深五分。
政院啓曰,同副承旨具奭祖,今日不爲仕進,卽爲牌招,何如?傳曰,允。
傳曰,右副承旨許遞,前望入之。
承旨前望入之,具鍾祿落點。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
訓鍊都監啓曰,本局諸官將官,自今年二月至十二月,射講居首人,別單書入之意,敢啓。傳曰,知道。
禮曹啓曰,卽接陽城幼學黃基植所志,則以爲同姓十四寸弟基華,嫡妾俱無子,以其同姓十二寸兄基洙第三子鍾任,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,載在法典,而門長黃基植所訴旣如此,黃基洙第三子鍾任,立爲黃基華之後,何如?傳曰,允。
上在景福宮。停常參·經筵。
藥房提調金世均,左承旨宋熙正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
內醫院啓曰,副提調趙性敎今日問安,不爲仕進,卽爲牌招,何如?傳曰,允。
傳曰,大臣·政府堂上引見。
傳曰,都承旨許遞,前望入之。
承旨前望入之,李鎬俊落點。
政院啓曰,新除授同副承旨具鍾祿,時在全羅道臨陂地,斯速乘馹上來事,下諭,何如?傳曰,許遞,前望入之。
承旨前望入之,白弘洙落點。
政院啓曰,新除授同副承旨白弘洙,時在忠淸道藍浦地,斯速乘馹上來事,下諭,何如?傳曰,許遞,前望入之。
承旨前望入之,洪淳學落點。
傳曰,前者定式中,議政宗正卿之判宗正卿下批,終涉如許,且嫡王孫王孫,俱是世子子也。事體尤別,竝以領宗正卿下批事,定式。
三軍府啓曰,本府參下武從事官鄭益鉉,以探花郞,已滿七朔,依例陞六事,分付兵曹,何如?傳曰,允。
又啓曰,異船之漂流來泊者,水陸焉從願,什物焉馱送,卽柔遠之義也。或有滋擾沿邑懷心不良,則不得不動兵剿除,邊情之當然,而向來慶興異船之漂到也。前府使之先自劻勷,致有彼人之棄其船隻,相率逃去者,已是駭然之極,而瞰其船中之無人,率軍探貨,以充壑慾,又以滅口之計,使人燒船,及其啓下行査,所犯五漢之囚在本邑者,暗自救送,畢竟慫慂同謀之吏校,乘夜越送彼地,至爲五十戶之多,而北閫之搜驗卜馱,洋貨之現捉,厥數又夥多。其與西水羅前權管,綢繆和應之兇謀祕計,斷案旣成,群情如沸,似此無賴不法之類,萬戮而有餘誅矣。臣於筵退之後,酌聞此報,痛惋驚憤,寧欲無言,道啓雖未及上來,事實旣如是,遲待更査,則醞釀所及,又未知何樣變怪,在於何地。北兵營在囚罪人李鼎鎬·朴秀英,令北兵使,大會軍民於慶興府沙場,數其罪捧遲晩後,梟首警衆,以爲嚴邊禁立國法之地,何如?傳曰,允。
御營廳啓曰,本府中軍梁憲洙,身病甚重,勢難察任,改差,何如?傳曰,允。
又啓曰,本府中軍,今當差出,而擬望之人乏少,堂上曾經兵使與外任,竝擬,何如?傳曰,允。
兵曹,以申橚爲御營中軍。
兵曹啓目粘連,觀此江原監司趙龜夏狀啓,則中軍成樂韶莅任以來,嚴於戢盜,勤於刷逋,捐出薄廩,修葺廨宇,諸般施措漸次中窽,而今將個滿,衆心惜去,姑爲仍任事,令該曹稟旨分付亦爲白有臥乎所,戢盜之嚴,刷逋之勤,克勝其任,而捐廩修廨,施措中窽,殊爲嘉尙,依狀請施行,何如?啓依允。
己巳十二月初十日巳時,上御慈慶殿。召對入侍時,參贊官韓敬源,檢校待敎徐相翊,侍講官趙秉肅,檢討官朴弘壽,假注書白時洽,記注官金鼎燮,列兼春秋趙肅夏,各持通鑑第一卷,以次進伏訖。上曰,史官分左右。
己巳十二月初十日巳時,上御慈慶殿。大臣·政府堂上引見入侍時,左承旨宋熙正,假注書李鳳德,事變假注書李泰元,記注官金鼎燮,別兼春秋趙肅夏,領議政金炳學,右議政洪淳穆,政府堂上金炳㴤·南性元·李景夏·李周喆·金世均·朴珪壽·兪鎭五·李元熙·李章濂·許熠,修撰朴弘壽,以次進伏訖。上曰,史官分左右。炳學進前問候訖。上曰次對爲之。炳學曰,宗廟·永寧殿移安處所,已有所奉審啓下者矣,奉安次序,謹遵已行之禮,以西爲上,而宗廟各室,移奉于仁政殿·璿源殿·養志堂·永寧殿各室,移奉于明政殿·文政殿,祭享時獻官之各爲差出,神門香門之通用,竝依已例磨鍊事,分付,何如?上曰,依爲之。出擧條炳學曰,懷保民生,國之所以爲國,而使斯民休戚安危,惟近民之官是耳,我聖上臨御以來,愛恤元元,如傷若保之至仁盛德,形諸絲綸,發之筵席,以愼擇守令,前後提飭,惻怛申複,有可以克享天心,式綏邦本,而大抵恤民之政,莫先於字牧之得其人,苟得其人,則拊循之殫其誠,措處之得其宣,民心之固結在此,民志之靖壹在此,此其爲民國休戚安危之攸繫者也,知人之難,今古攸同,而先使偏係二字,不着於心,廣採博訪,大公至正,則此所謂不中不遠也。由初仕爲郞署,由郞署爲守令,第次推遷之際,其人之賢愚智拙,亦豈無可試可驗之道乎?顧今政期漸近,擇擬尤當加意,預先勉飭,期有對揚之效,雖以蔭武初仕言之,均之爲他日守令之階也,不擇於初仕,而只欲擇之於守令者,不幾近於不濬其源而責其末流也乎?近自輦轂之下,遠至窮鄕遐陬,惟人視務求允合之材,然後是可曰爲官擇人,竝以此意一體申飭兩銓,何如?上曰,此等事筵奏,每歸文具,是甚慨歎,今此筵奏後,自廟堂,發牌吏兵判,各別面飭,期有實效,可也。出擧條炳學曰,北關歉荒之憂,實所悶然,而御供蠲蕩之命,特軫此時民事而然,曠施隆渥,欽誦萬萬,第念公私賙恤之政,專在營邑措處之何居,而今道臣瓜期,至於來朔矣。由來聲績,咸願久留,災歲議賑,亦此當前,咸鏡監司李興敏,更加一年仍任,到底拯濟,俾無一民捐瘠之患,何如?上曰,依爲之。出榻敎炳學曰,月前新海伯特除,有所仰褒嘉循良之聖念,而三考陟明,庶績所以咸熙,臣不勝欽仰萬萬,見今長吏政聲,在在入聞,西京篤厚之風,可以復見於今日,夫有其績而無其施,殊非綜名核實之政,臣意則自甲子以後,曾經道臣及時任道臣,就管下守令中擧其最優者畿人,別爲薦剡,以爲次次奬進之地,而晉州牧使鄭顯奭,前以治績之優異,至有子侄初仕調用之命矣。其子以年未滿,自銓曹,不得擧行云,使之勿拘檢擬,用寓賞延之意恐好,故敢達矣。上曰,依爲之。出擧條炳學曰,魂殿山陵,忠義之蒙東班職,陞敍承傳,而尙今未區處者,爲十餘人之多矣,朝家酬賞之典,不宜有名無實而止,從玆以往,若有奉事窠,則與在任遭故無故作散者,參互甄敍,先爲區處後,三十朔窠未準落仕人,次次收用事,分付,俾爲疏鬱之地,何如?上曰,依爲之。出擧條上曰,大臣就座。熙正曰,諸宰奏事。炳㴤等曰,無所奏矣。熙正曰,玉堂所懷奏之。弘壽曰,人君講學之道,貴乎自强不息,則今雖値經筵頉稟之時,又有召對之例,燕閒之暇,頻接臣隣,討論治亂之績,亦是學問中一事也,更加勉勵,罔或間斷焉。上曰,所陳甚好,當留念矣。出擧條熙正曰,今日賓對,兩司無一人進參,事甚未安,違牌諸室,竝推考,何如?上曰,依爲之。出榻敎上曰,史官就座。命大臣先退,又命退,諸臣以次退出。
上在景福宮。停常參·經筵。
傳曰,政官牌招開政。
傳曰,進講待下敎。
傳曰,呈告兵曹參判許遞,今日政差出。
傳曰,泮堂竝許遞,今日政差出。
傳曰,持平有闕之代,前察訪尹斗爀除授。
傳曰,通川郡守之代,以未準朔守令擬入。
傳曰,扶餘縣監朴寅羲,鏡城判官洪鍾漢,相換。
弘文館啓曰,原任副提學李承益喪,第三日,依定式,遣檢書官,致弔恤孤,仍爲勸粥以來之意,敢啓。傳曰,知道。
義禁府啓曰,延安府使李源一,爲先罷黜,拿問嚴勘事,傳旨啓下矣。李源一時在任所云,依例發遣府羅將,拿來,何如?傳曰,待待命拿囚。
議政府啓曰,配囚之勿許由還,前後申飭果何如,而卽聞通津下吏之定配延安者,旋卽受由,偃然在家,行且周年之久云,罪人之無緣給暇,已是法外,而苟其然也,有罪者,亦將安所懲畏乎?延安府使李源一,爲先罷黜,令該府,拿問嚴勘,當該罪囚,令畿營,嚴刑一次,遠地定配,仍以此意,關飭諸道,另加照察,俾無似此之弊事,分付,何如?傳曰,允。
又啓曰,殷栗,見方有窠矣,由來弊局,不可付之生手,以聲績素著人,勿拘常格,各別擇差事,分付,何如?傳曰,允。
又啓曰,金海,今將差代矣,局鉅弊劇,不可不各別擇差,以蔭守著績人,勿拘檢擬事,分付,何如?傳曰,允。
兵曹啓曰,每都政,新資五窠,例爲差出,而今番則準履歷,軍器副正,亦當陞資矣,見今營將之當爲內移者,只有四窠,且舊堂積滯,亦不可不念,新資營將虞候,朔數最多者,依近例,推移內遷,何如?傳曰,允。
又啓曰,忠壯衛將具然承,以其病難供職,呈狀乞遞,改差,何如?傳曰,允。
吏曹啓曰,黃海道平山居幼學李最翰,呈狀內,矣身父幼學之栢,今年爲一百歲,同道海州居幼學南宮鐮呈狀內,矣身父通政琯,今年爲一百歲,全羅道珍島居幼學朴慶碩呈狀內,矣身父幼學泰植,今年爲一百歲,公忠道燕岐居幼學鄭錫堯呈狀內,矣身父幼學喜升今年爲一百歲,同道牙山幼學李錫圭呈狀內,矣身父通政思鳳,今年爲一百歲,而俱爲見漏於各該道應資老人抄啓中,未蒙恩資事,來訴,故考見帳籍,則其年果爲的實矣,在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
又啓曰,公忠道懷仁居幼學高永錫呈狀內,矣身母孺人朴氏,今年爲九十歲,全羅道南原居幼學文弼奎呈狀內,矣身母孺人張氏今年爲九十歲,而俱爲見漏於各該道士族婦女秩,未蒙封爵事來訴,故考見帳籍,則其年果爲的實矣,在前如此之人,追後啓稟蒙恩,旣有已例,今日政,封爵下批之意,敢啓。傳曰,知道。
有政。吏批,行判書南性元,參議鄭稷朝進,參判未差,以尹秉鼎爲吏曹參判,徐相敦爲副校理,朴齊寅爲戶曹參判,金基纘爲兵曹參判,李廷斗爲敦寧都正,趙熙一爲大司成,金壽鉉爲知經筵,李參鉉爲藝文提學,朴珪壽·趙啓昇爲同成均,韓鼎謩爲掌樂正,李鎬臣爲司導僉正,李承宇爲兵曹正郞,徐胄淳爲注書,金晩植爲中學敎授,崔麟九·李周憲爲引儀,李元應爲健元陵參奉,鄭憲時爲明陵參奉,南義元爲金海府使,尹庚鎭爲蔚山府使,李奭信爲延安府使,趙康夏爲安岳郡守,咸鏡監司李興敏,更加一年仍任事承傳,行護軍鄭圭應,今加嘉義,加資事承傳,行副護軍申橚,加嘉善加資事承傳,書題單趙永純。再政。以姜㳣爲同敦寧,柳光睦爲工曹參議,洪健植爲注書,金秉魯爲典牲判官,徐圭淳·趙在淳,爲掌樂主簿,趙雲兢爲星州牧使,李俊永爲金山郡守,李道植爲通川郡守,成均博士單金桂鶴,扶餘縣監朴寅羲,鏡城判官洪鍾漢,已上相換事承傳。三政。以尹稷儀爲居昌府使,李憲昭爲慶山縣監,李貞夏爲砥平縣監,學錄二單,宋淇·車有聲,學諭單李泰元,奉常副奉事單李泰元,校書副正字單車琪厚,故進士徐有珣贈吏參例兼,故府使徐洛修贈吏議,故郡守徐命敷贈僕正,已上,黃海監司徐元輔三代,故學生柳埴·崔九鉉·薛匡烈·愼永錫·金若聲·南有極,已上贈童敎,孝行卓異贈職事承傳。四政。以睦養錫爲宗廟令,宋泰鎭爲韓山郡守,洪承緯爲安峽縣監。五政。以李鼎和爲明陵令,洪淳逈爲大邱判官。六政。以金益成爲崇陵令,李承敬爲殷栗縣監。七政。以金英植爲工曹佐郞,朴承顯爲槐山郡守。八政。以朴鍾善爲直講,李會淑爲歙谷縣監。
兵批,行判書李景夏進,以安禹善爲兼司僕將,趙翼顯·李章烈·梁柱甲爲五衛將,徐貞淳·邊益煥爲忠翊將,洪在愼爲忠壯將,車友植·張寅甲爲昌德將,金東勛爲訓鍊主簿,李秉德爲宣傳官,具燦爲武兼,梁憲洙爲黃海兵使,李普憲爲黃海中軍,康在五爲明月萬戶,申泰鉉爲文殊別將,桂顯模爲劍山別將,同知單李萬益,僉知三單,李敏有·金敎煥·具然承,加設單尹錫五,訓鍊僉正加設六單,李敏皐·李奎性·沈遠澤·朴準成·王昌鎬,江原中軍成樂韶,姑爲仍任事承傳,前虞候趙相鎭,今加折衝。再政。以鄭顯裕爲曹司衛將,鄭益鉉·朴奎哲爲守門將,李容顥爲璿源殿守門將,同知申在默,僉知三單,安禹善·趙翼顯·徐貞淳,同知加設六單,李之栢·鄭喜升·朴泰植·南宮·李思鳳·李承龜。
兵曹啓目粘連,平安監司韓啓源狀啓,吏曹回啓內,中軍令兵曹稟處事,啓下矣。觀此平安監司韓啓源狀啓,則中軍梁柱台段,四載佐務,久愈勤勵,一路稱譽,去益藹蔚,仍限又迫,軍民惜去,抱狀連訴,衆情莫遏,待限滿特加一瓜事,令該曹稟處亦爲反有臥乎所,前此實績已著於屢仍,目下衆情又切於願留,依狀請施行,何如?啓依允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,檢校直閣李淳翼,馳詣顯隆園奉審摘奸,仍詣健陵·華寧殿,一體奉審以來。
弘文館啓曰,原任副提學李承益喪,成服日,依定式,遣檢書官,致祭以來之意,敢啓。傳曰,知道。
又啓曰,新除授副校理徐相敦,卽爲牌招察任,何如?傳曰,允。
兵曹,三軍府從事官單洪秉穆。
戶曹啓曰,本曹所在蔘,爲亦六十八斤一兩一錢零,而考其封樁日字,貳百餘年或三四十年之久,皆是靈殼與蠧屑,徒擁虛簿,無論殼與屑,一一燒火,從玆以往,隨其所用,臨時貿取定式施行,何如?傳曰,允。
兵曹啓曰,濬源殿守門將李完馥,以其病難供職,呈狀乞遞,改差,何如?傳曰,允。
摠戎廳啓曰,本廳諸將官,今己巳年射講居首人,依例別單書入之意,敢啓。傳曰,知道。
上在景福宮。停常參·經筵。
藥房都提調李裕元,提調金世均,副提調李鎬俊啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿,王大妃殿,大妃殿,中宮殿,口傳問安。答曰,知道。
備忘記,忠州營將李敏正下直,長弓一張,長箭一部,片箭一部,筒兒一箇,賜給。
傳關西察邊使入侍。
春秋館啓曰,別兼春秋臣金性均,以兵曹正郞,今日軍布捧上時,晝仕出去之意,敢啓。傳曰,知道。
以咸鏡監司李興敏狀啓,慶興前府使李鼎鎬,造山萬戶姜鳳瑞罪狀,令攸司稟處,撫夷萬戶胡亨文,爲先罷黜,變出境內,惶恐待罪事,傳曰,勿待罪事,回諭。
以北兵使李奎奭狀啓,慶興前府使李鼎鎬,造山萬戶姜鳳瑞罪狀,令攸司稟處,撫夷萬戶胡亨文爲先罷黜,變出境內,惶恐待罪事,傳曰,勿待罪事,回諭。
議政府啓曰,卽見東萊府使鄭顯德狀啓,則枚擧訓別等手本,以爲對馬島主平義達,書啓中,以左近衛少將書來者,雖或有此等可援之例,至於平字下朝臣二字,曾所未有,大違格例,令任譯等,嚴加責諭,使改修正呈納云矣,職名之與前有異,旣非恒式恒例,則三百年約條本意,何嘗如此乎?另辭開諭,使之改修書契之意分付,何如?傳曰,允。
慶尙監司金世鎬疏略曰,頃於固城査啓,臣之溺職,無所逃罪矣。統營民之聚黨作鬧,不正尋常殺越之比,卽一變怪耳。明査情節,分等定罪,使王章伸民志定,而一委之統營酌處,不復論別,遽然啓聞,其疎謬之失,臣何敢辭,而罰止問備,未足蔽辜,以臣惶恧之忱,宜有自效之擧,而更査有命,未敢言私,冒悚含懼,如無容措,今雖査畢,臣罪自在,玆庸具牘自別。伏乞聖慈,議臣當被之律焉云云。答曰,省疏具悉。向來問備,所以存事面也,移査今旣告竣,卿何必以是爲引乎?其勿更煩,益勉殫壓懷保之責。
己巳十二月十三日巳時,上御慈慶殿。關西察邊使入侍時,同副承旨具奭祖,記事官洪健植·朴齊用,記注官金鼎燮,察邊使鄭周應,以次進伏訖。上曰,史官分左右。命察邊使進前,周應進前。上曰,遠路無事往返乎?周應曰,王靈攸曁,無使往還矣。上曰,已見狀啓與地圖,而彼地遠近何如耶?周應曰,只隔一江矣。上曰,如此設邑,果有實效於邊圍乎?周應曰,民居荒服之地,恒自散飛矣,設邑以後,民皆悅服,果有實效矣。上曰,此地之距瀋陽,爲幾許里乎?周應曰,一千四百里云矣。
上在景福宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
傳曰,右承旨許遞,前望入之。
承旨前望入之,鄭稷朝落點。
傳曰,淑夫人李氏發靷安葬,大院君府大夫人粟米飮,藥房副提調與右承旨,煎封,府大夫人,旣入闕行次矣。都承旨,進詣三溪亭大院君行次所,問候以來。
傳曰,淑夫人李氏,發靷,遣中使護喪。
傳曰,淑夫人李氏,發靷與安葬時,當自內望哭,粗伸予情理矣,該房知悉。
傳曰,吏曹參議有闕之代,前望入之。
吏曹參議前望入之,鄭顯德落點。
政院啓曰,卽者掌樂院官員來言,再明日月食救食時,提調一員,當爲進參,而提調閔致久有身病,趙寧夏奉命出疆,不得進參云,提調閔致久,卽爲牌招,何如?傳曰,在外提調許遞,令該曹口傳差出。
又啓曰,卽者典牲署官員來言,再明日月食救食時,提調當爲進參,而提調金炳㴤,有身病,不得進參云,卽爲牌招,何如?傳曰,惠民一提調,口傳相換。
宗親府啓曰,明日卽天漢殿,望奉審日次,臣寅命,進詣擧行之意,敢啓。傳曰,知道。
議政府啓曰,察邊使纔已復命矣,以厚昌事,有所議問,則以爲本郡僻在一隅,營邑相距,又絶遠,凡於文牒之去來,動費時月之久,許多事務,積有礙滯,而迤西數百里,有河山洞口,山中開嚝自成城堞,漁採之利,各安其業,若於此而設邑,則不出幾年,自可成聚,雲峴宮別劃錢之在管稅廳者,足當移設之需云矣,形便事勢旣如彼,其有益無害,移邑一款,關飭箕營,使之待開春卽爲擧行,所入之費,就別劃錢中入用,以爲竣役之地,何如?傳曰,允。
又啓曰,東萊府使鄭顯德,移拜三鈴矣,該府以邊上重地,此倅之由來聲績,已見其悉心對揚,而今於事務旁午之時,不可據爾遞改,亦不可付之生手,特爲仍任,以責終始之效,何如?傳曰,允。
吏曹口傳政事,典牲提調金炳㴤,惠民提調曺錫雨,已上相換事,承傳。
兵曹啓曰,來正月十二日,宗廟·永寧殿各室移奉時,大駕詣宗廟時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之,而三軍府別抄軍,以幾哨磨鍊乎?敢稟。傳曰,訓局步軍五哨,馬軍二哨,訓將率領爲先廂,御營步軍三哨,兩營騎士各一番,御將率領爲後廂,禁軍一番爲之別哨軍二哨,領付中央陣,禁將率該營步軍一哨騎士一番及訓局餘軍三哨留陣,餘軍留營置之。
又啓曰,來正月十二日,宗廟·永寧殿各室移奉時,神輦侍衛軍兵,當爲磨鍊,而謹考謄錄,則丙申年宗廟·永寧殿移奉時,挾神輦軍二百名,前後射隊四百名,訓局軍磨鍊,而今此移奉時,門路北墻門爲之事,命下矣。前後射隊置之,挾神輦軍各室四十名式以訓局軍磨鍊,侍衛,分兵曹·分都摠府堂上·郞廳各六員,五衛將十二員,宣傳官十二員,武臣兼宣傳官二十四員,禁軍一百二十人,各室分定侍衛,何如?傳曰,允。
又啓曰,宗廟·永寧殿移奉時日傘繖扇差備,忠義衛侍衛原數不足矣,戊辰年眞殿移奉時,以禁軍及忠贊衛,有代差擧行之例,今亦依此擧行,何如?傳曰,允。
義禁府啓曰,咸鏡監司李興敏狀啓內,慶興前府使李鼎鎬罪狀,令攸司稟處,撫夷萬戶胡亨文,爲先罷黜,其罪狀令攸司稟處,造山萬戶姜鳳瑞罪狀,令攸司稟處事,啓下矣。胡亨文·姜鳳瑞,俱在任所,依例發遣府羅將,交代後拿來,李鼎鎬旣因特敎,嚴囚北兵營,故今不得擧論之意,敢啓。傳曰,知道。待待命拿囚。
同敦寧姜㳣疏曰,伏以臣伏奉除旨,以臣爲同知敦寧府事,臣感恩怵義,雖已祗肅,從前朝紳之無敦寧者,擧皆疏辭,而蒙體諒,則臣亦今無異同,而其不可蹲仍也,審矣。玆陳短章,仰瀆崇聽。伏乞聖慈,照例遞改,以存公格,以安私分云云。答曰,省疏具悉。所請依施。
上在景福宮。停常參·經筵。
淑夫人李氏發靷,大殿·中宮殿,宗親·儀賓·藥房·內閣·政院·玉堂,口傳問安。答曰,知道。朝廷二品以上·六曹單子問安。答曰,知道。望哭後,大殿·中宮殿,藥房·內閣·政院·玉堂,口傳問安。答曰,知道。
藥房提調金世均,副提調李鎬俊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
進御二錢重人蔘粟米飮,淑夫人李氏喪發靷安葬時,一貼式限二貼,煎入事,榻前下敎。
政院啓曰,藥房三提調,持粟米飮來待矣。傳曰,封入。
又啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
吏曹參議前望入之,李敦相落點。
政院啓曰,卽者內資寺官員來言,明日月食救食時,提調當爲進參,而南性元以吏曹判書,本曹進,不得進參云,何以爲之?敢稟。傳曰,吏曹救食,次堂擧行。
奎章閣啓曰,景慕宮·望廟樓,今望奉審無頉之意,敢啓。傳曰,知道。
又啓曰,今己巳年秋冬等褒貶,當爲磨勘,而直閣待敎,俱未差,不得擧行,外閣褒貶,亦不得爲之之意,敢啓。傳曰,知道。
弘文館啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
敦寧府啓曰,府郞廳等今秋冬等褒貶等第,當爲磨勘,而以領事未差,不得爲之之意,敢啓。傳曰,知道。
吏曹口傳政事,以趙性敎爲掌樂提調。
訓鍊都監啓曰,本局從事官禁松參軍及諸將官等,今己巳年秋冬等褒貶,當爲等第,而都提調臣金炳學,有身病不得磨勘之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而上前開坼相値,不得設行之意,敢啓。傳曰,知道。
兵曹啓曰,本曹今己巳年秋冬等褒貶等第,磨鍊以入,而曹所屬軍器寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
三軍府啓曰,前此各薦陞降時,出身張斅植以其年紀科榜之俱不分明,宣薦已爲勿施,而此是該廳之未及照檢者也,非爲門地不合而然,則因是永枳,不無公議之稱屈,使之復薦施行事,分付宣傳官廳,何如?傳曰,允。
禮曹啓曰,各陵園墓,本曹郞廳,四學童蒙敎官,通禮院,禮賓寺,圖畫署官員等,今己巳年秋冬等褒貶等第以入,而宗廟署,社稷署,永禧殿,景慕宮,承文院,成均館,奉常寺,典牲署,掌藥院,東西氷庫,東西活人署,觀象監,內醫院,司譯院,典醫監惠民署,東南關王廟官員等,褒貶各其司領事,都提調提調及堂上有故,或不備,不得一時磨勘之意,敢啓。傳曰,知道。
忠勳府啓曰,本府今己巳年秋冬等褒貶,當爲磨勘,而有司堂上靈善君臣朴永輔,時在藩任,無以備員,限內不得爲之之意,敢啓。傳曰,知道。
上在景福宮。停常參·經筵。
淑夫人李氏安葬後,大殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹單子問安。答曰,知道。望哭後,大殿·中宮殿,藥房·內閣·政院·玉堂口傳問安。答曰,知道。
政院啓曰,右副承旨鄭稷朝,同副承旨具奭祖,今日不爲仕進,竝卽牌招,何如?傳曰,允。
又啓曰,藥房三提調,持粟米飮來待矣。傳曰,封入。
又啓曰,卽者吏曹郞廳來言,今日月食救食時次堂擧行事,命下,而參判尹秉鼎,參議李敦相,俱未肅拜,不得進參云,參判·參議竝卽牌招,何如?傳曰,允。如有違牌,勿爲呼望。
以公忠監司閔致庠狀啓,忠州牧城郭全沒形址者,該牧使趙秉老,捐廩經始,不朞月而告功,褒賞之典,令該曹稟處事,傳曰,此倅之治績,已爲聞知,而今此巨役,不煩民力,能爲善就,萬萬嘉尙,其子問名,瓜近初仕,作窠待開政擬入。
兵曹啓曰,今十二月十六日,癸丑寅正三刻七分,土王用事,改火進上時,宗廟署,社稷署,永禧殿,永寧殿,景慕宮,毓祥宮,宣禧宮,景祐宮,慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
議政府啓曰,卽見水原留守李載元狀啓,則本府各面,査得結合七百七十九結八十負六束,爲先充補於當年災四百六十二結五十七負七束及流來舊陳四百二十八結五十四負四束,則除在舊陳爲一百十一結三十一負五束矣。連加査執,期於盡充計料,而上項結所收,卽各項營用與將士支放以外之物,自明年爲始,永爲劃下,添補於新募正軍二百五十名接濟之需事,請令廟堂稟處矣。漏稅査得之至於此多,殆乎諸道之所未有者,結摠之由蘇復舊,誠爲之萬幸,竝依狀請施行,舊陳之未及出稅者,連加詳覈,期於盡充事,分付,何如?傳曰,允。
又啓曰,卽見慶尙監司金世鎬狀啓,則固城縣春元面作拏罪人,自統營押到者,分等論列恭俟處分云矣,事有可冤,則庭訴之,可也。法有可施,則營決之然矣,而始也庭訴,不待營決,私自聚黨,行此憯毒之擧,藉曰遐陬蚩蠢之氓,不圖兇悖之至於此甚,則凡當場之掀其焰助其虐者,皆可誅可戮。而一轉而有統査,再轉而有嶺査者,此固要囚服念之義也,兩査之區別分等,亦所以仰體欽恤之意也。首倡三漢,旣自統營梟警,今無可論,在囚罪人洪涉,製狀發通,皆出渠手,聚民作拏,馴致此變,不可以供辭發明,有所參恕,嚴刑三次,遠惡島定配。李祥吉·洪凡九·李南浚·林子瑞·金鍾律,五漢所犯,旣無其別,同惡亦復相濟,竝嚴刑二次,遠地定配,金章信·金英國·宋在鳳·千再哲·朴又祿,其情其跡,有難全釋,竝嚴刑一次,定配,其餘諸囚,自本營酌放之意,分付,何如?傳曰,允。
兵曹啓曰,慶尙監司金世鎬狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又啓曰,嶺南別試武士,更爲試取事,草記啓下後,以其本道入格技藝試取,則永川出身金載求,柳葉箭未入格,開寧閑良姜渭文,片箭未入格,慶州閑良鄭奎輔,講書未入格,大邱折衝金必河·開寧閑良白龍化,俱以病不上來,金山閑良崔炳文講書入格·未入格者,竝依例給糧下送,而在前抄上武士試取時,能講者閑良,直赴會試,依判下擧行矣,今此講書入格崔炳文,別單書入之意,敢啓。傳曰,知道。
兵曹啓目粘連,觀此平安兵使蔡東健狀啓,則枚擧義州府尹李建弼所報,本府屬淸城僉使安樂豐,到防三載,處鎭如家,撫摩鎭屬,操飭戍卒,昨春捐廩穀一百石,作爲城餉,還分取耗,以爲支放之需,公廨軍器門樓把幕,無不自備,一新改觀,限一瓜仍任事,令該曹稟處亦爲白有臥乎所,撫摩操飭之勤勵,公廨軍物之修補,已能悉心擧職,一百石穀之捐廩作還,尤爲嘉尙,而瓜熟惜去,民情可念,依狀請施行,何如?啓依允。
上在景福宮,停常參·經筵。
政院啓曰,明日常參·經筵,取稟。傳曰,停。
又啓曰,大司憲李升洙,執義南啓憲,掌令權益洙·李寅會,持平趙在九牌不進,尹斗爀在外,監察茶時之意,敢啓。傳曰,知道。
吏曹啓曰,掌樂院正韓鼎謩,以其身病,呈狀乞遞,改差,何如?傳曰,允。
訓鍊都監啓曰,本局別將李鍾晉,身病猝重,勢難察任,改差,何如?傳曰,允。
禮曹啓曰,卽接行大護軍李經在呈單,則以爲同姓五寸侄承益,嫡妾俱無子,以其同姓四寸弟承齡子健稙,欲爲繼後,兩家諸族,相議完定,而承齡夫妻俱爲作故,拘於常規,不得循例禮斜,依法典草記稟處事,呈單矣,凡係繼宗立後,兩邊與受,明有可據,而不得登聞者,許令該曹論理草記,載在法典,而門長李經在單辭旣如此,李承齡子健稙,立爲李承益之後,何如?傳曰,允。
刑曹啓曰,慶尙道徒流案中,淸道郡配囚金亨洙,玄風配囚朴玹和等,放字書下矣。謹依書下,竝卽放送事,分付道臣之意,敢啓。傳曰,知道。
上在景福宮,停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
議政府啓曰,卽見京畿監司朴永輔所報,則永平田稅米太八十一石零,以其歲歉民貧,峽郡轉輸之艱,請依前年例,代錢上納矣,正供之有請輒代,固非經法攸在,而分憂之地,屢此煩報者,其必有民情民勢之不得不然而然,今年則姑以代錢許施,自明年一切本色輸納,毋或更煩事,分付,何如?傳曰,允。
禮曹啓曰,今此宗廟·永寧殿,各室移奉時節次,謹依傳敎,一依修改時移安例,磨鍊,故習儀節次與分司排進之節,不爲磨鍊之意,敢啓。傳曰,知道。
又啓曰,來正月十二日,宗廟·永寧殿各室移奉時,先行展謁禮事,命下矣。自當兼行歲首展謁,故原節目中璿派人行禮之節,一體磨鍊之意,敢啓。傳曰,知道。
吏曹啓目粘連,觀此京畿監司朴永輔狀啓,則以爲喬桐府使李根永,四載居官,一念治民,臨事明核,吏莫售奸,持心仁廉,民皆服化,三政無闕,一境有頌,借寇輿情,久而益蔚,特許更仍事,令該曹稟處亦爲白有臥乎所,道臣狀辭旣如此,喬桐府使李根永,姑爲仍任,何如?啓依允。
吏曹參判尹秉鼎疏。答曰,省疏具悉。卿其勿辭行公。
上在景福宮。停常參·經筵。
政院啓曰,左副承旨韓敬源,今日不爲仕進,卽爲牌招,何如?傳曰,允。
議政府啓曰,上京守令,纔已催促矣,卽聞吏曹所報,則龍仁縣令鄭基永以其身病,不得下去云,見今華寧殿節享不遠,而此是祭官元差邑,則不容不卽速變通,該縣令改差,令該曹,口傳差出,當日下送,以爲趁期進參之地,何如?傳曰,允。
承文院啓曰,日月食咨文之前期三朔出來,卽是已例,而近年以來,事過後出來,以致咨覆之訖今晼晩,事甚悚悶。分付箕營及灣府,使之馳通鳳城將處,以爲刻期探來之地,何如?傳曰,允。
兵啓曹曰,宣傳官張厚植,內禁衛將尹湋,五衛將趙希永·崔漢喆·李翼夏·金敎煥,昌德宮衛將車友植·張寅甲,慶熙宮衛將金尙宜,俱以病難供職,呈狀乞遞,五衛將趙翼顯前任,尙州營將李章烈前任順天營將,梁柱甲前任洪州營將,忠翊衛將徐貞淳前任西原營將,邊益煥前任北虞候,忠翊衛將洪在愼前任三陟營將,俱在任所,上來間,該聽番次苟艱云,竝改差,何如?傳曰,允。
又啓曰,各道履歷成冊,每年六臘月,修呈本曹,以爲入啓,而今番慶尙道履歷成冊,尙不來到,不得同爲入啓,事甚未安,該道臣推考,履歷成冊,使之從速修上之意,知委該道,何如?傳曰,允。
禮曹啓曰,藏氷主梗官,以東氷庫別提金秉魯,已爲啓下,而移拜典牲署判官矣。別提則姑未差代,以東氷庫別提李胤植,使之擧行事,分付,何如?傳曰,允。
又啓曰,卽接西原幼學宋欽夏所志,則以爲同姓六寸弟欽剛,嫡妾俱無子,以其同姓二十二寸弟欽國第二子敬洙,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長宋欽夏所訴,旣如此,宋欽國第二子敬洙,立爲宋欽剛之後,何如?傳曰,允。
吏曹啓曰,今十二月二十一日,都目政事爲之之意,敢啓。傳曰,知道。
吏曹口傳政事,以李民容爲龍仁縣令。
大司成趙熙一疏,省疏具悉。爾其勿辭察職。
上在景福宮。停常參·經筵。
藥房提調金世均,副提調李鎬俊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病不得來會云矣,敢啓。傳曰,知道。
又啓曰,右副承旨鄭稷朝,今日不爲仕進,卽爲牌招,何如?傳曰,允。
傳曰,發遣吏郞諸執事,淸齋與否,摘奸以來。
傳曰,有實故摠官許遞,前望入之。
承文院啓曰,月食咨文,今纔出來,則此與先期承準有異,依六月朔月食時例,撰出回咨,付撥下送灣府,傳給鳳城,入送北京之地,何如?傳曰,允。
議政府啓曰,漣川縣監,方有闕矣,由來積弊之局,不可付之生手,勿拘常格,各別擇差事,分付銓曹,何如?傳曰,允。
禮曹,來庚午年二月初三日,行景慕宮春享大祭,香祝親傳取稟,奉敎恭依。
三軍府啓曰,考見諸道今秋官鎭門聚點狀啓,則黃海前兵使李敏庠狀啓,道內軍兵聚點時,文城鎭戰馬疲駑,服色麤劣,間或有之云矣,官鎭門聚點,旣係詰戎之政,軍器什物,乃是陰雨之備,則常時不能修改,致有此執頉之擧,其在戎政,誠甚疎忽,該鎭邊將,推考警責,何如?傳曰,允。
兵曹啓曰,今十二月二十二日,宗廟·社稷·景慕宮,臘享大祭時,守門當爲塡差,而本曹郞廳,都摠府郞廳,五衛將,除入直與受由呈辭在外未肅拜,排擬苟艱,依定式,軍門將官,代差以入之意,敢啓。傳曰,知道。
訓鍊都監啓曰,本局千摠元棨,身病猝重,勢難察任,改差,何如?傳曰,允。
又啓曰,本局千摠今當差出,而擬望之人乏少,外任竝擬,何如?傳曰,允。
御營廳啓曰,本廳諸將官,今年射講都計劃居首人,別單書入之意,敢啓。傳曰,知道。
吏曹啓曰,各道履歷成冊,每於都政前修啓,而慶尙道履歷成冊,尙不上來,揆以事體,誠甚未安,該道道臣,推考,原成冊星火修上事,行會,何如?傳曰,允。
吏曹啓目粘連,觀此平安監司韓啓源狀啓,則以爲寧邊府使趙羲復,三載爲治,一副成規,糶糴公平,徭役蠲減,捐俸修械,施賞勸武,鐵甕賴鞏,闔境稱頌,今當瓜期在近,民情願借,該府使趙羲復,姑爲仍任,俾有終效,令該曹稟處是如爲白有臥乎所,道臣狀辭,旣如是,依狀請施行,何如?啓依允。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂。口傳問安。答曰,知道。
傳曰,今日大院君晬辰,令都承旨,問候以來。
傳曰,贊成有闕之代,今日政差出。
傳曰,臺諫竝許遞,今日政差出。
傳曰,應敎·副應敎許遞,今日政差出。
傳曰,藝文提學許遞,今日政差出。
傳曰,在外工曹參議許遞,今日政差出。
傳曰,皇朝人子孫西北松都人,各別收用。
傳曰,今番大政時,守令邊將初仕之各別擇擬事,已於日前筵席,有所申飭,則宜可對揚矣,其所對揚與不對揚,政院知入。
傳曰,前奉事李允用,別軍職差下。
傳曰,副提學鄭健朝,檢校差下。
傳曰,副提學有闕之代,今日政差出。
傳曰,求禮縣監千禹鉉,保寧縣監方孝涵,相換。
傳曰,長鬐縣監鄭基鎬,祥原郡守任禹鎬相換。
傳曰,雖非親政,注書尙瑞院官員,依例陞六。
傳曰,在外弘文提學許遞,前望入之。
傳曰,禮房承旨,馳詣社稷·宗廟·永禧殿·景慕宮,奉審摘奸以來。
傳曰,來正月初二日,當詣宗廟展謁,仍爲省牲省器後,仍詣景慕宮展拜矣,該房知悉。
傳曰,日寒甚酷,且當歲時,市民之事情不可念,今番動駕時,治道置之事,分付漢城府。
傳曰,當該吏曹堂上推考。
傳曰,望筒遲滯之吏兵判推考。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
議政府啓曰,富寧有闕矣,該府方値歉荒,接濟之道,不容不及今講究,而前縣監金漢雄,居在本道,頗有幹局,凡於民邑之事,足可任使,富寧府使,勿拘差下,仍令除朝辭赴任,俾盡懷保賙恤之責,何如?傳曰,允。
傳曰,望筒遲滯之吏兵判,從重推考。
傳曰,捧納承旨,吏曹判書,竝推考。
傳曰,捧納承旨推考,吏曹判書,從重推考。
弘文提學前望入之,崔遇亨添書落點。
吏曹啓曰,全羅道咸平居,幼學金參章呈狀內,矣身父幼學治水,靈光居朴孟甲呈狀內,矣身父幼學行震,靈光居幼學朱英奎呈狀內,矣身父幼學元玉,今年俱以九十歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣,在前如此之人,追後面稟蒙恩,旣有已例,今日政竝加資下批之意,敢啓。傳曰,知道。
又啓曰,京畿安山居幼學李炳夏呈狀內,矣身父通政庸根,今年爲一百歲,而見漏於本道應資老人抄啓中,未蒙恩資事,來訴,故考見帳籍,則其年果爲的實矣,在前如此之人,追後啓稟蒙恩,旣有已例,今日政加資下批之意,敢啓。傳曰,知道。
兵曹啓曰,新除授委曲僉使金基泓,母年今爲七十八歲,安義僉使李昌植,父年今爲七十六歲,俱以法不當遠離赴任,呈狀乞遞,竝改差,何如?傳曰,允。
又啓曰,今都政,參上應區處不足爲一窠,參下爲五窠,竝依例加設擬入之意,敢啓。傳曰,知道。
又啓曰,來正月初二日,大駕詣宗廟展謁,仍爲省牲省器,仍詣景慕宮展謁時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營何以爲之乎?敢稟。傳曰,當此寒節,軍兵之勞苦,不可不念,訓局馬軍一哨·步軍二哨,大將率領爲先廂,御營步軍二哨兩營騎士各一番,摠使率領爲後禁軍一番,隨駕,挾輦軍二百名,槍劍軍六十名磨鍊,駕前駕後,折半爲之,留營留陣置之。
都政。吏批,行判書南性元,參判尹秉鼎,參議李敦相進。以金鳳洙爲氷庫別提,金鳳集爲繕工主簿,林澈洙爲瓦署別提,洪祐鼎爲典簿,李得凡爲禁府都事,典籍單李徽圭,東萊府使鄭顯德,特爲仍任事承傳,以鄭駿和爲禮賓直長,閔義轍爲平市直長,閔種悳爲宣陵直長,朴慶壽爲刑曹佐郞,南廷顯爲密陽府使,趙冕夏爲司保主簿,李師在爲禁府都事,金炳休爲繕工奉事,趙奭永爲司宰奉事,李秉奭爲榮川郡守,求禮縣監千禹鉉,保寧縣監方孝涵,已上相換事承傳。吏批啓曰,公州牧判官,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李源興爲尙瑞直長,金鳳洙爲監察,趙命敎爲公州判官,洪在元爲漣川縣監,閔種洙爲平康縣監,長鬐縣監鄭基鎬,祥原郡守任禹鎬,已上相換事承傳。吏批啓曰,副提學,今當差出,而擬望之人乏少,承旨竝擬,何如?傳曰,允。又啓曰,南原縣監,今當差出,而本州以湖南雄邑,物衆地大,素稱難治,不可不擇差,他道有聲績已準朔守令,竝擬,何如?傳曰,允。以趙慶鎬爲副提學,尹慶求爲尙瑞副直長,任東準爲顯隆園令,沈英慶爲沔川郡守,李根厚爲旌善郡守,金啓鎭爲南原縣監,喬桐府使李根永,姑爲仍任事承傳。以李定會爲典牲副奉事,李源興爲氷庫別提,李建栻爲永川郡守,任東準爲抱川縣監,李朋來爲巨濟府使,當寧府使單,金漢雄差下事承傳。以朴珽鉉爲引儀,朴受晩爲瓦署別提,趙駿九爲顯隆園令,白南益爲中和府使,趙台永爲魯城縣監,崇靈殿直長單李臣奎。吏批啓曰,藝文提學今當差出,而擬望之人乏少,外任竝擬,何如?傳曰,允。以李源興爲尙衣主簿,金在顯爲藝文提學,金永國爲靑山縣監,趙駿九爲黃澗縣監,元禹常爲延日縣監,李秀殷爲尙瑞直長,朴慶壽爲刑曹正郞,朴受晩爲顯隆園令,李胤植爲引儀,洪觀錫爲眞寶縣監,崇仁殿奉事單鮮于棅,以李晩昇爲氷庫別檢,洪用周爲敦寧判官,趙璋熙爲康陵令,張成敎爲南部令,南學熙爲漢城主簿,尹秉鼎爲知春秋,尹秉成爲宗廟令,李秀殷爲內贍主簿,李承胄爲恭陵令,吳憲秀爲尙衣別提,柳冀天爲刑曹正郞,宋近洙爲右贊成,洪鍾雲爲同敦寧,李經在爲大司憲,沈宜元爲大司諫,李時夏爲工曹參議,李源興爲監察,尹慶求爲尙瑞直長,申楨爲軍器副正,李寅會爲掌樂正,寧邊府使趙羲復,姑爲仍任事承傳。以趙秉浩爲尙瑞主簿,趙雲植爲敦寧主簿,林澈洙·金永琖·洪健植,爲監察,同春秋單尹秉鼎。吏批啓曰,臺諫多窠,今當差出,而擬望之人乏少,外任竝擬,何如?傳曰,允。以張原相·劉學洙,爲掌令,權仁成爲獻納,金弘灌爲興海郡守,金永薰爲獒樹察訪,李尙鎭爲宗廟副奉事,金永琖爲正言,尹橚爲尙衣主簿,李敏奎爲軍器主簿,李會準爲禁山府使,趙秉鎬爲應敎,李龍雨爲副應敎,盧鎭燮·金鎭模爲持平,李承五爲同經筵,洪大重爲司饔奉事,韓秉敎爲瓦署別提,朴孝正爲同義禁,申應朝爲同春秋,徐戴淳爲活人提調,徐胄淳爲監察,方漢豐爲引儀,洪羲燮爲兵曹佐郞,趙秉鎬爲執義,金顯龜爲司諫,承文正字單任基元,以金正根爲瓦署別提,韓秉敎爲監察,金性均爲宗府正,閔斗鎬爲監役,李孝秀爲監察,李宅應爲應敎,趙秉弘爲掌苑別提,朴東龜爲參禮察訪,方孝隣爲魚川察訪,尹相殷爲刑曹佐郞,權中琬爲瓦署別提,池弘寬爲軍器主簿,朴基陽爲掌令,蔡東寔爲吏曹佐郞,徐相敦爲兵曹正郞,徐胄淳爲正言,趙秉弘爲造紙別提,尹橚爲刑曹佐郞,韓錫奎爲兵曹佐郞,金濬學爲兼引儀,兼春秋單石宗珍,以權中琬爲掌菀別提,王錫疇爲尙衣別提,蔡思欽爲禮曹正郞,李鳳德爲監察,趙宇熙·魚允中爲注書,李萬治爲瓦署別提,朴鳳煥爲典籍,馮錫驥爲司圃別提,金晩植爲副校理,鄭基東爲假監役,鄭匡淵爲童蒙敎官,兪致益爲敬陵參奉,李承旨爲穆陵參奉,尹永進章陵參奉,柳進徽爲惠陵參奉,李載哲爲睿陵參奉,李恩植爲典獄參奉,朴敦壽爲假引儀,內贍主簿李秀殷,司饔主簿鄭龜東,以上相換事承傳。宗廟副奉事李尙鎭,濟用奉事李容弼,已上相換,故判書金東獻,贈左贊成例兼,右贊成金學性考,故校理曺浩贈副提學,學行卓異,贈職事承傳,故通德郞申衍,故學生閔載貞·姜徽珣·任殷白·任東宗·張仁湛·任祏·金熙俊·李命采已上贈童敎,孝行卓異,贈職事承傳。
兵批啓曰,今日都目政事時,本曹堂上,不可不備,而參判金基纘差祭,參議金聲根病不來,參議金聲根,令政院牌招,同參政事,何如?傳曰,允。又啓曰,營將虞候,今當差出,而擬望之人乏少,已準朔守令及中軍虞候,竝擬,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。以尹喜秀爲訓鍊都正,趙秉七爲宣傳官,柳冀默爲五衛將,李敏植爲忠翊將,朴寅遠爲安東營將,金源默爲三陟營將,許㥏爲洪州營將,李奎璿爲尙州營將,柳冀伯爲順天營將,李熙甲爲京畿中軍,宋正鉉爲平安兵虞候,洪永錫爲內禁將,趙秉東爲五衛將,趙翼顯爲鐵島僉使,朴鳴夏爲西原營將,鄭澤源爲全羅兵虞候,尹致稷爲訓鍊正,趙鏘永爲五衛將,李載貞爲忠翊將,朴基默爲昌德將,金奎淳爲公忠中軍,元錫玄爲古群山僉使,李秉喜爲荏子島僉使,李昌植爲安義僉使,李芝秀爲西平浦萬戶,金命熙爲笠巖別將,金世旭爲德積僉使,金基泓爲委曲僉使,田慶億爲木浦萬戶,盧在奉爲多慶浦萬戶,宋殷孫爲正方別將,沈能武·吳聖初爲五衛將,千儀大爲昌德將,李容謙爲都摠經歷,鄭鳳愚爲北虞候,王濟運爲五衛將,金鎭民爲忠壯將,河成一爲慶熙將,申林爲訓鍊僉正,蔡奎鳳爲三軍府從事官,夫龍伯爲五衛將,申樂熙爲訓鍊副正,元度常爲都摠經歷,金弘灌爲訓鍊判官,趙肅夏爲文兼,安潤植爲廣梁僉使,金龍弼爲美錢僉使,羅致淳爲豆毛浦萬戶,胡致達爲玉江萬戶,康孝騫爲長壽別將,曺衡俊爲登山僉使,朴承濂爲委曲僉使,金基柱爲靑水萬戶,李東奎爲山羊會萬戶,朴光淵爲九月別將,林基宙爲都摠都事,李根豐爲摠戎把摠,崔祥麟爲西林僉使,朴鳳燮爲安義僉使,許怔爲方山萬戶,鄭準基爲宣傳官,鄭益鉉爲訓鍊主簿,梁道潤爲守門將,邊昌式爲梨洞萬戶,尹秉燮爲訓鍊都監把摠,趙存浚爲訓鍊判官,朴光鎭爲武兼,李漢用爲守門將,韓興敎·李重億爲訓鍊主簿,尹容善·金斗喜爲武兼,吳正善爲御營把摠,尹㙉爲訓鍊僉正,金宅性爲判官,朴章雲爲守門將加設,閔敞鎬·李奎大爲宣傳官,李觀應爲武兼加設,張龍一·魏鍾植,爲部將,閔致儉·崔星煥爲部將加設,崔吉鎭爲守門將,金相默·龐友亮爲守門將加設,寅火堡權管單田麟實,仁遮外權管單裴祥奎,舊坡知權管單崔錫苗,乫軒洞權管單鄭芝弘,中嶺別將單崔承寬,赴戰嶺別將單崔載榮,壬海別將單李基炫,訓鍊判官崔應均,主簿高尙謙·崔秀龍·金承烈,以上依定式減下,以金承烈爲訓鍊判官加設,李寬壽·金泳曄·朴漢鍾,爲主簿加設,同知單嚴鎭一,僉知三單任龍準·王殷疇·李獻宇,副司正洪秉稷,訓鍊主簿單申膺源,本院去官平安中軍梁柱台,淸城僉使安樂豐以上,限一瓜仍任事承傳,守門將加設單崔禹亨,阿山萬戶李宗珍,黃拓披權管金達奎,以上相換事承傳,洪州營將許㙉,尙州營將李奎璿,順天營將柳冀伯,西原營將朴鳴夏,京畿中軍李熙甲,平安兵虞候宋正鉉,以上今加折衝加資事承傳,同知六單,吳聖初·車友植·洪在愼·張寅甲·朴基默·河成一,加設五單,李庸根·辛重來·李運鼎·鄭城·韓命鎭,僉知六單,柳冀默·沈能武·夫龍伯·鄭顯裕·邊益煥·李載貞,副司果權鍾應·張基洛·吳榮善·尹奎善·申㯙·李奎卨·禹忠植·梁在漢·李春英·李鳳熙·許洹·許·金弘信。
弘文館啓曰,上番無他推移之員,不得已以下番,姑陞入直之意,敢啓。傳曰,知道。
又啓曰,行副提學鄭健朝,檢校差下事,命下矣。卽爲牌招察任,何如?傳曰,允。
又啓曰,新除授副提學趙慶鎬,敎旨安寶次,濬哲之寶請出之意,敢啓。傳曰,知道。
又啓曰,新除授副提學趙慶鎬,卽爲牌招察任,何如?傳曰,允。
己巳二十月二十一日巳時,上詣勤政殿月臺。社稷·宗廟·景慕宮,臘享大祭,香祝親傳入侍時,行都承旨李鎬俊,左承旨宋熙正,右承旨徐臣輔,左副承旨韓敬源,右副承旨鄭稷朝,同副承旨具奭祖,史官缺,檢校直提學金炳地·李載元·李載冕·閔升鎬,直提學趙成夏,檢校待敎徐相翊,玉堂缺,以次侍立,時至,通禮,跪啓請外辨,上具翼善冠·袞龍袍,乘輿出永化門,藥房提調金世均,副提調李鎬俊,進前問候訖,出崇陽門,由維和門入勤政門,至勤政殿月臺,降輿就褥位,南向立,引儀,引詣獻官,陞就褥位之左,香室官員,奉香祝以授敬源,敬源跪受,東向跪進,上受之以授諸獻官,諸獻官跪受,興,通禮導上詣祗迎位,諸獻官,奉香祝由正路出,上鞠躬,過則平身,通禮,跪啓禮畢,上入幕次,少頃,通禮,跪啓請出次,上出次乘輿,鎬俊曰,堂后古規,下注書陞六,則上注書例不得行公矣,下注書洪健植,今已陞六,上注書徐胄淳,勢難行公,何爲以之乎?上曰,一體陞六,可也。出駕敎,由維和門入崇陽門,奭祖請出標信解嚴,由永化門還內,諸臣以次退出。
上在景福宮。停常參·經筵。
傳曰,守令邊將初仕人入侍。
傳曰,來正月初二日動駕時,副輦儀仗馬及不緊侍衛,竝除之。
議政府啓曰,卽見咸鏡監司李興敏所報,則備陳饑民顚連之狀,仍請嶺南穀中,從優劃下矣,本道民情之轉益遑汲,已悉前後道啓,而毋論目下與來後,奠接賙恤之方,有不容少緩,第道內現在之穀,旣不得以補有賑資,則勢將船粟往哺,俾救近止之民,就嶺南還穀中,折米一萬石劃給,火速裝載,定差員領運沿路護送,依例爲之,船價襍費,公穀會減,以爲及期需用之地,何如?傳曰,允。
弘文館啓曰,上番姑陞入直,事甚未安,典翰金性均,副校理朴定陽,別兼春秋進,校理金亮淵在外,校理李龍雨卽爲牌招入直,新除授副應敎張原相,一體牌招察任,何如?傳曰,允。
又啓曰,新除授應敎李宅應,時在公忠道報恩地,副校理金晩植,時在京畿楊根地,經筵入番事緊,請竝斯速乘馹上來事,下諭。答曰,竝許遞。
己巳十二月二十二日巳時,上御慈慶殿。守令邊將初仕人入侍時,右副承旨鄭稷朝,同副承旨具奭祖,假注書白時洽,記注官金鼎燮,別兼春秋李承宇,以次進伏。
上在景福宮。停常參·經筵。
政院啓曰,右副承旨鄭稷朝,今日不爲仕進,卽爲牌招,何如?傳曰,允。
以右副承旨鄭稷朝牌不進罷職傳旨,傳曰,只推。
政院啓曰,新除授同義禁朴孝正,除拜後過三日不爲出肅,依定式,推考警責,仍卽牌招察任,何如?傳曰,允。
傳曰,吏曹參判有闕之代,前望入之。
吏曹參判前望入之,朴孝正落點。
政院啓曰,卽者別兼春秋李承宇,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙肅夏·金性均·朴定陽,竝卽牌招,推移入直,何如?傳曰,允。
以別兼春秋趙肅夏·金性均·朴定陽牌不進罷職傳旨,傳曰,只推。
弘文館啓曰,上番校理臣李龍雨,以御營廳從事官,今日軍布上下時,晝仕出去之意,敢啓。傳曰,知道。
又啓曰,副提學趙慶鎬,疏批已下,卽爲牌招察任,何如?傳曰,允。
又啓曰,新除授副校理吳長善,時在京畿龍仁地,經筵入番事緊,請斯速乘馹上來事,下諭。答曰,許遞。
司饔院啓曰,今日監膳時,日下生鮮,腐傷體小,屢次點退,使之改色,而其所改封,與前無異,日勢漸晩,雖不得不捧入,而當此合氷,捉得無路云,在前如此之時,曾有稟旨代封之例矣,莫重御供,自下不敢擅便,惶恐,敢啓。傳曰,知道代封。
訓鍊都監啓曰,本局千摠趙羲贊,以前任寧富府使上來差遲,久曠可悶,今姑改差,何如?傳曰,允。
吏曹參判尹秉鼎疏。答曰,省疏具悉。所請依施。
別兼春秋李承宇疏曰,伏以臣於持被之中,卽接家信,則臣母素患蛔積之症,近値日候猝寒,一倍添劇,委頓床笫,促臣歸視,臣自聞此報,方才煎灼,玆敢忙陳短章,徑出修門。伏乞聖明,俯垂鑑諒,亟遞臣別兼之銜,以便救護,仍治臣擅離之罪,以肅朝綱焉云云。省疏具悉。爾其勿辭,救護。
副提學趙慶鎬疏曰,伏以臣於本月二十一日大政,伏奉除旨,以臣爲弘文館副提學,奉誥震懍,莫省所以措躬之所也,臣門戶單寒,根植孤弱,初無烜赫倚芘之可以自賴,而才不成器,學不通藝,只是沒沒無稱之一眇少後進耳。遭際熙融之世,蒙被時達之知,華貫榮選,逈踰涯分,蚤夜兢悚,不啻若氷炭交中,而淵谷在前,若夫名塗峻級,更進一步,不惟臣夢想之所不到,雖以同朝之奬供臣推詡臣者,亦未嘗以是擬臣,若有截然防限之不可踰越者矣,今玆非常之命,何爲擧以畀之不少留難哉?瀛署之職,責任非輕,一館之長,地分尤別,才學在衆人之先,名論爲一世之重,筐篚典謨,鼓吹風雅,乃可謂甄稱職思,況今聖志奮發,日開講幄,論思啓沃之臣,進可以導迪時敏之工,成就日新之德,庸底乎繼續先明之域,始可以無負我聖上簡拔之念,而非但人之擬臣,靡有榜樣,雖以臣揆臣,未見其有一事近似,則臣之冒玷是選,終莫究其何說,聖上所以授臣而不疑者,倘無可議於綜核之政哉?噫,驅策所以服馬而必程其力,乳哺所以養子而必節其飽,施其馳驟致顚蹶,恣其饜飫成疾病,臣綿力而擔重任,小器而冒弘受,適足爲身之災,而亦非所望於天地生成之澤也。天牌儼臨,雖不得不按例出肅,因仍蹲冒,諒非義分之所敢出,玆敢刳瀝控籲,冒煩聰聽。伏乞聖明,俯垂鑑諒,亟遞臣新授官銜,俾名選毋䯋,賤分護安焉,臣無任云云。省疏具悉。爾其勿辭察職。
上在景福宮。停常參·經筵。
政院啓曰,右副承旨鄭稷朝,今日不爲仕進,卽爲牌招,何如?傳曰,允。
又啓曰,左右史不可不備,別兼春秋趙肅夏·金性均·朴定陽,旣有只推之命,竝卽牌招,推移入直,何如?傳曰,允。
以別兼春秋趙肅夏·金性均·朴定陽牌不進罷職傳旨,傳曰,只推。
傳曰,檢校副提學鄭健朝,馳詣徽慶園,奉審摘奸,仍留監察,仍詣光陵,一體奉審以來。
摠管前望入之,都摠管金在顯,副摠管曺錫輿,落點。
都摠府啓曰,今日入直內三廳武兼禁軍及軍兵等,當爲中日射習技放,而齋日相値,不得設行之意,敢啓。傳曰,知道。
訓鍊都監啓曰,年終放砲習砲,今月二十五日,洗馬臺爲之之意,敢啓。傳曰,知道。
吏曹參議李敦相疏。省疏具悉。爾其勿辭察職。
上在景福宮。停常參·經筵。
藥房都提調李裕元,提調金世均,副提調李鎬俊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府都廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,吏曹參判有闕之代,前望入之。
吏曹參判前望入之,李沇應落點。
以司謁口傳下敎曰,三軍府別抄軍新設後,尙未見其行陣矣,此與有料兵有異,只於來正月初二日初七日動駕時,領付中央事,分付。
政院啓曰,堂下官之三司,言事外,毋得陳疏,載在法典矣。掌樂正李寅會,陳疏到院,所當退却,而此與尋常疏章有異,雖不得不捧入,不可無警,從重推考,何如?傳曰,允。
又啓曰,左右史,不可不備,別兼春秋趙肅夏·金性均·朴定陽,旣有只推之命,竝卽牌招,推移入直,何如?傳曰,允。
以別兼春秋趙肅夏·金性均·朴定陽牌不進罷職傳旨,傳曰,只推。
政院啓曰,來正月初一日,王大妃殿寶齡四旬,稱慶陳賀時,頒敎文當爲製進,藝文提學金在顯,待明朝牌招,使之製進,何如?傳曰,允。
弘文館啓曰,上番校理臣李龍雨,以御營廳從事官,今日軍布捧上時,晝仕出去之意,敢啓。傳曰,知道。
禮曹啓曰,永禧殿展謁,非酌獻禮年次,則每於歲首,太廟展謁時,一體展謁事,曾有定式矣。來正月初二日,當詣宗廟展謁事,旣有成命,永禧殿展謁之禮,何以爲之乎?敢稟。傳曰,以來正月初七日爲之,儲慶宮展拜,一體磨鍊。
御營廳啓曰,本廳哨官李寬壽,身病甚重,勢難察任,改差,何如?傳曰,允。
兵曹啓曰,來正月初七日,大駕詣永禧殿,展謁儲慶宮展拜時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依廟宮展謁時例磨鍊,而先後廂,禁御兩將爲之,隨駕馬兵等,應着甲胄者除之,扈衛軍官有廳軍官亦爲除之。
掌樂正李寅會疏曰,臣卽太祖大王第三子益安大君之十四代孫也,癸亥伏見譜廳通章與從祖兄故承旨臣元會,及其弟亨會·智會,卽修單派,使族人錫瀅,奉致于刊譜之所,則竊以爲入譜而更無慮矣。及其譜成,元會則以顯于朝籍而入譜,臣及亨會漏而不錄,此臣痛迫而靡及者也,璿派譜牒,至嚴且重,改刊追錄,私難擅爲,伏願亟下恩命,追刊臣之派牒,則私門幸甚焉云云。省疏具悉。疏辭許令宗府稟處。
吏曹參判朴孝正疏曰,伏以臣於病淹㱡㱡之中,忽伏奉恩除,以臣爲吏曹參判者,始則矍然驚悚,繼之以懍慄,雖龍光遍體,不能彈束,少伸傴僂之誠,而輾轉思惟,只覺感淚之交頤而已。夫小宰爲六官之領,政人操八枋之馭,匪有鴻材雋望,固不堪仔肩,何況如賤臣,豈或一分襯似乎?臣本疇寒,性又劣,百不猶人,而生老聖世,厚沐恩澤,滾到貳卿之例,涯量已過,居常恧蹙,視蔭之喘,當此隆寒,旡妄一疾,忽添重證,榮衛內鑠,精爽外遁,委頓床笫,昕夕待殊,以此見狀,雖閒慢職事,猶不敢虛縻,矧今所叨之銜,綦重且愼者乎,本分之所濫,廉防之所截,猶不暇論,疾痛之呼,不避猥越,略暴情實,仰瀆崇嚴。伏乞聖慈,俯垂鑑諒,劃賜鐫免,俾公器無玷,私分獲安焉云云。答曰,省疏具悉。所請依施。
宗正卿李載冕疏。答曰,省疏具悉。所辭兼管,何可一時竝許?卿之情懇旣如此,舌院提擧之任,今姑許遞,卿其諒之。
上在景福宮。停常參·經筵。
政院啓曰,同副承旨具奭祖,今日不爲仕進,卽爲牌招,何如?傳曰,允。
傳曰,吏曹判書有闕之代,前望入之。
吏曹判書前望入之,金大根落點。
傳曰,政官牌招開政,如有違牌,勿爲呼望。
傳曰,在外工曹參議許遞,今日政差出。
傳曰,頒敎文中赦句添入。
政院啓曰,頒敎文中赦句添入事,命下矣,某罪以下宥之,敢稟。傳曰,徒流以下竝宥。
又啓曰,左右史不可不備,別兼春秋趙肅夏·金性均·朴定陽,旣有只推之命,李承宇由限已過,竝卽牌招,推移入直,何如?傳曰,允。
以別兼春秋趙肅夏·金性均·李承宇·朴定陽牌不進罷職傳旨,傳曰,只推。
政院啓曰,藝文提學金在顯,疏批已下,卽爲牌招,何如?傳曰,允。
義禁府啓曰,公忠監司閔致庠啓本內,裝載官羅州牧使金炳愚,金堤郡守金善根罪狀,令攸司稟處事,啓下矣。金善根,今方待命拿囚,金炳愚時在任所云,依例發遣府羅將拿來,何如?傳曰,此時守令,曠務爲難,拿勘特爲分揀,姑令戴罪擧行。
以全羅監司徐相鼎狀啓,興陽縣人命渰死事,傳曰,聞甚驚慘,元恤典外,別加顧助,如有生前身還布竝蕩減,未拯屍身,期於拯得之意,廟堂措辭關飭。
御營廳啓曰,本廳軍色從事官李龍雨,身病甚重,勢難察任,改差,何如?傳曰,允。
有政。吏批,行判書金大根在外,參判李允應進,參議李敦相式暇。吏批啓曰,行判書金大根在外未肅拜,參議李敦相式暇,小臣獨政未安,何以爲之?敢稟。傳曰,仍爲之。以趙秉肅爲應敎,李晩燾爲副校理,洪淳大爲右尹,申錫年爲工曹參議,金裕行爲檢詳,曺錫輿爲同春秋,金壽鉉爲司驛提調,徐相祖爲典簿,李敎應爲敦寧主簿,鄭元時爲典籍,李熙圭爲司錄,軍器直長單金亨業,奉事單姜渭成,副奉事單朴璟源,參奉單李景白,前萬戶崔應奉,今加通政,朝官年八十加資。再政。以李胤植爲漢城主簿,金永文爲東部都事,舍人單金裕行,故學生吳相舜·白鳳洙以上,贈童敎,孝行卓異,贈職事承傳。三政。以安喆榮爲引儀。四政。以李徽應爲掌苑別提,分奉常主簿單金尙濬,直長朴昌根,副直長單王彦鑑,麗顯陵參奉單王錫魯。兵批,北道本軍單李明鉉,副司正任衡準,副司勇馮世萬。
以慶尙監司金世鎬狀啓,罪人崔華烈興海郡到配事,傳曰,已懲其罪,特爲放送事,分付該道道臣。
政院啓曰,頒敎文中赦句添入事,命下矣。藝文提學金在顯,旣在闕中,使之添入,何如?傳曰,允。
傳曰,奉審閣臣入侍。
吏曹判書南性元疏。答曰,省疏具悉。所請依施。
大護軍金在顯疏。答曰,省疏具悉。卿其勿辭行公。
己巳十二月二十六日申時,上御慈慶殿。奉審儒臣入侍時,右副承旨鄭稷朝,假注書車有聲,記事官朴齊用,記注官金鼎燮,檢校副提學鄭健朝,以次進伏訖。上曰,史官分左右。命儒臣進前,健朝進前奏曰,臣承命馳詣徽慶園,園上奉審則無頉,碑閣丁字閣奉審則無頉,祭物祭器祭井看審則精㓗,諸執事摘奸則無頉,仍詣光陵,陵上奉審則安寧,碑閣丁字閣奉審則無頉,還詣徽慶園仍留監祭將事安寧之意,敢此仰達矣。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
傳曰,初七日十二日,動駕時,治道亦爲一體置之事,分付漢城府。
傳曰,呈告與有實病摠管許遞,前望入之。
摠管前望入之,副摠管韓應國·南廷順落點。
政院啓曰,左右史不可不備,別兼春秋趙肅夏·金性均·李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋趙肅夏·金性均·李承宇·朴定陽牌不進罷職傳旨,傳曰,只推。
訓鍊都監啓曰,今十二月二十八日·二十九日,年終放砲時,次知將官及別破陣等,容貌年歲器械數爻,竝別單書入之意,敢啓。傳曰,知道。
刑曹啓曰,以慶尙監司金世鎬啓本,罪人崔華烈,興海郡到配事,傳曰,已懲其罪,特爲放送事,分付該道道臣事,命下矣。謹依傳敎,罪人崔華烈,卽爲放送事,分付該道道臣之意,敢啓。傳曰,知道。
義禁府啓曰,裝載官金善根拿囚,金炳愚拿來事,草記批旨內,此時守令,曠務爲難,拿勘特爲分揀,姑令戴罪擧行事,命下矣。時囚金善根,卽爲放送,金炳愚姑令戴罪擧行事,分付該道道臣之意,敢啓。傳曰,知道。
義禁府啓目,延安前府使李源一原情云云。問目內辭緣,泛稱遲晩,刑推得情,何如?啓,除刑推議處爲良如敎。
上在景福宮。停常參·經筵。
藥房副提調李鎬俊啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,行都承旨李鎬俊藥院進,左承旨宋熙正,右承旨徐臣輔,不爲仕進,右副承旨鄭稷朝式暇,同副承旨具奭祖式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
傳曰,初二日動駕還宮時,貢市堂上,率貢市人待令于鍾閣前路。
傳曰,自今日至來正月初三日,各司藏牌。
傳曰,藥院提調許遞,前望入之。
內醫提調前望入之,崔遇亨落點。
政院啓曰,左右史不可不備,別兼春秋金性均·朴定陽,旣有只推之命,竝卽牌招,推移入直,何如?傳曰,允。
以別兼春秋金性均·朴定陽牌不進罷職傳旨,傳曰,只推。
弘文館啓曰,典翰金性均,副校理朴定陽,別兼春秋進,副應敎張原相,校理金亮淵,副校理李晩燾,差祭上番闕直,事甚未安,應敎趙秉肅,校理李龍雨,竝卽牌招,推移入直,何如?傳曰,允。
宗親府啓曰,卽因掌樂院正李寅會上疏,批旨,許令宗府稟處事,命下矣。取見其疏本,則寅會,以益安大君十四代孫,癸亥春刊譜時,與其從祖兄故承旨元會,及其弟亨會·智會,同修派單,使族人奉致,及其成譜,元會則入譜,寅會與亨會·智會漏而不錄,亟下恩命,追錄派譜云矣,同是其祖之孫,或錄或不錄,宗法未布,世數有遺,則其所痛迫,亦安所屆?使之追錄於派譜中,以爲正倫彝明派系,何如?傳曰,允。
禮曹啓曰,來正月初一日,王大妃殿,寶齡四旬,稱慶親上致詞箋文,表裏儀註及大王大妃殿·王大妃殿·大妃殿·中宮殿,百官陳賀儀註員,爲書入各殿之意,敢啓。傳曰,知道。
兵曹啓曰,來庚午年,各處頒給信漢符別單,各宮房新定式頒給信漢符別單,及文宰二品以上,武臣蔭官曾經摠管人員,章標頒給,別單修正以入之意,敢啓。傳曰,知道。
吏曹參判李沇應疏。答曰,省疏具悉。卿其勿辭行公。
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官除夕單子問安。答曰,知道。
政院啓曰,右副承旨鄭稷朝,同副承旨具奭祖,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而除夕問安相値,不得來會云矣,敢啓。傳曰,知道。
傳曰,禮房承旨,馳詣社稷,宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,明日出宮門路,以思政門爲之。
政院啓曰,闕門開閉,何等愼重,而今日光化正門仍留時,該守門將不聽本院指揮,任自下鑰,致有更請標信之擧,事極駭然,所當重勘,而本院請推之外,無他可施之罰,何以爲之?敢稟。傳曰,與他日有異,特爲安徐。
以司謁口傳下敎曰,閔判敦寧永平君,闕內出入時乘方席。
政院啓曰,卽者刑曹郞廳來言,來正月初一日陳賀頒赦時,赦單子當爲修正,而判書李參鉉有身病,次堂例不得擧行云,判書卽爲牌招,何如?傳曰,許遞,前望入之。
刑曹判書前望入之,金在顯落點。
議政府啓曰,詢瘼事,命下矣。貢市堂上洪在喆,在外許遞,其代行大護軍朴珪壽差下,何如?傳曰,允。
宗親府啓曰,明日卽天漢殿朔奉審日次,臣敦應進詣擧行之意,敢啓。傳曰,知道。
弘文館啓曰,修撰鄭友鉉,副修撰李殷春差祭,下番闕直,事甚未安,修撰朴弘壽,副修撰李載純,竝卽牌招,推移入直,何如?傳曰,允。
義禁府啓目粘連,向前李源一亦,配囚給由,無難任置,揆以典式,焉逭重勘?以此照律,何如?啓依允。
義禁府照目粘連,延安府使李源一矣,本府議啓內,配囚給由,無難任置,揆以典式,焉逭重勘?以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。
兵曹啓曰,今七月各廳堂下武臣朔試射,臣曹連因有故,不得爲之之意,敢啓。傳曰,知道。日記廳堂上朴容大。郞廳申炳休·權泰植。