上在慶熙宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·朝廷二品以上·六曹堂上·奉朝賀正朝單子問安。答曰,知道。
還內後,內閣·政院·玉堂·藥房口傳問安。答曰,知道。
李墷啓曰,行大司憲李羲甲,掌令李南翼·朴熙顯,持平尹庠圭差祭,執義崔時淳,持平沈鈁在外,監察茶時之意,敢啓。傳曰,知道。
又啓曰,今日動駕,承旨當爲備員,而右承旨李光文,今日不爲仕進,卽爲牌招,何如?傳曰,允。
又啓曰,司僕寺內乘來言,捲簾·毛帳,取稟。傳曰,捲三面,毛帳依例爲之。
傳于李墷曰,侍衛軍兵毛具。
李墷啓曰,臣以王大妃殿·嘉順宮問安,進去下直之意,敢啓。傳曰,知道。
申緯啓曰,今日正朝望闕禮,依例爲之之意,敢啓。傳曰,知道。
傳于李德鉉曰,禮房承旨,馳詣宗廟·永寧殿,奉審摘奸以來。
李墷,以都摠府言啓曰,今日動駕時,侍衛寶劍·守宮及王世子陪衛,當爲備員,而副摠管申絅在外,都摠管洪顯周,副摠管尹鼎烈·嚴耆差祭,金逌根未肅拜,尹魯東·尹益烈有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,在外及有實故摠管,竝許遞,前望單子入之,未肅拜摠管,先進參後謝恩。
摠管前望單子入之,都摠管朴宗來,副摠管朴宗正·金相休·申溆·金魯應·洪秀晩·趙貞喆落點。
傳于韓義運曰,領府事李時秀,奉朝賀李敬一,判府事金載瓚·韓用龜·金思穆,令該曹,歲饌外食物衣資加送,仍令存問以來,故領議政金致仁妻李氏,故安恩君妻尹氏,竝依昨年例擧行。
以右承旨李光文牌不進罷職傳旨,傳于李墷曰,只推。
以輔德李光憲,弼善任天常牌不進罷職傳旨,傳于李墷曰,只推。
以校理任存常·洪學淵牌不進罷職傳旨,傳于李墷曰,只推。
李墷啓曰,吏曹郞廳來言,興德縣監洪梡,石城縣監金命爀,淸河縣監吳玹,柒原縣監金東喆,昆陽郡守朴敬鎭,機張縣監朴基元,明川府使吳致賢,樂安郡守趙建洙,延豊縣監朴馨源,甑山縣令尹致堯,果川縣監金鑅,仁川縣監洪羲瑜,三登縣令金永翼,孟山縣監柳昌根,始興縣令趙濟明,高山縣監金祖淵,丹城縣監柳本藝,兩司俱未署經云,除在外差祭外,未肅拜人員,竝卽牌招,以爲署經之地,何如?傳曰,允。
李墷啓曰,昨日大司諫前望朴宗珩點下之後,珩字誤以琦字書出,至於頒布之境,事之駭然,莫此爲甚,誤書之該吏,自本院,移法司從重科治,臣亦不卽審察,惶恐待罪之意,敢啓。傳曰,知道。爾則勿待罪。
又啓曰,守令署經事,命下矣。大司諫朴宗珩,一體牌招,以爲署經之地,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,卽伏見東道各陵獻官所報,則昨日奉香祝前進,到石串橋,水溢過丈,終日經營,萬無渡涉之道,彷徨罔措,於焉之間,時刻將迫云,莫重祀典之過時未行,事未前有,萬萬驚悚,正時雖過,行祀不可少遲,雨勢今已開霽,急湍亦當稍殺,渡涉之擧,不容暫緩,分付舟橋司及畿營,多定校卒,期於速卽護涉之意,各別申飭,雖以獻官言之,阻水旣在昨日未暮之前,則事當卽爲馳啓,而今始往復於本曹,以致時刻之漸晩,終未免稽滯之失,當該獻官,捧現告推考警責,何如?傳曰,允。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
庚辰正月初一日卯時,大駕與王世子,詣璿源殿。正朝茶禮擧動入侍時,行都承旨李龍秀,左承旨韓義運,左副承旨申緯,右副承旨李德鉉,同副承旨李墷,假注書金洛駿·朴鳴載,記事官朴永元·李憲球,直閣鄭基善以次侍立。時至,通禮跪啓外辨,上具翼善冠·衮龍袍,乘輿出興泰門,藥房都提調南公轍,提調金履陽,左承旨韓義運進前奏曰,早朝勞動,聖體,若何?上曰,一樣矣。由顯謨門,至廣達門外,通禮跪啓請降輿乘輦,上降輿乘輦,由建明門出興化門,進發至敦化門,由進善門至仁政門,通禮跪啓請降輦乘輿,上降輦乘輿,由仁政殿內入萬安門後,上命書傳敎曰,王世子問安置之,入齋室後,問安勿爲之。出榻敎茶禮自內行禮後,上命書傳敎曰,王世子問安置之,茶禮後問安勿爲之。出榻敎仍命入外辦,通禮跪啓外辦,上仍具翼善冠·衮龍袍,乘輿以出,由仁政殿內,至仁政門外,通禮跪啓請降輿乘輦,上降輿乘輦,由進善門,出敦化門,進發至松橋。墷進前奏曰,臣承命問安于王大妃殿·嘉順宮,則答以。知道,故敢此仰達矣。上曰,唯。由興化門·建明門,至廣達門,通禮跪啓請降輦乘輿,上降輦乘輿,入顯謨門·興泰門,上命書傳敎曰,王世子問安置之。仍命出標信解嚴,諸臣以次退出。
上在慶熙宮。停常參·經筵。
李墷啓曰,合辭許久闕啓,事甚未安,除在外·傳旨未下外,未肅拜人員,竝卽牌招,何如?傳曰,允。
李德鉉啓曰,吏曹郞廳來言,歲首應資老人加資下批政事,取稟。傳曰,當日爲之。
又啓曰,假注書金洛駿,身病猝重,勢難察任,今姑改差,何如?傳曰,允。
備忘記,伐登萬戶趙逵昇下直,長弓一張·長箭一部·筒兒一箇賜給。
以大司諫朴宗珩,獻納趙秀仁,掌令李南翼·朴熙顯牌不進罷職傳旨,傳于李墷曰,只推。
李墷啓曰,大司諫朴宗珩,獻納趙秀仁,掌令李南翼·朴熙顯,旣有只推之命,一體牌招,何如?傳曰,允。
又啓曰,行大司憲李羲甲,掌令李南翼,持平尹庠圭牌不進,執義崔時淳,持平沈鈁在外,掌令朴熙顯陳疏,監察茶時之意,敢啓。傳曰,知道。
李德鉉啓曰,吏曹郞廳來言,政事當日爲之事,命下,而判書李存秀受由,參判徐能輔,參議申在植,俱以病不進,不得開政云,參判·參議,卽爲牌招,何如?傳曰,允。
又以吏批言啓曰,侍從臣父年七十以上人,每於歲首抄啓加資事,載在法典矣,侍從父年七十人員,別單書入之意,敢啓。傳曰,知道。
有政。吏批,判書李存秀受由,參判徐能輔牌不進,參議申在植進,右副承旨李德鉉進。啓曰,判書李存秀受由,徐能輔牌招不進,小臣獨政未安,何以爲之?敢稟。傳曰,只出緊任。以兪漢寔爲戶曹佐郞,張鳳周爲監察,金獜鍾爲竹山府使,定原縣監尹久東仍任事承傳,前兵使白師殷今加資憲,前兵使曺命楫,前府使權疇,前縣令洪致復今加嘉善,前獻納尹愭,前經歷兪漢純,前縣令沈繼之,前縣監李義福·金翼行,前主簿白東珏,前別提金履福今加通政,前知事李鎭復今加崇祿,前五衛將李廷楫今加嘉義,以上朝官年八十,依定式加資事承傳,以龍川府使望筒,李宗祥添書落點。
兵批,判書權常愼,參判李志淵病,參議柳鎭澤入直進,參知李羲準病,同副承旨李墷進。護軍申絅·朴孝晉,副護軍李翊會,副司直申綽·李潞·李光正·趙冀永·高廷鳳·朴齊聞·李鍾穆,副司果尹永輝·李魯秉·姜世白·李東佐·邊相岱·白昌鎭·趙瀞,副司正權中和,副司勇李喜永,以上竝單付。
金洛駿改差,代以鄭儉始爲假注書。
李德鉉,以侍講院言啓曰,輔德李光憲,弼善任天常,旣有只推之命,竝更牌招察任,而兼弼善林處鎭,時在公忠道石城地,書筵入番事緊,斯速乘馹上來事,下諭,何如?傳曰,允。
以弼善任天常牌不進罷職傳旨,傳于李德鉉曰,只推。
以應敎尹景鎭,副應敎朴台壽,校理任存常·洪學淵,副校理南履懋,修撰林顔喆牌不進罷職傳旨,傳于李德鉉曰,只推。
李德鉉,以弘文館言啓曰,應敎尹景鎭,副應敎朴台壽,校理任存常·洪學淵,副校理南履懋,修撰林顔喆,旣有只推之命,竝卽牌招察任,何如?傳曰,允。
以副校理南履懋,修撰林顔喆牌不進罷職傳旨,傳于李德鉉曰,只推。
傳于李德鉉曰,發遣吏郞,諸執事淸齋與否,摘奸以來。
以公淸道放未放成冊,傳于李墷曰,李希聃·崔海翼放。
李墷,以備邊司言啓曰,有國所重,豈有過於祀享,而昨日之東道各陵正朝祭享之過時行祀,揆以禮意,萬萬驚悚,再昨日風雨,殆若挽近初有,山谿氷雪,一齊融下,近江各津船隻,亦多破傷漂失之患,今此享官之中路淹滯,雖不可專責於人力,而事體則終涉未安,未趁時限之諸享官,一倂捧現告施以削職之典,何如?傳曰,允。
又以備邊司言啓曰,本司武郞廳申從洛·朴亮勳·金善命,奔走勤仕,已滿十五朔,依例六品遷轉事,捧承傳施行,何如?傳曰,允。
義禁府啓目粘連,公淸道放未放修啓冊子中,本府所管定配罪人稟秩崔海翼段,前月二十七日,已爲身故,罪名勿論爲白遣,李希聃段,徒配罪人之遇赦卽放,載在法典,放送爲白乎旀,他餘未放秩罪人,依啓聞施行,何如?判付啓,依允。又啓目粘連,平安道放未放修啓冊子中,本府所管定配罪人稟秩朴宗林段,間象宣釋,旋因大臣所奏仍配,置之仍秩,何如?判付啓,依允。又啓目粘連,慶尙道放未放修啓冊子中,本府所管定配罪人未放秩,竝只依啓聞施行,何如?判付啓,依允。
勸農綸音。王若曰,予每從年首,播告明農之音於爲方伯居留之任者,豈徒應文具備故事而已哉?眷玆南畝,擧趾在卽,廼疆廼理,時哉惟功,而遊手居多,生之者寡,末利漸增,力本者少,駸駸然俗弊已痼,一往不返,則此可憂也,堤洑之不築,而水勢失其故道,溝塍之不修,而霖潦必致橫潰,則此可憂也。糞田之不用力〈焉〉,而望其有秋,菑畬之不加功焉,而乃反罪歲,則此可憂也。重以挽近十載,水旱爲災,荐饑不已,此因由予否德,天不用康年于我家邦,哀我赤子,保抱携持,壯者散以之四方,老者轉而阽溝壑,不待嘗烏昧之草,觀鄭俠之圖,而窮蔀之遠,若臨階庭,丙枕一念,食息靡安,及夫孑遺之氓,雖或免大無之時,汚萊之地,未聞有卽墨之闢,原隰之甸,難保其曾孫之稼,則豈耒耟牛鎛,民無所藉手而然歟?豈力役辛苦,民憚於勤勞而然歟?抑爲田畯者之董勵勸率,不得其宜而然歟?有牛者借人以牛,有器者借人以器,卽同井之美法也,視日出入,隨以作息,卽擊壤之樂事也,至若觀彼之饁,躬嘗旨否,則古牧民者之良政也。凡爲予直道之民者,奚獨以今讓古,不講所以比隆之方也哉?凡爲予共理之寄者,豈可作爲沁泄,不思所以敦本之道也哉?嗚呼,后非民罔與爲國,民非食無命,有周之興,肇自勤稼,先漢做治,亶在力田,予將以吉日維辛,祈年于土社之神,嘉與多方民庶,同享黍稌之樂,又將與廊廟之臣,申修其量田之制,毋使八路賦稅,或呼不均之冤,況今臘雪屢白,豐兆可卜,時雨一解,土膏早潤,不可奪者時也,不可緩者事也,不爲胡成,不勞胡逸?其各尙欽予命,益務乃功,庸副予分憂之意。待敎臣徐憙淳製進。
上在慶熙宮。停常參·經筵。
李墷啓曰,行大司憲李羲甲未肅拜,執義崔時淳,持平沈鈁在外,掌令李南翼,持平尹庠圭傳旨未下,掌令朴熙顯疏批未下,監察茶時之意,敢啓。傳曰,知道。
傳于李德鉉曰,禮房承旨,馳詣社稷,奉審摘奸以來。
韓義運啓曰,假注書朴鳴載,身病猝重,勢難察任,今姑改差,何如?傳曰,允。
朴鳴載改差,代以李容敏爲假注書。
以大司諫朴宗珩,司諫李瀅夏,獻納趙秀仁,掌令李南翼,持平尹庠圭牌不進罷職傳旨,傳于李墷曰,只推。
李德鉉啓曰,守令署經事,命下矣。司諫李瀅夏,獻納趙秀仁,掌令李南翼,持平尹庠圭,旣有只推之命,與行大司憲李羲甲,一體牌招,以爲署經之地,何如?傳曰,允。
以掌令李南翼,持平尹庠圭,司諫李瀅夏,獻納趙秀仁牌不進罷職傳旨,傳于李德鉉曰,只推。
李德鉉啓曰,吏曹郞廳來言,臺諫有闕,政事,取稟。傳曰,前望單子入之。
李德鉉,以禮曹言啓曰,太廟歲首展謁吉日,以何間推擇乎?敢稟,傳曰,旬前擇入。
又以禮曹言啓曰,以太廟展謁取稟草記,傳曰,旬前擇入事,命下矣。展謁吉日,令日官李持喆推擇,則今正月初七日·初十日俱吉云,以何日定行乎?敢稟。傳曰,初七日爲之。
又以禮曹言啓曰,慶熙宮移御時,春秋太廟展謁後,詣昌德宮拜謁眞殿事,曾有英廟朝丙辰下敎矣,今此太廟展謁時,眞殿展拜,當爲取稟,而今正月初一日正朝茶禮,已爲親行,今番則何以爲之乎?敢稟。傳曰,置之。
又以禮曹言啓曰,今此太廟展謁時,王世子隨駕及出還宮時,闕門外宗廟大門外祗迎之節,依例磨鍊乎?敢稟。傳曰,隨駕爲之,祗迎置之。
又以侍講院言啓曰,弼善任天常,旣有只推之命,更爲牌招察任,何如?傳曰,允。
李墷,以兵曹言啓曰,今正月初七日大駕詣宗廟展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍八哨,馬軍二哨爲先後廂,訓將率領,御營廳留陣,禁軍入直爲之,留營置之,可也。
又以訓鍊都監言啓曰,本局局別將張東玉,身病甚重,勢難察任,改差,何如?傳曰,允。
又以義禁府言啓曰,公淸道放未放修啓冊子中,本府所管定配罪人稟秩崔海翼,已爲身故,罪名勿論,李希聃放送事,回啓判付內,依允啓下矣。李希聃卽爲放送事,分付道臣崔海翼,罪名勿論之意,敢啓。傳曰,知道。
又以義禁府言啓曰,卽接月令醫官趙行均手本,則時囚罪人趙庭和,癖積之症,觸冷添劇,變成癨亂,呼吸不通,李元默傷寒彌留,處冷添劇,身熱如烘,日益沈重,兩囚病勢危重云,罪人病勢如此,則一邊保放·一邊草記,曾有定式矣。趙庭和·李元默,竝姑保放之意,敢啓。傳曰,知道。
又以義禁府言啓曰,卽接月令醫官趙行均手本,則時囚罪人鄭東晩,素患下血之症,處冷添劇,兼以眩暈,委頓不省,症形危重云,罪人病勢如此,則一邊保放·一邊草記,曾有定式矣。鄭東晩姑爲保放之意,敢啓。傳曰,知道。
禁府啓目,宗廟春享大祭大祝副司果李元默,永寧殿大祝副司果趙庭和等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓,依允。又啓目,綏吉園獻官鄭東晩原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
掌令朴熙顯疏曰,伏以臣家世淸孤,人器謭劣,僥倖一第,曾非自期,淸朝諫諍之任,尤不可擬議,而通籍未幾,再叨臺銜,榮動門闌,寵踰涯分,以臣庸陋,幸免聖世之棄物,舍恩頌德,只切報答之願焉。廼者掌憲除旨,又下於待罪騎省之日,繼以署經有命,召牌儼臨,宜卽竭蹶趨承,不俟駕屨,而惟違傲是事,自歸逋慢之科,是豈臣妄自驕蹇,全昧分義之至重也哉?誠以臺閣之職,其選自別,其任不輕,立殿陛而爭是非,與宰相而相可否,上而君德闕遺,下而朝廷得失,無大無小,靡所不言,風化由是而不墜,紀綱賴此而得振,則決非如臣駑劣者暫時冒據也,明矣。譏招噤烏,愧切仗馬,聖恩若是隆重,見職無以報塞,且臣抱此將上之際,見差享役,冒雨來往,素患痰癖之症,一倍添劇,以此情病,尤無隨牌承膺之望,玆敢悉暴衷懇,仰瀆崇嚴。伏乞聖明,俯垂鑑諒,特賜鐫改,以安私分,以重公器焉。臣於丐免之章,不宜贅他,而第念今日國計民憂,可謂無復餘地,及今量田,斷不可已,向者宰臣筵奏,大僚收議,將以今秋,先施兩南,良法美規,將復見於今日,而裕國足民,庶可得其要領也。此事旣欲委之道伯守宰,則其所對揚,孰不欲殫心竭誠,而第才各有所偏,明或有所遺,而況守法愛民之人,難保其邑邑皆是,黜陟之嚴,何時不然,而當此久廢之餘,行此莫大之擧,少或差失,易致狼狽,何可拘於一時之顔私,不顧民國百年之利害乎?節目之詳略,設施之遲速,猶屬第二件事,先飭道臣,另察各邑守令,如有不堪者,一一狀聞罷遣,銓曹差代之際,亦令勿拘常格,各別擇送,然後庶可爲委任責成之道,而實效可期矣。夫還穀之設置,本出於爲民,而典守之道,專係於守令,故其制法之嚴,必欲使人知畏,莫敢冒犯,而惟彼利川前府使金喆淳所坐,實是有國以來所未有之事也。近來守令,干犯於糴法者,往往有那移反作等名色,此已是難赦之罪,豈有直爲官逋近萬石之多者哉?此路一開,其將無穀無民而後已,思之及此,寧不寒心?監守自盜四十金以上,斷以一律,而近年京外吏胥之犯逋多數者,必皆用法,今於官長,宜用加倍之律,而乃反低仰闊挾,無所施法乎?王府之當初循例議處,已失廷尉當之義,而其後加刑之請,實爲守法之論,殿下之不賜允從,雖出於欽恤之盛德,得不有損於生道殺人之義乎?伏願卽令金吾,嚴加刑訊,如法處斷,俾爲伸法杜弊之道焉。且以日前泮中事言之,紀綱之蕩弛,士趨之頹悖,胡至此甚?太學卽賢士之所關,而公論之所發也,聖廟守護,事體至重,除非事關義理,不得不一伸者,無敢爲捲堂之擧,則今此空齋,比捲堂尤爲張大,而供饋之說,已是微細,況本事之外,別有卑鎖挾雜之端云,泮長之捧入所懷,極爲逕庭,而名以賢關,作此無前之擧措者,豈不爲傳笑四方,貽羞多士乎?其時發論儒生,不可但以草草施罰而止,竝爲査出,施以充軍之典,斷不可已也。臣無任云云。省疏具悉。量田時守令黜陟事,雖非量田之時,其可忽乎?令廟堂申飭諸道,前利川倅事,觀其供辭,雖與偸出有異,贓則贓也,烏可免三尺之律?令王府知悉,儒生事,爾言非不是也,充軍之罰,用於場屋犯科,使之知愧改悔足矣,以此加施充軍,亦非重惜儒名之道也,爾其勿辭察職。
上在慶熙宮。停常參·經筵。
藥房提調金履陽,副提調李光文啓曰,歲律載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區下忱,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮·世子嬪宮口傳問安。答曰,知道。
李光文,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李墷啓曰,行大司憲李羲甲,掌令李南翼·朴熙顯,持平尹庠圭牌招啓辭未下,執義崔時淳,持平沈鈁在外,監察茶時之意,敢啓。傳曰,知道。
李光文啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,海美營將成履源,碧團僉使李廷植下直,各長弓一張·長箭一部·片箭一部·筒兒一箇賜給。
傳于李德鉉曰,太廟擧動時,王世子隨駕,以衛內磨鍊。
李容敏有頉,代以趙顯休爲假注書。
趙顯休在外,代以李肇運爲假注書。
李德鉉啓曰,守令署經事,命下矣。司諫李瀅夏,獻納趙秀仁,掌令李南翼,持平尹庠圭,旣有只推之命,掌令朴熙顯疏批已下,與行大司憲李羲甲,一體牌招,以爲署經之地,何如?傳曰,允。
大司諫前望單子入之,朴宗琦落點。
李德鉉啓曰,守令署經事,命下矣。新除授大司諫朴宗琦,卽爲牌招,備員署經,何如?傳曰,允。
以大司諫朴宗琦,司諫李瀅夏,獻納趙秀仁,掌令李南翼·朴熙顯,持平尹庠圭牌不進罷職傳旨,傳于李德鉉曰,只推。
李德鉉啓曰,守令署經事,命下矣。大司諫朴宗琦,司諫李瀅夏,獻納趙秀仁,掌令李南翼·朴熙顯,持平尹庠圭,旣有只推之命,與行大司憲李羲甲,一體牌招,以爲署經之地,何如?傳曰,允。違牌勿爲呼望。
李墷啓曰,大司諫朴宗琦,飭敎之下,謂有情勢,奉牌闕外,事體所在,誠極未安,從重推考,何如?傳曰,允。
司諫李瀅夏啓曰,臣於見職,言議風采,萬無堪承之望,連日違召,惟譴何是俟,乃者署經有命,至降違牌勿呼望之敎,臣怵畏義分,雖不得不章皇出肅,而第臣於院啓中,有私義之不可聯參者,曾叨是職,以此引避,輒蒙體諒之恩,今臣處義,與前無異,以此情踪,其何敢晏然於臺次乎?間因病故,今姑來避,所失尤大,請命遞斥臣職。答曰,依啓。
行大司憲李羲甲,掌令李南翼·朴熙顯,持平尹庠圭,獻納趙秀仁啓曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說·大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果如諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之,趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也,此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不懍然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱欲溘然。夫逆種之待年殄滅,乃指尋常治逆之律文也,今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊?廼者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議,勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常唱和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賊女,則決非渠所可獨辦者也,是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣,明傔之凶謀逆節,實是亘萬古所無之賊也。身爲閫帥,三字量刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況六字量刀割逆復之愛侄也,一門之內,日夜綢繆,兩賊之門,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞,以謙以逆復之子,傳襲其父之凶圖,六字量刀割鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論,逆宇以凶喆之子,藉其氣勢,罔念喣濡之恩,益肆跳踉,擬帥市恩之謀,旣極陰祕,荷杖偸鈴之態,不忍正視,其所負犯,不一而足,而乃於不敢言之地,敢懷不敢萌之心,潛構啓草,欲售欺天之計,此已窮凶絶悖,而於渠猶屬薄物細故,潛藉逆復之姻婭,十二字量刀割旣已遲晩,顧瞻他日之計,明白納招,甚至於干涉善復自知當死之供,吐實於平問之下,其窮凶情節,更無可言,有賊如此,不施邦刑,則天綱絶矣,王法壞矣。宇鎭之於善·謙兩賊,一而二二而一也,兩賊伏法之後,獨使已結案之凶逆,得保首領,臥斃牖下,古今天下,寧有是哉?義理自此晦塞,亂賊無所懲畏,思之及此,寧不大可憂而大可懼哉?請明謙·以謙,亟施孥戮,逆復庶子好石,亟施處絞,遲晩後物故罪人宇鎭諸子,亟施散配之典。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典,金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱,竝施孥籍之律,金樂敎亟令王府,設鞫嚴覈,快正邦刑。噫嘻痛矣,權奸之凶國禍家,從古何限,而豈有如尹行恁之至妖慝絶巧憯者哉?渠本天生宵小,薄有文技,惟我先大王,念其家聲,置之邇列,自簪筆而躋緋玉,恩至渥也,德至厚也,奈其狼性難改,梟音漸肆,持身汙下,不以士夫而自處,宅心回譎,不識名義之何物,賣寵招權,無所顧忌,利己傷人,看作能事,平生傳襲,卽是凶邪之餘論,密地和應,無非奸賊之悖說,而鬼蜮情狀,莫逃於天鑑之下,故每以行己卑賤作事容易不可任用,俯諭於筵臣,至有小國榮之敎,雖以包容之德,姑緩屛黜,深察跳踉之漸,嚴加裁抑,大聖人則哲之明,凡在臣隣,孰不欽仰,而及夫乙卯以後,朝著肅淸,國是大定,則渠亦自知其舊惡之難容,宿習之莫售,遂復翻身換面,以爲迷藏龍斷之計,情態之巧黠,不啻如見其肺肝,有識之憂,厥惟久矣。逮當庚年崩坼之變,大小哀遑,罔知所爲,渠乃以喪制未闋之身,謂此時之可乘,敢欲盜竊權柄,恣行胸臆,毁棄禮防,闖然冒進,人理之滅絶,已無可言,而出入深嚴,略無防限,窺覘動靜,作爲伎倆,欺蔽上下,擅弄威福,兜攬銓衡,濫吹文苑,以奔走號召奊詬無恥之徒,廣植黨援,助爲聲勢,而錢穀甲兵,無不管轄,政注差除,惟意所欲,甚則矯稱先旨,使人莫敢誰何,陰濟其私,鄙夫無所不爲,夸張氣焰,大開賂門,親黨家客,口厭四方之贈遺,僕隷賤流,動藉宮掖之嚴密,勢成威立,無復畏憚,延禧禁地,縱賊傔而瘞埋臭胔,湖·嶺諸郡,嗾鄕儒而爼豆厥父,乾沒公貨,與私人而分利,鬻賣腴邑,共癡甥而論價,此猶渠之薄物細故,若其陰陽闔捭,左右欺賣,口蜜腹劍,不翅林甫之奸邪,詐僞反覆,專用蘇·張之手段,其言則假托義理,而其心則壞亂義理,廊廟大臣,視之若無,僚宷兄弟,公行交構,讒慝之口,千百其舌,朝象之汹汹不寧,徒以渠也,廷紳之惴惴不保,豈非若耶?尤所痛惡者,奏藁之役,倡說於公座,瀛棘之逆,營護於暗地,爲凶魁效力之計,手脚益忙,殺薄昭薄德之言,心跡畢露,至於庭籲初發,敢爲推托之辭,告文代撰,陰用寬大之句,當此之時,渠之所謂義理,果安在哉?璁蕚之論,卽渠素所蓄積,章·蔡之事,是渠他日排布,則每到事會之衮急,不覺眞情之發見,自不得不然爾。向來邪獄,可謂天地之大變怪,王法之所必誅,而處分嚴正,一番廓淸,其功有不在於抑洪水驅猛獸之下,而渠獨爲楚獄多濫之說,肆然發口,以悅異臭之人,自爲解脫之計,設心造意,事事若此,此等小人,眞朱夫子所謂自朝至暮自頭至足無非罪惡者,渠亦人耳,持此安歸?情狀旣綻,到處狼狽,天地雖大,靡所容身,則畢竟匍匐而歸,還他本色,蓋其千億化身,惟利是趨,利在浚賊則附浚賊,利在異類則附異類,利在邪黨則附邪黨,至於以下一行量刀割天下之惡,始若殊塗,終必同歸,況渠之於逆任,腸肚相連,脈絡交通,眞贓現捉,昭不可掩,況今可·發之凶言凶書,卽窮天地亘萬古載籍以來所未有之逆變也,可基則本以行恁之卵育,傳襲行恁之凶肚,爛漫綢繆,如鬼如蜮,爲世指目,厥惟久矣,而及其竄逐之後,輒懷怨懟之心,敢於莫重莫嚴之地,肆發窮凶極悖之說,時發則久爲可賊之豢畜,稔聞可賊之凶言,手投凶書,詬罵天日,此實雲·海之所不道,而苟究其根柢窩窟,一則行恁,二則行恁,何幸我慈聖殿下,俯察輿情,廓揮明斷,特下賜死之命,王章自此可伸,輿情得以少洩,而第伏念行恁,罪是劇逆,職非大官,則只賜其死,不施藁街之典者,實是四百年所未有之事也。況其從前至妖至慝之負犯情節,今番凶書凶言之根因脈絡,不一盤覈,徑先處斷,臺臣設鞫之請,迄未蒙允,薪島復命之啓,纔已登徹,王章似伸而未可謂克伸,輿情似洩而未可謂夬洩,到今次第應行之律,不可以誅及其身而止,請賜死罪人行恁諸子應坐之類,亟令王府,依律擧行,無俾易種焉。以下十行量刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也,賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也,追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也,春間治獄之時,只以邪黨而誅鋤,或徑先物故,或誅止其身,而及夫儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣,處在保護之任,而端陽之例供,肆然廢停,共坐深嚴之地,而宮人之栲掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也,當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻時偉,性本陰譎,行又凶悖,賤翰之餘論,無不主張,賣權兜攬,惟意所欲,樂禍忌忮,爲世側目,厥惟久矣。暗結妖宇之父子,昏夜綢繆,情跡陰祕,隱然自比於戚聯之人,至欲擬擧於握兵之任,長惡助勢,便一窩主,及夫賊宇之輸款,而渠之眞贓,畢露無餘,推此一款,卽是斷案,而尤有國人之至今所腐心痛骨者,壬寅秋邦慶,實是八域臣民歡忭蹈舞之辰,而噫,彼時偉,抑獨何心,顯示不悅之意,章奏之上,力遏邦慶二字,酬酢之間,牢諱慶忭等語,公座稠廣,攘臂咆喝,有耳皆聞,無人不道,及至定號之日,肆發凶言於衆人之中曰,今此定號,何如是太早?究厥心腸,已萬萬極凶絶悖,而甚至於五月喪變之後,以平日不平之心,益肆陰凶之計,暗囑其兄,沮戲葬地,國言喧藉,情節莫掩。特以先大王好生之德,姑不設鞫嚴問,只施絶島荐棘,而王章未加,鬼誅先及,神人之憤,容有極哉?請物故罪人時偉諸子,亟施散配之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而擬亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,兪出兪凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻魯賢,本以不逞之徒,素蓄樂禍之心,凡係怪論悖議,無不主張,及夫裕賊凶疏之際,從容筆談,爛漫謀議,沮戲大婚之凶計,背馳先王之逆節,終始通謀,已是渠斷案,而嗾人停啓之事,看作私好,局子粧出之說,謂非惡逆,或曰到今義理始正,其時則是非未定,言言悖慢,節節凶慝,同參之罪,渠旣輸款,則在法不當移易,知情之律,今已擧行,則失刑尤當如何?請知請不告罪人魯賢,亟施孥籍之典。噫嘻,在民,手出悖通,身係久囚,則乘機樂禍之習,厥惟久矣,與裕賊爲切隣,以裕賊爲謀主,臭味相同,臟肚相連,及其凶疏之構草也,密勿綢繆,爛漫酬酢,或曰大婚不成則好矣,或曰喬木世家不歸正,攘臂倡應,甘心沮戲,其凶肚逆腸,與裕·默兩賊,一串貫來,同參之跡,鞫案昭在,知情之律,失之太輕,請知情不告罪人在民,亟施孥籍之典。噫嘻痛矣,人心日陷,世道日詿,凶國禍家之變,前後何限,而豈有如向來鞫獄諸賊之窮凶絶悖者哉?噫,彼裕賊,沮戲背馳之凶謀逆節,卽窮天地亘萬古所未有之劇賊,而王章未伸,孥戮尙靳,神人之憤痛,容有極哉?若其梟腸獍肚之爛漫同參如安默·魯賢·在民等三賊,雖已伏法,其餘鞫囚之關係獄情,干連逆謀者,固宜到底窮覈,打破窩窟,不可以區別首從,輕先酌放也,明矣。李晦祥本以裕賊之血黨,參涉凶疏,綢繆和應,或以筆談而酬酢,或以書札而往復,疏後阻隔之說,證左無據,宣力停啓之事,眞贓畢露,渠雖喙長三尺,無以自明,卽此一款,已是斷案,而一次平問,不加栲訊,屢朔抛置,遽然酌處,失刑之大,莫此爲甚,及夫發配之後,謂有吐實之言,恐動禁堂,至有大臣請對更爲設鞫之擧,則指嗾醞釀之情節,庶乎其卽地盤覈,劈破根窩,而奈其舊習罔俊,凶圖愈肆,一反前招,閃弄疑眩,畢竟以亂言誣招自服,世未有似此至陰慝絶凶慘之劇逆大憝也。以渠負犯,生出獄門,寔出十世宥之聖意,則渠若有一分秉彝之心,豈忍復爲此游辭粧撰,舞奸鉤引之計哉?反坐自有當律,誣招宜覈隱情,今此原配所安置之典,論以刑政,萬萬乖當,至於金宇光,以凶賊之私人,朝夕相守,奔走聽令,則其同參謀凶之情節,狼藉難掩,此不可謂以卑微,撓屈三尺也。權思穆係是應坐之類,事當次第擧行,決不可遽議酌放,金千孫雖曰蒙騃賤類,旣是親密之傔屬,亦係鞫獄之干連,亦不宜全然放釋。請安置罪人李晦祥,島配罪人金宇光,竝令王府,更加嚴鞫,夬正典刑,放釋罪人權思穆·金千孫,亟施絶島安置之典。噫嘻痛矣,干常亂紀之賊,從古何限,而豈有如在敏之至妖慝絶凶悖者哉?常懷梟獍之心,莫掩鬼蜮之狀,乘機逞毒,闖呈一疏,上而拶逼聖躬,下而網打朝紳,至曰受誣於舟梁之大慶,有若眞有誣逼者然,又引故相之對揚,有若不爲辨明者然,末乃以眼無君母等語,憑藉而疑亂,閃忽而譏訕,顯售不逞之習,少無顧忌之心,其爲凶憯,胡至此極?嗚呼,庚申以後,我東方得有今日,是誰之力?洪惟我慈聖殿下,五紀母臨,四載簾帷,保護我聖躬,鞏固我宗祊,義理闡明,朝象和泰,克追先王之遺志,誕擧旣定之文祥,以基我億萬年無疆之休,洪功盛烈,有光史牒,環東土數千里,莫不蹈舞攢頌於慈覆之天,而向來臺臣通儒之處分,罔非稟決慈旨,推明慈德,正大光明,有辭後世,凡有秉彝之心者,孰不頌慈仁仰聖孝,而渠亦北面於慈聖暨殿下之庭者,抑何心腸,至有不欲比肩之凶言,而矢死不欲立於殿下之庭,卽此一款,已是窮天地亘萬古所未有之劇逆斷案,此非但殿下之罪人,實是慈聖之罪人也,究厥情犯,剮戮猶輕,不可使一刻容貸於覆載之間,而今日臣子之忍與之共戴一天,未能手磔而口臠,凡幾月矣,輿論迭發,聖斷斯爀,特允臺臣之請,王章始可夬伸,輿憤從此少洩,而豈意酌決之命遽下,至令似此凶逆,生出獄門,刑政之乖失,神人之痛惋,容有極哉?噫,彼賊敏,卽一貸頭之逆䝂也,此而不嚴覈情節,夬斷常刑,則倫綱斁而義理晦,將至於國不得爲國,人不得爲人,不逞之徒,去益生心,亂逆之起,又復接跡,豈不大可懼哉?旣允群請而不宜從輕,自有邦憲而不容少緩。請楸子島減死安置罪人在敏,亟令王府,還爲拿來,嚴鞫得情,夬正典刑。噫嘻痛矣,徐瀅修之罪,可勝誅哉?本以梟獍之種,濟以蛇虺之性,鄙悖陰鷙,凶譎憸邪,百惡竝萃,萬妖具備,而最其罔赦之罪,父事能賊,至行見舅之禮,讎絶母家,全廢謁廟之擧,傳神於能賊,護法於能賊,一世共憤,萬口難防,而及夫能賊伏法之後,天網太恢,王章不加,渠之尙今戴頭假息於覆載之間者,已是天地好生之德,使渠苟有一分秉彝之性,則所當屛跡息影,改心革面之不暇,而乃反揚揚自處以無故之人,圖占科第,翺翔名塗,自知滓穢之滿身,不爲淸朝之所容,甘與乃祖而背馳,仇視其叔之樹立,東西閃忽,左右迷藏,自許文藝,主張世道,淸官美職,惟意兜攬,內而銓柄,外而藩臬,朝驟暮躐,惟懷患得之心,晝思宵營,罔非樂禍之計,而戕人害物,憑公濟私,必欲充渠谿壑,禍人家國,擧世喧傳,行路側目,論其前後情跡,前後罪惡,則渠豈可彈冠束帶,廁之於橫目之列,而敢生叵測之心,益肆跳踉之習,締結於達淳,符同於達淳,畢竟達淳之初筵所奏,都是瀅修之所爛漫綢繆,則臺疏所謂達淳之爲達淳,一則瀅修,二則瀅修云者,眞實際語也,而及夫達淳逬出之辰,力致於畿營咫尺之地,躬謁於昏夜涔寂之時,促滕而坐,握手而語,稱之以事業,許之以死生,盃盤慇懃,形跡狼藉,有耳皆聞,有口皆傳。噫,以達淳大不道之凶言,稱之以事業,以達淳大不敬之悖擧,許之以死生者,逆節昭著,凶肚相連,表裏和應,首尾糾結,眞所謂一而二二而一,至於筵本圖改之說出,而渠之斷案眞贓,益難一刻容置於天壤之間矣。夫國家之設置記注,事體至重,法意至嚴,一登史筆之後,雖以人主之尊,加一字不得,減一字不得,從古人臣之干犯於史事者,厥罪何居,而況伊日賓對之筵本,卽我聖上闡明大義遵守先旨之一大關捩,則其爲關係於莫重莫嚴,果何如也,而渠敢急於掉脫,暗地指使,必欲改易其文字,變幻其事實者,古今天下,寧有如許至凶至憯至妖至奸者乎?謂人可誣,人不可誣,謂天可欺,天不可欺,島置之典,雖已特施,其設計造謀,同逆共惡之窮凶情節,不可不盤覈得情。請楸子島安置罪人徐瀅修,設鞫嚴問,夬正王法。噫,彼張錫胤,本以宵小之類,濟以憸邪之行,左右鑽刺,惟利是趨,東西閃忽,惟勢是附,士夫名檢,固不足責之於渠,而右袒裕賊,卽渠斷案,故儒臣趙恒鎭疏斥裕賊也,當日臣僚,尙幸一線言路之不泯,而惟我慈聖之處分儒臣,實緣闕禮一款,非指斥裕一事也。渠獨何心,肆然以奸萌賊膽等說,論斥言者,夫以斥裕之疏,謂之奸萌賊膽,則渠之凶肚逆腸,已不可掩,又況甲子之獄,渠之姓名,緊出於魯賢之招,王府丹書,昭然具載,由前由後,苟論裕賊之血黨,非錫胤而何,情節尙未究覈,輿憤久而益激,島置之律,雖已蒙允,如此奸凶之類,決不可一日容貸於覆載之間。請古今島安置罪人張錫胤,亟令王府,嚴鞫得情,快正典刑。噫嘻痛矣,煥之之罪,可勝誅哉?賦性本自奰慝,行事無非陰戾,發身戚畹之家,濫躋卿孤之列,以貪權樂勢,把作家計,以戕人害物,視爲能事,廣張聲勢,恣行威福,慶刑判於喜怒,殺活變於呼吐,一世屛息,萬人惻目,其有奴顔婢膝,脅肩諂媚,則悅其附己而吹噓奬擢,如恐不及,或能介然有守,稍欲自持,則惡其異己而排擯擠陷,靡有餘力,於是乎擧一國之嗜利昧義忘廉沒恥,閃倏如鬼蜮,鄙瑣如駔儈之類,無不匍匐而歸之,棼然珩芾之趨,菀爲淵藪之萃,積威所壓,有識箝口,公憤所在,志士扼腕,惴惴慄慄,莫敢誰何,相對揮手,戒以滅族者,蓋亦積有年數。嗚呼,庚申崩坼之變,此何等時也?渠以受恩罔極之人,身爲院相,苟有一分人心,何忍逞其胸臆,而乃敢謂此時可乘,而凶肚愈肆,謂擧世可脅,而猾手轉熟,驟擢私黨,列樹爪牙之勢,廣引醜類,密布耳目之助,瑣瑣之婭,賣其凶焰,齪齪之徒,䑛其殘瀝,朝政蠱壞,世道殽亂,駸駸至於莫可收拾之境,是皆昭布一時之瞻聆,脩播萬口之喧騰,雖至輿儓下賤䆴婢耘夫,擧懷憤腕,戟手唾罵,凡此許多罪惡,已爲渠罔赦之斷案,而其窮凶絶悖之情節,已露於前後筵奏,其所謂降在殿下之廷,以不忍聞於先大王者,不敢言於殿下,則義理湮晦云云,此何語也?殿下以先王之心爲心,群下以事先王者事殿下,卽天理臣分之所當然,若曰先王之時,雖不忍言,而殿下之時,可以忍言,則天下寧有如許臣節乎,護法傳神,潛授其徒,前茅後殿,一串貫來,至于今番達賊之凶圖,而旨意相符,脈絡相通,無不根柢於煥之,本原於煥之,今者大論方張,聲討達賊無君之罪,而若不劈開源頭,掀破窟穴,則將何以訖天討而服人心乎?至於裕賊一款,尤爲渠眞贓,夫裕賊凶謀陰圖,卽煥之之異身同腸,其爛漫綢繆之狀,已不可掩,更生漫漶之計,佯作論責之樣,而乃反奬之以老臣忠愛,詡之以爲國深慮,畢竟論勘,止於問備,當是時也,凡在橫目之列者,孰不肉顫膽掉,思欲手磔口臠,而巷裏私議,莫能倡言,屋下竊歎,不敢顯論,其饕威虐勢,吁亦可怖,而衆正氣死,一至於此,雖莽·卓·懿·溫,何以加此?執跡而誅其心,沿流而溯其源,則裕之所以爲裕,達之所以爲達,一是煥之之所唱,苟究其元惡大憝,則煥之是已,其餘變亂先王之成憲,辜負先王之恩眷,在渠猶屬細故,卽此兩條之奏,焉逭三尺之律?追奪之典,今旣蒙允,則應行之法,不容少緩。請追奪罪人煥之諸子,亟施散配之典。噫嘻痛矣,達淳之罪,可勝誅哉?本以陰譎之性猾濫之習,巧於涉世,盜竊虛譽,工於謀身,兜攬名器,遍歷華要,驟躋崇顯,擧世之指目,有識之唾罵,厥惟久矣,而方其拜相之初,眷注,何如,倚毗,何如?而罔念圖報之義,敢懷叵測之心,初登前席,肆發凶言,大不道大不敬之眞贓綻露,逆節昭著,有不可歷數而枚擧。伏惟我先大王二十五年固守之大義理大秉執,何等精微,何等嚴正,而渠乃包蓄禍心,把作奇貨,以凶國禍家之心,濟背公營私之習,自任一己之家計,用爲憑藉之欛柄,究其說心造意,已極至凶絶憯,此其死罪一也。渠所謂邪說,卽所以自唱,做出謊怪之言,繼以憂歎之色,暗中揶揄,白地煽惑,必欲矯誣一世,構陷朝紳,以爲沽名賣權之計,此其死罪二也。及夫兩人褒貶之說,忍能發口,直犯手勢,謂君上可脅持,謂朝廷可箝制,干犯先王之大義理,壞亂先王之大秉執,先王之所不忍聞,而忍之於殿下之前,先王之所不敢道,而敢之於殿下之廷,此有君君臣臣以來所未聞所未有之至凶憯大變怪,此其死罪三也。嗚呼,喉院洗草之事,言猶在耳,語亦抆血,爲今日臣子者,孰敢不銘在心肺,一念洞屬,而今乃以已洗之書本,無難呈納,又諉以此書之竝洗,初不聞知者,急於掉脫,謂天可欺,此其死罪四也。及夫聖心驚惕,玉音掩抑,咫尺前筵,屢降臣子不敢承聞之敎,渠乃昂然相抗,少無畏縮之意,悍然不服,愈肆自勝之氣,俯詢丁寧,則引他說而漫漶,辭旨懇惻,則捨本事而凌踏,當日光景,可謂君綱淪滅,人彝斁絶,此其死罪五也。晩後一疏,去益凶憯,甘心誣逼,恣意背馳,滿腹包藏,無非輕蔑之心,極口張皇,顯售威脅之意,至敢以不得不言諱諫根柢等語,筆之於書,肆然上逼於莫重莫嚴之地,此又人臣之極罪,千古之斷案,此其死罪六也。爲人臣者,有一於此,則在春秋必討,在王法必誅,無所容於覆載之間,而今此六大罪案,咸萃一身,有萬可誅,無一可貰,此不但殿下之罪人,實爲先大王之罪人,不但爲先大王之罪人,卽我英廟暨先世子之罪人也。何幸乾斷廓然,天討已行,而此等凶逆,不可以誅止其身。請賜死罪人達淳諸子,亟施遠地定配之典,日煥性本狠愎,跡又詭祕,托身權凶之門,而腸肚相連,藉賣戚畹之勢,而威福自恣,鄙悖如達·翊者,稱以大老,諂諛若龜獻者,甘爲門生,攘臂抵掌,無非戕害之凶論,東閃西忽,自作逆藪之謀主,一世指目,有識憂歎,厥惟久矣,至於裕賊窮凶絶悖之疏,實是載籍以來所未有之極惡大憝,則苟有一分人心者,孰不骨顫膽掉,至欲食肉寢皮,而渠獨何心,陰護顯扶,唱出凶論,乃以三揀不爲之說,傳播疑惑,百計興訛,必欲背馳先王,沮戲大婚,究厥心腸,已不勝神人之憤,而其後裕賊之竄在鳳山也,諫長聲討之疏出,則汲汲專伻,巨細皆報,是以裕賊之鞫庭抵賴,亦無非日煥之所先期指揮,此則有口皆傳,有耳皆聞,果然在民之招,至以其叔而爲證,卽此一節,尤是斷案,未施肆市之律,而鬼誅先加,其爲輿情之憤菀,容有極哉?何幸天討亟行,追奪之典,今旣蒙允,則次第應行之律,不容少緩,請追奪罪人日煥諸子,亟施散配之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,漢祿之子日柱,尙今假息於覆載之間,環東土含生之倫,忍與此賊,共戴一天,而恬然若不知臣死之義者,凡幾年所?彼日柱本以戾氣所鍾,虺毒其性,凶譎奰慝,爲漢祿之是父是子,綢繆陰祕,與觀柱而難兄難弟,以其父罪惡貫盈,慮他日必致彰露,夙宵經營,罔非讎國家而危宗社,年來機關,盡是結淫朋而戕善類,氣焰所使,無事不爲,甚至於自處戚畹,締結煥賊,假托儒名,圖占抄選,蓋欲虛張聲勢,威脅異己,使一世之人,莫敢誰何,不得追提漢祿之凶言故也,其所爲計,吁亦巧且憯矣。況其陰圖逆節,傳襲乃父,主張賊裕悖慝之疏,粧出逆煥忠愛之奏,嘗試於前,和應於後,唱喁邪說,詿誤世道,一轉而爲海玉之凶謀,一門之株連,眞贓畢露,再轉而爲達淳之悖奏,血黨之干犯,斷案已具,千變萬怪,疊生層出,而要其歸,則皆從其父凶圖中出來,與日煥諸賊,一而二二而一,卽其身犯,實諸逆之窩窟,群凶之根柢也,形跡狼藉,萬口喧傳,而謂無明的之端緖,還寢旣允之成命,王法暫伸而旋屈,輿情乍洩而還菀。請黑山島安置罪人日柱,依初下傳敎,設鞫得情,夬正典刑。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,亟施散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳受凶圖,釀成煥·日滔天之禍,鼓唱悖論,馴致裕·玉讎國之計,一番逆變出,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖說中薰襲,則前後情跡,脗然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛腕者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行,從古亂逆何限,而其窮凶絶悖至憯極惡,豈有如審度者哉?其疏之全篇旨意,句句字字,無非包藏不道中出來,而忍所不忍,壞亂義理,敢所不敢,凌逼天日,陽擠陰護,斁敗百世之倫彝,指東撈西,疑眩一代之耳目,有一於此,已是人臣之極罪斷案,又況帳殿親訊之下,肆發六字之凶言,聞來肉顫,思之膽掉,凡有人心者,孰不欲手磔口臠哉?何幸乾斷斯爀,王章亟加,夬施藁街之律,少洩神人之憤,而第念凶如此賊,逆如此賊,而誅止其身,戮不及孥,則恐無以懲萬世亂逆之徒,慰一時忿鬱之情,請正法罪人審度,加施孥戮之典。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少洩,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則以下半行量刀割理分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣,振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,搢紳家火具之潛埋,八字刀割指卯日而擧事爲期云者,莫非做作妖言,煽動人心之計,而九字量刀割十三日至凶之說,與鍾一一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,八字量刀割欲輸軍糧則轉到南陽,凡爲群凶之指使,率皆挺身而樂赴,七字量刀割其意何在?將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典,今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常,況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火,李元樸身居下邑,密通京華,鍾一切友也,而讖緯妖誕之書,逢輒問答,致後甥姪也,而凶悖不道之言,爛漫傳說,則知情之律,在所難逭,而王章未伸,鬼誅先及,不可以尋常物故罪人,置之勿論,永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請李永純·永喆等,更爲設鞫嚴問,期於得情,快正典刑,物故罪人李元樸諸子,施以散配之典。噫嘻痛矣,晦植之罪,可勝誅哉?渠以世祿之裔,厚被拔擢之恩,前後兜攬,涯分已極,而罔念圖報之義,反肆妖惑之計,海賊之說,東源之所做出,而爛漫酬酢,神師之稱,兌鎭之所誑誘,而密勿親信,稱東源爲先生,而惑信於石島之來往,任兌鎭以親裨,而紹介於雲門之約會,三月擧事之謀,渠旣知之,濟州襲破之說,渠亦聞之,則如有一分驚憤之心,固當登時發覺,一邊馳啓,一邊詗捕,以爲勦絶殄滅之地,而渠乃不此之爲,敢以專閫之威,恐動營邑,戒嚴兵器,有若眞箇賊變之迫在朝夕者然,噫,若使晦植,久處重閫,一任其譸張煽亂之計,則嶺以南一道,幾何不有動於妖言,而轉至於波蕩哉?思之及此,不覺心寒而髮豎,何幸自孽難逭,遂底就捕,援引之辭,殆同春雉之自鳴,和應之跡,莫掩泥獸之相鬪,妖腸兇肚之暗地糾結,無不呈露,神兵鬼卒之惟意指揮者,自歸謊誕,則究厥情狀,論其罪犯,卽與東源·兌鎭,一而二二而一者也。兩賊今已伏法,晦植旣自承款,則三尺之律,固不容一刻暫貸,而減死之命,遽下於斷案已成之後,此雖出於我聖上好生之德,而莫嚴者王法也,難遏者輿論也,豈可以此等妖賊,視若尋常,置之從輕之典也哉?請遲晩罪人晦植,亟令王府,卽捧結案,快正典刑焉。答兩司曰,不允。時景等事·裕事·徐瀅修事·日柱事·龜柱支屬事·審度事,亟停勿煩,夏賊等事·國榮事·魯賢事,更勿煩啓,鍾一·振采事,友文·光友事,致後·延壽事,李永純·永喆·李元樸諸子事,晦植事,不允。
行大司憲李羲甲,掌令李南翼·朴熙顯,持平尹庠圭啓曰,噫嘻,逆鏔窮凶之罪,已悉於前啓,今不必更事臚列,而幸賴我慈聖殿下,廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤,愈久愈深,請正法罪人鏔,亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所,今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒·儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情踪,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫氣之全喪,卽此一節,邪術淺深,有不暇論,學逵·與權,俱以家煥之甥姪,承薰之至親,標號之陰慘,花助惟均,迷溺之丁寧,致嗣各證,兇祕之迹,如印一板,雖然,此輩之沈溺邪術,猶屬餘事,目下所當覈者,卽是恒·儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結滔胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,夬正典刑。噫嘻痛矣,李基慶之罪,可勝誅哉?本以陰鷙之性,濟以奰慝之行,禍人家國,父事煥·達之狀,已悉於前後章奏,不必架疊,而尤有所斷案者,賊裕之凶疏,逆達之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂基慶,募人嗾停,其後基慶之罪,出於聲討之疏,則伊時聖批若曰,李基慶事,渠以停啓事被謫,更何加焉爲敎,至哉王言,孰不欽誦,而第天下極逆大憝,惟煥·裕是已,渠以死黨,終始愛護,書沮討煥之疏,而筆蹟昭在,嗾停逆裕之啓,而賊招有證,雖歷千萬年,安得免黨逆二字之目?論其負犯,顯戮猶輕,而薄竄未幾,旋蒙疎放,已是失刑之大者,而又伏見歲抄點下者,有給牒之命,若此不已,則提防幾何不蕩然,亂逆更何所知懼哉?請亟收李基慶給牒之命,仍施屛裔之典。噫嘻,人心漸乖,世變層生,至於年前梁珪悖通事,而可謂極矣,假托章甫之論,暗售敲撼之習,有非鄕曲蟣蝨之類,所可自辨,卽愚夫愚婦之所共知也,果然其子嗚冤之供出,而譸張作俑之鄭觀綏·李功敏,袖傳暗投之洪遠謨,誤身賣友之李敎源,惟令撰寫之尹孝植·姜浚欽等諸人,排布情節,綻露無餘,一爲銓權之患得,一爲寧倅之患失,欲擠大臣,作此悖擧,爲鬼爲蜮,情狀叵測,及夫梁珪之囚,冒錄現發,而自謫就囚,則懼露本實,誘脅萬端,中路委人,莫掩其着急,近京隱置,愈見其陰祕,以至通文註解之書,明證自在,周恤擔當之說,眞贓畢出,甚至如門客曹吏之陰謀密托,明有左契。噫,名以士夫,陰邪謊譎,作如此行事,是可忍耶?如使其供所言,無所差爽,則羞搢紳·辱朝廷,無復餘地,其在辨淑慝·靖世道之道,不可置而不問。請秋曹囚供中鄭觀綏等諸人,竝令王府,拿致嚴覈,施以當律焉。新除授執義崔時淳,時在全羅道和順地,持平沈鈁,時在京畿富平地,請竝斯速乘馹上來事,下諭。答府曰,不允。下諭事,依啓。
獻納趙秀仁啓曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿憤莫泄,請金甲島爲奴罪人克觀,更令王府,嚴鞫得情,夬正王法,逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣,假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗祖金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典,逆鏔罔赦之罪,已悉於前啓,今不必更事臚列,而幸賴我慈聖殿下,廓揮明斷,特施正法之典,擧國弸塞之冤憤,可以少洩,而今旣結案正法,孥戮之法,便是應行之典。請正法罪人鏔,亟施孥戮之典,梟示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤腕,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,譸張傾軋,非朝廷之美風,敎誘構陷,卽士大夫之惡行也,向來梁珪之通文,假托於章甫之論,暗售其鬼蜮之習,有非鄕曲一悖儒所可自辦,而指揮慫慂之必有其人,婦孺之所共知也,及夫珪子訟寃之供辭一出,而主張之姓名,明有指的,綢繆之情狀,俱有證驗,如所謂譸張陰邪,作俑僞通者,曰鄭觀綏·李功敏也,濟以奸細,袖傳暗投者,曰洪遠謨也,愚昧墮術,誤身賣友者,曰李敎源也,以文助惡,惟令撰寫者,曰尹孝植·姜浚欽也,而其所經營者,專出於早除大臣,而所謂吾黨銓權,長久得志之計,寧邊新倅,艱辛爲之,而請仍可慮之說,互相告引,直吐明證者,又以敎源·遠謨·吳亨喆等,爲之左契,至於梁珪就囚之日,路中送人,威脅萬端,城外止宿,擧措密密,通文之註釋,爰辭之指敎,謂有眞贓,莫可掉脫。噫,世級之日降,人心之不淑,一至於此哉?如使其言之無爽,則陰邪不正之行,非但公議之不容,排布設施之計,實爲世道之深憂,今其可問諸人姓名端緖,俱載供辭之中,其在明是非嚴淑慝之道,不可置而不問,請秋曹囚供中鄭觀綏等諸人,拿致王府,嚴加盤覈,亟施當律,新除授正言鄭祖榮,時在公忠道忠原縣任所,正言尹豐烈,時在京畿楊根地,請竝斯速乘馹上來事,下諭。答院曰,不允。下諭事,依啓。
以弼善任天常牌不進罷職傳旨,傳于李德鉉曰,只推。
李德鉉,以弘文館言啓曰,應敎尹景鎭,副應敎朴台壽,校理任存常,副校理南履懋,旣有只推之命,竝卽牌招察任,何如?傳曰,允。
又以禮曹言啓曰,卽伏見英陵官員所報,則今此本陵正朝節享,贊者加平郡守,不爲待令,故以都預差利川府使,事當陞實擧行,而該府使,亦不待令,正時漸迫,不得已以謁者陰竹縣監,兼行贊者設行,莫重祭享,不得備儀云矣。驪州兩陵寢祭享,自京只送典祀官,兼大祝獻官諸執事,自京畿監營,道內守令察訪中塡差,自是定式,旣自本道差定執事之後,初不待令,以致享事之失儀,事未前有,聞極驚悚,伊日雨勢,雖曰道路難通,此與京各陵受香之行,尤爲不同,則何不前期等待,以至此境乎?稽忽之罪,在所難免,贊者加平郡守申錫耇,都預差利川府使尹鍾烈,令該府拿問嚴勘,何如?傳曰,允。
又以內醫院都提調·提調意啓曰,産室設廳,以今月念間擇入事,命下矣。卽令日官李持喆推擇,則今月十九日卯時爲吉云,以此日擧行之意,敢啓。傳曰,知道。
李光文,以備邊司言啓曰,卽見全羅右水使李升權狀啓,則以爲羅州地小牛耳島,漂到江南省蘇州府人十七名,以其船泊處之不爲安穩,依願移泊於都草島矣。見今移住處,波濤甚蕩,亦不安穩,皆願更移他所,而一船再移,不敢擅許,以待處分爲辭矣,一船再移,雖極重難,而初旣不審,又此請移,則歸期早晩,未可知,而何可任置於危地乎?隨其願從便移泊於安隱處之意,分付,何如?傳曰,允。
又以都摠府言啓曰,今此太廟展謁時,侍衛·寶劍·守宮及王世子陪衛,當爲備員,而都摠管朴宗來,副摠管朴宗正·申溆有實病,一員未差,無以備員,令政院稟旨變通,仍令該曹,口傳差出,侍下批,牌招,以爲備員侍衛之地,何如?傳曰,允。
李光文啓曰,因都摠府草記,今此太廟展謁時,侍衛·寶劍·守宮及王世子陪衛,當爲備員,而都摠管朴宗來,副摠管朴宗正·申溆有身病,一員未差,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之,待下批,牌招察任。
摠管前望單子入之,都摠管金在昌,副摠管鄭景祚·白師誾·權逴落點。
兵曹,都摠管單白師誾。
李光文,以兵曹言啓曰,今正月初七日動駕時,王世子隨駕時前後牌軍兵,何以磨鍊乎?敢稟,傳曰,置之。
又以兵曹言啓曰,內禁衛將鄭煥宗,五衛將李徵九,身病猝重,無望供職,呈狀乞遞,李耆淵除授在外,上來無期,竝改差,美錢僉使卞持淳,身病猝劇,時月之內,勢無登途赴任之望,呈狀乞遞,依例罷黜,何如?傳曰,允。
又以摠戎廳言啓曰,本廳右部千摠安光贊,身病猝重,勢難察任,改差,何如?傳曰,允。
又以左邊捕盜廳言啓曰,本廳兼從事官金善一,身病猝重,勢難察任,改差,何如?傳曰,允。
李墷,以義禁府言啓曰,京畿監司趙鍾永狀啓內,利川府使尹鍾烈,加平郡守申錫耇罪狀,竝令攸司稟處事,啓下矣。尹鍾烈·申錫耇,俱在任所云,依例發遣府羅將,竝拿來,何如?傳曰,待待命拿囚。
上在慶熙宮。停常參·經筵。
李墷啓曰,合辭方張之時,兩司無詣臺之員,事甚未安,除在外陳疏外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定之事,不得來會云矣,敢啓。傳曰,知道。
又啓曰,大司諫朴宗琦,疏批已下,一體牌招,何如?傳曰,允。
李肇運在外,代以金正喜爲假注書。
韓義運啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,李潞落點。
李墷啓曰,行大司憲李羲甲,掌令李南翼·朴熙顯,持平尹庠圭牌不進,執義崔時淳,持平沈鈁在外,監察茶時之意,敢啓。傳曰,知道。
以大司諫朴宗琦牌不進罷職傳旨,傳于李墷曰,只推。
以掌令李南翼·朴熙顯,持平尹庠圭,獻納趙秀仁牌不進罷職傳旨,傳于李墷曰,只推。
韓義運,以侍講院言啓曰,再明日動駕時,宮官當爲全數進參,而弼善任天常有實故,兼弼善林處鎭在外,無以備員,令政院稟旨變通差出,待下批,牌招察任,何如?傳曰,允。
韓義運啓曰,因侍講院草記,再明日動駕時,宮官當爲全數進參,而弼善任天常有實故,兼弼善林處鎭在外,無以備員,令政院稟旨變通差出,待下批,牌招事,允下矣。合有變通之道,何以爲之?敢稟。傳曰,許遞,政官牌招開政。
以應敎尹景鎭,副校理南履懋牌不進罷職傳旨,傳于韓義運曰,只推。
以副應敎朴台壽,校理任存常牌不進罷職傳旨,傳于韓義運曰,只推。
以慶尙監司金履載狀啓,淸道郡民家失火事,傳于韓義運曰,聞甚矜惻,元恤典外別加顧助事,令廟堂分付。
以慶尙監司金履載狀啓,慶州府民家失火事,傳于韓義運曰,聞甚矜惻,元恤典外別加顧助事,令廟堂分付。
韓義運,以吏曹言啓曰,新除授軍資直長李憲猷呈狀內,矣身素患痰癖之症,近尤添劇,萬無起動供職之望,卽速入啓遞改云,其身病旣如是沈重,則有難强令察任,改差,何如?傳曰,允。
李墷,以備邊司言啓曰,卽見扈衛廳所報,則以爲本廳所在軍物及軍官軍士所着裝服,年久朽傷,全不成樣,及今修補,在所不已,所入物力,某樣區劃,以爲趁時措備之地爲辭矣,本廳以宿衛重地,器械服色之朽敗不成樣者,已極疎虞,而每當修改,輒有請劃,亦甚苟艱,不可不一番變通,俾有儲需之本,以均廳及禁御兩營留庫錢中各一千兩,湖南左水營休番木五同及嶺南備局句管穀昨年會錄耗條中折米五百石劃給,使之從長措處,隨時補用之地,何如?傳曰,允。
又以禁衛營言啓曰,本營軍色從事官金鐮,身病甚重,勢難察任,今姑改差,何如?傳曰,允。
又以義禁府言啓曰,再明日擧動時,大駕各差備都事及王世子左右考喧都事,當爲備員,都事未差之代,令該曹口傳差出,假都事二員,亦令該曹口傳差出,以爲分排進參之地,何如?傳曰,允。
吏曹口傳政事,以李普澈爲禁府都事。
李墷,以義禁府言啓曰,前此罪人金喆淳請刑草記批旨內,除刑推照律事,命下,而道啓指陳贓案,臺章論斷重犯,似此罪人,揆以法紀,決不容循例照勘,金喆淳爲先移囚西間,嚴刑捧遲晩後,如法處斷,何如?傳曰,允。
又以義禁府言啓曰,保放罪人李元點·趙庭和·鄭東晩,還囚議處以入,而三囚病勢,一向危劇,竝仍爲保放,金喆淳還囚之意,敢啓。傳曰,知道。
禁府啓目粘連,向前李元點·趙庭和等亦,俱以大享執事,不參肄儀之班,至有該曹草記,不可以囚供之發明,有所參恕,竝只以此照律,何如?判付啓,依允。又啓目粘連,向前鄭東晩亦,見差節享,不卽入來,以致傳香之過時,誠極駭然,祀典至重,不可以身病,有所容貸,以此照律,何如?判付啓,依允。
行都承旨李龍秀疏曰,伏以臣適有微疾,始緣感觸時令而作,間又稍失將攝而劇,落身床席,不待金門之漏者,已有日矣。際伏見諫長臣朴宗琦疏本,則以當初除旨之錯換名字而誤及也,盛論從古諫官之重,至請承宣不審之律,其言極有中,其擧儘得體矣。夫任嗾舌之職而主出納之允者,莫曰聖朝爵人之命,雖公車簿書之襲例循故者,亦豈容若是疎忽,莫之有察乎?莫曰人主耳目之官,雖尋常庶僚之地冗職散者,亦豈不按名考實,務歸審愼,而乃使至重至嚴之除命所下,一任其昏謬,至於經宿而始乃稟正者,其事體之顚倒屑越,其將何辭而自解乎?臣以其職則長僚也,以所掌則該房也,臣於其日,雖不在院,常時之不能董勉下僚,檢飭院務之失,於是著矣,其敢晏然,不思自劾之義乎?玆敢短章自列,冒煩崇聽。伏乞聖明,亟賜嚴處,以安賤分,不勝幸甚。臣無任云云。答曰,省疏具悉。卿其勿辭行公。
大司諫朴宗琦疏曰,伏以臣於千萬不自意,伏奉薇垣特除,且惶且感,繼以慙恧。噫,臺閣之職,孰非綦重,而一院之長,尤當難愼,苟非風猷言論,足以厭物情而鎭世道,則莫宜居之,而如臣空疎蹇劣,最居人下者,寧或一分髣髴於見職也哉?況臣於頃年,待罪納言,傳啓之際,以擬律之失當,至被人言之峻發,伊後屢叨,一未趨承,臺端一步,便成艮限,而且日前前望落點之誤名頒布,在臣添一情勢,伊日適値享役,朱衣前導,擧措昌披,瞻聆傳笑,有靦面目,由前由後,厭然冒膺,初非可論,署經有命,庚牌儼臨,甘犯違傲,只俟譴何,飭敎繼下,呼望見阻,進退維谷,達宵惶隘,玆敢冒死呼籲於天地父母之下。伏乞聖慈,俯賜鑑諒,特許鐫改,仍治臣逋慢之罪,以警具僚,以安微分焉。臣於丐免之章,不暇贅他,而竊有區區愚見,敢此尾陳焉。夫莫重者官人也,莫嚴者天點也,雖在閑漫之職,恩點一下,則其在出納之職者,奉以周詳,然後頒布,而況諫官者,古之人主,御筆親除,殿壁記名,則其爲職也,所重,何如?而今此前望點下,寶墨猶濕,而全未照察,做此大錯,經宿之後,始爲釐正,於古有不,良覺寒心,不可以事關臣身,泯默而止,臣謂當該承宣,施以譴罷之典,宜矣。臣無任云云。省疏具悉。所請依施,爾其勿辭察職。
上在慶熙宮。停常參·經筵。
李墷啓曰,合辭方張之時,兩司無詣臺之員,事甚未安,除在外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,礪山府使尹致儉,慶興府使鄭日永下直,各長弓一張·長箭一部·片箭一部·筒兒一箇賜給。
司諫李潞啓曰,臣於歲前,待罪玉署,乍遞復除,而適値請由省掃,路觸風寒,病頓歸次,未及出肅,旋蒙恩解,至今追惟,感愧交至,廼者薇垣除旨,遽下於千萬夢想之外,臣銜恩怵義,不敢不章皇叩謝,而第臣於院啓中,有區區私義之不可聯參者,曾忝臺地,引避蒙遞,今玆復叨,義無異同,其何敢一日冒居於見職乎?請命遞斥臣職。答曰,依啓。
韓義運啓曰,明日大駕詣宗廟入齋室後,王大妃殿·嘉順宮問安,何承旨進去乎?敢稟。傳曰,都承旨進去。
傳于韓義運曰,明日還宮時,有司堂上·貢市堂上,率貢市人,待令于惠政橋。
李墷啓曰,行大司憲李羲甲,掌令李南翼·朴熙顯,持平尹庠圭牌不進,執義崔時淳,持平沈鈁在外,監察茶時之意,敢啓。傳曰,知道。
以大司諫朴宗琦,獻納趙秀仁,掌令李南翼·朴熙顯,持平尹庠圭牌不進罷職傳旨,傳于李墷曰,只推。
韓義運啓曰,吏曹判書李存秀,參判徐能輔,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,與判書·參判,一體牌招。
又啓曰,吏曹判書李存秀,參判徐能輔,參議申在植牌不進推考傳旨及罷職傳旨,今方捧入,而開政命下,已至經宿,如是違牌,不卽承膺,事甚未安,判書陳疏,參判更爲牌招,何如?傳曰,允。參議只推,判書疏批已下,參議·判書,一體牌招。
傳于李墷曰,明日出宮內門路,以廣達門爲之。
以全羅右水使李升權狀啓,管下邊將,至於失符,臣不無其責,惶恐待罪事,傳于李墷曰,勿待罪事,回諭。
李墷啓曰,卽者義禁府都事來言,時囚罪人金喆淳,嚴刑捧遲晩草記允下矣。口招坐起,堂上當爲備員,而判義禁金在昌有身病,同義禁申絢受由在外,不得擧行云,判義禁金在昌,卽爲牌招,以爲開坐之地,何如?傳曰,允。
李墷,以都摠府言啓曰,今此太廟展謁時,侍衛·寶劍·守宮及王世子陪衛,當爲備員,而都摠管白師誾,副摠管權逴在外,鄭景祚有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。竝許遞,前望單子入之。
摠管前望單子入之,都摠管李集斗,副摠管宋冕載·朴基豐落點。
李墷,以都摠府言啓曰,明日動駕時,侍衛·寶劍·守宮及王世子陪衛,當爲備員,而副摠管宋冕載在外,朴基豐以御營中軍陣上進,都摠管李集斗有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,許遞,前望單子入之。
摠管前望單子入之,都摠管李好敏,副摠管鄭景祚·朴宗柱落點。
韓義運,以弘文館言啓曰,應敎尹景鎭,副應敎朴台壽,校理任存常,旣有只推之命,竝卽牌招察任,何如?傳曰,允。
又以吏曹言啓曰,奉常寺主簿李源一呈狀內,矣身素患關格之症,每當換節之時,舊病添劇,時日之內萬無供職之望,卽速入啓變通云,其身病旣如是沈重,則有難强令察任,改差,何如?傳曰,允。
右議政南公轍箚曰,伏以歲籥鼎新,邦籙泰來,臣民欣祝,曷有其極?以春之首,以日之良,祗謁太室,鑾駕將戒,而顧臣無狀,病淹床笫,將無以復尋冠帶,仰瞻羽旄,有臣如此,生亦何爲?狗馬賤疾,歲加月增,形殻徒存,不可更廁班行之狀,聖上之所俯燭,而近因寒煥乖候,一倍添劇,燥痰壅滯,寒熱頻作,以晝以夜,阻食失眠,方其苦劇之時,若將頃刻垂盡,而僅得更甦,自量筋力,今年不如昨年,病與齒添,勢固然也,身帶保護重任,而明日陪扈之班與坤殿診候,俱無强作趨進之勢,産室設廳,吉日又涓,而忝居首席,朝夕起居之禮與諸般事務,雖或盡心效誠,而其勢末由,言念事體之苟艱,不勝悚悶,臣初欲加意將攝,若有一分可强之望,則此時不欲爲此籲,而今則日字漸近,擧行滋多,而病則如此,猶且趑趄,恐致公私之狼狽,玆敢力疾構箚,仰瀆宸嚴。伏乞聖慈,俯諒實狀,將臣所帶藥院之任,亟賜御免,仍治臣前後闕禮之罪,以昭法紀焉。取進止。答曰,省箚具悉卿懇。愼節奉念,未參何傷?卿其安心調理。仍傳于韓義運曰,此批答,遣史官,傳諭于右議政。
吏曹判書李存秀疏曰,伏以三陽泰來,百祿鼎至,元朝展禮於眞殿,聖孝克伸,吉日祗謁於太廟,鑾蹕將戒,區區下忱,無任頌祝。仍伏念臣力不任重,器不稱職,半年行政,瘡疣百出,尋箄蘄免,非但以京察後故例也,而三告便歸,應文加由,反爲常典,由限纔過,政牌連降,誠不勝惶隘悶蹙之至,夫天官之長,責任至重,雖使望隆才優者當之,率多以大政爲瓜限,誠以柄要睢盱之地,不可久居,下之必欲退避,上亦有所不强也,在他人尙然,況如臣之百無肖似者乎?顧臣鑑識至闇,聞見至狹,銓衡之任,本無堪承之望,而始不敢連章强聒,以重其罪戾,黽勉因循,遂當大政,登明選公,非敢擬到,循資塡闕,猶且模索,罅漏隨生,窘態難狀,自顧猶爲恧縮,傍觀寧不駭笑,上自朝紳,下至街巷,指摘疵毁,譏議四至,苟或一向冒據,不思引退,則將見愆尤日積,菑害必至,臣身固不足恤,其於國事何哉?至於竹山擬望事,守令再任之以十年拘礙,自前雖有傳說,而考之國典,初無十年內勿許再任之法,由來政案,的有十年內無礙差遣之例,不可以云然之說,認作當然之法,故臣果擧而擬之,廟啓以法意有在爲辭,至請問備,苟或在於法,則臣安得辭昏謬之責乎?召牌之下,趨承無路,敢暴衷懇,仰瀆崇嚴。伏乞聖慈,俯察至懇,亟遞臣銓衡之任,以幸公私焉。臣無任云云。答曰,省疏具悉。卿其勿辭行公。
上在慶熙宮。停常參·經筵。
李龍秀啓曰,今日動駕,承旨當爲備員,而右副承旨未差,無以備員,何以爲之?敢稟。傳曰,前望單子入之。
李光文啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
韓義運啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
李光文啓曰,司僕寺內乘,來言捲簾,毛帳,取稟。傳曰,捲三面,毛帳依例爲之。
承旨前望單子入之,徐俊輔落點。
傳于李光文曰,侍衛軍兵毛具。
李龍秀啓曰,臣以王大妃殿·嘉順宮問安,進去下直之意,敢啓。傳曰,知道。
李光文,以都摠府言啓曰,明日動駕時,侍衛·寶劍·守宮及王世子陪衛,當爲備員,而副摠管朴宗柱在外,都摠管李好敏,副摠管鄭景祚有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,竝許遞,前望單子入之。
摠管前望單子入之,都摠管朴宗來,副摠管尹鼎烈·金益彬落點。
韓義運啓曰,吏曹判書李存秀牌不進,參判徐能輔,參議申在植再牌不進推考傳旨及罷職傳旨,今方捧入,而開政命下之後,如是違牌,事甚未安,判書更爲牌招,參判所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹判書李存秀,參判徐能輔,參議申在植牌不進推考傳旨及罷職傳旨,今方捧入,而開政命下,已至多日,連事違召,誠甚未安,判書·參判,更爲牌招,何如?傳曰,允。參議只推,與判書·參判,一體牌招。
以公淸監司朴宗京狀啓,石城·保寧·海美·林川四邑守令催促下送事,傳于韓義運曰,當日下送。
申緯啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,義禁府都事來言,今日動駕時鳴錚罪人金春正,移送秋曹云矣,敢啓。傳曰,知道。
以應敎尹景鎭,副應敎朴台壽,校理任存常牌不進罷職傳旨,傳于韓義運曰,只推。
韓義運,以弘文館言啓曰,應敎尹景鎭,副應敎朴台壽,校理任存常,旣有只推之命,竝卽牌招察任,何如?傳曰,允。
又以內醫院都提調·提調意啓曰,中宮殿産室廳別入直醫官,以金壽仁·李弼鎬加差下事,命下矣。御醫金壽仁,鍼醫李弼鎬,依下敎別入直加差下之意,敢啓。傳曰,知道。
又以吏曹言啓曰,新除授明川府使吳致賢呈狀內,矣身老母,素患貞疾,當此換節之時,挾感發作,轉側須人,萬無離捨遠赴之望云,其親病旣如是沈重,則有難强令赴任,改差,何如?傳曰,允。
又以禮曹言啓曰,卽接全羅監司朴宗薰移文,則泰仁儒生金相洪,丙子式年監試初試,參榜於鄕試初場,而覆試時,妻喪陳試矣。今式年覆試,以終場冒赴參榜事,儒狀齊發,故査考榜案,則冒赴的實,旣已發露,不可仍置,草記拔去云矣,取考臣曹啓下兩式年初覆試榜目,則金相洪,丙子式年參榜於鄕試初場,覆試時,以朞服陳試,而今式年覆試,入格於生員榜三等第四十七人矣,科試事體,何等嚴重,而有此換場冒占之擧,揆以士習,誠極駭然,該儒生金相洪,原榜目中拔去,付票以入,而其罪狀,令本道依律勘處,雖以四館言之,儒生捧講與錄名時,全不照察,有此幻美之弊,不可無罪,監試覆試二所四館官員,捧現告拿問處之,書吏,移法司從重勘治,何如?傳曰,允。
李光文,以兵曹言啓曰,宣傳官許溟,內禁衛將金彝鍾,五衛將安熙倜,俱以病難供職,呈狀乞遞,竝改差,何如?傳曰,允。
又以兵曹言啓曰,口傳下敎內,丹鳳門守門將,斫伐生松枝葉於永肅門外云,常時不能檢飭之入直衛將,分付兵曹嚴棍,下屬,亦令各別嚴治,俾勿如前之意,申飭事,命下矣。謹依下敎,昌德宮入直衛將趙永符,嚴棍十五度,下屬二名等,亦爲嚴棍二十度後,各別申飭,後勿如前之意,敢啓。傳曰,知道。
申緯,以義禁府言啓曰,全羅右水使李升權狀啓內,蝟島僉使朴寬德,爲先罷黜,其罪狀,令攸司稟處事,啓下矣。朴寬德時〈在〉任所,依例發遣府書吏,交代後拿來,何如?傳曰,待待命拿囚。
還內後,世子宮口傳問安。答曰,知道。內閣·政院·玉堂·藥房口傳問安。答曰,知道。
庚辰正月初七日卯時,大駕詣宗廟。春展謁擧動入侍時,行都承旨李龍秀,行左承旨徐俊輔,右承旨韓義運,左副承旨李光文,右副承旨申緯,同副承旨李墷,假注書鄭佺始·金正喜,記事官朴永元·李憲球,直閣鄭基善,待敎徐憙淳以次侍立,時至,通禮跪啓請外辦,上具翼善冠·衮龍袍,乘輿出興泰門,藥房提調金履陽進前奏曰,侵早勞動,聖體,若何?上曰,一樣矣。由顯謨門,至廣達門,通禮跪啓請降輿乘輦,上降輿乘輦,出建明門·興化門,進發至宗廟路前,通禮跪啓請降輦乘輿,上降輦乘輿,入宗廟大門降輿,御齋殿,命書傳敎曰,王世子問安置之,命書榻敎曰,入齋室後問安勿爲之,命入外辦,通禮跪啓請外辦,上改具冕服以出,俊輔跪進圭,上執圭,入詣板位,行四拜禮,入殿內奉審,仍詣永寧殿,詣板位行四拜禮,入殿內奉審訖,上出殿門,上釋圭,俊輔跪受圭,領府事李時秀,領議政徐龍輔,判府事韓用龜等進前奏曰,歲首展謁,聖慕克伸,聖體,若何?上曰,一樣矣。還御齋殿,命書傳敎曰,王世子問安置之,命書榻敎曰,展拜後問安勿爲之,仍命入外辦,通禮跪啓請外辦,上改具翼善冠·衮龍袍,乘輿出宗廟大門外,通禮跪啓請降輿乘輦,上降輿乘輦,進發至惠政橋,龍秀進前奏曰,臣奉命問安于王大妃殿·嘉順宮,則答以知道,敢此仰達矣。上曰,唯。上命回輦少駐,仍命有司堂上,貢市堂上,率貢市人入侍事。出駕敎有司堂上金逌根,貢市堂上李羲甲,率貢市人入侍。上曰,貢市人處弊瘼,以所懷捧入,可也。仍命市人輩出送,逌根·羲甲等退出,仍爲進發,由興化門·建明門,至廣達門,通禮跪啓請降輦乘輿,上降輦乘輿,入顯謨門·興泰門,命出標信解嚴,還內,諸臣以次退出。
上在慶熙宮。停常參·經筵。
李墷啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,假注書鄭佺始,身病猝重,勢難察任,今姑改差,何如?傳曰,允。
鄭佺始改差,代以鄭知容爲假注書。
鄭知容有頉,代以南履炯爲假注書。
持平沈鈁啓曰,臣姿性魯鈍,言議巽軟,耳目重任,無望堪承,而持憲除旨,忽下於楸行未返之日,馹召繼降,天牌儼臨,且惶且感,急於叩謝,他不暇顧,冒沒出肅,而第臣於合啓中,有私義之不可聯參者,前後如臣情地者,擧皆引避,輒蒙恩遞,則臣何獨自阻於仁覆之天,以傷敦化之風也哉?請命遞斥臣職。答曰,依啓。
韓義運啓曰,吏曹判書李存秀,參判徐能輔,參議申在植再牌不進推考傳旨及罷職傳旨,今方捧入,而開政命下,已至多日,連事違傲,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
又啓曰,吏曹判書李存秀,參判徐能輔,參議申在植牌不進推考傳旨及罷職傳旨,今方捧入,而開政命下,已至多日,一向違召,無意承膺,揆以事體,誠極未安,判書·參判,竝更牌招,何如?傳曰,允,參議只推,一體更爲牌招。
以大司諫朴宗琦,獻納趙秀仁,掌令李南翼·朴熙顯,持平尹庠圭牌不進罷職傳旨,傳于李墷曰,只推。
以應敎尹景鎭,副應敎朴台壽,校理任存常牌不進罷職傳旨,傳于韓義運曰,竝許遞,今日政差出。
傳曰韓義運曰,發遣吏郞,諸執事淸齋與否,摘奸以來。
以全羅監司朴宗薰狀啓,茂長縣監鄭東逸身死事,傳于韓義運曰,令該曹口傳差出,催促下送。
吏曹口傳政事,以姜泰重爲茂長縣監。
以慶尙監司金履載狀啓,固城縣民家失火事,傳于韓義運曰,聞甚矜惻,元恤典外別加顧助事,分付。
韓義運,以禮曹言啓曰,景慕宮展謁,每於孟春孟秋取稟事定式矣,今春展謁吉日,以何間推擇乎?敢稟。傳曰,望間擇入。
又以禮曹言啓曰,以景慕宮展謁取稟草記,傳曰,望間擇入事,命下矣。展謁吉日,令日官趙相順推擇,則今正月十一日以後,至望間連値齋日與拘忌,只十三日爲吉云,何以爲之乎?敢稟。傳曰,以十三日爲之,王世子隨駕衛內磨鍊,祗迎之節置之。
又啓曰,觀象監領事提調意啓曰,本監命課學兼敎授池宅鵬有頉代,訓導全啓煥,術業頗精,依例差下,使之付軍職,冠滯常仕,何如?傳曰,允。
李墷,以御營廳言啓曰,本廳軍色從事官李潞,身病猝重,勢難察任,改差,何如?傳曰,允。
又以義禁府言啓曰,保放罪人鄭東晩·李元默·趙庭和等,還囚照律以入之意,敢啓。傳曰,知道。
禁府照目粘連,綏吉園獻官鄭東晩矣本府議啓內,見差節享,不卽入來,以致傳香之過時,誠極駭然,祀典至重,不可以身病,有所容貸,以此照律,罪杖一百收贖,告身盡行追奪,私罪,奉敎依允爲旀,功減一等。又照目粘連,宗廟春享大祭大祝副司果李元默,永寧殿大祝副司果趙庭和等矣本府議啓內,俱以大享執事,不參隷儀之班,至有該曹草記,不可以囚供發明,有所參恕,竝只以此照律,罪各笞五十收贖,解見任別敍,私罪,奉敎依允爲旀,竝只功減一等。又啓目,加平郡守申錫耇,利川府使尹鍾烈等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在慶熙宮。停常參·經筵。
初八日夜自二更至初九日開東,灑雨下雨,測雨器水深六分。
自開東至人定,灑雨下雨,測雨器水深一寸七分。
申緯啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于韓義運曰,禮房承旨·同副承旨,分詣受香諸處,奉審摘奸以來。
備忘記,廣梁僉使林秀鳳下直,長弓一張·長箭一部·片箭一部·筒兒一箇賜給。
南履炯有頉,代以柳夏永爲假注書。
柳夏永有頉,代以李秉龜爲假注書。
韓義運啓曰,吏曹判書李存秀,參判徐能輔,參議申在植再牌不進推考傳旨及罷職傳旨,今方捧入,而開政命下,已至多日,連事違傲,無意承膺,事體所在,誠極未安,判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招。
以大司諫朴宗琦,獻納趙秀仁,掌令李南翼·朴熙顯,持平尹庠圭牌不進罷職傳旨,傳于申緯曰,只推。
韓義運啓曰,吏曹判書李存秀,參判徐能輔,參議申在植牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,誠極未安,判書·參判,竝更牌招,何如?傳曰,允。參議只推,一體更爲牌招。
李墷啓曰,卽者檢閱朴永元,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
韓義運啓曰,左右史不可不備,別兼春秋鄭基善·金道喜,竝卽牌招,推移入直,何如?傳曰,允。
申緯啓曰,行大司憲李羲甲,掌令李南翼·朴熙顯,持平尹庠圭牌不進,執義崔時淳在外,持平一員未差,監察茶時之意,敢啓。傳曰,知道。
又啓曰,卽者刑曹郞廳來言,擊錚捧供無過三日,曾有定式矣。擊錚罪人金春正,當爲捧供,而判書金履喬服制,次堂例不得擧行云,何以爲之?敢稟。傳曰,次堂擧行。
又以都摠府言啓曰,都摠管金在昌,以判義禁府事,本府坐起,晝仕出去之意,敢啓。傳曰,知道。
韓義運,以吏曹言啓曰,新除授宗簿寺主簿趙錫龜呈狀內,矣身素患痰癖之症,當此換節之時,一倍添劇,時月之內,萬無起動供職之望云,其身病如是沈重,則有難强令察任,改差,何如?傳曰,允。
申緯,以兵曹言啓曰,今正月十三日大駕詣景慕宮展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓將率內外各營入直馬步軍,爲先後廂,禁將率該營標下軍及鄕軍一哨留陣,禁軍入直折半爲之,留營置之。
檢閱朴永元疏曰,伏以臣母,老而多病,臣又終鮮,自叨是職,請急之章,殆無虛月,區區懇迫之私,庶蒙日月之照燭矣。顧今歲籥載新,閟宮涓展禮之日,藥院定輪直之期,職忝邇密,私何敢言?第臣母病,近因寒燠之不適,感嗽越添,聚氣交肆,廢飮啖而委床笫,呻楚轉宛,達于晝夜,綿綴之氣,益無餘地,將謂臣徒懷嚴畏,不思所以陳情呼籲,趁速療救,則是非人理之所出也,玆敢冒徹短牘,徑出禁扃。伏乞天地父母,俯垂矜諒,將臣本兼職名,亟賜鐫改,仍勘臣瀆擾之罪,以肅朝綱,以安私分。臣無任云云。省疏具悉。爾其勿辭救護。
上在慶熙宮。停常參·經筵。
初九日自人定至初十日開東,灑雨下雨,測雨器水深一分。自開東至人定,灑雨下雨,測雨器水深五分。
藥房提調金履陽,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。大殿·王大妃殿·中宮殿·嘉順宮·世子宮·世子嬪宮,藥房口傳問安。答曰,知道。
申緯啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李光文啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,穩城府使鄭益行,宣川縣監南錫九下直,長弓一張·長箭一部·片箭一部·筒兒一箇賜給。
韓義運啓曰,吏曹判書李存秀,參判徐能輔,參議申在植再牌不進推考傳旨及罷職傳旨,今方捧入,而開政命下,已至多日,一向違傲,無意承膺,事體所在,誠極未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
申緯啓曰,行大司憲李羲甲,掌令李南翼·朴熙顯,持平尹庠圭牌不進,執義崔時淳在外,持平一員未差,監察茶時之意,敢啓。傳曰,知道。
以大司諫朴宗琦,獻納趙秀仁,掌令李南翼·朴熙顯,持平尹庠圭牌不進罷職傳旨,傳于申緯曰,只推。
以別兼春秋金道喜牌不進罷職傳旨,傳于韓義運曰,只推。
韓義運啓曰,別兼春秋金道喜,旣有只推之命,卽爲牌招入直,何如?傳曰,允。
以別兼春秋金道喜牌不進罷職傳旨,傳于韓義運曰,只推。
申緯啓曰,卽者義禁府都事來言,嚴囚罪人金喆淳,嚴刑捧遲晩事,命下矣。口招坐起,堂上例爲備員,而同義禁申絢受由在外,無以備員擧行云,何以爲之?敢稟。傳曰,許遞,前望單子入之,待下批,牌招察任。
同義禁前望單子入之,尹魯東落點。
申緯啓曰,同義禁尹魯東牌不進推考傳旨,今方捧入,而口招坐起,當爲備員,而如是違牌,事甚未安,更爲牌招,何如?傳曰,允。
韓義運啓曰,吏曹判書李存秀,參判徐能輔,參議申在植牌不進推考傳旨及罷職傳旨,今方捧入,而開政命下,已至多日,連事違召,終不承膺,揆以事體,萬萬未安,判書陳疏,參判更爲牌招,何如?傳曰,允。參議只推,判書疏批已下,一體竝更牌招。
李光文,以都摠府言啓曰,今此景慕宮展謁時,侍衛·寶劍·守宮及王世子陪衛,當爲備員,而副摠管金益彬在外,趙貞喆受由,都摠管朴宗來,副摠管尹鼎烈有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,竝許遞,今日政差出。
又以都摠府言啓曰,都摠管金在昌,以判義禁府事,本府坐起,晝仕出去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,昌德宮衛將趙永符·盧仁素,俱以病難供職,呈狀乞遞,竝改差,何如?傳曰,允。
又以兵曹言啓曰,今正月十一日武臣賓廳武經講書日次,而國忌齋戒,不得爲之之意,敢啓。傳曰,知道。
申緯,以刑曹言啓曰,諸道放未放修啓後,同罪未放之類,抄奏以放,俾無不均之歎事,曾有英廟朝受敎矣。德川金致聲,發捕遲滯,與已蒙放朴枝得同罪,洪陽崔弘淑,潛造紅蔘,與已蒙放秦仲龍同罪,瓮津宋完得,生松犯斫,與已蒙放朴完哲同罪,豐川金樂素,私掘未至棺,與已蒙放金千得同罪,則不可罪同罰異,一體放送,何如?傳曰,允。
李墷,以宣惠廳言啓曰,思陵令尹定鎭,本廳郞廳差下矣,本廳事務繁劇,勢難兼察,所帶本職改差,仍令該曹,口傳付軍職,何如?傳曰,允。
兵曹口傳政事,副司果單尹定鎭。
禁府啓目,監試覆試二所四館所官員金聖默原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前申錫耇·尹鍾烈等亦,陵寢節享,未及待令,以致執事不備,贊謁兼行,事未前有,極爲驚悚是白如乎,伊日之阻水未達,雖不可專責於人力,而祀典至重,有難參恕,竝只以此照律,何如?判付啓,依允。
吏曹判書李存秀疏曰,伏以臣揣分量能,實無仍據銓席之望,瀝血陳懇,諒非飾讓,而忱誠未孚,聖批靳許,政命已經屢宿,召牌日以爲課,惶隘踧踖,不知所以自措也。夫試可乃已,卽先王官人之道,不能者止,亦人臣事上之義也,臣銓衡半歲,京察已過,是已試也,政目一出,醜拙輒露,是不能也,已試而蔑效,則斥退宜早,不能而不止則僨敗必至,用人得失,實關治忽,雖尋常庶官,不得其人而久於其職,則其害必大,反不若數遞之爲愈,況此天官之重,任國家激揚進退之政者乎?不惟臣之廉義,決不敢因仍蹲冒,在聖朝量才授任之方,不宜久委銓柄於如臣不稱職者,明矣。且臣年知蘧瑗之非,身多汲黯之病,蒲柳已衰於未老,桑楡宜收於避要,以情則不可以淟涊,以病則無望於趨走,乞解一念,如喝求飮,連章極涉悚惶,至懇有難按抑,申控短籲,仰瀆崇嚴。伏乞聖明,特賜諒察,亟遞臣所帶銓銜,以卒生成之澤焉。臣無任云云。答曰,省疏具悉。卿其勿辭行公。
上在慶熙宮。停常參·經筵。
李墷啓曰,行大司憲李羲甲,掌令李南翼·朴熙顯,持平尹庠圭呈辭,執義崔時淳在外,持平一員未差,監察茶時之意,敢啓。傳曰,知道。
韓義運啓曰,右副承旨申緯,今日不爲仕進,卽爲牌招,何如?傳曰,允。
傳于韓義運曰,禮房承旨,馳詣元陵,奉審摘奸,局內諸陵,一體奉審以來。
韓義運啓曰,吏曹判書李存秀牌不進,參判徐能輔,參議申在植再牌不進推考傳旨及罷職傳旨,今方捧入,而開政命下,已至多日,一向違傲,終不承膺,事體所在,誠極未安,判書更爲牌招,參判所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
韓義運啓曰,別兼春秋金道喜,旣有只推之命,卽爲牌招入直,何如?傳曰,允。
韓義運,以侍講院言啓曰,再明日動駕時,宮官當爲全數進參,而弼善·兼弼善·司書未差,輔德李光憲有實故,無以備員,令政院稟旨變通差出,待下批,牌招察任,何如?傳曰,允。
韓義運啓曰,因侍講院草記,再明日動駕時,宮官當爲全數進參,而弼善·兼弼善·司書未差,輔德李光憲有實故,無以備員,令政院稟旨變通差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之,輔德前望單子入之,朴周壽落點。
韓義運啓曰,吏曹判書李存秀,參判徐能輔,參議申在植牌不進推考傳旨及罷職傳旨,今方捧入,而開政命下,已至多日,一向違傲,終不承膺,事體所在,誠極未安,判書·參判,更爲牌招,何如?傳曰,允。參議只推,與判書·參判,一體牌招。
李墷啓曰,因兵曹啓目,蝟島僉使所佩兵符,令政院改造下送事,允下矣。蝟島僉使兵符,今旣新造,監營及所關該營所上左二隻及該將所佩右一隻,定禁軍下送,依例分上,舊兵符收聚上送,以爲燒火事,全羅監司處下諭,何如?傳曰,允。
以右副承旨申緯牌不進罷職傳旨,傳于李墷曰,只推。
李墷,以備邊司言啓曰,諸道春操稟啓,今已齊到矣,詰戎卽國之大政,春秋組練,固當如例設行,而挽近以來,屢經歉荒,民力之罷瘵,殆同大病之未蘇,雖以昨年言之,湖西慘歉,已無可言,而外此諸路,均被旱澇之災,重困新舊之督,春後民勢,想益窮竭,此際遽責以曠日徵赴之役,添以許多勞費之端,實有所大可矜憫者,戎務雖係緊重,民情尤宜軫恤,今春八道四都水陸諸操巡歷巡點,竝姑停止,至於官鎭門聚點,雖與元操有異,部伍號令之法,器械整備之節,另行董飭,克盡其式,則雖有停操之名,而自有行操之實,以此意嚴明分付,使之惕念擧行。向以堤堰修治事,別有啓下關飭者,各邑役巨處,不得不多用丁夫,則聚點附近軍民,除其坐作專意工役,不害爲簡便之道,亦可寓兵農之意,此則勿拘定期,從便爲之,各樣都試,時値産室設廳,竝令依例停止,組練稟啓,自有期限,而江原監營啓聞,過限不來,該道臣推考,何如?傳曰,允。
韓義運,以吏曹言啓曰,今此宗廟望祭大祝,前持平沈坊塡差,而時無職名,令該曹,口傳付軍職,何如?傳曰,允。
兵曹口傳政事,副司果單沈坊。
上在慶熙宮。停常參·經筵。
李光文啓曰,行大司憲李羲甲,掌令李南翼·朴熙顯,持平尹庠圭呈辭,執義崔時淳在外,持平一員未差,監察茶時之意,敢啓。傳曰,知道。
徐俊輔啓曰,右副承旨申緯,今日不爲仕進,卽爲牌招,何如?傳曰,許遞,今日政差出。
韓義運啓曰,明日大駕詣景慕宮入齋室後,王大妃殿·嘉順宮問安,何承旨進去乎?敢稟,傳曰,同副承旨進去。又啓曰,臣義運,依定式進詣香室,奉審香祝樻祝版褓子,則精潔之意,敢啓。傳曰,知道。
又啓曰,檢閱朴永元,由限已過,卽爲牌招入直,何如?傳曰,允。
傳于李光文曰,明日景慕宮擧動時,出宮道路,自昌德宮·敦化門·弘化門·逌瞻門磨鍊,還宮時道路,以於義洞爲之。
傳于李光文曰,摠管有闕之代,令該曹口傳差出,春坊有闕之代,前望單子入之。
傳于韓義運曰,輔德許遞,前望單子入之。
兵曹口傳政事,以李愚在爲都摠管,吳翰源·尹行直·徐有鳳爲副摠管,副摠管單李愚在。
春坊前望單子入之,輔德曺鳳振,弼善申綽,兼弼善金鐮,司書姜世綸落點。
韓義運啓曰,卽者兼文學鄭基善,以其親病,陳疏經出,原疏以國忌正日,纔已退却矣。所當直捧禁推傳旨,而此與無端經出有異,推考警責,何如?傳曰,允。
傳于李光文曰,明日出宮內門路,以廣達門爲之。
以輔德朴周壽牌不進罷職傳旨,傳于韓義運曰,只推。
以文學趙璟鎭牌不進罷職傳旨,傳于韓義運曰,只推。
以別兼春秋金道喜牌不進罷職傳旨,傳于韓義運曰,只推。
以檢閱朴永元牌不進罷職傳旨,傳于韓義運曰,只推。
韓義運啓曰,吏曹判書李存秀,參判徐能輔,參議申在植再牌不進推考傳旨及罷職傳旨,今方捧入,而開政命下,已至多日,一向違傲,終不承膺,揆以事體,誠極未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
傳于韓義運曰,政命已過多日,三堂無故違牌,不爲開政,此何國體?政官竝招致啓板前,問啓以入。傳于韓義運曰,政官入來,問啓置之,使之開政。
有政。吏批,判書李存秀進,參判徐能輔進,參議申在植式暇,右承旨韓義運進。以朴齊一爲承旨,姜世綸爲司諫,尹尙度爲持平,李若愚爲校理,金敎根爲左尹,朴周壽爲大司成,李慶烈爲禮曹佐郞,李鏵爲思陵令,李協心爲典籍,金就强爲奉常主簿,白東圭爲宗簿主簿,李普澈爲軍資奉事,李能秀爲廣興奉事,鄭圭錫爲敬陵參奉,崔晢爲孝昌墓守衛官,楊澤九爲崇靈殿參奉,尹致猷爲利川府使,尹永培爲明川府使,南進和爲加平郡守,承文正守單姜弼煥,前僉正朴宗球年七十,侍從臣前說書朴容壽父,幼學金行健年七十,侍從臣前獻納金洛龍父,以上今加通政加資事承傳,贈戶參白尙友,贈左參贊例兼,都摠管白師誾考。
兵批,判書權常愼病,參判李止淵病,參議柳鎭澤入直進,參知李羲準病,左副承旨李光文進。以李宷爲珍島監牧官,金振玉爲鷺梁別將,僉知單趙德永,大護軍白師誾,護軍金敎根·曺命楫·權璹·洪致復,副護軍申緯·李光憲·許溟·尹愭·沈鍾圭·金文基·金翼行·兪漢純·沈繼之·李義福·金履福·白東玉,副司直李瀅夏·李潞·尹景鎭·朴台壽·任存常·趙庭和·任天常,副司正吳致聞,竝單付。
兵曹口傳政事,副護軍單朴周壽。
韓義運,以侍講院言啓曰,兼文學鄭基善入直矣,以其親病,陳疏經出矣。上番闕直,事甚未安,文學趙璟鎭,卽爲牌招,以爲入直之地,何如?傳曰,允。
又以內醫院都提調·提調意啓曰,中宮殿産室廳別入直醫官,以李允馨加差下事,命下矣。鍼醫李允馨,依下敎別入直加差下之意,敢啓。傳曰,知道。
李光文,以兵曹言啓曰,今月十五日,一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以白海鎭爲內禁將。
李光文,以備邊司言啓曰,貢市人詢瘼事,命下矣。取見其所懷,則營繕軍契貢人等,以爲矣貢,以其恒定受價,只應百八處修補之役,猶患不敷,每多白徵,況丙子襄禮時所入軍價,至爲一萬三千七百餘兩,戊寅移御時闕內外修改改建等役所入軍價,又爲二萬四千五百餘兩,此時定式外替當者,年前詢瘼時,令該曹從實上下之意,自廟堂兩次覆啓,俱蒙允下,而兵曹所下,只爲六千兩,比諸所入,不過九分之一,卽令兵曹,從所入更爲上下事也。該貢屢經大役,責應偏重,前後呼冤,誠不足怪,該曹之六千兩別下,乃是深軫渠輩凋弊之狀,而實有違於當初定式之本意,則今不可因渠訴而復有所闊狹,置之,長興庫貢人等,以爲闕內諸處所排地衣,逐日進排,無所受價,實爲矣貢難支之端,特爲受價,俾免白徵事也,地衣契貢人等,以爲各處舖陳,通計一年,白紋席九張付地衣,恰過二千五六百浮,而受價則僅爲七百二十餘浮,此雖用還之致,一經排設,蹴踏裂破,盡歸無用,而況自辛丑權減之後,進排倍加,益就凋弊,上項權減條一千五百張,特爲復貢,世子宮進排各貢,皆有加定受價,而矣貢則獨未蒙一視之澤,亦令依他例加定貢價,內入地衣之每於月終,成冊啓下,別爲受價,自是受敎定式,而近來廢而不行,各處借奪,轉至痼瘼,竝爲申明定式遵行事也。長興庫貢人之闕內進排,必是與地衣契分貢之時,有所約條而然,今其爲說,有難憑信,而旣是無價進排,則無怪其稱冤,地衣契貢人,則受價少而應役繁,實爲難支之端,所陳諸條中辛丑權減條之請爲復貢,究其事情,不爲無據,令本曹參量措處,俾爲兩貢矯弊之道,貰馬契貢人等以爲,時御所修改時,土物進排,爲八千馱,而出關則只八百馱,十分減九,落本滋甚,至於椽木瓦甎,作馱有定,而輒減會計,常瓦輸運,破縮不少,而未蒙會減,此皆難保之痼瘼,竝令從實出關,自今馱運馬貰,亦依進上沈藏例,磨鍊上下事也。出關之剋減於馱數,貰價之異例於沈藏,爲其稱冤之端,昨年以參量釐正之意,覆啓分付,更令該曹,從長裁處,山海契貢人等以爲,雉鮮等生物之逐日供上,與鷹師漁夫,無所異同,而若値歉歲,則鷹漁兩契,得免裁減,惟獨矣貢,未蒙一視之澤,自今依兩契例,得免減分事也。諸貢之或減分或不減分,皆有稱量,今不可違例曲許,以啓他貢援比僥倖之習,置之,鴨島契貢人等,以爲進排草薍之刈取收稅等事,專付於坪直輩,而近來坪直輩,潛賣於附近班戶,收稅無路,戊己兩年,數千兩公用,盡爲白徵,無以支保,特依先朝受敎,班戶橫侵之弊,一切禁斷事也。己未受敎,極其截嚴,而班戶橫侵,又復如前,實爲殘貢難支之端,令本監,關飭畿營,嚴査禁斷,以杜後弊,乳牛契貢人等,矣貢本無受價,而牛隻措備之資,不過懸房角文與松坡沙坪之如干場稅,而近來角文與場稅,有名無實,牛隻價直,比前倍增,措備沒策,債負居多,特爲矯捄,俾得支保事也。矯捄之方,別無他策,角文與場稅,苟能如例收捧,則庶可爲支保之道,令本寺另加嚴飭,俾有實效,鉢里廛市民等,以爲矣廛所受倭學救弊條生銅四萬斤價,合爲五萬六千兩,而先給者爲三萬五千五百兩,餘數二萬五百兩,則限十年分排,而邊條一萬三千五百兩,一體納上戶曹之意,倭學等呈手本移錄於矣廛矣,以今廛勢,辦納無路,更爲還錄於該廳事也。初旣取利而受去,今乃稱冤而請移者,不成事理,置之,紙廛市民等以爲,諸上司各宮房各營門內需司及士夫家挾紙進排,無價取用,或歇價勒買之弊,一依受敎,各別禁斷,雜穀廛市民等以爲,雜穀之公私賣買者,自有應捧口文,而昨年分京差與沿江人,稱以戶曹貿太,有數萬石賣買,而始以出稅相約,末乃憑藉公文,不爲出稅,此已冤悶,其中四千五百石,乃是私貿,尤當捧稅,而拖至經年,終不出稅,特爲嚴飭,俾卽捧稅事也,旣是公貿,則何可出稅乎?以此呼籲,極爲猥越,其外私穀之不卽給稅者,令該署査實嚴飭,綿子廛市民等,以爲鄕彈一種,專屬矣廛,淸蜜廛市民等以爲,東峽所來木槨熟淸,專屬矣廛,烟草廛及雉鷄廛市民等以爲,復禁亂廛事也。通共以後,諸廛之凋殘,非不爲念,而都民之資活,大有所關,所以行之多年,莫可移改,而渠輩之徒爲倖望,輒事煩聒者,民習極爲無嚴,此後如有更續者,當不免重繩之意,令該署飭諭,何如?傳曰,允。
又以義禁府言啓曰,明日擧動時,本府都事,皆以大駕各差備進參,王世子左右考喧都事,無以推移,假都事二員,令該曹口傳差出,以爲分排進參之地,何如?傳曰,允。
假注書金正喜書啓,臣於本月初十日辰時量,以東南北郊諸壇奉審摘奸事,敬奉聖敎,馳往風雲雷雨壇,奉審是乎則,壇上下莎草及階砌曲墻,俱爲無頉是白乎乃,北紅箭門塗灰剝落,門形仍以欹側是白遣,仍詣雩祀壇,奉審是乎則,階砌曲墻,俱爲無頉是白乎乃,壇上下莎草,間多枯損,而西邊尤甚是乎旀,東紅箭門紅箭一處,折傷是白遣,仍詣龍壇奉審是乎則,壇上下莎草及階砌曲墻·紅箭門,俱爲無頉是白遣,仍詣司寒壇奉審是乎則,壇上下莎草階砌曲墻,俱爲無頉是白乎乃,東紅箭門門柱承礎處朽敗,仍爲頹仆是白遣,南紅箭門亦爲欹側是乎旀,日暮止宿是白遣,翌日平明,仍詣馬祖壇奉審是乎則,壇上下莎草及階砌曲墻紅箭門,俱爲無頉是白遣,仍詣先農壇奉審是乎則,壇上下莎草及階砌曲墻·紅箭門,俱爲無頉是白遣,仍詣先蠶壇奉審是乎則,壇上下莎草及階砌曲墻,俱爲無頉是白乎乃,西紅箭門紅箭折傷,爲四處是白遣,仍詣祈雨壇奉審是乎則,壇上下莎草及階砌曲墻,俱爲無頉是白乎乃,南紅箭門右邊柱頭朽傷是白遣,仍詣厲壇奉審是乎則,壇上下莎草及階砌曲墻紅箭門,俱爲無頉是乎等以,招致諸壇壇直輩,各別申飭之意,敢啓。傳曰,知道。
吏曹啓目粘連,觀此慶尙監司金履載狀啓,則以爲,機張縣監洪奭弼,今已瓜遞,而該縣本以至殘之邑,海弊民瘼,莫可收拾,該縣監到任以後,次第矯革,今幾就緖,今若付之生手,功必虧簣,限今年仍任事,令該曹稟處亦爲白臥乎所,此與意外經遞有異,而請仍於已滿瓜已差代之後者,事關後弊,狀啓內辭緣,置之,何如?判付啓,依允。
禁府啓目粘連,向前金聖默亦,儒生之初場陳試,終場應講者,身爲四館所官員,全不照察,致有曹啓,極爲可駭,以此照律,何如?判付依啓允。又照目粘連,加平郡守申錫耇,利川府使尹鍾烈等矣本府議啓內,陵寢節享,未及待令,以致執事不備,贊謁兼行,事未前有,極爲驚悚是白如乎,伊日之阻水未進,雖不可專責於人力,而祀典至重,有難參恕,竝只以此照律罪,各杖八十收續,奪告身三等,竝只私罪啓,奉敎依允爲旀,竝只功減一等爲良如敎。
上在慶熙宮。停常參·經筵。
展拜後,世子宮口傳問安。答曰,知道。內閣·政院·玉堂·藥房口傳問安。答曰,知道。還內後,世子宮口傳問安。答曰,知道。內閣·政院·玉堂·藥房口傳問安。答曰,知道。
朴齊一啓曰,司僕寺內乘,來言捲簾,毛帳取稟。傳曰,捲三面,毛帳依例爲之。
傳于朴齊一曰,侍衛軍兵毛具。
李墷啓曰,臣以王大妃殿·嘉順宮問安,進去下直之意,敢啓。傳曰,知道。
李龍秀啓曰,假注書金正喜,身病猝重,勢難察任,今姑改差,何如?傳曰,允。
傳于李龍秀曰,吏·刑換房。
韓義運啓曰,檢閱朴永元,旣有只推之命,卽爲牌招入直,何如?傳曰,允。
以檢閱朴永元牌不進罷職傳旨,傳于韓義運曰,只推。
韓義運啓曰,檢閱朴永元,旣有只推之命,更爲牌招入直,何如?傳曰,允。
韓義運啓曰,卽者副校理南履懋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
韓義運,以弘文館言啓曰,本館上番闕直,事甚未安,校理李若愚·洪學淵,副校理李寅溥,竝卽牌招,以爲推移入直之地,何如?傳曰,允。
李龍秀,以義禁府言啓曰,明日擧動時,大駕各差備都事,當爲備員,而都事李鏵·李普澈遷轉之代,令該曹口傳差出,以爲分排之地,何如?傳曰,允。
吏曹口傳政事,以沈鐛·鄭東老爲禁府都事。
備邊司,以金守基爲北兵使。
朴齊一啓曰,兵曹郞廳來言,北兵使下批政事,取稟。傳曰,當日爲之。
韓義運,以侍講院言啓曰,新除授弼善申綽,時在京畿廣州地,書筵入番事緊,斯速乘馹上來事,下諭,何如?傳曰,許遞,今日政差出,
李光文啓曰,吏曹郞廳來言,政事當日爲之事,命下矣。判書李存秀,參判徐能輔,參議申在植,俱以病不來,不得開政云,竝卽牌招開政,何如?傳曰,允,違牌勿爲呼望。
有政。吏批,判書李存秀進,參判徐能輔進,參議申在植式暇,右承旨韓義運進。以金商雨爲弼善,以洪學淵爲司書,以趙民和爲戶曹參議,以洪羲喆爲南部令,以李吉運爲長陵令,以金履禕爲中部都事,以李肇新爲恭陵參奉,以金元根爲載寧郡守,李家淳爲省峴察訪,禁府都事鄭東老,繕工奉事安在默相換,兼鏡城府使單金守基。
兵批,判書權常愼病,參判李志淵病,參議柳鎭澤入直進,參知李羲準病,同副承旨朴齊一進,北兵使單金守基,護軍金宗浹,副護軍朴宗球·金行健·金景魯·李儀鳳·金晢·金元鐸,副司直申綽,副司果柳幼獜,竝單付。
韓義運,以禮曹言啓曰,皇壇壇上祭器等物,每年孟春,戶禮曹堂上奉審事定式矣。今正月二十七日,臣曹與戶曹堂上,同爲進去,奉審後稟處,何如?傳曰,允。
朴齊一,以備邊司言啓曰,頃因東萊府使朴綺壽狀啓,裁判差倭公作米退限之請,嚴加責諭,卽爲退送之意,覆啓行會矣,又見其狀啓,則以爲,差倭,稱以馬州幾萬人命之生活,專靠此作米,而今若未蒙退限,則束手待死之外,更無他道,願以此轉達朝廷,亟賜許施云,故嚴飭任譯,更加責諭,俾卽入送爲辭矣。公木作米,本非約條,而特以柔遠之意,輒施權宜之政,便成百餘年已例,今此馬州之專靠,差倭之屢懇,想其事勢,容或無怪,不必一向靳持,限五年姑爲許施,此後則雖使限滿,毋得更請之意,使之責諭入送,何如?傳曰,允。
又以備邊司言啓曰,北兵使李馨秀,在任卒逝矣。返柩時擔軍,依法典題給之意,分付所經各道,何如?傳曰,允。
李龍秀,以義禁府言啓曰,平安監司沈象奎狀啓內,滿浦前僉使柳相奎罪狀,令攸司稟處事,啓下矣。柳相奎今方待命,拿囚之意,敢啓。傳曰,知道。
副校理南履懋疏曰,伏以臣之老母,年近八耋,雖非疾病形顯之時,氣力轉益落下,奄奄若不保朝夕,旁觀爲之凜然,臣心焦煎,日甚一日,以此情私,離捨滯直,萬無其望,而廟宮展謁,新歲陪扈,義分是重,不得不祗肅恩命,因仍持被,卽接家信,則臣母數昨以來,重患毒感,頭疼膈痞,飮啖全阻,寒嗽達夜,眞元凘綴,貼在床席,症形無減,臣自聞此報,方寸如灼,末由按抑,玆敢冒入文字,徑出禁扃。伏乞聖慈,俯垂矜諒,亟遞臣所帶之職,以便救護,仍治臣擅離之罪,以肅紀綱焉。臣無任云云。省疏具悉。爾其勿辭救護。
庚辰正月十三日卯時,大駕詣景慕宮。春展謁擧動入侍時,行都承旨李龍秀,行左承旨徐俊輔,右承旨韓義運,左副承旨李光文,右副承旨李墷,同副承旨朴齊一,假注書金正喜·李秉龜,記注官李湜,記事官李憲球,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調金履陽進前奏曰,侵早勞動,聖體,若何?上曰,一樣矣。由顯謨門,至廣達門外。通禮跪啓請降輿乘輦,上降輿乘輦,出建明門·興化門,進發至敦化門,由進善門,至仁政門前。通禮跪啓請降輦乘輿,上降輦乘輿,由肅章門·建陽門·銅龍門·景化門·集禮門,出弘化門,入逌瞻門,由日瞻門入齋室後,命書傳敎曰,王世子問安置之。仍敎曰,入齋室後問安勿爲之。出榻敎通禮跪啓請外辦,上改具冕服以出。通禮跪啓請執圭,龍秀進圭,上受圭,詣板位北向立。通禮跪啓請鞠躬再拜興平身,上鞠躬再拜興平身,廟內奉審後,仍敎曰,望廟樓展拜置之。出榻敎通禮跪啓請釋圭,龍秀受圭。上還御齋室,命書傳敎曰,王世子問安置之。又敎曰,展拜後問安勿爲之。出榻敎上命入外辦,通禮跪啓請外辦,上改具翼善冠·衮龍袍,乘輿以出景慕宮大門外。通禮跪啓請降輿乘輦,上降輿乘輦,至宗廟前路。通禮跪啓請降輦,上降輦步過。通禮跪啓請乘輦,上乘輦,至夜峴前路。墷進前奏曰,臣奉命問安于王大妃殿·嘉順宮,則答曰,知道。敢此仰達矣。上曰,唯。入興化門,至廣達門。通禮跪啓請降輦乘輿,上降輦乘輿,由顯謨門·興泰門,命出標信解嚴。還內後,諸臣以次退出。
上在慶熙宮。停常參·經筵。
朴齊一啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于韓義運曰,禮房承旨,馳詣宗廟·景慕宮,奉審摘奸以來。
韓義運啓曰,三品官之無得過三日循例請牌,曾有定式矣。大司成朴周壽,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
朴齊一啓曰,事變假注書禹錫文,身病猝重,勢難察任,今姑改差,何如?傳曰,允。
金正喜改差,代以朴長復爲假注書。
朴長復有頉,代以李憲兢爲假注書。
以大司諫朴宗琦牌不進罷職傳旨,傳于朴齊一曰,只推。
以大司成朴周壽牌不進罷職傳旨,傳于朴齊一曰,只推。
以檢閱朴永元牌不進罷職傳旨,傳于韓義運曰,只推。
以檢閱朴永元再牌不進罷職傳旨,傳于韓義運曰,只推,更爲牌招。
以校理李若愚·洪學淵,副校理李寅溥牌不進罷職傳旨,傳于韓義運曰,只推。
韓義運,以弘文館言啓曰,本館上番闕直,事甚未安,應敎·副應敎·校理一員未差,校理李若愚差祭,副校理李寅溥,旣有只推之命,卽爲牌招入直,何如?傳曰,允。
又以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
又以侍講院言啓曰,新除授弼善金商雨,時在公淸道忠原地,書筵入番事緊,斯速乘馹上來事,下諭,何如?傳曰,允。
又以承文院都提調意啓曰,院吏文學官李善永有頉代,幼學李祉默差下,使之付軍職,冠帶常仕,何如?傳曰,允。
朴齊一,以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
兵曹,以權逴爲摠戎中軍。
行大司憲李羲甲,掌令李南翼·朴熙顯,持平尹庠圭,獻納趙秀仁,請遲晩後物故罪人啓能,亟施孥籍,趾賊等凶種,夬施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。措辭見上請明謙·以謙,亟施孥戮,逆復庶子好石,亟施處絞,遲晩後物故罪人守鎭諸子,亟施散配之典。措辭見上請時景·時昱,竝施孥籍之律,金樂敎,亟令王府,設鞫嚴覈,夬正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請安置罪人李晦祥,島配罪人金守光,竝令王府,更加嚴鞫,夬正典刑,放釋罪人權思穆·金千孫,亟施絶島安置之典。措辭見上請楸子島減死安置罪人在敏,亟令王府,還爲拿來,嚴鞫得情,夬正典刑。措辭見上請楸子島安置罪人徐瀅修,設鞫嚴問,夬正王法。措辭見上請古今島安置罪人張錫胤,亟令王府,嚴鞫得情,夬正典刑。措辭見上請逆賊漢祿,亟施孥戮之典。措辭見上請黑山島安置罪人日柱,依初下傳敎,設鞫得情,夬正典刑。措辭見上請追奪罪人龜柱支屬應坐之類,一依尙魯例,亟施散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,夬正典刑,物故罪人李元樸諸子,施以散配之典。措辭見上請遲晩罪人晦植,亟令王府,卽捧結案,夬正典刑焉。措辭見上答兩司曰,不允。時景等事·裕事徐瀅修事·日柱事·龜柱支屬事,亟停勿煩,夏賊等事·國榮事,更勿煩啓,鍾一·振采事·友文事·光友事·致後·延壽事·李永純·永喆·李元樸諸子事·晦植事,不允。合啓中行恁諸子事·時偉諸子事·魯賢事·在民事·煥之諸子事·達淳諸子事·日煥諸子事·審度事停啓,行大司憲李羲甲,掌令李南翼·朴熙顯,持平尹庠圭,請濟州島配罪人致薰,金海府定配罪人學逵,固城縣定配罪人輿權,竝令王府,設鞫嚴問,期於得情,夬正典刑。措辭見上新除授持平尹尙度,時在京畿楊州地,請斯速乘馹上來事,下諭。答曰,不允。下諭事依啓,府啓中鏔事·鄭觀綏等事停啓,李基慶事,物故停啓,獻納趙秀仁,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上新除授司諫姜世綸,時在慶尙道尙州地,請斯速乘馹上來事,下諭。答曰,不允。下諭事,依啓,院啓中鏔事,鄭觀綏等事,停啓。
上在慶熙宮。停常參·經筵。
藥房都提調南公轍,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
李龍秀啓曰,行大司憲李羲甲,掌令李南翼·朴熙顯,持平尹庠圭牌招啓辭未下,執義崔時淳,持平尹尙度在外,監察茶時之意,敢啓。傳曰,知道。
朴齊一啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴齊一啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
傳于朴齊一曰,大臣·備局堂上引見。
李憲兢有頉,代以李容敏爲假注書。
禹錫文改差,代以文致中爲事變假注書。
韓義運啓曰,檢閱朴永元,旣有只推之命,卽爲牌招入直,何如?傳曰,允。
又啓曰,左右史不可不備,別兼春秋鄭基善·金道喜,竝卽牌招,以爲推移入直之地,何如?傳曰,允。
又啓曰,吏曹郞廳來言,明川府使尹永培,憲府則雖已署經,諫院則尙未署經云。除在外外,未肅拜·呈告人員,竝卽牌招,以爲署經之地,何如?傳曰,一司除署經。
以大司諫朴宗琦,獻納趙秀仁,掌令李南翼·朴熙顯,持平尹庠圭牌不進罷職傳旨,傳于李龍秀曰,只推。
以副校理李寅溥牌不進罷職傳旨,傳于韓義運曰,只推。
韓義運,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,本館上番闕直,事甚未安,校理李若愚,副校理李寅溥,旣有只推之命,竝卽牌招,以爲推移入直之地,何如?傳曰,允,違牌勿爲呼望。
又以內醫院都提調意啓曰,提調金履陽,今日問安,不爲仕進,卽爲牌招,何如?傳曰,允。
朴齊一,以備邊司言啓曰,今日次對,堂上懸病甚多,事甚未安,衆所共知實病實故外,竝推考,令政院牌招,使之進參,何如?傳曰,允。
又以備邊司言啓曰,北閫事體,視他尤別,久曠可悶,北兵使金守基,催促使之明日辭朝,何如?傳曰,允。
檢閱朴永元疏曰,伏以臣,猥將懇迫之私,仰瀆崇嚴之聽,威罰不加,恩批遽降,歸護母病,少伸子職,雙攢九頓,感泣洪私,第臣母病,連加療治,不惟不見效應,加之以風痰客熱之祟,乘虛添劇,舌㬽之交,硬腫注毒,腰脅之間,頑核結氣,呼吸難通,食飮全却,氣息昏眩,轉側須人,臣方手刀圭而躬扶將,雖跬步之內,不可斯須離也,束帶赴公,斷無是望,鑾蹕旣戒,未隨載筆之班,庚牌屢降,莫效駕屨之義,一日二日,殆若暋不知畏,微末賤臣,罪合何辟,惶隕震懍,情苦勢蹙,終不得自阻於仁覆之下,玆敢隨牌朝房,短章呼籲。伏乞天地父母,俯垂矜諒,亟命選部,刊臣職名,俾得專意救護,仍勘臣逋慢屢瀆之罪,以振朝綱,千萬幸甚。臣無任云云。省疏具悉。爾其勿辭救護。
庚辰正月十五日辰時,上御興政堂。藥房入診,大臣·備局堂上引見入侍時,都提調南公轍,副提調李光文,假注書金正喜,記注官金景譧,記事官李憲球,待敎徐憙淳,同副承旨朴齊一,假注書李秉龜,事變假注書禹錫文,領議政徐龍輔,行漢城判尹金在昌,水原留守韓致應,刑曹判書金履喬,禮曹判書金魯敬,行護軍徐英輔,韓陵君李海愚,行護軍徐春輔,行都承旨李龍秀,行護軍徐有聞·金逌根,校理林顔喆以次進伏。醫官李漢臣·崔源·李命運,進伏楹外訖。龍輔曰,春後日氣甚不調,聖體,若何?上曰,一樣矣。龍輔曰,寢睡·水刺之節,何如?上曰,一樣矣。龍輔曰,王大妃殿氣候,何如?上曰,一樣矣。龍輔曰,中宮殿氣候,何如?上曰,各殿宮氣候一樣矣。上命醫官入診。漢臣等以次診候訖,退伏奏曰,脈候左右三部調均矣。龍輔曰,此公淸監司朴宗京狀啓也,以爲雙樹山城城堞及營下川橋修築之役,不可不待開春經始,而所入物力,措辦無路,空名帖五百張,成出下送事,請令廟堂稟旨分付矣。除非通一道大賑外,不得輒請空名帖,卽是大典所載,而目今本道事勢,不可以常例論,城役橋役,果是不可已之擧,依狀請成送之意,分付,何如?上曰,依爲之。出擧條龍輔曰,此慶尙右兵使朴應浩狀啓也,以爲本道及他道各樣都試,皆有沒技直赴之規,而本營馬兵,則只給優等,故不無向隅之嘆,今若依他例,本營都試沒技人,許令直赴,則庶爲慰勸之道,而事係科制,請令廟堂稟處矣。都試沒技人之許令直赴,諸道同然,而獨右兵營之不用此例,未知何故,而在朝家一視之道,不可異同,依狀請施行,而近來各道沒技直赴之啓,殆乎無處不然,若謂京外武技,擧皆勝昔而然云爾,則臣未敢信,此亦足可驗科試不嚴之一端,此後則嚴飭諸道,毋敢復循前習,何如?上曰,依爲之。出擧條龍輔曰,此廣州留守鄭晩錫狀啓也,枚擧判官金在源所報,以爲本府軍餉各穀中,各倉色吏輩之流伊偸食者,至爲折米二千四百九十七石零,而六百五石零,艱辛收捧,其餘一千八百九十二石零,雖加推剝,無由徵捧,勢不得不移徵於渠廳渠族,而一時準捧,實無其路,特依丁酉癸酉出逋時排捧例,限七年分捧事,請令廟堂稟旨分付,而犯逋諸吏,自本營嚴刑遠配爲辭矣。本府事勢之難於一時準捧,誠如狀辭,而軍餉體重,七年排捧,太涉遲緩,限五年準捧之意,分付,何如?上曰,依爲之。出擧條龍輔曰,湖西災形之孔酷,朝家業已洞悉,前後蠲恤之典,非不曠絶,而惟彼失業失所之類,重以無衣無食之苦,纔經催科,一倍遑急,窮春捧稅之難,尤可推知,其勢必將至於流離死亡而後已,寧不矜惻?田稅自是正供,固不可闊狹,而至於大同,則或不無特敎退限之例,臣意則十邑大同,使之待秋收納,則其在慰恤災民之道,儘爲莫大之實惠,公稅本有所重,國計尤係切悶,而若値非常之災歲,宜有非常之曠典,故敢此仰達矣。上曰,大同退限,旣或有例,則昨年湖西,自當別論,十邑大同,特許待秋收納,可也。龍輔曰,參下官登科十年,許令出六,卽法典所在,今亦有限滿人云,依例陞六之意,分付銓曹,何如?上曰,依爲之。出擧條龍輔曰,春務方殷,守令曠官可悶,未下直守令,竝令不多日內辭朝,受由上京人,亦令該曹,催促下送,何如?上曰,依爲之。出擧條龍輔曰,臣於前席,有此仰達,極涉惶悚,而聖上體察之下,不得不略陳實情矣,小臣素患風病,升降行步,幾乎顚仆,奏達言語,易致迷錯,年前在鄕時,以疏略陳,而小臣誠意淺薄,未蒙體諒,恩禮鄭重,情勢窮迫,且値王世子嘉禮同慶之日,遂不免淟涊蹲冒,居然歲一周矣。今臣病勢添加,百症危惡,聖明之所俯燭,同僚之所共見,實非臣所敢一毫假飾者也,以若筋骸昏瞀,尙何望趨走於殿陛,講論於廊廟乎?前席長語,事極惶悚,退當以文字更達矣。上曰,大臣就座,諸宰奏事。履喬曰,産室設廳後,京外停刑禁屠,一依己巳年例以當朔,今亦可指揮,故敢此仰達矣。魯敬曰,陵享時,外邑守令與隣陵官員之見差享官者,毋論實預差,前期來待於陵所,祗迎香祝後,入齋將事,舊例則然,而日久漸弛,不爲預待,每趁享時而進詣者,已不免忙錯欠敬之嘆,至於今番兩邑守令,臨時前進,阻水未及之擧,事體之未安,莫此爲甚,苟能預待,豈有是也?該守令等,纔已草記請勘,而事係祀典,不可任其襲謬,自今修明,莫或違越之意,定式施行,亦爲一體分付於陵寢所在各該道守臣及諸陵官,而如或有如前後時之弊,隨其現發,施以祭享特失誤行事之律,何如?上曰,依爲之。出擧條春輔曰,近日綱紀懈頹,俗習無嚴,至於今番羅將事而極矣,臣於初一日陪扈之班,目見考喧羅將數漢,無端起鬧於捕校祗迎之列,亂擲朱杖,蹂躙毆打,被打之捕校,至於昏塞之境,故驚問其委折,則該羅將族屬,纔以潛屠現捉該捕校之故,以是挾憾,至有此擧云,捕校雖曰卑微,顧其任則佩通符者也。今此羅將之敢以些少私嫌,肆然作挐於天威咫尺之地,略無顧忌者,誠一無前之變怪,此而置之,法將安用?臣謂該羅將,出付軍門,梟首警衆,當該頭目,亦不可無罪,行首羅將,亦爲出付秋曹,嚴刑遠配,勿揀赦典,俾令頑習,庶可以知戢,而伊時不能禁飭之該列考喧都事,亦不可無警,令該府拿問處之,斷不可已,而羅將事,事係一律,下詢大臣處之,何如?上曰,大臣之意,何如?龍輔曰,此事臣亦略聞其槪,此與渠輩,私相鬪閧,尤有異焉,渠輩以春邸陪衛考喧羅將,有此咫尺作挐之擧,其爲頑濫,無可言者,雖施梟首之律,顧無不可,而第極律不可輕議,姑令移送法曹,照法勘處,恐似得宜矣。公轍曰,渠敢於莫嚴至近之地,以常時含憾,恣意毆閧者,萬萬驚駭,而梟首一律也。古人言法,每存深遠之慮,若有大於此之所犯,則將無以加其罪,移送秋曹,用以減死次律似好,故俄於閤外,臣與領相,亦以此酬酢矣。上曰,依爲之,大臣次律之言好矣,不必移送秋曹,令軍門回示後,嚴棍三十度,絶島減死定配,可也。齊一曰,今日賓對,兩司無一人進參,事甚未安,行公諸臺,竝推考,何如?上曰,依爲之。出擧條上命大臣諸宰先退,龍輔等退出。又命退,諸臣以次退出。
上在慶熙宮。停常參·經筵。
李光文,以都摠府言啓曰,今日入直內三廳武兼禁軍及軍兵等,中日習射技〈放〉,請出標信。傳曰,知道。
又啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,北兵使金守基,羅暖萬戶李奎五,平南萬戶申紹下直,各長弓一張·長箭一部·片箭一部·筒兒一箇賜給。
韓義運啓曰,卽者檢閱李憲球,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李光文啓曰,奏御文字,何等審愼,而昨日擧條書入之際,做錯非細,當該注書,所當重勘,而本院請推之外,無他可施之罰,何以爲之?而臣未卽覺察,矇然捧入,惶恐待罪之意,敢啓。傳曰,從重推考,勿待罪。
以別兼春秋鄭基善·金道喜牌不進罷職傳旨,傳于韓義運曰,只推。
韓義運啓曰,別兼春秋鄭基善·金道喜,卽有只推之命,竝卽牌招入直,何如?傳曰,允。
以別兼春秋金道喜牌不進罷職傳旨,傳于韓義運曰,只推。
韓義運啓曰,左右史不可不備,別兼春秋金道喜,旣有只推之命,更爲牌招入直,何如?傳曰,允。
李光文啓曰,正言尹豐烈,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前正言尹豐烈禁推傳旨,傳于李光文曰,分揀。
李光文,以吏曹言啓曰,未下直守令,不多日內辭朝,受由上京守令,亦爲催促下送事,命下矣。自臣曹催促,則未下直守令利川府使尹致猷,雲山郡守金鼎元,茂長縣監姜泰重,淸河縣監吳玹,俱爲十六日下直云。寧邊府使鄭元容,居昌府使李在純,明川府使尹永培,加平郡守南進和,俱爲十七日下直云。受由上京守令中黃州牧使李在修,十七日下去云。新寧縣監申縉,方在廣州地云。故促令還任之意,今方知委於該守臣處,安北縣監林景鎭,以爲親病添劇,不得下去云。親病旣如是,則有難强令還任,改差,何如?傳曰,允,政官牌招開政。
有政。吏批,判書李存秀進,參判徐能輔病,參議申在植病,左副承旨李光文進。以尹永輝爲正言,朴光錫爲校理,南履懋爲兼文學,李羲甲爲右賓客,吳淵常爲同成均,李羲聲爲東部令,李羲升爲敦寧主簿,李鳳秀爲義城縣令,兪應煥爲安北縣監。
兵批,判書權常愼病,參判李志淵病,參議柳鎭澤病,參知李羲準入直進,右承旨韓義運進,副護軍林景鎭,副司果尹豐烈,副司勇李趾默,竝單付。
李光文啓曰,行大司憲李羲甲,掌令李南翼·朴熙顯,持平尹庠圭牌不進,執義崔時淳,持平尹尙度在外,監察茶時之意,敢啓。傳曰,知道。
以大司諫朴宗琦,獻納趙秀仁,掌令李南翼·朴熙顯,持平尹庠圭牌不進罷職傳旨,傳于李光文曰,只推。
以吏曹參議申在植牌不進罷職傳旨,傳于李光文曰,只推。
韓義運,以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣,今番則何以爲之乎?敢稟。傳曰,念後擇入,
又以禮曹言啓曰,以永禧殿展謁取稟草記,傳曰,念後擇入事,命下矣。展謁吉日,令日官趙相順推擇,則今正月二十二日,二十五日俱吉云,以何日定行乎?敢稟。傳曰,二十五日爲之。
又以禮曹言啓曰,今此永禧殿展謁時,王世子隨駕及出還宮時闕門外·永禧殿大門外祗迎之節,依例磨鍊乎?敢稟。傳曰,祗迎置之,隨駕衛內磨鍊。
領議政徐龍輔疏曰,伏以臣之淟涊蹲冒,居然歲一周矣,是豈臣才具精力,眞有可堪而然哉?誠意淺短,而陳病之懇,徒歸例讓,恩禮鄭重,而敦勉之敎,不敢孤負,情窮勢迫,左揣右量,竊以爲與其坐要寵眷而徒積逋慢之辜,無寧趁卽呈身而畢露癃病之實,且擬衷情之面暴,庶蒙天鑑之照燭,於是乎拚棄四維,冒沒趨膺,而辭未格天,事不從心,且適値我春宮邸下三加之儀六禮之慶,肖翹跛躄,莫不齊聳,則臣亦天地間蠢動之物,彝性所同,歡抃居先,不惟瀆擾之是懼,尤以與覩而爲榮,遂不勉因仍盤礴,式至今日,而無一猷爲,無一裨補,徒使公務委滯,朝儀墮頹,百僚解體,八方傳笑,是豈獨賤臣一身廉恥之所關而已哉?噫,人之所以爲人,惟知覺與運動而已,臣之年前所經,卽醫家所稱風顫之證,而自古扁·倉之所望而走者也,復尋陽界,誠非始料,而今其餘證,尙多危惡,精神如墮烟霧,肢體若被拘攣,省識懵瞀,言語顚錯,昨說而今忘,朝思而暮失,尋常簿牘,全未領會,平居盥巾,輒皆倩人,甚至班行坐立,全失朝體,殿陛陞降,幾乎顚仆,廟社享役,一未自效,動駕陪扈,惟事闕禮,具瞻之地,猖披如此,尙何望其董群工而振頹綱乎?不寧唯是,國之置相,將以爲人主之腹心股肱也,周官之論道燮理,固尙矣,雖自漢唐以降,鎭物救時之責,亦非如臣愚鹵,所敢擬議,而顧今國綱解紐,民命阽危,公私之蓄儲俱罄,小大之恬嬉益甚,危症敗兆,疊見層出,架罅牽補,茫然沒策,譬如中流漏船,靡所止屆,其所倚以爲副手梢工者,唯在於承佐輔弼之地,藉令有才猷望實之具備者,日坐於廊廟之上,聚精會神,朝夕講論,尙恐其不克有濟,況以臣之百蔑一能,重之以衰憒癃廢之如上所陳,而廼使之經年閱時,養病伴食於百僚之首,臣固不足恤,其將置國事於何地哉?臣本以無似,猥荷先大王不世之恩,一身薰沐,都是雨露,半世生遂,罔非造化,逮至我殿下嗣服之初,濫叨三事之任,眷寄彌隆,拂拭累勤,墨池翻爲雪嶺,枯荄復逢陽春,欲道洪私,天高地厚,糜粉隕結,未足言報,區區志願,唯在於不擇夷險,鞠躬盡瘁,以圖塵剎之酬,而獨奈命與仇謀,力與願違,天下之醜疾,莫有過於籧篨戚施,而今臣之病,業已兼此兩疾矣,而又加以眼翳耳褎,視聽俱失,神昏氣眩,乍存乍無,以若筋骸,以若症形,雖閑漫百執事之任,亦萬萬無望於堪承,此皆聖明之所俯燭,同朝之所共見,實非臣所敢一毫假飾者也,昨日前席,煩猥是懼,不敢畢暴情實,玆又略入文字,仰瀆崇嚴。伏乞聖慈,念相職之不可瘝曠,諒臣言之非出飾讓,亟解臣所帶議政之銜,以幸國事,以安私分,不勝顒祝。臣無任云云。答曰,省疏具悉卿懇。予之致卿於朝廷,厥惟艱哉,旣致而不能久於委任,則惡在其艱致之意乎?況大官,非筋力之事,豈可以小恙輒辭,卿試思之,此豈卿言病之日乎?卿其亟斷退心,調養視事。仍傳于李光文曰,此批答,遣史官,傳諭于領議政。
檢閱李憲球疏曰,伏以臣,向蒙由暇,將護病母,母子相對,感祝天恩,不知所以圖報也,病情雖未顯勝,分義不敢屢瀆,黽勉就直,歲又改矣,憧憧一念,日夕薰心,卽接家信,臣母所患宿祟,近因時候不適,一倍添劇,非比向時,積氣闖肆,坐臥俱妨,頑痰凝聚,食飮不下,重添感冒,寒熱交攻,宛轉床褥,症形非細,促臣歸視,家僮踵至,臣聞此報,按住不得,玆敢短章呼籲,徑出禁扃。伏乞聖慈,俯諒臣煎迫之私,特賜遞改,俾便救護,仍治臣瀆擾之罪,以肅王綱焉。臣無任云云。省疏具悉。爾其勿辭救護。
上在慶熙宮。停常參·經筵。
朴齊一啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
李光文啓曰,來二十一日輪對日次矣,敢稟。傳曰,爲之。
備忘記,潼關僉使崔東弼,阿吾地萬戶金尙忭下直,各長弓一張·長箭一部·片箭一部·筒兒一箇賜給。
朴齊一啓曰,臣齊一,今日入直禁軍戎器點考,進去下直之意,敢啓。傳曰,知道。
又啓曰,臣依定式進詣崇政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以別兼春秋金道喜再牌不進罷職傳旨,傳于李墷曰,只推。
李墷啓曰,別兼春秋金道喜,旣有只推之命,卽爲牌招入直,何如?傳曰,允。
朴齊一啓曰,行大司憲李羲甲,掌令李南翼·朴熙顯,持平尹庠圭牌不進,執義崔時淳,持平尹尙度在外,監察茶時之意,敢啓。傳曰,知道。
以大司諫朴宗琦,獻納趙秀仁,正言尹永輝,掌令李南翼·朴熙顯,持平尹庠圭牌不進罷職傳旨,傳于朴齊一曰,只推。
李墷,以弘文館言啓曰,新除授校理朴光錫,時在慶尙道大邱地,經筵入番事緊,請斯速乘馹上來事,下諭。答曰,依啓。
李光文,以承文院都提調意啓曰,院製述官金亨遠瓜滿代,前縣監徐珌修差下,使之付軍職,冠帶常仕,何如?傳曰,允。
朴齊一,以義禁府言啓曰,今月初一日動駕時該列考喧都事,拿問處之事,命下矣。陪衛考喧,例以假都事差出進參,當以右列假都事洪憲祖捧現告,而自臣府,誤以左列假都事尹湜捧現告,至徹囚單,臣等之矇未覺察,不勝惶悚,而時囚尹湜放送,當該假都事洪憲祖,令政院更捧傳旨啓下,以爲拿囚之地,何如?傳曰,允。
朴齊一啓曰,卽伏見義禁府草記,則今月初一日動駕時該列考喧都事拿處,當以右列假都事洪憲祖捧現告,而誤以左列假都事尹湜捧現告,至徹囚單,時囚尹湜放送,當該假都事洪憲祖,更捧傳旨爲辭矣。拿處現告,何等詳審,而有此錯誤之失,至於拿囚之境,事之疎忽,莫此爲甚,原傳旨改付標以入,而當該金吾堂上,不可無警,從重推考,何如?傳曰,允。
朴齊一,以兵曹言啓曰,今正月二十五日大駕詣永禧殿展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十五哨,馬軍六哨爲先後廂,訓禁將率領,御營廳留陣,禁軍全數磨鍊,留營置之,可也。
又以兵曹言啓曰,羽林衛將李民植,病難供職,呈狀乞遞,改差,何如?傳曰,允。
又以漢城府言啓曰,過期未婚之類,分付各部,搜訪報來,故別單書入之意,敢啓。傳曰,知道。
又以禁衛營言啓曰,謹依下敎,延和門入直鄕軍九十名內,六名除出,元入直把摠哨官,晝夜輪回,率領把門之意,敢啓。傳曰,知道。
又以刑曹言啓曰,禮曹啓辭內,卽接全羅監司朴宗薰移文,則泰仁儒生金相洪,丙子式年監試初試,參榜於鄕試初場,而覆試時,妻喪陳試矣。今式年覆試,以終場冒赴參榜事,儒狀齊發,故査考榜案,則冒赴的實,旣已現露,不可仍置,草記拔去云矣。取考臣曹啓下兩式年初覆試榜目,則金相洪,丙子式年,參榜於鄕試初場,覆試時,以朞服陳試,而今式年覆試,入格於生員榜三等第四十七人矣。科試事體,何等嚴重,而有此換場冒占之擧,揆以士習,誠極駭然,該儒生金相洪,原榜目中拔去,付標以入,而其罪狀,令本道依律勘處,雖以四館言之,儒生捧講與錄名時,全不照察,有此幻弄之弊,不可無罪,監試覆試二所四館官員,捧現告拿問處之,書吏,移法司從重勘治,何如?傳曰,允事,命下矣。謹按律文,則大明律制書有違條有曰,凡奉制書有所施行而違者,杖一百,成均館書吏梁致蕃,依此律決杖一百後,放送之意,敢啓。傳曰,知道。
又以訓鍊都監言啓曰,謹依下敎,羅將延英孫·洪學哲等,今日沙阿里,大張軍威,回示三帀,嚴棍三十度後,減死絶島定配次,移送秋曹之意,敢啓。傳曰,知道。
又以刑曹言啓曰,今正月十五日藥房入診,大臣·備局堂上引見入侍時,行護軍徐春輔所啓,近日綱紀懈頹,俗習無嚴,至於今番羅將事而極矣。臣於初一日陪扈之班,目見考喧羅將數漢,無端起鬧於捕校祗迎之列,亂擲朱杖,蹂躙毆打,被打之捕校,至於昏塞之境,故驚問其委折,則該羅將族屬,纔以潛屠,現捉於該捕校之故,以是挾憾,至有此擧云,捕校雖曰卑微,顧其任則佩通符者也。今此羅將之敢以些少私嫌,肆然作挐於天威咫尺之地,略無顧忌者,誠一無前之變怪,此而置之,法將安用?臣謂該羅將,出付軍門,梟首警衆,當該頭目,亦不可無罪,行首羅將,亦爲出付秋曹,嚴刑遠配,勿揀赦典,俾令頑習,庶可以知戢,而伊時不能禁飭之該列考喧都事,亦不可無警,令該府拿問處之,斷不可已,而羅將事,事係一律,下詢大臣處之,何如?上曰,大臣之意,何如?領議政徐龍輔曰,此事臣亦略聞其槪,此與渠輩私相鬪鬨,尤有異焉,渠輩以春邸陪衛考喧羅將,有此咫尺作挐之擧,其爲頑濫,無可言者,雖施梟首之律,顧無不可,而第極律不可輕議,姑令移送法曹,照法勘處,恐似得宜矣。右議政南公轍曰,渠敢於莫嚴至近之地,以常時含憾,恣意毆鬨者,萬萬驚駭,而梟首一律也,古人言法,每存深遠之慮,若有大於此之所犯,則將無以加其罪,移送秋曹,用以減死次律似好,故俄於閤外,臣與領相,亦以此酬酢矣。上曰,依爲之,大臣次律之言好矣,不必移送秋曹,令軍門回示後,嚴棍三十度,絶島減死定配可也事,命下,而作挐羅將延英孫·洪學哲,自訓鍊都監,回示決棍後,押送臣曹矣。英孫全羅道順天府防踏鎭,學哲靈光郡荏子島鎭,竝絶島減死定配所,行首羅將金得元,嚴刑一次後,咸鏡道端川府遠地定配所,竝卽押送之意,敢啓。傳曰,知道。
禁府啓目,滿浦前僉使柳相圭原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目粘連,監試覆試二所四館所官員金聖默矣本府議啓內,儒生之初場陳試,終場應講者,身爲四館所官員,全不照察,致有曹啓,極爲可駭,以此照律罪,依本律罷黜,私罪奉敎依允。
上在慶熙宮。停朝市。
李龍秀啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
李墷啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于韓義運曰,篤至之行,恬靜之操,壽考之祺,求之今日,蓋亦罕匹,卽聞長逝,爲之愴悵,卒李奉朝賀成服日,遣承旨致祭,祿俸限三年仍給。
李墷啓曰,武藝別監之無敢出入於政院,法意何等嚴重,而昨日申後,武藝別監太明喆,肆然乘醉,突入廳內,直至啓板前,事係變怪,萬萬痛駭。爲先出付攸司,從重勘律,常時不能檢飭之當該統長,令攸司亦爲科治,何如?傳曰,允。
以別兼春秋金道喜牌不進罷職傳旨,傳于韓義運曰,只推。
韓義運啓曰,別兼春秋金道喜,旣有只推之命,更卽牌招入直,何如?傳曰,允。
李龍秀啓曰,行大司憲李羲甲,掌令李南翼·朴熙顯,持平尹庠圭牌不進,執義崔時淳,持平尹尙度在外,監察茶時之意,敢啓。傳曰,知道。
以大司諫朴宗琦,獻納趙秀仁,正言尹永輝,掌令李南翼·朴熙顯,持平尹庠圭牌不進罷職傳旨,傳于李龍秀曰,只推。
韓義運,以侍講院言啓曰,新除授兼文學南履懋,除拜累日,尙不出肅,卽爲牌招察任,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事定式矣。發遣郞廳,南郊南壇·東郊先農壇·先蠶壇·南郊雩祀壇·北郊祈雨壇·東郊馬祖壇·南郊漢江壇·司寒壇·北郊厲壇次第看審,則南壇·先蠶壇·馬祖壇·漢江壇·厲壇壇上及四面紅箭門墻垣階砌,俱爲無頉,而先農壇四面紅箭門柱根塗灰剝落,壇上臺石一箇崩頹,雩祀壇四面紅箭門柱根塗灰剝落,祈雨壇四面紅箭門柱根塗灰剝落,司寒壇東邊紅箭門顚仆,南邊紅箭門傾側,卽爲修改事,分付該監,而此後看護等節,另加申飭之意,敢啓。傳曰,知道。
又以禮曹言啓曰,五禮儀,大臣之喪,自上有擧哀之節,而取考謄錄,則或因特敎擧行矣,自下有不敢循例取稟之意,敢啓。傳曰,知道。
李墷,以兵曹言啓曰,今月二十一日,三內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以沈能俊爲內禁將。
李墷,以兵曹言啓曰,新除授內禁衛將沈能俊,時無職名,依例付軍職,何如?傳曰,允。
兵曹口傳政事,副護軍單沈能俊。
李墷,以備邊司言啓曰,南兵使趙華錫,以其身病,呈狀乞遞矣,實病旣如此,則有難强令察任,今姑改差,何如?傳曰,允。
義禁府啓目粘連,向前柳相圭亦,移貿穀價之立本取剩,至登道啓,揆以常法,誠極駭痛,不可以囚供之張皇發明,有所容貸,以此照律,何如?判付啓,依允。
京外儒生幼學李寬,進士吳致愈·李駿秀·李雲九,幼學朴宗塾,進士沈樂憲·趙最永,幼學尹經烈·洪承周·李國柱·李秉謙·尹致敬·金基簡,進士李綱在·洪哲謨·徐鴻輔·尹萬善·金鼎均·閔龍顯·沈宜益,幼學沈宜㝢·李正誼,進士李觀九,幼學金台鉉·沈碩奎·李培秀,進士金命喜·趙斗淳·李宅鉉·洪吉周·吳羽常,幼學沈興祖·兪廣柱·閔泰鏞·吳致翼·金在善·沈樂沂·權暉·洪尙健·南駿龍·金·南奎來·崔承訥·金鑏·南耆來·朴時采·洪履孝·鄭敎采·李根性·金炁·沈正萬·李箕溥·金煦·權曙·李周寬·金燁·權暐·李岐沼·金相漢·具秉禮·金煜·朴日煥·愼光欽·具永年·宋在琦,進士金相龍,幼學李實·金相紳·沈奎祥·金相絅·宋文馨·金相夏·沈翊之·趙羽振·李樹·朴觀鉉·徐志喆·李正柱·李德柱·李熙常·禹命圭·金會源·朴大鉉·梁塾·權宅東·朴景鉉·趙錫裕·朴命鉉·尹尙友·權義東·柳勳·孟禮淳·崔得齡·尹英東·柳濬喆·尹元東·柳益喆·孟益淳·李命欽·趙定溫·申昕·崔海顯·徐有南·郭來彦·沈毅賢·李直培·鄭燦·徐光輔·李周冕·柳學勉·李從周·金聖楨·李錫祜·崔克念·李寅秀·尹稷·李鎣·金在源·李栻·鄭明采·李裕憲·鄭萬采·李承元·張浩·李昌爀·柳鼎欽·宋一范·李宅權·申鳳休·李普明·洪在重·申錫求·李龍謙·安弼重·宋在成·崔觀永·南景曾·任泳·元甲常·許鍵·朴壽煥·尹恕烈·鄭周榦·徐明輔·呂東愚·尹宇烈·呂東遠·尹陽鳳·具宗烈·邊命淳·具任和·申鳳祿·具晉和·邊鎭恒·李泰岳·尹處鉉·趙顯綱·尹守學·李定鉉·趙顯紀·尹五永·李泰階·尹斗成·李泰運·尹守文·李泰河·尹遠大·李元俊·任時元·尹羽成·安百炯·尹觀大·任時貞·安奎·吳俔·任時行·吳侙·李敬芢·申纘·任時壽·李碩老·吳羲象·南駿興·李九範·鄭世百·李星漢·鄭世哲·李天漢·尹耆烈·李松祜·陳鍾獜·尹龜烈·李鎭宇·姜仁浩·李商圭·韓命羽·李英圭·徐誾輔·安景夏·曺榮泰·李鎭成·徐元輔·曺舜圭·李儒巖·尹崇烈·李植·嚴兢·尹致復·南宗海·嚴錫玄·李景漢·南時豐·權錫·韓致謙·李圭漢·金禹錫·李得寬·宋烻·韓鉉九·曺成振·趙孝根·金埴·趙允永,進士李源昌,幼學崔奎和·趙鋉·權煋·張濬·李憲·南宮喆·李敦膺,進士元有五·申惺·金直鉉·具百永·李秉參,進士閔致堯·元在鼎·趙膺圭·韓聖裕·徐廷淳·安容默·朴宅仁·李魯錫·朴建仁·安策·韓應聞·權翼東·李亨坤·朴純仁·金鉉觀·朴來福·崔昌穆·金鉉台·趙·安守默·鄭鎭泰·李德曾·金斗極·鄭德承·朴來祿·權濟東·朴宗赫·李述曾·權弘宅·崔觀岳·李得淵·柳默等疏曰,伏以臣等,聞道之大原,出於天,幽而有鬼神,明而有禮樂,莫非敎也,而其體至隱,其用至賾,於是聖人作焉,發揮經典,成能乎其中,然聖人之言,淵乎渾乎,仁知異見,則不能無待乎大賢之訓詁矣。及朱夫子,繼孔聖而作,彌綸六經之訓,範圍天地之理,洪纖巨細,咸得其所,不遺不過,垂萬世之章程,然義理無窮,猶有所留蘊,則以待後世之君子,殆又朱子之所耿耿耳,武夷旣邈,大義寢乖,邪道孽芽,喙喙爭鳴,道術爲天下裂,而神州陸沈矣。廼者天啓我東,奎運休明,聖神相繼,右道爲治,群儒代興,雲蒸而霞蔚,擧皆祖述洙·泗,憲章洛·閩,其法門之正,蓋莫之與京,以汔于顯·肅兩廟之際而益遠而昌矣。時則有若先正臣文簡公金昌協,仁明成質,簡易爲心,溫潤如良玉,純粹如精金,其淸通灑落之韻,淵邃超邁之識,蓋間世之人豪也,始遊文貞公李端相之門,慨然有求道之志,尋爲先正臣宋時烈所引重,問疑質難,時烈輒摧鋒而奬許曰,幾乎作橘頌,間嘗輯朱書箚疑也,與昌協往復商訂,時烈亟稱以盛水不漏,舍己說而從之者居多,及臨命,昌協受其遺囑,遂竭力硏鑽,益抽其微奧,卽此可見其學問淵源之所自矣。其立朝風猷,一本之經術,出入金華,殫心啓沃,每勸上以實心典學,屈己下問,及其論人道危微理欲勝負之幾,反復推明,韶頀盈耳,肅廟爲之動容傾聽,其掌成均也,日引諸生,橫經三席,旣竭兩端而啓牖之,又賡歌詠而涵昌之,藹然有古四術遺風,當時作成之效,號稱最盛焉。洎禍故以後,屛居林樊,謝絶萬緣,專心爲己,且知天責有歸而不得辭者,以劬精經傳,發明道竗爲己任,嘗以朱子云無某工夫看某底不出,今不識此意謂生於其後可不勞窮格而得之者,殆世儒自怠之說也。乃屈其至敏,從事鈍工,虛遜刻苦,循序致精,浸灌之不足,又涵泳之,溫燖之不足,又醲郁之,憤悱者昭㫼,優游者圓融,於是沛然命辭,益醇乎醇,括剔萬理,綜櫛群言,會極于考亭之弘規。然亦不肯苟爲應諾曰,疑不深則信不篤,必欲其以心契,而弗以浮慕也,如遇義理肯䋜,辨在毫釐,而關係大者,則縱其言之出諸尊信之先輩,必向前勘究,弗明弗措,曰此天下之公理,尊畏周旋,亦非所以求是也。嘗論先正臣李滉·李珥四端七情說,辨別二家之同異得失,咸中其窾,錙銖不差,終又硏幾鉤深於理氣之混闢,錯綜會通,多闡二家言外之旨,後來諸儒,鮮有臻斯理者矣。宋儒有爲智者心之神明妙衆理宰萬物之說者,又有爲智者涵天理動靜之機之說者,學者多是其說而從之,昌協以爲,智者,是非之理,而居五性之一,知者,靈覺之妙,而專一心之用,是非之理,固發見於靈覺之用,要不可混而一之也。此說之行,人將認心以爲性也,遂力辨不置,至如中庸戒懼之通貫動靜,圖解五行之陰陽經緯,實發前人所未發也,闢佛老似是之非,則究源頭而析之於幾微,彙五子合道之言,則精鑑別而不遺於一善,其餘所論著者,無非洞性命之原,窮造化之妙,距跛淫而黜功利,明天理而正人心,是皆可以羽翼經典,輿衛斯文,而爲後學之標準矣。昌協弟文康公昌翕曰,我仲氏天授神解,使獨專其能,蓋得乎天者,固恁地聰明,本之以公平心量,加之以發脫辨才,又曰不以一字明訓,博一世善治,寧可聖世失賢輔?不可朱子無忠臣。昌翕以同氣同德,壎箎切磋,儼然猶河南之講道,則其言不苟,而識者以爲篤論也。繇此而言之,向所謂後世是待者,惟昌協其庶幾也歟,然玆豈無所本而然哉?昌協天資明睿,旣絶出倫類,而承家詩禮之聞,本諸考訓,玩心高明之訣,得之師傅,嘗於蚤歲,藏修于白雲山中,覃思六籍,晨夜吟諷,固已超然默契於昭曠之原矣。逮乎晩年,究竟此事,則自以前闕小學之功,益務檢押,雖燕居,衣冠必整,容儀必飭,儼然若神明之對焉,其踐履也則自事親從兄,以至居室接賓,一以和順,而無矜持苟難之行也,其氣像也則道理圓熟,表裏朗澈,盎和滿面,神韻流動也,其接引也則物我兼照,虛受盡言,賢愚各獲其益,而嘗曰,書不可不細讀,理不可不熟講,處心不可不公平,作事不可以固必,應物不可以用智也,若其沒身東岡,甘心自靖也,則出處之正,當與先正臣金麟厚,曠世而匹休,麟厚盡君臣之義,昌協盡父子之仁,異事同軌,增重彝倫,皆足以樹風聲於百世矣。昔先正臣李珥,每稱金厚之出處甚高,海東無倫比也,厚之·麟厚之字也,儻使珥見昌協之樹立,則其所稱詡者,又詎後於麟厚也哉?夫君子之道,知與行而已,盡精乎蠶絲牛毛之硏,而人文以朗,則其知之崇也如彼,致謹乎規圓矩方之蹈,而天敍以惇,則其行之篤也如此,考其終始而一疵靡存,究其本末而衆善咸備,此所謂精義以致用,自明而誠者也,豈非吾道之正脈而命世之儒宗乎?臣等竊伏惟念聖廡從事,其典也至重,其禮也至盛,惟其重而盛也,故其擧也亦難而愼焉,然道之在天下,不虛行而存乎人,苟其道之所存,人卽道道卽人耳,故欲尊其道,斯亦尊其人而已矣。是以在昔祖宗,未嘗不重祀典,而苟其道德功烈,允協於崇報,則未之或靳焉,此豈私其人而然者哉?亶以尊崇表章,觀瞻百代,風勵一世,而爲興儒化之根基也。嗚呼,今去昌協之世,百十有三年矣,至言妙論,遺編洋溢,餘風遺韻,不沫在人,顧其直尋眞源,功存繼開,誠無愧乎從祀諸賢,而尙不得腏食於夫子之庭者,實爲斯文之曠典,有識之齎嘆,厥惟久矣,今也百年論定,以時則可也。臣等不揆僭猥,敢將士林共公之論,齊沐仰陳黈纊之聽。伏乞殿下,留神採納,爰命有司,亟擧先正臣文簡公金昌協躋享文廡之典,以篤前烈,以幸斯道焉。臣等無任云云。省疏具悉。疏辭,令廟堂稟處,爾等退修學業。
上在慶熙宮。停朝市。
自開東至巳時,有霧氣。
中宮殿産室敎是時,大殿·王大妃殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿單子問安。答曰,知道。中宮殿,藥房口傳問安。答曰,知道。
李龍秀啓曰,行大司憲李羲甲,掌令李南翼·朴熙顯,持平尹庠圭呈辭,執義崔時淳在外,持平尹尙度未肅拜,監察茶時之意,敢啓。傳曰,知道。
傳于韓義運曰,發遣吏郞,諸執事淸齋與否,摘奸以來。
以別兼春秋金道喜牌不進罷職傳旨,傳于韓義運曰,只推。
韓義運,以內醫院都提調·提調意啓曰,中宮殿産室,今已排設矣,臣等自今日,輪回直宿於本院,待令醫官,竝直於差備近處,別入直醫官,亦令各其處所輪直,進排各司,使之依例待令之意,敢啓。傳曰,知道。
又以內醫院都提調·提調意啓曰,産室廳待令醫官及員役供饋等節,依例分付該曹之意,敢啓。傳曰,知道。
李墷,以都摠府言啓曰,今日入直內三廳武兼禁軍及軍兵等,當爲中日習射技〈放〉,而産室廳直宿間,依例停止之意,敢啓。傳曰,知道。
又以兵曹言啓曰,內外中日停止間,文臣朔試射及武臣堂上堂下試射,竝依例停止之意,敢啓。傳曰,知道。
禁府啓目,罪人金喆淳,刑問一次·訊杖三十度口招云云。今於嚴刑究問之下,敢以加下邸債等說,漫漶納供,終不輸款,尤萬萬痛駭,更加嚴刑,期於得情,何如?判付啓,設如渠供,雖曰加下與邸債,若不犯手於穀代錢,豈至混勘,以若殘邑,加下邸債之至此,獨非無狀罔赦之罪乎?然此亦自服,旣加嚴刑,又値此時,更推安徐,限己身禁錮,遠地特爲減死定配爲良如敎。
上在慶熙宮。停朝市。
中宮殿,藥房口傳問安。答曰,知道。
藥房都提調南公轍,提調金履陽,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢此問安,竝爲仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御加味君子湯,自今日五貼式,日次製入事。
徐俊輔啓曰,行大司憲李羲甲,掌令李南翼·朴熙顯,持平尹庠圭呈辭,執義崔時淳在外,持平尹尙度未肅拜,監察茶時之意,敢啓。傳曰,知道。
又啓曰,右副承旨李墷,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而停朝市相値,不得來會云矣,敢啓。傳曰,知道。
傳于韓義運曰,禮房承旨,馳詣受香諸處,奉審摘奸以來。
徐俊輔啓曰,御營大將徐英輔,摠戎使徐春輔,以東·南關王廟獻官,今方受香出去矣。徐英輔所佩命召及徐春輔所佩密符,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,御將·禁將兼察,摠戎使·訓將兼察。
又啓曰,御將·禁將兼察,摠戎使·訓將兼察事,命下矣。兼察御營大將金基厚,兼察摠戎使李海愚,竝卽牌招聽傳敎,何如?傳曰,允。
傳于李光文曰,呈告大司成許遞,前望單子入之,待下批,牌招察任,
大司成前望單子入之,李勉昇落點。
徐俊輔啓曰,正言鄭祖榮,下諭後過限不上來,遞差傳旨及禁推傳旨,捧入之意,敢啓。傳曰,知道。
以前正言鄭祖榮禁推傳旨,傳于徐俊輔曰,分揀。
李光文啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,鄭禮容落點。
以右副承旨李墷牌不進罷職傳旨,傳于李光文曰,只推。
兵曹口傳政事,副司果單白時昌。
韓義運啓曰,卒奉朝賀李敬一成服日,遣承旨致祭事,命下矣。何承旨進去乎?敢稟。傳曰,同副承旨進去。
韓義運,以內醫院都提調·提調意啓曰,珍島監牧官白時昌,旣遞外任,依例還屬本院,令該曹口傳付軍職,冠帶常仕,何如?傳曰,允。
又以禮曹言啓曰,大報壇祭享,每於三月上旬內,擇日擧行事定式矣。吉日,令日官金性錡推擇,則來三月初三日爲吉云。以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以禮曹言啓曰,卽接掌樂院所報,則文廟祭享時所用,只有樂器風物,本無樂工所着冠服,故例以山川件取用,而釋奠祭·山川祭,在於同日,則以社稷件取用,前有已例,來二月初一日行文宣王釋奠祭,與先農祭相値,依前例以社稷所在樂工冠服取用云矣,在前如此之時,推移取用,已有前例,今亦依所報施行之意,分付,何如?傳曰,允。
徐俊輔,以備邊司言啓曰,頃因江原道習操狀啓之過期不來,該道道臣,至請問備矣,今聞該道狀啓,臘月初上來,卽已啓下,而自政院出給兵曹,以致本司之漠然,不知詰戎之政,何等重大,而出納之地,有此錯誤,事甚疎忽,當該承旨,捧現告,從重推考,何如?傳曰,允。
上在慶熙宮。停常參·經筵。
中宮殿,藥房口傳問安。答曰,知道。
李墷啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,竝許遞,前望單子入之。
又啓曰,來二十五日朝參日次,而動駕相値,頉稟之意,敢啓。傳曰,知道。
朴齊一啓曰,臣以卒奉朝賀李敬一致祭,進去下直之意,敢啓。傳曰,知道。
李龍秀啓曰,輪對官來待矣。傳曰,入侍。
傳于韓義運曰,左承旨許遞,前望單子入之,待下批,牌招察任。
李墷啓曰,大司憲·執義·掌令二員,持平二員未差,監察茶時之意,敢啓。傳曰,知道。
臺諫前望單子入之,大司憲李存秀,執義李元八,掌令崔致翼·李運恒,持平鄭基善·高廷鳳,大司諫李光文,司諫姜世綸,獻納李毅遠,正言尹永僖·金銓落點。
韓義運啓曰,大司諫李光文,持平鄭基善,旣在闕中,不爲肅謝,直爲出去,事甚未安,竝推考,何如?傳曰,允。
又啓曰,吏曹郞廳來言,本曹判書及承旨有闕,政事,取稟。傳曰,當日爲之。
承旨前望單子入之,趙晉和·李光文落點。
兵曹口傳政事,護軍單徐俊輔,副護軍單朴周壽。
韓義運,以吏批言啓曰,兼說書今當差出,而前望只有二人,故以二望擬入之意,敢啓。傳曰,知道。
又以吏曹言啓曰,受由上京守令中新寧縣監申縉,方在廣州地云,故促令還任之意,關飭於該守臣處矣。卽接廣州府留守鄭晩錫移文,則以爲,新寧縣監申縉處,斯速還官之意知委矣。卽接其回報,則身病猝重,時月之內,萬無還任之望爲辭矣,其身病旣如是,則當此春務方殷之時,不可遲待其差歇,罷黜,何如?傳曰,允。
有政。吏批,判書未差,參判徐能輔進,參議申在植病不來,右承旨韓義運進。啓曰,新判書命招,同參政事。傳曰,允。
又啓曰,判書李肇源未肅拜,參議申在植病不來,小臣獨政未安,何以爲之?敢稟。傳曰,仍爲之。
以李肇源爲吏曹判書,洪羲俊爲大司諫,尹豐烈爲副修撰,李憲球爲兼說書,白致樂爲典籍,趙瀞爲掌苑別提,韓成履爲新寧縣監。
兵批,判書權常愼病,參判李志淵病,參議柳鎭澤入直進,參知李羲準病,右副承旨李墷進,大護軍李羲甲,副護軍朴宗琦,副司直崔時淳·李南翼·朴熙顯·趙秀仁·尹庠圭·尹尙度,副司果鄭祖榮·尹永輝·鄭禮容·金樂壽·徐珌修,竝單付。
韓義運,以奉常寺都提調·提調意啓曰,東籍親耕田所種九穀,先農祭後,卽爲起墾付種之意,敢啓。傳曰,知道。
李墷,以訓鍊都監言啓曰,本局別將徐鳳淳,身病甚重,勢難察任,改差,何如?傳曰,允。
判義禁金在昌,知義禁尹鼎烈·徐英輔·尹魯東等疏曰,伏以臣等,伏見嚴囚罪人金喆淳口招啓目判付下者,有更推安徐限己身禁錮遠地,特爲減死定配之命,而臣等有不敢奉承者,噫,彼喆淳,犯用公穀,殆近萬包,道啓指陳之矣,臺章論斷之矣,揆以常法,合施當律,此臣等所以請加拷訊,期捧遲晩者也,今此酌處之命,何爲而降也?以殿下欽恤之盛德,雖置之惟輕之典,而法不可終屈也,罪不可容貸也,成命之下,末由擧行,而草記爭執,曾有飭禁,時値停朝市,歷日泯默,今始聯陳短章,粗效執藝之義。伏乞聖明,更加三思,亟收前下判付。仍命待用刑加刑得情,如法處斷,是臣等區區之望也。臣等無任云云。答曰,省疏具悉。其供辭卽是自服,而與盜用倉穀有異,所以特爲減死也,卽爲依判付擧行。
庚辰正月二十一日午時,上御興政堂。輪對官入侍時,行都承旨李龍秀,記事官徐憙淳·朴永元·李憲球,輪對官義盈庫直長成禹圭,長興庫奉事韓致迥,東氷庫別檢趙雲龜,宗親簿典籍趙鍾淳,西氷庫別提全宗周以次進伏訖。上命輪對官奏職姓名,禹圭等以次進前奏職姓名訖。仍命輪對官先退,禹圭等退出。龍秀曰,四學疏儒,以仰請前朝臣吉再文廟從享事,自月前伏閤,而事涉難愼,不得遽然捧入矣,自本院招致疏頭儒生,曉諭以送似好,故敢此仰達矣。上曰,唯。仍命退,承史以次退出。
上在慶熙宮。停常參·經筵。
中宮殿,藥房口傳問安。答曰,知道。
金啓溫啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
趙晉和啓曰,同副承旨朴齊一,今日不爲仕進,卽爲牌招,何如?傳曰,許遞,前望單子入之。
承旨前望單子入之,金啓溫落點。
趙晉和啓曰,新除授右副承旨金啓溫,卽爲牌招,何如?傳曰,允。
韓義運啓曰,卽者檢閱李憲球,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱朴永元,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋鄭基善·金道喜,竝卽牌招,推移入直,何如?傳曰,允。
金啓溫啓曰,行大司憲李存秀,掌令崔致翼,持平鄭基善牌不進,執義李元八,掌令李運恒,持平高廷鳳在外,監察茶時之意,敢啓。傳曰,知道。
以大司諫洪羲俊,掌令崔致翼,持平鄭基善牌不進罷職傳旨,傳于金啓溫曰,只推。
以別兼春秋鄭基善·金道喜牌不進罷職傳旨,傳于韓義運曰,只推。
李光文,以禁衛營言啓曰,臣基厚進詣南廟有頉處,看檢修改後,別單書入之意,敢啓。傳曰,知道。
又以御營廳言啓曰,東關王廟有頉先修改處,臣監董後別單書入,而東翼廊壁盡頹落處及門神土人土馬修補,則該曹以氷凍未解,勢難完役,待其畢修改,更爲修啓之意,敢啓。傳曰,知道。
檢閱李憲球疏曰,伏以臣,卽接家信,臣母素患積聚之症,又自昨夕,乘冷肆劇,達宵呻苦,一倍凜綴,家伻急至,促臣歸護矣,臣請暇屬耳。且當輪直之時,更事瀆擾,極知惶懍,而衷情煎迫,末由按抑,玆敢冒死呼籲,徑出禁扃。伏乞聖慈,特垂俯諒,亟削臣本兼之職,仍勘臣擅離之罪,以昭法紀焉。臣無任云云。省疏具悉。爾其勿辭救護。
上在慶熙宮。停常參·經筵。
卯時,日有兩珥。
中宮殿,藥房口傳問安。答曰,知道。
金啓溫啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳于韓義運曰,吏·禮換房。
以別兼春秋鄭基善·金道喜牌不進罷職傳旨,傳于韓義運曰,只推。
韓義運啓曰,別兼春秋鄭基善·金道喜,旣有只推之命,竝更牌招,以爲推移入直之地,何如?傳曰,允。
金啓溫,以都摠府言啓曰,今此永禧殿展謁時,侍衛·寶劍·守宮及王世子陪衛,當爲備員,而副摠管李愚在受由,金魯應有身病,一員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
金啓溫啓曰,因都摠府草記,今此永禧殿展謁時,侍衛·寶劍·守宮及王世子陪衛,當爲備員,而副摠管李愚在受由,金魯應有身病,一員未差,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,許遞,前望單子入之。
摠管前望單子入之,副摠管洪奭周·朴蓍壽·尹郁烈落點。
韓義運,以侍講院言啓曰,再明日擧動時,宮官當爲全數進參,而弼善金商雨在外,文學趙璟鎭有實故,兼說書李憲球呈辭入啓,無以備員,令政院稟旨變通差出,待下批牌招,以爲備員進參之地,何如?傳曰,允。
韓義運啓曰,因侍講院草記,再明日擧動時,宮官當爲全數進參,而弼善金商雨在外,文學趙璟鎭有實故,兼說書李憲球呈辭入啓,令政院稟旨變通差出,待下批牌招事,允下矣。合有變通之道,何以爲之?敢稟。傳曰,許遞,前望單子入之。
春坊前望單子入之,弼善李允謙,文學鄭基善,兼說書朴永元落點。
金啓溫啓曰,吏曹郞廳來言,臺諫有闕,政事,取稟。傳曰,前望單子入之。
韓義運啓曰,吏曹郞廳來言,丹城縣監柳本藝,兩司俱未署經云。除在外外,未肅拜人員,竝卽牌招,以爲署經之地,何如?傳曰,允。
金啓溫啓曰,行大司憲李存秀,掌令崔致翼,持平鄭基善牌不進,執義李元八,掌令李運恒,持平高廷鳳在外,監察茶時之意,敢啓。傳曰,知道。
以大司諫洪羲俊,掌令崔致翼,持平鄭基善牌不進罷職傳旨,傳于金啓溫曰,只推。
韓義運,以吏曹言啓曰,再昨日政新除授新寧縣監韓成履,與本曹判書李肇源,有妻三寸應避之嫌,而矇然擬入,至蒙恩點矣,不察之失,臣不勝惶恐,而原望筒勿施,何如?傳曰,允。
金啓溫,以義禁府言啓曰,嚴囚罪人金喆淳更招啓目判付內,限己身禁錮,遠地特爲減死定配事,命下矣。金喆淳限己身禁錮,平安道渭原郡,特爲減死定配,而以判付內辭意,具罪目,依例發遣府羅將,押送配所,何如?傳曰,允。
禁府啓目,義禁府假都事洪憲祖原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
又啓目,龍媒前僉使宋宅俊原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
工曹判書任希存疏曰,伏以臣,偏蒙恩造,所可圖效萬一者,惟在於筋力奔走,而又況祀享,國之重典也,雖年迫桑楡,疾病侵尋,苟非十分難强,未敢言病,而近因日候之不調,忽得輪行之疾,始似微感,將攝失宜,日以添加,轉成咳喘,達宵伏枕,目不交睫,素患痰癖之症,又如期闖發,上衝下亘,食飮專廢,奄奄床席,不省四到,房闥之間,亦未能運動,此際伏奉吏曹名帖,見差於社稷獻官,病裏驚惶,實涉罔措,誓戒隔夜,進身無路,玆不得不疾聲仰籲。伏乞聖慈,俯垂矜察,特令該曹,改差以無故之人,重勘臣瀆擾之罪,以嚴國綱,以安微分,不勝幸甚。臣無任云云。答曰,省疏具悉。疏辭,許令該曹改付標。
上在慶熙宮。停常參·經筵。
中宮殿,藥房口傳問安。答曰,知道。
金啓溫啓曰,行大司憲李存秀未肅拜,執義李元八,掌令李運恒,持平高廷鳳在外,掌令崔致翼傳旨未下,持平一員未差,監察茶時之意,敢啓。傳曰,知道。
傳于韓義運曰,永禧殿展拜後,仍詣儲慶宮,一體展拜矣,該房知悉。
韓義運啓曰,明日大駕詣永禧殿入齋室後,王大妃殿·嘉順宮問安,何承旨進去乎?敢稟。傳曰,左承旨進去。
傳于金啓溫曰,明日出宮內門路,以廣達門爲之。
持平前望單子入之,尹東壽落點。
以大司諫洪羲俊,掌令崔致翼牌不進罷職傳旨,傳于金啓溫曰,只推。
韓義運啓曰,守令署經事,命下矣。大司諫洪羲俊,掌令崔致翼,旣有只推之命,與行大司憲李存秀,新除授持平尹東壽,一體牌招,以爲備員署經之地,何如?傳曰,允。
大司諫洪羲俊啓曰,臣伏奉除旨,以臣爲諫院之長,惶隕感頌,歷日靡措,以臣庸陋,素蔑風裁,淸朝耳目之任,雖無以堪承,庚牌屢降,署經有命,分義是怵,黽勉出肅,粗伸叩謝之忱,而第於合啓,竊有私義之難安者,自前陳懇,輒蒙體諒之恩,今何可異同,而晏然於臺次乎?賤疾適苦,今始來避,所失亦大,請命遞斥臣職。答曰,依啓。
韓義運啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,別兼春秋鄭基善·金道喜,旣有只推之命,竝卽牌招入直,何如?傳曰,允。
以弼善李允謙牌不進罷職傳旨,傳于韓義運曰,許遞,前望單子入之,弼善前望單子入之,尹尙烈落點。
韓義運,以侍講院言啓曰,明日擧動時,宮官當爲備員,而弼善尹尙烈在外,無以備員,令政院稟旨變通差出,待下批,牌招察任,何如?傳曰,許遞,前望單子入之。
弼善前望單子入之,任天常落點。
韓義運,以吏曹言啓曰,今此社稷大祭,壇上執禮,前弼善李允謙塡差,而時無職名,令該曹口傳付軍職,何如?傳曰,允。
兵曹口傳政事,副司果單李允謙。
金啓溫啓曰,卽者義禁府都事來言,時囚無得過三日滯囚,曾有定式矣。時囚罪人柳相奎照律,洪憲祖·宋宅俊當爲議處,而判義禁金在昌,以社稷春享大祭初獻官,受誓戒,次堂例不得擧行云,何以爲之?敢稟。傳曰,次堂擧行。
又啓曰,卽伏見京畿水使李春英去秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
金啓溫,以兵曹言啓曰,拆見京畿水使李春英去己卯年秋冬等褒貶啓本,則長峯萬戶朴成桓,以濫杖宜愼爲目,則宜置下考而置諸中考,殊無嚴明殿最之意,該帥臣推考警責,長峯萬戶朴成桓,下考施行,何如?傳曰,允。
韓義運,以忠勳府言啓曰,本府書寫忠義衛鄭漢喆瓜滿代,嫡長忠義衛崔喆曦差下,依例假郞廳稱號,何如?傳曰,允。
金啓溫,以義禁府言啓曰,明日擧動時,本府都事,皆以大駕各差備進參,王世子左右考喧都事,無以推移,假都事二員,令該曹口傳差出,以爲分排進參之地,何如?傳曰,允。
又以刑曹言啓曰,承政院啓辭內,武藝別監之無敢出入於政院,法意何等嚴重,而昨日申後,武藝別監太明喆,肆然乘醉,突入廳內,直至啓板前,事係變怪,萬萬痛駭,爲先出付攸司,從重勘律,常時不能檢飭之當該統長,令攸司亦爲科治,何如?傳曰,允事,命下矣。謹按律文,則大明律宮殿門擅入條有曰,擅入御在所,未過門限者,杖一百流三千里,同律不應爲條有曰,不應得爲而爲之事理重者,杖八十,竝依此律,別監太明喆,決杖一百後,平安道鐵山縣流三千里定配所,卽爲押送,統長黃大呂,決杖八十後放送之意,敢啓。傳曰,知道。
同知義禁尹鼎烈·徐英輔·尹魯東等疏曰,伏以臣等,卽因本府都事言送啓辭,有次堂擧行之命,臣等旣忝居同知事之列,固當竭蹶趨承,而第伏念,王府議讞,事體自別,判堂例爲擧行,而判堂雖或有故,次堂不得替當,曾有先朝受敎,故或値令次堂擧行命下之時,伊時次堂,援例陳疏,輒蒙允許,考諸近例,非止一二,誠以格式之有不敢違越也。今臣等所處,實無異同,成命之下,承膺無路,玆敢聯陳短章,仰瀆崇嚴。伏乞亟寢次堂擧行之命,以存公格,以安私分焉。臣等無任云云。答曰,省疏具悉。令判堂,待將事擧行。
上在慶熙宮。停常參·經筵。
中宮殿,藥房口傳問安。答曰,知道。
王大妃殿·嘉順宮,遣承旨問安。答曰,知道。
還內後,王世子口傳問安。答曰,知道。內閣·政院·玉堂·藥房口傳問安。答曰,知道。
藥房都提調南公轍,提調金履陽,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢此問安,竝爲仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
金啓溫啓曰,行大司憲李存秀未肅拜,執義李元八,掌令李運恒,持平高廷鳳·尹東壽在外,掌令崔致翼傳旨未下,監察茶時之意,敢啓。傳曰,知道。
李光文啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,司僕寺內乘,來言捲簾,毛帳取稟。傳曰,捲三面,毛帳依例爲之。
傳于李光文曰,侍衛軍兵毛具。
趙晉和啓曰,臣以王大妃殿·嘉順宮問安,進去下直之意,敢啓。傳曰,知道。
李龍秀,以侍講院言啓曰,明日賓客相見禮時,宮官當爲全數進參,而弼善任天常有實故,無以備員,令政院稟旨變通差出,待下批,牌招察任,何如?傳曰,允。
李龍秀啓曰,因侍講院草記,明日賓客相見禮時,宮官當爲備員,而弼善任天常有實故,無以進參,令政院稟旨變通差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
弼善前望單子入之,李東煥落點。
大司諫前望單子入之,宋冕載落點。
以掌令崔致翼牌不進罷職傳旨,傳于金啓溫曰,只推。
韓義運啓曰,守令署經事,命下矣。掌令崔致翼,旣有只推之命,與行大司憲李存秀,新除授大司諫宋冕載,一體牌招,以爲署經之地,何如?傳曰,允。
又啓曰,守令署經事,命下矣。憲府則行大司憲李存秀牌不進,執義李元八,掌令李運恒,持平高廷鳳·尹東壽在外,只有掌令崔致翼一人,諫院則行大司諫宋冕載牌不進,司諫姜世綸,獻納李毅遠,正言尹永僖·金銓在外,無以備員署經,行大司憲李存秀,行大司諫宋冕載,竝更牌招,何如?傳曰,允。
以別兼春秋金道喜牌不進罷職傳旨,傳于韓義運曰,只推。
金啓溫啓曰,卽者義禁府都事來言,今日擧動時,駕側鳴錚罪人私奴景孫等二人,移送秋曹云矣,敢啓。傳曰,知道。
以全羅監司朴宗薰狀啓,扶安縣人物渰死事,傳于趙晉和曰,聞甚矜惻,元恤典外別加顧助,如有生前身還布,竝蕩減事,分付。
李龍秀,以禮曹言啓曰,今此永禧殿展謁後,仍詣儲慶宮展拜時,王世子隨詣行禮之節,一體磨鍊節目以入之意,敢啓。傳曰,知道。
金啓溫,以義禁府言啓曰,卽接月令醫員崔進基手本,則時囚罪人柳相奎所患疝積之症,處冷添劇,達夜苦痛,洪憲祖屢日處冷之餘,積病復發,食飮全却,宋宅俊猝得泄痢,度數頻數,轉側須人,症形俱爲危重云。罪人病勢如此,則一邊保放·一邊草記,曾有定式矣。柳相奎·洪憲祖·宋宅俊,竝姑保放之意,敢啓。傳曰,知道。
庚辰正月二十五日卯時,大駕詣永禧殿·儲慶宮。春展謁擧動入侍時,行都承旨李龍秀,左承旨趙晉和,右承旨韓義運,左副承旨李光文,右副承旨金啓溫,同副承旨李墷,記事官徐憙淳,假注書李容敏,記事官朴永元·李憲球,檢校直閣徐俊輔,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調金履陽,副提調李光文進前奏曰,侵早勞動,聖體,若何?上曰,一樣矣。由顯謨門,至廣達門外。通禮跪啓請降輿乘輦,上降輿乘輦,由建明門·興化門,至永禧殿紅箭門外。通禮跪啓請降輦乘輿,上降輦乘輿,由殿大門,至齋殿門外。通禮跪啓請降輿,上降輿,入齋室後,王世子問安置之。出榻敎內閣·政院·玉堂問安勿爲之。出榻敎上具冕服以出。通禮跪啓請執圭,龍秀進圭,上執圭,詣板位行四拜禮訖,升自東階,仍入殿內,以次奉審,還御齋殿。少頃,通禮跪啓請外辦,上具翼善冠·衮龍袍,出乘輿,由殿大門,至紅箭門外。通禮跪啓請降輿乘輦,上降輿乘輦,仍詣儲慶宮,至宮大門外。通禮跪啓請降輦乘輿,上降輦乘輿入宮大門,至齋室門外,降輿入齋室後,王世子問安置之。出榻敎內閣·政院·玉堂問安勿爲之。出榻敎上詣板位,行再拜禮,仍入室奉審,還御齋室,命入外辦。通禮跪啓請外辨,上乘輿出宮大門外。通禮跪啓請降輿乘輦,上降輿乘輦,回鑾至興化門外。晉和進前奏曰,臣承命問安于王大妃殿·嘉順宮,則答以知道,敢此仰達矣。上曰,唯。由建明門,至廣達門外。通禮跪啓請降輦乘輿,上降輦乘輿,由顯謨門·興泰門還內。命出標信解嚴,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
金啓溫啓曰,行大司憲李存秀牌招啓辭未下,執義李元八,掌令李運恒,持平高廷鳳·尹東壽在外,掌令崔致翼呈辭,監察茶時之意,敢啓。傳曰,知道。
韓義運啓曰,守令署經事,命下矣。行大司憲李存秀,行大司諫宋冕載再牌不進,所當更請牌招,而係是一日三牌,何以爲之?敢稟。傳曰,更爲牌招。
又啓曰,守令署經事,命下矣。憲府則行大司憲李存秀牌不進,執義李元八,掌令李運恒,持平尹東壽·高廷鳳在外,只有掌令崔致翼一人,諫院則行大司諫宋冕載牌不進,司諫姜世綸,獻納李毅遠,正言尹永僖·金銓在外,無以備員署經,行大司憲李存秀,行大司諫宋冕載,竝更牌招,何如?傳曰,允。
以弼善李東煥牌不進罷職傳旨,傳于韓義運曰,只推。
韓義運,以侍講院言啓曰,弼善李東煥,旣有只推之命,更爲牌招察任,何如?傳曰,允。
又以吏曹言啓曰,今此先農壇祭,文宣王釋奠祭祭官中,時無職名人,令該曹口傳付軍職,何如?傳曰,允。
領議政徐龍輔疏曰,伏以南殿禮展,聖慕克伸,蹕路塵淸,鑾輿穩旋,慶忭之忱,大小惟均,仍伏念,臣於日前,猥控疾痛之呼,冀垂體諒之恩,言雖涉於干瀆,情實出於切迫,庶幾天地之仁,曲遂萬物,鞶帶之遞,不俟終日,及伏奉批旨,兪音漠然,誨諭備至,臣誠戰恐怵惕,未暇自爲身憂,而竊爲聖朝深憂之也,如使國之置相,徒欲充其位侈其身,伴食尸素而止,則臣亦不敢妄有干冒也。不然而謂之摠百務理庶政,上贊君德,下保民生,朝紳倚以爲安危,治敎隨以爲隆替,則將奈國事何哉?臣伏讀聖批有曰,致卿朝廷,厥惟艱哉,臣莊誦百回,不任霣越,臣之前疏,亦以曲費造化,略有仰陳,而際天蟠地,都是恩渥,欲報之德,河海莫量,臣何敢以蕪拙之辭,更事張皇,而聖上所以曲費造化,必致乃已者,或意其從仕已至歲久,旣多踐歷,年紀猶不篤老,庶堪驅策,而若臣則不然,瓦塼之賤,閱百磨而終不成鏡,菌英之脆,未崇朝而先已凋零,回想金華之舊跡,前生如隔,反顧土木之殘骸,世念都灰,況復眞元脫落,而動作迷亂,精神昏朦,而言語顚錯,今日甚於昨日,來月不如去月,似此形證,非徒同朝之所共知,抑亦天鑑之所俯燭,則前日之艱致,日月之遺照也。今日之曲副,天地之大德也,豈可以一時之遺照,遂廢大德之曲副也?古人云,無病而稱病,人家猂奴之惡習,臣雖萬萬無似,汙不至學此惡習。伏惟聖上,體物以仁,使臣以禮,環海肖翹之類,莫不竝宥於仁禮之中,宜不獨於一介賤臣未蒙一視之澤,玆敢不揆猥越,申暴衷懇。伏乞天地父母,快垂明鑑,亟賜遞免,俾相職無曠,庶務無滯,則豈惟臣一身之幸?實國事之幸也,臣無任云云。答曰,省疏具悉卿懇。前批不云乎,此豈卿言私之時乎?美痾如或難强,則臥閤論道,可也,僚相分勞,可也。予豈責卿以筋力,致之則如望旱雨,猶恐不及,用之則未煖坐席,無難許退,非但卿之進退無據,在予是誠何心哉?予言及此,卿必惕然感悟也,望卿亟回巽志,調養精神,坐鎭巖廊,則予亦從當有許遂卿願之日,卿不悶予,徒爲引疾之擧,雖日上十章,斷不聽許,予豈欺卿?卿其諒之。仍傳于金啓溫曰,此批答,遣史官,傳諭于領議政。
行吏曹判書李肇源疏曰,伏以臣,歸自關外,跡滯郊坰,瞻望觚稜,反面尙阻,區區下情,戀結綦切,間者春邸舟梁,百僚造賀,而臣獨混跡農樵,頂祝於畎畝之中,聖眷特紆,除書聯翩,而臣乃一任冥蠢,未伸叩謝之忱者,臣雖無似,豈或全昧分義而然也哉?向來橫逆,誣辱罔測,每一思惟,寢夢猶愕,臣追宣聖薄責之訓,念古人無辨之戒,斷斷此心,寧受汚衊之目,初不欲騰口較辨,而彼乃一向醜詆,作爲課程,多少遣辭,去益無理,其官則名之曰論思也,其言則納之於公車也,其貽羞搢紳,有辱朝廷,則至此而尤無餘矣,若謂其人之不足與難,而直欲乎自同無故,則是不念淸朝四維之重也,此臣所以甘處逋慢之科,不得爲彯纓結綬之計矣。迺者鴻恩所偏,愈往愈摯,天官新除,忽下於窮山跧蟄之際,繼又馹召有命,臣心之感惶震悚,尤當如何?顧臣桑楡景殘,精力銷落,譬若弊漏之器,不堪復列於瓦缶之用,老僨之馬,無以更服於車箱之間,其於備聖朝之驅策,殫筋骸之就列,已矣無望,此生可卜,而況此見職,在臣情地,又有所萬萬不可冒膺者,蓋年前僚堂之蹈藉侮弄,無復餘地,至今爲銓家之一大羞恥,臣曾力抗嚴命,竟蒙恩譴,則臣之微諒,厥有所守者久矣,今論臣所叨,則無改乎宿趼也,語臣所處,則不異於前後也。噫,彼傷弦之鳥,猶致曲木之驚,矧乎弓繳之援,不啻餘響之在耳者耶?自來情勢,已分謝跡於銓地,目下遭罹,尤難抗顔於周行,虛縻重任,歷日惶隘,猥從縣道,略控血懇。伏惟聖明御宇,仁涵庶類,義範頹俗,納臣於以禮進退之中,俾臣毋失株守,粗存廉防,以自守於大化之域,則臣當緘戴恩私,隕結爲期,不知所以仰報也。臣無任云云。答曰,省疏具悉。人言之無理,予所隨出而隨斥者,於卿何損?僚堂事,年久之事,復何必提引?卿其卽爲上來肅命。
上在慶熙宮。停常參·經筵。
中宮殿,藥房口傳問安。答曰,知道。
李墷啓曰,行大司憲李存秀牌招啓辭未下,執義李元八,持平高廷鳳·尹東壽在外,掌令崔致翼呈辭,李運恒未肅拜,監察茶時之意,敢啓。傳曰,知道。
韓義運啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
傳于李龍秀曰,召對爲之。
傳于李龍秀曰,別講爲之。
傳于趙晉和曰,入直玉堂,持羹墻錄入侍。
韓義運啓曰,守令署經事,命下矣。行大司憲李存秀,行大司諫宋冕載再牌不進,所當更請牌招,而係是一日三牌,何以爲之?敢稟。傳曰,更爲牌招。
又啓曰,掌令李運恒,自鄕上來云。一體牌招,以爲備員署經之地,何如?傳曰,允。
以掌令李運恒牌不進罷職傳旨,傳于韓義運曰,只推。
韓義運啓曰,守令署經事,命下矣。掌令李運恒,旣有只推之命,與行大司憲李存秀,行大司諫宋冕載,一體竝更牌招,以爲署經之地,何如?傳曰,允。
韓義運,以弘文館言啓曰,新除授副修撰尹豐烈,卽爲牌招察任,何如?傳曰,允。
又以禮曹言啓曰,臣魯敬,與戶曹判書臣金履陽,進詣皇壇奉審,則壇上及壇下方甎庫庫破,四面墻垣蓋覆方甎塗灰庫庫破,饌卓巾三件,尊卓巾一件,座面紙一張,幣篚蓋具一坐,鼎羃二坐,邊五箇,尊羃二箇,木豆二箇,鉶一坐,鍮東海一坐,雞彝丹臺耳一坐,鼎篳一箇,鼎匕一箇,隅板一坐,俎床二坐,壇上移安時所用黃花席二張,奉室雉尾箒一柄,雉尾風遮大草芚二部,敬奉閣風遮大草芚一部,香大廳地衣三張,大牲匣一坐,從享位別紋方席一張,褥一件,風遮大草芚一部,懸竹二箇,紅袖衣五件,皁袖衣十七件,白紬中單十四件,白紬裙十一件,白紬帶五件,白布襪七部,金銅革帶三件,烏皮履五部,价幘冠六部,進賢冠六部,皮弁冠四部,冠服所盛柳笥一部,磬懸絲四把,鍾磬結紅索一巨里,角槌一柄,瑟匣一件,照燭中端干四箇,戚四箇,舞翟三層,雉尾風物所盛柳笥一部,壇上甲黃幕一浮內二幅,黃帳一浮內二幅,內簷甲黃帳二浮內一幅,甲細木黃帳二浮內二幅,油遮日一浮,白布遮日一浮內一幅,白細木內揮帳二浮內一幅,前面黃帳一浮內一幅,白木外揮帳二浮內一幅,黃綿子小束乼一艮衣,黃綿子三甲所二艮衣,大束乼中束乼小束乼各一艮衣,三甲所三艮所,排設竹十箇,從享位白布遮日一浮內一幅,白布揮帳一浮內一幅,油遮日二浮內五張,中束乼小束乼三甲所各一艮衣,排設竹三箇,登軒架白布遮日二浮內二幅,小束乼三甲所各一艮衣,排設竹二箇,饌幕白布遮日一浮內二幅,白布揮帳一浮內一幅,油遮日二浮內十張,中束乼三甲所各一艮衣,排設竹二箇,典祀廳白布揮帳一浮內一幅,小束乼一艮衣,排設竹二箇,竝破傷,趁卽改備修補事,分付各該司,何如?傳曰,允。
李墷,以兵曹言啓曰,來二月初一日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以朴與曾爲羽林衛將。
兵曹口傳政事,副護軍單朴齊一·洪羲俊。
永明尉洪顯周疏曰,伏以臣,卽伏見吏曹享帖,以臣差先農壇獻官,義重駿奔,敢不竭蹶,而臣自數日以來,偶嬰輪行之感,重以觸冒風雪,寒濕交攻,頑痰肆行,嗽喘大作,坐臥俱妨,達宵叫楚,房闥起動,亦難自力,壝陛陞降,實非可論,而況其下血之症,忽發於不知不覺之中,無時暴瀉,袴牏俱汚,以若醜穢之狀,尤不容周旋於肅敬潔蠲之地,玆敢不避僭越,冒瀆宸嚴。伏乞聖慈,俯垂鑑諒,亟賜變通,仍治臣瀆擾之罪,以肅朝綱,千萬幸甚。臣無任云云。答曰,省疏具悉卿懇。疏辭,許令該曹改付標。仍傳于李墷曰,此批答,遣史官,傳諭于永明尉。
知中樞府事朴宗來疏曰,伏以三陽泰回,百祿鼎新,廟宮祗謁,聖慕克伸,區區下情,不勝抃祝,仍伏念,臣纔經大病,眞元積敗,百症交攻,居然作癃廢者已久矣。最是痰癖之症,是臣貞固之疾,近因節候交換,將攝失宜,乘虛闖發,上衝下亘,頑痰痞塞,氣息難通,怔忡昏眩等症,迭發交苦,食飮全却,奄奄牀笫者,今已多日,藥餌罔效,動作不得,此際得奉吏曹名帖,則以臣差先農壇獻官預差,以實差之有頉,仍以陞實矣。自顧病勢,苟有一分可强,祀典至嚴,敢不竭蹶以趨,而目下病形,房闥之間,猶難運動,肅嚴之地,何以周旋?受香隔日,蠢動無路,玆不得已冒陳短章,仰暴實狀。伏乞聖慈,天地父母,特加矜諒,亟許變通,以安私心,仍治臣瀆擾之罪,以肅朝綱,千萬幸甚。臣無任云云。答曰,省疏具悉。疏辭,許令該曹改付標。
庚辰正月二十七日辰時,上御興政堂。召對入侍時,直提學李龍秀,參贊官李墷,侍讀官李若愚,檢討官林顔喆,記事官徐憙淳·朴永元·李憲球,各持論語第三卷,以次進伏訖。上命開卷讀之,若愚讀自伯牛有疾,止今之世矣。上曰,文義陳之。若愚曰,昔在宋朝,程伊川進講此章,陳文義曰,季氏富於周公,顔淵簞瓢陋巷,魯國用人之政,推以可知云,此一言可爲至矣盡矣,如臣陳腐之說,無暇敷衍仰奏矣。仍命退,諸臣以次退出。
庚辰正月二十七日午時,上御興政堂。別講入侍時,參贊官李龍秀,侍讀官李寅溥,持國朝寶鑑第二十一卷。檢討官林顔喆,持國朝寶鑑第二十一卷。待敎徐憙淳,假注書李容敏,記事官朴永元·李憲球,以次進伏訖。上命開卷讀之。寅溥讀自禁綾緞,止咸體此意。上曰,文義陳之。寅溥曰,此是聖祖尙儉之德也,禮必有節文之燦然者,而夫子曰,禮與其奢也,寧儉,禮節尙然,而況於尋常衣服之飾乎?英廟朝五十年治化,卓越百王,無非尙儉之致也,大禹之菲衣薄食,衛文之大布大帛,不獨專美於古矣。伏願殿下,體先王祛奢崇儉之德,於此等處深加省念焉。上命掩卷,仍命玉堂先退。寅溥·顔喆退出。又命退,諸臣以次退出。
庚辰正月二十七日酉時,上御興政堂。入直玉堂持羹墻錄入侍時,參贊官趙晉和,侍讀官李寅溥,持羹墻錄第三卷。檢討官尹豐烈,持羹墻錄第三卷。待敎徐憙淳,假注書李容敏,記事官朴永元·李憲球,以次進伏訖。上命開卷讀之。寅溥讀自初世宗命集賢殿學士,止思勿負。上曰,文義陳之。寅溥曰,水精杯銘,虛能受之句,卽譬之君德而言也,人君有虛己受人之量,然後可以從諫如流矣,古人所謂虛襟納諫云者,亦此之謂也。伏願殿下,於從善納諫之際,以虛能受三字,深加體念焉。上命掩卷,仍命玉堂先退。寅溥·豐烈退出。又命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
李墷啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,竝許遞,前望單子入之。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于李光文曰,別講爲之。
傳于韓義運曰,召對爲之。
臺諫前望單子入之,大司憲金魯敬,執義吳熙常,掌令金鐮·李允謙,持平金敎喜·南履懋,大司諫李龍秀,司諫朴齊聞,獻納鄭基善,正言李若愚·洪學淵落點。
韓義運啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,洪奭周落點。
韓義運啓曰,明日傳香,禮房承旨當爲齋宿,行都承旨洪奭周,所當牌招,而拘於廳規,不得請牌,何以爲之?敢稟。傳曰,牌招。
又啓曰,守令署經事,命下矣。新除授兩司諸臺,竝卽牌招,以爲署經之地,何如?傳曰,允。
正言李若愚啓曰,臣言議風采,初不近似於淸朝諫諍之任,而薇垣特點,忽下於夢想之外,天牌儼臨,臣雖不得不章皇出肅,粗伸分義,而第臣於本院,曾經納言,揆以公格,自在當遞,其何可晏然仍冒乎?請命遞斥臣職,答曰,依啓。
正言洪學淵啓曰,臣才識鹵莽,言議巽劣,本不合於淸朝耳目之任,忽於千萬夢想之外,伏奉薇垣除旨,且驚且惶,張皇出肅,少伸叩謝之忱,而第臣於合啓中,有私義之難冒者,在前如臣情地,輒蒙體諒,今臣處義,宜無異同,以此情踪,其何可一刻晏然於臺次乎?請命遞斥臣職。答曰,依啓。
傳于韓義運曰,臺諫有闕之代,政官牌招開政。
有政。吏批,判書李肇源在外未肅拜,參判徐能輔進,參議申在植牌招不進,右承旨韓義運進。啓曰,判書李肇源在外未肅拜,參議申在植牌招不進,小臣獨政未安,何以爲之?敢稟。傳曰,仍爲之。
以洪學淵爲持平,韓兢裕·金羽根爲正言,姜世綸爲副校理,趙秀仁爲副修撰,尹尙烈爲文學,李寅溥爲司書,李魯益爲禮曹判書,金啓河爲刑曹參判,金履喬爲弘文提學,申綽爲奉常正,趙璟鎭爲司成,金宅善爲新寧縣監,兼進善單吳熙常,分奉常主簿單金彦道,直長單金時衡,開城分敎官單李賢謙。
兵批,判書權常愼進,參判李志淵病,參議柳鎭澤病,參知李羲準入直,同副承旨李墷進。以朴宗柱爲副摠管,權璹爲同知,李謙會爲宣傳官,李義福·洪致福·金啓宅爲五衛將,朴宗球爲曹司衛將,李元榮·丁允祖爲昌德將,李寬奎爲宣傳官,韓百珩爲翊贊,洪瀷爲部將,金煐爲南兵使,柳民儉爲滿浦僉使,張持大爲加里浦僉使,李殷培爲蝟島僉使,朱南翊爲美錢僉使,金得麗爲梨浦萬戶,許潤爲長峰萬戶,同知單朴與曾,訓鍊僉正單吳致賢,護軍韓兢履·宋冕載·趙華錫·黃啓漢,副護軍李謙會,副司直李元八·姜世綸·崔致翼·李運恒·金商羽·尹尙烈·任天常·趙璟鎭·尹東壽·高廷鳳·金敎喜·李毅遠,副司果尹永僖·金銓·李若愚·洪學淵,竝單付。
傳于韓義運曰,發遣吏郞,諸執事淸齋與否,摘奸以來。
兵曹口傳政事,大護軍單李存秀。
以司諫朴齊聞,獻納鄭基善,掌令李允謙·金鐮,持平南履懋牌不進罷職傳旨,傳于李墷曰,只推。
以掌令李運恒再牌不進罷職傳旨,傳于李墷曰,只推。
趙晉和,以戶曹言啓曰,謹奉傳敎,延祜宮正堂內墻三間許頹圮處,改築吉日時,令日官孫行儉推擇,則來月初二日卯時爲吉云,以此日時擧行,何如?傳曰,允。
李墷,以兵曹言啓曰,景慕宮衛將朴興澄,文臣兼宣傳官嚴燾,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局哨官李勉學,身病甚重,勢難察任,改差,何如?傳曰,允。
持平金敎喜疏曰,伏以臣,伏奉除旨,以臣爲司憲府持平,第臣與大司憲臣魯敬,爲三寸叔姪,在法當遞,玆敢援例陳章,仰瀆崇嚴。伏乞聖明,俯垂鑑諒,照例遞改,以存公格,不勝幸甚。臣無任云云。省疏具悉。所請依施。
庚辰正月二十八日辰時,上御興政堂。別講入侍時,參贊官李光文,侍讀官李寅溥,持國朝寶鑑第二十一卷。檢討官尹豐烈,持國朝寶鑑第二十一卷。待敎徐憙淳,假注書李容敏,記事官朴永元·李憲球,以次進伏訖。上命開卷讀之。寅溥讀自五月命州府,止以爲式。上曰,下番讀之。豐烈讀自遣近侍,止上可之。上曰,文義陳之。寅溥曰,井田法,卽古聖王制民産之盛制,而三代以後,久廢不行,儒者所以恒歎也,我東壤地崎嶇,未易設行,故箕聖東來,始行此法於平壤,至今有遺制,今雖未能倣古行之,而正經界薄賦斂,卽井田之本意也,方今量田之擧,亶出於正經界薄賦斂之意。伏願殿下,各別申飭於各道方伯守宰,使聖人愛民力之至仁厚澤,得以下究焉。上曰,下番陳之。豐烈曰,宋朝諸賢及我東儒賢,竝躋祀於州府郡縣,列聖朝尊賢尙德之意,至矣盡矣,而至英廟朝,特加尊尙之道,命於經筵,顔·曾·思·孟及宋朝六賢,諱而不名,實盛德事也。伏願殿下,監法於崇儒尊道之謨,深加聖念焉。上命掩卷,仍命書傳敎曰,諸承旨持公事入侍。賤臣承命出傳,左承旨趙晉和,右承旨韓義運,同副承旨李墷追入進伏奏曰,各房無公事矣。上曰,入直玉堂,持羹墻錄入侍。出榻敎寅溥·豐烈承命出,各持羹墻錄第三卷,還入進伏。上命開卷讀之。寅溥讀自設弘文館,止以時觀省。上曰,下番讀之。豐烈讀自二年以藝文館,止自居正始。上曰,文義陳之。寅溥曰,成廟朝初行養老禮,斯禮也,卽三代聖王尊高年之盛制也,至如國有大耋,則有親臨問道之擧,而三代以後,寢廢不行矣,東漢明帝時,始行此禮,臨雝拜老,執經問難,至今傳之爲美事也。我聖祖,特設此禮於賢館者,卽挽回三代之意,而莫非後嗣王鑑法處也,伏願體念焉。上命掩卷,仍命玉堂先退。寅溥·豐烈退出。又命退,諸臣以次退出。
庚辰正月二十八日酉時,上御興政堂。召對入侍時,參贊官韓義運,侍讀官李寅溥,檢討官尹豐烈,待敎徐憙淳,假注書李容敏,記事官朴永元·李憲球,各持論語第三卷,以次進伏訖。上命開卷讀之。寅溥讀自子曰誰能,止斯道也。上曰,下番讀之。豐烈讀自子曰質勝文,止仁者壽。上曰,文義陳之。寅溥曰,此切實的當之訓也,道在日用常行之間,無處不在,無時不存,故中庸曰,道不可須臾離,又是明白坦易,人所易知,而非高遠難行之事,故孟子曰,道若大路然,雖以君道言之,王者體乾,乾道剛健奮發,故四時行焉,百物成焉。今殿下,處九五之位,伏願體天之道,於剛健奮發四箇字,省念焉。上命掩卷,仍命玉堂先退。寅溥·豐烈退出。又命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
藥房都提調南公轍,提調金履陽,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢此問安,竝爲仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
李墷啓曰,行大司憲金魯敬,掌令金鐮,持平南履懋牌招啓辭未下,執義吳熙常在外,掌令李允謙差祭,持平洪學淵未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
韓義運啓曰,明日傳香,禮房承旨當爲齋宿,而行都承旨洪奭周未肅拜,所當牌招,而拘於廳規,不得請牌,何以爲之?敢稟。傳曰,許遞,前望單子入之。
傳于韓義運曰,傳香承旨,馳詣宗廟·景慕宮,奉審摘奸,仍詣文廟·先農壇奉審摘奸以來。
傳于李墷曰,在院承旨入侍。
承旨前望單子入之,朴宗琦落點。
傳于韓義運曰,左副承旨李光文爲都承旨。
韓義運啓曰,新除授左副承旨朴宗琦,卽爲牌招,何如?傳曰,允。
傳于韓義運曰,留院公事入之。
韓義運啓曰,應敎·副應敎·校理一員,副校理一員未差,校理朴光錫,副校理姜世綸在外,修撰趙忠植,副修撰尹豐烈差祭,玉堂上下番俱空,事甚未安,修撰林顔喆,副修撰趙秀仁,竝卽牌招入直,何如?傳曰,允。
又啓曰,丹城縣監柳本藝,諫院則雖已署經,而憲府則掌令李允謙·金鐮,持平南履懋,旣有只推之命,與行大司憲金魯敬,一體牌招,以爲署經之地,何如?傳曰,一司除署經。
傳于韓義運曰,發遣吏郞,諸執事淸齋與否,摘奸以來。
以朴齊顔,爲景慕宮令。
兵曹,以朴宗柱爲禁軍別將。
以吏曹參議申在植牌不進罷職傳旨,傳于韓義運曰,只推。
以修撰林顔喆,副修撰趙秀仁牌不進罷職傳旨,傳于韓義運曰,只推。
韓義運,以侍講院言啓曰,新除授文學尹尙烈,時在公淸道大興地,書筵入番事緊,斯速乘馹上來事,下諭,何如?傳曰,允。
又以議政府領右相意啓曰,本府每於歲首,例有觀察使節度使薦,而左議政未差,臣等俱有故,限內不得議薦之意,敢啓。傳曰,知道。
李墷,以備邊司言啓曰,卽見公淸監司朴宗京狀啓,則備陳公州等二十六邑春後民勢轉窮之狀,仍以爲官鎭門聚點,特許停止事,請令廟堂稟旨分付矣。聚點旣異行操,戎務有難全闕,而湖西民情,到春益窮,一時勞費,實所矜悶,災邑之聚點竝停,亦多已例,依狀請許施,何如?傳曰,允。
又以禁衛營〈言〉啓曰,去夜四更量,幼學金啓泓,被捉於本營巡邏,而係是士子,依例移送秋曹之意,敢啓。傳曰,知道。
庚辰正月二十九日辰時,上御興政堂。藥房入診入侍時,都提調南公轍,提調金履陽,副提調李光文,記事官徐憙淳·朴永元·李憲球,以次進伏。醫官吳千根·李漢臣·李命運進伏楹外訖。公轍曰,春雨頻作,日候稍和,聖體,若何?上曰,一樣矣。公轍曰寢睡·水刺之節,何如?上曰,一樣矣。各殿宮氣候亦一樣矣。仍命曰,醫官診候,可也。千根等診候訖奏曰,左右三部調均矣。公轍曰,謹考前例,産室設廳後,當朔則三提調竝直本院矣,臣等自明日,依例竝直,領敦寧亦爲直宿於闕中,護軍金逌根,亦令別省記入直,待令醫官等,亦使之竝直擧行,何如?上曰,依爲之,三提調輪直別入直,待下敎爲之,可也。出擧條公轍曰,産室設廳後,當朔則有請診之例矣,明日中宮殿,醫官待令,診察脈候後,調補湯劑,議定以入甚好,故玆以仰達矣。上曰,依此爲之。公轍曰,中宮殿進御預備藥料,自明日當爲製入,故玆以仰達矣。上曰,唯。履陽曰,醫學入門刊役,今幾垂畢,而財力不足,無以廣布,校書館冊紙四千卷,區劃取用似好,故敢此仰達矣。上曰,唯。仍命退,諸臣以次退出。
庚辰正月二十九日午時,上御興政堂。在院承旨持公事入侍時,都承旨李光文,左承旨趙晉和,右副承旨金啓溫,同副承旨李墷,假注書李容敏,記事官朴永元·李憲球,待敎徐憙淳,以次進伏訖。上曰,公事奏之。墷曰,臣吏房代房,有公事二張矣。仍讀奏平安監司狀啓,宣川縣監南錫九到任事及工曹判書兼知經筵任希存三度呈辭。晉和曰,臣戶房有公事矣。讀奏全羅監司啓本珍島郡反庫事。光文曰,臣兵房有公事矣。讀奏公淸水使狀啓,舒川浦萬戶朴龍甲到任事。啓溫曰,臣刑房無公事矣。墷曰,臣工房及禮房代房無公事矣。上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
李墷啓曰,行大司憲金魯敬,掌令金鐮,持平南履懋,洪學淵未肅拜,執義吳熙常在外,掌令李允謙差祭,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
李光文啓曰,刑曹參判金啓河,除拜後過三日不爲出肅,依定式推考警責,仍卽牌招察任,何如?傳曰,允。
傳于韓義運曰,禮房承旨,馳詣社稷,奉審摘奸以來。
傳于李墷曰,留院公事入之。
韓義運啓曰,玉堂上下番俱空,事甚未安,修撰林顔喆,副修撰趙秀仁,旣有只推之命,竝更牌招入直,何如?傳曰,允。
以修撰林顔喆,副修撰趙秀仁牌不進罷職傳旨,傳于韓義運曰,只推。
韓義運啓曰,玉堂上下番俱空,事甚未安,修撰林顔喆,副修撰趙秀仁,旣有只推之命,與修撰趙忠植,副修撰尹豐烈,一體牌招,以爲推移入直之地,何如?傳曰,允。
韓義運,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
李墷,以刑曹言啓曰,因禁衛營啓辭,犯夜幼學金啓泓,移送秋曹事,命下矣。金啓泓,依更數笞五十收贖,放送之意,敢啓。傳曰,知道。
上在慶熙宮。停常參·經筵。
中宮殿,藥房口傳問安。答曰,知道。
朴宗琦啓曰,行大司憲金魯敬,掌令金鐮·李允謙,持平南履懋·洪學淵未肅拜,執義吳熙常在外,監察茶時之意,敢啓。傳曰,知道。
傳于李墷曰,諸承旨持公事入侍。
以修撰林顔喆,副修撰趙秀仁再牌不進罷職傳旨,傳于韓義運曰,只推,更爲牌招,違牌,勿爲呼望。
以修撰趙忠植,副修撰尹豐烈牌不進罷職傳旨,傳于韓義運曰,只推,更爲牌招,違牌,勿爲呼望。
傳于李墷曰,召對爲之。
傳于朴宗琦曰,別講爲之。
傳于金啓溫曰,水母寶艶,飯監姜忠植,有駭然之罪狀,萬萬痛駭,竝遠地減死定配,勿揀赦典。
韓義運啓曰,副修撰趙秀仁,特敎之下,謂有情勢,奉牌闕外,無意承膺,事體所在,誠極未安,從重推考,何如?傳曰,允。
韓義運,以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
韓義運啓曰,吏曹郞廳來言,新寧縣監金宅善,兩司俱未署經云。除在外外,未肅拜人員,竝卽牌招,以爲備員署經之地,何如?傳曰,允。
又啓曰,新寧縣監金宅善,憲府則雖已署經,諫院則行大司諫李龍秀,司諫朴齊聞,獻納鄭基善,正言金羽根牌不進,正言韓兢裕在外,無以備員署經,行大司諫李龍秀,更爲牌招,何如?傳曰,一司除署經。
大司憲金魯敬啓曰,臣言議風采,本不合於淸朝耳目之任,況此風憲之長,責任尤重,尤豈有一毫堪承之望,而署經有命,庚牌儼臨,義重叩謝,他不暇顧,不得不張皇出肅,而第臣於合啓中,有不可聯參者,在前如臣情地者,擧蒙體諒之恩,則今臣處義,宜無異同,以此情踪,何可一刻晏然於臺次乎?請命遞斥臣職。傳曰,依啓。
持平洪學淵啓曰,臣於日前,忝叨諫職,五字缺之義,獲蒙體諒之恩,持憲特點,旋下於卽應四字缺,除旨聯翩,含榮牀分,隨牌祗肅,以伸叩謝之忱,而第合啓之不可聯參,私義與前無異,以此情踪,何敢蹲冒於臺次乎?請命遞斥臣職。答曰,依啓。
李墷啓曰,今此庚辰年京外守令邊將薦擧單子,三百九十三張,依例捧入,而其中應薦不薦人,令該曹察推,何如?傳曰,允。
以司諫朴齊聞,獻納鄭基善,正言金羽根,掌令金鐮·李允謙,持平南履懋牌不進罷職傳旨,傳于金啓溫曰,只推。
李墷,以兵曹言啓曰,內禁衛將白海鎭,身病猝重,時日之內,萬無供職之望,呈狀乞遞,改差,何如?傳曰,允。
金啓溫,以刑曹言啓曰傳曰,水母寶艶,飯監姜忠植,有駭然之罪狀,萬萬痛駭,竝遠地減死定配,勿揀赦典事,命下矣。水母寶艶,慶尙道昌原府,飯監姜忠植,平安道泰川縣,竝遠地減死定配所,卽爲押送之意,敢啓。傳曰,知道。
修撰趙忠植疏曰,伏以臣母素患痰癖之症,方當換節之時,一倍添劇,委頓床褥,轉側須人,眞元凘鑠,食飮全却,臣方左右扶將,日事刀圭,離捨就直,萬無其望,適値僚員有故,豹直俱空,飭敎截嚴,牌望勿呼,顧臣情地,到此益窮,玆不得不趨詣朝房,疾聲呼籲於天地父母之前。伏乞聖慈,俯垂鑑諒,亟遞臣所帶之職,以便救護,仍治臣逋慢之罪,以昭法紀焉。臣無任云云。省疏具悉。爾其勿辭救護。
庚辰二月初二日辰時,上御興政堂。諸承旨持公事入侍時,都承旨李光文,左承旨趙晉和,左承旨韓義運,左副承旨朴宗琦,右副承旨金啓溫,同副承旨李墷,假注書李容敏,記事官朴永元·李憲球,待敎徐憙淳,以次進伏訖。上曰,公事陳之。光文曰,臣吏房有公事矣,仍讀奏黃海監司狀啓,守令年終七事成冊上送事。晉和曰,臣戶房無公事矣。義運曰,臣禮房無公事矣。墷曰,臣兵房無公事矣。宗琦曰,臣刑房有公事矣。仍讀奏公淸監司啓本罪人柳光春唐津縣到配事。啓溫曰,臣工房無公事矣。上命公事二張及成冊入之,親啓下各該曹。仍命閣臣先退,憙淳退出。又命退,承史以次退出。
庚辰二月初二日申時,上御興政堂。召對入侍時,參贊官李墷,檢討官林顔喆·尹豐烈,待敎徐憙淳,假注書李容敏,記事官朴永元·李憲球,各持論語第三卷,以次進伏訖。上命開卷讀之。顔喆,讀自子曰齊一變,止至於道。上曰,下番讀之。豐烈,讀自子曰觚不觚,止不可罔也。上曰,文義陳之。顔喆曰,一變至道之訓,以魯國猶存周公之法制,重禮敎崇信義,易至於道也,我東自列聖朝,崇尙禮義,儀文節目,燦然備具,小中華之稱,亶由是矣,今殿下誠能修明典禮,激勵頹俗,使先王之遺法,無至廢墜,則不待變而可以至於道矣,伏願深加體念焉。上命掩卷,仍命玉堂先退。顔喆·豐烈退出。又命退,諸臣以次退出。
庚辰二月初二日酉時,上御興政堂。別講入侍時,參贊官朴宗琦,檢討官林顔喆,持國朝寶鑑第二十一卷。檢討官尹豐烈,持國朝寶鑑第二十一卷。待敎徐憙淳,假注書李容敏,記事官朴永元·李憲球,以次進伏訖。上命開卷讀之。顔喆讀自上親書顯靈,止關王兩廟。上曰,文義陳之。顔喆曰,此特以關王顯靈,大有功於我東也,故親書顯靈昭德四字,揭之東·南廟壁,以表其崇報之意,此外別無可陳之文義矣。上命掩卷,仍命玉堂先退。顔喆·豐烈退出。又命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
韓義運啓曰,大司憲·持平一員未差,掌令金鐮·李允謙,持平南履懋未肅拜,執義吳熙常在外,監察茶時之意,敢啓。傳曰,知道。
又啓曰,右副承旨金啓溫,今日不爲仕進,卽爲牌招,何如?傳曰,允。
傳于韓義運曰,召對爲之。
傳于韓義運曰,別講爲之。
傳于朴宗琦曰,入直玉堂,持羹墻錄入侍。
備邊司薦望,以李墷爲東萊府使,韓象默爲濟州牧使。
韓義運啓曰,吏曹郞廳來言,承旨有闕政事,取稟。傳曰,前望單子入之,承旨前望單子入之,申絅落點。
韓義運啓曰,新除授承旨申絅,資是嘉善,都承旨李光文,乃是通政,座次有違格例,何以爲之?敢稟。傳曰,許遞,前望單子入之,承旨前望單子入之,韓兢履落點。
韓義運啓曰,新除授承旨韓兢履,資是嘉善,都承旨李光文,乃是通政,座次有違格例,何以爲之?敢稟。傳曰,許遞,前望單子入之,待下批,牌招察任。
承旨前望單子入之,申緯落點。
以右副承旨申緯牌不進罷職傳旨,傳于韓義運曰,許遞,前望單子入之,待下批,牌招察任,承旨前望單子入之,朴齊一落點。
以同副承旨朴齊一牌不進罷職傳旨,傳于韓義運曰,許遞,前望單子入之,承旨前望單子入之,金熙華落點。
韓義運啓曰,吏曹郞廳來言,臺諫有闕政事,取稟。傳曰,前望單子入之,臺諫前望單子入之,大司憲宋穉圭,持平朴齊明,落點。
朴宗琦啓曰,假注書李容敏,身病猝重,勢難察任,今姑改差,何如?傳曰,允。
李容敏改差,代以柳夏永爲假注書。
柳夏永有頉,代以柳基豐爲假注書。
柳基豐在外,代以申大膺爲假注書。
玉堂前望單子入之,應敎李潞,副應敎李羲肇,校理金敎喜,副校理洪學淵,副修撰朴升鉉,落點。
韓義運,以弘文館言啓曰,本館上番姑陞入直,事甚未安,新除授應敎李潞,副應敎李羲肇,校理金敎喜,副校理洪學淵,副修撰朴升鉉,竝卽牌招,以爲推移入直之地,何如?傳曰,允,違牌,勿爲呼望。
韓義運啓曰,副應敎李羲肇,副修撰朴升鉉,特敎之下,謂有情勢,奉牌闕外,無意承膺,事體所在,誠極未安,竝從重推考,何如?傳曰,允。
以右副承旨金啓溫牌不進罷職傳旨,傳于朴宗琦曰,只推。
朴宗琦,以義禁府言啓曰,保放罪人柳相奎,還囚照律,洪憲祖·宋宅俊,還囚議處以入之意,敢啓。傳曰,知道。
禁府啓目粘連,向前洪憲祖亦,莫重至近之地,羅卒起鬧作拏,而慢不禁飭,誠甚駭然是白如乎,雖是例差之假官,難逭其罪,以此照律,何如?判付啓,依允。又啓目粘連,向前宋宅俊亦,兵船之出送外洋,尙有其律是白去乙,致此漂失,罪實難恕,以此照律,何如?判付啓,依允。又啓目,巨濟前府使具載重原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又照目粘連,滿浦前僉使柳相奎矣本府議啓內,移貿穀價之立本取剩,至登道啓,揆以常法,誠極痛駭,不可以囚供之張皇發明有所容貸,以此照律,罪杖一百收贖,告身盡行追奪,流三千里定配,私罪奉敎依允爲旀,功減一等爲良如敎。朴宗琦,以義禁府言啓曰,時囚罪人柳相奎,杖一百收贖,告身盡行追奪,流三千里定配照律公事,判付內依允,功減一等事,命下矣。柳相奎,功減一等,杖一百收贖,告身盡行追奪,公淸道唐津縣興世驛,徒三年定配,而以議啓內辭意,具罪目依例發遣府書吏,押送配所,何如?傳曰,允。
庚辰二月初三日辰時,上御興政堂。召對入侍時,參贊官韓義運,檢校直閣李光文,檢討官林顔喆,尹豐烈,假注書李容敏,記事官朴永元·李憲球,各持論語第三卷,以次進伏訖。上命開卷讀之。顔喆讀自子曰君子博學,止天厭之。上曰,文義陳之。顔喆曰,博學以文之意,卽聖經賢傳諸子百家,無不博通,而自灑掃應對,以至治國平天下之道,得之於身心,行之於事爲者,不以禮約之,則終歸於汗漫之患矣,近日講筵日開,博學之聖工,固不勝欽仰,而若於約禮上留念,則尤有所實效,伏願以此體念焉。上命掩卷。義運曰,副修撰趙秀仁,謂有情勢,奉牌闕外,已至經宿,連加催促,無意變通,事體所在,誠極未安,推考,何如?上曰,許遞,與未差之代,前望單子入之,可也。命書傳敎曰,諸承旨,持公事入侍。賤臣承命出傳,左副承旨朴宗琦,同副承旨李墷,追入進伏。上命讀奏公事。光文曰,臣吏房有公事矣,仍讀奏全羅監司狀啓,興德縣監洪梡,樂安郡守趙建洙到任事。墷曰,臣代房戶房無公事矣。義運曰,臣禮房無公事矣。墷曰,臣軍士房有公事矣,仍讀奏黃海水使狀啓,椒島僉使朴宗默到任事。宗琦曰,臣推考房有公事矣,仍讀奏黃海監司啓本罪人趙明雲,安岳郡到配事。墷曰,臣代房工房無公事矣。上命公事三張入之,親啓下各該曹,上命玉堂先退,顔喆·豐烈退出。又命退,諸臣以次退出。
庚辰二月初三日午時,上御興政堂。別講入侍時,參贊官韓義運,檢校直閣李光文,檢討官林顔喆,持國朝寶鑑第二十一卷。檢討官尹豐烈,持國朝寶鑑第二十一卷。假注書李容敏,記事官朴永元·李憲球,以次進伏訖。上命開卷讀之。顔喆,讀自九月追奪趙泰耇,止進袖箚,上曰,文義陳之。顔喆曰,朴弼周,特命進秩爲冢宰之職,咨訪治道,酬酢如響,君臣際遇,於斯爲盛,而英廟朝五十年治化,寔由於上下情志之交孚也,伏願體念焉。上命掩卷,仍命玉堂先退,顔喆·豐烈退出。又命退,諸臣以次退出。
庚辰二月初三日酉時,上御興政堂。入直玉堂,持羹墻錄入侍時,參贊官朴宗琦,檢討官林顔喆,持羹墻錄第三卷。檢討官尹豐烈,持羹墻錄第三卷。待敎徐憙淳,假注書李容敏,記事官朴永元·李憲球,以次進伏訖。上命開卷讀之。顔喆讀自輿地勝覽成,止序之。上曰,文義陳之。顔喆曰,此撰成地誌之事,別無可陳之文義矣。上命掩卷,仍命玉堂先退。又命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
金熙華啓曰,行大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
韓義運啓曰,右副承旨金啓溫,今日不爲仕進,卽爲牌招,何如?傳曰,允。
傳于金熙華曰,召對爲之。
以右副承旨金啓溫牌不進罷職傳旨,傳于韓義運曰,許遞,前望單子入之,待下批,牌招察任。
承旨前望單子入之,李鍾運落點。
副應敎前望單子入之,朴台壽落點。
傳于李光文曰,別講爲之。
以江原監司徐鼎輔狀啓,平海郡民家失火事,傳于韓義運曰,聞甚矜惻,元恤典外,別加顧助事,分付。
傳于金熙華曰,別講爲之。
傳于韓義運曰,別講爲之。
韓義運,以吏曹言啓曰,今此各宮廟春享祭官中,時無職名人員,令該曹,口傳付軍職,何如?傳曰,允。
兵曹口傳政事,大護軍單金魯敬,副司果李禮延·嚴燾,竝單付。
韓義運,以吏曹言啓曰,因承政院啓辭,守令應薦不薦人員,令該曹察推事,允下矣,判中樞府事朴崙壽,行漢城判尹金在昌,行大護軍李書九·李好敏·李相璜·洪義浩,議政府右參贊李普天,行大護軍趙弘鎭·白師誾,行護軍金銑·尹序東·洪奭周·宋冕載·嚴耆·申在明·申絢,前承旨申絅,行護軍朴宗柱,咸鏡南道兵馬節度使金煐,敦寧府都正洪宅夏,禮曹參議柳台佐,俱爲應薦而不薦,竝依法典推考警責,何如?傳曰,允。
金熙華,以兵曹言啓曰,因承政院啓辭,邊將應薦不薦人,令該曹察推事,允下矣。行吏曹判書李肇源,議政府右參贊李普天,行漢城府判尹金在昌,判中樞府事朴崙壽,知中樞府事李書九·李相璜,行大護軍李好敏·洪義浩·趙弘鎭·白師誾,行護軍金銑·洪奭周·尹序東·嚴耆·申在明·宋冕載·申絢·朴宗柱·申絅,南兵使金煐,禮曹參議柳台佐,敦寧都正洪宅夏,俱爲應薦而不薦,竝依法典推考警責,何如?傳曰,允。
又以兵曹言啓曰,今月初七日,一內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以李榏爲內禁將。
金熙華,以兵曹言啓曰,同知中樞府事權璹,昌德宮衛將丁允祖,俱以病難供職,呈狀乞遞,五衛將洪致復,除授在外,上來無期,竝改差,何如?傳曰,允。
禁府啓目粘連,向前具載重亦,戰船新造,纔爲三載,而遇風觸嶼,致此限內傷敗是白如乎,監造守令之勘罪,自是常憲,以此照律,何如?判付啓,依允。又照目粘連,義禁府考喧都事洪憲祖矣本府議啓內,莫嚴至近之地,羅卒起鬧作挐,而慢不禁飭,誠甚駭然是白如乎,雖是例差之假官,難逭其罪,以此照律,罪笞四十收贖,附過還職,私罪奉敎依允爲旀,功減一等爲良如敎。又照目粘連,龍媒鎭前僉使宋宅俊矣本府議啓內,兵船之出送外洋,當有其律是白去乙,致此漂失,罪實難恕,以此照律,罪杖一百收贖,告身盡行追奪,充軍私罪奉敎依允爲旀,功減一等爲良如敎。
行判中樞府事金載瓚疏曰,伏以臣於目下情理,有切己切悲者,不得不趁期躬往,以伸至情,而地是坡山,未滿百里,無過三宿當還,不敢貽弊馹路,竊欲從便往來,特垂鑑諒,仍賜恩暇,不勝幸甚。取進止。答曰,省箚具悉卿懇。所請依施。仍傳于韓義運曰,此批答,遣史官,傳諭于金判府事。
副修撰朴升鉉疏曰,伏以臣,蓬纍之賤也,樗櫟之散也,微官冗散,尙懼不堪,榮觀華膴,固非始望,迺於瀛選之初,遭罹奇怪,金華一步,鐵限萬重,不唯臣自言,抑亦同朝之所共見諒,而聖明亦必俯燭矣。臣於昨夏疏籲,悉陳無餘,今不敢覼縷,而迺者恩除特侈,庚牌踵臨,繼而有勿呼望之命,臣誠情窮勢蹙,惶懍轉甚,泥首朝房,以至經宿,逋慢之罪,靡所容措。且臣有偏母,年衰病痼,長委床笫,神識凜綴,近因日候之不調,又添痞滯之症,食飮專却,轉側須人,臣本孤子,又鮮兄弟,非臣在傍,無以調護,而進不得冒沒而承膺,退不能安意而扶將,旣虧臣分,又曠子職,跼高蹐厚,此何人斯?玆敢仰首呼籲於仁覆之天。伏願聖慈,俯垂矜惻,諒臣艮限之情,察臣離側之私,亟命鐫改臣職,俾臣得以將護病母,以靖私義焉。臣無任云云。省疏具悉。爾其勿辭救護。
庚辰二月初四日辰時,上御興政堂。召對入侍時,參贊官金熙華,侍讀官洪學淵,檢討官尹豐烈,待敎徐憙淳,假注書申大膺,記事官朴永元·李憲球,各持論語第三卷,以次進伏訖。上命開卷讀之。學淵讀自子曰中庸之爲德也,止何有於我哉。上曰,文義陳之。學淵曰,中庸之德,乃堯·舜之心法,卽允執厥中也,中字之義,是不偏不倚不高不下也,帝王治法,不出於中之一字,殿下立天下之大本,行天下之達道,於中字上,伏願留念焉。上命掩卷,仍命書傳敎曰,諸承旨,持公事入侍。賤臣承命出傳,右承旨韓義運,追入進伏,上曰,公事奏之。義運曰,各房無公事矣。義運曰,副應敎李羲肇,謂有情勢,奉牌闕外,已至經宿,連加催促,無意變動,事體所在,誠極未安,從重推考,何如?上曰,許遞,前望單子入之,可也。出擧條上曰,入直玉堂,持羹墻錄入侍。出榻敎學淵·豐烈出去,持羹墻錄第三卷,追入進伏。上命開卷讀之。學淵讀自命選四品,止遂以湜爲司成。上曰,文義陳之。學淵曰,用人之道,卽朝家之急先務也,周室之盛治,亶由於濟濟多士,爲國之楨幹,則今此下敎,不勝欽仰,今科擧擇人,必於孝廉賢良,可以致治,伏願殿下,留念焉。上命掩卷,仍命玉堂先退,學淵·豐烈退出。又命退,諸臣以次退出。
庚辰二月初四日午時,上御興政堂。別講入侍時,參贊官李光文,侍讀官洪學淵,持國朝寶鑑第二十一卷。檢討官尹豐烈,持國朝寶鑑第二十一卷。待敎徐憙淳,假注書申大膺,記事官朴永元·李憲球,以次進伏訖。上命開卷讀之。學淵,讀自先正辛壬諸賊罪,止諱疾之論所由始也。上曰,文義陳之。學淵曰,刑政者,人君制治之具,而最有所審愼者也,今此會,當與大臣熟議處之之聖敎,審愼之德意,溢於辭表,不勝欽仰萬萬,而且君臣一堂,酬酢如響,都兪吁咈,唐虞盛際,如復覩焉,伏願審愼之意,留念焉。上命掩卷。學淵曰,新除授副應敎朴台壽,牌招察任,何如?上曰,依爲之。出擧條仍命玉堂先退,學淵·豐烈退出。又命退,諸臣以次退出。
庚辰二月初四日午時,上御興政堂。別講入侍時,參贊官金熙華,侍讀官洪學淵,持國朝寶鑑第二十一卷。檢討官尹豐烈,持國朝寶鑑第二十一卷。待敎徐憙淳,假注書申大膺,記事官朴永元·李憲球,以次進伏訖。上命開卷讀之。學淵讀自請鳳輝追奪官爵,止書賜故奉朝賀崔奎瑞之意也。上曰,文義陳之。學淵曰,此篇卽俄筵仰奏,而更別無可陳之文義矣。上命掩卷,仍命玉堂先退,學淵·豐烈退出。又命退,諸臣以次退出。
庚辰二月初四日酉時,上御興政堂。別講入侍時,參贊官韓義運,侍讀官洪學淵,持國朝寶鑑第二十一卷。檢討官尹豐烈,持國朝寶鑑第二十一卷。待敎徐憙淳,假注書申大膺,記事官朴永元·李憲球,以次進伏訖。上命開卷讀之。學淵讀自遣承旨祗祭于鰲城府院君,止今兵曹佐郞權萬云。上曰,文義陳之。學淵曰,鰲城君李恒福,當壬辰之亂,其討平之功,報效之誠,史不勝書矣,今此祗祭之處分,特施奬忠褒功之盛德,在於今日,所當愈久欽仰者也,伏願殿下,於此體念焉。上命掩卷,仍命玉堂先退,學淵·豐烈退出。又命退,諸臣以次退出。
上在慶熙宮。停常參·經筵。
中宮殿·藥房,口傳問安。答曰,知道。
藥房都提調南公轍,提調金履陽,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢此問安,竝爲仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
金熙華啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
韓義運啓曰,左副承旨朴宗琦,今日不爲仕進,卽爲牌招,何如?傳曰,許遞,前望單子入之。
承旨前望單子入之,李翊會落點。
傳于韓義運曰,召對爲之。
以同副承旨李翊會牌不進罷職傳旨,傳于韓義運曰,許遞,前望單子入之。
承旨前望單子入之,朴宗琦落點。
韓義運啓曰,新除授左副承旨朴宗琦,卽爲牌招,何如?傳曰,允。
傳于金熙華曰,別講爲之。
以左副承旨朴宗琦牌不進罷職傳旨,傳于韓義運曰,許遞,前望單子入之。
承旨前望單子入之,李羲準落點。
傳于韓義運曰,別講爲之。
傳于韓義運曰,政官牌招開政。
傳于韓義運曰,日前批旨,悉已昭晳無餘,在重臣,宜無更引,而尙不肅命何也?吏曹判書李肇源,嚴飭上來。
韓義運,以吏批言啓曰,獒樹道察訪盧尙羲,除拜過限未肅拜,依例改差,何如?傳曰,允。
有政。吏批,行判書李肇源在外未肅拜,參判徐能輔進,參議申在植牌不進,右承旨韓義運進。啓曰,判書李肇源在外未肅拜,參議申在植牌招不進,小臣獨政未安,何以爲之?敢稟。傳曰,仍爲之。以洪羲俊爲兵曹參知,李翊會爲工曹參議,趙弘鎭·李勉昇爲兼同經筵,李愚在爲同義禁,朴獜錫爲昭顯墓守衛官,許煜爲懿昭墓守衛官,尹宗鉉爲獒樹察訪,兼祭酒單宋穉圭,濟州牧使單韓象默,東萊府使單李墷。
兵批,判書權常愼進,參判李志淵病,參議柳鎭澤入直,參知未差,左副承旨金熙華進。啓曰,公淸兵使,今當差出,而擬望之人乏少,他道水使及守令,竝擬,何如?傳曰,允。以金魯敬爲知中樞,曺命楫爲同中樞,李宜福爲僉中樞,沈能俊爲宣傳官,金翼行爲五衛將,羅文周爲昌德將,李夢翼爲景福將,張忠汲爲左捕從,李顯䕫爲都摠都事,李大亨爲守門將,柳漢源爲公淸兵使,同知單洪致福,僉知三單朴宗球·李義福·金啓宅,護軍洪奭周·韓兢履·申絅·鄭宅升,副護軍申緯·朴齊一·金啓溫·李翊會·李若洙·朴綺壽·朴宗琦·趙義鎭,副司直李羲肇,副司果趙秀仁。
傳于韓義運曰,見窠,皆令差出。
韓義運,以吏曹言啓曰,公淸道都事蔡定永呈狀內,矣身,素患痰癖之症添劇,萬無時日之內,赴任之望,卽速入啓遞改云。其身病旣如是沈重,則有難强令往赴,今姑改差,何如?傳曰,允。
吏批。再政。以金就强爲公淸都事,兵曹參議單洪羲俊,參知單柳鎭澤,知經筵單趙弘鎭,同經筵單權常愼,奉常副奉事單趙相玉。
兵批。再政。啓曰,黃海水使今當差出,而擬望之人乏少,未準朔禁軍將,竝擬,何如?傳曰,允。以具廷鉉爲宣傳官,申性浩爲訓鍊主簿,李榏爲黃海水使。
吏批。三政。以盧尙默爲奉常主簿,瓮津府使單李榏。
兵批。三政。以白泳鎭爲內禁將,申錫朋爲訓鍊僉正,洪㯳爲宣傳官。
傳于金熙華曰,入直玉堂,持羹墻錄入侍。
以吏曹參議申在植牌不進罷職傳旨,傳于韓義運曰,只推。
韓義運,以宣惠廳言啓曰,前牧使尹聲大,本廳郞廳啓下矣,本廳方多擧行之事,令該曹,口傳付軍職,以爲冠帶常仕之地,何如?傳曰,允。
兵曹口傳政事,副司果單尹聲大。
金熙華,以義禁府言啓曰,時囚罪人宋宅俊,杖一百收贖,告身盡行追奪,充軍照律公事判付內,依允,功減一等事,命下矣。大典通編罪犯准計條有曰,充軍准杖一百徒三年,宋宅俊,功減一等,杖九十收贖,告身盡行追奪,江原道春川府原昌驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,京畿監司趙鍾永狀啓內,坡州前牧使李春熙罪狀,令攸司,拿問重勘事,啓下矣。李春熙,今方待命,拿囚之意,敢啓。傳曰,知道。
庚辰二月初五日辰時,上御興政堂。藥房入診,召對同爲入侍時,都提調南公轍,提調金履陽,副提調李光文,參贊官韓義運,侍讀官洪學淵,檢討官尹豐烈,待敎徐憙淳,假注書申大膺,記事官朴永元·李憲球,各持論語第三卷,以次進伏。醫官吳千根·李漢臣·金殷相,進伏楹外訖。公轍曰,近日日氣穩和,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,嘉順宮氣候,何如?上曰,各宮一樣矣。仍命醫官入診,千根等,以次診候訖,退伏奏曰,脈候左右三部調均矣。履陽曰,臣於再昨年,待罪兵曹時,因宣傳官薦之違越格例,不叶公議,以全薦勿施之意,草記蒙允矣,第於其中,亦不無混入齎菀之歎,分付該廳,使之一循公議,卽爲復薦,何如?上曰,依爲之。出擧條上命藥房先退,公轍等退出。義運曰,新除授承旨李翊會,牌招察任,何如?上曰,依爲之。出擧條上命開卷讀之。學淵讀自子曰德之不修,止可以無大過矣。上曰,文義陳之。學淵曰,德必修學必講,見善能徙,改過不吝,此四者乃聖人日新之工,而論其爲學輕重,則德必修學必講,爲第一,語其次第,則修德爲第一件事,故大學三綱領中,以明明德爲首,新民止善爲次第件事。伏願殿下,以誠意正心,爲明明德之,要而每於修德上,深加體念焉。上命掩卷,仍命書傳敎曰,諸承旨持公事入侍。賤臣承命出傳,都承旨李光文,左副承旨金熙華,追入進伏。上曰,公事奏之。光文曰,各房無公事矣,進御加味健脾湯,自明日一貼式煎入事。出榻敎王大妃殿進御加味君子湯,自今日停止,加味蔘蘇飮三貼製入事。出榻敎仍命玉堂先退,學淵·豐烈退出。又命退,諸臣以次退出。
庚辰二月初五日辰時,上御興政堂。別講入侍時,參贊官金熙華,侍讀官洪學淵,持國朝寶鑑第二十一卷。檢討官尹豐烈,持國朝寶鑑第二十一卷。待敎徐憙淳,假注書申大膺,記事官朴永元·李憲球,以次進伏訖。上命開卷讀之。學淵讀自上曰萬無乃,止不一乃止。上曰,文義陳之。學淵曰,大學衍義,非但有益於講學,於治國經綸之道,亦多有益,自我列聖朝,曾所講學。伏願殿下,萬機之暇,克加講學,則於治平之道,大有補焉,以此體念焉。上命掩卷,仍命玉堂先退,學淵·豐烈退出。又命退,諸臣以次退出。
庚辰二月初五日午時,上御興政堂。別講入侍時,參贊官韓義運,侍讀官洪學淵,持國朝寶鑑第二十一卷。檢討官林顔喆,持國朝寶鑑第二十一卷。待敎徐憙淳,假注書申大膺,記事官朴永元·李憲球,以次進伏訖。上命開卷讀之。學淵讀自冬十二月關西饑,止刊印以進。上曰,文義陳之。學淵曰,淮陽府以下事,卽東國之邦鎭,大抵建國之道,不可無防鎭,然孟子曰,地利不如人和,必人心和洽,然後可以致治,防鎭亦次第件事。伏願殿下,以憂民之道,每留念焉。上命掩卷。仍命書傳敎曰,在院承旨,持公事入侍。出榻敎賤臣承命出傳,都承旨李光文,左副承旨金熙華,追入進伏。上曰,公事奏之。光文曰,臣吏房有公事矣,讀奏吏曹草記,公淸道都事蔡定永改差事。義運曰,臣禮房有公事矣,讀奏咸鏡監司狀啓咸興本宮正殿修改事。熙華曰,臣推考房無公事,而代房戶房軍士房工房,亦無公事矣。上命玉堂先退,學淵等退出。又命退,諸臣以次退出,
庚辰二月初五日酉時,上御興政堂。入直玉堂,持羹墻錄入侍時,左副承旨金熙華,副校理洪學淵,持羹墻錄第三卷。修撰林顔喆,持羹墻錄第三卷。待敎徐憙淳,假注書申大膺,記事官朴永元·李憲球,以次進伏訖。上命開卷讀之。學淵讀自趙光祖被謫,止得人最盛云。上曰,文義陳之。學淵曰,大司成尹倬,以疾解官時,太學儒生,上疏願留,尊師重道,乃至如此,則其奬勸之力可知,而士子首善之行,亦可嘉尙,惟我列聖朝培養士氣,以致菁莪之化,在今後世,所當欽仰。伏願殿下,於學校養士之道,另加體念焉。上命掩卷,仍命玉堂先退,學淵·顔喆退出。仍命書傳敎曰,坐直承旨入侍。出榻敎賤臣承命出傳,右承旨韓義運,追入進伏。上曰,公事奏之。義運曰,各房無公事矣。仍命閣臣先退,憙淳退出。又命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
李羲準啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房提調·副提調持湯劑來待矣。傳曰,封入。
韓義運啓曰,同副承旨李鍾運,今日不爲仕進,卽爲牌招,何如?傳曰,許遞,前望單子入之。
承旨前望單子入之,朴齊一落點。
傳于李光文曰,召對爲之。
韓義運啓曰,肅謝法意,何等審愼,而載寧郡守金元根,旣呈肅單,不爲入來,事甚未安,原單子勿施,所當重勘,而本院請推之外,無他可施之罰,何以爲之?敢稟。傳曰,從重推考。
傳于韓義運曰,留院公事入之。
韓義運啓曰,副校理洪學淵,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于李羲準曰,別講爲之。
傳于韓義運曰,發遣吏郞,諸執事淸齋與否,摘奸以來。
兵曹口傳政事,副司果單洪佑爕。
韓義運,以弘文館言啓曰,本館上番闕直,事甚未安,副應敎朴台壽,校理朴光錫,副校理姜世綸在外,應敎李潞,校理金敎喜,竝卽牌招,以爲推移入直之地,何如?傳曰,允。
朴齊一,以左邊捕盜廳言啓曰,本廳兼從事官李顯夔,身病猝重,勢難察任,改差,何如?傳曰,允。
禁府啓目,坡州前牧使李春熙原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編議處,何如?判付啓,依允。又照目粘連,巨濟前府使具載重矣本府議啓內,戰船新造,纔爲三載,而遇風觸嶼,致此傷破是白如乎,監造守令之勘罪,自是常憲,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。
領議政徐龍輔疏曰,伏以臣,再控瀝血之懇,未蒙體諒之恩,徊徨踧踖,靡所容措。所下聖批,首尾百有餘言,而言言懇惻,句句鄭重,臣非木石,寧不知感?就其中非但卿之進退無據,在予是誠何心兩句,尤屬肯䋜要旨,臣請以是仰復焉。臣蟄縮畎畝,十有四年矣。迺聖上,徒紀舊日之簪履,未燭邇來之癃朽,曲費造化,過加恩禮,前後敦勉,迥超常格,臣於是,情窮勢迫,心竊以爲身旣積年處外,狗馬賤疾,無由自達於容光之照。且聖上之禮遇,至此之極,而不思所以變動,則實非臣子之道理,遂乃拚棄性命,匍匐登途,一以伸叨謝恩命之義,一以爲仰暴情實之計,而忍病冒恥,伴食中書,荏苒之間,天星一周,漸至膏肓之難醫,任他機務之委積,譬如老牛之百鞭不起,無復可望於服箱之勞矣,至於當退之義,傳記所訓,非止一端,陳力就列,不能者止,年衰則止,有病則止,有一於此,尙不可冒蹲,況臣兼此三者乎?以此言之,其進也爲暴其難强也,其退也未可謂無據矣,乃若聖上所以處臣者,則有之,前日之召之也,在於未見臣之前,今日之許之也,在於旣見臣之後,當其未見也,念其舊而召之,及其旣見也,憫其病而許之,然則召之也許之也,各有攸當,生成之恩,曲遂萬物,銷刻之嫌,無損盛德,夫豈敢以一節之管見,仰窺大聖人造化之權也哉?愚臣之自初仰望於我殿下者,果如此,故旣出則竊幸聖鑑之親見吾身,乞退則復企體諒之不俟終日矣。今焉一疏再疏,天聽愈邈,此亦臣命卒之秋也,雖然人欲天從,亶由精誠之孚感,天工人代,豈容庶物之瘝曠?玆敢不避煩瀆,申暴前懇。伏乞聖慈,俯賜鑑諒,亟許免副,以幸國家,以安私心,不勝幸甚。臣無任云云。答曰,省疏具悉卿懇。前批之後,謂卿幡然改圖,巽章又至,深媿予誠意之未孚,噫,予之待卿,以實不以文,非謂卿無病也,謂卿雖病,爲予强之也,苟可以許卿,何待再三辭乎?再三而不許,則予心可質,卿不聞古者人主人留客之語乎?古人得此於君,不敢告去,卿今得此於予,而不爲勉承,君臣相感之意安在?卿無困予,以損事體,益勉盡瘁之義,弼予小子。仍傳于韓義運曰,此批答,遣史官傳諭于領議政。
庚辰二月初六日辰時,上御興政堂。召對,在院承旨同爲入侍時,參贊官李光文,侍讀官洪學淵,檢討官林顔喆,待敎徐憙淳,假注書申大膺,記事官朴永元·李憲球,各持論語第三卷。左承旨趙晉和,右承旨韓義運,左副承旨金熙華,右副承旨李羲準,以次進伏訖。上命開卷讀之。學淵讀,自子所雅言止難乎有恒矣。上曰,文義陳之。學淵曰,禮者天理之節文,人事之儀則也,日用云爲,皆出於禮,則於治國之道,禮莫重焉,故周禮,以五禮爲重,傳曰,禮治則治,禮亂則亂,今此子所雅言詩·書·禮三者中禮字上,獨言執字,可見其重大之義矣。在於聖學,何事不重大,而至於禮,尤有所別焉。伏望澄省而留念焉。上命掩卷,仍命公事奏之。光文曰,臣吏房有公事矣。讀奏弼善李東煥再度呈辭。晉和曰,臣戶方無公事矣。義運曰,臣禮房無公事矣。熙華曰,臣推考房無公事矣。羲準曰,臣軍士房有公事矣。讀奏平安兵使狀啓伐登萬戶趙逵昇到任事。晉和曰,臣工房代房無公事矣。光文曰,新除授同副承旨朴齊一,卽爲牌招察任,何如?上曰,依爲之。出擧條仍命玉堂先退,學淵等退出。又命閣臣先退,憙淳退出。又命退,承史以次退出。
庚辰二月初六日午時,上御興政堂。別講入侍時,參贊官李羲準,檢討官尹豐烈持國朝寶鑑第二十一卷。待敎徐憙淳,假注書申大膺,記事官朴永元·李憲球,以次進伏訖。上命開卷讀之。豐烈讀自慶尙右兵使,止送本營藏之。上曰,文義陳之。豐烈曰,彰烈祠致祭,崔慶會後孫錄用事,非但褒忠奬節之聖意,有所欽仰,親覽古印之皇朝年號,愴然興感,有以見匪風下泉之寓慕於此矣,此等處,益加體認焉。上命掩卷,仍命玉堂先退,豐烈退出。又命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
李光文啓曰,藥房副提調,持湯劑來待矣。傳曰,封入。
進御加味健脾湯,自明日停止事,榻前下敎,王大妃殿進御加味參蘇飮,前方中加黃芩五分,二貼製入事,榻前下敎。
金熙華啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
傳于韓義運曰,禮房承旨,馳詣受香諸處,奉審摘奸以來。
朴齊一啓曰,來十一日朝參日次矣,敢稟。傳曰,停。
韓義運啓曰,來十一日輪對日次矣,敢稟。傳曰,當次人受點,後日次來待。
韓義運啓曰,同義禁李愚在,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。兵曹參議洪羲俊,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于韓義運曰,留院公事入之。
韓義運啓曰,卽者禮曹郞廳來言,宗廟·永寧殿·永禧殿,春奉審時,本曹判書,例爲進參,而新除授判書李魯益在外,無以進參,次堂例不得擧行云,何以爲之?敢稟。傳曰,許遞,前望單子入之。
禮曹判書前望單子入之,金魯敬落點。
韓義運啓曰,副應敎朴台壽,校理朴光錫,副校理姜世綸在外,副校理洪學淵受由,副修撰尹豐烈差祭,應敎李潞,校理金敎喜牌不進,玉堂上下番俱空,事甚未安,修撰趙忠植·林顔喆,副修撰朴升鉉,竝卽牌招,以爲推移入直之地,何如?傳曰,允,違牌人只推,更爲牌招。
以應敎李潞,校理金敎喜牌不進罷職傳旨,傳于韓義運曰,只推,更爲牌招。
傳于韓義運曰,吏曹判書前望單子入之。
傳于韓義運曰,發遣吏郞,諸執事淸齋與否,摘奸以來。
兵曹口傳政事,以具載哲爲左捕廳從事官,
朴齊一,以兵曹言啓曰,羽林衛將朴與曾,身病猝重,無望供職,呈狀乞遞,改差,何如?傳曰,允。
永明尉洪顯周疏曰,伏以臣於月前,猥陳病狀,特蒙先農壇獻官改付標之恩,含戴眷私,任便調將,而乃其悚蹙之心,則亦不敢一日自弛於床玆呻楚之中矣,際又南壇享帖,以臣名塡來,臣若粗可蠢動,何敢更煩控籲?而第臣不存少愈之戒,重添觸風之祟,遍身如烘,百骸俱疼,目下涔涔之形,殆有倍於往日,達夜展轉,欲起還仆,仰首鳴號,誠非得已,而一望之內,再瀆宸聽,僭越之罪,尤無所逃。伏乞聖慈,特許付標,俾重享事,仍治臣屢瀆之罪,以肅朝綱焉。臣無任云云。答曰,省疏具悉卿懇。疏辭許令該曹改付標。仍傳于韓義運曰,此批答,遣史官,傳諭于永明尉。
吏曹判書李肇源疏曰,伏以臣,頃從縣道,猥申控辭,區區情實,庶幾天日之所照燭,而恩批之下,一兪尙靳,臣心到此,惶隘轉甚,泯默徊徨,亦已有日,及夫飭敎繼降,辭旨諄復,伏地震越,尤難容措,欲冒膺乎,則株守之所不忍拚棄也,欲逋慢乎則分義之所不敢自安也。抑臣聞之,古人曰,君臣之分,雖極截然,其相與之深,恩義兼備,寬容盡下,不强其所不可,君之仁也,守義自伸,不苟於從其令,臣之貞也,二者各盡其道,而上下始乃交孚,此所謂禮之善物也。臣嘗誦服斯語,以爲爲人臣者立朝藉手之一大義諦,而亦自以食芹之美,敢欲一獻於聖明矣,然則只有强聒屢瀆,不得請則不知止者,似不至於僭越之爲罪,而以我殿下禮使群工之聖德,終有以惻然矜諒,上而不失其仁,下而必得其貞,則斯豈非當世之美事,而臣主俱榮者乎?顧臣難冒之狀,前疏已暴之矣,必遞之義,國人皆知之矣,今無煩更陳,而乃使重任,委棄草莽,曠日相持,俾臣進退之際,將未免藩羊之觸,臣之狼貝顚躓,固無足恤,雖厮役皁隷之賤,孰不爲朝家竊議而惜之哉?臣於是,雖欲冒人譏笑,靦然趨造,亦未忍以一身去就,爲殿下擧措之大欠闕也,重以素患痰祟,近益癃痼,滯極而痞,痞則必結,或內攻乎胸膈而神息爲之弦急,或外達乎肢體而運用失其便利,甚則房闥之中,待人扶將,雖當少歇之時,階庭之內,或杖而後行,近又腫脚流毒,刀圭罔效,衰齡筋骸,實難自持,病與歲加,氣隨病殘,固理之常,假令臣無他可引之事,以若癃醜,無望驅策,矧玆目下之大防,誠萬萬不可弁髦者乎?伏願聖明,深軫體下之情,曲加好生之德,卽許臣鐫改,得以退全微諒,保存餘喘,不勝幸甚。臣無任云云。答曰,省疏具悉。所懇如此,一向强迫,亦非禮使之意,本職今姑許遞,
上在慶熙宮。停常參·經筵。
中宮殿,藥房口傳問安。答曰,知道。
金熙華啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
傳于韓義運曰,禮房承旨,馳詣景慕宮,奉審摘奸以來。
以應敎李潞,校理金敎喜再牌不進罷職傳旨,傳于韓義運曰,只推。
以修撰趙忠植·林顔喆,副修撰朴升鉉牌不進罷職傳旨,傳于韓義運曰,只推。
韓義運啓曰,玉堂上下番俱空,已至徑宿,事甚未安,應敎李潞,校理金敎喜,修撰趙忠植·林顔喆,副修撰朴升鉉,旣有只推之命,與副修撰尹豐烈,一體牌招,以爲推移入直之地,何如?傳曰,允,違牌,勿爲呼望。
又啓曰,卽者副修撰朴升鉉,特敎之下,謂有情勢,奉牌闕外,終不承膺,事體所在,誠極未安,從重推考,何如?傳曰,允。
又啓曰,事變假注書文致中,身病猝重,勢難察任,今姑改差,何如?傳曰,允。
文致中改差,代以安允璟爲事變假注書。
注書徐憙淳病,代以鄭知容爲假注書。
傳于韓義運曰,發遣吏郞,諸執事淸齋與否,摘奸以來。
吏曹判書前望單子入之,李相璜落點。
兵曹口傳政事,大護軍單李魯益。
韓義運,以奎章閣言啓曰,景慕宮望廟樓,今春大奉審,臣憙淳,與本宮提調金履陽,進詣擧行,而日氣陰濕,展奉奉審,不得爲之,閤內奉審無頉之意,敢啓。傳曰,知道。
漢城判尹金在昌疏曰,伏以臣,見差風雲雷雨祭初獻官,義當竭蹶出齋,而偶於前夜,步履不審,遂犯下堂之戒,驚血流注於脚部,頃刻之間,浮高酸痛,轉側須人,作一籧篨,跨馬陪香,初非可論,玆敢疾聲呼籲。伏願聖上,亟命該曹,付標享官,仍治臣瀆擾之罪,以昭法紀,不勝幸甚。臣無任云云。答曰,省疏具悉。疏辭,許令該曹改付標。
上在慶熙宮。停常參·經筵。
中宮殿,藥房口傳問安。答曰,知道。
王大妃殿進御加味蔘蘇飮,依前方二貼煎入事,榻前下敎。
金熙華啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
傳于韓義運曰,禮房承旨·同副承旨,分詣受香諸處,奉審摘奸以來。
鄭知容有頉,代以柳榮河爲假注書。
李羲準啓曰,副修撰朴升鉉,謂有情勢,奉牌闕外,已至經宿,連加催促,無意變動,事體道理,俱極未安,從重推考,何如?傳曰,允。
韓義運啓曰,臣承命馳詣南壇,壇上神位版奉審,則無頉,祭物·祭器·祭井看審則精潔,諸執事進排官·佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事進排官摘奸則無頉,還詣南壇享所,待將事還奉神位版後,仍爲復命之意,敢啓。傳曰,知道。
李羲準,以都摠府言啓曰,副摠管朴蓍壽,以漢城府右尹,本府坐起,晝仕出去之意,敢啓。傳曰,知道。
朴齊一,以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成趙璟鎭未肅拜,直講未差,典籍洪晩燮,方以入直,身病猝重,呈旬出去,時無入直之員,以他郞官,姑爲代直,何如?傳曰,允。
金熙華,以義禁府言啓曰,卽接月令醫官洪得運手本,則時囚罪人李春熙,屢日滯囚之餘,猝得挾食,達夜苦痛,食飮全却,眞元大脫,氣息奄奄,實有難保之慮云。罪人病勢危重,則一邊保放,一邊草記,曾有定式矣。李春熙姑爲保放之意,敢啓。傳曰,知道。
副修撰朴升鉉疏曰,伏以臣,猥控情實,未蒙體諒,徊徨震惕,不省所喩,迺者庚牌儼臨,飭敎繼降,而艮限莫越,母病又劇,情窮勢迫,實涉罔措,臣之偏母,年旣晼晩,疾病侵尋,目今痞滯之祟,復添痰眩之症,飮啖全廢,轉側須人,神食凜綴,日甚一日,而臣則經宿奉牌,泥首朝房,藥餌之節,無以療治,起居之際,又難扶將,旣不敢壞毁廉防而冒膺恩命,又不能定省晨夕而調護親疾,情悰危苦,方寸煎熬,玆敢冒入文字,疾聲仰籲。伏乞天地父母,俯垂矜諒,亟賜鐫改,以便將護,以靖私義,仍治臣瀆擾之罪,以昭法紀焉。臣無任云云。省疏具悉。所請依施。
上在慶熙宮。停常參·經筵。
夜一更,月暈。
藥房提調金履陽,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。大殿·王大妃殿·中宮殿·嘉順宮·世子宮·世子嬪宮,口傳問安。答曰,知道。
朴齊一啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
韓義運,以弘文館言啓曰,上番闕直,事甚未安,校理金敎喜,卽爲牌招入直,何如?傳曰,允。
以校理金敎喜牌不進罷職傳旨,傳于韓義運曰,只推。
韓義運,以弘文館言啓曰,本館上番闕直,事甚未安,校理金敎喜,旣有只推之命,與應敎李潞,副校理洪學淵,一體牌招,以爲推移入直之地,何如?傳曰,允。
朴齊一,以備邊司言啓曰,昨冬因戶曹所報,摠戎廳餉米中一萬石,分兩年給價取用事,草記蒙允矣。卽見該廳所報,則以爲,五千石,自戶曹已爲輸去,而餉穀虛留,萬萬悚悶,依近例錢分於今春移轉各該邑驛,俾爲待秋充餉之地爲辭矣,錢還分俵,本非經法,而餉穀體重,不可虛留,一時貿充,亦係難便,依已例,使之分給於各邑,以爲待秋作穀之地,何如?傳曰,允。
又以御營廳言啓曰,東關王廟有頉修改未盡處,今已畢役,故別單書入之意,敢啓。傳曰,知道。
韓義運,以奉常寺都提調意啓曰,祭享所用春等中脯,依定式今二月初十日,始造之意,敢啓。傳曰,知道。
上在慶熙宮。停常參·經筵。
夜一更二更,月暈。
中宮殿,藥房口傳問安。答曰,知道。
朴齊一啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
韓義運啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
趙晉和啓曰,左副承旨金熙華,今日不爲仕進,卽爲牌招,何如?傳曰,許遞,前望單子入之。
承旨前望單子入之,李翊會落點。
趙晉和啓曰,新除授同副承旨李翊會,卽爲牌招,何如?傳曰,允。
以同副承旨李翊會牌不進罷職傳旨,傳于趙晉和曰,只推。
傳于韓義運曰,別講爲之。
以校理金敎喜再牌不進罷職傳旨,傳于韓義運曰,只推。
以應敎李潞,副校理洪學淵牌不進罷職傳旨,傳于韓義運曰,只推。
韓義運,以弘文館言啓曰,本館上番闕直,事甚未安,應敎李潞,校理金敎喜,副校理洪學淵,旣有只推之命,竝卽牌招,以爲推移入直之地,何如?傳曰,允。
以校理金敎喜牌不進罷職傳旨,傳于韓義運曰,只推,
傳于李羲準曰,召對爲之。
傳于韓義運曰,入直玉堂,持羹墻錄入侍。
傳于趙晉和曰,別講爲之。
傳于趙晉和曰,入直玉堂,持羹墻錄入侍。
韓義運,以弘文館言啓曰,副應敎朴台壽,時在京畿積城地,副校理姜世綸,時在慶尙道尙州地,經筵入番事緊,請竝斯速乘馹上來事,下諭。答曰,依啓。
庚辰二月十一日辰時,上御興政堂。別講入侍時,檢校直閣徐俊輔,參贊官韓義運,檢討官林顔喆,持國朝寶鑑第二十一卷。假注書柳榮河,記事官朴永元·李憲球,以次進伏訖。上命開卷讀之。顔喆讀自敎曰朕,止用情之律。上曰,文義陳之。顔喆曰,儀仗之用無文,實出於大聖人崇儉之德,而非徒取義於崇儉也,古聖王尙質之義,亦可以體認矣。伏願聖上,每於此等處留念焉。上命閣臣·玉堂先退,俊輔·顔喆退出。又命退,諸臣以次退出。
庚辰二月十一日午時,上御興政堂。召對入侍,諸承旨持公事同爲入侍時,檢校直閣徐俊輔,參贊官李羲準,檢討官林顔喆,假注書柳榮河,記事官朴永元·李憲球,各持論語第三卷。都承旨李光文,左承旨趙晉和,右承旨韓義運,假注書申大膺,以次進伏訖。上命開卷讀之。顔喆讀自子釣而不綱,止而後和之。上命陳文義,顔喆曰,釣而不綱,弋不射宿,蓋聖人愛物之心也,此孟子所以於齊宣易羊之事,稱之以足王者也,苟推仁心擴而充之,則可以塞乎天地,其於行王之道,不過推此心而已,釣弋雖微細之事,可以見聖人之用心矣,伏願深垂體念焉。上命掩卷。光文曰,臣吏房,有公事矣,仍讀奏典設別提給由事。晉和曰,臣戶房及工房代房,無公事矣。義運曰,臣禮房,無公事矣。羲準曰,臣推考房及軍士房代房,無公事矣。命玉堂先退,顔喆退出。仍命退,諸臣以次退出。
庚辰二月十一日午時,上御興政堂。入直玉堂,持羹墻錄入侍時,右承旨韓義運,副校理洪學淵,持羹墻錄第三卷。修撰林顔喆,持羹墻錄第三卷。待敎徐憙淳,假注書柳榮河,記事官朴永元·李憲球,以次進伏訖。上命開卷讀之。學淵讀自剔除權姦,止上然之。上曰,文義陳之。學淵曰,進賢退邪,國家之急先務也,至若李滉,最是斯文名碩,而退在陶山,修業有年矣,猗我明廟,以必欲致之之意,至以招賢不至,試諸湖堂,則賁飾至治之至意盛德,可以欽仰。伏願殿下,深加體認而監憲焉。上命掩卷,命玉堂先退,學淵·顔喆退出。又命退,諸臣以次退出。
庚辰二月十一日申時,上御興政堂。別講入侍時,參贊官趙晉和,侍讀官洪學淵,持國朝寶鑑第二十一卷。檢討官林顔喆,持國朝寶鑑第二十一卷。待敎徐憙淳,假注書申大膺,記事官朴永元·李憲球,以次進伏訖。上命開卷讀之。學淵讀自上大王大妃尊號,止小學爲重。上曰,文義陳之。學淵曰,觀刈用皇明故事,親耕覽大學衍義,而行之之敎,我聖朝實心講學之聖意,有所欽仰。大抵講學,必有實心,然後可以有補於治化,殿下近日以來,益懋時敏之學,召接相繼於近臣,講讀殆遍於諸書,終始惟一,以實心行實政,是臣區區之望也,於此體念焉。上命下番奏之。顔喆曰,上番已陳之,臣無可達之辭矣,王大妃殿進御杏吉飮三貼製入事。出榻敎上命掩卷,仍命玉堂先退,學淵·顔喆退出。又命退,諸臣以次退出。
庚辰二月十一日酉時,上御興政堂。入直玉堂,持羹墻錄入侍時,左承旨趙晉和,副校理洪學淵,持羹墻錄第三卷。修撰林顔喆,持羹墻錄第三卷。待敎徐憙淳,假注書申大膺,記事官朴永元·李憲球,以次進伏訖。上命開卷讀之。學淵讀自判中樞李滉,止敢不服膺。上曰,文義陳之。學淵曰,人君之從諫如流,自古治國之美事,今此李滉,以儒臣來陳六條,而猗我明廟,以敢不服膺下批,則從諫如流之意,禮待儒賢之德,可以監法,伏願留念焉。上命掩卷,仍命玉堂先退,學淵等退出。又命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
趙晉和啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
備忘記,滿浦僉使柳民儉下直,長弓一張,長箭一部,片箭一部,筒兒一箇,賜給。
趙晉和啓曰,同副承旨李翊會,今日不爲仕進,卽爲牌招,何如?傳曰,允。
以同副承旨李翊會牌不進罷職傳旨,傳于趙晉和曰,許遞,前望單子入之。
承旨前望單子入之,金啓溫落點。
趙晉和啓曰,新除授左副承旨金啓溫,卽爲牌招,何如?傳曰,允。
又啓曰,新除授左副承旨金啓溫,時在京畿漣川地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,趙經鎭落點。
以平安監司沈象奎狀啓,祥原郡民家失火事,傳于朴齊一曰,聞甚矜惻,元恤典外,別加顧助事,分付。
漢城左尹金敎根疏曰,伏以臣,積殃酷罰,遽喪所恃,客館扶櫬,行路亦悲,冥頑不滅,奄過外除,人理絶矣,俯仰慙痛,窮無依歸,不意新除恩命,忽及於苫塊餘喘,驚感摧隕,惟有涕淚,顧臣晩竊科第,黽勉從仕,只出於慰悅偏母,而分外叨榮,濫躋卿列,涓埃蔑效,涯量已溢,其在止足之道,理宜早休,況今風樹無及,孑然孤露,臣復何心,更爲彯纓結綬之計哉?然臣積違闕庭,今已五載之久,則一謝天陛,以伸犬馬之忱,固是義分之所不容已者,而臣本虛弱之質,重嬰巨創,雖荷天地生成之德,苟延縷命而疾病侵尋,衰相已加,目視益昏,筋骸漸痿,雖欲陳力就列,更備驅策,其勢誠末由,玆未免露章煩籲,臣之情病固可哀,而罪戾亦難逭矣。伏乞聖慈,曲察微懇,亟賜遞改,以便公私,不勝幸甚。臣無任云云。答曰,省疏具悉。卿其勿辭行公。
上在慶熙宮。停常參·經筵。
中宮殿,藥房口傳問安。答曰,知道。
趙晉和啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
以右副承旨趙經鎭牌不進罷職傳旨,傳于趙晉和曰,只推。
傳于趙晉和曰,傳命司謁尹翊運·全載昇,竝令攸司科治。
趙晉和啓曰,明日傳香,禮房承旨,當爲齋宿,右副承旨趙經鎭,卽爲牌招,何如?傳曰,允。
以右副承旨趙經鎭牌不進罷職傳旨,傳于趙晉和曰,只推。
以右副承旨趙經鎭推考傳旨,傳于趙晉和曰,許遞,前望單子入之。
承旨前望單子入之,李翊會落點。
趙晉和啓曰,明日傳香,禮房承旨,當爲齋宿,新除授同副承旨李翊會,卽爲牌招,何如?傳曰,允。
李翊會,以漢城府言啓曰,每式年成籍後,五部帳籍江都件,例於翌年春,臣府郞官,持往江都,舊籍曝曬,竝與新籍藏置矣,己卯式帳籍,發遣本府郞廳,藏置曝曬等事,依例擧行,而帳籍封裏雜物,令各該司,進排領去,官吏所騎馬及帳籍載運馬,亦令該曹,題給,何如?傳曰,允。
韓義運,以摠戎廳言啓曰,本廳左部千摠安光貞,身病猝重,勢難察任,改差,何如?傳曰,允。
趙晉和,以義禁府言啓曰,保放罪人李春熙,還囚議處以入之意,敢啓。傳曰,知道。
禁府啓目粘連,坡州前牧使李春熙亦,發賣軍米,犯用半千之金,加報災結,亦過州結之數兺除良,外此移劃麰儲置米之或爲取剩,或爲立本等所犯諸罪,俱有常律是白如乎,褊裨作奸,慢不覺察,亦極昏謬,不可以囚供之發明,有所容貸,以此照律,何如?判付啓,依允。
又啓目粘連,坡州前牧使李春熙矣本府議啓內,發賣軍米犯用半千之金,加報災結,亦過州結之數兺除良,外此移劃麰儲置米之或爲取剩,或爲立本等,所犯諸罪,俱有常律是白如乎,褊裨作奸,慢不覺察,亦極昏謬,不可以囚供之發明,有所容貸,以此照律,罪杖一百收贖,告身盡行追奪流三千里定配,又三年禁錮,私罪啓,奉敎依允爲旀,功減一等爲良如敎。
上在慶熙宮。停常參·經筵。
中宮殿,藥房口傳問安。答曰,知道。
進御加味健脾湯,自明日一貼式煎入事,榻前下敎,王大妃殿進御杏吉飮,前方中加天門冬蘿葍子各一錢,三貼製入事,榻前下敎,
趙晉和啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
傳于李翊會曰,右副承旨,馳詣宗廟·景慕宮,奉審摘奸以來。
傳于李翊會曰,禮房承旨,馳詣弘陵,奉審摘奸,局內諸陵,一體奉審以來。
李翊會,以侍講院言啓曰,輔德曺鳳振,纔以掃墳事,下直出去,上番闕直,事甚未安,兼弼善金鐮,兼文學南履懋,竝卽牌招入直,而文學尹尙烈,自鄕上來云,一體牌招察任,何如?傳曰,允。
以兼弼善金鐮,文學南履懋牌不進罷職傳旨,傳于李翊會曰,竝許遞,前望單子入之。
春坊前望單子入之,兼弼善任存常,兼文學宋應圭落點。
趙晉和,以義禁府言啓曰,時囚罪人李春熙,杖一百收贖,告身盡行追奪,流三千里定配,又三年禁錮,照律公事,判付內,依允,功減一等事,命下矣。李春熙功減一等,杖一百收贖,告身盡行追奪,黃海道鳳山郡劍水驛,徒三年定配,又三年禁錮,而以議啓內辭意,具罪目,依例發遣府書吏押送配所,何如?傳曰,允。
上在慶熙宮。停常參·經筵。
藥房提調金履陽,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢此問安,竝爲仰稟。答曰,知道。殿宮氣〈候〉一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
朴齊一啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房提調·副提調,持湯劑來待矣。傳曰,封入。
朴齊一啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于韓義運曰,別講爲之。
李光文啓曰,同副承旨李翊會,今日不爲仕進,卽爲牌招,何如?傳曰,許遞,前望單子入之,承旨前望單子入之,李在秀落點。
傳于韓義運曰,召對爲之。
李光文啓曰,新除授左副承旨李在秀,卽爲牌招,何如?傳曰,允。
又啓曰,左副承旨李在秀,時在京畿始興地,斯速乘馹上來事,下諭,何如?傳曰,允。
傳于趙晉和曰,別講爲之。
李光文,以奎章閣言啓曰,景慕宮望廟樓,今望奉審無頉之意,敢啓。傳曰,知道。
朴齊一,以侍講院言啓曰,新除授兼文學宋應圭,時在公淸道淸州地,書筵入番事緊,斯速乘馹上來事,下諭,何如?傳曰,允。
又以備邊司言啓曰,卽見全羅監司朴宗薰狀啓謄報,則以爲,靈光郡大落月島,漂到人十六名,乃是大國江南省蘇州府通州人之行商漂到者,而船底動退,駕海無路,願從陸路還歸,待京驛官下來,問情後當爲治送,而船材燒火,由陸回送等節,恭俟廟堂行會擧行爲辭矣。今此漂人船隻,旣已破傷,依其願從,旱路還歸,而所着衣袴,令該水營造給,朝夕供饋,沿路刷馬,各別申飭,以示朝家優恤之意,定差員次次交替,上送于京城,轉送灣府,以爲入送北京之地,所經各邑,禁雜人等節,一體另飭擧行,彼人物件中,可以運致者,亦以刷馬替送,卜重難運者,及物貨之願賣者,從優折價以給,破傷船隻,棄置什物,彼人所見處,竝爲燒火,漢學譯官一人,令該院擇定,給馬下送,更爲問情後,與差員眼同領來,咨文,亦令槐院,預爲撰出,以領來譯官,仍差咨官入送之意,分付,何如?傳曰,允。
庚辰二月十五日午時,上御興政堂。別講入侍時,檢校直閣李光文,參贊官韓義運,侍講官李潞,持國朝寶鑑第二十一卷。檢討官趙忠植,持國朝寶鑑第二十一卷。假注書柳榮河,記事官朴永元·李憲球,以次進伏訖。上命開卷讀之。潞讀自九月復安平大君瑢官,止等例也,命下番讀之。忠植讀自上御宣政殿,止上然之。命陳文義。潞曰,此篇言惟才是用四字,自古人君,孰不欲如是,而才與不才,辨之甚難,先自聖學,窮理盡性,鑑空衡平,然後始可以分別人才,而且人才必試之而後,可驗其虛實,經所云敷奏以言,明試以功,卽其事也,此所以自古明君哲辟,頻接臣隣,而審其才器,列書守牧而錄其能否,苟欲用才,舍是奚以?伏願深加體念焉。命下番陳之。忠植曰,上番所陳,已無餘蘊,別無可奏矣。命掩卷,命玉堂先退,潞·忠植退出。命書傳敎曰,在院承旨入侍。賤臣承命出傳,左承旨趙晉和,同副承旨朴齊一,假注書申大膺,追入進伏。光文曰,臣吏房有公事矣。仍讀奏全羅監司狀啓,金堤郡守李勉沖到任事。齊一曰,臣戶房及禮房代房,工房代房,無公事矣。晉和曰,臣推考房,無公事矣。義運曰,臣軍士房無公事矣。光文曰,假注書柳榮河,有所做錯,雖緣生疎,不可無警,推考,何如?上曰,依爲之。出擧條中宮殿進御達生散,自明日一貼式煎入事。出榻敎嘉順宮進服加味八物湯,五貼製入事。出榻敎仍命退,諸臣以次退出。
庚辰二月十五日未時,上御興政堂。召對入侍時,參贊官韓義運,侍講官李潞,檢討官尹豐烈,假注書柳榮河,記事官朴永元·李憲球,各持論語第三卷,以次進伏訖。上命開卷讀之。潞讀自子曰文莫吾猶人也,止不孫也寧固。命下番讀之。豐烈讀自子曰君子坦蕩蕩,止大全卷之七,命陳文義。潞曰,此章言文莫吾猶人也,躬行君子未之能焉,蓋文質彬彬,然後爲君子,文雖可貴,比於質則固有本末之異,故聖人不必深讓,而至於躬行君子之道雖聖人,不敢自居,造聖之道,雖自躬理致知而始,然若無躬行之實,則不過一場言語而已,故自古聖賢相傳之訣,必以躬行實踐惓惓者,良有以焉,而躬行之道,亦非一朝一夕可了之事,必須今日行一事,明日行一事,積累錙銖,克臻高明廣大之域,然後躬行之實效可著,伏願深垂體念焉。命掩卷,仍命玉堂先退,潞·豐烈退出。又命退,承史等以次退出。
庚辰二月十五日酉時,上御興政堂。別講入侍時,參贊官趙晉和,侍講官李潞,持國朝寶鑑第二十一卷。檢討官尹豐烈,持國朝寶鑑第二十一卷。待敎徐憙淳,假注書柳榮河,記事官朴永元·李憲球,以次進伏訖。上命開卷讀之。潞讀自冬十月,止金作贖刑之義也。命陳文義。潞曰,此章之意,備載呂刑篇中,別無可奏矣。命掩卷,仍命玉堂先退,潞·豐烈退出。又命退,諸臣以次退出。
上在慶熙宮停常參·經筵。
夜四更五更,月食。
中宮殿,藥房口傳問安。答曰,知道。
朴齊一啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房副提調,持湯劑來待矣。傳曰,封入。
趙晉和啓曰,右副承旨李羲準,今日不爲仕進,卽爲牌招,何如?傳曰,允。
以右副承旨李羲準牌不進罷職傳旨,傳于趙晉和曰,只推。
傳于朴齊一曰,留院上疏入之。
傳于李光文曰,召對爲之。
傳于朴齊一曰,別講爲之。
傳于韓義運曰,別講爲之。
傳于韓義運曰,副護軍朴周壽別入直。
韓義運,以內醫院都提調·提調意啓曰,副護軍朴周壽,別入直事,命下矣。依下敎,自今日別省記入直之地意,敢啓。傳曰,知道
又以奉常寺都提調·提調意啓曰,祭享所用春等中脯三百四十六貼八條,今二月十六日,畢造,而所入牛隻,爲三十五首矣,進上看品中脯二貼,依定式封進之意,敢啓。傳曰,知道。
又以禮曹言啓曰,寧陵各祭享時,以程道之稍遠,陵官例爲前期受香矣,今二月二十三日寒食祭受香時,二十四日,本陵忌辰祭香祝,兼受陪往之意,分付,何如?傳曰,允。
又以禮曹言啓曰,卽接順康園守奉官所報,則本園寒食祭享,兩官當爲備員將事,而新除授守奉官趙熙龍,時在慶尙道晉州地,過限不上來,無以備員云矣。莫重祭享,兩官不可不備,守奉官趙熙龍改差,其代,卽令該曹,以在京無故人,口傳差出,以爲備員擧行之地,何如?傳曰,允。
又以禮曹言啓曰,卽接英陵官員所報,則近日虎患大熾,白晝橫行於洞口內外,奉審巡山等節,不得任意擧行云矣。莫重之地,虎患若是狼藉,極爲驚心,卽令該軍門,發送校卒,期於獵捉事,分付,何如?傳曰,允。
朴齊一,以御營廳言啓曰,英陵洞口內外,虎患大熾,卽令該軍門,發送校卒,期於獵捉事,自禮曹草記,允下矣。本廳善放砲手五十名,定將校率領,今月十七日,出送行獵之意,敢啓。傳曰,知道。
又以備邊司言啓曰,寒食在近,差享苟艱云,卿宰侍從堂上堂下罷散人,竝敍用,以爲排比塡差之地,向來東陵諸獻官之請削,雖出於重祀典之意,旣是公罪,飭亦施矣,一體敍用,何如?傳曰,允。
吏曹判書李相璜疏曰,伏以椳臬不可以代杗桷,駑駘不可以語任載,臣之前後所蒙被於殿下者,顧何如也?杗桷之不止而梁柱之用矣,任載之不足而駟駕之僭矣,臣有何能,可以堪此?臣之適所叨度支,非不誠國家之重寄也,期會簿書,猶不離乎有司之事,而蹇劣之步,驅策不前,綿薄之材,支架不來,陳丐恩諒,纔遂微分,而今又進進不已,重侈臣以冢宰之命,資望之峻,擔夯之大,又不止度支之比,成周六官,何官不重,而若其理國之本,則實係於冢宰,尙可人人授而人人受者哉?上天宰物,不能獨運,是以有四時之吏,五行之佐,人主則之,分命庶官,以成其位育輔相之功,此非虞典所云天工人代者乎?若復擧斯人而共天職,則實冢宰之責耳,三代以前,固尙矣,雖以後世居是任者言之,其人之得失而世道之汚隆,民生之休戚係焉,識不足以辨別賢否,則莫宜如此,才不足以調劑酸鹹,則莫宜居此,望不足彈鎭囂競,則莫宜居此,殿下曾謂臣疎闇聾瞽,可以居此,亦謂臣鈍滯齟齬,可以居此,抑又謂臣爲人下中,見輕於世而可以居此乎?擬授有序,調補有式,銓家格令,亦宜勉勉持循,而緣臣寡陋,竝未曉此,雖三者備而無其一,已不敢仰累聖簡,況臣反顧無一能此乎?然此猶臣私自揆量,汎言稱否於人器者然耳,至若去就之防,其限如鐵,有不容漫滅毁劃,則我殿下,庶亦有記存而諒燭之者,臣卽年前四薦中一人也,始臺言之及於是薦也,豈其意略無區別,擧全剡而竝歸於濫屑哉?殆爲如臣無似者言耳,與臣同時膺薦者爲三重臣,惟彼三重臣,踐歷旣優,望實素著,廟剡輿論,允叶是職,夫豈有貳辭於是哉?特以臣之猥陋,廁於其間,遂使公器不嚴,致有臺言耳,三臣於此,實無所與,而猶且聞命循墻,屢干威罰,況臣自處之宜,有別於三臣萬萬者乎?明主御世,先張四維,仁天布化,不遺一物,殿下之所以處臣者,諒不待臣之辭畢,駕屨不俟,粗聞斯義,鈇鉞知懼,亦係常情,而進退迫塞,蠢動不得,鄕廬惕息,縣道陳籲,跡涉抗傲,固知當誅,情實窮蹙,若無所歸。伏乞聖慈,俯諒危懇,亟降恩勘,使公法私義,兩有所伸,仍命永鐫臣名於銓望,以重官方焉。臣無任云云。答曰,省疏具悉。臺言云云。可謂曲引,況前人皆已行公者乎?長堂久曠,卿其勿辭,卽日上來肅命。
庚辰二月十六日辰時,上御興政堂。召對入侍時,參贊官李光文,侍讀官洪學淵,檢討官尹豐烈,待敎徐憙淳,假注書柳榮河,記事官朴永元·李憲球各持論語第四卷,以次進伏訖。上命開卷讀之。學淵讀自論語集註大全卷之八,止直而無禮則絞。命陳文義。學淵曰,禮者節文之謂也,人之動靜事爲,皆中節文,然後無四者之弊,夫恭愼勇直,固是進修之美事,而不能節文於斯,則其爲害,反有四者之患矣,非獨此也,日用事爲,視聽言動,莫不以禮爲本,故君子所以修身之方,正己之工,動皆中節,無所扞格,而立於禮矣。伏願殿下,深推此章之義,益勉聖學上工夫,是臣區區之望也。命掩卷。仍命退,諸臣以次退出。
庚辰二月十六日午時,上御興政堂。別講入侍時,參贊官朴齊一,侍讀官洪學淵,持國朝寶鑑第二十一卷。檢討官尹豐烈,持國朝寶鑑第二十一卷。待敎徐憙淳,假注書申大膺,記事官朴永元·李憲球,以次進伏訖。上命開卷讀之。學淵讀自戊辰二十四年,止令親受。上曰,文義陳之。學淵曰,農是天下之大本,而昔在周家,其重農務農之意,載在豳詩,纖悉無餘矣,猗我列聖朝,做治之化,率由周家之舊章,而今此正月,卽七月篇三之日于耜之時也,故歲首綸音,每下於民間,省耕觀刈,躬行於東郊,則英廟朝重農之聖意,尤不勝欽仰。伏願殿下,克軫繼述之方,此等處,益加睿念焉。上命掩卷,仍命玉堂先退,學淵·豐烈退出。又命退,諸臣以次退出。
庚辰二月十六日酉時,上御興政堂。別講入侍時,參贊官韓義運,侍讀官洪學淵,持國朝寶鑑第二十一卷。檢討官尹豐烈,持國朝寶鑑第二十一卷。待敎徐憙淳,假注書申大膺,記事官朴永元,李憲球,以次進伏訖。上命開卷讀之。學淵讀自命新羅敬順王陵,止黃景源之言也。上曰,文義陳之。學淵曰,此別無可陳之文義矣。命掩卷,上曰,坐直承旨誰也?義運曰,小臣與同副承旨朴齊一矣。命玉堂先退,學淵·豐烈退出。又命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
嘉順宮患候輪直,大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房朝問安。答曰,知道。大殿·王大妃殿·中宮殿·世子宮,朝廷二品以上·六曹堂上·大司諫·奉朝賀口傳問安。答曰,知道。嘉順宮單子問安。答曰,知道。大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。藥房口傳啓曰,再昨伏聞嘉順宮入診醫官所傳之言,則感候彌留之餘,氣度頗有欠損之節云。調補湯劑,雖已製入,而下情不勝憂慮之至。此際又有副護軍朴周壽別入直之命,伏未知其間諸節,何如,而此時診察,尤不容暫曠,臣等亦不宜退處私次,玆敢相率仰籲。伏乞亟許臣等率醫官趁早入診,議定繼進湯劑,仍命臣等直宿,以爲隨時承候之地,千萬顒祝,惶恐,敢啓。答曰,本院輪直。
朴齊一啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房三提調,持湯劑來待矣。傳曰,封入。
韓義運啓曰,來二十一日輪臺日次矣,敢稟。傳曰,當次人受點,後日次來待。
朴齊一啓曰,來二十一日,朝參日次矣,敢稟。傳曰,停。
趙晉和啓曰,右副承旨李羲準,今日不爲仕進,卽爲牌招,何如?傳曰,許遞,前望單子入之。
承旨前望單子入之,趙萬永落點。
傳于趙晉和曰,敷告心腹之後,卿亦必感回遐心,而尙不造朝,望之久矣,豈愼節猶未差勝乎?當此憂惶之時,卿之如是,尤爲可悶,望卿强力造朝事,遣史官傳諭于領議政。
傳于韓義運曰,留院上疏入之。
傳于韓義運曰,朴岐壽,令該曹付軍職,使之承候。
兵曹口傳政事,副司正單朴岐壽。
李光文,以內醫院都提調·提調意啓曰,本院輪直事,命下矣。臣等自今日,輪直本院,而醫官吳千根·李漢臣·崔遂燁·李命運·金殷相,竝爲直宿,醫女二名,亦爲待令之意,敢啓。傳曰,知道。
吏曹口傳政事,以申大膺爲順康園守奉官。
韓義運,以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
朴齊一,以禁衛營言啓曰,本營哨官李惟一,以入直將官,事多顚錯,爲先汰去之意,敢啓。傳曰,知道。
京畿監司趙鐘永疏曰,伏以臣於月前,重患關格,屢經危域,僅尋生路,數旬之間,公務廢而惟醫人是接,簿書撤而以刀圭爲事,遂使畿輔布政之所,作一養病之坊,臣心憂悚,固已不可勝言,而此非臣之无妄之祟也。臣之綿材窳器,猥膺重寄,奄及周年,無一報效,又不以不能止,則疾病之作,重著其不能,理或有然者矣。臣本稟薄,痰癖成痼,爲喘爲痔,作痛無節,而今於重症之餘,痰核在腹,其大如瓜,牽亘叫苦,甚妨屈伸,且也多試劫劑,胃敗阻食,氣息凘綴,欲起還仆,譬如霜荄風蘀,委地索然,不知到幾日當復作完人矣。狗馬賤疾,不足以上煩崇聽,而第於目下公事,有萬萬悚悶者。顧今春序已半,陵園奉審,漸看期迫,若不趁早乞解,使新代者,得有容旋之隙,則將見其擧行窘跲,僨事必矣。如欲調治賤恙,及時陳力,則蘇完早晩,不敢預料,而雖於少痊之後,以此尫然之狀,其能升降珠邱,周旋象設,決知無可强之勢耳。臣左思右量,計無所出,宛轉床笫,殆添一病,玆不得不摭擧情實,冒陳仰籲。伏乞聖慈,俯垂憐察,亟遞臣所帶職任,俾病喘獲全,而重務無曠焉。臣無任云云。答曰,省疏具悉。實病如此,所辭依施。
上在慶熙宮。停常參·經筵。
夜自二更至十九日開東,灑雨下雨,測雨器水深三分。
嘉順宮患候輪直,大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝夕問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀·大司諫口傳朝問安。答曰,知道。嘉順宮單子問安。答曰,知道。
藥房都提調南公轍,提調金履陽,副提調李光文啓曰,伏未審日間,聖體若何,寢睡·水刺之節,何如?嘉順宮調攝中氣候,何如?湯劑進服之後,諸節果有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
呂東植啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房三提調,持湯劑來待矣。傳曰,封入。
傳于趙晉和曰,在外承旨許遞,前望單子入之,待下批牌招察任。
承旨前望單子入之,呂東植落點。
呂東植啓曰,臣與同副承旨朴齊一伴直矣,纔已陳疏徑出,伴直無人,右副承旨趙萬永,卽爲牌招,何如?傳曰,允。
以全羅監司朴宗薰狀啓,羅州牧民家失火事,傳于趙晉和曰,聞甚矜惻,元恤典外,別加顧助事,分付。
韓義運,以禮曹言啓曰,卽接愍懷墓守衛官所報,則本墓寒食祭享兩官,當爲備員將事,而守衛官一員,有闕未差,無以擧行云矣。莫重祭享,兩官不可不備,守衛官一員未差之代,卽令該曹,以在京無故人,口傳差出,以爲備員將事之地,何如?傳曰,允。
吏曹口傳政事,以張潤爲愍懷墓守衛官。
呂東植,以兵曹言啓曰,昌德宮衛將羅文周,昌慶宮衛將李鳳麟,俱以病難供職,呈狀乞遞,竝改差,何如?傳曰,允。
事變假注書安允璟書啓,臣敬奉聖諭,馳往傳諭于西部仁達坊社稷洞契議政府領議政徐龍輔所住處,則以爲,臣冒昧陳籲,至再至三,是豈臣自占便宜之計也?一則爲國體也,二則爲國體也。斷斷此心,可質神明,而只緣臣誠淺辭拙,不足以仰格天心,未蒙允諭之音,至若日前批旨,尤非無似賤臣所敢承當,臣方悸恐怵惕,不知措躬之所。昨伏聞嘉順宮患候彌留,至於藥院輪直,而未參起居之班,倍切惶蹙之忱,今下敦命,若是繾綣,臣於此尤何敢更事煩瀆?勢將不顧狓猖,不計顚仆,冒沒承命,而顧今病勢,尙此委頓,萬無自力之望,謹當一兩日益加調治,趨簉候班矣云矣,敢啓。傳曰,知道。
右副承旨趙萬永疏曰,伏以臣,伏奉承政院右副承旨之命,適在闕中,雖已叩謝,第臣與左副承旨臣李在秀,有親査應避之嫌,揆以法典,在下當遞,玆敢略具短章,仰瀆崇嚴。伏乞聖明,亟遞臣職,以存公格,以安微分,千萬幸甚。臣無任云云。省疏具悉。左副承旨,已許遞矣,勿辭察職。
同副承旨朴齊一疏曰,伏以臣,母年今六十有八,而素抱貞疾,居常凜綴矣,卽接家信,則昨夕偶觸風寒,今日夕間,猝發大寒戰,仍卽委頓,身熱如火,轉側須人,臣纔聞此報,方寸煎迫,按住不得。玆敢不避瀆撓,忙陳短章,徑出禁扄。伏乞聖慈,俯垂矜諒,特解臣職,仍治臣擅離之罪,得以專意救護,俾安賤分焉。臣無任云云。省疏具悉。爾其勿辭救護。
庚辰二月十八日辰時,上御興政堂。藥房入診入侍時,都提調南公轍,提調金履陽,副提調李光文,假注書申大膺,記事官朴永元·李憲球,待敎徐憙淳,以次進伏,醫官吳千根·李漢臣·崔遂燁·李命運·金殷相,進伏楹外訖。公轍曰,近日日候不調,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,中宮殿氣候,何如?上曰,一樣矣。公轍曰,嘉順宮調攝中氣候,何如?上曰,一樣矣。公轍曰,夜間諸節,尙今不知,區區下情,不勝憂慮。昨日湯劑進服之後,伏未審諸節,更何如?上曰,一樣矣。公轍曰,世子宮氣候一向安寧,伏不勝欣喜之忱矣。今日非日次承候,而臣等旣率醫官,使之入診,何如?上可之。千根等,以次進前,診察脈候,退伏奏曰,脈候左右三部調均矣。公轍曰,嘉順宮待令醫官,承候之後,當進御湯劑,而更爲入診,詳察症候,何如?上曰,待下敎爲之,可也。王大妃殿進御加味益氣湯,三貼製入事。出榻敎嘉順宮進服蔘朮健脾湯,五貼製入事。出榻敎上命退,諸臣以次退出。
上在慶熙宮。停常參·經筵。
自開東至酉時,灑雨下雨,測雨器水深二分。
嘉順宮患候輪直,大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝夕問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀·大司諫口傳朝問安。答曰,知道。嘉順宮單子問安。答曰,知道。
藥房提調金履陽,副提調李光文啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日湯劑進服之後,諸節果有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢此問安,竝爲仰稟。答曰,知道。症候,與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房提調·副提調,持湯劑來待矣。傳曰,封入。
備忘記,美錢僉使朱南翊下直,長弓一張,長箭一部,片箭一部,筒兒一箇賜給。
以北評事金在元狀啓,慶源府罷市後,禁斷將被刺於大國人,該府使,不能先事察飭,有此無前之擧,其罪狀,令攸司稟處,不飭之失,臣亦難免,惶恐待罪事,傳于趙萬永曰,爾其勿待罪事,回諭。
韓義運,以吏曹言啓曰,今此寒食祭祭官,當爲分排,而除老病·公頉,實無推移排比之路,依近例,刑官·司饔院官員及年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
兵曹口傳政事,副護軍李鍾運·李翊會·李德鉉·李奎鉉·朴宗珩·李應奎·洪時濟,副司果朴升鉉·黃基安·朴潞壽,以上竝單付。
呂東植,以兵曹言啓曰,今月二十二日,一羽禁軍番次矣。該番將未差之代,依承傳,口傳擬入之意,敢啓。傳曰,知道。
兵曹口傳政事,以李仁泳爲羽林衛將。
又以備邊司言啓曰,黃海兵使柳相亮,以其身病,呈狀乞遞矣。實病旣如此,有難强令察任,今姑改差,何如?傳曰,允。
傳于韓義運曰,政官牌招開政。
有政。吏批,判書李相璜在外未肅拜,參判徐能輔進,參議申在植牌不進,右承旨韓義運進。啓曰,判書李相璜在外未肅拜,參議申在植牌招不進,少臣獨政未安,何以爲之?敢稟。傳曰,仍爲之。以趙冀永爲副修撰,鄭禮容爲弼善,李奎鉉爲工曹參議,柳季麟爲直講,韓兢履爲京畿監司,李日會爲慶源府使,成均博士二單安允璟·金榶,學錄二單田齊賢·禹錫文,學諭單趙相玉。
兵批,判書權常愼進,參判李志淵病,參議洪羲俊入直進,參知柳鎭澤病,左承旨趙晉和進,啓曰,永宗僉使,今當差出,而擬望之人乏少,他道守令,竝擬,何如?傳曰,允。以李肇源爲知事,權逴爲副摠管,安宗喆爲昌德將,金麗澤爲昌慶將,李濟道爲訓鍊判官,李晢爲黃海兵使,柳相弼爲永宗僉使,同知單李元榮,僉知單金翼行,上護軍李肇源,大護軍李魯益,護軍李錫奎·洪秀晩·趙鍾永·柳相亮,副護軍金熙華,金啓溫·趙經鎭·李羲準·李紀淵·李在秀·趙雲衢·金埉,副司直李東煥,以上竝單付。
以吏曹參議申在植牌不進罷職傳旨,傳于韓義運曰,只推。
校理朴光錫疏曰,伏以臣,猥以庸瑣,幸忝科第,致身通顯,已踰涯分,而第臣沈綿痼疾,漸成難醫,屛伏田野,望絶榮途,不意玉署除命,荐降於周歲之內,馹騎臨門,閭里動色,曠絶之恩,天高地厚,螻蟻之微,生死肉骨,感祝之極,不覺涕泗之交逬,敢效不竢駕之義,黽勉作行。未及嶺底,素患阿睹,爲風埃所傷,浮腫而難於開睫,羞明而妨於睹物,因此百病交侵,支體不能運,萬無趨參供職之勢。臣雖無狀,咫尺修門,一覲耿光,誠非不切,而其於病勢之難强,何哉?又況經幄論思之職,苟非宿儒之學術高明者,不敢擬議,如臣之人器駑下,議見蒙昧者,固不可晏然承當,而且自館祿以後,物論紛紜,以若情勢,臣何敢竊倖恩榮,冒居淸顯哉?伏願聖明,諒臣情私,特命刊削臣之所帶職名,以安私分焉。臣於乞免之章,固不可贅及他說,而第臣有區區之所欲言者,久矣。天門九重,微衷莫達,歲月悠悠,徒抱耿耿,今始略陳之,伏願聖明,少垂察焉。竊伏惟人紀之扶持者,義理也,國家之難愼者,刑政也。刑政之平,義理明,刑政之乖,義理晦,蓋此義理之明晦,實係刑政之得失。臣雖遐土賤品,其於刑政之失中,義理之或晦,其可泯默焉而已哉?洪惟我先大王,臨御二紀,盛德至善,如臣膚淺之見,難以殫記,而至若剖析精微,昭揭宇宙,衛世道立人紀者,乃是秉執之大義,而于時在下對揚者,卽追奪罪人蔡濟恭也。先大王所奬詡者,卽此箇義理也,濟恭之所闡明者,亦此箇義理也。際遇之盛,曠絶千古,而夫何庚申以後,喬陵之弓劍纔閟,沙弩之機關闖發,架虛鑿空,指無謂有,包藏禍心,私逞宿憾,竟不免身後之追律,義理背馳,忠逆倒置,刑政之乖當,莫此爲甚也。噫,苟使濟恭眞有負犯,果如渠輩之所誣,則以先王則哲之明,豈可擢置三事之列,委任之專,寵遇之隆,迥出今古也耶?濟恭五十年立朝本末,未可一二言,而至若金縢書頒下,實由於己酉之疏,則兩朝之慈孝益彰,朴在源請褒首發於爰立之初,則一心之秉執有素,嚴斥淑昌宮承言色之僭猥,而保護坤殿之義,何如也?逆折德相賊投凶疏之奸萌,而奠安宗社之力,何如也?其前後之苦心直節,足以有辭於天下後世也。先王,特許以義理主人,濟恭自任以義理闡揚者,此是平生立身事君之大樹立,確乎難拔者,而及其時移事變之後,有此構虛捏誣之憯,疑眩黑白,摘抉吹覓,無所不至,而至加以邪魁之目,尤極巧且憯矣。蓋此邪賊,自有載籍以來,所無之變怪也。苟有彝性者,孰不嚴斥,而濟恭自其初發也,明目張膽,期於廓關,直斥之以夷狄禽獸,章奏之間,無不極言竭論,洞辯其邪妖之無餘蘊,而聖批之嘉奬,昭布人耳目,焉敢誣也?唯彼洪羲運·李基慶·姜浚欽輩,賦性憸險,行己陰譎,外托斥邪之名,內懷挾雜之計,濟恭惡其似是而非,畢竟禍人家國而後已。故麾之斥之,不少假借,則此輩之蓄怨挾憾,必欲甘心者,久矣。候隙乘時,攘臂鼓氣,傳襲於裕賊之餘論,承望於煥·達之陰旨,蠅營蚓結,綢繆捏合,乃以千萬至醜之目,勒定三尺至重之律,此豈非萬萬駭憤之極者乎?至冤未暴,世變層生,甚至有洪羲浩對辯之章,而肆口詬辱,構誣罔測,儒臣趙秀仁之疏,言之盡矣,臣不必架疊,而豈以一人之私嫌,沮遏擧世之公議乎?濟恭之冤,不必多辯,惟我先王日月之明,直以身佩安危之大臣期之,則生前之眷注無比,死後之褒賞彌隆,親製誄文,五百餘言,言言嘉奬,字字表章,而末乃以歷鋪平素,予筆無愧結之,大聖人謹嚴之筆,如是其摯矣,宵小輩捃摭之奸,尤有莫掩其情迹也。濟恭之白地橫罹,非但通朝之所共知,乃是一國之所稱冤。以我殿下繼述之聖孝,亦有所惻然傷衋於丙枕乙夜之中矣。濟恭之冤與不冤,猶屬一己之私,而臣之所深惜者,恩誄之褒尙如彼,丹書之罪名如此,義理由是而莫伸,刑政終歸於乖當,則是豈不大可懼也哉?況乎今貳極嘉禮順成,慶溢宗社,歡均八域,重囚大辟,靡不全釋,唯彼濟恭,獨未霑大霈之澤,寧不抱恨飮泣於泉壤之下哉?臣以疎逖之蹤,愚昧之見,顧何敢仰瀆宸嚴,自速妄言之誅,而斷斷危衷,所同得於秉彝,區區蓄積,自不禁於披瀝。伏願聖明,體先朝恩遇之隆,恢聖人疏鬱之政,穆然深省,特賜裁處焉。臣之今行,路由柒谷,該府方營移邑,呼邪之聲,震於山谷黔晢之謠,溢於街巷,十圍大木,僅除枝葉,一人所負,十人不能肩,一朝所運,十日不能曳,役夫之裂半面折兩脚,碎脛骨者,已至七八人之多,皆言斃而後已。經始之初,所見如是其慘酷,則未知末稍幾人致傷,幾人致斃也。雖豐年樂歲,如此巨役,擾民必多,況昨年凶荒,該府尤甚,饑民之顚連丘壑,而藜蔬糠籺,不敢望一飽,其困頓之狀,尫羸之形,無非慘目而傷心者矣。道臣之意,不欲煩民,關諭該府,役民無過三日,則此實出於先王用民之力不過三日之意,豈不偉哉?第該府使成東一,本以地望輕微之一武人,年又衰邁,不能料度事情,煞有擔當底意,窮民之肝腦塗地,血肉糜爛,有不暇顧念,有以役人致傷之意訢之者,則判曰,渠之身數不吉,此何以異於非我也兵也?且不體道臣之勅,運一木也,動經一旬,則毋過三日之意,顧安在哉?一木之運,旣經十日,則燔瓦驅石,亦不知費了幾許旬朔矣。如此而民安得不困,事何以就緖哉?柒谷一府,在架山之中,當孔路之衝,後面則削立千仞層壁,前面則纔通一路如綿,峻坂縣空,崖谷成塹,疊嶂層巒,如屛如障,周圍四面,保障南維,左右險阨,控制全道,實爲嶺南之第一關防,而眞所謂一夫當關,萬夫莫開之地也。古之所以設府於此,其意豈亶然哉?實是爲國家萬世長遠慮,則今何必捨此絶險之形勝,而取彼平原曠野之地也哉?旣無地利,又失人和,臣竊以爲非萬全之策也。設或移邑,籌度便宜,經營歲月,擇文武中地望素重,材幹素著者,然後可以能不取民怨,辦了大役,而亦能勝其任矣。今乃專委於無才老髦之一冷武,其何能當此重寄,而不爲僨事也哉?至若經費之多,亦何能預料,而不以爲憂乎?臣以鄕曲迂儒,敢陳時務,而易言之如此,極知僭猥之無所逃罪,伏願聖明,特念饑民愁苦之狀,姑停柒谷移邑之役,府使成東一,亟施罷黜之典,其罪狀,令攸司拿處焉。臣無任云云。省疏具悉。疏辭,令廟堂稟處,爾其勿辭上來。
上在慶熙宮。停常參·經筵。
嘉順宮患候輪直,大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。
大殿·王大妃殿·中宮殿·世子宮,朝廷二品以上·六曹堂上·奉朝賀·大司諫口傳問安。答曰,知道。嘉順宮,單子問安。答曰,知道。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。
藥房都提調南公轍,提調金履陽,副提調李光文啓曰,伏未審日間,聖體若何,寢睡·水刺之節,何如?中宮殿氣候,何如?嘉順宮調攝中氣候,何如?昨日湯劑進服之後,諸節果有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢此問安,竝爲仰稟。答曰,知道。
王大妃殿·中宮殿·嘉順宮·世子宮世子嬪宮,口傳問安。答曰,知道。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
呂東植啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
李光文啓曰,藥房三提調,持湯劑來待矣。傳曰,封入。
韓義運啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
呂東植啓曰,假注書申大膺,身病猝重,勢難察任,今姑改差,何如?傳曰,允。
申大膺改差,代以朴岐壽爲假注書。
韓義運,以弘文館言啓曰,新除授副修撰趙冀永,卽爲牌招察任,何如?傳曰,允。
以副修撰趙冀永牌不進罷職傳旨,傳于韓義運曰,只推。
韓義運,以侍講院言啓曰,新除授弼善鄭禮容,時在京畿道水原地,書筵入番事緊,斯速乘馹上來事,下諭,何如?傳曰,允。
呂東植,以兵曹言啓曰,今二月二十一日,武臣賓廳講書日次,而內外中日,旣已停止,試講依例停止之意,敢啓。傳曰,知道。
又以兵曹言啓曰,禁·御兩營上番軍,限周年今旣停番矣。內外各處入直軍,似當竝令訓局軍替代,而在前兩營停番時,以訓局專當入直,爲念偏苦之弊,有兩營京中哨軍輪回入直之例。今亦依此例,御營廳之東營入直四十名,以兩營京中哨軍,使之輪回入直,禁衛營之延和門入直九十名,南營入直四十名,御營廳之北二營入直四十三名,竝令訓局,替代入直之意,分付各營,何如?傳曰,允。
又以兵曹言啓曰,卽接昌慶宮入直衛將李顯緯牒報,則日覲門東邊墻垣二間許頹圮云。爲先令繕工監,以杻把子堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以備邊司言啓曰,漂人之願從陸路者,其出陸及燒船等節,必待廟堂覆啓,京譯問情後,始可擧行,而今見全羅右水使李升權靈光漂船問情狀啓,則以爲,船隻及棄置雜物,依例燒火,彼人移置邑廨之意,申飭於地方官云。帥臣之不待朝家處分,有此徑先知委者,大違格例,極爲駭然。雖緣道臣之追後知委,姑未及施行,而旣已登聞之後,不可置而不論,該帥臣姑先從重推考。近來邊政擧行,每多稽忽,苟能隨事審愼,着意檢飭,則豈容如是?此後則另加警惕,毋或錯誤之意,嚴飭於道帥臣處,何如?傳曰,允。
吏曹判書李相璜疏曰,伏以臣,荷特點之私,而奉上來之諭,宿命鄕居,亦旣淹久,拜章宸嚴,未蒙兪準,宜亦可以少知變動矣。然而徊徨迫塞,迷不知改者,是豈臣得已而然哉?夫官職辭受,各有裁量,假使臣材器望實,與三臣者無甚差別,古人處義,亦有同其退不同其進者,則不必人人視元履爲去就也。況臣鹵才庸品,望輕歷淺,萬萬不可比擬於三臣之下風,而遽然混擬於天官重任,量己量職,不啻若僬僥之扛鼎,雖非駁正之論,已決自劃之計者雅矣。今乃匪分誤恩,擔着身上,聞命震懼,卽欲攢地而不可得。臣若曰,三臣旣皆出脚,臣亦可以從衆,罔念濫竽之愧,强作效顰之態,恬然抗顔,出而肅命,則臣之昌披放倒,固無論已,得不仰累聖朝進賢退不肖之政乎?日昨臣疏,出自肝膈,曲引不當之嫌,要占便宜之圖,實非臣本情也。聖批之下,雖不敢費辭更瀆,而臺閣論事,事體嚴重,雖微官庶僚,一有雌黃,輒皆引去,況臣無似,厚沐聖遇,跡忝大夫之後,職是銓選之重,而人言之來,褎如充耳,仰藉寵靈,自壞廉防,則豈不重得罪於四維之治敎乎?此臣所以歷日逋慢,氷炭交中,欲進而不敢進者也。詩云豈不懷歸,畏此簡書,臣之謂也。臣於此際,伏聞嘉順宮有愆和之節,藥院輪直,廷候連設,聖心焦憂,小大奔遑,而臣獨蟄伏田廬,蠢動無路,情禮俱闕,義分全虧,論以邦憲,尤合萬殞。玆敢冒犯僭猥之誅,申暴披瀝之懇。伏乞聖明,特垂照燭,亟削臣匪據之職,重勘臣屢瀆之罪,以全微諒,以肅法綱,不勝大願。臣無任云云。答曰,省疏具悉。再引豈不過當?況此時何可在外瀆擾乎?卿其卽爲上來肅命。
庚辰二月二十日辰時,上御興政堂。藥房入診,時原任大臣·閣臣承候入侍時,都提調南公轍,提調金履陽,副提調李光文,假注書申大膺,記事官朴永元·李憲球,右承旨韓義運,假注書柳榮河,領府事李時秀,領議政徐龍輔,判府事金載瓚·金思穆,檢校提學金祖淳·李晩秀,檢校直提學李存秀,原任直提學金履喬,檢校直閣徐俊輔,待敎徐憙淳,以次進伏,醫官吳千根·李漢臣·崔遂燁·李命運·金殷相,進伏楹外訖。龍輔曰,近日日氣不和,聖體,若何?上曰,一樣矣。龍輔曰,寢睡·水刺之節,何如?上曰,一樣矣。龍輔曰,王大妃殿氣候,何如?上曰,一樣矣。龍輔曰,中宮殿氣候,何如?上曰,一樣矣。龍輔曰,嘉順宮調攝中諸節,聞承候官所傳,則有差勝之效云,下情不勝慶幸矣。上曰,一樣矣。龍輔曰,醫官入診,何如?上曰,置之。龍輔曰,臣之前後瀆擾,非敢爲一毫占便之計,一則爲國體,一則爲朝儀,而只緣誠淺辭拙,未能格回天心,國體朝儀,由臣身而壞損無餘,極爲悚恧,而値此輪直之日,不暇顧一身之私,冒沒入來,而終始體諒,是臣區區之望也。龍輔曰,臣於病伏中,伏見朝紙,故鰲恩君李敬一隱卒傳敎,鄭重隆摯,臣等亦不勝欽仰感激之至。故相篤行恬靜之實,小大之所共稱道,而今聞其諡狀已到於禮曹云,待其照訖,卽爲議諡之意,分付弘文館,何如?上曰,依爲之。出擧條龍輔曰,閫帥·守令,尙多未下直人云,夫馬留滯可悶,竝催促使之不多日內下送,何如?上曰,依爲之。出擧條王大妃殿進御加味益氣湯,依前方三貼製入事。出榻敎嘉順宮進服蔘朮建脾湯,前方中人蔘加一錢,一貼製入事。出榻敎命大臣先退,龍輔等退出。仍命退,諸臣以次退出。
上在慶熙宮。停常參·經筵。
嘉順宮患候輪直,大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·王大妃殿·中宮殿·世子宮,朝廷二品以上·六曹堂上口傳問安。答曰,知道。嘉順宮單子問安。答曰,知道。大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。
藥房提調金履陽,副提調李光文啓曰,伏未審夜間,聖體若何,寢睡·水刺之節,何如?嘉順宮調攝中,氣候,何如?昨日湯劑進服之後,諸節果有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢來問安,竝此仰稟。答曰,知道。慈宮症候,與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
嘉順宮進服蔘朮健脾湯前方中,去蘿葍子,加貝母·當歸各八分,一貼製入事。出榻敎
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
呂東植啓曰,來二十五日,朝參日次矣,敢稟。傳曰,停。
韓義運啓曰,三品官之無得過三日循例請牌,曾有定式矣。工曹參議李奎鉉,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
李光文啓曰,藥房提調·副提調,持湯劑來待矣。傳曰,封入。
備忘記,南兵使金鍈,黃海水使李榏,東萊府使李燁下直,各長弓一張,長箭一部,片箭一部,筒兒一箇賜給。備忘記,慶源府使李日會下直,長弓一張,長箭一部,片箭一部,筒兒一箇賜給。
傳于韓義運曰,朝廷問安勿爲之。
以工曹參議李奎鉉牌不進罷職傳旨,傳于韓義運曰,只推,
上在慶熙宮。停常參·經筵。
嘉順宮患候輪直,大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·王大妃殿·中宮殿·嘉順宮·世子宮·世子嬪宮,藥房口傳夕問安。答曰,知道。
藥房提調金履陽,副提調李光文啓曰,伏未審日間,聖體若何,寢睡·水刺之節,何如?嘉順宮調攝中氣候,何如?連進湯劑之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢來問安,竝此仰稟。答曰,知道。慈宮症候,與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
嘉順宮進服蔘朮健脾湯,依前方一貼製入事,榻前下敎。
趙萬永啓曰,大司憲宋穉圭,執義吳熙常,持平朴齊明在外,掌令金鐮,持平南履懋差祭,掌令李允謙未肅拜,監察茶時之意,敢啓。傳曰,知道。
又啓曰,工曹參議李奎鉉,旣入闕中,不爲肅謝,直爲出去,事甚未安,推考,何如?傳曰,允。
李光文啓曰,藥房提調·副提調,持湯劑來待矣。傳曰,封入。
傳于韓義運曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
備忘記,濟州牧使韓象默下直,長弓一張,長箭一部,筒兒一箇賜給。
傳于趙萬永曰,內閣·政院·玉堂問安,勿爲之。
趙晉和啓曰,假注書柳榮河,身病猝重,勢難察任,今姑改差,何如?傳曰,允。
韓義運啓曰,應敎李潞,修撰林顔喆,副修撰尹豐烈·趙冀永差祭,副應敎朴台壽,校理朴光錫,副校理姜世綸在外,玉堂上下番俱空,事甚未安。校理金敎喜,副校理洪學淵,修撰趙忠植,竝卽牌招,以爲推移入直之地,何如?傳曰,允。
柳榮河改差,代以徐左輔爲假注書。
傳于呂東植曰,領敦寧金祖淳,行護軍金逌根,載寧郡守金元根,別省記入直。
李光文啓曰,藥房三提調,伏聞中宮殿解娩平安,不勝欣幸之忱,爲承候來詣請對矣。傳曰,明日入侍。
以校理金敎喜,副校理洪學淵,修撰趙忠植牌不進罷職傳旨,傳于韓義運曰,只推。
以濟州防禦使趙義鎭狀啓,大靜縣監高鳴鶴,遭父喪事,傳于趙晉和曰,令該曹口傳差出,催促下送。
吏曹口傳政事,以高昌彬爲大靜縣監。
趙晉和,以內醫院都提調·提調意啓曰,臣等率待令醫官,自今日,竝直之意,敢啓。傳曰,三提調竝直,依戊寅年例,本院仍直。
又以司饔院都提調·提調意啓曰,本院移接於扈衛廳之意,敢啓。傳曰,知道。
又以承文院都提調意啓曰,本院寫字官前銜高景斌·尹致懋·李希白·金應復·全奎煥·崔始鎭·金進洙·張國紳·朴奎淵·白聞榮陞實代,及金尙桓·劉運昇·朴致榮·白秉垠·趙仁奎有頉,代以肄習李宜謙·尹弘兢·李奇文·鄭儀鳳·康顯承·李壽學·崔鍾崑·張國幹·劉應祜·鄭銓·李重信·權範石·韓致鉉·康在興·康在鈺,依例付軍職,冠帶常仕,童蒙李信·李潤大,筆才頗有成就之望,屬于本院,使之鍊業,何如?傳曰,允。
京畿監司韓兢履疏曰,伏以嘉順宮患候,尙遲康復,至有藥院輪直之擧,區區不任憂慮之忱。仍伏念臣,人旣愚魯,才又蔑劣,冗官漫職,尙難堪任,今此方岳新命,何爲而及於臣身也?伏奉除旨,歷日悸恐,靡所容措。夫藩臬之任,孰非難愼,而至若畿輔一路,屛翰京師,拱護陵寢,其爲朝家之倚重,四方之表準,不可但以宣化察隱而言也。其責任之重,比諸路尤別,而重以民窮財竭,流散居多,倉簿田籍,奸僞層生,弊已痼而醫亦難矣。藉使才望俱著者居之,猶難著手,反以如臣疎闇,委以任之,將何以按一道而責成效乎?揆分量力,承當無路,玆敢畢暴衷懇,仰瀆崇嚴。伏乞聖慈,俯賜鑑諒,收還臣新授之職,俾公事無誤,私分獲安,不勝幸甚。臣無任云云。答曰,省疏具悉。卿其勿辭,往欽哉。
上在慶熙宮。停常參·經筵。
中宮殿解娩後,大殿·王大妃殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿,單子問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·大司諫·奉朝賀單子問安。答曰,知道。
嘉順宮患候輪直,大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·大司諫·奉朝賀單子問安。答曰,知道。大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳夕問安。答曰,知道。
藥房都提調南公轍,提調金履陽,副提調李光文啓曰,伏未審夜間,嘉順宮調攝中氣候,何如?湯劑連進之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢此問安,竝爲仰稟。答曰,知道。
慈宮症候,與昨一樣,待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
傳于韓義運曰,今二十三日子時,中宮殿誕生大君,該房知悉。
藥房都提調南公轍,提調金履陽,副提調李光文啓曰,伏未審夜間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房三提調,持湯劑來待矣。傳曰,封入。
韓義運啓曰,藥房三提調,依下敎來待矣。傳曰,入侍。
又啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
藥房都提調南公轍,提調金履陽,副提調李光文啓曰,伏未審午間,聖體,若何?中宮殿氣候,何如?臣等冞切喜幸之忱,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
韓義運啓曰,玉堂上下番俱空,事甚未安。校理金敎喜,副校理洪學淵,修撰趙忠植,旣有只推之命,竝更牌招推移入直,何如?傳曰,允。
趙萬永,以義禁府言啓曰,咸鏡監司鄭尙愚狀啓內,北虞候柳孝臣罪狀,令攸司稟處事,啓下矣。柳孝臣,自任所未及上來云,依例發遣府書吏,所到處拿來,何如?傳曰,待待命拿囚。
又以義禁府言啓曰,北評事金在元狀啓內,慶源府使金翼基罪狀,令攸司稟處事,啓下矣。金翼基,時在任所云,依例發遣府書吏,交代後拿來,何如?傳曰,待待命拿囚。
庚辰二月二十三日辰時,上御興政堂。藥房三提調·時原任大臣·閣臣,承候入侍時,都提調南公轍,提調金履陽,副提調李光文,記事官徐憙淳·朴永元·李憲球,左承旨趙晉和,假注書徐左輔,領府事李時秀,領議政徐龍輔,判府事金載瓚·金思穆,檢校提學金祖淳·李晩秀,檢校直提學李存秀,原任直提學金履喬,檢校直閣李魯益·徐俊輔,以次進伏訖。時秀曰,今日,卽淸明節也,日候和暢,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,一樣矣。時秀曰,中宮殿解娩萬安,宗英有蕃衍之喜,臣等實不勝懽忭之忱。朝後諸節,何如?上曰,一樣矣。嘉順宮調攝中,氣候日臻康復,朝廷問安,亦有勿爲之命,曷任喜幸?日間諸節,益有差勝乎?上曰,與昨一樣矣。時秀曰,久未承候矣,世子宮諸節,亦一樣乎?上曰,一樣矣。公轍曰,中宮殿解娩日時,觀象監以二十二日子時入啓,此則以夜子時爲定,而旣曰子時,則乃是翌日也。俄與諸大臣相議,則僉議皆以爲然,解娩日時,令本監更以二十三日子時,原單子中,改付標以入,實合事宜,敢此仰達,而如此則藥房擧行,及朝廷問安,自當依此爲之矣。上曰,唯。公轍曰,中宮殿進御達生散,自今日當爲停止矣。上可之。出榻敎履陽曰,洗胎,依戊寅年例,當於第三日爲之。故敢此仰達矣。上曰,依此爲之。光文曰,每當分娩後竝直之時,以伊日入直承旨,仍直至七日,而申退承旨,亦不敢歸家,留宿於朝房矣。今亦當依此例爲之,闕內各司入直官員,亦竝以昨日省記人,仍直至第七日之意,分付,而扈衛軍官·禁軍軍兵等食代,則依戊寅年例,各於闕門近處爲之,而毋敢遠出之意,嚴飭分付,七日替直時,亦必淸齋一宿後入來之意,當一體申飭矣。上曰,唯。光文曰,朝廷問安,事當逐日爲之,而己巳年因特敎,間日爲之,庚午·戊寅亦然矣。今番則何以爲之乎?上曰,間日爲之,可也。出擧條王大妃殿進御加味益氣湯,前方中去桑白皮·黃芩,加貝母一錢,三貼製入事。出榻敎嘉順宮進服蔘朮健脾湯,依前方一貼製入事。出榻敎上命退,諸臣以次退出。
上在慶熙宮。停常參·經筵。
自酉時至人定,灑雨下雨,測雨器水深四分。自人定至夜五更,灑雨下雨,測雨器水深六分。
中宮殿解娩翌日,大殿·王大妃殿·中宮殿·嘉順宮·世子宮·世子嬪宮,內閣·政院·玉堂朝夕口傳問安。答曰,知道。嘉順宮患候輪直,大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。
藥房都提調南公轍,提調金履陽,副提調李光文啓曰,伏未審夜間,聖體,若何?中宮殿氣候,何如?臣等喜幸之忱,歷日冞切,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
藥房都提調南公轍,提調金履陽,副提調李光文啓曰,伏未審夜間,嘉順宮調攝中氣候,何如?湯劑連進之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢此問安,竝爲仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
嘉順宮進服蔘朮健脾湯前方中,加山梔五分,一貼製入事,榻前下敎,
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房三提調,持湯劑來待矣。傳曰,封入。
傳于韓義運曰,慈宮患候,少有差勝,輪直撤罷。
藥房口傳啓曰,卽伏見傳敎下者,有嘉順宮患候,少有差勝,輪直撤罷之命,憂慮之餘,下情萬幸,而第伏念諸節,雖漸向差,調護尤宜愼重,臣等之遽然撤直,實爲未安,玆敢相率仰籲。伏乞特許臣等依前輪直,千萬顒祝。惶恐敢啓。答曰,知道。慈候漸至差勝,卿等勿爲輪直。
藥房都提調南公轍,提調金履陽,副提調李光文啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
以公淸監司朴宗京狀啓,靑陽縣民家失火事,傳于趙晉和曰,聞甚矜惻,元恤典外,別加顧助事,分付。
韓義運,以吏曹言啓曰,來三月初三日,行大報壇祭獻官,當以議政塡差,而領中樞府事李時秀,領議政徐龍輔,判中樞府事金載瓚,韓用龜·金思穆,右議政南公轍,俱以病不得進參,時原任大臣中,不得推移塡差,何以爲之?敢稟。傳曰,都尉塡差。
上在慶熙宮。停常參·經筵。
中宮殿解娩三日,大殿·王大妃殿·嘉順宮·世子宮·世子嬪宮,內閣·政院玉堂口傳問安。答曰,知道。中宮殿單子問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·大司諫·奉朝賀單子問安。答曰,知道。大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳夕問安。答曰,知道。
藥房都提調南公轍,提調金履陽,副提調李光文啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?順娩已至三日,下情益切喜幸,敢此問安,竝爲仰稟。答曰,知道。卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
藥房都提調南公轍,提調金履陽,副提調李光文啓曰,伏未審夜間,嘉順宮調攝中,氣候,何如?湯劑連進之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢此問安,竝爲仰稟。答曰,知道。症候與昨一樣,待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿進御加味益氣湯,依前方五貼製入事,榻前下敎。
嘉順宮進服凝神散,一貼製入事,榻前下敎。
呂東植啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房三提調,持湯劑來待矣。傳曰,封入。
藥房口傳啓曰,俄間中宮殿氣候,何如?今日乃分娩後第三日也。洗浴吉時擇入,而不無勞動觸風之慮,似當十分謹愼,只用手巾略洗,恐爲得宜,惶恐,敢啓。答曰,知道。
藥房都提調南公轍,提調金履陽,副提調李光文啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
以公淸監司朴宗京狀啓,洪陽縣人物渰死事,傳于趙晉和曰,聞甚矜惻,元恤典外,別加顧助。渰死人如有生前身還布,竝蕩減事,分付。
韓義運,以吏曹言啓曰,今此大報壇祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單趙琮鎭。
上在慶熙宮。停常參·經筵。
自辰時至酉時,灑雨下雨,測雨器水深五分。
中宮殿解娩四日,大殿·王大妃殿·中宮殿·嘉順宮·世子宮·世子嬪宮,內閣·政院·玉堂朝夕口傳問安。答曰,知道。
藥房都提調南公轍,提調金履陽,副提調李光文啓曰,伏未審夜間,聖體,若何?中宮殿氣候,何如?臣等喜幸之忱,歷日冞切,敢此問安。答曰,知道。王大妃殿,中宮殿·嘉順宮·世子宮·世子嬪宮,口傳問安。答曰,知道。
藥房都提調南公轍,提調金履陽,副提調李光文啓曰,伏未審夜間,嘉順宮調攝中氣候,何如?湯劑連進之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢此問安,竝爲仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
嘉順宮進服凝神散,依前方一貼製入事,榻前下敎。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房三提調,持湯劑來待矣。傳曰,封入。
備忘記,京畿監司韓兢履下直,長弓一張·長箭一部賜給。
傳于韓義運曰,慈宮患候,益爲差勝,別入直及醫官待令,自今日勿爲之。
藥房都提調南公轍,提調金履陽,副提調李光文啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
呂東植啓曰,密符親納,自是例也,而前京畿監司趙鐘永,謂有身病,使其褊裨替納,事甚未安,推考,何如?傳曰,允。
韓義運,以弘文館言啓曰,副修撰趙冀永,卽爲牌招察任,何如?傳曰,允。
呂東植,以備邊司言啓曰,會寧·慶源開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲傳致北京之地,何如?傳曰,允。
又以訓鍊都監言啓曰,禁·御兩營停番間,東營,以兩營京中哨軍,輪回入直,延和門·南營·北二營,以訓局軍替代入直事,自兵曹草記蒙允矣。延和門本局軍九十名,禁衛營把摠哨官,率領入直,南營本局軍四十名,禁衛營哨官,率領入直,北二營本局軍四十三名,御營廳哨官率領,來三月初一日爲始替直,而竝待標信擧行之意,敢啓。傳曰,知道。
又以禁衛營言啓曰,禁·御兩營停番間,東營,以兩營京中哨軍輪回入直,延和門·南營·北二營,以訓局軍替代入直事,自兵曹草記蒙允矣。東營則本營京中哨軍,與御營廳京中哨軍,間一朔四十名式輪回,御營廳哨官,率領入直,延和門,則訓局軍九十名,本營把摠哨官,率領入直,南營則訓局軍四十名,本營哨官,率領入直,而竝待標信擧行,新營則京標下軍三十名,南別營,則別牙兵八名,火藥庫則別破陣十名,兼別破陣六名入直,而來三月初一日爲始替直,下番軍兵,仍爲放送之意,敢啓。傳曰,知道。
又以御營廳言啓曰,禁·御兩營鄕軍停番間,本廳東營入直,以兩營京中哨軍替直,北二營入直,以訓局軍替代事,自兵曹草記蒙允矣。來三月初一日爲始,東營入直四十名,則本廳京中哨軍,與禁衛營京中哨軍,間一朔輪回替代,北二營入直四十三名,則以訓局軍替代,竝以本廳將官,率領入直,而待標信擧行,新營則京標下軍三十名,依前例入直後,下番鄕軍,仍爲放送之意,敢啓。傳曰,知道。
敎京畿監司韓兢履書。王若曰,虞群牧之量材,簡乃僚而其難其愼,周四輔之托重,命汝欽而來旬來宣,是予根本之共釐,非他藩臬之可比。壯鍵鑰而節度,國家所以鞏基,仗旌棨而觀風,人臣所以盡職。宋兩京之襟帶天設,關防得控扼之形,漢五陵之衣冠月遊,春秋奉灑掃之禮,列聖朝仁磨義漸,豈讓堯百姓平章?環邦畿時和歲豐,遠邁夏兆民繁殖,旣得隆上都之勢,自有重內服之規。嗟,近日生民之凋殘,有朝夕難保之歎。況仁天流災之荐疊,無時月可救之方。州郡之絲枲漁鹽,幾憂委輸之不足,營邑之甲兵錢穀,每患虛實之相蒙。撫綏之政,非不盡焉,懷保之念,非不勤也,顧斯民倒懸之患,而少紓之無望,雖良牧迭代之時,尙餘憂之不弛。伊重任惟其人也,當是時屬之誰乎?唯卿,家傳恬雅之規,世篤忠貞之譽,承簪組之華閥,才諝抱經濟之謨,飭珪璋之令儀,名實有矜式之美。往歲分憂於海邑,暫試利盤錯之才,多年昵侍於邇班,已著華黼黻之手。位已躋於卿月,依然峙鸞鵠之容,時方享於雲衢,可以展騏驥之步。不欲同流俗而合汚世,固知務實績而副重望。當官則律己而綜明,處事則持心也廉簡。方講治道民憂國計之爲先,歷數朝端文學政事之俱備,如欲擇賢以任,迺知唯卿其諧。玆授卿以京畿觀察使兼兵馬水軍節度使水原府留守開城府留守江華府留守廣州府留守巡察使,卿其永肩乃心,祗膺寵命。巡察列邑,恤民隱而懷綏,兼綰四都,宣王化而鎭服。勞來遠邇之道,所貴恩威之竝行,總理巨細之謨,不獨簿書之期會。黜陟群吏,自有不吐不茹之規,奠濟庶民,必務克寬克愼之治,然後頹綱之可振,庶幾衆瘼之可蘇。賜鞭表忠,方期張觀察之廉謹,露冕布惠,可追柳公綽之公平。餘厥稟裁,自有典憲。於戲,澄淸一路,無負委畀之衷,綱紀四方,益體捍衛之義。吾且召矣,卿其往哉。故玆敎示,想宜知悉。知製敎林顔喆製進。
上在慶熙宮。停常參·經筵。
午時未時,日暈。
中宮殿解娩五日,大殿·王大妃殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿,單子問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·大司諫·奉朝賀單子問安。答曰,知道。大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳夕問安。答曰,知道。
藥房都提調南公轍,提調金履陽,副提調李光文啓曰,伏未審夜間,聖體,若何?中宮殿氣候,何如?臣等喜幸之忱,歷日冞切,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
藥房都提調南公轍,提調金履陽,副提調李光文啓曰,伏未審夜間,嘉順宮調攝中氣候,何如?湯劑連進之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢此問安,竝爲仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
嘉順宮進服凝神散,依前方一貼製入事,榻前下敎。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
韓義運啓曰,來初一日輪對日次,而禧陵忌辰祭齋戒相値,頉稟之意,敢稟。傳曰,知道。
李光文啓曰,藥房三提調,持湯劑來待矣。傳曰,封入。
藥房都提調南公轍,提調金履陽,副提調李光文啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
以副修撰趙冀永牌不進罷職傳旨,傳于韓義運曰,只推。
韓義運,以弘文館言啓曰,副修撰趙冀永,旣有只推之命,副應敎朴台壽,自鄕上來云,一體牌招察任,何如?傳曰,允。
上在慶熙宮。停常參·經筵。
中宮殿解娩六日,大殿·王大妃殿·中宮殿·嘉順宮·世子宮·世子嬪宮,內閣·政院·玉堂朝夕口傳問安。答曰,知道。
藥房都提調南公轍,提調金履陽,副提調李光文啓曰,伏未審夜間,聖體,若何?中宮殿氣候,何如?臣等喜幸之忱,日以益切,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
藥房都提調南公轍,提調金履陽,副提調李光文啓曰,伏未審夜間,嘉順宮調攝中氣候,何如?湯劑連進之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢此問安,竝爲仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
嘉順宮進服加味八物湯,五貼製入事,榻前下敎。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房三提調,持湯劑來待矣。傳曰,封入。
藥房都提調南公轍,提調金履陽,副提調李光文啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
以副應敎朴台壽,副修撰趙冀永牌不進罷職傳旨,傳于韓義運曰,只推。
韓義運,以弘文館言啓曰,副應敎朴台壽,副修撰趙冀永,旣有只推之命,竝卽牌招察任,何如?傳曰,允。
以副應敎朴台壽,副修撰趙冀永牌不進罷職傳旨,傳于韓義運曰,竝許遞,前望單子入之。
玉堂前望單子入之,副應敎趙琮鎭,副修撰李羲肇落點。
韓義運,以禮曹言啓曰,卽接濟州牧使趙義鎭狀啓謄報,則今二月令,宗廟薦新靑橘,不得如數封進,謹援已例,上送禮曹,以爲稟旨薦獻之地爲辭矣。在前橘果稀結之時,減數薦獻,已有前例,今亦依近例,分排當日薦進,何如?傳曰,允。
上在慶熙宮。停常參·經筵。
中宮殿解娩七日,大殿·王大妃殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿單子問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·大司諫·奉朝賀單子問安。答曰,知道。
藥房都提調南公轍,提調金履陽,副提調李光文啓曰,伏未審夜間,聖體,若何?中宮殿氣候,何如?七日已屆,臣等益不勝欣幸之忱,敢此問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
藥房都提調南公轍,提調金履陽,副提調李光文啓曰,伏未審夜間,嘉順宮調攝中氣候,何如?湯劑連進之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢此問安,竝爲仰稟。答曰,知道。症候與昨一樣。待承候官出傳,議定湯劑。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,藥房三提調,持湯劑來待矣。傳曰,封入。
韓義運啓曰,藥房三提調,爲承候來待矣。傳曰,入侍。
又啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
藥房口傳啓曰,今日乃中宮殿解娩後第七日也。捲草祭,旣已設行,産室廳撤罷矣。臣等與諸醫官,依例罷直宿退出,而差備待令醫官,則姑爲仍留,何如?惶恐,敢啓。答曰,知道。
傳于韓義運曰,産室廳藥房都提調以下,別單書入。
以中宮殿産室廳別單,傳于韓義運曰,內醫都提調右議政南公轍,鞍具馬一匹面給,提調行戶曹判書金履陽,副提調都承旨李光文,竝加資,別入直領敦寧府事金祖淳,鞍具馬一匹面給,行護軍金逌根,熟馬一匹面給,載寧郡守金元根陞敍,捲草官大護軍李羲甲加資,翰林朴永元,注書徐憙淳竝陞六,待令醫官吳千根·李漢臣,竝外職調用,崔源·柳煥翼,別入直醫官崔遂燁·李惟鐸,金壽仁·崔遠基·金景勳·李弼鎬,竝加資,李允馨外職調用,別掌務官李福膺,掌務官玄禹瑞·李亨基,竝相當職調用,御醫慶輯,鍼醫趙鉉玉,議藥同參盧允熙,內醫崔漢植等七人,奏時官二人,日官二人,泛鐵官·寫字官·東西唱引儀二人,竝依戊寅年例施賞,藥房書員·醫女·水工等,及承政院書吏等,掌樂院典樂二人,其餘員役等,竝依戊寅年例施賞。
傳于韓義運曰,産室廳次知內官梁大宜,資窮,熟馬一匹面給,承傳色安裕福·李昌成竝加資,待令司鑰朴順禧,南命洽,竝相當職調用,飯監·別監·中禁員役·水工軍士等,竝令該曹依戊寅年例施賞。
傳于韓義運曰,政官牌招開政,賞典下批。
韓義運啓曰,注書未差之代,前注書李憲球,被薦人朴容壽·尹正鎭,薦狀公事,依例成送吏曹之意,敢啓。傳曰,知道。
注書徐憙淳陞六,代以李容敏爲假注書。
韓義運啓曰,左右史不可不備,別兼春秋鄭基善·金道喜,竝卽牌招,以爲推移入直之地,何如?傳曰,允。
又啓曰,吏曹判書李相璜,參判徐能輔,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
傳于韓義運曰,別入直,自今日勿爲之。
傳于韓義運曰,發遣吏郞,諸執事淸齋與否,摘奸以來。
以京畿監司韓兢履狀啓,利川府使尹致猷,交河郡守洪徹榮,謂有世嫌,到界公狀,不爲來呈,不得已罷黜事,傳于韓義運曰,交河郡守洪徹榮,新寧縣監金宅善,相換。
以濟州牧使趙毅鎭狀啓,莫重薦新,不得如例封進,殿宮進上,未免闕封,惶恐待罪事,傳于韓義運曰,勿待罪事,回諭。
韓義運啓曰,吏曹判書李相璜,參判徐能輔,參議申在植再牌不進推考傳旨及罷職傳旨,今方捧入,而開政命下之後,如是違牌,不卽承膺,事體所在,誠甚未安。判書·參判,所當更請牌招,而係是一日二牌,何以爲之?敢稟。傳曰,參議只推,與判書·參判,一體更爲牌招。
又以弘文館言啓曰,新除授副應敎趙琮鎭,副修撰李羲肇,竝卽牌招察任,何如?傳曰,允。
呂東植,以兵曹言啓曰,內禁衛將沈能俊,方帶宣傳官,以職務相妨,呈狀乞遞,勢難兩處供職,內禁衛將之任,改差,何如?傳曰,允。
又以兵曹言啓曰,五衛將李義福·金翼行,俱爲除授在外,過限未肅拜,依法典改差,何如?傳曰,允。
又以兵曹言啓曰,入直禁軍一百人,使該番將朴基碩率領,一宿於龍虎營,今日替直之意,敢啓。傳曰,知道。
又以訓鍊都監言啓曰,興化門北邊入直軍一百名,南邊入直軍一百名,崇義門入直局出身二十五人,把摠金時和,哨官張鉉擧·朴東潤,局別將李厚重率領,竝爲留宿於新營,今日使之替直之意,敢啓。傳曰,知道。
又以禁衛營言啓曰,延和門入直鄕軍九十名,把摠柳彝均,哨官黃善興率領,一宿於新營,今日替直之意,敢啓。傳曰,知道。
韓義運,以觀象監領事·提調意啓曰,今此中宮殿新生男阿只氏藏胎處,當自本監看審後,前期備三望受點擧行,而英廟乙酉,有只用外陶缸,御苑淨潔處埋置事,定式受敎,癸丑因特敎,依乙酉定式擧行,庚午·戊寅兩年,又因特敎,依乙酉定式擧行矣。今番則何以爲之乎?敢稟。傳曰,今番則備三望,受點擧行,可也。
又以觀象監領事·提調意啓曰,新生大君阿只氏藏胎事,草記批旨內,備三望受點事,命下矣。謹考本監所在謄錄,則其中坐向吉利爲六處而入錄,已爲年久,難保無頉,依舊例,發送本監相地官,更加看審後,備望以入,待點下以爲涓吉之地,何如?傳曰,允。
領敦寧金祖淳箚曰,伏以天休滋申,中宮殿下震夙及月,麟趾衍慶,玉度載寧,臣地忝肺腑,職在保護,目覩國朝希有之盛事,區區抃祝,有倍餘人。卽伏見賞典下者,乃蒙天廐鞍馬之錫,自顧何勞,堪承寵齎,惶愧之極,領受無說,敢將短箚,仰瀆崇聽。伏乞亟賜收還,毋褻恩賞,俾安微分。取進止。答曰,省箚具悉卿懇。卿其勿辭,安心領收。仍傳于韓義運曰,此批答,遣史官,傳諭于領敦寧。
庚辰二月二十九日卯時,上御興政堂。藥房三提調·時原任大臣·閣臣,承候入侍時,都提調南公轍,提調金履陽,副提調李光文,記事官徐憙淳·朴永元·李憲球,右承旨韓義運,假注書徐左輔,領府事李時秀,領議政徐龍輔,判府事金思穆,檢校提學金祖淳,李晩秀,檢校直提學李存秀,原任直提學金履喬,檢校直閣李魯益·徐俊輔,以次進伏訖。時秀曰,數日日候極淸和,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,各殿宮氣候一樣矣。時秀曰,中宮殿分娩後,初七日已屆,中外輿情,擧切欣忭,而臣等尤不勝喜幸之忱矣。嘉順宮患候差勝,撤直有命,數日間氣候,何如?上曰,一樣矣。光文曰,新生大君供上,待先啓手本擧行,而手本尙未啓下,不得擧行,係是典禮所載,敢此仰達矣。上曰,待下敎爲之,可也。出擧條履喬曰,三七後勿爲藏刑事,外道則預先知之,然後可以擧行,而前此每稟定知委矣。今番亦以三七後用刑之意,分付,何如?上曰,依此爲之。上命大臣·閣臣先退,龍輔等退出。永元曰,卽伏見慶尙監司金履載狀啓啓下者,以奉化·太白山·璿源·實錄兩閣,俱有傷頹處,不可不及今修改爲辭矣。璿源閣當自該司擧行,而史閣則史官下去,開庫奉審,然後始可修改,依例擇日以入,而曝曬亦當年次,一體擧行,何如?上曰,依爲之。出擧條永元曰,今則臣等旣無以離次,別兼又多在外人,勢將以三月念晦以後擇日矣。上曰,唯。上命退,諸臣以次退出。
上在慶熙宮。停常參·經筵。
藥房提調金履陽,左承旨趙晉和啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?湯劑連進之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御加味益氣湯前方中,去黃茋,加檳榔一錢·唐木香五分,五貼製入事,榻前下敎。
呂東植啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
備忘記,黃海兵使李晳下直,長弓一張,長箭一部,片箭一部,筒兒一箇賜給。
趙晉和啓曰,藥房提調持湯劑來待矣。傳曰,封入。
傳于韓義運曰,禮房承旨馳詣宗廟·景慕宮,奉審摘奸,仍詣先蠶壇,奉審摘奸以來。
傳于韓義運曰,原任待敎徐喜淳,檢校差下。
奎章閣檢校待敎單,徐憙淳。
韓義運,以奎章閣言啓曰,原任待敎徐憙淳,檢校差下事,命下矣。卽爲牌招察任,何如?傳曰,允。
韓義運啓曰,吏曹判書李相璜,參判徐能輔,參議申在植三牌不進推考傳旨及禁推傳旨,今方捧入,而開政命下之後,連事違召,事體所在,誠極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲牌招。
有政。吏批,判書李相璜進,參判徐能輔牌不進,參議申在植牌不進,右承旨韓義運進。以申在植爲兼輔德,李在秀爲工曹參議,徐能輔爲同春秋,兪漢寔爲顯陵令,白東圭爲監察,李憲球爲注書,朴宗岱爲利川府使,柳台佐爲金海府使,趙鍾淳爲龍仁縣令,李思默爲果川縣監,戶曹判書金履陽,今加崇祿,産室廳提調行大護軍李羲甲,今加崇政,捲草官都承旨李光文,今加嘉善,産室廳副提調以上加資事,承傳。
傳于韓義運曰,番次苟艱,臺諫中時帶閣職人,許遞。
韓義運,以吏批言啓曰,交河郡守洪徹榮,新寧縣監相換事,命下矣。以前任連山縣監·和順縣監,方在解由未出中,何以爲之?敢稟。傳曰,勿拘。
吏批,再政。直閣單鄭基善,交河郡守洪徹榮,新寧縣監金宅善相換,行都承旨單李光文,以李翊會爲大司諫,徐有素爲獻納,李德鉉爲禮曹參議,金容善爲戶曹佐郞,李鼎臣爲刑曹佐郞,趙咸永爲司饔僉正,黃贊熙爲宗簿主簿,鄭錫敎爲宗親府典簿。
兵批,判書權常愼病,參判李志淵病,參議洪羲俊入直進,參知柳鎭澤病,左副承旨呂東植進。同知單金麗澤,副護軍李奎鉉·李晉會,副司直朴台壽,副司果趙冀永·徐憙淳·朴永元·李寬永·李明斗,竝單付。
韓義運啓曰,注書李憲球,旣在闕中,不爲肅謝,直爲出去,事甚未安,推考警責,仍卽牌招入直,何如?傳曰,允。
又啓曰,別兼春秋金道喜,旣有只推之命,卽爲牌招入直,何如?傳曰,允。
以別兼春秋金道喜牌不進罷職傳旨,傳于韓義運曰,只推。
兵曹口傳政事,護軍單李龍秀。
韓義運,以弘文館言啓曰,本館下番闕直,事甚未安。副修撰李羲肇,旣有只推之命,與副修撰尹豐烈,竝卽牌招入直,副應敎趙琮鎭,一體牌招察任,何如?傳曰,允。
以副應敎趙琮鎭,副修撰李羲肇牌不進罷職傳旨,傳于韓義運曰,只推。
以吏曹參議申在植牌不進罷職傳旨,傳于韓義運曰,只推。
以注書李憲球牌不進罷職傳旨,傳于韓義運曰,只推。
以京畿監司趙鍾永狀啓,積城縣人物渰死事,傳于趙晉和曰,聞甚矜惻,原恤典外,別加顧助。渰死人如有生前身還布,竝蕩減事,分付。
韓義運,以內醫院提調意啓曰,副提調李光文,今日問安,不爲仕進,卽爲牌招,何如?傳曰,允。
呂東植,以兵曹言啓曰,昌德宮衛將安宗喆,病難供職,呈狀乞遞,昌慶宮衛將金麗澤,除授在外,上來無期,竝改差,何如?傳曰,允。
又以備邊司言啓曰,卽見全羅監司朴宗薰狀啓,則以爲,羅州·珍島等邑漂到船六隻,俱是大國江南省蘇州府通州等地人之行商漂到者,而船隻完固,皆是願從水路還歸,故衣袴糧饌,照例題給,已爲次第發送爲辭。又見濟州牧使趙義鎭狀啓,則以爲,本道前後漂到船,合九隻,俱是大國江南省通州等地人之行商漂到者,而其中四隻,遇風致敗,渰死三名,拯出厚埋,生存人,竝爲分載於他漂船,二隻先已還歸,三隻候風未發,越海糧饌,申飭題給,敗船竝卽燒火,而二隻鐵物,仍爲載去,二隻鐵物,以卜重棄置,其所區處之方,待備局行會擧行爲辭矣。羅州·珍島兩處漂船,旣已還歸,依已例,令槐院撰出咨文,定禁軍,騎撥下送于灣府,使之傳給鳳城將處,以爲轉致北京之地,濟州漂船,待其畢送,形止狀聞,一體撰送咨文,兩船鐵物則係是禁條,不可留置,卽令運致,待前頭使行入送,而先以此意,咨文中措辭添入,何如?傳曰,允。
又以備邊司言啓曰,使行先來,本係時急,而今番回還使臣先來離發,在於今月初六日,而始於二十四日渡江,渡江後又五日,始到京城者,其所遲滯,前所未有,揆以法例,極爲駭然。當該軍官·譯官等,令攸司科治,雖以撥路言之,近來邊報,每多稽緩,畿甸·兩西,道帥臣之不能察飭,亦爲未安,竝從重推考,何如?傳曰,允。
又以御營廳言啓曰,英陵局內獵虎事,定將校率領砲手,今月十七日出送矣。二十二日申時量,大虎一頭,捉得於本陵案山近處,故謹此封進,而虎旣捉得,山行軍,仍爲撤還之意,敢啓。傳曰,知道。
右議政南公轍箚曰,伏以臣,職忝藥院,連伏承中宮殿解娩後諸節勿藥萬安,七日已屆,撤直而退,欣喜下忱,何可形達?此際得見賞單下者,臣名亦廁其中,此則意慮之所不敢到也。臣之衰病,比諸再昨年直宿之時,不知落下幾層,臨時箚籲,亶出於不得已,而未蒙體諒之後,雖以效誠之意,扶策就直,諸般擧行,多賴僚寀之分勞,臣則只於朝夕問安,跪傳啓辭而已,此宜受罰,安可論賞?況天廐駿乘,是何等重賞,而加之於如臣罔功者乎?其賜也無名,其受也無義,無義無名,必致聽聞之譏笑,誠非細故也。玆敢短章仰瀆。伏乞收還成命,以安私分焉。取進止。答曰,省箚具悉卿懇。卿其勿辭,安心領受。仍傳于韓義運曰,此批答,遣史官,傳諭于右議政。
吏曹參判徐能輔疏曰,伏以臣,卽伏奉除旨,以臣爲同知春秋館事矣。臣方在直,固當叩謝恩命之不暇,而臣之從兄領議政臣龍輔,方領春秋館事,揆以格例,自在應避。玆陳短□□遞改,以存公格,不勝幸甚。臣無任云云。答曰,省疏具悉。所請依施。
上在慶熙宮。停常參·經筵。
藥房提調金履陽,左承旨趙晉和啓曰,伏未審夜間,聖體若何,寢睡·水刺之節,何如?湯劑連進之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
呂東植啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
趙晉和啓曰,藥房提調,持湯劑來待矣。傳曰,封入。
韓義運啓曰,左右史不可不備,別兼春秋鄭基善,卽爲牌招入直,何如?傳曰,允。
傳于朴齊一曰,召對爲之。
傳于韓義運曰,別講爲之。
以副修撰李羲肇·尹豐烈牌不進罷職傳旨,傳于韓義運曰,只推。
韓義運,以弘文館言啓曰,本館下番闕直,事甚未安。副修撰尹豐烈·李羲肇,旣有只推之命,與修撰林顔喆·趙忠植,竝卽牌招,以爲推移入直,副應敎趙琮鎭,一體牌招察任,何如?傳曰,允。
以副應敎趙琮鎭牌不進罷職傳旨,傳于韓義運曰,只推。
韓義運,以禮曹言啓曰,毓祥宮展拜,每年季春取稟事,曾有受敎,而延祜宮展拜,一體取稟事,亦有新定式矣。展拜吉日,以何間推擇乎?敢稟。傳曰,毓祥宮·延祜宮展拜後,仍詣宣禧宮,一體展拜矣,日子以今月望前擇入。
又以禮曹言啓曰,毓祥宮·延祜宮展拜取稟草記,傳曰,毓祥宮·延祜宮展拜後,仍詣宣禧宮,一體展拜矣,日子以今月望前擇入事,命下矣。展拜吉日,令日官趙相順推擇,則今三月十一日十二日俱吉云,以何日定行乎?敢稟。傳曰,以十一日爲之,王世子隨駕,衛內磨鍊,祗迎之節,置之。
傳于韓義運曰,各宮展拜日子,以望後更爲擇入。
韓義運,以禮曹言啓曰,傳曰,各宮展拜日子,以望後更爲擇入事,命下矣。展拜吉日,令日官趙相順推擇,則今三月十五日以後,連値拘忌,而只二十日爲吉云,何以爲之乎?敢稟。傳曰,二十日爲之。
傳于呂東植曰,毓祥宮·延祜宮展拜後,詣宣禧宮時道路,新石橋上路磨鍊事,分付。
傳于韓義運曰,發遣吏郞,諸執事淸齋與否,摘奸以來。
韓義運,以奎章閣言啓曰,卽接內需司牒報,則咸興·永興兩本宮四月別大祭時造燭奉香吉日,今月十六日辰時,衣襨香燭祭品奉詣吉日,同月十七日卯時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以內醫院提調意啓曰,副提調李光文,今日問安,不爲仕進,卽爲牌招,何如?傳曰,允。
又以內醫院都提調·提調意啓曰,加差下內醫秦慶煥,旣已闋服,還屬本院,令該曹口傳付軍職,冠帶常仕,何如?傳曰,允。
趙萬永,以都摠府言啓曰,中日習射技,以産室廳直宿間啓請停止矣。謹稽謄錄,則有三七日後設行之例,今亦依此擧行之意,敢啓。傳曰,知道。
庚辰三月初一日申時,上御興政堂。召對入侍時,參贊官朴齊一,侍講官李潞,檢校待敎徐憙淳,假注書李容敏,記注官金樂澧,記事官李命純,各持論語第四卷,以次進伏訖。上命開卷讀之。潞讀自君子篤於親,止有司存。上曰,文義陳之。潞曰,此章言君子篤於親,則民興於仁。蓋敎民化俗之道,非家喩而戶說,惟在君上之導率。上修仁德,則民不渝薄,上好儉質,則民不侈泰,若風行而草偃,表端而影直,上行而下效,其應如響,此乃千古帝王存戒處也。伏望深垂體諒焉。上命掩卷,齊一曰,注書李憲球,有只推之命矣,自前下注書陞六之後,上注書例不得行公,而或有一二次因特敎行公之時,亦不敢自下援例,何以爲之乎?上曰,一體陞六,可也。嘉順宮進服加味養胃湯,二貼製入事,榻前下敎。仍命玉堂先退,潞退出。又命退,諸臣以次退出。
庚辰三月初一日酉時,上御興政堂。別講入侍時,參贊官韓義運,侍講官李潞,持國朝寶鑑第二十一卷,檢校待敎徐憙淳,假注書李容敏,記注官金樂澧,記事官李命純,以次進伏訖。上命開卷讀之。潞讀自二十五年,止修案以入。上曰,文義陳之。潞曰,此篇言軍門惠廳會計事矣。周禮言惟王無會,有司有會,蓋錢穀出入,卽有司,而非君上之親檢。然三代以下,用度寢廣,法綱不古,故皇明名臣,獻言親覽財賦之案,以察出入之數,以爲量入爲出之道矣。近來國計匱竭,古所未有,而此亦無他救弊之道,惟在節用之如何。區區愚慮,雖自內用下之數,克加省略,每念於節用愛民一句語,似有其益矣。伏願留神焉。上命掩卷,仍命玉堂先退,又命退,諸臣以次退出。
上在慶熙宮。停常參·經筵。
夜五更,巽方天際有火光。
藥房提調金履陽,右承旨韓義運啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日湯劑進服之後,諸節果有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮世子宮·世子嬪宮,口傳問安。答曰,知道。
韓義運啓曰,三品官之無得過三日循例請牌,曾有定式矣。禮曹參議李德鉉,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
韓義運啓曰,藥房提調,持湯劑來待矣。傳曰,封入。
韓義運啓曰,假注書徐左輔,身病猝重,勢難察任,今姑改差,何如?傳曰,允。
傳于韓義運曰,禮房承旨馳詣大報壇,奉審摘奸以來。
徐左輔改差,代以宋欽奭爲假注書。
韓義運,以內醫院提調意啓曰,副提調李光文,今日問安,不爲仕進,卽爲牌招,何如?傳曰,允。
以副應敎趙琮鎭再牌不進罷職傳旨,傳于韓義運曰,只推。
以修撰林顔喆·趙忠植,副修撰尹豐烈·李羲肇牌不進罷職傳旨,傳于韓義運曰,只推。
韓義運,以弘文館言啓曰,校理朴光錫,副校理姜世綸在外,副校理洪學淵,副修撰李羲肇差祭,下番闕直,事甚未安。副應敎趙琮鎭,修撰趙忠植·林顔喆,副修撰尹豐烈,旣有只推之命,與校理金敎喜,竝卽牌招,以爲推移入直之地,何如?傳曰,竝許遞,前望單子入之。
玉堂前望單子入之,副應敎李彦淳,校理尹永僖·宋應圭,副校理趙秀仁·朴台壽,修撰洪羲祖·趙冀永,副修撰鄭基善·李寅溥落點。
韓義運,以弘文館言啓曰,本館姑降入直,事甚未安。新除授副校理趙秀仁·朴台壽,修撰趙冀永,副修撰李寅溥,竝卽牌招,以爲推移入直之地,何如?傳曰,允。
吏曹口傳政事,兼直閣單鄭基善。
韓義運,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
又以弘文館言啓曰,新除授副應敎李彦淳,時在慶尙道禮安地,校理尹永僖,時在廣州地,修撰洪羲祖,時在江原道原州地,經筵入番事緊,請竝斯速乘馹上來事,下諭。答曰,依啓。
呂東植,以兵曹言啓曰,今三月二十日大駕詣毓祥宮展拜,延祜宮展拜,宣禧宮展拜時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依乙亥年例爲之,留陣亦依例磨鍊。
又以訓鍊都監言啓曰,謹依下敎,捉虎武藝廳等處,木十九疋,布六疋,依營例施賞之意,敢啓。傳曰,知道。
又以禁衛營言啓曰,謹依下敎,捉虎武藝廳等處,木十九疋,布六疋,施賞之意,敢啓。傳曰,知道。
又以御營廳言啓曰,謹依下敎,捉虎武藝廳等處,木十九疋,布六疋,依營例施賞之意,敢啓。傳曰,知道。
上在慶熙宮。停常參·經筵。
藥房提調金履陽,左副承旨呂東植啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?湯劑進服之後,諸節果有差勝之效乎?臣等率諸御醫,趁早入侍,詳察症候,議定湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
嘉順宮進服建理湯,五貼製入事,榻前下敎。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
呂東植啓曰,藥房提調,持湯劑來待矣。傳曰,封入。
又啓曰,事變假注書安允璟,身病猝重,勢難察任,今姑改差,何如?傳曰,允。
傳于韓義運曰,禮房承旨馳詣懿昭墓,奉審摘奸以來。
安允璟改差,代以趙相玉爲事變假注書。
以副校理趙秀仁·朴台壽,修撰趙冀永,副修撰李寅溥牌不進罷職傳旨,傳于韓義運曰,竝許遞,前望單子入之。
玉堂前望單子入之,副校理李東煥·李瀅夏,修撰任天常,副修撰李鍾穆落點。
韓義運,以弘文館言啓曰,本館下番姑降入直,事甚未安。新除授副校理李東煥·李瀅夏,修撰任天常,副修撰李鍾穆·鄭基善,竝卽牌招,以爲推移入直之地,何如?傳曰,允。
又啓曰,新除授副修撰李鍾穆,以前任務安縣監,方在解由未出中,何以爲之?敢稟。傳曰,勿拘。
以副校理李東煥·李瀅夏,修撰任天常,副修撰李鍾穆牌不進罷職傳旨,傳于韓義運曰,只推。
韓義運,以內醫院提調意啓曰,副提調李光文,今日問安,不爲仕進,卽爲牌招,何如?傳曰,允。
趙萬永,以備邊司言啓曰,卽見江原監司徐鼎輔狀啓,則以爲,還穀排分,每患苟艱,當春民食,轉益匱乏,應留各穀中限二萬石,特許加分事,請令廟堂稟旨分付矣。本道還摠,自來不敷,每年加分之請,便成已例,而數亦不至過多,依狀辭施行之意,分付,何如?傳曰,允。
上在慶熙宮。停常參·經筵。
藥房提調金履陽,右承旨韓義運啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日湯劑進服之後,諸節果有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙萬永啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
韓義運啓曰,左副承旨呂東植,同副承旨朴齊一,今日不爲仕進,竝卽牌招,何如?傳曰,允。
傳于韓義運曰,禮房承旨馳詣元陵,奉審摘奸,局內諸陵,一體奉審以來。
傳于趙萬永曰,工·刑換房。
趙萬永啓曰,藥房提調,持湯劑來待矣。傳曰,封入。
又啓曰,吏曹郞廳來言,果川縣監李思默,龍仁縣令趙鍾淳,兩司俱未署經云,除在外外,未肅拜人員,竝卽牌招,以爲署經之地,何如?傳曰,允。
大司諫李翊會啓曰,臣之不合見職之狀,前已略陳,業爲聖明之所俯燭矣。除旨又下,庚牌儼臨,感恩怵義,不得已出肅,而第臣於合啓中,自來有私義之難安者,前後引避,輒蒙體諒,顧今處義,宜無異同,以此情踪,何敢晏然冒據乎?請命遞斥臣職。答曰,依啓。
獻納徐有素啓曰,臣之言議風采,本不合於淸朝耳目之任,而納言新除,忽下於夢想之外,召牌且降,臣感惶冞極,義分是懼,雖不得不冒沒出肅,以伸叩謝之忱,而第臣於合啓中,有私義之不可聯參者,曾叨臺地,屢煩引避,輒蒙體諒之恩矣。今臣處義,與前無異,以此情踪,何敢一刻晏然於臺次乎?請命遞斥臣職。答曰,依啓。
趙萬永啓曰,守令署經事,命下矣。諫院則旣已署經,而憲府則大司憲宋穉圭,執義吳熙常,持平朴齊明在外,掌令金鐮·李允謙,持平南履懋牌不進,不得備員署經,何以爲之?敢稟。傳曰,一司除署經。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫尹羽烈,獻納李運恒落點。
以左副承旨呂東植,同副承旨朴齊一牌不進罷職傳旨,傳于趙萬永曰,只推。
趙萬永啓曰,行都承旨李光文,左承旨趙晉和不爲仕進,右承旨韓義運奉審進去,左副承旨呂東植,同副承旨朴齊一牌不進,院中只有臣一人,伴直無人。左副承旨呂東植,同副承旨朴齊一,旣有只推之命,同副承旨,更爲牌招,何如?傳曰,允。
傳于趙萬永曰,左承旨·左副承旨·同副承旨竝許遞,前望單子入之,待下批牌招察任。
承旨前望單子入之,徐能輔·申絅·朴宗琦落點。
趙萬永啓曰,新除授承旨申絅,以前任寧邊府使,方在解由未出中,何以爲之?敢稟。傳曰,勿拘。
以同副承旨朴齊一再牌不進罷職傳旨,傳于趙萬永曰,只推。
以司諫朴齊聞,正言金羽根,掌令金鐮·李允謙,持平南履懋牌不進罷職傳旨,傳于趙萬永曰,只推。
韓義運,以弘文館言啓曰,本館下番姑降入直,事甚未安。副校理李東煥·李瀅夏,修撰任天常,副修撰任鍾穆,旣有只推之命,竝卽牌招,以爲推移入直之地,何如?傳曰,允。
以校理李東煥,修撰任天常,副修撰李鍾穆牌不進罷職傳旨,傳于韓義運曰,只推。
韓義運,以內醫院提調意啓曰,副提調李光文,今日問安,不爲仕進,卽爲牌招,何如?傳曰,允。
又以禮曹言啓曰,各陵園墓所,今春植木播橡,纔已畢役,株數斗數,區別報來,依定式別單書入,而昭寧園·綏吉園局內,樹木茂密,今無播植處云矣,敢啓。傳曰,知道。
趙萬永,以兵曹言啓曰,今月初七日,三內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以金爲內禁將。
趙萬永,以義禁府言啓曰,全羅監司朴宗薰狀啓內,萬頃縣監邊景鵬,爲先罷黜,其罪狀,令攸司稟處事,啓下矣。邊景鵬,時在任所云,依例發遣府羅將拿來,何如?傳曰,待待命拿囚。
上在慶熙宮。停常參·經筵。
藥房提調金履陽,左副承旨韓義運啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?湯劑連進之後,諸節果有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御加味益氣湯,依前方五貼式,日次製入事,榻前下敎。
趙萬永啓曰,備邊司郞廳來言,令日賓廳日次,而國忌正日相値,不得來會云矣,敢啓。傳曰,知道。
又啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
韓義運啓曰,行左承旨申絅,時在公淸道公州地,斯速乘馹上來事,下諭,何如?傳曰,許遞,前望單子入之。
又啓曰,藥房提調持湯劑來待矣。傳曰,封入。
傳于韓義運曰,二十日擧動時,嬪宮同爲展拜矣,該房知悉。
承旨前望單子入之,李在秀落點。
徐能輔啓曰,新除授右副承旨李在秀,卽爲牌招,何如?傳曰,允。
又啓曰,右副承旨李在秀,時在京畿始興地,斯速乘馹上來事,下諭,何如?傳曰,允。
以右副承旨朴宗琦牌不進罷職傳旨,傳于韓義運曰,只推。
以左副承旨朴宗琦牌不進推考傳旨,傳于韓義運曰,許遞,前望單子入之。
承旨前望單子入之,李晉淵落點。
徐能輔啓曰,新除授右副承旨李晉淵,卽爲牌招,何如?傳曰,允。
韓義運,以內醫院提調意啓曰,副提調李光文,今日問安,不爲仕進,卽爲牌招,何如?傳曰,允。
韓義運,以弘文館言啓曰,本館下番姑降入直,事甚未安。副校理李東煥,修撰任天常,副修撰李鍾穆,旣有只推之命,竝卽牌招,以爲推移入直之地,何如?傳曰,允。
以副校理李東煥,修撰任天常,副修撰李鍾穆牌不進罷職傳旨,傳于韓義運曰,只推。
韓義運,以弘文館言啓曰,本館下番姑降入直,事甚未安。副校理李東煥,修撰任天常,副修撰李鍾穆,旣有只推之命,竝卽牌招,以爲推移入直之地,何如?傳曰,允。
韓義運,以吏曹言啓曰,公淸道都事金就强呈狀內,矣身素患風疾之症,當此換節之時,一倍添劇,時日內萬無赴任之望,卽速入啓遞改云。其身病旣如是,則有難强令往赴,改差,何如?傳曰,允。
上在慶熙宮。停常參·經筵。
中宮殿解娩二七日,大殿·王大妃殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿單子問安。答曰,知道。
藥房都提調南公轍,提調金履陽,行左承旨徐能輔啓曰,伏未審夜間,聖體,若何?中宮殿氣候,何如?日屆二七,臣等益不勝懽喜之忱,敢來問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
藥房都提調南公轍,提調金履陽,行左承旨徐能輔啓曰,伏未審夜間,嘉順宮調攝中氣候,何如?湯劑連進之後,諸節益有差勝之效乎?臣等率諸御醫,趁早入侍,詳承症候,議定湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
李晉淵啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
徐能輔啓曰,藥房都提調·提調持湯劑來待矣。傳曰,封入。
傳于韓義運曰,藥房問安,自明日勿爲之。
傳于韓義運曰,卽聞淑善將拜貞明公主廟云,事甚稀貴。其日致祭于貴主及都尉祠板,祭官永明尉進去。
韓義運啓曰,假注書李容敏,身病猝重,勢難察任,今姑改差,何如?傳曰,允。
傳于韓義運曰,左副承旨許遞,前望單子入之。
韓義運啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,洪命周·李紀淵落點。
徐能輔啓曰,新除授左副承旨李紀淵,同副承旨洪命周,竝卽牌招,何如?傳曰,允。
李容敏改差,代以許茂爲假注書。
傳于李晉淵曰,別講爲之。
以副校理李東煥,修撰任天常,副修撰李鍾穆再牌不進罷職傳旨,傳于韓義運曰,只推。
韓義運,以弘文館言啓曰,本館下番姑降入直,事甚未安。副校理李東煥,修撰任天常,副修撰李鍾穆,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,今此昭寧園忌辰祭典祀官兼大祝前正言朴宗休,時無職名,令該曹口傳付軍職,何如?傳曰,允。
兵曹口傳政事,副司果單朴宗休。
李晉淵,以兵曹言啓曰,今三月二十日動駕時,王世子隨駕衛外磨鍊事,命下矣。昨年毓祥宮動駕時,王世子衛外隨駕時班次,在於標旗後,百官班次之前,故依前例前後牌,以大駕前後廂軍兵仍用,禁軍三十人,挾輿軍四十名磨鍊矣。今亦以此擧行,何如?傳曰,前後牌三百名爲之,禁軍·挾輿軍,依草記磨鍊。
行都承旨李光文疏曰,伏以天眷篤棐,邦休滋至,我坤聖殿下,彌月震夙,麟趾叶祥,群情胥悅,協氣同春,臣猥廁起居之列,幸先覩之爲榮。迺者志喜之典,亦及臣名,加臣一資爲嘉善大夫,臣手奉華誥,且惶且感,歷日靡定。殿下特以臣,備數於嘗藥之末,照例擢授,命之不疑,然此不過臣職之所當爲耳,庸何足賞也?夫王者之官人也,褒有德而賞有功,將以作興之也,無德之褒,無功之賞,是謂之濫。濫則瘝且曠,而天職不修,汚隆之幾,甚可畏也。故繁纓之細,而聖人惜之,弊袴之微,而中主愛焉,所以愼其幾而防其漸也。況且卿月之位,乃所謂命德之器也,豈容爲酬微勞之資也哉?且臣頃蒙格外之恩,特拜爲都承旨,除書之下,同朝動色,蓋躐次旣違故規,當品又係竗選,二者豈臣賤劣所堪安,而適兼保護之任,且値輪直之時,區區義分,不敢言私,一日二日,因仍盤礴,反媒音秩之寵,仰玷懋賞之治,罪因榮積,無辭自解。臣本愚庸,學不通古今之義,材不識方圓之用,而前後歷揚,偏被隆私,立朝十四年之間,華要若萃於一身,才彦反爲之瞠後,而猶且盲進冥升,有除輒膺,其必有尙論之士,置臣於四維之外者,而其於臣長短底蘊,未必如臣自知之明,譬如辯難之不交,則拙訥者與儀·秦無別,扛擧之不試,則荏弱者與賁育相混,臣之至今得備於隊行者,亦不異此。一朝試之,疵醜畢露,雖以覆燾之大,曲加涵宥,誠亦難矣。曷若量才而授之,度能而任之,上以昭綜實之政,下以免覆餗之災,其爲生成之澤,豈有過於此者哉?玆敢瀝陳衷懇,冒瀆崇嚴,伏願聖慈,鑑臣情實,亟命選部,還收臣新秩,以爲僥倖者之戒。臣無任云云。答曰,省疏具悉。卿其勿辭行公。
行左承旨徐能輔疏曰,伏以臣之從兄議政府領議政臣龍輔,見帶春秋館領事矣。臣之所兼館銜,自在當遞,乞令該曹照例遞改,以存公格,不勝幸甚。臣無任云云。答曰,省疏具悉。所請依施。
同副承旨趙萬永疏曰,伏以臣,與左副承旨李在秀,有親査應避之嫌,揆以法典,在下當遞,敢陳短章,仰瀆崇嚴。伏乞照例遞改,以存公格,以安私分,不勝幸甚。臣無任云云。答曰,省疏具悉。所請依施。
庚辰三月初六日酉時,上御興政堂。別講入侍時,參贊官李晉淵,侍讀官宋應圭,持國朝寶鑑第二十一卷,侍讀官李瀅夏,持國朝寶鑑第二十一卷,檢校待敎徐憙淳,假注書宋欽奭,記注官李湜·金樂澧,以次進伏訖。上命開卷讀之。應圭讀自五月忠淸監司李日躋,止有麥穗兩岐之瑞。上曰,下番讀之。瀅夏讀自忽此呈瑞於吾東今日,止宜却不受從之。上曰,文義陳之。應圭曰,此李日躋進瑞麥事也。大抵君上,務修德政,和氣致祥,則時和歲豐,是爲上瑞,此等嘉瑞,實非聖世之攸貴。肆我英廟,却而不受,大聖人貴德不貴物之盛意,此可驗矣。伏願以此體念焉。上命掩卷,仍命玉堂先退,應圭·瀅夏退出。又命退,諸臣以次退出。
上在慶熙宮。停常參·經筵。
自辰時至未時,日暈。
夜一更二更,月暈。
洪命周啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
韓義運啓曰,來十一日,輪對,取稟。傳曰,當次人受點,後日次來待。
李光文啓曰,左副承旨李紀淵,時在慶尙道蔚山地,斯速乘馹上來事,下諭,何如?傳曰,允。
又啓曰,藥房副提調持湯劑來待矣。傳曰,封入。
傳于洪命周曰,召對爲之。
以副校理李東煥,修撰任天常,副修撰李鍾穆牌不進罷職傳旨,傳于李光文曰,只推,更爲牌招。
以校理李東煥,修撰任天常,副修撰李鍾穆牌不進罷職傳旨,傳于李光文曰,竝許遞,政官牌招開政。
李光文啓曰,注書有闕之代,被薦人朴容壽·尹正鎭·李憲兢薦狀,依例成送吏曹之意,敢啓。傳曰,知道。
李光文,以吏曹言啓曰,奉常寺正申綽,除拜過限未肅拜,主簿金得种,呈辭過限不上來,竝依例改差,何如?傳曰,允。
有政。吏批,判書李相璜進,參判未差,參議申在植牌不進,右承旨韓義運進。以尹序東爲吏曹參判,任存常爲副校理,趙璟鎭爲修撰,徐憙淳爲副修撰,朴永元爲司書,宋冕載爲戶曹參判,金熙華爲工曹參議,李止淵爲同經筵,李光文爲同春秋,洪稐煥爲禮曹正郞,洪羲喆爲工曹正郞,尹景鎭爲奉常正,韓用成爲監察,金希台爲奉常主簿,李鍾仁爲掌樂主簿,黃潤九爲司宰主簿,朴容壽爲注書,朴惟正爲兼引儀,李協心爲公淸都事,崔命遠爲萬頃縣令。
兵批,判書權常愼病,參判李志淵入直進,參議洪羲俊呈辭在外,參知柳鎭澤病,同副承旨洪命周進。同知單安宗喆,上護軍李羲甲,護軍洪遇燮·申絅,副護軍朴宗琦·趙晉和·呂東植·朴齊一·趙萬永·李在秀·李翊會,副司直趙琮鎭·徐有素·朴光錫·金敎喜·姜世綸·洪學淵·趙秀仁·朴台壽·李東煥,副司果趙忠植·林顔喆·趙冀永·任天常·尹豐烈·李羲肇·李寅溥·李鍾穆·李憲球,竝單付。
韓義運啓曰,新除授注書朴容壽,卽爲牌招入直,何如?傳曰,允。
以吏曹參議申在植牌不進罷職傳旨,傳于韓義運曰,只推。
洪命周,以義禁府言啓曰,全羅監司朴宗薰啓本內,高敞縣監沈漢永,高敞前縣監洪羲書罪狀,竝令攸司稟處事,啓下矣。沈漢永,時在任所,洪羲書,下去江原道原州地云,依例發遣府書吏,竝拿來,何如?傳曰,竝待待命拿囚。
庚辰三月初七日申時,上御興政堂。召對入侍時,參贊官洪命周,侍讀官宋應圭·李瀅夏,直閣鄭基善,假注書許茂,記注官李湜,記事官李命純,各持論語第四卷,以次進伏訖。上命開卷讀之。應圭讀自曾子曰以能,止成於樂。上曰,文義陳之。應圭曰,以此章五節觀之,曾子踐履之工,恰到極盡處矣。大抵爲學之道,當以物我無間,無一毫之未盡,爲第一宗旨,而又犯而不校一句,只是顔子克己復禮上推去,則聖人用工之始,必先從事於斯矣。上命掩卷,因命玉堂先退,應圭等退出。基善曰,兩本宮衣襨香燭封裹擇日,旣已啓下矣。裁香處所,依年前定式,以昌德宮摛文院爲之乎?上曰,依此爲之。又命退,諸臣以次退出。
上在慶熙宮。停常參·經筵。
自卯時至未時,灑雨下雨,測雨器水深四分。
藥房提調金履陽,副提調李光文啓曰,伏未審日間,聖體若何,寢睡·水刺之節,何如?嘉順宮調攝中氣候,何如?臣等率諸御醫,趁早入侍,詳承諸節,議定繼進湯劑爲宜。臣等不任區區伏慮,敢來問安,竝此仰稟。答曰,知道。症候與昨一樣。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
嘉順宮進服建理湯前方中,去桂枝,加官桂一錢五分,當歸七分,五貼製入事,榻前下敎。
洪命周啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,行左承旨徐能輔,右副承旨李晉淵,今日不爲仕進,竝卽牌招,何如?傳曰,允。
又啓曰,藥房提調·副提調持湯劑來待矣。傳曰,封入。
傳于韓義運曰,禮房承旨馳詣昭寧園,奉審摘奸,綏吉園,一體奉審以來。
傳于韓義運曰,藥房間日問安,勿爲之。
以右副承旨李晉淵牌不進罷職傳旨,傳于洪命周曰,只推。
韓義運,以弘文館言啓曰,本館下番姑降入直,事甚未安。新除授副校理任存常,修撰趙璟鎭,副修撰徐憙淳,竝卽牌招,以爲推移入直之地,何如?傳曰,允。
以副校理任存常,修撰趙璟鎭牌不進罷職傳旨,傳于韓義運曰,只推。
韓義運,以弘文館言啓曰,副應敎李彦淳,校理尹永僖,修撰洪羲祖在外,下番姑降入直,已至多日,事甚未安。副校理任存常,修撰趙璟鎭,旣有只推之命,竝卽牌招,以爲推移入直之地,何如?傳曰,允。
洪命周,以兵曹言啓曰,本曹佐郞柳致睦,身病猝重,屢度呈狀乞遞,宿衛重地,不可久曠,今姑改差,何如?傳曰,允。
上在慶熙宮。停常參·經筵。
夜一更二更,月暈。
韓義運啓曰,明日常參·經筵,取稟。傳曰,停。
洪命周啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
李光文啓曰,行左承旨徐能輔,右副承旨李晉淵,今日不爲仕進,竝卽牌招,何如?傳曰,允。
韓義運啓曰,吏曹參判尹序東,除拜後過三日不爲出肅,依定式推考警責,仍卽牌招察任,何如?傳曰,允。
李光文啓曰,藥房副提調持湯劑來待矣。傳曰,封入。
以右副承旨李晉淵牌不進罷職傳旨,傳于韓義運,曰許遞,前望單子入之,待下批牌招察任。
承旨前望單子入之,申絅落點。
以副校理任存常,修撰趙璟鎭牌不進罷職傳旨,傳于韓義運曰,只推。
傳于韓義運曰,別講爲之。
以副校理任存常,修撰趙璟鎭再牌不進罷職傳旨,傳于韓義運曰,只推。
傳于申絅曰,別講爲之。
申絅,以戶曹言啓曰,臣履陽,與正郞臣李種遠,進詣昌德宮·昌慶宮,差備內及各司,依節目眼同看審後,有頉處別單書入,而修改則擇日擧行,何如?傳曰,允。
洪命周,以禁衛營言啓曰,本營哨官李兢緖,受由下鄕,過限不現,汰去之意,敢啓。傳曰,知道。
又以義禁府言啓曰,公淸監司朴宗京啓本內,連山前縣監沈日魯·洪徹榮·金鑢,淸風前府使李復鉉等罪狀,令攸司稟處事,啓下矣。洪徹榮·金鑢·李復鉉,今方待命,竝拿囚,沈日魯,下去京畿加平地云,依例發遣府羅將拿來,何如?傳曰,允。待待命拿囚。
庚辰三月初九日未時,上御興政堂。別講入侍時,參贊官韓義運,侍讀官宋應圭,持國朝寶鑑第二十一卷,侍讀官李瀅夏,持國朝寶鑑第二十一卷,檢校待敎徐憙淳,記事官朴容壽,記注官金樂澧·李湜,以次進伏訖。上命開卷讀之。應圭讀自六月左議政,止不可召試也。上曰,下番讀之。瀅夏讀自秋八月,止仍命刊行。上曰,文義陳之。應圭曰,文王之化,先於惠鮮鰥寡,而自古治世之德政,無不以救恤四窮爲本。今此圖解之進覽也,至有臨門恤窮之擧,亦可見聖德中一事。伏願推繹而省察焉。上曰,下番陳之。瀅夏曰,大臣請以吏議·玉堂,如翰林召試例,聖祖以譬如防水,潰東決西,非更法可矯,不爲允從。大抵遵先王之法而過者,未之有也。雖或以因時制宜之道,有所通變,而自作聰明,更革舊制,實是人君之大戒。今於相臣之建白也,不小撓改,謹守先王之法,聖敎之切當,允爲後嗣王監法之資矣。伏願體念焉。上命掩卷。瀅夏曰,本館番次,近甚苟艱,下番姑降入直,今已七八日矣。副應敎李彦淳,校理尹永僖,修撰洪羲祖在外,副修撰鄭基善·徐憙淳內閣進,副校理任存常,修撰趙璟鎭,旣有只推之命,竝更牌招,以爲推移入直,何如?上曰,依爲之。出擧條義運曰,近日春晷舒長,日候和暢,而法講之停撤已久,自明日經筵,取稟,依例爲之,何如?上可之。仍命玉堂先退,應圭等退出。又命退,諸臣以次退出。
庚辰三月初九日酉時,上御興政堂。別講入侍時,參贊官申絅,侍讀官宋應圭,持國朝寶鑑第二十一卷,侍讀官李瀅夏,持國朝寶鑑第二十一卷,檢校待敎徐憙淳,假注書許茂,記注官金樂澧·李湜,以次進伏訖。上命開卷讀奏。應圭讀自諸道牛,止禁屠宰。上曰,文義陳之。應圭曰,此段務農禁屠事也。大抵國依於民,民依於農,而農之得力,專靠於牛,則大聖人祭牧設禁之意,果何如也?雖以今日觀之,公淸一道,經凶之餘,農民亦多無牛之歎,伏願聖明,特軫聖明故事,禁勅京外,俾無失耕之弊,則斯民幸甚。上命掩卷,仍命玉堂先退,應圭·瀅夏退出。又命退,諸臣以次退出。
上在慶熙宮。停常參·經筵。
樂房提調金履陽,行左承旨申絅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
韓義運啓曰,明日常參·經筵,取稟。傳曰,停。
洪命周啓曰,大司憲宋穉圭,執義吳熙常,持平朴齊明在外,掌令金鐮·李允謙,持平南履懋未肅拜,監察茶時之意,敢啓。傳曰,知道。
申絅啓曰,右承旨徐能輔,今日不爲仕進,卽爲牌招,何如?傳曰,允。
洪命周啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
申絅啓曰,藥房提調持湯劑來待矣。傳曰,封入。
傳于韓義運曰,禮房承旨馳詣宣武祠,奉審摘奸以來。
韓義運,以弘文館言啓曰,副應敎李彦淳,校理尹永僖,修撰洪羲祖在外,副修撰鄭基善·徐憙淳內閣進,本館下番姑降入直,已至多日,事甚未安。副校理任存常,修撰趙璟鎭,旣有只推之命,竝卽牌招,以爲推移入直之地,何如?傳曰,允。
傳于洪命周曰,別講爲之。
傳于韓義運曰,別講爲之。
以修撰趙璟鎭牌不進罷職傳旨,傳于韓義運曰,許遞,前望單子入之。
修撰前望單子入之,姜世綸落點。
韓義運啓曰,吏曹郞廳來言,萬頃縣令崔命遠,兩司俱未署經云,除在外外,未肅拜人員,竝卽牌招,以爲署經之地,何如?傳曰,允。
大司諫尹羽烈啓曰,臣衰朽譾劣,初不近似於言責之任,而諫長新命,忽下於杜門病伏之中,歷日惶懍,不知所措。天牌又降,冒出叩謝,而第臣於合啓,有不可聯參者。曾叨見職,屢控引避,輒蒙恩遞,臣之處義,與前無異,以此情踪,何敢冒據於臺次乎?請命遞斥臣職。
以掌令金鐮·李允謙,持平朴齊明·南履懋,司諫朴齊聞,正言金羽根牌不進罷職傳旨,傳于韓義運曰,只推。
韓義運,以侍講院言啓曰,王世子進講孟子第一卷,今已畢講矣,第二卷繼講之意,敢啓。傳曰,知道。
又以內醫院提調意啓曰,副提學李光文,今日不爲仕進,卽爲牌招,何如?傳曰,允。
又以禮曹言啓曰,今三月二十日毓祥宮·延祜宮·宣禧宮展拜時,嬪宮行禮儀註,一體書入嬪宮之意,敢啓。傳曰,知道。
上護軍李羲甲疏曰,伏以翟褕膺昌熾之祿,麟趾著仁厚之應,彌月載夙,坤候冞康,淑景方春,歡聲如雷,臣猥以無似,忝叨捲草之任,慶忭頌祝,尤倍他人,退自禁扃,伏奉恩旨,千萬慮外,加臣一階,臣手擎華誥,震悸恧縮,實不省措躬之所。夫崇政之秩,周官之三孤也。班截六卿,責重貳公,上不以才德命之,名斯濫矣,下或以僥倖得之,器斯褻矣。惟濫與褻,有非聖王爲天下惜之之道,而臣之本末長短,淵鑑之所悉燭,空空蔑蔑,文質無當,雖明廷百執事之末,庸詎擬議,而徒荷兩聖朝特達之遇,節次推遷,冥升不已,通籍三十一年,滾到崇顯之列,服旣不稱,器且以盈,名塗一步之更進,夢想之所未敢或到。若夫當日擧行,不過暫時之奉函周旋,隨唱拜跪而已,何勞可記,而誤徼此恩數?繁纓弊袴,尙宜愼惜,官爵之濫且褻,不圖至斯,誠不敢以感祝之私,遽累我淸明之治。歷日思惟,如集于木,玆敢略入文字,仰暴情實。伏願聖慈,俯垂鑑諒,將臣新授之秩,亟賜反汗,以重公器,以安賤分,千萬至祝。臣無任云云。答曰,省疏具悉。卿其勿辭行公。
副修撰徐憙淳疏曰,伏以臣之所兼春秋館記事官之銜,與臣仲父領議政臣龍輔所帶本館領事之任,法在當避,乞令選部,照例遞改,以存公格,不勝幸甚。臣無任云云。省疏具悉。所請依施。
庚辰三月初十日申時,上御興政堂。別講入侍時,參贊官洪命周,侍讀官宋應圭,持國朝寶鑑第二十一卷,侍讀官任存常,持國朝寶鑑第二十一卷,檢校待敎徐憙淳,假注書許茂,記注官李湜,以次進伏訖。上命開卷讀之。應圭讀自九月飭士大夫,止俾納粟募賑。上曰,文義陳之。應圭曰,先王制禮,始諸飮食,而冠禮親迎,又是禮之太始,則彼油蜜果,卽不過玩好華飾之味而已,其於玄酒太羹之味,相去遠矣。顧此同牢行禮之席,豈可用此等果也?惟我聖祖,動遵禮法,而當時臣民,因襲謬例,故如是申禁。伏願聖明,特體禮敎之意,導之齊之,則經禮三百,曲禮三千,亦庶幾煥然復明於今日矣。上命掩卷,仍命玉堂先退,應圭·瀅夏退出。又命退,諸臣以次退出。
庚辰三月初十日酉時,上御興政堂。別講入侍時,參贊官韓義運,侍讀官宋應圭,持國朝寶鑑第二十一卷,侍讀官任存常,持國朝寶鑑第二十一卷,檢校待敎徐憙淳,假注書許茂,記注官李湜,記事官李命純,以次進伏訖。上命開卷讀奏。應圭讀自十二月製下勸學文,止勅勸農。上曰,文義陳之。應圭曰,自古聖王化民成俗之道,其必由學,則聖祖勸學之意,果何如也?以爲學者言之,學爲孝學爲忠,當不待君上之勸,而第惟影必隨形,響必應桴,則下民陶成之化,豈不由於鼓舞勸奬之日乎?伏願聖上,深加體念,躬行而導率之,則右文興敎之盛,幸復覩於今日矣。上命掩卷。王大妃殿進御加味益氣湯,自今日停止,加味養胃湯五貼製入事。出榻敎上仍命玉堂先退,應圭·瀅夏退出。又命退,諸臣以次退出。
上在慶熙宮。停常參·經筵。
夜自一更至三更,月暈。
洪命周啓曰,明日常參·經筵,取稟。傳曰,停。
申絅啓曰,大司憲宋穉圭,執義吳熙常在外,掌令金鐮·李允謙,持平朴齊明·南履懋牌招啓辭未下,監察茶時之意,敢啓。傳曰,知道。
又啓曰,行右承旨徐能輔,今日不爲仕進,卽爲牌招,何如?傳曰,允。
李光文啓曰,藥房副提調持湯劑來待矣。傳曰,封入。
傳于李光文曰,別講爲之。
傳于申絅曰,別講爲之。
以行右承旨徐能輔牌不進推考傳旨,傳于洪命周曰,許遞,前望單子入之。
承旨前望單子入之,金熙華落點。
洪命周啓曰,新除授同副承旨金熙華,卽爲牌招,何如?傳曰,允。
又啓曰,同副承旨金熙華,時在京畿楊州地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,申在植落點。
以司諫朴齊聞,掌令金鐮·李允謙,持平南履懋牌不進罷職傳旨,傳于申絅曰,只推。
洪命周啓曰,守令署經事,命下矣。司諫朴齊聞,正言金羽根,掌令金鐮·李允謙,持平朴齊明·南履懋,旣有只推之命,竝更牌招,以爲署經之地,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,尹益烈落點。
洪命周啓曰,新除授大司諫尹益烈,一體牌招,以爲署經之地,何如?傳曰,允。
行大司諫尹益烈啓曰,臣癃老憒劣,初不近似於臺閣之任,而經歲病蟄,世念灰冷,不意薇垣特旨,忽下於此際,臣感激記簪之恩私,縱效隨牌而出膺,第於合啓中,有不可冒參者,每叨是職,猥陳私忱,輒蒙體諒矣。今臣處義,與前無異,請命遞斥臣職。答曰,依啓。
以行大司諫尹益烈遞差傳旨,傳于洪命周曰,前望單子入之。
大司諫前望單子入之,李光憲落點。
洪命周啓曰,萬頃縣令崔命遠,諫院則雖已署經,憲府則大司憲宋穉圭,執義吳熙常在外,掌令金鐮·李允謙,持平南履懋牌不進,持平朴齊明未署經,無以備員署經,何以爲之?敢稟。傳曰,一司除署經。
以左副承旨申在植牌不進罷職傳旨,傳于洪命周曰,只推。
洪命周,以弘文館言啓曰,副應敎李彦淳,校理尹永僖,修撰洪羲祖在外,副修撰鄭基善·徐憙淳內閣進,本館下番姑降入直,已至多日,事甚未安。新除授修撰姜世綸,時在慶尙道尙州地,經筵入番事緊,請斯速乘馹上來事,下諭。傳曰,依啓。
四學儒生幼學白奎鎭·徐迥輔·黃基宅·朴羲壽·韓鎭㦿·朴錦源·安禹良·吳致淳·李垿·李厚載·朴延壽·趙達永·林貞鎭·李秉溫·鄭淳載·趙達源·洪在果·李用淵·李圭晉·李守默·黃基鎔·張照·吳泰璜·鄭基稷·鄭彦容·金頀淵·徐有鐸·柳重根·鄭淳用·金基秀·曺應振·朴命源·李顯台·任廉·黃基鎬·趙道淳·鄭翼烈·黃鍾夾·成用默·沈英之·申用模·沈達之·徐璜輔·申光烈·沈宜孫·金在完·安季良·尹致駿·李明演·金人柱·朴義壽·尹止善·李菓·黃仁·李在坤·朴顯源·李光厚·金大淵·徐碩淳·安廷麟·李周寬·李鎭圭·李源益·朴齊鴻·李源卨·安永壽·尹致濩·許瑢·尹奎烈·朴齊度·李在鳳·沈樂耇·鄭喜友·洪羲淳·洪秉球·韓用·金錫淳·金述淵·李洙夏·朴龍九·任序常·韓定履·鄭基憲·鄭基元·尹一善·李原載·安光吉·盧一星·朴宗裕·李墅·李坤載·李光道·黃基完等疏曰,伏以表忠奬節,有國之成典,揚微闡幽,多士之懿規。臣等添居庠序之列,薰沐菁莪之化,惟當讀書硏窮,勉其學業,何敢拜章叫閽,以瀆睿覽,而藝遊之暇,謹伏稽國朝故事,則純正之學,忠義之士,輩出於吾東,而粵自列聖朝以來,莫不褒以揚之,或施貤贈之典,或侈俎豆之享者,非徒爲一時之功德。亦將勸萬世之忠烈,而婦孺走卒,皆知其忠孝之爲大頭䐉,節義之爲大關鍵,則臣等有以知列朝褒揚之聖德,崇奬之深意也。然而深山絶峽之外,或有泯沒而不稱者,雲空水流之餘,或多湮晦而無傳者,時移事過,甘與草木而同朽,則亦非聖朝褒揚之本意也。噫,我朝累百年昇平之餘,間値百六之運,迭經壬丙之變,而忠信烈士之倡義勤王者,不可指計,而試以湖南一道言之,則最其烈烈有光於天下後世者,世稱三賢,卽故倡義使臣高敬命·金千鎰·金齊閔而已。齊閔官止寺正,號曰鰲峰,慷慨有大節,平生自許以忠義,及夫壬辰島夷之亂,以淳昌縣監,聞大駕西巡,北向四拜,終日痛哭曰,自吾先祖二百年以來,世受國恩,値君父蒙塵之日,平昔講磨之義,安在哉?卽日廣募義旅,沬血草檄,其略曰,天地之大德曰生,好殺伐者天降罰,人民之正氣曰義,建大事者人必歸,肆攄寸心之忠,用激四方之聽。我國家澤潤萬物,德高三韓,列聖重熙,方享豫大之運,斯民不幸,適丁否極之時,蠢玆黑齒之微,敢犯靑邱之大,惡積禍盈,是凶徒促亡之日,主辱臣死,當臣子效命之辰。完府·錦城若諸郡之奇士,龍城·光山與列邑之俊才,望義旗而雲合,聞戰鼓而風從,於是道內忠義之士,應檄而至者數千,推齊閔爲義兵將,時則壬辰六月二十七日也。因設壇誓衆曰,全州卽我聖朝根本之地,先王晬容奉安之所,豈可使陸沈乎?先防此賊,以完根本。遂進軍全州熊峙,依隘結陣,橫斷山路,賊數萬驟至,終日大戰,賊五戰五却,逃向湖西,蓋湖南之得全,實賴此戰,卽八月初三日也。齊閔到稷山遇賊,斬首數十級,前至振威,又斬偵倭十三,而上書于體察使臣鄭澈,條獻十策。進軍龍仁,聞天將李如松,收復平壤,乘勝至碧蹄驛,爲賊行長所敗,欲爲邀擊賊兵之計,又募義兵於長城南門,不日而至者數百,聞賊兵再犯湖南,追至海南,九戰大敗,自是賊酋,更不登陸。時經略宋應昌,主和禁戰,諸義士痛哭捲兵而還,遂退遏南下之賊,又聚義穀數千石,由水路輸納于行在所,上嘉之曰,凍天颶風,千里利涉,奇哉奇哉。齊閔時年七耋,驅馳兵革,鋒鏑之瘡,遍身成疾,解戎還家,深慨防禦之多疎,呻吟之中,或起或臥,遂撰經國安民之策四十二條,名曰保邦要務,欲獻于朝,未及奏御而死。宣廟嘉其忠錄其勳,事載本集及本郡邑誌與故判書臣洪良浩所撰倡義碑文,則之功之烈,直與金千鎰·高敬命,相伯仲也。齊閔之孫故左承旨臣地粹,早襲家訓,篤信聖學,兒時爲副提學臣辛應時所奬進,涵養於天人性命之源,砥礪於忠孝節義之間。及至釋褐,時當昏朝,廢母之議起,凶徒熾張,彝倫斁絶,地粹獨抗疏極爭,置生死於度外,人皆危而壯之,竟配富寧,至於七年之久,而仁廟改玉,首以正言召還。天啓丙寅,以進賀使書狀官,航海朝京,是時遼路梗塞,絶渤海仗舟楫,以達于燕,而椵島守將毛文龍,上密揭于中朝,構陷我國以導路爲亂送米送喪等語,地粹與上使文正公臣金尙憲,聯名三度呈文于禮部尙書李思誠,辭嚴義正,足以感天,李思誠,特奏以朝鮮陪臣金尙憲·金地粹願死北闕下,白其主無貳心,屬國世秉貞信,請賜明詔,無使疑畏,帝曰,朝鮮王,世篤敬恭,豈一朝去順效逆乎?特降恩旨,昭雪國誣,而丁卯三月,方在皇都,聞虜東搶本國,破安·黃·等州,地粹又上書禮部,其略曰,竊念小邦,兵單糧少,四無助援,平日所仰望者,天朝而已,速發偏帥,乘其空虛,直擣巢穴,則一擧而全遼可復,屬國可全,賊醜可滅。大司馬覆奏,極稱其言可用,皇帝特遣袁崇煥,與趙率敎等大將,精銳九千,逼三坌河,爲牽制之勢,虜遂解兵而去。地粹及還,而中州文士夏錫·范明經等十餘人,與論詩文,服其高華,交呈贐章,亦可見華人之景仰矣。及當丙子之亂,地粹方遞職在家,聞大駕入南漢,終日痛哭,倡募義士,與李興浡·崔蘊諸人,同赴行在,至天安縣,聞和議已定,中道大哭,衆皆還鄕,而地粹獨向京城,與講和主事之人,嚴辭固爭曰,宗社罔極之恥,臣子萬死之秋,前日毛文龍誣國之言,竟符今日之事,吾輩辨誣皇朝之義,安在哉?我國臣民,同死一戰,以保皇明節義,則尊周攘夷,此其道也。然而國事已定無及矣。及至丁丑虜亂,地粹與金汝鈺等,挺身赴難,攘夷斥和,而以若忠烈,以若才勇,不得盡展於當世,自是遂絶意世路,隱居天台山下,語及國事,輒憤慨涕沱,朝家以承旨,屢度召拜,辭謝不起,以勿赴科試之意,遺戒子孫,一日北向大哭,嘔血數升,仍成痼疾而歿。其後文正公臣李縡,撰集東國名賢節行,名曰尊攘錄,而地粹之名節,炳然於其中。故文正公臣金尙憲,曾於奉表朝京之日,別爲一集,名曰皇朝朝天錄,而地粹之高節,亦在其編錄。肅廟甲寅,一鄕士民,依祭社之禮,立祠於古阜郡都溪之上,金齊閔·地粹祖若孫,竝躋享之。先正臣金昌協,祭地粹文曰,義著扶倫,辭優華國,翛然晩節,濁世淸馥,又序其遺集曰,淸直耿介,好修之君子,故相臣閔鎭遠,爲湖南按使時,嘉其忠烈,印其詩文,名曰苔川集,行于世,而故判書臣閔鎭厚,亦序其顚末焉。嗚呼,金齊閔之倡義立功,其孫地粹之扶倫斥和,辨誣請兵於壬丙之間,孤忠大節,炳炳有辭於天下萬世之後,迄今數百年間,忠烈湮沒,名蹟掩翳,志士爲之流涕。噫,齊閔之倡義勤王,與金千鎰·高敬命,竝稱三運使,而金千鎰·高敬命,則先被表章之恩,地粹之扶倫,與金坽一致,斥和赴難,與李興浡一揆,而李興浡,則先被褒贈之典,金坽亦於當宁甲戌,因嶺儒道疏,特蒙贈吏判諡文貞之殊恩,而齊閔·地粹祖孫,則獨不與於前後之褒揚,實爲國朝之缺典,士林之抑鬱者也。方今聖明在上,繼述志事,凡有忠孝之卓絶者,節義之遺逸者,博採廣擧,竝施褒尙之典,而況又辛壬西賊之後,特以勸懲之意,加施表章之恩,則齊閔祖孫之深忠大節,合有贈秩易名之典,故臣等不揆僭妄,治疏冒進。伏願聖明,念先臣之兩世忠烈,勸後人之百代節義,故寺正臣金齊閔及其孫故承旨臣金地粹,竝施贈秩易名之典,表章百世,聳動四方,則世道幸甚,斯文幸甚。臣等無任云云。省疏具悉。疏辭,令廟堂稟處,爾等退修學業。
庚辰三月十一日午時,上御興政堂。別講入侍時,參贊官李光文,侍讀官宋應圭持國朝寶鑑第二十一卷,侍讀官任存常持國朝寶鑑第二十一卷,檢校待敎徐憙淳,記事官朴容壽,記注官金樂澧,記事官李命純,以次進伏訖。上命開卷讀奏,應圭讀自上曰以正風俗,止通政階。上曰,文義陳之。應圭曰,此篇正風俗當先崇賢之聖敎,極爲切當。雖以國朝已然之事言之,先正臣趙光祖之除拜都憲也,風化之丕變,至於男女異路,故正俗之本,無出於崇賢一事。伏願澄省焉。上命掩卷,仍命退,諸臣以次退出。
庚辰三月十一日酉時,上御興政堂。別講入侍時,參贊官申絅,侍讀官宋應圭持國朝寶鑑第二十一卷,侍讀官任存常持國朝寶鑑第二十一卷,檢校待敎徐憙淳,記事官朴容壽,記注官金樂澧,記事官李命純,以次進伏訖。上命開卷讀之,應圭讀自錄用故正言,止今春水陸操停止。上曰,文義陳之。應圭曰,故正言趙聖復,當辛壬之際,有所陳疏,其時錄孤之命,特軫褒忠奬義之擧,足爲觀感興起之方矣。上命掩卷,仍命玉堂先退,應圭·存常退出。憙淳曰,本閣待令寫字官,多有年老眼昏之弊,而願退者數人矣。今姑減下,以姑付中眼明手快者,依例陞付,前後退去人,亦依例永付額外,何如?上曰,可。仍命退,諸臣以次退出。
上在慶熙宮。停常參·經筵。
巳時午時,日暈。
夜自一更至三更,月暈。
韓義運啓曰,明日常參·經筵,取稟。傳曰,停。
洪命周啓曰,大司憲宋穉圭,執義吳熙常在外,掌令金鐮·李允謙,持平南履懋未肅拜,持平朴齊明未署經,監察茶時之意,敢啓。傳曰,知道。
韓義運啓曰,左副承旨申在植,今日不爲仕進,卽爲牌招,何如?傳曰,許遞,前望單子入之。
李光文啓曰,藥房副提調持湯劑來待矣。傳曰,封入。
承旨前望單子入之,李奎鉉落點。
韓義運啓曰,新除授右副承旨李奎鉉,卽爲牌招,何如?傳曰,允。
以右副承旨李奎鉉牌不進罷職傳旨,傳于韓義運曰,許遞,前望單子入之。
承旨前望單子入之,李友秀落點。
韓義運啓曰,新除授左副承旨李友秀,卽爲牌招,何如?傳曰,允。
又啓曰,左副承旨李友秀,時在京畿安山地,斯速乘馹上來事,下諭,何如?傳曰,許遞,前望單子入之。
承旨前望單子入之,宋祥濂落點。
傳于洪命周曰,入直玉堂持羹墻錄入侍。
韓義運,以侍講院言啓曰,兼輔德申在植,時無職名,令該曹口傳付軍職,何如?傳曰,允。
兵曹口傳政事,副護軍單申在植。
申絅,以戶曹言啓曰,臣履陽,與正郞臣李鍾遠,依定式,進詣彰義宮藏譜閣奉審,則姑無頉處之意,敢啓。傳曰,知道。
又以戶曹言啓曰,臣履陽,與正郞臣李鍾遠,依定式,進詣鄕校洞於義宮奉安閣奉審,則姑無頉處之意,敢啓。傳曰,知道。
又以戶曹言啓曰,臣履陽,與正郞臣李鍾遠,工曹判書臣任希存,佐郞臣李憲述,依定式,進詣於義本宮奉審,則姑無頉處之意,敢啓。傳曰,知道。
庚辰三月十二日申時,上御興政堂。入直玉堂持羹墻錄入侍時,同副承旨洪命周,校理宋應圭,持羹墻錄第三卷,副校理任存常,持羹墻錄第三卷,直閣鄭基善,假注書許茂,記注官金樂澧·李湜,以次進伏訖。上命開卷讀奏。應圭讀自時上傾嚮滉甚切,止卜世道汙隆。上曰,文義陳之。應圭曰,我宣廟朝,名賢碩輔,多出於草野之中,而先正臣李滉,尤爲傑然者也。明良相遇,儒化大振,治敎畢張,太平可期,一時群情,皆以爲世道之汙隆,實係於斯人之去留。君上誠能尊賢崇德,則間世魁傑之英,亦豈乏人於斯世也?伏願聖上,深留意焉。上命掩卷,仍命玉堂先退,應圭·存常退出。上曰,進御加味健脾湯,自今日停止。出榻敎上命退,諸臣以次退出。
上在慶熙宮。停常參·經筵。
自午時至申時,日暈。
夜自一更至四更,月暈。
中宮殿解娩三七日,大殿·王大妃殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿,單子問安。答曰,知道。
藥房都提調南公轍,提調金履陽,副提調李光文啓曰,伏未審日間,聖體,若何?中宮殿氣候,何如?日屆三七,臣等益不勝懽喜之忱,敢來問安。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
韓義運啓曰,明日常參·經筵,取稟。傳曰,停。
宋祥濂啓曰,大司憲宋穉圭,執義吳熙常在外,掌令金鐮·李允謙,持平南履懋未肅拜,持平朴齊明未署經,監察茶時之意,敢啓。傳曰,知道。
備忘記,羅州營將柳聖魯下直,長弓一張,長箭一部,片箭一部,筒兒一箇賜給。
傳于宋祥濂曰,別講爲之。
傳于宋祥濂曰,王世子隨駕,以衛內磨鍊。
傳于申絅曰,別講爲之。
傳于宋祥濂曰,未下直閫帥·守令,使之當日辭朝。
備忘記,公淸兵使柳漢源下直,長弓一張,長箭一部,片箭一部,筒兒一箇賜給。
宋祥濂啓曰,假注書許茂,身病猝重,勢難察任,今姑改差,何如?傳曰,允。
許茂改差,代以金正喜爲假注書。
金正喜有頉,代以張敎根爲假注書。
宋祥濂,以都摠府言啓曰,中日習射技放,自明日當爲擧行,而謹稽謄錄,則三七日後設行時,砲放有待下敎擧行之例,今番則何以爲之乎?敢稟。傳曰,待下敎擧行。
申絅,以戶曹言啓曰,香室藝文館,待開春改建事,昨年筵奏蒙允矣。開基前已爲之,故定礎等吉日,令日官朴周煥推擇,則定礎三月十七日卯時,立柱同月二十日卯時,上樑同月二十六日午時爲吉云,以此日時擧行,何如?傳曰,允。
庚辰三月十三日辰時,上御興政堂。別講入侍時,參贊官宋祥濂,侍讀官任存常,持國朝寶鑑第二十一卷,直閣鄭基善,記事官朴容壽,記注官李湜,記事官李命純,以次進伏訖。上命開卷讀之。存常讀自上賜橘一盤於政院,止宣醞賜饌。上曰,文義陳之。存常曰,此卽頒橘於在直諸臣者也。祖宗朝故事,優暇儒臣,頻賜召接,講究經史,諮訪治道,經史之所講究,治道在其中矣。故上下致交孚之休,酬酢有溫醇之美,而至於降以雲漢之宸章,宣以內府之法醞,則尤是優恩異數也。伏願以此觀省焉。上命掩卷。仍命退,諸臣以次退出。
庚辰三月十三日申時,上御興政堂。別講入侍時,參贊官申絅,侍讀官李瀅夏,持國朝寶鑑第二十一卷,侍讀官任存常,持國朝寶鑑第二十一卷,直閣鄭基善,記事官朴容壽,記注官李湜,記事官李命純,以次進伏訖。上命開卷讀之。瀅夏讀自頒兵將圖說,止賜額曰三忠祠。上曰,文義陳之。瀅夏曰,兵將圖說之頒示八道營閫,聖意之在於安不忘危,可以仰揣矣。雖以閒暇無事之時,凡係戎政,不可闊略。故書傳曰,張皇六師,無壞我高祖寡命,又曰詰爾戎兵,陟禹之跡。古昔盛時,兵事之備不虞,有如是矣。顧今區宇昇平,邊塵不驚,戎政戎器,在在疎虞,治世論兵,雖若謬迂,亦非可以放心者也。伏望於各道營閫處,別加提飭,凡於軍操鍊習,戎器造備等節,俾各着意擧行,無徒應文備數之歸,以爲安不忘危之方焉。上命掩卷。嘉順宮進服加味君子湯五貼製入事。出榻敎上命退,諸臣以次退出。
上在慶熙宮。停常參·經筵。
自辰時至人定,灑雨下雨,測雨器水深五分。
自人定至十五日開東,灑雨下雨,測雨器水深六分。
韓義運啓曰,明日常參·經筵,取稟。傳曰,停。
宋祥濂以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于韓義運曰,禮房承旨馳詣宗廟·永寧殿·永禧殿·景慕宮,奉審摘奸以來。
宋祥濂啓曰,大司憲宋穉圭,執義吳熙常在外,掌令金鐮·李允謙,持平南履懋牌不進,持平朴齊明未署經,監察茶時之意,敢啓。傳曰,知道。
以大司諫李光憲,司諫朴齊聞,正言金羽根,掌令金鐮·李允謙,持平南履懋牌不進罷職傳旨,傳于宋祥濂曰,只推。
傳于韓義運曰,藥房都提調前望單子入之。
內醫院都提調前望單子入之,判府事金思穆落點。
右議政南公轍箚曰,伏以臣,自昨冬,復叨藥院之任,今至屢個月,論其闕禮曠職之罪,不可以一二計,是豈臣之所樂爲哉?誠以積痼之賤疾,隨齒添加,精力之朽憒,行步之蹇澁,力不從心,漸無束帶供劇之望,而然每一循省,如負大何,間値産室直宿之時,尤不敢自言其私,强策孱軀,仍因蹲冒,而喘喘欲顚仆之狀,同朝之所共見,而爲之代悶者也。今則院直,雖已撤罷,而身在保護之地,不時湯劑之議定,五日起居之常禮,多未進參,偃便在家,如此而郵罰又復不加,鞶褫一向無期,則其在臣心,不但悚恧而難安,揆以國體,抑恐虧損之非細。又於侵曉赴公之路,偶觸風冷,添得重感,宿病新症,同時闖發,落席叫苦,不自收拾,明日卽問安日次,而又無進身之路,伏枕耿耿,寢食靡甘。玆敢略入文字,仰瀆崇嚴。伏乞聖慈,亟賜遞解,以安私心,仍治其前後怠慢之罪,以爲不職者之戒焉。取進止。答曰,省箚具悉卿懇。藥院之任,今姑許副。仍傳曰,此批答,遣史官傳諭于右議政。
江華留守趙萬元疏曰,伏以臣,父母墳山,在於水原,而與臣營相距,不過爲一宿之地,身係官守,久曠展省,歲籥已改,雨露增感。玆敢不避猥越,冒陳微懇。伏乞聖慈,俯垂矜諒,特許臣一旬之暇,往省先壠,俾伸至情焉。臣無任云云。答曰,省疏具悉。所請依施。
上在慶熙宮。停常參·經筵。
自開東至巳時,灑雨下雨,測雨器水深五分。
藥房提調金履陽,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御加味益氣湯,自今日五貼式,日次製入事,榻前下敎。
韓義運啓曰,明日常參·經筵,取稟。傳曰,停。
洪命周啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
宋祥濂啓曰,行右承旨申絅,今日不爲仕進,卽爲牌招,何如?傳曰,許遞,前望單子入之,待下批牌招察任。
洪命周啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
承旨前望單子入之,李奎鉉落點。
洪命周啓曰,大司憲宋穉圭,執義吳熙常在外,掌令金鐮·李允謙,持平南履懋牌不進,持平朴齊明未署經,監察茶時之意,敢啓。傳曰,知道。
以大司諫李光憲,司諫朴齊聞,正言金羽根,掌令金鐮·李允謙,持平南履懋牌不進罷職傳旨,傳于洪命周曰,只推。
韓義運,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,行中樞府事韓用龜箚子批旨內,所請依施事,命下矣。依聖敎,京畿監司韓兢履次子正敎,立爲韓景履之後,立案成給之意,敢啓。傳曰,知道。
又以禮曹言啓曰,卽接龍岡幼學高明俊所志,則以爲,族孫士春,以宗孫,嫡妾俱無子,以其同姓十二寸弟益春第二子景華,欲爲繼後,兩家諸族,相議完定,而未及禮斜之前,益春夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹪,明有可據,而不得登聞者,許令該曹論理草記事,曾有筵奏定式。門長高明俊所訴旣如此,依定式,高益春第二子景華,立爲高士春之後,何如?傳曰,允。
洪命周,以兵曹言啓曰,守門將崔相夏,身病猝重,無望供職,呈狀乞遞,改差,何如?傳曰,允。
又以備邊司言啓曰,卽見公淸監司朴宗京狀啓,則以爲,新還餉中,連山縣,自甲戌至戊寅五年虛勘,合爲五千四十八石零,淸風府,自乙亥至戊寅四年虛勘,合爲三千九百五十八石零,當該各年虛勘之連山前縣監沈日魯·洪徹榮·金鑢,淸風前府使李復鉉罪狀,令攸司稟處,此是年久未捧,一年之內,了殺無路。連山未捧餘在三千八百三十四石零,淸風未捧餘在三千六百八十三石零,竝限五年分排收捧事,令廟堂稟處,淸風等六邑反逋排年條及未捧條當捧中所捧,爲六百十二石零,仍未捧爲六千九百三石零,此則年條旣久,絶戶又多,況値災歲實難責捧爲辭矣。逋穀排年,除非民邑事情之萬不獲已,實難輕議,而自經己甲,此路一開,諸道視若常例,奸吏益無忌憚,其所以勘逋者,適足爲養逋,言念糴法,不勝寒心。此後則不得不一切防塞,以爲一分省弊之道,兩邑逋穀限年之請,置之,另飭該邑,待夏秋準數收捧之意,分付。反逋及舊還,皆是當年應捧之穀,而六邑未捧,若是夥多,朝家之前後申飭,顧如何,而以未捧二字,無難登聞者,已萬萬未安。況未捧邑之以居末居二,隨等勘律,自是不易之規,而該道之初不分等論罪,乃以災歲難捧,曲爲參恕者,實非嚴糶糴重事目之義。該道臣從重推考,使之一從石數多寡,分三等更爲啓聞後,依事目施行,何如?傳曰,允。
又以備邊司言啓曰,全羅道靈光郡漂到大國人十六名,當不日上來矣,依近例,直令入接于弘濟院後,更爲問情,所着衣袴,分付各該司,依例題給,令齎咨官領往,而申飭各該道臣,使之定差員次次領送,亦令灣府預先馳通于鳳城將處,以爲渡江後護送之地,何如?傳曰,允。
判府事韓用龜箚曰,伏以邦籙昌熾,麟趾叶吉,震夙之餘,坤候冞康,抃歡之忱,曷有其極?第臣久作床笫中物,遂闕起居之禮,義分都虧,悚蹙徒切。仍伏念臣,賦命險釁,一自年前哭螟之後,遂爲天下窮獨人,況今癃痼轉甚,死亡無日,惟願一縷未泯之前,復續旣絶之緖,得有身後之托,而臣之從子京畿監司臣兢履,有子二人,方欲取其次子正敎,以繼臣亡子故判官臣景履之後。玆敢冒昧呼龥於天地父母之前。伏乞聖慈,特軫繼絶之義,俯察切至之情,亟命該曹,照例施行,千萬幸甚。取進止。答曰,省箚具悉卿懇。所請依施。仍傳于洪命周曰,此批答,遣史官傳諭于韓判府事。
上在慶熙宮。停常參·經筵。
宋祥濂啓曰,明日常參·經筵,取稟。傳曰,停。
洪命周啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于洪命周曰,二十日動駕時,先廂大將兼領後廂,禁將率該營軍兵留陣,御營廳留陣,置之。
洪命周啓曰,大司憲宋穉圭,執義吳熙常在外,掌令金鐮·李允謙,持平南履懋牌不進,持平朴齊明未署經,監察茶時之意,敢啓。傳曰,知道。
以大司諫李光憲,司諫朴齊聞,正言金羽根,掌令金鐮·李允謙,持平南履懋牌不進罷職傳旨,傳于洪命周曰,竝許遞,前望單子入之。
臺諫前望單子入之,大司諫尹魯東,司諫朴台壽,掌令姜鳳瑞·鄭元善,正言洪宗涉,持平李禮延落點。
宋祥濂啓曰,假注書張敎根,身病猝重,勢難察任,今姑改差,何如?傳曰,允。
又啓曰,工曹郞廳來言,明日景慕宮修改時,本曹堂上,當爲進去,而判書任希存,宗廟修改進去,參判·參議未差,不得進去云,未差之代,政官牌招開改差出,待下批牌招,以爲進去之地,何如?傳曰,允。
又啓曰,注書有闕之代,被薦人尹正鎭·李憲兢薦狀,依例成送吏曹之意,敢啓。傳曰,知道。
又啓曰,吏曹判書李相璜,參判尹序東牌不進推考傳旨,今方捧入,而開政命下之後,如是違牌,事甚未安,參議未差,判書·參判,竝更爲牌招,何如?傳曰,允。
有政。吏批,判書李相璜進,參判尹序東牌不進,參議未差,右副承旨李奎鉉進。以朴宗琦爲吏曹參議,徐能輔爲工曹參判,尹鼎烈爲左尹,申在植爲工曹參議,朴崙壽爲知經筵,張振一爲兵曹佐郞,朴升鉉爲司成,洪喆爲南部令,李周喆爲光陵令,金樂壽爲典籍,尹正鎭爲注書,承文著作單姜弼煥,副正字二單崔綱魯·宋奎弼。故學生趙汝寬贈持平,忠節卓異贈職事承傳。故通德鄭運德贈戶參例兼,成均進士鄭就寧贈左承旨,故副正鄭重萬贈僕正,已上前兵曹參判鄭景祚三代。故同知李溥萬贈戶參例兼,黃海兵使李晢考,故水使柳鎭琡贈兵使例兼,故學生柳煜基贈左承旨,以上公淸兵使柳漢源兩代。故府使權知重贈兵參例兼,故通德權相履贈左承旨,以上同知權璹兩代。以趙啓煥爲宗廟令。
兵批,判書權常愼病,參判李志淵入直進,參議洪羲俊受由在外,參知柳鎭澤病,同副承旨洪命周進。同知李夢翼,僉知張洛賢,護軍吳泰賢·金敎根·徐能輔·尹益烈·申絅,副護軍李友秀·金熙華·李晉淵·尹羽烈·李光憲·李日會,副司直朴齊聞·李允謙·金鐮·南履懋,副司果趙璟鎭·金羽根竝單付。
洪命周啓曰,新除授注書尹正鎭,卽爲牌招入直,何如?傳曰,允。
洪命周,以都摠府言啓曰,副摠管朴蓍壽,以漢城府右尹,本府坐起,晝仕出去之意,敢啓。傳曰,知道。
又以兵曹言啓曰,今三月十七日,武臣堂上祿試射日次,而宗廟·景慕宮修改相値,不得爲之,以後日退行之意,敢啓。傳曰,知道。
又以兵曹言啓曰,內吹螺赤及龍虎營兼內吹螺赤等,今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹,今春等習角賞格,謹依啓下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹,今春等習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹,今春等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
又以備邊司言啓曰,卽見公淸監司朴宗京狀啓,則以爲,都會所穀簿,親執査櫛,則常賑穀,自甲戌至戊寅五年之間,燒戶恤典之冒錄偸竊者折米,合爲九千一百三石零,而書寫宋元八,多年作俑,所偸穀物,至爲二千七百六十七石零,會色金致一,雖與首犯有間,所偸亦爲一千一百八十石,其外會色·書寫及各邑吏所犯,又爲五千一百五十六石零,今方嚴刑督捧,竝擬還錄該衙門,而逋吏之千石以上,施以一律,旣有癸酉定式。宋元八,待畢捧施以當律,金致一,所犯雖過千石,旣有首從之分,施以次律事,請令廟堂稟處矣。近來公穀,無處不逋,列邑會付,半歸虛錄,而今此所犯諸漢,以會所籌摘之吏,都攬各邑勘案,恣意虛張,畢竟冒減者,至於近萬石之多,其蔑法流毒之罪,比諸邑吏之偸竊邑穀,尤有倍焉。作俑之宋元八,非但所犯石數之最多,其諸般情節,死有餘罪,此而不依律勘斷,其將奸無所懲,法無所施,依道啓施行。至於金致一,則雖曰唯元八是從,身爲該色,符同書寫,暗自分利者,與自渠首犯,何異?四十貫以上,旣係一律,色吏之虛張名目,蕩減國穀者,梟首之文,亦載典憲。今於致一,犯過千石,而律以次論,則竝與癸酉定式,而未免毁劃,若此不已,末流之憂,尤不可勝言。一律雖係難愼,三尺不容低昂,何可强分首從,一施一否乎?元八·致一兩漢,出付都會邑,大會吏民,竝施梟首之典,其餘諸漢,一竝嚴刑遠配,以懲日後之意,分付。都會官之不能親執會計,一任下屬偸弄者,其不職之罪,在所難免。前後勘簿之該守令,令道臣指名狀聞後,拿問嚴勘。雖以道伯言之,苟能明察而威戢,則豈使奸吏輩,行其無事,若是之甚也?甲戌以後不察之道臣,捧現告,竝從重推考,何如?傳曰,允。
禁府啓目,萬頃前縣令邊景鵬原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,連山前縣監沈日魯·洪徹榮·金鑢,淸風前府使李復鉉等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
洪命周,以義禁府言啓曰,卽接月令醫員洪得運手本,則時囚罪人金鑢,素有風眩之症,猝發於屢日處冷之餘,言語短澁,精神昏迷,洪徹榮,寒痰挾食,轉成關格,日夕叫苦,氣息奄奄云。罪人病勢如此,則一邊保放,一邊草記,曾有定式矣。金鑢·洪徹榮,竝姑保放之意,敢啓。傳曰,知道。
上在慶熙宮。停常參·經筵。
宋祥濂啓曰,明日常參·經筵,取稟。傳曰,停。
洪命周啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
洪命周啓曰,來二十一日,朝參日次矣,敢稟。傳曰,停。
李奎鉉啓曰,來二十一日,輪對日次矣,敢稟。傳曰,當次人受點,後日次待令。
又啓曰,三皇忌辰日親行望拜禮,前期一日以稟事,曾有受敎矣。今十九日,毅宗皇帝忌辰,親行望拜禮,何以爲之?敢稟。傳曰,遣承旨奉審。
傳于李奎鉉曰,別講爲之。
行大司諫尹魯東啓曰,臣衰頹譾劣,淸朝言責之任,初不近似,猥叨見職,嘗已屢遭,每一省惟,惶愧交積,不意除旨又下,召牌儼臨,臣誠感恩怵義,雖不得不章皇出肅,以伸叩謝之忱,而第於合啓中,有私義之不可聯參者,前旣引避,輒蒙體諒,今玆處義,宜無異同,以此情踪,何可晏然於臺次乎?請命遞斥臣職。答曰,依啓。
以黃海監司權丕應狀啓,安岳郡守金愚淳,以巡到時鄕校摘奸事,妄生疑恕,擧措駭乖,爲先罷黜事,傳于李奎鉉曰,令該曹口傳差出,催促下送。
吏曹口傳政事,以朴宗正爲安岳郡守。
洪命周啓曰,大司憲宋穉圭,執義吳熙常,掌令姜鳳瑞在外,掌令鄭元善,持平李禮延牌不進,持平朴齊明未署經,監察茶時之意,敢啓。傳曰,知道。
以司諫朴台壽,掌令鄭元善,持平李禮延牌不進罷職傳旨,傳于洪命周曰,只推。
洪命周,以兵曹言啓曰,今二十日毓祥宮動駕時,本曹堂上守宮侍衛及世子宮陪衛·嬪宮陪衛,當爲備員,而參議洪羲俊受由在外,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。
洪命周啓曰,因兵曹草記,今二十日動駕時,本曹堂上守宮侍衛及世子宮陪衛。嬪宮陪衛,當爲備員,而參議洪羲俊在外,令政院稟旨變通,令該曹口傳差出,待下批牌招事,允下矣。合有變通之道,何以爲之?敢稟。傳曰,許遞,政官牌招開政。
洪命周,以都摠府言啓曰,今二十日動駕時,侍衛·寶劍·守宮及王世子陪衛·嬪宮陪衛,當爲備員,而副摠管朴蓍壽,以漢城府右尹,導駕進,朴宗柱,以禁軍別將,陣上進,尹郁烈,以禁衛中軍,陣上進,金相休呈辭,徐有鳳有身病,一員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
洪命周啓曰,因都摠府草記,今二十日動駕時,侍衛·寶劍·守宮及王世子陪衛·嬪宮陪衛,當爲備員,而副摠管朴蓍壽,以右尹導駕進,朴宗柱,以禁軍別將,陣上進,尹郁烈,以禁衛中軍,陣上進,金相休呈辭,徐有鳳有身病,一員未差,無以備員,令政院稟旨變通,令該曹口傳差出,待下批牌招事,允下矣。合有變通之道,何以爲之?敢稟。傳曰,許遞,今日政差出。
李奎鉉啓曰,吏曹判書李相璜,參判尹序東,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議一體牌招。
以吏曹參議朴宗琦牌不進罷職傳旨,傳于李奎鉉曰,只推。
李奎鉉啓曰,吏曹判書李相璜,參判尹序東,參議朴宗琦再牌不進推考傳旨及罷職傳旨,今方捧入,而開政命下之後,如是違牌,事甚未安。參判陳疏,判書所當更請牌招,而係是一日三牌,何以爲之?敢稟。傳曰,參議只推,一體更爲牌招。
有政。吏批,判書李相璜進,參判未差,參議朴宗琦未肅拜,右副承旨李奎鉉進。以李龍秀爲吏曹參判,尹序東爲大司諫,李鍾運爲兵曹參議,徐春輔爲同義禁,李憲述爲健陵令,鄭晉錫爲禁府都事,洪檼爲假引儀,奉常直長單姜弼煥,兵曹參議單柳鎭澤,參知單李鍾運。
兵批,判書權常愼進,參判李志淵入直進,參議未差,參知柳鎭澤病,行左承旨宋祥濂進。以李羲甲爲知事,金魯敬·金敎根·李勉昇·尹益烈·朴基豐·申絅爲副摠管,金翼行爲僉知,金履協·許晉爲五衛將,宋哲文爲忠壯將,李鍾禹爲昌德將,白東瑾爲昌慶將,徐憙淳爲文兼,李秉熙爲都摠經歷,姜在浚爲訓鍊主簿,同知單丁允祖,僉知三單鄭善毅·金鍾殷·李寬裕,護軍尹序東·尹魯東,副護軍洪羲俊竝單付,都摠管單金魯敬。
李奎鉉啓曰,吏曹參議朴宗琦三牌不進,依定式,禁推傳旨捧入之意,敢啓。傳曰,知道。
以吏曹參議朴宗琦禁推傳旨,傳于李奎鉉曰,分揀。
洪命周,以都摠府言啓曰,今日入直內三廳武兼禁軍及軍兵等,當爲中日習射技,而宗廟·永寧殿修改相値,不得設行之意,敢啓。傳曰,知道。
又以都摠府言啓曰,副摠管尹郁烈,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,全羅道靈光郡大落月島漂到大國人十六名,入接于弘濟院後,使本司郞廳及譯官問情,則與京譯官李時復問情時問答,別無異同,故正書入啓,而今此漂人,皆願速歸,留一宿卽爲發送,何如?傳曰,允。
吏曹參判尹序東疏曰,伏以臣,病纏膏肓,命委床玆,沈沈然飾巾待盡者,久矣。日者謬蒙恩點,以臣爲吏曹參判,臣雖奄奄昏囈之中,祇奉寵命,感淚無從,誠不知措躬之所也。仍伏念臣之癃病,醫家所稱不治之症也。風痺爲之本崇,痰濕從以結轖,體掉腰硬,運用不利於轉側,咳逆膈痞,氣度不接於上下,籥匙全逬,刀圭罔效,直一袵席間籧篨戚施,而此猶外也。苟求其源委,卽年至而符近耳。雖少日堅勁,中歲康旺之人,若到臣今日之齒,則鮮不病且痿矣,況臣虛脆之質,以臣年而抱臣病乎?棲息房闥,尙不自勝,趨走班聯,斷無其望,顧此實狀,同朝皆知,而特以臣一縷之猶存,銓家長望,尙廁賤名,未暴醜穢之狀,有此記簪之寵也。第臣於昨夏,亦叨見銜,瀆陳衷懇,嘗蒙體諒,則今臣賤齒,比昨夏又添一齡矣,賤疾較昨夏,落下一層矣,昏耄癃痼,日甚一日,虛縻瘝曠,病裏添病,此際召牌荐降,承膺無路,屢犯瀆擾之懼,敢冀終始之澤。伏乞聖慈,察臣言而憐臣情,特遞臣職,俾得安意垂盡之地,不勝大願。臣無任云云。答曰,省疏具悉。所請依施。
庚辰三月十七日申時,上御興政堂。別講入侍時,參贊官李奎鉉,侍讀官宋應圭,持國朝寶鑑第二十一卷,侍讀官李瀅夏,持國朝寶鑑第二十一卷,檢校待敎徐憙淳,記事官尹正鎭,記注官金樂澧,記事官李命純,以次進伏訖。上命開卷讀奏。應圭讀自夏五月,止竝停封。命陳文義,應圭曰,今此聖敎若曰,凡諸貢獻,卽吾民膏血,至哉王言。此實出於節用愛民之聖意,而仁聞仁政,於是爲本矣,政爲人上者所當鑑法也。上命掩卷。仍命退,諸臣以次退出。
上在慶熙宮。停常參·經筵。
嘉順宮進服加減橘皮煎三貼製入事,榻前下敎。
宋祥濂啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
又啓曰,同副承旨洪命周,今日不爲仕進,卽爲牌招,何如?傳曰,許遞,前望單子入之。
承旨前望單子入之,呂東植落點。
宋祥濂啓曰,新除授同副承旨呂東植,卽爲牌招,何如?傳曰,允。
又啓曰,同副承旨呂東植,時在江原道金城地,斯速乘馹上來事,下諭,何如?傳曰,允。
又啓曰,大司憲宋穉圭,執義吳熙常,掌令姜鳳瑞在外,掌令鄭元善,持平李禮延牌不進,持平朴齊明未署經,監察茶時之意,敢啓。傳曰,知道。
以司諫朴台壽,掌令鄭元善,持平李禮延牌不進罷職傳旨,傳于宋祥濂曰,只推。
注書朴容壽病,代以李秉龜爲假注書。
宋祥濂,以都摠府言啓曰,今二十日動駕時,侍衛·寶劍·守宮及王世子陪衛·嬪宮陪衛,當爲備員,而副摠管金敎根·尹益烈·李勉昇,俱有身病,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,竝許遞,前望單子入之,待下批牌招察任。
摠管前望單子入之,副摠管金銑·尹鼎烈·洪奭周落點。
宋祥濂,以都摠府言啓曰,今二十日動駕時,侍衛·寶劍·守宮及王世子陪衛·嬪宮陪衛,當爲備員,而副摠管金銑在外,洪奭周未肅拜,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,今二十日動駕時,侍衛·寶劍·守宮及王世子陪衛·嬪宮陪衛,當爲備員,而副摠管金銑在外,洪奭周未肅拜,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之,待下批牌招察任。
摠管前望單子入之,副摠管吳淵常·朴蓍壽落點。
傳于洪祥濂曰,嬪宮出宮內門路,以崇賢門爲之。
宋祥濂啓曰,行都承旨李光文藥院進,右承旨韓義運式暇,左副承旨李紀淵,同副承旨呂東植在外,右副承旨李奎鉉須資出去,院中只有臣一人,伴直無人,右副承旨李奎鉉,卽爲牌招,何如?傳曰,允。
又啓曰,行都承旨李光文藥院進,右承旨韓義運式暇,左副承旨李紀淵,同副承旨呂東植在外,右副承旨李奎鉉牌不進,伴直無人,行都承旨李光文,所當牌招,而拘於廳規,不得請牌,何以爲之?敢稟。傳曰,牌招。
以右副承旨李奎鉉牌不進罷職傳旨,傳于宋祥濂曰,許遞,前望單子入之。
承旨前望單子入之,申絅落點。
宋祥濂啓曰,行都承旨李光文牌不進,伴直無人,新除授行右承旨申絅,卽爲牌招,何如?傳曰,允。
又啓曰,行都承旨李光文牌不進,行右承旨申絅,左副承旨韓義運式暇,右副承旨李紀淵,同副承旨呂東植在外,院中只有臣一人,伴直無人,行都承旨李光文,所當更請牌招,而拘於廳規,不得請牌,何以爲之?敢稟。傳曰,牌招。
以平安監司沈象奎狀啓,价川縣民家失火事,傳于宋祥濂曰,聞甚矜惻,元恤典外,別加顧助事,分付。
宋祥濂,以都摠府言啓曰,副摠管柳逴,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以弘文館言啓曰,今此議諡時,奉朝賀臣李敬一諡號末望貞憲,知事臣鄭基安諡號首望孝肅,觸犯徽號,臣之矇然擬入,不勝惶恐,而原諡望,改議以入之意,敢啓。傳曰,知道。
又以宗簿寺提調意啓曰,卽伏見慶尙監司金履載狀啓,則奉化太白山璿源·實錄兩閣,間有柱椽蓋板瓦子朽傷處,若不及今修改,將有滲漏透濕之慮云。莫重璿源閣,若有滲濕之慮,則趁今修改,不容少緩,依例發遣郞廳,開閣修改,且曝曬年限已過,今番修改時,一體擧行,何如?傳曰,允。
又以兵曹·工曹·漢城府·御營廳言啓曰,臣常愼·臣希存·臣在昌·臣英輔,今日宮城·都城巡審時,鷹峰下陵苑主脈補築處,眼同看審,則修築之土石莎草,如前完固,左右水道疏導處,亦爲無頉之意,敢啓。傳曰,知道。
全羅監司朴宗薰疏曰,伏以彌月萬安,坤候冞和,本支之盛,永孚無疆,臣民歡忭,曷有其極?伏念臣,承命按湖南,歲今且周矣,凡一道民生之榮悴,財賦之贏拙,皆在臣職分內,其爲任顧不緊且重歟?此道之凋瘵,久爲朝家之憂,臣亦灌聞而稔知,嚮自受符之初,竊慕攬轡之思,妄有所隱度于中者。夫布聖朝導齊之政,以正俗尙,宣我后培養之化,以振儒風,飢饉以來,土地抛荒,則當募民而勸懇,流亡之餘,軍伍虛曠,則當考籍而簽充,察隱盡情,所以制獄訟之繁,嚴法峻刑,所以戢奸猾之萌,按簿以實府庫,檢田以充貢賦,至於守令臧否,厥有黜陟之典,水旱流行,必講備豫之策,凡此皆藩臣之責也。不如是,則不可以居其職,臣雖自知其無能爲役,乃其心則將以勉勉,及夫比來,計不入量,有志未就,期歲之間,只是優游蔑裂,曾無一事之句當,徒見百弊之依舊,靜言循省,不覺懣然而自沮。況天下之事,不進必退,是不但媿負初心,抑必有以壞了前人之成緖。蓋才有所局,智有所限,譬如駑駘千里,有非鞭策所及,僬僥九鼎,決知擔夯不起,理宜早自陳暴,以效引劾,而聖朝若擧綜核之政,則不職者斥,臣當先之,顧何敢妄干煩瀆之罪,徒冒辭巽之名哉?此所以惕息泯默,以至于今也。第臣切有至懇不容自阻者,臣之老母,年旣癃耋,病益沈綿,雖在稍寧之時,恒自凜凜度日,而若或寒暑異宜,寢噉愆度,則診察藥餌,扶將興居,臣旣晨夕左右,不可以晷刻暫捨,雖欲內修子職,外應藩務,精思固不敷,而事勢誠難兼盡,是知古人陳情之章,王政歸養之典,良有以也。且臣母年來,屢經重病,每在夏序,蓋肺燥而火升,胃弱而濕滯,氣不敵暑,其理卽然,而此土風氣,不竝以北,地旣卑下,且近炎瘴,暮春氣候,已覺蒸鬱,土着尙病,況客寓不伏之人乎?少壯猶難,況篤老善病之人乎?此其勢不得不趁今未熱,將奉北還,則臣之去留,不待多言,抑亦同朝之所共諒也。夫毛檄之喜,潘輿之奉,臣亦與常情同,而乃獨爲親求解,則其情理之萬萬不獲已,此可見矣。若夫瘝官蔑效之狀,有未暇自列,玆敢悉暴衷懇,仰瀆崇嚴。伏乞聖慈,俯垂諒察,特遞臣所帶藩任,以便公私,不勝幸甚。臣無任云云。答曰,省疏具悉。所請依施。
上在慶熙宮。停常參·經筵。
巳時未時,日暈。
韓義運啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
李光文啓曰,明日動駕相値,視事頉稟之意,敢啓。傳曰,知道。
又啓曰,吏曹參判李龍秀,除拜後過三日不爲出肅,依定式推考警責,仍卽牌招察任,何如?傳曰,允。
傳于宋祥濂曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
傳于韓義運曰,別講爲之。
李光文啓曰,明日大駕詣毓祥宮,入齋室後,王大妃殿·嘉順宮問安,何承旨進去乎?敢稟。傳曰,都承旨進去。
韓義運啓曰,大司憲宋穉圭,執義吳熙常,掌令姜鳳瑞在外,掌令鄭元善,持平李禮延牌不進,持平朴齊明未署經,監察茶時之意,敢啓。傳曰,知道。
以司諫朴台壽,掌令鄭元善,持平李禮延牌不進罷職傳旨,傳于韓義運曰,只推。
傳于韓義運曰,明日出宮內門路,以廣達門爲之。
韓義運,以都摠府言啓曰,今二十日動駕時,侍衛·寶劍·守宮及王世子陪衛·嬪宮陪衛,當爲備員,而副摠管朴蓍壽,以漢城府右尹導駕進,吳淵常有身病,申絅移拜承旨,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,竝許遞,前望單子入之,待下批牌招察任。
摠管前望單子入之,洪秀晩·金益彬·趙華錫落點。
傳于韓義運曰,向來特除,意非徒然,該批昭晢,亦已盡矣。固宜出謝,而往復還鄕,雖無皁白,寧有如許國體?臣分不欲居內者,宜黜於外,本道又有量田之議,大護軍李書九,全羅監司補外,使之三四日內上來辭朝,如或過限,直捧禁推傳旨以入事,分付。
以全羅監司朴宗薰狀啓,求禮縣民家失火事,傳于宋祥濂曰,聞甚矜惻,元恤典外,別加顧助事,分付。
韓義運,以兵曹言啓曰,今三月二十日,文臣朔試射日次,而動駕相値,不得爲之之意,敢啓。傳曰,知道。
宋祥濂,以戶曹言啓曰,大嬪宮,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣,蠶壇碑閣,淨業院碑閣,姑無頉處,追慕洞碑閣雨漏一庫,流霞亭雨漏三庫,墻垣瓦子,庫庫脫落,養正齋,椽木二箇折傷,分付各該司,使之卽速修改之意,敢啓。傳曰,知道。
韓義運,以義禁府言啓曰,明日擧動時,本府都事,皆以大駕各差備進參,王世子左右考喧都事·嬪宮左右考喧都事,無以推移,假都事四員,令該曹口傳差出,以爲分排進參之地,何如?傳曰,允。
又以義禁府言啓曰,卽接月令醫員洪得運手本,則時囚罪人李浚鉉,素患癖積之症,闖發於屢日處冷之餘,時時衝上,食飮全廢,沈日魯,寒痰挾食,處冷越添,晝宵叫痛,轉側須人,兩囚病勢,俱爲不輕云。罪人病勢如此,則一邊保放,一邊草記,曾有定式矣。李浚鉉·沈日魯,竝姑保放之意,敢啓。傳曰,知道。
庚辰三月十九日午時,上御興政堂。別講入侍時,參贊官韓義運,侍讀官宋應圭,持國朝寶鑑第二十一卷,侍讀官任存常,持國朝寶鑑第二十一卷,直閣鄭基善,記事官尹正鎭,記注官李湜,記事官李命純,以次進伏訖。上曰,在院承旨,幾人乎?義運曰,行都承旨臣李光文,皇壇奉審進,行左承旨臣宋祥濂及小臣,方在院矣。上曰,其外皆在外乎?義運曰,行右承旨臣申絅式暇,右副承旨臣李紀淵及同副承旨臣呂東植在外矣。上命開卷讀奏。應圭讀自命秋官,止久不行啓覆也。命陳文義。應圭曰,英廟於靜攝之中,命行啓覆,蓋刑獄者,有國之重務,生民之命脈,自昔聖明之朝,每軫欽恤之念,而今此靜攝中聖敎,尤可以仰想重刑恤囚之聖德至意也。上命掩卷。仍命退,諸臣以次退出。
上在慶熙宮。停常參·經筵。
自人定至二十一日開東,灑雨下雨,測雨器水深一寸。
大駕詣毓祥宮,入齋室後,王大妃殿·嘉順宮遣承旨問安。答曰,知道。還內後,王世子版位問安。答曰,知道。內閣·政院·玉堂·藥房口傳問安。答曰,知道。
藥房提調金履陽,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
韓義運啓曰,明日常參·經筵,取稟。傳曰,停。
申絅啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
李光文啓曰,今日動駕,承旨當爲備員,而右副承旨李紀淵,同副承旨呂東植在外,無以備員,何以爲之?敢稟。傳曰,竝許遞,前望單子入之。
韓義運啓曰,司僕寺內乘來言,捲簾,取稟。傳曰,捲三面。
李光文啓曰,臣以王大妃殿·嘉順宮問安進去,下直之意,敢啓。傳曰,知道。
承旨前望單子入之,洪羲俊·愼宜學落點。
李光文啓曰,新除授右副承旨洪羲俊,同副承旨愼宜學,竝卽牌招,何如?傳曰,允。
傳于韓義運曰,贈領相祀孫崔弘德,勿拘格例,守令作窠差送,出身崔允瑾,別軍職差下。
傳于韓義運曰,別講爲之。
韓義運啓曰,右副承旨洪羲俊,時在公淸道鎭川地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,韓翼鎭落點。
韓義運啓曰,同副承旨韓翼鎭,時在京畿高陽地,斯速乘馹上來事,下諭,何如?傳曰,許遞,前望單子入之,待下批牌招察任。
以咸鏡監司鄭尙愚狀啓,吉州牧使李儒燁,身病猝重,廢却公務,連呈辭狀,不得已罷黜事,傳于韓義運曰,令該曹口傳差出,催促下送。
吏曹口傳政事,以趙文錫爲吉州牧使。全羅監司李書九補外事,承傳。
申絅,以兵曹言啓曰,訓鍊院主簿金大完,病難供職,呈狀乞遞,改差,何如?傳曰,允。
宋祥濂,以賑恤廳言啓曰,西部龍山防甕里上契任掌朴興柱,今月二十日,本洞路傍,得一歲遺棄男兒,同里居良女李召史,欲爲收養,孔德里契任掌梁貴發,今月二十日,本洞路傍,得一歲遺棄男兒,同里居良女鄭召史,欲爲收養,聚賢洞契任掌咸淑,今月二十日,本洞路傍,得二歲遺棄男兒,同里居私婢六月,欲爲收養,南部長興洞契任掌朴興成,今月二十日,本洞路傍,得二歲遺棄女兒,同里居良女李召史,欲爲收養,北部觀光坊契任掌裵仁福,今月二十日,本洞路傍,得二歲遺棄男兒,同里居良女金召史,欲爲收養,司宰監上牌契任掌李興孫,今月二十日,本洞路傍,得二歲遺棄男兒,同里居良女千召史,欲爲收養,貧不自食,皆願受料,告于本府,自各該部牒呈。故依節目竝爲給料,使之乳養之意,敢啓。傳曰,知道。
庚辰三月二十日卯時,上與王世子,詣毓祥宮·延祜宮·宣禧宮展拜,嬪宮同爲展拜入侍時,行都承旨李光文,行左承旨宋祥濂,行右承旨申絅,左副承旨韓義運,記事官尹正鎭,假注書李秉龜,記注官金樂澧·李湜,直提學李龍秀,直閣鄭基善,檢校待敎徐憙淳,以次侍立。時至,通禮跪啓請外辦。上具翼善冠·衮龍袍,乘輿出興泰門。藥房提調金履陽,副提調李光文進前奏曰,侵早勞動,聖體,若何?上曰,一樣矣。由顯謨門,出廣達門,通禮跪啓請降輿乘輦。上降輿乘輦,由建明門,出興化門進發,至毓祥宮大門外。通禮跪啓請降輦乘輿。上降輦乘輿,入齋室後,問安勿爲之事。出榻敎命書傳敎曰,王世子問安,置之。少頃,上與王世子詣版位,行再拜禮,仍入室奉審訖。上曰,展拜後問安,置之。出榻敎命書傳敎曰,王世子問安勿爲之。仍詣延祜宮,展拜奉審如上儀。上曰,展拜後問安勿爲之。出榻敎命書傳敎曰,王世子問安,置之。又命書傳敎曰,諸司預備。通禮跪啓請外辦。上乘輿至宣禧宮,入齋室後,問安勿爲之事。出榻敎命書傳敎曰,王世子問安,置之。上與王世子詣版位,行再拜禮,仍入室奉審。上曰,展拜後問安勿爲之。出榻敎命書傳敎曰,王世子問安,置之。通禮跪啓請外辦。上乘輿出大門外,通禮跪啓請降輿乘輦。上降輿乘輦,至司宰監前路。命書傳敎曰,藏譜閣當展拜,該房知悉。仍詣藏譜閣,展拜奉審,又詣懿昭廟,展拜奉審訖。上曰,展拜後問安勿爲之。出榻敎命書傳敎曰,王世子問安,置之。又命書傳敎曰,懿昭廟,嬪宮行禮。通禮跪啓請外辦。上乘輿出宮大門外,通禮跪啓請降輿乘輦。上降輿乘輦,由興化門·建明門,至廣達門。通禮跪啓請降輦乘輿。上降輦乘輿,入顯謨門·興泰門,出標信解嚴,還內。諸臣以次退出。
庚辰三月二十日酉時,上御興政堂。別講入侍時,參贊官韓義運,侍讀官宋應圭,持國朝寶鑑第二十一卷,侍讀官任存常,持國朝寶鑑第二十一卷,直閣鄭基善,假注書李秉龜,記注官金樂澧,記事官李命純,以次進伏訖。上命開卷讀之。應圭讀自秋九月,止四十五人。上曰,文義陳之。應圭曰,宮女四十餘人放出之令,實是導迎和氣之意,而亦可謂節省廣儲蓄之一事也。其於聖朝如此之特敎,益加體念,以爲繼述之道焉。上命掩卷,玉堂先退,應圭等退出。義運曰,新除授承旨韓翼鎭,以前任寧越府使,居中罷散,亦在解由未出中,何以爲之乎?上曰,敍用,解由勿拘,可也。出擧條上曰,坐直承旨,誰也?義運曰,右承旨申絅矣。命書傳敎曰,坐直承旨入侍。賤臣承命出傳,行右承旨申絅,追入進伏。上命讀奏公事,絅讀奏東萊府使狀啓,狀啓謄錄上送事。義運讀奏慶尙監司狀啓,雨澤事。上命退,諸臣以次退出。
上在慶熙宮。停常參·經筵。
韓義運啓曰,明日常參·經筵,取稟。傳曰,停。
申絅啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
承旨前望單子入之,金落點。
韓義運啓曰,新除授同副承旨金,時在京畿高陽地,斯速乘馹上來事,下諭,何如?傳曰,允。
傳于韓義運曰,政官牌招開政。
韓義運啓曰,吏曹判書李相璜,參判李龍秀,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
持平李禮延啓曰,臣言議風采,本不合於淸朝耳目之任,而栢府除旨,出於特恩,天牌儼臨於旅次病伏之中,臣惶隕感激,章皇出肅,以伸叩謝之忱,而臣於本府,旣經掌憲,則揆以格例,勢難冒據,請命遞斥臣職。答曰,依啓。
以司諫朴台壽,掌令鄭元善牌不進罷職傳旨,傳于申絅曰,只推。
有政。吏批,判書李相璜進,參判李龍秀,參議朴宗琦牌不進,左副承旨韓義運進。以李肇源爲判義禁,任希存爲知經筵,李勉昇爲知春秋,朴宗薰爲藝文提學,李俊秀爲工曹佐郞,尹膺烈爲東部都事,李有秀爲沃川郡守,崔弘德爲歙谷縣令,李廷璞爲成歡察訪。
吏批,再政,以金道喜爲持平,鄭基善爲檢詳,知經筵單權常愼,同經筵單任希存,同春秋單李勉昇。
吏批,三政,以洪學淵爲副修撰。
兵批,判書權常愼病,參判李志淵病,參議柳鎭澤病,參知李鍾運入直進,行右承旨申絅進。同知單羅文周,僉知二單金履協·許晉,部將加設單崔允瑾,護軍單朴宗薰,副護軍李紀淵·洪羲俊·呂東植·李奎鉉·洪命周·韓翼鎭·姜信。
兵批,再政,副司果單李禮延。
以吏曹參議朴宗琦再牌不進罷職傳旨,傳于韓義運曰,只推。
申絅啓曰,卽者義禁府都事來言,時囚無得過三日滯囚,曾有定式矣。時囚罪人邊景鵬,保放罪人沈日魯·洪徹榮·金鑢·李復鉉議處,濟州牧放未放回啓,當爲擧行,而判義禁李肇源未肅拜,次堂例不得擧行云。判義禁李肇源,卽爲牌招,以爲開坐之地,何如?傳曰,允。
韓義運,以弘文館言啓曰,副應敎李彦淳,校理尹永僖,修撰姜世綸·洪羲祖在外,副修撰徐憙淳內閣進,本館下番姑降入直,已至多日,事甚未安。新除授副修撰洪學淵,卽爲牌招入直,何如?傳曰,允。在外玉堂竝許遞,前望單子入之。
申絅,以兵曹言啓曰,今三月十七日武臣堂上祿試射後日退行,草記蒙允矣。今二十二日設行,而試官望擬入之意,敢啓。傳曰,知道。
行判中樞府事金思穆箚曰,伏以日吉辰良,禮成展拜,蹕路塵淸,回鑾萬安,下忱忭幸,曷有其已?仍伏念臣,癃疾危命,朝不謀夕,而經冬涉春,轉益沈苦,奄奄床褥,昏霧漸頓,生意都盡,鬼事日迫,如是而一縷之息,尙今淹然,誠亦異事,毋論閑劇,將此形骸,寧有一分從仕之望,而迺於此際,忽伏奉內局新命,未知殿下,猶復齒臣於任使之末,而責臣以生人之事耶?夫以九袠垂絶之喘,猥當一院夙夜之役,臣雖欲不計顚仆,竭力趨承,其奈臣形之已不逮,何哉?日次診候之筵,旣未得進參,莫重湯劑之議,亦無以與聞,至於昨日,八鑾夙戒,百僚咸造,而身帶保護之任,乃獨息偃在家,又末由陪扈,義分掃地,誠禮都缺,病裏惶悶,尤當如何?噫,獲忝嘗藥之列,粗殫奔走之勞,臣之區區自效,惟在於此,所以從前屢叨,未敢言私,而今焉年病俱極,陳力無地,有臣如此,生亦何爲?伏乞聖明,亟遞臣藥院都提擧之職,仍治臣前後闕禮之罪,以彰其慢焉。取進止。答曰,省箚具悉卿懇。陪班未參,何傷?卿其安心,調理行公。仍傳于韓義運曰,此批答,遣史官傳諭于金判府事。
上在慶熙宮。停常參·經筵。
申絅啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
韓義運啓曰,明日再明日,英陵忌辰祭齋戒正日,二十五日二十六日,明陵忌辰祭齋戒正日相値,視事頉稟之意,敢啓。傳曰,知道。
以判府事金載瓚沐浴呈辭,傳于韓義運曰,給由馬。
申絅啓曰,判義禁李肇源牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
傳于宋祥濂曰,召對爲之。
申絅啓曰,判義禁李肇源牌不進推考傳旨,今方捧入,而開坐命下之後,如是違牌,事甚未安,更爲牌招,以爲開坐之地,何如?傳曰,允。
持平金道喜啓曰,臣姿性庸陋,見識鹵莽,淸朝言責之任,初不近似,而持憲除旨,有隕自天,叩謝是急,章皇出肅,而第於合啓中,有不得聯參者,屢叨輒引,俱蒙恩諒,今臣處義,與前無異,以此情踪,何可蹲冒於臺次乎?請命遞斥臣職。答曰,依啓。
以司諫朴台壽,掌令鄭元善牌不進罷職傳旨,傳于申絅曰,只推。
以副修撰洪學淵牌不進罷職傳旨,傳于韓義運曰,只推。
玉堂前望單子入之,副應敎李羲肇,校理尹豐烈,修撰趙忠植·朴齊聞落點。
韓義運,以弘文館言啓曰,新除授校理尹豐烈,時在京畿長湍地,修撰朴齊聞,時在京畿楊州地,趙忠植時在京畿陽智地,經筵入番事緊,請竝斯速乘馹上來事,下諭。答曰,依啓。
又以弘文館言啓曰,本館下番姑降入直,已至多日,事甚未安。副修撰洪學淵,旣有只推之命,卽爲牌招入直,新除授副應敎李羲肇,一體牌招察任,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,黃鍾人落點。
兵曹口傳政事,副司果單金道喜。
愼宜學,以都摠府言啓曰,副摠管朴基豐,以武臣堂上祿試射官,訓鍊院晝仕出去之意,敢啓。傳曰,知道。
韓義運,以吏曹言啓曰,成均館學諭金履喆,除拜後過限未肅拜,依例罷職,何如?傳曰,允。
金,以戶曹言啓曰,時御所內各司,依定式發遣本曹正郞臣李鍾遠,與兵曹參知臣李鍾運,佐郞臣鄭元紀,東所衛將南允豐,西所衛將臣林應淳,南所衛將臣鄭善毅,北所衛將臣金鍾殷,眼同看審後,有頉處,別單書入,而修改則擇日擧行,何如?傳曰,允。
韓義運,以禮曹言啓曰,卽接廣州通德郞李昇彬所志,則以爲,同姓三寸叔故府使淧,嫡妾俱無子,以其同姓十四寸弟仁孫第三子文彬,欲爲繼後,兩家諸族,相議完定,未及禮斜之前,兩邊父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式。門長李昇彬所訴旣如此,依定式,李仁孫第三子文彬,立爲李淧之後,何如?傳曰,允。
愼宜學,以兵曹言啓曰,宣傳官尹之謙,昌慶宮衛將白東瑾,俱以病難供職,呈狀乞遞,竝改差,何如?傳曰,允。
又以禁衛營言啓曰,本營中軍尹郁烈,身病猝重,勢難察任,今姑改差,何如?傳曰,允。
廣州留守鄭晩錫疏曰,伏以臣之父母墳墓,在於京畿抱川地,而昨年移窆時,猥陳衷懇,特蒙由暇,躬檢襄事,獲伸情私,臣至今不勝感惶,而公務甚遽,工役未完,纔得掩壙,無異反虆,況又昨冬雨潦,兆域崩圮,必身自修治,然後庶或無憾於自盡之道,而但連年請暇,實涉煩屑,豈敢爲更事瀆撓之計哉?然而工役終不可替檢,情理終不得忍住,玆敢冒昧仰龥。伏乞聖慈,俯垂諒察,特許恩暇,俾伸至情,千萬幸甚。臣無任云云。答曰,省疏具悉。所請依施。
戶曹判書金履陽疏曰,伏以宮廟展省,鑾路穩旋,小大從邁,相顧歡欣。仍伏念臣之待罪藥院,居然四序之將周矣。自視衰謝,豈堪奔走,而適當輪直之時,嚴未敢言私,繼遇吉慶之會,喜不知爲勞,傴僂蹩躄,强策至今,是豈眞有可陳之力而然哉?誠以徒飽恩私,巧避勤勞之爲可愧也。故將頹而蹶起,欲仆而旋作者,蓋亦屢矣。近日以來,嘗藥稍間,五日起居之外,退食居多,則宜若少可自力,黽勉隨行,而志之攝者乍弛,筋之束者隨解,積憊成祟,諸症闖發,兼値節換,痰結氣眩,夜輒沈昏,日漸消瘦,若不及時調治,誠恐遂作癃痼。玆敢不避僭越,猥陳情實。伏乞聖慈,俯垂傷憐,特許解免,以卒生成之澤焉。臣無任云云。答曰,省疏具悉。所請依施。
三南儒生進士徐成烈·金相洛·盧錫璋·申時權·宋邦玉·柳鼎烈·權雲度·李好淳·崔雲錫·崔晉華·金晶燦·朴龍煥·金鉉·尹致興·許百源·崔興宗·洪在學·曺克明·沈宜淳·金塧·尹永燮·徐達曾·盧錫行·李敦中·趙玉相·吳應雲·朴慶家·安羽鯉·郭載厚·金炯厚·吳應鎬·李寶說·李學傳,幼學金相潤·韓鼎淳·宋基濂·韓溶·韓述·李光鎭·鄭運宗·洪重弼·朴瓊煥·蔡廷弼·羅喜厚·權邦仁·趙鎭權·南鼎爗·韓思九·韓永湜·李賢國·具奎鎭·安昌勳·羅世孝·許鈺·郭宗緯·李克來·任壽補·宋奎應·金邦俊·金鼎運·洪宅厚·柳天翼·申周應·金弼奎·邊處弘·金台成·李寅馥·羅得繡·丁南擧·趙玉成·申昌禹·朴春翊·黃中豹·徐在輔·林忠遠·丁持敎·權㷍·黃曅·崔鎭喆·李觀永·金輝樂·徐有烈·吉應正·張聖能·張景沂·李陽郁·申宅重·洪秉周·吉履正·李晢·李秉植·金光泳·金光五·朴道浩·申大成·李憲·金·金昊運·鄭在明·李相祚·柳鼎謨·洪南宅·金瓅·李顯壽·鄭東寶·朴孝直·金龜鉉·柳在洪·金相洛·金亨鎭·金相泰·金尙宅·金相宇·朴升煥·李亨臣·朴周臣·姜周永·金趾振·尹行默·崔大淵·李裕鎭·李鍵·李根萬·朴仁贊·洪守祖·全萬元·吳鼎煥·柳道演·李淡·柳英謙·金遇海·朴東鮮·安性默·黃基德·李台涉·宋欽明·宋一淸·李鎔德·李學信·金在義·申光模·金商鳴·李益輝·鄭晉鉉·金在民·李得民等疏曰,伏以表章忠烈,卽先王之聖德,闡揚幽鬱,亦後學之懿規。臣等忝在韋布之列,涉獵載籍之間,想像古人之遭遇,則上下百千萬載之間,明良相契,名德俱顯者,指不勝計,而或於泰通之餘,未免否極之運,仁人君子之守正無阿者,間多有不幸而遇禍者,如東漢之黨錮,南宋之奸籍焉,未嘗不掩卷而太息,繼以流涕也。及觀其究竟,則哲辟繼作,公議不泯,使其前賢之橫罹者,伸而白之,非徒伸而白之,或表厥宅里,或享以俎豆,加贈以擢其秩,美諡以易其名,則前賢之抱冤者,感泣於泉臺,榮耀於墓道,天下萬世之人,擧皆曰其人死而不死。然則從古明君之尊華忠良,貤贈爵諡者,不啻悶其冤而報其功也,抑將以樹風聲於百世,聳觀聽於四方,使天下萬世之人,勸懲激感,偕之忠直者亦審矣。恭惟我聖朝,立國以來,王道蕩平,士趨公正,初無黨籍等論,而逮至昏朝燕山時,賤臣子光,始倡黨禍,而時則有若文忠公臣金宗直,以斯文嫡統,衛正而黜邪。當時及門之士,有如文敬公臣金宏弼,文獻公臣鄭汝昌諸賢,而宗直之表甥康伯珍,亦其高弟也。竝爲子光所忤,所以戊午士禍作,而竟被羅織之禍,擧入網打之科,伯珍杖流朔州,至於甲子,與金宏弼·金馹孫諸賢,同被慘禍。噫,伯珍卽故象山府院君臣康允誠之從曾孫,而早被師訓,篤信聖學,爲門徒之所推重,嶺·湖之所矜式,及其立朝,踐歷三司,終始一節,以斷斷無他之一箇之忠字,爲一副當大規模,而惜其覆巢之餘,文獻無徵,雖不能條列其實,而試以諸先輩遺集中所表著者觀之,則文忠公臣金宗直有曰,康甥伯珍,八九歲學抄句,及長,文學大進,至於釋褐之初,又贈之以詩曰,吾家自出眞無忝,王國賓興正有輝,溫飽何曾誇行輩,忠勤只可悅庭闈,此可見師門期待之重也。又見故儒臣權柱鄕約編,則以爲,伯珍,早年中司馬試,居上齋時,與儒賢南孝溫諸賢,依朱文公故事,作鄕約條云,而及其出補咸安·興海二郡,政淸而民和,治有聲績,而刊行彝尊錄,家喩戶說,敎之以忠孝之道。文翁之儒化初成,葉高之士禍復作,以若抱負,不得一展於當世,遭罹奇禍,死爲義魄,烈士搥胸,忠臣抆涕,共爲之於悒不已者也。何幸天佑宗社,中廟靖國,首雪戊甲之冤,特贈伯珍以諫長之秩,褒揚之典,似無餘憾,而第同禍諸賢,或有從祀於文廟,竝享於額院,或加贈而擢之,或議諡而褒之,至於伯珍,則寥寥三百年間,爵諡未加,名節將泯,士林之抑鬱,國典之欠缺,儻復如何?嗚呼,太陽普照,而獨不及於覆盆之下,春風廣及,而尙不至於陰崖之外,是所謂天地之大,猶有所憾者也。雖然覆盆之下,陰崖之外,仁天之所不遺也。方今聖明在上,繼述先王之志事,褒揚前輩之忠烈,旌表相望,爵諡相繼,臣等有以知我聖上樹風聲聳四方之深意也。臣等生長下土,粗事文字,謹按國朝故事,欽仰戊甲諸賢之竝被殊恩,慨惜同禍伯珍之獨爲向隅,不揆僭妄,敢玆拜章叫閽。伏願聖明,推一視之恩,以顯百世之忠,故舍人臣康伯珍,加贈而賜諡,則世道幸甚,斯文幸甚。臣等無任云云。省疏具悉。疏辭,令廟堂稟處,爾等退修學業。
庚辰三月二十二日辰時,上御興政堂。召對入侍時,參贊官宋祥濂,持論語第四卷,侍讀官宋應圭,持論語第四卷,侍讀官任存常,持論語第四卷,檢校待敎徐憙淳,持論語第四卷,記事官尹正鎭,持論語第四卷,記注官金樂澧,持論語第四卷,記注官李湜,持論語第四卷,以次進伏訖。上命開卷讀奏,應圭讀自子曰民可使由之,止不易得也。命下番讀奏,存常讀自子曰篤信好學,止富且貴焉恥也。命陳文義,應圭曰,民之可使由而不可使知之者,蓋凡民之林林者,可使由之於禮樂刑政之治,而不能曉之以天人性命之源,誠以下學之事,可以言傳,而上達之理,待其自得故也。此章文義,槪如是矣。上命掩卷。仍命退,諸臣以次退出。
上在慶熙宮。停常參·經筵。
愼宜學啓曰,大司憲宋穉圭,執義吳熙常,掌令姜鳳瑞在外,掌令鄭元善呈辭,持平朴齊明未署經,持平黃鍾人未肅拜,監察茶時之意,敢啓。傳曰,知道。
又啓曰,判義禁李肇源再牌不進推考傳旨,今方捧入,而開坐命下,已至經宿,連事違召,極爲未安,所當更請牌招,而係是一日三牌,何以爲之?敢稟。傳曰,更爲牌招。
韓義運啓曰,贈判書安邦俊等諡望,議政府粘目啓下矣。政官牌招,開政下批,何如?傳曰,允。
傳于韓義運曰,輪對官待令。
傳于金曰,別講爲之。
愼宜學啓曰,判義禁李肇源牌不進推考傳旨,今方捧入,而開坐命下,已至多日,連事違召,不卽承膺,事體所在,誠極未安,更爲牌招,何如?傳曰,允,違牌勿爲呼望。
韓義運啓曰,吏曹判書李相璜,參判李龍秀,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書李相璜進,參判李龍秀,參議朴宗琦牌不進,同副承旨金進。以金錫喜爲司僕主簿,金魯敬爲內醫提調,卒奉朝賀李敬一爲孝定,贈吏曹判書金若時爲忠定,贈吏曹判書安邦俊爲文簡,贈吏曹判書鄭澤雷爲忠潔,贈吏曹判書洪宇定爲介節,贈吏曹判書李尙伋爲忠憲,卒右參贊兪㝡基爲貞簡,卒兵曹判書南泰岳爲獻敏,卒右參贊金漢喆爲孝簡,卒知事鄭基安爲孝獻,卒奉朝賀李命植爲文貞,卒禮曹判書李在學爲翼獻,卒判敦寧趙鎭寬爲孝文,卒吏曹判書李始源爲文簡,卒禮曹判書洪明浩爲孝憲,卒判敦寧徐榮輔爲文憲,卒兵曹判書李堯憲爲肅烈。
兵批,判書權常愼進,參判李志淵病,參議柳鎭澤病,參知李鍾運入直進,右副承旨愼宜學進。以李存秀爲知事,金魯甲爲宣傳官,金翼桓爲昌慶將,李祖榮爲司禦,申性浩爲都摠都事,李定鉉爲訓鍊主簿,金宗浩爲武兼,張商說爲部將,梁漢楗爲守門將,朴師豐爲西生僉使,吳春福爲蛇梁萬戶,全相秦爲南桃浦萬戶,同知白東瑾,副司直李彦淳·尹永僖,副司果姜世綸·洪羲祖,以上竝單付。
以吏曹參議朴宗琦再牌不進罷職傳旨,傳于韓義運曰,只推。
韓義運啓曰,輪對官來待矣。傳曰,入侍。
傳于愼宜學曰,別講爲之。
傳于愼宜學曰,今當還御昌德宮,日字以來月念前晦初擇入,修理之節,汛掃除草而已,其外竝勿爲之。大抵兩闕,同是時御,故列聖朝,亦嘗時往時來,自今以後,當復舊規,雖値空闕之時,雨漏頹傷處,勿爲抛置,常常看審修飭,如時御之時,以爲臨時省費省力事,分付戶·兵曹。
愼宜學,以義禁府言啓曰,全羅監司李書九推考事,傳旨啓下,而卿宰禁推,該府草記,待批下捧供,載在大典通編矣。李書九,係是卿宰,敢啓。傳曰,知道。
以李書九囚單子,傳于韓義運曰,黜補卽是罪謫也,何敢逡巡乎?分揀,使之卽爲肅命。
以副應敎李羲肇,副修撰洪學淵牌不進罷職傳旨,傳于韓義運曰,只推。
韓義運,以弘文館言啓曰,校理尹豐烈,修撰朴齊聞·趙忠植在外,本館下番姑降入直,已至多日,事甚未安,副應敎李羲肇,副修撰洪學淵,旣有只推之命,竝卽牌招,以爲推移入直之地,何如?傳曰,允。
以副應敎李羲肇,副修撰洪學淵牌不進罷職傳旨,傳于韓義運曰,竝許遞,前望單子入之。
愼宜學,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以備邊司言啓曰,卽見江華留守趙萬元狀啓,則以爲,昨年島農,未免歉荒,窮春民勢,轉益遑汲,以若元還,排巡無路,依已例,留庫米中限二千石,特許加分事,請令廟堂,稟旨分付矣。本府加分,雖非年例,而元還果爲不敷,則不可無闊狹之政,依狀請許施,何如?傳曰,允。
宋祥濂,以戶曹言啓曰,昌德宮·昌慶宮差備內春奉審執頉處修改吉日,令日官李一遂推擇,則今三月二十六日卯時爲吉云,以此日時擧行,何如?傳曰,允。
愼宜學,以禁衛營言啓曰,本營中軍,今當差出,而擬望之人乏少,外任竝擬,何如?傳曰,允。
庚辰三月二十三日辰時,上御興政堂。別講入侍時,參贊官金,侍讀官宋應圭,持國朝寶鑑第二十一卷,侍讀官任存常,持國朝寶鑑第二十一卷,檢校待敎徐憙淳,假注書李秉龜,記注官李湜,記事官李命純,以次進伏訖。上命開卷讀奏。應圭讀自行均役法,止經費無以充。上曰,文義陳之。應圭曰,此章蓋言均役之法也。大抵良役之弊,自肅廟必欲矯革,而逮至于英廟,繼又眷眷不忘,專精講究,斷而行之,則惟我列聖朝憂民捄弊之政,有如是親切隆摰矣。伏願殿下,克體此心之相傳,以爲家法焉,則今日急先之務,亦必有所當行者矣。上命掩卷,仍命玉堂先退,應圭·存常退出。上曰,在院承旨爲幾人乎?曰,左承旨宋祥濂,左副承旨韓義運,右副承旨愼宜學及臣,爲四人矣。上曰,都承旨病,而右承旨不爲仕進乎?曰,右承旨申絅須資出去矣。上曰,在院承旨入侍。出榻敎公事亦令持入。賤臣承命出傳,行左承旨宋祥濂,左副承旨韓義運,右副承旨愼宜學,追入進伏。命奏公事,祥濂等曰,各房無公事矣。上命退,諸臣以次退出。
庚辰三月二十三日申時,上御興政堂。輪對官入侍時,同副承旨金,假注書李秉龜,記注官金樂澧,記事官李命純,以次進伏,輪對官掌苑署別提李台升,司圃署直長金在星,養賢庫兼直長安允璟,造紙署別提沈樂臣,瓦署別提鄭興淑,中樞府都事徐有近,敦寧府判官李奎淵,東學訓導全國憲,內贍寺主簿李重垣,司䆃寺奉事金在新,義禁府都事沈鐛,司僕寺判官沈應奎,軍器寺僉正李義根,內資寺奉事徐稷修,禮賓寺主簿朴耆元,濟用監奉事南履綏,忠勳府都事尹憲圭,儀賓府都事韓成履,吏曹正郞韓鍾運,以次進伏楹外訖。曰,典牲署副奉事金弘根,二月十一日受點後,以柴場監刈事出去,不得來待矣。上曰,輪對官以次進前,各奏職姓名。台升等以次進前,各奏職姓名訖。上曰,輪對官先退。台升等退出。又命退,承史以次退出。
庚辰三月二十三日酉時,上御興政堂。別講入侍時,參贊官愼宜學,侍讀官宋應圭,持國朝寶鑑第二十一卷,侍讀官任存常,持國朝寶鑑第二十一卷,直閣鄭基善,假注書李秉龜,記注官金樂澧,記事官李命純,以次進伏訖。上命開卷讀之。應圭讀自至是,止節目始成。上曰,下番讀之。存常讀自分送均稅使,止經歷一員。上曰,文義陳之。應圭曰,今此聖敎,專以爲民之念,眷眷於良役之矯弊,議定均役之法,而別無文義之可陳者矣。上命掩卷,仍命玉堂先退,應圭等退出,又命退,諸臣以次退出。
上在慶熙宮。停常參·經筵。
申絅啓曰,大司憲宋穉圭,執義吳熙常,掌令姜鳳瑞在外,掌令鄭元善呈辭,持平朴齊明未署經,持平黃鍾人未肅拜,監察茶時之意,敢啓。傳曰,知道。
韓義運啓曰,全羅監司李書九,使之卽爲肅命事,命下矣。屢度催促,已至經宿,而席藁闕外,終不承膺,事體所在,萬萬未安,從重推考,何如?傳曰,允。名雖監司,卽是罪謫,則焉有不肯就謫之分義乎?嚴飭卽捧肅單以入。
又啓曰,諡號當爲署經,而兩司除在外·未署經外,未肅拜·呈告人員,竝卽牌招,何如?傳曰,允。
以司諫朴台壽牌不進罷職傳旨,傳于韓義運曰,只推。
韓義運啓曰,司諫朴台壽,旣有只推之命,一體更爲牌招,以爲備員署經之地,何如?傳曰,允。
傳于韓義運曰,別講爲之。
韓義運啓曰,全羅監司李書九,特敎嚴飭之下,謂以罪積逋慢,只俟嚴誅,連加催促,終無變動,事體所在,萬萬未安,從重推考,何如?傳曰,允。
玉堂前望單子入之,副應敎朴齊聞,副修撰徐有素落點。
韓義運,以弘文館言啓曰,應敎李潞呈辭,副應敎朴齊聞,校理尹豐烈,修撰趙忠植在外,副修撰徐憙淳內閣進,修撰一員未差,本館下番姑降入直,已至多日,事甚未安,新除授副修撰徐有素,卽爲牌招入直,何如?傳曰,允,在外呈辭玉堂竝許遞,與未差之代,前望單子入之。
玉堂前望單子入之,應敎申綽,副應敎尹景鎭,校理徐憙淳,修撰李允謙·金鑢落點。
以副修撰徐有素牌不進罷職傳旨,傳于韓義運曰,許遞,與未差之代,前望單子入之。
玉堂前望單子入之,副修撰姜世白·李若愚落點。
傳于韓義運曰,情勢自情勢,分義自分義,旣昭晢之後,不肯出脚,斥補卽是罪罰,而又不肯受罪,古今豈有如許國綱臣分?全羅監司李書九,參禮驛定配,倍道押付事,分付該府。
韓義運啓曰,諡號署經,憲府則雖已署經,諫院則行大司諫尹序東,司諫朴台壽牌不進,獻納李運恒,正言韓兢裕·洪宗涉在外,無以署經,行大司諫尹序東,更爲牌招,何如?傳曰,允。
又啓曰,諡號,諫院當爲署經,而行大司諫尹序東再牌不進,獻納李運恒,正言韓兢裕·洪宗涉在外,只有司諫朴台壽一人,無以備員署經,行大司諫尹序東,所當更請牌招,而係是一日三牌,何以爲之?敢稟。傳曰,大司諫及在外臺諫許遞,前望單子入之,待下批,牌招察任。
臺諫前望單子入之,大司諫尹鼎烈,獻納洪學淵,正言金逸淵·李源祚落點。
兵曹,以趙華錫爲禁衛中軍。
韓義運,以禮曹言啓曰,傳曰,今當還御昌德宮,日字以來月念前晦初擇入事,命下矣。吉日,令日官趙相順推擇,則來四月二十一日,大殿·王大妃殿·中宮殿·嘉順宮·世子宮·世子嬪宮爲吉,而此外連有拘忌,無他吉日云,以此日定行乎?敢稟。傳曰,以此日爲之。
又以禮曹言啓曰,今此還御昌德宮時儀節,當爲磨鍊,而謹稽謄錄,則辛未年還御時,殿下先爲出宮,至昌德宮洞口上路入幄次,王大妃殿·嘉順宮出宮時,殿下出次祗迎事,因下敎擧行,而戊寅年移御時,亦依辛未年例,稟旨擧行矣。今番則何以磨鍊乎?敢稟。傳曰,依戊寅例爲之。
又以禮曹言啓曰,今此還御昌德宮,殿下出宮時,王世子闕門外祗迎之節,當爲磨鍊,而王大妃殿·中宮殿·嘉順宮出宮時祗迎節次,亦依戊寅年例,昌德宮洞口路上,磨鍊擧行,何如?傳曰,允。
愼宜學,以兵曹言啓曰,今三月二十四日立夏四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮依例改火,奎章閣·議政府·承政院·漢城府,一體頒火之意,敢啓。傳曰,知道。
申絅,以義禁府言啓曰,全羅監司李書九,全羅道參禮驛定配,倍道押付事,承傳啓下矣。李書九,全羅道全州府參禮驛定配,而以承傳內辭意具罪目,依例發遣府都事,倍道押送之意,敢啓。傳曰,知道。
又以義禁府言啓曰,卽接月令醫員洪得運手本,則時囚罪人邊景鵬,屢日處冷,重得毒感,身熱如火,頭疼如碎,日夜喀喘,食飮全廢,目下病勢,實爲不輕云,罪人病勢如此,則一邊保放,一邊草記,曾有定式矣。邊景鵬,姑爲保放之意,敢啓。傳曰,知道。
愼宜學,以司僕寺一二提調意啓曰,濟州前牧使趙義鎭遞任進上馬三匹,今纔上來,禾毛色別單書入,而依例內廐立養之意,敢啓。傳曰,知道。
庚辰三月二十四日申時,上御興政堂。別講入侍時,檢校直閣李光文,參贊官韓義運,侍讀官李瀅夏,持國朝寶鑑第二十一卷,侍讀官任存常,持國朝寶鑑第二十一卷,假注書李秉龜,記注官金樂澧·李湜,以次進伏訖。上命開卷讀奏。瀅夏讀自上詣文廟,止減膳十日。命陳文義。瀅夏曰,英廟酌獻文廟,臨堂試士,此雖列聖朝已行之事,而甚盛擧也。慕聖崇儒重道,皆在其中,有國之重典,莫過於此,先儒言漢家四百年基業,在於高祖太牢祀孔子,時當暴秦焚坑之餘,儒化漠然,而高祖以用武創業之君,御極之初,首擧此禮,古所謂一日禮行,風動四方者,其觀感之效,深遠如此,以我國言之,尊聖學尙文敎,自列祖至今如一日,彬蔚可觀,然而雖在儀文節目之間,一或有間斷作輟,則有欠作成之化,近來學校之政,多未修擧,以至應行之泮試節製到記等試士之擧,亦多過時不設,安知無多士之齎鬱?伏願隨處留念於學校之政,以爲興滯補弊焉。上命掩卷,仍命玉堂先退,瀅夏等退出,又命退,諸臣以次退出。
上在慶熙宮。停常參·經筵。
自辰時至未時,日暈。
藥房提調金魯敬,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮口傳問安。答曰,知道。
愼宜學啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
申絅啓曰,大司憲宋穉圭,執義吳熙常,掌令姜鳳瑞在外,掌令鄭元善,持平黃鍾人呈辭,持平朴齊明未署經,監察茶時之意,敢啓。傳曰,知道。
傳于韓義運曰,禮房承旨馳詣明陵,奉審摘奸,局內諸陵,一體奉審以來。
愼宜學,以兵曹言啓曰,闕門開閉,法意嚴重,宣傳官奉標信,司鑰持門鑰,齊到門內,與入直守門將,眼同擧行,而去夜四更一點,興化東挾門開門時,司鑰獨不待令,使其渠房下隷替行,事未前有,萬萬驚駭,當該司鑰,令攸司査出嚴治,何如?傳曰,允。
愼宜學啓曰,卽見兵曹草記,則昨夜興化東挾門開門時,司鑰初不待令,使其下隷替行云,闕門開閉,法意嚴重,而有此無前之擧者,萬萬駭然,當該司鑰,令攸司照法嚴勘,雖以宣傳官守門將言之,與司鑰眼同開鑰,自是例也,而不有法意,獨自開門,亦極疎忽,當該宣傳官及守門將,所當重勘,而本院請推之外,無他可施之罰,何以爲之?敢稟。傳曰,允,拿處,可也。
傳于宋祥濂曰,別講爲之。
傳于愼宜學曰,昨日處分,爲國綱也。當初特除,意豈亶然,罰已行矣,參禮驛定配罪人李書九,特爲分揀,完伯仍任,使之除朝辭赴任,敎諭書,令政院安寶,密符以前伯所授仍用事成有旨,竝令宣傳官,持標信下去齎傳,見其交龜後,上來復命事,分付。
吏曹,全羅監事李書九仍任事承傳。
傳于金曰,別講爲之。
獻納洪學淵啓曰,臣言議風采,本不合於淸朝諫諍之任,而納言特點,有隕自天,庚牌儼臨,義重叩謝,雖不得不章皇出肅,而第臣於合啓中,有私義之不可聯參者,前後引避,輒蒙體諒,今臣處義,與前無異,以此情踪,何敢蹲冒於臺次乎?請命遞斥臣職。答曰,依啓。
正言金逸淵啓曰,臣言議拙陋,風采蔑裂,本不合於淸朝耳目之任,而薇垣特點,忽下於千萬夢想之外,天牌踵臨,臣感恩畏義,雖不得不章皇出肅,而第有區區私義之不可仍冒者。臣於昨冬,待罪本院也,辭免之章,語及陵官,略貢愚見,仰請處分,及承允許之批,益切感惶之忱,迺者判義禁林漢浩疏出,而自引之外,譏斥臣身,臣於是,始也瞿然,繼之愕爾也。昔在先朝戊戌,不罪陵官,卽是大聖人達權捄弊之道,而其後癸酉,大臣之同罪稟處,一遵先朝處分,以爲一時權宜之道也,則今此金吾之議處陵官,亦以已行之例,援引勘放,無或爲怪,而大抵陵寢之設置齋官,義意甚重,齋官之守直衛護,責任不經,今夫神褥見失之變,果何等驚悚者,而身爲守直齋官,罪不加而職自如,則揆以法意,寧有是也?臣不勝區區憂歎,略有所論列者,而今反歸之於輕率之科,至曰知此而不知彼,彼卽指後弊而言也。先朝處分之聖意,大臣稟處之遠慮,臣豈不知,而近年以來,陵墓之間,此變之出,種種相望者,未必皆從弊字中出來,則何可徒思未然之事,而因廢當勘之律乎?臣之所論,不過重事體懲後弊之意,而言辭素乏於平時,情志未孚於同朝,寂寥之說,纔脫於口,而非斥之論,遽及於身,自顧慙恧,久猶未已,向旣遞職,避嫌無路,今又忝叨,情勢自如,以若情踪,其何可一刻晏然於臺次乎?請命遞斥臣職。答曰,勿辭,亦勿退待。
申絅啓曰,正言金逸淵,避嫌承批之後,不出姑停望,直爲出去,事甚未安,推考,何如?傳曰,允。
傳于申絅曰,入直玉堂持羹墻錄入侍。
傳于韓義運曰,別講爲之。
以獻納洪學淵遞差傳旨,傳于申絅曰,未差之代,前望單子入之。
行大司諫尹鼎烈啓曰,臣人器魯下,言議巽軟,淸朝耳目,本不近似,而諫長除旨,忽下於周廬持被之夜,署經有命,召牌遽降,雖不得不章皇出肅,以伸叩謝之忱,而第臣於合啓中,有不可聯參者,曾叨是職,以此引避,輒蒙體諒,今臣處義,與前無異,而昨緣夜深,今始來避,揆以臺體,所失尤大,以此情踪,何可晏然於臺次乎?請命遞斥臣職。答曰,依啓。
獻納前望單子入之,任存常落點。
韓義運啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,金啓溫落點。
韓義運,以弘文館言啓曰,應敎申綽,時在廣州地,副修撰姜世白,時在慶尙道尙州地,經筵入番事緊,請竝斯速乘馹上來事,下諭。答曰,依啓。
又以弘文館言啓曰,應敎申綽,副修撰姜世白在外,修撰金鐮差祭,本館下番姑降入直,已至多日,事甚未安,副應敎尹景鎭,校理徐憙淳,修撰李允謙,副修撰李若愚,竝卽牌招,以爲推移入直之地,何如?傳曰,允。
以副應敎尹景鎭,副修撰李若愚牌不進罷職傳旨,傳于韓義運曰,只推,更爲牌招,違牌勿爲呼望。
韓義運啓曰,副應敎尹景鎭,特敎之下,謂有情勢,奉牌闕外,無意承膺,事體所在,誠極未安,從重推考,何如?傳曰,許遞,前望單子入之。
愼宜學,以兵曹言啓曰,今此還御時,因禮曹草記,大駕出宮時,王世子闕門外祗迎,仍爲隨駕,昌德宮洞口上路,依戊寅年例祇迎磨鍊事,傳曰,允事,命下矣。當依此磨鍊,而隨駕之節,依例以標旗後磨鍊乎?敢稟,傳曰,依此爲之。
又以兵曹言啓曰,今此還御時殿宮侍衛,依前例,分兵曹·分都摠府堂上·郞廳,臨時差出,何如?傳曰,允。
又以兵曹言啓曰,今此還御昌德宮時,侍衛軍兵,當爲磨鍊,而取考謄錄,則辛未年還御時,禁軍出入番,全數侍衛,三營大將,各率該營馬步軍,摠戎使,亦率標下軍,竝爲先廂,訓局步軍五哨爲後廂,自敦化門外,至興化門外,鱗次結陣,兩傍排立矣,今亦依此擧行,何如?傳曰,允。
又以兵曹言啓曰,今此還御時,王大妃殿前後牌軍兵,依移御時例,以訓局軍四百名磨鍊,何如?傳曰,允。
又以兵曹言啓曰,今此還御時,中宮殿前後牌軍兵,依移御時例,以訓局軍四百名磨鍊,何如?傳曰,允。
又以兵曹言啓曰,今此還御時,嘉順宮前後牌軍兵,依移御時例,以訓局軍四百名磨鍊,何如?傳曰,允。
又以兵曹言啓曰,今此還御時,嬪宮前後射隊軍兵,依近例,以訓局軍三百名磨鍊,何如?傳曰,允。
又以兵曹言啓曰,今此還御時,慶壽宮還次儀節,一依移次時例,陪衛武兼二員,烏杖差備,內侍府陽繖雀扇差備,忠贊衛禁軍十人,淸道部將二員,前後射隊訓局軍六十名磨鍊,何如?傳曰,允。
申絅,以義禁府言啓曰,參禮驛定配罪人李書九,特爲分揀,完伯仍任事,命下矣。李書九分揀放送事,分付該道道臣之意,敢啓。傳曰,知道。
行全羅監司李書九敎書。王若曰,頹景屛跡,幾年杜門窮山,恩補簡心,昔日按節玆土,其新維舊,匪怒伊敎,眷玆湖南一區,最是海東重鎭,四百年佳氣蔥鬱,衣冠月游之鄕,五十州物産豐腴,麻絲歲貢之制,城池之完,樓櫓之壯,三路要衝,竹箭之美,粳稻之饒,一大都會,舟車冠蓋之所綰轂,禮樂詩書之所篚筐,夫何挽近以來,殆乎積弊轉甚,倉儲軍簽之徒擁虛簿,吏緣爲奸,漕政海稅之漸至濫觴,民不堪苦,自己甲饑饉之荐酷,憐彼十室九空,若膏肓補瀉之俱難,奈此千瘡百孔,矧今日均田而制産,尤此地爲官而擇人,經界爲仁政之先,方自一兩道始,巡察是列邑之首,其惟二千石良,惟卿,玉溫令姿,銀潢名閥,淹貫經史子集,展蘊則博通古今,練達錢穀甲兵,臨事則不遺巨細,自先朝而寵置近密,選部藩臬之委毗,逮中歲而備經嶔崎,孤峽荒村之屛蟄,司寇之特除有意,豈可往不返耶?王府之緘推斯嚴,蓋欲行且召耳,在追先報今之義,卿豈果忘?以重內輕外之規,姑示薄譴,玆授卿以全羅道觀察使兼兵馬水軍節度使·都巡察使·全州府尹,卿其勉循義分,祗承寵章,雨露霜雪無非敎,恩已極於墨池雪嶺,文學政事所推及,治自優於熟路輕車,田日闢戶日增,宜勸課之靡懈,柔不茹剛不吐,惟黜陟之大公,其餘稟裁,厥有常憲,於戲,卄載之棠陰不改,居然白髮蒼顔,一路之福星爭瞻,孰不橋首拭目,寇使君之九卿復出,那無遠離之懷,蕭少傅之三輔左遷,須體歷試之意,故玆敎示,想宜知悉。知製敎任存常製進。
庚辰三月二十五日辰時,上御興政堂。藥房入診入侍時,提調金魯敬,副提調李光文,記事官尹正鎭,記注官金樂澧·李湜,以次進伏,醫官吳千根·李漢臣·崔源,以次進伏楹外訖。魯敬·光文,進前問候曰,節氣漸屆融暢,而日候猶未調和,聖體,若何?上曰,一樣矣。魯敬等曰,寢睡·水刺之節,何如?上曰,一樣矣。魯敬等曰,王大妃殿氣候,何如?上曰,一樣矣。魯敬等曰,三七之過,亦旣多日,中宮殿氣候,何如?上曰,一樣矣。魯敬等曰,嘉順宮氣候,何如?上曰,一樣矣。魯敬等曰,醫官入診,何如?上可之。千根·漢臣·源,以次診候訖,退伏奏曰,脈候左右三部調均矣。醫官等仍先退,魯敬曰,臣以禮曹事,有所仰達者矣。孝烈抄啓,每在式年,而日前以故奉朝賀李敬一孝行事,搢紳章甫,呈單京兆,自京兆,以大臣事體,與他自別,不拘格例,移送本曹矣。此大臣純篤之行,朝野之所共傳誦,而自在先朝,屢被恩褒,況於日前隱卒之敎,恩言鄭重,綽楔之典,無則已矣,有之則不施於此大臣,而施之於誰乎?第此事係恩典,又異常格,問議大臣處之,何如?上曰,依爲之。出擧條嘉順宮進服加味君子湯五貼製入事。出榻敎上命退,諸臣以次退出。
庚辰三月二十五日辰時,上御興政堂。別講入侍時,檢校直閣李光文,參贊官宋祥濂,侍讀官李瀅夏,持國朝寶鑑第二十一卷,侍讀官任存常,持國朝寶鑑第二十一卷,假注書李秉龜,記注官金樂澧·李湜,以次進伏訖。上命開卷讀奏。瀅夏讀自二十七年春正月,止毋得畫金。上曰,文義陳之。瀅夏曰,英廟以仁元王后母臨五十年,稱慶陳賀,此誠稀有之盛事,而我殿下,自臨御以來,各殿宮慶禮稱賀亦屢矣。聖孝之出天,前後同揆,不勝欽仰萬萬,方其慶賀之際,宮闈之中,朝廷之上,孰不歡欣慶忭,而惟彼遐土窮蔀之民,蚩蚩蠢蠢,豈能知朝廷有慶禮乎?所以每於慶賀之後,曠蕩之恩,蠲恤之典,靡不用極,然而各道各邑中,如或有不善奉行,以致實惠之不下究,則豈不有欠典於廣慶覃恩之義乎?伏願每當慶禮之時,先思與民同慶,而蠲恤之典,另加察飭,俾民得蒙均施之澤焉。上命掩卷,仍命玉堂先退,瀅夏等退出。上曰,在院承旨入侍,出榻敎公事亦令持入。賤臣承命出傳,行右承旨申絅,右副承旨愼宜學,同副承旨金,記事官尹正鎭,追入進伏。上曰,公事奏之。光文曰,臣吏房無公事,而代房禮房,亦無公事矣。祥濂曰,臣戶房無公事矣。絅曰,臣刑房有公事矣。仍讀奏公淸監司啓本,罪人宣啓完報恩縣到配事。宜學曰,臣兵房有公事矣。仍讀奏公淸水使啓本,官鎭門聚點事。曰,臣工房有公事矣。仍讀奏黃海監司狀啓,進上墨上送事。上命退,承史以次退出。
庚辰三月二十五日午時,上御興政堂。別講入侍時,檢校直閣李光文,參贊官金,侍讀官李瀅夏,持國朝寶鑑第二十一卷,侍讀官任存常,持國朝寶鑑第二十一卷,假注書李秉龜,記注官李湜,記事官李命純,以次進伏訖。上命開卷讀奏。瀅夏讀自加上大王大妃尊號,止守城節目。上曰,文義陳之。瀅夏曰,上尊號,所以模畫天日象德之文也,昔在先朝,二紀間豐功盛德,史不勝書,群下之仰請尊號,非止一再,而輒却不受,聖衷以爲爲人君,惟知有實德實政而已,贊美之辭,非所樂聞,大聖人撝謙之德,可以有辭於天下後世,蓋人君,一日萬幾,應事接物,所當勉者,誠實二字也,故自古名臣碩輔之陳戒於其君,皆以務實爲先,伏願體先朝之心,服古人之言,一事一物之間,以誠實爲主焉。上命掩卷,仍命玉堂先退,瀅夏退出。上曰,在院承旨入侍。出榻敎公事亦令持入。賤臣承命出傳,行左承旨宋祥濂,行右承旨申絅,右副承旨愼宜學,記事官尹正鎭,追入進伏。上曰,公事奏之。光文曰,臣吏房無公事,而代房禮房,有公事一張矣。仍讀奏咸鏡監司狀啓,農形事。祥濂曰,臣戶房無公事矣。宜學曰,臣兵房有公事一張矣。仍讀奏濟州牧使啓本,邪學無乎事。絅曰,臣刑房有公事一張矣。仍讀奏平安監司啓本,罪人張小章肅川郡到配事。曰,臣工房無公事矣。上命退,承史以次退出。
庚辰三月二十五日申時,上御興政堂。入直玉堂持羹墻錄入侍時,行右承旨申絅,校理宋應圭,持羹墻錄第三卷,修撰李允謙,持羹墻錄第三卷,檢校待敎徐憙淳,記事官尹正鎭,記注官金樂澧,記事官李命純,以次進伏訖。上命開卷讀奏。應圭讀自李滉進箚,止請復之。命陳文義,應圭曰,宣祖以李文純之聖學十圖,命作屛帖,蓋爲朝夕澄省,造次不忘之地也。文純之箚進十圖,深知爲學之要,而聖祖之揭覽屛帖,克軫服膺之念,此正後世君臣之所當鑑法也。上命掩卷。仍命退,諸臣以次退出。
庚辰三月二十五日酉時,上御興政堂。別講入侍時,參贊官韓義運,侍讀官宋應圭,持國朝寶鑑第二十一卷,檢討官李允謙,持國朝寶鑑第二十一卷,檢校待敎徐憙淳,記事官尹正鎭,記注官李湜,記事官李命純,以次進伏訖。上命開卷讀奏。應圭讀自二十八年,止庇恤安集。命下番讀奏。允謙讀自秋九月,止始此。命陳文義。應圭曰,此曰格神致瑞,夫神道幽遠,而致誠則可格,虞書曰,祖考來格,周雅曰,陟降左右,皆格神之謂也。蓋己之精神,卽祖考之精神,故苟能齊明盛服,以盡誠敬之道,則感應之理,自有不可誣者,伏願此等處,留神省覽焉。上命掩卷。仍命退,諸臣以次退出。
上在慶熙宮。停常參·經筵。
韓義運啓曰,明日常參·經筵,取稟。傳曰,停。
愼宜學啓曰,大司憲宋穉圭,執義吳熙常,掌令姜鳳瑞在外,掌令鄭元善,持平黃鍾人呈辭,持平朴齊明未署經,監察茶時之意,敢啓。傳曰,知道。
傳于韓義運曰,別講爲之。
副應敎前望單子入之,李潞落點。
傳于金曰,別講爲之。
傳于韓義運曰,別講爲之。
愼宜學,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
韓義運,以禮曹言啓曰,今三月二十五日藥房入診入侍時,臣魯敬所啓,孝烈抄啓,每在式年,而日前以故奉朝賀李敬一孝行事,搢紳章甫,呈單京兆,自京兆,以大臣事體,與他自別,不拘格例,移送本曹矣。此大臣純篤之行,朝野之所共傳誦,而自在先朝,屢被恩褒,況於日前隱卒之敎,恩言鄭重,棹楔之典,無則已矣,有之則不施於此大臣,而施之於誰乎?第此事係恩典,又異常格,問議大臣處之,何如?上曰,依爲之事,擧條啓下矣。發遣郞廳,問議于時原任大臣,則領中樞府事臣李時秀,以爲故相臣李敬一純篤之行,輿論欽歎,人無異辭,至被兩聖朝褒嘉之敎,雖尋常匹庶,如有特異之行,則或旌或贈,以裨樹風勵世之政,況於禮遇之大臣,豈靳常典乎?節惠之贈,棹楔之旌,竝擧於禮葬之前,允爲合宜云。議政府領議政臣徐龍輔,以爲故相篤行之實,非徒朝野之所共艶稱,向來恩言,至爲鄭重,今於棹楔之典,無容更議矣云。行判中樞府事臣金載瓚,以爲故相之至行卓蹟,衿紳咸服,婦孺亦誦,自在先朝,華褒屢降於辭敎,逮今隱卒,恩誄又極其發揮,而多士呈文,益見公議之攸在,亟許棹楔之典,俾趁窀穸之前,實有光於聖世敦敎之政,伏惟上裁云。行判中樞府事臣韓用龜,病未獻議云。行判中樞府事臣金思穆,以爲故相臣李敬一平日純篤之行,根於天性,朝野欽頌,同然一辭,前後恩褒,亦已屢下,今因輿論呈單之擧,至有禮堂登筵之奏,政是風聲可樹,常典可按,棹楔之旌,特施於禮葬之前,允合事宜云。議政府右議政臣南公轍,以爲故相篤至之行,上而有聖朝隱卒之敎,下則有搢紳章甫之誦,棹楔之合施,臣亦竊聽而無貳辭矣,況禮遇大臣之旌褒,與他自別,宜施拔例之擧,不待式年,卽令擧行於禮葬之前,恐合事宜,伏惟上裁云。大臣之議如此,上裁,何如?傳曰,依大臣議爲之。
又以吏曹言啓曰,宗廟夏享大祭祭官及雩祀壇祭官中,時無職名人員,令該曹,口傳付軍職,何如?傳曰,允。
兵曹口傳政事,副司果單尹景鎭·趙忠植·徐有素。
愼宜學,以兵曹言啓曰,昌德宮衛將李鍾禹,昌慶宮衛將金翼桓,文臣兼宣傳官徐憙淳,俱以病難供職,呈狀乞遞,竝改差,何如?傳曰,允。
庚辰三月二十六日午時,上御興政堂。別講入侍時,參贊官愼宜學,侍讀官宋應圭,持國朝寶鑑第二十一卷,檢討官李允謙,持國朝寶鑑第二十一卷,檢校待敎徐憙淳,記事官尹正鎭,記注官金樂澧,記事官李命純,以次進伏訖。上命開卷讀奏。應圭讀自命以均役,止擧行。命陳文義。應圭曰,田制創於軒轅,而至于成周,均井地開耤田,制作大備,逮夫嬴秦,罷井田開阡陌,田政遂紊矣。漢興之後,文帝復行耤田之法,蓋帝王之親耕耤田者,將以上供享祀之粢盛,下勸生民之稼穡,非爲一時之文具,以飾瞻聆而已也,此等處,伏願留神澄省焉。上命掩卷,仍命玉堂先退,應圭·允謙退出。上命諸承旨持公事入侍。宜學以在院承旨入侍書榻敎,賤臣承命出傳,行左承旨宋祥濂,左副承旨韓義運,同副承旨金,假注書李秉龜,追入進伏。上命讀奏公事。義運曰,臣吏房代房,而有公事一張矣。仍讀奏慶尙監司狀啓,東萊府使到任事。祥濂曰,臣戶房,而有公事二張矣。仍讀奏江原監司啓本,安峽縣宣惠廳納黃太裝發事及陰城縣大同米無弊過境事。義運曰,臣禮房,而有公事一張矣。仍讀奏東萊府使狀啓,倭船還歸事。宜學曰,臣兵房,而有公事一張矣。仍讀奏慶尙監司狀啓,給馬有旨祗受事。又奏曰,臣推考房代房,而無公事矣。曰,臣工房,而無公事矣。義運·祥濂·宜學以公事,次第跪傳夾侍以上訖,上命退,諸臣以次退出。
庚辰三月二十六日申時,上御興政堂。別講入侍時,參贊官金,侍讀官宋應圭,持國朝寶鑑第二十一卷,檢討官李允謙,持國朝寶鑑第二十一卷,檢校待敎徐憙淳,假注書李秉龜,記注官金樂澧,記事官李命純,以次進伏訖。上命開卷讀奏。應圭讀自築宣川東林山城,止造此網者徒配。命陳文義。應圭曰,旱時祈雨,自古帝王爲民格天之盛事,然倘非平日之誠敬,遇災之修省,互相切至,則無以答高高之天,而致此霈然之靈應,觀於聖祖親禱卽雨之事,尤可驗盛德之無時不與天貫通者矣,伏願體念焉。上命掩卷,仍命玉堂先退,應圭等退出,又命退,諸臣以次退出。
庚辰三月二十六日酉時,上御興政堂。別講入侍時,參贊官韓義運,侍讀官宋應圭,持國朝寶鑑第二十一卷,檢討官李允謙,持國朝寶鑑第二十一卷,檢校待敎徐憙淳,假注書李秉龜,記注官金樂澧,記事官李命純,以次進伏訖。上命開卷讀奏。應圭讀自命掌樂院,止不能忘也。上曰,下番讀之。允謙讀自惠廳奏紅腐米,止命逐送之。命陳文義。應圭曰,唐時梨園之名,不正極矣,聖祖以掌樂院之猶稱梨園,嫌其不正而禁之,大聖人天地正大之情,於此可見,而與夫子放鄭聲之訓,同一其揆,伏願此等處,益加省察,以爲造次必於是之道焉。上命掩卷,仍命玉堂先退,應圭等退出,又命退,閣臣憙淳退出。上曰,坐直承旨,誰也?義運曰,同副承旨金矣。仍命退,承史以次退出。
上在慶熙宮。停常參·經筵。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
韓義運啓曰,來初一日,輪對日次矣,敢稟。傳曰,爲之。
又啓曰,明日再明日,光陵忌辰祭,齋戒正日相値,視事頉稟之意,敢啓。傳曰,知道。
備忘記,吉州牧使趙文錫下直,長弓一張,長箭一部,片箭一部,筒兒一箇賜給。
愼宜學啓曰,卽者義禁府都事來言,時囚議處,濟州牧放未放回啓,旣承過齋後爲之之敎,今日當爲開坐,而判義禁李肇源服制,次堂例不得擧行云,何以爲之?敢稟。傳曰,待服制擧行。
愼宜學啓曰,大司憲宋穉圭,執義吳熙常,掌令姜鳳瑞在外,掌令鄭元善,持平黃鍾人牌不進,持平朴齊明未署經,監察茶時之意,敢啓。傳曰,知道。
以司諫朴台壽,獻納任存常,正言金逸淵,掌令鄭元善,持平黃鍾人牌不進罷職傳旨,傳于愼宜學曰,只推。
傳于韓義運曰,別講爲之。
傳于韓義運曰,別講爲之。
以公淸監司朴宗京狀啓,丹陽郡民家失火事,傳于宋祥濂曰,聞甚矜惻,元恤典外,別加顧恤事,分付。
韓義運,以弘文館言啓曰,副應敎李潞,修撰金鐮,竝卽牌招察任,何如?傳曰,允。
愼宜學,以備邊司言啓曰,義州府尹沈能岳,以其身病,連呈辭狀,實病旣如此,則有難强令察任,改差,何如?傳曰,允。
宋祥濂,以義禁府言啓曰,卽伏見公淸監司朴宗京新還餉未捧分等啓本,則以爲,大興丁丑未捧軍餉一千一百七十九石零,還上四十九石零,全數未捧,新昌丙子未捧軍餉三百九十八石零,還上三十一石零,全數未捧,沔川丙子未捧軍餉五百二十九石零,大興郡守尹致民,於還於餉,俱爲未捧居末,新昌縣監沈命永,於還於餉,俱爲居二,沔川郡守韓喆裕,爲軍餉未捧居三,竝令攸司稟處爲辭矣。還餉法意,本自嚴重,不可以歉歲難捧,有所曲恕,軍餉居末拿問,居二決杖,居三推考,還上居末決杖,居二推考,營門決杖,代以拿問,載在大典通編,尹致民·沈命永,俱在任所,發遣府羅將竝拿來,韓喆裕,推考,何如?傳曰,允,竝待待命拿囚。
愼宜學,以義禁府言啓曰,北兵使金守基狀啓內,阿山萬戶鄭大用,爲先罷黜,其罪狀,令攸司稟處事,啓下矣。鄭大用,時在任所,依例發遣府羅將,交代後拿來,何如?傳曰,待待命拿囚。
又以刑曹言啓曰,兵曹啓辭內,闕門開閉,法意嚴重,宣傳官奉標信,司鑰持門鑰,齊到門內,與入直守門將,眼同擧行,而去夜四更一點,興化東挾門開門時,司鑰獨不待令,使其渠房下隷替行,事未前有,萬萬驚駭,當該司鑰,令攸司査出嚴治,何如?傳曰,允。承政院啓辭內,卽見兵曹草記,則昨夜興化東挾門開門時,司鑰初不待令,使其下隷替行云,闕門開閉,法意嚴重,而有此無前之擧者,萬萬駭然,司鑰令攸司熙法嚴勘,雖以宣傳官·守門將言之,與司鑰眼同開鑰,自是例也,而不有法意,獨自開門,亦極疎忽,當該宣傳官及守門將,所當重勘,而本院請推之外,無他可施之罰,何以爲之?敢稟。傳曰,允,拿處,可也。大明律制書有違條,有曰凡奉制書,有所施行,而違者杖一百,當該司鑰金聖祿,依此律決杖一百後,放送之意,敢啓。傳曰,知道。
庚辰三月二十七日午時,上御興政堂。別講入侍時,參贊官宋祥濂,侍讀官宋應圭,持國朝寶鑑第二十一卷,檢討官李允謙,持國朝寶鑑第二十一卷,直閣鄭基善,假注書李秉龜,記注官金樂澧·李湜,以次進伏訖。上命開卷讀奏。應圭讀自命申場屋挾冊之禁,止除東彬參奉職。命下番讀之。允謙讀自御書,止須善輔導。命陳文義。應圭曰,以先大王天縱之美質,凡所聖學之成就,雖不待輔弼之臣,宜可以自臻於緝熙光明之域,而英廟猶語諸臣曰,須善輔導者,誠以天質之美,尤不可無引翼交修之方,而必造乎聖益聖之意也。以今日言之,王世子天質聰明,睿學夙就,我殿下敎導之方,宜無不至,而必以英廟朝敎先王之心,爲今日導元良之心,則聖學之標準,不外是矣,伏願益加體念焉。上命掩卷。上曰,諸承旨持公事入侍。出榻敎賤臣承命出傳,左副承旨韓義運,右副承旨愼宜學,同副承旨金,記事官尹正鎭,追入進伏。上曰,公事奏之。義運曰,臣代房吏房,有公事一張矣。仍讀奏黃海監司狀啓,載寧郡守金元根到任事。祥濂曰,臣戶房有公事一張矣。仍讀奏公淸監司狀啓,遺棄兒無乎事。義運曰,臣禮房無公事矣。宜學曰,臣軍士房有公事一張矣。仍讀奏公淸監司狀啓,邪學無乎事。又曰,臣代房推考房無公事矣。曰,臣工房無公事矣。上命退,諸臣以次退出。
庚辰三月二十七日申時,上御興政堂。別講入侍時,參贊官愼宜學,侍讀官宋應圭,持國朝寶鑑第二十一卷,檢討官李允謙,持國朝寶鑑第二十一卷,直閣鄭基善,假注書李秉龜,記注官金樂澧·李湜,以次進伏訖。上命開卷讀奏。應圭讀自命蠲北民,止告廟頒赦。命陳文義,應圭曰,錢之名,至於無依,則其無可徵之民,而爲一道積弊可知,誠爲矜惻,然御史歸奏之日,曠絶之恩,非止蠲罷,哀痛之敎,發爲嗚咽,則大聖人平日如傷若保之至仁,可驗於造次之間矣。況北道自是豐沛之鄕,列聖朝隱恤之政,旣如彼丁寧懇惻,其民安得不感而化之乎?伏願此等處,克加體念焉。上命掩卷。上曰,入直玉堂持羹墻錄入侍。出榻敎應圭·允謙承命出,各持羹墻錄第三卷,還入進伏。命開卷讀之。應圭讀自命薦遺逸之士,止常自警焉。命下番讀之。允謙讀自判中樞,止當以爲戒。命陳文義。應圭曰,憂治世危明主,卽古人切要之言也。大抵天下之理,亂亡根於通泰,僨敗由於聰明,故伊尹之陳戒,必以毋作聰明,危太甲而告之。皐陶之賡歌,亦以萬事墮哉,憂雍熙而發之,由此觀之,雖當治平之世,常有其亡之戒,然後可占苞桑之固矣。雖有高明之質,恒存敬畏之心,然後能臻保終之域矣。自古明君哲辟之制治于未亂,保邦于未危者,皆由此道也。伏願此等處,克加澄省,以爲愼終如始之道焉。上曰,下番陳之。允謙曰,上番所陳,已極切當,別無更達者,而安不忘危,聖人所以御治世之要道也,滿而不溢,君子所以謙受益之極工也,故聖學之方,必以懈惰荒寧爲懼,戰兢惕厲自强,然後能爲奮發,而不至於頹墮,能爲節宣,而自臻於保嗇,伏願殿下,用是道而推之於心身,以爲陶鑄攝養之本,是臣區區之望也。上命掩卷,仍命玉堂先退,應圭等退出。上曰,坐直承旨入侍。出榻敎公事亦令持入。賤臣承命出傳,行左承旨宋祥濂,追入進伏曰,各房無公事矣。上命退,諸臣以次退出。
上在慶熙宮。停常參·經筵。
申絅啓曰,大司憲宋穉圭,執義吳熙常,掌令姜鳳瑞在外,掌令鄭元善,持平黃鍾人呈辭,持平朴齊明未署經,監察茶時之意,敢啓。傳曰,知道。
韓義運啓曰,卽者修撰李允謙,以其親病,陳疏徑出,原疏以國忌齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。
傳于韓義運曰,召對爲之。
傳于宋祥濂曰,在院承旨入侍。
備邊司薦望,以金敬淵爲義州府尹。
傳于韓義運曰,別講爲之。
傳于韓義運曰,發遣吏郞,諸執事淸齋與否,摘奸以來。
傳于金曰,別講爲之。
以副應敎李潞牌不進罷職傳旨,傳于韓義運曰,只推。
以修撰金鐮牌不進罷職傳旨,傳于韓義運曰,只推。
韓義運,以弘文館言啓曰,本館下番闕直,事甚未安,修撰金鐮,旣有只推之命,與副修撰李若愚,竝卽牌招,以爲推移入直之地,何如?傳曰,允,違牌勿爲呼望。
愼宜學,以兵曹言啓曰,興化門南邊墻外面缺落處,今已畢築矣,把守軍兵,解送直所之意,敢啓。傳曰,知道。
又以訓鍊都監言啓曰,本局中軍李元植,身病猝重,勢難察任,改差,何如?傳曰,允。
又以御營廳言啓曰,興化門南面宮墻外面半間許缺落處,今已畢築,把守軍兵,本處還爲入直事,自兵曹草記矣,把守東營入直軍四名,還入直所之意,敢啓。傳曰,知道。
工曹判書任希存疏曰,伏以臣,見差於宗廟夏享大祭亞獻官,已受誓戒矣,又參肄儀矣,苟非萬分難强之端,則到今豈或爲頉免之計,而臣之似痢非痢之症,無時發作,此臣半生貞疾也,朝者肄儀歸後,偶有食滯,渾身寒束,滿腹衝亘,始若瘧氣,旋又裏急,半日之頃,登溷殆過數十,忍耐不得,至或遺矢,自朝至今,雜試方藥,而少無分效,以此醜穢之疾,將何以廁跡於駿奔之列乎?臣雖衰憒,豈不知臨時此疏,尤切悚惶,而顧臣病勢,旣無時日內差可之望,則毋寧及今呼籲,速爲變通,使無故之人,依例明日出齋之爲愈也,玆不得不忙構短章,仰干崇嚴。伏乞俯垂諒察,亟命該司,改差臣獻官之任,重勘臣瀆擾之罪,以嚴祀典,以昭法紀,千萬幸甚。臣無任云云。答曰,省疏具悉。疏辭,許令該曹改付標。
庚辰三月二十八日辰時,上御興政堂。召對入侍,在院承旨同爲入侍時,參贊官申絅,侍讀官宋應圭,直閣鄭基善,假注書李秉龜,記注官金樂澧·李湜,各持論語第四卷,行左承旨宋祥濂,左副承旨韓義運,右副承旨愼宜學,同副承旨金,記事官尹正鎭,以次進伏訖。上命開卷讀之。應圭讀自子曰不在其位,止可謂至德也已矣。命陳文義。應圭曰,不在其位,不謀其政者,卽艮卦象辭,思不出其位之意也。艮者止也,物各止其所,而天下之理得矣。當時魯國失政,下而僭上,左而侵右,不能各止其所,故夫子有是訓,然聖人之言,無所不包,若以人君學問上推廣言之,則自明德新民,循序漸進,以至於止至善,而無或躐等,則是亦止其所之義也。伏願此等處,益加澄省焉。上命掩卷,仍命玉堂先退,應圭退出。祥濂曰,各房無公事矣。上命退,諸臣以次退出。
庚辰三月二十八日午時,上御興政堂。別講入侍時,參贊官韓義運,侍讀官宋應圭,持國朝寶鑑第二十一卷,直閣鄭基善,記事官尹正鎭,記注官李湜,記事官李命純,以次進伏訖。上命開卷讀奏。應圭讀自夏五月,止名曰闡義昭鑑。命陳文義。應圭曰,此卽諸賊自干天誅之事,無他可陳之文義矣。上命掩卷。仍命退,諸臣以次退出。
庚辰三月二十八日酉時,上御興政堂。別講入侍時,參贊官金,侍讀官宋應圭,持國朝寶鑑第二十一卷,直閣鄭基善,假注書李秉龜,記注官李湜,記事官李命純,以次進伏訖。上命開卷讀奏。應圭讀自敎曰苟非罪如霍顯,止勿爲正刑。命陳文義。應圭曰,逆賊妻勿爲正刑之敎,此亦盛德中一事也。逆賊之自干天誅者,斷不容貸,妻孥之不幸連坐者,傅之生議,一則天地肅殺之威也,一則天地好生之德也,其刑其罰,其審克之,而殺之生之,已無預焉,眞可謂萬世用刑之鑑法矣。伏願此等處,克加體念焉。上命掩卷,仍命玉堂先退,應圭退出。曰,臣猥參經筵,獲登前席,竊有區區憂愛之忱,敢此仰達矣。古昔聖賢爲學之方,自有次序,學之博而後,必審問之,問之審而後,必愼思之,思之愼而後,必明辨之,辨之明而後,必篤行之,於斯五者,一或欠闕,則便非爲學之方也。竊覸近日,頻御講筵,連接儒臣,儘是盛德事矣。雖然開卷纔過數三行,陳義不過數轉語,而遽命掩卷而退,讀未卒章,言不盡意,于于而進,曁曁而退,爲如是也,則雖一日屢講,竊恐有名而無實。夫心也者,出入無時,操則存,舍則亡,故大學有曰心不在焉,視而不見,聽而不聞。伏願繼自今,每於臨講之際,先下操心工夫,以循爲學次序,臨文而論難之,和顔而翕受之,上下之間,情志流通,酬酢如響,可以體驗處體驗之,可以力行處力行之,致有講學之實驗焉。上命退,諸臣以次退出。
上在慶熙宮。停常參·經筵。
自巳時至人定,灑雨下雨,測雨器水深一寸五分。
自人定,至四月初一日開東,灑雨下雨,測雨器水深七分。
藥房提調金魯敬,行左承旨宋祥濂啓曰,伏未審日間,聖體若何,寢睡·水刺之節,何如?臣等率御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮口傳問安。答曰,知道。
韓義運啓曰,明日常參·經筵,取稟。傳曰,停。
申絅啓曰,大司憲宋穉圭,執義吳熙常,掌令姜鳳瑞在外,掌令鄭元善,持平黃鍾人呈辭,持平朴齊明未署經,監察茶時之意,敢啓。傳曰,知道。
愼宜學啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于韓義運曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
傳于愼宜學曰,別講爲之。
愼宜學啓曰,卽者修撰金鐮,以其親病,陳疏徑出,原疏以國忌正日,纔已退却矣,所當直捧禁推傳旨,而此與無端徑出有異,推考警責,何如?傳曰,允。
傳于金曰,別講爲之。
韓義運,以弘文館言啓曰,本館下番闕直,事甚未安,副修撰李若愚,卽爲牌招入直,何如?傳曰,允。
傳于愼宜學曰,別講爲之。
兵曹,以趙華錫爲訓鍊都監中軍。
愼宜學,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
韓義運,以吏曹言啓曰,贈諡孝定公李敬一延諡,定行於來四月初一日本家云矣,敢啓。傳曰,知道。
又以吏曹言啓曰,顯陵令兪漢寔呈狀內,矣身素患痰癖之症,因食滯闖發危篤,時日內萬無起動之望,卽爲草記遞改云。身病旣如是沈重,則有難强令察任,改差,何如?傳曰,允。
愼宜學,以兵曹言啓曰,今三月朔各廳堂下武臣朔試射,臣曹連因有故,不得爲之之意,敢啓。傳曰,知道。
知事趙德潤疏曰,伏以臣於病伏中,卽伏見吏曹差帖,則以臣爲宗廟夏享大祭亞獻官,在臣分義,固當蹶駿犇,而第臣素患痰癖之症,當此春夏之交,一倍添劇,重以毒感,委頓床席,末由蠢動,玆敢據實仰籲於天地父母之前。伏乞聖慈,俯賜矜諒,亟令該曹,趁早變通,俾免公私狼狽,仍治臣瀆擾之罪,以肅朝綱,千萬幸甚。臣無任云云。答曰,省疏具悉。疏辭許令該曹改付標。
庚辰三月二十九日辰時,上御興政堂。別講入侍時,參贊官愼宜學,侍讀官李瀅夏,持國朝寶鑑第二十一卷,檢討官持國朝寶鑑第二十一卷,檢校待敎徐憙淳,假注書李秉龜,記注官金樂澧,記事官李命純,以次進伏訖。上命開卷讀奏。瀅夏讀自六月追上,止順康園。命陳文義。瀅夏曰,英廟追上仁嬪諡號,此聖孝之出天也。蓋帝王之孝,與匹庶不同,立身揚名,以顯父母,匹庶之孝也,闡揚德美,輝映簡冊,帝王之孝也。英廟孝思之卓越,至今在人身目,於戲,不忘,而文王之日三朝,武王之亦一飯,皆在其中矣。大抵治國之法,惟孝爲大,老老興孝,卽我列朝貽燕之謨也。非但孝爲出治之本,至於化民成俗,亦以敦倫爲重,俾有風行草偃之效,是臣區區之望也。上命掩卷,仍命玉堂先退,瀅夏等退出,又命退,諸臣以次退出。
庚辰三月二十九日午時,上御興政堂。別講入侍時,參贊官金,侍讀官李瀅夏,持國朝寶鑑第二十一卷,檢討官金鐮,持國朝寶鑑第二十一卷,檢校待敎徐憙淳,假注書李秉龜,記注官金樂澧,記事官李命純,以次進伏訖。上命開卷讀奏。瀅夏讀自冬十二月,止下敎也。命陳文義。瀅夏曰,此章與上章,皆是追上諡號之事,而文義亦同,朝者旣以英廟孝思之卓越,略有所陳矣。在殿下出治興孝之道,亦是繼述聖朝而已,別無更達者矣。上命掩卷,仍命玉堂先退,瀅夏等退出,又命退,諸臣以次退出。
庚辰三月二十九日酉時,上御興政堂。別講入侍時,參贊官愼宜學,侍讀官李瀅夏,持國朝寶鑑第二十一卷,檢校待敎徐憙淳,記事官尹正鎭,記注官金樂澧,記事官李命純,以次進伏訖。上命開卷讀奏。瀅夏讀自三十二年,止罷今年九營繕。命陳文義。瀅夏曰,此節文義,與上節相連,蓋帝王盛節,莫尙於以孝爲治,備物之養,順志之誠,是固常行之孝,而錫類之仁,廣慶之事,是乃推類之孝也。今此頒賜·釋囚·加資·蠲逋等盛擧,正所以錫類廣慶,以孝爲治之盛節也。此等處,伏願鑑法焉。上命掩卷。仍命退,諸臣以次退出。
上在慶熙宮。停常參·經筵。
申絅啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
愼宜學啓曰,玉堂備員間,視事頉稟之意,敢啓。傳曰,知道。
又啓曰,來初五日,朝參日次矣,敢稟。傳曰,停。
韓義運啓曰,輪對官來待矣。傳曰,入侍。
申絅啓曰,大司憲宋穉圭,執義吳熙常,掌令姜鳳瑞在外,掌令鄭元善,持平黃鍾人牌不進,持平朴齊明未署經,監察茶時之意,敢啓。傳曰,知道。
以司諫朴台壽,獻納任存常,正言金逸淵,掌令鄭元善,持平黃鍾人牌不進罷職傳旨,傳于申絅曰,竝只推。
傳于宋祥濂曰,別講爲之。
傳于申絅曰,別講爲之。
傳于韓義運曰,發遣吏郞,諸執事淸齋與否,摘奸以來。
傳于韓義運曰,別講爲之。
以副修撰李若愚牌不進罷職傳旨,傳于韓義運曰,只推,更爲牌招。
以副修撰李若愚牌不進罷職傳旨,傳于韓義運曰,只推。
韓義運,以弘文館言啓曰,本館下番闕直,事甚未安,副修撰李若愚,旣有只推之命,卽爲牌招入直,何如?傳曰,允,違牌,勿爲呼望。
兵曹,以申鴻周爲禁衛中軍。
韓義運,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,卽接南部幼學吳彦臣所志,則以爲,族兄彦回嫡妾俱無子,以其同姓十寸弟彦九第四子泰欽,欲爲繼後,兩家相議完定,未及禮斜,而彦九夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,門長吳彦臣所訴旣如此,依定式吳彦九第四子泰欽,立爲吳彦回之後,何如?傳曰,允。
愼宜學,以兵曹言啓曰,武臣兼宣傳官柳銓均呈辭在外,過限未上來,依法典改差,新除授西生僉使朴師豐身病猝重,時月之內,萬無登途赴任之望,呈狀乞遞,實病旣如此,則不可强令赴任,依例罷黜,何如?傳曰,允。
又以兵曹言啓曰,慶熙宮時御時闕門把守騎兵,比昌德宮,所減爲二十名,故以京畿上番軍中停番收布,以其料條移給,加定舖軍矣,今此還御後,舖軍加定十二名,依例減下,闕門把定,如前定立矣,停番騎兵二十名,來五月當爲始,還爲徵番事,分付當該道臣,何如?傳曰,允。
副修撰李若愚疏曰,伏以,臣母年衰病痼,寧日恒少,長在床褥,凜綴以過,而近日以來,又復添重,胃土損而胸膈痞塞,痰火盛而神識迷錯,食飮專却,藥餌罔效,眞元不接,氣息奄奄,臣方左右扶將,斯須難離,情私煎迫,猶屬緩語,顧臣事勢,實無就直之望,而此際嚴召,又有勿呼望之命,其在分義,理宜蹶,而情理難抑,末由承膺,玆將短章,冒瀆崇聽。伏乞聖慈,俯垂鑑諒,特遞臣職,俾便救護,仍治臣違傲之罪,以肅朝綱焉。臣無任云云。省疏具悉。爾其勿辭救護。
庚辰四月初一日辰時,上御興政堂。輪對官入侍時,左副承旨韓義運,記事官尹正鎭,記注官李湜,記事官李命純,以次進伏,輪對官戶曹正郞金樂灃,禮曹正郞尹書有,刑曹正郞沈說泰,工曹佐郞李氣浩,以次進伏楹外訖。上命輪對官,以次進前,奏職姓名。樂澧進前奏曰,戶曹正郞臣金樂灃矣。書有進前奏曰,禮曹正郞臣尹書有矣。湜進前奏曰,兵曹正郞臣李湜矣。說泰進前奏曰,刑曹正郞臣沈說泰矣。氣浩進前奏曰,工曹佐郞臣李氣浩矣。上命輪對官先退,樂灃等退出,又命退,承史以次退出。
庚辰四月初一日辰時,上御興政堂。別講入侍時,參贊官宋祥濂,侍讀官李瀅夏,持國朝寶鑑第二十一卷,檢校待敎徐憙淳,假注書李秉龜,記注官金樂澧·李湜,以次進伏訖。上命開卷讀奏。瀅夏讀自上御中官甚嚴,止杜漸之意也。命陳文義。瀅夏曰,英廟御中官甚嚴,少有犯,輒不貸,此帝王盛節也。諸葛亮之言曰,宮中府中,俱爲一體,陟罰臧否,不宜異同,蓋近侍褻御之屬,朝夕左右於君側,故人主不能不面熟,然於陟罰之際,一或有私意參錯,其爲君德之累,當如何哉?此聖祖所以御之甚嚴,有罪輒不貸也。非但此也,臣之於君,自有所處之親疎遠近內外,夫宮禁內也,朝野外也,鍾鼎世祿之家親也,鄕閭巖穴之士疎也,輦轂之人近也,遐土之民遠也。於此而爵賞刑罰,一於公而無有私,如天無私覆,地無私載,日月無私照,然後人心悅而治道大行矣,伏願留神焉。上命掩卷,命書傳敎曰,諸承旨持公事入侍。賤臣承命出傳,行右承旨申絅,左副承旨韓義運,右副承旨愼宜學,同副承旨金,記事官尹正鎭追入進伏。命奏公事。義運曰,臣代房吏房,無公事,而本房禮房,有公事一張矣。仍讀奏開城留守狀啓,農形事。祥濂曰,臣戶房,無公事矣。宜學曰,臣兵房,無公事矣。絅曰,臣刑房,無公事矣,曰,臣工房,無公事矣。曰,儒林伏閤後,有特敎則卽爲捧入,若不然而拖過三日,則自政院曉諭退送事,曾有先朝受敎矣。慶尙道儒生,請故大憲具鳳齡,故執義柳春蘭贈諡贈爵之疏,全羅道儒生,請故翊贊黃胤錫贈爵之疏,伏閤已至多日,依受敎退送乎?上曰,依此爲之,可也。上曰,注書出去,持公事以入。正鎭承命出,還入奏曰,無公事矣。上命玉堂先退,瀅夏退出。仍命退,諸臣以次退出。
庚辰四月初一日午時,上御興政堂。別講入侍時,參贊官申絅,侍讀官李瀅夏,持國朝寶鑑第二十一卷,檢校待敎徐憙淳,假注書李秉龜,記注官金樂澧·李湜,以次進伏訖。上命開卷讀奏。瀅夏讀自二月以文正公,止翌日還宮。命陳文義。瀅夏曰,英廟遣官致祭于箕子,箕子大聖人也。洪範九疇,著明天德王道,非聖人,不能此,而至於白馬東出,奠我靑邱八條之敎,文物衣冠之盛,至今數千百年,稱爲小中華禮義之邦者,莫非箕聖之遺化也。自古爲治之主,必祭前世之有功德者,非但報本事神之道,崇德象賢,亦足以裨益治道,扶植世敎也。聖祖特行之典,自有深意存焉,所宜仰體而修明者也,伏願念哉,上命掩卷。命書傳敎曰,在院承旨持公事入侍。賤臣承命出傳,還入進伏,行左承旨宋祥濂,左副承旨韓義運,右副承旨愼宜學,同副承旨金,記事官尹正鎭追入進伏。命奏公事。祥濂曰,各房無公事矣。上命玉堂先退,瀅夏退出。仍命退,諸臣以次退出。
庚辰四月初一日申時,上御興政堂。別講入侍時,參贊官韓義運,侍讀官李瀅夏,持國朝寶鑑第二十一卷,檢校待敎徐憙淳,假注書李秉龜,記注官金樂澧·李湜,以次進伏訖。上命開卷讀奏。瀅夏讀自上視學,止起感也。命陳文義。瀅夏曰,英廟酌獻五聖,退御明倫堂,親講大學序,命館官及儒生講讀,此與漢帝之臨雍,唐宗之視學,同一盛擧,而文化之丕闡,實基於是,蓋作成之方,莫如敎課之勤,以臣耳目所覩記,先大王克勤於造士,諸凡學校之政,無不修擧,應行科試之外,以至日次,月課,講製及迎鑾儒生應製,殆無旬日之間斷,故士皆專精攻業,黌舍之間,可謂絃誦洋洋,近歲以來,士風不古,絃誦之聲,尙矣無論,鉛槧之業,鮮能着力,此雖由於俗習之渝薄浮華,而臣則曰,朝家作成之道,敎課之政,不得其宜故也。就以目下事言之,昨秋今春兩次到記及其間節製應行者,亦多廢閣,夫我國取人,專由科目,且士農工商,各治其事,以儒爲名,而不得於科目,則心無係着,又無準的,隨衆悠悠,度日倀倀,故非僻之干易入,經術之工罕聞,顧何能利實於王國,需用於他日乎?臣於日前,亦以館學敎課之政,仰陳文義,當今急務,莫先於此,伏願深軫而亟行之,一以爲繼述,一以爲作興之圖焉。上曰,入直玉堂持羹墻錄入侍。出榻敎瀅夏出,持羹墻錄第三卷,還入進伏。上命開卷讀奏。瀅夏讀自校理李珥入侍,止最要語也。命陳文義。瀅夏曰,儒臣以今者幸無權奸及戎馬,此正殿下有爲之秋也。宣廟敎曰,孟子勸齊梁行王道,雖有戎馬,亦可行王道也,大哉王言,此可見聖智之卓越矣。夫爲治之道,若待無權奸無戎馬而後可以施措,則往古來今,治日幾何,故聖王之興,多在於殷憂多亂之餘,聖祖此敎,可以有辭於百世,雖然幸而逢無權奸無戎馬之時,則尤易爲力於治乎。今者邊境小安,朝廷無事,殿下以聖祖之心爲心,擧以措之,則徯志之治,可謂事半而功倍,孟子曰,國家閒暇,及是時,明其政刑,伏願懋哉。上命掩卷,仍命玉堂先退,命書傳敎曰,坐直承旨入侍。賤臣承命出傳,還入進伏,右副承旨愼宜學追入進伏。命奏公事。宜學讀奏北兵使狀啓,豆滿江畢解氷事。仍命退,諸臣以次退出。
上在慶熙宮。停常參·經筵。
愼宜學啓曰,大司憲宋穉圭,執義吳熙常,掌令姜鳳瑞在外,掌令鄭元善,持平黃鍾人呈辭,持平朴齊明未署經,監察茶時之意,敢啓。傳曰,知道。
宋祥濂啓曰,同副承旨金,今日不爲仕進,卽爲牌招,何如?傳曰,許遞,前望單子入之。
韓義運啓曰,臣義運依定式進詣香室,奉審香祝櫃祝板袱子,則精潔之意,敢啓。傳曰,知道。
傳于韓義運曰,禮房承旨馳詣宗廟,奉審摘奸以來。
傳于宋祥濂曰,別講爲之。
承旨前望單子入之,朴宗琦落點。
傳于申絅曰,別講爲之。
以右副承旨朴宗琦牌不進罷職傳旨,傳于宋祥濂曰,許遞,前望單子入之。
承旨前望單子入之,朴齊一落點。
宋祥濂啓曰,新除授同副承旨朴齊一,卽爲牌招,何如?傳曰,允。
傳于宋祥濂曰,別講爲之。
以同副承旨朴齊一牌不進罷職傳旨,傳于宋祥濂曰,許遞,前望單子入之。
承旨前望單子入之,申在植落點。
以慶尙監司金履載狀啓,禮安縣監鄭在誠身死事,傳于申絅曰,令該曹口傳差出,催促下送。
吏曹口傳政事,以徐謙淳爲禮安縣監。
申絅,以弘文館言啓曰,本館下番闕直,事甚未安,修撰李允謙,卽爲牌招入直,何如?傳曰,允。
韓義運,以備邊司言啓曰,卽見公淸監司朴宗京狀啓,則枚擧丹陽郡守成進默,連原察訪申慶會牒呈,以爲令泉驛村,偶然失火,延及驛還庫舍,留穀租二百四十三石零,米八石,盡爲被燒,還穀被燒,苟無奸情,則狀請蕩減,曾有其例,請令廟堂稟處矣。還穀自有所重,何可遽議蕩減,而旣知無別般事情,且有他邑已施之例,依狀辭特爲許施,何如?傳曰,允。
又以備邊司言啓曰,頃因湖西道臣狀啓,以常賑穀出逋以後,勘簿之都會官守令,指名狀聞,拿問嚴勘之意,覆啓行會矣。卽見監司朴宗京狀啓,則當該都會官公州判官金載琬·金在三·金基常·柳仁根·鄭性愚,指名現告,仍以爲,鄭性愚則戊寅秋冬等會案,以其新到之初,雖未免循例報勘,而至翌年春等,到底爬覈,準完査事,當初誤勘之失,容有可原之道,令廟堂稟處爲辭矣。該道擧行,不過指名狀聞而已,至於原情定罪,在於王府,今此道啓之直以容有可原,更請稟處者,事體極爲屑越,該道臣推考,現告之諸守令,令該府卽爲擧行,何如?傳曰,允。
又以摠戎廳言啓曰,本廳屬北漢管城將李完植身病猝重,勢難察任,改差,何如?傳曰,允。
庚辰四月初二日辰時,上御興政堂。別講入侍時,參贊官宋祥濂,侍讀官李瀅夏,持國朝寶鑑第二十一卷,檢校待敎徐憙淳,假注書李秉龜,記注官金樂澧·李湜,以次進伏訖。上命開卷讀奏。瀅夏讀自秋七月,止唱名如例。命陳文義。瀅夏曰,英廟以東朝七旬,召耆社臣宣饌,東朝以上六旬有三,具饍以賜之,此誠稀有之盛事,國家之大慶也。歡欣忭祝,可謂樂而忘天下,然猶恐聖學之或有間斷,不脫法服,召儒臣開講,蓋常人之情,每當憂喜過盛之時,則心或易放,業或易廢,惟聖人者終始一心,不以所遇而變其常,昔我宣祖大王在龍灣,方其播越之中,而不廢講學,兩聖祖勤學之工,苟非心誠好之,豈有是乎?惟其心誠好之,故博而約之,心性之中,擧而措之,政事之間,皆有實踐實效,我殿下頻開講筵,召接臣等,緝熙之工,誠好之德,可以仰慶,而若其實踐實效,求之於章句訓誥之外,則可以有得矣。上命掩卷。祥濂曰,新除授承旨朴宗琦,卽爲牌招,何如?上曰,依爲之。出擧條命書傳敎曰,在院承旨入侍。賤臣承命出傳,還入進伏。上曰,入直玉堂持羹墻錄入侍。出榻敎瀅夏出持羹墻錄第三卷,還入進伏。上命開卷讀奏。瀅夏讀自校理李珥賜暇,止爲壯元。命陳文義。瀅夏曰,宣廟問鄭逑治郡何先?對曰,先修學政,此可謂知所先後也。職在官守,勸農桑理獄訟,何莫非當務,而最是學校之政,所當先者也。人而無敎,不可爲人,況遐土窮鄕,貿貿之俗,不有以敎化導牖之,民安知孝悌忠信親上死長之義乎?故先輩治民之政,皆用此道。近世以來,俗習渝薄,凡爲守宰者,罕聞以學政爲先也。伏願申加飭勵,差送之際,考課之政,以學校敎民之方,爲先務焉。上命掩卷。右承旨申絅,右副承旨愼宜學,記事官尹正鎭追入進伏。祥濂曰,各房無公事矣。上曰,留院公事亦無之乎?祥濂曰,昨日非齋日,故留院公事亦無之矣。上命玉堂先退,瀅夏退出。上曰,注書出去,持公事入來。正鎭承命出,持承旨座次單子還入,傳于祥濂,祥濂讀奏訖,上命退,諸臣以次退出。
庚辰四月初二日未時,上御興政堂。別講入侍時,參贊官申絅,侍讀官李瀅夏,持國朝寶鑑第二十一卷,直閣鄭基善,假注書李秉龜,記注官李湜,記事官李命純,以次進伏訖。上命開卷讀奏。瀅夏讀自八月敎曰,止設粥賑之。命陳文義。瀅夏曰,英廟敎以大君王子皆有師傅,內侍童蒙俱有敎官,蓋天下無不可敎之人,尊卑貴賤,各有所授,自三代盛時,天子之元子衆子,以至凡民之俊秀,八歲入小學,十五入大學,敎之之方,皆有次序,以我國言之,內而館官·四學敎授,外而分敎官·敎授·訓噵等名色,皆任敎課之責矣。然而所以施敎,莫先於蒙養,何者?人之幼也,血氣未定,聰明專一,敎易入而無扞格之患,故學校之政,所貴蒙養,我國家之置童蒙敎官,卽此義也。當初設施之規,尙矣無論,雖以近古言之,爲敎官者,搜羅士大夫之子弟,敎以經史,雖未一一盡敎,必勸勉其父兄,箚錄其所讀冊名,以待入侍之命,故童子之名,知於敎官者,不敢全然廢業,今則不然,敎官與童子,常時不相管攝,及夫入侍命下之後,臨急搜訪,苟然充數,其爲不誠,孰甚於此?此後申飭修明之,雖不能盡如古法,俾無有名無實之嘆,恐好矣。上命掩卷,仍命玉堂先退,瀅夏退出。命書傳敎曰,在院承旨入侍,公事亦令持入。賤臣承命出傳,行左承旨宋祥濂,左副承旨韓義運,右副承旨愼宜學,記事官尹正鎭追入進伏。命奏公事。絅曰,臣代房吏房,無公事,而本房禮房,有公事一張矣。仍讀奏京畿監司狀啓,雨澤事。祥濂曰,臣戶房,有公事一張矣。仍讀奏公淸監司狀啓,牙山倉稅船護送事。義運曰,臣兵房,有公事一張矣。仍讀奏慶尙監司狀啓,給馬有旨祗受事。又曰,臣代房刑房,無公事矣。宜學曰,臣工房,無公事矣。上曰,入直玉堂持羹墻錄入侍。出榻敎正鎭承命出傳,校理李瀅夏偕入進伏。上命開卷讀奏。瀅夏讀自成渾以宗廟令,止敢不佩服。命陳文義。瀅夏曰,宗廟令謝恩之日,引見而問大道之要,此好問之聖德也。夫人主者,崇高之位,若無延訪咨詢之事,則聖賢之心法精微,政事之治亂得失,何以知之乎?故傳曰,疑思問,又曰,不恥下問,我殿下求道之誠,群下孰不欽仰,而苟或求之,不得其要,則恐無實效也。就以近日輪對官入侍言之,自上必問所懷,而無一人說弊陳瘼,皆以無所懷仰對,顧今百度解弛,雖閒司漫職,微官庶僚,豈無時弊之可言乎?此莫非緘默成風,俗尙渝薄之致。伏願另加申飭,無論京外官,登筵問瘼之際,無敢以無所懷三字,番番塞責之地,恐好矣。上命掩卷,仍命玉堂先退,瀅夏退出,又命退,諸臣以次退出。
庚辰四月初二日酉時,上御興政堂。別講入侍時,參贊官宋祥濂,侍讀官李瀅夏,持國朝寶鑑第二十一卷,直閣鄭基善,記事官尹正鎭,記注官李湜,記事官李命純,以次進伏訖。上命開卷讀奏。瀅夏讀自三十三年春正月,止大同之半。命陳文義。瀅夏曰,以勤勸農,開陳田,善賑濟三條,布告綸音,此乃聖祖一念憂民之盛德,而近來歲首綸音,亦未嘗不擧此諸條,蓋以食爲天之民,孰不欲勤農開陳?守土之臣,孰敢不對揚賑濟,而奈其情實事勢,多有不得如意者,貧民之所耕食,幾皆瘠薄犖确之地,春種夏耘,雖得盡力,秋穫之豐凶,未能逆知,而旣下種之後,雖不得食實,官必督稅,故非不欲勤農,而每多廢農者此也。陳田皆載稅案,則百畝之內,雖一二畝起墾,官必徵租於當年之內,故無田之民,非不欲開陳,而終不敢着手者此也。凶年饑歲,每有賑濟之朝令,而民困吏奸,蓄積枵然,則欲爲賙恤,而其於無麪之不托,何哉?如此之弊,在在皆然,其所矯捄之策,惟在守令之得其人,使之曲盡民情,如保赤子而後,可庶幾也。然而擇守令之飭敎,前後屢降,而竟無成效者,何哉?臣聞在昔守令之犯罪者,坐其薦主之前輩,章奏亦多以此言之者,伏願深軫變通之圖焉。上命掩卷,命書傳敎曰,坐直承旨入侍。賤臣承命出傳,行右承旨申絅追入進伏。命玉堂出去,持羹墻錄入侍。出榻敎瀅夏退出,持羹墻錄第三卷進伏。命開卷讀奏。瀅夏讀自大提學,止優批嘉納,命陳文義,瀅夏曰,李文成所上學校模範及論時弊四條封事,無非切於當今之務者,臣不容更事敷演以奏矣。伏願以此諸條,看作今日所陳而留念焉。上命掩卷,命承旨奏公事。祥濂曰,臣戶房,而有公事一張矣。仍讀奏全羅監司啓本,故進士閔種吉山訟,令漢城府稟處事。絅曰,臣禮房,而本房無公事,兵房有公事一張矣。仍讀奏江華留守狀啓,邪學無乎事。祥濂·絅,以公事傳夾侍以上。命踏啓字以下,祥濂·絅書判付訖,命又入公事。賤臣承命出傳,還入奏曰,院中無公事矣。命玉堂先退,瀅夏退出,又命退,閣臣·承史以次退出。
上在慶熙宮。停常參·經筵。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于申絅曰,回還三使臣留待。
傳于申在植曰,回還三使臣入侍。
愼宜學啓曰,大司憲宋穉圭,執義吳熙常,掌令姜鳳瑞在外,掌令鄭元善,持平黃鍾人牌不進,持平朴齊明未署經,監察茶時之意,敢啓。傳曰,知道。
以司諫朴台壽,獻納任存常,正言金逸淵,掌令鄭元善,持平黃鍾人牌不進罷職傳旨,傳于愼宜學曰,只推。
傳于申在植曰,別講爲之。
傳于申絅曰,別講爲之。
傳于愼宜學曰,別講爲之。
以修撰李允謙牌不進罷職傳旨,傳于申絅曰,只推。
申絅,以弘文館言啓曰,本館下番闕直,事甚未安,修撰李允謙,旣有只推之命,與修撰金鐮,竝卽牌招,以爲推移入直之地,何如?傳曰,竝許遞,受由玉堂許遞,前望單子入之。
韓義運,以都摠府言啓曰,副摠管朴基豐,以御營中軍,本營諸將官射會監試事,南小營晝仕出去之意,敢啓。傳曰,知道。
申絅,以吏曹言啓曰,社稷署令姜在勉,病親呈辭後,過限不上來,依例改差,何如?傳曰,允。
韓義運,以兵曹言啓曰,去春等能麽兒考講時,都摠府經歷李秉逵,武臣兼宣傳官韓仁植·趙毅存,部將金章元二次不通,訓鍊院判官宋旼佑,軍器寺正趙禹錫一次不通,依定式竝從重推考,何如?傳曰,允。
愼宜學,以義禁府言啓曰,月前自備局,以湖西常賑穀出逋以後,勘簿之都會官指名狀聞,拿問嚴勘之意,覆啓行會,卽見公淸監司朴宗京狀啓,則當該都會官公州判官金載琬·金在三·金基常·柳仁根·鄭性愚,指名現告矣。金在三·柳仁根今方待命,竝拿囚,金載琬以茂朱府使,時在任所,金基常以淸道郡守,時在任所,鄭性愚亦在公州任所云,依例發遣府羅將,竝拿來,何如?傳曰,允,待待命拿囚。
又以義禁府言啓曰,全羅監司朴宗薰狀啓內,多慶浦萬戶梁處浩,爲先罷黜,其罪狀令攸司稟處,左水營漢學尹鴻源,亦付攸司,照法勘處事,啓下矣。梁處浩時在任所,發遣府羅將,交代後拿來,尹鴻源旣是堂下譯官,令刑曹擧行,何如?傳曰,允,待待命拿囚。
庚辰四月初三日辰時,上御興政堂。別講入侍時,參贊官申在植,侍讀官李瀅夏,持國朝寶鑑第二十一卷,直閣鄭基善,假注書李秉龜,記注官李湜,記事官李命純,以次進伏訖。上命開卷讀奏。瀅夏讀自二月命啓覆罪人,止私家祥禫。命陳文義。瀅夏曰,命啓覆罪人卜道咸,特爲減死處分之得當,出尋常萬萬也。蓋治獄之法,有跡可罪而情可恕者,有律無文而罪難貰者,此大舜所以眚災肆赦,怙終賊刑也。道咸,有殺人之罪,在法當死,而原其情則子爲繼母而打其妻,母爲其子而滅其痕,母慈子孝,殺人之罪,反爲之輕,若非聖祖日月之明,豈得以傅生議乎?顧今京外死囚,亦安知無罪疑之如此類也?惟我先大王,每致意於審理之政,就以判付之載全書者觀之,無微不燭,無冤不伸,可作百王之鑑法,伏願深留聖意,凡係刑獄之政,克審克愼,申命有司之臣,惟明惟允,無有一夫不獲自盡之嘆焉。上命掩卷,命書傳敎曰,諸承旨持公事入侍。賤臣承命出傳,行左承旨宋祥濂,行右承旨申絅,左副承旨韓義運,右副承旨愼宜學,記事官尹正鎭追入進伏。命奏公事。絅曰,臣吏房代房,而無公事矣。祥濂曰,臣戶房,而有公事一張矣。仍讀奏黃海監司狀啓,海州牧稅船遇境事。絅又曰,臣禮房本房,有公事一張矣。仍讀奏全罷監司狀啓,雨澤事。義運曰,臣兵房,有公事一張矣。仍讀奏開城留守狀啓,邪學無乎事。宜學曰,臣刑房,有公事一張矣。仍讀奏公淸監司啓本,罪人邊啓俊唐津縣到配事。在植曰,臣工房,無公事矣。上曰,入直玉堂持羹墻錄以入。瀅夏承命出,持羹墻錄第三卷,還入進伏。命開卷讀奏。瀅夏讀自諭趙穆,止好惡當從之。命陳文義。瀅夏曰,宣廟以趙穆治易學最熟,特除樂正,俾參講席,蓋人非生知之聖,豈有能具體而兼美者乎?故古之爲學者,各有專門之業,如梁邱易·夏信尙書·毛詩·戴禮之類,業旣專一,故用各適宜,非後人之可及也。竊觀近世,士不師古,不欲致精,徒務汎博,聽其言如將括百氏而漱六藝,考其中則駁而不精,名不副實者,滔滔是也,此皆俗尙之已痼,而若其丕變之道,惟在於自上導率之如何耳。今若躬行懋實,絶去浮華,文體取其質素,用人責以名實,則必有挽今返古之效矣。上命玉堂先退,瀅夏退出,又命退,諸臣以次退出。
庚辰四月初三日午時,上御興政堂。回還三使臣入侍時,同副承旨申在植,記事官尹正鎭,記注官金樂澧,記事官李命純,上使洪羲臣,副使李鶴秀,書狀官權敦仁以次進伏訖。上命三使臣進前,羲臣等進前。上曰,好爲往還乎?羲臣等曰,一行無事往還矣。命三使臣先退,羲臣等退出。命書傳敎曰,在院承旨持公事入侍。賤臣承命出傳,行左承旨宋祥濂,行右承旨申絅,左副承旨韓義運,右副承旨愼宜學,假注書李秉龜,直閣鄭基善以次進伏訖。命奏公事。絅曰,臣吏房代房,而吏房無公事矣。祥濂曰,臣戶房,而本房無公事矣。絅曰,臣禮房,而本房有公事一張矣。仍讀奏江原監司狀啓,雨澤事。義運曰,臣兵房,而本房有公事一張矣。仍讀奏慶尙右兵使狀啓,軍保米裝發事。宜學曰,臣刑房,而本房無公事矣。在植曰,臣工房,而本房無公事矣。絅·義運以公事傳夾侍以上,命踏啓字以下,絅·義運書判付訖,命書傳敎曰,別講爲之。正鎭承命出傳,又命上番出去,書座目以入,仍命曰,參贊官以同副承旨書之也。樂澧承命而出書座目,與侍讀官李瀅夏偕入進伏。在植讀奏座目,參贊官申在植,侍讀官李瀅夏,直閣鄭基善,假注書李秉龜,記注官金樂澧,記事官李命純仍傳夾侍以上。命開卷讀奏。瀅夏讀國朝寶鑑第二十一卷自三月設兩賑廳,止自慰也。命陳文義。瀅夏曰,設賑廳,賑都下饑民二萬口,寔出於恤民之聖德,而國家經用之有餘,槪可知矣。年前甲乙之凶歉,在古罕有,道殣相望,憫恤之德音,賙救之廷議,靡不用極,而終未設賑於都下者,以倉穀之枵然故也。甲乙之去故丁丑,不滿一甲,而國用之贏詘如此,昔在宣廟朝,自龍灣還都後,以京倉餘穀,開賑都民,則今日國儲,可謂寒心,然而財用之生,未嘗古有餘而今不足也,傳曰,生之者衆,食之者寡,爲之者疾,用之者舒,財恒足矣。顧今民生之困瘁已極,錢穀之虛簿孔多,此專由於奢濫成風,紀綱不立而然也。爲今之道,惟在紓民力而節財用,以爲裒益之圖而已,伏願留念焉。命掩卷。仍命退,諸臣以次退出。
庚辰四月初三日申時,上御興政堂。別講入侍時,參贊官申絅,侍讀官李瀅夏,持國朝寶鑑第二十一卷,直閣鄭基善,假注書李秉龜,記注官金樂澧,記事官李命純,以次進伏訖。上命開卷讀奏。瀅夏讀自八月命銓曹,止減膳三日。命陳文義。瀅夏曰,英廟因雷異,以十二事自責,修省之道,豈有加於此哉?以近年言之,冬雷之異,前後非一再,而每降求言之敎,亦多應旨之章,可謂至矣,然臣以爲,非但雷異爲可懼也,凡水旱風雹星變蟲災,皆天之告警,而近歲多有之,方其告警也,所宜擧國憂遑,克思消弭之道,而竊觀大小群情,或不若雷異警動之時,蓋敬天恤民,本無二致,凡厥害於民者,莫非天災,則其爲恐懼,固無間焉,而所以如此者,亦習俗然也。古人有言曰,應天以實不以文,此其合理會處也,念哉念哉。上命掩卷,仍命玉堂先退,瀅夏退出,又命退,諸臣以次退出。
庚辰四月初三日酉時,上御興政堂。別講入侍時,參贊官愼宜學,侍讀官李瀅夏,持國朝寶鑑第二十一卷,直閣鄭基善,假注書李秉龜,記注官金樂澧,記事官李命純,以次進伏訖。上命開卷讀奏。瀅夏讀自冬十月初,止遣御史督運。命陳文義。瀅夏曰,英廟敎濟州牧使曰,爾若使一民有一日之飢,是汝使我有一日之飢也,大哉聖人之言,卽民吾同胞之心也,民之飢,若己飢焉,則推此而民之寒,若己寒焉,民之疾苦憂虞,若己之疾苦憂虞,盛德至善,民不能忘者,此之謂也。伏願以聖祖之心爲心,則三古之盛,蔑以加矣。上命掩卷,命書傳敎曰,坐直承旨持公事入侍。賤臣承命出傳,行右承旨申絅追入進伏曰,各府無公事矣。上曰,入直玉堂持羹墻錄入侍。出榻敎瀅夏承命出,持羹墻錄第三卷,還入進伏。上命開卷讀奏。瀅夏讀自上卽位,止館言也。命陳文義。瀅夏曰,仁祖朝,禮羅遺逸,布列於朝廷,史官書之曰,在野之士,無或遺焉,夫野無貴賢,大舜猶難之,雖仁廟盛時,安知無一賢之遺在草野乎?然而當時在野之群彦,太半是草野遺逸,則雖謂之野無遺賢,可也。猗歟盛哉,今世人才,雖曰渺然,苟能廣加搜訪,盡誠招徠,則凰儀鴻漸,安知其不如古乎?古人有言曰,才不借於異代,伏願留念焉。上命掩卷,仍命玉堂先退,瀅夏退出,又命退,諸臣以次退出。
上在慶熙宮。停常參·經筵。
申絅啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨韓義運,今日不爲仕進,卽爲牌招,何如?傳曰,許遞,前望單子入之。
傳于愼宜學曰,別講爲之。
傳于申絅曰,諸承旨持公事入侍。
承旨前望單子入之,趙民和落點。
傳于申絅曰,別講爲之。
傳于愼宜學曰,未下直守令,皆令當日辭朝。
申絅啓曰,新除授左副承旨趙民和,卽爲牌招,何如?傳曰,允。
傳于趙民和曰,別講爲之。
申絅啓曰,大司憲宋穉圭,執義吳熙常,掌令姜鳳瑞在外,掌令鄭元善,持平黃鍾人牌不進,持平朴齊明未署經,監察茶時之意,敢啓。傳曰,知道。
以司諫朴台壽,獻納任存常,正言金逸淵,掌令鄭元善,持平黃鍾人牌不進罷職傳旨,傳于申絅曰,只推。
玉堂前望單子入之,修撰任天常·李彦淳,副修撰李鍾穆落點。
愼宜學,以弘文館言啓曰,本館下番闕直,事甚未安,新除授修撰任天常,副修撰李鍾穆,竝卽牌招,以爲推移入直之地,何如?傳曰,允。
又以弘文館言啓曰,修撰李彦淳時在慶尙道禮安地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,修撰李允謙落點。
傳于愼宜學曰,別講爲之。
以掌令鄭元善,持平黃鍾人牌不進推考傳旨,傳于申絅曰,竝許遞。
以司諫朴台壽,獻納任存常,正言金逸淵牌不進推考傳旨,傳于申絅曰,竝許遞,政官牌招開政。
愼宜學,以弘文館言啓曰,本館下番闕直,事甚未安,今日政新除授玉堂,待下批牌招,以爲姑降入直,何如?傳曰,允。
有政。吏批,判書李相璜進,參判李龍秀牌不進,參議未差,左副承旨趙民和進。啓曰,臺諫多窠,今當差出,而擬望之人乏少,外任竝擬,何如?傳曰,允。
以申在植爲吏曹參議,李彦淳爲司諫,李禮延爲掌令,朴宗璜爲持平,林顔喆爲獻納,徐英淳爲正言,鄭基善爲副校理,徐俊輔爲左尹,吳翰源爲右尹,韓耆裕爲戶曹參議,閔鼎秀爲工曹參議,李菡甲爲吏曹正郞,趙璟鎭爲奉常正,朴彝鉉爲顯陵令,柳諫爲永陵令,全熙龍爲社稷令,徐憙淳爲西學敎授,南熙爲軍器正,李寬永爲造紙別提,李台升爲河陽縣監,安興世爲重林察訪,李湜爲祥雲察訪,義州府尹單金敬淵,兼持平權敦仁減下,軍器正趙平錫依定式陞堂上,學正單白時亨·田齊賢,學錄趙相玉,學諭河錫洪。
兵批,判書權常愼病,參判李志淵入直進,參議柳鎭澤,參知李鍾運病,右副承旨愼宜學進。以李尙說爲管城將,同知單金翼桓,護軍尹鼎烈·尹序東·朴蓍壽,副護軍韓義運·朴齊一·朴宗琦·金·沈能岳,副司直朴台壽·李羲肇·朴齊聞·尹景鎭·洪學淵·李運恒·任存常·鄭元善·黃鍾人·尹豐烈,副司果金鐮·李彦淳·趙忠植·李若愚·徐有素·韓兢裕·洪宗涉·金逸淵以上竝單付。
注書尹正鎭病,代以鄭知容爲假注書。
鄭知容有頉,代以朴鳴載爲假注書。
朴鳴載在外,代以鄭德和爲假注書。
愼宜學,以禮曹言啓曰,今四月二十一日還御昌德宮時,王大妃殿·中宮殿·嘉順宮·嬪宮出宮儀註,一體書入各殿宮之意,敢啓。傳曰,知道。
又以承文院都提調意啓曰,冬至使臣回便齎來咨文中,有賜物事,使臣參宴事,以前頭使行奉表稱謝之意,撰出先通咨文,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
又以吏曹言啓曰,贈諡景武公李宇恒延諡,今四月十八日,定行於京畿喬桐府云矣,敢啓。傳曰,知道。
又以都摠府言啓曰,副摠管權逴以摠戎中軍,本營諸將官射會監試事,南小營晝仕出去之意,敢啓。傳曰,知道。
申絅,以刑曹言啓曰,因義禁府啓辭,全羅道左水營漢學尹鴻源照法勘處事,命下矣。鴻源方在任所,未及上來,發關該道,待押來勘處之意,敢啓。傳曰,知道。
禁府啓目,宣傳官洪永謨,守門將金成奎等原情云云。洪永謨段,傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處爲白乎旀,金成奎段,傳旨內辭緣,泛稱遲晩,刑推得情,何如?判付啓,依允爲旀,除刑推議處爲良如敎。又啓目,公州前判官金在三·柳仁根等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,高敝前縣監洪羲書原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
庚辰四月初四日辰時,上御興政堂。別講入侍,諸承旨持公事同爲入侍時,參贊官愼宜學,侍讀官李瀅夏,持國朝寶鑑第二十一卷,檢校待敎徐憙淳,假注書李秉龜,記注官金樂澧,記事官李命純,行右承旨申絅,記事官尹正鎭,以次進伏訖。上命開卷讀奏。瀅夏讀自賜虎皮,止仍感涕。命陳文義。瀅夏曰,英廟以南有容輔導元孫之功,賜虎皮以侈之,時先大王以元孫,春秋方六歲也,睿質幼彰,動中規度,英廟懽悅之慶幸之,以志喜之擧,賞賜師傅,此盛擧也。以今日言之,世子宮儀度夙就,講學日進,我殿下歡悅慶幸,亦與聖祖當日之心同焉,然而自古聖王,以敎儲爲重,夫輔翼啓沃,雖是在下之責,而若其遇物而誨,貽謨燕翼,卽殿下身敎之方也,伏願念哉懋哉。臣因此言端而有仰達者,臣嘗見國朝寶鑑·謨訓輯要等書,英廟於八耋倦勤之年,與王世孫會講,經筵書筵,合設於一處,召對及無時別講,皆依此爲之,或於便殿,或臨玉署,方其進講之際,經筵書筵之應參人員,同會一處,分班列侍,或聽講或陳文義,如有質疑處,君臣上下,互相問難,一堂風雲,和氣融洽,太平萬世之氣像,至今日槪可想矣,而本館所揭紗籠諸板,皆親臨開講時御筆也,我殿下敎儲之方,靡不用極,凡有裨益於學問上者,雖無於古之事,亦可義起而爲之,況此祖宗已行之盛擧,大有益於進學者乎?顧今日晷正長,不寒不熱,講讀探討,此正其時,伏願追昔日盛美之擧,軫睿學滋益之方,斷然行之,是臣區區之望也。上命掩卷。絅曰,臣代房吏房及本房禮房,俱無公事矣。宜學曰,臣刑房,無公事,而代房戶房兵房,有公事矣。命入之,宜學跪傳夾侍而進之。上命退,諸臣以次退出。
庚辰四月初四日未時,上御興政堂。別講入侍時,參贊官申絅,侍讀官李瀅夏,持國朝寶鑑第二十一卷,檢校待敎徐憙淳,假注書李秉龜,記注官金樂澧·李湜,以次進伏訖。上命開卷讀奏。瀅夏讀自銓曹,止因從續典。命陳文義。瀅夏曰,此章自止,別無緊着可達之文義矣。上命掩卷。仍命退,玉堂·瀅夏退出,又命退,諸臣以次退出。
庚辰四月初四日申時,上御興政堂。別講入侍時,參贊官趙民和,侍讀官李瀅夏,持國朝寶鑑第二十一卷,檢校待敎徐憙淳,假注書李秉龜,記注官金樂澧·李湜,以次進伏訖。上命開卷讀奏。瀅夏讀自三十四年,止一端也。命陳文義。瀅夏曰,英廟儉德,卓越千古,太廟門帳,以靑綿布爲之,則其他服御居處之崇儉,可知也。蓋俗尙之奢侈,莫不從上所好,古語曰,宮中好高髻,四方高一尺,城中好廣袂,四方全帛匹。,昔我宣祖大王,臨筵語及奢侈之弊,因以御衣,被示筵臣,乃綿布渝薄之服也,諸臣莫不欽仰贊歎而退,自是以後,不敢服紗羅綾緞,上行下效,其驗如此,顧今朝廷之上,閭巷之間,奢侈之成風久矣,伏願深軫克儉之德,躬率以正,則丕變之化,可以風行草偃矣。上命掩卷,仍命玉堂先退,瀅夏退出,又命退,諸臣以次退出。
庚辰四月初四日酉時,上御興政堂。別講入侍時,參贊官愼宜學,侍讀官李瀅夏,持國朝寶鑑第二十一卷,檢校待敎徐憙淳,假注書李秉龜,記注官金樂澧·李湜,以次進伏訖。上命開卷讀奏。瀅夏讀自二月貞聖,止不宜於后妃也。命陳文義。瀅夏曰,此章別無文義之可陳者矣。上命掩卷,仍命玉堂先退,瀅夏退出,又命退,諸臣以次退出。
上在慶熙宮。停常參·經筵。
藥房提調金魯敬,左副承旨趙民和啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮口傳問安。答曰,知道。
趙民和啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
愼宜學啓曰,明日再明日泰陵忌辰祭齋戒正日相値,視事頉稟之意,敢啓。傳曰,知道。
趙民和啓曰,大司憲宋穉圭,執義吳熙常,掌令姜鳳瑞在外,掌令李禮延,持平朴宗璜未肅拜,持平朴齊明未署經,監察茶時之意,敢啓。傳曰,知道。
愼宜學啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李紀淵落點。
愼宜學啓曰,新除授同副承旨李紀淵,卽爲牌招,何如?傳曰,允。
傳于趙民和曰,召對爲之。
傳于愼宜學曰,別講爲之。
傳于愼宜學曰,頃因未詳雲觀草記,循例備三望以入爲敎矣,今見本監謄錄,則英廟朝永爲除弊之聖意,可以仰認,敢不敬遵,今番胎封之命,寢之,自內當爲之,只今擇吉以入,日字以旬望間擇入。
傳于趙民和曰,別講爲之。
傳于愼宜學曰,同副承旨許遞,前望單子入之。
承旨前望單子入之,南周獻落點。
趙民和啓曰,明日傳香,禮房承旨當爲齋宿,而行右承旨申絅不爲仕進,所當牌招,而拘於廳規,不得請牌,何以爲之?敢稟。傳曰,許遞,前望單子入之。
愼宜學啓曰,新除授同副承旨南周獻時在江原道春川府任所,斯速乘馹上來事,下諭,何如?傳曰,許遞,前望單子入之。
承旨前望單子入之,李鶴秀·金熙華落點。
愼宜學啓曰,明日傳香,禮房承旨當爲齋宿,新除授右承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。
以右承旨李鶴秀牌不進罷職傳旨,傳于愼宜學曰,只推。
以修撰任天常,副修撰李鍾穆牌不進罷職傳旨,傳于愼宜學曰,只推。
愼宜學,以弘文館言啓曰,本館下番闕直,事甚未安,修撰任天常,副修撰李鍾穆旣有只推之命,與新除授修撰李允謙一體牌招,以爲推移入直之地,何如?傳曰,允。
以修撰李允謙·任天常牌不進罷職傳旨,傳于愼宜學曰,只推。
以副校理鄭基善牌不進罷職傳旨,傳于愼宜學曰,只推。
愼宜學以觀象監領事·提調意啓曰,新生大君阿只氏胎封,自內爲之事,命下矣。處所以何處爲之乎?敢稟。傳曰,後苑爲之。
又以吏曹言啓曰,顯陵參奉趙徹永呈狀內,矣身素患痰癖之症,當此換節,食飮全却,顚側須人,以此病狀,萬無供職之望,卽速遞改云,其身病旣如是,則有難强令察任,改差,何如?傳曰,允。
趙民和,以備邊司言啓曰,卽見廣州留守鄭晩錫狀啓,則以爲,本營守堞軍官今春都試,以産室設廳,不得設行,而今則農務方殷,曠日赴試之弊,在所當念,待秋合設,亦多已例,請令廟堂稟旨分付矣,事勢如此,且有已例,依狀請許施,何如?傳曰,允。
庚辰四月初五日辰時,上御興政堂。召對入侍時,參贊官趙民和,侍讀官李瀅夏,檢校待敎徐憙淳,假注書鄭德和,記注官金樂澧,記事官李命純,各持論語第四卷,以次進伏訖。上命開卷讀之。瀅夏讀自子曰禹吾無間然矣,止論語集註大全卷之九。上曰,文義陳之。瀅夏曰,聖人絶四之中,毋我二字,最爲學者着力處,蓋我者私也,如物我彼我之我,皆屬自己之私也,人於心志百體,日用萬事,如有一私字,則其餘不足觀也,在學者進德修業,所宜省察而克祛,況乎人君,奉三無私,以臨萬民,凡於用人之際,賞罰之行,以廓然大公爲心,無有一毫偏陂反側之干於其間,然後王道正而庶事康哉,伏願念玆。上命掩卷,仍命曰,諸承旨持公事入侍。出榻敎賤臣承命出傳,右副承旨愼宜學,假注書李秉龜追入進伏。上曰,公事讀奏。宜學曰,各房無公事,而臣代房刑房,有公事矣。仍讀奏公淸監司啓本,罪人崔丁祿全義縣到配事。民和曰,同副承旨李紀淵時在慶尙道蔚山府,斯速乘馹上來事,下諭,何如?上曰,依爲之。出擧條嘉順宮進服加味君子湯五貼製入事。出榻敎上命退,諸臣以次退出。
庚辰四月初五日午時,上御興政堂。別講入侍時,參贊官愼宜學,侍讀官李瀅夏,持國朝寶鑑第二十一卷,檢校待敎徐憙淳,假注書鄭德和,記注官金樂澧,記事官李命純,以次進伏訖。上命開卷讀之。瀅夏讀自命戶曹,止頒于中外。上曰,文義陳之。瀅夏曰,造鍮斛頒之中外,此大舜同律度量衡之義也。律始於黃鍾,以爲萬事之本,其絫積推驗之本,固難人人而盡通,至於度量衡三者,人所共見而易知者,一有違錯,不難變通,顧今百弊之蝟集,專由於度量衡之不均,蓋公私財用,出入乎三者之中,而京外所用,各異其制,無論官府市肆奸欺隱漏之弊,皆從此出,一番變通,在所不已,舜以天子,而同天下之度量衡,則以我一隅偏邦,不能齊域內之物情,任其爲弊之滋多,是豈不寒心哉?伏願亟思變通之道,以爲萬殊歸一之地焉。上命掩卷。仍命退,諸臣以次退出。
庚辰四月初五日酉時,上御興政堂。別講入侍時,參贊官趙民和,侍讀官李瀅夏,持國朝寶鑑第二十一卷,檢討官李鍾穆,持國朝寶鑑第二十一卷,檢校待敎徐憙淳,假注書鄭德和,記注官金樂澧,記事官李命純,以次進伏訖。上命開卷讀之。瀅夏讀自三月上下敎,止亦如之。上曰,文義陳之。瀅夏曰,英廟以胎封同一岡事,下敎于雲觀曰,此亦當法祖宗之制,觀此聖敎,則事事法祖宗,可以仰想矣。古人有言曰,欲法堯·舜,當法祖宗,我殿下近於講筵,連以寶鑑·羹墻錄進講,此書中一字一句,無非列朝之謨訓,而俄者以胎封事所下傳敎,以英廟聖意,敢不敬遵爲敎,聖衷之動法祖宗,臣不勝欽歎。伏願益加勉勵,雖一擧措一言動之間,以祖宗之心爲心,以祖宗之心爲法,則三五郅隆之治,蔑以加矣。上命掩卷。仍命退,諸臣以次退出。
上在慶熙宮。停常參·經筵。
愼宜學啓曰,大司憲宋穉圭,執義吳熙常,掌令姜鳳瑞在外,掌令李禮延,持平朴宗璜未肅拜,持平朴齊明未署經,監察茶時之意,敢啓。傳曰,知道。
又啓曰,右承旨李鶴秀,同副承旨金熙華今日不爲仕進,卽爲牌招,何如?傳曰,竝許遞,前望單子入之。
宋祥濂啓曰,左尹吳翰源除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議申在植除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
承旨前望單子入之,申絅·李晉淵落點。
宋祥濂啓曰,新除授行右承旨申絅,同副承旨李晉淵,竝卽牌招,何如?傳曰,允。
傳于宋祥濂曰,別講爲之。
以同副承旨李晉淵牌不進罷職傳旨,傳于愼宜學曰,只推。
傳于申絅曰,別講爲之。
傳于愼宜學曰,都承旨·左副承旨·同副承旨竝許遞,前望單子入之。
承旨前望單子入之,洪奭周·任厚常·李箕淵落點。
宋祥濂啓曰,新除授左副承旨任厚常,右副承旨李箕淵,竝卽牌招,何如?傳曰,允。
兵曹口傳政事,護軍單李光文,副護軍李鶴秀。
申絅,以弘文館言啓曰,修撰任天常·李允謙旣有只推之命,竝卽牌招察任,何如?傳曰,允。
以修撰任天常·李允謙牌不進罷職傳旨,傳于申絅曰,竝許遞,政官牌招開政。
申絅啓曰,吏曹判書李相璜,參判李龍秀,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允,參議只推,一體牌招。
有政。吏批,判書李相璜進,參判李龍秀病,參議申在植進,右承旨申絅進。以李羲肇·林處鎭爲修撰,朴宗琦爲輔德,李光文爲禮曹參判,李光文爲同義禁,趙德履爲兵曹正郞,金在範爲西部令,沈來永爲長寧殿令,李錫周爲典籍,邊相岱爲氷庫別提,李東佐爲掌苑別提,白昌鎭爲瓦署別提,沈宜復爲顯陵參奉,尹尙烈爲京畿都事,趙經鎭爲春川府使,洪晩燮爲敬差官,故副正字金鍾純贈吏參例兼,故正金致一贈吏議,以上義州府尹金敬淵兩代,故主簿兪存中贈兵參例兼,故學生兪岑贈左承旨,以上同知兪鈺兩代追贈。
兵批,判書權常愼進,參判李志淵病,參議柳鎭澤病,參知李鐘運入直,左承旨宋祥濂進。以李勉昇·李光文爲副摠管,嚴敬秀爲景福將,權啓東爲昌德將,申翰周爲昌慶將,李羲斗爲衛率,李憲球爲文兼,郭宗默爲訓鍊主簿,沈鑰爲武兼,李命集爲守門將,張忠汲爲公淸水虞候,李松秀爲西生僉使,呂爾三爲多慶浦萬戶,金應珍爲位羅萬戶,護軍李愚在,副護軍李紀淵·趙民和·金熙華·李晉淵·南周獻·曺鳳振·趙禹錫,副司果任天常·李允謙,同知單李鍾禹,公淸水虞候李熙章,前守門將慶聖熙,以上今加折衝加資事,覆啓判下。
以吏曹參議申在植牌不進罷職傳旨,傳于申絅曰,只推。
以慶尙監司金履載狀啓,薦新生竹笋節爲尙早,限內不得封進,惶恐待罪事,傳于申絅曰,勿待罪事,回諭。
愼宜學,以都摠府言啓曰,副摠管趙華錫以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以備邊司言啓曰,農務方殷,曠官可悶,受由上京守令,令該曹卽爲催促下送,何如?傳曰,允。
又以備邊司言啓曰,公淸水使具絳,以其身病,呈狀乞遞矣,實病旣如此,則有難强令察任,今姑改差,何如?傳曰,允。
又以備邊司言啓曰,頃因關西道臣年分狀啓,甲戌未捧穀全數收捧事,覆啓行會矣。卽見該監司沈象奎狀啓,則以爲,甲戌未捧中軍餉,如數畢捧,至於還上,以其未捧,較諸捧上,則牛峴僉使黃重呂爲居末,寧遠郡守柳昇根爲居二,而右項邑鎭,荐經歉凶,偏多流亡,民力殆盡於新糴,舊還勢無以準捧,而揆以法例,不可仍置,其罪狀請令廟堂稟處矣。甲戌未捧,雖與新還有異,旣令準捧,則便是當年應捧之還,而年條不遠,數爻不多,爲官長者,苟能着意董飭,則又豈有未捧之至此乎?揆以糴法,實難參恕,居末邊將及居二守令,竝依事目勘處之意,分付,何如?傳曰,允。
庚辰四月初六日辰時,上御興政堂。別講入侍時,參贊官宋祥濂,侍讀官李瀅夏,持國朝寶鑑第二十一卷,檢討官李鍾穆,持國朝寶鑑第二十一卷,直閣鄭基善,假注書李秉龜,記注官金樂澧,記事官李命純,以次進伏訖。上命開卷讀之。瀅夏讀自命致祭,止惑世之罪。命陳文義。瀅夏曰,海西妖女之言,鄕民尊信,一道風靡,英廟遣御史克正其罪,處分之光明磊落,不勝欽歎,巫覡之類,無非妖術,而以其自古有之,故人皆看作尋常,今此妖女之言,乃其新出,而神怪百態,故全道迷惑,幸賴聖明在上,正道不墜,遂得磨滅,而如使一任其滋蔓,幾乎八道之靡然矣。蓋自古妖言邪術之行,皆由於正道之不明,先大王嘗語及異端之害,以正學旣明則異端非所憂爲敎,大哉聖人之言,譬如太陽照臨,則陰翳衯祲自消,元氣充實,則風邪客氣不犯,理勢然也。今殿下位居君師,所以明正學之道,以誠意正心自治,以崇儒重道爲政而已,伏願念哉。上命掩卷,仍命玉堂先退,瀅夏退出,又命退,諸臣以次退出。
庚辰四月初六日午時,上御興政堂。別講入侍時,參贊官申絅,侍讀官宋應圭,持國朝寶鑑第二十一卷,檢討官李鍾穆,持國朝寶鑑第二十一卷,直閣鄭基善,假注書鄭德和,記注官金樂澧,記事官李命純,以次進伏訖。上命開卷讀之。應圭讀自六月,止勿以此諱之。上曰,文義陳之。應圭曰,判府事李宗城以姓名犯仁祖嫌諱,疏請改名,上不許,大抵諱嫌名者,末世之嫌路太廣也,末俗之文具太繁也。君臣上下之間,專尙繁文,而不懋質實,則非但嫌路之太廣,正直之風,簡朴之俗,自此蔑如矣。蓋忠信者質也,禮法者文也,郁郁乎文,非不好矣,而滔滔一世,徒尙繁具,則忠信誠實之俗,豈可以造次間挽回乎?伏願殿下,監法列聖尙質之意,使一世之俗,約文而懋實焉。上命掩卷,仍命書傳敎曰,在院承旨入侍。賤臣承命出傳,行左承旨宋祥濂,右副承旨愼宜學,假注書李秉龜追入進伏。上曰,公事奏之。絅曰,臣代房吏房及本房禮房,無公事矣。祥濂曰,臣戶房,有公事矣。仍讀奏慶尙監司啓本,南海等官反庫事。宜學曰,臣代房兵房刑房及臣本房工房,無公事矣。上命退,諸臣以次退出。
上在慶熙宮。停常參·經筵。
午時,日暈。
申絅啓曰,明日常參·經筵,取稟。傳曰,停。
任厚常啓曰,大司憲宋穉圭,執義吳熙常,掌令姜鳳瑞在外,掌令李禮延,持平朴宗璜未肅拜,持平朴齊明未署經,監察茶時之意,敢啓。傳曰,知道。
愼宜學啓曰,來十一日朝參日次矣,敢稟。傳曰,停。
申絅啓曰,來十一日輪對日次矣,敢稟。傳曰,當次人受點,後日次來待。
傳于愼宜學曰,別講爲之。
宋祥濂啓曰,事變假注書趙相玉身病猝重,勢難察任,今姑改差,何如?傳曰,允。
趙相玉改差,代以河錫洪爲事變假注書。
傳于任厚常曰,別講爲之。
申絅啓曰,敬陵·恭陵·章陵修改告由祭文,以端午節享兼行之意,撰出啓下矣。三陵寢皆無端午節享,而藝文館吏,只憑禮曹回啓中前頭節享兼告之文蹟,不待知委,徑先擧行,莫重祭文,致此錯誤,萬萬驚懍。該吏今方從重科治,而臣之矇然捧入,不勝惶悚,當該知製敎,亦難免不審之失,從重推考,原祭文勿施,何如?傳曰,允。
傳于李箕淵曰,別講爲之。
傳于愼宜學曰,別講爲之。
申絅,以弘文館言啓曰,新除授修撰李羲肇,卽爲牌招察任,何如?傳曰,允。
又以弘文館言啓曰,新除授修撰林處鎭時在公淸道石城地,經筵入番事緊,請斯速乘馹上來事,下諭。傳曰,許遞,前望單子入之。
修撰前望單子入之,鄭基善落點。
申絅,以吏曹言啓曰,因備邊司草記,農務方殷,曠官可閔,受由上京守令,令該曹卽爲催促下送何如,允下矣。臣曹受由上京守令處催促,則開寧縣監徐胤輔方在京畿楊根地云,故卽爲還任之意,發關知委於該道臣處,而谷山府使徐長輔,殷山縣監趙雲從,俱以爲親病沈重,萬無還任之望云,羅州牧使洪秉周以爲,身病猝重,不得下去云,雖未知其親病身病之果如何,而促敎之下,不卽下去者,揆以事體,誠甚未安。徐長輔·趙雲從竝改差,洪秉周罷黜,何如?傳曰,允。口傳差出,催促下送。
吏曹口傳政事,以閔致成爲羅州牧使,李奎鉉爲谷山府使,朴永元爲殷山縣監。
愼宜學,以都摠府言啓曰,副摠管朴基豐以御營中軍,本營諸將官射會監試事,南小營晝仕出去之意,敢啓。傳曰,知道。
吏曹啓目粘連,啓下是白有亦,觀此公淸監司朴宗京狀啓,則以爲,本道劃下湖南穀一萬石領運差使員全義縣監魏魯喆,金井察訪金學羲,次第運到於各該邑境,奔走水陸,一心奉公,措處有方,緩急相當,誠極嘉尙,而在前泛舟之役,狀聞倩償,亦有其例,令該曹拿處亦爲白有臥乎所,萬包穀物之駕涉重溟,後先運到,及時需用,極涉可嘉是白乎乃,漕運差員之兩次領納後,始許施賞,自是法典是白乎則,今此未滿萬包一時領運之勞,而遽議論賞,以涉屑越,狀啓內辭緣,置之,何如?判付啓,依允。
愼宜學,以備邊司言啓曰,頃以兩南量田方略講究啓聞之意,謹依筵奏批旨,分付兩道道臣矣。卽見慶尙監司金履載狀啓及別單,則事目列錄,合爲三十三條,而其中仰請稟處者爲十三條。其一,遵守尺制,準周尺四尺七寸七分五釐,而甲戌量時新造尺,比遵守尺,加布帛尺一寸,庚子量時,仍用是尺,今番改量,以何尺行量事也?甲戌量尺之稍長,本非朝廷之意,因該曹之錯鑄徑頒,而畢竟許用,出自聖斷,其時差毫謬千之敎,亦已洞燭其不爲經法,故其後癸卯畿內,己酉湖西之改量,復用遵守尺,逮至庚子量時,亦以用遵守舊制爲定,而因湖南均田使論啓,竝令三南仍用甲戌尺矣。蓋遵守尺,卽祖宗朝所講定,而殆同關石和勻者也,甲戌尺不過一時傳刻之誤,而甲庚之許用,特出於兩聖祖益下之盛德者也。今量甲庚已量之田,而不用甲庚已量之尺,則非但民情之易惑難曉,改量本意,專爲均賦,其在寧失之義,顧何必較計長短哉?有司奉行之道,守經雖重,朝家繼述之美,便民爲大,量尺則許令以甲戌尺行量。其一,量案之字號第次,仍舊與新排間指一酌定,行量時尋田形定等數,不得不參較舊案,以成草案,而至於正案修正,則就草案上計田,而爲第次,計而塡字號,以遵一字五結之制事也。行量時尋田形定等數,不可不參較舊案,則一依舊案,以成草案,就草案上更排第次,斷以五結,而字號移改處,別爲標識,假令今地字上,書以舊天字,則第次便是新排,字號便是仍舊,而可無目前混雜之患,亦爲日後憑據之端,依此施行。其一,等數陞降,照以傍田,從多施行,而無得隔等,若其饒瘠相懸處,守令親監,一從土品,勿拘隔等陞降事也。等數陞降之毋得隔等,載在庚子事目,而蓋慮監任輩之循私率意也。土品饒瘠之隨時少改者,固不必過有陞降,而至若堤洑之昔修而今廢,昔無而今有,農利相懸,不啻倍蓰處,則必待衆論歸一後,守令一一親監,從實陞降。其一,量田時守令,從附近定差員,使之互相糾檢,以寓換量之義事也。守令之定爲差員,互相糾檢,實爲交資之道,而但主客之勢,不無掣礙之慮,規模設施,令差員參定董飭,檢察令主官專管。其一,改量後尺量,定等解負,如有差爽者,許民陳訴,逐一釐改,而限自始量日,至量後三朔,過此限則毋論營邑與京司,竝勿聽理之意,預爲知委事也。解負當從實積,固當十分審愼,期無差爽,而或慮一民之有冤濫,則不得不許其自陳,隨卽査釐,而其僥倖紛挐之弊,亦不可不念,依此定限,俾無違越。其一,量田時守令,爲其要譽,不以實報者,依受敎拿鞫定罪事及因量田事罷職守令依法典經五年乃敍事,載於前後事目,而此係重典,仰俟朝令事也。奸民猾吏之符同偸漏者,惟在守令之明察摘發,而若或以要譽避怨爲心,則豈朝家委任之意哉?不可不擬以重律,使知警懼,竝依事目施行。其一,各宮房賜牌折受等免稅田畓,依例打量,而元定結數者,時起有剩則入錄國結,實結有縮則就定標內,竝計起陳,充給元數,其無元定結數,而直以地方折受者,毋論實數之加減,一竝仍屬本所,各營各司屯土,亦爲一體施行事也。其一,校院位,館驛位,一例打量,而雖有新量剩縮,一從見在實數,仍舊屬之,勿爲加減事也。庚子量時,已有稟定事目,而其時因各道誤量處釐改之議,各宮房先爲手本,各衙門繼又草記,以折受處執剩者,一竝還屬事,蒙允而行會,更因湖南均使入對定奪,依初定事目施行,今番亦當遵用此例,以爲裁制之方,而其中地方折受處,毋論加減,竝屬本所,校院館驛位,一體仍舊,勿爲加減。其一,山火田山腰以上,勿爲入乼,旣載事目,此則只書某面某山某地作者姓名,而不排字號,勿爲定等,山腰以下火田,依法典置之六等,尺量執負,而其中磽确之或起或陳者,以續田懸錄於附近字末端,若其逐年耕食之地,則以元田施行事也。此則載在大典,而若非土品稍饒,常耕可食處,則有難遽入元田,各別詳察,俾無冤徵之弊。其一,堤堰雖廢,可以修築貯水處,有冒耕者,這這還陳,如或移設堤堰,而舊庫起墾者,守令報于監司摘奸後,打量入錄事也。堤堰設置,法意至嚴,一或闊狹,實啓奸弊,舊事目之悉令還陳,意固有在,而廢堰之啓聞許墾,或有已例,若堤洑移設,而舊庫永無貯水之望,徒有潛耕之弊者,則守令親審報營後,許令入量。其一,封山禁標內冒墾者,一竝還陳,其或距山稍遠平衍之地,混入封界,而民耕已至多年者,別遣摘奸,打量入錄,明定禁標,俾勿更犯事也。封山事體至重,而近來愚民,或多冒耕,此則一一還陳,而至於平地之混入界內者,到處墾闢,而徒歸營邑下屬執頉侵漁之資,行量定界,不害爲便民之方,依此施行。其一,庚量元田及量後新起處入葬者,一依大典,隨品定限,許令禁耕,至於有蔭士人以下無步數之墳,環墳三尺,勿爲執負,定限之外,則雖已多年,樹木成林處,依垈田果園例,一竝行稅事也。舊量案本無墓陳名色,而近來廣占成習,假頉免稅,庚量後田陳之多於畓陳者,良以此也,貧而無財者,耕犂到墳而徵稅,富而有力者,禁養全坪而入陳,王政之不均,孰甚於此,耕在葬前勿禁,載在法典,所當一不許陳,而旣有隨品禁耕之文,又有査陳時墓入陳之例,則亦難全無闊狹,徵及墳墓,毋寧折衷定限,使貧無冤而富無濫,此雖創制,道臣所陳,儘有酌量,依請施行。其一,量田時監任以下糧料及草正案所費,姑先就各樣上納錢中量入取用事也。財力預先措辦,然後可無臨時苟艱之患,令道臣講究方略,從便拮据而上納,若多數推移,則京司事勢,亦多難便,就均廳上納錢中,限二萬兩,姑先取用。大抵今番量役,凡可以公物會減者,自當隨入區劃,固不必更煩民斂,而今當民國之大事,爲慮其致擾,而全廢已行之例,則反非誠心待民之意,亦令道臣預爲知悉,參量結摠,從略磨鍊,更爲登聞後稟處,何如?傳曰,允。
任厚常,以義禁府言啓曰,牛峴僉使黃重呂,還上居末,依事目拿問勘處事,傳旨啓下,而大典通編倉條,有曰,還上未準捧居末者拿問,若邊地守令,則依前決杖矣。黃重呂依法典營門決杖事,分付道臣,何如?傳曰,允。
庚辰四月初七日辰時,上御興政堂。別講入侍時,參贊官愼宜學,侍讀官宋應圭持國朝寶鑑第二十一卷,檢討官李鍾穆持國朝寶鑑第二十一卷,檢校待敎徐憙淳,記事官朴容壽,記注官金樂澧,記事官李命純,以次進伏訖。上命開卷讀奏,應圭讀自冬十月親製祭文,止復位之回甲也。上命陳文義,應圭曰,此一節,以端宗復位之回甲,追感往時,冞切聖慕,至有六臣及嚴興道錄孤賜諡之命,誠孝之懇摯,藹然於絲綸之間。大抵忠孝二字,雖是彝性中固有,而寔爲學問上要道,孝者百行之源,忠者盡己之心,而奉先接下之時,日用事爲之際,莫不率是道而行之者也,伏願以是體念,而爲導率之方焉。上命掩卷,仍命退,諸臣以次退出。
庚辰四月初七日午時,上御興政堂。別講入侍時,參贊官任厚常,侍讀官宋應圭持國朝寶鑑第二十一卷,檢討官李鍾穆持國朝寶鑑第二十一卷,檢校待敎徐憙淳,假注書鄭德和,記注官金樂澧,記事官李命純,以次進伏訖。上命開卷讀之,應圭讀自以永宗僉使,止命道臣刻豎。命陳文義。應圭曰,猗我祖宗朝,召耆社諸臣而講讀論難,名曰,耆老講,猗歟盛哉。蓋人君行仁之政,莫大於優老之典矣,老吾老以及人之老,孟子有訓,老老而民興孝,曾傳揭說,古昔聖人優老之意,於此可見矣,伏願殿下鑑法焉。命書傳敎曰,在院承旨入侍。賤臣承命出傳,行左承旨宋祥濂,行右承旨申絅,右副承旨李箕淵,同副承旨愼宜學追入進伏。命公事讀奏,絅曰,臣代房吏房及本房禮房,無公事矣。祥濂曰,臣戶房,無公事矣。宜學曰,臣兵房,有公事矣。仍讀奏京畿監司啓本邪學無乎事。厚常曰,臣刑房,有公事矣。仍讀奏江原監司啓本罪人李春西通川郡到配事。箕淵曰,臣工房,無公事矣。命退,諸臣以次退出。
庚辰四月初七日酉時,上御興政堂。別講入侍時,參贊官李箕淵,侍讀官宋應圭持國朝寶鑑第二十一卷,檢討官李鍾穆持國朝寶鑑第二十一卷,檢校待敎徐憙淳,記事官朴容壽,記注官金樂澧,記事官李命純,以次進伏訖。上命開卷讀奏,應圭讀自二十五年春三月,止貿蔘之價。上命陳文義。應圭曰,江界採蔘之弊,爲民切骨之瘼,而特垂軫念之德,有此添價之敎。大抵一政一令之間,民生之休戚係焉,通變因革之中,隨時之斟酌存焉,而或增或減,擧出於好民好惡民惡之意也。此節爲民省弊之聖德,固有以欽仰,而因時損益之美規,尤當爲監法矣。上命掩卷,仍命退,諸臣以次退出。
庚辰四月初七日戌時,上御興政堂。別講入侍時,參贊官愼宜學,侍讀官宋應圭持國朝寶鑑第二十一卷,檢討官李鍾穆持國朝寶鑑第二十一卷,檢校待敎徐憙淳,記事官朴容壽,記注官金樂澧,記事官李命純,以次進伏訖。上命開卷讀奏,應圭讀自夏四月,止定節目頒下。上命陳文義,應圭曰,此節以關東蔘貢之爲民痼弊,自京作貢,以米添價,至有節目頒下之敎,大抵遠民貢納之需,無論京司與營邑,任事之臣,多有不審之失,奸僞漸滋,痼瘼難蘇,而聖祖防弊源固邦本之盛德至意,尤可以仰諦於此等處矣。上命掩卷,仍命退,諸臣以次退出。
上在慶熙宮。停常參·經筵。
自辰時至人定,灑雨下雨,測雨器水深一寸三分。
自人定至初九日開東,灑雨下雨,測雨器水深二分。
愼宜學啓曰,明日常參·經筵,取稟。傳曰,停。
任厚常啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
傳于任厚常曰,別講爲之。
正言徐英淳啓曰,臣言議風采,本不合於淸朝耳目之任,而薇垣除旨,忽下於夢想之外,召牌儼臨,感恩怵義,雖不得不章皇出肅,而第臣於合啓中,有私義之不可聯參者,從前引避,輒蒙恩諒,到今處義,宜無異同,以此情踪,豈可晏然於臺次乎?請命遞斥臣職。答曰,依啓。
李箕淵啓曰,吏曹郞廳來言,臺諫有闕,政事,取稟。傳曰,前望單子入之。
任厚常啓曰,大司憲宋穉圭,執義吳熙常,掌令姜鳳瑞在外,掌令李禮延,持平朴宗璜牌不進,持平朴齊明未署經,監察茶時之意,敢啓。傳曰,知道。
以掌令李禮延,持平朴宗璜牌不進罷職傳旨,傳于任厚常曰,只推。
以修撰李羲肇牌不進罷職傳旨,傳于李箕淵曰,只推。
李箕淵,以弘文館言啓曰,修撰李羲肇,旣有只推之命,卽爲牌招察任,何如?傳曰,允。
又以吏曹言啓曰,奉常寺正趙璟鎭呈狀內,矣身素患痰癖之症,挾感添劇,時日內,萬無供職之望,卽速遞改云,其身病旣如是沈重,則有難强令察任,改差,何如?傳曰,允。
庚辰四月初八日辰時,上御興政堂。別講入侍,諸承旨持公事同爲入侍時,參贊官任厚常,侍讀官宋應圭,持國朝寶鑑第二十一卷,檢討官李鍾穆,持國朝寶鑑第二十一卷,直閣鄭基善,假注書鄭德和,記注官金樂灃,記事官李命純,右副承旨李箕淵,同副承旨愼宜學,記事官朴容壽,以次進伏訖。上命開卷讀之。應圭讀自上以黔巖撥站記,止付史官。命陳文義。應圭曰,猗我英廟仁聖之德,於黔巖撥站記,可以想見矣,八月黔巖,見盜牛者過前川,而使站將牛歸其主,此重民農務也,盜勿告官,此使之自愧也。蓋民之爲盜,以歲歉而迫於飢寒也,民有恒産則有恒心,無恒産則無恒心,無恒心則自有竊發之患矣。爲人君者發政施仁,使至愚之民,有恒産而有恒心,則不令而民從之,不怒而民畏之,伏願殿下體念焉。命掩卷,仍命公事入之。厚常等跪傳夾侍而進之。命退,諸臣以次退出。
上在慶熙宮。停常參·經筵。
未時,太白見於巳地。
申絅啓曰,明日常參·經筵,取稟。傳曰,停。
任厚常啓曰,大司憲宋穉圭,執義吳熙常,掌令姜鳳瑞在外,掌令李禮延,持平朴宗璜未肅拜,持平朴齊明未署經,監察茶時之意,敢啓。傳曰,知道。
傳于申絅曰,別講爲之。
傳于任厚常曰,別講爲之。
申絅啓曰,假注書鄭德和身病猝重,勢難察任,今姑改差,何如?傳曰,允。
鄭德和改差,代以朴岐壽爲假注書。
傳于申絅曰,藏胎時泛鐵官崔選基相當職調用。
傳于愼宜學曰,別講爲之。
正言前望單子入之,高廷鳳落點。
申絅啓曰,吏曹郞廳來言,河陽縣監李台升兩司俱未署經云,除在外·未署經外,未肅拜人員,竝卽牌招,以爲備員署經之地,何如?傳曰,允。
以修撰李羲肇牌不進罷職傳旨,傳于申絅曰,只推。
申絅,以弘文館言啓曰,修撰李羲肇旣有只推之命,卽爲牌招察任,何如?傳曰,允。
愼宜學,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
任厚常,以義禁府言啓曰,保放罪人金鑢·洪徹榮·沈日魯·李復鉉·邊景鵬還囚,議處以入之意,敢啓。傳曰,知道。
禁府啓目,高敞縣監沈漢永原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目粘連,向前金在三·柳仁根等,亦公穀勘簿,何等審愼,則一任奸吏偸弄,冒勘至於此多,而身爲都會官,矇未摘發,溺職之罪,在所難逭,竝只以此照律,何如?判付啓,依允。又啓目粘連,向前沈日魯·洪徹榮·金鑢·李復鉉等,亦流逋之報營徵捧,雖有多寡之殊,旣未能準捧,至登道啓,則論以糴法,難免其罪爲只,以此照律,何如?判付啓,依允。又啓目粘連,向前洪羲書,亦毋論私債與還錢,名載糴案,而屢煩道啓之論列,身犯公逋,而當此備納之稽滯,論其所犯,極爲無嚴,犯逋之辜,已經流配,而拒納之罪,難免重勘,以此照律,何如?判付啓,依允。又啓目粘連,向前洪永謨·金成奎等,亦闕門開閉,必與司鑰眼同,自是法例,而不待司鑰之下來,徑先開鑰,疎率之罪,在所難免,竝只以此照律,何如?判付啓,依允。又啓目粘連,濟州牧放未放修啓冊子中本府所管定配罪人未放秩,李致薰爲良,依啓聞施行爲白乎旀,他餘罪人等,令刑曹拿處,何如?判付啓,依允。又啓目粘連,向前邊景鵬,亦還餉事體,何等嚴重,而擅許代錢,已是法外兺除良,流逋之積年隱置,囚供雖諉襲謬,未捧之姑息虛勘,道啓旣已反閱,其掩護瞞報之罪,誠極駭然,以此照律,何如?判付啓,依允。
禁府啓目粘連,向前沈漢永,亦舊還之無一包收捧,雖曰,指徵之無處,有違排年之法意,事情之無奈,道啓因有所陳,論以糴法,不可無罪,以此照律,何如?判付啓,依允。又啓目粘連,公州前判官金在三·柳仁根等矣本府議啓內,公穀勘簿,何等審愼,則一任奸吏偸弄,冒勘至於此多,而身爲都會官,矇未摘發,溺職之罪,在所難逭,竝只以此照律,罪各杖八十收贖,奪告身三等,竝只私罪,奉敎依允爲旀,金在三段,功議各減一等,柳仁根段,功減一等。又照目粘連,連山前縣監沈日魯·洪徹榮·金鑢·李復鉉等矣本府議啓內,流逋報營徵捧,雖有多寡之殊,旣未能準捧,至登道啓,則論以糴法,難免其罪,竝只以此照律,罪各笞五十收贖,解見任別敍,竝只私罪,奉敎依允爲旀,沈日魯段,功減一等,洪徹榮·金鑢·李復鉉等段,竝只功議各減一等。又照目粘連,高敞前縣監洪羲書矣本府議啓內,毋論私債與還錢,名載糴案,而屢煩道啓之論列,身犯公逋,而當此備納之稽滯,論其所犯,極爲無嚴,犯逋之辜,已經流配,而拒納之罪,難免重勘,以此照律,罪杖一百收贖,告身盡行追奪,私罪,奉敎依允爲旀,功減一等。又照目粘連,萬頃前縣監邊景鵬矣本府議啓內,還餉事體,何等嚴重,而擅許代錢,已是法外兺除良,流逋之積年隱置,囚供雖諉襲謬,未捧之姑息虛勘,道啓旣已反閱,其掩護瞞報之罪,誠極駭然,以此照律,罪杖一百收贖,告身盡行追奪,私罪,奉敎依允。又照目粘連,宣傳官洪永謨,守門將金成奎等矣本府議啓內,闕門開閉,必與司鑰眼同,自是法例,而不待司鑰之下來,徑先開鑰,疎率之罪,在所難免,竝只以此照律,罪各笞四十收贖,附過還職,竝只私罪,奉敎依允爲旀,洪永謨段,功減一等爲良如敎。
庚辰四月初九日辰時,上御興政堂。別講入侍時,參贊官申絅,侍讀官宋應圭,持國朝寶鑑第二十一卷,檢討官李鍾穆,持國朝寶鑑第二十一卷,檢校待敎徐憙淳,假注書鄭德和,記注官金樂灃,記事官李命純,以次進伏訖。上命開卷讀之。應圭讀自先是辛丑,止至德水川。命陳文義。應圭曰,此英廟朝在潛邸時,以黔巖撥站記,付史官者也。昨日講筵,已陳文義,更無可陳者矣。命掩卷。仍命退,諸臣以次退出。
庚辰四月初九日午時,上御興政堂。別講入侍時,參贊官任厚常,侍讀官宋應圭,持國朝寶鑑第二十一卷,檢討官李鍾穆,持國朝寶鑑第二十一卷,檢校待敎徐憙淳,記事官朴容壽,記注官金樂澧,記事官李命純,以次進伏訖。上命開卷讀奏。應圭讀自夜深且無火,止還京第。上命陳文義。應圭曰,此節命站將之敎,大聖人好生之德,有可仰知,大抵民性本善,而至於無恒,有此竊發之患者,由於饑寒之迫也,故足其衣食,欲使禮節之知,若瘝在己,必先惠鮮之政,擴充其固有之善,導齊於治化之中者,亶在於在上之如何,伏願省察焉。上命掩卷,仍命玉堂先退,應圭等退出。上命書傳敎曰,諸承旨持公事入侍。賤臣承命出傳,行右承旨申絅,右副承旨李箕淵,同副承旨愼宜學,假注書鄭德和追入進伏。上命奏公事。絅曰,各房無公事矣。上命退,諸臣以次退出。
庚辰四月初九日酉時,上御興政堂。別講入侍時,參贊官愼宜學,侍讀官宋應圭,持國朝寶鑑第二十一卷,檢討官李鍾穆,持國朝寶鑑第二十一卷,檢校待敎徐憙淳,記事官朴容壽,記注官金樂澧,記事官李命純,以次進伏訖。上命開卷讀奏。應圭讀自則鶴駕,止宣付史官。上命陳文義。應圭曰,宣付史官之事,俄筵俱已敷陳,別無更達者矣。上命掩卷。仍命退,諸臣以次退出。
上在慶熙宮。停常參·經筵。
未時,太白見於巳地。
申絅啓曰,明日常參·經筵,取稟。傳曰,停。
藥房提調金魯敬,行左承旨宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮口傳問安。答曰,知道。
任厚常啓曰,大司憲宋穉圭,執義吳熙常,掌令姜鳳瑞在外,掌令李禮延,持平朴宗璜傳旨未下,持平朴齊明未署經,監察茶時之意,敢啓。傳曰,知道。
愼宜學啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于任厚常曰,別講爲之。
朴岐壽有頉,代以柳基豐爲假注書。
傳于愼宜學曰,別講爲之。
傳于申絅曰,未下直守令·邊將,皆令當日辭朝。
備忘記,永宗僉使柳相弼下直,長弓一張,長箭一部,片箭一部,筒兒一箇賜給。
備忘記,義州府尹金敬淵下直,長弓一張,長箭一部,片箭一部,筒兒一箇賜給。
傳于任厚常曰,不爲受符則已,旣受符而無端復居私次者,不幾於委命草莽乎?極爲未安,全羅監司李書九越俸一等,原疏之無一言捧納,亦甚不察,當該承旨,亦爲從重推考。
傳于愼宜學曰,別講爲之。
以掌令李禮延,持平朴宗璜牌不進罷職傳旨,傳于申絅曰,只推。
申絅啓曰,守令署經事,命下矣。憲府則大司憲宋穉圭,執義吳熙常,掌令姜鳳瑞在外,掌令李禮延,持平朴宗璜牌不進,持平朴齊明未署經,諫院則大司諫金啓溫,司諫李彦淳,獻納林顔喆,正言高廷鳳·李源祚在外,不得署經,何以爲之?敢稟。傳曰,山林外竝許遞,政官牌招開政。
有政。吏批,判書李相璜進,參判李龍秀牌不進,參議申在植書筵進,行右承旨申絅進,啓曰,臺諫多窠,今當差出,而擬望之人乏少,外任竝擬,何如?傳曰,允。
以李錫祜爲大司諫,李羲發爲司諫,愼必復·安邁權爲掌令,吳洪錫·金羽根爲持平,徐憙淳爲獻納,朴心壽·李遠翊爲正言,趙庭和爲副校理,趙忠植爲文學,徐英淳爲司書,尹永僖爲奉常正,朴榮顯爲弘陵令,李景愚爲掌樂主簿,兼持平單洪晩燮,兼春秋單趙德履。
兵批,判書權常愼病,參判李志淵病,參議柳鎭澤入直進,參知李鍾運病,同副承旨愼宜學進。同知單申翰周,僉知單嚴敬秀,護軍徐長輔,副護軍金啓溫·李熙章·慶聖熙,副司直李彦淳·李禮延·姜鳳瑞·林顔喆·朴齊明·朴宗璜,副司果林處鎭·李源祚·高廷鳳·徐英淳以上竝單付。
傳于李箕淵曰,別講爲之。
傳于愼宜學曰,入直玉堂持羹墻錄入侍。
申絅啓曰,守令署經事,命下矣。今日政新除授兩司諸臺,竝待下批,牌招,以爲署經之地,何如?傳曰,允。
獻納徐憙淳啓曰,臣姿性庸愚,言議巽軟,淸朝耳目之任,何嘗近似,而納言新除,忽下於禁直之中,義重叨謝,雖不得不張皇祗肅,而第臣於合啓,有區區私義之不可聯參者,從前如臣處地者,擧皆引避,輒蒙體諒,今臣所處,宜無異同,以此情踪,何可冒據乎?請命遞斥臣職。答曰,依啓。
兵曹口傳政事,副司果單徐憙淳。
以大司諫李錫祜,正言李遠翊牌不進罷職傳旨,傳于申絅曰,只推。
申絅啓曰,守令署經事,命下矣。憲府則大司憲宋穉圭,執義吳熙常,掌令愼必復·安邁權,持平吳洪錫·金羽根在外,諫院則大司諫李錫祜,正言李遠翊牌不進,司諫李羲發,正言朴心壽在外,獻納未差,無以備員署經,何以爲之?敢稟。傳曰,更爲牌招。
又啓曰,吏曹郞廳來言,臺諫有闕,政事,取稟。傳曰,前望單子入之,待下批,牌招察任。
獻納前望單子入之,金在元落點。
申絅以內醫院提調意啓曰,副提調洪奭周今日問安,不爲仕進,卽爲牌招,何如?傳曰,允。
以修撰李羲肇牌不進罷職傳旨,傳于申絅曰,只推。
申絅,以弘文館言啓曰,修撰李羲肇旣有只推之命,卽爲牌招察任,何如?傳曰,允。
又以弘文館言啓曰,新除授副校理趙庭和時在京畿楊州地,經筵入番事緊,請斯速乘馹上來事,下諭。答曰,依啓。
愼宜學,以兵曹言啓曰,景福宮衛將李夢翼除授在外,過限不爲上來,內禁衛將白泳鎭,昌德宮衛將權啓東,昌慶宮衛將申翰周,文臣兼宣傳官李憲球俱以病難供職,呈狀乞遞,竝改差,何如?傳曰,允。
宋祥濂,以戶曹言啓曰,卽接內需司啓下牒呈,則明溫公主房第宅價銀子報戶曹劃給事,奉承傳敎矣。取考前後已例,則主第價銀多寡不一,明安公主房二千兩,和順翁主房一千五百兩,和平翁主房一千九百九十五兩,和協翁主房一千六百四十九兩三錢五分,淸衍郡主房一千五百四十一兩三錢五分,淑善翁主房一千五百四十一兩三錢五分,今番則以何房例擧行乎?敢稟。傳曰,一千五百三十兩輸送。
愼宜學,以都摠府言啓曰,副摠管朴基豐以能麽兒堂上,本廳講坐起事,南別營晝仕出去之意,敢啓。傳曰,知道。
任厚常,以刑曹言啓曰,院隷李益秀昨年八月,以毆打掖隷之罪,因傳敎定配於咸鏡道三水府,而益秀換面替配,逃還上京,故自臣曹捉來査問,則渠與所親崔秋元,同到配所,乃以秋元換配,情節箇箇自服矣。益秀渠以啓下罪人,肆然換配,死有餘罪,嚴刑準三次,遠惡之地,更定配所押送,秋元之甘聽慫慂,無難替配,萬萬痛惡,亦爲照律刑配,雖以配所官言之,不考容疤,任其作奸者,極爲駭然,該府使許溶,令該府拿問處之,何如?傳曰,允。
禁府照目粘連,高敞縣監沈漢永矣本府議啓內,舊還之無一包收捧,雖曰,指徵之無處,有違排年之法意,事情之無奈,道啓固有所陳,論以糴法,不可無罪,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
全羅監司李書九疏曰,伏以,臣身陷大僇,恩荷再造,頃蒙收錄,積犯逋慢,而幸免誅殛之典,猥承昭晰之批,德意所及,豚魚亦感。嗚呼,天地至仁,尙不能變鬼爲人,父母至慈,亦不能起死還生,惟殿下察冤枉則回白日於幽陰,拯危困則返陽春於腐朽,是臣以天地父母之所不能,幸得之於聖明也,雖世世子孫隕首糜軀,不足以圖報萬一,況臣未死餘生,卽殿下之所賜,赴湯蹈刃,將安所擇。第伏念,人臣遭罹,從古何限,而若臣所被,理難更贖,夫天下至大之罪,孰有加於凶國禍家,而臣旣被此目矣,蓋其攙論之醜惡,直歸之於天理民彝之外,論厥罪名,實爲覆載之所難容,賴殿下明聖,雖幸洞賜鑑燭,復勤湔雪,名敎至重,羞惡猶存,俯仰慙痛,誠不敢復齒於人類之中矣。惟有矢心僇廢,畢命溝壑,爲殘年自訟之道,凡係官職,無有內外,俱屬匪據,今此藩臬重任,名雖罪謫,實同榮遷,憑藉外補之恩命,毁壞一己之私義,斷非愚分之所敢出,乃敢妄效咫尺之守,甘伏違抗之誅,而嚴程纔發,恩宥旋降,冠蓋相望於脩塗,符節儼臨於陋止,臣於是,驚惶震懍,求死不得,遂至於喪失初心,冒昧承當,而跼高蹐厚,若無所容,夫以如臣釁穢,復玷簪紳,受寄方面,其爲辱朝廷而駭物情,已無可言,況其所以自處者,顚倒錯謬,始犯方命之罪,終陷蔑義之科,使聖朝刑政,貽累至此,縱殿下大度涵容,不忍加誅,尙以何顔,包羞忍恥,對一路之吏民乎?況此所叨,卽臣已試蔑效之地,庸陋無狀,自致僨誤,上負先朝簡拔之恩,至今追惟,痛恨欲死,乃以數十年罪累之餘,復尋前轍,撫往愆而怵惕,感新恩而怔營,雖欲拚棄廉防,强策駑鈍,竊恐使無辜生靈,重罹其害,仰貽聖上南顧之憂,此又臣徊徨抑塞,莫知所以自措者也。至若離違病母,情理悲切之狀,有非負罪賤臣所敢瀆陳,而方寸已亂,尤難自抑,玆敢泥首私次,冒死哀籲。伏惟殿下,聖德如天,曲成萬物,俯垂矜察,亟命有司,重勘臣前後罪戾,使爲人臣不忠不誠進退無禮者,知所戒懼,則臣雖萬被誅戮,固所甘心。臣無任云云。答曰,省疏具悉。往事卽一滄桑,又何提起,雖古之名碩,未有以情外遭罹,沒身自廢者,則卿何獨齗齗於昭晰之後乎?特補意非徒然。卿其勿辭,欽哉殫心,寬予南顧之憂。
藝文提學朴宗薰疏曰,伏以,臣受委重藩,周歲素餐,郵罰不加,愧懼徒積,冒上陳情之章,特蒙曲副之恩,扶將病母,間關歸稅,在臣私分,千萬滿足,闔門攢祝,以感以榮,第臣逖違戀結之餘,纔入城闉,瞻望觚稜,忱誠倍切,又況歸自銜命,禮重反面,徑還私次,跡涉偃便,是豈臣全昧斯義而然哉?顧臣所帶藝文新銜,卽匪據之甚者耳,頃在藩府,聞有是命,臣誠惝怳驚惑,左右思而莫得其說,若以臣自昔發軔,多歷華貫,律以資格,無異梯級也,則前之所叨,罔非踰濫,朝廷寬厚,縱不改正,其可寅緣推遷,有如塗附而酌取乎?抑謂臣粗嘗從事乎操觚,猶可承乏擬議於詞翰之末,則尤見其不近似萬萬,不待臣自言,而知其不可也。夫文詞一技也,所以羽翼斯道,斟酌治敎,上以觀古人之象,下以揚當世之訓,兩漢制誥,唐宋詞命,足以等其升降汚隆焉,則爲是任擇其人,何可苟然而已哉?此臣所以竊有疑於聖朝官人之政,而寧犯逋慢之誅,不敢爲呈身之計也。然微臣去就,無甚關重,人旣不欲刺擧,臣又不自首實,則虧分之辜,恐無可勘之期,不衷之職,更添虛縻之憂,玆敢據實仰暴,恭俟裁處。伏乞聖明,俯垂諒察,亟遞臣藝文館提學之任,仍治臣瘝官闕禮之罪,以重名器,以安私分,千萬幸甚。臣無任云云。答曰,省疏具悉。卿其勿辭行公。
庚辰四月初十日卯時,上御興政堂。藥房入診入侍時,提調金魯敬,行左承旨宋祥濂,記事官朴容壽,記注官金樂澧,記事官李命純,檢校待敎徐憙淳,以次進伏,醫官吳千根·李漢臣·李命運進伏楹外訖,魯敬進前奏曰,近日日候,寒燠不適,聖體,若何?上曰,一樣矣。魯敬曰,寢睡·水刺之節,何如?上曰,一樣,而各殿宮氣候俱一樣矣。仍命醫官診候,千根等以次進前診候訖,上命奏脈候。千根曰,脈候左右三部調均矣。漢臣曰,脈候左右三部調均矣。命運曰,脈候三部調均矣。上命醫官先退,千根等退出。魯敬曰,卽接慶尙左兵使牒呈本院者,則蔚山府進上生熟鰒,所當趁時封進,而熊川地近有海毒,民食魚産,間或受傷,蔚山之於熊川,道途雖遠,而海波相連,海毒之有無,旣不得的知,莫重御供,不可輕先進上云。事勢如此,姑觀來後海毒之快祛無疑,使之封進似好,故敢此仰達矣。上曰,依此爲之。王大妃殿進御加味君子湯,自今日五貼式日次製入事。出榻敎嘉順宮進服加味君子湯,依前方五貼製入事。出榻敎上命退,諸臣以次退出。
庚辰四月初十日辰時,上御興政堂。別講入侍時,參贊官任厚常,侍讀官宋應圭,持國朝寶鑑第二十一卷,檢討官李鍾穆,持國朝寶鑑第二十一卷,檢校待敎徐憙淳,記事官朴容壽,記注官金樂澧,記事官李命純,以次進伏訖。上命開卷讀奏。應圭讀自五月祔仁元王后于太廟,止以助經用。上命陳文義。應圭曰,今此輦輿儀仗之仍舊不改,銀子膳米之下付都監,卽仰體先后之志,而務省靡費之意也。大抵恢張先志,節約經費,亦是繼述之一事,伏願殿下,其於遵守率由之方,益加體念焉。上命掩卷,仍命書傳敎曰,諸承旨持公事入侍。賤臣承命出傳,行左承旨宋祥濂,行右承旨申絅,右副承旨李箕淵,同副承旨愼宜學,假注書鄭德和追入進伏。上命奏公事。絅曰,臣代房吏房,無公事,而本房禮房,有公事矣。仍讀奏開城留守狀啓,雨澤農形事。祥濂曰,臣戶房,無公事矣。宜學曰,臣兵房,無公事矣。厚常曰,臣刑房,無公事矣。箕淵曰,臣工房,無公事矣。上命退,諸臣以次退出。
庚辰四月初十日辰時,上御興政堂。別講入侍時,參贊官愼宜學,侍讀官宋應圭,持國朝寶鑑第二十一卷,檢討官李鍾穆,持國朝寶鑑第二十一卷,檢校待敎徐憙淳,假注書柳基豐,記注官金樂灃,記事官李命純,以次進伏訖。上命開卷讀之。應圭讀自閏月中外,止俾有實效。上曰,文義陳之。應圭曰,此下民之過時未婚者,自官助給之聖敎也。大抵婚姻者,生民之始,萬事之先也,如或過時,則有一夫一婦不得其所之患矣。肆我英廟發政施仁,未嘗不眷眷於此,此可見大聖人生成之澤,而亦莫非後嗣王監法處也,伏願深加體念焉。上命掩卷,仍命玉堂先退,又命退,諸臣以次退出。
庚辰四月初十日辰時,上御興政堂。別講入侍時,參贊官李箕淵,侍讀官宋應圭,持國朝寶鑑第二十一卷,檢討官李鍾穆,持國朝寶鑑第二十一卷,檢校待敎徐憙淳,假注書柳基豐,記注官金樂灃,記事官李命純,以次進伏訖。上命開卷讀之。應圭讀自禮畢御正殿,止代以紅燭。上曰,文義陳之。應圭曰,今此軒架,陳而不作,卽英廟朝哀念追慕之聖孝也。大抵孝子之心,過於哀戚,先王之制禮也,慮其有徑情而直行也,故斷定以再朞之限,是乃聖人達權中制,而至於大孝,有終身孺慕者矣。是以兩聖朝除結彩歌謠,陳鼓吹不作,而英廟朝克遵已行之禮,有此下敎,大聖人監先追慕之義,於此益想矣,伏願深加體念焉。上命掩卷,上命書傳敎曰,在院承旨入侍,仍敎曰,公事持入。賤臣承命出傳,行左承旨宋祥濂,行右承旨申絅,左副承旨任厚常,同副承旨愼宜學,記事官朴容壽追入進伏。上曰,公事奏之。祥濂曰,各房無公事矣。上命玉堂先退,又命退,諸臣以次退出。
庚辰四月初十日酉時,上御興政堂。別講入侍時,參贊官李箕淵,侍讀官宋應圭,持國朝寶鑑第二十一卷,檢討官李鍾穆持國朝寶鑑第二十一卷,檢校待敎徐憙淳,假注書柳基豐,記注官金樂灃,記事官李命純,以次進伏訖。上命開卷讀之。應圭讀自冊元孫,止俾知爲君之難也。上曰,文義陳之。應圭曰,我英廟朝冊王世孫,書賜十有六言,聖敎若曰,今予此諭,亦授丹書之意也,大哉聖人之言,丹書之義,不出敬怠二字,敬怠之分,吉凶判焉,一於敬而不怠,則出門如見大賓,使民如承大祭,動靜云爲,無或少忽,而有無不敬安民之效矣。是以師尙父以是書授武王,我聖祖亦以十六言授王世孫,大聖人傳授心法,此可見矣,伏願於此等處,益加體念焉。上命掩卷,仍命玉堂先退,又命退,諸臣以次退出。
庚辰四月初十日酉時,上御興政堂。入直玉堂持羹墻〈錄〉入侍時,同副承旨愼宜學,校理宋應圭持羹墻錄第三卷,副修撰李鍾穆,持羹墻錄第三卷,檢校待敎徐憙淳,假注書柳基豐,記注官金樂澧,記事官李命純,以次進伏訖。上命開卷讀之。應圭讀自成均館,止追記碑陰。上曰,文義陳之。應圭曰,太學,賢士所關,首善之地也。我朝成均館之設,始自國初,尊崇聖師,培養人材,列聖朝作成之效,誘掖之道,比隆三代,而濟濟爲國之元氣,國之治安,專由於此矣。夫何挽近以來,士風懈弛,漸不如古,館學任事之人,忽於敎導之方,菁莪樂育之化,不可復見,此臣所以竊有區區憂歎者也,伏願於此等處,益加體念焉。上命掩卷,仍命玉堂先退,又命退,諸臣以次退出。
上在慶熙宮。停常參·經筵。
申絅啓曰,明日常參·經筵,取稟。傳曰,停。
任厚常啓曰,大司憲宋穉圭,執義吳熙常,掌令愼必復·安邁權,持平吳洪錫·金羽根在外,監察茶時之意,敢啓。傳曰,知道。
宋祥濂啓曰,藥房提調持湯劑來待矣。傳曰,封入。
傳于申絅曰,別講爲之。
以大司諫李錫祜,正言李遠翊再牌不進罷職傳旨,傳于任厚常曰,只推。
以獻納金在元牌不進罷職傳旨,傳于任厚常曰,只推。
申絅啓曰,守令署經事,命下矣。大司諫李錫祜,獻納金在元,正言李遠翊,旣有只推之命,竝卽牌招,大司憲宋穉圭,執義吳熙常,掌令愼必復·安邁權,持平吳洪錫·金羽根在外,無以備員署經,何以爲之?敢稟。傳曰,允,山林外,竝許遞,前望單子入之。
獻納金在元啓曰,臣言議風采,本不合於淸朝耳目之任,而納言除旨,忽下於呻涔之中,臣感激恩私,雖不得不章皇出肅,而第臣於合啓中,有私義之不可聯參者,從前引避,輒蒙恩諒,到今處義,宜無異同,以此情踪,豈可晏然於臺次乎?請命遞斥臣職。答曰,依啓。
臺諫前望單子入之,掌令洪聖肇·沈鈁,持平權敦仁·李憲球落點。
申絅啓曰,新除授掌令洪聖肇·沈鈁,持平權敦仁·李憲球,一體牌招,以爲備員署經之地,何如?傳曰,允。
持平李憲球啓曰,臣賦性迂拙,言議蔑裂,初不近似於淸朝耳目之任,而持憲特除,忽下於夢想之外,署經有命,召牌儼臨,感恩畏義,雖不得不章皇出肅,而第臣於合啓中,有袒免之親,揆以私義,有難聯參,從前如臣情地者,每陳衷懇,輒蒙體諒之恩,今臣處義,宜無異同,其何敢晏然冒據於臺次乎?請命遞斥臣職。答曰,依啓。
傳于任厚常曰,別講爲之。
申絅啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,金喆遠落點。
傳于宋祥濂曰,別講爲之。
以大司諫李錫祜,正言李遠翊,掌令沈鈁牌不進罷職傳旨,傳于任厚常曰,只推。
以修撰李羲肇牌不進罷職傳旨,傳于申絅曰,只推。
申絅,以弘文館言啓曰,修撰李羲肇旣有只推之命,卽爲牌招察任,何如?傳曰,允。
以修撰李羲肇牌不進罷職傳旨,傳于申絅曰,只推。
愼宜學,以兵曹言啓曰,今日武臣賓廳武經講書時,摠戎廳哨官姜彝五·趙鼎煜,旣已受點,初不待令,事極駭然,爲先汰去,榜目中二人拔去之意,敢啓。傳曰,知道。
任厚常啓曰,今日武臣賓廳武經講時,摠戎哨官姜彝五·趙廷煜旣已受點,初不待令,事極駭然,當該講員所當重勘,而本院請推之外,無他可施之罰,何以爲之?而當該兵曹堂上,亦難免不飭之失,推考,何如?傳曰,允,拿處。
愼宜學,以兵曹言啓曰,新除授內禁衛將李恒權時無職名,僉中樞依例口傳單付,何如?傳曰,允。
兵曹口傳政事,僉知李恒權。
愼宜學,以兵曹言啓曰,今月十四日一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李恒權爲內禁將。
愼宜學,以都摠府言啓曰,副摠管權逴以摠戎中軍,本營諸將軍射會監試事,南小營晝仕出去之意,敢啓。傳曰,知道。
任厚常,以義禁府言啓曰,刑曹啓辭內,三水府使許溶,令該府拿問處之事,允下矣。許溶時在任所,發遣府書吏,交代後拿來,何如?傳曰,待待命拿囚。
持平權敦仁疏曰,伏以,臣卽伏蒙持憲前望特點,署經有命,庚牌踵臨,臣敢不蹶趨膺,而第臣與執義臣吳熙常,有三寸叔母夫應避之嫌,揆以格例,自在當遞,玆敢短章仰籲。伏乞聖慈,特賜鐫改,以存公格,以安私分焉。臣無任云云。省疏具悉。所請依施。
庚辰四月十一日午時,上御興政堂。別講入侍時,參贊官申絅,侍讀官李瀅夏,持國朝寶鑑第二十一卷,檢討官李鍾穆,持國朝寶鑑第二十一卷,直閣鄭基善,假注書柳基豐,記注官金樂灃,記事官李命純,以次進伏訖。上命開卷讀之。瀅夏讀自秋七月,止繼聖祠。上曰,文義陳之。瀅夏曰,漢高以太牢祀孔子,以啓四百年基業,而我國則自列聖朝,至于今,行此盛禮,宗社萬億年基業,實本乎此矣。然而漢祖則當秦末焚坑之餘,首擧尊聖之禮,故史氏書之,先儒贊之,以爲稀有之事,我國則尊聖崇儒,已成列祖之家法,歷考國乘,無曠闕之時,故人之見之,以爲常事,若非有別般盛擧,則不足以動觀聽而作士氣,伏願深留聖意,凡於尊聖崇儒之事,隨處講明,使人觀感,以啓無疆之休焉。上命掩卷,仍命玉堂先退,又命退,諸臣以次退出。
庚辰四月十一日申時,上御興政堂。別講入侍時,參贊官任厚常,侍讀官李瀅夏,持國朝寶鑑第二十一卷,檢討官李鍾穆,持國朝寶鑑第二十一卷,直閣鄭基善,假注書柳基豐,記注官金樂灃,記事官李命純,以次進伏訖。上命開卷讀之。瀅夏讀自命承旨,止專尙義理也。上曰,下番讀之。鍾穆讀自三十七年,止施賞如例。上曰,參贊官讀之。厚常讀自王世孫,止明年貢馬。上曰,閣臣讀之。基善讀自三十八年,止官助葬埋。上曰,文義陳之。瀅夏曰,今講自止上下十餘張,一字一句,無非聖祖謨訓典則也。親臨興化門,召流丐饋粥,命取一器親嘗之,此乃聖德事,而民間疾苦,閭里艱難,親自試之之意也。自古聖王發政施仁,未嘗不以此爲先,豳風詩·無逸圖,常目在之,而至以爲殿號亭號焉,我殿下深居九重,一念憂民,孰不欽仰聖德,而旣不親見,則彼窮蔀之中,艱苦百狀,亦必有未盡下燭者,況世子宮方在沖齡,豈由備諳民情乎?此在殿下遇物而誨,誘掖導迪,使下民疾苦之狀,如在目前,以至成德,則宗社無疆之休,豈有加於此哉?臣於日前陳文義,請遵聖祖故事,經筵書筵,同設於一處,聽講論義,不拘常規,君臣上下,互相問難,則非但有補於聖學,所以爲身敎於世子宮,可謂至矣,故區區愚見,有所仰陳矣。今稽寶鑑中所載,非但法講也,召對及無時別講,大朝小朝,同講於一處,不知爲幾次,猗歟盛哉,聖祖敎儲之方,允爲殿下之所監法處,伏願試行焉。上命掩卷,上命書傳敎曰,坐直承旨入侍,仍命曰,公事使之持入也。賤臣承命出傳,行左承旨宋祥濂追入進伏。上曰,公事奏之。祥濂曰,各房無公事矣。上命退,諸臣以次退出。
庚辰四月十一日酉時,上御興政堂。別講入侍時,參贊官宋祥濂,侍讀官李瀅夏,持國朝寶鑑第二十一卷,檢討官李鍾穆,持國朝寶鑑第二十一卷,直閣鄭基善,假注書柳基豐,記注官金樂灃,記事官李命純,以次進伏訖。上命開卷讀之。瀅夏讀自夏四月,止王世孫。上曰,下番讀之。鍾穆讀自秋八月敎曰,止禁南珠之意。上曰,參贊官讀之。祥濂讀自上親製,止諸臣賡進。上曰,閣臣讀之。基善讀自九月命莊陵,止卷之六十五。上曰,注書出去,持國朝寶鑑第二十二卷入侍。賤臣承命持入。上曰,閣臣繼讀之,可也。基善讀自卷之六十六,止以示予自强之意。上曰,文義陳之。瀅夏曰,今觀此篇,英廟御崇政殿敎曰,今日朝參,豈爲觀瞻,大哉王言,聖人懋實之政,可以仰想矣。蓋進接臣僚,所以訏謨可否,以爲民國之實效也。就以今日事言之,臣等之挾冊登筵,敷陳文義,可謂觀瞻之美,而若無一言一事之合於實用,則是文具而已,臣等所陳,何足有槪於聖心,而倘殿下不以卑鄙,時或有問難,可者採之,不可者置之,則愚者千慮,安知無一得,而況眞箇才彦,聞風興起,必多進言於殿下之前,伏願懋哉。上命掩卷。上曰,入直玉堂持羹墻錄入侍。出榻敎瀅夏·鍾穆承命持入。上命開卷讀之。瀅夏讀自校書館,止豈不大可畏乎。上曰,文義陳之。瀅夏曰,芸閣以崔岦遺稿刊印,仰請睿鑑,則其文章之鳴世,不可使泯滅也明矣。蓋我國人才,莫盛於宣廟朝,以文章言之,如車天輅·李好閔·李廷龜皆華國之手,與豈竝稱,筆法而有韓濩·金玄成諸人,而至若道德則有先正臣李滉·李珥,相業則有柳成龍·尹斗壽·李恒福·李德馨,將帥則有李舜臣·權慄,外此表表著稱,亦多其人,其事業文行之載在國乘,而爲後世型範者,未有過於宣廟之時,此等文字,政宜時賜觀覽,以爲裨益世道之地,伏願留念焉。上曰,坐直承旨入侍。出榻敎仍命曰,公事持入也。賤臣承命出傳,左副承旨任厚常追入進伏。上曰,公事奏之。厚常讀奏平安監司狀啓,齎咨官領率漂漢人入柵事及義州府尹狀啓,齎咨官領率漂漢人入柵事。上命退,諸臣以次退出。
上在慶熙宮。停常參·經筵。
辰時,日暈兩珥,未時,太白見於巳地。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
申絅啓曰,明日常參·經筵,取稟。傳曰,停。
任厚常啓曰,大司憲宋穉圭,執義吳熙常,掌令洪聖肇在外,掌令沈鈁牌招啓辭未下,持平二員未差,監察茶時之意,敢啓。傳曰,知道。
又啓曰,藥房提調,持湯劑來待矣。傳曰,封入。
傳于宋祥濂曰,別講爲之。
任厚常啓曰,守令署經事,命下矣。大司諫李錫祜,獻納金喆遠,正言李遠翊,掌令沈鈁旣有只推之命,一體牌招,以爲備員署經之地,何如?傳曰,允。
以大司諫李錫祜,獻納金喆遠,正言李遠翊,掌令沈鈁牌不進罷職傳旨,傳于任厚常曰,只推。
傳于任厚常曰,別講爲之。
任厚常啓曰,守令署經事,命下矣。大司諫李錫祜,正言李遠翊,掌令沈鈁旣有只推之命,與新除授獻納金喆遠一體牌招,大司憲宋穉圭,執義吳熙常,掌令洪聖肇在外,持平二員未差之代,政官牌招,開政差出,待下批牌招,以爲備員署經之地,何如?傳曰,允。
以大司諫李錫祜,獻納金喆遠,正言李遠翊,掌令沈鈁再牌不進罷職傳旨,傳于任厚常曰,只推。
傳于李箕淵曰,別講爲之。
有政。吏批,判書李相璜進,參判李龍秀牌不進,參議申在植進,行右承旨申絅進。以李在鶴·鄭東煥爲持平,金在元爲校理,尹魯東爲同經筵,黃贊熙爲兵曹佐郞,吳彦誼爲活人別提,成範鎭爲三水府使,具埈爲泰安郡守,尹羽烈·韓耆裕·李鶴秀·李德鉉·柳訸·金熙華爲分承旨,朴周壽·金啓溫·申星模爲分兵曹參議,柳河源·閔基·朴齊一·趙萬永爲分兵曹參知,李羲甲·李集斗·李肇源爲分內醫提調,權敦仁·李憲球·朴晦壽爲分兵曹正郞,朴齊明·沈英錫·韓兢裕·趙寅永爲佐郞,中學訓噵單韓植林,分兵曹參議單柳河源,參知單朴周壽。
兵批,判書權常愼進,參判李志淵病,參議柳鎭澤病,參知李鍾運入直,同副承旨愼宜學進。以李羲甲·洪顯周爲分都摠管,朴宗薰·徐能輔·李止淵·金魯應·吳翰源爲分副摠管,李吉求·南成老·徐羲輔·李惇五·尹之濂·申紈·蔡大永爲分都摠都事,高載復·趙台永爲景福將,韓致翕爲昌德將,金志淵爲昌慶將,李雨元爲左邊從事官,兪致信爲武兼,柳相默爲公淸水使,宣傳官二十加設單李膺緖·南命權·柳鎬源·申在健·尹喜謙·白殷鎭·權·金履寬·李光龍·李升德·林基洛·金會鍾·金晉淵·具濟遠·卞益來·金希淵·諸安國·洪羲象·金鏞·洪橚,同知單權啓東,副司直愼必復·安邁權·金在元·吳洪錫·金羽根·李憲球·權敦仁,副司果朴起壕。
申絅,以弘文館言啓曰,修撰李羲肇旣有只推之命,與新除授校理金在元,一體牌招察任,何如?傳曰,允。
以持平李在鶴牌不進罷職傳旨,傳于李箕淵曰,只推。
傳于申絅曰,別講爲之。
申絅,以吏批言啓曰,向因備邊司草記,受由上京守令,令該曹催促下送事,允下矣。開寧縣監徐胤輔方在京畿楊根地云,故卽爲還官之意,發關知委於該道臣處矣。卽接該監司韓兢履所報,則以爲,該縣監徐胤輔身病猝重,時月之內,萬無還任之望云,雖未知其病勢之如何,而促敎之下,不卽下去者,揆以事體,誠甚未安,罷黜,何如?傳曰,允,口傳差出,催促下送。
吏曹口傳政事,以申淳爲開寧縣監。
庚辰四月十一日辰時,上御興政堂。別講入侍時,參贊官宋祥濂,侍讀官李瀅夏,持國朝寶鑑第二十二卷,檢討官李鍾穆,持國朝寶鑑第二十二卷,直閣鄭基善,假注書柳基豐,記注官金樂灃,記事官李命純以次進伏訖。上命開卷讀之。瀅夏讀自命抄守宰,止軍卒之多也。上曰,文義陳之。瀅夏曰,命作續代柱帖,專出於爲民之義也。殿柱帖始於唐朝,而我肅宗大王,作代柱帖,蓋人之才器,優於治民,而能善吏職,則登庸於朝,無適不可,故西漢循良之吏,皆由三輔,而入爲公卿,克做小康之治,夫取人之道,雖主於經明行修,而若其識時務通民情,以吏治爲驗,乃用人之要道也。然而吏職之臧否,無由盡知,考課黜陟之政,雖委於方伯,而此亦往往虛實相蒙,則不可爲用捨之專靠於此也。若自上深留聖意,凡於差遣之際,臨筵面飭,因事上京之時,賜對問瘼,以虞廷詢事考言之義,參漢朝殿最黜陟之法,題帖而用其人,則廊廟之器,不外乎此,伏願念哉。上命掩卷。基善曰,今番還御昌德宮時,此闕春秋館所奉實錄六函,亦當稟定移奉,而本館營建,姑未竣役,還御前,雖或結構之告完,難保役處之乾淨,此際移奉,實涉未安,且館宇旣始改建,則亦不可依前權安於登瀛閣,移奉吉日,以還御後推擇,何如?上曰,依此爲之。基善曰,寶鑑移奉擇日,以還御後爲之事,蒙允矣,自還御日,此闕春秋館,依已例,令宗簿正·承文判校,輪回入直,何如?上曰,依此爲之。上曰,諸承旨持公事入侍。出榻敎賤臣承命出傳,行右承旨申絅,左副承旨任厚常,右副承旨李箕淵,同副承旨愼宜學,記事官朴容壽追入進伏。上命書傳敎曰,召對爲之,座目單子,筵退後書入,玉堂出去,持論語入侍,注書出去,持承史閣臣件以入。賤臣承命出去,與瀅夏·鍾穆,各持論語第四卷偕入進伏。上命開卷讀之。瀅夏讀自論語集註大全卷之十,止賓不顧矣。上曰,文義陳之。瀅夏曰,此篇備記孔子容色威儀,故程子曰,鄕黨一篇,畫出一箇聖人,孔子以生知之聖,一言一動,自中規度,無非爲後人是傚是則也,然則孔子不得君師之位,大夫之列,而我殿下位居君師,則居處威儀,自不同於孔子所處之地也。此則惟在推類而反觀,凡動作云爲之間,求至乎十分合理處,則是所謂易地皆然,伏願念哉。上命掩卷。上曰,公事奏之。祥濂曰,臣戶房,有公事矣。仍讀奏廣州府尹狀啓,陰竹縣田稅大米無事護送事。絅曰,臣本房禮房,代房吏房,無公事矣。厚常曰,臣刑房,無公事矣。箕淵曰,臣工房,無公事矣。宜學曰,臣兵房,無公事矣。上命退,諸臣以次退出。
庚辰四月十二日午時,上御興政堂。別講入侍時,參贊官任厚常,侍讀官李瀅夏,持國朝寶鑑第二十二卷,檢討官李鍾穆,持國朝寶鑑第二十二卷,直閣鄭基善,假注書柳基豐,記注官趙德履,記事官李命純,以次進伏訖。上命開卷讀之。瀅夏讀自二月上與宗親,止罰如儀。上曰,文義陳之。瀅夏曰,此篇自止中,別無可陳之辭矣。上命掩卷,仍命曰,入直玉堂持羹墻錄入侍。出榻敎瀅夏·鍾穆承命出去,各持羹墻錄第三卷,還入進伏。上命開卷讀之。瀅夏讀自命太學,止退歸也。上曰,文義陳之。瀅夏曰,此篇文義,亦別無可陳之辭矣。上命掩卷,上命書傳敎曰,輪對官待令。賤臣承命出傳。上曰,在院承旨入侍。出榻敎仍命曰,公事持入。賤臣承命出傳,行左承旨宋祥濂,行右承旨申絅,右副承旨李箕淵,同副承旨愼宜學,記事官朴容壽追入進伏。上曰,公事奏之。祥濂曰,臣戶房,無公事矣。絅曰,臣本房禮房,無公事,代房吏房,有公事矣。仍讀奏江原監司狀啓,雨澤事。厚常曰,臣刑房,無公事矣。箕淵曰,臣工房,無公事矣。宜學曰,臣兵房,無公事矣。上命退,諸臣以次退出。
庚辰四月十二日申時,上御興政堂。別講入侍時,參贊官李箕淵,侍讀官李瀅夏,持國朝寶鑑第二十二卷,檢討官李鍾穆,持國朝寶鑑第二十二卷,直閣鄭基善,記事官朴容壽,記注官趙德履,記事官李命純以次進伏訖。上命開卷讀奏。瀅夏讀自親耕籍田,止製箴以進。上命陳文義。瀅夏曰,英廟敎曰,昨行大射,今行親耕,復見太古儀禮,此好古之聖意也,俗習澆薄,狃於見聞,以爲古道不可行於今日,此朱夫子所以憂之而著於書者,一有政令事爲之近於古,則推而反之,何難乎復古之道?程子見群僧伴食,以爲三代威儀,盡在是矣,雖於叢林緇徒之中,取其古俗之可觀者,古人之憂斯世也,誠至矣。顧今世降俗渝,古道漸微,而若其回淳返古之道,在殿下導率之如何,用人則取好古之士,治道則遵先王之法,而耕射古禮,亦其中一事也,伏願懋哉懋哉。上命掩卷,仍命曰,坐直承旨入侍,出榻敎公事使之持入也。賤臣承命出傳,行右承旨申絅追入進伏。上命奏公事。絅曰,各房無公事矣。上命書傳敎曰,入直玉堂持羹墻錄入侍。瀅夏·鍾穆退出,各持羹墻錄第三卷進伏。上命開卷讀奏。瀅夏讀自上講中庸,止宋朝三賢。上命陳文義。瀅夏曰,孝廟臨講,諱朱子名,朱子百世之師也,列聖朝尊崇之道,可謂至矣,若其諱其名,則自孝廟始焉,尊崇表章之靡不用極,可以仰想矣。我殿下繼述先志,尊崇之方,前後一揆,而臣愚竊以爲,只知尊崇朱子,而或不能盡講明之道,則有非尊崇之本意也。朱子之道,非但丕闡斯儒,開示後學,帝王爲治之大經大法,無不畢擧,觀於封事之上下累萬言,可知,而一是皆以正心爲本,次及民國之事,伏願以封事中嘉言善謨,爲躬行實踐之方,看作今日所上章奏,則尊崇講明之道,無過於是矣。上命掩卷。仍命退,諸臣以次退出。
庚辰四月十二日酉時,上御興政堂。別講入侍時,參贊官申絅,侍讀官李瀅夏,持國朝寶鑑第二十二卷,檢討官李鍾穆,持國朝寶鑑第二十二卷,直閣鄭基善,記事官朴容壽,記注官趙德履,記事官李命純,以次進伏訖。上命開卷讀奏。瀅夏讀自命以王世孫,止告廟頒赦。上命陳文義。瀅夏曰,自止內別無可陳之辭矣。上命掩卷,仍命玉堂先退,瀅夏·鍾穆退出。上命書傳敎曰,輪對官入侍。賤臣承命出傳,輪對官漢城府判官兪漢芝,都摠府經歷申應祿,成均館典籍洪晩燮,尙瑞院直長元錫圭,以次進伏楹外訖。上曰,輪對官,使之進前,奏職姓名也。漢芝等以次進前,各奏職姓名訖,上命輪對官先退,漢芝等退出。絅曰,輪對官待令命下之後,承文院副正字宋奎弼謂以出他,連加催促,日已向暮,終不來待,事未前有,萬萬駭然,所當重勘,而本院請推之外,無他可施之罰,何以爲之乎?上曰,拿處,可也。出擧條仍命書傳敎曰,入直玉堂持羹墻錄入侍。賤臣承命出傳,與侍讀官李瀅夏,檢討官李鍾穆,各持羹墻錄第三卷進伏。上命開卷讀奏。瀅夏讀自知經筵,止科制頒之。上命陳文義。瀅夏曰,此卽筵臣極論文體之大變者也。夫士子從事,不外於聖經賢傳,而俗習漸渝,專尙乎奇文僻書,世代稍降,今甚於古,今之操觚弄墨,綴拾章句者,以其務爲新奇之故,耽好濡染,尤在於明淸文集,體裁音節,噍殺短促,無復可觀,文弊如是,故科弊亦隨而極,乃至莫可矯捄之境,而專係在上善變之如何,宋臣歐陽修以知貢擧,元祐文體,克致丕變之效,居君師之位,而盡導迪之方,則文體可變,士趨可端,伏願深留聖意焉。上命掩卷。仍命退,諸臣以次退出。
上在慶熙宮。停常參·經筵。
任厚常啓曰,大司憲宋穉圭,執義吳熙常,掌令洪聖肇,持平鄭東煥在外,掌令沈鈁,持平李在鶴牌招啓辭未下,監察茶時之意,敢啓。傳曰,知道。
申絅啓曰,明日再明日順陵忌辰祭齋戒正日相値,視事頉稟之意,敢啓。傳曰,知道。
宋祥濂啓曰,藥房提調持湯劑來待矣。傳曰,封入。
傳于申絅曰,都承旨許遞,前望單子入之,待下批,牌招察任。
承旨前望單子入之,洪命周落點。
洪命周啓曰,守令署經事,命下矣。大司諫李錫祜,獻納金喆遠,正言李遠翊,掌令沈鈁,持平李在鶴,旣有只推之命,竝更牌招,以爲備員署經之地,何如?傳曰,允。
傳于宋祥濂曰,別講爲之。
注書朴容壽病,代以申大膺爲假注書。
以大司諫李錫祜,獻納金喆遠,正言李遠翊,掌令沈鈁,持平李在鶴牌不進罷職傳旨,傳于洪命周曰,只推。
洪命周啓曰,守令署經事,命下矣。大司諫李錫祜,獻納金喆遠,正言李遠翊,掌令沈鈁,持平李在鶴,旣有只推之命,竝更牌招,以爲備員署經之地,何如?傳曰,竝許遞,前望單子入之。
臺諫前望單子入之,大司諫金銑,獻納李沆,掌令愼必復,持平朴在冀,正言鄭僑落點。
傳于任厚常曰,別講爲之。
洪命周啓曰,守令署經事,命下矣。新除授行大司諫金銑,獻納李沆,正言鄭僑,掌令愼必復,持平朴在冀,竝卽牌招,以爲備員署經之地,何如?傳曰,允。
傳于申絅曰,別講爲之。
傳于愼宜學曰,別講爲之。
以慶尙左兵使趙恩錫狀啓,進上生熟鰒,不得如例封進,惶恐待罪事,傳于洪命周曰,勿待罪事,回諭。
以校理金在元,修撰李羲肇牌不進罷職傳旨,傳于申絅曰,只推。
申絅,以弘文館言啓曰,校理金在元,修撰李羲肇,旣有只推之命,竝卽牌招察任,何如?傳曰,允。
以校理金在元牌不進罷職傳旨,傳于申絅曰,只推。
以修撰李羲肇牌不進罷職傳旨,傳于申絅曰,只推。
以慶尙監司狀啓固城縣人物渰死事,傳于宋祥濂曰,聞甚矜惻,元恤典外,別加顧助,如有生前身還布,竝蕩減事,分付。
愼宜學,以摠戎廳言啓曰,昨日本廳哨官差出時,前主簿趙鎭厚,誤以厚鎭書塡,至於受點矣,臣之不審,不勝惶恐,而原單子,使之改付標以入,何如?傳曰,允。
愼宜學啓曰,卽見摠戎廳草記,則昨日摠戎哨官望單子趙鎭厚,誤以厚鎭書塡,至於受點,事極疎忽,摠戎使徐春輔,推考,何如?傳曰,允。
任厚常,以刑曹言啓曰,頃因宣惠廳移文犯逋罪人朴永彬,流三千里定配於全羅道泰仁縣,使之押送矣。繼接文移,則永彬所逋,又爲綻露,方有査問事云,發關該道,待押來究竟後,依法典還發配所之意,敢啓。傳曰,知道。
京囚鄭聖仁獄事刑曹啓目內,此獄段,傷痕的而實因無,疑詞證備,而斷案已成,蓋其鬪根,始由齋錢之欲推,終因杯酒之過飮,不辨誰某,執刀亂揮之際,唉彼金聖金,慘遭毒刀,不留一宿,斷送性命,成獄償命,無容更議,同正獄鄭聖仁,更加嚴刑,期於輸款,何如?判付內,依允。
又啓目,全羅道益山郡柳潤獄事,此獄段,增氣於得訟之後,激憤於拒掘之日,及夫過定限推捉,與官差同往,元孫失捕,厥母在家,則督現是急,捽踢遽加,傷着胸膛,經宿致命,獄情到此,鐵案已成是白去乙,做出自縊之說,誣罔天聽,乃於行査之下,破綻奸狀,究厥情節,尤萬萬巧惡,同正犯柳潤,更加訊推,期得實情,何如?判付內,依允。
刑曹啓目粘連,泰川李德培獄事,依判下議于大臣,則右議政南公轍以爲,觀此獄案,道啓則曰,以反覆參考,無非可疑,曹讞則曰,以蓄疑成獄,恐非審克,且正犯年滿八十,證援俱絶者,減死定配,自是法典,以情以法,置之惟輕,未必爲失刑,惟在上裁云矣。大臣之意如此,上裁,何如?判付啓,依大臣議施行爲良如敎。
庚辰四月十三日辰時,上御興政堂。別講入侍時,參贊官宋祥濂,侍讀官李瀅夏,持國朝寶鑑第二十二卷,檢討官李鍾穆,持國朝寶鑑第二十二卷,檢校待敎徐憙淳,假注書柳基豐,記注官趙德履,記事官李命純,以次進伏訖。上命開卷讀之。瀅夏讀自上御昌德宮,止其言誠難。上曰,文義陳之。瀅夏曰,此云上退御齋殿,王世孫侍焉,時英廟在倦勤之年,先大王以王世孫,方在沖齡,謹按寶鑑所載,無論講對與朝會之時,上所臨御,必使王世孫侍傍,參考庶務之裁決,與聞民事之得失,而講席探討,或止日暮而罷,雖三代聖王,敎儲之方,豈有加於此哉?臣於日前講筵,以經筵書筵召對同設於一處仰請,此非以文義餘語,偶有所陳也,區區淺見,竊以爲,世子宮睿學之將就,政事之明習,亶在是矣。況聖祖已行之例,群下歡慶之象,可以有光於史冊,故再煩而不知止,伏願深留聖意,亟下明命焉。上命掩〈卷〉,仍命玉堂先退,又命退,諸臣以次退出。
庚辰四月十三日午時,上御興政堂。別講入侍時,參贊官任厚常,侍讀官李瀅夏,持國朝寶鑑第二十二卷,檢討官李鍾穆,持國朝寶鑑第二十二卷,檢校待敎徐憙淳,假注書柳基豐,記注官趙德履·金樂灃,以次進伏訖。上命開卷讀之。瀅夏讀自辛丑建儲,止添于衫矣。上曰,文義陳之。瀅夏曰,此自止,別無可陳文義矣。上命掩卷,仍命玉堂先退,瀅夏·鍾穆退出,又命退,諸臣以次退出。
庚辰四月十三日申時,上御興政堂。別講入侍時,參贊官申絅,侍讀官李瀅夏,持國朝寶鑑第二十二卷,檢討官李鍾穆,持國朝寶鑑第二十二卷,檢校待敎徐憙淳,假注書柳基豐,記注官趙德履·金樂澧,以次進伏訖。上命開卷讀之。瀅夏讀自大臣諸臣,止頒布朝紙。上曰,文義陳之。瀅夏曰,此篇文義,別無可陳之辭矣。上命掩卷,仍命玉堂先退,瀅夏·鍾穆承命退出,又命退,諸臣以次退出。
庚辰四月十三日酉時,上御興政堂。別講入侍時,參贊官愼宜學,侍讀官李瀅夏,持國朝寶鑑第二十二卷,檢討官李鍾穆,持國朝寶鑑第二十二卷,檢校待敎徐憙淳,假注書柳基豐,記注官趙德履·金樂灃,以次進伏訖。上命開卷讀之。瀅夏讀自上率王世孫,止武士一人。上曰,文義陳之。瀅夏曰,英廟敎王世孫曰,於予稽古者,玉堂也,於汝稽古者,春坊也。蓋經幄啓沃之責,春宮保導之任,皆以稽古之力,故上之所以備責者如是,下之居其職者,皆知精白自效,如臣無似,亦忝經幄之任,謏聞薄識,素無稽古之力,而若有眞箇宿儒,處乎深嚴,則其所抱負,必自上顧問,然後可知其淺深也。苟不考其實,徒侈其職,則文學才智之士,闒茸固陋之類,何所辨而用捨之乎?伏願於講學討論之際,筵席奏對之間,頻賜顧問,以爲循名責實而進退之政焉。上命掩卷,仍命玉堂先退,又命退,諸臣以次退出。
上在慶熙宮。停常參·經筵。
任厚常啓曰,大司憲宋穉圭,執義吳熙常,掌令洪聖肇·愼必復,持平鄭東煥·朴在冀在外,監察茶時之意,敢啓。傳曰,知道。
傳于申絅曰,禮房承旨馳詣宗廟·景慕宮,奉審摘奸以來。
宋祥濂啓曰,藥房副提調,持湯劑來待矣。傳曰,封入。
申絅啓曰,承傳色承接之際,史官一員未及待令,以致左右之不備,事未前有,萬萬駭然,當該史官,所當重勘,而本院請推之外,無他可施之罰,何以爲之?敢稟。傳曰,從重推考。
傳于申絅曰,別講爲之。
以徐左輔·鄭知容·李憲兢爲分假注書。
傳于申絅曰,別講爲之。
申絅啓曰,守令署經事,命下矣。大司憲宋穉圭,執義吳熙常,掌令洪聖肇·愼必復,持平鄭東煥·朴在冀,行大司諫金銑,司諫李羲發,正言朴心壽·鄭僑在外,獻納李沆牌不進,無以備員署經,何以爲之?敢稟。傳曰,山林外,在外臺諫竝許遞,前望單子入之。
臺諫前望單子入之,大司諫尹益烈,司諫崔時淳,掌令金履垕·朴奎壽,持平任存常·南秉寬,正言鄭基善·金道喜落點。
以獻納李沆牌不進罷職傳旨,傳于申絅曰,只推。
傳于申絅曰,別講爲之。
申絅啓曰,守令署經事,命下矣。獻納李沆,旣有只推之命,與新除授行大司諫尹益烈,司諫崔時淳,正言鄭基善·金道喜,掌令金履垕·朴奎壽,持平任存常·南秉寬,一體牌招,以爲備員署經之地,何如?傳曰,允。
正言鄭基善啓曰,臣自揆湔劣,不合諫職,而恩除忽降,署牌踵臨,爲伸叩謝之忱,雖效祗肅之禮,第臣旣經納言,法當照遞,玆敢據例陳避,請命遞斥臣職。答曰,依啓。
正言金道喜啓曰,臣言議風采,本不合於淸朝耳目之任,而薇垣除旨,忽下於夢想之外,署經有命,庚牌踵臨,不得不章皇出肅,粗伸微忱,而第於合啓中,有不可聯參者,屢叨輒引,俱蒙恩諒,今臣處義,與前無異,以此情踪,何可仍冒於臺次乎?請命遞斥臣職。答曰,依啓。
以獻納李沆,掌令朴奎壽,持平任存常·南秉寬牌不進罷職傳旨,傳于申絅曰,只推。
申絅啓曰,河陽縣監李台升,諫院則雖已署經,而憲府則大司憲宋穉圭,執義吳熙常,掌令金履垕在外,掌令朴奎壽,持平任存常·南秉寬牌不進,不得署經,何以。爲之,敢稟。傳曰,一司除署經。
吏曹口傳政事,直閣單鄭基善,副司果單金道喜。
申絅,以奎章閣言啓曰,明日卽書香閣夏孟朔大奉審日次,時原任閣臣,依節目進詣擧行之意,敢啓。傳曰,知道。
又以弘文館言啓曰,本館下番闕直,事甚未安,修撰李羲肇,旣有只推之命,卽爲牌招入直,校理金在元,一體牌招察任,何如?傳曰,允。
以校理金在元,修撰李羲肇牌不進罷職傳旨,傳于申絅曰,只推。
申絅,以弘文館言啓曰,校理金在元,修撰李羲肇,旣有只推之命,卽爲牌招察任,何如?傳曰,允。
申絅,以成均館行大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。直講柳季麟,典籍洪晩燮俱爲呈旬,司成朴升鉉方以入直,差祭進去,時無入直之員,直講柳季麟,典籍洪晩燮竝改差,令該曹口傳差出,差代間以他郞官姑爲代直,何如?傳曰,允。
吏曹口傳政事,以李趾秀爲直講,金周默爲典籍。
愼宜學,以兵曹言啓曰,新除授公淸水使柳相默身病猝重,時月之內,萬無登途赴任之望,呈狀乞遞,實病旣如此,則不可强令赴任,改差,何如?傳曰,允。
庚辰四月十四日辰時,上御興政堂。別講入侍時,參贊官宋祥濂,侍讀官李瀅夏,持國朝寶鑑第二十二卷,檢校待敎徐憙淳,假注書申大膺,記注官趙德履·金樂灃,以次進伏訖。上命開卷讀之。瀅夏讀自敎曰邊禁之嚴,止其令除禁。上曰,文義陳之。瀅夏曰,英廟以北民不能漁獵,何以爲生爲敎,特除禁銃之令,此盛德事也。邊上之民,利在佃獵,若禁銃而不得放,則何以行獵乎?蓋佃獵古之制也,非但爲民之生業,詰戎之政,在於佃獵,聖帝明王,無不行之,故春蒐夏苗,秋獮冬狩,各以其時,而鍊甲治兵,蒐乘步卒,皆其事也。我國則地形事勢,與他國不同,故自古及今,未有講佃獵之事,惟西北邊民,無他生業,且壤接彼地,不可忽於戎政,所以從事於佃獵,今此聖敎,明見千里外民情矣。夫人主雖深居九重,而無有遠邇,皆是一統之內,故何道何邑之民作何業,如原野之樵採,濱海之魚鹽,溪洞之火耕水耨,蠻徼之蜒戶橘市,無不照燭,非但北土佃獵一事也。爲念邊民之生業,命勿禁銃,此乃聖人察民隱之政,而古人所云不妨民力者,此之謂也,伏願其監于玆。上命掩卷。瀅夏曰,召對冊子卷秩過半,則有繼講冊子預爲稟定之例矣。今進講論語,已至第四卷,以何冊子繼講乎?上曰,以詩傳爲之,可也。仍命閣臣先退,憙淳退出,又命退,諸臣以次退出。
庚辰四月十四日申時,上御興政堂。別講入侍時,參贊官愼宜學,侍讀官李瀅夏,持國朝寶鑑第二十二卷,檢校待敎徐憙淳,假注書申大膺,記注官金樂灃,記事官李命純,以次進伏訖。上命開卷讀之。瀅夏讀自命童蒙敎官,止仍賜童蒙賞有差。上曰,文義陳之。瀅夏曰,別無可陳之文義矣。上命掩卷,仍命玉堂先退,瀅夏退出,又命退,諸臣以次退出。
庚辰四月十四日酉時,上御興政堂。別講入侍時,參贊官李箕淵,侍讀官李瀅夏,持國朝寶鑑第二十二卷,檢校待敎徐憙淳,假注書申大膺,記注官金樂灃,記事官李命純,以次進伏訖。上命開卷讀之。瀅夏讀自上行晝講,止及東明王廟。上曰,文義陳之。瀅夏曰,英廟諭赴擧守令曰,爾等來京後,亦能念民之饑寒否,夫守令,百里之任也,百里內民生之饑寒,猶慮守令之或忘,有此下問,則八域許多民生之疾苦,乃聖意之所不忘也。昔漢宣帝諭刺史太守,必臨軒戒飭,聞有治績,則增秩賜金曰,與我共此者,其惟良二千石乎?此所以致西漢殷富之治,我列聖朝憂勤民事,每於守令之登筵戒飭之敎,惻怛之誠,前後一揆,而辭陛時宣諭之法,出自宣廟朝,字字誨責,至今怳然若親承矣。雖貪饕不法之吏,暴虐無狀之類,聞此敎,豈不感化者哉?顧今民困日甚,爲守令者,安保其盡能對揚聖德乎?伏願體聖祖憂民之念,凡下直守令及因事上京守令,頻頻賜對,已居官者問其民瘼,未赴任者試其才否,諄諄敎誘,孜孜警飭,責之以民不飢寒,董之以國有常刑,則臨筵暫時之敎,可以惠及於幾萬生靈,念哉懋哉。上命掩卷,仍命玉堂先退,瀅夏退出,又命退,諸臣以次退出。
上在慶熙宮。停常參·經筵。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮口傳問安。答曰,知道。
宋祥濂啓曰,藥房提調·副提調,持湯劑來待矣。傳曰,封入。
愼宜學啓曰,玉堂備員間視事頉稟之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于愼宜學曰,留院公事入之。
傳于愼宜學曰,別講爲之。
徐左輔有頉,代以張敎根爲分假注書。
鄭知容在外,代以吳致愚爲分假注書。
傳于愼宜學曰,入直玉堂持羹墻錄入侍。
愼宜學啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李奎鎭·李彦輔落點。
持平任存常啓曰,臣於臺閣之職,本不近似,而柏府特除,有隕自天,雖不得不章皇出肅,粗伸叩謝之忱,而第臣旣經掌憲,揆以格例,在所照改,請命遞斥臣職。答曰,依啓。
傳于愼宜學曰,別講爲之。
愼宜學啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,持平尹庠圭落點。
愼宜學啓曰,吏曹郞廳來言,泰安郡守具埈,諫院則雖已署經,憲府則不得署經云,除在外,未肅拜人員,竝卽牌招,以爲署經之地,何如?傳曰,一司除署經。
傳于李箕淵曰,別講爲之。
以修撰李羲肇牌不進罷職傳旨,傳于李箕淵曰,只推。
李箕淵,以弘文館言啓曰,本館下番闕直,事甚未安,修撰李羲肇,旣有只推之命,卽爲牌招入直,校理金在元,一體牌招察任,何如?傳曰,允。
以校理金在元再牌不進罷職傳旨,傳于李箕淵曰,只推。
兵曹口傳政事,副司果單任存常。
李箕淵,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
傳于李箕淵曰,別講爲之。
李箕淵,以奎章閣言啓曰,景慕宮望廟樓今望奉審,無頉之意,敢啓。傳曰,知道。
李箕淵,以侍講院言啓曰,兼弼善任存常時無職名,令該曹口傳付軍職,何如?傳曰,允。
宋祥濂,以戶曹言啓曰,香室藝文館改建之役,今已完畢之意,敢啓。傳曰,知道。
愼宜學,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
愼宜學,以禁衛營言啓曰,謹依定式,臣基厚進詣南壇,奉審摘奸,則壇上與階砌,紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
庚辰四月十五日辰時,上御興政堂。別講入侍,在院承旨同爲入侍時,參贊官任厚常,侍讀官李瀅夏,持國朝寶鑑第二十二卷,檢校待敎徐憙淳,假注書柳基豐,記注官金樂灃,記事官李命純,行都承旨宋祥濂,左副承旨李箕淵,右副承旨愼宜學,假注書申大膺,以次進伏訖。上命開卷讀之。瀅夏讀自四十二年春正月,止尋命加資。上曰,文義陳之。瀅夏曰,年老者推恩加資,非謂其有功勞也,乃周禮尊年之義也,古聖王尊年之義,豈徒然哉?人老則經歷旣多,識慮深長,驗往知來,故王者有乞言之禮,後生有矜式之所,朝廷有耆舊之臣,則無聰明喜事之弊,而老鍊純熟,絶滲漏無病敗,雖閭巷之中,疆壯年少者,優於服力,而短於謀事,惟其父兄耆老之多所閱歷者,乃知險阻艱難,而能料事圖功,故人無有貴賤,所以禮高年者此也。我殿下於尊年之義,講明已熟,而伏願益加軫念,國之大小事,必以老成之人,圖任而咨訪之,則古人所謂無遺壽耇,無侮老成人者,其在是矣。上命掩卷。上曰,承旨所持公事入之。祥濂·宜學等跪傳於夾侍。上命玉堂先退,又命退,諸臣以次退出。
庚辰四月十五日辰時,上御興政堂。入直玉堂持羹墻錄入侍時,右副承旨愼宜學,副校理李瀅夏持羹墻錄第三卷,檢校待敎徐憙淳,假注書申大膺,記注官趙德履,記事官李命純,以次進伏訖。上命開卷讀之。瀅夏讀自吏曹判書金錫胄,止命錄文成公李珥後孫。上曰,文義陳之。瀅夏曰,肅廟因金錫胄上箚,釐正文廟祀典,此乃積年未遑之事,今焉得正者也。公伯寮以下九人之不合從享,已有先儒定論,申棖之一人分配,大失照檢,釐正之論已久,而迄未擧行,苟非聖斷之赫然,豈能有此擧措之得宜哉?蓋天下萬事,貴在明辨而果斷,故曰,知其可爲而爲之,猶恐不力,近世人心苟安,俗習委靡,無論居官與治私,雖斷然無疑之事,一以姑息爲主,必曰,昔之未行者,今豈行之?人之不爲者,我何爲之?如是說去,如是做過,故百事無可爲者,在凡人猶然,況乎人君代天工立人極,一日萬機,應接無暇,如或姑息猶豫,當斷而不勇決,則豈能熙庶績而釐百工乎?伏惟深留聖意於此等處,凡於施措之間,旣知其可則行之,如雷風之振勵,群下之怠官曠職者,警飭而董正之,使綱紀畢擧,俗累丕變焉。上命掩卷。仍命退,諸臣以次退出。
庚辰四月十五日未時,上御興政堂。別講入侍時,參贊官李箕淵,侍讀官李瀅夏,持國朝寶鑑第二十二卷,檢校待敎徐憙淳,假注書申大膺,記注官趙德履,記事官李命純,以次進伏訖。上命開卷讀之。瀅夏讀自命大司成,止戚家零替也。上曰,文義陳之。瀅夏曰,別無可陳之文義矣。上命掩卷,仍命書傳敎曰,在院承旨入侍。賤臣承命出傳,行都承旨宋祥濂,右承旨任厚常,右副承旨愼宜學追入進伏。上曰,公事奏之。祥濂曰,臣戶房,有公事矣。仍讀奏慶尙監司狀啓,左漕倉稅米太無弊護送事。宜學曰,臣代房吏房禮房無公事,而本房軍士房,有公事矣。仍讀奏慶尙監司狀啓,道內武士冬春合試開錄事。厚常曰,臣推考房,無公事矣。箕淵曰,臣工房,無公事矣。上命退,諸臣以次退出。
庚辰四月十五日酉時,上御興政堂。別講入侍時,參贊官李箕淵,侍讀官李瀅夏,持國朝寶鑑第二十二卷,直閣鄭基善,假注書申大膺,記注官趙德履,記事官李命純,以次進伏訖。上命開卷讀之。瀅夏讀自上御經筵,止童子事也。上曰,文義陳之。瀅夏曰,英廟重講小學,敎曰,今日復行小學童子事也,夫以八耋倦勤之年,講此小子初學之書,誠千古帝王所未有之盛節也。古人論爲學次第,以八歲入小學,十五入大學爲言,而蓋幼而學之,壯而欲行之,爲學之本,小學之本,小學是也,故前輩儒賢,多以小學,爲徹上徹下之功焉,顧今風頹俗薄,人不古若,小學之敎,雖謂之掃地,非過語也,故宜講明而導牖之,體聖祖躬率之德,振今日委靡之俗,不容小緩,惟殿下念哉。上命掩卷,仍命書傳敎曰,坐直承旨入侍。賤臣承命出傳,右承旨任厚常追入進伏。上曰,公事奏之。厚常讀奏黃海監司狀啓,安岳郡守朴宗正赴任事。上命玉堂先退,瀅夏退出,又命退,諸臣以次退出。
庚辰四月十五日酉時,上御興政堂。別講入侍時,參贊官任厚常,侍讀官李瀅夏,持國朝寶鑑第二十二卷,直閣鄭基善,假注書申大膺,記注官趙德履,記事官李命純,以次進伏訖。上命開卷讀之。瀅夏讀自仍命王世孫,止陣法後替直。上曰,文義陳之。瀅夏曰,別無可陳之文義矣。上命掩卷。嘉順宮進服加味君子湯前方中,去乾薑五貼製入事。出榻敎仍命玉堂先退,瀅夏退出,又命退,諸臣以次退出。
上在慶熙宮。停常參·經筵。
任厚常啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
宋祥濂啓曰,藥房副提調,持湯劑來待矣。傳曰,封入。
傳于洪命周曰,別講爲之。
承旨前望單子入之,李龍秀·李錫奎落點。
張敎根有頉,代以洪永觀爲分假注書。
傳于任厚常曰,別講爲之。
任厚常啓曰,卽者義禁府都事來言,時囚無得過三日滯囚,曾有定式矣。時囚罪人姜彝五·趙鼎煜·宋奎弼·沈命永等,當爲捧供,而判義禁李肇源呈辭受由,同義禁李愚在·李光文受由在外,只有徐春輔一人,無以備員開坐云,何以爲之?敢稟。傳曰,在外人許遞,前望單子入之。
行大司諫尹益烈啓曰,臣於月前,猥蒙見職之特點,感恩怵義,隨牌出肅,而第於合啓中,有不可聯參者,猥陳私忱,卽蒙體諒矣。今又除拜,臣之處義,與前無異,請命遞斥臣職。答曰,依啓。
任厚常啓曰,大司憲宋稚圭,執義吳熙常,掌令金履垕在外,掌令朴奎壽,持平南秉寬·尹庠圭牌不進,監察茶時之意,敢啓。傳曰,知道。
傳于李箕淵曰,入直玉堂,持羹墻錄入侍。
愼宜學啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,洪奭周落點。
以掌令朴奎壽,持平南秉寬·尹庠圭,獻納李沆牌不進罷職傳旨,傳于任厚常曰,只推。
以修撰李羲肇再牌不進罷職傳旨,傳于洪命周曰,只推。
傳于任厚常曰,別講爲之。
以校理金在元牌不進罷職傳旨,傳于洪命周曰,只推。
以校理金在元,修撰李羲肇,副修撰李鍾穆牌不進罷職傳旨,傳于洪命周曰,只推。
同義禁前望單子入之,李錫奎·趙鍾永落點。
兵曹口傳政事,護軍單徐俊輔。
愼宜學,以吏曹言啓曰,新除授求禮縣防踏鎭推考敬差官洪晩燮呈狀內,矣身素患痰癖之症,挾感添劇,時月之內,萬無作行之望,卽爲入啓遞改云。其身病旣如是,則不可等待差歇,改差,何如?傳曰,允。令該曹口傳差出。
李錫奎,以備邊司言啓曰,定配罪人之遭喪外不得給暇,載在大典,而近來罪人之無端圖由,守令之尋常許暇,比比有之。又或有罪人潛自往來,而守令漫然不知者,及一歸之後,更不就配所者,事之寒心,寧欲無言。年前儒臣疏論,廟堂關飭之後,外邑庶幾警惕,而一味恬玩,至於日前秋曹草記中三水府定配院隷潛歸事而極矣。該府使旣有拿處之命,而今聞定配罪人,無端上京,見捉於秋曹者,又至六名之多云。罪人之暋不畏法,姑毋論,各該邑倅之蕩無防閑,使朝家之刑憲不行者,寧有如許法紀?徒流自是一律外重科勘配,欲令有罪者懲戢,而若任其歸家而偃處,則將何所畏法而遠罪乎?其在杜後弊之道,決不可尋常處之。見促諸罪人,令秋曹,本罪外加等照律,各其配所邑守令,竝捧現告,令該府拿問勘處。此後則內而法司及捕廳,常時詗察,外而道臣,另加管檢,復或有法外給由及離越配境者,竝以逃失論,仍以此意,嚴飭京外,以爲定式恪遵之地,何如?傳曰,允。
又以兵曹言啓曰,羽林衛將李仁泳·朴基碩,文臣兼宣傳官趙璟鎭,俱以病難供職,呈狀乞遞,竝改差,何如?傳曰,允。
禁府啓目,承文院副正字宋奎弼原情云云,傳旨內辭緣,泛稱遲晩,刑推得情,何如?判付啓,除刑推儀處。又啓目,摠戎廳哨官姜彝五·趙鼎煜等原情云云,傳旨內辭緣,泛稱遲晩,竝只刑推得情,何如?判付啓,竝只除刑推儀處。又啓目,大興郡守尹致民,新昌縣監沈命永等原情云云,問目內辭緣,泛稱遲晩,竝只刑推得情,何如?判付啓,竝只除刑推儀處爲良如敎。
行知中樞府事朴宗來疏曰,伏以臣卽伏承吏曹名帖,今番宗廟告由祭獻官,臣以預差,已爲陞實矣。仍伏念臣病隨年添,已成癃癈,最是下部不仁,升降出入,必倩人扶,行步蹣跚,眩暈長作,房闥之間,亦不得如意,數日以來,又添感冒,寒熱交作,食飮全却,奄奄床笫,蠢動亦難,以此病狀,將何以駿奔於肅敬之地乎?玆敢短章呼龥,仰瀆崇嚴。伏乞聖慈,天地父母,俯賜矜諒,亟許變通,仍治臣瀆撓之罪,以重祀典,以安微分,千萬幸甚。臣無任云云。答曰,省疏具悉。疏辭,許令該曹改付標。
庚辰四月十六日辰時,上御興政堂。別講入侍時,參贊官洪命周,侍讀官李瀅夏,持國朝寶鑑第二十二卷,直閣鄭基善,假注書申大膺,記注官趙德履,記事官李命純,以次進伏訖。上命開卷讀之。瀅夏讀自上與王世孫,止國朝寶鑑卷之六十六。上曰,文義陳之。瀅夏曰,英廟朝盛德大業,無非爲後王監法,而至若經筵書筵召對之竝令同設,問難質疑,酬酢如響,此誠昭代之盛事也。臣於日前講筵,以此再三仰請,恭俟明命,今不敢更事煩陳,而惟我聖祖,以八耋倦勤之年,勤勵庶政,非但講對也。凡大小朝會,晉接臣僚,殆無虛日,而民國庶務,講論亹亹,以近世朝野文字觀之,聖壽彌高之後,召接詢咨之勤,無異於春秋鼎盛時,五十年治法政謨,豈非殿下之所繼述者乎?殿下近日召接臣等,不爲不勤,而過於淵默,未有咨訪之及,則恐無實效之有著矣。經筵久停,自月前始爲入稟,而尙未爲之,間或因館直之不備,而此則惟在成命之一下,孰敢不趨承乎?賓對卽月六行之者,歲初一行之後,今至四朔而久停,廟謨時務之委積,不問可知也。六對之法,創自肅廟朝,外此每日常參三講日次朝參輪對等許多朝儀,無非講論民國之事,而惟日不足,夙夜憂勤?今次對之停,已至累月,而朝著之上,晏然若無事,是豈昔則國家多事,而今則已安已治而然耶?蓋天下事,不爲則無一事,欲爲則無非事者也。觀於目下,雖若無緊急務,而八域之大,兆民之衆,豈有無一事之時乎?上無振勵之擧,則可哀者民也。惟彼窮蔀無知之民,困於征斂掊克,嗟傷怨咨,顚連相繼,而九重天閽,籲訴無階,若聞自上,頻接朝臣,講究民事,則擧皆有須臾無死,思蒙德化之願矣。倘殿下念及乎此,日接賓僚,詢瘼論道,不待臣言之畢矣。次對雖或依例頉稟,而特敎之下,無所爲拘,雖或未及日次,而進定之命,亦已多例。且元輔有病,則僚相入對,常參兼行則原任亦進,此皆臣耳目所覩記也。如有飭敎,則疇敢不對揚休命乎?伏願亟加三思,赫然明斷,使庶官無曠,百度畢擧焉。上命掩卷,仍命曰,諸承旨持公事入侍。出榻敎賤臣承命出傳。右承旨任厚常,左副承旨李箕淵,右副承旨愼宜學,假注書柳基豐追入進伏。上曰,都承旨·左承旨,何不入來也?厚常曰,都承旨藥院進,左承旨式暇矣。上曰,都承旨·左承旨竝許遞,前望單子入之。出榻敎厚常曰,各房無公事矣。瀅夏曰,本館番次,近甚苟艱,下番闕直,亦已多日,事甚未安。修撰李羲肇,旣有只推之命,與副修撰李鍾穆牌招入直,校理金在元,一體牌招察任,何如?上曰,依爲之。出擧條仍命退,諸臣以次退出。
庚辰四月十六日午時,上御興政堂。別講入侍時,參贊官任厚常,侍讀官李瀅夏持國朝寶鑑第二十二卷,直閣鄭基善,假注書申大膺,記注官趙德履·金樂灃,以次進伏訖。上命開卷讀之,瀅夏讀自國朝寶鑑卷之六十七,止大小臣工。上曰,文義陳之。瀅夏曰,下綸音飭大小臣工,與舜命九官,成王董正治官,其義一也。夫九卿百執事,各有職務,一有瘝曠,民受其弊。伏願體聖祖憂勤之念,飭勵群工,無敢有怠忽之習焉。上命掩卷,厚常曰,新除授同義禁李錫奎·趙鐘永,竝卽牌招,以爲備員開坐之地,何如?上曰,依爲之。出擧條上命退,諸臣以次退出。
庚辰四月十六日未時,上御興政堂。入直玉堂持羹墻錄入侍時,左副承旨李箕淵,副校理李瀅夏,持羹墻錄第三卷,直閣鄭基善,假注書申大膺,記注官趙德履·金樂灃,以次進伏訖。上命開卷讀之,瀅夏讀自下別諭,止國初故事也。上曰,文義陳之。瀅夏曰,尹東源,以明倫紀致中和之道仰勉焉,蓋中和二字,乃思傳一篇之體要,而開示後學,其說不一,曰大本達道·曰動靜·曰體用·曰寂然不動感而遂通,而若言其要領,則喜怒哀樂之未發已發而已,語其工夫,則一箇敬而已。爲學之方,先得其要領,然後可以着工夫焉。未發而存心養性,是靜時敬也,已發而中節合理,是動時敬也。於此體認而充廣之,則天地位萬物育,乃其克致之效也。人君體天地宰萬物,其道在是矣,伏願念哉。上命掩卷,仍命書傳敎曰,左承旨·右副承旨·同副承旨入侍。賤臣承命出傳。行左承旨李錫奎,右副承旨愼宜學,同副承旨洪命周追入進伏。命周讀奏慶尙監司狀啓雨澤農形事。上命退,諸臣以次退出。
庚辰四月十六日酉時,上御興政堂。別講入侍時,參贊官洪命周,侍讀官李瀅夏,持國朝寶鑑第二十二卷,直閣鄭基善,假注書柳基豐,記注官趙德履·金樂灃,以次進伏訖。上命開卷讀之。瀅夏讀自敎曰,周禮,止裁減者甚多。上曰,文義陳之。瀅夏曰,別無可陳文義矣。上命掩卷,仍命玉堂先退。瀅夏退出。又命退,諸臣以次退出。
上在慶熙宮。停常參·經筵。
任厚常啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李龍秀啓曰,藥房提調·副提調,持湯劑來待矣。傳曰,封入。
洪命周啓曰,來二十一日輪對日次矣,敢稟。傳曰,當次人受點,後日次來待。
又啓曰,來二十一日朝參日次矣,敢稟。傳曰,停。
李錫奎啓曰,臣錫奎今日入直禁軍戎器點考,進去下直之意,敢啓。傳曰,知道。
又啓曰,臣依定式,進詣崇政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李龍秀曰,召對爲之。
李錫奎啓曰,臣錫奎以同義禁,今日本府坐起,進去下直之意,敢啓。傳曰,知道。
任厚常啓曰,大司憲宋穉圭,執義吳熙常,掌令金履垕在外,掌令朴奎壽,持平尹庠圭·南秉寬牌不進,監察茶時之意,敢啓。傳曰,知道。
吏曹口傳政事,以鄭日泰爲求禮縣推考敬差官。
傳于任厚常曰,別講爲之。
以掌令朴奎壽,持平南秉寬·尹庠圭,獻納李沆牌不進罷職傳旨,傳于任厚常曰,只推。
洪命周,以弘文館言啓曰,應敎申綽,副校理趙庭和,副修撰姜世白在外,修撰一員未差,本館下番闕直,已至多日,事甚未安。副應敎李潞,校理宋應圭·金在元,修撰李羲肇,副修撰李鍾穆,竝卽牌招,以爲推移入直之地,何如?傳曰,允。
以副應敎李潞,校理宋應圭·金在元,修撰李羲肇,副修撰李鍾穆牌不進罷職傳旨,傳于洪命周曰,竝許遞,前望單子入之。
玉堂前望單子入之,副應敎李彦淳,校理李東永·林處鎭,修撰沈鈁·徐有素,副修撰李基栽落點。
傳于愼宜學曰,別講爲之。
任厚常,以都摠府言啓曰,今此還御昌德宮時,各殿宮侍衛,當爲備員,而分都摠管李羲甲,以分內局提調進,分都事南成老·申紈·蔡大永在外,無以備員,令政院稟旨變通,仍令該曹口傳差出,以爲備員侍衛之地,何如?傳曰,允。
任厚常啓曰,因都摠府草記,今此還御昌德宮時,各殿宮侍衛,當爲備員,而分都摠管李羲甲,以分內局提調進,分都事南成老·申紈·蔡大永在外,無以備員,令政院稟旨變通,仍令該曹口傳差出事,允下矣。合有變通之道,何以爲之?敢稟。傳曰,竝許遞,令該曹口傳差出。
任厚常,以都摠府言啓曰,今此還御昌德宮時,侍衛寶劍及王世子陪衛,當爲備員,而都摠管金在昌,副摠管李光文在外,都摠管金魯敬以藥房提調進,副摠管趙華錫以訓鍊都監中軍陣上進,朴基豐以御營中軍陣上進,權逴以摠戎中軍陣上進,金益彬有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
任厚常啓曰,因都摠府草記,今此還御昌德宮時,侍衛寶劍及王世子陪衛,當爲備員,而都摠管金在昌,副摠管李光文在外,都摠管金魯敬藥房提調進,副摠管趙華錫以都監中軍陣上進,朴基豐御營中軍陣上進,權逴摠戎中軍陣上進,金益彬有身病,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞,令該曹口傳差出。
兵曹口傳政事,以金相休·尹魯東爲都摠管,以朴蓍壽·宋祥濂·徐長輔·申絅·李明奎爲副摠管,以趙弘鎭爲分都摠管,以柳彝均·具錫朋·李商球爲分都事,宣傳官加設四單尹明儉·李勉厚·申從鎬·趙斗錫。
兵曹,都摠管單李明奎,副摠管單金相休·尹魯東。
任厚常,以都摠府言啓曰,新除授副摠管宋祥濂·申絅,時無職名,令該曹口傳付軍職,以爲肅謝之地,何如?傳曰,允。
兵曹口傳政事,護軍單宋祥濂·申絅。
任厚常,以兵曹言啓曰,加設宣傳官李命權·李升德·金鏞·卞益來,俱爲在外,無以備員,竝減下,其代依例口傳單付之意,敢啓。傳曰,知道。
又以義禁府言啓曰,松禾縣監沈宜慶,江陵府使任俊常,永同縣監金重根,楊口縣監洪就榮,鏡城判官韓益相,襄陽府使洪百淳等,拿問勘處事傳旨啓下矣。洪百淳今方待命拿囚,而沈宜慶·任俊常·金重根·洪就榮俱在任所云,依例發遣府羅將拿來,韓益相亦在任所,發遣府羅將,交代後拿來,何如?傳曰,待待命拿囚。
又以義禁府言啓曰,卽接月令醫員許源手本,則時囚罪人尹致民,冷痰挾食,轉成痢疾,度數頻數,叫苦不已,沈命永素患疝症,處冷添劇,有時衝上,食飮全廢,鄭性愚素患血痔之症,越添於就囚之路,時時昏倒,轉側須人,三囚病勢,實爲不輕云。罪人病勢如此,則一邊保放,一邊草記,曾有定式矣。尹致民·沈命永·鄭性愚,竝姑保放之意,敢啓。傳曰,知道。
又以刑曹言啓曰,備邊司啓辭內,定配罪人之遭喪外不得給暇,載在大典,而近來罪人之無端圖由,守令之尋常許暇,比比有之,又或有罪人潛自往來而守令漫然不知者,及一歸之後更不就配所者,事之寒心,寧欲無言。年前儒臣疏論,廟堂關飭之後,外邑庶幾警惕,而一味恬玩,至於日前秋曹草記中三水府定配院隷潛歸事而極矣。該府使旣有拿處之命,而今聞定配罪人,無端上京,見捉於秋曹者,又至六名之多云。罪人之暋不畏法,姑無論,各該邑倅之蕩無防閑,使朝家之刑憲不行者,寧有如許法紀?徒流自是一律外重科勘配,欲令有罪者懲戢,而若任其歸家而偃處,則將何所畏法而遠罪乎?其在杜後弊之道,決不可尋常處之。見捉諸罪人,令秋曹,本罪外加等照律,各其配所邑守令,竝捧現告,令該府拿問勘處。此後則內而法司及捕廳,常時詗察,外而道臣,另加管檢,復或有法外給由及移越配境者,竝以逃失論,仍以此意,嚴飭京外,以爲定式恪遵之地,何如?傳曰,允事,命下矣。江陵府徒一年半定配罪人李晢,松禾縣徒三年定配罪人李夏永,徒二年半定配罪人趙雲祥,永同縣徒三年定配罪人崔龍喆,楊口縣徒三年定配罪人李春行,竝於本罪加等照律。鏡城府流三千里定配罪人趙觀永,若欲加等,當抵一律,而凡加等者之止於流配,在法卽然,嚴刑後遠惡地更定配所。襄陽府徒三年定配罪人李得伊,卽六名外追後見捉者也,一體加等照律,當該配所官,亦令捧現告拿問處之。谷山府徒三年定配罪人金性道,乘本官遞易之間,逃躱上京,今雖知機下去,旣已現露之後,不可仍置,亦爲加律移配之意,敢啓。傳曰,知道。
禁府啓目,襄陽府使洪百淳原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,公州判官鄭性愚原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
庚辰四月十七日辰時,上御興政堂。召對入侍時,參贊官李龍秀,侍讀官李瀅夏,直閣鄭基善,假注書申大膺,記注官金樂灃,記事官李命純,各持論語第四卷,以次進伏訖。上命開卷讀之。瀅夏讀自入公門,止非帷裳必殺之。上曰,參贊官讀之。龍秀讀自羔裘玄冠,止膾不厭細。上曰,閣臣讀之。基善讀自食饐而餲,止不得其醬不食。上曰,注書讀之。賤臣讀自肉雖多,止出三日不食之矣。上曰,上番讀之。樂灃讀自食不語,止必齊如也。上曰,下番讀之。命純讀自席不正,止不敢嘗。上曰,文義陳之。瀅夏曰,過位色勃如也,位虛位也,過虛位而致敬如此,則無不敬可知也。孔子大聖人也。容止辭氣,自然中禮,非後學之所敢尙論也。雖下聖人一等者,不以暗昧而肆志,不以昭昭而匿過,如蘧伯玉夜過闕式路馬是也。蓋爲學之方,在誠意愼獨,故稠人廣坐之中,幽獨得肆之地,此心如一,帝王之學,不外乎是矣。伏願益加用力於存養省察之工,宮中燕居之時,如朱夫子所謂儼若立乎宗廟之中朝廷之上,則大學修齊治平,皆從愼獨上做去也。上命掩卷,仍命退,諸臣以次退出。
庚辰四月十七日午時,上御興政堂。別講入侍時,參贊官任厚常,侍讀官李瀅夏持國朝寶鑑第二十二卷,檢校待敎徐憙淳,假注書申大膺,記注官金樂灃,記事官李命純,以次進伏訖。上命開卷讀之,瀅夏讀自上聞先正臣,止勿焚炙。上曰,文義陳之。瀅夏曰,英廟朝,先正臣趙光祖祠版,到江郊,命給價買舍,遣承旨致祭,此盛德事也。先朝丙辰,先正臣李滉祠版入城日,遣官致祭,命朝臣迎候陪來,上自公卿,下至微官庶僚,傾朝盡出,館學儒生,亦皆出去,車馬騈闐,道路輝光,至今傳爲美談,此皆出於尊尙曠感之聖意,而我殿下御極以來,凡於絲綸之間,禮節之宜,尊尙先賢,靡不用極,可謂前後聖同揆也。雖然,若徒事尊尙,而不知所以尊尙之實,則近於虛文也。以兩先正言之,造詣地位之何如,文行德業之何如?師受於何處,傳道於何人?此皆不可不知者。如孔門十哲,各以四科而論斷,濂·洛君子,或以繼開之功,或以經世之學,〈或以〉一變至道,或以脚踏實地,以至朱夫子,接群聖統,地負海涵,各有踐履氣像之可言也。於此而理會辨別,乃格致之事也。伏願常加警省,凡觀古人書,論古人事,以眞知實驗爲準焉。上命掩卷,仍命書傳敎曰,諸承旨持公事入侍。賤臣承命出傳。行都承旨李龍秀,行左承旨李錫奎,右副承旨愼宜學,同副承旨洪命周,假注書柳基豐追入進伏。上曰,公事奏之。龍秀曰,臣戶房無公事,而代房工房無公事矣。錫奎曰,臣軍士房無公事矣。厚常曰,臣推考房無公事矣。宜學曰,臣吏房無公事矣。命周曰,臣禮房有公事矣。讀奏東萊府使狀啓倭飛船還歸事。上曰,入直玉堂,持羹墻錄入侍。出榻敎瀅夏承命出去,持羹墻錄第三卷,還入進伏。上命開卷讀之,瀅夏讀自太祖元年,止逐諸城外。上曰,文義陳之。瀅夏曰,太宗朝天使黃儼,迎銅佛于濟州,請上拜佛後行禮,上曰,藩國禍福,在天子,不在佛,竟不拜,猗歟盛哉。聖祖此敎,可以有辭於天下後世也。夫以皇朝之德,迎佛於外國,恐非美事,若使韓愈在者,必上佛骨表而諫之,況我禮義之邦,以聖祖高明之學,豈可拜佛乎?然而當時事勢,實有甚難處者,彼以皇命而來,我若違拒其言,則安知無生事之慮乎?於是獨運睿智,斷以堂堂之道理,辭嚴義正,故彼乃無辭而歸矣。臣聞成廟朝,日本模光廟御容,遣使奉來,欲嘗試我國處分,伊時驚惑,莫知所以應之。申叔舟獻計于上,使守臣語虜使曰,我國之法,私模御容者罪一律,爾是外國人,雖不爲責,而此事不可上聞于朝,仍設壇奉燒。夫事大交隣之際,事或多難處,而若處置得宜,以義理爲先,則名正言順,蔑不濟矣。非但此也,人君之一號一令,萬民之所企仰也。必先見義理,以立大本,則其言如綍,其出如綸,雖愚夫愚婦,咸曰,大哉王言,一哉王心,自古及今,未嘗有異,伏願念哉。上命玉堂先退,瀅夏退出。又命退,諸臣以次退出。
庚辰四月十七日酉時,上御興政堂。別講入侍時,參贊官愼宜學,侍讀官李瀅夏持國朝寶鑑第二十二卷,檢校待敎徐憙淳,假注書申大膺,記注官金樂灃,記事官李命純,以次進伏訖。上命開卷讀之。瀅夏讀自上御崇政殿,止殖利之弊。上曰,文義陳之。瀅夏曰,無可陳之文義矣。上命掩卷,仍命曰,坐直承旨入侍。出榻敎賤臣承命出傳。同副承旨洪命周追入進伏。上曰,公事奏之。命周曰,各房無公事矣。上曰,入直玉堂持羹墻錄入侍。出榻敎瀅夏出去,持羹墻錄第三卷,還入進伏。上命開卷讀之。瀅夏讀自上嘗寢疾,止今宜禁斷。上曰,文義陳之。瀅夏曰,成廟朝,李穆,逐祈禱巫女,上曰,士氣如此,予疾若瘳。李鼊,焚淨業佛像,上曰,儒生闢佛,可賞不可罪。此上下各盡其道,而誠昭代之美事也。崇儒重道,固已聖德之卓越,而若其兩儒之守正斥異,能辦此擧,豈後世之可得見者乎?專由祖宗朝培養士氣,敦尙風節之效也。顧今世降俗靡,風節衰頹,賢關首善之地,正論無聞,縫掖操觚之類,媕婀成習,士氣之不振,未有甚於此時,雖云人心之不古,實緣培養之無素也。培養之功,非一朝一夕而易言者,必崇禮義勵廉恥,漸磨而作興之,其道不一,伏願深留意焉。上命掩卷,仍命曰,俄間有公事,注書持入。賤臣承命出來,還入奏曰,無公事矣。上命玉堂先退,瀅夏退出。又命退,諸臣以次退出。
上在慶熙宮。停常參·經筵。
任厚常,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
任厚常啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李龍秀啓曰,藥房副提調,持湯劑來待矣。傳曰,封入。
傳于洪命周曰,禮房承旨,馳詣宗廟·景慕宮,奉審摘奸以來。
傳于李龍秀曰,別講爲之。
傳于洪命周曰,左承旨許遞,前望單子入之。
承旨前望單子入之,韓翼鎭落點。
任厚常,以兵曹言啓曰,今二十一日昌德宮還御時,分堂上郞廳,當爲備員,而參議申星模·金啓溫在外,令政院稟旨變通,正郞權敦仁·李憲球,佐郞沈英錫·韓兢裕·趙寅永俱有身病,不得進參云。竝改差,其代令該曹,以在京無故人,口傳差出,以爲進參之地,何如?傳曰,允。
任厚常啓曰,因兵曹草記,今二十一日昌德宮還御時,分堂上當爲備員,而參議申星模·金啓溫在外,令政院稟旨變通,其代令該曹口傳差出事,允下矣。合有變通之道,何以爲之?敢稟。傳曰,竝許遞,前望單子入之。
分兵曹參議前望單子入之,曺鳳振·李翊會落點。
吏曹口傳政事,以尹秉烈·金羽根爲分兵曹正郞,以李趾秀·李鎭華·洪晩燮爲分兵曹佐郞。
吏曹,分兵曹參議單朴周壽,分參知單李翊會。
任厚常,以都摠府言啓曰,今此還御時,殿宮侍衛,當爲備員,而分都摠管趙弘鎭有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
任厚常啓曰,因都摠府草記,今此還御時,各殿宮侍衛,當爲備員,而分都摠管趙弘鎭有身病,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
分都摠管前望單子入之,尹益烈落點。
兵曹,分副摠管單尹益烈。
傳于洪命周曰,別講爲之。
任厚常啓曰,大司憲宋穉圭,執義吳熙常,掌令金履垕在外,掌令朴奎壽,持平尹庠圭·南秉寬牌不進,監察茶時之意,敢啓。傳曰,知道。
以掌令朴奎壽,持平尹庠圭·南秉寬,獻納李沆,正言李彦輔牌不進罷職傳旨,傳于任厚常曰,只推。
愼宜學,以吏曹言啓曰,新除授三水都護府使成範鎭戶奴呈狀內,矣上典素患痰癖之症,當此換節之時,挾感添劇,時月之內,萬無起動往赴之望云。其身病旣如是,則有難强令赴任,罷黜,何如?傳曰,允。
愼宜學啓曰,吏曹郞廳來言,守令有闕,政事,取稟。傳曰,政官牌招開政。
有政。吏批,判書李相璜進,參判未差,參議申在植進,右副承旨愼宜學進。
以吳淵常爲吏曹參判,以徐有聞爲右尹,以尹愭爲戶曹參議,以李羲準爲刑曹參議,以李應奎爲禮曹參議,以朴齊聞爲司僕正,以李羲甲爲判義禁,以趙鎭翼爲刑曹正郞,以金樂壽爲宗簿主簿,以尹義儉爲三水府使,以沈英錫爲鏡城判官,以趙忠植爲殷栗縣監,兼掌令單鄭日泰,兼持平單洪晩爕減下批,兼養賢主簿單金周默。再政。以安光直爲文學,以趙瀞爲監察,以卜來禎爲典籍,以具信喜爲昌城府使。
兵批,判書權常愼進,參判李志淵病,參議柳鎭澤入直,參知李鍾運病,右承旨任厚常進。啓曰,公淸水使,今當差出,而擬望之人乏少,他道守令,竝擬,何如?傳曰,允。
以趙禹錫·李熙章爲羽林將,以李顯夔爲中樞經歷,以李伯龍爲訓鍊僉正,以申純爲公淸水使,以金麗河爲文山萬戶,以姜遇文爲阿山萬戶,同知單金志淵,僉知單高載復,護軍金銑·尹益烈,副護軍李錫祜·申星模·金啓溫·李吉會,副司直李羲發·李潞·愼必復·李在鶴·朴在冀·鄭東煥·金喆遠·宋應奎·金在元,副司果李羲肇·李鍾穆·李遠翊·鄭僑·朴心壽竝單付。再政。以鄭壽基·李世茂爲都摠都事,副護軍單柳相默。
洪命周,以弘文館言啓曰,本館下番闕直,事甚未安。新除授校理李東永,修撰沈鈁·徐有素,副修撰李基栽,竝卽牌招,以爲推移入直之地,何如?傳曰,允。
以校理李東永,修撰沈鈁·徐有素,副修撰李基栽牌不進罷職傳旨,傳于洪命周曰,只推。
洪命周,以弘文館言啓曰,新除授副應敎李彦淳,時在慶尙道禮安地,校理林處鎭,時在公淸道石城地,經筵入番事緊,請竝斯速乘馹上來事,下諭。答曰,依啓。
又以弘文館言啓曰,應敎申綽,副應敎李彦淳,校理林處鎭,副校理趙庭和,副修撰姜世白在外,本館下番闕直,已至多日,事甚未安。校理李東永,修撰沈鈁·徐有素,副修撰李基栽,旣有只推之命,竝卽牌招,以爲推移入直之地,何如?傳曰,允。
任厚常,以兵曹言啓曰,今此還御後,昌德宮內各差備雇立當立者,及慶熙宮內雇立當減者,區別別單書入之意,敢啓。傳曰,知道。
又以義禁府言啓曰,卽接月令醫員手本,則時囚罪人洪百淳,素患積癖之症,處冷添劇,日夕叫苦,食飮專廢,宋奎弼疝積之症,闖發於多日處冷之餘,時時衝上,不省四到,兩囚病勢,實有不輕云。罪人病勢如此,則一邊保放,一邊草記,曾有定式矣。洪百淳·宋奎弼,竝姑保放之意,敢啓。傳曰,知道。
庚辰四月十八日辰時,上御興政堂。別講入侍時,參贊官李龍秀,侍讀官李瀅夏,持國朝寶鑑第二十二卷,檢校待敎徐憙淳,假注書申大膺,記注官金樂灃,記事官李命純,以次進伏訖。上命開卷讀之。瀅夏讀自命大司成,止民頌焉。上曰,文義陳之。瀅夏曰,命泮長率儒生入講十箴時,寶籌漸躋八耋矣。昔衛武公,年九十五,箴警於國曰,無以我爲老,遂作抑戒詩,可謂千古一人,而聖祖以倦勤之年,夙夜勤孜,猶恐或怠,命講古人之箴,使之規諷,猗歟盛哉。今殿下春秋鼎盛,以有爲之資,當有爲之時,五帝可爲也,三王可爲也。降而文景可爲也,又降而貞觀·慶曆,皆可爲也。失今不圖,更待何時?然其所以有爲,無待乎外,在殿下立志之如何耳。立志以聖祖五十年克勤克敬爲法,則治效在其中矣。上命掩卷,仍命曰,諸承旨持公事入侍。出榻敎賤臣承命出傳,右承旨任厚常,左副承旨李箕淵,右副承旨愼宜學,假注書柳基豐追入進伏。上曰,左承旨·同副承旨,何不入來也?龍秀曰,左承旨式暇,同副承旨奉審進矣。上曰,公事奏之。厚常曰,各房無公事矣。上曰,入直玉堂,持羹墻錄入侍。出榻敎瀅夏承命出,持羹墻錄第三卷,還入進伏。上命開卷讀之,瀅夏讀自顯宗二年,止二千人足矣。命陳文義。瀅夏曰,顯廟朝,命罷城內慈壽·仁壽兩尼院,此聖人扶正斥異之盛節也。自羅麗以來,崇佛成俗,我朝立國之初,一反其道,七十寺社之外,盡收其土田奴婢,僧徒無牒者,長髮還俗,而列聖相傳,前後同揆,釋氏之敎,不復肆行矣。然而尼院之尙在城內,乃前日未遑之典,而顯廟特爲處分者也。蓋自古革命之初,事皆草創,或多未遑,而世有哲王,增廓而開大之,若是者何限,而非但尼院一事也。以臣愚見,今之時,亦多有佛事之未盡革者,願堂之稱,何爲而然哉?謂佛無靈而開廓其道,則願堂祈福,獨非崇佛乎?且各陵造泡寺,名曰,爲祭享所重,而此有不然者,宗廟之用犧牲,陵寢之用素饌,制作本意,臣不敢知,然而國初成憲,有非後生之所可與論,至於陵寢祭需,自太常精備,到祭所熟設,則獨以造泡一事,專任於寺僧者,臣未知,可也。況憑藉造泡,而不無爲弊之端乎?是皆流弊之已久者,非敢爲緣臣一言,一朝革罷,而其爲無義則甚矣。所宜存諸淵衷,講究其可否者也。伏願留神焉。上命掩卷,仍命玉堂先退,瀅夏退出。又命退,諸臣以次退出。
庚辰四月十八日申時,上御興政堂。別講入侍時,參贊官洪命周,侍讀官李瀅夏,持國朝寶鑑第二十二卷,檢校待敎徐憙淳,假注書申大膺,記注官趙德履,記事官李命純以次進伏訖。上命開卷讀之。瀅夏讀自夏五月上幸,止國朝寶鑑卷之六十八。上曰,文義陳之。瀅夏曰,別無可陳之文義矣。上命掩卷,仍命曰,注書出去,公事持入。賤臣承命持入。上曰,公事奏之。命周讀奏永宗防禦使狀啓,官鎭門聚點設行事。上曰,玉堂出去,續綱目持入。瀅夏承命出,持續綱目第一卷,還入進伏。上命開卷讀之。瀅夏讀自資治通鑑綱目續編第一,止人望歸之。命陳文義,瀅夏曰,自三代以後,創業之君,皆是有所爲而爲,若乃無意於進取,而天與人歸者,宋祖其庶幾焉。不絶周祀,保全功臣,無非可稱者,而最其度量之恢弘,汎愛容衆,嘗曰,洞開重門,正如我心,此與漢高帝意豁如也竝美矣。蓋論人之賢否,先觀其度量,比之於器,大則能有容,小則不耐受,況乎人君,以百官萬民之聚,區宇範圍之大,如或示不廣而好自用,則惡能治國家?此宋祖所以寬弘服人高出世主者也。伏願於觀史之際,論政治之得失,而推原其君之器量大小,則可以有得矣。上命掩卷,仍命退,諸臣以次退出。
上在慶熙宮。停常參·經筵。
任厚常啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
備忘記,北虞候李馨萬下直,長弓一張·長箭一部·片箭一部·筒兒一箇賜給。
李龍秀啓曰,藥房提調,持湯劑來待矣。傳曰,封入。
傳于任厚常曰,召對爲之。
任厚常啓曰,新除授同副承旨韓翼鎭,時在江原道寧越地,斯速乘馹上來事,下諭,何如?傳曰,允。
吏曹口傳政事,以李光憲爲分承旨。
傳于任厚常曰,卽聞政院稟奏,訓將病勢甚重,時月內無望起動云。元戎重務,不可久曠,訓鍊大將李海愚,今姑許遞,其代卽爲擬薦。
任厚常啓曰,訓鍊大將李海愚,許遞事,命下矣。將兵之任,不可無一刻摠察之人,何以爲之?敢稟。傳曰,禁將兼察。
又啓曰,訓鍊大將,以禁將兼察事,命下矣。兼察訓鍊大將金基厚,卽爲牌招聽傳敎,何如?傳曰,允。
傳于任厚常曰,御營大將徐英輔,訓將除授,牌招傳授命召。
兵曹,訓鍊大將單徐英輔。
任厚常啓曰,御營大將徐英輔,移拜訓鍊大將矣,將兵之任,不可一刻無摠察之人,何以爲之?敢稟。傳曰,禁將兼察。
任厚常啓曰,御營大將,禁將兼察事,命下矣。兼察御營大將金基厚,卽爲牌招聽傳敎,何如?傳曰,允。
備邊司,以張鉉宅爲御營大將。
兵曹,御營大將單張鉉宅。
任厚常啓曰,新除授御營大將張鉉宅,時在黃海道鳳山郡任所,命召傳授,一時爲急,斯速乘馹上來事,下諭,何如?傳曰,允。
洪命周,以弘文館言啓曰,本館上番副校理李瀅夏,列聖御製御筆,弘齋全書,奉安于昌德宮時,今日晝仕出去之意,敢啓。傳曰,知道。
傳于任厚常曰,諸承旨持公事入侍。
李箕淵啓曰,漢城府郞廳來言,今二十一日還御時,陪從及導駕,當爲備員,而判尹金在昌陪從進,左尹吳翰源呈辭,右尹徐有聞有身病,導駕二員,無以備員云。左尹吳翰源,右尹徐有聞,竝卽牌招,何如?傳曰,允。
又啓曰,左尹吳翰源,右尹徐有聞牌不進推考傳旨,今方捧入,而再明日導駕,不可不備員,竝更爲牌招,何如?傳曰,允。違牌勿爲呼望。
傳于任厚常曰,在院承旨入侍。
愼宜學啓曰,吏曹判書李相璜,參判吳淵常,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書李相璜進,參判吳淵常牌不進,參議申在植牌不進,左承旨任厚常進。以林漢浩爲判義禁,鄭東煥爲直講,朴宗浩爲掌苑別提,贈吏判李泰永贈左贊成例兼,贈吏參李山重贈吏判例兼,已上前判義禁李羲甲兩代。
兵批,判書權常愼病,參判李志淵病,參議柳鎭澤入直進,參知李鍾運病,左副承旨愼宜學進。同知單趙台永,僉知二單趙禹錫·李熙章,副護軍單李德鉉,副司直單洪聖肇,昌城防禦使單具信喜。
以吏曹參議申在植再牌不進罷職傳旨,傳于愼宜學曰,只推。
任厚常啓曰,新除授判義禁林漢浩,卽爲牌招,以爲開坐之地,何如?傳曰,允。
以獻納李沆,正言李彦輔牌不進罷職傳旨,傳于任厚常曰,只推。
以校理李東永,修撰沈鈁,副修撰李基栽再牌不進罷職傳旨,傳于洪命周曰,只推。
以修撰徐有素牌不進罷職傳旨,傳于洪命周曰,只推。
洪命周,以弘文館言啓曰,應敎申綽,副應敎李彦淳,校理林處鎭,副校理趙庭和,副修撰姜世白在外,本館下番闕直,已至多日,事甚未安。校理李東永,修撰沈鈁·徐有素,副修撰李基栽,旣有只推之命,竝卽牌招,以爲推移入直之地,何如?傳曰,允。違牌勿爲呼望。
愼宜學啓曰,修撰沈鈁·徐有素,副修撰李基栽,特敎之下,謂有情勢,奉牌闕外,無意承膺,事體所在,誠極未安,竝從重推考,何如?傳曰,允。
傳于愼宜學曰,別講爲之。
傳于任厚常曰,還御時,王大妃殿·嬪宮出宮內門路,崇賢門爲之,昌德宮內門路,賓陽門爲之。嘉順宮·中宮殿出宮內門路,廣達門爲之,昌德宮內門路,協陽門爲之。
傳于任厚常曰,別講爲之。
任厚常,以都摠府言啓曰,分副摠管吳翰源,以漢城府左尹導駕進,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
任厚常啓曰,因都摠府草記,分副摠管吳翰源,以漢城府左尹導駕進,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
分副摠管前望單子入之,金啓河落點。
任厚常,以兵曹言啓曰,新除授分正郞金羽根,分佐郞李趾秀,俱爲在外,再明日還御時,不得備員,竝改差,其代仍令該曹,以在京無故人口傳差出,以爲進參之地,何如?傳曰,允。
吏曹口傳政事,以朴宗璜爲分兵曹正郞,沈東潤爲分佐郞。
任厚常,以備邊司言啓曰,卽見慶尙監司金履載狀啓,則枚擧眞寶縣監權中敏牒呈,以爲本縣邑治,辛未移設,而地本狹窄,生理極艱,官屬仍居舊基,倉獄初未移構,凡干公務,多致失期,爲弊多端,皆願還舊,而其時所移者,只是客館衙舍,則材瓦可以搬運,而物力已有措置,計其功役,可了於旬朔之內,此與前一邑新創,大有不同,請令廟堂稟旨許施矣。該縣邑治之移設未久,而又請還舊者,安知無日後更有遷動之議乎?然而當初移設,未得地利,到今還舊,旣係民願,而且功費措處,別無掣礙之端,則今不必靳許,依狀請施行,何如?傳曰,允。
掌令朴奎壽,持平尹庠圭·南秉寬啓曰,近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況儉恒之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止。盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情踪,何變不圖?噫,彼致薰,以承薰之同氣·家煥之親甥,萬惡咸萃,千妖俱備,嘯聚邪黨,養成部落,凡諸排布施設,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪。卽此一節,邪術淺深,有不可論。學逵·與權,俱以家煥之甥姪,承薰之至親,標號之陰慘,花肋惟均,迷溺之丁寧,致嗣各證,凶祕之跡,如印一板。雖然,此輩之沈溺邪術,猶屬餘事,目下所當覈者,卽是儉恒請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇凶謀。況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭邪莫測。邀來謨賊之事,締結滔湖之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,夬正典刑。新除授大司憲宋穉圭,時在公淸道懷德地,執義吳熙常,時在京畿廣州地,掌令金履垕,時在咸鏡道永興地,司諫院司諫崔時淳,時在全羅道和順地,正言李奎鎭,時在慶尙道星州地,請竝斯速乘馹上來事,下諭。答府曰,不允。下諭事,依啓。
判義禁李羲甲疏曰,伏以臣於昨日,伏奉除旨,以臣爲判義禁府事,義重叩謝,禮宜蹶,而第臣方忝叨世子右賓客之任,賓客不得兼獄官,規例卽然,自前如臣兼帶者,俱得陳聞,輒蒙體諒,玆敢略入文字,仰瀆崇嚴。伏乞聖慈,俯賜鑑諒,將臣新授判金吾之職,亟行鐫免,不勝幸甚。臣無任云云。答曰,省疏具悉。所請依施。
韓陵君李海愚疏曰,伏以臣猥以無似,濫叨重任,所可自效,惟在奔走殫竭,況今還御有命,吉辰載屆,陪衛義重,師律莫嚴,顧臣分義,何敢唐突言私,而第臣痰眩風痺,卽數十年貞痼之疾,忽自月初,重添無妄之祟,嘔泄無度,食飮頓阻,宿病新恙,內外交作,神識昏瞀,凘綴將盡,最是手脚痿麻,痛癢不辨,運用不遂,宛轉在床,成一籧篨,縱欲擔羿,勢固末由,時月起動,亦斷其望。今若緣臣病伏,不卽通變,以致儀衛有闕,班伍不備,則臣雖萬被誅戮,何足以贖其罪乎?文字呼籲,亦涉僭猥,詮告喉院,至煩下詢,震惶之極,尤合死罪。嗚呼,臣之兜攬戎務,凡幾歲矣。曾無一事效力,以迄于今,乃反以賤疾醜狀,仰瀆崇聽,內負驅策之願,外犯逋慢之誅,有臣如此,生亦何爲?撫躬悼恨,無地自容。俯詢之下,不敢泯默,玆不得不冒死陳章,疾聲仰暴。伏乞天地父母,特垂矜察,亟遞臣職,回授無故之人,仍治臣慢官蔑分之罪,以爲振肅綱紀,兩便公私之地,千萬幸甚。臣無任云云。答曰,省疏具悉。元戎之任,已許遞矣。
庚辰四月十九日卯時,上御興政堂。召對入侍時,參贊官任厚常,侍讀官李瀅夏,檢校待敎徐憙淳,記事官朴容壽,記注官趙德履,記事官李命純,各持論語第四卷,以次進伏訖。上命開卷讀奏。瀅夏讀自廐焚,止不問馬。上命陳文義。瀅夏曰,聖人之心,非不愛馬,而恐傷人之意,先於愛馬,故急於問人,緩於問馬,而仁民之於愛物,若是其有間矣。大抵禽獸,亦是聖人化育中物,而弟子之特記廐焚不問者,亦所以示聖人之敎,而貴人賤畜之意,寓在其中。雖以此一段言之,孔子旣不居君師之位,而仁民之德,溢於言外,可以想見,而況人君,莅御四海之廣,撫有兆民之衆,匹夫匹婦,不獲其所,則亦罔與成厥功矣。今夫凶年饑歲,疾苦顚連,而加之以貪虐之風·掊克之政,則譬於水火,尤有甚焉。伏願於此等處,深加推擴,克念焚溺之苦,以圖拯救之方焉。上命掩卷。厚常曰,今二十一日各殿宮還御時,分承旨當爲備員,而分承旨李德鉉在外,無以備員,何以爲之乎?上曰,許遞,口傳差出,可也。出擧條仍敎曰,玉堂入直,只有上番乎?瀅夏曰,只臣一人獨直,而下番諸員,以在外及違牌闕直,已爲多日矣。上命退,諸臣以次退出。
庚辰四月十九日辰時,上御興政堂。諸承旨持公事入侍時,行都承旨李龍秀,左承旨任厚常,右承旨李箕淵,左副承旨愼宜學,右副承旨洪命周,記事官朴容壽,假注書申大膺,記注官金樂灃,記事官李命純以次進伏訖。上曰,同副承旨,何不入來也?龍秀曰,同副承旨韓翼鎭,時在京畿坡州地云,故以下諭於該道事入啓矣。今聞在江原道寧越地云,諭旨改書之意,敢此仰達矣。上曰,依此爲之,仍命奏公事。龍秀曰,臣戶房無公事矣。厚常曰,臣推考房無公事,而代房軍士房有公事矣。讀奏平安監司狀啓城餉加分事,令廟堂稟旨分付事。箕淵曰,臣工房無公事矣。宜學曰,臣吏房無公事矣。命周曰,臣禮房無公事矣。厚常曰,卽者義禁府都事來言,時囚無得過三日滯囚,曾有定式矣。時囚罪人姜彝五·趙鼎煜·宋奎弼·沈命永·尹致民·鄭性愚·洪百淳等,當爲議處,而判義禁未差,次堂例不得擧行云。判義禁未差之代,政官牌招開政,差出,何如?上曰,依爲之。出擧條仍命退,諸臣以次退出。
庚辰四月十九日午時,上御興政堂。在院承旨入侍時,行都承旨李龍秀,左承旨任厚常,右承旨李箕淵,左副承旨愼宜學,右副承旨洪命周,記事官朴容壽,假注書申大膺,記注官金樂灃,記事官李命純以次進伏訖。上曰,公事奏之。龍秀曰,臣戶房無公事矣。厚常曰,臣刑房無公事,而代房兵房無公事矣。箕淵曰,臣工房無公事矣。宜學曰,臣吏房有公事矣。讀奏掌苑別提李東佐病親呈辭。命周曰,臣禮房無公事矣。上命退,諸臣以次退出。
庚辰四月十九日申時,上御興政堂。別講入侍時,檢校直閣徐俊輔,參贊官愼宜學,侍讀官李瀅夏,持續綱目第一卷,假注書申大膺,記注官金樂灃,記事官李命純以次進伏訖。上命開卷讀之。瀅夏讀自世宗嘗於文書囊中,止團練使。上曰,文義陳之。瀅夏曰,宋祖以都點檢出軍時,都下言將冊點檢爲天子,此與我太祖大王潛龍時,人皆曰,天命人心,已有所屬云者,同焉。非但此也,宋朝立國時事,多與我朝同,北漢之警,如紅巾,光義趙普之協謀,如太宗大王與南誾定計,陳橋之黃袍加身,如裵克廉排門上寶,不忘周恩,旌表韓通,如收恤王氏,褒崇鄭夢周也。蓋宋祖,當五朝僭亂之際,我太祖,當麗季昏暴之餘,德義已著,神武不殺,故神器有所歸矣。然而宋朝則立國以後,繼世賢明之主,只有仁宗·孝宗數世而已。我國則聖神相繼,重熙累洽,式克至于今日休,豈不盛哉?殿下以有爲之聖,承艱大之投,政令施措,動法祖宗,群下孰不欽仰,而第伏念聖不自聖,謙而益謙,伏願益加惕勵,克勤克仁,以基億萬年無疆之籙焉。上命掩卷。仍命退,諸臣以次退出。
庚辰四月十九日酉時,上御興政堂。別講入侍時,檢校直閣徐俊輔,參贊官任厚常,侍讀官李瀅夏,持續綱目第一卷,假注書申大膺,記注官金樂灃,記事官李命純以次進伏訖。上命開卷讀之。瀅夏讀自秋七月宋主還,止豫讓非歟。命陳文義。瀅夏曰,韓通·李筠·李重進,俱是爲周效節之人,而宋祖獨旌韓通之忠者何哉?通之死,在宋受禪之前,筠·重進,在受禪之後故也。然而三人者,嘗臣唐晉漢,故史氏比智氏之豫讓,豫讓之爲主報仇,節義凜然,而其對襄子之問曰,范中行氏,以衆人遇我,我以衆人報之,智伯以國士遇我,我以國士報之。夫人臣之盡節於其君,豈可以待之之厚薄爲言乎?此太史所以不揭其忠節,而列於刺客傳者,深意可見矣。然而人君使臣之道,惟當待之以禮,富而方穀,平時之培養得宜,則朱夫子所謂不至於眞有伏節死義之事者,所宜體念處也。上命掩卷,仍命玉堂先退,瀅夏退出。又命退,諸臣以次退出。
上在慶熙宮。停常參·經筵。
午時未時,日暈。
藥房提調金魯敬,副提調李龍秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
任厚常啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,明日動駕相値,視事頉稟之意,敢啓。傳曰,知道。
任厚常啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李龍秀啓曰,藥房提調·副提調,持湯劑來待矣。傳曰,封入。
洪命周啓曰,修撰徐有素,副修撰李基栽,特敎之下,謂有情勢,奉牌闕外,已至經宿,催促不啻截嚴,而一向違傲,終不承膺,事體所在,誠極未安,竝從重推考,何如?傳曰,竝許遞。
任厚常啓曰,判義禁林漢浩牌不進推考傳旨,今方捧入,而開坐命下,已至經宿,連事違召,事甚未安,更爲牌招,何如?傳曰,允。
傳于洪命周曰,別講爲之。
任厚常啓曰,判義禁林漢浩,疏批已下,卽爲牌招,以爲開坐之地,何如?傳曰,允。
又啓曰,判義禁林漢浩牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
傳于洪命周曰,別講爲之。
任厚常啓曰,大司憲宋穉圭,執義吳熙常,掌令金履垕在外,掌令朴奎壽,持平尹庠圭·南秉寬牌不進,監察茶時之意,敢啓。傳曰,知道。
以掌令朴奎壽,持平尹庠圭·南秉寬,獻納李沆,正言李彦輔牌不進罷職傳旨,傳于任厚常曰,只推。
傳于任厚常曰,明日出宮內門路,以廣達門爲之。
以全羅監司李書九狀啓,淳昌郡守李種祜到界,公狀不爲來呈,依例罷黜事,傳于愼宜學曰,令該曹口傳差出,催促下送。
洪命周,以弘文館言啓曰,本館下番,無他推移之員,不得已上番姑降入直之意,敢啓。傳曰,知道。
又以侍講院言啓曰,新除授文學安光直,除拜後過三日不爲出肅,卽爲牌招察任,何如?傳曰,允。
又以侍講院言啓曰,兼司書李基栽,時無職名,令該曹口傳付軍職,何如?傳曰,允。
兵曹口傳政事,副司果單李基栽。
愼宜學,以吏曹言啓曰,新除授鏡城都護府判官沈英錫呈狀內,矣身素患痰癖之症,當此換節之時,一倍添劇,以此病狀,萬無遠赴之望云。其身病旣如是沈重,則有難强令往赴,罷黜,何如?傳曰,允。
任厚常,以都摠府言啓曰,分副摠管朴宗薰,以陪從閣臣受點,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。許遞,令該曹,以在京無故人口傳差出,待下批,牌招察任。
兵曹口傳政事,以任希存爲分副摠管。
兵曹,分都摠管單任希存。
任厚常,以兵曹言啓曰,陪從官李錫奎,時無職名,依例口傳付軍職之意,敢啓。傳曰,知道。
兵曹口傳政事,護軍單李錫奎。
任厚常,以兵曹言啓曰,明日昌德宮還御時,分郞廳當爲備員,而正郞朴宗璜,佐郞沈東潤在外,竝改差,其代令該曹,以在京無故人口傳差出,以爲侍衛進參之地,何如?傳曰,允。
吏曹口傳政事,以趙寅永爲分兵曹正郞,朴潞壽爲分佐郞。
任厚常,以兵曹言啓曰,今四月二十一日武臣賓廳講書日次,而還御相値,不得爲之之意,敢啓。傳曰,知道。
又以備邊司言啓曰,卽見平安監司沈象奎狀啓,則以爲道內各項應加分,以各該邑平留中排糶,而不足之數,就城餉加分,自多已例,昌城當峨城餉中折米一千石,特許加分事,請令廟堂稟旨分付矣。本道加分,已成年例,今此所請,數亦精約,依狀請許施,何如?傳曰,允。
又以禁衛營言啓曰,今四月二十一日還御昌德宮時,內外各處入直將官軍兵,當爲移直於時御所矣。依兵曹節目,延和門入直訓局軍九十名內六十名,本營把摠率領,移直於建陽門,東營入直御營廳京中哨軍四十名內三十名,移直於銅龍門,而以禁·御兩營京中哨軍,間一朔輪回替代,本營哨官,率領入直,南營入直訓局軍四十名,本營哨官,率領移直於西營,而竝待標信擧行,軍鋪入處,亦爲依例移把之意,敢啓。傳曰,知道。
又以御營廳言啓曰,今四月二十一日昌德宮還御時,依兵曹節目,本廳東營入直京中哨軍,移直於銅龍門,而以禁御兩營軍各三十名,禁衛營哨官率領,間一朔輪回替代,北二營入直千摠一員,把摠一員及別把陣六名內二名,竝移直於新營,別破陣四名,移直於南小營,騎士將一員,騎士二十五人,移直於東營,而竝待標信擧行,東營·集春營入直訓局軍各四十名,本廳哨官,率領入直,內外軍鋪軍,亦爲依例移把之意,敢啓。傳曰,知道。
又以義禁府言啓曰,明日還御昌德宮時,本府都事,皆以大駕各差備進參,王大妃殿·嘉順宮·中宮殿·世子宮·嬪宮左右考喧都事,無以推移,假都事十員,令該曹口傳差出,以爲分排之地,何如?傳曰,允。
判義禁林漢浩疏曰,伏以臣伏承除旨,以臣爲判義禁府事,召命繼降,在臣分義,固當趁卽趨承,秪謝恩眷,而第臣於向來,見叨是職也,人言迭發,譏斥備至,廉防所在,臣欲進身而不可得矣。前正言金逸淵之避辭,下語張皇,而卽不過臣所已暴之事實而已。臣何必復申前說,呶呶自明,而至若前掌令朴熙顯之疏論,及前利川府使議處之事,以爲金喆淳所坐,實是有國以來所未有之事,宜用加倍之律,而乃反低仰闊狹,無所施法乎?王府之當初循例議讞,已失廷尉當之義,其所謂當初議讞,卽臣在任時事也。王府典章,科條甚嚴,遵守已久,若或一毫輕重,不得當律,將至於法不法而人不懲也。今此臺臣所論,詳其語脈,以臣爲有意輕重,不用加倍之律,反復闊狹於其間,身爲廷尉,有所私而闊狹之,惟其意而低仰之,則安用此如許廷尉耶?顧臣冒據匪據,照議失平,前後駁正之言,項背相望,至於廷尉失當,而其論極矣。臣雖欲抗顔出膺,仰答聖眷,而其於四維何哉,臺彈何哉?臣之儱侗衰憒,去而益甚,今年不如去年,去年失當之地,今年將何以能得當乎?左右思量,決不可復蹈旣覆之轍,以招譏謗,召牌屢臨,承膺無路,玆敢忙陳短章,粗效自列之義。伏乞聖慈,俯諒微懇,亟賜鐫斥,以爲不職者之戒焉。臣無任云云。答曰,省疏具悉。卿其勿辭行公。
修撰沈鈁疏曰,伏以臣之膺此除命,前後凡幾度于玆,顧臣寒素憃愚,百不猶人,而殿下所以甄錄而陶鎔之者,到底如天殆偏臣,誠不知不肖賤臣,何以得此於聖明也。歷文石之陛,而登龍象之筵,依近日月,周旋講讀,卽人臣之至榮也,而至於駕屨不俟,惟命是承,粗亦聞常分爲然,臣雖蠢劣,豈或昧趨走之爲恭,違逋之爲慢,而今乃謝至榮而壞常分,洊納召牌,迷不知變者,是豈得已而然哉?臣卽年前僨圈中人也。由臣病蟄,致速臺言,而夤緣汎濫,至及全錄,遂使同時被選之濟濟群彦,緣臣之故而逡巡却顧,金華一步,仍成鐵限,彼群彦之無所箚着於其身,而猶且如是,況臣名登簡書,滓累滿身,而尙可擬議於彈束周行,爲群彦之所不敢爲,重自陷於無忌憚之科哉?迺者飭敎截嚴,惶阨轉深,玆敢奉牌朝房,仰首鳴號。伏乞天地父母,察臣苦情,諒臣危懇,亟許刋改臣職名,仍命選部,勿復檢擬,以謝人言,以靖私義,不勝大願。臣雖不敢以論思自居,而事在目下,玆有附陳,惟殿下垂察焉。罪人之編配外邑,法意嚴重,如非喪故,無得給由,自是國典,而近年以來,紀綱解弛,爲守宰者,無難給暇,爲定配者,上來逗留,至於秋曹現捉,備局論罪之境,事之寒心,莫此爲甚。又或罪人輩,不待請暇,暗自逃躱,則事當卽地搜捕,還爲押去,而矇不覺察,任渠行止,迺自京司,先知捉送者,豈有如許事體乎?當該守令,已有處分,而目後此等之弊,難保其必無。臣謂自廟堂另飭諸道,各別申明,以杜後弊,宜矣。臣無任云云。省疏具悉。所請依施,疏辭,令廟堂稟處。
庚辰四月二十日辰時,上御興政堂。別講入侍時,檢校直閣徐俊輔,參贊官洪命周,侍讀官李瀅夏,持續綱目第一卷,記事官尹正鎭,記注官趙德履·金樂灃以次進伏訖。上命開卷讀奏。瀅夏讀自唐主遣子,止遂還汴。命陳文義。瀅夏曰,宋祖斬杜著貶薛良,以暴其不忠之罪,此與漢高斬丁公事同焉。方天下未定,群雄角逐之時,招亡納叛,固其勢也。及夫天下已定,或割據相守之際,君臣大義,不可不先明,此漢高·宋祖所以爲萬世長遠慮者也。蓋天下事,義與利之間而已。著·良之叛其主來獻策,其爲宋國之利大矣。然而揆其爲利,而不明其叛主之罪,則何以明大義於天下,而垂法於後世乎?非但此也,雖一政一令之間,有義與利之可言,而至愚而神者民也。上之所好,民未有不知者矣。傳曰,國不以利爲利,以義爲利,伏願念哉。上命掩卷。命周曰,修撰沈鈁·徐有素,副修撰李基栽,奉牌已至經宿,催促不啻屢度,而一向逡巡,尙無變動,事體所在,誠極未安,竝從重推考,何如?上曰,依爲之。出擧條命諸承旨持公事入侍。出榻敎賤臣承命出傳。行都承旨李龍秀,左承旨任厚常,右承旨李箕淵,左副承旨愼宜學,記事官朴容壽追入進伏。命奏公事。龍秀曰,臣戶房而無公事矣。厚常曰,臣刑房而無公事,代房兵房有公事一張矣。仍讀奏開城留守狀啓上京事訖,傳夾侍以上。箕淵曰,臣工房而無公事矣。宜學曰,臣吏房而有公事一張矣。仍讀奏公淸監司狀啓沃川郡守李有秀到任事訖,傳夾侍以上。命周曰,臣禮房而無公事矣。厚常曰,校理李東永,旣已入直,不參講筵,雖未知病勢之如何,事甚未安,推考,何如?上曰,依爲之。出擧條命玉堂出去,持羹墻錄入侍。出榻敎瀅夏退出,持羹墻錄第三卷進伏。命開卷讀奏。瀅夏讀自世宗元年,止自新之意。命陳文義。瀅夏曰,敎李從茂若曰,興師討賊,志在問罪,不用多殺,此神武不殺之聖德也。我國在三韓羅麗之際,戰爭不息,侵軼相加,自我朝立國以來,于今幾百年,未有侵伐窮黷之事,雖或有外寇之來,而我則應之而已,所謂兵應者勝也。惟其講究之策,在於內修外攘,故民不知兵,生齒漸繁者,莫非好生之德也。然而內修外攘,不可但以華夷之分言也。以一國言之,內而宮府朝廷之安謐,外而邊鎭郡邑之寧靜,是亦修攘也。以一身言之,朱子曰,內修外攘,如直內方外,敬以直內,義以方外,敬義夾持而百事治,是亦修攘也。伏願以敬義修身之道,爲內修外攘之本,則吾國其庶幾乎,懋哉懋哉。上命掩卷,嘉順宮進服補中君子湯,五貼製入。出榻敎仍命退,諸臣以次退出。
庚辰四月二十日午時,上御興政堂。別講入侍時,直提學李龍秀,參贊官李箕淵,侍讀官李瀅夏,持續綱目第一卷,記事官朴容壽,記注官趙德履·金樂灃以次進伏訖。上命開卷讀奏。瀅夏讀自契丹兀律,止章·肅皇帝。上命陳文義。瀅夏曰,自止內別無可陳之辭矣。上命掩卷。仍命退,諸臣以次退出。
上在昌德宮。停常參·經筵。
自巳時至未時,日暈。
自人定至二十二日開東,灑雨下雨,測雨器水深二分。
大駕入幕次後,世子宮口傳問安。答曰,知道。還內後,世子宮口傳問安。答曰,知道。內閣·政院·玉堂·藥房口傳問安。答曰,知道。還御後,大殿·王大妃殿·中宮殿·嘉順宮·世子宮·世子嬪宮,內閣·政院·玉堂單子問安。答曰,知道。藥房口傳問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上單子問安。答曰,知道。
李箕淵啓曰,玉堂備員間,視事頉稟之意,敢啓。傳曰,知道。
愼宜學啓曰,來二十五日朝參日次矣,敢稟。傳曰,停。
又啓曰,司僕寺內乘,來言捲簾,取稟。傳曰,捲三面。
李龍秀啓曰,藥房三提調,持湯劑來待矣。傳曰,封入。
李龍秀啓曰,今此還御時,承旨當爲備員,而同副承旨韓翼鎭在外,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,金啓溫落點。
李龍秀啓曰,新除授右副承旨金啓溫,時在京畿楊州地,斯速乘馹上來事,下諭,何如?傳曰,允。
愼宜學啓曰,判義禁林漢浩牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
又啓曰,判義禁林漢浩牌不進推考傳旨,今方捧入,而開坐命下,已至多日,連事違召,終不承膺,事體所在,誠極未安,更爲牌招,何如?傳曰,允。
又啓曰,御營大將張鉉宅,時無職名,令該曹口傳付軍職,何如?傳曰,允。
兵曹口傳政事,護軍單張鉉宅。
愼宜學,以兵曹言啓曰,新除授分參議曺鳳振,有實故,今日還御時,無以備員,令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。許遞。
吏曹口傳政事,以洪大衡爲淳昌郡守。
李龍秀啓曰,吏曹郞廳來言,守令有闕,政事,取稟。傳曰,政官牌招開政。
傳于李龍秀曰,右副承旨許遞,今日政差出。
傳于愼宜學曰,召對爲之。
李箕淵,以弘文館言啓曰,本館下番闕直,事甚未安,今日政新除授玉堂,竝待下批,牌招,以爲推移入直之地,何如?傳曰,允。
李龍秀啓曰,吏曹判書李相璜,參判吳淵常,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安。參判陳疏,判書更爲牌招,何如?傳曰,參議只推,與判書·參判,一體牌招。
有政。吏批,判書李相璜進,參判吳淵常未肅拜,參議申在植牌不進,右承旨李箕淵進。以李晉淵爲承旨,任天常·金敎喜爲修撰,金在元爲副修撰,李昇明爲懿陵令,鄭宅升爲鳳山郡守,以李毅遠爲鏡城判官,以趙重日爲和順縣監,分承旨尹羽烈·韓耆裕·李鶴秀·柳訸·金熙華·李光憲,分兵曹參議柳河源·朴周壽,分兵曹參知閔德基·李翊會·趙萬永·朴齊一,分內醫提調李集斗·李肇源·李羲甲,分兵曹正郞尹秉烈·朴晦壽·趙寅永,分佐郞朴齊明·洪晩爕·李鎭華·朴潞壽,以上減下。
兵批,判書權常愼病,參判李志淵病,參議柳鎭澤病,參知李鍾運入直進,左副承旨愼宜學進。同知單韓致翕,副護軍單韓翼鎭·曺鳳振,副司果單徐有素·沈鈁,分都摠管洪顯周·任希存,分副摠管徐能輔·金魯應·李止淵·尹益烈·金啓河,分都摠都事李商球·具錫朋·李吉求·柳彝均·李惇五·徐羲補·尹之濂,分宣傳官李膺緖·尹明儉·柳鎬源·申在健·尹喜謙·申從鎬·李勉學·趙斗錫·白殷鎭·權·金履寬·洪羲象·李光龍·林基洛·金會鍾·洪橚·金晉淵·具濟遠·金希淵·諸安國,假內乘李重恢,以上依例減下。
吏批。再政,以李文載爲健元陵令,洪喆爲貞陵令,以吉顯範爲莊陵令。
以吏曹參議申在植再牌不進罷職傳旨,傳于李龍秀曰,只推。
兵曹口傳政事,副護軍單李鶴秀·朴周壽。
愼宜學啓曰,卽者義禁府都事來言,今日動駕時,駕側鳴錚罪人梁鍾倫等二人,移送秋曹云矣,敢啓。傳曰,知道。
愼宜學,以兵曹言啓曰,今此還御時,昌德宮衛將,依例移差於慶熙宮,昌慶宮衛將減下之意,敢啓。傳曰,知道。
兵曹,昌德將鄭宅心·李元榮·韓致翕,以上慶熙將移差,昌慶將李顯緯·金志淵,以上減下。
愼宜學,以訓鍊都監·禁衛營·御營廳言啓曰,慶熙宮移御時,昌德宮墻外別巡邏,三軍門巡邏日次,將一人軍八名定送矣。今日爲始,撤罷之意,敢啓。傳曰,知道。
吏曹參判吳淵常疏曰,伏以臣於前後陳病之懇,猥將醜戾之狀,仰瀆崇聽者屢矣。蹩躄窮廬,僅存一縷,毋望復起爲人,便作聖世之棄物,不意亞銓除命,遽下此際,臣誠惝怳震懍,罔知所以自措也。噫,國家六府之設置,何莫非愼重,而至若天官,其地望之峻,責任之大,尤有別焉。鑑別人器,循公抑私,長官掌之,而亞銓有時代斲,激揚淸濁,進賢退不肖,三銓主之,而亞銓亦且與論,人物之進退,治政之汚隆,亶係於選注,而膺是任者非其人,則上之所以授之者,非惟其人之義,下之受之者,亦自歸於貪恩壞義,而僨誤必至矣。臣本無似,猥竊科祿,徒藉先庥,濫沐洪化,內外歷揚,幾遍華要,選部亦曾試蔑效之地也。居常兢怵,若臨淵谷,豈敢爲揚揚貪冒,更進一步計哉?言其學識,則銀根之不辨也,言其才器,則瓦礫之無用也。庸庸碌碌,最居人下,此非獨同朝之所共知也。自在簪筆之列,周旋文陛,亦已多矣。日月之明,豈或有遺照,而遽以此不可堪之任,加之於如臣者哉?且臣之目下病狀,實非一時無妄之祟,質本脆弱,蒲柳早謝,近年以來,風痰用事,百症交攻,脚力癱瘓,心精慌惘,殆乎三官之失守,而視官最爲難治,眸子外雖瞭然,昏濁內訌,三光莫覩,五采不分,有時乎晝宵之或不能辨,戶闥之間,跬步須杖,枕簟之上,轉側隨人,作一支離,刮膜無期,雖欲含恩怵分,蹶趨造,其勢固末由也。官爵之不相稱,旣如彼,疾病之至難强,又如此,天牌儼臨,承膺無路,瞻望雲天,只切耿結之私,玆敢短章自列,仰首嗚呼。伏乞聖明,念名器之不可久玷,諒臣言之非出飾讓,亟許遞改,以幸公私焉。臣無任云云。答曰,省疏具悉。卿其勿辭行公。
庚辰四月二十一日卯時,上詣昌德宮。還御入侍時,行都承旨李龍秀,左承旨任厚常,右承旨李箕淵,左副承旨愼宜學,右副承旨洪命周,記事官朴容壽·尹正鎭,記注官金樂灃,記事官李命純,檢校提學金祖淳,檢校直閣李光文,直閣鄭基善,王大妃殿陪從分承旨李光憲·尹羽烈,分假注書李憲兢,別兼春秋金道喜,原任直提學金履喬,直提學朴宗薰,中宮殿陪從分承旨韓耆裕·李鶴秀,分假注書吳致愚,別兼春秋權敦仁,原任待敎朴綺壽,嘉順宮陪從分承旨柳訸·金熙華,分假注書洪永觀,記注官趙德履,檢校直閣徐俊輔,檢校待敎徐憙淳以次序立。時至,通禮跪啓〈請〉外辦。上具翼善冠·衮龍袍,乘輿出興泰門。藥房都提調金思穆,提調金魯敬,副提調李龍秀進前問候曰,早朝勞動,聖體,若何?上曰,一樣矣。龍秀曰,今日觀光人甚多云,許通屛門,似好矣。上可之。仍出廣達門。通禮跪啓請乘輦。上降輿乘輦,仍由建明門,至興化門外。通禮跪啓請駕少駐,侍臣上馬訖。仍進發,由鍾閣前路,至洞口外祗迎所,通禮跪啓請降輦。上降輦,入幕次。少頃,通禮跪啓請出次。上出次,詣板位立。王大妃殿輦輿至,上鞠躬祗迎,嘉順宮輦輿至,上鞠躬祗迎訖。通禮跪啓請乘輦。上乘輦,仍進發,入敦化門。至仁政門前,通禮跪啓請降輦乘輿。上降輦乘輿,仍由肅章門·協陽門,入由宣化門還內,命出標信解嚴,諸臣以次退出。
庚辰四月二十一日申時,上御熙政堂。召對入侍時,參贊官愼宜學,侍讀官李瀅夏,檢校待敎徐憙淳,記事官朴容壽,記注官趙德履,記事官李命純,各持論語第四卷,以次進伏訖。上命開卷讀奏。瀅夏讀自君賜食,止必畜之。上曰,參贊官讀之。宜學讀自侍食於君,止不俟駕行矣。上曰,閣臣讀之。憙淳讀自入太廟,止非祭肉不拜。上曰,文義陳之。瀅夏曰,聖人於天下之事,無不通知,一有動作,人爲儀式,其於入廟之禮,豈有可問之事,而宗廟有主敬之義,聖人須好問之德,所以不恥下問,卽是爲學工夫也,而爲人上之道,尤在於體下民之情。夫閭里之艱難,寒暑之怨咨,痼瘼非一,徵斂多端,如非君上之俯詢·臣隣之入告,則下情豈有可達之道乎?以殿下聖質之高明,講學之勤孜,每當召接之際,務盡諮訪之方,克體古聖每事問之德,以爲利益於治道焉。上命掩卷。仍命退,諸臣以次退出。
上在昌德宮。停常參·經筵。
二十二日夜自五更至二十三日開東,灑雨下雨,測雨器水深三分。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂翌日單子問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上單子問安。答曰,知道。
藥房都提調金思穆,提調金魯敬,副提調李龍秀啓曰,日吉辰良,還御萬安,伏未審夜間聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區下忱,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
李晉淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李龍秀啓曰,藥房三提調,持湯劑來待矣。傳曰,封入。
李箕淵啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳于任厚常曰,別講爲之。
李晉淵啓曰,判義禁林漢浩再牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
判義禁前望單子入之,金履陽落點。
傳于洪命周曰,別講爲之。
以修撰任天常·金敎喜,副修撰金在元牌不進罷職傳旨,傳于李箕淵曰,只推。
李箕淵,以弘文館言啓曰,應敎申綽,副應敎李彦淳,校理林處鎭,副校理趙庭和,副修撰姜世白在外,本館下番闕直,已至多日,事甚未安。修撰任天常·金敎喜,副修撰金在元,旣有只推之命,竝卽牌招,以爲推移入直之地,何如?傳曰,允。
傳于李晉淵曰,別講爲之。
李晉淵啓曰,大司憲宋穉圭,執義吳熙常,掌令金履垕在外,掌令朴奎壽,持平尹庠圭·南秉寬牌不進,監察茶時之意,敢啓。傳曰,知道。
以掌令朴奎壽,持平尹庠圭·南秉寬,獻納李沆,正言李彦輔牌不進罷職傳旨,傳于李晉淵曰,只推。
以修撰任天常·金敎喜,副修撰金在元牌不進罷職傳旨,傳于李箕淵曰,只推。
愼宜學,以備邊司言啓曰,御營大將張鉉宅,以前任鳳山郡守,方在任所矣。將兵之臣,不可久留於外,新除郡守,使之當日辭朝,以爲馳進交替之地,何如?傳曰,允。
又以訓鍊都監言啓曰,本局中軍趙華錫,身病甚重,勢難察任,改差,何如?傳曰,允。
兵曹,以柳相亮爲都監中軍。
庚辰四月二十二日辰時,上御熙政堂。藥房入診,時原任大臣·閣臣承候入侍時,都提調金思穆,提調金魯敬,副提調李龍秀,記事官朴容壽,記注官金樂灃,記事官李命純,檢校待敎徐憙淳,右副承旨李晉淵,記事官尹正鎭,領府事李時秀,右議政南公轍,檢校提學李晩秀,原任直提學金履喬,直提學朴宗薰,檢校直閣李光文,原任待敎朴綺壽,檢校待敎李鶴秀,直閣鄭基善以次進伏。醫官吳千根·李漢臣·崔源·李彦厚·金殷相·白成五進伏楹外訖。時秀等進前曰,昨日日氣和暢,還御萬安,非但臣等之欣忭,夾道歡聲,群情可見。勞動之餘,聖體候經宿,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候一樣矣。時秀等曰,此闕,固是殿宮前日常御之所,而移御間已稍久,還次今纔經宵,各殿宮諸節,果一樣萬康乎?上曰,一樣矣。思穆曰,醫官使之入診,何如?上可之。千根·漢臣·源·彦厚·殷相·成五,以次診候訖,退伏奏曰,脈候左右三部調均矣。思穆顧醫官曰,聖體勞動之餘,脈候果一樣乎?醫官等曰,脈度安靜如前矣。命大臣就座。思穆曰,臣有區區私懇,敢此仰達矣。臣之賤齒,已過八十,疾病侵尋,精力昏耗,雖尋常事爲之際,亦多無省覺之時,以是之故,藥院日次及動駕之時,一未進參,虧分闕禮之罪,猶屬一己之事,在朝廷任使之道,決不可以如此不堪當之身,責之以保護之重任。伏望亟降體念之恩,於公於私,不勝甚幸。又曰,從當以文字仰籲矣。命大臣以下先退。時秀等退出。又命藥房先退。思穆等退出。命諸承旨持公事入侍。出榻敎賤臣承命出傳。行都承旨李龍秀,左承旨任厚常,右承旨李箕淵,左副承旨愼宜學,同副承旨洪命周,記事官朴容壽,檢校待敎徐憙淳以次進伏訖。命奏公事。龍秀曰,臣吏房而無公事矣。厚常曰,臣戶房而無公事矣。箕淵曰,臣禮房而有公事一張矣。仍讀奏全羅監司狀啓,生竹笋薦新于肇慶廟事訖,傳夾侍以上。宜學曰,臣兵房而無公事矣。晉淵曰,臣刑房而無公事矣。命周曰,臣工房而無公事矣。命書傳敎曰,召對爲之。仍命曰,座目單子中參贊官,以都承旨書入也。樂灃承命而出,書座目,與侍讀官李瀅夏偕入進伏。分傳講冊論語第四卷于承史閣臣。龍秀讀奏座目。參贊官李龍秀,侍讀官李瀅夏,檢校待敎徐憙淳,記事官尹正鎭,記注官金樂灃,記事官李命純,仍傳夾侍以上。命開卷讀奏。瀅夏讀自寢不尸,止論語集註大全卷之十。命陳文義。瀅夏曰,鄕黨一篇,卽善形容聖人言動之書也。蓋聖人之語默云爲,動合規度,非可以一言一事指的也。總而言之,則毋不敬三字是已,經禮三百,曲禮三千,蔽一言曰,毋不敬,卽此義也。先儒言敬,或以主一無適言之,或以惺惺法言之,或以整齊嚴肅言之,而敬之爲義,徹上徹下,內而修身齊家之道,外而化民成俗之要,無往而非敬之所推也。伏願以敬字之義,深留聖念焉。命掩卷。仍命退,諸臣以次退出。
庚辰四月二十二日午時,上御熙政堂。別講入侍時,參贊官任厚常,侍讀官李瀅夏,持續綱目第一卷,檢校待敎徐憙淳,記事官尹正鎭,記注官金樂灃,記事官李命純以次進伏訖。上命開卷讀奏。瀅夏讀自宋以竇儀爲翰林學士,止以備凶歉。命陳文義。瀅夏曰,此曰,深嚴之地,當使宿儒處之,此言無古今之異,深嚴之地,卽朝夕左右啓沃輔弼之處,故處此者,非宿儒則莫可。宿儒云者,非但文識之謂,志操行誼,蔚然有宿望,然後乃可謂宿儒也。如唐朝之瀛洲學士,我朝之集賢學士,羽儀經幄,密邇文石,前後事業,磊落相望,此卽宿儒之處深嚴,而語其本則專由於君上之培養也。顧今朝野之間,亦未嘗無宿儒也。雖濟濟思皇,或遜於古,而學士之輩出,亦惟在於培養如何耳。培養之本,又專由於學校之政。雖以目下言之,科弊祛而勸課勤,則是卽所以培養也。伏願此等處,留神澄省焉。命掩卷。仍命退,諸臣以次退出。
庚辰四月二十二日申時,上御熙政堂。別講入侍時,參贊官洪命周,侍讀官李瀅夏,檢校待敎徐憙淳,記事官尹正鎭,記注官金樂灃,記事官李命純以次進伏訖。上命開卷讀奏。瀅夏讀自二月宋遣使,止吏民愛之。命陳文義。瀅夏曰,宋祖之遣使藩鎭,監輸民租,深得察眉之義。蓋民生之受困,非但由於長吏之貪黷,小吏之舞奸漁利,其弊尤不可不察,如漢之直指繡衣,唐之巡行郡國,亦宋使監租之比也。洪惟我朝勤民之治,列聖相承,頻遣繡衣,察民疾苦,繡衣未行之前,外邑多有聞風畏戢者,考之國朝故事,歷歷可見矣。伏願深留聖念於此等察民之政焉。上命掩卷,下詢承旨曰,伴直誰也?命周對曰,右副承旨臣李晉淵矣。上命退,諸臣以次退出。
庚辰四月二十二日酉時,上御熙政堂。別講入侍時,參贊官李晉淵,侍讀官李瀅夏,持續綱目第一卷,檢校待敎徐憙淳,記事官尹正鎭,記注官金樂灃,記事官李命純以次進伏訖。上命開卷讀奏。瀅夏讀自八月宋,止禁錮私第。命陳文義。瀅夏曰,宋太祖遣李懷節,僞稱巡邊,而襲執孫行友,此與漢高帝僞遊雲夢,擒韓信事同焉。當干戈草創之際,雖不得不用此權術,而決非誠信服人之道,實有欠於君德矣。漢光武待銅馬推心置腹,見馬援但幘坐迎,雖於敵國猶然,況君臣之間乎?夫君臣,猶父子也。有過不隱,有懷必吐,使情志相孚,上下流通,此乃天地交泰之象,而都兪吁咈之治在其中,伏願念哉。上命掩卷,命坐直承旨持公事入侍。出榻敎賤臣承命出傳。同副承旨洪命周追入進伏。命奏公事。命周讀奏京畿水使狀啓,別武士都試設行事,令廟堂稟旨分付事訖,傳夾侍以上。命玉堂出去,持羹墻錄入侍。出榻敎仍命曰,注書出去,持入案冊。賤臣承命而出,奉案冊,與侍讀官李瀅夏偕入進伏,傳案冊于承旨,仍傳夾侍以上。命開卷讀奏。瀅夏讀自野人寇北邊,止可領也。命陳文義。瀅夏曰,世宗朝,遣河敬復禦野人,而賜書久其任,蓋禦戎,國之大事也。備諳邊務,熟知虜情,非倉卒間可爲,必久其任,然後可能也。敬復之卒收其功,豈非聖籌之攸及乎?非但軍務爲然,牧民之職,專在久任,自古然矣。或曰,雖欲久任,若所任非其人,則民反受弊,此有不然者,三載考績,三考黜陟,古之制也。人之賢否,雖不可預知,而旣任之後,考察其績,不能者去之,能者褒賞而久任之,則吏稱職而民安業,治效著矣。伏願留念焉。上命掩卷。仍命退,諸臣以次退出。
上在昌德宮。停常參·經筵。
自卯時至巳時,灑雨下雨,測雨器水深五分。
李晉淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,阿山萬戶姜遇文下直,長弓一張·長箭一部·片箭一部·筒兒一箇賜給。
李龍秀啓曰,藥房副提調,持湯劑來待矣。傳曰,封入。
傳于李箕淵曰,召對爲之。
李晉淵啓曰,新除授判義禁金履陽,卽爲牌招,以爲開坐之地,何如?傳曰,允。
傳于愼宜學曰,別講爲之。
以校理李東永,修撰任天常·金敎喜,副修撰金在元牌不進罷職傳旨,傳于李箕淵曰,竝許遞,前望單子入之,待下批,牌招察任。
玉堂前望單子入之,校理宋翼淵,修撰洪學淵·李寅溥,副修撰徐憙淳落點。
傳于洪命周曰,別講爲之。
傳于李箕淵曰,入直玉堂,持羹墻錄入侍。
李晉淵啓曰,大司憲宋穉圭,執義吳熙常,掌令金履垕在外,掌令朴奎壽,持平尹庠圭·南秉寬牌不進,監察茶時之意,敢啓。傳曰,知道。
以掌令朴奎壽,持平尹庠圭·南秉寬,獻納李沆,正言李彦輔牌不進罷職傳旨,傳于李晉淵曰,竝許遞,前望單子入之。
臺諫前望單子入之,掌令姜世白,持平金銓·李魯秉,獻納李允謙,正言韓兢裕落點。
愼宜學,以備邊司言啓曰,卽見黃海監司權丕應狀啓,則以爲本道還穀,數旣不敷,昨年穡事,亦未免歉,當此東作之時,實無排巡之路,會付穀留庫中各穀一萬三千五百石,特許加分事,請令廟堂稟旨分付矣。本道應分之還,常患不敷,每年加分之請,已成恒例,而況當劇農之節,宜軫裕食之方,依所請石數,許令加分,何如?傳曰,允。
李晉淵,以義禁府言啓曰,保放罪人沈命永·尹致民·鄭性愚·洪百淳·宋奎弼,還囚議處以入之意,敢啓。傳曰,知道。
義禁府啓目粘連,向前宋奎弼亦,受點之後,趁不待令,跡涉慢忽,有難參恕,以此照律,何如?判付啓,依允。又啓目粘連,向前鄭性愚亦,爬櫛雖在向後,前勘等是不察,薄乎云已,終難令怒。以此照律,何如?判付啓,依允。又啓目粘連,向前洪百淳亦,罪囚初不深重,逃躱亦在際空官,而操束不嚴,失在平時。以此照律,何如?判付啓,依允。又啓目粘連,向前尹致民·沈命永等,舊逋稍益於新捧,民情果別於平年,囚供自疏,亦非金奕,而糴法本嚴,終難參恕。竝只以此照律,何如?判付啓,依允。又啓目粘連,向前姜彝五·趙鼎煜等亦,本事雖諉吏慢,執跡難免不謹。竝只以此照律,何如?判付啓,依允。
庚辰四月二十三日辰時,上御熙政堂。召對入侍時,參贊官李箕淵,持論語第五卷,侍讀官李瀅夏,持論語第五卷,檢校待敎徐憙淳,持論語第五卷,記事官尹正鎭,持論語第五卷,記注官金景濂,持論語第五卷,記事官李命純,持論語第五卷,以次進伏訖。上命開卷讀奏。瀅夏讀自論語集註大全,止子游·子夏。命陳文義。瀅夏曰,夫子擧時人先後進之言,而斷之以吾從先進,憫時捄俗之意,槪可見矣。三代以後,世級降而民風渝,古道難行,俗習相尙,此夫子所以憂歎也。近日之俗尙,正如此,重厚質直者,以迂闊見譏,而輕薄浮華者,以才能見稱。以至文學之好尙亦然,經術古典,厭其支離,而稗官雜書,喜其新奇,習熟見聞,駸駸然日趨汚下,可勝歎歟?然而矯捄之道,惟在於君上之導率,回淳反朴,使世道丕變,卽我殿下一轉移之間耳。伏願施措之際,每以古道,淬礪振發焉。上命掩卷。瀅夏曰,下番闕直,今已日久,事甚未安。應敎申綽,副應敎李彦淳,校理林處鎭,副校理趙庭和,副修撰姜世白在外,修撰任天常·金敎喜,副修撰金在元,旣有只推之命,與校理李東永,一體牌招,以爲推移入直之地,何如?上曰,依爲之。出擧條仍命退,諸臣以次退出。
庚辰四月二十三日午時,上御熙政堂。別講入侍時,參贊官愼宜學,侍讀官李瀅夏,持續綱目第一卷,直閣鄭基善,記事官尹正鎭,記注官金景濂,記注官金樂灃以次進伏訖。上命開卷讀奏。瀅夏讀自唐主景,止明音律。命陳文義。瀅夏曰,李煜,以工書畫善音律見稱,煜雖僭竊於一方,亦嘗有人君之號,而不懋實德,從事於技藝如此,然而能保其國者,未之有也。如六朝之君,多尙詞華,一世靡然,而亂亡相繼,宋徽宗聰悟多才,詞翰工技,無所不通,而卒無補於靑城之辱,蓋德行本也,文藝末也。況帝王之學,與韋布尤異,本之以誠正,施之爲政事,然後可以爲國。今殿下聖學高明,無容臣等之仰勉,而伏願益加惕厲,不讀非聖之書,日親賢士大夫,以爲涵養德性,講論治道之地焉。上命掩卷。仍命退,諸臣以次退出。
庚辰四月二十三日申時,上御熙政堂。別講入侍時,參贊官洪命周,侍讀官李瀅夏,持續綱目第一卷,直閣鄭基善,記事官朴容壽,記注官金景濂·金樂灃以次進伏訖。上命開卷讀奏。瀅夏讀自女眞入貢于宋,止渡其所貢馬。上命陳文義。瀅夏曰,夷狄在九州之外,儀文法度,與中國不同,故作史家,多所闊略,而若其源流之所自來,不可不知。況女眞,今淸國舊號,則年代國都,皆可考實。女眞之先,居肅愼,肅愼古地,卽我國靑海郡是也。在元魏時號勿吉,在隋號靺鞨,在唐爲黑水部,在宋爲朱里眞,尋改爲女眞,又改金,至皇明末始稱淸,以爲有天下之號,此其源流來歷之大略也。大凡蠻夷荒服,亦是一天之下,故世運往來,與中國略同,一治一亂,其理循環,而方其治也,亦多政令施爲之可稱可記,孔子所謂夷狄之有君,不如諸夏之亡者也。觀史到此等處,人所易忽,而其治亂得失之可論,何間於諸夏乎?是亦致知中一事,竝加熟玩,似好矣。上命掩卷。仍命退,諸臣以次退出。
庚辰四月二十三日酉時,上御熙政堂。入直玉堂持羹墻錄入侍時,右承旨李箕淵,副校理李瀅夏,持羹墻錄第三卷,直閣鄭基善,記事官朴容壽,記注官金景濂·金樂灃以次進伏訖。上命開卷讀奏。瀅夏讀自十四年,止主此事。上曰,文義陳之。瀅夏曰,世宗大王,命金宗瑞開斥六鎭後敎曰,雖有寡人,若無宗瑞,不足以辦此事,雖有宗瑞,若無寡人,不足以主此事,此與唐憲宗命裵度平蔡事同焉。方元濟之梗化也,廷議皆曰,因撫而有,順且無事,獨度自任以平蔡之事,憲宗任之不疑,遂成大功,宗瑞之初出北邊,毁言日至,至謂之罪可誅也,而自上不撓不疑,居六年而六鎭咸定,蓋人君器使之道,明知其人之可堪,則不爲浮議所動,專任而責成之,蔑不濟矣。無論大事小事大官小官,皆如是矣,伏願念哉。上命掩卷,仍敎曰,坐直承旨持公事入侍。出榻敎賤臣承命出傳。同副承旨洪命周追入進伏。上命奏公事。命周讀奏江原監司狀啓,春川府使趙經鎭到任事,仍跪傳夾侍。踏啓字。書判付訖。上命退,諸臣以次退出。
上在昌德宮。停常參·經筵。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
愼宜學啓曰,大司憲宋穉圭,執義吳熙常,掌令金履垕·姜世白,持平金銓·李魯秉在外,監察茶時之意,敢啓。傳曰,知道。
任厚常啓曰,藥房提調,持湯劑來待矣。傳曰,封入。
傳于李龍秀曰,召對爲之。
傳于任厚常曰,別講爲之。
傳于洪命周曰,別講爲之。
以修撰洪學淵·李寅溥,副修撰徐憙淳牌不進罷職傳旨,傳于李箕淵曰,只推。
李箕淵,以弘文館言啓〈曰〉,應敎申綽,副應敎李彦淳,校理宋翼淵·林處鎭,副校理趙庭和在外,副〈修〉撰一員未差,本館下番闕直,事甚未安。修撰洪學淵·李寅溥,旣有只推之命,竝卽牌招,以爲推移入直之地,何如?傳曰,允。違牌勿爲呼望。
李箕淵啓曰,明日常參·經筵,取稟。傳曰,停。
傳于李箕淵曰,別講爲之。
傳于任厚常曰,別講爲之。
傳于愼宜學曰,次對久未爲之,領相如難强,此後右相依例出令事,招致備郞,言于大臣。
禁府照目粘連,承文院副正字宋奎弼矣,本府議啓內,受點之後,趁不待令,跡涉慢忽,有難參恕。以此照律,罪笞四十收贖,附過還職,私罪,奉敎依允。又照目粘連,襄陽府使洪百淳矣,本府議啓內,罪囚初不深重,逃躱亦際空官,而操束不嚴,失在平時。以此照律,罪笞五十收贖,解見任別敍,私罪,奉敎依允爲旀,功減一等。又照目粘連,摠戎廳哨官姜彝五·趙鼎煜等矣,本府議啓內,本事雖諉吏慢,執跡難免不謹。竝只以此照律罪,各笞四十收贖,附過還職,私罪。奉敎依允爲旀,姜彝五段,功減一等。又照目粘連,公州判官鄭性愚矣,本府議啓內,爬櫛雖在向後,前勘等是不察,薄乎云已,終難參恕。以此照律,罪笞五十收贖,解見任別敍,私罪,奉敎依允爲旀,功議各減一等。又照目粘連,大興郡守尹致民,新昌縣監沈命永等矣,本府議啓內,舊逋稍異於新捧,民情果別於平年,囚供自疏,亦非金奕,而糴法本嚴,終難參恕。竝只以此照律罪,各笞五十收贖,解見任別敍,竝只私罪,奉敎依允爲旀,尹致民段,功議各減一等,沈命永段,功減一等爲良如敎。
開城府殺獄罪人禹應漢獄事,刑曹啓目粘連,此獄段,兩夫一如,遂作釀禍之階,一獄兩犯,尤爲難愼之案,致折之印景,衆目皆覩,而已分强弱,推諉之眞贓,諸招相符同,正犯禹應漢,依前訊推爲白乎旀,干犯金召史,照律勘處,何如?判付內,依允。
庚辰四月二十四日卯時,上御熙政堂。召對入侍時,參贊官李龍秀,侍讀官李瀅夏,直閣鄭基善,記事官朴容壽,記注官金景濂·金樂灃,各持論語第五卷,以次進伏訖。上命開卷讀奏。瀅夏讀自子曰,回也,止無所不說。上曰,參贊官讀之。龍秀讀自子曰,孝哉,止昆弟之言。上曰,閣臣讀之。基善讀自南容,止妻之。上曰,注書讀之。賤臣讀自季康子,止今也則亡。上曰,上番讀之。景濂讀自顔淵死,止不可徒行也。上曰,下番讀之。樂灃讀自顔淵死,止天喪予。上曰,文義陳之。瀅夏曰,孔子稱顔子,於吾言無所不說,蓋七十弟子,質疑問難於孔子者甚多,獨顔子無所質難,聞聖訓則言下卽通,不過曰,請事斯語而已。至與同門人問難之語,亦無聞焉。顔子亞聖人也。親炙於夫子,凡日用云爲,無不與夫子沕合,於夫子之言,默識心通,無所疑問,故夫子有此深喜之言也。臣之待罪館職,今又數月,出入講筵,前後爲屢次,而竊覸殿下,臨筵簡默,未有問難之敎。臣固知聖學高明,於聖賢之書,如顔子之默識心通,故無所事於質問也。然而殿下所處之位,與顔子不同。顔子以聖門高弟,服膺講明,是學者事,而殿下則君臨一國,凡於講學之外,有政事之不可不論者,民情之不可不知者,不有問也,何以盡燭乎?且殿下於宮中燕居之時,凡出入起居飮食服御之間,必不得不有使令指揮言語辭敎之多,而獨於接臣僚之際,一向淵默,此無他,朝臣進接之體,異於宮中侍御之臣,故拘於禮貌,過加檢束,有此情志之不能流通也。自古明王,召接臣僚,或在臥內,或在當食,唐太宗以十八學士,引入內殿,召尉遲敬德於臥內,漢高祖方食而召張良,借前箸而決大事,以我列聖朝盛際,簡禮而賜對,有懷而無隱,傳爲美事者,非一非二,今殿下召接臣等於講席,讀奏一篇,敷陳文義,未蒙發難之敎,唯唯而退,如此而何補於君德,何益於國事乎?區區至願,惟在於自上發問。如臣魯莽者,雖不能善對,在筵之臣,亦可以可否也。商確時務,無論大小事,而日勤諮訪,則實政實效,其及也遠矣。臣於屢日登對之餘,丹衷自激,言言出於悃愊,雖極愚迷,以聖人擇芻之德,乞賜採納焉。上命掩卷。仍命退,諸臣以次退出。
庚辰四月二十四日辰時,上御熙政堂。別講入侍時,參贊官任厚常,侍讀官李瀅夏,持續綱目第一卷,直閣鄭基善,記事官尹正鎭,記注官趙德履·金景濂,以次進伏訖。上命開卷讀奏。瀅夏讀自冬十一月,止晉潞州。命陳文義。瀅夏曰,宋祖洞開諸門,謂左右曰,此如我心,若有邪曲,人皆見之,度量之恢弘,有如是矣。舜闢四門,有天下一家氣象,書曰,無偏無黨,王道蕩蕩,詩曰,周道如砥,其直如矢,君子所履,小人所視,其洞闢之象,端直軒豁,雖有過失,使人知之。傳曰,君子之過,如日月之蝕,其過也人皆見之,改也人皆仰之,此之謂也。宋祖以濟世之英主,其言可爲百世法,而其氣象至今可想也。伏願此等處,味其言而想其象,則自然有得矣。上命掩卷,仍命諸承旨持公事入侍。出榻敎賤臣承命出傳。行都承旨李龍秀,右承旨李箕淵,左副承旨愼宜學,同副承旨洪命周,記事官朴容壽追入進伏。命奏公事。龍秀曰,臣吏房而無公事矣。厚常曰,臣戶房而無公事矣。箕淵曰,臣禮房而無公事矣。宜學曰,臣兵房而有公事一張矣。仍讀奏公淸監司狀啓,校理林處鎭給馬有旨祗受事訖,傳夾侍以上。又曰,臣刑房代房而無公事矣。命周曰,臣工房而無公事矣。上命退,諸臣以次退出。
庚辰四月二十四日午時,上御熙政堂。別講入侍時,參贊官洪命周,侍讀官李瀅夏,持續綱目第一卷,直閣鄭基善,記事官尹正鎭,記注官趙德履·金景濂以次進伏訖。上命開卷讀奏。瀅夏讀自宋令大辟,止詳覆之。命陳文義。瀅夏曰,宋祖以諸侯跋扈,枉法殺人,令自今諸州,決大辟錄案奏聞。蓋諸州跋扈之習,莫甚於唐之藩鎭,如淄·靑·潞·博等州,惟意專擅,不稟朝令,以迄于五代,而其習猶然,今此宋祖之令諸州不得專決,乃所以立紀綱也。夫紀綱者,有國之本,紀綱立然後,百事可立,無論事之大小,而莫不有紀綱,顧今民輕犯法,百隷怠事,亦未可謂立紀綱也。伏願施爲之際,深軫振發之道焉。上命掩卷。仍命退,諸臣以次退出。
庚辰四月二十四日申時,上御熙政堂。別講入侍時,參贊官愼宜學,侍讀官李瀅夏,持續綱目第一卷,檢討官李寅溥,持續綱目第一卷,直閣鄭基善,記事官尹正鎭,記注官趙德履·金景濂以次進伏訖。上命開卷讀奏。瀅夏讀自宋禁火葬,止自爲副使。命下番讀奏。寅溥讀自宋以趙贊,止以拒北敵。命陳文義。瀅夏曰,宋祖禁火葬,火葬佛法也。自從夷狄之入中國,佛敎大行,已自六朝時已然,至五季尤盛,故中國之民,皆火葬,宋祖立國之初,以正始之義,先禁之。自是文化丕闡,以至濂·洛·關·閩儒賢輩出,以應五星聚奎之運焉。蓋異端邪說,在所當禁,然而專事法禁,不如明正學,正學明則異端不敢肆行矣。若其明正學之道,惟在崇儒重道,自上導率之如何,伏願念哉。上命掩卷,下詢承旨曰,坐直承旨一人誰也?宜學對曰,左承旨臣任厚常矣。瀅夏曰,新除授校理宋翼淵,時在全羅道沃溝縣任所,經筵入番事緊,斯速乘馹上來事,下諭,何如?上曰,依爲之。出擧條仍命退,諸臣以次退出。
庚辰四月二十四日酉時,上御熙政堂。別講入侍時,參贊官任厚常,侍讀官李瀅夏,持續綱目第一卷,檢討官李寅溥,持續綱目第一卷,直閣鄭基善,記事官尹正鎭,記注官趙德履·金景濂以次進伏訖。上命開卷讀奏。瀅夏讀自又以郭進,止吳楚之地。命下番讀奏。寅溥讀自冬十月,止保融子也。命陳文義。瀅夏曰,宋祖命趙贊以下諸將軍中事,許從便宜,可謂得命將之道矣。蓋凡軍務,臨機制變,不可以預度,故爲將者,必便宜從事,然後可有克捷之功,古之命將曰,閫以外將軍制之,卽此義也。不但命將爲然,凡用人之際,可以類推,得人以任之後,則必委任責成,如將兵之便宜從事,然後百職修而衆功擧。以至方伯守令之任,槪莫不然,如渤海守龔遂,請便宜行事者,亦此也。伏願任用之際,每軫責成之義焉。命下番陳之。寅溥曰,宋祖訪趙普曰,吾欲息天下兵,爲國家長久計,當是時,承五季兵革之餘,生民塗地,邦本未定,故宋祖以趙普爲樞密,而諮訪之言,首及於保民之策,可謂得爲治之本矣。夫凶年饑歲,溝壑相續,殆有甚於兵革。顧今歉荒臶臻,生靈殿屎,保民之政,不容少緩,而量田之議,亦已始擧矣。繼此而凡係民政之可爲長久計者,伏願隨事振發焉。上命掩卷。仍命退,諸臣以次退出。
上在昌德宮。停常參·經筵。
藥房提調金魯敬,副提調李龍秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
李箕淵啓曰,明日常參·經筵,取稟。傳曰,停。
李晉淵啓曰,大司憲宋穉圭,執義吳熙常,掌令金履垕·姜世白,持平金銓·李魯秉在外,監察茶時之意,敢啓。傳曰,知道。
愼宜學啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李龍秀啓曰,藥房提調·副提調,持湯劑來待矣。傳曰,封入。
傳于李晉淵曰,召對爲之。
傳于李箕淵曰,別講爲之。
傳于李晉淵曰,中官崔錫獜,令該府定配。
傳于任厚常曰,別講爲之。
傳于愼宜學曰,別講爲之。
李箕淵,以弘文館言啓曰,副校理趙庭和,自鄕上來云。卽爲牌招察任,何如?傳曰,允。
以副校理趙庭和牌不進罷職傳旨,傳于李箕淵曰,只推。
傳于洪命周曰,別講爲之。
傳于洪命周曰,入直玉堂,持羹墻錄入侍。
李箕淵,以禮曹言啓曰,來五月初八日嘉順宮誕辰陳賀,國忌相値,依定式當爲退行,而初九日·初十日·十一日,連値齋日,以十二日擧行,磨鍊節目之意,敢啓。傳曰,知道。
又以禮曹言啓曰,來五月初八日嘉順宮誕辰陳賀,齋日相値,以十二日退行事,草記批下矣。同日王世子致詞陳賀之節,依例磨鍊乎?敢稟。傳曰,旣承慈敎,竝權停,只進表裏。
愼宜學,以兵曹言啓曰,今日各廳堂下武臣朔試射時,南行宣傳官張彦汲,部將李亨在,俱未滿十朔,成才間姑爲停試之意,敢啓。傳曰,知道。
又以兵曹言啓曰,羽林衛將李熙章,以前任公淸水虞候,時在任所,上來無期,宣傳官李謙會,景福宮衛將趙台永,慶熙宮衛將韓致翕,俱以病難供職,呈狀乞遞,竝改差,何如?傳曰,允。
又以備邊司言啓曰,全羅兵使李復淵,以其身病,呈狀乞遞矣。病勢旣如此,則有難强令察任,改差,何如?傳曰,允。
又以禁衛營言啓曰,去夜初更量,慶尙道固城居前正郞朴廷儉,被捉於本營字內敦化門外別巡邏,聞其委折,則因事出他,還歸旅舍之際,失路被捉云,而係是朝官,依例移送該府之意,敢啓。傳曰,知道。
李晉淵,以義禁府言啓曰,中官崔錫獜定配事,承傳啓下矣。崔錫獜咸鏡道端川府定配,而以承傳內辭意,具罪目,依例發遣府羅將,押送配所,何如?傳曰,允。
刑曹啓目粘連,向前淮陽府殺獄罪人劉女於仁連亦,弑夫節次,姦夫宋元哲之戕殺本夫匿埋情節,俱已箇箇承款,依例考覈親問,結案取招爲白有如乎,於仁連段,係是三省罪人,依法典移義禁府,發遣府都事,拿來後拿處,元哲段,照律報議政府詳覆,令本道擧行爲白乎旀,大凡極律之案,格例甚嚴,罪人承款後,同推考覆,親問結案,自是次第不易之典,而今此罪人段,同推闕而不行者,有違獄體,萬萬疎忽。不審之當該道臣,從重推考,何如?判付啓,依允。
判府事韓用龜箚曰,伏以日吉辰良,還御萬安,歡抃之忱,小大惟均。仍伏念臣纔遭切至之慼,方營窀穸之事,而期日不遠,幹當無人,顧臣癃殘,雖難自力於松楸之行,若不躬往蕫事,無望及時完役,區區情私,萬萬悲悶。玆敢離次齋沐,短箚陳懇,伏願聖慈,俯垂鑑憐,特許旬日之暇,俾伸至情,千萬幸甚。取進止。答曰,省箚具悉卿懇。所請依施,給由馬。仍傳于李箕淵曰,此批答,遣史官傳諭于韓判府事。
庚辰四月二十五日卯時,上御熙政堂。召對入侍時,直提學李龍秀,參贊官李晉淵,侍讀官李瀅夏,檢討官李寅溥,記事官朴容壽,記注官趙德履·金景濂,各持論語第五卷,以次進伏訖。上命開卷讀奏。瀅夏讀自顔淵死,止由也喭。上命陳文義。瀅夏曰,夫子慟顔淵之死,所以慟道統之無傳也。蓋道者所由適於治之路,堯·舜·三王,傳之以是,亘萬古而不易者也。然而三代以前,師道在上,故民日遷善而不自知,三代以後,師道在下,以孔·孟之聖,而不得其位故也。至于程·朱,道學復明,而時君亦未有以斯文自任,則未可謂師道之在上矣。天啓休明,吾道東焉,我列聖朝崇儒重道,好學樂善,而先大王,集群聖之統,大明師道,此誠千一之會也。殿下承先王艱大之投,以君兼師,紹述之方,靡不用極,而伏願益加緝熙之功,益軫講明之道,使堯·舜以來相傳之道,丕闡於今之世焉。上命掩卷,仍敎曰,閣臣入直誰也?龍秀曰,檢校待敎徐憙淳,以副修撰肅謝事入來,仍爲就直,而俄者須資出去矣。上曰,諸承旨持公事入侍。出榻敎賤臣承命出傳。左承旨任厚常,左副承旨愼宜學,同副承旨洪命周,記事官尹正鎭追入進伏。上命奏公事。厚常曰,各房無公事,而右承旨則以禮房傳香進去矣。上曰,右承旨誰也?厚常曰,李箕淵矣。上曰,何祭享傳香乎?厚常曰,慶基殿端午節享,前期傳香矣。上曰,傳香處所,以何處爲之乎?龍秀曰,在前以明政殿爲之,而今則以仁政殿香室新成之故,傳香處所,在於仁政殿矣。嘉順宮進服加味正氣散,二貼製入事。出榻敎上命退,諸臣以次退出。
庚辰四月二十五日辰時,上御熙政堂。別講入侍時,直提學李龍秀,參贊官李箕淵,侍讀官李瀅夏,持續綱目第一卷,檢討官李寅溥,持續綱目第一卷,記事官尹正鎭,記注官趙德履,記事官李命純以次進伏訖。上命開卷讀奏。瀅夏讀自十二月,止求援于宋。命陳文義。瀅夏曰,周行逢召將校,屬其子曰,必不得已,當擧族歸朝,可謂見理不明而優柔不斷矣。當是時天命人心,已有所歸,如吳越王錢氏,不待諮謀,擧國歸順,而今此行逢之言,固將歸也,而必待不得已之後者,豈非優柔不斷之甚乎?蓋凡做事之道,非勇斷則不成,先儒所謂務窮理而貴果斷者是也。顧今百隷怠官,衆務不振,果斷之政,此正其時,而惟在殿下一擧措之間耳。臣於昨夜,伏見傳敎下者,有如例行次對之特敎,數朔曠對之餘,斷自宸衷,特下成命,區區下忱,誠不勝欽仰莊誦之至。伏願繼自今,隨事振礪,克軫惟斷乃成之義焉。上命掩卷。龍秀曰,臣以內閣事,有所仰達者矣。年前以校書館科場所用經傳印出,而板本修改物力,以紙契遺在取用事,筵白蒙允矣。科期不遠,趁今修改,然後可以及用,故今方始役,而遺在之一時督捧,不無窘束之慮。向與戶惠堂相議,則來頭貢價中,先爲量宜取用,實合便好云。以此意分付該廳,使之趁卽上下,以爲及期始役之地,似好,故敢此仰達矣。上曰,依此爲之。仍命退,諸臣以次退出。
庚辰四月二十五日辰時,上御熙政堂。別講入侍時,直提學李龍秀,參贊官任厚常,侍讀官李瀅夏,持續綱目第一卷,檢討官李寅溥,持續綱目第一卷,記事宮尹正鎭,記注官趙德履,記事官李命純以次進伏訖。上命開卷讀奏。瀅夏讀自蜀主鑄鐵錢,止皆以文臣代之。命陳文義。瀅夏曰,蜀主卽孟昶也。昶之驕奢不法,已見於前,而以其驕奢之故,用度不足,始鑄錢榷利,至於遣使督累年逋負租稅於諸路,而虐民之政極矣。雖平常無事之時,虐民如此,則未有不失民心者,而當此時行此政,不敗何待?蜀主之事,固不足論,而蓋徵逋之政,實難兩便,欲永蠲乎則國用莫敷,欲督徵乎則民力難支,前日停退之恩典,及其新舊竝捧之時,則恩未究而民益困者有之。伏願申飭居留·方伯之臣,每於逋租徵捧之際,務存擾民之戒,恐合事宜矣。上命掩卷。仍命退,諸臣以次退出。
庚辰四月二十五日午時,上御熙政堂。別講入侍時,直提學李龍秀,參贊官愼宜學,侍讀官李瀅夏,持續綱目第一卷,檢討官李寅溥,持續綱目第一卷,記事官尹正鎭,記注官趙德履,記事官李命純以次進伏訖。上命開卷讀奏。瀅夏讀自宋遣慕容延釗,止取之易也。命下番讀奏。寅溥讀自及周保權,止已有混一天下之志。命陳文義。瀅夏曰,宋祖遣盧懷忠,探知荊南之情,而懷忠奉使還告,其所言鑿鑿中窾,卒收討叛納降之功,若懷忠者,可謂善覘國矣。蓋古人於隣國之情,無不周知,如春秋列國之使,觀於聘享之宴,聽於輿人之誦,先覘其國之興衰者,歷歷可按。魯論所謂誦詩三百,使於四方,不能專對,雖多奚以爲者,正爲此也。不但使職之爲然,夫子處魯國,而當時十三國之災瑞臧否,昭載于春秋之筆,古之人明見外國事,有如是矣。此情之漠然,莫如我國,如辛卯日本之使,不能知壬辰之亂,丙子虜兵,薄于沙峴,而都城不知,外情之漠然,皆類是矣。顧今國家,昇平無事,而覘國之政,在平時尤不可少忽。繼自今如赴燕三使,必擇專對之才,引見面諭,無徒以聞見事件等年例事爲準,雖象譯輩,亦必以聰敏解事者擇遣,期有奉使覘國之實效焉。瀅夏方陳文義,至雖多奚以爲,上曰,奚以字上,有亦字矣。命掩卷。仍命退,諸臣以次退出。
庚辰四月二十五日申時,上御熙政堂。別講入侍時,參贊官洪命周,侍讀官李瀅夏,持續綱目第一卷,檢討官李寅溥,持續綱目第一卷,檢校待敎徐憙淳,記事官朴容壽,記注官趙德履,記事官李命純以次進伏訖。上命開卷讀奏。瀅夏讀自今宋主,止黃州刺史。上曰,下番讀之。寅溥讀自延釗,止知潭州。上曰,文義陳之。瀅夏曰,李處耘,宋之名將也,而其於平荊南時,擇所俘體肥者,令左右分㗖,其殘酷甚矣。高繼沖犒師出迎,業已歸服,而襲據其城,多殺已降,其狙詐極矣。韓信之攻齊也,酈食其,以遊說下齊,而信反襲擊之,爲將者之只貪兵功,不惜人命者,類如是矣,而大明太祖皇帝,信任徐達,征討四方,達之所至,財物無所掠,婦女無所取,淸廉謹厚,爲世稱道。蓋惜民命禁濫殺,非但將兵者之爲然,至於牧民之官,尤當體朝家分憂之責,念小民不獲之歎,而苟或饕虐掊克,爲民大害者,則漢法雖寬,懲貪戢虐之典,有不可已者。伏願以是體念,而飭勵群牧之臣焉。上命掩卷。仍命退,諸臣以次退出。
庚辰四月二十五日酉時,上御熙政堂。別講入侍時,參贊官洪命周,侍讀官李瀅夏,持續綱目第一卷,檢討官李寅溥,持續綱目第一卷,檢校待敎徐憙淳,記事官朴容壽,記注官趙德履,記事官李命純以次進伏訖。上命開卷讀奏。瀅夏讀自宋天雄節度使,止事遂寢。上命陳文義。瀅夏曰,宋太祖欲授符彦卿以兵柄,趙普疑其叛,屢陳其不可,而待彦卿如舊,此卽創業之君寬弘之度,而與漢光武之令反側子自安,同一揆也。夫如是則爲彦卿者,雖懷將心,已具反形,而亦豈不感服而歸化,悛惡而遷善乎?故苟能恢淵藪之量,置心腹之中,龍蛇可化爲赤子,夷狄可變爲冠裳矣。蓋以天人理慾之分言之,猜忌之心,是人慾之私也,恢廓之度,是天理之公也。克祛人欲,充擴天理,則雖或有梗化者,亦可以革心矣,伏願澄省焉。上命掩卷。仍命退,諸臣以次退出。
庚辰四月二十五日酉時,上御熙政堂。入直玉堂持羹墻錄入侍時,同副承旨洪命周,副校理李瀅夏,持羹墻錄第三卷,修撰李寅溥,持羹墻錄第三卷,檢校待敎徐憙淳,記事官朴容壽,記注官趙德履,記事官李命純以次進伏訖。上命開卷讀奏。瀅夏讀自婆豬野人,止土之比也。上命陳文義。瀅夏曰,世宗朝,野人犯邊,遣崔潤德討平之,敎曰,戎兵雖救亂討暴之器,春夏非勞民動衆之時,然一動久安,予非得已,此大聖人之言也。周伐玁狁,六月興師,漢征南蠻,五月渡瀘,此皆用兵之非其時,而人不以爲咎者,知其出於不得已也。野人之爲邊患久矣,敢肆侵軼於我,則雖欲不興兵,得乎?故征役之民,雖戰死邊野而無悔心,何恤乎農時之有妨?然而以聖人如傷若保之心,尙歎農時之動兵,且恐愚民不知暫勞永逸之圖,有此惻怛之敎,則惟彼昇平無事之時,受九重分憂之命,任百里牧民之責,而不恤民隱,侵虐而使之失業,勞役而奪其農時者,其可曰,有彝性乎?伏願體聖祖愛民之心,申飭諸道,凡不急之務非法之事,勞民而奪其時者,刑玆無赦,則民蒙至治之澤矣。上命掩卷。仍命退,諸臣以次退出。
上在昌德宮。停常參·經筵。
李箕淵啓曰,明日常參·經筵,取稟。傳曰,停。
李晉淵啓曰,大司憲宋穉圭,執義吳熙常,掌令金履垕·姜世白,持平金銓·李魯秉在外,監察茶時之意,敢啓。傳曰,知道。
李龍秀啓曰,藥房副提調,持湯劑來待矣。傳曰,封入。
傳于任厚常曰,召對爲之。
傳于李箕淵曰,別講爲之。
李箕淵,以弘文館言啓曰,副校理趙庭和,旣有只推之命,卽爲牌招察任,何如?傳曰,允。
以副校理趙庭和牌不進罷職傳旨,傳于李箕淵曰,只推。
傳于愼宜學曰,別講爲之。
玉堂前望單子入之,應敎朴齋聞,副應敎朴台壽,校理宋應圭·姜世倫,副修撰李鍾穆落點。
傳于李晉淵曰,別講爲之。
傳于洪命周曰,入直玉堂,持羹墻錄入侍。
傳于李箕淵曰,輪對官待令。
傳于洪命周曰,別講爲之。
李箕淵啓曰,輪對官來待矣。傳曰,入侍。
傳于愼宜學曰,別講爲之。
以副校理趙庭和再牌不進罷職傳旨,傳于李箕淵曰,只推。
李箕淵,以吏曹言啓曰,今此景慕宮夏享大祭祭官中,時無職名人員,令該曹口傳付軍職,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·先農壇·先蠶壇·雩祀壇·祈雨壇·馬祖壇·司寒壇·厲壇壇上及四面紅箭門墻垣階砌,俱爲無頉,而漢江壇西邊紅箭門柱木一箇朽傷,卽爲修改事,分付該監,此後看護等節,另加申飭之意,敢啓。傳曰,知道。
愼宜學,以兵曹言啓曰,今日各廳堂下武臣朔試射時,柳葉箭未及畢試,日勢已暮,明日繼試之意,敢啓。傳曰,知道。
又以備邊司言啓曰,卽見水原留守韓致應狀啓,則以爲會付還摠,自來不敷,而見今農務方殷,種糧垂乏,民情遑汲,繼巡無路,本府還穀留庫條中,租米太合四千八百九十四石及屬邑所在南漢餉租三千七百三十七石零,特許加分事,請令廟堂稟旨分付矣。穀簿本自不敷,加分已成年例,依狀請許施,何如?傳曰,允。
李晉淵,以義禁府言啓曰,禁衛營啓辭內,前正郞朴廷儉,本營別巡邏被捉,係是朝官,依例移送該府事,允下矣。朴廷儉今方待命,拿囚之意,敢啓。傳曰,知道。
又以義禁府言啓曰,前正郞朴廷儉,今二十四日初更量,被捉於禁衛營別巡邏,纔已移本府拿囚矣。所當依受敎決杖,而朴廷儉曾經侍從,王府決杖,代以金贖,載在大典通編,準更數笞三十收贖,放送,何如?傳曰,允。
又以義禁府言啓曰,因江原監司徐鼎輔啓本,刑曹回啓內,淮陽府弑夫罪人劉於仁連,係是三省罪人,移義禁府,發遣府都事,拿來後稟處事,允下矣。罪人劉於仁連,方囚原州營獄,依例發遣府都事,拿來,何如?傳曰,允。
庚辰四月二十六日卯時,上御熙政堂。召對入侍時,參贊官任厚常,侍讀官李瀅夏,持論語第五卷,檢討官李寅溥,持論語第五卷,檢校待敎徐憙淳,持論語第五卷,記事官尹正鎭,持論語第五卷,記注官趙德履,持論語第五卷,記事官李命純,持論語第五卷,以次進伏訖。上命開卷讀奏。瀅夏讀自子曰,回也其庶乎,止億則屢中。命陳文義。瀅夏曰,庶乎者近道也,屢空者安貧也。安貧樂道,顔子而後能之也。二程受業於濂溪,濂溪令尋孔·顔樂處所樂何事,夫所樂卽道也,而不以簞瓢陋巷改其樂,所以爲聖人也。顧今聖已遠而俗又降,樂道安貧如顔子者,何以得見?而然其守道於巖穴之中,辭榮於草野之外者,必多其人。且以立於朝者言之,不奪不撓,無隨波苟同之態,一資一級,無貪榮冒進之意者,比之逐逐營營之類,可謂高一等矣。伏願用人之際,審察此等界分而進退之,則當今之務,無出於此矣。上命掩卷。仍命退,諸臣以次退出。
庚辰四月二十六日卯時,上御熙政堂。別講入侍時,參贊官李箕淵,侍讀官李瀅夏,持續綱目第一卷,檢討官李寅溥,持續綱目第一卷,檢校待敎徐憙淳,記事官朴容壽,記注官金樂灃,記事官李命純以次進伏訖。上命開卷讀奏。瀅夏讀自夏四月,止頒行之。上命陳文義。瀅夏曰,設通判於諸州,統治軍民之政,使藩鎭之權稍輕,此可謂處置得宜也。宋祖以寬弘之量,凡於處事之際,不費聲色,而各得其宜,釋石守信之兵權,而在盃酒談笑之間焉。夫藩鎭之弊,自唐有之,如欲一朝抑奪之,則彼之倔强驕恣,何變之不圖?乃設置通判,使其權勢漸輕,而上下相安,豈不韙哉?昔鼂錯,削奪諸侯之地,竟召七國之亂,主父偃,獻分封之計,以收强榦弱枝之功。蓋天下萬事,必講確先定,臨事不苟,則自底處置之得宜,伏願推類而觀省焉。上命掩卷,仍命玉堂先退。瀅夏·寅溥退出。上命書傳敎曰,諸承旨持公事入侍。賤臣承命出傳,左承旨任厚常,左副承旨愼宜學,右副承旨李晉淵,同副承旨洪命周追入進伏。上曰,注書一人,何不隨入乎?賤臣對曰,俄者須資出去矣。上曰,注書一人誰也?賤臣曰,尹正鎭矣。上曰,上番誰也?樂灃曰,小臣金樂灃矣。上命奏公事。厚常曰,各房無公事矣。上曰,都承旨何不入來乎?厚常曰,都承旨藥院進,而俄以緊故出去矣。上命退,諸臣以次退出。
庚辰四月二十六日辰時,上御熙政堂。別講入侍時,參贊官愼宜學,侍讀官李瀅夏,持續綱目第一卷,檢討官洪學淵,持續綱目第一卷,檢校待敎徐憙淳,記事官朴容壽,記注官金樂灃,記事官李命純以次進伏訖。上命開卷讀奏。瀅夏方始讀奏。上曰,俄者讀奏,止於頒行之,自頒行之以下讀之,可也。仍敎曰,注書筵說自止,以何錄之乎?賤臣奏曰,俄筵筵說,姑未修正矣。上曰,草冊中自止,以頒行之書之乎?賤臣曰,果以頒行之書於草冊矣。瀅夏讀自泉州將,止且請制命。上命陳文義。瀅夏曰,張漢思,患陳洪進之專,召之設宴,伏甲將殺之,謀泄而反遭變,此其自取者也。洪進副將也。黜陟之權,在於漢思,罪之斥之,何所不可?而顧乃設宴而娛,伏甲而圖,設使其計得行,何以服人心乎?由此觀之,凡爲人上者,處事以光明磊落爲貴,一有苟且暗昧之意,則內愧吾心,貽譏於天下後世,可不愼哉?此雖藩鎭間一時失着,而足可爲戒於人君馭下之道,伏願體念焉。上命掩卷。仍命退,諸臣以次退出。
庚辰四月二十六日午時,上御熙政堂。別講入侍時,參贊官李晉淵,侍讀官李瀅夏,持續綱目第一卷,檢討官洪學淵,持續綱目第一卷,檢校待敎徐憙淳,記事官朴容壽,記注官金樂灃,記事官李命純以次進伏訖。上命開卷讀奏。瀅夏讀自宋初以常參官,止遂著爲令。上命陳文義。瀅夏曰,宋以常參官往莅方鎭,蓋由苻彦卿之專恣故也。以我國官制言之,其重雖異於監司,而其責殆同乎按廉,宋朝之特選强幹,往察不法者,其於制藩鎭之道,誠得之矣。大抵守令爲牧民之官,而統轄在於監司,監司主黜陟之柄,而表準在於朝廷,此所謂正萬民者,先正朝廷也。欲使爲監司者,嚴其考課,不畏强禦,則亦在乎朝廷之如何矣。伏願以是深加省念,而申明飭諭焉。上命掩卷。瀅夏曰,副校理趙庭和,旣有只推之命,更爲牌招察任,何如?上曰,依爲之。出擧條仍敎曰,在外玉堂許遞,前望單子入之。出榻敎又命玉堂先退。瀅夏·學淵退出。上曰,在院承旨入侍。出榻敎賤臣承命出傳。左承旨任厚常,右承旨李箕淵,左副承旨愼宜學,同副承旨洪命周追入進伏。上命奏公事。厚常等皆以無公事仰對。上命退,諸臣以次退出。
庚辰四月二十六日午時,上御熙政堂。入直玉堂持羹墻錄入侍時,同副承旨洪命周,副校理李瀅夏,持羹墻錄第三卷,修撰洪學淵,持羹墻錄第三卷,檢校待敎徐憙淳,記事官朴容壽,記注官金樂灃,記事官李命純以次進伏訖。上命開卷讀奏。瀅夏讀自璽書諭,止以副予意。上命陳文義。瀅夏曰,聖祖之敎李澄玉也,歷擧古之名將,懲其戕殺斂怨之事,勸其寬厚綏遠之道,有此開諭之申複,欲其恩威之竝行,此是上之敎下也,而臣所以勉君者亦然。孟子曰,不嗜殺人者能一之,其集註云,漢高祖·光武·唐太宗·宋太祖,皆以不嗜殺人,能一天下,秦晉及隋,力能合之,而好殺不已,遂以亡國。大抵不嗜殺人,爲治天下之大經大法,伏願於發政施令立綱振紀之際,皆從此箇上深原而詳究焉。上命掩卷。仍命退,諸臣以次退出。
庚辰四月二十六日申時,上御熙政堂。別講入侍,輪對官同爲入侍時,參贊官愼宜學,侍讀官李瀅夏,持〈續〉綱目第一卷,檢討官洪學淵,持續綱目第一卷,直閣鄭基善,記事官尹正鎭,記注官金樂灃,記事官李命純以次進伏。輪對官左通禮柳,宗簿正林東鎭,司饔主簿黃稊,尙衣僉正李羲溫,奉常判官林翰鎭以次進伏楹外訖。上命輪對官進前奏職姓名。等以次進前,各奏職姓名訖。命輪對官先退。等退出。命開卷讀奏。瀅夏讀自秋七月,止命去之。命下番讀奏。學淵讀自北漢主,止國人憐之。命陳文義。瀅夏曰,今番自止,別無可陳之文義矣。上命掩卷。仍命退,諸臣以次退出。
庚辰四月二十六日酉時,上御熙政堂。別講入侍時,參贊官李晉淵,侍讀官李瀅夏,持續綱目第一卷,檢討官洪學淵,持續綱目第一卷,直閣鄭基善,記事官尹正鎭,記注官金樂灃,記事官李命純以次進伏訖。上命開卷讀奏。瀅夏讀自八月宋侵北漢,止厚恤其家。命陳文義。瀅夏曰,張瓊以剛鯁之姿,有捍衛之功,宋朝腹心之將,無出其右,而乃因史珪石漢卿之譖,竟不克終,若是乎譖言之可畏也。蓋譖間之人,變白爲黑,指無爲有,疑亂家國者,古來相續,爲人上者,若明知其譖言,則夫豈有信聽之理,而惟其大姦似忠,大詐似信,故辨之甚難。昔唐太宗,詢辨譖之道,或請佯怒以試之,太宗固不從,而此亦非人君之事,辨譖之難,蓋如是矣。然而觀於立朝之跡,難進易退者,槪是君子也,貪榮冒祿者,卽是小人也。君子小人之辨旣明,則辨譖之本,不外是矣。此等處伏願留念焉。上命掩卷。仍命退,諸臣以次退出。
上在昌德宮。停常參·經筵。
李箕淵啓曰,明日常參·經筵,取稟。傳曰,停。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,雨意甚濃,後日擧行。
李箕淵啓曰,來初一日輪對日次,而景慕宮夏享大祭齋戒相値,頉稟之意,敢啓。傳曰,知道。
李晉淵啓曰,大司憲宋穉圭,執義吳熙常,掌令金履垕·姜世白,持平金銓·李魯秉在外,監察茶時之意,敢啓。傳曰,知道。
李龍秀啓曰,藥房提調·副提調,持湯劑來待矣。傳曰,封入。
傳于李龍秀曰,別講爲之。
注書尹正鎭受由,代以金洛駿爲假注書。
傳于愼宜學曰,別講爲之。
李箕淵,以弘文館言啓曰,副校理趙庭和,旣有只推之命,與應敎朴齊聞,副應敎朴台壽,副修撰李鍾穆,一體牌招察任,何如?傳曰,允。
又以弘文館言啓曰,校理姜世綸,時在慶尙道尙州地,經筵入番事緊,斯速乘馹上來事,下諭,〈何如〉?答曰,許遞,前望單子入之。
傳于任厚常曰,別講爲之。
校理前望單子入之,朴光錫落點。
傳于李箕淵曰,別講爲之。
李箕淵,以吏曹言啓曰,今此宗廟朔祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單金在元。
傳于洪命周曰,入直玉堂,持羹墻錄入侍。
愼宜學,以兵曹言啓曰,今日各廳堂下武臣朔試射時,柳葉箭已爲畢試,而日勢已暮,片箭·鐵箭·騎芻,明日試取之意,敢啓。傳曰,知道。
又以訓鍊都監言啓曰,本局哨官李吉求,身病甚重,勢難察任,改差,何如?傳曰,允。
義禁府啓目,松禾縣監沈宜慶,楊口縣監洪就榮等原情云云,傳旨內辭緣,泛稱遲晩,竝只刑推得情,何如?判付啓,竝只除刑推議處。又啓目,蝟島前僉使朴寬德原情云云,問目內辭緣,泛稱遲晩,刑推得情,何如?判付啓,除刑推議處。又啓目,公州前判官金載琬·金基常等原情云云,問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
執義吳熙常疏曰,伏以臣自頃年恩遞,仰戴洪私,俯諧微諒,謂庶可從今以往,隨分息偃,還他造化舊物矣。忽於春初,祗奉敎旨,復授臣以中丞,玆又申令乘馹上來,臣誠惝怳駴惑,大失所圖也。噫,臣以一介布衣之賤,三數年來,辱朝家格外之殊遇,除召頻繁,積犯違逋,歷選前古,不才而濫竊者,縱或有之,而千萬可笑,豈有若臣之甚者乎?臣自膺斯寵,居則忽忽,寐悸寤歎,出則靦然,羞對人顔,此殆臣無實盜名,見嫉神明,臲卼其蹤跡,隘蹙其情志,俾不獲一日有生之樂也。蓋不如是則不足以懲創其咎戾,臣尙何怨何尤,而但以朝廷事體言之,始焉只憑游辭,拔擢非人,終又莫之核實,任其僞冒,亦不幾於一誤再誤,而重貽後世之譏也?至於銅闈講職之歷歲虛抛於空山樵牧之社者,尤不審其何謂也?惟我王世子,睿質純粹,令聞藹然,環東土跂踵喙息之倫,莫不以爲堯爲舜,延頸攢手。然臣聞美質易得,至道難聞,臣不敢知我邸下,朝晝所與居處出入左右前後者,其有以正言正事,浸灌其心地,薰陶其德性否乎?從古論敎胄之術,莫備於賈誼保傅傳,然要其歸,不出於早喩敎與選左右,而選左右,又爲喩敎之本。蓋以其習與正人居,則講論誦讀之外,納誨嚴密,觀感親切,所以謹邪僻之防,安義理之習者,自不能已,而太平萬歲,亶基於玆。故曰,敎得而左右正,則太子正而天下定也。伏惟聖上燕翼之宏謨,不待群下之言,其必有以深念乎此矣。然而臣竊伏草莽,側聽有年,凡所以養正之方,輔翼之具,未聞其克遵先王之法,大慰臣民之望者何哉?臣於年前,忝叨桂坊,亦嘗數遭登雷肆之筵矣。竊覸開講之日,二三宮僚,逐隊而進,晏朝旋退,凌遽草率,徒歸備例之文具,而外乎此,則深宮幽獨,入對無路,間又頉稟頻數,作輟靡常,已不足以開發聰明,而燕閒之所與游居者,不過紫袖黃門,近習便嬖,此輩之所知所行,只是利慾機巧之私,諂諛迎合之態,其蠱心害性,有不可勝言也。然在其時,則猶可謂之沖年勸學,姑從簡易,而今則睿齡已過就傅,德業如日方升,惟此時不可失也。苟於講讀之際,一循故常,無改前規,而欲望其養溫文之質,究帝王之學,則殆類却步而求前,炊沙而成飯也。朱夫子所謂明月之珠,夜光之璧,委之衢路之側者,不幸近之矣。臣是世祿遺裔也。身在韋布,心懸王室,每念敎胄之疎略,未嘗不中夜興歎,寸忱如結。況以不肖之身,猥玷匪據,久妨賢路者,卽其疎略之一大端,則其爲愧懼悶灼,尤當如何哉?伏願殿下,念哉念哉。將臣本兼之任,竝行刋汰,亟簡端方直諒法拂之士,列于离筵僚屬,仍命另講條制,勿拘常規,俾於問寢侍膳之暇,恒臨外堂,雖非法講召對,而頻許不時晉接,簡其禮貌,從容諮訪,得以朝夕親比,則尊賢愛士,情意流通,遜志問學,漸見意趣,自無寒曝扞格之患,乃有涵泳成就之功,此誠宗社生靈無疆之福也。臣愚忠所激,言實僭妄,死罪死罪。臣無任云云。答曰,省疏具悉爾懇。企予之餘,巽牘又至,不勝悵歎。所陳東宮講學輔導之方,言言切當,深庸嘉尙。但今欲求正人君子,孰有賢於如爾林下讀書諸人?況爾言之如此,孰如身親出入於离筵雷肆之間,以行其言乎?爾雖不言,予將望之,爾旣言之,予又安得不如渴見飮乎?毋徒辭巽,卽爲上來,以副仄席之心。仍傳于李晉淵曰,此批答,遣地方官傳諭于執義吳熙常處。
庚辰四月二十七日卯時,上御熙政堂。別講入侍時,參贊官李龍秀,侍讀官李瀅夏,持續綱目第一卷,檢討官洪學淵,持續綱目第一卷,直閣鄭基善,記事官尹正鎭,記注官金景濂·金樂灃以次進伏訖。上命開卷讀奏。瀅夏讀自九月宋貶李處耘,止宋主從之。命陳文義。瀅夏曰,李處耘,與慕容延釗,不協胥失,而延釗則以宿將貰過,處耘則貶授淄州,宋祖此事,未免不公之失矣。蓋賞罰者,御世之柄,故雖人主之尊,不得低昂於其間,輕重取舍,一聽於公而已。如箕疇皇極之道,必以無黨無偏言之者,只是一公字爲本也。此等處,伏願推類澄省焉。上命掩卷,仍命諸承旨持公事入侍。出榻敎賤臣承命出傳。左承旨任厚常,右承旨李箕淵,左副承旨愼宜學,右副承旨李晉淵,同副承旨洪命周,記事官朴容壽追入進伏。命奏公事。龍秀曰,臣吏房而無公事矣。厚常曰,臣戶房而無公事矣。箕淵曰,臣禮房而無公事矣。宜學曰,臣兵房而無公事矣。晉淵曰,臣刑房而有公事一張矣。仍讀奏慶尙監司啓本罪人李枝殷尙州牧到配事訖,傳夾侍以上。命踏啓字以下。晉淵書判付。命周曰,臣工房而無公事矣。上命玉堂先退。瀅夏·學淵退出。又命退,閣臣·承史以次退出。
庚辰四月二十七日午時,上御熙政堂。別講入侍時,參贊官愼宜學,檢討官洪學淵,持續綱目第一卷,檢校待敎徐憙淳,記事官朴容壽,記注官金景濂·金樂灃以次進伏訖。上命開卷讀奏。學淵讀自冬十月,止爲武寧節度使。上命陳文義。學淵曰,此自止,別無可陳之文義矣。上命掩卷。仍命退,諸臣以次退出。
庚辰四月二十七日午時,上御熙政堂。別講入侍時,參贊官任厚常,侍讀官宋應圭,持續綱目第一卷,檢討官洪學淵,持續綱目第一卷,檢校待敎徐憙淳,假注書金洛駿,記注官金景濂·金樂灃以次進伏訖。上命開卷讀之。應圭讀自北漢以郭無爲,止悉以委之。上曰,下番讀之。學淵讀自十二月宋黜鄭起,止刺史楊璘。上命陳文義。應圭曰,鄭起·楊徴之在周時,極言宋主之不宜典兵,可謂盡忠所事者也。宋主於立國之初,當容此等人,以示寬大之量,而乃反銜之,左遷外縣,實有欠於御世包容之典矣。伏願殿下,於此等處益加省念,俾盡寬厚之道焉。上命掩卷。仍命退,諸臣以次退出。
庚辰四月二十七日酉時,上御熙政堂。別講入侍時,參贊官李箕淵,侍讀官宋應圭,持續綱目第一卷,檢討官洪學淵,持續綱目第一卷,檢校待敎徐憙淳,假注書金洛駿,記注官金景濂·金樂灃以次進伏訖。上命開卷讀之。應圭讀自北漢主,止亦以禮待之。上命陳文義。應圭曰,沈毅寡言,乃是率己之要道也。當契丹橫暴之時,北漢使十餘輩,往輒被拘,而惟此劉繼文,沈毅寡言,不辱君命,以契丹之無道,猶且禮遇,忠信篤敬,蠻貊可行者,良以是也。大抵人君用人之道,浮虛輕薄者,黜而遠之,簡重寡默者,進而用之,則事無不濟矣。伏願省念於此等處,用人之際,必擇其忠厚長者焉。上命掩卷,仍命玉堂·閣臣先退。應圭等退出。上曰,坐直承旨入侍。出榻敎仍命公事持入。賤臣承命出傳。同副承旨洪命周追入進伏。上命讀奏公事。箕淵讀奏全羅監司狀啓雨澤農形事。命周讀奏公淸監司狀啓,全羅道古阜等邑稅大同船無事過境事。上命退,諸臣以次退出。
庚辰四月二十七日酉時,上御熙政堂。入直玉堂持羹墻錄入侍時,同副承旨洪命周,校理宋應圭,持羹墻錄第三卷,修撰洪學淵,持羹墻錄第三卷,檢校待敎徐憙淳,假注書金洛駿,記注官金景濂·金樂灃以次進伏訖。上命開卷讀之。應圭讀自上聞中國有北警,止竟至於亡。上曰,文義陳之。應圭曰,謝安之相晉也,苻堅之衆,大擧而來,有擲鞭斷流之勢,而圍棋東山,晏若無事,終致八公之捷,孫皓之跨吳也,王濬之師,順流而下,用斷鎖沈江之計,而自恃天塹,不以爲憂,竟符靑蓋之讖,大抵二者,均是不畏,而謝安則以恬靜鎭物,晉賴而安,孫皓則以驕傲輕敵,吳至於亡,得失成敗之幾,於此亦可以見矣。上命掩卷。仍命退,諸臣以此退出。
上在昌德宮。停常參·經筵。
李箕淵啓曰,明日常參·經筵,取稟。傳曰,停。
李晉淵啓曰,大司憲宋穉圭,執義吳熙常,掌令金履垕·姜世白,持平金銓·李魯秉在外,監察茶時之意,敢啓。傳曰,知道。
任厚常啓曰,藥房提調,持湯劑來待矣。傳曰,封入。
傳于李晉淵曰,召對爲之。
傳于洪命周曰,別講爲之。
以應敎朴齊聞,副應敎朴台壽,副校理趙庭和,副修撰李鍾穆牌不進罷職傳旨,傳于李箕淵曰,只推。
傳于李箕淵曰,入直玉堂,持羹墻錄入侍。
傳于愼宜學曰,入直玉堂,持羹墻錄入侍。
李箕淵,以弘文館言啓曰,應敎朴齊聞,副應敎朴台壽,副校理趙庭和,副修撰李鍾穆,旣有只推之命,竝卽牌招察任,何如?傳曰,允。
傳于任厚常曰,別講爲之。
注書朴容壽病,代以柳榮河爲假注書。
傳于李晉淵曰,別講爲之。
禮曹,來五月十五日中宮殿誕日陳賀時,應行節目,參考前例磨鍊,依此擧行,何如?判付啓,權停爲良如敎。
李箕淵,以弘文館言啓曰,校理朴光錫,時在慶尙道大邱地,經筵入番事緊,斯速乘馹上來事,下諭,〈何如〉?答曰,依啓。
兵曹口傳政事,副司果單趙璟鎭。
李箕淵,以禮曹言啓曰,來五月十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
愼宜學,以兵曹言啓曰,今日各廳堂下武臣朔試射時,都摠府都事申性浩,中樞府都事徐有近,訓鍊院判官李濟道·柳和中,主簿韓在祿·尹得儉,武臣兼宣傳官李惟時·鄭履逵·權善祜·申在衡·南曦重·崔粹俊·簡德佾·李止敬·金禹鍾,部將金春根·徐有謦·張商說,俱未滿四中,去十一月朔退試時,都摠府經歷韓明運·李秉逵·徐章輔,訓鍊院僉正李濟弘,主簿趙台和,宣傳官任泰淳,亦未滿四中,依定式各決棍十度,呈辭受由身病人等,退試次姑爲懸頉以入之意,敢啓。傳曰,知道。
禁府啓目粘連,向前金載琬·金基常等亦,公穀勘簿,在所審愼,而冒勘偸弄,吏奸旣發,不察之罪,自有所歸。竝只以此照律,何如?判付啓,依允。又啓目粘連,向前朴寬德亦,風濤漂溺,縷命幸全,腰符見失,參情可恕兺除良,大明律云,符驗之因水火盜賊,毁失有顯跡者不坐,以情以法,俱無可罪,聞啓罷黜,亦已過矣,放送,何如?判付啓,依允。又啓目粘連,向前沈宜慶·洪就榮等亦,躱囚俱在空官,爲日未滿捕限,而當時檢飭之不嚴,難免其責。竝只以此照律,何如?判付啓,依允。
庚辰四月二十八日卯時,上御熙政堂。召對入侍時,參贊官李晉淵,侍讀官宋應圭,檢討官洪學淵,檢校待敎徐憙淳,假注書金洛駿,記注官金景濂·金樂灃,各持論語第五卷,以次進伏訖。上命開卷讀之。應圭讀自子張問善人之道,止色莊者乎?上曰,文義陳之。應圭曰,善人,卽質美未學之謂也。是故高子羔·樂正子,只升堂而未能入室。漢文帝雖致刑措之風,而未做雍熙之治,此皆學問之未究而然也。伏願殿下,於學問上深加體念焉。上命掩卷,仍命玉堂·閣臣先退。應圭等退出。又命退,承史以次退出。
庚辰四月二十八日卯時,上御熙政堂。別講入侍時,參贊官洪命周,侍讀官宋應圭,持續綱目第一卷,檢討官李寅溥,持續綱目第一卷,檢校待敎徐憙淳,假注書金洛駿,記注官趙德履·金景濂以次進伏訖。上命開卷讀之。應圭讀自溪州蠻,止進取之策。上曰,文義陳之。應圭曰,有宋立國之初,溪州之蠻,以地來附,此可見宋主威德之遠及也。大抵遐遠者,蠻夷之國也,難化者,蠻夷之俗也。漢世之款塞五原,唐宗之胡粵一家,卽千古罕有之事,而今此宋主,創業未幾,不煩窮黷之擧,致此懷柔之化,此所以宋德隆盛,比擬前代者也。伏願於此等處,克加體念,以致德敎之遠敷焉。上命掩卷,仍命諸承旨持公事入侍。出榻敎賤臣承命出傳。左承旨任厚常,右承旨李箕淵,左副承旨愼宜學,右副承旨李晉淵追入進伏。上曰,公事奏之。厚常曰,各房無公事矣。上曰,注書一員,何不入來乎?厚常曰,上注書朴容壽,今日式暇矣。上曰,式暇則不爲出代乎?命周曰,堂后故事,未能詳知矣。上命退,諸臣以次退出。
庚辰四月二十八日辰時,上御熙政堂。入直玉堂持羹墻錄入侍時,右承旨李箕淵,校理宋應圭,持羹墻錄第三卷,修撰洪學淵,持羹墻錄第三卷,檢校待敎徐憙淳,假注書金洛駿,記注官趙德履·金景濂以次進伏訖。上命開卷讀之。應圭讀自高麗之時,止戎政大備。上曰,文義陳之。應圭曰,孟昶失於過畏,而自殞其身,孫皓失於不畏,而竟亡其國,雖有畏與不畏之異,而其失則一也。然則當畏而畏,不當畏而不畏,然後可以有濟矣。是以我世宗朝,聞中國有警,聖敎若曰,夫子云,臨事而懼,好謀而成,臨事而懼則不可以無畏也,好謀而成則不可以徒畏也。此實酌量二者之間,而處之萬全者也。伏願此等處,益加體念焉。上命掩卷。箕淵曰,俄因下詢,出考故事,則注書或以式暇不爲仕進,則差出假官例也,而近或有式暇而不爲差代者,有違古規。自今以後,申飭堂后,如値式暇,差出假官,以復舊規,何如?上曰,依爲之。出擧條上命玉堂·閣臣先退。應圭等退出。又命退,承史以次退出。
庚辰四月二十八日午時,上御熙政堂。入直玉堂持羹墻錄入侍時,左副承旨愼宜學,校理宋應圭,持羹墻錄第三卷,修撰李寅溥,持羹墻錄第三卷,檢校待敎徐憙淳,假注書金洛駿,記注官趙德履·金景濂以次進伏訖。上命開卷讀之。應圭讀自文宗元年,止東國兵鑑。上命陳文義。應圭曰,偃武修文,乃是創業後宏規,而安不忘危,亦是守成之要道也。肆我文宗朝卽位之初,不忽武備,命撰兵鑑,置五衛營,制作九篇陣法,以敎士卒,戎政大備矣。至今四百有餘年,而昇平日久,軍政疎闊,漸不如舊。伏願殿下,修文之暇,間以講武,體念烈祖之盛事焉。上命掩卷,仍命玉堂·閣臣先退。應圭等退出。又命退,承史以次退出。
庚辰四月二十八日申時,上御熙政堂。別講入侍時,參贊官任厚常,侍讀官宋應圭,持續綱目第一卷,檢討官李寅溥,持續綱目第一卷,檢校待敎徐憙淳,假注書金洛駿,記注官趙德履·金景濂以次進伏訖。上命開卷讀之。應圭讀自普曰圖,止不復敢言。上曰,文義陳之。應圭曰,趙普,可謂宋之良臣也。其剛毅果斷,輔佐治平之功,不下於古之大臣,而但性多忌克,屢以微時之所不足者,言於宋主,而宋主之言曰,若塵埃中可識天子宰相,則人皆可以物色之矣。趙普之心,終未免一偏之私,而宋主包容正大之德,於此益著矣。伏願於此等處,克留聖意焉。上命掩卷,仍命玉堂·閣臣先退。應圭等退出。又命退,承史以次退出。
庚辰四月二十八日酉時,上御熙政堂。別講入侍時,參贊官李晉淵,侍讀官宋應圭,持續綱目第一卷,檢討官李寅溥,持續綱目第一卷,檢校待敎徐憙淳,假注書金洛駿,記注官趙德履·金景濂以次進伏訖。上命開卷讀之。應圭讀自南漢侵宋,止擊走之。上命陳文義。應圭曰,是時宋之威德遠敷,天下幾盡一統,而惟北漢,終不臣伏,於此可以見人心之難服者,而此外別無可陳之文義矣。上命掩卷。仍命退,諸臣以次退出。
上在昌德宮。停常參·經筵。
李箕淵啓曰,明日常參·經筵,取稟。傳曰,停。
李晉淵啓曰,大司憲宋穉圭,執義吳熙常,掌令金履垕·姜世白,持平金銓·李魯秉在外,監察茶時之意,敢啓。傳曰,知道。
李龍秀啓曰,藥房副提調,持湯劑來待矣。傳曰,封入。
傳于任厚常曰,召對爲之。
傳于李龍秀曰,別講爲之。
傳于愼宜學曰,同副承旨許遞,前望單子入之,待下批,牌招察任。
承旨前望單子入之,柳訸落點。
傳于李箕淵曰,別講爲之。
傳于愼宜學曰,別講爲之。
李箕淵啓曰,同副承旨柳訸,時在京畿高陽地,斯速乘馹上來事,下諭,何如?傳曰,許遞,前望單子入之。
承旨前望單子入之,趙鍾永落點。
傳于李箕淵曰,別講爲之。
傳于愼宜學曰,別講爲之。
李箕淵啓曰,端午帖製述人,旣已抄啓矣。弘文提學金履喬,待明朝牌招,以爲出韻科次之地,何如?傳曰,允。
又啓曰,今此端午帖製述人中,時無職名人,令該曹口傳付軍職,何如?傳曰,允。
兵曹口傳政事,副司果單李沆·金敎喜·鄭禮容·李憲球·權敦仁·朴晦壽·金羽根·趙寅永。
傳于李箕淵曰,入直玉堂,持羹墻錄入侍。
李箕淵,以弘文館言啓曰,應敎朴齊聞,副應敎朴台壽,副校理趙庭和,副修撰李鍾穆,旣有只推之命,竝卽牌招察任,何如?傳曰,允。
以應敎朴齊聞,副應敎朴台壽,副校理趙庭和,副修撰李鍾穆牌不進罷職傳旨,傳于李箕淵曰,只推。
愼宜學,以兵曹言啓曰,來五月初二日,二羽禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李鼎五爲羽林將。
愼宜學,以備邊司言啓曰,卽見慶尙監司金履載狀啓,則以爲本道行量,雖在於秋後,擇任肄習,考簿檢覈等節,宜自今始,依庚子事目,道內守令,量田間切勿遞易,瓜滿者,量畢後差代事,請令廟堂稟旨分付矣。量田時守令之勿許遞易,旣有庚子事目,蓋欲先事整頓,俾無臨時生疎之意也。今亦依此施行,以爲專任責成之道,而第一路守宰,難保其邑邑得人,人人擧職,則一例專委,强其不能,反有大事致誤之慮,與其任久而蔑效,無寧圖新而改觀?其中不可堪勝之人,劃卽罷遣,而必以有才識著聲績者,無循常格,隨窠差送,曾在先朝癸丑,爲軫救荒之策。令道臣,分排列邑之閑劇,裁量守令之長短,以爲狀聞相換,而近來災歲,亦多援用此例矣。今此量事,比諸荒政,尤有大焉,則亦豈無邑勢之難易·人器之當否乎?此亦在道臣酌量擧行之如何。以此意,分付該道臣及銓曹,何如?傳曰,允。
又以備邊司言啓曰,朝家所以軫恤漕卒者,非但念其涉險之勞而已,專爲供賦之所重也。近來漕卒難支之狀,不一其端,而最是江民輩私債侵督之患,實爲巨瘼。蓋江上牟利之類,每當漕卒上來之時,只執船標,勒分債錢,及至翌年漕泊之期,締結法司下屬,作黨遮截於中路,恣意攘奪於船頭,又自法司,推捉相續,橫徵多端,渠輩之蕩敗呼冤,姑無論,甚或有元上納欠縮之患。漕船上納前,毋得先徵私債,自有事目,奸民之不畏法禁,看作利竇者,已萬萬痛惡,而法司之不有定式,無難聽理者,尤豈可成說乎?昨年自廟堂,各別申飭於法司,又於日前,捧甘嚴飭,則在法司擧行之道,惟當禁斷之不暇,而今聞秋曹及各部,推捉漕卒,依舊侵徵,又有宮屬輩作挐橫奪之擧云。廟堂申飭屬耳,而各司漫不警惕,若此不已,廟飭徒歸空言,奸弊莫可禁戢,揆以事體,豈容如是?當該出牌之堂上,捧現告從重推考,當該部官,竝令該府,拿問處之,作挐之宮屬,令秋曹覈出後,嚴刑照律。此後則江民之船頭作弊者,令捕廳一一詗察,隨現重繩,凡與漕卒,以私債相訟者,許令戶曹及倉官,聽理決處,無得更訴於法司之意,定式施行,何如?傳曰,允。
禁府照目粘連,公州前判官金載琬·金基常等矣本府議啓內,公穀勘簿,在所審愼,而冒勘偸弄,奸吏旣發,不察之罪,自有所歸。竝只以此照律罪,各杖八十收贖,奪告身三等,竝只私罪,奉敎依允爲旀,竝只功議各減一等。又照目粘連,松禾縣監沈宜慶,楊口縣監洪就榮等矣本府議啓內,躱囚俱在空官,爲日未滿捕限,而常時檢飭之不嚴,難免其責。竝只以此照律罪,各笞五十收贖,解見任別敍,竝只私罪,奉敎依允爲旀,沈宜慶段,功減一等,洪就榮段,功議各減一等爲良如敎。
刑曹啓目,西部朴女於仁連亦,弑夫節次,旣已箇箇承款,係是三省罪人,依法典移義禁府,發遣都事,拿來後稟處爲白乎旀,干犯趙壽楹,干連鄭長孫·金女夫億段,待鞫事究竟,自臣曹依律照勘,何如?判付內,依允。
庚辰四月二十九日卯時,上御熙政堂。召對入侍時,參贊官任厚常,侍讀官宋應圭,檢討官李寅溥,檢校待敎徐憙淳,假注書柳榮河,記注官趙德履·金景濂,各持論語第五卷,以次進伏訖。上命開卷讀之。應圭讀自子路問聞斯行諸,止孰能爲之大。命陳文義。應圭曰,子路·冉有所問者一,而夫子之所答不同者,蓋聖人一言一動,懋合於中庸之道矣。子路勇進,冉有謙退,故各仍其才而矯捄之,無過不及,而盡合於中庸之道,則此堯·舜所以精一執中相傳之心法也。苟或差之毫釐,謬以千里,則大乖於中正之道矣。伏願殿下,克勉聖學上工夫,必以文王之不遑暇食,周公之坐而待朝,深留聖意焉。命掩卷,命玉堂先退。應圭等退出。又命退,諸臣以次退出。
庚辰四月二十九日卯時,上御熙政堂。別講入侍時,參贊官李龍秀,侍讀官宋應圭,持續綱目第一卷,檢討官李寅溥,持續綱目第一卷,檢校待敎徐憙淳,假注書柳榮河,記注官趙德履,記事官李命純以次進伏訖。上命開卷讀之。應圭讀自宋以陳洪進爲平海節度使,止與普齊也。命陳文義。應圭曰,陳洪進厚斂於民,故民甚苦之。大抵方伯守令,有聚斂之臣,則生民之受病極矣。一道之伯聚斂,則一道凋弊,一邑之宰聚斂,則一邑怨咨,而九重深嚴,畎畝之艱難,有難盡燭,故必擇賢能循良之才,作之伯作之宰,俾殫分憂之責,則大而一道之內,小而一邑之間,莫不樂業而安堵矣。伏願殿下,每於政措之間,深垂聰察,而懋以擇吏安民,爲治平政要,是臣區區之望也。上命掩卷,仍命玉堂先退。應圭·寅溥退出。又命退,諸臣以次退出。
庚辰四月二十九日辰時,上御熙政堂。別講入侍時,參贊官李箕淵,侍讀官宋應圭,持續綱目第一卷,檢討官李寅溥,持續綱目第一卷,直閣鄭基善,假注書金洛駿,記注官趙德履,記事官李命純以此進伏訖。上命開卷讀之。應圭讀自宋以秦再雄,止特殺其禮。上命陳文義。應圭曰,此宋以秦再雄爲刺史事也。再雄本是胡種猺獞,居於辰州,而宋主召至汴,察其可任,擢爲刺史,委任責成,故荆·湖邊邑,莫不風靡,降表日聞。大抵爲君上者用人之道,無論親疎遠近,惟才是擧,信任無貳,則治平可做矣。此等處,益見宋主特達之聖德,伏願澄省焉。上命掩卷,仍命書榻敎曰,諸承旨持公事入侍。賤臣承命出傳。行都承旨李龍秀,左承旨任厚常,左副承旨愼宜學,右副承旨李晉淵追入進伏。上曰,公事奏之。龍秀曰,臣吏房無公事矣。厚常曰,臣戶房無公事,而代房工房,俱無公事矣。箕淵曰,臣禮房有公事矣。仍讀奏廣州留守狀啓農形事。宜學曰,臣軍士房有公事矣。仍讀奏廣州留守狀啓射講單子上送事。晉淵曰,臣推考房無公事矣。上命玉堂先退。應圭等退出。又命退,諸臣以次退出。
庚辰四月二十九日辰時,上御熙政堂。別講入侍時,參贊官愼宜學,侍讀官宋應圭,持續綱目第一卷,檢討官李寅溥,持續綱目第一卷,直閣鄭基善,假注書柳榮河,記注官趙德履,記事官李命純以次進伏訖。上命開卷讀之。應圭讀自秋七月宋頒刑統,止解鹽亦榷之。命下番讀之。寅溥讀自九月宋攻南漢,止通好于宋。命陳文義。應圭曰,刑統頒布,卽宋祖創業之初政也。蓋德敎,雖是化民之本,而敎之而不率者,非刑政則無以遠其罪而遷之善矣。故天命有德,五服以章之,天討有罪,五刑以用之,此唐虞所以德化至隆,刑政克明,契之敎,皐之刑,竝行而不悖者也。矧當創業之始,德敎刑政,自立一初之規模,然後可以垂統於無疆,而爲法於後世矣。刑統之頒,職以此也,則宋朝數百年基業,未必不由於是矣。伏願此等處,深垂體念,是臣區區之望也。命掩卷,仍命玉堂先退。應圭等退出。又命退,諸臣以次退出。
庚辰四月二十九日申時,上御熙政堂。別講入侍時,參贊官李箕淵,侍讀官宋應圭,持續綱目第一卷,檢討官李寅溥,持續綱目第一卷,直閣鄭基善,假注書柳榮河,記注官趙德履,記事官李命純以次進伏訖。上命開卷讀之。應圭讀自南漢主瞢然,止未遑也。上曰,下番讀之。寅溥讀自十一月,止自是世襲。上命陳文義。應圭曰,南漢主之貪淫殘虐,聚斂無藝,剝椓極酷,有浮於桀·紂,故宋祖赫然斯怒,乃以救此一方,爲己任,則其弔伐之義,有光於湯·武之盛烈矣。書曰,罔失法度,又曰,奉將天罰,此可見南漢之失度而亡,宋祖之奉天而討也。伏願此等處除暴拯民之義,特加澄省焉。上命掩卷,仍命玉堂先退。應圭等退出。又命退,諸臣以次退出。
庚辰四月二十九日申時,上御熙政堂。別講入侍時,參贊官愼宜學,侍讀官宋應圭,持續綱目第一卷,檢討官李寅溥,持續綱目第一卷,直閣鄭基善,假注書柳榮河,記注官趙德履,記事官李命純以次進伏訖。上命開卷讀之。應圭讀自宋范質卒,止爲可惜。上命陳文義。應圭曰,范質於垂死之日,遺戒子孫,不許請諡立碑者,雖曰,其言也善,而出處大節,早已壞了,則雖懷沒身之羞恥,而難洗千載之譏議矣。然其人器則頗有可稱之端,故宋太宗,嘗有可惜之歎,此可見功不掩罪,而以名節勵世之意,足以欽仰矣。伏願澄省焉。上命掩卷,仍命玉堂先退。應圭等退出。又命退,諸臣以次退出。
庚辰四月二十九日酉時,上御熙政堂。入直玉堂持羹墻錄入侍時,右承旨李箕淵,校理宋應圭,持羹墻錄第三卷,修撰李寅溥,持羹墻錄第三卷,直閣鄭基善,假注書柳榮河,記注官趙德履,記事官李命純以次進伏訖。上命開卷讀之。應圭讀自世祖元年,止點閱衣甲。上曰,文義陳之。應圭曰,諸道要害,設置鎭管,外以防禦,京闕各司,點閱皁隷,內以練習,外內武備,莫不畢具,故至今遵守,萬無疎虞之慮矣。挽近以來,升平日久,不無解弛之漸,伏願克遵祖宗之舊制,講明繕修之道焉。上命掩卷,仍命玉堂先退。應圭等退出。又命退,諸臣以次退出。
上在昌德宮。停常參·經筵。
藥房提調金魯敬,副提調李龍秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李箕淵啓曰,明日景慕宮夏享大祭齋戒相値,視事頉稟之意,敢啓。傳曰,知道。
愼宜學啓曰,大司憲宋穉圭,執義吳熙常,掌令金履垕·姜世白,持平金銓·李魯秉在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李龍秀啓曰,藥房提調·副提調,持湯劑來待矣。傳曰,封入。
傳于李箕淵曰,禮房承旨,馳詣宗廟·景慕宮,奉審摘奸以來。
傳于任厚常曰,召對爲之。
李箕淵啓曰,新除授行左承旨趙鍾永,時在京畿楊州地,斯速乘馹上來事,下諭,何如?傳曰,許遞,前望單子入之。
承旨前望單子入之,林景鎭落點。
李箕淵啓曰,弘文提學金履喬牌不進推考傳旨,今方捧入,而端午帖出韻科次命下之後,如是違牌,事甚未安,更爲牌招,何如?傳曰,允。
林景鎭啓曰,卽伏見漢城府坐不坐單子,則連五日無緣不坐,詞訟劇地,委屬可悶,該府堂上,不可無警,竝推考,何如?傳曰,允。
傳于愼宜學曰,別講爲〈之〉。
李箕淵啓曰,吏曹郞廳來言,守令有闕,政事,取稟。傳曰,當日爲之。
傳于李箕淵曰,別講爲之。
李箕淵啓曰,吏曹郞廳來言,政事當日爲之事命下,而判書李相璜,參判吳淵常,參議申在植,俱以病不來,不得開政云。判書·參判·參議,竝卽牌招,何如?傳曰,允。
傳于林景鎭曰,別講爲之。
李箕淵啓曰,吏曹判書李相璜,參判吳淵常,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于林景鎭曰,別講爲之。
傳于李箕淵曰,別講爲之。
傳于李箕淵曰,入直玉堂,持羹墻錄入侍。
李箕淵,以吏批言啓曰,全羅道淳昌居楊挺湜,以百歲老人,依定式直超崇政付同知,而其父大根,贈同知中樞府事,其祖廉擧,贈僉知中樞府事,其曾祖汝梅,贈司譯院正下批矣。今聞楊挺湜,故文學時晉之玄孫,而爲湖南簪纓之家云。旣是士族,則恐不可以庶民追榮,一例施行,前日下批之贈職單子勿施,改贈相當職,何如?傳曰,允。
有政。吏批,判書李相璜進,參判吳淵常牌不進,參議申在植牌不進,右承旨李箕淵進。以金鐮爲弼善,朴宗薰爲左尹,金在昌爲判義禁,具齡錫爲刑曹佐郞,李彦淳爲司僕正,李俊秀爲南部令,金就强爲典籍,韓百衍爲茂朱府使,南履懋爲沃溝縣監,金箕書爲淸道郡守,金洛駿爲麒麟察訪,學諭單全道海·李基準,兼春秋單崔秀俊。
再政。以李奎淵爲工曹佐郞,金熙華爲驪州牧使。
兵批,判書權常愼進,參判李志淵病,參議柳鎭澤入直進,參知李鍾運病,同副承旨林景鎭進。啓曰,全羅兵使,今當差出,而擬望之人乏少,他道守令,竝擬,何如?傳曰,允。以柳相默爲宣傳官,李天興爲景福將,李文永爲慶熙將,李基栽爲文兼,金履寬·南曦重爲訓鍊主簿,盧翼燁爲守門將,李惟秀爲全羅兵使,護軍吳翰源·趙鍾永,副護軍金啓溫·洪命周·尹羽烈·韓耆裕·柳訸·李光憲·金熙華·柳河源·趙萬永·朴齊一·李翊會·李復淵·李謙會,副司直申倬·李彦淳·朴奎壽·姜世綸·林處鎭·宋翼淵·李東永·尹庠圭·南秉寬,副司果任天常·李彦補,竝單付。
再政。以尹慶烈爲衛率,李晩圭爲翊贊,林亨壽爲武兼。
以吏曹參議申在植再牌不進罷職傳旨,傳于李箕淵曰,只推。
金洛駿遷轉,代以鄭佺始爲假注書。
傳于李箕淵曰,發遣吏郞,諸執事淸齋與否,摘奸以來。
以應敎朴齊聞,副應敎朴台壽,副校理趙庭和,副修撰李鍾穆牌不進罷職傳旨,傳于李箕淵曰,只推。
李箕淵,以弘文館言啓曰,本館下番闕直,事甚未安,應敎朴齊聞,副應敎朴台壽,副校理趙庭和,副修撰李鍾穆,旣有只推之命,與修撰洪學淵,一體牌招,以爲推移入直之地,何如?傳曰,允。
以應敎朴齊聞,副應敎朴台壽,副校理趙庭和,修撰洪學淵,副修撰李鍾穆牌不進罷職傳旨,傳于李箕淵曰,只推。
李箕淵,以弘文館言啓曰,本館下番闕直,事甚未安,應敎朴齊聞,副應敎朴台壽,副校理趙庭和,修撰洪學淵,副修撰李鍾穆,旣有只推之命,卽爲牌招,以爲推移入直之地,何如?傳曰,允。
愼宜學,以義禁府言啓曰,刑曹啓目內,罪人朴於仁連,弑夫節次,旣已箇箇承款,係是三省罪人,依法典移義禁府,發遣都事,拿來後稟處事,允下矣。罪人朴於仁連,方囚典獄署,依例發遣府都事,拿來,何如?傳曰,允。
又以義禁府言啓曰,弑夫罪人朴於仁連,今已拿囚,係是綱常,依法例三省推鞫,何如?傳曰,允。
愼宜學啓曰,因義禁府草記,罪人朴於仁連,三省推鞫事,允下矣。委官何大臣進去乎?敢稟。傳曰,領府事進去。
又啓曰,卽者中樞府錄事來言,委官領府事李時秀,有身病,不得進去云。何以爲之?敢稟。傳曰,右議政進去。
又啓曰,卽者議政府錄事來言,委官右議政南公轍,有身病,不得進去云。何以爲之?敢稟。傳曰,領議政進去。
又啓曰,卽者議政府錄事來言,委官領議政徐龍輔有身病,不得進去云。何以爲之?敢稟。傳曰,右議政更爲進去。
愼宜學,以義禁府言啓曰,卽接月令醫員金宗潤手本,則時囚罪人金履禕,痰癖挾食,轉成關格,橫亘肚臍,氣息奄奄云。罪人病勢如此,則一邊保放,一邊草記,曾有定式矣。金履禕姑爲保放之意,敢啓。傳曰,知道。
又以義禁府言啓曰,慶尙監司金履載狀啓內,奉化前縣監金遇順·李南圭罪狀,令攸司稟處事,啓下矣。金遇順下去京畿楊州地,李南圭下去公淸道忠原地,依例發遣府羅將,竝拿來,何如?傳曰,竝待待命拿囚。
判義禁金履陽疏曰,伏以臣於時囚,有親嫌之在法應避者,捧供議讞,不容冒當,因私廢公,亦所難安,敢陳短章,仰瀆崇嚴。伏願聖明,俯賜鑑燭,亟遞臣所帶金吾之任,俾伸私義,無廢公法焉。臣無任云云。答曰,省疏具悉。所請依施。
庚辰四月三十日卯時,上御熙政堂。召對入侍時,參贊官任厚常,侍讀官宋應圭,直閣鄭基善,假注書柳榮河,記注官金樂灃,記事官李命純,各持論語第五卷,以次進伏訖。上命開卷讀之。應圭讀自論語集註大全卷之十一,止夫何憂何懼。上曰,文義陳之。應圭曰,克己復禮,乃是爲仁之本,而聖學之極工也。蓋克去己私,循復天理,則物累淨盡,如鏡面之新磨,而萬理虛明矣。禁止非禮四者垂戒,則勿字訓義,如旗脚之一麾而三軍從令矣。故一日克復,天下歸仁,此可見聖人之孜孜爲仁,而仁之一字,最爲聖學上工夫矣。伏願克懋時敏,終始典學焉。上命掩卷。王大妃殿進御加味君子湯,自今日停止。出榻敎上命退,諸臣以次退出。
庚辰四月三十日卯時,上御熙政堂。別講入侍時,參贊官愼宜學,侍讀官宋應圭,持續綱目第一卷,直閣鄭基善,假注書金洛駿,記注官金樂灃,記事官李命純以次進伏訖。上命開卷讀之。應圭讀自蜀約北漢,止西討有名矣。上命陳文義。應圭曰,宋主欲謀蜀,而先探其虛實險易,然後以時出兵,可謂深得征討之法矣。大抵王師之出,必應天時,如不失時,則可以出於萬全矣。時之一字,不但有力於征討而已,雖以君德上言之,凡於學問工夫之際,政令事爲之間,各得時措之宜,然後可以有爲矣。伏願此等處省念焉。上命掩卷,仍命諸承旨持公事入侍。出榻敎賤臣承命出傳。行都承旨李龍秀,左承旨任厚常追入進伏。上曰,公事奏之。龍秀曰,臣吏房無公事,而代房禮房有公事矣。仍讀奏弘文館草記玉堂牌招事。厚常曰,臣戶房無公事,而代房工房,亦無公事矣。宜學曰,臣軍士房無公事,而代房推考房,亦無公事矣。龍秀曰,新除授同副承旨林景鎭,卽爲牌招,何如?上曰,依爲之。出擧條上曰,入直玉堂,持羹墻錄入侍。應圭承命出去,持羹墻錄第三卷,還入進伏。上命讀之。應圭讀自命咸吉道,止不忘功之意。上曰,文義陳之。應圭曰,申叔舟,世祖之勳臣也。際遇異於他人,故命禦野人,而以蔓瓢之結子爲期,此乃一時偶然之言,而比其反也,果結一子,剖而爲盃,以示至情,其不忘功之意,於此可以見矣。上命玉堂先退。應圭退出。又命退,諸臣以次退出。
庚辰四月三十日辰時,上御熙政堂。別講入侍時,參贊官李箕淵,侍讀官宋應圭,持續綱目第一卷,直閣鄭基善,假注書柳榮河,記注官金樂灃,記事官李命純以次進伏訖。上命開卷讀之。應圭讀自乃命王全斌,止自方諸葛亮。上命陳文義。應圭曰,宋祖之命將出征也,止籍其器甲芻糧,而財帛則分給將士者,蓋已決勝於交戰之前也。器甲芻糧,軍務之所需,故籍之,而分給財帛,實欲將士之盡力於戰也。惟彼昭遠輩,敢拒王師,而氣驕趾高,妄以諸葛自擬,則其取敗亡固矣。大抵史記一部,興喪勝敗之蹟,昭昭備載,有足鑑戒,伏願燕濩之間,深加澄覽焉。上命掩卷,仍命玉堂先退。應圭退出。又命退,諸臣以次退出。
庚辰四月三十日午時,上御熙政堂。別講入侍時,參贊官林景鎭,侍讀官宋應圭,持續綱目第一卷,直閣鄭基善,假注書金洛駿,記注官金樂灃,記事官李命純以次進伏訖。上命開卷讀之。應圭讀自十二月宋,止以禮葬之。上命陳文義。應圭曰,此宋之克蜀夔州事也,而高彦儔,力戰不勝,從容就死,死則死矣,而奮然有爲主之忠,劉光義收骨灰燼,以禮葬之,戰則戰矣,而慨然有憯死之義,於此亦可以見忠義之有在矣。上命掩卷,仍命玉堂先退。應圭退出。又命退,諸臣以次退出。
庚辰四月三十日申時,上御熙政堂。別講入侍時,參贊官林景鎭,侍讀官宋應圭,持續綱目第一卷,直閣鄭基善,假注書金洛駿,記注官金樂灃,記事官李命純以次進伏訖。上命開卷讀之。應圭讀自宋命判太常,止音始和暢。上命陳文義。應圭曰,樂以和爲主,而自五季以後,雅樂紊亂,不合於中和,故宋主思有以正之,雖天下猶未定之時,命和峴製律呂,宋主治平之盛化,於此可以見矣。上命掩卷,仍命玉堂先退。應圭退出。又命退,諸臣以次退出。
庚辰四月三十日酉時,上御熙政堂。別講入侍時,參贊官李箕淵,侍讀官宋應圭,持續綱目第一卷,直閣鄭基善,假注書金洛駿,記注官金樂灃,記事官李命純以次進伏訖。上命開卷讀之。應圭讀自唐主募人,止守邊爲意。上命陳文義。應圭曰,此唐主崇信浮屠之事也。夫人國之爲害者,不一其端,酒色之荒,遊佃之逸,宮室之峻美,服食之奢華,莫非喪亡之本,而溺人心而敗人國者,莫如左道,左道之中,佛法尤甚,唐主之崇佛如此,此所以終致亂亡也。伏願於此等處,克加鑑戒焉。上命掩卷。仍命退,諸臣以次退出。
庚辰四月三十日酉時,上御熙政堂。入直玉堂持羹墻錄入侍時,右承旨李箕淵,校理宋應圭,持羹墻錄第三卷,直閣鄭基善,假注書金洛駿,記注官金樂灃,記事官李命純以次進伏訖。上命開卷讀之。應圭讀自以具致寬,止佐智是也。上命陳文義。應圭曰,兵家用兵之法,有三,不貪功,不輕敵,相時幾是已。是以我世祖朝,以御札諭之於具致寬者,不啻丁寧而申復,以戒不虞,永基億萬年無疆之休,伏願殿下,宜於此鑑法焉。上命掩卷。仍命退,諸臣以次退出。
上在昌德宮。停常參·經筵。
愼宜學啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕未肅拜,監察茶時之意,敢啓。傳曰,知道。
李箕淵啓曰,玉堂備員間,視事頉稟之意,敢啓。傳曰,知道。
又啓曰,來初五日,朝參日次矣,敢稟。傳曰,停。
傳于李箕淵曰,禮房承旨馳詣景慕宮,奉審摘奸以來。
李龍秀啓曰,藥房副提調持湯劑來待矣。傳曰,封入。
傳于任厚常曰,召對爲之。
鄭佺始有頉,代以朴長復爲假注書。
傳于林景鎭曰,別講爲之。
朴長復在外,代以鄭德和爲假注書。
傳于李箕淵曰,別講爲之。
以應敎朴齊聞,副應敎朴台壽,副校理趙庭和,修撰洪學淵,副修撰李鍾穆再牌不進罷職傳旨,傳于李箕淵曰,只推。
傳于任厚常曰,別講爲之。
傳于李箕淵曰,別講爲之。
傳于林景鎭曰,別講爲之。
傳于林景鎭曰,入直玉堂持羹墻錄入侍。
李箕淵,以弘文館言啓曰,本館下番闕直,事甚未安,應敎朴齊聞,副應敎朴台壽,副校理趙庭和,修撰洪學淵,副修撰李鍾穆,旣有只推之命,與修撰李寅溥,一體牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以侍講院言啓曰,王世子進講孟子第二卷,今已畢講矣。第三卷繼講之意,敢啓。傳曰,知道。
又以司饔院提調意啓曰,鷹師契貢人等呼訴內,京貿山雉,今已垂乏,將無以推移封進云。依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
愼宜學,以義禁府委官意啓曰,明日鞫坐,金吾堂上當爲備員,未肅拜判義禁,令政院待開門牌招,以爲進參之地,何如?傳曰,允。
愼宜學啓曰,三省推鞫,兩司當爲進參,除在外外,未肅拜人員,竝待開門牌招,以爲進參之地,何如?傳曰,允。
李箕淵,以吏曹言啓曰,今朔爲始,當爲儲窠,而若出郡守以上窠,則京職中排擬,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以吏曹言啓曰,今此端午祭祭官,當爲分排,而除老病公頉,實無推移排比之路,依近例,以刑官·司饔院官員年六十以上,通融塡差以入,而其中時無職名人員,令該曹,口傳付軍職,何如?傳曰,允。
愼宜學,以備邊司言啓曰,卽見京畿監司韓兢履狀啓,則以爲本道還穀,自來不敷,而麥登尙遠,農糧難繼,留庫各穀中限三千石,特許加分事,請令廟堂,稟旨分付矣。本道應分之還,常患不敷,別請加分,已成年例,而農節排巡,尤宜軫念,依所請石數,許令加分,何如?傳曰,允。
庚辰五月初一日卯時,上御熙政堂。召對入侍時,直提學李龍秀,參贊官任厚常,侍讀官宋應圭,假注書柳榮河,記注官金景濂·金樂澧,各持論語第五卷,以次進伏訖。上命開卷讀之。應圭讀自司馬牛,止子路無宿諾。上命陳文義。應圭曰,子貢問政,夫子以去兵去食爲答,蓋兵食雖重,譬諸信則猶輕,信是四端之本,而衆善之源也。故足食足兵,無如五霸,而齊桓取信於會葵,晉文示信於伐原,至若魏文之期獵,商鞅之徙木,莫非重信之義也。苟或不足於信,則兵食雖足,無以立矣。非特此耳,誠正格致之工,修齊治平之效,皆從信字上做出來者,則大聖人終始典學之方,宜莫如信之一字矣。伏願殿下,深垂體念焉。上曰,參贊官陳之。厚常曰,玉堂所奏儘好矣,留念焉。上曰,閣臣陳之。龍秀曰,玉堂旣以一信字敷陳,罄無餘蘊,更無所奏矣。上命掩卷,仍命玉堂先退。應圭退出。又命退,諸臣以次退出。
庚辰五月初一日辰時,上御熙政堂。別講入侍時,直提學李龍秀,參贊官林景鎭,侍讀官宋應圭,持續綱目第一卷,假注書柳榮河,記注官金景濂·金樂澧,以次進伏訖。上命開卷讀之。應圭讀自資治通鑑綱目續編第一,止俱被執。上曰,文義陳之。應圭曰,孟子云地利不如人和,吳起云在德不在險,此言人不和,則地理不可保矣,德不修,則險固不足恃矣。是以嬴秦之函谷重關不能守,孫·吳之長江天塹,非其有也。當宋師西征之時,孟昶據有全蜀,蜀地天下之險國,劍門蜀中之險關,所謂一夫當關,萬夫莫開者也。宜其險阻之足恃,而德政不修,人心不和,故爲將者,不恤軍政,爲士者,不發一矢,竟致殞身而喪國,險固之不足恃,於此益可驗矣。伏願此等處,深留聖意焉。上命掩卷,命書傳敎曰,在院承旨入侍。賤臣承命出傳。左承旨任厚常,右承旨李箕淵,左副承旨愼宜學,假注書金洛駿,追入進伏。龍秀曰,各房無公事矣。上命玉堂先退。應圭退出。又命退,諸臣以次退出。
庚辰五月初一日午時,上御熙政堂。別講入侍時,直提學李龍秀,參贊官李箕淵,侍讀官宋應圭,持續綱目第一卷,假注書柳榮河,記注官金景濂·金樂澧,以次進伏訖。上命開卷讀之。應圭讀自宋劉光義,止盡殺之。上曰,文義陳之。應圭曰,宋主之命將西征也,賜酒而諭拯溺之意,解貂而念暴露之苦,故曹彬體九重好生之德,救一方垂死之民,全蜀平而不戮一人,此可見宋祖之聖德,能擇人任事,而曹彬之良才,能奉天致討也。至若全斌輩之貪殘僨事,固其宜矣。此雖將吏間能否之一段,而有足鑑戒於任使之道矣。上命掩卷。上曰,在院承旨入侍。出榻敎賤臣承命出傳。左承旨任厚常,左副承旨愼宜學,同副承旨林景鎭,假注書金洛駿,追入進伏。龍秀曰,臣吏房有公事矣。仍讀奏公淸監司狀啓泰安縣監具埈到任事。厚常曰,臣戶房無公事矣。箕淵曰,臣禮房有公事矣。仍讀奏公淸監司狀啓雨澤農形事。宜學曰,臣軍士房及推考房代房,無公事矣。景鎭曰,臣工房無公事矣。上曰,閣臣誰也?龍秀曰,直閣及待敎皆式暇,故小臣當番矣。上命退,諸臣以次退出。
庚辰五月初一日午時,上御熙政堂。別講入侍時,直提學李龍秀,參贊官任厚常,侍讀官宋應圭,持續綱目第一卷,假注書柳榮河,記注官金景濂·金樂澧,以次進伏訖。上命開卷讀之。應圭讀自宋初置諸路轉運使,止盡歸于上矣。上曰,文義陳之。應圭曰,五季時藩鎭之爲患久矣。故宋祖深懲其弊,稍削其權,而趙普亦欲變革舊習,請置轉運使,使之總領,而諸路金穀,盡輸于汴都,以矯其弊者,誠好矣。然人君之道,德敎爲本,苟能鑑空衡平,自近及遠,則天下之美利,自歸于上矣。至若設置運使,總領諸路,未免治末之歸矣。大抵政令事爲之間,莫不有本有末,治其本者,雖若迂遠,而易以爲力,治其末者,雖若淺近,而難以爲功。伏願殿下,政令事爲之本,深留聖意焉。上命掩卷,仍命玉堂先退。應圭退出。又命退,諸臣以次退出。
庚辰五月初一日申時,上御熙政堂。別講入侍時,直提學李龍秀,參贊官李箕淵,侍讀官宋應圭,持續綱目第一卷,假注書鄭德和,記注官金景濂·金樂澧,以次進伏訖。上命開卷讀奏。應圭讀自呂中曰,天下,止天下之勢一矣。上曰,文義陳之。應圭曰,自唐至于五季,藩鎭之盜弄權柄,不一其端,而宋太祖創業之初,矯正其弊,損奪其權,石守信·王彦超之罷貶,無非謀慮之宏遠矣。大抵人君之所深憂,專在於權柄下移,故傳曰,惟辟作威作福,然則今此宋祖之所講定者,實非後世之所鑑法乎?伏願殿下體念焉。上命掩卷。仍命退,諸臣以次退出。
庚辰五月初一日酉時,上御熙政堂。別講入侍時,直提學李龍秀,參贊官林景鎭,侍讀官宋應圭,持續綱目第一卷,假注書鄭德和,記注官金景濂·金樂澧,以次進伏訖。上命開卷讀奏。應圭讀自蜀主昶,止昶尋卒。命陳文義。應圭曰,蜀主昶,待罪闕下,而宋主備禮以待,於此可見宋主仁厚之德矣。大抵人君,以仁厚之德,爲出治之本,故漢高祖,受子嬰之降也,仁以恤之,禮以待之,以此觀之,仁厚二字,豈非後世人主之所急務者乎?伏願體念焉。上命掩卷。仍命退,諸臣以次退出。
庚辰五月初一日酉時,上御熙政堂。入直玉堂持羹墻錄入侍時,直提學李龍秀,同副承旨林景鎭,校理宋應圭,持羹墻錄第三卷,假注書鄭德和,記注官金景濂·金樂澧,以次進伏訖。上命開卷讀奏。應圭讀自上以御書發問,止各盡禦之之術。命陳文義。應圭曰,猗我聖朝,以御書發問諸將者,練習於昇平之時,而需用於臨陣之日也。異日對敵之時,坐作進退之節,覘機料勝之術,最爲急務,而今日無事之時,苟或不明練敎習,以至於文恬武嬉,則豈可決勝於千里之外乎?是以漢光武之親征也,馬援圖進形便,畫成方策,光武曰,虜在吾目中,此豈非千里之決勝者乎?大抵日用事爲之間,以預之一字爲務,則無窘急之患,而有克成之功矣。豈不休哉?伏願體念焉。上命掩卷。仍命退,諸臣以次退出。
上在昌德宮。停常參·經筵。
李龍秀啓曰,左尹朴宗薰,除拜後過三日不爲出肅,依定式推考警責,仍卽牌招察任,何如?傳曰,允。
愼宜學啓曰,今日三省推鞫,諫院當爲進參,而行大司諫洪奭周,獻納李允謙,正言韓兢裕牌不進,司諫崔時淳,正言李奎鎭在外,無進參之員。行大司諫洪奭周,更爲牌招,何如?傳曰,允。違牌人只推,更爲牌招,使之先進參後謝恩。
李龍秀啓曰,藥房副提調持湯劑來待矣。傳曰,封入。
備忘記,昌城府使具信喜下直,長弓一張,長箭一部,片箭一部,筒兒一箇賜給。
愼宜學啓曰,臣宜學,以今日三省推鞫進去,下直之意,敢啓。傳曰,知道。
傳于任厚常曰,召對爲之。
以應敎朴齊聞,副應敎朴台壽,副校理趙庭和,修撰洪學淵·李寅溥,副修撰李鍾穆牌不進罷職傳旨,傳于李箕淵曰,只推。
傳于林景鎭曰,別講爲之。
兵曹口傳政事,副司果單李鎭華。
傳于李箕淵曰,別講爲之。
禁府問事郞廳二望,副司果尹景鎭·金敎喜。
傳于任厚常曰,別講爲之。
以獻納李允謙再牌不進罷職傳旨,傳于林景鎭曰,只推。
傳于李箕淵曰,入直玉堂持羹墻錄入侍。
李箕淵,以弘文館言啓曰,本館下番闕直,事甚未安。應敎朴齊聞,副應敎朴台壽,副校理趙庭和,修撰李寅溥·洪學淵,副修撰李鍾穆,旣有只推之命,竝卽牌招,以爲推移入直之地,何如?傳曰,允。
以應敎朴齊聞,副應敎朴台壽,副校理趙庭和,修撰李寅溥·洪學淵,副修撰李鍾穆牌不進罷職傳旨,傳于李箕淵曰,只推。
李箕淵,以弘文館言啓曰,本館下番闕直,事甚未安。應敎朴齊聞,副應敎朴台壽,副校理趙庭和,修撰洪學淵·李寅溥,副修撰李鍾穆,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,新除授弼善金鐮,除拜屢日,尙不出肅,卽爲牌招察任,何如?傳曰,允。
李龍秀,以吏曹言啓曰,新除授鏡城判官李毅遠呈狀內,矣身素患痰癖之症,當此換節之時,一倍添劇,時月之內,萬無起動遠赴之望,卽速入啓遞改云。其身病旣如是沈篤,則有難强令赴任,罷黜,何如?傳曰,允。
李箕淵,以禮曹言啓曰,卽接長城幼學趙豐啓所志,則以爲,同姓五寸姪尙九,嫡妾俱無子,以其同姓六寸兄尙益第二子廷圭,欲爲繼後,兩家諸族,同議完定,未及禮斜,而尙益夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式。門長趙豐啓所訴旣如此,依定式,趙尙益第二子廷圭,立爲趙尙九之後,何如?傳曰,允。
林景鎭,以兵曹言啓曰,每當儲窠之月,虛司果例不得區處,而在前積滯之時,勿拘儲窠,有虛司果擬入之例矣。今亦依此擧行,以爲疏滯之地,何如?傳曰,允。
又以兵曹言啓曰,兼司僕將趙德永,身病猝重,無望供職,呈狀乞遞,改差,何如?傳曰,允。
又以刑曹言啓曰,仍備邊司草記,侵虐漕卒之宮屬,令秋曹覈出後,嚴刑照律事,允下矣。作弊宮屬,問于漕卒,則以爲,何許數漢,稱以宮屬,討索錢兩,仍爲逃避,今不得推尋云。毋論某宮屬之作鬧與無賴輩之假托,有非鄕外漕卒所可指的,而如此奸民,在所窮治,分付捕廳,期於詗捉之意,敢啓。傳曰,知道。
又以義禁府言啓曰,卽接月令醫官洪得運手本,則時囚罪人任俊常,素患疝積之症,添劇於處冷之餘,時時衝上,頻頻昏倒,實有難保之慮云。罪人病勢如此,則一邊保放,一邊草記,曾有定式矣。任俊常,姑爲保放之意,敢啓。傳曰,知道。
三省推鞫時,弑夫罪人朴於仁連原情後,仍捧遲晩。
三省推鞫時,弑夫罪人於仁連捧結案。
義禁府,弑夫罪人於仁連,年二十一矣,結案白等,矣身根脚段,父貴石生存,父矣父名不知故,母金召史生存,母矣父名不知故白良乎,父母以胎生於中部慶幸坊漢原西邊契,隨父母長養,原無入籍之事是白乎旀,行凶節次段,矣身本夫金喆三,常時酗酒,毆打矣身,矣身不勝其苦。欲爲除去之際,果與隣居趙壽楹爲名漢潛奸,仍欲同爲居生,故再昨年九月分,因喆三之有病,果以砒礵,和于芥汁而勸飮,以至致命於六日之內。罪犯綱常,萬戮猶輕,弑夫情節的實,遲晩的只罪,不待時凌遲處死事。
義禁府,弑夫罪人於仁連,當日西小門外,不待時凌遲處死事。
傳于林景鎭曰,推鞫撤罷。
林景鎭,以義禁府言啓曰,弑夫罪人於仁連,旣已承服正刑,依法典其子女爲奴婢,破家瀦澤等事,令各該司,奉承傳擧行,何如?傳曰,允。
庚辰五月初二日卯時,上御熙政堂。召對入侍時,直提學李龍秀持論語第五卷,參贊官任厚常持論語第五卷,侍讀官宋應圭持論語第五卷,假注書鄭德和持論語第五卷,記注官金景濂持論語第五卷,記注官金樂澧持論語第五卷,以次進伏訖。上命開卷讀奏,應圭讀自子曰聽訟,止在家必達。命陳文義,應圭曰,子張之問政也,夫子敎之以居之無倦,行之以忠,蓋爲其子張之少仁也。大抵爲學之道,存諸心而無倦,則始終如一,發諸事而以忠,則表裏如一,以此推之,非但爲學之道,而至於爲政之道,所急務者也。經筵法講,亦以無倦爲務,則自强不息,無間斷之患矣。廣廈細氈,亦以忠恕爲治,則推己及物,無少仁之弊矣。伏願體念焉。上命掩卷,仍命退,諸臣以次退出。
庚辰五月初二日辰時,上御熙政堂。別講入侍時,直提學李龍秀,參贊官林景鎭,侍讀官宋應圭持續綱目第一卷,假注書鄭德和,記注官趙德履·金景濂,以次進伏訖。上命開卷讀奏,應圭讀自宋主廢朝五日,止立廟洸口祠之。命陳文義,應圭曰,此宋主見蜀主之寶裝溺器而撞碎事也。大抵爲人君者,以抑奢崇儉,爲出治之本焉。至若溺器之至微者,裝以寶珠,則民力之殫竭,國事之敗亡,推此可知矣。是以宋太祖,撞碎溺器,以爲前鑑之戒者也。此非但宋世之龜鑑,而實爲萬世人主之柯則,伏願殿下惕念焉。上曰,諸承旨持公事入侍。出榻敎賤臣承命出傳,左承旨任厚常,右承旨李箕淵,左副承旨愼宜學,假注書柳榮河,追入進伏。命奏公事,龍秀曰,臣吏房無公事矣。厚常曰,臣戶房有公事矣。仍讀奏廣州留守狀啓竹山等邑田稅船護送事。箕淵曰,臣禮房無公事矣。宜學曰,臣代房刑房無公事,而本房兵房有公事矣。仍讀奏廣州留守狀啓判中樞府事韓用龜過本府境時,勿爲境上出待事。景鎭曰,臣工房無公事矣。上命退,諸臣以次退出。
庚辰五月初二日午時,上御熙政堂。別講入侍時,參贊官李箕淵,侍讀官宋應圭持續綱目第一卷,檢校待敎徐憙淳,假注書柳榮河,記注官趙德履·金景濂,以次進伏訖。上命開卷讀之,應圭讀自秋八月,止趙普之謀也。命陳文義,應圭曰,宋主之選精銳而補禁旅,分禁旅而戍邊城者,蓋欲習勤苦而均勞佚也。使驍勇之卒,專屬於將,則兵權不可以損抑矣,使禁衛之士,不勞於外,則兵樣不可以振勵矣。此趙普所以內補禁旅,損其兵權,外戍邊城,敎以勤苦,而俾無驕惰之患也。雖今日升平之時,禁旅之精鍊,邊城之關防,尤不可疎忽,伏願此等處惕念焉。上命掩卷,上曰,在院承旨入侍。出榻敎賤臣承命出傳,行都承旨李龍秀,左承旨任厚常,同副承旨林景鎭,假注書鄭德和,追入進伏。龍秀曰,臣吏房有公事矣。仍讀奏黃海監司狀啓谷山府使李奎鉉到任事。厚常曰,臣戶房無公事矣。箕淵曰,臣禮房無公事矣。景鎭曰,臣工房及兵房代房·推考房代房,無公事矣。上命退,諸臣以次退出。
庚辰五月初二日申時,上御熙政堂。別講入侍時,參贊官李箕淵,侍讀官宋應圭持續綱目第一卷,檢校待敎徐憙淳,假注書柳榮河,記注官趙德履·金景濂,以次進伏訖。上命開卷讀之,應圭讀自宋置封樁庫,止軍旅饑饉之備。上曰,文義陳之。應圭曰,宋主掃平荆·蜀,輸其金帛,儲之內帑,以備軍旅饑饉不虞之用,其創始之法意,可謂至矣,而嘗按程·朱之論,別置內庫,無補國用,而反貽民弊,蓋儲蓄雖是有國之急務,而法久弊生,亦是必然之理也。唯在節用愛民而已矣。上命掩卷,仍命退,諸臣以次退出。
庚辰五月初二日酉時,上御熙政堂。別講入侍時,參贊官任厚常,侍讀官宋應圭持續綱目第一卷,檢校待敎徐憙淳,假注書柳榮河,記注官趙德履·金景濂,以次進伏訖。上命開卷讀之,應圭讀自嘗諭近臣,止常臨觀之。上曰,文義陳之。應圭曰,幽燕內服之地,而石晉割與契丹,久作胡地,故宋主每歎中原幅員,不可少缺,而久陷腥膻之域,於是置封樁庫而蓄財,鑿講武池而習戰,思所以克復之圖,此可見宋主撫五服威四夷之盛德矣。此外別無要義之可陳者也。上命掩卷,仍命退,諸臣以次退出。
庚辰五月初二日酉時,上御熙政堂。入直玉堂持羹墻錄入侍時,右承旨李箕淵,校理宋應圭持羹墻錄第三卷,檢校待敎徐憙淳,假注書柳榮河,記注官趙德履·金景濂,以次進伏訖。上命開卷讀之,應圭讀自帝降勅,止滅建州而還。上曰,文義陳之。應圭曰,建州接遼東之界,而李滿住出沒邊境,其爲北方之患久矣。惟我世廟,承皇帝之勅,而命魚有沼等,揚威異域,掃蕩部落,樹功上國,屢降寵奬,於是斫樹大書,以表漠北之盛績,奏凱歸來,以顯我東之效忠,則非特誇耀於一時,抑亦有辭於萬世矣。上命掩卷,箕淵曰,今日三省推鞫時,有先進參後謝恩之命,而正言韓兢裕,旣參鞫坐,不爲肅謝,自外徑歸,事甚未安,推考,何如?上曰,依爲之。出擧條上命退,諸臣以次退出。
上在昌德宮。停常參·經筵。
李晉淵啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕呈辭,監察茶時之意,敢啓。傳曰,知道。
李箕淵啓曰,藥房提調持湯劑來待矣。傳曰,封入。
又啓曰,假注書柳榮河,身病猝重,勢難察任,今姑改差,何如?傳曰,允。
傳于李晉淵曰,召對爲之。
愼宜學,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
柳榮河改差,代以吳致愚爲假注書。
以應敎朴齊聞,副應敎朴台壽,副校理趙庭和,修撰洪學淵·李寅溥,副修撰李鍾穆再牌不進罷職傳旨,傳于李箕淵曰,只推。
吳致愚有頉,代以李憲兢爲假注書。
傳于林景鎭曰,別講爲之。
傳于愼宜學曰,別講爲之。
傳于李箕淵曰,別講爲之。
李箕淵,以弘文館言啓曰,本館下番闕直,事甚未安,應敎朴齊聞,副應敎朴台壽,副校理趙庭和,修撰洪學淵·李寅溥,旣有只推之命,竝卽牌招,以爲推移入直之地,何如?傳曰,允。
傳于愼宜學曰,別講爲之。
傳于李箕淵曰,別講爲之。
傳于愼宜學曰,入直玉堂持羹墻錄入侍。
李憲兢有頉,代以李廷憲爲假注書。
以應敎朴齊聞,副應敎朴台壽,副校理趙庭和,修撰洪學淵·李寅溥牌不進罷職傳旨,傳于李箕淵曰,只推。
兵曹口傳政事,副司果洪晩燮·朴潞壽以上竝單付。
愼宜學,以備邊司言啓曰,新除授全羅兵使李惟秀,以前任驪州牧使,有該道臣請仍之擧矣。一邑蘇瘼,事情雖緊,全道制閫,體貌自別,何可爲恤迎送之弊,而不念輕重之義乎?道臣所請,恐涉不審,置之。事係帥臣去就,則宜請廟堂稟處,而混以該曹稟處爲請者,亦違格例,該道臣推考,何如?傳曰,允。
庚辰五月初三日卯時,上御熙政堂。召對入侍時,參贊官李晉淵,侍讀官宋應圭,檢校待敎徐憙淳,假注書鄭德和,記注官趙德履·金景濂,各持論語第五卷,以次進伏訖。上命開卷讀奏。應圭讀自夫聞也者,止在家必聞。命陳文義。應圭曰,夫聞也者,徒求虛譽而不務實德者也。是以善其顔色,以取於仁,而純粹之中,未必有也。巧言令色,孔子有訓,口蜜腹劍,古人有戒,不懋實德,而徒以顔色爲善,則何異乎穿窬之徒也?不存實行,而只以言辭爲務,則亦何異乎孔壬之流也?虛譽雖隆,而實德有病,外貌雖飭,而實行無存,擇仁之際,徒取其貌,則於龜山·陸棠之事,前鑑昭著矣。不懋顔色之善,而擴充純粹,則天理必藹然而發見矣,不務言辭之飭,而操存誠實,則道心必寂然而感通矣。伏願殿下體念焉。上命掩卷。仍命退,諸臣以次退出。
庚辰五月初三日辰時,上御熙政堂。別講入侍時,參贊官林景鎭,侍讀官宋應圭,持續綱目第一卷,檢校待敎徐憙淳,假注書鄭德和,記注官趙德履,記事官李命純,以次進伏訖。上命開卷讀之。應圭讀自宋乾德四年,止勿復施行。命陳文義。應圭曰,此宋主罷羨餘賞格事也。其時三司之請賞羨餘,以張全祿之言,詔勿施行矣。苟非倍取民租,則反致私減軍食,其言固宜,而大抵國法,旣設場院,排定粟芻,則主吏之有羨餘者,可以賞功,而亦不害爲勸懲之道。伏願此等處,審其取舍焉。上命掩卷,仍命書傳敎曰,在院承旨入侍。賤臣承命出傳。左承旨任厚常,右承旨李箕淵,左副承旨愼宜學,右副承旨李晉淵,假注書柳榮河,追入進伏。上曰,公事入之。厚常曰,臣戶房無公事矣。箕淵曰,臣代房吏房及本房禮房,無公事矣。宜學曰,臣兵房有公事矣。仍跪傳夾侍而進之。晉淵曰,臣刑房無公事矣。景鎭曰,臣工房無公事矣。上命退,諸臣以次退出。
庚辰五月初三日午時,上御熙政堂。別講入侍時,參贊官愼宜學,侍讀官宋應圭,持續綱目第一卷,檢校待敎徐憙淳,假注書鄭德和,記注官趙德履,記事官李命純,以次進伏訖。上命開卷讀奏。應圭讀自閏月宋求遺書,止多請附宋。命陳文義。應圭曰,宋竇儀,眞讀書之士也。能知其鏡背乾德之號,故宋主嘉之曰,宰相須用讀書人,趙普忌其剛直,遂排斥之,此可見剛直之不容於世也。大抵剛毅之操,方直之賢,彙征於朝廷之上,則三代之治,可以挽回矣。是以伊尹告太甲,而以逆志求道爲戒,漢武敬汲黯,而以避帳可奏爲禮,夫剛直之有補於聖治,亦可見矣,而以孫弘之諂諛見用,三代之治,未挽於漢朝,吁亦噫哉。伏願殿下,特加惕念,宜用讀書之人,而非但讀書之人,猗其剛直之士,亦爲揀用,以補治化之萬一焉。上命掩卷,仍命書傳敎曰,左承旨·同副承旨入侍。賤臣承命出傳。左承旨任厚常,同副承旨林景鎭,追入進伏。上曰,公事入之。厚常曰,各房無公事矣。上命退,諸臣以次退出。
庚辰五月初三日午時,上御熙政堂。別講入侍時,參贊官李箕淵,侍讀官宋應圭,持續綱目第一卷,檢校待敎徐憙淳,假注書鄭德和,記注官趙德履,記事官李命純,以次進伏訖。上命開卷讀奏。應圭讀自北漢復取宋遼州,止殺降之罪。命陳文義。應圭曰,全斌之黷貨殺降,實非其本心,而物欲交蔽之致也。夫人心之本然者,譬若明鏡止水,物來則應,若夫物慾交侵,塵滓昏穢,則貪權趣利,無所不至,今夫全斌之黷貨貪功,卽物慾之來侵也。具伏其罪,卽本心之良善也。大抵天性之良善,貴賤惟均,聖凡亦同,而物欲交蔽,則聖凡始分,伏願殿下,特加省察焉。上命掩卷。仍命退,諸臣以次退出。
庚辰五月初三日申時,上御熙政堂。別講入侍時,參贊官愼宜學,侍讀官宋應圭,持續綱目第一卷,檢校待敎徐憙淳,假注書鄭德和,記注官趙德履,記事官李命純,以次進伏訖。上命開卷讀奏。應圭讀自遂責降全斌,止參知政事。命陳文義。應圭曰,劉光義以廉謹,至蒙恩遇,兼進爵秩,宋主酬勞之典,猗歟休哉。大抵廉者,律己而威民也,謹者奉命而守職也。淸廉其操,而無黷貨之心,則必有對揚之功矣。醇謹其行,而無曠職之弊,則可見仁厚之化矣。以此推之,非但敎將之道,必以廉謹,而爲學之道,不可無廉謹之風矣。夫廉謹二字,凡百事爲,何處不可乎?伏願殿下,必以廉謹,爲修己之方,而以正百官,爲布政之本,而以化萬民焉。上命掩卷。仍命退,諸臣以次退出。
庚辰五月初三日酉時,上御熙政堂。別講入侍時,參贊官李箕淵,侍讀官宋應圭,持續綱目第一卷,檢校待敎徐憙淳,假注書鄭德和,記注官趙德履,記事官李命純,以次進伏訖。上命開卷讀奏。應圭讀自仁贍等,止有是命。命陳文義。應圭曰,此沈義倫隨軍入蜀之事也。義倫持己以廉淸守職之譽,至及於上徹天聰,是以宋主,固問於曹彬者也。猗歟宋朝義倫之操,律己奉上,曹彬之忠,盡職事君,此專由於宋主之責任良能而采察治否矣。以一人之視聽,尙能採摭,知其可用,況爲人君者,博詢廣采之道,豈若一人之視聽哉?苟以一人之視聽爲視聽,而黜陟進退,則彬蔚之賢材,循能之治績,豈可以一一明察乎?伏願惕念焉。上命掩卷。仍命退,諸臣以次退出。
庚辰五月初三日酉時,上御熙政堂。入直玉堂持羹墻錄入侍時,左副承旨愼宜學,校理宋應圭,持羹墻錄第三卷,檢校待敎徐憙淳,假注書鄭德和,記注官趙德履,記事官李命純,以次進伏訖。上命開卷讀奏。應圭讀自御製兵將說,止註解武經七書。命陳文義。應圭曰,猗我世祖朝,特製兵將之說,而詳註武經之旨者,欲使武臣,明練戰陣之事也。唉彼武夫,無非絳·灌之少文,則雖敵一人之勇,而至於兵法之奇正,軍禮之進退,豈可以粗解乎?夫申叔舟,卽解事之文宰也。使之註釋武經,而令赳赳武夫,豫習其決勝之策,我聖朝宏遠之慮,亦可以仰想矣。伏願鑑法焉。上命掩卷。仍命退,諸臣以次退出。
上在昌德宮。停常參·經筵。
李晉淵啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕呈辭,監察茶時之意,敢啓。傳曰,知道。
傳于李箕淵曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
李龍秀啓曰,藥房副提調,持湯劑來待矣。傳曰,封入。
傳于任厚常曰,召對爲之。
傳于任厚常曰,尙衣院燕貿進上,何等重大,而今番進上,無難欠縮之狀,萬萬駭然。該譯官處,不日內刻期督捧後,遠地定配,以徵後弊。藍種事言之,唐藍種初不貿來,以雜種彌縫中,欠縮夥然,尤極可駭,該譯官,一體遠地定配。此後則唐藍種,皇曆便貿納之意,永爲定式事,分付。
傳于愼宜學曰,別講爲之。
傳于李箕淵曰,未下直守令·察訪,皆令當日辭朝。
傳于李晉淵曰,別講爲之。
李晉淵,以義禁府言啓曰,弑夫罪人劉於仁連,今已拿囚,而係是綱常,依法例三省推鞫,何如?傳曰,允。
李晉淵啓曰,因義禁府草記,罪人劉於仁連三省推鞫事,允下矣。委官何大臣進去乎?敢稟。傳曰,右議政進去。
傳于林景鎭曰,別講爲之。
傳于李晉淵曰,別講爲之。
傳于林景鎭曰,別講爲之。
李箕淵,以弘文館言啓曰,本館下番闕直,事甚未安。副應敎朴台壽,副校理趙庭和,修撰李寅溥,旣有只推之命,竝卽牌招,以爲推移入直之地,何如?傳曰,允。
以副應敎朴台壽,副校理趙庭和,修撰李寅溥牌不進罷職傳旨,傳于李箕淵曰,只推。
李箕淵,以弘文館言啓曰,本館下番闕直,事甚未安。副應敎朴台壽,副校理趙庭和,修撰李寅溥,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,贈諡孝憲公鄭基安延諡,定行於今月初六日本家云矣,敢啓。傳曰,知道。
愼宜學,以御營廳言啓曰,本廳哨官趙存常·崔永錫,受由下鄕,過限不來,竝汰去之意,敢啓。傳曰,知道。
吏曹啓目粘連,啓下是白有亦,觀此京畿監司韓兢履狀啓,則驪州牧使李惟秀,移拜全羅兵使矣。本州以積弊之邑,値數遞之餘,猝難振刷,該牧使莅任之後,已多修擧之政,而矯革之方,未及就緖。安城郡守李得養,隨事盡分,瓜限已滿,本郡以自來弊邑,幸得良吏,矯捄設施,期於成效。上項兩邑守令,限明年麥秋仍任事,令該曹稟處亦爲白有臥乎所,驪州前牧使李惟秀仍任事,自廟堂草記請置,已蒙允下是白遣。守令之準瓜差代,雖係金石之典,而民邑事情,有不可不矯捄責成者,則前此亦多有因道啓許仍之例,安城郡守李得養,限明年麥秋仍任事,依狀請施行,何如?判付啓,依允。
庚辰五月初四日卯時,上御熙政堂。召對入侍時,參贊官任厚常,侍讀官宋應圭,檢校待敎徐憙淳,假注書鄭德和,記注官趙德履,記事官李命純,各持論語第五卷,以次進伏訖。上命開卷讀奏,應圭讀自樊遲從遊於舞雩之下,止不仁者遠矣。命陳文義,應圭曰,樊遲以崇德辨惑等事,敢問于夫子,而夫子諄諄然善誘,此可見敎人之有術矣。蓋爲學之道,爲仁之方,莫先於辨惑二字。夫人心本無可惑,而物欲交侵,則動靜之間,自有疑慮之端矣。忿心忽發,則利害之分,亦有昏迷之患矣。是以聖人有訓曰,四十而不惑,又曰,四十而不動心,此莫非辨惑之要旨也。格物致知,而無疑惑之弊,懲忿窒欲,而無迷惑之慮者,非但爲學者之所先務,爲人君者,亦可以辨惑爲要,發令布政之時,無然疑之端也,論道出治之際,無疎忽之患也。伏願體念焉。上命退,諸臣以次退出。
庚辰五月初四日卯時,上御熙政堂。別講入侍時,參贊官愼宜學,侍讀官宋應圭,持續綱目第一卷,檢校待敎徐憙淳,假注書李廷憲,記注官金樂澧,記事官李命純,以次進伏訖。上命開卷讀奏,應圭讀自宋罷其殿前都指揮使,止彰德節度使。命陳文義,應圭曰,大抵人君之所深畏遠斥者,卽讒說之爲害也。以宋太祖之明達,猶不免信其邪說,而況後世之人辟乎?夫讒人巧構之法,預探人主之意向,使之浸潤膚愬,而或爲離人骨肉,馴致傾覆邦家,故孔壬之畏,讒說之堲,聖訓丁寧,然則顧今聖明之所鑑戒者,非讒奸之肆行乎?上命掩卷,宜學曰,假注書李廷憲,徑先隨入楹內,擧措顚錯,雖緣生疎,不可無警,推考,何如?上曰,依爲之。出擧條命退,諸臣以次退出。
庚辰五月初四日辰時,上御熙政堂。別講入侍時,參贊官李晉淵,侍讀官宋應圭,持續綱目第一卷,檢校待敎徐憙淳,假注書李廷憲,記注官金樂澧,記事官李命純,以次進伏訖。上曰,在院承旨入侍。出榻敎仍命公事持入,賤臣承命出傳,左承旨任厚常,左副承旨愼宜學,同副承旨林景鎭,假注書鄭德和,追入進伏。上命開卷讀之。應圭讀自三月五星聚奎,止卒如其言。上命陳文義。應圭曰,夫星者陰陽之精,而萬物之體也。雖其體在下,精耀懸象,列居錯峙,各有適當,在野象物,在朝應官,故人君修德則七政以齊,失德則辰不集房,虞夏之書可觀也。今此宋太祖之德敎,洋溢訖四,則惟彼星辰之感應,自可推驗矣。伏願此等處省念,而懋修德政焉。上命掩卷,仍命公事奏之。厚常曰,臣戶房有公事矣。仍讀奏江原監司啓本公淸道忠原縣大同米無事過境事。宜學曰,臣兵房有公事矣。仍讀奏全羅道右水使狀啓南桃浦萬戶全相秦到防事。晉淵曰,臣刑房有公事矣。仍讀奏公淸監司狀啓罪人金喜昌遭父喪依法典給暇事。景鎭曰,臣工房及代房吏房·禮房,俱無公事矣。上命退,諸臣以次退出。
庚辰五月初四日午時,上御熙政堂。別講入侍時,參贊官林景鎭,侍讀官宋應圭,持續綱目第一卷,檢校待敎徐憙淳,假注書鄭德和,記注官金樂澧,記事官李命純,以次進伏訖。上命開卷讀奏。應圭讀自夏六月朔,止羽林將軍。命陳文義。應圭曰,宋主仁聖之德,寧有召災之理,而其時征戰未已,殺伐之氣,尙在於邊圉,噫,彼日食之災,良由是夫。大抵日食,卽陰盛陽微之兆也,是以春秋之二百四十年,日食之災,多至於三十六度者也。陰沴之氣,昏翳四陲,則天惟赫怒,召其災而警之,陽和之氣,彌綸六合,則天乃眷愛,弭其災而祐之,此專係於人君導率之如何耳。伏願殿下惕念焉。上命掩卷。仍命退,諸臣以次退出。
庚辰五月初四日申時,上御熙政堂。別講入侍時,參贊官李晉淵,侍讀官宋應圭,持續綱目第一卷,檢校待敎徐憙淳,假注書李廷憲,記注官金樂澧,記事官李命純,以次進伏訖。上命開卷讀之。應圭讀自宋開寶元年,止拜中書侍郞。命陳文義,應圭曰,此宋覆試貢士事也。夫貢擧之法,惟才是取,主選之職,非樹私恩,今此陶邴,以開國元勳之子,素無訓誨,而名居第六,其選擧之不公可知矣。是以特設覆試之法,一以嚴貢擧之制,一以保食祿之家,而宋太祖公天下之心,亦有所體驗矣。上命掩卷。仍命退,諸臣以次退出。
庚辰五月初四日酉時,上御熙政堂。別講入侍時,參贊官林景鎭,侍讀官宋應圭,持續綱目第一卷,檢校待敎徐憙淳,假注書李廷憲,記注官金樂澧,記事官李命純,以次進伏訖。上命開卷讀之。應圭讀自六月宋以董遵誨,止皆不對。命陳文義,應圭曰,宋主龍潛之時,氣像大異凡人,而董遵誨,全沒知人之鑑,反藉其父之勢,平日凌侮,少無顧忌。至有紫雲黑龍之瑞,而矇不省其爲何祥,宋主不對其問,卽日辭去,遵誨愚迷之見,固不足言,而宋主先事見幾之智,亦可見矣。上命掩卷。仍命退,諸臣以次退出。
上在昌德宮。停常參·經筵。
藥房提調金魯敬,副提調李龍秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
李晉淵啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕推鞫進,監察茶時之意,敢啓。傳曰,知道。
愼宜學啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李龍秀啓曰,藥房提調·副提調,持湯劑來待矣。傳曰,封入。
傳于任厚常曰,召對爲之。
以副應敎朴台壽,副校理趙庭和,修撰李寅溥再牌不進罷職傳旨,傳于李箕淵曰,只推。
傳于林景鎭曰,別講爲之。
傳于李箕淵曰,別講爲之。
傳于任厚常曰,別講爲之。
李箕淵,以弘文館言啓曰,本館下番闕直,事甚未安。副應敎朴台壽,副校理趙庭和,修撰洪學淵·李寅溥,旣有只推之命,與應敎朴齊聞,副修撰李鍾穆,一體牌招,以爲推移入直之地,何如?傳曰,允。
李晉淵啓曰,臣晉淵,以今日三省推鞫進去,下直之意,敢啓。傳曰,知道。
以應敎朴齊聞,副應敎朴台壽,副校理趙庭和,修撰洪學淵·李寅溥,副修撰李鍾穆牌不進罷職傳旨,傳于李箕淵曰,只推。
義禁府問事郞廳單趙庭和·李寅溥。
愼宜學啓曰,今日三省推鞫時,諫院無進參之員,除在外外,未肅拜人員,竝卽牌招,何如?傳曰,允。
以獻納李允謙牌不進罷職傳旨,傳于愼宜學曰,只推。
愼宜學啓曰,今日三省推鞫,諫院當爲進參,而行大司諫洪奭周,獻納李允謙牌不進,司諫崔時淳,正言李奎鎭在外,正言韓兢裕陳疏,無進參之員,行大司諫洪奭周,更爲牌招,何如?傳曰,允。違牌勿爲呼望,先進參後謝恩。
以獻納李允謙再牌不進罷職傳旨,傳于愼宜學曰,只推。
愼宜學啓曰,獻納李允謙,旣有只推之命,正言韓兢裕疏批已下,一體牌招,何如?傳曰,允。違牌勿爲呼望,先進參後謝恩。
愼宜學啓曰,正言韓兢裕,先參鞫後謝恩命下之後,旣參鞫坐,自外徑歸,事甚未安,推考,何如?傳曰,允。
愼宜學,以兵曹言啓曰,慶熙宮衛將李文永,病難供職,呈狀乞遞,宣傳官金鍵呈狀內,今月初二日三廳內試射時,得蒙直赴殿試之恩典,所帶之職,依例啓遞云矣。金鍵所帶之職,係是南行窠,不可仍帶,竝改差,何如?傳曰,允。
又以兵曹言啓曰,考見諸道今春官鎭門聚點狀啓,則公淸前兵使趙雲衢狀啓中,道內編伍軍兵聚點時,天安等十一邑,器械服色,間有渝傷云。黃海前兵使柳相亮狀啓中,道內團束軍兵聚點時,殷栗等三邑鎭,戰馬瘦駑,服色麤劣,軍器什物,不無執頉云。全羅前兵使李復淵狀啓中,道內束伍軍兵聚點時,高山等二邑,器械或有破傷,服色間多渝弊,坐作之節,未免生疎云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?傳曰,允。
又以刑曹言啓曰,義禁府啓辭內,弑夫罪人於仁連,旣已承款正刑,依法典其子女爲奴婢,破家瀦澤等事,令各該司,奉承傳擧行,何如?傳曰,允事,命下矣。罪人於仁連,本無子女,故爲奴之典,不得擧行,而奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
三省推鞫時,罪人劉於仁連,原情後捧遲晩。
三省推鞫時,罪人於仁連捧結案。
義禁府,弑夫罪人於仁連年五十四矣結案白等,矣身根脚段,父成大,父矣父名不知,母金召史名不知,母矣父名不知,竝只故白良乎,父母以胎生於開城府南門外,隨父母長養是白如可,移接於淮陽府府內面中上里,原無入籍之事是白乎旀,行凶節次段,矣身本以至妖至憯之性,含怨於本夫李成得之常常酗打是白加尼,及夫潛通宋元哲之後,相與造謀,必欲殺害本夫,乘其醉之時,果爲倂力縊殺是白如乎,乾道孔昭,今於二十餘年,窮凶情節,發自矣身之口,綻露無餘。矣身罪惡,萬戮猶輕,弑夫的實,遲晩的只罪,不待時凌遲處死事。
義禁府,弑夫罪人於仁連,當日西小門外,不待時凌遲處死事。
愼宜學,以義禁府言啓曰,弑夫罪人於仁連,旣已承服正刑,其子女爲奴婢,破家瀦澤·降邑號·罷守令等事,令各該司,奉承傳擧行,何如?傳曰,允。
正言韓兢裕疏曰,伏以,臣本以無似,猥蒙洪造,忝叨臺官,亦已屢矣。曾赴監試之役,自犯溺職之罪,廟啓請拿,至奪告身,到今追惟,悚恧猶切。臺端一步,便成鐵限,而昨年一肅,寅緣事會,避啓陳懇,略暴情勢,伏想聖明,亦必俯燭矣。不意薇垣除旨,復及於僨誤之蹤,榮寵謬加,冒膺無望,且感且悚,靡知所措。適値三省設鞫之日,乃有先進後謝之命,臣於是,路阻違逋,義重往役,雖不得不黽勉赴坐,而因此出肅,大乖廉防,纔罷鞫坐,徑還私次,慢蹇之罪,臣實自訟,而聖度天大,罰止問備,滿心悚蹙,益無所容。由前由後,罪戾日積,以此情踪,其不可以復廁於臺閣也明矣。在私分則旣不可一刻冒據,在公格則亦不可一向虛縻,方欲露陳短章,仰冀處分。卽者鞫坐又設,召牌且降,臣之進退,誠無所據,冒沒一赴,雖緣事勢之不獲已,知罪再犯,尤非義分之所敢出,玆敢隨牌朝房,仰暴衷懇。伏乞聖慈,俯垂鑑諒,亟遞臣職,仍治臣罪,以安私分,以昭公格焉。臣旣不以言官自居,丐免之章,不宜贅他,而區區愚見,不敢自隱,略此尾陳焉。近日陳時弊於殿下者,莫不以經用之日絀,民生之日瘁,爲殿下憂之,蓋其故何也?虧欠漸積,而倉庫全空,惟正之供,無歲不縮,則經用安得不絀,徭役不均,而簽額俱虛,隣族之徵,無年不加,則民生安得不瘁?救其弊者,要不過擇守令三字,每當大政,飭敎非不屢勤,銓家非不愼揀,而終不見其效者,實由於擇守令之不得其要耳。夫守令差遣,卽是文蔭武三岐通瀜互差,惟人是擧者,本是古規,而挽近以來,各有定窠,便成界限,文臣而不得爲蔭官之窠,蔭官而不得爲武臣之窠,雄邑大治,多屬於秩高望重,疲縣敗局,每歸於殘蔭冷武。其所謂秩高望重者,徒持大體,數年因循而已,其所謂殘蔭冷武,則經歷旣少,聞見或淺,不能了事,勢所必至,雖或有才識之稍勝者,畏忌多端,施措無路,又不免因循捱過。以如是之人,相繼於如是之邑,則邑安得不受其弊,民安得不受其害乎?古所謂爲官而擇人者,今反爲爲人而擇官,此所以欲擇守令,而終未見其效者也。顧今京察當前,量田將始,守令擇差,尤是急務。臣意則自今以後,無論某邑,以文蔭武通瀜交遞,不問資歷,只取才器,輪環互差,久任責成,申飭道伯,嚴其黜陟,則向所云雄邑大治姑無論,疲縣敗局之莫可收拾者,庶可有振發修擧之方。此豈非擇守令之一大要耶?守令旣擇,則經用之日絀,民生之日瘁,亦不足爲憂也。事係官制,有非如臣淺見之所能及,而一得之愚,妄有所陳,惟聖明裁察焉。臣無任云云。省疏具悉。所陳令廟堂,稟處。爾其勿辭察職。
庚辰五月初五日寅時,上御熙政堂。召對入侍時,參贊官任厚常,侍讀官宋應圭,檢校待敎徐憙淳,假注書李廷憲,記注官金景濂·金樂澧,各持論語第五卷,以次進伏訖。上命開卷讀之。應圭讀自子貢問友,止亦奚以爲。命陳文義,應圭曰,夫先有司·赦小過·擧賢才者,爲政之大要也。先有司則已不勞,而事無不擧矣,赦小過則用刑不濫,而人心悅矣,擧賢才則人各擧其所知,而一世之賢才,自可以彙進,行此三者,則治平不難矣。非但季氏之宰爲然,推而至於一國天下,莫不由此而興喪,此人主之所當鑑戒也。上命掩卷。仍命退,諸臣以次退出。
庚辰五月初五日卯時,上御熙政堂。別講入侍時,參贊官林景鎭,侍讀官宋應圭,持續綱目第一卷,檢校待敎徐憙淳,假注書李廷憲,記注官金景濂·金樂澧,以次進伏訖。上命開卷讀之。應圭讀自他日論兵,止呼萬歲。命陳文義,應圭曰,董遵誨,本是驕傲無知者,彼曩日紫雲黑蛇之事,偶爾發口,而不知爲何兆,今於宋太祖當日提諭之後,始乃覺得而呼萬歲,於此可見宋主牖迷率敎之聖德矣。上命掩卷,又命諸承旨持公事入侍。出榻敎賤臣承命出傳,行都承旨李龍秀,左承旨任厚常,右承旨李箕淵,左副承旨愼宜學,右副承旨李晉淵,假注書鄭德和,追入進伏。上曰,公事奏之。龍秀曰,臣吏房無公事矣。厚常曰,臣戶房有公事矣。仍讀奏廣州留守狀啓公淸道忠原縣大同船無弊護送事。箕淵曰,臣禮房無公事矣。宜學曰,臣兵房無公事矣。晉淵曰,臣推考房無公事矣。景鎭曰,臣工房無公事矣。上命退,諸臣以次退出。
庚辰五月初五日辰時,上御熙政堂。別講入侍時,參贊官李箕淵,侍讀官宋應圭,持續綱目第一卷,檢校待敎徐憙淳,假注書李廷憲,記注官金景濂·金樂澧,以次進伏訖。上命開卷讀之。應圭讀自俄而部下卒,止遂立之。命陳文義,應圭曰,董遵誨驕傲無知之過,所當不赦,而宋主不念舊惡,優賜其母,遵誨卒乃感服,諭威德獻俘斬,至於平定夷落,於此可以推驗宋主優容之大德矣。上命掩卷,仍命在院承旨入侍。出榻敎賤臣承命出傳,行都承旨李龍秀,左承旨任厚常,左副承旨愼宜學,右副承旨李晉淵,假注書鄭德和,追入進伏,上曰,公事奏之。龍秀曰,臣吏房無公事矣。厚常曰,臣戶房及代房工房,俱無公事矣。箕淵曰,臣禮房無公事矣。宜學曰,臣兵房有公事矣。仍讀奏咸鏡監司啓本咸興本宮防川毁缺處完築事。晉淵曰,臣刑房有公事矣。仍讀奏水原留守啓本時囚罪人拷訊次數開坐事。上曰,同副承旨,何不入來乎?龍秀曰,緣故出矣。上命退,諸臣以次退出。
庚辰五月初五日午時,上御熙政堂。別講入侍時,參贊官任厚常,侍讀官宋應圭,持續綱目第一卷,直閣鄭基善,假注書李廷憲,記注官金景濂·金樂澧,以次進伏訖。上命開卷讀之。應圭讀自宋李繼勳,止晉·絳二州。命陳文義。應圭曰,此宋貶雷德驤事也。夫趙普,開國元勳,際遇隆深,而德驤,面白直斥其非,可謂剛直之士也。宋主震怒,責以鼎鐺有耳之語,施以柱斧折齒之威,而止黜以闌入之律。然而趙普之罷相,實由於德驤之言,則宋太祖優容元勳之意,開納諫諍之德,有所體認矣。上命掩卷。仍命退,諸臣以次退出。
上在昌德宮。停常參·經筵。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
任厚常啓曰,右副承旨李晉淵,同副承旨林景鎭,今日不爲仕進,竝卽牌招,何如?傳曰,允。
李龍秀啓曰,藥房副提調,持湯劑來待矣。傳曰,封入。
傳于林厚常曰,諸承旨持公事入侍。
傳于愼宜學曰,推鞫撤罷。
以右副承旨李晉淵,同副承旨林景鎭牌不進罷職傳旨,傳于任厚常曰,只推。
李箕淵啓曰,校理朴光錫在外,副修撰徐憙淳內閣進,玉堂上下番俱空,事甚未安。應敎朴齊聞,副應敎朴台壽,副校理李瀅夏·趙庭和,修撰洪學淵·李寅溥,副修撰李鍾穆,竝卽牌招,推移入直,何如?傳曰,允。
以應敎朴齊聞,副應敎朴台壽,副校理李瀅夏·趙庭和,修撰洪學淵·李寅溥,副修撰李鍾穆牌不進罷職傳旨,傳于李箕淵曰,只推。
李箕淵啓曰,玉堂上下番俱空,事甚未安。應敎朴齊聞,副應敎朴台壽,副校理李瀅夏·趙庭和,修撰李寅溥·洪學淵,副修撰李鍾穆,旣有只推之命,竝更牌招,推移入直,何如?傳曰,允。
愼宜學啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕牌不進,監察茶時之意,敢啓。傳曰,知道。
以掌令金履垕,獻納李允謙,正言韓兢裕牌不進罷職傳旨,傳于愼宜學曰,只推。
李箕淵,以吏曹言啓曰,因義禁府草記,弑夫罪人於仁連,旣已正刑,降邑號·罷守令等事,令各該司擧行事,允下矣。問于義禁府,則弑夫罪人於仁連,居生於江原道淮陽府云。守令則勿罷事,曾有定奪矣,淮陽府使,降爲縣監,何如?傳曰,允。
愼宜學,以兵曹言啓曰,羽林衛將趙禹錫,五衛將南允豐·洪泳謨·張羽成·金履協,忠壯衛將李玉鉉,俱以病難供職,呈狀乞遞,竝改差,何如?傳曰,允。
又以義禁府言啓曰,保放罪人金履禕·任俊常,還囚捧供以入,而兩囚病勢,一向未差,竝仍爲保放之意,敢啓。傳曰,知道。
義禁府啓目,江陵府使任俊常,永同縣監金重根等原情云云。傳旨內辭緣,泛稱遲晩,任俊常段,所當請刑是白乎矣,曾經侍從,勿爲請刑,載在大典通編,議處爲白乎旀,金重根段,刑推得情,何如?判付啓,依允爲旀,金重根段,除刑推議處爲良如敎。又啓目,中部都事金履禕原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。
愼宜學,以刑曹言啓曰,義禁府啓辭內,弑夫罪人於仁連,旣已承款正刑,其子女爲奴婢,破家瀦澤·降邑號·罷守令等事,令各該司,奉承傳擧行,何如?傳曰,允事,命下矣。罪人於仁連子女及奴婢有無,令京兆考出帳籍,亦爲知委五部及各該道,使之一一査出,修成冊報來後,子女則爲奴婢,奴婢則永屬公賤之意,敢啓。傳曰,知道。
應敎朴齊聞疏曰,伏以,臣於前月,伏奉除旨,以臣爲弘文館應敎者。恩出特點,義不俟駕,而第臣之叔父臣台壽,同被殊渥,竝叨一館,門闌增耀,朝紳聳觀,在臣微私,兢惕居先,榮感反後。經筵雖云無相避之法,叔姪卽是猶父子之間,考諸前人,罕有其例。且臣叔父與臣之所縻,俱是東壁,而況臣反居右,私心踧踖,已無可言。論以朝體,寧不苟艱?一遞之義,不待臣言,庶蒙俯燭,而治疏屢日,見阻喉院,未得塵覽,祗事違傲,滿心惶蹙,尤無所容。此際臣父,纔自楸下,宿病添劇,馱還江郊,食飮專廢,證形委篤,雜試刀圭,未見分效,臣方左右扶將,夙宵焦灼,離捨供職,實無其望,召牌之下,承膺末由。玆敢不避猥越,略暴情懇。伏乞聖明,俯賜照燭,諒臣私義之難安,察臣情理之切急,亟命遞改,以安微分,仍治臣瀆擾之罪,以肅朝綱,不勝幸甚云云。省疏具悉。所請依施。
庚辰五月初六日辰時,上御熙政堂。諸承旨持公事入侍時,左承旨任厚常,右承旨李箕淵,左副承旨愼宜學,假注書鄭德和·李廷憲,記注官趙德履·金景濂,直閣鄭基善,以次進伏訖。上曰,公事奏之。厚常曰,臣戶房及代房工房,俱無公事矣。箕淵曰,臣禮房及代房吏房,俱無公事矣。宜學曰,臣軍士房無公事矣,代房推考房有公事矣。仍讀奏公淸監司啓本罪人李就松,木川縣到配事。上命退,諸臣以次退出。
上在昌德宮。停常參·經筵。
李晉淵啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕呈辭,監察茶時之意,敢啓。傳曰,知道。
任厚常啓曰,同副承旨林景鎭,今日不爲仕進,卽爲牌招,何如?傳曰,許遞,前望單子入之。
愼宜學啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
李箕淵啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
李龍秀啓曰,藥房副提調持湯劑來待矣。傳曰,封入。
傳于李晉淵曰,在院承旨入侍。
傳于李箕淵曰,留院公事入之。
承旨前望單子入之,李翊會落點。
任厚常啓曰,新除授同副承旨李翊會,卽爲牌招,何如?傳曰,允。
李箕淵啓曰,玉堂上下番俱空,事甚未安。副應敎朴台壽,副校理李瀅夏·趙庭和,修撰洪學淵·李寅溥,副修撰李鍾穆,旣有只推之命,竝卽牌招,推移入直,何如?傳曰,允。
以副應敎朴台壽,副校理李瀅夏·趙庭和,修撰洪學淵·李寅溥,副修撰李鍾穆牌不進罷職傳旨,傳于李箕淵曰,只推。
李箕淵啓曰,玉堂上下番俱空,已至經宿,事甚未安。副應敎朴台壽,副校理李瀅夏·趙庭和,修撰洪學淵·李寅溥,副修撰李鍾穆,旣有只推之命,竝更牌招,推移入直,何如?傳曰,允。
以副應敎朴台壽,副校理李瀅夏·趙庭和,修撰洪學淵·李寅溥,副修撰李鍾穆再牌不進罷職傳旨,傳于李箕淵曰,只推。
李箕淵,以吏曹言啓曰,今此宮廟夏享祭祭官中,時無職名人員,令該曹,口傳付軍職,何如?傳曰,允。
愼宜學,以備邊司言啓曰,卽見慶尙監司金履載狀啓,則以爲,淸道郡守金基常,到任纔及半載,邑務次第整頓,量事設施,亦方經紀,而今以前任時事,遞罷見職。此與循例遞易有異,遽然請仍,有所不敢,而在前賑邑守令之因事勘罷者,特令戴罪行公,曾多其例,請令廟堂,稟處矣。有國所重,莫大於法律,一或低昂,流弊難言,三等奪告身之律,與微眚薄勘之戴罪行公者,不可比論。況於奏當已久,新倅陛辭之後,忽又仍任,則朝廷擧措,寧不顚倒?道臣狀辭,未免不審,當該道臣推考,狀啓內辭意,置之,何如?傳曰,允。
李晉淵,以義禁府言啓曰,卽接月令醫員方始大手本,則時囚罪人金重根,素患痰積之症,闖發於處濕之餘,有時衝上,不省昏倒,目下症形,實爲不輕云。罪人病勢如此,則一邊保放,一邊草記,曾有定式矣。金重根,姑爲保放之意,敢啓。傳曰,知道。
庚辰五月初七日午時,上御熙政堂。在院承旨持公事入侍時,左承旨任厚常,右承旨李箕淵,左副承旨愼宜學,右副承旨李晉淵,記事官朴容壽,假注書李廷憲,記注官趙德履,記事官李命純,以次進伏訖。上曰,公事奏之。厚常曰,臣戶房及代房工房,俱無公事矣。箕淵曰,臣禮房及代房吏房,俱無公事矣。宜學曰,臣軍士房有公事矣。仍讀奏副摠管尹行直再度呈辭事,上命題判付。晉淵曰,臣推考房無公事矣。上命退,諸臣以次退出。
上在昌德宮。停常參·經筵。
愼宜學啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕呈辭,監察茶時之意,敢啓。傳曰,知道。
任厚常啓曰,三皇忌辰日親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,春塘臺爲之。
李龍秀啓曰,藥房三提調,持湯劑來待矣。傳曰,封入。
傳于愼宜學曰,在院承旨入侍。
以副應敎朴台壽,副校理趙庭和,修撰洪學淵·李寅溥,副修撰李鍾穆再牌不進罷職傳旨,傳于任厚常曰,只推。
以副校理李瀅夏牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。副應敎朴台壽,副校理李瀅夏·趙庭和,修撰洪學淵·李寅溥,副修撰李鍾穆,旣有只推之命,竝卽牌招,推移入直,何如?傳曰,允。
傳于愼宜學曰,在院承旨入侍。
傳于任厚常曰,別講爲之。
傳于李龍秀曰,右承旨·右副承旨許遞,前望單子入之,待下批,牌招察任。
承旨前望單子入之,徐長輔·朴宗琦落點。
徐長輔啓曰,明日傳香禮房承旨,當爲齋宿,右承旨任厚常,卽爲牌招,何如?傳曰,允。
以副校理李瀅夏再牌不進罷職傳旨,傳于任厚常曰,只推。
以副應敎朴台壽,副校理趙庭和,修撰洪學淵·李寅溥,副修撰李鍾穆牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。副應敎朴台壽,副校理李瀅夏·趙庭和,修撰洪學淵·李寅溥,副修撰李鍾穆,旣有只推之命,竝卽牌招,推移入直,何如?傳曰,允。違牌勿爲呼望。
又啓曰,副應敎朴台壽,特敎之下,謂有情勢,奉牌闕外,無意承膺,事體所在,誠極未安。從重推考,何如?傳曰,允。
李龍秀,以吏曹言啓曰,今此孝昌墓忌辰祭獻官前承旨林景鎭,時無職名,令該曹,口傳付軍職,何如?傳曰,允。
兵曹口傳政事,副護軍林景鎭,副司果金羽根·李憲球·柳季麟竝單付。
愼宜學,以備邊司言啓曰,卽見公淸監司朴宗京所報,則以爲,本道常賑穀餘在夏秋各穀及昨年査得條折米,合爲萬餘石,而較諸當用,不足夥然,秋等加下及戊寅詳定不足,合爲七千五百餘石,而己卯詳定不足與均廳上納各樣應下,亦不下萬包,某衙門穀中,折米限一萬石,移作常賑,以爲需用爲辭矣。道內各樣應下,每以常賑穀需用,而比年以來,元摠大縮,屢次添劃,輒復告罄,今則竝與當年公用之不可闕者,而無以排比,事勢誠可悶。又不可無推移區劃之方,今年湖南移轉穀竝耗折米四千四百石及戊午穀中折米五千六百石,許令移錄於常賑穀,使之從便取用,何如?傳曰,允。
又以備邊司言啓曰,卽見開城留守李文會狀啓,則以爲,本府所管各邑鎭餉穀,自來零星,而見例分已畢,種糧艱乏,留庫各穀中,限二千二百五十石,特許加分事,請令廟堂,稟處矣。農務方劇,排巡不足,守臣加分之請,其勢固然,而所請之數,亦爲精約,依此許施,何如?傳曰,允。
又以御營廳言啓曰,去夜初更量,幼學李重明·洪秉仁·朴東榮,犯夜被捉,依例移送秋曹之意,敢啓。傳曰,知道。
又以刑曹言啓曰,因御營廳啓辭,去夜初更量,犯夜幼學李重明·洪秉仁·朴東榮,移送秋曹事,命下矣。李重明·洪秉仁·朴東榮,依更數各決笞三十度,放送之意,敢啓。傳曰,知道。
庚辰五月初八日卯時,上御熙政堂。在院承旨入侍時,行都承旨李龍秀,左承旨任厚常,右承旨李箕淵,左副承旨愼宜學,右副承旨李晉淵,同副承旨李翊會,記事官朴容壽,假注書李廷憲,記注官金樂澧,記事官李命純,檢校待敎徐憙淳,以次進伏訖。龍秀曰,臣吏房無公事矣。厚常曰,臣戶房有公事矣。箕淵曰,臣禮房無公事矣。宜學曰,臣軍士房有公事矣。晉淵曰,臣推考房有公事矣。翊會曰,臣工房無公事矣。上命入之。厚常·宜學·晉淵等,跪傳夾侍而進之。上命退,諸臣以次退出。
庚辰五月初八日辰時,上御熙政堂。在院承旨入侍時,行都承旨李龍秀,左承旨任厚常,右承旨李箕淵,左副承旨愼宜學,右副承旨李晉淵,記事官朴容壽,假注書李廷憲,記注官趙德履,記事官李命純,檢校待敎徐憙淳,以次進伏訖。上曰,公事奏之。龍秀曰,臣吏房有公事矣。仍讀奏慶尙監司狀啓新寧縣監洪徹榮到任事。厚常曰,臣戶房有公事矣。仍讀奏黃海監司狀啓金川郡大同船裝發事。代房工房無公事矣。箕淵曰,臣禮房無公事矣。宜學曰,臣軍士房有公事矣。仍讀奏慶尙道左兵使狀啓西生僉使李松秀到任事。晉淵曰,臣推考房無公事矣。上曰,同副承旨,何不入來乎?龍秀曰,式暇出去矣。上命退,諸臣以次退出。
庚辰五月初八日午時,上御熙政堂。別講入侍時,直提學李龍秀,參贊官任厚常,檢討官徐憙淳,持續綱目第一卷,記事官朴容壽,記注官金樂澧,記事官李命純,以次進伏訖。上命開卷讀奏,憙淳讀自初宋主入太廟,止如平生。上命陳文義。憙淳曰,天子有天子之祭禮,大夫有大夫之祭禮,至于士庶,皆有先王制禮矣。此時宋主,幾定九有,旣享太廟,則籩豆簠簋,不是過制,而五季以來,儀文蕩壞,習見已固,雖以宋主之英明,初不審禮節之等威,而有撤去之擧,豈非識者所歎惜乎?然旣知其古禮,而終焉復設,則轉圜之德,誠過人幾等矣。有宋之禮率天下,文治蔚興,實基於此等事矣。上命掩卷,龍秀曰,玉堂連日闕直,至有入直閣臣以玉堂入侍之命,事面極涉苟艱。見任玉堂,亦多行公之員,非有衆所共知之實病實故,而無端違牌,式日爲課。俄者牌招啓辭允下之後,自本院,方爲出牌催促,而別下飭敎,以爲推移入直之地,似好矣。上命退,諸臣以次退出。
上在昌德宮。停常參·經筵。
李翊會啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕呈辭,監察茶時之意,敢啓。傳曰,知道。
徐長輔啓曰,左副承旨朴宗琦,右副承旨愼宜學,今日不爲仕進,竝卽牌招,何如?傳曰,允。
任厚常啓曰,明日·再明日,孝昌墓忌辰祭齋戒正日相値,視事頉稟之意,敢啓。傳曰,知道。
李龍秀啓曰,藥房副提調,持湯劑來待矣。傳曰,封入。
傳于徐長輔曰,召對爲之。
傳于李龍秀曰,別講爲之。
傳于李翊會曰,別講爲之。
以左副承旨朴宗琦,右副承旨愼宜學牌不進罷職傳旨,傳于徐長輔曰,只推。
任厚常啓曰,今日齋宿,承旨當爲備員,而左副承旨朴宗琦,右副承旨愼宜學,旣有只推之命,竝更牌招,何如?傳曰,允。
以左副承旨朴宗琦再牌不進罷職傳旨,傳于任厚常曰,許遞,前望單子入之,待下批,牌招察任。
承旨前望單子入之,趙民和落點。
傳于李翊會曰,別講爲之。
傳于任厚常曰,別講爲之。
傳于愼宜學曰,明日出宮門路,以協陽門爲之。
任厚常啓曰,明日望拜禮時,闕字牌及爐盒,當爲奉來,門路,以何處爲之乎?敢稟。傳曰,永肅門爲之。
又啓曰,明日望拜禮時,九卿當爲進參,而左參贊林漢浩,右參贊李普天,判尹金在昌病不進,卽爲牌招,以爲淸齋之地,何如?傳曰,允。
又啓曰,明日望拜禮時,兩司長官當爲進參,大司憲宋穉圭在外,何以爲之,而行大司諫洪奭周病不進,卽爲牌招,以爲淸齋之地,何如?傳曰,允。
以大司諫洪奭周牌不進推考傳旨,傳于任厚常曰,許遞,前望單子入之。
大司諫前望單子入之,李龍秀落點。
任厚常啓曰,新除授行大司諫李龍秀,卽爲牌招,以爲淸齋之地,何如?傳曰,允。
傳于李翊會曰,都承旨有闕之代,前望單子入之,待下批,牌招察任。
承旨前望單子入之,宋祥濂落點。
傳于任厚常曰,發遣吏郞,諸執事淸齋與否,摘奸以來。
李翊會,以吏曹言啓曰,今此文禧廟夏享祭獻官洪羲俊在外,代以前承旨李晉淵,改付標以入,而時無職名,令該曹,口傳付軍職,何如?傳曰,允。
兵曹口傳政事,副護軍單李晉淵。
愼宜學,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以都摠府言啓曰,明日北苑親行望拜禮時,侍衛寶劍,當爲備員,而副摠管申絅在外,宋祥濂差祭,尹行直受由,都摠管李明奎,副摠管洪秀晩有身病,一員未差,無以備員。令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
愼宜學啓曰,因都摠府草記,明日北苑親行望拜禮時,侍衛寶劍,當爲備員,而副摠管申絅在外,宋祥濂差祭,尹行直受由,都摠管李明奎,副摠管洪秀晩有身病,一員未差,無以備員,令政院,稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
摠管前望單子入之,都摠管朴宗來,副摠管朴基豐·柳相亮·徐有鳳·申絅·洪命楫落點。
以統制使吳毅常狀啓,進上生熟鰒,當爲封進,而海毒旣未淨息,不敢循例封進,惶恐待罪事,傳于愼宜學曰,勿待罪事,回諭。
庚辰五月初九日卯時,上御熙政堂。召對入侍時,參贊官徐長輔,侍讀官趙庭和,檢討官李鍾穆,檢校待敎徐憙淳,假注書李廷憲,記注官金景濂·金樂澧,各持論語第五卷,以次進伏訖。上命開卷讀之。庭和讀自子曰其身正,止曰敎之。命陳文義。庭和曰,聖人之訓,無非恰好底說話,而其身正不令而行,其身不正雖令不從,尤爲恰好。夫從違之本不係於令,係於所以示之何如也?是以傳曰,堯·舜率天下以仁,而民從之,此所謂其身正,不令而行也,身不行道,不行於妻子,此所謂其身不正,雖令不從也。夫人主一正其身,則治國平天下,自在其中矣。殿下宜於此,益加體念焉。上命掩卷,長輔曰,副應敎朴台壽,特敎申飭之下,奉牌已至經宿,無意承膺,事體所在,萬萬未安。從重推考,何如?上曰,依爲之。出擧條命退,諸臣以次退出。
庚辰五月初九日辰時,上御熙政堂。別講入侍時,參贊官李龍秀,侍讀官趙庭和,持續綱目第一卷,檢討官李鍾穆,持續綱目第一卷,檢校待敎徐憙淳,假注書李廷憲,記注官金景濂·金樂澧,以次進伏訖。上命開卷讀之。庭和讀自旣而曰古禮,止未踰年皆死。命陳文義。庭和曰,夫籩豆簠簋,太廟之禮器也。始撤終復,可見轉圜之量,而常食牙盤,每室各加,未知有合於典禮矣。雖以我朝禮言之,太廟尙以古禮,原廟事以平生矣,逮我世宗朝,參酌古今,始罷原廟,定爲一代之制。大抵禮者,文質俱得,然後可以無弊矣。於此等處,深加推移體念焉。上命掩卷,仍命在院承旨入侍。出榻敎賤臣承命出傳,行左承旨徐長輔,右承旨任厚常,同副承旨李翊會,記事官朴容壽,追入進伏。上曰,公事奏之。龍秀曰,臣吏房無公事矣。長輔曰,臣戶房無公事矣。厚常曰,臣禮房無公事矣。翊會曰,臣工房及代房軍士房無公事矣。代房推考房有公事矣。仍讀奏江原監司啓本罪人嚴思俊麟蹄縣到配事。上命入之。翊會跪傳夾侍而進之。龍秀曰,全羅道·黃海道儒生,以請額事,伏閤已久,係是禁令,自外曉喻退送,似好矣。上曰,唯。命退,諸臣以次退出。
庚辰五月初九日午時,上御熙政堂。別講入侍時,參贊官李翊會,侍讀官趙庭和,持續綱目第一卷,檢討官李鍾穆,持續綱目第一卷,直閣鄭基善,假注書李廷憲,記注官金景濂·金樂澧,以次進伏訖。上命開卷讀之。庭和讀自唐主立周氏,止力諫不聽。上曰,下番讀之。鍾穆讀自初唐宰相嚴續,止俱同散地。上命陳文義。庭和曰,唐主留意聲色,終至危亡,若以耽聲色之心,留意於治道,則必無不保其國之理矣。大抵心無二用,一或有偏,難以操存,而聲與色,尤易於沈惑,故成湯之德,必由於不邇聲色者此也。此等處,深加省念而鑑戒焉。上命掩卷。仍命退,諸臣以次退出。
庚辰五月初九日申時,上御熙政堂。別講入侍時,參贊官任厚常,侍讀官趙庭和,持續綱目第一卷,檢討官李鍾穆,持續綱目第一卷,直閣鄭基善,假注書李廷憲,記注官金景濂·金樂澧,以次進伏訖。上命開卷讀之。庭和讀自宋開寶二年,止等弑之。上曰,下番讀之。鍾穆讀自宋主自將,止升座而止。上曰,文義奏之。庭和曰,宋主之征北漢也,魏仁浦諫止以欲速不達之語,而宋主不聽其言,親征太原,終至統一區宇,身致太平,此宋主之勇斷,所以過於人也。大抵爲人君者,果於明斷,然後可以無恬嬉不成事之患矣。伏願於此等處,推移體念焉。上命掩卷,厚常曰,副應敎朴台壽,飭敎之下,謂有情勢,奉牌闕外,已至經宿,連加催促,不啻截嚴,而終不承膺,事體道理,誠極未安。從重推考,何如?上曰,依爲之。出擧條上命退,諸臣以次退出。
庚辰五月初九日酉時,上御熙政堂。別講入侍時,參贊官李翊會,侍讀官趙庭和,持續綱目第一卷,檢討官李鍾穆,持續綱目第一卷,直閣鄭基善,假注書李廷憲,記注官金景濂·金樂澧,以次進伏訖。上命開卷讀之。庭和讀自契丹耶律賢,止燕燕決之。上曰,下番讀之。鍾穆讀自夏四月,止斬首千餘級。命陳文義。庭和曰,方略授於繼筠,俘獲示諸城下者,實出宋主用兵之道,禦戎之策,而終致統合天下,仁厚立國,釋兵權於藩鎭,戒妄殺於江南,于以樹靈長之籙者,尤可見於此等處矣。上命掩卷。仍命退,諸臣以次退出。
上在昌德宮。停常參·經筵。
自開東至巳時,灑雨下雨,測雨器水深六分。
藥房提調金魯敬,行左承旨徐長輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙民和啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
徐長輔啓曰,藥房提調,持湯劑來待矣。傳曰,封入。
傳于趙民和曰,侍衛軍兵雨具。
傳于任厚常曰,禮房承旨,馳詣受香諸處,奉審摘奸。仍詣孝昌墓,奉審摘奸以來。
傳于徐長輔曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
任厚常啓曰,副應敎朴台壽,奉牌闕外,已至多日,連加催促,終無變動,事體道理,俱極未安。從重推考,何如?傳曰,允。
傳于李翊會曰,留院上疏入之。
愼宜學啓曰,副應敎朴台壽,奉牌已至多日,催促不啻屢度,而一向逡巡,無意變動,事體道理,俱極未安。從重推考,何如?傳曰,允。
傳于李翊會曰,大司憲宋穉圭疏批,令地方官,傳諭。
大司憲宋穉圭疏曰,伏以,臣臺銜雖遞,兼帶尙存,而疾病沈淹,不能自力,涉春徂夏,遂闕祈免,自知罪大,譴罰是竢。不意玆者,反被隆恩,復畀前職,遽降召旨,臣聞命增惕,益無容措。噫,臣猥廁仕籍,餘數十年,每奉除旨,輒控危懇,自始迄今,一未趨膺。臣雖甚愚頑,亦知矯飾之爲可羞,違傲之爲當罪,則所以如是者,豈不以其涯分病情,實有所萬萬不敢當,萬萬不可强者耶?臣之庸陋,前後章疏,陳暴盡矣,更無以仰塵聖聰。顧狗馬賤症,愈衰愈篤,粵自前冬,喘眩重添,戶庭動作,氣急欲死,而更兼痔漏,遇夏阧劇,宛轉牀席,日月叫呼,精神消耗,筋力澌頓,醫藥責效,已絶其望。臣久誤恩禮,末由圖報,而今則雖欲冒沒進身,一瞻淸光,亦有不可得者,此又臣之所竊自悼歎,寧欲速化者也。玆敢冒死瀝血,哀籲宸嚴。伏乞聖慈,俯垂矜察,亟收召旨,仍命鐫削臣本兼諸職,以重名器,以安賤分,千萬幸甚,臣無任云云。答曰,省疏具悉卿懇。昔卿家先正,難進易退,固守東岡,而惟我聖祖,禮隆誠孚,俾回遐心。予旣以聖祖之心爲心,卿當以先正之心爲心,而幾年旌招,尙遲駒縶,此豈始意之攸及哉?卿之所愼,非不奉念,而不過一時之祟,自當不日而瘳,見今殿角風薰,廈氈日永,此時思卿,不啻如渴,而胄筵資益,尤須老成,悠悠萬死,莫急於此,卿試思之。使先正而當今日,其進其退,義將何居?風憲之任,輔導之責,惟卿是待,勿復辭巽,竢間上來,庸副予側席之望。同副承旨李翊會製進。
庚辰五月初十日卯時,上詣北苑皇壇。望拜禮入侍時,行都承旨宋祥濂,行左承旨徐長輔,右承旨任厚常,左副承旨趙民和,右副承旨愼宜學,同副承旨李翊會,記事官朴容壽,假注書李廷憲,記注官金景濂·金樂澧,檢校直閣徐俊輔,直閣鄭基善,檢校待敎徐憙淳,以次詣閤侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金魯敬,副提調徐長輔進前奏曰,早朝勞動,聖體,若何?上曰,一樣矣。仍由協陽門·建陽門,入靑陽門。通禮前導至幕前,啓請降輿。上降輿入幕次,仍敎曰,問安勿爲之。出榻敎參班儒武各就位,通禮啓請外辦。上改具黑團領袍以出,通禮啓請乘輿,上乘輿至帳殿。通禮啓請降輿,上降輿,詣拜位北向立。贊儀唱四拜,上行四拜禮訖。贊儀唱跪,上跪,司香二人進香案前,跪三上香,俯伏興退。贊儀唱四拜,上行四拜禮。通禮啓請乘輿,上乘輿,還御幕次。仍敎曰,望拜禮後,問安勿爲之。出榻敎通禮啓請外辦,上改具翼善冠·衮龍袍以出。通禮啓請乘輿,上乘輿,由靑陽門·建陽門·協陽門,入宣化門。嘉順宮進服加味君子湯,自今日五貼式日次製入事。出榻敎還內後,命出標信解嚴。諸臣以次退出。
上在昌德宮。停常參·經筵。
宋祥濂啓曰,明日常參·經筵,取稟。傳曰,停。
愼宜學啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕呈辭,監察茶時之意,敢啓。傳曰,知道。
宋祥濂啓曰,右承旨任厚常,今日不爲仕進,卽爲牌招,何如?傳曰,允。
徐長輔啓曰,藥房副提調,持湯劑來待矣。傳曰,封入。
傳于宋祥濂曰,別講爲之。
李翊會啓曰,副應敎朴台壽,奉牌多日,連加催促,一向逡巡,終無變動,事體道理,萬萬未安。從重推考,何如?傳曰,允。
以右承旨任厚常牌不進罷職傳旨,傳于宋祥濂曰,只推。
趙民和,以都摠府言啓曰,副摠管柳相亮,以能麽兒堂上,本廳試講次,南別營晝仕出去之意,敢啓。傳曰,知道。
庚辰五月十一日辰時,上御熙政堂。別講入侍時,參贊官宋祥濂,侍讀官趙庭和,持續綱目第一卷,檢討官洪學淵,持續綱目第一卷,直閣鄭基善,記事官朴容壽,記注官趙德履·金景濂,以次進伏訖。上命開卷讀奏,庭和讀自重贇亦先陣,止中流矢幾死。上命陳文義,庭和曰,國之大事在於戎,而兵凶器,戰危地也。故馭戎之道,專務於綏德以懷,不貴其以力取勝,而宋之伐漢,只以武力,畢竟師老無功,狼貝奔北,以德以兵之分,有如是矣。此等處,伏願推類省覽焉。上命掩卷,祥濂曰,副應敎朴台壽,奉牌已至多日,問備亦已屢矣。一向逡巡,終無變動,事體道理,俱涉未安。更爲從重推考,何如?上曰,依爲之。出擧條仍命退,諸臣以次退出。
上在昌德宮。停常參·經筵。
進御加味健脾湯,自今日停止,加味正氣散一貼煎入事,榻前下敎。
任厚常啓曰,明日常參·經筵,取稟。傳曰,停。
趙民和,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙民和啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐長輔啓曰,藥房提調·副提調,持湯劑來待矣。傳曰,封入。
又啓曰,藥房提調·副提調,持湯劑來待矣。傳曰,封入。
任厚常啓曰,副應敎朴台壽,奉牌已至五日,重推不啻屢度,而謂有情勢,終無變動,分義道理,去益未安。從重推考,何如?傳曰,允。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕牌不進,監察茶時之意,敢啓。傳曰,知道。
以掌令金履垕,獻納李允謙,正言韓兢裕牌不進罷職傳旨,傳于趙民和曰,只推。
趙民和,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,每有仍停都試,代行祿試射之例,今亦依此擧行,何如?傳曰,允。
又以刑曹言啓曰,今五月初四日,傳曰,尙衣院燕貿進上,何等重大,而今番進上無難欠縮之狀,萬萬駭然,該譯官處,不日內刻期督捧後,遠地定配,以懲後弊,藍種事言之,唐藍種初不貿來,以雜種彌縫中,欠縮夥然,尤極可駭。該譯官,一體遠地定配,此後則唐藍種,皇曆便貿納之意,永爲定式事,分付事,命下矣。燕貿進上欠縮之譯官,藍種不爲貿來之譯官,捉來査實,則俱是上通事李文養·白景采所自擔當云。故欠縮之繡絲七斤,旣已畢捧,移送尙方。文養平安道成川府,景采慶尙道密陽府定配所,竝卽押送之意,敢啓。傳曰,知道。
禁府啓目,奉化前縣監李南圭原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允爲旀。又啓目,慶源前府使金翼基原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允爲旀。又啓目,多慶浦前萬戶梁處浩原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
副校理趙庭和疏曰,伏以,臣仲兄臣民和,方帶承政院左副承旨,臣之所叨春秋兼銜,揆以法典,自在應遞,玆敢援例陳懇。伏乞天地父母,照法遞改,以安私分,千萬幸甚,臣無任云云。省疏具悉。所請依施。
上在昌德宮。停常參·經筵。
任厚常啓曰,明日常參·經筵,取稟。傳曰,停。
趙民和啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
宋祥濂啓曰,右副承旨愼宜學,同副承旨李翊會,今日不爲仕進,竝卽牌招,何如?傳曰,允。
任厚常啓曰,副應敎朴台壽,六日奉牌,一直逡巡,屢度催促,終無變動,分義道理,轉益未安。從重推考,何如?傳曰,允。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕陳疏,監察茶時之意,敢啓。傳曰,知道。
任厚常啓曰,副應敎朴台壽,奉牌多日,一向逡巡,終不承膺,事體道理,尤極未安。從重推考,何如?傳曰,允。
以右副承旨愼宜學,同副承旨李翊會牌不進罷職傳旨,傳于宋祥濂曰,只推。
以獻納李允謙,正言韓兢裕牌不進罷職傳旨,傳于趙民和曰,只推。
任厚常,以禮曹言啓曰,卽接懿陵官員所報,則本陵白虎水道,近年以來,屢經潦水,兩邊石築,爲覆沙所埋,水失古道,橫決分流於丁字閣月臺之下,直至紅箭門外,仍成水道。昨臘之雨,一倍潰決,目下事勢,萬萬時急,而若過今夏潦雨,則將有難處之慮云。故聞甚驚悚,更爲詳細報來之意,關飭矣。又接其所報,則果如前報。雖與新頉有異,頉處旣若是緊重,則不可不奉審形止後,趁卽補築疏浚。臣曹堂上·郞廳進去奉審後,稟處,何如?傳曰,允。
趙民和,以兵曹言啓曰,宣傳官柳相默,景福宮衛將李天興,俱以病難供職,呈狀乞遞,竝改差,何如?傳曰,允。
又以御營廳言啓曰,本廳中軍朴基豐,身病甚重,勢難察任,改差,何如?傳曰,允。
又以義禁府言啓曰,卽接月令醫員李德厚手本,則時囚罪人李南圭,暑滯挾食,轉成泄痢,度數頻數,眞元大脫,金翼基素患風眩之症,添劇於處濕之餘,昏倒不省,轉側須人,兩囚病形,俱爲不輕云。罪人病勢如此,則一邊保放,一邊草記,曾有定式矣。李南圭·金翼基,竝姑保放之意,敢啓。傳曰,知道。
掌令金履垕疏曰,伏以,臣纔關三霜,僅扶一縷,百病纏嬰,萬念灰冷,近往東峽,日事溫泉,遙瞻北闕,祗切延頸之忱。不謂去月二十五日,伏奉承政院成貼有旨,以臣爲司憲府掌令,使之乘馹上來者,臣聞命震悸,若隕淵谷,繼以感淚汪然。噫,國家掌憲之設,豈徒然哉?掌論時政,糾察百官,振紀綱而正風俗,伸冤抑而禁濫僞,上自朝端,下至閭巷,凡係有關於是者,罔不爲是官之責,而反是則瘝曠矣,其爲任不輕而重較然。是以太宗朝,改侍史而謂掌令者,可以仰淵衷於命名,則上之畀之,下之膺之,自有一副當權衡,匠石之用,不失其材,虞人之義,寧甘喪元,器使之規,株守之坊,竝行而不悖,顧以日月之明,猶未盡於鑑別,而被之此空山樵牧之社何哉?叩其存則銀根之未辨也,考其材則樗櫟之無用也,問其地則北方蟣蝨之賤也。臣旣如此,而果能擔夯乎掌糾振正之責乎?其曠瘝也決矣。賤品之濫叨,已極羞恥,而其辱名器累睿簡,實非小事。臣自聞此旨,卽當因縣道,恭伸丐免,還尋鄕路,而孤露餘生,惟有事君一路。且伏況近年以來,邦慶川至,輿情嵩呼,臣適罪蟄,一未來充於侍從之賀陣,若不緣是而仰謝天陛,少伸愚悃,則譬如潢潦之淺,雖欲宗海而不可得,所以扶病入城,卽肅恩命,非欲居職,粗效素忱,由玆以往,是臣歸伏田園之日也。伏乞哀玆癃癈,施以鞶禠,朝無瘝官,野作聖世之閒民,公私幸甚。臣於乞免之章,尾陳愚見,極涉隕越,方今天心未豫,民勢阽危,圖所以對天恤民,在殿下一心上做將去,而若講學以正心,若擇師傅以導儲嗣,若精薦剡以勵士風,若振紀綱以敦風俗,若鐫吏額以杜民弊。凡此五者,皆今日常談死法,而捨此而別無活法生計,惟殿下,鑑諒焉。其所謂講學以正心者。臣聞人主一心,萬化之源,精一執中,堯·舜·禹相授之心法也,建中建極,成湯·文·武相傳之心法也。是以古先哲王,莫不一以正心爲本,而此心之用,出入無常,莫知所向,必精以省察,一以存養,建皇極之至尊,用其中於民,其要不過曰,講學而已。惟殿下,日接賢士大夫,講明經傳義理,反之於心,而存存惺惺,則位天地育萬物之效,不越乎斯,惟殿下懋哉?其所謂擇師傅以導儲嗣者。臣聞輔儲之道,莫詳於賈誼·保傅傳,而朱夫子己酉封事備矣,臣何敢更贅?見今俊人登崇,夾輔离筵,令聞日彰,八方延頸,迨此端本貽命之辰,禮招山林宿德,必行干旄古事,羽翼雷肆,啓沃睿學,則一人元良,萬邦以貞,祥鳳瑞麟,無以加此,惟殿下念哉?其所謂精薦剡以勵士風者。臣以爲我朝選士之法,蓋倣賓三物之制,甚盛矣。近日風氣委靡,古制掃地,試以臣所居北路言之。厥初薦剡,俱是一道之望,以故士愧自衒,擬必其人,復何挽近以來,不問地處之如何,才行之有無,渾入歲薦,或做齋郞,歷試內司,出宰百里,是豈先王取士之本義哉?北路雖僻在遐陬,其古家士族讀書策躬者,代不乏人,則胡爲而捨此取彼,使士風日偸哉?計自今嚴飭道臣,必選有文學地處之士,而若有曲逕圖點者,永不擧論,區區之望也。且西北文武之枳塞於槐院宣薦,今爲累百餘年,雖專門之士,命中之技,不敢預焉,飮恨抱鬱者久矣。何幸年前,大臣以槐院宣薦之待新榜許通事,登筵建白,至蒙聖敎之允兪,非止一再,章甫之類,韎韋之徒,聚首瞻天,欽仰恢廓之制,而頃於新榜分館時,亦未許通,聖敎廟議,歸於烏有,如是而止,則將無可爲之日,是豈聖朝柔遠之盛意哉?惟聖明垂察焉。其所謂振紀綱以敦風俗者。臣聞紀綱明於上,而後風俗美於下,此必然之理也。顧今紀綱不張,風俗頹敗,試以臣所居永興言之。永興乃聖祖誕生之地也,於穆眞殿,天顔如昨,有侐本宮,儀仗隔晨,樗亭·松塢之跡,龍江聖山之美,實爲我國之岐·豐。以故沛鄕子弟,久沐菁莪之化,永守關石之典,而百工庶類,各安其堵,涵泳聖澤於蔀屋之下。夫何數十年來,人心漸僞,賄賂盛行,賣任賣鄕,冠屨倒置,輿儓之賤,接踵於鄕廳,校生之類,凌踏於學宮,椽吏伺機,將校連肚,締結上下,挾持內外,鴟張威權,指虛爲實,以無謂有,眩惑官聽,屠戮班族,剝椎殘民者,皆出於此輩,使聖祖湯沐之邑,成一亂區,大小民人,絶無相保之望,是豈先朝報本恤民之遺意哉?見今道臣,綜核爲治,綱維思張,此誠難得之會,請令廟堂,另加申飭於道臣,彼違法亂紀,僭妄負欺之徒,一一摘發,依律定罪,以杜日後無窮之弊。其所謂鐫吏額以杜民弊者。臣聞不可有者吏也,不可無者亦吏也,上自內司,外至營邑,舞弄刀筆,簸揚弊瘼,國以之危,民以之瘠,而近來則尤有甚焉。加設吏額,侵漁百姓,盜竊錢穀者,不可勝數,此屬雖不可無,而若有濫數,則非直不緊,亦痼瘼之一端,自今以後,永鐫額外,只存元數,自營邑嚴加操束之地,幸甚。臣以窮鄕賤品,荷聖朝罔極之恩,官以憲爲名,不勝犬馬之忱,猥陳狂瞽之說,死罪死罪。臣無任云云。省疏具悉。所陳好矣,當留念。其餘疏辭,令廟堂,稟處。爾其勿辭察職。
上在昌德宮。停常參·經筵。
自卯時至申時,日暈。
自人定至十五日開東,灑雨下雨,測雨器水深二寸二分。
藥房提調金魯敬,副提調徐長輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
任厚常啓曰,明日常參·經筵,取稟。傳曰,停。
愼宜學啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于任厚常曰,禮房承旨馳詣宗廟·景慕宮,奉審摘奸以來。
任厚常啓曰,副應敎朴台壽,奉牌屢日,一向逡巡,連加催促,終無變動,事體道理,俱極未安。從重推考,何如?傳曰,允。許遞。
任厚常啓曰,玉堂備員間,視事頉稟之意,敢啓。傳曰,知道。
愼宜學啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕牌不進,監察茶時之意,敢啓。傳曰,知道。
又啓曰,卽者義禁府都事來言,時囚無得過三日滯囚,曾有定式矣。時囚罪人梁處浩,保放罪人金履禕·任俊常·金重根·金翼基·李南圭等,當爲議處,而判義禁金在昌有身病,次堂例不得擧行云。判義禁金在昌,卽爲牌招,以爲開坐之地,何如?傳曰,允。
以掌令金履垕,獻納李允謙,正言韓兢裕·李奎鎭牌不進罷職傳旨,傳于愼宜學曰,只推。
任厚常,以弘文館言啓曰,本館上番闕直,事甚未安,校理宋應圭,副校理李瀅夏,竝卽牌招,以爲推移入直之地,何如?傳曰,允。
以校理宋應圭牌不進罷職傳旨,傳于任厚常曰,只推。
兵曹,以申絅爲御營中軍。
趙民和,以兵曹言啓曰,今月十七日,二兼禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李東膺爲兼司僕將。
愼宜學,以御營廳言啓曰,本廳哨官梁學曾,以東營入直行巡時,逢着考察將官,不答軍號,極爲駭然。決棍汰去之意,敢啓。傳曰,知道。
刑曹啓目粘連,全羅道防踏鎭殿牌作變罪人朴之永,殿牌作變情節,旣已箇箇承款,依法典移義禁府,發遣都事拿來後稟處,隨從丁以元,亦依法典絶島定配之意,分付道臣,何如?判付啓,依允。
判義禁金在昌疏曰,伏以,臣素患積病,越添於近日,衝亘刺痛,晝宵辛苦,飮啖全却,轉側須人,重以風眩宿症,乘虛闖肆,委頓牀玆,有時昏蹶,凡此兆症,實難蘇完於時日。此際以金吾時囚議讞事,召牌嚴臨,而顧臣病狀,萬無强策之勢,坐犯違傲,惟譴何是俟。玆陳短章,仰暴微懇。伏願聖慈,俯垂鑑燭,亟賜鐫遞,仍勘臣瀆擾之罪,以昭法紀,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
自開東至申時,灑雨下雨,測雨器水深一寸八分。
中宮殿誕日,大殿·王大妃殿·嘉順宮·世子宮,內閣·政院·玉堂·朝廷二品以上·六曹堂上·奉朝賀,口傳問安。答曰,知道。中宮殿,內閣·政院·玉堂·朝廷二品以上·六曹堂上·奉朝賀,單子問安。答曰,知道。世子嬪宮,內閣·政院·玉堂,口傳問安。答曰,知悉。
愼宜學啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕呈辭,監察茶時之意,敢啓。傳曰,知道。
趙民和啓曰,備邊司郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
愼宜學啓曰,卽者義禁府都事來言,時囚議處事命下,而判義禁未差,次堂例不得擧行云。判義禁未差之代,政官牌招開改差出,待下批,牌招,以爲開坐之地,何如?傳曰,允。
宋祥濂啓曰,吏曹判書李相璜,參判吳淵常,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李相璜,參判吳淵常,參議申在植再牌不進推考專旨及罷職專旨,今方捧入,而開政命下之後,如是違召,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
有政。吏批,判書李相璜牌招不進,參判吳淵常未肅拜,參議申在植進,同副承旨李翊會進。啓曰,判書李相璜牌招不進,參判吳淵常未肅拜,小臣獨政未安,何以爲之?敢稟。傳曰,只出緊任。以李鶴秀爲輔德,尹景鎭爲兼弼善,李肇源爲兼判義禁,柳季麟爲鏡城判官。安城郡守李得養仍任事承傳,淮陽縣監單具康降邑號事承傳。懿陵補土堂上單韓用儀。故府使趙仍福贈兵參例兼,故通德趙聖謨贈左承旨,故縣令趙障贈僕正,已上同知趙台永三代。
兵批,判書權常愼病,參判李志淵病,參議柳鎭鐸入直進,參知李鍾運呈辭,左副承旨趙民和進。同知單李文永,大護軍金蓍根,護軍洪奭周,副護軍朴宗琦·李箕淵·金箕殷·柳相默,副司直朴齊聞·朴台壽,以上竝單付。
任厚常,以弘文館言啓曰,應敎·副應敎未差,校理朴光錫在外,副校理李瀅夏疏批未下,副修撰徐憙淳內閣直,上番闕直,事甚未安。校理宋應圭,旣有只推之命,與副校理趙庭和,修撰洪學淵,副修撰李鍾穆,竝卽牌招,以爲推移入直之地,何如?傳曰,允。
以校理宋應圭,副校理趙庭和,修撰洪學淵,副修撰李鍾穆牌不進罷職傳旨,傳于任厚常曰,只推。
任厚常,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,懿陵白虎水道疏浚補築之役,卽爲擇日擧行事,啓下矣。始役吉日時,令日官趙相順推擇,則今五月二十九日辰時爲吉云,以此日時擧行。先告事由祭,同日曉頭行,祝文令藝文館撰出,而謹稽謄錄,則甲子年明陵局內沙汰處,丁丑年泰陵局內沙汰處,戊寅年禧陵局內沙汰處補築之役,竝不設都監,令本道句管事役,以地方官差下補土堂上或差使員,與本陵官員兼監役,眼同監董,物力及役夫器械,地方官預先措備區劃矣。今亦依此擧行,恐合於便事役除民弊之盛意,而事係莫重陵役,臣曹不敢擅便,何以爲之乎?敢稟。傳曰,依甲子年例爲之。
趙民和,以都摠府言啓曰,今日入直內三廳武兼禁軍及軍兵等,當爲中日習射技,而中宮殿誕日相値,不得設行之意,敢啓。傳曰,知道。
副校理李瀅夏疏曰,伏以,臣性本庸愚,學又空疎,猥玷瀛選,今至十八年,未有絲毫之補,徒積尸素之罪,居常愧懼,靡所容措。然而始旣不量而入,今無可辭之道,有除輒膺,恬若固有。今此見叨,亦已三朔,三朔之中,挾冊登筵,又爲百餘遭,區區所自勉,惟在於陳力就列,生死向前,以爲一分報效之圖,而其奈疾病之來,事與心違。臣之風眩宿症,濕痰爲祟,十數年來,寧日常少,方其劇也,神昏氣索,沈沈涔涔,白晝對人,如坐煙霧之中。近自春夏節交,宿症頻發,向於屢日襮直之後,繼赴陵享之役,失睡之餘,猝得挾食之症,宛轉叫呼,馱病歸家,屢日調治,尙未奏效,而又自再昨夕,忽添輪行之毒感,頭疼如刺,膈痰橫亘,種種諸症,無非危劇,而煩不敢盡達。見今委席苦痛,有加無減,此際本館上番闕直,牌召有臨,且明日起居之班,百僚咸造,在臣分義,宜卽不俟駕屨,竭蹶承命,而顧此病勢,實所難强,跬步運動,亦無其望,坐犯違傲,惟譴何是俟,私心恧蹙,直欲鑽地以入,而不可得也。伏乞亟降明命,鐫削臣職,仍治臣瀆擾之罪,以肅朝綱焉。臣方乞免,何敢贅及他說,而常所耿結之衷,不以病沈而暫弛,敢此附陳焉。臣於向筵文義敷陳之餘,以法講之久停,仰請速行,又引英廟朝故事,經筵及春宮書筵,竝設於一處爲請矣。伏想淵衷,亦已記有,而若臣愚昧之見,今日悠悠萬事,無有大於此二者矣。殿下於近日,頻御講筵,召對別講,日以屢次,聖心之勤孜,臣不勝欽仰。然而講筵事體,法講爲重,自上讀前受音新受音,而筵臣各陳文義,則其於聖學之緝熙,裨益弘多矣。參講自大臣·三司·經筵特進官,以至宗臣·武臣,則其於民國之謨猷,討論有餘矣,非如召對別講一二儒臣之乍進旋退也。況今三庚不遠,頉稟在卽,失今不爲,勢將待秋行之,爲宜亟開三講,以軫聖人時敏之工焉。謹稽國朝故事,英廟在倦勤之年,先大王養德春宮,伊時經筵·書筵·召對,竝設於一處,應參人員,分侍左右,或聽講或陳義,凡有質疑窮理處,君臣上下,互相答問,一堂風雲,和氣瀜洽,而飾喜之擧,奬勸之敎,曠絶千古,太平雍熙之象,至今光史冊而耀耳目矣。惟我春宮邸下,令聞夙彰,睿學日就,八域係延頸之望,四重非專美於古矣。惟其輔導之任,啓沃之責,雖在於前後左右之置正人,而若乃遇物之誨,以身而敎,惟殿下一動一靜,皆爲法也。況講學之討論,訏謨之可否,無不爲本於貽厥燕翼乎?今若依聖祖已行之例,經筵·書筵及諸講,頻頻合設,講讀問難,則其爲睿學之進就,豈云少補,而昔日之盛事,復覩今日,曷不休哉?凡此二者,臣旣仰陳於前席,而尙未聞渙降之命,愚忱倍切,今因辭疏,而更此煩陳,僭妄之極,無所逃罪。伏願聖明,克恢擇蕘之德,俯諒獻芹之忠,留神而澄省焉。臣無任云云。省疏具悉。所陳好矣。爾其勿辭察職。
上在昌德宮。停常參·經筵。
午時,日暈。
趙民和啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
宋祥濂啓曰,行左承旨徐長輔,右副承旨愼宜學,今日不爲仕進,竝卽牌招,何如?傳曰,允。
趙民和啓曰,判義禁李肇源牌不進推考傳旨今方捧入,而開坐命下之後,如是違牌,事甚未安,更爲牌招,何如?傳曰,允。
注書朴容壽病,代以宋欽奭爲假注書。
趙民和啓曰,判義禁李肇源牌不進推考傳旨,今方捧入,而開坐命下之後,連事違召,事甚未安,更爲牌招,何如?傳曰,允。
以右副承旨愼宜學牌不進罷職傳旨,傳于宋祥濂曰,許遞,前望單子入之。
承旨前望單子入之,申緯落點。
趙民和啓曰,判義禁李肇源再牌不進推考傳旨,今方捧入,而開坐命下之後,如是違召,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲宋穉圭,執義吳熙常,掌令姜世白,持平金銓·李魯秉在外,掌令金履垕牌不進,監察茶時之意,敢啓。傳曰,知道。
以掌令金履垕,獻納李允謙,正言韓兢裕·李奎鎭牌不進罷職傳旨,傳于趙民和曰,竝許遞,前望單子入之。
臺諫前望單子入之,掌令具宜默,獻納任天常,正言金益耟·洪祐燮落點。
宋祥濂,以弘文館言啓曰,本館上番闕直,事甚未安。校理宋應圭,副校理趙庭和,修撰洪學淵,副修撰李鍾穆,旣有只推之命,與副校理李瀅夏,一體牌招,以爲推移入直之地,何如?傳曰,允。
以校理宋應圭,副校理趙庭和·李瀅夏,修撰洪學淵,副修撰李鍾穆牌不進罷職傳旨,傳于宋祥濂曰,竝許遞,前望單子入之。
玉堂前望單子入之,校理金鐮,副校理李沆·沈鈁,修撰尹豐烈,副修撰鄭基善落點。
吏曹口傳政事,兼直閣單鄭基善。
趙民和,以都摠府言啓曰,副摠管柳相亮,以訓鍊都監中軍,本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,卽接南道參軍張有齡牒報,則禁衛營所授崇禮門東邊第四城廊近處體城三間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以禁衛營言啓曰,本營字內崇禮門東邊第四城廊近處體城三間許頹圮處,把守軍兵,令該軍門,量宜定送事,自兵曹,草記矣。哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
又以義禁府言啓曰,因全羅道順天府防踏鎭推考敬差官鄭日泰啓本,刑曹回啓內,殿牌作變罪人朴之永,依例移義禁府,發遣都事拿來後稟處事,允下矣。罪人朴之永,方囚順天府獄,依例發遣府都事拿來,何如?傳曰,允。
領議政徐龍輔疏曰,伏以,疾痛而呼父母,卽天下古今所不免之常情,然而孩提無知之童,不堪疾痛,呼之不已,則雖慈父慈母,或不無苦惱,而至於嗔呵,亦常情也。況君臣主敬,非有大疾痛大不可堪,而强聒不止,則是豈臣分之所敢出也?臣雖愚迷,粗知此義,豈敢以孩提之所不能得之於慈父者,乃敢輒瀆於至尊之前哉?顧其中,誠有甚不得,而屢瀆之罪,亦不敢恤也。今臣病情,非同一時無妄,稟賦素脆,自少善病,及至年衰,轉益骫骳,四五年來,肢體外痺,精神內霿,已非陽界形貌,而祗緣感激恩造,怵畏義分,遂至拚棄性命,冒沒出膺,而若其踉蹌之狀,顚頓之樣,同朝簪紳,未嘗不爲之憫然。忽自前月之初,風氣大肆,左邊半身,全不運用,房闥之內,成一僵尸。尋常簿牘,一任委積,郞吏例稟,全未管攝,末之而陳力就列,尙矣無論,下焉而充位伴食,亦無其望。賓廳日次,列朝勤政之盛典,而未效匪躬之誠,慶辰請安,臣子祝聖之常分,而輒致闕禮之歸,櫪上之伏驥堪悲,池邊之蹲鳳尤愧。春間控籲,非不知僭屑之爲懼,而瀆擾之罪小,瘝曠之辜大,竊自以爲煞有斟量,而緣臣誠淺辭拙,不圖丐免之章,反作媒寵之階。前後恩批,有非癃疾賤臣所敢承當,於是乎不計顚仆,不顧披猖,抗顔復出,而今則諸般證形,尤非前日之比,而眼視耳聽,全然眊聵,雖欲拚死依樣,亦不可得矣。皐陶之告帝舜曰,無曠庶官,天工人其代之,庶官尙不可曠,況於大官乎?處位而不能盡職,尙謂之曠,又況於全不管攝乎?使皐陶而不知道也則已矣,如其知道也,則將奈天工何哉?聖上亦何可一任其曠乎?玆又披瀝哀籲。伏乞聖明,俯垂鑑諒,亟遞臣議政之銜,以重天職,以安私分,不勝幸甚。臣無任云云。答曰,省疏具悉卿懇。美痾之多時彌留,爲之奉念。然元輔之責任,不在於筋力奔走。況得卿之重,可以坐鎭,亦可以臥閤而論,何至辭巽而後已耶?萬萬過矣。卿其安心調理,俟間造朝。仍傳于宋祥濂曰,此批答,遣史官,傳諭于領議政。
上在昌德宮。停常參·經筵。
自未時至人定,灑雨下雨,測雨器水深三分。
夜自三更至十八日開東,灑雨下雨,測雨器水深一寸。
趙民和啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
宋祥濂啓曰,行左承旨徐長輔,右副承旨申緯,今日不爲仕進,竝卽牌招,何如?傳曰,允。左承旨許遞,前望單子入之。
備忘記,全羅兵使李惟秀下直,長弓一張,長箭一部,片箭一部,筒兒一箇賜給。
承旨前望單子入之,朴綺壽落點。
宋祥濂啓曰,新除授同副承旨朴綺壽,龍仁等地掃墳事,纔已下直矣。斯速乘馹上來事,下諭,何如?傳曰,允。
以右副承旨申緯牌不進罷職傳旨,傳于宋祥濂曰,只推。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令具宜默牌不進,監察茶時之意,敢啓。傳曰,知道。
以掌令具宜默,獻納任天常,正言洪祐燮牌不進罷職傳旨,傳于趙民和曰,只推。
趙民和啓曰,司諫崔時淳,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前司諫崔時淳禁推傳旨,傳于趙民和曰,分揀。
宋祥濂啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,李羲發落點。
趙民和,以弘文館言啓曰,新除授副校理沈鈁,時在京畿富平地。經筵入番事緊,請斯速乘馹上來事,下諭,〈何如〉?答曰,依啓。
又以弘文館言啓曰,上番闕直,事甚未安,新除授校理金鐮,副校理李沆,修撰尹豐烈,竝卽牌招,以爲推移入直之地,何如?傳曰,允。
以校理金鐮,副校理李沆,修撰尹豐烈牌不進罷職傳旨,傳于趙民和曰,只推。
趙民和,以弘文館言啓曰,本館上番闕直,事甚未安。校理金鐮,副校理李沆,修撰尹豐烈,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,新除授輔德李鶴秀,除拜屢日,尙不出肅,卽爲牌招察任,而兼文學宋應圭,時無職名,令該曹,口傳付軍職,何如?傳曰,允。
兵曹口傳政事,副司果單宋應圭。
趙民和,以禮曹言啓曰,卽接平壤幼學金得仁所志,則以爲,族弟鳴夏,嫡妾俱無子,以其同姓十寸兄台儁第二子宗鉉,欲爲繼後,兩家相議完定,未及禮斜,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式。門長金得仁所訢旣如此,依定式,台儁第二子宗鉉,立爲金鳴夏之後,何如?傳曰,允。
又以兵曹言啓曰,今月二十日,一內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以申命源爲羽林將。
趙民和,以御營廳言啓曰,去夜初更量,幼學李正復·洪時澤,犯夜披捉,依例移送秋曹之意,敢啓。傳曰,知道。
又以刑曹言啓曰,因御營廳啓辭,去夜初更量犯夜幼學李正復·洪時澤,移送秋曹事,命下矣。李正復·洪時澤等,依更數竝決笞三十度,放送之意,敢啓。傳曰,知道。
又以義禁府言啓曰,保放罪人金履禕·任俊常·金重根·李南圭·金翼基,還囚議處以入之意,敢啓。傳曰,知道。
禁府啓目粘連,向前金翼基亦,事出倉卒,初非意慮之攸及,職在禁拿,有失檢飭之先事,以此照律,何如?判付啓,依允。又啓目粘連,向前任俊常·金重根亦,罪配雖不深重,許由有欠於守經,逃躱縱在空官,防閒不嚴於平日,竝只以此照律,何如?判付啓,依允。又啓目粘連,向前金履禕亦,發牌推捉,雖在於備甘申飭之前,循例聽理,初不知事係漕卒者,殊涉昏矇,以此照律,何如?判付啓,依允。又啓目粘連,向前梁處浩亦,漂人看護,固當嚴謹,而書示辭挑,雖諉譯學,物件與受,罪涉懲索,揆以法意,難免重勘,以此照律,何如?判付啓,依允。又啓目粘連,向前李南圭亦,流來漏逋之未捧,雖諉以指徵無路,民力罄竭是白乎乃,論以糴法,有難容恕,以此照律,何如?判付啓,依允。
上在昌德宮。停常參·經筵。
自開東至巳時,灑雨下雨,測雨器水深四分。
趙民和啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
宋祥濂啓曰,左副承旨申緯,右副承旨李翊會,今日不爲仕進,竝卽牌招,何如?傳曰,允。
以左副承旨申緯,右副承旨李翊會牌不進罷職傳旨,傳于宋祥濂曰,只推。
以副校理李沆,修撰尹豐烈再牌不進罷職傳旨,傳于趙民和曰,只推。
以校理金鐮牌不進罷職傳旨,傳于趙民和曰,只推。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令具宜默牌不進,監察茶時之意,敢啓。傳曰,知道。
以掌令具宜默,獻納任天常,正言洪祐燮牌不進罷職傳旨,傳于趙民和曰,只推。
趙民和,以弘文館言啓曰,本館上番闕直,事甚未安。校理金鐮,副校理李沆,修撰尹豐烈,旣有只推之命,竝卽牌招,以爲推移入直之地,何如?傳曰,允。
以校理金鐮再牌不進罷職傳旨,傳于趙民和曰,只推。
以副校理李沆,修撰尹豐烈牌不進罷職傳旨,傳于趙民和曰,只推。
趙民和,以禮曹言啓曰,卽接安岳幼學林春榮所志,則以爲,族姪尙麗,嫡妾俱無子,以其同姓十寸兄昌周第二子宗勳,欲爲繼後,兩家相議完定,未及禮斜,而昌周夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式。門長林春榮所訴旣如此,依定式,林昌周第二子宗勳,立爲林尙麗之後,何如?傳曰,允。
趙民和,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
趙民和,以刑曹言啓曰,因義禁府啓辭,全羅道左水營漢學尹鴻源,發關該道,待押來勘處事,前已草記,蒙允矣。尹鴻源,自本道今纔押送,而漂人越海糧出給後,所贈香爐等物,肆然私受之罪遲晩矣。謹按律文,則大明律制書有違條,有曰凡奉制書,有所施行而違者杖一百,尹鴻源,決杖一百後,放送之意,敢啓。傳曰,知道。
義禁府照目粘連,奉化前縣監李南圭矣本府議啓內,流來漏逋之未捧,雖諉以指徵無路,民力罄竭是白乎乃,論以糴法,有難容恕。以此照律,罪笞五十收贖,解見任別敍,私罪。奉敎依允爲旀,功減一等爲良如敎。又照目粘連,中部都事金履禕矣本府議啓內,發牌推捉,雖在備甘申飭之前,循例聽理,初不知事係漕卒者,殊涉昏矇。以此照律,罪笞五十收贖,解見任別敍,私罪。奉敎依允爲旀,功議各減一等爲良如敎。又照目粘連,慶源前府使金翼基矣本府議啓內,事出倉卒,初非意慮之攸及,職在禁挐,有失檢飭之先事。以此照律,罪笞五十收贖,解見任別敍,私罪。奉敎依允爲旀,功減一等爲良如敎。又照目粘連,江陵府使任俊常,永同縣監金重根等矣本府議啓內,罪配雖不深重,許由有欠於守經,逃躱縱在空官,防閑不嚴於平日。竝只以此照律,罪各笞五十收贖,解見任別敍,竝只私罪。奉敎依允爲旀,任俊常段,功減一等,金重根段,功議各減一等爲良如敎。又照目粘連,多慶浦萬戶梁處浩矣本府議啓內,漂人看護,固當嚴謹,而書示辭挑,雖諉譯學,物件與受,罪涉徵索,揆以法意,難免重勘。以此照律,罪杖一百收贖,告身盡行追奪,私罪。奉敎依允。
上在昌德宮。停常參·經筵。
自未時至酉時,灑雨下雨,測雨器水深一寸一分。
趙民和啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
宋祥濂啓曰,左副承旨申緯,右副承旨李翊會,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
傳于宋祥濂曰,直閣鄭基善馳詣顯隆園,奉審摘奸,仍詣健陵·華寧殿,一體奉審以來。
承旨前望單子入之,李光憲·金落點。
宋祥濂啓曰,新除授右副承旨金,時在京畿高陽地,斯速乘馹上來事,下諭,何如?傳曰,允。
獻納任天常啓曰,臣自前冬以來,脚疾漸劇,末由供仕,凡有除拜,輒事逋違,獲蒙體諒,轉益感惶。迺者納言特除,遽下於病伏之際,召牌屢臨,不得不蹶出肅,少伸叨謝,而第臣於本院,旣經亞諫,揆以公格,自在當遞,請命遞斥臣職。答曰,依啓。
正言洪祐燮啓曰,臣言議風采,何嘗一毫近似於淸朝耳目之任,而薇垣特點,忽下於千萬夢想之外,臣感激恩私,怵畏義分,雖不得不張皇出肅,粗伸叨謝之忱。第臣於合啓中,有私義之不可聯參者,從前如臣處地者,擧皆引避,輒蒙體諒之恩。今臣處義,宜無異同,其何可一刻晏然於臺次乎?請命遞斥臣職。答曰,依啓。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令具宜默牌不進,監察茶時之意,敢啓。傳曰,知道。
以掌令具宜默牌不進罷職傳旨,傳于趙民和曰,只推。
宋祥濂啓曰,吏曹郞廳來言,臺諫有闕,政事,取稟。傳曰,前望單子入之。
李光憲,以弘文館言啓曰,本館上番闕直,事甚未安。校理金鐮,副校理李沆,修撰尹豐烈,旣有只推之命,竝卽牌招,以爲推移入直之地,何如?傳曰,允。
以校理金鐮,副校理李沆,修撰尹豐烈牌不進罷職傳旨,傳于李光憲曰,只推。
宋祥濂,以春秋館領·監司意啓曰,卽接全羅監司李書九狀啓,則以爲,茂朱府赤裳山城史庫樑脊及左右浮椽,猝地頹圮,史冊樻子,壓埋於瓦礫堆積之中,一刻仍置,極涉悚悶,從權移奉於本寺精潔處云矣。莫重史閣,如是傾頹,事甚驚悚,奉審修改,不容少緩。依例發遣郞廳,使之卽速擧行,而樻子如有傷汚處,一體修改,實錄曝曬,又當年限,兼行曝曬,何如?傳曰,允。
趙民和,以兵曹言啓曰,今五月二十日,文官朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以兵曹言啓曰,每都政,新資五窠,例爲差出,而營將·中軍未準二十朔,則啓稟後始爲內遷,曾有定式矣。今番未準朔營將·中軍,依例推移內遷,何如?傳曰,允。
又以兵曹言啓曰,內禁衛將李恒權,時帶別軍職,職務相妨,羽林衛將李鼎五,身病猝重,無望供職,俱爲呈狀乞遞,竝改差,何如?傳曰,允。
又以兵曹言啓曰,卽接廣智營入直哨官李元學手本,則大報壇北墻上水門鐵箭,爲急水所激,全數拔落云。爲先令紫門監,堅實樹柵,卽速修改,而把守軍兵,廣智營入直砲手八名除出,限修改間,嚴加守直之意,分付,何如?傳曰,允。
又以摠戎廳言啓曰,本廳中軍權逴,身病猝重,勢難察任,改差,何如?傳曰,允。
又以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
又以備邊司言啓曰,卽見補土堂上楊州牧使韓用儀狀啓,則以爲,懿陵局內水道疏築之役,極其浩大,依各年已例,役軍則竝皆雇立,錢財則以五千兩劃下,從略需用,有餘則還納,不足則加請,木物則畿營進排,鐵器械雜物空石,則三軍門·畿營·戶曹,摠戎廳,依例分定進排,相地官·奏時官,令該司定送事,請令廟堂稟旨,分付矣。物種依各年已例進排,錢財則今番役處,不甚浩大,禁·御兩營,各一千兩分排劃送,使之從略取用,相地官·奏時官,亦爲定送之意,分付,何如?傳曰,允。
又以備邊司言啓曰,全羅右水使李升權,以其身病,呈狀乞遞矣。實病旣如此,則有難强令察任,改差,何如?傳曰,允。
刑曹啓目粘連,求禮縣殿牌作變罪人吳仲元,作變情節,箇箇承款,結案取招,依法典移義禁府,拿來稟處,隨從朴仁贊·太一千,令道臣照法勘處,敬差官復路之意,分付,何如?判付啓,依允。
上在昌德宮。停常參·經筵。
卯時,灑雨下雨,測雨器水深二分。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令具宜默未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
傳于宋祥濂曰,在外承旨竝許遞,前望單子入之,待下批,牌招察任。
承旨前望單子入之,金箕殷·洪命周·李紀淵落點。
臺諫前望單子入之,正言尹東壽,獻納李朝鉉落點。
兵曹,以曺命楫爲摠戎中軍。
傳于趙民和曰,留院公事入之。
以同副承旨洪命周牌不進罷職傳旨,傳于趙民和曰,只推。
李光憲,以弘文館言啓曰,本館上番闕直,事甚未安。校理金鐮,副校理李沆,修撰尹豐烈,旣有只推之命,副校理沈鈁,自鄕上來云,一體牌招,以爲推移入直之地,何如?傳曰,允。
以校理金鐮,副校理李沆·沈鈁,修撰尹豐烈牌不進罷職傳旨,傳于李光憲曰,竝許遞,前望單子入之,待下批,牌招察任。
玉堂前望單子入之,校理洪羲弼,副校理申綽·趙庭和,修撰趙冀永落點。
以慶尙監司金履載狀啓,靑松府使沈能栻,比安縣監韓用鎬,俱以身病,屢呈辭狀,廢却公務,不得已罷黜事,傳于宋祥濂曰,令該曹口傳差出,催促下送。
宋祥濂,以春秋館領·監事意啓曰,因本館草記,赤裳山城史閣頹圮處,發遣郞廳修改,仍行史冊曝曬事,允下矣。別兼春秋鄭基善奉命在外,金道喜·權敦仁有身病,不得進去云,前翰林李憲球,亦付別兼春秋,使之馳進擧行,何如?傳曰,允。
吏曹口傳政事,別兼春秋單李憲球。
趙民和,以兵曹言啓曰,今月二十三日,二羽禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以洪達三爲羽林將。
趙民和,以訓鍊都監言啓曰,因兵曹草記,大報壇北墻上水門鐵箭拔落處,廣智營入直砲手八名除出,將校一人率領,限修改間,嚴加守直之意,敢啓。傳曰,知道。
又以禁衛營言啓曰,本營字內崇禮門東邊體城頹圮處,改築時所入石子,今月二十一日爲始,東郊蘆原近處,浮出取用之意,敢啓。傳曰,知道。
又以義禁府言啓曰,因全羅道求禮縣推考敬差官鄭日泰啓本,刑曹回啓內,殿牌作變罪人吳仲元,依例移義禁府,發遣都事拿來後稟處事,允下矣。罪人吳仲元,方囚求禮縣獄,依例發遣府都事拿來,何如?傳曰,允。
刑曹啓目粘連,海州牧殺獄罪人趙靑音獄事段,靑音之兄,本以同犯,旣死杖下,則一獄兩償,有違法例,次律傅生,恐非失刑,上裁,何如?判付內,依回啓施行。又啓目粘連,黃州牧殺獄罪人金萬重獄事段,萬重之爲首犯,旣定於死者未死之前,而忽有移犯於三夫之計者,誠是欲巧反拙,如法訊推輸報,何如?判付內,依允。又啓目粘連,海州牧殺獄罪人李召史獄事段,三女同情,姦計已成,就其共致之中,亦有輕重之別,不可以其子之呼籲,更起已決之疑,依前訊推得情,何如?判付內,依允。
刑曹啓目粘連,順天郡殺獄罪人李成念獄事,折項動搖,兩檢之脈錄不差,執髻揮擲,諸招之看證甚明,獄已成案,法當償命,同正犯李成念,連加訊推,期於取服。定原縣殺獄罪人金龍雲獄事,檢因端的,證招分明,獄具案成,無容更議,子代父憤,卽其常理,而據胸膝築,反肆毒手,尺地負還,四日致命,殺人者死,自有當律,同正犯金龍雲,另加嚴訊,期得輸報。定原縣殺獄罪人白思一獄事,變起同人之會,而證辨無所厚薄,死在當日之內,而痕損著於要害,獄情無疑,斷案已成,同正犯白思一,如法訊推,期得實情,何如?判付內,依允。
庚辰五月二十日卯時,上御熙政堂。藥房入診入侍時,提調金魯敬,副提調宋祥濂,假注書李廷憲,記注官趙德履·金樂澧,檢校待敎徐憙淳,以次進伏,醫官吳千根·李漢臣·崔源,進伏楹外訖。魯敬曰,雨餘日氣漸熱,聖體,若何?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,一樣矣。魯敬曰,百日不遠,中宮殿氣候,何如?上曰,一樣矣。魯敬曰,嘉順宮氣候,何如?上曰,一樣矣。仍命醫官入診。千根等以次診候訖,退伏奏曰,脈候左右三部調均矣。王大妃殿進御二錢重人蔘粟米飮,自今日一貼式,限二貼煎入事。出榻敎嘉順宮進服加味君子湯停止,太和湯自今日五貼式日次製入事。出榻敎上命退,諸臣以次退出。
上在昌德宮。停常參·經筵。
自未時至人定,灑雨下雨,測雨器水深三分。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令具宜默未肅拜,監察茶時之意,敢啓。傳曰,知道。
又啓曰,來二十五日,朝參日次矣,敢稟。傳曰,停。
宋祥濂啓曰,左副承旨金箕殷,時在水原地,右副承旨李紀淵,時在慶尙道蔚山府,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,李鶴秀·朴齊一落點。
宋祥濂啓曰,靑松府使·比安縣監,口傳差出事命下,而吏曹判書李相璜,謂有難安之端,不爲擧行,事甚未安。推考警責,使之卽速差出,何如?傳曰,允。
傳于宋祥濂曰,吏判不知有何事,而無端以口傳政不得擧行入稟者,前所未聞。其委折,令政院,卽爲問啓以入。
宋祥濂啓曰,新除授右承旨李鶴秀,同副承旨朴齊一,竝卽牌招,何如?傳曰,允。
以同副承旨朴齊一牌不進罷職傳旨,傳于宋祥濂曰,許遞,前望單子入之。
承旨前望單子入之,李友秀落點。
宋祥濂啓曰,問啓事,命下矣。問于吏曹判書李相璜處,則以爲,臣之行公赴政,亦已多月,今奉成命,惟有擧行之不暇,而第有目下事端之不可復以見職自居者。近有一文字之以通爲名者,流行於方外,由庠入泮,而所藉口者,卽以臣向政甄擬曺錫倫事。錫倫之事,亦嘗一出於年前,此蓋聖明之所俯燭者,開釋備而處分嚴,豈眞不知,而今又乃爾耶?其意蓋立的於臣身,而特借題於錫倫也。臣未知投通者何人,主張者爲誰,而公私嚷罵,無復倫次,長此習不已,幾何不嗾募屠沽之賤豎,唱辱卿士大夫於街路之上也。臣雖無似,非不知開口提此之重傷朝廷事體,而顧臣於此,不能無萬萬自恧者存,自有搢紳以來,如臣今日遭處者,未聞有人,然則此殆臣之汚下,有可以致此耳。緣臣而貽辱搢紳,至於如此,臣有何顔,更廁周行?卽此一事,斷爲臣自劃之端,臣之去就,言止於此,問啓之下,隕越無措,惟有恭俟嚴誅而已云矣,敢啓。傳曰,知道。無論事狀之如何,雖眞箇有情勢者,口傳政,自古無不擧行之例,則吏判事,萬萬駭然。卽當處分,而處分徑加,則適中其强引之心。口傳望,使之卽爲嚴飭擬入,以俟處分,可也。
以副校理趙庭和,修撰趙冀永牌不進罷職傳旨,傳于趙民和曰,只推。
吏曹口傳政事,以尹景鎭爲靑松府使,李奎淵爲比安縣監。
趙民和,以弘文館言啓曰,新除授校理洪羲弼,時在公淸道天安地,副校理申綽,時在廣州地,經筵入番事緊,請竝斯速乘馹上來事,下諭,答曰,依啓。
又以弘文館言啓曰,應敎·副應敎未差,校理洪羲弼·朴光錫,副校理申綽在外,本館上番闕直,已至多日,事甚未安。副校理趙庭和,修撰趙冀永,旣有只推之命,竝卽牌招,以爲推移入直之地,何如?傳曰,允。
又以備邊司言啓曰,懿陵補土之役,今方擇日擧行,而見今夏序過半,潦水將至,疏築難卽告完,功役易致中撤。時日差退,雖甚悚悶,事體重大,所宜審愼。姑俟潦退,更爲擇日始役之意,分付該曹及該道,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而顯隆園忌辰祭正日相値,不得設行之意,敢啓。傳曰,知道。
上在昌德宮。停常參·經筵。
趙民和啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李光憲啓曰,右副承旨李友秀,時在京畿安山地,斯速乘馹上來事,下諭,何如?傳曰,允。
傳于宋祥濂曰,吏判事豈不慨然乎?國之爲國,紀綱也體貌也。所謂通文,設有侵逼,此是泮儒之捲堂乎,上疏乎?不過一二假托挾雜之流,私相跳踉。此何大事,看作難冒之處義,至使口傳之政命,經宿委棄?寧違君上之命,不敢抗挾雜之言,遽然推上,無少疑難,豈有如許紀綱,如許體貌乎?此風不改,後弊難言,不可以已爲擧行,有所曲恕。吏曹判書李相璜,亟施不敍之典。
傳于宋祥濂曰,抑黨習端士趨,卽列聖朝相傳之心法也。近年以來,默察士習,漸有不古之歎,而所謂通文一事,尤爲貽羞而寒心。國家有關係,則相率叩閽,可也。至於朝官之得失,此自朝廷之官箴,非儒生之所可干與,而況挾黨習而假儒論乎?年前因似此通文,大臣不安於位,銓臣狼貝而去,今又謀逐吏判,使吏判委命經宿,此何光景,此何風習?若此不已,則陰懷異圖者,欲空朝廷而潛移國命,則募得數箇無賴,托儒名而投通文,亦將濟其所欲。思之及此,寧不懍然?今日紀綱,雖曰掃地,太阿猶不至於倒持,豈可沁泄而不思矯革乎?今番所謂通文,令成均館,卽爲燒火,其姓名査出,邊遠定配。此後無論某樣通文,復有干與朝臣是非者,竝施以違制之律。此亦古昔禁斷神門付罰之遺意也。令成均館,揭板常目。
掌令具宜默啓曰,臣資性庸陋,言議拙劣,何嘗一毫近似於臺閣之任,而掌憲除旨,特下於旅寓病伏之中,天牌屢降,臣怵畏義分,雖不得不扶曳病軀,隨牌詣闕,少伸叨謝之忱,而第臣於昨年待罪納言時,聯參任㸁發啓,而其後諫長疏,論以費辭不成體段,又以爲不可但以不審言,至請諸臺譴罷之典。到今追惟,惶愧靡措,臺端一步,便成鐵限,以此情踪,決不可晏然仍冒。請命遞斥臣職。答曰,依啓。
以獻納李朝鉉牌不進罷職傳旨,傳于趙民和曰,只推。
以副校理趙庭和,修撰趙冀永牌不進罷職傳旨,傳于宋祥濂曰,只推。
宋祥濂,以弘文館言啓曰,應敎·副應敎未差,校理洪羲弼·朴光錫,副校理申綽在外,副修撰鄭基善·徐憙淳內閣進,本館上番闕直,已至多日,事甚未安。副校理趙庭和,修撰趙冀永,旣有只推之命,竝卽牌招,以爲推移入直之地,何如?傳曰,允。
以副校理趙庭和,修撰趙冀永牌不進罷職傳旨,傳于宋祥濂曰,只推。
宋祥濂,以弘文館言啓曰,本館上番闕直,已至多日,事甚未安。副校理趙庭和,修撰趙冀永,旣有只推之命,竝卽牌招,以爲推移入直之地,何如?傳曰,允。
宋祥濂,以禮曹言啓曰,卽接林川幼學白道鎭所志,則以爲,族叔東擴,嫡妾俱無子,以其同姓十二寸兄東祚第二子泰鎭,欲爲繼後,兩家諸族,相議完定,未及禮斜,而東祚夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式。門長白道鎭所訴旣如此,依定式,白東祚第二子泰鎭,立爲白東擴之後,何如?傳曰,允。
趙民和,以兵曹言啓曰,卽接南道參軍張有齡牒報,則禁衛營所授木覓山烽臺東邊第二城廊近處體城三間許頹圮云。爲先令繕工監,把子圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以備邊司言啓曰,卽見咸鏡監司鄭尙愚狀啓,則以爲,麥熟尙遠,農糧告乏,今以應分之數,實無排巡之道,列邑所在各衙門穀應留條中折米三千石,特許加分事,請令廟堂稟旨,分付矣。諸道加分之請,皆已許施,而北關民情之此時艱食,與他無異。道臣所請,必有酌量,留還中折米三千石,許令加分,何如?傳曰,允。
又以禁衛營言啓曰,本營字內烽臺東邊第二城廊近處體城三間許頹圮處,把守軍兵,令該軍門,量宜定送事,自兵曹,草記矣。哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
禁府啓目,奉化前縣監金遇順原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
上在昌德宮。停常參·經筵。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令一員未差,監察茶時之意,敢啓。傳曰,知道。
傳于李鶴秀曰,禮房承旨馳詣健元陵,奉審摘奸,局內諸陵,一體奉審以來。
以副校理趙庭和,修撰趙冀永再牌不進罷職傳旨,傳于李鶴秀曰,只推。
李鶴秀,以弘文館言啓曰,應敎·副應敎未差,校理洪羲弼·朴光錫,副校理申綽在外,副修撰鄭基善·徐憙淳內閣進,本館上番闕直,已至多日,事甚未安。副校理趙庭和,修撰趙冀永,旣有只推之命,竝卽牌招,以爲推移入直之地,何如?傳曰,允。
以副校理趙庭和,修撰趙冀永牌不進罷職傳旨,傳于李鶴秀曰,只推。
趙民和,以兵曹言啓曰,今月二十六日,一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以任聖尹爲內禁將。
趙民和,以兵曹言啓曰,卽接西所衛將林應淳牒報,則明禮門東邊中松一株折傷云。令該所,依例斫去之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深一寸四分。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令一員未差,監察茶時之意,敢啓。傳曰,知道。
宋祥濂,以弘文館言啓曰,應敎·副應敎未差,校理洪羲弼·朴光錫,副校理申綽在外,本館上番闕直,已至多日,事甚未安。副校理趙庭和,修撰趙冀永,旣有只推之命,竝卽牌招,以爲推移入直之地,何如?傳曰,允。
李友秀,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,卽接西道參軍曺圭振牒報,則訓鍊都監所授白岳山東邊第一城廊近處體城九間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限〈改〉築間,嚴加守直之意,分付,何如?傳曰,允。
又以訓鍊都監言啓曰,本局分授都城白岳山東邊第一城廊近處體城九間許頹圮處,令該軍門,卽速修築,把守軍兵,量宜定送事,自兵曹,草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
趙民和,以刑曹言啓曰,傳曰,抑黨習端士趨,卽列聖朝相傳之心法也。近年以來,默察士習,漸有不古之歎,而所謂通文一事,尤爲貽羞而寒心。國家有關係,則相率叩閽,可也。至於朝官之得失,此自朝廷之官箴,非儒生之所可干與,而況挾黨習假儒論乎?年前因似此通文,大臣不安於位,銓臣良貝而去,今又謀逐吏判,使吏判委命經宿,此何光景,此何風習?若此不已,則陰懷異圖者,欲空朝廷而潛移國命,則募得數箇無賴,托儒名而投通文,亦將濟其所欲。思之及此,寧不懍然?今日紀綱,雖曰掃地,太阿猶不至於倒持,豈可伈泄而不思矯革乎?今番所謂通文,令成均館,卽爲燒火,其姓名査出,邊遠定配。此後無論某樣通文,復有干與朝臣是非者,竝施以違制之律。此亦古昔禁斷神門付罰之遺意也。令成均館揭板常目事,命下矣。發通儒生韓敬裕全羅道光陽縣,李東五平安道熙川郡,申命佑慶尙道河東府,竝邊遠定配所,卽爲把送之意,敢啓。傳曰,知道。
又以義禁府言啓曰,卽接江原監司徐鼎輔牒呈及成冊,則弑夫罪人於仁連諸子應坐者,査出報來矣。其奸夫宋元哲所生子宗福慶尙道開寧縣,宗得全羅道高山縣竝爲奴,而依例令刑曹,押送于各其配所。本夫李成得所生子光葉·福得等,取考律文,則大明律干名犯義條,有曰凡所生母殺其父,應自理訴者,竝聽告。今此兩漢,事係爲父雪冤,且其當初發告,乃是宋元哲之罪惡,則論以法意,不當緣坐,竝放送事,分付道臣,何如?傳曰,允。
上在昌德宮。停常參·經筵。
王大妃殿進御加減六和湯,自今日五貼式,日次製入事,榻前下敎。
藥房提調金魯敬,副提調宋祥濂啓曰,伏未審日間,聖體若河,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令一員未差,監察茶時之意,敢啓。傳曰,知道。
李友秀啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
以副校理趙庭和,修撰趙冀永牌不進罷職傳旨,傳于李鶴秀曰,竝許遞,前望單子入之。
玉堂前望單子入之,副校理李基栽,修撰李光正落點。
宋祥濂啓曰,新除授修撰李光正,以前任林川郡守,方在解由未出中,何以爲之?敢稟。傳曰,勿拘。
李鶴秀,以弘文館言啓曰,本館上番闕直,事甚未安,新除授副校理李基栽,修撰李光正,竝卽牌招,以爲推移入直之地,何如?傳曰,允。
趙民和,以義禁府言啓曰,公淸監司朴宗京啓本內,薺浦萬戶安處默罪狀,令攸司稟處事,啓下矣。安處默,以後漕倉領運差使員,未及上來,待稅穀畢納後,拿囚,何如?傳曰,允。
義禁府啓目粘連,向前金遇順亦,積逋査往,報營排捧之餘,又有此漏逋之,現發者,論以糴法,不可以數少而有所寬恕,以此照律,何如?判付啓,依允。
上在昌德宮。停常參·經筵。
大君卒逝後,大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房,口傳問安。答曰,知道。
大殿·王大妃殿·中宮殿·嘉順宮,朝廷二品以上·六曹堂上·大司諫,單子問安。答曰,知道。
世子宮,口傳問安。答曰,知道。
李友秀啓曰,大司憲宋穉圭,執義吳熙常,掌令姜世白,持平金銓·李魯秉在外,掌令一員未差,監察茶時之意,敢啓。傳曰,知道。
藥房口傳啓曰,伏聞今日,大君阿只氏病患,竟至不救,伏惟兩殿驚疚之懷,何以堪抑?累日惟憂之餘,聖體恐致受損,區區下情,惟願勉加寬抑。臣等不任憂慮之忱,惶恐,敢啓。答曰,知道。
又啓曰,藥房三提調爲承候來待矣。傳曰,入侍。
李光憲啓曰,時原任大臣爲承候來待矣。傳曰,入侍。
又啓曰,時原任閣臣爲承候來待矣。傳曰,入侍。
以副校理李基栽,修撰李光正牌不進罷職傳旨,傳于李鶴秀曰,只推。
李友秀,以兵曹言啓曰,禁軍來秋冬等祿試射設行事,纔已啓下,而以朝廷問安相値,後日退行之意,敢啓。傳曰,知道。
又以備邊司言啓曰,近來泮長之數遞,誠爲可悶。向因大司成李勉昇呈告,以毋得捧入之意,分付喉院矣,卽見朝紙,又以沐浴呈辭,入啓矣。呈告則一也,以身病而不得捧入者,以沐浴而捧入,大是做錯。呈辭勿施,當該大司成及捧納承旨,竝從重推考,何如?傳曰,允。
庚辰五月二十六日午時,上御重熙堂。藥房三提調,時原任大臣·閣臣承候入侍時,都提調金思穆,提調金魯敬,副提調宋祥濂,記事官朴容壽,記注官趙德履·金景濂,左承旨李光憲,假注書宋欽奭,領府事李時秀,判府事金載瓚·韓用龜,右議政南公轍,檢校提學李晩秀,原任直提學金履喬,直提學朴宗薰,檢校直閣徐俊輔·李光文,直閣鄭基善,檢校待敎李鶴秀·徐憙淳,以次進伏訖。時秀等進前奏曰,意慮之外,初見慘境,仰惟聖心止慈,驚疚何極?臣等之仰賀震夙之慶如昨日,而遭此意外之事,下情萬萬驚悼矣。近日日候陰濕,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,各殿宮氣候俱一樣矣。時秀曰,中宮殿初當慘境,疚懷必多,氣候無受損之節耶?上曰,一樣矣。時秀曰,世子宮沖年,遭此意外之事,伏想大加驚動,下情實不勝憂慮矣。上曰,一樣矣。仍命大臣就座。又命退,諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂,翌日單子問安。答曰,知道。
藥房都提調金思穆,提調金魯敬,副提調宋祥濂啓曰,伏未審夜間,聖體,若何?伏惟聖上,以止慈之情,當疚懷之餘,諸節易致受損。臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不勝區區憂慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
李鶴秀啓曰,明日常參·經筵,取稟。傳曰,停。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令一員未差,監察茶時之意,敢啓。傳曰,知道。
李鶴秀啓曰,來初一日,輪對日次矣,敢稟。傳曰,當次人受點,後日次待令。
以公淸監司朴宗京狀啓,藍浦縣監李相遠,受由歸家,身病沈重,無路還官,不得已罷黜事,傳于李鶴秀曰,令該曹口傳差出,催促下送。
李鶴秀,以弘文館言啓曰,應敎·副應敎未差,校理洪羲弼·朴光錫,副校理申綽在外,本館上番姑陞入直,事甚未安。副校理李基栽,旣有只推之命,卽爲牌招入直,何如?傳曰,允。
又以弘文館言啓曰,本館上番無他推移之員,不得已以下番,姑陞入直之意,敢啓。傳曰,知道。
又以吏曹言啓曰,今此宗廟朔祭獻官前承旨徐長輔,大祝前獻納李允謙,時無職名,令該曹,口傳付軍職,何如?傳曰,允。
兵曹口傳政事,護軍單徐長輔,副司果單李允謙。
李友秀,以都摠府言啓曰,今日入直內三廳武兼禁軍及軍兵等,當爲中日習射技,而問安相値,不得設行之意,敢啓。傳曰,知道。
左承旨李光憲疏曰,伏以,臣所帶春秋兼銜,與同春秋臣李光文,有從兄弟應避之嫌矣。揆以公格,自在當遞,玆敢援例陳章。伏乞聖慈,俯垂鑑諒,遞臣兼銜,千萬幸甚。臣無任云云。省疏具悉。所請依施。
修撰李光正疏曰,伏以,臣與左承旨臣光憲,同春秋臣光文,有從兄弟應避之嫌,臣所帶春秋兼銜,自在當遞。伏乞照例遞改,以存公格,以安私分。臣無任云云。省疏具悉。所請依施。
庚辰五月二十七日卯時,上御重熙堂。藥房入診入侍時,都提調金思穆,提調金魯敬,副提調宋祥濂,記事官朴容壽,記注官趙德履,記事官李命純,檢校待敎徐憙淳,以次進伏,醫官吳千根·崔源·金殷相,進伏楹外訖。思穆等進前奏曰,連日陰濕,夜間聖體,若何?上曰,一樣矣。思穆曰,寢睡·水刺之節,何如?上曰,一樣,而殿宮氣候俱一樣矣。思穆曰,仰惟止慈之聖心,疚懷必多。區區下情,惟願勉加寬抑焉,而中宮殿驚疚之餘,氣候不瑕有損節耶?上曰,一樣矣。仍命醫官診候。千根·源·殷相,以次診候訖,退伏奏曰,脈候左右三部調均矣。上命退,諸臣以次退出。
上在昌德宮。停常參·經筵。
自人定至二十九日開東,灑雨下雨,測雨器水深七分。
洪命周啓曰,明日常參·經筵,取稟。傳曰,停。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令一員未差,監察茶時之意,敢啓。傳曰,知道。
吏曹口傳政事,以申應祿爲藍浦縣監。
以副校理李基栽牌不進罷職傳旨,傳于洪命周曰,只推。
洪命周,以弘文館言啓曰,本館上番姑陞入直,事甚未安。副校理李基栽,旣有只推之命,卽爲牌招入直,何如?傳曰,允。
又以吏曹言啓曰,成均館學正白時亨,承文院副正字崔綱魯,除拜後過限未肅拜,竝依例罷職,何如?傳曰,允。
上在昌德宮。停常參·經筵。
自開東至申時,灑雨下雨,測雨器水深六分。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙民和啓曰,大司憲宋穉圭,執義吳熙常,掌令姜世白,持平金銓·李魯秉在外,掌令一員未差,監察茶時之意,敢啓。傳曰,知道。
李鶴秀啓曰,玉堂備員間,視事頉稟之意,敢啓。傳曰,知道。
李友秀啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于李鶴秀曰,禮房承旨馳詣宗廟·景慕宮,奉審摘奸以來。
以副校理李基栽牌不進罷職傳旨,傳于洪命周曰,只推。
洪命周,以弘文館言啓曰,應敎·副應敎未差,校理洪羲弼·朴光錫,副校理申綽在外,修撰李寅溥差祭,副修撰鄭基善·徐憙淳內閣進,本館上番闕直,事甚未安。副校理李基栽,旣有只推之命,卽爲牌招入直,何如?傳曰,允。
又以奉常寺都提調·提調意啓曰,東籍親耕田所種大麥打作,則所出爲八石五斗,小麥打作,則所出爲十四斗之意,敢啓。傳曰,知道。
李友秀,以兵曹言啓曰,今五月各廰堂下,武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,大報壇北墻上水門鐵箭,今已修改矣。把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,大報壇北墻上水門鐵箭拔落處,今已修改,把守軍兵,還入直所,將校解送之意,敢啓。傳曰,知道。
義禁府照目帖連,奉化前縣監金遇順矣本府議啓內,積逋査徵,報營排捧之餘,又有此漏逋之現發者,論以糴法,不可以數少而有所寬恕。以此照律,罪笞四十收贖,附過還職,私罪。奉敎依允爲旀,功減一等爲良如敎。
領議政徐龍輔疏曰,伏以,臣之疏籲,迄亦可已矣。夫旣知其可已,而猶且不已者,是豈無所以也哉?顧其勢誠有不得請,則不可已而然也。然則臣之瀆擾之罪,無可贖之時,而王綱朝體,無可整之日,中夜思惟,直欲鑽地而不可得也。噫,人臣之乞免,其事不一,或有年至而援禮告休者,或有情迫而引義決退者。今臣則年旣未至,禮無據於丐休,情無所迫,義非出於求退,直是病不可醫,力不能强耳。念臣十年荒野,蒲質已凋,而恩造極於肉骨,殘骸不敢自有,冒沒一出,思效塵刹之報,忍病强力,不計顚仆,式至于今。不幸風痺之證,轉益沈痼,客邪內攻,精神先霿,氣血外耗,支節隨痿。當此流金鑠石之節,尙且閉戶擁絮而臥,多試刀圭,全無變動,跨數朔如一日,跬步之間,猶復倩人扶將,庶務之繁,尤將何以應接?日昨承候,臣子奉慰之常禮,而未隨諸臣之後,有臣如此,生不如死。嗚呼,臣之生死,猶屬一己之私,固不足恤,而顧其職名,一日未解,則天工有一日之瘝,二日未解,則天工有二日之瘝,緣臣病頓,致使廟務委積,其將置國事於何地?思之及此,不但懍然寒心也。至於臥閤論道,亦是可醫可强之謂也,若臣之病,則前之或望其可醫者,今至於不可醫,昔之或蘄其可强者,今至於不可强,此殆天之所命也。如使臣,猶有可醫之道,可强之勢,則憑藉幈幪之化,得效尺寸之力,是臣之願,亦臣之榮也,何苦而一疏再疏,甘自陷於瀆溷之誅哉?伏願聖慈,諒臣言之亶出至懇,念天職之不宜久曠,亟賜遞免,仍治臣煩瀆之罪,以尊國體,以肅朝綱焉。臣無任云云。答曰,省疏具悉卿懇。予之置卿於元輔,直欲究卿之用,以濟國事,而卿病之如此,亦豈意慮所及也?然予則曰,國事如幸,卿必遄差,卿毋汲汲於釋負,安心調理,以副予望。仍傳于洪命周曰,此批答,遣史官傳諭于領議政。
上在昌德宮。停常參·經筵。
午時,日暈。
李友秀,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李友秀啓曰,大司憲宋穉圭,執義吳熙常,掌令姜世白,持平金銓·李魯秉在外,掌令一員未差,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
傳于宋祥濂曰,日前處分,卽爲其壞朝體而損國綱也。飭已施矣,又當大政之月,前吏曹判書李相璜仍任。
吏曹,吏曹判書李相璜仍任事,承傳。
宋祥濂啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,掌令李禮延落點。
以副校理李基栽牌不進罷職傳旨,傳于宋祥濂曰,只推。
宋祥濂,以弘文館言啓曰,應敎·副應敎未差,校理洪羲弼·朴光錫,副校理申綽在外,副修撰鄭基善·徐熹淳內閣進,本館上番闕直,事甚未安。副校理李基栽旣有只推之命,與修撰李寅溥一體牌招,以爲推移入直之地,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,今六月十八日大殿誕日陳賀時,王世子致詞陳賀之節,依例磨鍊乎?敢稟。傳曰,權停。
禮曹,今六月十八日大殿誕日陳賀時應行節目,參考前例磨鍊,依此擧行,何如?啓。權停爲良如敎。
李友秀,以御營廳言啓曰,本廳千摠崔重敎,身病甚重,勢難察任,改差,何如?傳曰,允。
上在昌德宮。停常參·經筵。
自未時至人定,灑雨下雨,測雨器水深七分。
趙民和啓曰,大司憲宋穉圭,執義吳熙常,掌令姜世白·李禮延,持平金銓·李魯秉在外,監察茶時之意,敢啓。傳曰,知道。
李友秀啓曰,事變假注書河錫洪,身病猝重,勢難察任,今姑改差,何如?傳曰,允。
宋祥濂啓曰,吏曹郞廳來言,藍浦縣監申應祿兩司俱未署經云。諫院則除在外外,未肅拜·呈告人員,竝卽牌招,憲府則大司憲宋穉圭,執義吳熙常,掌令姜世白·李禮延,持平金銓·李魯秉竝在外,何以爲之?敢稟。傳曰,諫院·臺諫牌招。
河錫洪改差,代以崔致輔爲事變假注書。
備邊司,以李晩秀爲水原留守。
宋祥濂啓曰,水原留守當爲下批矣。政官牌招開政,何如?傳曰,允。
以副校理李基栽,修撰李寅溥牌不進罷職傳旨,傳于李鶴秀曰,竝許遞,前望單子入之。
玉堂前望單子入之,副校理李瀅夏,修撰趙庭和落點。
趙民和,以義禁府言啓曰,防踏鎭殿牌作變罪人朴之永,今已拿來囚,依法典設鞫嚴問,何如?傳曰,允。
趙民和啓曰,防踏鎭殿牌作變罪人朴之永,設鞫嚴問事,禁府草記,允下矣。處所以何處爲之乎?敢稟。傳曰,義禁府爲之。
傳于趙民和曰,明日推鞫爲之。
李鶴秀,以弘文館言啓曰,新除授副校理李瀅夏,時在廣州地,經筵入番事緊,請斯速乘馹上來事,下諭。答曰,依啓。
又以弘文館言啓曰,本館上番闕直,事甚未安,新除授修撰趙庭和,卽爲牌招,姑陞入直,何如?傳曰,允。
李光憲,以宣惠廳言啓曰,前府使李海魯,本廳郞廳,纔已啓下矣。本廳方多擧行之事,令該曹口傳付軍職,以爲冠帶常仕之地,何如?傳曰,允。
兵曹口傳政事,副司果單李海魯。
李友秀,以訓鍊都監言啓曰,本局把摠趙寬錫,身病甚重,勢難察任,改差,何如?傳曰,允。
上在昌德宮。停常參·經筵。
趙民和啓曰,大司憲宋穉圭,執義吳熙常,掌令姜世白·李禮延,持平金銓·李魯秉在外,監察茶時之意,敢啓。傳曰,知道。
注書朴容壽病,代以李秉龜爲假注書。
以修撰趙庭和牌不進罷職傳旨,傳于李鶴秀曰,只推。
李鶴秀啓曰,應敎·副應敎·修撰一員未差,校理洪羲弼·朴光錫,副校理李瀅夏·申綽在外,副修撰鄭基善·徐熹淳內閣進,玉堂上下番俱空,事甚未安。修撰趙庭和旣有只推之命,卽爲牌招入直,何如?傳曰,允。
傳于宋祥濂曰,吏兵批歲抄點下者,依例捧傳旨。
以獻納李朝鉉牌不進罷職傳旨,傳于趙民和曰,只推。
宋祥濂啓曰,守令署經事,命下矣。憲府則大司憲宋穉圭,執義吳熙常,掌令姜世白·李禮延,持平金銓·李魯秉在外,諫院則行大司諫李龍秀,獻納李朝鉉牌不進,司諫李羲發,正言金益耟·尹東壽在外,無以署經,何以爲之?敢稟。傳曰,違牌人,更爲牌招。
以獻納李朝鉉牌不進罷職傳旨,傳于宋祥濂曰,只推。
趙民和啓曰,今日推鞫,兩司當爲進參,諫院則除在外外,未肅拜·呈告人員,竝卽牌招,以爲進參之地,憲府則大司憲宋穉圭,執義吳熙常,掌令姜世白·李禮延,持平金銓·李魯秉在外,無進參之員,何以爲之?敢稟。傳曰,允。山林外,在外臺諫竝許遞,前望單子入之。
臺諫前望單子入之,司諫姜世綸,掌令趙惠永·尹庠圭,持平李光正·愼必復,正言金喆遠·成始光落點。
宋祥濂啓曰,新除授持平李光正,以前任林川郡守,方在解由未出中,何以爲之?敢稟。傳曰,勿拘。
趙民和啓曰,推鞫事,命下矣。新除授臺諫,竝卽牌招,以爲進參之地,何如?傳曰,允。
又啓曰,今日推鞫,諫院當爲進參,而行大司諫李龍秀受由,司諫姜世綸在外,獻納李朝鉉傳旨未下,正言金喆遠·成始光牌不進,無進參之員,何以爲之?敢稟。傳曰,違牌人只推,更爲牌招。
以獻納李朝鉉牌不進罷職傳旨,傳于趙民和曰,只推。
趙民和啓曰,獻納李朝鉉旣有只推之命,一體牌招,以爲推鞫進參之地,何如?傳曰,允。
宋祥濂啓曰,藍浦縣監申應祿,憲府則雖已署經,諫院則行大司諫李龍秀受由,司諫姜世綸在外,獻納李朝鉉,正言成始光傳旨未下,正言金喆遠推鞫進,不得備員署經,何以爲之?敢稟。傳曰,一司除署經。
以獻納李朝鉉,正言成始光再牌不進罷職傳旨,傳于宋祥濂曰,只推。
宋祥濂啓曰,吏曹判書李相璜,參判吳淵常,參議申在植牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李相璜,參判吳淵常,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李相璜,參判吳淵常,參議申在植再牌不進推考傳旨及罷職傳旨,今方捧入,而開政命下之後,一向違召,終不承膺,揆以事體,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
宋祥濂,以吏批言啓曰,新除授水原府留守李晩秀,資級乃是輔國,而方帶判敦寧府事矣。依例兼留守下批之意,敢啓。傳曰,知道。
李友秀,以兵批言啓曰,淮陽府使改以淮陽縣監事,自吏曹,啓下矣。淮陽兵馬同僉節制事,改以淮陽兵馬節制都尉,啓下之意,敢啓。傳曰,知道。
有政。吏批,判書李相璜陳疏,參判吳淵常未肅拜,參議申在植進,同副承旨洪命周進。啓曰,判書李相璜陳疏入啓,參判吳淵常未肅拜,小臣獨政未安,何以爲之?敢稟。傳曰,只出緊任。以尹芝烈爲修撰,洪羲俊爲輔德,李基栽爲弼善,李瀅夏爲兼弼善,徐熹淳爲兼司書,金蓍杞爲判尹,徐長輔爲刑曹參判,洪時濟爲兵曹參議,李相璜爲左賓客,金基悳爲平市直長。水原留守單李晩秀,華寧殿提調單李晩秀。故學生柳夔贈戶參例兼,故通德柳贈戶議,已上同知柳啓東兩代。
兵批,判書權常愼進,參判李志淵病,參議柳鎭澤入直,參知未差,右副承旨李友秀進。以尹郁烈爲同知,金益彬爲副摠管,沈繼之·洪得溥爲僉知,李恒權爲宣傳官,李載亨·李秉文·李儒常爲五衛將,宋之濂爲忠壯將,權行彦爲曹司衛將,李夔秀爲五衛將,金鍾輔爲忠翊將,金成器爲景福將,車仁國爲慶熙將,申性浩爲都摠經歷,申命純爲宣傳官,李近植爲全羅右水使,方承圓爲五衛將,同知單李天興,上護軍金在昌,大護軍韓致應,護軍金啓河,副護軍李翊會,申緯·任厚常·金·朴綺壽·金箕殷·李紀淵·愼宜學·朴齊一·李鍾運·尹敏東·李升權,副司直崔時淳·李羲發·具宜默·姜世白·李禮延·金履垕·任天常·金鐮·李基栽·沈鈁·李沆·李魯秉·金銓,副司果趙箕永·李寅溥·尹豐烈·洪學淵·李鍾穆·洪祐燮·韓兢裕·李奎鎭·金益耟·尹東壽,以上竝單付。
以修撰趙庭和牌不進罷職傳旨,傳于李鶴秀曰,只推。
李鶴秀,以弘文館言啓曰,本館上番闕直,已至多日,事甚未安。應敎·副應敎未差,校理洪羲弼·朴光錫,副校理李瀅夏·申綽在外,副修撰鄭基善·徐熹淳內閣進,修撰趙庭和旣有只推之命,卽爲牌招姑陞入直,何如?傳曰,允。
趙民和,以義禁府言啓曰,咸鏡監司鄭尙愚狀啓內,明川前府使柳聖魯罪狀,令攸司稟處事,啓下矣。柳聖魯以羅州營將,時在任所,依例發遣府書吏,交代後拿來,何如?傳曰,待待命拿囚。
行大司諫李龍秀疏曰,伏以,推鞫有命,今方開坐,而兩司諸臺,亦當進參矣。臣職忝諫院,召牌之下,何敢逡巡,而第臣老母,自來善病,寧日恒少,自遭切至之慼,過加驚疚,宿病添劇,委頓床褥,已有月矣。近以濕暑所祟,將攝又失,宜胃土損而食飮專阻,痰火盛而昏眩交作,兼以蛔積闖肆,升降無常,刺痛辛苦,症形危篤,雜試刀圭,未見分效。臣方左右扶將,夙宵焦灼,斯須離捨,實無其望,鞫事嚴急,理當蹶,而顧臣情私,萬萬悶迫,坐犯違傲,惶隘靡措。玆陳短章,冒瀆崇聽。伏乞聖慈,俯賜鑑諒,亟遞臣臺職,以便公私,仍置臣瀆擾之罪,以肅朝綱,不勝幸甚。臣無任云云。答曰,省疏具悉。卿其勿辭救護。
上在昌德宮。停常參·經筵。
自開東至午時,灑雨下雨,測雨器水深七分。
李友秀啓曰,合辭許久闕啓,事甚未安,除在外·受由·推鞫進外,未肅拜·呈告人員,竝卽牌招,何如?傳曰,允。
宋祥濂啓曰,假注書宋欽奭,身病猝重,勢難察任,今姑改差,何如?傳曰,允。
宋欽奭改差,代以南履炯爲假注書。
以修撰趙庭和牌不進罷職傳旨,傳于宋祥濂曰,只推。
宋祥濂啓曰,玉堂上下番俱空,事甚未安,修撰趙庭和,旣有只推之命,與新除授修撰尹豐烈,一體牌招入直,何如?傳曰,允。
李友秀啓曰,大司憲宋穉圭,執義吳熙常,掌令趙惠永,持平愼必復在外,掌令尹庠圭牌不進,持平李光正推鞫進,監察茶時之意,敢啓。傳曰,知道。
以掌令尹庠圭,獻納李朝鉉,正言成始光牌不進罷職傳旨,傳于李友秀曰,只推。
李友秀,以都摠府言啓曰,今日入直內三淸武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以義禁府鞫廳大臣意啓曰,今日鞫坐,金吾堂上當爲備員,在外同義禁許遞,令該曹口傳差出,仍卽牌招,使之進參,何如?傳曰,允。
吏曹口傳政事,以吳翰源爲同義禁。
義禁府問事郞廳單朴升鉉·李沆·李鍾穆·洪學淵。
推鞫時,罪人朴之永原情後,施威更招。
罪人朴之永更招後,刑問一次,訊杖九度,捧遲晩停刑。
罪人之永捧結案。
吏曹判書李相璜疏曰,伏以,臣罪合鈇鉞,而恩荷帲幪,匪罪之榮,止於薄罷,旣又不能捐棄,旋加甄拂,仍臣前銜,俾掌選事,有若慈父之於迷子,見有過差,提耳而鐫誨之,曾未須臾,置膝而保抱之,終始周全,無往非恩勤顧復之至仁隆私也。顧臣不肖,何以得此於聖明也?諄諄之敎,固將祗承之不暇,然而臣之聞命愧懼,欲進而不得進者,區區守株之見。只爲罰不當罪,職是已僨也,非敢夤緣丐免,圖占便宜也。橫逆之來,顧不足置辨,而苟使臣平日行己不至汚下,非理相加,寧或致此?是緣臣而厚貽朝廷之恥辱也,此已臣之罪也。縱其非理,猝然相加,蓋猶是私行之類,有間於公車之投,而遽爾推上,致煩酬應,是緣臣而重損朝廷之事體也,此又臣之罪也。因此轉輾,竟至於淹宿成命,情雖出於引處,跡實涉於委棄,此又臣罪之大者。有一於此,死猶難贖,今乃威罰大輕,宥恕大遽,旬日之內,職名如舊,臣誠惝怳驚惑,莫省所以。雖天地以好生爲德,河海以含垢爲量,而臣之所以自處者,從又以苟逭爲幸,冒進爲榮,則刑政之爲累於朝廷者,又將緣臣而滋大,三罪之上,更添一罪,臣雖無憚,何敢爲此?反復思惟,蠢動無望,玆敢泥首瀝血,仰干崇聽。伏乞聖慈,亟命司敗,重議臣當被之律,使邦憲無墮,朝綱益尊,則公私兩伸,不勝大幸。若臣微諒之斷合自靖,賤疾之近益難强,俱宜擧實鳴號,而負累之蹤,方俟嚴譴,有不敢更有陳浼,自歸唐突,惟殿下察焉。臣無任云云。答曰,省疏具悉。日前處分,只欲存國體而已。卿亦當受而爲過而已,復何更提之有乎?卿其勿辭,卽爲行公。
上在昌德宮。停常參·經筵。
未時申時,灑雨下雨,測雨器水深五分。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮口傳問安。答曰,知道。
王大妃殿進御加減六和湯,前方中,加蒼朮·陳皮各一錢,枳殼·檳榔各加二分,五貼製入事,榻前下敎。
嘉順宮進服太和湯,自今日停止事,榻前下敎。
洪命周啓曰,明日乃是初伏,自明日處暑間,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·受由·推鞫進外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李光憲啓曰,右承旨李鶴秀,右副承旨李友秀,今日不爲仕進,竝卽牌招,何如?傳曰,允。
洪命周啓曰,判尹金蓍根,刑曹參判徐長輔,除拜後過三日,不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。兵曹參議洪時濟,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
南履炯有頉,代以李應信爲假注書。
以修撰趙庭和牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安。修撰趙庭和,旣有只推之命,修撰尹豐烈自鄕上來云,竝卽牌招入直,何如?傳曰,允。
又啓曰,大司憲宋穉圭,執義吳熙常,掌令趙直永,持平愼必復在外,掌令尹庠圭牌不進,持平李光正推鞫進,監察茶時之意,敢啓。傳曰,知道。
以掌令尹庠圭,獻納李朝鉉,正言成始光牌不進罷職傳旨,傳于洪命周曰,只推。
傳于洪命周曰,推鞫撤罷。
以右承旨李鶴秀,右副承旨李友秀牌不進罷職傳旨,傳于李光憲曰,只推。
以修撰趙庭和·尹豐烈牌不進罷職傳旨,傳于洪命周曰,只推。
正言金喆遠啓曰,臣於臺閣,初不近似,而薇垣除旨,特出前望,鞫坐有命,召牌荐臨,臣怵畏義分,雖不得不章皇出肅,粗伸叨謝之忱,而第臣於本院,旣經納言,揆以格例,在所照改,適緣事會,今始來避,所失尤大。請命遞斥臣職。答曰,依啓。
洪命周,以侍講院言啓曰,新除授輔德洪羲俊,弼善李基栽,除拜屢日,尙不出肅,竝卽牌招察任,而兼弼善李瀅夏時在京畿廣州地,書筵入番事緊,斯速乘馹上來事,下諭,何如?傳曰,允。
又以春秋館領·監事意啓曰,頃因全羅監司李書九狀啓,茂朱赤裳山城史閣頹圮處,發遣本館郞廳,使之奉審後,仍卽修改矣。卽聞役處浩大,潦雨不止,有非一二朔內所可告完云。然則非但史官之許久留滯,極爲可悶,列邑廚傳之弊,尤宜軫念。別兼春秋李憲球,使之卽爲復路,待畢役更爲進去擧行,何如?傳曰,允。
又以兵曹言啓曰,新除授全羅右水使李近植,老父今年八十歲,法不當赴任,呈狀乞遞矣。閫帥親年七十五歲以上者,許遞其任,載在法典,依法典改差,何如?傳曰,允。
又以兵曹言啓曰,五衛將林應淳,忠壯衛將宋哲文,俱以病難供職,呈狀乞遞,竝改差,何如?傳曰,允。
又以備邊司言啓曰,卽見公淸監司朴宗京狀啓,則以爲,本道穀簿,自來不敷,只以應分,排巡無路,歉餘民情,到處遑急,道內還運餉留庫條中應加分外,限三千石,特許加分事,請令廟堂稟旨,分付矣。本道應分之還,平年常患不敷,災歲尤難排巡,依所請石數,許令加分,何如?傳曰,允。
義禁府,殿牌作變罪人之永年五十三結案白等,矣身根脚段,父元男,父矣父升必,母徐召史,母矣父太才,竝只故白良乎,父母以胎生於全羅道順天府呂水面升浦里,隨父母長養入籍,居生於防踏鎭西門內是白乎旀,行凶節次段,矣身以至凶至憯之性,欲爲逞憾於鎭將,造謀作變於殿牌,慫慂悖壻,暗地綢繆,登其肩而開鑰,至於偸出破傷之境,窮凶情節,萬戮猶輕,造意爲首的實,遲晩的只罪,不待時凌遲處死事。
洪命周,以義禁府鞫廳大臣意啓曰,罪人之永押送本鎭用法事,命下矣。謹稽金吾謄錄,則英廟己巳,亦有殿牌作變罪人,令本地方用法之命,而其時令該道都事監刑。今亦依此知委,而都事若未及赴任,則道內守令中別定假都事,星火馳往于本鎭,大會民人監刑後,使之啓聞之意,分付道臣。罪人用法之際,律名外道,易致疑眩,依已例照律手本,待啓下後別關齎送于本道,以爲及時擧行之地,何如?傳曰,允。
兼水原留守李晩秀疏曰,臣於日昨,忽伏奉華留新命,臣誠悸恐恧蹙,隕越于下。臣曾在庚申初元,猥叨是任,居官六朔,內移而歸,拱護之微誠莫伸,保釐之寸績蔑稱,夢魂耿結,尙在花山柳川之間。今於二十一年之後,賁然寵簡,特收舊簪,使臣得以重瞻喬陵之象設,昵陪眞殿之黼扆,庶慰未死之微忱,積違之餘,梧雲在望,悲喜交中,五情惝怳,此實臣至願也。大榮也,固當卽日祗肅之不暇,何敢備例飾讓,仰煩黈纊之前哉?第伏念,華城一府,宮室城池,兵甲儲胥,無一非我寧考孝思所推,權度所運,環華境一卉一木,莫不被雨露之遺澤,則爲守臣而莅是府者,其責大任重,有非三都之比。況聞近年以來,府庫蕩匱,閭井凋殘,百弊日滋,莫可救藥。此時此任,必得來聰明强力,望實俱著者,然後方可以撫摩殿屎,修擧廢墜。克體昔年經始眷顧之聖意,如臣癃病衰昏龍鍾一老物,欲以已割之鉛刀,再試於盤根錯節,則畢竟之僨誤狼貝,可立以俟。且臣從前僥冒,歷遍內外,鍾漏已盡,崦嵫漸迫,正宜永謝圭組之前緣,還尋山野之本分,優遊造化,以卒餘生,而乃於白首垂死之年,貪戀榮祿,冥行不休,揚揚然擁節旄列棨戟,往殿三輔之大都會,則世之持淸議者,得不笑罵臣老饕無恥乎?臣於是,仰懼擔夯之難勝,俯惕涯分之太溢,徊徨踧踖,欲進而不敢進,略入文字,猥塵聰聽。伏乞聖上,照燭情實,亟遞臣新授職名,俾重任無曠,微分獲安。不勝幸甚云云。答曰,省疏具悉。卿其勿辭行公。
漢城判尹金蓍根疏曰,伏以,臣之逖違天陛,三南于玆矣。含哀抱恤,跧伏草堊,一切世聞,便已灰心,至於國家享泰之報,殿宮康休之節,每一得聞,少紓此區區戀慕之忱者,蓋以君臣之倫,得於天賦,自不能不爾也。日月易邁,冠裳隨變,頑然作天地間一恤人,俯仰慨廓,不自爲情,而不料凝旒之深,垂念遺簪之賤,謂以前趼,侈之新除,臣聞命若驚,不覺汪然而出涕。臣於家庭間,得藉鞫養之恩,提飭之敎,遂至于老白首矣。竊庶幾保此至樂,以訖餘生,而顧臣不孝,不能盡子之職,永貽含索之慟,依舊食息,此何人斯,廓然此世,靡所逮及,則依近孔邇之天,瞻望不違之顔,卽臣今日忱誠之所不可已者,而攀奉恩命,慟告榮之無所,收拾紳笏,惕承誨之如昨,踧踖惝怳,不自按抑。且臣狗馬賤疾,祟在風濕,當暑添劇,强起趨膺,實無其路,敢控悲苦之辭,兼陳呻噤之憂,短章披瀝,仰首號呼。伏乞聖明,俯賜矜諒,亟遞臣所授之職,俾伸難强之情,千萬至望。臣無任云云。答曰,省疏具悉。卿其勿辭行公。
兵曹參議洪時濟疏曰,伏以,臣之立朝三十年于玆矣。前後踐歷,無一報效,孽由自作,妄觸駴機,惟殿下不加金木之嚴誅,姑從嶺海之薄竄,身微恩重,罪大罰輕,至今追惟,感惶交切。千萬不自意,覆盆回照,雷澤旁流,白首餘生,重迫都門,自玆以往,未死之身,惟有退伏田廬,歌詠聖澤,以圖不報之報矣。向來蕩敍之恩,旣出常格,日前甄復之命,又蒙特點,殿下之於臣,旣全而生之,又宥而還之,又洗滌而拂拭之,是何生成之造化,曲費於臣之一身,若是之偏也?臣誠悚蹙震越,不知所以措躬也。噫,臣之當初一疏,豈有他也?斷斷愚衷,稟出於秉執之所在耳。上而念朝家之刑政,俯而採輿情之顒菀,此豈臣一人有所私好而然哉?事君之義,徒知有懷而無隱,出位之言,未免徑情而直遂,狂率之罪,臣固自知。拳踢之加,亦何尤人?天地之仁,旣包容之矣,日月之明,旣畢燭之矣。臣何敢更事張皇,重犯瀆擾之科乎?仍伏念,臣之逖違軒墀,亦已久矣。戀結之忱,七年一日,感祝之私,中夜屢起,今於召牌之下,曷敢不含恩畏義,不竢駕屨,少伸一覲之願,而第風霜飽閱而畏約成性,坑坎纔脫而滓累滿身,榮途若隔於前生,朽木無望於復雕,此臣所以逡巡退縮,寧犯逋慢之誅?不敢爲冒沒趨承之計。臣情到此,亦云慼矣。廉防難壞,義分都虧,伏地戰恐,尤增罪戾,略暴愚衷,仰瀆崇嚴。伏乞天地父母,曲垂終始之恩,亟遞臣所帶之職名,仍治臣瀆越之罪,以安私分,以昭法紀焉。臣無任云云。省疏具悉。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深七分。
自夜三更,至初七日開東,灑雨下雨,測雨器水深一寸。
洪命周啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李光憲啓曰,右承旨李鶴秀,左副承旨趙民和,右副承旨李友秀,今日不爲仕進,竝卽牌招,何如?傳曰,允。
洪命周啓曰,玉堂上下番俱空,已至多日,事甚未安。修撰趙庭和·尹豐烈,旣有只推之命,竝更牌招入直,何如?傳曰,允。
以修撰趙庭和·尹豐烈牌不進罷職傳旨,傳于洪命周曰,只推。
洪命周啓曰,玉堂上下番俱空,事甚未安。修撰趙庭和·尹豐烈,旣有只推之命,竝卽牌招入直,何如?傳曰,允。
正言成始光啓曰,臣本庸愚湔劣,萬不近似於淸朝耳目之任,而薇垣特除,忽下於夢想之外,天牌荐降,臣感恩怵義。雖不得不章皇出肅,粗伸叨謝之忱,而第臣於昨年待罪持憲時,以任㸁事,參於聯啓矣。其後諫長,謂以事涉輕率,疏請諸臺譴罷之典,至今追惟,惶恧靡措。臺端一步,便成鐵限,而近値霖熱,宿暑適發,今始來避,所失尤大。以此情踪,何可一刻晏然於臺次乎?請命遞斥臣職。答曰,勿辭,亦勿退待。
洪命周啓曰,正言成始光,避嫌承批之後,不爲傳啓,直爲出去,事甚未安。推考,何如?傳曰,允。
以右承旨李鶴秀,左副承旨趙民和,右副承旨李友秀牌不進罷職傳旨,傳于洪命周曰,只推。
李光憲啓曰,明日傳香禮房承旨,當爲齋宿,右承旨李鶴秀,旣有只推之命,更爲牌招,何如?傳曰,允。
以右承旨李鶴秀再牌不進罷職傳旨,傳于李光憲曰,許遞,前望單子入之。
承旨前望單子入之,申絅落點。
洪命周啓曰,明日傳香,禮房承旨當爲齋宿,新除授行左承旨申絅,所當牌招,而拘於廳規,不得請牌,何以爲之?敢稟。傳曰,牌招。
洪命周啓曰,大司憲宋稚圭,執義吳熙常,掌令趙直永,持平愼必復在外,掌令尹庠圭,持平李光正牌不進,監察茶時之意,敢啓。傳曰,知道。
以掌令尹庠圭,持平李光正,獻納李朝鉉牌不進罷職傳旨,傳于洪命周曰,竝許遞。
洪命周啓曰,吏曹郞廳來言,臺諫有闕,政事,取稟。傳曰,與未差之代,前望單子入之。
臺諫前望單子入之,掌令李,持平李國標,獻納金鐮,正言朴慶九落點。
洪命周,以成均館行大司成意啓曰,文廟守僕,依宗·社守僕例,試才抄擇,別單啓下事,曾已定式矣。守僕鄭廣連汰去,代以事知守僕,試才抄擇,備三望受點次,別單書入,而守僕元窠中一窠久任事,亦有定式矣。守僕金慶徹汰去代,曾經守僕李宗周,旣有久勤,且嫺儀節,故單望啓下,以爲久任之意,敢啓。傳曰,知道。
又以都摠府言啓曰,副摠管曺命楫,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以兵曹言啓曰,五衛將李載亨前任安東營將,李儒常前任順天營將,李夔秀前任尙州營將,李秉文前任平安兵虞候,忠壯衛將宋之廉前任公州營將,俱在任所,上來間該廳番次苟艱云,竝改差,何如?傳曰,允。
又以兵曹言啓曰,卽接東道參軍金永植牒報,則御營廳所授光熙門南邊第一城廊近處體城四間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內光熙門南邊第一城廊近處體城四間許頹圮處,令分授軍門,卽速修築,把守軍兵,量宜定送事,自兵曹,草記矣。修築則待晴擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
又以義禁府言啓曰,求禮縣殿牌作變罪人吳仲元,一兩日間當爲拿囚,而觀於敬差官啓本,則其罪犯情節,與防踏罪人之永,別無差殊矣。今旣受敎定式之後,事當依受敎擧行,不必待其就囚,更爲定送,他都事所到處執捉,仍令押付本縣,一依之永例用法事,分付該道道臣,何如?傳曰,允。
上在昌德宮。停常參·經筵。
自開東至申時,灑雨下雨,測雨器水深二寸八分。
洪命周啓曰,大司憲宋稚圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
申絅啓曰,來十一日輪對日次矣,敢稟。傳曰,當次人受點,後日次來待。
宋祥濂啓曰,右承旨李光憲,左副承旨趙民和,右副承旨李友秀,今日不爲仕進,竝卽牌招,何如?傳曰,竝許遞,前望單子入之。
傳于申絅曰,禮房承旨馳詣明陵,奉審摘奸,局內諸陵,一體奉審以來。
承旨前望單子入之,尹行直·李在秀·申星模落點。
以修撰趙庭和·尹豐烈再牌不進罷職傳旨,傳于宋祥濂曰,只推。
宋祥濂啓曰,玉堂上下番俱空,已至多日,事甚未安。修撰趙庭和·尹豐烈,旣有只推之命,竝卽牌招入直,何如?傳曰,允。
兵曹口傳政事,副護軍單李鶴秀。
宋祥濂,以禮曹言啓曰,卽接社稷署所報,則今日大雨後,本壇東壝門南邊灰墻二間頹圮云矣。姑待潦收,當爲擇日告由修改,而圍排等節卽速擧行事,分付,何如?傳曰,允。
洪命周,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以都摠府言啓曰,光德門內西邊內宮墻二間許頹圮之意,敢啓。傳曰,知道。
又以兵曹言啓曰,卽接北所衛將鄭履權牒報,則光德門西邊內宮墻二間許頹圮云。爲先令紫門監,以杻把子及長木,堅實圍排,而係是局出身直所近處把守,則限修築間,令局出身輪回晝察夜巡之意,分付,何如?傳曰,允。
又以兵曹言啓曰,卽接東營入直哨官李衍九手本,則內司僕南邊墻垣二間許頹圮云。爲先令紫門監,以杻把子,堅實圍排樹柵,急速修築,而把守軍兵,東營入直訓局軍十名除出,限改築間,嚴加守直之意,分付,何如?傳曰,允。
又以兵曹言啓曰,卽接訓鍊都監旗牌官金景羲手本,則弘化門越邊含春苑墻垣十間許頹圮云。爲先令繕工監,堅實圍排樹柵,卽速修築,而衛軍二名定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接慶熙宮入直衛將李元榮牒報,則興化門南邊墻垣二間許頹圮云。爲先令繕工監,把子圍排,急速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接慶熙宮入直衛將李元榮牒報,則武德門東邊墻垣四間許頹圮云。爲先令繕工監,把子圍排,急速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接東道參軍金永植牒報,則御營廳所授惠化門北邊第二城廊近處體城四間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,光德門西邊內宮墻二間許頹圮處,崇智門局出身五人除出,限修築間,輪回晝察夜巡之意,敢啓。傳曰,知道。
又以御營廳言啓曰,因兵曹草記,內司僕南邊宮墻東營內舊築二間許頹圮處,東營入直訓局軍十名除出,該入直哨官率領,限改築間,嚴加守直之意,敢啓。傳曰,知道。
又以御營廳言啓曰,本廳字內惠化門北邊第二城廊近處體城四間許頹圮處,令分授軍門,卽速修築,把守軍兵量宜定送事,自兵曹,草記矣。修築則待晴擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
上在昌德宮。停常參·經筵。
自午時至人定,灑雨下雨,測雨器水深三分。
自夜四更至初九日開東,灑雨下雨,測雨器水深四寸二分。
洪命周啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
宋祥濂啓曰,左副承旨申星模時在公淸道文義地,右副承旨李在秀時在京畿始興地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,李箕淵·柳訸落點。
宋祥濂啓曰,新除授左副承旨李箕淵,右副承旨柳訸,竝卽牌招,何如?傳曰,允。
以右副承旨柳訸牌不進罷職傳旨,傳于宋祥濂曰,只推。
以修撰趙庭和·尹豐烈牌不進罷職傳旨,傳于尹行直曰,只推。
尹行直啓曰,玉堂上下番俱空,已至多日,事甚未安。修撰趙庭和·尹豐烈旣有只推之命,竝卽牌招入直,何如?傳曰,允。
以修撰趙庭和·尹豐烈牌不進罷職傳旨,傳于尹行直曰,只推。
以漢城府民家頹壓別單,傳于申絅曰,恤典令該廳卽爲分給事,分付。
尹行直,以奎章閣言啓曰,若値大雨,則在直閣臣,不待備員,稟旨奉重事,載在閣志矣。雨勢連日大霔,臣進詣奉審于奉謨堂·書香閣及閣內諸處之意,敢啓。傳曰,知道。
又以奎章閣言啓曰,臣進詣奉謨堂·書香閣奉審,則奉謨堂東北簷與三門及宙合樓北簷,在在滲漏,閣內諸處,亦多有雨漏處,待快晴修改之意,分付該曹,何如?傳曰,允。
李箕淵,以司僕寺一二提調意啓曰,大靜前縣監金仁澤遞任進上馬二匹,今纔上來,禾毛色別單書入,而依例內廐立養之意,敢啓。傳曰,知道。
又以兵曹言啓曰,卽接慶熙宮入直衛將李元榮牒報,則開陽門西邊墻垣二間,武德門西邊墻垣三處各一間許頹圮云。爲先令繕工監,把子圍排,急速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接南道參軍張有齡牒報,則禁衛營所授內山三牌南小營越邊近處體城二間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以兵曹言啓曰,卽接東道參軍金永植牒報,則御營廳所授光熙門南邊第一城廊近處前日頹圮把守連接處,體城半間許,又爲頹圮云。令繕工監,爲先堅實圍排,分授軍門,一體修築,而旣是連接處,則不必加定,以前把守軍嚴加守直之意,分付,何如?傳曰,允。
又以禁衛營言啓曰,本營字內南小營越邊近處體城二間許頹圮處,把守軍兵,令該軍門量宜定送事,自兵曹,草記矣。哨官一員,京標下軍十五名,嚴飭定送,限守築間,輪回守直之意,敢啓。傳曰,知道。
又以御營廳言啓曰,因兵曹草記,本廳字內光熙門南邊第一城廊近處前日頹圮連接體城半間許又爲頹圮處,依例以前把守軍另加嚴飭守直之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深三寸六寸。
自人定至初十日開東,灑雨下雨,測雨器水深二分。
洪命周啓曰,大司憲宋稚圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
尹行直啓曰,右副承旨柳訸,今日不爲仕進,卽爲牌招,何如?傳曰,許遞,前望單子入之。
承旨前望單子入之,趙台榮落點。
尹行直啓曰,新除授左副承旨趙台榮,卽爲牌招,何如?傳曰,允。
又啓曰,左副承旨趙台榮,時在京畿驪州地,斯速乘馹上來事,下諭,何如?傳曰,允。
以修撰趙庭和·尹豐烈牌不進罷職傳旨,傳于尹行直曰,只推。
尹行直啓曰,玉堂上下番俱空,已至多日,事甚未安。修撰趙庭和·尹豐烈,旣有只推之命,竝更牌招入直,何如?傳曰,允。
以漢城府民家頹壓別單,傳于洪命周曰,恤典,令該廳卽爲分給事,分付。
尹行直,以禮曹言啓曰,卽接社稷署所報,則今日大雨後,本壇北壝門東邊灰墻四間頹圮云矣。姑待潦收,與東壝門灰墻頹圮處,一體擇日,告由修改,而圍排等節,分付該監,卽爲擧行,何如?傳曰,允。
又以禮曹言啓曰,卽接景慕宮官員所報,則今日大雨後,本宮室內東邊斑子第四間一處及西邊斑子第三井一處滲漏云矣。頉處旣非正間,則慰安祭不爲設行,待快晴擇日告由修改,已有前例,今亦依例待潦收擇日擧行,何如?傳曰,允。
又以禮曹言啓曰,卽接齊陵令所報,則今月初七日大雨後,本陵陵上曲墻,自甲方至乙方頹圮,而以布帛尺尺量,則爲十尺許云矣。陵上曲墻,有此頹圮之患,誠甚驚悚,不可無慰安之擧,慰安祭,不卜日今十四日設行,而修改之節,令開城府留守,依例進去奉審狀聞後稟處,何如?傳曰,允。
李箕淵,以都摠府言啓曰,建陽門連接北邊內宮墻半間許,外邊缺落之意,敢啓。傳曰,知道。
又以都摠府言啓曰,秋景苑東邊內宮墻半間許外邊半面缺落之意,敢啓。傳曰,知道。
又以兵曹言啓曰,羽林衛將申命源,忠翊衛將金鍾輔,文臣兼宣傳官李基栽,俱以病難供職,呈狀乞遞,竝改差,何如?傳曰,允。
又以兵曹言啓曰,今十二日一羽禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以朴慶悳爲羽林將。
李箕淵,以兵曹言啓曰,五衛將方承圓病難供職,呈狀乞遞,景福宮衛將金成器,景熙宮衛將車仁國除授在外,上來無期云。輪番之任,不可久曠,竝改差,何如?傳曰,允。
又以兵曹言啓曰,卽接東所衛將李得運牒報,則建陽門東邊內宮墻半間許半邊缺落云。令紫門監,以杻把子及長木,堅實圍排,而此與全頹有異,係是建陽門直所近處,以入直軍輪回晝察夜巡之意,分付,何如?傳曰,允。
又以兵曹言啓曰,卽接東所衛將李得運牒報,則秋景苑東邊內宮墻半間許,半邊缺落云。令紫門監,以杻把子及長木,堅實圍排,而此與全頹有異,把守則銅龍門入直軍五名除出,限修築間嚴加守直之意,分付,何如?傳曰,允。
又以兵曹言啓曰,卽接金虎門入直哨官張鉉擧手本,則金虎門北邊月廊訓局砲手直所外面半間許缺落云。爲先令紫門監,以杻把子堅實圍排樹柵,急速修築,而與全頹有異,令金虎門入直砲手,量宜除出,限改築間晝察夜巡之意,分付,何如?傳曰,允。
又以兵曹言啓曰,卽接慶熙宮入直衛將李元榮牒報,則興元門北邊墻垣二間許頹圮云。爲先令繕工監,堅實圍排,急速修築,而亦令巡邏營門申飭校卒,限改築間嚴加巡察之意,分付,何如?傳曰,允。
又以兵曹言啓曰,卽接慶熙宮入直衛將李元榮牒報,則武德門西邊墻垣三間許頹圮云。爲先令繕工監,堅實圍排,急速修築,而亦令巡邏營門,申飭校卒,限改築間嚴加巡察之意,分付,何如?傳曰,允。
又以兵曹言啓曰,卽接南道參軍張有齡牒報,則禁衛營所授崇禮門東邊第二城廊近處體城四間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以訓鍊都監言啓曰,因兵曹草記,金虎門北邊軍兵直所月廊外面半間許缺落處,金虎門入直軍五名除出,限改築間晝察夜巡之意,敢啓。傳曰,知道。
又以禁衛營言啓曰,因兵曹草記,建陽門東邊內宮墻半間許半邊缺落處,以建陽門入直訓局軍,限修築間,輪回晝察夜巡之意,敢啓。傳曰,知道。
又以禁衛營言啓曰,因兵曹草記,秋景苑東邊內宮墻半間許半邊缺落處,銅龍門入直御營廳軍五名除出,哨官一員率領,限修築間嚴加守直之意,敢啓。傳曰,知道。
又以禁衛營言啓曰,本營字內崇禮門東邊第二城廊近處體城四間許頹圮處,把守軍兵,令該軍門量宜定送事,自兵曹,草記矣。哨官一員,京標下軍十五名,嚴飭定送,限修築間輪回守直之意,敢啓。傳曰,知道。
上在昌德宮。停常參·經筵。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
李箕淵啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
宋祥濂啓曰,行右承旨尹行直今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,假注書李應信,身病猝重,勢難察任,今姑改差,何如?傳曰,允。
尹行直啓曰,玉堂上下番俱空,已至多日,事甚未安。修撰趙庭和·尹豐烈,旣有只推之命,竝更牌招入直,何如?傳曰,允。
尹行直啓曰,卽伏見開城留守李文會齊陵奉審次馳詣事狀啓,則本陵令徐承烈,誤以參奉書塡。奏御文字何等重愼,而如是疎忽,事甚未安。原狀啓旣有所重,雖不得不捧入,而當該守臣,不可無警,推考,何如?傳曰,允。
李應信改差,代以張敎根爲假注書。
以修撰趙庭和·尹豐烈牌不進罷職傳旨,傳于尹行直曰,只推。
以漢城府民家頹壓別單,傳于申絅曰,恤典令該廳卽爲分給事,分付。
以漢城府民家頹壓別單,傳于申絅曰,恤典令該廳卽爲分給事,分付。
以漢城府民家頹壓,人物壓死事別單,傳于申絅曰,恤典令該廳卽爲題給事,分付。
尹行直,以禮曹言啓曰,卽接穆陵官員所報,則今番大雨後,本陵仁穆王后陵上曲墻甲乙方三間許頹圮云矣。陵上曲墻,有此頹圮之患,不可無慰安之擧。慰安祭,不卜日今十二日設行,修改之節,本曹堂上郞廳進去,奉審後稟處,何如?傳曰,允。
李箕淵,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,卽接南所衛將許晉牒報,則仁和門北邊內宮墻半間許頹圮云。爲先令紫門監,以杻把子及長木,堅實圍排,而限修築間禁軍五人,龍虎營將校率領,依定式晝察夜巡之意,敢啓。傳曰,知道。
又以兵曹言啓曰,卽接南道參軍張有齡牒報,則禁衛營所授光熙門南邊第六城廊近處體城一間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以禁衛營言啓曰,本營字內光熙門南邊第六城廊近處體城一間許頹圮處,把守軍兵,令該軍門量宜定送事,自兵曹,草記矣。哨官一員,京標下軍十五名嚴飭定送,限修築間,輪回守直之意,敢啓。傳曰,知道。
又以刑曹言啓曰,義禁府啓辭內,卽接江原監司徐鼎輔牒呈及成冊,則弑夫罪人於仁連諸子應坐者,査出報來矣。奸夫宋元哲所生子宗福慶尙道開寧縣,宗明全羅道高山縣竝爲奴,而依例令刑曹押送于各其配所。本夫李成得所生子光葉·福明等,取考律文,則大明律干名犯義條,有曰凡所生母殺其父應自聽訟者,竝聽告。今此兩漢,事係爲父雪怨,且其當初發告,乃是宋元哲之罪惡,則論以法意,不當緣坐,竝放送事,分付道臣,何如?傳曰,允事,命下矣。罪人宗福·宗明等,方囚淮陽府獄,令本道卽爲押送于各其配所,何如?傳曰,允。
庚辰六月初十日卯時,上御熙政堂。藥房入診入侍時,提調金魯敬,副提調宋祥濂,假注書李秉龜,記注官金景濂,記事官李命鈍,檢校待敎徐熹淳以次進伏,醫官吳千根·李漢臣·崔源進伏楹外訖。魯敬曰,日氣蒸濕,聖體,若何?上曰,一樣,而各殿宮氣候亦一樣矣。仍命醫官入診。千根等以次診候訖,退伏奏曰,脈候左右三部調均矣。魯敬曰,近日時令,異於他時,宜加節宣保護之方,伏願詳量聖體中凡節,俾進調和之劑焉。上曰,進御加味六和湯自今日一貼式煎入。出榻敎命退,諸臣以次退出。
上在昌德宮。停常參·經筵。
李箕淵啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
備忘記,水原留守李晩秀下直,長弓一張,長箭一部賜給。
藥房副提調持湯劑來待矣。傳曰,封入。
尹行直啓曰,玉堂上下番俱空,已至多日,事甚未安。修撰趙庭和·尹豐烈,旣有只推之命,竝更牌招入直,何如?傳曰,竝許遞,政官牌招開政。
張敎根有頉,代以鄭佺始爲假注書。
鄭佺始有頉,代以吳致愚爲假注書。
宋祥濂啓曰,吏曹判書李相璜,參判吳淵常,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
宋祥濂,以吏曹言啓曰,今此宗廟·景慕宮望祭祭官中時無職名人員,令該曹口傳付軍職,何如?傳曰,允。
兵曹口傳政事,護軍單徐有聞,副司果單徐英淳。
敎兼水原留守李晩秀書。王若曰,眷玆留都分司,不特城郭儲胥之壯固耳,宜俾老成宿德,必藉威重望實以彈壓之。敷予十行,煩卿一往。昔先朝經始于此,迺平日志事所存。衛神京而控南州,孔道介輻湊之會,竝漢山而挹沁府,保障峙鼎立之形,樓櫓甲兵,永鞏陰雨之至計。山川草木,尙被雲漢之餘輝,觀華定課試之規,小子則譽髦斯士,豐邑有奠安之樂,故老必流涕而言。龜卜肇食於洛都,象設重奉於漢寢,喬山之松柏密邇,地理非比尋常。眞殿之簾陛嚴臨,天威不違咫尺,所以居留之任,尤重保釐之方。惟卿,詩禮傳家,文章華國,受先王之殊遇,屢承踰華衮之褒。貯內閣之邇班,每侈輟蓮燭之寵,鳳毛趾絲綸之美,藝垣主盟。雁行綴槐棘之尊,棣蕚交映,亦惟內外之歷試,不負終始之倚毗。掌東銓統西樞,克著別鑑衡之譽,管兩都按二道,亶出試盤錯之安,蕭望之曾任平原,惜其日淺,趙閱道再赴蜀郡,不以年衰。玆授卿以水原府留守兼摠理使,卿其克恢令圖,祗膺寵命。政事又輔以文學,固知沛乎有餘,操履不外於規繩,益宜懋乃成績。於戲,莅昔年陪鑾之地,想切愀如見之懷,體寡昧慕墻之心,盍殫追以報之道。故玆敎示,想宜知悉。知製敎徐熹淳製進。
上在昌德宮。停常參·經筵。
自人定至十三日開東,灑雨下雨,測雨器水深六分。
李箕淵啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
宋祥濂啓曰,行右承旨尹行直今日不爲仕進,卽爲牌招,何如?傳曰,許遞,前望單子入之。
又啓曰,藥房提調·副提調,持湯劑來待矣。傳曰,封入。
承旨前望單子入之,朴宗珩落點。
宋祥濂啓曰,新除授左副承旨朴宗珩,卽爲牌招,何如?傳曰,允。
吳致愚有頉,代以崔致憲爲假注書。
宋祥濂啓曰,吏曹判書李相璜,參判吳淵常,參議申在植再牌不進推考傳旨及罷職傳旨,今方捧入,而開政命下之後,連事違召,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判一體更爲牌招,如有違牌,勿爲呼望。
又啓曰,玉堂上下番俱空,已至多日,事甚未安,今日政新除授玉堂,竝待下批,牌招入直,何如?傳曰,允。
宋祥濂,以吏批言啓曰,閫帥父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣。閫帥父年八十人,別單書入之意,敢啓。傳曰,知道。
有政。吏批,判書李相璜,參判吳淵常竝陳疏,參議申在植進,行都承旨宋祥濂進。啓曰,判書李相璜,參判吳淵常竝陳疏入啓,小臣獨政未安,何以爲之?敢稟。傳曰,只出緊任。以李沆·尹致謙爲修撰,權敦仁爲司書,趙得永爲刑曹判書,柳相祚爲右尹。南延君單球,敍用事承傳,豐安君單柳相祚,在喪終制。兼掌令鄭日泰,求禮縣防踏鎭推考敬差官減下。
兵批,判書權常愼病,參判李志淵病,參議洪時濟替直,參知柳鎭澤入直進,右副承旨李箕淵進。同知單車仁國,僉知單李載孚·李儒常,大護軍金履喬·趙得永,護軍金愚淳·孫應虎,副護軍李在秀·李光憲·李友秀·柳訸·趙民和·申星模·權行彦·金翼行·李近植·李儒燁·柳相穆·李沖彬·鄭繼周·成範鎭·金翼基·朴大榮·蔡翼永,副司直尹庠圭·李朝鉉·李光正,副司果尹豐烈·趙庭和·金喆遠,以上竝單付。
以修撰李沆·尹致謙牌不進罷職傳旨,傳于宋祥濂曰,只推。
宋祥濂啓曰,玉堂上下番俱空,已至多日,事甚未安。修撰李沆·尹致謙旣有只推之命,竝更牌招入直,何如?傳曰,允。違牌,勿爲呼望。
崔致憲在外,代以申萬休爲假注書。
申萬休在外,代以朴鳴載爲假注書。
以咸鏡監司鄭尙愚狀啓,會寧府使柳和源,身病猝重,廢却公務,連呈辭狀,不得已罷黜事,傳于宋祥濂曰,令該曹口傳差出,催促下送。
吏曹口傳政事,以趙華錫爲會寧府使。
以黃海監司權丕應狀啓,信川郡守李身死事,傳于宋祥濂曰,令該曹口傳差出,催促下送。
吏曹口傳政事,以徐任輔爲信川郡守。
以漢城府民家頹壓別單,傳于申絅曰,恤典令該廳卽爲分給事,分付。
以漢城府民家頹壓別單,傳于申絅曰,令該廳卽爲分給事,分付。
宋祥濂,以禮曹言啓曰,去月十九日穆陵官員,以本陵大王陵上莎草東北邊有蟲損之患,具由牒報,而節屆盛夏,修改非時,故爲先以各別拾捉,期盡消除後,形止連續報來之意,題送矣。仍後連接所報,則逐日拾捉,而蟲種終未止息,莎根漸至枯萎,蘇完無望,所見萬萬悚懼云。莫重陵上莎草,有此蟲損,不勝驚悚。依前例政府以下進去奉審後,修改當否及涓吉遲速,更爲稟處,何如?傳曰,允。
又以兵曹言啓曰,今六月十二日土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,禁軍來秋各等祿試射時,柳葉箭沒技人,別單書入之意,敢啓。傳曰,知道。
又以御營廳言啓曰,本廳把摠兪膺煥,身病甚重,勢難察任,改差,何如?傳曰,允。
吏曹判書李相璜疏曰,伏以,臣負難貰之罪,而叨旣僨之地,泥首瀝血,丐蒙嚴譴,以少贖其愆殃之萬一,而聖批優渥,敦勉尤勤,見又開政有命,召牌荐臨,臣實惝怳隕蹙,益無所措。臣之日前陳籲,罪方自悚,職在當改,無所事於拖引私義,更聒聰聽,而今焉誤恩攸及?重擔自如,當被之律,縱云倖逭,宜去之義,不容仍默。臣之硜硜小諒,始不能遣諸胸中,遽引私行之文字,致勤公朝之處分,損王綱而傷國體,臣罪至此,嶺海猶輕。然玆事旣已推上,上煩辭敎,下塗聽聞,則今不可比論於潛而在下,任他起滅之時,猶且恬視不理,謂恥辱之彼焉能浼,謂寵靈之我有可恃,揚揚彈束,苟冒爲榮,則當世士夫之嚴於去就者,將謂臣何?不惟臣自處者不敢如此,顧今大化旁流,禮義範俗,一物之微,不枉其性,匹夫之賤,不奪其志。臣雖不肖,亦嘗在於陶甄之末,況又忝列卿班,見叨冢宰,臣之進退得失,未必不爲大小耳目之所共屬,亦惟我殿下體下之政,不宜一任其放倒,下而壞義防之嚴,而上而孤禮使之仁,以重貽累於淸朝也。召命之下,不敢以趨走爲恭,玆又申揆苦懇,干冒威尊。伏乞聖慈,命重任之不可苟仍,察微諒之決難冒進,亟命鐫改臣職名,俾張四維,仍勘臣前後罪負,以肅邦憲,以勵臣分,不勝幸甚。臣無任云云。答曰,省疏具悉。卿言容或無怪。然今此勉卿,豈昧禮使之方,亦豈私好於卿?公卿者朝廷之公卿,豈一二儒生所可黜陟進退者乎?予意已堅定,卿勿多言,奉予言而行公。予亦當有曲賜體諒之日矣。
吏曹參判吳淵常疏曰,伏以,臣虛帶銓銜,宜遞不遞,靦然蹲冒,屢違召命,非不欲更揆微悃,仰冀體諒之恩,而瀆擾是懼,囁嚅未發,以迄于今,居然三朔之久矣。日夕縮伏,惟譴何是俟,卽者牌望勿呼之命,乃下於僚堂勉出之際,臣誠惶隕踧踖,不知所以自措也。噫,臣於見職,萬萬不稱,臣不暇每每煩溷,而惟是疾病難强之狀,曾已陳暴於辭本,而視官之不明,猶前沈痼,難以時月療治,且當暑雨,客症迭攻,眞元日陷,頭疼如撞,脚軟成痿,寢食全却,神精慌惘,牀笫坐立,無以自運。似此貌樣,非但臣之自危,抑亦通朝之所共知也。臣雖欲銜恩畏義,蹶趨膺,其勢無由。臣情到此,亦云慼矣。玆敢略陳短章,仰瀆崇嚴。伏乞聖明,俯垂鑑諒,亟賜遞改,仍治臣前後逋慢之罪,以安私分,以肅朝綱,千萬至祝。臣無任云云。答曰,省疏具悉。所請依施。
注書朴容壽疏曰,伏以,臣之叔父臣宗珩,新除承政院左副承旨矣。臣之所帶職名,揆以格例,自在應避,敢陳短章,仰瀆崇聽。伏乞聖明,俯賜鑑諒,亟令該曹照例鐫改,以存公格,不勝幸甚。臣無任云云。省疏具悉。所請依施。
上在昌德宮。停常參·經筵。
李箕淵,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗珩啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
宋祥濂啓曰,行左承旨申絅今日不爲仕進,卽爲牌招,何如?傳曰,允。
傋忘記,公淸水使申純下直,長弓一張,長箭一部,片箭一部,筒兒一箇賜給。
宋祥濂啓曰,藥房副提調,持湯劑來待矣。傳曰,封入。
又啓曰,修撰尹致謙特敎申飭之下,謂有情勢,奉牌闕外,無意承膺,事體所在,誠極未安。從重推考,何如?傳曰,允。
朴鳴載在外,代以許茂爲假注書。
以漢城府民家頹壓別單,傳于申絅曰,恤典,令該廳卽爲分給事,分付。
宋祥濂啓曰,修撰李沆,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎·副應敎未差,校理朴光錫,副校理李瀅夏·申綽在外,修撰李沆·尹致謙受由,副修撰鄭基善·徐熹淳內閣進,玉堂上下番俱空,事甚未安。校理洪羲弼自鄕上來云,卽爲牌招,應敎·副應敎未差之代,政官牌招開改差出,待下批,牌招,以爲推移入直之地,何如?傳曰,允。
又啓曰,吏曹判書李相璜,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
宋祥濂,以吏曹言啓曰,新除授會寧府使趙華錫戶奴呈狀內,矣上典與前府使柳和源,有親査應避之嫌,法不當赴任云。交代相避,載在法典,改差,何如?傳曰,允。
李箕淵,以兵曹言啓曰,法聖僉使李行敎呈狀內,老父今年爲七十五歲,則所帶之職,在法當遞,而以領運差使員,今纔上來,稅穀已爲畢納,依法典啓遞云矣。邊將之親年七十五歲者,許遞其任,載在法典,依法典改差,何如?傳曰,允。
有政。吏批,判書李相璜進,參判未差,參議申在植牌招不進,行左承旨申絅進。啓曰,會寧府使今當差出,而當品中可擬之人乏少,堂上曾經兵使,竝擬,何如?傳曰,允。以朴宗薰爲吏曹參判,李泰淳爲應敎,趙琮鎭爲副應敎,李龍秀爲大司成,金履喬爲知春秋,洪秀晩爲同經筵,趙鍾永爲同春秋,金逌根爲同成均,李肇源爲內贍提調,朴崙壽爲司宰提調,李羲升爲工曹佐郞,宋仁載爲敦寧判官,金在元爲中學敎授,李憲鎭爲順懷墓守衛官,許溟爲會寧府使,鄭東進爲順安縣監。兼春秋單金秀鍾,承文博士單姜弼煥,正字單宋奎弼,校書正字單李必述。進士李潤祜今超通政,閫帥臣前全羅右水使李近植父,加資事承傳。
兵批,判書權常愼進,參判李志淵入直,參議洪時濟病,參知柳鎭澤病,右副承旨李箕淵進。啓曰,全羅右水使今當差出,而擬望之人乏少,他道守令,竝擬,何如?傳曰,允。以金蓍根爲都摠管,徐長輔·尹郁烈爲副摠管,趙彝錫·沈能完·李健植·鄭健行·權抑爲五衛將,趙惲爲景福將,李命耆爲慶熙將,許槃爲都摠都事,閔宗爀爲全羅右水使,鄭得元爲金烏別將,李載豐爲法聖僉使。同知單金成器,僉知單朴慶德,護軍李勉昇·吳淵常·趙華錫,副護軍尹之謙。
以吏曹參議申在植再牌不進罷職傳旨,傳于宋祥濂曰,只推。
以校理洪羲弼牌不進罷職傳旨,傳于宋祥濂曰,只推。
申絅,以宣惠廳言啓曰,年前湖西設置儲置移錄穀折米四萬石,取耗用下於儲置之需矣。四萬石耗條四千石,每患不足於該道一年所用,今若犯用元穀,則元穀之逐年減縮,勢所必至。均廳句管壬戌穀,除停退未捧,見在實數竝米租太合爲四千七百餘石矣。此亦添錄於儲置移錄,同爲取耗以用,則可無元穀減縮之患。以此分付該道,壬戌穀之停退未捧者,移錄於軍作米會案事,一體分付,何如?傳曰,允。
李箕淵,以都摠府言啓曰,副摠管柳相亮,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
大司成李勉昇疏曰,伏以,臣之待罪泮任,今已六箇月矣。責之以才識,則謏聞蔑學,乏師儒敎導之術,繩之以廉隅,則尸位素餐,妨賢俊進步之路,去就之分,固已較然明矣。然自古辭職之人,莫不以此爲謙讓之文具,逡巡之常事,故肝膈之情,未易披露,日月之光,無由照燭。臣不敢蹈襲流例,張皇敷陳,然生成之澤,遍及跂喙,疾痛之甚,必呼父母,臣安得不仰籲悶迫之情,以冀曲遂之恩哉?臣本稟賦虛脆,疾病侵尋,曩在少壯之年,尙不離於刀圭,今當衰暮之時,益不堪於驅策,而恩出特點,義重叨謝,不俟駕屨,擔舁入城,因仍盤礴,式至于今矣。旅食稍久,病情轉苦,不得不爲解官歸休之計,一番呈告,未免見格,再乞浴暇,至承問備,臣誠惝怳震迫,莫省攸措,宛轉牀笫,逃遁不得,臣情到此,亦云窮且阨矣。第伏念,策勵群工,奔走率職,固聖王整頓頹綱之政,而有情必伸,使各遂性,亦天地優游不迫之化也。凡有疾病,不許休暇,强責其所不能,殆若束縛馳驟者然,則一身狼貝,固不足言,而在聖朝禮使之道,得無爲欠也乎?臣以常調庸品,懷祿而仕,豈無感激恩造?陳力就列之願,而近因溽暑彌月,將攝失宜,風濕成痺,半體偏枯,積聚滿腹,嘔泄交作,比之向來呈告之時,更加一層,症形尤惡,苟不能及今歸家,對症療治,則病日益深,將爲廢人而已。雖欲筋力奔走,盡忠於他日,亦不可得矣。臣何敢不早自鳴暴,仰體我聖上愛欲生之之德也?玆敢不避猥屑,伏枕呼寫,夫辭章託疾,古人之所不免,而臣之所陳,莫非實狀。苟非然也,臣安敢飾虛辭而干崇聽,以重其欺罔之罪也?若其材具之不合,賢路之久妨,自有公論在耳,急於陳懇,不遑拖引。伏乞天地父母,特垂鑑諒,亟賜遞改,俾便調治之方,以保殘喘,仍治瀆擾之罪,以肅朝綱,千萬幸甚。臣無任云云。答曰,省疏具悉。所請依施。
行護軍徐有聞疏曰,伏以,臣見差景慕宮望祭獻官矣。顧臣一半分報效之道,惟在筋力奔走,而駿奔之地,尤當蹶之不暇,苟非實病之至難强,則何敢爲輒事疏籲之計也?第臣於年來,衰病侵尋,痰火眩昏,便成貞痼,方其劇時,無以跨馬,近又添得暴泄,度數無常,加之以脚癤肆毒,動輒牽引,雜試藥餌,症形醜穢,以若實狀,非但强策之末由,享事之或致失儀,尤爲悚悶。玆不得不冒入文字,仰瀆崇嚴。伏乞聖明,俯垂諒察,亟令該曹,及時變通,以重享事,仍治臣瀆擾之罪,以安私分焉。臣無任云云。答曰,省疏具悉。疏辭,許令該曹改付標。
修撰李沆疏曰,伏以,臣於見職,前後冒膺,非止一再,今於新除之下,若非情私之萬不獲已,則顧何敢更事逡巡,而第伏念,臣母夙罹險釁,素抱貞疾,年益衰而病益痼,寧日恒少,臣又終鮮,孑然相依。近因日候之乖宜,溽暑爲祟,頭眩脚疼,感嗽毒痢,內攻外鑠,刀圭罔效,眞元澌下,食飮專却,轉側須人。臣獨自扶將,晝宵熬煎,暫時離捨,實無其望,束帶赴直,尤非可論,而時因更漏之已深,未敢言私,黽勉鎖直,繞壁待曙,疾聲呼籲,徑出禁扃。伏乞聖慈,俯垂矜憐,亟遞臣所帶之職,俾便救護,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
修撰尹致謙疏曰,伏以,臣人微識短,狂疎憃愚,蹈妄言之戒,負難赦之案,聲討嚴峻,誅殛是俟,特被寬貸之典,千里投荒,非譴伊榮。竊自念,如臣無狀,爲子不孝,上而得罪明時,下而貽憂老母,撫躬悼傷,尙誰怨尤?迺蒙我殿下至仁洪慈,特宥之恩,夐出尋常,七年之間,九死而生,歸對老母,如眞如夢,此生此世,報答無路,攢手祝天,只頌聖恩之萬一而已。千萬不自意,恩敍誕下,繼有玉署新命,臣誠惝怳隕越,歷日靡措,不知滓累賤蹤,何以獲此?噫,臣之向來遭罹,至今追惟,魂夢猶噩,區區愚愛。職在論思,竊疑夫聖明之世,不當以求言而反罪言者而已。亦未暇較量於其他,一言脫口,衆鏑叢身,雖以我殿下好生之盛德,亦難拯之於百丈之坎,如鷄之命,已判一縷之危,樹背之萱,只願再世之緣,生則是不孝之人,死將爲有北之鬼,豈意陽春復噓於積雪,日月回光於覆盆?賜環以全釋之,收簪以甄拂之。至於今日之除命,榮已極矣,此豈臣意慮之所及哉?逖違之餘,重覲耿光,卽亦臣子之至願,奈此風波之憂畏已積,坑谷之餘生可驚,杜門息影,萬念灰冷,顧何敢彈冠結綬,抗顔周行,揚揚若平常之人哉?抑臣情理,尤有所萬萬難强者,臣今母年八十有二歲矣。慈母之愛,老而彌甚,而孤露餘生,更相爲命,自臣獲譴以來,憂危成疾,涕泣度年,兩眼幾不能辨物,氣息綿綴,朝不慮夕,臣之不肖無狀,固無所逃。今幸賴天之靈,母子相聚,依近京輦之側,慰悅門閭之望,得以遲暮餘年,獲遂便養,志願滿足,更何餘望?雖使臣本無事故,已非古人從仕之時,況今母病,當此潦暑之中,一倍委頓,眞元日下,症情愈篤,臣無他兄弟,牀笫之扶護,藥餌之加損,只須臣一人,方寸煎灼,無由暫離,奉牌闕下,坐犯違傲。臣罪於此,尤合萬死,玆敢疾聲呼籲。伏乞亟降威罰,勘臣逋慢之罪,俾便救護,不勝大願。臣無任云云。省疏具悉。爾其勿辭救護。
上在昌德宮。停常參·經筵。
李箕淵啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
宋祥濂啓曰,同副承旨洪命周,今日不爲仕進,卽爲牌招,何如?傳曰,允。
傳于申絅曰,傳香承旨馳詣宗廟·景慕宮,奉審摘奸以來。
宋祥濂啓曰,藥房副提調,持湯劑來待矣。傳曰,封入。
又啓曰,本院今春夏等褒貶,當爲磨勘,而注書尹正鎭受由在外,一員未差,不得如例磨勘之意,敢啓。傳曰,知道。
以漢城府民家頹壓別單,傳于申絅曰,恤典,令該廳卽爲分給事,分付。
以副應敎趙琮鎭牌不進罷職傳旨,傳于宋祥濂曰,只推。
宋祥濂啓曰,玉堂上下番俱空,事甚未安。副應敎趙琮鎭,校理洪羲弼,旣有只推之命,竝卽牌招入直,何如?傳曰,允。
以同副承旨洪命周牌不進罷職傳旨,傳于宋祥濂曰,只推。
以副應敎趙琮鎭,校理洪羲弼牌不進罷職傳旨,傳于宋祥濂曰,只推。
宋祥濂啓曰,吏曹郞廳來言,臺諫有闕,政事取稟。傳曰,前望單子入之。
大司諫前望單子入之,呂東植落點。
吏曹,以宋啓穆爲景慕宮令,會寧府使許溟,今加嘉善加資事承傳。
兵曹,以曺命揖爲御營中軍。
宋祥濂,以吏曹言啓曰,今日本曹褒貶坐起時,堂上不可不備員,參判朴宗薰未肅拜,令政院卽爲牌招,同參開坐之地,何如?傳曰,允。
李箕淵,以兵曹言啓曰,內禁衛將金身病猝重,無望供職,呈狀乞遞,改差,何如?傳曰,允。
又以御營廳言啓曰,本廳字內光熙門南邊第一城廊近處,體城四間半許頹圮處及惠化門北邊第二城廊近處,體城四間許頹圮處,今方改築,而所入石子,依例浮取於蘆原地之意,敢啓。傳曰,知道。
又以義禁府言啓曰,北兵使金守基狀啓內,柔遠僉使玄宗澤,欲徵私債,非軍務而肆然用棍,至於人命致死,恣行不法之習,不可仍置。該僉使玄宗澤,爲先罷黜,其罪狀令攸司稟處事,啓下矣。玄宗澤時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
自巳時至未時,日暈。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
朴宗珩啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
李箕淵啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
宋祥濂啓曰,行大司成李龍秀除拜後過三日不爲出肅,依定式推考警責,仍卽牌招察任,何如?傳曰,允。
傳于宋祥濂曰,水原判官,載寧郡守相換。
宋祥濂啓曰,右承旨趙台榮自鄕上來云,卽爲牌招,何如?傳曰,允。
又啓曰,副應敎趙琮鎭,校理洪羲弼旣有只推之命,竝更牌招入直,何如?傳曰,允。
宋祥濂啓曰,卽伏見諸道今春夏等褒貶啓本,則慶尙監司金履載,守令無一人居中居下,江原監司徐鼎輔,公淸監司朴宗京,黃海監司權丕應,全羅監司李書九,平安監司沈象奎,咸鏡監司鄭尙愚,守令無一人居下,殊無嚴明殿最之意,竝推考警責,何如?傳曰,允。
李箕淵啓曰,卽伏見諸道今春夏等褒貶啓本,則江華留守趙萬元,開城留守李文會,公淸水使具絳,黃海兵使李晳,全羅監司李書九,慶尙監司金履載,統制使吳毅常,慶尙左水使趙運永,南兵使全煐,北兵使金守基,邊將無一人居中居下,黃海水使李榏,全羅左水使李亨謙,右水使李升權,平安監司沈象奎,兵使鄭學畊,邊將無一人居下,殊無嚴明殿最之意,竝推考警責,何如?傳曰,允。
以右承旨趙台榮牌不進罷職傳旨,傳于宋祥濂曰,只推。
以副應敎趙琮鎭,校理洪羲弼牌不進罷職傳旨,傳于宋祥濂曰,只推。
兵曹,以尹郁烈爲摠戎中軍。
宋祥濂,以奎章閣言啓曰,景慕宮·望廟樓今望奉審,無頉之意,敢啓。傳曰,知道。
又以吏曹言啓曰,曹所屬司饔院·宗簿寺官員等矣,今庚辰年春夏等褒貶,當爲等第,而司饔院則都提調有故,宗簿寺則提調有故,竝不得限內磨勘之意,敢啓。傳曰,知道。
又以議政府領·右相意啓曰,今庚辰等春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等,今庚辰年春夏等褒貶,當爲等第,而領中樞府事臣李時秀,判中樞府事臣金載瓚,臣韓用龜,臣金思穆,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等褒貶等第,當爲磨勘,而以領事身病,不得爲之之意,敢啓。傳曰,知道。
又以儀賓府言啓曰,本府郞廳矣今春夏等褒貶等第,當爲磨勘,而永明尉臣洪顯周有身病,限內不得磨勘之意,敢啓。傳曰,知道。
又以禮曹言啓曰,今此本曹春夏等褒貶等第時,各陵殿園墓官員啓本中,一處刀擦之意,敢啓。傳曰,知道。
又以禮曹言啓曰,各陵殿園墓,本曹郞廳,四學·童蒙敎官·通禮院·禮賓寺,圖畫署官員等,今庚辰年春夏等褒貶,等第以入,而宗廟署·社稷署·景慕宮·弘文館·藝文館·承文院·奉常寺·成均館·掌樂院·典牲署·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故,不得一時磨勘之意,敢啓。傳曰,知道。
又以奎章閣言啓曰,本閣今庚辰年春夏等褒貶,當爲磨勘,而提學二員,待敎俱未差,不得擧行,外閣褒貶,亦不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今庚辰年春夏等褒貶,限內不得磨勘之意,敢啓。傳曰,知道。
又以忠勳府言啓曰,本府今庚辰年春夏等褒貶,當爲磨勘,而堂上不備,限內不得爲之之意,敢啓。傳曰,知道。
又以弘文館員,以領館事意言啓曰,今春夏等褒貶,當爲等第磨勘,而大提學不備,限內不得爲之之意,敢啓。傳曰,知道。
又以戶曹言啓曰,本曹郞廳及所屬各司官員,今庚辰春夏等褒貶,依前例磨勘以入,而軍資監·濟用監·司宰監·司䆃寺·內資寺·內贍寺·長興庫·平市署·五部,因都提調·提調·漢城府堂上有故,不得磨勘。去己卯秋冬等褒貶時,軍資監·濟用監·司䆃寺·內資寺·內贍寺·長興庫·平市署·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今庚辰春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以刑曹言啓曰,今春夏等褒貶,當爲磨勘,而判書趙得永在外未肅拜,限內不得磨勘以入之意,敢啓。傳曰,知道。
又以工曹言啓曰,今春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以漢城府言啓曰,本府郞廳及五部官員,今庚辰年春夏等褒貶,當爲等第,而判尹臣金蓍根有身病,限內不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而臣肇源有身病,限內不得爲之之意,敢啓。傳曰,知道。
洪命周,以賑恤廳言啓曰,謹依漢城府民家頹壓別單判付,中部字內全家頹壓七戶,各錢二兩,完少頹多六戶,各布一疋,東部字內全家頹壓四戶,各錢二兩,完少頹多二戶,各布一疋,西部字內全家頹壓四十戶,全家漂失一戶,各錢二兩,完少頹多二十八戶,二三間中完多頹少二戶,各布一疋,南部字內全家頹壓二十二戶,全家漂失十二戶,各錢二兩,完少頹多十四戶,各布一疋,北部字內全家頹壓十七戶,各錢二兩,完少頹多二十戶,二三間中完多頹少二戶,各布一疋,依例分給之意,敢啓。傳曰,知道。
李箕淵,以兵曹言啓曰,本曹今庚辰年春夏等褒貶等第,磨勘以入,而曹所屬軍器寺·司僕寺·典設司·訓鍊院官員及部將等矣褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今庚辰年春夏等褒貶,當爲磨勘,而都摠管金蓍根未肅拜,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今庚辰年春夏等褒貶,當爲等第,而都提調臣李時秀有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今庚辰春夏等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今庚辰年春夏等褒貶,當爲等第,而都提調臣徐龍輔有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今庚辰年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
領議政徐龍輔疏曰,伏以,臣之情事,誠亦窮且蹙矣。欲更懇則義實懼於瀆擾,欲泯默則罪愈積於瘝曠,進退俱掣,有同藩羝。然而竊伏思之,天下事惟誠與不誠而已,豈惟下之事上,不外於此哉?上之使下,亦未嘗捨此而他求,苟使臣之屢懇,出於不誠也,則是眞欺心也,謾上也。國有常憲,何可一任其叫嚷,廁之簪紳之列?如其出於不得已之眞情血誠,其身雖微,其官則大官也,其任則摠百揆而釐庶政也,以聖上體下之仁,無曠之念,宜其上下交孚,有懇必遂,何可徒然相持,有若下有可强之勢,而飾詐以要上,上無必靳之端,而假借以爲禮?天地交泰之象,恐不如此。臣自昨春祗肅之後,疏凡十上,豈不知恪勤之爲恭,傲慢之爲罪,而病無可瘳之期,則職無可供之勢。旣不能供職,又不敢陳懇,而厭然自恕曰,我是嚴畏,一向緘口,不思所以積誠鳴號,則雖以日月之明,何從而悉燭其情實也?今則諸般形症,比之春初與昨年,又不啻落下幾層,閉戶拭巾,惟俟鬼符。五日賓對,列朝勤政之盛典,而一未趨簉,六臘堂參,三代考績之遺規,而不免抛却,甚至於誕辰起居之禮,亦不得隨諸臣後,恭獻山斗之頌,此殆自有相職以來所未聞者。臣伏讀聖批,非謂狗馬賤疾,猶堪驅策,只爲簪履舊物,不忍便棄,荏苒至此,然簪履之棄,其事至小,天工之曠,所係至大,豈可因此而忽彼,以小而廢大?況年至而許其乞休,病劇而聽其釋負,卽古聖王優待臣隣之盛意。禮之云乎,豈謂棄也,又況臣之至願,非敢欲高飛遠擧,與世相忘,直不過解此重務,便意調治,依近蓬萊之雲,以卒桑楡之年,則古所稱臣主俱榮,恩禮兩得者,何幸於臣身親當之哉?病思昏懵,言不知裁,惶霣震越,尤無所容。臣無任云云。答曰,省疏具悉卿懇。予於卿,豈或以虛文待之?竊望愼節之或差,而愼節一樣彌留,至懇又如此。知其難强,猶與慰勉,非所以悃愊待卿之道,況卿未甚衰老,倚毗何間於在事乎?議政之任,特副所請,卿其專意調攝,遄獲差復。仍傳于宋祥濂曰,此批答遣史官,傳諭于領議政。
南延君球疏曰,伏以,臣三年荼毒,頑不死滅,性命苟延,喪制奄闋,拊心號痛,顧影窮孑,重以年少識蔑,持身昧方,致有昨臘,道啓堂疏,同時迭發,所遭罔極,大何是俟。聖恩如天,以臣之有老母,特靳行遣之典,略施譴削而止,此莫非聖朝孝理之情,而亦是非怒伊敎之意也。臣且感且悚,母子聚首,日夕相對,北望感泣,攢祝于天,圖報無地,杜門祝伏,以爲萬一分息黥補刖之計。乃者歲抄,大霈旁流,恩敍至及於罪累之蹤,再造之恩,海涵河深,一視之澤,天高地厚。臣雖愚騃,粗識古人結草擢髮之義,豈敢不蹶趨造,以伸叩謝之忱,而彈冠束帶,復入脩門,自同平人,有靦面目,徘徊低遑,不勝慙恧。玆敢略控短章,仰瀆崇嚴。伏乞天地父母,曲軫情私,亟降威罰,以安私分,以肅朝綱。臣無任云云。答曰,省疏具悉。卿其勿辭行公。
庚辰六月十五日卯時,上御熙政堂。藥房入診入侍時,提調金魯敬,副提調宋祥濂,假注書李秉龜,記注官趙德履,記注官金樂澧,檢校待敎徐憙淳以次進伏,醫官吳千根·李漢臣·崔源·趙宗翊·金殷相進伏楹外訖。魯敬曰,積雨雖晴,庚炎方酷,聖體,若何?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,一樣矣。魯敬曰,嘉順宮氣候,何如?上曰,一樣矣。魯敬曰,日前以聖候調和之劑,煎入加味六和湯,至昨日所進,合爲五貼矣,果有差勝之效乎?上曰,如常矣。魯敬曰,湯劑之繼進當否,命醫官入診後裁處,何如?上可之。千根·漢臣·源·宗翊·殷相以次診候訖,退伏奏曰,脈候左右三部調均矣。魯敬曰,所進加味六和湯,自今日停止,何如?上曰,唯。進御加味六和湯,自今日停止事。出榻敎嘉順宮進服香茹君子湯,五貼製入事。出榻敎命退,諸臣以次退出。
上在昌德宮。停常參·經筵。
自開東至午時,灑雨下雨,測雨器水深三分。
朴宗珩啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
宋祥濂啓曰,右承旨趙台榮今日不爲仕進,卽爲牌招,何如?傳曰,允。
趙台榮啓曰,玉堂上下番俱空,已至多日,事甚未安。副應敎趙琮鎭,校理洪羲弼旣有只推之命,竝卽牌招,副校理李瀅夏自鄕上來云,一體牌招,以爲推移入直之地,何如?傳曰,允。
宋祥濂啓曰,吏曹郞廳來言,領議政徐龍輔許副事,命下矣。置處政事,取稟。傳曰,當日爲之。
又啓曰,吏曹郞廳來言,順安縣令鄭東進,兩司不備,俱未署經云。除在外外,未肅拜·呈告人員,竝卽牌招,以爲署經之地,何如?傳曰,允。
以副應敎趙琮鎭,校理洪羲弼,副校理李瀅夏牌不進罷職傳旨,傳于趙台榮曰,只推。
趙台榮啓曰,玉堂上下番俱空,已至多日,事甚未安。副應敎趙琮鎭,校理洪羲弼,副校理李瀅夏旣有只推之命,修撰李沆·尹致謙由限已過,竝卽牌招,推移入直,何如?傳曰,允。
宋祥濂啓曰,吏曹郞廳來言,政事當日爲之事命下,而判書李相璜,參判朴宗薰,參議申在植,俱以病不來,不得開政云,竝卽牌招,以爲開政之地,何如?傳曰,允。
又啓曰,吏曹判書李相璜,參判朴宗薰,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
趙台榮,以吏批言啓曰,領議政徐龍輔許副事,命下矣。當爲置處,而領敦寧,國舅今方見帶,本曹時無相當窠,依例送西之意,敢啓。傳曰,知道。
又以吏批言啓曰,水原判官李羲瓚,載寧郡守金元根相換事,命下矣。金元根前任義城縣令時,解由尙未成出,何以爲之?敢稟。傳曰,勿拘。
李箕淵,以兵批言啓曰,領議政徐龍輔特副送西事,命下矣。當爲隨品置處,而領中樞一窠,判中樞二窠,他大臣今方見帶矣。加設判中樞,依例從座目下批之意,敢啓。傳曰,知道。
有政。吏批,判書李相璜進,參判朴宗薰陳疏入啓,參議申在植牌招不進,右承旨趙台榮進。以朴蓍壽爲左尹,宋冕載爲同經筵,李海愚爲同義禁,李景烈爲戶曹佐郞,金商耇爲英陵令,李容圭爲敦寧主簿,李忠運爲坡州牧使。奉常參奉單李必述,水原判官李羲贊,載寧郡守金元根相換事承傳。左尹單柳相祚,右尹單朴蓍壽。兵批,判書權常愼進,參判李志淵病,參議洪時濟病,參知柳鎭澤入直,右副承旨李箕淵進。判府事單徐龍輔。以李元植爲副摠管,李潤祜爲僉知,鄭必秀爲五衛將,韓淞·安汝坤爲忠壯將,李柱爲忠翊將,池在鴻爲慶熙將,許稱爲訓鍊主簿,金爲羅州營將。同知單趙惲,僉知單沈能完·趙彝錫·李健植,副護軍李行敎·李潤祜。
以吏曹參議申在植再牌不進罷職傳旨,傳于宋祥濂曰,只推。
以全羅監司李書九狀啓,金堤郡人物渰死事,傳于李箕淵曰,聞甚矜惻,原恤典外,別加顧助,如有生前身還布,竝蕩減事,分付。
宋祥濂,以吏批言啓曰,新除授平市直長金箕悳呈狀內,矣身素患痰癖之症,挾感添劇,時月之內,萬無供職之望,卽速入啓遞改云。其身病旣如是沈重,則有難强令察任,改差,何如?傳曰,允。
李箕淵,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以都摠府言啓曰,副摠管柳相亮,以將鬼薦取才監試事,南別營晝仕出去之意,敢啓。傳曰,知道。
又以兵曹言啓曰,今六月十七日武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以兵曹言啓曰,宣薦內禁衛取才及參上武臣前銜作散人別取才,嶺南別試武士更試設行事,纔已入啓矣。雨勢如此,不得設行之意,敢啓。傳曰,知道。
又以兵曹言啓曰,慶尙監司金履載狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
吏曹參判朴宗薰疏曰,伏以,臣方待罪京兆亞尹,惟不稱是懼,乃以本月十三日,伏奉除旨,以臣爲吏曹參判。夫是曹卽古之天官選部是已。凡甄別流品,銓衡人物,以德詔爵,以能詔言,上佐淸朝之理,下擧激揚之政,是曹也實主之。雖其職任之偏專,品秩之差比,自有長貳之分,若夫朝廷官人之道,豈或以佐貳而忽之哉?又況職在參聞,有時代斲,未嘗無銓選之責焉,則其不可夫人而居之也審矣。然此特言其建官之重,擇人之難而已,至於臣竊有所蹙蹙然不自安者。臣性旣踈庸,本無修能異材之可以加諸人者,而承藉門蔭,厚沐聖眷,粵自通籍,凡所踐揚,罔非踰濫,而見今所帶本兼諸任,乃是淸華踰濫之最者,適又兜攬架疊,竝湊一時,有似乎一羽之不任,而百斛以加之,三酌之不識,而千榼以强之。縱使古昔才彦之儲望需世者處之,亦必逡巡却顧,思講乎辭受進退之義,矧如臣之無能爲役乎?過福招災,咎屬臣身,名器浸褻,累及聖政,左右參倚,此理較然,天召屢臨,趨承無路,玆敢短章仰籲。伏乞聖慈,俯鑑微衷,特收臣新授職名,仍治臣逋慢瀆撓之罪,以爲愼官方厲朝綱之助,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自夜三更至十八日開東,灑雨下雨,測雨器水深三分。
朴宗珩啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
李箕淵啓曰,來二十一日朝參日次矣,敢稟。傳曰,停。
趙台榮啓曰,來二十一日輪對日次矣,敢稟。傳曰,當次人受點,後日次待令。
以副應敎趙琮鎭,校理洪羲弼,副校理李瀅夏再牌不進罷職傳旨,傳于趙台榮曰,只推。
以修撰李沆·尹致謙牌不進罷職傳旨,傳于趙台榮曰,只推。
趙台榮啓曰,玉堂上下番俱空,已至多日,事甚未安。副應敎趙琮鎭,校理洪羲弼,副校理李瀅夏,修撰李沆·尹致謙,旣有只推之命,竝卽牌招,推移入直,何如?傳曰,允。
以獻納金鐮,正言成始光牌不進罷職傳旨,傳于朴宗珩曰,只推。
朴宗珩啓曰,守令署經事,命下矣。獻納金鐮,正言成始光,旣有只推之命,竝卽牌招,憲府則大司憲宋穉圭,執義吳熙常,掌令趙直永·李,持平李國標·愼必復在外,無以署經,何以爲之?敢稟。傳曰,允。
以副應敎趙琮鎭,校理洪羲弼,修撰尹致謙牌不進罷職傳旨,傳于趙台榮曰,只推。
以獻納金鐮,正言成始光牌不進罷職傳旨,傳于朴宗珩曰,只推。
宋祥濂,以吏批言啓曰,今日政廳,考見京外褒貶啓本,則康陵令元永丁,以姑恕疵謗爲目,珍山郡守黃䆃,以宜先察眉爲目,陰城縣監李文哲,以宜勉畏愼爲目,海南縣監李復馨,以胡不謹約爲目,俱宜置下考,而置諸中考,殊無嚴明殿最之意。當該磨勘堂上及兩道臣,推考警責,康陵令元永丁罷職,珍山郡守黃䆃,陰城縣監李文哲,海南縣監李復馨,竝罷黜,何如?傳曰,允。
李箕淵,以兵曹言啓曰,坼見諸道褒貶啓本,則平安兵使鄭學畊啓本中玉江萬戶咸德心,以奚忽操心爲目,雲頭里權管白尙采,以謗豈盡信,恕以或爽爲目,則竝宜置下考,而置諸中考,殊無嚴明殿最之意。該帥臣推考警責,玉江萬戶咸德心,雲頭里權管白尙采,下考施行,何如?傳曰,允。
又以兵曹言啓曰,五衛將趙彝錫,前任全州營將,沈能完,前任淸州營將,權抑,前任大丘營將,李健植,前任咸鏡監營中軍,鄭健行,前任全羅監營中軍,鄭必秀,前任統虞候,忠壯衛將韓淞,前任公淸監營中軍,忠翊衛將李柱,前任慶尙監營中軍,俱在任所,上來間該廳番次苟艱云,景福宮衛將趙惲,身病猝重,供職無路,不可遲待其差復,竝改差,何如?傳曰,允。
又以兵曹言啓曰,會寧浦萬戶徐興祿,以三年窠邊將,兩次褒貶居中,其不職可知。依例罷黜,何如?傳曰,允。
開城留守李文會疏曰,伏以,臣姿本庸下,職又空疎,至若保釐之任,初無堪承之望,而猥膺重寄,已過周歲,費廪養病,無一善狀。早夜憂愓,思所以圖報恩命之萬一,而其奈蝟瘼已入於膏肓,驢技莫售於牽補,不啻尺竿之難步,有非一葦之可抗。本營設施,尤別於他都,其任則懷輯舊京之民士,其地則控扼兩路之衝要,衙門崇而軍制備,亦不可猝行汰冗去兵之政,降而爲尹爲使也明矣。然則此非但松都一方之憂,凡今日同朝之所共紆慮,而弊到極處,無可着手,茫然不知其何以爲計者也。大抵本府田賦,不歸大農,劃給本營者,其制甚盛,其來已久,而疆理至狹,歲收不敷,許多經用,無麪不托。於是乎官錢放債之法出,而營府中日用百爲之費,無論公私輕重,一切取辦於利條,利盡則廢,勢所必至。以節鎭之重,仰子母之殖,成毁存革,惟利是視,面勢事理,俱涉呰窳。況又挽近以來,民窮財竭,貨泉皆涸而交易失業,債簿多幻而斂散違時,有出無入,月縮歲耗,乾沒轉甚,都歸吏民之負逋,支放難繼,自致戶儲之割本。昨歲之負逋者邊,而今歲則爲本,去年之割本者一,而來年則爲倍,窘迫無賴,蓋多類此。課歲分徵,民皆疾首,逐朔加下,官無措手,累鉅公貨,存者無幾,駸駸然將至於無官無民而後已,此豈不萬萬寒心者哉?第伏念,金川二南面及長湍川西半面之移屬本府,意義有在,損益可稽。夫土地旣屬本府,則賦役亦當依本府已行之制,從而屬之本府,而其時守臣,啓請蒙允之後,商確便否,創立規模,將使朝家實惠,得以下究,措置未竟,遽爾徑歸,人到于今惜之。伊後數十年來,皆欲登聞釐正,而因循未遑,久假隣境之土,替行下邑之勞,每被曹關之督飭,而體貌大損,先期軍需之推貸,而輸納益窶,利害姑舍,名實相舛。謹考新屬三面之各樣京納,厥數纔過二千,有司得失,無足多少,本營事勢,方在遑急。若於此際,一例劃許,則不失當初移管之義,足爲目下紓力之道,而尾洩縱難盡防,釜焦猶可少沃,故積費揣量,妄有徼干,揆分僭越,秪自兢惶。噫,十室之邑,必有忠信,況故都文獻之足徵,其遺風餘烈,尙有不泯而存者乎?每政收用之敎,亶出於優恤殷庶之盛德至意,未見有司之對揚,久致人情之齎鬱,而昨冬伏見吏曹文牒,則本府分敎官,分奉常寺主簿·直長之仕日,加數磨鍊,合爲一百二十朔之多,至有筵稟定式矣。銓臣此請,認是嚴銓格杜倖門之方,然箇中自有窒礙難便之端。分敎官仕滿者之卽遷寢郞,乃最初法例,而自夫奉常分寺之設置,以直長·主簿,爲敎官序陞出六之階,陞到主簿,始許移擬,京署只據外面,雖似便宜,分主簿之階遷京署,鄕人不以爲榮,分敎官之路阻寢郞,多士反以爲恨,以其寢郞正職也,京署卽雜岐混擬之窠故也。迺者新式纔頒,缺望尤多,主簿之仕日,爲六十朔,則直長·敎官,雖爲三十朔,而單窠序陞,與京職多窠之參互排比者迥殊。且仕滿剩日,自在勿施,不可不與主簿朔數相終始,其實則直長·敎官,亦爲六十朔,通計爲一百八十朔。汰其已設之銜則已,旣置其銜,則所謂六十朔,是蔭仕陞六之原限也。今乃三展其限,一遷之頃,已度半生,釋之之難調,馮唐之易老,不幸近之。仕路淸濁,雖分京鄕,常調程限,宜同彼此,則烏在其慰悅故都,一視中外之意哉?臣竊以爲,仍其舊貫,還他九十朔之本分,只不許餘仕之移用,則抑躁競振淹滯,兩得其當矣。且以武士言之,臣營所管騎射之徒,迨逾千數,身手多健,技藝頗精,雖京營之別武士,關北之親騎衛,未或過之。是以列聖朝培養奬勸之典,迥出尋常,輦過之路,別命八九人調用,入援之日,特令三百士紀功,至今傳故都盛事。比來懷綏之策,漸失其宜,邊禦閫帥,尙矣勿論,副薦末仕,絶無僅有,見今武列所以沾漑者,只有久勤數三窠而已。一窠則自兵曹區處於他道邊將,兩窠則本營自辟,輪差於境內礪峴·靑石兩鎭,以千餘之衆,待數窠之除,安得無苟簡鬱屈之歎也?然而捨遠取近,猶賢乎已,白峙旣爲本營管下,則此亦一例自辟,無所不可。不惟此也,兵曹本有區處一窠,不必差送於他道邊將,以其區處之窠,委之於本營管下之鎭,使之自辟,而他道邊將之曾屬於本府將官者,自兵曹用之他久勤,則此眞諺所云朝三暮四,而不失原數矣。且白峙距松京,數舍之外,處海西兩界之交,峽俗難馴,民少恒居,法律不立,兵無固志,鎭將能否,寔有所關,而山川道理之險夷,士卒吏民之情僞,惟松人,爲能慣習而諳鍊,如果得此而鎭之,必爲關防之一大助也。如臣無似,叨此至艱,自顧才具力量,旣不敢妄議更張,自速僨誤,又未忍專事挨過,以增辜負。玆竭一得之愚,冒瀆三條之請,所陳非曰中窾,其言悉出苦心。伏願聖明,亟賜採納,俯詢廟堂,仍命準許,以慰一都顒企之群情,不勝幸甚。臣無任云云。答曰,省疏具悉。所請諸條,令廟堂商確稟處。
上在昌德宮。停常參·經筵。
自開東至巳時,灑雨下雨,測雨器水深一寸七分。
大殿誕日,內閣·政院·玉堂·朝廷二品以上·六曹堂上·奉朝賀單子問安。答曰,知道。
王大妃殿·中宮殿·嘉順宮·世子宮·世子嬪宮,內閣·政院·玉堂口傳問安。答曰,知道。
王大妃殿·中宮殿·嘉順宮·世子宮,朝廷二品以上·六曹堂上·奉朝賀,口傳問安。答曰,知道。
朴宗珩啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
又啓曰,守令署經事,命下矣。獻納金鐮,正言成始光旣有只推之命,竝更牌招,憲府則大司憲宋穉圭,執義吳熙常,掌令趙直永·李,持平李國標·愼必復在外,無以署經,何以爲之?敢稟。傳曰,允。違牌,勿爲呼望。
又啓曰,順安縣令鄭東進,諫院則雖已署經,憲府則大司憲宋穉圭,執義吳熙常,掌令趙直永·李,持平李國標·愼必復在外,無以署經,何以爲之?敢稟。傳曰,一司除署經。
趙台榮,以弘文館言啓曰,副應敎趙琮鎭,校理洪羲弼,修撰尹致謙旣有只推之命,竝卽牌招察任,何如?傳曰,允。
上在昌德宮。停常參·經筵。
李箕淵啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
趙台榮啓曰,左副承旨朴宗珩,同副承旨洪命周今日不爲仕進,竝卽牌招,何如?傳曰,允。
李箕淵,以都摠府言啓曰,今日入直內三廳武兼禁軍及軍兵等,當爲中日習射技,而大殿誕日後一日相値,不得設行之意,敢啓。傳曰,知道。
注書尹正鎭病,代以李秉龜爲假注書。
以左副承旨朴宗珩,同副承旨洪命周牌不進罷職傳旨,傳于趙台榮曰,只推。
以副應敎趙琮鎭,校理洪羲弼,修撰尹致謙牌不進罷職傳旨,傳于趙台榮曰,只推。
趙台榮,以弘文館言啓曰,副應敎趙琮鎭,校理洪羲弼,修撰尹致謙旣有只推之命,竝卽牌招察任,何如?傳曰,允。
又以戶曹言啓曰,肅敬齋椽木頹落處修改吉日,令日官趙相順推擇,則來七月初四日卯時爲吉云,以此日時擧行,何如?傳曰,允。
李箕淵,以兵曹言啓曰,卽接西道參軍曺圭振牒報,則訓鍊都監所授仁旺山東邊第四城廊近處體城八間許頹圮云。爲先令繕工監堅實圍排,分授軍門,急速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以訓鍊都監言啓曰,本局分授都城仁旺山東邊第四城廊近處體城八間許頹圮處,令該軍門卽速修築,把守軍兵量宜定送事,自兵曹草記矣。今日爲始,砲手二十名,將校一人率領,限改築間輪回守直之意,敢啓。傳曰,知道。
又以義禁府言啓曰,京畿監司韓兢履狀啓內,陰竹縣監宋文圭罪狀,令攸司稟處事,啓下矣。宋文圭下去京畿永平地云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
自午時至人定,灑雨下雨,測雨器水深二寸三分。
自夜五更至二十一日開東,灑雨下雨,測雨器水深七分。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,取來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
李箕淵啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
備忘記,羅州營將金下直,長弓一張,長箭一部,片箭一部,筒兒一箇賜給。
宋祥濂啓曰,行左承旨申絅,左副承旨朴宗珩,同副承旨洪命周今日不爲仕進,竝卽牌招,何如?傳曰,允。
李箕淵啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李箕淵曰,次對久未爲之,二十五日次對,進定於明日。
以左副承旨朴宗珩,同副承旨洪命周牌不進罷職傳旨,傳于宋祥濂曰,只推。
以副應敎趙琮鎭,校理洪羲弼,修撰尹致謙牌不進罷職傳旨,傳于趙台榮曰,只推。
傳于申絅曰,別講爲之。
李箕淵啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
趙台榮,以弘文館言啓曰,副應敎趙琮鎭,校理洪羲弼,修撰尹致謙,旣有只推之命,竝卽牌招察任,何如?傳曰,允。
以咸鏡監司鄭尙愚啓本,罪人崔錫麟到配事,傳于李箕淵曰,分揀放送。
趙台榮,以禮曹言啓曰,四賢祠祭,例以八月中丁日設行,而來八月中丁,在十四日,與明陵忌辰相値矣。謹依英廟朝受敎定式,四賢祠祭,以三丁日退行磨鍊之意,敢啓。傳曰,知道。
趙台榮,以成均館行大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕李宗周汰去,代以事知守僕試才抄擇,備三望受點次,別單書入之意,敢啓。傳曰,知道。
庚辰六月二十日辰時,上御熙政堂。藥房入診入侍時,提調金魯敬,副提調宋祥濂,假注書許茂,記注官趙德履,記事官李命純,檢校待敎徐熹淳,以次進伏,醫官吳千根·李漢臣·崔源以次進伏楹外訖。魯敬曰,日氣蒸熱,聖體,若何?上曰,一樣矣。魯敬曰,王大妃殿氣候,何如?上曰,一樣矣。魯敬曰,嘉順宮氣候,何如?上曰,一樣矣。上命醫官入診。千根·漢臣·源等以次診候訖,退伏奏曰,脈候左右三部調均矣。嘉順宮進服香茹君子湯前方中,去香薷五貼製入事。出榻敎命退,諸臣以次退出。
庚辰六月二十日酉時,上御熙政堂。別講入侍時,參贊官申絅,侍讀官李瀅夏,持續綱目第一卷,檢討官李沆持續綱目第一卷,直閣鄭基善,假注書許茂,記注官趙德履·金樂澧以次進伏訖。上命開卷讀奏。瀅夏讀自時宋師,止賴此少濟。上曰,下番讀之。沆讀自北漢郭無爲,止殺之以徇。上曰,文義陳之。瀅夏曰,此句節別無文義之可陳矣。時契丹之賊,流毒中國,雖以宋祖統一區宇之英略,猶未能率化歸服於一彀之內,以貽後世無窮之禍。夷狄之亂華,固有關於氣數之使然,而亦未有甚於趙宋之世矣。雖然天道好治而惡亂,聖人扶陽而抑陰,爲人君者,用賢去奸,修德行政,則能使陽盛足以勝陰,而用夏變夷之道,亦惟在於一轉移一進退之間耳。知人雖難,而先察其幾於未形之時,簡賢雖難,而翕受敷施於試可之際,以至薰蕕不同器,梁珉不共匱,則內外賓主之分,有截其嚴,而雖蠢如契丹,又何難以中國之治治也?試以有宋言之,群賢遜野,衆少盈庭,天津之杜鵑先啼,南渡之泥馬徒勞,則豈不由於用舍失宜,進退乖當,以招外夷內攻之患者乎?伏願聖上,克加體念於用人之方焉。上命掩卷,因命玉堂先退。瀅夏等退出。又命退,諸臣以次退出。
上在昌德宮。停常參·經筵。
自午時至申時,灑雨下雨,測雨器水深一寸。
李箕淵啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
趙台榮啓曰,來二十五日朝參日次矣,敢稟。傳曰,停。
宋祥濂啓曰,左副承旨朴宗珩,同副承旨洪命周今日不爲仕進,竝卽牌招,何如?傳曰,允。
傳于李箕淵曰,大臣·備局堂上引見。
以左副承旨朴宗珩,同副承旨洪命周牌不進罷職傳旨,傳于宋祥濂曰,只推。
以獻納金鐮,正言成始光牌不進罷職傳旨,傳于李箕淵曰,只推。
以副應敎趙琮鎭,校理洪羲弼,修撰尹致謙牌不進罷職傳旨,傳于趙台榮曰,只推。
趙台榮,以弘文館言啓曰,本館上番闕直,事甚未安。副應敎趙琮鎭,校理洪羲弼,修撰尹致謙旣有只推之命,竝卽牌招,以爲推移入直之意,何如?傳曰,允。
李箕淵,以兵曹言啓曰,今六月十七日武臣堂上祿試射,以後日退行事,草記蒙允矣。今二十二日設行,而試官望備擬以入之意,敢啓。傳曰,知道。
又以兵曹言啓曰,今六月二十一日武臣賓廳講書日次,而以次對相値,不得爲之之意,敢啓。傳曰,知道。
又以兵曹言啓曰,今月二十四日三內禁軍番次矣。該番將未差之代,依承傳擬入之意,敢啓。傳曰,知道。
兵曹口傳政事,以權思漢爲兼內禁將。
李箕淵,以兵曹言啓曰,宣薦內禁衛取才三技入格別單及宣·部·守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,嶺南別試武士更爲試取事,草記啓下後,武士等各以本道入格技藝試取,則永川閑良鄭裕俊鐵箭入格,柒谷閑良朴禹鉉病不上來,大邱出身金必汶柳葉箭不,慶州閑良李在基鐵箭不,淸道閑良金宗學孫武子略,義興閑良朴相烈,仁同出身張奎三略略,比諸本道入格技藝,俱未中式。竝依例給糧下送,而在前抄上武士試取時,武技之中式者,閑良直赴殿試,出身初仕調用,前銜復職承傳,能講與擧沙者,或直赴會試,或軍門調用,依判下擧行矣。鐵箭入格永川閑良鄭裕俊,別單書入之意,敢啓。傳曰,知道。
又以兵曹言啓曰,卽接宗廟署入直部將申錫祜牒報,則宗廟大門西邊舊築墻垣七間許頹圮云。臣常愼馳詣看審後,爲先令繕工監,以杻把子,堅實圍排,依例樹柵,而衛軍二名定立,限改築間嚴加守直,令該曹急速修築,亦令巡羅營門申飭校卒,各別巡察之意,分付,何如?傳曰,允。
又以義禁府言啓曰,咸鏡道端川府定配罪人崔錫麟到配啓本判付內,分揀放送事,命下矣。崔錫麟卽爲放送事,分付該道臣之意,敢啓。傳曰,知道。
庚辰六月二十一日辰時,上御熙政堂。大臣·備局堂上引見入侍時,右副承旨李箕淵,假注書李秉龜,事變假注書崔致輔,記注官趙德履,記事官李命純,右議政南公轍,知中樞府事李羲甲,大護軍金履喬·洪羲臣,禮曹判書金魯敬,行護軍張鉉宅·徐英輔·金基厚·徐春輔,行成均館大司成李龍秀,行護軍徐有聞·金逌根·李止淵,副校理李瀅夏,以次進伏訖。公轍曰,近來雨水不止,日氣蒸鬱,聖體,若何?上曰,一樣矣。寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,中宮殿氣候,何如?上曰,一樣矣。公轍曰,嘉順宮氣候,何如?上曰,一樣矣。公轍曰,世子宮氣候萬安,講讀一向着實乎?上曰,然矣。仍命次對爲之。公轍曰,卽見京畿監司韓兢履狀啓,則備陳陽智縣軍·還兩弊轉痼之狀,援引海西諸邑已施之例,以爲本縣吏奴民流絶逋,各穀八千九十七石零,排年條未捧各穀四千四十石,旣是指徵無處者。今以敕需穀一年耗二千六百五十九石,特許劃給,移貿作租六千四百二十五石零,盡分取耗,全數會錄,自辛巳至戊子,當爲一萬三千七百七十四石零,以此準折,俾爲充逋,而逋穀旣已不捧,耗條自無會錄。己巳未捧一千八百五十八石零,因朝令停捧者,而當初該邑,誤以未捧懸錄,故未入於昨年蕩減。依他例追令蕩減,時存戶未收二千八百八十五石零,期於準捧,盡作支放穀,以其耗條二百八十八石零,繼給各衙門應下之需,則元耗中不足爲五十五石,此則自本營從便給代。本縣軍摠中他邑移來三十二名,一竝還送於原籍邑,各邑移居四百二十一名,仍爲移定於各其所在邑。摠戎廳壯·抄·牙兵中九十二名,本屬於廣州·驪州·利川·竹山等四邑,而案付於本縣,故每以奴布之愆納,橫被侵徵之患。今若以本縣所在守禦軍,移作摠戎軍,廣州所在摠戎軍,移作守禦軍,驪州等三邑所在軍,仍令移錄於各其原籍邑,則實爲俱便之道。其餘虛額,嚴飭本邑,査括塡充,軍錢中兵曹納乙亥停退條未收一百二十兩零,徵捧無處,許令蠲減,自戊寅至庚辰五月當未收七百十三兩,亦無一年內準捧之道,特許限四年分捧。御營廳納己卯條未收五十八兩,守禦廳納己卯條未收一百八十五兩零,亦令限三年分捧事,竝請令廟堂稟旨分付矣。陽智邑弊,爲一路之最,觀於狀辭,如在目擊,勅穀所重,與他自別,何可遽議區劃於流絶之逋?且海西已施之例,卽黃谷等邑,而亂後別施蠲惠者也。此亦不可看作前例,每每援引者,而道臣之意以爲,不如此則其將無邑,故至有此請,朝家旣聞之後,爲民拯救之政,不可無拔例闊狹。姑以寧失之義,依請許施,年限旣遠,則奸弊易生,必有做不似說之歎,嗣後善處之方,一付道臣,着念擧行。己巳舊還,果是停退名色,則此乃應蕩而未蕩者,亦依狀請蕩減。至於軍摠釐正,道啓所請,儘有商量,亦令依此施行。軍錢未收之或蠲減或排捧,以今各軍門事勢,有難遽許,而數爻不至太多,此亦特依所請,許施,何如?上曰,依爲之。出擧條公轍曰,開城留守李文會上疏批旨,有所請諸條,令廟堂商確稟處之命矣。取見其疏本,則以爲,營府需用,專靠於放債利條,而近來債負多幻,都歸逋欠,支放難繼,以致割本,餘存無幾,實爲悶然。金川二南面及長湍川西半面,前已移屬本府,則賦役亦當依例屬之本府,而因循未遑矣。三面之各樣京納,厥數纔過二千,此若劃許,則足爲紓力之方,本府分敎官,分奉常寺主簿·直長仕日,昨冬加數磨鍊,定爲一百二十朔。此雖出於嚴銓格杜倖門之意,而多士之缺望甚多,亦欠慰悅故都之意。今若仍〈其〉舊貫,還他九十朔之限,只不許餘仕之移用,則抑躁競振淹滯,兩得其當。且以武士言之,其所沾漑,只有久勤邊將三窠,而一窠則自兵曹區處,兩窠則自本營自辟,輪差於境內礪峴·靑石兩鎭。今以本營管下白峙鎭,亦作自辟窠,而至於兵曹區處窠,使之移用於他久勤,則在武士爲捨遠取近之道,且本府人能諳本鎭利害,必爲關防之大助爲辭矣。松京以故都重地,今爲殘營敗局,莫可支吾,誠爲閔然。戶債卽不得已之政,而此亦久而生弊,今則轉成弩末之勢。臣於頃年待罪居留之時,因下詢弊瘼,猥撰一通文字,仰塵乙覽,亦以二南·川西稅納之劃付,有所仰請矣。所貴乎得地者,以得其利也。今得一空曠幾里之地,而一粟一米一絲一麻,無所與焉,是有得地之名,而無得地之實,事面之苟艱,名實之不副,孰甚於此?本府田稅,旣無上納之例,而二南·川西,今爲松京之地,則獨此上納,事涉斑駁。且京司分納之數,極爲零星,此若屬之本府,俾補公用十一二之不足,則不但事面名實,俱爲完好,在京司所失者至小,在本營所補者甚緊。弊到此極,有司之臣,必當以共濟之義,不復持難,此則依守臣所請,使之劃付。分奉常寺官員事,向時吏判之意,雖出於嚴銓格杜倖門之意,而故都人收用,漸不如前,每都政致勤下敎,而終無對揚之實,人士之缺望,厥惟久矣。其在慰悅之道,宜有拔例之擧,此亦依守臣所請,朔數依前施行之意,分付該曹。武士擧絶仕宦之望,投弓焚矢,無所居業,念之可矜,而邊將二窠,旣自本營自辟,則當此京外久勤積滯之時,不可使兵曹,又失一窠,此則置之,何如?上曰,依爲之。出擧條公轍曰,生民之休戚,專在於守令,守令之黜陟,又係於監司。考績之法,何時不可嚴明,而在今日尤是第一急務。畏憚於强禦,而塞責於殘蔭冷武,因循成習,民獨受困,臣於頃年筵席,略陳此意,而未聞墨吏之望風遠走,依舊寂寥矣。雖以今番殿最論之,京畿一道外,守令無一人居下,事之慨然,莫此爲甚,而至於嶺南,則七十餘州縣,竝與十考而無之,其人擧皆循吏良治則固大善,而此則臣未敢信也。近來外邑之稍存顧忌者,只有六臘考績,而諸道之不能對揚如此,喉院察推,只是循例,竝更從重推考。旣往勿論,而方來可責,枚擧此奏,自廟堂關飭各道道臣,此後則使之另加愓念,俾有嚴明之實效,何如?上曰,依爲之。出擧條公轍曰,近來用人,專尙門閥,人才之難得,職由於此。設有伊·葛之賢,龔·黃之才,身在五六百里之外,則未易自致於高位,歷試於大治,執策而嘆無良馬,豈眞無馬?蓋亦求之不誠爾。至於初仕,爲他日字牧之階梯,尤宜致愼,十室忠信,古今無異,豈可以遠邇隔之哉?都政不遠,申飭銓部,先從初仕,另加擇差,而遐鄕窮陬,讀書飭躬之士,廣加搜訪,首先收用,勿以窠窄難排爲嫌。兵曹則遠方武士中,取其身言書判之可合者,亦使之着意收用於初仕諸窠,一以爲對揚聖意之道,一以爲慰悅遠方之意,分付兩銓,何如?上曰,依爲之。出擧條又所啓,營將·中軍,爲新資五窠之區處,二十朔前,許令內移,又因舊堂積滯之弊,不得不以略干窠,時加闊狹,而近來則僅過十餘朔,輒皆內遷,難以責成之外,迎送頻數,亦不可不念。此後則雖以軫淹滯之政,或於瓜前,闊狹一二,而五窠足可排比,則未滿十五朔者,切勿移遷之意,分付兵曹,何如?上曰,依爲之。出擧條公轍曰,邊將,古則以薦爲之,其時則無久勤法故也。自各營門及禁軍創設之後,專以禁軍營校之積仕者差遣,薦則雖以存羊之義,至今有之,而久而生弊,亦有濫占之患,故淸城府院君金錫冑,申明久勤專用之法,以杜倖門。近年以來,銓曺只憑邊將薦,而間或排擬,禁軍·營校之積年勤苦者,或多齎鬱云。自今都政爲始,專以久勤爲主,閑散之以薦擬望,一切勿許之意,申飭西銓,仍爲定式,何如?上曰,依爲之。出擧條公轍曰,賓對久闕之餘,特敎進定,而堂上懸病甚多,其中東西銓及戶惠堂,身帶緊重之任,而不爲來會,雖未知實病之如何,而事甚未安。行戶曹判書金履陽,吏曹判書李相璜,宣惠廳提調李存秀,兵曹判書權常愼,竝推考,何如?上曰,依爲之。出擧條公轍曰,近以次對之久闕,連有提敎,惶悶之極,不得不擔舁入來,而臣於廟堂事務,茫不知其何有何無誰緊誰漫。臣非敢一毫怠慢於國事而然,誠以精神筋力,漸漸落下,雖欲領會而皆未領會,不欲遺失而自然遺失故也。首相今又遞去,臣之病劣,獨自蹲仍,國事尤豈不可悶乎?臣之十年貞疾,歲加月增,今則奄成癃老貌樣,形貌柴削,行步蹇劣,喘喘欲仆之狀,周行之間,自顧猖披,臣所不聞不知之中,亦豈無指點譏笑之人乎?愚不勝任則去,病難堪事則去,卽古人去就之大防,自昔聖主明君,俯燭其實狀,曲遂其懇者,非爲其人也,乃所以尊朝廷而勵廉節也。臣將此至難强之病,鍾漏不休者,無廉無恥,亦已極矣,忘身貪榮,律之以古人去就,得罪多矣。旣往雖不可追,今則驢技已殫,駑步將蹶。夫食者,人之所以賴而爲生,而病者嚬眉而不能擧匙者,非不欲也,乃不能也。似此情懇,臣不以謁之於閔覆之天,而將何訴耶?臣之今日入來,欲望聖慈益燭其實狀之如此,或垂仁惻而斥退之也。一物之賤,未知餘生之幾何,而若得一日之優閑,安意待盡,則其爲聖世之賜,非臣縻粉所可圖酬。伏願殿下,念時事之多艱,察臣言之非飾,先將不肖之身,亟賜罷譴,且鼎席之不備久矣,改卜賢德,以幸公私,千萬至祝。上曰,大臣就座,諸宰奏事。英輔曰,本局中旬,今當年限,而所入賞木限百同,令廟堂依舊例區劃,趁卽擧行,何如?上曰,依爲之。出擧條箕淵曰,今日賓對,行公諸臺無一人進參,事甚未安,竝推考,何如?上曰,依爲之。出擧條瀅夏曰,今日賓對,卽五六朔未遑之擧,而特敎進定,甚盛事也。顧今民國事多有可言,而況此時候,甘霈久成霖潦,實有傷稼之慮,所宜講究懷保之策,俾有實效之及民。大臣·備堂,今皆登筵,廣加咨詢,以爲善後之道,恐好矣。又曰,俄者大臣稟處諸條中,校理朴光錫上疏,姑無擧論,此非持久之事,又非難知之事,追奪罪人蔡濟恭罪名之至冤,實合於伸雪,卽擧世共公之論也。光錫疏中一句語,有論及臣內舅故承旨臣洪羲運,此則似未詳其本事而然。臣在舅甥之義,嫌不敢爲言,而至於蔡濟恭本事,臣所詳知,其立朝五十年,樹立之大節,兩朝之際遇,生前死後之恩典,曠絶千古,已悉於前後章疏。臣不敢架疊,而惟其所被之罪名,卽邪魁二字也。夫邪魁云者,乃沈溺邪術,自作敎主者之謂也。雖閭巷平民,不可容易加此名,況嚴斥邪之體國大臣,忽以至醜之目成罪,而置之極律者,豈不萬萬至冤乎?公轍曰,原疏旣有令廟堂稟處之命,則不待公議,奏達之際,不但語多不審,下款事,不顧嫌迹,費辭張皇,玉堂李瀅夏,施以罷職之典,何如?上曰,依爲之。出擧條瀅夏退出。上命大臣諸宰先退,公轍退出。又命退,諸臣以次退出。
上在昌德宮。停常參·經筵。
趙台榮,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李箕淵啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
趙台榮啓曰,左副承旨朴宗珩今日不爲仕進,卽爲牌招,何如?傳曰,許遞,前望單子入之。承旨前望單子入之,趙晉和落點。
趙台榮啓曰,今六月二十四日都目政事爲之之意,敢啓。傳曰,知道。
以副應敎趙琮鎭,校理洪羲弼,修撰尹致謙牌不進罷職傳旨,傳于趙台榮曰,只推。
趙台榮,以弘文館言啓曰,應敎李泰淳,校理朴光錫,副校理申綽在外,副校理一員未差,本館上番闕直,事甚未安。副應敎趙琮鎭,校理洪羲弼,修撰尹致謙,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,應敎李泰淳時在慶尙道禮安地,經筵入番事緊,請斯速乘馹上來事,下諭。答曰,依啓。
趙台榮啓曰,卽者修撰李沆以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以副應敎趙琮鎭,修撰尹致謙牌不進罷職傳旨,傳于趙台榮曰,只推。
趙台榮,以備邊司言啓曰,訓局中旬所用賞格木一百同,令廟堂區劃事,該營將臣,旣已筵奏蒙允矣。所入物力,欲以木邊區劃,則到處枵然,無以責辨,就慶尙左兵營所在山城米中三千三百餘石,準木百同價,許令移劃取用之意,分付該營及該道,何如?傳曰,允。
又以備邊司言啓曰,卽見全羅監司李書九狀啓,則以爲,本道穀簿,每患不足,以其應分之數,無以排巡繼給,還餉留庫中各穀一萬石特許加分事,請令廟堂稟旨分付矣。本道穀簿,旣患不敷,分留常法,有難膠守,依狀請數爻,特許加分,何如?傳曰,允。
又以兵曹言啓曰,兼司僕將李東應,慶熙宮衛將池在鴻·李命耆,俱以病難供職,呈狀乞遞,竝改差,何如?傳曰,允。
洪命周,以成均館行大司成意啓曰,文廟守僕六窠中一窠,久任啓下事,曾有定式矣。守僕洪忠彦自退代,曾經守僕金慶徹,以事知守僕,旣有久勤,且嫺儀節,依定式以金慶徹單望書入之意,敢啓。傳曰,知道。
義禁府啓目,三水府使許溶原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,北虞候柳孝臣原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,後漕倉領運差使員薺浦萬戶安處默原情云云。問目內辭緣,泛稱遲晩,刑推得情,何如?判付啓。除刑推議處爲良如敎。
刑曹判書趙得永疏曰,伏以,臣不忠不孝,罪通于天,上以孤聖上前後拯濟之恩,下以負偏母暮齡依賴之情,七年海島,宜死不死,畢竟殃罰先及於臣母,嗚呼,尙忍言之哉?子之於親,終事尤重,雖有末節之未盡,猶爲沒身之至恨,臣則母病而不知,母死而不訣,窀穸焉不能歸視,祥朞焉未以禮變,北望泣血,三霜奄盡,於是而子道絶矣,人理滅矣。猶且食息苟活,頑如木石,自有天地以來,爲人子而如臣情理,如臣罪惡者,又豈有哉?再昨秋放歸田里之命,有隕自天,臣則不死,若將反面,而臣母之墓,草已四宿矣。幽扃永閉,長號莫及,雖卽日滅死於先塋之側,何以贖臣罪之萬一乎?邇來收敍之典,除拜之恩,次第隆渥,我殿下所以生成之湔拂之者,若是曠絶。臣雖至愚且頑,亦豈無戀結之忱,圖報之願,而臣旣得罪彝倫,無所容於穹壤之間,則光寵所被,哀冤轉結。臣之一端未滅之心,若未自暴於世,則他日九原,無面目復見臣母,臣情到此,唯有沒齒自廢而已,而亦何望人之悲臣而諒臣也哉?玆敢冒萬死瀝血和淚,略構數行文字,從縣道仰徹崇聽,唐突僭猥,罪上添罪。伏乞聖明,察臣自暴之辭,諒臣永廢之義,勿復以生人之道責臣,仍勘臣不忠不孝之罪,以警風敎,臣當含恩入地,結草他生。臣無任云云。答曰,省疏具悉。卿之情理,重爲之怵然。但未有情理之如彼,而遂欲長往者,過矣。卿其勿辭行公。
修撰李沆疏曰,伏以,臣之偏母,素抱貞痼,居常澌綴,殆無寧日,近因潦暑乖候,宿病添加,外症隨作,脚氣復肆,寒熱交攻,泄痢無度,食飮全却,委頓牀席,促臣歸視。臣自聞此報,方寸如灼,按住不得,忙陳短章,徑出禁扃。伏乞聖慈,俯垂矜憐,亟遞臣所帶之職,俾便救護,仍治臣瀆撓之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
李箕淵啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
宋祥濂啓曰,注書有闕之代,前注書朴容壽,被薦人李憲兢薦狀,依例成送吏曹之意,敢啓。傳曰,知道。
傳于趙晉和曰,輪對官待令。
趙晉和啓曰,今六月初一日,日次輪對官軍資監判官徐有昌,繕工監監役尹馨圭,司宰監奉事李圭敏,掌樂院僉正趙雲會,校書館兼校理鄭基善,十一日日次輪對官宗廟署令趙啓煥,社稷署令金炳元,南學訓導崔致輔,典設司別檢申大應,廣興倉直長李憲英,二十一日日次輪對官平市署主簿金大均,義盈庫直長成禹圭,長興庫主簿金光素,東氷庫別檢趙雲龜,宗親府典簿鄭錫敎來待矣。傳曰,入侍。
又以弘文館言啓曰,本館下番闕直,事甚未安。副應敎趙琮鎭,修撰尹致謙旣有只推之命,竝卽牌招,以爲推移入直之地,何如?傳曰,允。
宋祥濂,以吏曹言啓曰,各道文蔭官履歷成冊,多有錯誤,奏御文字,何等敬謹,而有此不審,誠甚未安。事當還下送,使之改修整以入,而到今日字已迫,不可遲待,雖不得不捧入,而各該道臣,不可無警。京畿監司韓兢履,公淸監司朴宗京,慶尙監司金履載,全羅監司李書九,黃海監司權丕應,江原監司徐鼎輔,咸鏡監司鄭尙愚,平安監司沈象奎,竝推考,何如?傳曰,允。
趙台榮,以兵曹言啓曰,卽見各道武臣履歷成冊,則江原·公淸·全羅三道成冊中,品秩之倒置,履歷之錯誤,非但一二處,奏御文字,何等審愼,而如是疎忽,萬萬未安。各該道臣,推考警責,原成冊還下送,使之改修整入啓,何如?傳曰,允。
又以禁衛營言啓曰,去夜五更量,幼學金祖亨,被捉於本營巡邏,而係是士子,依例移送秋曹之意,敢啓。傳曰,知道。
李箕淵,以刑曹言啓曰,因禁衛營啓辭,去夜五更量犯夜被捉幼學金祖亨,移送秋曹事,命下矣。犯夜幼學金祖亨,依更數決笞三十度,放送之意,敢啓。傳曰,知道。
義禁府啓目粘連,向前許溶亦,定配罪人之替面來配,只據所經邑之交付狀,不爲詳察於容疤,致此換配之境。其矇不覺知之罪,在所難逭,以此照律,何如?判付啓,依允。又啓目粘連,向前柳孝臣亦,彼人刃刺,固出意慮之外,而初不能先事警勅,及其覈實,只憑邑牒而修報,疎率之罪,在所難免,以此照律,何如?判付啓,依允。又啓目粘連,向前安處默亦,行船之際,不能審愼留碇,致此一船隻之掛嶼臭載,其不先事檢勅之罪,在所難逭,以此照律,何如?判付啓,依允。
庚辰六月二十三日酉時,上御熙政堂。輪對官入侍時,同副承旨洪命周,假注書許茂,記注官趙德履·金樂澧以次進伏,輪對官軍資監判官徐有昌,繕工監監役尹馨圭,司宰監奉事李圭敏,掌樂院僉正趙雲會,校書館兼校理鄭基善,宗廟署令趙啓煥,社稷署令金炳元,南學訓導崔致輔,典設司別檢申大應,廣興倉直長李憲英,平市署主簿金大均,義盈庫直長成禹圭,長興庫主簿金光素,東氷庫別檢趙雲龜,宗親府典簿鄭錫敎進伏楹外訖。上命輪對官進前奏職姓名。有昌等以次進前各奏職姓名訖。上命先退。有昌等以次退出。又命退,承史以次退出。
上在昌德宮。停常參·經筵。
藥房提調金魯敬,副提調宋祥濂啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區下忱,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
李箕淵啓曰,大司憲宋穉圭,執義吳熙常,掌令趙直永·李,持平李國標·愼必復在外,監察茶時之意,敢啓。傳曰,知道。
備忘記,坡州牧使李忠運下直,長弓一張,長箭一部,片箭一部,筒兒一箇賜給。
以副應敎趙琮鎭,修撰尹致謙牌不進罷職傳旨,傳于趙晉和曰,只推。
宋祥濂,以吏曹言啓曰,今都目大政時,本曹堂上不可不備員,而參判朴宗薰,參議申在植俱以病不來,令政院牌招,以爲同參開政之地,何如?傳曰,允。
以吏曹參判朴宗薰牌不進推考傳旨,傳于宋祥濂曰,仍以前牌崔促,違牌,勿爲呼望。
以吏曹參議申在植牌不進罷職傳旨,傳于宋祥濂曰,仍以前牌催促,違牌,勿爲呼望。
傳于宋祥濂曰,忠臣,淸白吏子孫,西北·松都人各別收用事,分付兩銓。
傳于宋祥濂曰,生民休戚,專係於守令,守令之治不治,亦係於初仕之擇不擇,每當都政,歸於例飭,未有實效,誠可寒心。今番則勿以文具,各別對揚,俾有實效事,分付兩銓。
傳于宋祥濂曰,山林外,有實故·在外·未肅拜·呈告臺諫,及在外·未肅拜玉堂,竝許遞,今日政差出。
宋祥濂,以吏批言啓曰,成均館學諭李基準,除拜後未準六十日之限,而陞付啓目,已爲判下,成送薦狀矣。旣違格例,原啓目勿施,當該堂上,推考,何如?傳曰,允。
吏批,都政。判書李相璜進,參判朴宗薰進,參議申在植進,行都承旨宋祥濂進。啓曰,今都目大政,各岐仕滿應薦者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任,時推人員,竝擬,何如?傳曰,允。又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。又啓曰,蔭仕六品官之陞五品者,每於過都政後照擬,而見今在職者絶無,經一考之人,五品官,無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,臺諫及玉堂多闕,今當差出,而擬望之人乏少,外任竝擬,何如?傳曰,允。以權中任爲掌苑別提,張鉉忠爲昌陵令,吳彦誼爲漢城主簿,李憲祖爲高陽郡守,李埴爲珍山郡守,李圭敏爲平市直長,金鐮爲兼弼善,朴容壽爲注書,安廷瓚爲積城縣監,宋啓榮爲陰城縣監。學正單禹錫文,學錄單河錫洪。宋祥濂啓曰,新除授注書朴容壽,卽爲牌招察任,何如?傳曰,允。崔養重爲活人別提,南永周爲司䆃直長,朴鎬壽爲氷庫別檢,徐有昌爲廣興守,趙雲杓爲振威縣令。廣興直長單李能秀。韓光善爲引儀,李漢圭爲司䆃奉事,崔致翼爲砥平縣監,李廣度爲陰竹縣監,李奎憲爲臨坡縣令,柳榮河爲司䆃主簿,李鎭榘爲順陵直長,邊達秀爲司宰奉事,金濟運爲長水察訪,申錫祜爲輸城察訪,李光濂爲引儀,鄭東龜爲靖陵直長,韓直敎爲繕工奉事,具齡錫爲旌義縣監,鄭元紀爲自如察訪,沈宜寬爲宗廟直長,趙濟和爲羲盈奉事,尹命烈爲大司諫,李鍾穆爲司諫,申綽爲應敎,柳榮河爲兵曹佐郞,金在範爲軍資判官,權中任爲監察,金景濂爲平安都事,洪羲喆爲玉果縣監,元錫圭爲掌苑別提,權敎仁爲宗廟令,金翼基爲茂山府使,尹致謙爲遂安郡守,韓守一爲平邱察訪,安在默爲禧陵直長,宋在誼爲禁府都事,金啓淵爲掌令,尹豐烈·李寅溥爲副校理,徐相祿爲持平,李光正爲獻納,尹棨烈爲正言,洪益聞爲修撰,李寬奎爲中和府使,安國煥爲禮賓主簿,尹爔爲工曹正郞,洪稷謨爲司䆃僉正,李羲升爲西部令,崔養重爲漢城主簿,盧尙默爲工曹正郞,金輦爲刑曹正郞,金魯哲爲海南縣監,王道常爲郭山縣監,尹秀烈爲嘉山縣監,李勉友爲禁府都事,申在陽爲掌令,李光濂爲掌樂主簿,李容圭爲唐津縣監,尹心圭爲江東縣監,李在秀爲兼輔德,朴容壽爲說書,李鍾運爲順天府使,李志淵爲慈山府使,權思謙爲定山縣監。注書朴容壽遷轉,代以具定默爲假注書。崔日運爲引儀,趙萬協爲持平,南秉寬爲正言,徐有素爲校理,卜來禎爲溫陵令,李憲成爲繕工副正,金道喜爲靈光郡守,李羲甲爲冬至兼謝恩使,尹行直爲副使,趙琮鎭爲書狀宮,閔文爀爲引儀,宋仁載爲景慕宮令,元錫圭爲敦寧主簿,李謙會爲平山府使,李用錫爲瑞山郡守。典籍單洪聖演,奉常主簿單安元璟。李羲肇爲副應敎,吳淵常爲兵曹參判,李思謙爲軍器正,尹永僖爲洪原縣監,柳持恭爲引儀,李敬修爲司宰僉正,吳顯常爲敦寧判官,李穆遠爲尙衣直長。平市直長李圭敏,內資直長洪耆周相換。順陵直長李鎭榘,義盈直長成禹圭相換。禁府都事李勉友,內贍奉事李魯榮相換。李灌夏爲尙瑞直長,金璿爲禁府都事,李海淸爲奉常正,李文容爲尙瑞副直長,權用萬爲司䆃主簿,徐灝淳爲掌苑別提,林昇運爲內資主簿。兼執義單趙琮鎭,兼春秋單盧尙默,兼養賢直長單田齊賢。朴萊壽爲宗廟副奉事,徐灝淳·權用萬爲工曹佐郞,趙雲龜爲濟用主簿,林昇運爲永禧殿令,朴晦壽爲兵曹正郞,李承弼爲司䆃主簿,李相遵爲內資主簿,李惇五爲活人別提,趙濟健爲掌苑別提,尹順勳爲造紙別提,沈弘模爲氷庫別檢,沈能默爲兼引儀,金鑅爲康陵令,李豐圭爲章陵令,朴鳴載爲元陵別檢,鄭煥義爲孝陵別檢,鄭友淵爲永禧殿參奉,權㷞爲慶基殿令,尹滋耕爲明陵參奉,金有喜爲元陵參奉,金虎燦爲英陵參奉,李綱在爲崇陵參奉,趙雲師爲惠陵參奉,閔銑爲禮賓參奉,尹履誼爲順康園守奉官,南建中爲典獄參奉,徐有晃爲假引儀。
兵批,都政。判書權常愼進,參判未差,參議洪時濟進,參知柳鎭澤入直進,左副承旨趙台榮進。啓曰,營將·虞候今當差出,而擬望之人乏少,已準朔守令,未準朔虞候,竝擬,何如?傳曰,允。以兪漢純·權思秉·鄭殷柱爲五衛將,尹致謙爲文兼,康國愼爲武兼。同知單崔致綸,僉知三單成鼎源·李得運·韓國養。鄭基豐·慶輯爲五衛將,鄭邦采爲忠壯將,洪命楫爲景福將,鄭弘相爲武兼。訓鍊主簿單金振遠,同知單李命耆。洪聖範·車相億爲慶熙將,張載良爲武兼,朴齊謹爲蔚山監牧官,安載述爲南陽監牧官。同知單池在鴻,副護軍洪聖禧·尹勉鎭·趙存慶·金宅基·洪秉義。僉知單權思漢。趙台榮,以兵批言啓曰,五衛將鄭基豐,景福將洪命楫,慶熙將洪聖範·車相億俱以除授在外,上來無期。輪番之任,不可久曠,竝改差,何如?傳曰,允。南熙爲兼司僕將,安性淵爲安東營將,李元緖爲淸州營將,徐敬輔爲全州營將,禹孟河爲公州營將。訓鍊判官加設高行儉,主簿加設姜祐廈。鄭興寅·高宅奎依定式減下。李鍾文爲尙州營將,宋哲文爲順天營將,李商一爲咸鏡中軍,李澈爲黃海中軍。副護軍朴宗珩·呂東植,副司直姜世綸·李泰淳·趙琮鎭·趙直永·李·李國標·愼必復·朴光錫·申綽·金鐮,副司果尹致謙·成始光·朴慶九。李潤度爲公淸中軍,金鍾殷爲全羅中軍,洪泳謹爲慶尙中軍,宋之廉爲平安兵虞候,金履協爲統虞候,尹守任爲白翎僉使,鄭宅恒爲城津僉使,李圭男爲訓戎僉使,白恒鎭爲阿耳僉使,李健植爲高嶺僉使。同知單鄭基豐,僉知三單兪漢純·鄭殷柱·慶輯。安榮爲加設訓鍊判官,李斗榮·黃河潤爲加設主簿,李鎭國爲全羅右水虞候,趙翼永爲北評事。僉知二單鄭邦采·洪命楫。元永厚爲神光僉使,卓敏秀爲龜山僉使,李遠哲爲登山僉使,崔學魯爲草芝僉使,曺漢星爲西林僉使。同知單洪聖範。金景燁爲寧城僉使,李達性爲花梁僉使,李羲臣爲老江僉使,劉寬澤爲古城僉使,文國弼爲安義僉使。兼司僕將南熙,安東營將安性淵,全州營將徐敬輔,淸州營將李元緖,公州營將禹孟河,以上今加折衝加資事啓下。金基勉爲柔遠僉使,鄭再秀爲智島萬戶,金載謙爲會寧浦萬戶,朴時協爲豆毛浦萬戶,徐仁熙爲馬島萬戶,副司果金瑩綬,趙啓復爲南桃浦萬戶,趙應錫爲開雲浦萬戶,李順根爲植松萬戶,金致玾爲吾老梁萬戶,韓龍雲爲豐山萬戶,吳慶臣爲玉江萬戶,金聖溫爲方山萬戶,李元豐爲永達萬戶,金鎭衡爲撫夷萬戶,金性濈爲鳥嶺別將,金應麟爲黃龍別將,金時榮爲黑山島別將,金大奉爲慈母別將,李東益爲笠巖別將,崔象崙爲文殊別將,金起俊爲景福將,吳載憲·金鎭璧爲慶熙將,尹義寬爲楊州監牧官,金漢正爲順天監牧官,洪麗一爲五衛將,金鎭元爲忠翊將,徐英淳爲文兼,李有達爲大峴別將,崔聖達爲首陽別將。同知單車相億,副護軍南熙·安性淵·徐敬輔·李元緖·禹孟河·金鼎燦。金孝臣爲五衛將,權師億爲忠翊將,李命權爲武兼,李昇淵爲慶尙右兵虞候。趙台榮,以兵批言啓曰,五衛將金鼎燦·洪麗一·金孝臣,景福宮衛將金起俊俱爲除授在外,上來無期,竝改差,何如?傳曰,允。白能洙爲訓鍊主簿,同知單金起俊。金時懋爲宣傳官,沈鈁爲文兼。同知單金孝臣,僉知單金鼎燦·金鎭海·金啓默。張志憲爲五衛將,權應良爲景福將,同知單吳載憲,鄭日復爲都摠經歷,同知單金鎭璧,李宜植爲訓鍊副正,趙存卿爲宣傳官。同知單金啓默,僉知二單金鍾海·張志憲。申漢升爲訓鍊判官,同知單權應良,申性浩爲宣傳官,崔成範爲訓鍊僉正,金瑩綬爲訓鍊主簿,鄭壽基爲都摠經歷,尹得儉·姜在俊爲都摠都事,申從洛爲訓鍊主簿,副護軍曺錫正·李敬參·元永象。金善命爲訓鍊主簿,朴亮勳·趙存鼎爲守門將,副司果朴長復·李鳳純·宋應龍。李秉熙爲備邊郞,許榦爲都摠經歷,韓在祿爲訓鍊判官,尹湜爲訓鍊主簿,李止敦爲武兼。趙台榮,以兵批言啓曰,參下官仕日不足,未滿十日以下者,啓稟出六,曾有定式矣。守門將李光荃,仕日不足爲一日,禹柱河仕日不足爲二日,竝依例出六,何如?傳曰,允。趙澈永爲侍直,李麟秀爲洗馬,趙存兢·李時榮爲宣傳官,南志肅·李玄大·姜在浩·李佳洪·金魯學爲武兼,韓永鎭爲部將,金點祿·朴民煥·任樂亨·都啓善·金玉聲爲守門將,尹而烈爲東道參軍。吾村權管魏鍾敏,乫軒洞權管廉德中,廣坪權管胡見龍,小坡兒權管韓光熙,雲頭里權管金誠貫。副司果李惟時·韓仁植·趙圭錫·鄭宅和·金永植·洪近泳·金始彩·李光荃·禹柱河·吳致慶·吳廷麟·李宗海·李儒采·尹載昇。
以慶尙監司金履載狀啓,咸昌等邑民家漂頹事,傳于申絅曰,聞甚矜惻,元恤典外,別加顧助事,回諭。
宋祥濂,以吏曹言啓曰,今此穆陵忌辰祭獻官,前承旨朴宗珩,塡差以入,而時無職名,令該曹口傳付軍職,何如?傳曰,允。
趙台榮,以都摠府言啓曰,副摠管徐長輔以刑曹參判,本曹坐起,晝仕出去之意,敢啓。傳曰,知道。
上在昌德宮。停常參·經筵。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
趙台榮,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李箕淵啓曰,大司憲宋穉圭,執義吳熙常,掌令金啓淵·申在陽,持平徐相祿·趙萬協在外,監察茶時之意,敢啓。傳曰,知道。
宋祥濂啓曰,同副承旨洪命周今日不爲仕進,卽爲牌招,何如?傳曰,允。
傳于趙台榮曰,守令·邊將·初仕人留待。
傳于趙台榮曰,守令·邊將·初仕人入侍。
傳于李箕淵曰,日熱如此,輕囚放釋。
趙晉和,以弘文館言啓曰,下番闕直,事甚未安,新除授副應敎李羲肇,副校理李寅溥,竝卽牌招,以爲推移姑降入直之地,何如?傳曰,允。
以同副承旨洪命周牌不進罷職傳旨,傳于宋祥濂曰,只推。
李箕淵啓曰,去夜弘文館草記,副校理李寅溥,誤以林顔喆請牌,至於出牌之境矣。奏御文字,何等審愼,而有此錯誤,萬萬未安。臣之矇然捧入,不勝惶恐,而當該玉堂,不可無警,從重推考,原草記改付標以入,何如?傳曰,允。
以副應敎李羲肇牌不進罷職傳旨,傳于趙晉和曰,只推。
李箕淵啓曰,臣敬奉聖敎,馳往義禁府,取考囚徒案,則時囚罪人安處默,以薺浦萬戶,稅船致敗罪,柳孝臣以北虞候,彼人刃傷我國人,初不詰問罪,許溶以三水前府使,定配罪人不審換受罪,係是輕囚,故竝依傳敎放送。仍爲馳往典獄署,取閱囚徒案,則御寶僞造罪人七名,捕廳移文罪人一名,殺獄罪人二十五名,殺獄干連罪人三名,結案罪人二名,毁破民家罪人二名,邪學罪人三名,偸弄公貨罪人八名,俱是重囚,故竝爲仍因。此外作挐上典家者,酗酒作挐於其兄家者,啓下罪人現出間嚴囚,罪合勘律者三名,不可以輕囚論,一體仍囚。其餘各司雜犯,他錢不報,酗酒作挐,毆打人物罪人安元孫·金益老·池龍得·金昌植·洪殷喆·金仁受·金健受·張斗天·張胤泰·郭基永·金貴得·林龍雲·朴龍瑞·朴致悌·吳季昌·金順才·陳景得·尹興喆·朴應祿·權福乭·李載豐·奴聖福·金振聲·崔召史·金馬楊·朴好仁·張興喆·奴者斤太·朴尙默·曺召史·梁範得·洪奉大·金得大·高聖孫·朴仁碩·李命文·金宗仁·金喆孫等三十八名,罪名旣是輕囚,故竝依傳敎放送之意,敢啓。傳曰,知道。
趙台榮,以都摠府言啓曰,副摠管柳相亮以騎兵點考坐起事,外兵曹晝仕出去之意,敢啓。傳曰,知道。
趙晉和,以侍講院言啓曰,新除授兼輔德李在秀,時在京畿始興地,書筵入番事緊,斯速乘馹上來事,下諭,何如?傳曰,允。
又以弘文館言啓曰,新除授應敎申綽,時在廣州地,校理徐有素,時在京畿楊根地,修撰洪益聞,時在平安道江東縣任所。經筵入番事緊,請竝斯速乘馹上來事,下諭。傳曰,依啓。
又以禮曹言啓曰,英陵六朔焚香受香,在今二十八日,而新除授參奉金虎燦在於慶尙道善山地,令金商耇今方入直,受香無人矣。在前如此之時,依定式有差送假官替直,實官受香之例,而本陵程道稍遠,實官勢難及期上來。參奉金虎燦改差,卽令該曹以在京無故人,口傳差出,以爲擧行之地,何如?傳曰,允。
宋祥濂,以吏曹言啓曰,今此永寧殿秋享大祭祭官中時無職名人員,令該曹口傳付軍職,何如?傳曰,允。
趙台榮,以濬川司言啓曰,本司都廳李商一外任,代以禁衛營千摠朴明勳差下,使之察任,何如?傳曰,允。
申絅,以賑恤廳言啓曰,中部中路契任掌吳今孫,今月二十五日本洞路傍,得二歲遺棄男兒,同里居良女文召史欲爲收養。東部成均館契有司方有成,今月二十五日本洞路傍,得三歲遺棄男兒,同里居泮人崔召史欲爲收養。西部池下契任掌李聖寬,今月二十五日本洞路傍,得二歲遺棄男兒,同里居良女安召史欲爲收養。本洞路傍,又得二歲遺棄男兒,同里居良女金召史欲爲收養。龍山坊灘項契任掌李仁寬,今月二十五日本洞路傍,得一歲遺棄男兒,同里居良女李召史欲爲收養。皇華坊小貞洞契任掌崔日同,今月二十五日本洞路傍,得二歲遺棄男兒,同里居良女金召史欲爲收養。南部小公洞契任掌朴千甲,今月二十五日本洞路傍,得二歲遺棄男兒,同里居良女徐召史欲爲收養。北部合井里契任掌白東輝,今月二十五日本洞路傍,得二歲遺棄女兒,同里居良女金召史欲爲收養。貧不自食,皆願受料,告于本部,自各該部牒呈,故依節目竝爲給料,使之乳養之意,敢啓。傳曰,知道。
庚辰六月二十五日辰時,上御熙政堂。藥房入診,守令·邊將·初仕人同爲入侍時,提調金魯敬,副提調宋祥濂,假注書李秉龜,記注官盧尙默,記事官李命純,直閣鄭基善,左副承旨趙台榮,假注書具定默以次進伏,醫官吳千根·李漢臣·金殷相,平山府使李謙會,茂山府使金翼基,中和府使李寬奎,遂安郡守尹致謙,瑞山郡守李用錫,振威縣令趙雲杓,砥平縣監崔致翼,玉果縣監洪羲喆,郭山縣監王道常,嘉山縣監尹秀烈,海南縣監金魯喆,唐津縣監李容圭,定山縣監權思謙,旌義縣監具齡錫以次進伏楹外,安東營將安性淵,全州營將徐敬輔,淸州營將李元緖,公州營將禹孟河,尙州營將李鍾文,順天營將宋哲文,大邱營將洪奭弼,咸鏡中軍李商一,黃海中軍李澈,公淸中軍李潤度,全羅中軍金鍾殷,慶尙中軍洪永謨,統虞候金履協,城津僉使鄭宅恒,白翎僉使尹守任,阿耳僉使白恒鎭,全羅右水候李鎭國,神光僉使元永厚,龜山僉使卓敏秀,登山僉使李遠哲,草芝僉使崔學魯,西林僉使曺漢星,寧城僉使金景燁,古城僉使劉寬澤,安義僉使文國弼,老江僉使李羲臣,智島萬戶鄭再秀,會寧浦萬戶金載謙,豆毛浦萬戶朴時協,馬島萬戶徐仁熙,南桃浦萬戶趙啓汶,開雲浦萬戶趙應錫,植松萬戶李順根,吾老梁萬戶金致玾,豐山萬戶韓龍雲,方山萬戶金聖溫,玉江萬戶吳慶臣,永達萬戶李元豐,撫夷萬戶金鎭衡,鳥嶺別將金性濈,文殊別將崔象崙,黑山島別將崔時榮,笠巖別將李東益,慈母別將金大奉,黃龍別將金應麟,大峴別將李有達,初仕宣傳官趙存兢,以次侍立庭下訖。魯敬曰,潦雨雖霽,蒸鬱猶甚,此時聖體,若何?上曰,一樣矣。魯敬曰,寢睡·水刺之節,何如?上曰,一樣矣。仍敎曰,各殿宮氣候一樣矣。魯敬曰,醫官入診,何如?上曰,診候置之,守令以次進前。謙會等以次進,各奏職姓名。上曰,邊將則宣傳官,於階下傳奏,,可也。宣傳官傳奏諸邊將職姓名,及初仕宣傳官職姓名訖。上命守令先退,謙會等退出。仍命退,諸臣以次退出。
嘉順宮進服香茹君子湯,依前方五貼製入事,榻前下敎。嘉順宮進服二錢重人蔘粟米飮,自今日一貼式限四貼煎入事,榻前下敎。王大妃殿進御二錢重人蔘粟米飮,自今日一貼式限四貼煎入事,榻前下敎。王大妃殿進御香薷養胃湯,自今日五貼式日次製入事,榻前下敎。
上在昌德宮。停常參·經筵。
自辰時至酉時,灑雨下雨,測雨器水深六分,自五更至二十七日開東,灑雨下雨,測雨器水深三分。
李箕淵啓曰,大司憲宋穉圭,執義吳熙常,掌令金啓淵·申在陽,持平徐相祿·趙萬協在外,監察茶時之意,敢啓。傳曰,知道。
趙晉和啓曰,兵曹參判吳淵常,除拜後過三日不爲出肅,依定式推考警責,仍卽牌招察任,何如?傳曰,允。
傳于趙晉和曰,直閣鄭基善馳詣健陵,奉審摘奸,顯隆園·華寧殿,一體奉審以來。
吏曺口傳政事,以趙亨復爲英陵參奉。
趙晉和,以弘文館言啓曰,本館下番闕直,事甚未安。副應敎李羲肇旣有只推之命,修撰李沆由限已過,一體牌招,以爲推移入直之地,何如?傳曰,允。
又以弘文館言啓曰,新除授副校理尹豐烈時在京畿坡州地,李寅溥時在高陽地,經筵入番事緊,請竝斯速乘馹上來事,下諭。答曰,依啓。
趙台榮啓曰,吏曹郞廳來言,中和府使李寬圭,瑞山郡守李用錫,振威縣令趙雲杓,玉果縣監洪羲喆,唐津縣監李容圭,嘉山縣監尹秀烈,海南縣監金魯哲,旌義縣監具齡錫,兩司俱未署經云。諫院諸臺,竝卽牌招,憲府則大司憲宋穉圭,執義吳熙常,掌令金啓淵·申在陽,持平徐相祿·趙萬協在外,無以署經,何以爲之?敢稟。傳曰,諫院臺諫牌招。
洪命周,以戶曹言啓曰,宣政門內行閣樑木道里等腐傷處修改吉日,令日官趙相順推擇,則來七月初四日卯時爲吉云,以此日時擧行,何如?傳曰,允。
上在昌德宮。停常參·經筵。
進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
李箕淵啓曰,大司憲宋穉圭,執義吳熙常,掌令金啓淵·申在陽,持平徐相祿·趙萬協在外,監察茶時之意,敢啓。傳曰,知道。
趙晉和啓曰,來初一日輪對日次矣,敢稟。傳曰,當次人受點,後日次來待。
宋祥濂啓曰,藥房副提調,持粟米飮來待矣。傳曰,封入。
傳于宋祥濂曰,留院公事入之。
以副應敎李羲肇,修撰李沆牌不進罷職傳旨,傳于趙晉和曰,只推。
以大司諫尹命烈,司諫李鍾穆,獻納李光正,正言尹棨烈·南秉寬牌不進罷職傳旨,傳于李箕淵曰,只推。
趙晉和啓曰,應敎申綽,校理徐有素,副校理尹豐烈·李寅溥,修撰洪益聞在外,校理洪羲弼差祭,副修撰鄭基善奉命在外,徐憙淳內閣進,玉堂上下番俱空,事甚未安。副應敎李羲肇,修撰李沆,旣有只推之命,竝卽牌招入直,何如?傳曰,允。
李箕淵啓曰,守令署經事,命下矣。諫院則大司諫尹命烈,司諫李鍾穆,獻納李光正,正言尹棨烈·南秉寬,旣有只推之命,竝卽牌招。憲府則大司憲宋穉圭,執義吳熙常,掌令金啓淵·申在陽,持平徐相祿·趙萬協在外,無以署經,何以爲之?敢稟。傳曰,允。
以副應敎李羲肇,修撰李沆牌不進罷職傳旨,傳于趙晉和曰,只推。
趙晉和啓曰,玉堂上下番俱空,事甚未安。副應敎李羲肇,修撰李沆,旣有只推之命,竝更牌招入直,何如?傳曰,允。違牌,勿爲呼望。
以大司諫尹命烈,司諫李鍾穆,獻納李光正,正言尹棨烈·南秉寬牌不進罷職傳旨,傳于李箕淵曰,竝許遞,前望單子入之。
臺諫前望單子入之,大司諫李光文,司諫洪羲瑾,獻納徐憙淳,正言孔胤恒·李憲球落點。
李箕淵啓曰,守令署經事,命下矣。新除授行大司諫李光文,司諫洪羲瑾,獻納徐憙淳,正言孔胤恒·李憲球,竝卽牌招。憲府則大司憲宋穉圭,執義吳熙常,掌令金啓淵·申在陽,持平徐相祿·趙萬協在外,無以備員署經,何以爲之?敢稟。傳曰,諫院臺諫牌招,憲府則山林外許遞,前望單子入之。
趙晉和啓曰,副應敎李羲肇,特敎之下,謂有情勢,奉牌闕外,無意承膺,事體所在,誠極未安,從重推考,何如?傳曰,允。
獻納徐憙淳啓曰,臣本庸愚譾劣,不合諫諍,而納言特除,忽下於禁省持被之中,章皇祇肅,粗伸義分,而第臣於前啓,義難冒參,從前引避,輒蒙恩遞。今臣處義,宜無異同,以此情踪,何可一刻晏然於臺次乎?請命遞斥臣職。答曰,依啓。
兵曹口傳政事,副司果單徐憙淳。
臺諫前望單子入之,掌令金鐮·任存常,持平鄭基善·洪學淵落點。
宋祥濂,以吏曹言啓曰,今此宗廟朔祭祭官中時無職名人員,令該曹口傳付軍職,何如?傳曰,允。
趙台榮,以兵曹言啓曰,本曹正郞朴晦壽身病猝重,屢度呈狀乞遞,宿衛重地,不可久曠,今姑改差,何如?傳曰,允。
上在昌德宮。停常參·經筵。
李箕淵啓曰,大司憲宋穉圭,執義吳熙常,持平鄭基善在外,掌令金鐮·任存常,持平洪學淵牌招啓辭未下,監察茶時之意,敢啓。傳曰,知道。
傳于趙晉和曰,禮房承旨馳詣懿陵,奉審摘奸以來。
備忘記,安東營將安性淵,尙州營將李鍾文,大邱營將洪奭弼,順天營將宋哲文,全州營將徐敬輔下直,各長弓一張,長箭一部,片箭一部,筒兒一箇賜給。
宋祥濂啓曰,藥房副提調,持粟米飮來待矣。傳曰,封入。
宋祥濂啓曰,副應敎李羲肇奉牌經宿,連加催促,終無變動,事體道理,極爲未安,從重推考,何如?傳曰,允。
宋祥濂啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,守令署經事,命下矣。新除授持平鄭基善奉命在外,掌令金鐮·任存常,持平洪學淵,一體牌招,以爲署經之地,何如?傳曰,允。
趙晉和啓曰,副應敎李羲肇奉牌已至經宿,催促不啻屢度,而一向逡巡,無意變動,事體道理,萬萬未安,從重推考,何如?傳曰,允。
以正言孔胤恒·李憲球牌不進罷職傳旨,傳于李箕淵曰,只推。
宋祥濂啓曰,守令署經事,命下矣。正言孔胤恒·李憲球,旣有只推之命,與行大司諫李光文,一體牌招,以爲署經之地,何如?傳曰,允。
正言李憲球啓曰,臣言議風采,最居人下,本不近似於淸朝耳目之任,而薇垣特除,忽下於夢想之外。署經有命,召牌繼降,怵畏義分,粗伸叩謝之忱,而臣於合啓之中,有私義之不可聯參者,向叨憲職,以此引避,卽蒙體諒之恩,到今處義,與前無異。以此情踪,何可一刻冒據於臺次乎?請命遞斥臣職。答曰,依啓。
宋祥濂啓曰,守令署經事,命下矣。諫院則雖已署經,而憲府則大司憲宋穉圭,執義吳熙常,持平鄭基善在外,掌令金鐮·任存常,持平洪學淵牌不進,無以備員署經,何以爲之?敢稟。傳曰,違牌人只推,更爲牌招。
傳于洪命周曰,奉審閣臣入侍。
宋祥濂啓曰,中和府使李寬奎,瑞山郡守李用錫,振威縣令趙雲杓,玉果縣監洪羲喆,唐津縣監李容圭,嘉山縣監尹秀烈,海南縣監金魯哲,旌義縣監具齡錫,諫院則雖已署經,憲府則大司憲宋穉圭,執義吳熙常在外,掌令金濂,持平洪學淵再牌不進,只有掌令任存常一人,不得署經。持平鄭基善,卽爲牌招,以爲備員署經之地,何如?傳曰,一司除署經。
又啓曰,吏曹郞廳來言,臺諫有闕,政事,取稟。傳曰,前望單子入之。
以掌令金鐮,持平洪學淵再牌不進罷職傳旨,傳于李箕淵曰,只推。
獻納前望單子入之,李光正落點。
兵曹口傳政事,副司果朴齊明·洪晩燮竝單付。
宋祥濂,以吏曹言啓曰,今此宗廟秋享大祭大祝,兵曹正郞朴晦壽昨日遞職,時無職名,令該曹口傳付軍職,何如?傳曰,允。
兵曹口傳政事,副司果單朴晦壽。
趙台榮,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以御營廳言啓曰,本廳中軍曺命楫身病甚重,勢難察任,改差,何如?傳曰,允。
庚辰六月二十八日酉時,上御熙政堂。奉審閣臣入侍時,同副承旨洪命周,假注書具定默,記注官趙德履,記事官李命純,直閣鄭基善以次進伏訖。上命閣臣進前。基善進前奏曰,臣奉命馳詣健陵,陵上奉審則無頉,丁字閣·碑閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則無頉,丁字閣·碑閣奉審則無頉,仍詣華寧殿,殿內奉審則無頉矣。上命閣臣先退,基善退出。命周曰,持平鄭基善時帶臺職,而不爲肅謝,直爲登筵,事體所在,誠甚未安,推考,何如?上曰,依爲之。出擧條上命退。承史,以次退出。
上在昌德宮。停常參·經筵。
酉時,灑雨下雨,測雨器水深三分。
李箕淵啓曰,大司憲宋穉圭,執義吳熙常在外,掌令金鐮,持平鄭基善·洪學淵未肅拜,掌令任存常呈辭,監察茶時之意,敢啓。傳曰,知道。
趙晉和啓曰,副應敎李羲肇奉牌三日,無意變動,屢度催促,一向逡巡,事體道理,俱涉未安,更爲從重推考,何如?傳曰,允。
趙晉和啓曰,副應敎李羲肇奉牌已至多日,崔促不啻屢度,而一直逡巡,尙無變動,事體道理,去益未安,更爲從重推考,何如?傳曰,許遞,前望單子入之。
趙晉和啓曰,因禮曹草記,來七月初三日宗廟·永寧殿秋享大祭所用犧牲看品,小宗伯與本署提調眼同,前期擧行,而本曹參判未差,令政院稟旨差出事,允下矣。未差之代,政官牌招,開改差出,何如?傳曰,允。
宋祥濂啓曰,吏曹參判朴宗薰,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安。判書李相璜受由,參判更爲牌招,何如?傳曰,允。參議只推,一體牌招。
以吏曹參議申在植再牌不進罷職傳旨,傳于宋祥濂曰,只推。
有政。吏批,判書李相璜受由,參判朴宗薰進,參議申在植牌招不進,右承旨趙晉和進。啓曰,判書李相璜受由,參議申在植牌招不進,小臣獨政未安,何以爲之?敢稟。傳曰,仍爲之。以鄭基善·金在元爲副修撰,李止淵爲禮曹參判,朴台壽爲兵曹正郞,柳幼麟爲監察,朴晦壽爲龍岡縣監。
兵批,判書權常愼受由,參判吳淵常未肅拜,參議洪時濟入直進,參知柳鎭澤病,右副承旨李箕淵進。僉知單南熙·金鎭元,副護軍尹命烈,副司直李種穆·金啓淵·申在陽·徐相祿·趙萬協,副司果尹棨烈·南秉寬,副司正梁宣洙·尹亨儉·南百善,北道參軍單趙雲翎竝單付。
宋祥濂啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,洪赫落點。
兵曹口傳政事,副司果單李憲球。
兵曹以趙華錫爲御營中軍。
洪命周,以戶曹言啓曰,時御所內各司,依定式發遣本曹正郞臣李種遠,與兵曹參議臣洪時濟,佐郞臣張振一,東所衛將臣權思秉,西所衛將臣鄭殷柱,南所衛將臣金啓默,北所衛將臣金鍾海,眼同看審後,有頉處別單書入,而修改則擇日擧行,何如?傳曰,允。
趙晉和,以禮曹言啓曰,來七月初三日行宗廟·永寧殿秋享大祭,所用犧牲看品,小宗伯與本署提調眼同,前期擧行,而本曹參判有闕未差,令政院稟旨差出,以爲趁時看品之地,何如?傳曰,允。
又以弘文館言啓曰,本館下番修撰臣李沆,以永寧殿秋享大祭祭官,禮曹隷儀時,今日晝仕出去之意,敢啓。傳曰,知道。
趙台榮,以御營廳言啓曰,本廳千摠金魯甲時帶宣傳官,職務相妨,改差,何如?傳曰,允。
上在昌德宮。停常參·經筵。
藥房都提調金思穆,提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙台榮啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于趙晉和曰,禮房承旨馳詣宗廟·景慕宮,奉審摘奸以來。
備忘記,會寧府使許溟,安義僉使文國弼,寧城僉使金景燁,玉江萬戶吳慶臣,永達萬戶李元豐,豐山萬戶韓龍雲,吾老梁萬戶金致玾,方山萬戶金聖溫下直。各長弓一張,長箭一部,片箭一部,筒兒一箇賜給。
趙晉和,以弘文館言啓曰,本館上番闕直,事甚未安。副校理李寅溥自鄕上來云,與校理洪羲弼,副修撰金在元一體牌招,以爲推移入直之地,何如?傳曰,允。
副應敎前望單子入之,朴台壽落點。
持平前望單子入之,沈鈁落點。
兵曹口傳政事,副司果單金基常。
傳于宋祥濂曰,業已許其體諒,大政已過,吏曹判書李相璜,特爲許遞。
宋祥濂啓曰,吏曹郞廳來言,本曹判書有闕,政事,取稟。傳曰,當日爲之。
獻納李光正啓曰,臣材識鹵下,言議疲軟,本不合於淸朝諫諍,而不意納言特除,旋下於乍遞之餘。臣感激恩命,祗隨召牌,粗伸叩謝之忱,而第臣兄臣光文,方帶諫長之任,公格私義,在下當遞,請命遞斥臣職。答曰,依啓。
宋祥濂,以吏曹言啓曰,新除授康陵令金鑅呈狀內,矣身素患痰癖之症,當此換節之時,一倍添劇,時日內萬無供職之望,卽速入啓遞改云。其身病旣如是,則不可强令察任,改差,何如?傳曰,允。
有政。吏批,判書未差,參判朴宗薰進,參議申在植病,同副承旨洪命周進。以金履喬爲吏曹判書。啓曰,新除授判書命招,同參政事,何如?傳曰,允。又啓曰,判書金履喬牌招不進,參議申在植病不來,小臣獨政未安,何以爲之?敢稟。傳曰,仍爲之。以金喆遠爲獻納,金敎根爲兵曹參判,尹秉烈爲兵曹正郞,宋守謙爲司錄,韓譼爲康陵令,華寧殿令單金元根。
兵批,判書權常愼受由,參判未差,參議洪時濟入直,參知柳鎭澤病,左副承旨趙台榮進。大護軍李相璜,護軍吳淵常,副護軍許溶,副司直李羲肇·李光正竝單付。
李箕淵啓曰,大司憲宋穉圭,執義吳熙常,持平沈鈁在外,掌令金鐮·任存常,持平洪學淵牌不進,監察茶時之意,敢啓。傳曰,知道。
以掌令金鐮·任存常,持平洪學淵,正言孔胤恒·洪赫牌不進罷職傳旨,傳于李箕淵曰,只推。
以校理洪羲弼,副校理李寅溥,副修撰金在元牌不進罷職傳旨,傳于趙晉和曰,只推。
以慶尙監司金履載狀啓,於義宮入役崔潤身下來把溪寺,私發傳令,推捉相續,刑配計料,而不飭之該宮任,令攸司稟處事,傳于洪命周曰,不飭之所任,令攸司科治。
趙晉和,以禮曹言啓曰,卽接忠原幼學鄭汝元所志,則以爲,族弟汝弼,嫡妾俱無子,以其同姓十八寸兄汝桓第四子宜猷,欲爲繼後。兩家相議完定,未及禮斜,而汝桓夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式。門長鄭汝元所訴旣如此,依定式,鄭汝桓第四子宜猷,立爲鄭汝弼之後,何如?傳曰,允。
又以司譯院都提調·提調意啓曰,本院公廨年久傷毁,常仕廳尤爲時急,漢學譯官朴迥秀,自辦物力,一新修改,在前如此之人,多有施賞之例。倭學譯官崔昔,漢學譯官李時復,奔走南北,積有效勞。朴迥秀·李時復·崔昔,竝令該曹加資施行,何如?傳曰,允。
趙台榮,以兵曹言啓曰,各廳堂下武臣朔試射,庚暑勿爲設行事,曾有定式矣。今六月·來七月朔試射,依定式停止之意,敢啓。傳曰,知道。
又以兵曹言啓曰,今六月三十日立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以訓鍊都監言啓曰,本局別將白海鎭身病甚重,勢難察任,改差,何如?傳曰,允。
兵曹參判吳淵常疏曰,伏以,臣於病伏逖違之中,伏奉騎省除旨,聖恩實出於記簪,微誠倍切於戀闕。臣敢不蹶趨造,以伸區區之忱,而不惟病難强力,臣與本曹判書臣權常愼,有親査應避之嫌,揆以政法,臣固當去,日前違逋,良匪獲已,而惶隕極矣。玆敢略綴短章,冒昧仰聞。伏乞聖明,俯垂鑑諒,爰命有司,亟賜鐫改,以存公格,以安私分,千萬幸甚。臣無任云云。答曰,省疏具悉。所請依施。
庚辰六月三十日辰時,上御熙政堂。藥房入診入侍時,都提調金思穆,提調金魯敬,副提調宋祥濂,記事官尹正鎭,記注官盧尙默·金樂澧,檢校待敎徐憙淳以次進伏,醫官吳千根·李漢臣·李彦厚以次進伏楹外訖。思穆曰,潦炎轉甚,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。仍命醫官入診。千根·漢臣·彦厚以次進前診候訖,退伏奏曰,脈候左右三部調均矣。仍命醫官先退,千根等退出。思穆曰,王大妃殿承候官金基厚則老病難强,金宅善則方在外任,在前如此之時,多有罷散人敍用承候之例矣。上曰,唯。仍命書傳敎曰,前郡守金基常敍用,令該曹口傳付軍職,使之承候。祥濂承命書出。思穆曰,又以藥院事,有所仰達者矣。小兒醫官別入直處所,所用柴油炭先進排未受價者,今至十餘年之久,而貢人等連日來訴,其所呼冤,無足爲怪。令該曹計數上下,此後別入直未撤罷之前,一體上下之意,分付,何如?上曰,依爲之。出擧條嘉順宮進服香茹君子湯五貼,依前方製入事。出榻敎仍命退,諸臣以次退出。
上在昌德宮。停常參·經筵。
趙台榮,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙台榮啓曰,來初五日,朝參日次矣,敢稟。傳曰,停。
傳于趙晉和曰,發遣吏郞,諸執事淸齋與否,摘奸以來。
李箕淵啓曰,大司憲宋穉圭,執義吳熙常,持平沈鈁在外,掌令金鐮·任存常,持平洪學淵牌不進,監察茶時之意,敢啓。傳曰,知道。
以掌令金鐮·任存常,持平洪學淵,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
趙晉和啓曰,卽者兼司書徐憙淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以趙華錫爲平安兵使。
趙台榮啓曰,兵曹郞廳來言,平安兵使下批政事,取稟。傳曰,明日爲之。
以校理洪羲弼,副校理李寅溥,副修撰金在元牌不進罷職傳旨,傳于趙晉和曰,只推。
趙晉和,以奎章閣言啓曰,景慕宮·望廟樓,今朔奉審,無頉之意,敢啓。傳曰,知道。
趙晉和,以弘文館言啓曰,本館上番闕直,事甚未安。校理洪羲弼,副校理李寅溥,副修撰金在元,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,兼司書徐憙淳入直矣,以其親病,陳疏徑出,下番闕直,事甚未安。司書權敦仁,說書朴容壽,竝卽牌招,以爲推移入直之地,何如?傳曰,允。
趙台榮,以都摠府言啓曰,副摠管徐長輔,以永寧殿秋享大祭終獻官,祭物看品事,晝仕出去之意,敢啓。傳曰,知道。
又以兵曹言啓曰,今七月初三日,宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,排擬苟艱,依定式,軍門將官代差以入之意,敢啓。傳曰,知道。
李箕淵,以義禁府言啓曰,全羅監司李書九狀啓內,興陽縣監李勗罪狀,令攸司稟處事,啓下矣。李勗時在任所云,依例發遣府羅將,拿來,何如?傳曰,待待命拿囚。
又以義禁府言啓曰,殿牌作變罪人之永·仲元,今已正刑,其父母·妻妾·子女·祖孫·兄弟·姊妹,子之妻妾,伯叔父兄弟之子,年歲·姓名·存沒·居住,令漢城府,考出帳籍,亦爲分付五部及各該道,應坐諸人,一一査出,成冊牒報後,依律文擧行。籍沒家産,破家瀦澤等事,令各該司,奉承傳擧行,而降邑號,罷守令一款,依法典勿爲擧論,何如?傳曰,允。
右議政南公轍箚曰,伏以臣,昨於病伏㱡㱡之中,亞銓來受吏判薦望,臣只憑前望,信口呼寫,至於入啓,而追後聞之,則外補人,法不得擬望云,全羅監司李書九之混擬其中,做錯大矣。凡黜補與罪謫無異,故昔在先朝,故重臣李得臣,以完伯外補,入於兵判之望,其時至有臺斥。此是數十年前事,臣亦必聞知,而今皆茫然,此猶如是,他可類推。臣神識昏憒,前後忘失,易知之事,猶未照檢,廟務之難辦者,何以句當?在近之例,不得記憶,國典之久遠者,尤易壞墜,臣心愧惕,猶屬餘事,其於國事何?玆敢短箚自列。伏乞聖明,亟降威罰,以昭法紀。臣雖病昏,無所省覺,而初不提言於受薦之時,不可無警,臣謂當該銓官,亦宜從重推考。取進止。答曰,省箚具悉卿懇。補外之人不得擬望,予亦未知其例,卿之未及照檢,不是異事。然亦何至於引咎?過矣。卿其勿辭視事。仍傳曰,此批答,遣史官傳諭于右議政。
大護軍洪羲臣疏曰,伏以臣,見差太廟秋享大祭亞獻官,禮重享祀,義當蹶,旣參誓戒,又赴散齋矣。忽自夜間,重患關格,暴吐暴瀉,症甚危惡,蓋臣痞滯貞疾,添暑轉劇,今雖連試峻劑,尙未收效,眞元隨以脫,神精無以收拾,昏囈委頓,不省四到。受香之期,將在明日,而目下實狀,萬無蠢動之望,言念公私,萬萬罔措,玆不得不冒陳短章,仰塵崇聽。伏乞聖慈,特垂矜諒,亟賜變通,仍治臣瀆擾之罪,以重祀典,以安微分,千萬幸甚。臣無任云云。答曰,省疏具悉。疏辭許令該曹改付標。
兼司書徐憙淳疏曰,伏以臣,濫叨宮銜,適廁坊直,際獲家信,臣母素患痰眩之症,浹暑添劇,籥匙全却,刀圭罔效,方其苦劇時,奄奄有朝夕慮。臣自聞此報,中心如灼,實無以晷刻按住,玆敢忙綴短章,急聲疾呼。伏乞聖慈,察臣煎熬之情,遞臣職本,仍治臣擅出之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
李箕淵啓曰,大司憲宋穉圭,執義吳熙常,持平沈鈁在外,掌令金鐮,持平洪學淵未肅拜,掌令任存常呈辭,監察茶時之意,敢啓。傳曰,知道。
趙晉和啓曰,同副承旨洪命周,今日不爲仕進,卽爲牌招,何如?傳曰,允。
傳于趙晉和曰,禮房承旨,馳詣宗廟·永寧殿,奉審摘奸以來。
趙晉和啓曰,兵曹參判金敎根,除拜後過三日不爲出肅,依定式推考警責,仍卽牌招察任,何如?傳曰,允。
李箕淵啓曰,義禁府決獄案,每於四孟朔初一日請出,自是定規,而今日始爲來請,事極稽忽,不可無警。當該堂上推考,該都事,所當重勘,而本院請推之外,無他可施之罰,何以爲之?敢稟。傳曰,允。都事從重推考。
趙晉和啓曰,卽者吏曹郞廳來言,政事今日爲之事命下,而判書金履喬未肅拜,參判朴宗薰,參議申在植病不來,不得開政云,竝卽牌招,何如?傳曰,允。
又啓曰,吏曹判書金履喬,參判朴宗薰,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,與判書·參判,更爲牌招。
又啓曰,吏曹判書金履喬,參判朴宗薰,參議申在植再牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹判書金履喬,參判朴宗薰,參議申在植三牌不進推考傳旨及禁推傳旨,今方捧入,而開政命下之後,連事違牌,無意承膺,事體所在,誠甚未安。判書陳疏到院,而原疏以宗廟·永寧殿秋享大祭齋戒,纔已退却矣。判書·參判,所當更請牌招,而係是一日四牌,何以爲之?敢稟。傳曰,原疏捧入。
以同副承旨洪命周牌不進罷職傳旨,傳于趙晉和曰,只推。
以吏曹參議申在植三牌不進禁推傳旨,傳于趙晉和曰,分揀。
以司書權敦仁,說書朴容壽牌不進罷職傳旨,傳于趙晉和曰,只推。
趙晉和,以弘文館言啓曰,本館上番闕直,事甚未安。校理洪羲弼,副校理李寅溥,副修撰金在元,旣有只推之命,與副應敎朴台壽,一體牌招,以爲推移入直之地,何如?傳曰,允。
以副應敎朴台壽,校理洪羲弼,副校理李寅溥,副修撰金在元牌不進罷職傳旨,傳于趙晉和曰,只推。
趙晉和,以侍講院言啓曰,下番連日闕直,事甚未安。司書權敦仁,說書朴容壽,旣有只推之命,竝更牌招,以爲推移入直之地,何如?傳曰,允。
以京畿監司韓兢履狀啓,楊州牧使韓用儀遭父喪事,傳于李箕淵曰,令該曹口傳差出,催促下送。
吏曹口傳政事,以金箕殷爲楊州牧使。
兵曹口傳政事,以柳和源爲御營中軍。
趙台榮,以成均館大司成意啓曰,本館入直,久任郞廳外,凡郞不得入直,若有代員替直之事,則草記代直事,曾有定式矣。直講鄭東煥,典籍金周默,俱以身病呈旬,司成朴升鉉,方以入直,差祭進去,時無入直之員,以他郞官,姑爲代直,何如?傳曰,允。
又以備邊司言啓曰,卽見濟州牧使韓象默狀啓,則以爲旌義縣狐村浦漂到異國人五名,自本營,詳細問情,則乃是琉球國人之斫材載船,遇風漂到者,而船隻破傷,願從旱路還歸。故破船材木,彼人所見處,盡數燒火,燒船鐵物,竝投海中,衣襪及供饋等物,依例題給,而其還歸之方,請令廟堂,急速行會爲辭矣。琉球國漂人之由陸還送,旣有甲寅已例,今亦依其願,從旱路許歸,而衣袴造給,朝夕供饋,各別申飭,以示朝家優恤之意。渠輩物件中可以運致者,以刷馬替運,卜重難致者,從厚折價以給,棄置什物,渠輩所見處,盡爲燒火,差員及譯學護送,一依甲寅例擧行。而憲書咨官,發行在近,順付爲便,使之星火上送,以爲及期順付之地。沿路上來時,刷馬替給,禁雜人等節,一體嚴飭,咨文令槐院,依例撰送,何如?傳曰,允。
又以摠戎廳言啓曰,本廳右部千摠徐致輔,身病猝重,勢難察任,改差,何如?傳曰,允。
又以義禁府言啓曰,積城前縣監李厚五拿問定罪事,傳旨啓下矣。李厚五,京畿楊州地下去云,依例發遣府羅將,拿來,何如?傳曰,待待命拿囚。
兼春秋盧尙默書啓,臣於本月初一日酉時量,敬奉聖敎,馳往明陵蜂峴,巡審摘奸是白乎,則防路之石築,久益堅緻,障谷之榛棘,漸就鬱密,牛馬通路,今非可論,而樵木微逕,亦無可尋是白遣。樹木段,播植旣密,着根亦固,穉長雖或不齊,而鬱然有成林之美是白乎旀。峴上結幕處守直之節,亦皆着實擧行是白如乎。仍詣昭顯墓,局內諸處,亦爲看審是白乎,則階砌完固,而莎草完全是白遣,古木茂密而成拱,新植茁盛而作林,守護之節,亦皆無弊,兩處所見,一無現頉之意,敢啓。傳曰,知道。
上在昌德宮。停常參·經筵。
初二日夜自五更至初三日開東,灑雨下雨,測雨器水深二分,自開東至未時,灑雨下雨,測雨器水深三分。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
宋祥濂啓曰,行左承旨申絅,同副承旨洪命周,今日不爲仕進,竝卽牌招,何如?傳曰,允。
備忘記,茂山府使金翼基,西林僉使曺漢星下直,各長弓一張,長箭一部,片箭一部,筒兒一箇賜給。
傳于宋祥濂曰,吏判疏批已下,與參判·參議,一體牌招。
趙晉和啓曰,應敎申綽,校理徐有素,副校理尹豐烈,修撰洪益聞在外,修撰李沆差祭,副修撰鄭基善內閣直,玉堂上下番俱空,事甚未安。副應敎朴台壽,校理洪羲弼,副校理李寅溥,副修撰金在元,旣有只推之命,竝更牌招,推移入直,何如?傳曰,允。
有政。吏批,判書金履喬進,參判朴宗薰牌招不進,參議申在植牌招不進,行都承旨宋祥濂進。以吳致慶爲長興主簿,韓鼎浩爲昭顯墓守衛官。軍器直長單崔東爀,奉事單曺始剛,副奉事單金潤龜,參奉單金錫龜。
兵批,判書權常愼病,參判金敎根未肅拜,參議洪時濟病,參知柳鎭澤入直進,左副承旨趙台榮進。護軍單鄭學畊,副護軍單柳孝臣,平安兵使單趙華錫。
以同副承旨洪命周牌不進罷職傳旨,傳于宋祥濂曰,許遞,前望單子入之。
承旨前望單子入之,沈能岳落點。
李箕淵啓曰,大司憲宋穉圭,執義吳熙常,持平沈鈁在外,掌令金鐮·任存常,持平洪學淵牌不進,監察茶時之意,敢啓。傳曰,知道。
以掌令金鐮·任存常,持平洪學淵,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
以司書權敦仁,說書朴容壽牌不進罷職傳旨,傳于趙晉和曰,只推。
侍講院啓曰,下番連日闕直,事甚未安。司書權敦仁,說書朴容壽,旣有只推之命,竝更牌招,以爲推移入直之地,何如?傳曰,允。
以吏曹參議申在植牌不進罷職傳旨,傳于宋祥濂曰,只推。
以副應敎朴台壽,校理洪羲弼,副校理李寅溥,副修撰金在元牌不進罷職傳旨,傳于趙晉和曰,只推。
以司書權敦仁牌不進罷職傳旨,傳于趙晉和曰,只推。
趙晉和,以禮曹言啓曰,景慕宮室內東西邊斑子滲漏處,今七月初一日朔祭,兼告事由,初四日卯時修改事,已爲啓下矣。晨朝以後,雨下頗緊,瓦子沾濕,見今乍陽旋陰,霔意尙多,明日修改,勢當退行,待快晴,更爲擇日擧行,何如?傳曰,允。
趙台榮,以兵曹言啓曰,去夏等能麽兒考講時,訓鍊院僉正申錫朋,主簿趙台和·鄭壽基·尹得儉·孔彦周·南衡老,都摠府經歷李秉逵,武臣兼宣傳官金履昇·趙毅存·趙邦植·趙存鼎·李惟時·曺光振·金奎集,部將李亨默·柳貞裕·閔致旭,工曹佐郞李氣浩,瓦署別提白昌鎭,守門將黃碩潤·吳廷麟,一次不通,繕工監主簿金樂朋,活人署別提徐弼良,二次不通。依定式,竝從重推考,何如?傳曰,允。
又以兵曹言啓曰,文臣兼宣傳官徐英淳,翊衛司侍直趙徹永,洗馬李麟秀,俱以病難供職,呈狀乞遞,竝改差。雲頭里權管金誠貫,身病猝劇,萬無登途赴任之望,呈狀乞遞。實病旣如此,則有難强令赴任,罷黜,何如?傳曰,允。
李箕淵,以刑曹言啓曰,因義禁府啓辭,殿牌作變罪人之永·仲元,籍沒家産事,命下矣。罪人之永·仲元奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
吏曹判書金履喬疏曰,伏以臣,待罪秋曹,恰踰半載,無一修擧,徒積尸素,纔以病告,幸蒙恩解,而曾未匝月,又畀臣以東銓之任,謬恩出常,重任匪據,臣誠聞命驚悸,歷數日而不能自定也。今臣所叩,卽古所稱天官冢宰,佐王均邦之事尙矣,而自夫倣用六典以來,吏部典選,莫之或改,官以典選爲名,則惟厥人材之用舍進退,而國之治忽隨之,顧其爲任,不亦重歟?臣之事殿下,始自講肆侍讀之日,于今二十有餘年,旣拯濟之,又拂試之,置諸密邇之列,庸備任事之末,臣之本末長短,聖明宜無所遺照矣。屛絶阿私,請托不行,臣不能也,推薦賞拔,不限疎賤,臣不能也,較才量能,各適其宜,臣不能也。凡此皆臣所自量其萬萬不能,而乃殿下,擧而畀之,不少留難,臣恐托付之不效,而僨誤之無日也。況此熱閙之場,卽是睢盱之地,非情之吹覓,橫逆之揶揄,近來尤甚,顚倒狼狽,相隨續也。臣顧何人,乃能免此?此殆臣之無實兜攬,理合招災,如食之饇,如醉之强,必於此而彰其咎無倖也。以不能之才,處必然之勢,下而昧量入之義,上而累則哲之明,亦非臣分之所敢出也。屢犯違傲,冞增惶懍,玆敢略具短章,仰暴情實。伏乞天地父母,俯垂鑑諒,念重任之不宜誤授,察愚衷之非出飾讓,將臣所帶之職,亟賜鎸改,仍治瀆擾之罪,以昭法紀,千萬幸甚。臣無任云云。答曰,省疏具悉。卿其勿辭行公。
說書朴容壽疏曰,伏以臣,年淺識蔑,百無肖似,曲被恩造,濫玷選職,螭坳叩珥筆之榮,鶴禁忝橫經之列,除遷聯翩,華誥荐降,龍光遍體,鴻渥浹髓。區區塵露之報,惟在於殫竭誠忱,蹶趨走之不暇,顧何敢爲瀆冒言私之計,而第伏念臣父,今年洽爲七旬,居常癃病,近益凜綴,房闥運動,亦未自由,已多年所。値此溽暑,重添毒痢,登溷殆不摟計,証形方在危篤,飮啖全却,氣息昏眩。臣方夙宵煎熬,左右扶將,躬執廁牏,手檢刀圭,跬步暫離,斷無其路,庚牌來臨,進退維谷,惶悸窮蹙,莫省攸措。玆敢隨牌朝房,冒昧呼籲。伏乞聖慈,俯垂矜憐,亟遞臣見帶之職,俾便救護,仍治臣瀆擾之罪,以昭法紀,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
趙台榮,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,城津僉使鄭宅恒,老江僉使李羲臣,柔遠僉使金基勉下直,各長弓一張,長箭一部,片箭一部,筒兒一箇賜給。
沈能岳啓曰,玉堂上下番俱空,已至多日,事甚未安。副應敎朴台壽,校理洪羲弼,副校理李寅溥,副修撰金在元,旣有只推之命,修撰李沆,一體牌招,推移入直,何如?傳曰,允。
以副應敎朴台壽,校理洪羲弼,副校理李寅溥,修撰李沆,副修撰金在元牌不進罷職傳旨,傳于沈能岳曰,只推。
李箕淵啓曰,卽者義禁府都事來言,時囚無得過三日滯囚,曾有定式矣。時囚罪人鄭大用·宋文圭,當爲捧供,而判義禁李肇源有身病,同義禁李海愚在外,徐春輔受由,只有吳翰源一人,無以備員開坐云。判義禁李肇源,卽爲牌招,以爲開坐之地,何如?傳曰,允。
又啓曰,大司憲宋穉圭,執義任熙常,持平沈鈁在外,掌令金鐮·任存常,持平洪學淵牌不進,監察茶時之意,敢啓。傳曰,知道。
以掌令金鐮·任存常,持平洪學淵,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
沈能岳,以侍講院言啓曰,下番闕直,已至多日,事甚未安。司書權敦仁,旣有只推之命,兼司書徐憙淳,由限已過,竝卽牌招,以爲推移入直之地,何如?傳曰,允。
以司書權敦仁牌不進罷職傳旨,傳于沈能岳曰,只推。
沈能岳,以宗廟署都提調意啓曰,昨日秋享大祭罷後,監察韓用成,自諸執事房,遽脫公服,便衣出廟門。莫重深嚴之地,擧止駭妄,事未前聞,令該府,拿問重勘,何如?傳曰,允。
義禁府啓目,陰竹前縣監宋文圭原情云云。問目內辭緣,泛稱遲晩,刑推得情,何如?判付啓。除刑推議處爲良如敎。又啓目,阿山前萬戶鄭大用原情云云。問目內辭緣,泛稱遲晩,刑推得情,何如?判付啓。除刑推議處爲良如敎。
上在昌德宮。停常參·經筵。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御香薷養胃湯,自今日停止事,榻前下敎。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
宋祥濂啓曰,右承旨趙晉和,今日不爲仕進,卽爲牌招,何如?傳曰,允。
趙台榮啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
注書尹正鎭病,代以張敎根爲假注書。
張敎根有頉,代以申大膺爲假注書。
申大膺有頉,代以宋奎弼爲假注書。
以右承旨趙晉和牌不進罷職傳旨,傳于宋祥濂曰,只推。
李箕淵啓曰,大司憲宋穉圭,執義吳熙常,持平沈鈁在外,掌令金鐮·任存常,持平洪學淵牌不進,監察茶時之意,敢啓。傳曰,知道。
以掌令金鐮·任存常,持平洪學淵,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
以副應敎朴台壽,校理洪羲弼,副校理李寅溥,修撰李沆,副修撰金在元牌不進罷職傳旨,傳于宋祥濂曰,只推。
宋祥濂啓曰,玉堂上下番俱空,已至多日,事甚未安。副應敎朴台壽,校理洪羲弼,副校理李寅溥,修撰李沆,副修撰金在元,旣有只推之命,竝卽牌招,以爲推移入直之地,何如?傳曰,允。
以開城留守李文會狀啓,經歷李憲祚身死事,傳于宋祥濂曰,令該曹口傳差出,催促下送。
吏曹口傳政事,以金益耜爲開城經歷。
宋祥濂,以侍講院言啓曰,下番闕直,已至多日,事甚未安。兼司書徐憙淳內閣進,說書朴容壽陳疏受由,兼說書未差,司書權敦仁,旣有只推之命,更爲牌招,以爲入直之地,何如?傳曰,允。
以司書權敦仁牌不進罷職傳旨,傳于宋祥濂曰,只推。
宋祥濂,以侍講院言啓曰,司書權敦仁,旣有只推之命,更爲牌招,以爲入直之地,何如?傳曰,允。
又以吏曹言啓曰,新除授楊州牧使金箕殷戶奴呈狀內,矣上典,每當夏節,素患關格,如期添劇,忽自昨夕,宿病復發,達宵宛轉,一直無減,委頓床席,呼吸不通,以此病狀,萬無赴任之望云。身病旣如是沈篤,則有難强令赴任,罷黜,何如?傳曰,允。
又以吏曹言啓曰,司僕寺正李彦淳,成均館直講鄭東煥,典籍金周默呈狀內,俱以爲素患痰癖之症,當此換節之時,一倍添劇,時日內萬無供職之望云。其身病俱如是,則有難强令察任,改差,何如?傳曰,允。
趙台榮,以兵曹言啓曰,內禁衛將任聖尹,身病猝重,無望供職,呈狀乞遞,改差,何如?傳曰,允。
又以御營廳言啓曰,本廳千摠趙台錫,身病甚重,勢難察任,改差,何如?傳曰,允。
又以扈衛廳大將意啓曰,別將金鎭恒,身病猝重,勢難察任,改差,何如?傳曰,允。
李箕淵,以義禁府言啓曰,濟州牧使韓象默狀啓內,旌義縣監朴師濂,爲先罷黜,其罪狀,令攸司稟處事,啓下矣。朴師濂,時在任所,依例發遣府羅將,交代後拿來,何如?傳曰,待待命拿囚。
義禁府啓目粘連,向前鄭大用亦,科外收布,番軍徵粟,俱係不法,帥臣旣如是臚列論啓,不可以囚供之發明,有所參恕,以此照律,何如?判付啓,依允。
義禁府啓目粘連,向前宋文圭亦,罪囚逃失邑守令勘處,自有當律是白乎矣,觀於囚供,奸吏鋤治之餘,又因空官,罪人逃躱,巧在此時是如是白乎,則不待刑鎖之輸款,其用意故縱之跡,有不可掩。旣有庚午筵奏定式,依本律照勘,以公罪收贖,何如?判付啓,依允。
上在昌德宮。停常參·經筵。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,古城僉使劉寬澤,撫夷萬戶金鎭衡,植松萬戶李順根下直,各長弓一張,長箭一部,片箭一部,筒兒一箇賜給。
沈能岳啓曰,玉堂上下番俱空,已至多日,事甚未安。副應敎朴台壽,校理洪羲弼,副校理李寅溥,修撰李沆,副修撰金在元,旣有只推之命,竝卽牌招,以爲推移入直之地,何如?傳曰,允。
李箕淵啓曰,大司憲宋穉圭,執義吳熙常,持平沈鈁在外,掌令金鐮·任存常,持平洪學淵牌不進,監察茶時之意,敢啓。傳曰,知道。
以掌令金鐮·任存常,持平洪學淵,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
趙台榮,以備邊司言啓曰,統制使吳毅常,在任卒逝矣。返柩時擔軍,依法典題給之意,分付所經各道,何如?傳曰,允。
備邊司,以申絅爲統制使。
趙台榮,以兵曹言啓曰,今七月初九日,一番內禁衛番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李近植爲內禁將。
沈能岳啓曰,吏曹郞廳來言,承旨有闕,政事,取稟。傳曰,當日爲之。
趙台榮啓曰,兵曹郞廳來言,統制使下批政事,取稟。傳曰,當日爲之。
沈能岳啓曰,吏曹郞廳來言,政事當日爲之事命下,而判書金履喬,參判朴宗薰,參議申在植,俱以病不來,不得開政云,竝卽牌招,何如?傳曰,允。
以副應敎朴台壽,校理洪羲弼,副校理李寅溥,修撰李沆,副修撰金在元牌不進罷職傳旨,傳于沈能岳曰,竝許遞,今日政差出。
以司書權敦仁再牌不進罷職傳旨,傳于沈能岳曰,只推。
沈能岳,以吏曹言啓曰,社稷署令全熙龍呈狀內,矣身素患痰癖之症,當此換節之時,一倍添劇,時日之內,萬無供職之望云。身病旣如是沈重,有難强令察任,改差,何如?傳曰,允。
有政。吏批,判書金履喬進,參判朴宗薰牌招不進,參議申在植牌招不進,同副承旨沈能岳進。以金相休爲左承旨,李泰淳爲副應敎,金鐮爲校理,徐憙淳爲副校理,朴升鉉爲修撰,李羲肇爲副修撰,朴崙壽爲工曹判書,呂東植爲敦寧都正,林漢浩爲右賓客,徐俊輔爲同經筵,洪羲臣爲同義禁,李鍾穆爲司僕正,金羽根爲直講,尹奎白爲社稷令,李遠翊爲典籍,柳相亮爲楊州牧使,具定默爲明陵別檢。再政。左賓客林漢浩,右賓客李羲甲,知義禁洪羲臣,以上單付。
兵批,判書權常愼陳疏入啓,參判金敎根呈辭受由,參議洪時濟入直進,參知柳鎭澤病,右副承旨李箕淵進。統制使單申絅,大護軍單任存常,副護軍洪命周,副司直朴台壽·洪羲弼·李寅溥,副司果李沆·金在元·宋能圭竝單付。
趙台榮,以兵曹言啓曰,卽接南所衛將金啓默牒報,則仁和門北邊內宮墻頹圮處,今已畢築云。晝察夜巡禁軍五人,還爲入直,領率將校一人,亦爲出送之意,敢啓。傳曰,知道。
義禁府啓目粘連,阿山前萬戶鄭大用矣本府議啓內,科外收布,番軍徵粟,俱係不法,帥臣旣如是臚列論啓,不可以囚供之發明,有所參恕。以此照律罪,杖一百收贖,告身盡行追奪,私罪。奉敎依允。又照目粘連,陰竹前縣監宋文圭矣本府議啓內,罪囚逃失邑守〈令〉勘處,自有當律是白乎矣,觀於囚供,奸吏鋤治之餘,又因空官,罪人逃躱,巧在此時是白乎則,不待刑鎖之輸款,其用意故縱之跡,有不可掩。旣有庚午筵奏定式,依本律照勘,以公罪收贖,罪,杖七十徒一年半,公罪收贖。奉敎依允。
行護軍吳淵常疏曰,伏以臣高祖贈領議政忠貞公臣斗寅,累被列朝旌忠奬節之恩,貤爵贈諡,至蒙祠版不祧之典,非特臣一門之榮耀,朝家事體,曠絶尋常。不幸嗣孫致俊,遽爾夭折,香火無托,今已有年矣。臣門戶單鮮,堂內子姓,無可擬議於立后,方欲取致俊十二寸兄前郡守臣致壽第四子宗碩,以繼致俊之後,而彼家終始靳持,故玆不得不短章冒籲,仰瀆凝旒之下。情雖出於懇迫,跡實悚於干恩。伏乞聖慈,特垂愍念,爰命有司,照例準施,俾忠賢之祀,毋至泯絶,千萬不勝幸甚云云。答曰,省疏具悉。所請依施。
上在昌德宮。停常參·經筵。
趙台榮,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙台榮啓曰,來十一日,朝參日次矣,敢稟。傳曰,停。
宋祥濂啓曰,來十一日,輪對日次矣,敢稟。傳曰,當次人受點,後日次待令。
又啓曰,行左承旨金相休,右承旨趙晉和,今日不爲仕進,竝卽牌招,何如?傳曰,允。
又啓曰,假注書具定默,身病猝重,勢難察任,今姑改差,何如?傳曰,允。
具定默改差,代以李秉龜爲假注書。
宋祥濂啓曰,玉堂上下番俱空,事甚未安,今日政新除授玉堂,竝待下批,牌招,推移入直,何如?傳曰,允。
趙台榮,以備邊司言啓曰,新統帥今已下批矣。身故之代瘝曠,一時爲悶,統制使申絅,使之當日辭朝,何如?傳曰,允。
備忘記,統制使申絅下直,長弓一張,長箭一部,片箭一部,筒兒一箇賜給。
李箕淵啓曰,大司憲宋穉圭,報義吳熙常,持平沈鈁在外,掌令任存常,持平洪學淵牌不進,掌令一員未差,監察茶時之意,敢啓。傳曰,知道。
以掌令任存常,持平洪學淵,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
以右承旨趙晉和牌不進罷職傳旨,傳于宋祥濂曰,只推。
以吏曹參議申在植牌不進罷職傳旨,傳于宋祥濂曰,只推。
以校理金鐮,修撰朴升鉉,副修撰李羲肇牌不進罷職傳旨,傳于宋祥濂曰,只推。
以全羅監司李書九狀啓,礪山府使尹致儉遭母喪事,傳于宋祥濂曰,令該曹口傳差出,催促下送。
吏曹口傳政事,以洪栒爲礪山府使。
宋祥濂,以吏曹言啓曰,成均典籍趙嶷,受由過限,不爲上來,中學訓導韓植林,除拜後過限未肅拜,竝依例改差,何如?傳曰,允。
又以禮曹言啓曰,行護軍吳淵常上疏批旨內,所請依施事,命下矣。依聖敎,以吳致壽第四子宗碩,立爲吳致俊之後,立案成給之意,敢啓。傳曰,知道。
又以成均館行大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
禁府啓目,積城前縣監李存五原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,監察韓用成原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。
兵曹判書權常愼疏曰,伏以臣之待罪中權,居然歲一周,而旣又再行大政矣。臣本歇後無當,不嫺世務,宂官散職,猶懼不稱。況此甄別韎韋之衆,兼摠軍旅之事,考勘錢布之出入,其務甚繁,其責至重。須有許多才智,許多聰明,然後庶可以擔夯做去,而乃以如臣之倥侗衰憒者,强所不能,苟然充位。是宜僨敗顚越,爲世所笑,而居之歲餘,郵罰不加,官箴莫聞,其在臣身,誠僥倖萬一,而亦莫非我聖上幈幪之恩,同朝忠厚之風也。每於閑宵暇日,反躬自省,未嘗不怵然而驚,赧然而愧,是誠自知也明,而非敢以僥免爲固然也。藉使臣蘊抱才智,初無不稱之譏,久戀便宜,尙有先民之戒,何況信心冥行,難保物論之盡平,强衰策駑,殆若僬僥之扛鼎,而猶且盤礴冒據,徒妨賢路,則不惟臣之垂死狼狽之爲可恥,亦恐貽累於終始庇覆之澤也。且臣犬馬之齒,將迫七旬,喪慼之餘,神血內凋,居常荒忽,若無精爽,而兼又痰眩宿症,當暑倍劇,朝晝之間,開塞無常,銓注之際,遺失居多。就以都政時訓鍊副正排望事言之,三望序次,顚倒乖戾,晩後乃覺,釐改失時,追思悚恧,身汗泚然。外此差失,不知有幾,誠不可以一時一事之偶失照檢,厚自寬恕,三告已訖,政命屢降,而杜門跧伏,跡涉逋慢,臣情到此,轉益惶隘。顧今才彦林立,俊髦麻列,聖心惟簡,不患無人,安用此匏落樗散無一可材者乎?伏願聖明,諒臣言之非出飾詐,念重任之不容虛縻,亟遞臣所帶本兵之職,以幸公私焉。臣無任云云。答曰,省疏具悉。副正望事,偶未照檢,豈爲大段做錯乎?卿其勿辭行公。
敎統制使申絅書。王若曰,誰能專制一方?正切聽鼙之思。卿其都統三道,特紆推轂之恩,衆望所歸,予心維簡。眷彼㠐南巨鎭,卽我海東雄藩,鯨波接扶桑之鄕,控制迨數千里,豹纛開細柳之壘,創設歷二百年。邇來疎漏之漸多,蓋緣昇平之已久,嗟兵民凋瘵之方劇,尤難其人,顧朝家緩急之是須,孰膺是任?唯卿,大家遺裔,干城令譽,箕裘之業相承,廉介可尙,盤錯之器歷試,忠謹自持。由西邑而置摠衛之班,資歷迨遍,自近侍而按兵水之閫,眷注冞深,所以名門良材,可膺外藩重任。玆授卿以三道統制使兼慶尙右道水軍節度使。卿其祗服寵命,勉恢壯猷,繕甲峙糧,備驚急於不日,運籌蘇瘼,殫綢繆於未陰,自餘臨事弛張,亦宜隨事區劃。於戲,唯今日特畀之地,卽先卿遺愛之鄕,業繼靑氈,所貴趾美之擧,憂分丹闕,庶副委卑之望。故玆敎示,想宜知悉。知製敎金鐮製進。
上在昌德宮。停常參·經筵。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,全羅右水使閔宗爀下直,長弓一張,長箭一部,片箭一部,筒兒一箇賜給。
趙台榮啓曰,同副承旨沈能岳,今日不爲仕進,卽爲牌招,何如?傳曰,允。
李箕淵啓曰,行工曹判書朴崙壽,知義禁洪羲臣,除拜後過三日不爲出肅,竝依定式,推考警責,仍卽牌招察任,何如?傳曰,允。
傳于趙台榮曰,明日輪對官待令。
以校理金鐮,修撰朴升鉉,副修撰李羲肇牌不進罷職傳旨,傳于李箕淵曰,只推。
李箕淵啓曰,玉堂上下番俱空,已至多日,事甚未安。校理金鐮,修撰朴升鉉,副修撰李羲肇,旣有只推之命,竝更牌招,推移入直,何如?傳曰,允。
又啓曰,大司憲宋穉圭,執義吳熙常,持平沈鈁在外,掌令任存常,持平洪學淵牌不進,掌令一員未差,監察茶時之意,敢啓。傳曰,知道。
趙台榮啓曰,明日傳香,禮房承旨當爲齋宿,右承旨趙晉和,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
以右承旨趙晉和牌不進罷職傳旨,傳于李箕淵曰,只推。
以同副承旨沈能岳牌不進罷職傳旨,傳于李箕淵曰,只推。
以掌令任存常,持平洪學淵,獻納金喆遠,正言洪學淵·孔胤恒牌不進罷職傳旨,傳于李箕淵曰,只推。
兵曹,以徐有鳳爲都監中軍。
上在昌德宮。停常參·經筵。
李箕淵啓曰,大司憲宋穉圭,執義吳熙常,持平沈鈁在外,掌令任存常呈辭,一員未差,持平洪學淵未肅拜,監察茶時之意,敢啓。傳曰,知道。
宋祥濂啓曰,行左承旨金相休,右承旨趙晉和,今日不爲仕進,竝卽牌招,何如?傳曰,允。
傳于宋祥濂曰,卽見箕伯价川郡水災狀啓,民家之漂頹,人命之揜沒,殆甚於昨年湖西之災,驚心慘惻,何可諭也?漂頹戶及揜死人恤典,竝依年前義州水災時例爲之。極備如此,秋事可知。哀彼餘民,何以爲生乎?直閣鄭基善,价川郡慰諭御史差下,待明朝下去慰諭,奠接賙救之方,與道臣爛加商議,卽爲啓聞。本道今年進上鹿茸,折半停封後,以其價錢,酌量俵給事,一體分付。
宋祥濂啓曰,玉堂上下番俱空,已至多日,事甚未安。校理金鐮,修撰朴升鉉,副修撰李羲肇,旣有只推之命,竝更牌招,推移入直,何如?傳曰,允。
又啓曰,輪對官來待矣。傳曰,後日次待令。
以右承旨趙晉和牌不進罷職傳旨,傳于宋祥濂曰,只推。
以校理金鐮,修撰朴升鉉,副修撰李羲肇牌不進罷職傳旨,傳于宋祥濂曰,只推。
趙台榮,以備邊司言啓曰,近來科場雜亂之弊,至於丁丑庭試而極矣。此豈操行自好之士所肯爲哉?必皆京鄕無識無文之類,冒稱儒生,濫入無節之致,苟欲一番糾正,莫如修明舊典。故再昨年監試時,申嚴照訖之規,更定呼呈之式,成出節目,董飭京外,竟能入場而有整齊之效,納券而無躁競之習。科弊稍得少祛,士子皆信其便,此若作轍無常,則不但功虧一簣之可惜,殊非信令式淸選擧之道。第庭試與監試之有照訖,有異一經講,創行雖出於遵古例正士趨之意,而此乃初試以後事,則初試時殽雜紛挐之患,難保其必無。不得不別立條例,以爲先事禁斷,而至於場內檢飭之方,再昨年啓下條件中,亦多可以參用者,令該曹,成節目啓下,卽爲知委擧行,何如?傳曰,允。
又以兵曹言啓曰,本曹正郞李寅泰,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以訓鍊都監·禁衛營·御營廳言啓曰,御營廳字內內司僕南邊宮墻·東營內舊築二間許頹圮處,今七月初十日爲始,三營合力改築之意,敢啓。傳曰,知道。
以濟州防禦使韓象默狀啓,朔膳所封烏賊魚,節序差早,未免品劣,惶恐待罪事,傳于李箕淵曰,勿待罪事,回諭。
上在昌德宮。停常參·經筵。
藥房副提調宋祥濂啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
李箕淵啓曰,大司憲宋穉圭,執義吳熙常,持平沈鈁在外,掌令任存常呈辭,持平洪學淵未肅拜,一員未差,監察茶時之意,敢啓。傳曰,知道。
宋祥濂啓曰,行左承旨金相休,今日不爲仕進,卽爲牌招,何如?傳曰,允。
趙台榮啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
趙晉和啓曰,玉堂上下番俱空,已至多日,事甚未安。校理金鐮,修撰朴升鉉,副修撰李羲肇,旣有只推之命,竝更牌招,推移入直,何如?傳曰,允。
以慶尙監司金履載狀啓,受由上京守令,令該曹催促下送事,傳于宋祥濂曰,皆令明日下送。
吏曹口傳政事,价川郡慰諭御史單鄭基善。
傳于趙晉和曰,慰諭御史留待。
傳于趙晉和曰,慰諭御史入侍。
以校理金鐮,修撰朴升鉉,副修撰李羲肇牌不進罷職傳旨,傳于趙晉和曰,只推。
趙台榮,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
庚辰七月初十日辰時,上御熙政堂。慰諭御史入侍時,右承旨趙晉和,假注書李秉龜,記注官趙德履,記事官李命純,慰諭御史鄭基善,以次進伏訖。上曰,慰諭御史進前。基善進前伏。上曰,下去着實慰撫,可也。因命御史先退,基善退出。又命退,承史,以次退出。
上在昌德宮。停常參·經筵。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,楊州牧使柳相亮下直,長弓一張,長箭一部,片箭一部,筒兒一箇賜給。
趙晉和啓曰,應敎申綽,副應敎李泰淳,校理徐有素,副校理尹豐烈,修撰洪益聞,副修撰鄭基善在外,副校理徐憙淳內閣進,玉堂上下番俱空,已至多日,事甚未安。校理金鐮,修撰朴升鉉,副修撰李羲肇,旣有只推之命,竝更牌招,推移入直,何如?傳曰,允。
以校理金鐮,修撰朴升鉉,副修撰李羲肇牌不進罷職傳旨,傳于趙晉和曰,只推。
持平洪學淵啓曰,臣識本鹵莽,姿乏諫諍,恩除忽降,庚牌繼至,駕屨之義雖切,負薪之憂適添,今始叩謝,粗伸微忱,而第臣不可聯參於合啓,屢蒙體諒之恩批,玆敢據前引避,請命遞斥臣職。答曰,依啓。
以掌令任存常,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
趙晉和,以吏曹言啓曰,因慶尙監司金履載狀啓,受由上京守令,皆令明日下送事,命下矣。自臣曹催促,則大邱判官鄭是容,金山郡守金炳文,眞寶縣監權中敏,玄風縣監李鐸遠,善山府使洪世周,榮川郡守尹彝鉉,昌寧縣監李魯俊,軍威縣監徐秉淳,俱爲下去。慶州府尹洪冕燮,蔚山府使李義悅,醴泉郡守李馨秀,咸陽郡守金箕弼,俱以爲身病沈重,不得下去云。雖未知其病勢之如何,而特敎催促之下,不卽下去,揆以事體,誠甚未安,竝罷黜,何如?傳曰,允。政官牌招開政。
又以吏曹言啓曰,新除授成均館直講金羽根,典籍李遠翊呈狀內,俱以爲素患痰癖之症,挾感添劇,時日內萬無供職之望,卽速入啓遞改云。身病俱如是沈重,則有難强令察任,竝改差,何如?傳曰,允。
有政。吏批,判書金履喬進,參判朴宗薰牌招不進,參議申在植牌招不進,右承旨趙晉和進。以李羲肇爲掌令,崔命顯爲持平,李趾秀爲司書,金愚淳爲兵曹參判,李沆爲司成,權敦仁爲兵曹正郞,金就强爲禮曹佐郞,李鳳純爲典籍,李光憲爲慶州府尹,趙咸永爲蔚山府使,尹鼎植爲醴泉郡守,沈能定爲咸陽郡守。承文副正字單崔綱老,中學訓導單丁載榮,懿陵補土堂上單柳相亮。
兵批,判書權常愼病,參判未差,參議洪時濟病,參知柳鎭澤入直進,右副承旨李箕淵進。護軍單金敎根,副司直單洪學淵。
再政,以李魯秉爲副修撰,朴晩壽爲司饔僉正,尹庠圭爲直講,沈啓錫·朴長復爲典籍,李鼎臣爲牙山縣監。傳于趙晉和曰,牙山縣監,永柔縣令相換。
吏批,三政。牙山縣監李鼎臣,永柔縣令林顯喆相換。
以吏曹參議申在植牌不進罷職傳旨,傳于趙晉和曰,只推。
兵曹口傳政事,副司果單權敦仁。
李箕淵,以兵曹言啓曰,禁軍別將朴宗柱,所患痰癖之〈症〉,近益添劇,時月之內,無望供職,呈狀乞遞矣。領軍之將,不可暫曠,改差,何如?傳曰,允。
兵曹,以朴基豐爲禁軍別將。
沈能岳,以戶曹言啓曰,宗廟西邊外墻頹圮處改築吉日,令日官趙相順推擇,則今七月十三日卯時爲吉云,以此日時擧行之意,敢啓。傳曰,知道。
李箕淵,以備邊司言啓曰,各道秋操稟啓,今已齊到矣。分春秋水陸行操,乃是戎政之不可已者,而近緣荐歉,停廢已久,陰雨之戒,誠極疎虞。今當少康,固宜如例設行,而第今各道秋事,雖有成就之望,畿·湖纔經昨年災憂,兩南方議今秋量事,外此諸道,屢經凶荒之餘,尙多民力之未蘇,若於此時,使之赴操,則必有事勢之掣礙者。詰戒之政雖重,安民之方宜先,今秋八道·三都水陸諸操,巡歷巡點,竝姑停止。至於官鎭門聚點,苟能着意擧行,則名雖停操,實則行操,軍伍則必皆塡充,器械則必皆修鍊,毋循例套,期有實效之意,嚴飭各道。各樣都試,覆審考講,亦令依例設行,而都試之前此停退者,一體爲之之意,分付,何如?傳曰,允。
義禁府啓目粘連,啓下是白有亦,向前韓用成亦,肅敬之地,便衣出去,急病雖曰莫省,事體殊涉不謹,以此照律,何如?判付啓,依允。
又啓目粘連,向前李厚五亦,稅船裝送時,監色初不騎船,領運專委船主,致此臭載之境,不飭之罪,在所難逭,以此照律,何如?判付啓,依允。
上在昌德宮。停常參·經筵。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
宋祥濂啓曰,行左承旨金相休,今日不爲仕進,卽爲牌招,何如?傳曰,許遞,前望單子入之。
趙晉和啓曰,玉堂上下番俱空,已至多日,事甚未安。校理金鐮,修撰朴升鉉,旣有只推之命,與新除授副修撰李魯秉,一體牌招,推移入直,何如?傳曰,允。
又啓曰,臣晉和,依定式進詣香室,奉審香祝櫃·祝板袱子,則精潔之意,敢啓。傳曰,知道。
傳于趙晉和曰,禮房承旨馳詣社稷,奉審摘奸以來。
承旨前望單子入之,韓義運落點。
宋祥濂啓曰,新除授右承旨韓義運,卽爲牌招,何如?傳曰,允。
李箕淵啓曰,大司憲宋穉圭,執義吳熙常,持平沈鈁在外,掌令李羲肇·任存常,持平崔命顯牌不進,監察茶時之意,敢啓。傳曰,知道。
以掌令李羲肇·任存常,持平崔命顯,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
以校理金鐮,修撰朴升鉉牌不進罷職傳旨,傳于沈能岳曰,只推。
宋祥濂,以侍講院言啓曰,新除授司書李趾秀,時在公淸道沃川地,書筵入番事緊,斯速乘馹上來事,下諭,何如?傳曰,允。
李箕淵,以兵曹言啓曰,卽接守門將廳牒報,則新除授守門將金玉聲,過限未入仕云,依例改差,何如?傳曰,允。
又以兵曹言啓曰,卽接北所衛將金鍾海,東所衛將李得運牒報,則北所字內光德門西邊內宮墻頹圮處,東所字內秋景苑東邊內宮墻缺落處,建陽門東邊內宮墻缺落處,今已修築云,把守軍,還爲入直,晝察夜巡,亦爲停止之意,敢啓。傳曰,知道。
又以訓鍊都監言啓曰,因兵曹草記,光德門西邊內宮墻二間許頹圮處,今已修築,晝察夜巡局出身,依例停止之意,敢啓。傳曰,知道。
又以禁衛營言啓曰,因兵曹草記,秋景苑東邊內宮墻缺落處及建陽門東邊內宮墻缺落處,今已修築。把守軍兵,還入直所,將則解送,而晝察夜巡,亦爲停止之意,敢啓。傳曰,知道。
禁府啓目,鏡城判官韓益相原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又照目粘連,監察韓用成矣本府議啓內,肅敬之地,便衣出去,急病雖曰莫省,事體殊涉不謹,以此照律罪,杖八十收贖,奪告身三等私罪。奉敎依允爲旀,功減一等爲良如敎。又照目粘連,積城前縣監李存五矣本府議啓內,稅船裝送時,監色初不騎船,領運專委船主,致此臭載之境,不飭之罪,在所難逭,以此照律罪,杖八十收贖,奪告身三等私罪。奉敎依允爲旀,功議各減一等爲良如敎。
上在昌德宮。停常參·經筵。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
沈能岳啓曰,兵曹參判金愚淳,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。校理金鐮,修撰朴升鉉,旣有只推之命,竝更牌招入直,何如?傳曰,允。
備忘記,礪山府使洪栒下直,長弓一張,長箭一部,片箭一部,筒兒一箇賜拾。
掌令李羲肇啓曰,臣言議風采,本不合於淸朝風憲之任,而恩除誤侈,召牌繼降,揆以不俟駕屨之義,雖不得不冒沒出肅,而第臣於本府,旣經亞憲,見職之無以行公,格例卽然,其何敢晏然蹲冒乎?請命遞斥臣職。答曰,依啓。
以掌令任存常,持平崔命顯,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
沈能岳啓曰,吏曹郞廳來言,永柔縣令李鼎臣,積城縣監安廷瓚,憲府則雖已署經,諫院則尙未署經云。除在外外,未肅拜·呈告人員,竝卽牌招,何如?傳曰,一司除署經。
以校理金鐮,修撰朴升鉉牌不進罷職傳旨,傳于沈能岳曰,只推。
以公淸監司朴宗京狀啓,沃川等邑民家漂失漂頹壓,人物渰死事,傳于沈能岳曰,聞甚矜惻,原恤典外,別加顧助事,分付。
李箕淵,以都摠府言啓曰,今日入直內三廳武兼禁軍及軍兵等,當爲中日習射技,而景慕宮修改相値,不得設行之意,敢啓。傳曰,知道。
又以禁衛營言啓曰,本營千摠朴明勳,身病猝重,勢難察任,改差,何如?傳曰,允。
沈能岳,以戶曹言啓曰,集福軒修改吉日,令日官孫行儉推擇,則今七月二十五日卯時爲吉云,以此日時擧行,何如?傳曰,允。
又以戶曹言啓曰,翠雲亭墻垣及瑤華門墻垣改築吉日,令日官孫行儉推擇,則今七月十六日卯時爲吉云,以此日時擧行,何如?傳曰,允。
李箕淵,以兵曹言啓曰,弘化門越邊含春苑墻恒頹圮處,今已畢築矣。守直衛軍,解送之意,敢啓。傳曰,知道。
又以兵曹言啓曰,內司僕南邊墻垣頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,御營廳字內內司僕南邊宮墻,東營內舊築二間許頹圮處,今已畢築,把守軍兵,本處還爲入直事,自兵曹草記矣。把守東營入直訓局軍十名,還入直所之意,敢啓。傳曰,知道。
沈能岳,以漢城府言啓曰,拯活人十五名以上者,抄啓事,曾有定式矣。卽接南部令李俊秀所報,則豆毛坊箭串二契尊位·中任等所告內,去六月十一日夜半,潦水漲溢,陷沒人家,一洞中數百餘戶,擧皆墊溺於大水中,許多人命漂渰之患,迫在項刻,號哭罔措之際,本洞居閑良洪得福,馬兵河大龍等二人,各持船隻,涉險冒危,盡力拯載,至於自辦糧米,供饋二晝夜,屢百人命,賴此生活云。故自臣府,更加査實,則該洞民人等,聚首呼訴,一辭同然,洪得福之拯活實蹟,果如該部所報矣。其在激勸之道,宜有褒賞之擧,而臣府不敢擅便,令該曹考例稟處,何如?傳曰,允。
又以刑曹言啓曰,北部民趙相藺呈訴內,今月十一日夜,因渠出他之時,掖隷延弘寬,乘醉起閙,突入內室,破碎其什物,歐打其婦女,如許悖惡之漢,依律嚴懲云,而掖隷,法不當對辨,故相藺隣里,招來査問,則弘寬,憑藉掖隷,作挐閭家之事,果如狀辭矣。此等蔑法無嚴之類,不可以掖隷,置之勿問,延弘寬,出付臣曹,照法嚴繩,何如?傳曰,允。
禁府啓目粘連,向前韓益相亦,罪配毋論輕重,許由有違經法,以此照律,何如?判付啓,依允。
上在昌德宮。停常參·經筵。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,玉堂上下番俱空,已至多日,事甚未安。校理金鐮,修撰朴升鉉,旣有只推之命,竝更牌招入直,何如?傳曰,允。
李箕淵啓曰,臣箕淵,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李箕淵曰,傳香承旨,馳詣宗廟·景慕宮,奉審摘奸以來。
備忘記,訓戎僉使李圭男下直,長弓一張,長箭一部,片箭一部,筒兒一箇賜給。
李箕淵啓曰,大司憲宋穉圭,執義吳熙常,持平沈鈁在外,掌令任存常,持平崔命顯牌不進,掌令一員未差,監察茶時之意,敢啓。傳曰,知道。
以掌令任存常,持平崔命顯,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
以校理金鐮,修撰朴升鉉牌不進罷職傳旨,傳于韓義運曰,只推。
傳于韓義運曰,未下直守令,皆令明日辭朝。
韓義運,以奎章閣言啓曰,明日卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
又以禮曹言啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,念後擇入。
又以禮曹言啓曰,卽接麻田郡守金民柱所志,則以爲,同姓九寸姪魯絅,嫡妾俱無子,以其同生弟魯緯第二子明俊,欲爲繼後。兩家相議完定,未及禮斜,而魯絅夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式。門長金民柱所訴旣如此,依定式,金魯緯第二子明俊,立爲金魯絅之後,何如?傳曰,允。
上在昌德宮。停常參·經筵。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御加味蔘蘇飮三貼製入事,榻前下敎。
韓義運啓曰,今日乃是處暑,自明日視事當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
宋祥濂啓曰,左承旨趙晉和,同副承旨沈能岳,今日不爲仕進,竝卽牌招,何如?傳曰,允。
韓義運啓曰,玉堂上下番俱空,已至多日,事甚未安。校理金鐮,修撰朴升鉉,旣有只推之命,竝更牌招入直,何如?傳曰,允。
備忘記,高陽郡守李憲祖下直,長弓一張,長箭一部,片箭一部,筒兒一箇賜給。
以左承旨趙晉和,同副承旨沈能岳牌不進罷職傳旨,傳于宋祥濂曰,只推。
李箕淵啓曰,大司憲宋穉圭,執義吳熙常,持平沈鈁在外,掌令任存常,持平崔命顯牌不進,掌令一員未差,監察茶時之意,敢啓。傳曰,知道。
以掌令任存常,持平崔命顯,獻納金喆遠,正言洪赫·孔胤恒牌不進罷職傳旨,傳于李箕淵曰,只推。
以校理金鐮,修撰朴升鉉牌不進罷職傳旨,傳于韓義運曰,只推。
韓義運,以禮曹言啓曰,以太廟展謁取稟草記,傳曰,念後擇入事,命下矣。展謁吉日,令日官趙相順推擇,則今七月二十二日·二十八日俱吉云,以何日定行乎?敢稟。傳曰,二十八日爲之。
又以禮曹言啓曰,今此太廟展謁時,王世子祗迎及隨駕之節,依例磨鍊乎?敢稟。傳曰,祗迎之節置之,以隨駕磨鍊。
又以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以吏曹言啓曰,未下直守令,皆令明日辭朝事,命下矣。自臣曹催促,則慶州府尹李光憲,蔚山府使趙咸永,咸陽郡守沈能定,醴泉郡守尹鼎植,高陽郡守李憲祖,永柔縣令李鼎臣,積城縣監安廷瓚,俱爲辭朝,而牙山縣監林顯喆,以平安道永柔縣令移拜,時在任所,卽速辭朝事,發關於該道觀察使處云矣,敢啓。傳曰,知道。
又以禮曹言啓曰,懿陵白虎水道,疎浚補築之役,姑俟潦退,更爲擇日始役事,備邊司草記允下矣。吉日時,令日官趙相順推擇,則今七月二十七日辰時爲吉云,以此日時擧行,先告事由祭,同日曉頭行,祝文令藝文館撰出,而補土堂上,以地方官差下,所入財力,自廟堂已爲區劃矣。補土堂上與本陵兩官,專管事役,務從完緻,至於龍虎諸處,汰落修築之節,一體從便擧行事,竝以分付,何如?傳曰,允。
李箕淵,以戶曹言啓曰,璿源殿東西翼閣以下諸處雨漏修改吉日,令日官孫行儉推擇,則今七月二十二日卯時爲吉云,以此日時擧行,何如?傳曰,允。
又以濬川司言啓曰,本司都廳朴明薰,禁衛營千摠改差,代以禁衛營千摠李濟和差下,使之察任,何如?傳曰,允。
以平安監司沈象奎狀啓,德川郡人物壓死事,傳于李箕淵曰,聞甚矜惻,元恤典外,別加顧助,壓死人如有生前身還布,竝蕩減事,分付。
義禁府照目粘連,鏡城前判官韓益相矣本府議啓內,罪配無論輕重,許由有違經法,以此照律,罪笞五十收贖,解見任別敍私罪。奉敎依允爲旀,功減一等爲良如敎。
行判中樞府事金思穆箚曰,藥院保護之職,初豈如臣癃廢之賤,所可冒居,而瀝血之辭,旣不獲命,一縷之息,尙今淹延,則不敢以區區去就,更煩聰聽,黽勉虛縻,居然五朔于玆矣。視蔭危喘,長時澌綴,凡於日次之承安,湯劑之監煎,實無以隨處自力,每每趨參,若不知重任之在身,曠職之爲罪。雖曰年邁不召,非可以筋力爲禮,而在臣道理,亦安得自諉耄荒,不念常分之全虧,其於朝廷事體,又豈容一味抛置,任他瘝廢,而莫之恤哉?數日以來,忽添暴泄,度數頻數,眞元陷敗,俄頃之間,遽阽危域,病在篤老之後,醫無着手之地,固理之常,亦何足怪?賤齒至此,寧有一分怛化之意,而惟是見職未遞,尙此虛帶,今當垂絶之際,尤切惶悶之忱。伏乞聖慈,俯賜矜諒,亟遞臣內醫都提調之任,仍治臣屢溷之罪,以幸公私焉。取進止。答曰,省箚具悉卿懇。愼節奉慮,藥院之任,今姑許副。仍傳于韓義運曰,此批答,遣史官傳諭于金判府事。
上在昌德宮。停常參·經筵。
李箕淵,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外·陳疏外,未肅拜·呈告人員,竝卽牌招,何如?傳曰,允。
宋祥濂啓曰,左承旨趙晉和,同副承旨沈能岳,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。校理金鐮,修撰朴升鉉,旣有只推之命,竝更牌招入直,何如?傳曰,允。
以左承旨趙晉和,同副承旨沈能岳牌不進罷職傳旨,傳于宋祥濂曰,只推。
兵曹口傳政事,護軍單李光文。
持平崔命顯啓曰,近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩。而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止。盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知兇謀,明出致薰之招,以邪術而自服,至請伏法,又納鞫庭之供,究厥情踪,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚徒黨,養成部落。凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪。卽此一節,邪術淺深,有不暇論。學逵·與權,俱以家煥之甥姪,承薰之至親,標號之陰慘,花助惟均,迷溺之丁寧,致·嗣各證,兇祕之跡,如印一板。雖然此輩之沈溺邪說,猶屬餘事。目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇兇謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭邪莫測,邀來謨賊之事,締結滔湖之計,以至窩窟之未露。徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,夬正典刑。新除授司憲府持平沈鈁,時在京畿富平地,司諫院司諫洪羲瑾,時在平安道龍崗縣任所,請竝斯速乘馹上來事,下諭。答曰,不允。下諭事依啓。
以掌令任存常,獻納金喆遠,正言洪赫牌不進罷職傳旨,傳于李箕淵曰,只推。
傳于韓義運曰,山林外,在外·未肅拜臺諫及在外違牌承旨,竝許遞,政官牌招開政。
傳于韓義運曰,輪對官明日待令。
有政。吏批,判書金履喬進,參判朴宗薰,參議申在植牌不進,右承旨韓義運進。以李錫奎爲左承旨,李鶴秀爲左副承旨,李紀淵爲同副承旨,申絢爲大司諫,宋應奎爲司諫,徐有素爲掌令,李源祚爲持平,李寅溥爲獻納,徐英淳·朴潞壽爲正言,沈能岳爲刑曹參議,韓用龜爲內醫都提調,鄭晉錫爲刑曹佐郞,金大均爲平市令,趙雲龜爲監察,李慶烈爲平安都事。兼養賢主簿單沈啓錫。故通德李木贈吏參例兼,慶州府尹李光憲考。
兵批,判書權常愼,參判金愚淳病,參議洪時濟入直進,參知柳鎭澤受由在外,右副承旨李箕淵進。護軍金相休,副護軍趙台榮·趙晉和·沈能岳·李羲準,副司直洪羲瑾·李羲肇·金喆遠·沈鈁,副司果洪赫·孔胤恒竝單付。
以吏曹參議申在槇牌不進罷職傳旨,傳于韓義運曰,只推。
以校理金鐮,修撰朴升鉉罷職傳旨,傳于韓義運曰,只推。
李箕淵,以兵曹言啓曰,今七月二十八日大駕詣宗廟展謁時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓將率步軍七哨,馬軍二哨爲先後廂,禁營留陣,禁軍一番爲之,留營置之。
又以兵曹言啓曰,今七月二十八日動駕時,王世子隨駕磨鍊事,命下矣。當以標旗後磨鍊,而或因特敎,有衛內隨駕之例,今番則何以爲之乎?敢稟。傳曰,衛內磨鍊。
又以戶曹言啓曰,宗廟西邊外墻頹圮處,今已完築,依定式刻識年條後,改築間數及監董郞廳·看役計士,姓名書入,而工匠等姓名,依例載之謄錄,以爲後考之意,敢啓。傳曰,知道。
又以兵曹言啓曰,宗廟大門西邊墻垣七間頹圮處,今已畢築矣。守直衛軍,解送之意,敢啓。傳曰,知道。
又以兵曹言啓曰,內禁衛將李近植,慶熙宮衛將金鎭璧,俱以身病猝重,勢難供職,呈狀乞遞。領軍之將,輪番之任,不任久曠,竝改差,何如?傳曰,允。
正言孔胤恒疏曰,伏以臣,人微識蔑,百無肖似,曲被洪造,屢玷臺銜,自顧空疎,感祝聖恩者,積有年所矣。間經草土,跧伏蓽廬,自分爲聖世之棄物矣,伏蒙我聖上天地之德,日月之明,尙記簪履之舊,不棄菅蒯之賤,諫院新除,特下千萬夢想之外。召牌儼臨,署經當頭,臣怵畏義分,感激恩私,不得已章皇出肅,而至今逡巡不敢進者,非但賤質之鹵莽,抑有私故之難强矣。第臣老母,年迫七旬,疾病沈綿,氣息凜綴,臣今在都,不遑將諗,其何敢一刻放心,而家僮急到,忙披家書,則臣母素患痰喘,近添泄痢,廁溷之扶將,刀圭之看檢,無人在傍。臣於風樹之餘,心肝煎熬,玆敢冒死陳籲。伏願聖慈,諒臣焦迫之私,遞臣見帶之職,以安私分,不勝惶隕感祝之至。臣於丐免之章,何暇贅他,而事係民隱,不容泯默,敢此附陳焉。夫子曰,觀於鄕,而知王道之易易,鄕俗之有關於朝廷,顧不緊且重歟?夫我國之外邑,卽周禮之鄕遂,邑中之有鄕任,是古鄕遂大夫之遺意也。各自其邑,精選門地,置案而錄名,憑案而差任,作爲鄕中名分之一大防閑,觀於先正臣李珥鄕約條例可知也。朝家亦嘗洞悉,賣任亂鄕之類,施以贓汚之律,而英廟朝己卯以後,此法極爲嚴重,恪勤遵守,孰敢違越,而我國之西·北兩道,尤是重鄕之地也。蓋其等威之辨別,紀綱之維持,專靠於鄕一字,此若紊亂,則末流之弊,有不可勝言者矣。卽伏聞關西義州一邑,以亂鄕事,班賤無分,爻象不佳云。蓋此灣府,卽壬辰得力之處也。惟我宣祖大王,幸行本府之時,爲設三頭宴,辨別其上中下之分,而特書義州鄕人皆是鄕大夫者十字,揭諸鄕堂,以爲灣府人榮耀之地。猗歟盛矣,慰悅遐方,扶植紀綱之盛德至意,至今莊誦,擧切於戲不忘之私。而一自辛壬以後,本府吏校輩,憑藉軍功,創設義會堂,取去前兵使臣金見臣敎書,置之堂中,名之曰,御筆奉安之所,募得市井無賴及列邑富商,懲捧禮錢,列名作案。自詡於人曰,鄕堂有御筆,吾亦有御筆,鄕堂有舊案,吾亦有新案,欺瞞官長,圖差鄕任。俄者皁隷,忽着靑衿,昔日庭下拜,今作座上揖,甚至於差任之際,有奴主同列之弊,此何道理,此何景色?不惟是也。辛壬賤變之時,有罪者未必皆鄕人,有功者不必皆吏校,而今其言曰,鄕人造亂,吏校效忠,非但誣一州,至於誣一道。所以關西四十二州之簪纓故族,鄕班遺裔,如坐塗炭,若墜淵谷,擧懷渙散之意,莫有奠居之樂,言之及此,不覺寒心。易曰,辨上下定民志,關西之上下名分,如是無辨,則無怪乎民志之不定而至於渙散也。衆心一失,難可收拾,此足非朝家之所大可軫念處乎?大抵金見臣敎書奉安,爲渠輩設堂籍口之資,而圖任亂鄕之源,亶在於是。伏願聖明,另飭廟堂,行會本道,金見臣敎書,還給本家後,所謂義會堂,亟令撤罷,憑藉圖差之類,一一査出,收帖燒火,以爲灣鄕扶持之方,而使列邑效嚬輩,知所懲戢,則西路幸甚,國家幸甚。臣無任云云。省疏具悉。義州鄕人事,令廟堂,査問本道處之。本職許遞。
上在昌德宮。停常參·經筵。
李箕淵啓曰,來二十一日,朝參日次矣,敢稟。傳曰,停。
韓義運啓曰,來二十一日,輪對日次矣,敢稟。傳曰,當次人受點,後日次待令。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,左副承旨李鶴秀,同副承旨李紀淵,今日不爲仕進,竝卽牌招,何如?傳曰,允。
備忘記,神光僉使元永厚下直,長弓一張,長箭一部,片箭一部,筒兒一箇賜給。
韓義運啓曰,玉堂上下番俱空,已至多日,事甚未安。校理金鐮,修撰朴升鉉,旣有只推之命,竝更牌招入直,何如?傳曰,允。
李箕淵啓曰,左邊捕盜大將李勉植,以武臣堂上朔試射試官,幕華館今方出去矣。所佩命召及大將牌·傳令牌,來請還納,何以爲之?敢稟。傳曰,仍佩往來。
又啓曰,司諫宋應圭,旣在闕中,不爲肅謝,直爲出去,事甚未安,推考,何如?傳曰,允。
韓義運啓曰,今七月初一日日次輪對官,西冰庫別提全宗周,掌苑署別提李東佐,司圃署別提沈憲永,養賢庫兼奉事文致中,典牲署直長崔在憲,十一日日次輪對官,造紙署別提尹順勳,瓦署別提白昌鎭,中樞府都事徐有近,敦寧府參奉兪長柱,東學訓導全國憲來待矣。傳曰,入侍。
以同副承旨李紀淵牌不進罷職傳旨,傳于韓義運曰,只推。
李鶴秀啓曰,大司憲宋穉圭,執義吳熙常,掌令徐有素,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以司諫宋應圭,獻納李寅溥,正言徐英淳·朴潞壽,掌令任存常,持平崔命顯牌不進罷職傳旨,傳于李鶴秀曰,只推。
以校理金鐮,修撰朴升鉉牌不進罷職傳旨,傳于韓義運曰,只推。
庚辰七月十七日午時,上御熙政堂。輪對官入侍時,右承旨韓義運,假注書宋奎弼,記注官趙德履·金樂澧,輪對官西冰庫別提全宗周,掌苑署別提李東佐,司圃署別提沈憲永,養賢庫兼奉事文致中,典牲署直長崔在憲,造紙署別提尹順勳,瓦署別提白昌鎭,中樞府都事徐有近,敦寧府參奉兪長柱,東學訓導全國憲,以次進伏訖。上命輪對官以次進前,奏職姓名。宗周等以次進前,各奏職姓名訖。命輪對官先退,宗周等退出。又命退,承史以次退出。
上在昌德宮。停常參·經筵。
王大妃殿進御加味君子湯,三貼製入事,榻前下敎。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,同副承旨李紀淵,今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。校理金鐮,修撰朴升鉉,旣有只推之命,修撰洪益聞,自鄕上來云,竝卽牌招,以爲推移入直之地,何如?傳曰,允。
又啓曰,副應敎李泰淳,時在慶尙道禮安地,副修撰李魯秉,時在京畿驪州地,經筵入番事緊,竝斯速乘馹上來事,下諭,何如?傳曰,允。
以同副承旨李紀淵牌不進罷職傳旨,傳于韓義運曰,只推。
以校理金鐮,修撰朴升鉉·洪益聞牌不進罷職傳旨,傳于韓義運曰,只推。
正言徐英淳啓曰,臣言議風采,本不合於淸朝耳目之任,而薇垣除旨,忽下於夢想之外,感恩怵義,粗伸叩謝之忱,而第臣於合啓中,有私義之不可聯參者。從前引避,輒蒙體諒之恩,今臣處義,與前無異。請命遞斥臣職。答曰,依啓。
李箕淵啓曰,大司憲宋穉圭,執義吳熙常,掌令徐有素,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以司諫宋應圭,獻納李寅溥,正言朴潞壽,掌令任存常,持平崔命顯牌不進罷職傳旨,傳于李箕淵曰,只推。
韓義運啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,任鼎常落點。
李箕淵,以戶曹言啓曰,時御所各司,雨漏修改吉日,令日官趙相順推擇,則今七月二十七日辰時爲吉云,以此日時擧行,何如?傳曰,允。
又以戶曹言啓曰,宙合樓以下諸處雨漏修改吉日,令日官趙相順推擇,則今七月二十七日辰時爲吉云,以此日時擧行,何如?傳曰,允。
又以兵曹言啓曰,五衛將慶楫,身病猝重,勢難供職,呈狀乞遞,改差。花梁僉使李達性,宿病添劇,時月之內,萬無登途赴任之望,呈狀乞遞,病旣難强,則不可强令赴任,罷黜,何如?傳曰,允。
又以兵曹言啓曰,卽接慶熙宮入直衛將李元榮牒報,則開陽門內西邊大松一株,拔根顚仆云,依例斫去之意,分付,何如?傳曰,允。
上在昌德宮。停常參·經筵。
李箕淵,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,三皇忌辰日,親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨奉審。
宋祥濂啓曰,行左承旨李錫奎,同副承旨李紀淵,今日不爲仕進,竝卽牌招,何如?傳曰,允。
韓義運啓曰,玉堂上下番俱空,已至多日,事甚未安。校理金鐮,修撰朴升鉉·洪益聞,旣有只推之命,竝更牌招,推移入直,何如?傳曰,允。
以同副承旨李紀淵牌不進罷職傳旨,傳于韓義運曰,只推。
以校理金鐮,修撰朴升鉉·洪益聞牌不進罷職傳旨,傳于韓義運曰,只推。
正言朴潞壽啓曰,臣憃愚譾劣,淸朝耳目,初不近似,而薇垣除旨,忽下於跧伏之中,臣感恩怵義,雖不得不章皇出肅,而臣於昨年待罪本職時,適因任㸁疏事,駭惋之極,泯默不得,略有所論列矣。辭未達意,人不見諒,其時諫長·儒臣,相繼論斥,至請譴罷之典,到今追惟,滿心愧恧。從玆以後,臺端一步,便成鐵限,以此情踪,其何敢一刻仍冒於臺次乎?請命遞斥臣職。答曰,依啓。
李箕淵啓曰,大司憲宋穉圭,執義吳熙常,掌令徐有素,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于李箕淵曰,只推。
李箕淵,以兵曹言啓曰,金虎門北邊月廊外壁缺落處,今已畢築矣。晝察夜巡軍兵,解送直所之意,敢啓。傳曰,知道。
又以訓鍊都監言啓曰,因兵曹草記,金虎門北邊軍兵直所月廊外壁缺落處,今已畢築,晝察夜巡軍,依例停止之意,敢啓。傳曰,知道。
又以禁衛營言啓曰,謹依本營兼內吹,今秋等習角賞單啓下,金重玉等十一名處,木綿各二疋施賞之意,敢啓。傳曰,知道。
上在昌德宮。停常參·經筵。
藥房提調金魯敬,右承旨韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
李鶴秀啓曰,大司憲宋穉圭,執義吳熙常,掌令徐有素,持平李源祚在外,掌令任存常,持平崔命顯牌招啓辭未下,監察茶時之意,敢啓。傳曰,知道。
韓義運啓曰,同副承旨李紀淵,今日不爲仕進,卽爲牌招,何如?傳曰,允。
傳于李箕淵曰,大臣·備局堂上引見。
李箕淵啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于李箕淵曰,只推。
以同副承旨李紀淵牌不進罷職傳旨,傳于韓義運曰,許遞,前望單子入之。
承旨前望單子入之,任厚常落點。
韓義運啓曰,新除授左副承旨任厚常,卽爲牌招,何如?傳曰,允。
又啓曰,左副承旨任厚常,時在京畿楊州地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,愼宜學落點。
韓義運啓曰,玉堂上下番俱空,已至多日,事甚未安。校理金鐮,修撰朴升鉉·洪益聞,旣有只推之命,竝更牌招,推移入直,何如?傳曰,允。
以校理金鐮,修撰朴升鉉·洪益聞牌不進罷職傳旨,傳于韓義運曰,竝許遞,前望單子入之。
韓義運,以侍講院言啓曰,兼弼善金鐮,時無職名,令該曹,口傳付軍職,何如?傳曰,允。
兵曹口傳政事,副司果單金鐮。
玉堂前望單子入之,校理朴光錫,修撰尹永輝·沈鈁落點。
有政。吏批,判書金履喬進,參判朴宗薰進,參議申在植進,右承旨韓義運進。以白東奎爲正言,趙琮鎭爲校理,洪羲臣爲刑曹判書,張鉉宅爲左尹,朴綺壽爲禮曹參議,李相璜爲知經筵,趙貞喆爲同春秋,趙得永爲右副賓客,金樂壽爲禮曹佐郞,李光濂爲禁府都事,吳廷麟爲濟用主簿,沈存之爲平市主簿。成均博士單田齊賢,學正單崔鳳恒,學祿單李基準,學諭單卜來相。
兵批,判書權常愼,參判金愚淳,參議洪時齊病,參知柳鎭澤入直進,右副承旨李箕淵進。大護軍趙得永,副護軍李應奎,副司果徐英淳·朴潞壽竝單付。
崔致輔拿處,代以丁載榮爲事變假注書。
韓義運,以內醫院提調意啓曰,副提調宋祥濂,今日問安,不爲仕進,卽爲牌招,何如?傳曰,允。
愼宜學,以都摠府言啓曰,副摠管李元植,以文臣朔試射試官,慕華館晝仕出去之意,敢啓。傳曰,知道。
又以兵曹言啓曰,五衛將金啓默,身病猝重,勢難供職,呈狀乞遞,張至憲,病在鄕廬,上來供職無期云,竝改差,何如?傳曰,允。
又以兵曹言啓曰,內吹螺赤及龍虎營兼內吹螺赤等,今秋等習角賞格木,謹依判下別單子,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依啓下單子,木綿二十四疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
庚辰七月二十日辰時,上御熙政堂。藥房入診,大臣·備局堂上引見入侍時,提調金魯敬,右承旨韓義運,假注書宋奎弼,記注官金樂澧,別兼春秋李憲球,檢校待敎徐憙淳,右副承旨李箕淵,假注書李秉龜,事變假注書崔致輔,右議政南公轍,行戶曹判書金履陽,行知中樞府事李羲甲,吏曹判書金履喬,行護軍張鉉宅·徐英輔·徐春輔·金逌根,禮曹參判李止淵,以次進伏,醫官吳千根·崔源·李命運,進伏楹外訖。公轍等進前奏曰,近日處暑雖過,晩炎猶甚,聖體,若何?上曰,一樣矣。寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣,而各殿宮氣候亦一樣矣。仍命醫官入診。千根·源·命運,以次診候訖,退伏奏曰,脈候左右三部調均矣。上曰,次對爲之。公轍曰,掌令金履垕上疏批旨,有廟堂稟處之命矣。取見其疏本,則所陳時弊,一則北路歲薦,近漸不公,士風日渝事也,一則西北文武,曾已許通於槐院宣薦,而尙未施行事也,一則永興鄕校雜亂,吏校作俑事也,一則京外吏額,比前漸加,爲害滋多事也。歲薦將以得一鄕之善士,自初仕,試之百里,爲他日朝廷之需用,其法甚美,其選宜愼。若如憲臣之言,不問地處與才行,曲逕圖占,則遐陬之士,其何以激勵興起,而貽羞一路,當復如何?申飭道臣,使之精白對揚。槐院宣薦事,大臣筵奏,非止一再,而尙今相持,終不擧行者,寧有如許事體?此亦嚴飭。鄕綱之頹墮,無邑不然,而觀此疏辭,可知永興之尤甚,賄賂公行,名分倒置,其將無邑乃已。此則令道臣,違法犯分之類,一一摘發,依律定罪,永杜日後之弊。鄕人之中,亦難保其一遵敎條。謹事官長,前此一二入聞,無論虛實,多有可駭,此亦令道臣,另加留意,一以正名分,一以使淬礪,俾有可觀之效。吏額之汰濫,前此屢有朝令,而終無實效者,專由於營邑之固循,此亦更加關飭,何如?上曰,依爲之。出擧條公轍曰,卽見慶尙監司金履載狀啓,則枚擧奉化縣監李中鎭牒呈,以爲本縣戊寅査逋時,掩隱而未發者,爲七百七十二石零,排年後戊寅當捧條之虛勘而未捧者,爲一千一百二十石,戊寅後新逋査出,爲三千六百九十五石。合各穀竝耗,爲六千二百三十一石零內,四千二百七十二石零,昨冬僅僅徵捧,而見今實未捧,爲一千九百五十九石零。竝計戊寅査逋排年之向後三年條,其數至於半萬,以此而使之責捧於前定之限,其勢末由,自今年更準五年之限,除耗分捧事,請令廟堂稟處矣。反逋之排年分捧,卽不得已之事,而排捧之限已盡,則又請排捧,近年諸道,視爲當然之已例。豈有如許糴法,而第奉化一邑,以如斗小縣,還弊尤甚,今以半萬包穀物,使之督納於前定限年之內,事同弩末,其勢無由。此當有別般軫恤之擧,依道臣所請,加定二年,自今年更準五年之限,使之除耗分捧,以爲漸次收殺之道。前後邑倅,雖經勘處,此後如有復踵前習,或有虛勘與未捧之入聞,則不但守令之論以重律,不飭之道臣,亦有其責。竝以此嚴飭,何如?上曰,依爲之。出擧條公轍曰,慶尙右兵使朴應浩,頃以本營馬兵都試沒技人之許令直赴事,援引他例,有所狀請。馬兵都試之沒技直赴,若是諸道通行之法,而獨於右兵營,不行此例,則實有欠於朝家一規之政,故春間已筵奏許施矣。追考法典,又聞他營規例,則元無馬兵都試沒技直赴之事。此亦科制,啓聞事體,尤何等愼重,則帥臣不審之失,宜施罷拿,而迎送有弊。右兵使朴應浩,姑先從重推考,原狀啓雖已許施,旣知之後,銷刻何嫌?勿施,何如?上曰,依爲之。出擧條公轍曰,凡詞訟聽理,自有法司,而近聞士夫爲稱者,多結無賴怪雜之類,稱以徵債,侵虐備至,都下之民,稍得食粟者,無以聊生云。蓋其僞造債券,私施刑杖,捧侤定限,一如官府之爲,哀彼無告之平民,一或橫罹,視同牢獄,冀得一日之生,不顧千金之失,傾財破産,比比有之。此皆人無恒心,窮無所不爲之致,事之駭惋,莫此爲甚。年前大臣筵奏,使法曹·捕廳,嚴加禁飭,而弊復如前,竟無實效,如是而豈可曰國有法綱乎?所謂士夫之主謀者,更令刑曹·漢城府,另加譏詗,如有犯者,大則草記,小則自斷,竝用刑配之典,無賴徒黨之居間慫慂者,又使捕廳,常加察飭,一一推捉,直以賊律施行,仍以此書,揭五部防曲,俾各知悉。而此外各司,亦多誤聽,憑藉債物,或出牌囚禁,或借隷推捉,替行法府之事云。此亦一體禁斷,如更有違越者,當該官長,捧現告施以制書有違之律,何如?上曰,依爲之。出擧條公轍曰,平服赴衙,自有禁飭,而近聞各司郞官,凡於坐起卯酉仕及替直赴公之時,多以平服出入云。法綱解弛,百隷不能奉憲,而此等易行之事,亦皆怠忽,占便如此,良覺寒心。此後則申明舊式,使之各自惕念,毋循前習,如是嚴飭之後,若有現發而入聞者,當該官員,令該府拿問重勘,不飭之堂上,亦爲論勘。以此擧條,載之各司謄錄,以爲常目遵行之地,何如?上曰,依爲之。出擧條公轍曰,詞訟劇務,委屬可悶,刑曹·漢城府堂上中,在外人竝許遞,政官令政院牌招,開政差出,何如?上曰,依爲之。出擧條公轍曰,引見之命未下,而徑先來傳,當該注書,令該府,拿問處之,何如?上曰,依爲之。出擧條公轍曰,臣素抱痰嗽之症,每當節候之交,如期闖發矣。臣於江上有弊廬,趁今涼生水淸之時,暫得優閑,一服甘冽,則往還不過半月,庶可爲疎滌病懷之方,而微軀重任,不敢壇離,敢此仰達矣。上許焉。仍命大臣就座,諸宰奏事。履陽曰,各道年分事目,從近當磨鍊以入,而災傷覆審,勿送敬差官,專委道臣,已成近例,今年亦依此擧行事,分付,何如?上曰,依爲之。出擧條履陽曰,繕工監所管營繕軍契貢人,大小公役,雇軍責立,莫不專當擧行,而近因百弊層生,多負公貨,應役無路,乃至納券渙散之境。顧今事勢,萬萬無收拾牽補,仍舊擧行之望,而亦無他十分便宜變通之道矣。往在英廟癸巳,因軍契破敗,如今筵稟變通,屬之營繕,蓋營繕與軍契,一體相須,互換無常,而目今矯捄之責,莫如還付營繕之爲便。當一依癸巳已行之例,講究今日矯捄之策,此不過依前例小小變通,而許多節目,瑣細條件,亦未敢一一煩達。故諸般捄弊之方,稟議廟堂,亦與兵曹及各營門,應役諸處,往復停當,以爲略損經費,小塞弊源之道,故敢此仰達矣。上曰,依爲之。出擧條履陽曰,宗廟儀軌,一自庚申以後,未遑修整,大爲闕典,故今方經紀始役,各司進排,日記考出等節,按例擧行之意,敢此仰達矣。上曰,依爲之。出擧條箕淵曰,今日賓對,兩司無一人進參,事甚未安,竝推考,何如?上曰,依爲之。出擧條王大妃殿進御加味君子湯前方中,去蒼朮,加瓜蔞仁一錢,杏仁七分,自今日五貼式製入事,榻前下敎。仍命退,諸臣以次退出。
上在昌德宮。停常參·經筵。
愼宜學啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
宋祥濂啓曰,行左承旨李錫奎,左副承旨李鶴秀,今日不爲仕進,竝卽牌招,何如?傳曰,允。
傳于韓義運曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
以左副承旨李鶴秀牌不進罷職傳旨,傳于宋祥濂曰,只推。
愼宜學啓曰,大司憲宋穉圭,執義吳熙常,持平李源祚在外,掌令任存常·徐有素,持平崔命顯牌不進,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常·徐有素,持平崔命顯牌不進罷職傳旨,傳于愼宜學曰,只推。
韓義運啓曰,玉堂上下番俱空,已至多日,事甚未安,新除授校理趙琮鎭·朴光錫,修撰尹永輝·沈鈁,竝卽牌招,推移入直,何如?傳曰,允。
又啓曰,應敎申綽,副應敎李泰淳,校理朴光錫,副校理尹豐烈,修撰沈鈁,副修撰李魯秉在外,副校理徐憙淳內閣進,副修撰鄭基善奉命在外,校理一員,修撰一員未差,玉堂上下番俱空,事甚未安,未差之代,政官牌招開政差出,待下批,仍卽牌招入直,何如?傳曰,允。
有政。吏批,判書金履喬進,參判朴宗薰,參議申在植病,右承旨韓義運進。以林顔喆爲校理,金在元爲修撰,金蓍根爲知義禁,朴長復爲宗簿主簿,韓光善爲掌樂主簿。
兵批,判書權常愼,參判金遇淳,參議洪時濟病,參知柳鎭澤入直進,同副承旨愼宜學進,副護軍單任厚常·李紀淵,副司果朴升鉉·洪益聞。
以吏曹參議申在愼牌不進罷職傳旨,傳于宋祥濂曰,只推。
韓義運,以禮曹言啓曰,郊壇四孟朔,遣禮郞看審有無頉,自該曹草記事定式矣,發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·先農壇·先蠶壇·祈雨壇·馬祖壇·漢江壇·司寒壇·厲壇,壇上及四面紅箭門·墻垣階砌,俱爲無頉,而雩祀壇東邊紅箭門柱根塗灰剝落,西南邊紅箭門柱根朽傷,卽爲修改事,分付該監,此後看護等節,另加申飭之意,敢啓。傳曰,知道。
宋祥濂,以內醫院都提調·提調意啓曰,本院事體自別,雖下屬,諸上司,例不得任意推治,今者南延君球,以微事捉去醫女,至有楚撻之擧,旣不進來,又是私室,事未前有,亦關後弊,南延君球,施以罷職之典,何如?傳曰,允。
上在昌德宮。停常參·經筵。
王大妃殿進御加味君子湯停止,加味六和湯三貼製入事,榻前下敎。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
愼宜學啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,左副承旨李鶴秀,今日不爲仕進,卽爲牌招,何如?傳曰,允。
又啓曰,刑曹判書洪羲臣,除拜後過三日不爲出肅,依定式推考警責,仍卽牌招察任,何如?傳曰,允。
以左副承旨李鶴秀牌不進罷職傳旨,傳于韓義運曰,只推。
以校理林顔喆,修撰金在元牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
以校理林顔喆,修撰金在元牌不進罷職傳旨,傳于韓義運曰,只推。
掌令徐有素啓曰,臣之不合於言責之任,聖明已有所俯燭者矣,迺者恩除復下,庚牌荐臨,在臣叨謝之忱,雖效祗肅之禮,第有私義之不可聯參於合啓者,屢煩引避,輒蒙體諒,今臣處義,與前無異,間作楸行,今始來避,所失尤大,以此情踪,其何可蹲冒於臺次乎?請命遞斥臣職。答曰,依啓。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于愼宜學曰,只推。
韓義運啓曰,卽者義禁府都事來言,時囚無得過三日滯囚,曾有定式矣。時囚罪人柳聖魯·崔致輔等,當爲奉供,而判義禁李肇源,同義禁吳翰源,俱有身病,知義禁金蓍根未肅拜,同義禁李海愚在外,不得開坐云,判義禁李肇源,知義禁金蓍根,同義禁吳翰源,竝卽牌招,以爲開坐之地,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,姜世白落點。
韓義運,以侍講院言啓曰,新除授左副賓客趙得永,時在京畿楊州地,斯速乘馹上來事,下諭,何如?傳曰,允。
愼宜學,以都摠府言啓曰,副摠管徐有鳳,以能麽兒堂上,本廳講坐起事,南別營晝仕出去之意,敢啓。傳曰,知道。
韓義運,以司饔院監膳提調意啓曰,漁夫契貢人等呼訴內,近以風勢不調,魚族深入,設網屢日,終未捉得,明日日下生鮮,將至闕供之境,限捉得間,以活鷄全數代封云,在前如此之時,曾有稟旨變通之事,而莫重御供,自下不敢擅便,惶恐敢啓。傳曰,折半代捧事。
愼宜學,以兵曹言啓曰,景福宮衛將權應良,身病猝重,勢難供職,呈狀乞遞,改差,何如?傳曰,允。
又以兵曹言啓曰,宣傳官李恒權,兼帶別軍職,勢難兩處供職,呈狀乞遞,宣傳官之任,今姑改差,何如?傳曰,允。
又以義禁府言啓曰,卽接求禮縣監吳鼎秀,順天兼任光陽縣監李烱牒呈及成冊,則殿牌作變罪人仲元·之永應坐諸人,査出以來矣。仲元妾姜阿只慶尙道寧海,次女阿只江原道麟蹄,竝緣坐爲婢。之永子京福年三十二,捉囚順天府獄,發遣府都事,與地方官眼同,依律處絞,子婦必玉黃海道信川,孫女先禮黃海道新溪,竝緣坐爲婢,而右罪人等,方囚求禮·順天府獄,竝令刑曹,押送于各其配所,何如?傳曰,允。
又以刑曹言啓曰,義禁府啓辭內,卽接求禮縣監吳鼎秀,順天兼任光陽縣監李烱牒呈及成冊,則殿牌作變罪人仲元·之永應坐諸人,査出以來矣。仲元妾姜阿只慶尙道寧海,次女阿只江原道麟蹄,竝緣坐爲婢。之永子京福年三十二,捉囚順天府獄,發遣府都事,與地方官眼同,依律處絞,子婦必玉黃海道信川,孫女先禮黃海道新溪,竝緣坐爲婢,而右罪人等,方囚求禮·順天府獄,竝令刑曹,押送于各其配所,何如?傳曰允事,命下矣。罪人仲元妾姜阿只,次女阿只及之永子婦必玉,孫女先禮等,方囚求禮縣·順天府獄,竝令本道,押送于各其配所,何如?傳曰,允。
禁府啓目,事變假注書崔致輔原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,明川前府使柳聖魯原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,興陽縣監李勗原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
巳時,灑雨下雨,測雨器水深一寸一分。
愼宜學啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,左副承旨李鶴秀,今日不爲仕進,卽爲牌招,何如?傳曰,許遞,前望單子入之。
承旨前望單子入之,任厚常落點。
韓義運啓曰,新除授左副承旨任厚常,卽爲牌招,何如?傳曰,允。
兵曹口傳政事,副護軍單李鶴秀。
韓義運啓曰,玉堂上下番俱空,已至多日,事甚未安,校理林顔喆,旣有只推之命,更爲牌招入直,何如?傳曰,允。
以校理林顔喆牌不進罷職傳旨,傳于韓義運曰,只推。
任厚常啓曰,大司憲宋穉圭,執義吳熙常,掌令姜世白,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于任厚常曰,只推。
任厚常啓曰,臣與右副承旨李箕淵伴直矣,陳疏徑出,伴直無人,同副承旨愼宜學,卽爲牌招,何如?傳曰,允。
韓義運,以吏曹言啓曰,今此懿陵補築告由祭祭官中,時無職名人,令該曹,口傳付軍職,何如?傳曰,允。
兵曹口傳政事,副司果單徐萬修。
任厚常,以義禁府言啓曰,卽接時囚罪人柳聖魯戶奴呈狀,則其上典聖魯父,在於公淸道公州地,而今月十九日身死,依法典給暇歸葬事爲辭矣,時囚罪人柳聖魯,今姑放送,歸葬後還囚勘處之意,敢啓。傳曰,知道。
禁府啓目粘連,向前李勗亦,不待虞候譯學之來到,徑先摘奸而問情,囚供雖謂已例,擧行未免違錯,以此照律,何如?判付啓,依允。又啓目粘連,向前崔致輔亦,入侍徑傳,雖因誤聽之致,莫重傳命,難免不審之失,以此照律,何如?判付啓,依允。
校理林顔喆疏曰,伏以臣,昨奉除旨,以臣爲弘文館校理者,館直久空,召命屢下,在臣分義,固當不俟駕屨,而第伏念臣,素患癖積,重以伏暑,每當炎節,輒復闖發,至於今夏,諸症尤甚,嘔吐滯泄,劇歇無常,兼之阿堵,近益昏瞀,視物辨色,尙患不明,尋行數墨,尤非可論,以此病狀,顧何能橫徑登筵,昵侍奏讀哉?玆敢不避猥越,略暴實狀,伏願聖明,特賜鑑諒,卽令刊改臣所帶之職,以便公私焉。且臣實病之外,又有所區區難進之端,雖屬旣往,事係臣身,有不容泯默矣。向來大政,擬臣以副校理首望,恩點先頒,召牌繼臨,臣於伊時,病未趨走,甘犯違忤之辜,旋因承宣之提稟,乃以牌招之誤請,至有僚員之問備,臣到今追惟,惶懍疑怪,莫省所以,天點頒布,何等嚴重,庚牌塡書,又宜謹愼,而一誤再誤,俱以臣名,院庭呼望,朝紙騰傳,致使臣進退無當,聽聞駭惑,顧臣情踪之難安,不敢以事過而終默,喉院雖或晩始覺得,旋請付標,而出納惟允之地,顚倒至此,揆以事面,當復如何?臣之進身,非所可議,而伊時承旨,亦不可無警,臣謂捧現告,施以罷職之典,宜矣。臣無任云云。省疏具悉。向日事,做錯之端,不干於爾,有何今日難進之義乎?當該承旨罷職依施,爾其勿辭察職。
右副承旨李箕淵疏曰,伏以臣,卽伏見校理林顔喆到院之疏,則以向來弘文館草記之誤爲捧入事,至有捧納承旨請罷之擧,伊日坐直,卽臣也,而因本館草記之來呈,未及周察,循例捧入矣。晩始覺得,至請當該玉堂問備,而原草記,則改付標以入矣。臣之矇不覺察之罪,固所甘心,天點頒布,朝紙謄傳等說,非本院之所失,乃瀛館之做錯,於此於彼,人言如此,則臣實惶愧,何敢晏然在直乎?玆敢忙陳短章,徑出禁扄,伏乞聖慈,俯垂鑑諒,亟削臣職,以安微分焉。臣無任云云。省疏具悉矣。
修撰金在元疏曰,伏以臣,歸自關北,病困跧伏之中,數月之內,屢奉除旨,臣誠感激惶隕,宜卽聞命趨膺,而第臣狗馬賤疾,近復中暑嘔泄,重添暈眩,胃敗厭食,氣虛失汗等症,表裏交劇,萬無時月起動之望,以此病狀,趨走咫尺,非所可論,庚牌屢臨,一向違逋,情窮勢縮,罔知攸措,玆敢冒昧陳籲。伏乞聖明,特垂矜憐,亟遞臣所帶職名,仍治臣逋慢之罪焉。臣旣以病乞免,宜不敢言事,而第臣之待罪北幕屬耳,略於北路民瘼之不可不及今矯捄者,不無一二愚見,冒此附陳,惟聖明垂察焉。臣竊惟,關北一路,以我朝豐沛之鄕,風俗質厚,人心淳古,士重經行,民習弓馬,彬彬文質,綽有可觀,而踔遠輦轂之故,雖有卓越之行·超詣之才,往往湮沒,而不得自見,誠爲痛惜。臣於在北時,數與人士相接,忠厚質直,尙氣好義,尤重經術。蓋自故縣監臣崔愼,以其淵源之學,始倡於北,北之大儒若李載亨·韓夢麟諸人,從而益張之,於是乎北之士,無不力學篤行。子孝其親,婦節其夫,純行苦節,踵武相接,實無愧於古人,而又多閉門讀書,不求榮利者,臣謂若此輩人,宜於歲貢之外,更加搜訪,隨才試用,使之益有觀感而興起焉。以武事言之,則本道南自鐵嶺,北至六鎭,延袤二千里,戶口數十萬,山川險阻,兵强馬壯,誠用武之地也。是故國家自還復嶺北之後,內謂南北兵營,外列六鎭,於是乎有南北親騎衛之設,當初悉以鄕人中有地閥材力壯健者充定,由是焉以之登科,以躋顯仕,遂至守令·閫帥者,往往有之。夫何近年以來,無賴之類圖免軍役者,無難冒簽,今則親騎之案,遂無鄕人之隷,而數年前,南北兵營,又復增置各六百人矣,前爲三千六百人,而自兩司兵營所收用者,不過各以道內殘鎭二窠,爲每年都試時,取優等自辟而已。尙無一窠之以久勤見用者,彼其傾家破産,以備軍裝,遠或四五十年,近爲二三十年,至有老死不得者,人情寧不抑鬱?臣則以爲,亟命道帥臣,査櫛元案,更選鄕人中有材力地閥者,及武校中壯健者,簽案,仍擇鄕人中有文學識見者爲別將,以統領操鍊,考其勤慢,以爲賞罰之地,而本道固多鎭堡,他道人所不願者,若以此等處各數三窠,屬之南北兵營,以次差送,本道又有別付料名色,當初設施,法意深遠,而近則有地閥者,擧皆厭避。自今有闕,自兵營,於鄕人親騎衛中,擇其有地閥材力者,塡報兵曹,以爲付料之地,而每都目初仕窠,亦於親騎衛抄付者中檢擬,以爲次次進用之階,則北人有繫望之地,兵衛可以益壯,邊圉可以永鞏矣。咸興·永興兩本宮祭需,當初以北六鎭內奴婢身貢,收捧入用矣,及夫奴婢革罷後,代以奴婢舊所受復結需用,而謂有不足,自監營,分定十二同布於鏡城,以大同作錢條田米二斗五升代錢五戔,代納四升布每疋三十三尺,其後逐年增加,至爲數十同。丙子年,鏡民齊訴於其時繡衣之臣,只以元分定十二同,均俵於北六鎭,其後復踵前弊,還爲數十同之多,前之四升者,今爲八九升,前之三十三尺,今爲四十尺,而中間宂費及往來馱價,吏卒路需,竝責於其外,及夫輸納監營之際,該監色輩,又復操縱。一邑之縮,幾至一二同,則自本邑,更爲加斂,一疋之收,殆過二疋,而官所出給本價,亦復有名無實,直爲白徵,旣納之後,監色輩悉以出給營下布商,每疋收價二兩,以五錢充納祭需,其餘悉歸乾沒,祀典所需,何等重大,而誅求無藝,濫捧至此,以彼殘民膏血,反作監色料販,其爲悚懍,果何如哉?臣謂從今以後,凡祭需所用,京司區劃復戶米外,若有不足,以某樣公貨,依元定式四升布一疋代錢之例,自營門,直爲備納於兩本宮,無得更以一尺布,分定於各邑,而各邑,如或更以祭需布名色,橫斂於民間者,一切以贓律論,則其在尊事體祛痼弊之道,庶可兩得之矣。關北不行錢貨,又無綿布,故自朝家,特貿西關木二百同,分俵北十州作米,仍復取耗作木,爲每年行本營都試時賞資,而若都試停退,施賞餘剩條及各庫移來變作條,此等名色之添付殖利取用之數,又不下數十同,而一依元分給取利,使之每年換貿新木,以爲軍需之用,自數十年來,人心漸狡,當納利木者,不復新貿,每於都試施賞後,以歇價還貿,以此六疋,當新木一疋以納,則自兵營,利其疋數之多,以此充捧,及至施賞,則輒以此一疋,當新木一疋以給,餘剩爲五疋矣。於是,新入者旣絶,舊來者腐敗,舊之價爲二百者,今還不能當一醉矣,積爲軍民之痼瘼,不可不及今矯捄,盡其元作木二百同,盡換作穀取耗,今所行用,不過耗條,而散在當納新捧者處,苟欲通變,今年新捧時,一切革罷,以元作耗一疋價二兩,代以布一疋,預先定升尺,依耗條所入收捧,則布自土産,必無如舊木頻年仍用之弊矣。大抵當初貿木,不但爲軍需之用,或冀以此民得以衣被,而今則所謂行木之弊壞如彼,列邑各有商賈,陸運船載,積著謀利,雖罷行木,少無可憂,此不過一擧措之間,積弊可祛,軍需可實,鄕之賞賜行用,具有實惠之可以下究者矣。我國糶糴之弊,北關尤甚,其弊之大者曰三剩,剩之不足,而至於所謂勿易債而極矣,猶爲不足,復有作米作穀等名色出,而殆同四面之網,民將無處求生矣。三剩之弊,則屢登於道臣及繡衣之啓,今當申明其禁,一切以法從事,至若作米作穀等名色,知爲切骨之瘼,蓋作米之弊,專出於所謂皮雜穀代捧,而雜以戶式土式等法於元還及新舊磨之間,使民莫知其端倪而後,惟意作奸,所謂戶式者,卽戶曹元作穀式例,粟麥每二石七斗五升,稷·耳牟·木米每三石十一斗零,各作田米一石者也。所謂土式云者,卽各色木土謬式,田米一石,代以粟麥各二石,稷及耳牟木米各三石者也。無論分給與收捧,純用土式,及夫元無穀田米計減時,則乃以戶式十三斗計減,以米則每一石得三斗,皮穀則得十一斗二石零,本道列邑穀簿,多者十餘萬石,少不下五六萬石,皮各穀,常三分居二,以此推之,每年作米,何啻一二萬石?然則其中間乾沒,爲民之害者,爲當如何?且復作米者,不復留在庫中,而嗣歲民分之資,乃反悉歸於官雜新磨作穀及分反捧時三剩條與奸吏鄕偸弄及富戶權買條,而民之所受,只皮雜穀而已,及至秋捧,一切復以田米代納,此則作米之弊也。所謂作穀云者,北十州以無錢貨,故官雜種,常以時價,臨時買用,自夫數十年來,一切作穀,名曰新磨,其法新官到任,卽便統計一年所用,專數作穀,分俵於民,而官用則先就倉穀中田米,惟意取用,乃以新磨作穀條,移錄元還中徵捧,及夫歲終而未及盡納者,更爲添錄於明年新磨,名曰,舊〈磨〉,其流亦貧殘之無處指徵者,乃有五徵之,名曰隣徵·族徵·哨徵·富徵·弊徵以充之,新舊莫辨,循環無端,雖當納一石,添作十石,不能自辨,是以近來北關守令,臨歸有債,則一委由吏,直爲加錄於舊磨中收殺,而莫有知者,此則作穀之弊也。此兩弊不祛,則北民將無息肩之日矣。臣謂自今以後,所謂作米作穀等名色,一切嚴禁,各邑元還,無論田米與他雜穀,只從實數,以本色分留,無得更以雜穀作米及米作雜穀,而分給與捧上,一用戶式,所謂官雜種,亦一切以本色收捧用下,而餘種時價發賣,無敢更爲作穀付還,先用倉穀,則其餘諸般奸弊,自無依靠,不攻自破,此非難行之事,而流毒若是,莫之爲恤者,誠以重糈所在之故也。今欲禁之,除非嚴立科條,必無遵行之理,如是設禁之後,猶尙有愍不畏法者,一切以贓律論,然後此弊,庶有可捄之望矣。其他若茂山還上之以茸貂妨納帖賣等蔑法之習,穩城新島牧場之爲三邑流毒,會寧·慶源之開市百姦,鍾城·穩城之倚市橫斂,富寧·鏡城之推剝海津,審藥之憑藉侵虐,營邸之把持奸利等諸般痼瘼,可謂指不勝屈,言念生民,誠可哀痛,今雖不能一一煩瀆,至於臣所言者,知係北人之血冤,當加救焚拯溺。伏乞下臣此章於廟堂,採以行之,不但爲北民解懸,未必不爲固邦本之一助耳。臣無任云云。省疏具悉。所陳北路諸條,令道臣,講究矯捄之方,論報廟堂,以爲稟處之地,爾其勿辭察職。
上在昌德宮。停常參·經筵。
夜自二更至二十五日開東,灑雨下雨,測雨器水深二寸一分。
愼宜學啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
任厚常啓曰,吏曹郞廳來言,承旨有闕,政事,取稟。傳曰,前望單子入之。
備忘記,平安兵使趙華錫下直,長弓一張,長箭一部,片箭一部,筒兒一箇賜給。
承旨前望單子入之,尹命烈落點。
任厚常啓曰,玉堂上下番俱空,已至多日,事甚未安,校理林顔喆,修撰金在元疏批已下,竝卽牌招入直,何如?傳曰,允。
以校理林顔喆,修撰金在元牌不進罷職傳旨,傳于任厚常曰,只推。
韓義運啓曰,新除授承旨尹命烈,以前任靈光郡守,方在解由未出中,何以爲之?敢稟。傳曰,勿拘。
愼宜學啓曰,大司憲宋穉圭,執義吳熙常,掌令姜世白,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于愼宜學曰,只推。
韓義運,以都摠府言啓曰,今此太廟展謁時,侍衛寶劍守宮及王世子陪衛,當爲備員,而副摠管曺命楫在外,都摠管金蓍根,以漢城府判尹導駕進,副摠管朴基豐,以禁軍別將陣上進,徐有鳳,以訓鍊都監中軍陣上進,三員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
韓義運啓曰,因都摠府草記,今此太廟展謁時,侍衛寶劍守宮及玉世子陪衛,當爲備員,而副摠管曺命楫在外,都摠管金蓍根,以漢城府判尹導駕進,副摠管朴基豐,以禁軍別將陣上進,徐有鳳,以訓鍊都監中軍陣上進,三員未差,無以備員,令政院稟旨變通,因令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞,前望單子入之。
摠管前望單子入之,都摠管洪顯周,副摠管朴宗羽·申鴻周·朴基豐·李勉植·徐有鳳·曺命楫落點。
以濟州防禦使趙義鎭狀啓,進上靑皮,未滿定例封進,惶恐待罪事,傳于任厚常曰,勿待罪事,回諭。
韓義運,以兵曹言啓曰,捕盜大將,兼帶摠管,則遞摠管,載在法典矣,摠管前望,右邊捕盜大將申鴻周,左邊捕盜大將李勉植,俱爲受點,似當依法典,摠管之任,當爲差代,而摠管受點,係是特除,不可循例差代,何以爲之乎?敢稟。傳曰,許遞。
行都承旨宋祥濂疏曰,伏以臣,忝長一院,居然三朔,充位尸素,無往非罪,迺者校理林顔喆自引之疏,以向日弘文館草記做錯事請罪,伊時承宣,至承依施之批旨矣。臣於草記捧入之時,雖不在院,而翌朝之啓請付標,臣亦參坐,今於人言之來,安敢以職非該房,有所自恕,而獨逭僚員已被之勘乎?玆敢略暴惶愧,仰請威罰,伏乞聖慈,俯垂鑑諒,亟治臣不職之罪,以謝公議,俾靖私分,千萬幸甚。臣無任云云。答曰,省疏具悉。在卿不必爲引,勿辭行公。
上在昌德宮。停常參·經筵。
自開東至辰時,灑雨下雨,測雨器水深四分。
自五更至二十六日開東,灑雨下雨,測雨器水深二分。
藥房都提調韓用龜,提調金魯敬,右副承旨任厚常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮·世子嬪官,口傳問安。答曰,知道。
王大妃殿進御淸暑益氣湯五貼製入事,榻前下敎。
愼宜學啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于尹命烈曰,輪對官待令。
傳于尹命烈曰,飭已施矣。南延君球敍用。
尹命烈,以內醫院都提調·提調意啓曰,副提調宋祥濂,今日問安,不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
韓義運啓曰,卽伏見全羅右水使李升權漂人護送狀啓,則第十四行,漏前一字,原狀啓係是邊情,雖不得不捧入,奏御文字,何等審愼,而如是疎忽,事甚未安,推考警責,何如?傳曰,允。
尹命烈啓曰,輪對官來待矣。傳曰,後日次待令。
又以吏曹言啓曰,卽接社稷署牒報,則以爲,今此秋享大祭誓戒時,本署壇司令,當爲進參,而官員三員中,一員入直,二員以身病沈重呈旬,壇司令無以擧行云,社稷署令尹圭白·宋啓柏,今姑改差,其代,竝口傳備擬以入之意,敢啓。傳曰,知道。
韓義運,以都摠府言啓曰,今此太廟展謁時,待衛寶劍守宮及王世子陪衛,當爲備員,而副摠管曺命楫在外,朴基豐,以禁軍別將陣上進,徐有鳳,以訓鍊都監中軍陣上進,朴宗羽有身病,二員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,今此太廟展謁時,侍衛寶劍守宮及王世子陪衛,當爲備員,而副摠管曺命楫在外,朴基豐,以禁軍別將陣上進,徐有鳳,以訓鍊都監中軍陣上進,朴宗羽有身病,二員未差,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞,令該曹口傳差出。
兵曹口傳政事,以李羲甲·宋冕載·李止淵·徐有聞·吳翰源·申溆爲副摠管。
兵曹,都摠管單李羲甲。
吏曹口傳政事,以沈存之·柳幼麟爲社稷令。
愼宜學啓曰,大司憲宋穉圭,執義吳熙常,掌令姜世白,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于愼宜學曰,只推。
以校理林顔喆,修撰金在元牌不進罷職傳旨,傳于尹命烈曰,只推。
韓義運,以備邊司言啓曰,有司堂上李止淵,方任廟務,職事相妨,兼帶摠管之任,今姑許遞,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,文臣兼宣傳官沈鈁,除授在外,過限未上來,依法典改差,何如?傳曰,允。
上在昌德宮。停常參·經筵。
愼宜學啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
愼宜學啓曰,大司憲宋穉圭,執義吳熙常,掌令姜世白,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于愼宜學曰,只推。
以校理林顔喆,修撰金在元牌不進罷職傳旨,傳于尹命烈曰,只推。
愼宜學,以義禁府言啓曰,再明日擧動時,大駕各差備都事及王世子左右考喧都事,本府入直都事,當以十二員分差,而無以推移,出使都事許棨,令該曹口傳相換,假都事二員,亦令該曹差出,以爲分排之地,何如?傳曰,允。
吏曹口傳政事,禁府都事許棨,訓鍊判官柳和中相換。
宋祥濂,以吏曹言啓曰,今此宗廟·景慕宮朔祭及社稷大祭祭官中,時無職名人員,令該曹,口傳付軍職,何如?傳曰,允。
愼宜學,以禁衛營言啓曰,本營字內烽臺東邊體城三間許,光熙門南邊體城一間許頹圮處,今七月二十七日,始役改築之意,敢啓。傳曰,知道。
敦寧都正呂東植疏曰,伏以臣,謬蒙恩點,忝叨見職矣,臣旣無敦寧,不當冒膺,而間値尋鄕,又苦賤疾,今始陳籲,冞增悚恧。伏乞聖慈,俯垂鑑諒,特命遞改,以存公格,千萬幸甚。臣無任云云。省疏具悉。所請依施。
上在昌德宮。停常參·經筵。
愼宜學啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,來初一日,輪對日次,而景慕宮秋享大祭齋戒相値,頉稟之意,敢啓。傳曰,知道。
又啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
宋祥濂啓曰,明日大駕詣宗廟,入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
傳于尹命烈曰,明日出宮內門路,以協陽門爲之。
尹命烈,以侍講院言啓曰,卽接翊衛司所報,則明日宗廟展謁時,本司官員,不可不備,而翊衛一員,侍直一員,洗馬一員未差,無以備員云,未差之代,令該曹口傳差出,以爲進參之地,何如?傳曰,允。
兵曹口傳政事,以宋啓柏爲翊衛,金鼎根爲侍直,李宅鉉爲洗馬。
愼宜學啓曰,大司憲宋穉圭,執義吳熙常,掌令姜世白,持平李源祚在外,掌令任存常牌不進,持平崔命顯陳疏,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常牌不進罷職傳旨,傳于愼宜學曰,只推。
以校理林顔喆,修撰金在元牌不進罷職傳旨,傳于尹命烈曰,只推。
愼宜學啓曰,明日動駕,兩司侍臣,當爲進參,除在外·陳疏外,未肅拜·呈告人員,竝待開門牌招,何如?傳曰,允。
韓義運,以兵曹言啓曰,來八月初一日,內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李復淵爲內禁將。
以咸鏡監司鄭尙愚狀啓,鍾城府使沈能稷,親病危篤,勢難强令察任,不得已罷黜事,傳于宋祥濂曰,令該曹口傳差出,催促下送。
韓義運,以兵曹言啓曰,五衛將兪漢純,除授過限未肅拜,依例改差,何如?傳曰,允。
又以御營廳言啓曰,去夜初更量,幼學柳福永,犯夜被捉,依例移送秋曹之意,敢啓。傳曰,知道。
愼宜學,以刑曹言啓曰,因御營廳啓辭,去夜初更量犯夜,幼學柳福永,依更數決笞三十度,放送之意,敢啓。傳曰,知道。
義禁府照目粘連,事變假注書崔致輔矣本府議啓內,入侍徑傳,雖因誤聽之致,莫重傳命,難免不審之失,以此照律,罪笞四十收贖,附過還職,私罪,奉敎依允。又照目粘連,興陽縣監李勗矣本府議啓內,不待虞候譯學之來到,徑先摘奸而問情,囚供雖謂已例,擧行未免違錯,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
持平崔命顯疏曰,伏以臺閣者,治化之汚隆關焉,生民之休慽係焉,苟非言議足以動人,謨猷足以補闕者,不可冒據也,明矣,顧臣見識魯莽,才學蹇劣,淸朝百執事之任,惟且無當,況可擬議於莫重耳目之職哉?迺者柏府除旨,忽下於夢想之外,天牌繼降,日事違傲,撫躬惶蹙,如集于木,以臣菲材,若復一日虛縻,則其爲累聖簡而羞當世,將如何哉?伏願天地父母,亟解臣職,以幸公私焉。臣於乞免之章,不宜贅及他說,而卽伏見前正言臣孔胤恒疏本,則有不勝駭惋者,夫外邑校鄕輩之互有得失,自相爭閧者,亶在於道伯之察飭,府尹之禁斷矣,此豈臺臣所可扶抑於其間者哉?且其疏意,語無倫脊,事多差爽,粵在英廟朝己卯,因道臣査啓,特罷關西鄕案,如有犯之者,當施以逆律,聖敎不啻申明。今其疏曰,英廟朝己卯以後,此法極爲嚴重,有若以鄕案爲重者然,此有悖於聖敎也,先正臣李珥鄕約條例,是謂鄕遂之鄕也,而使之禮義相先,以敦鄕俗而已,錄名差任等語,特其先事之戒,則此强引於先訓也。惟彼義會堂之所以創設者,前兵使臣金見臣之入侍時,褒義黨之始倡,嘉武功之克成,御筆以爾等樹不世之勳七字書下,見臣由是感激,不敢私有,乃與從征壯士,爰構一堂,奉安寶墨,扁以義會,若値破賊之日,則每年必相聚於上方,歌詠聖德,以作一鄕之光耀,而乃敢曰,敎書置之堂中,御筆與敎書,體面各異,輕重懸殊,而指御筆謂敎書,未知聽誰所言,而不能詳審,乃以爽實之事,徑先仰瀆,亦可見駭妄之一端矣。且其言曰,爻象不佳,擧懷澳散,嚇動人心,胡至此極?如此鄙悖之類,不可置之於侍從之列,臣謂前正言孔胤恒,亟施刊削之典,斷不可已也。臣無任云云。省疏具悉。已令本道査實,臺言若爽實,則豈無其罰乎?爾其勿辭察職。
上在昌德宮。停常參·經筵。
還內後,世子宮口傳問安。答曰,知道。內閣·政院·玉堂·藥房口傳問安。答曰,知道。
韓義運啓曰,司僕寺內乘來言,捲簾,取稟。傳曰,捲三面。
愼宜學啓曰,臣以王大妃殿·嘉順宮問安進去,下直之意,敢啓。傳曰,知道。
傳于尹命烈曰,忠厚老成之風,黼黻華國之文,卽是輿人之所共知,而於予況有甘盤之舊,以逮我元良,而款款懇懇之誠,至老未已,常庸感歎于心,卽見逝單,不勝愕然,卒判敦寧李晩秀成服日,遣閣屬官致祭,別致賻,令該曹考例擧行。
注書尹正鎭病,代以柳夏永爲假注書。
尹命烈啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝卽牌招入直,何如?傳曰,允。
吏曹口傳政事,以李載亨爲鍾城府使。
備邊司,以金蓍根爲水原留守。
尹命烈啓曰,水原留守,當爲下批矣,政官牌招開政,何如?傳曰,允。
以掌令任存常,獻納李寅溥,正言任鼎常牌不進罷職傳旨,傳于愼宜學曰,只推。
兵曹口傳政事,副護軍呂東植,副司果徐有素·李渭達竝單付。
尹命烈,以禮曹言啓曰,景慕宮展謁,每以孟春·孟秋定式取稟矣,今秋展謁吉日,以何間推擇乎?敢稟。傳曰,旬前擇入。
又以禮曹言啓曰,景慕宮展謁取稟草記,傳曰,旬前擇入事,命下矣。展謁吉日,令日官趙相順推擇,則來八月初一日初二日初三日初四日初五日初六日初七日初八日,連値齋戒及拘忌,初九日王世子生辰相値,只初十日爲吉云,何以爲之乎?敢稟。傳曰,以初十日爲之。
又以禮曹言啓曰,今此景慕宮展謁時,王世子祗迎及隨駕之節,依例磨鍊乎?敢稟。傳曰,祗迎置之,隨駕衛內磨鍊。
又以景慕宮都提調意啓曰,太常所進生梨,今方薦新於本宮,而宮苑生梨,初無結實,莫重薦新,無以擧行,不勝惶恐之意,敢啓。傳曰,知道。
又以奎章閣言啓曰,檢校提學李晩秀喪,依定式,遣檢書官,傳給內賜賻物以來之意,敢啓。傳曰,知道。
又以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣,守僕李時膺·方禹興汰去,代以曾經生徒守僕,試才抄擇,備三望受點次,別單書入之意,敢啓。傳曰,知道。
韓義運,以兵曹言啓曰,來八月初一日,一番內禁衛番次矣,新除授該番將李復淵,身病猝重,勢難就直,呈狀乞遞,實病難强,則勢難强令察任,今姑改差,其代,更爲口傳差出,番單子付標,何如?傳曰,允。
又以御營廳言啓曰,本廳字內光熙門南邊第一城廊近處體城四間半許頹圮處,今七月二十九日爲始,改築之意,敢啓。傳曰,知道。
庚辰七月二十八日卯時,上與王世子,詣宗廟秋展謁擧動入侍時,行都承旨宋祥濂,行左承旨李錫奎,右承旨尹命烈,左副承旨韓義運,右副承旨任厚常,同副承旨愼宜學,記事官尹正鎭,假注書李秉龜,別兼春秋李憲球·權敦仁,直提學李龍秀,檢校直閣徐俊輔,檢校待敎李鶴秀·徐憙淳,以次侍立。時至,通禮跪啓請外辦。上具翼善冠·衮龍袍,乘輿出宣化門,藥房提調金魯敬,副提調宋祥濂等進前奏曰,侵早勞動,聖體,若何?上曰,一樣矣。至協陽門外降輿所,通禮跪啓請降輿乘輦。上降輿乘輦,由肅章門·進善門·敦化門,至宗廟洞口。通禮跪啓請降輦乘輿。上降輦乘輿,由廟大門,至齋殿門外。通禮跪啓請降輿,上降輿入齋殿,入齋室後,問安勿爲之事及王世子問安置之。出榻敎通禮跪啓請外辦。上改具冕服以出。通禮跪啓請執圭。祥濂進圭,上詣版位行四拜禮,入殿內奉審,仍詣永寧殿,就版位,行四拜禮,入殿內奉審以出。通禮跪啓請釋圭。祥濂受圭,還御齋殿,敎曰,展拜後問安勿爲之事,王世子問安置之。出榻敎仍命入外辦,通禮跪啓請外辦。上改具翼善冠·衮龍袍,乘輿出廟大門,至降輿所,通禮跪啓請降輿乘輦。上降輿乘輦,至敦化門前。宜學進前奏曰,臣奉命問安于王大妃殿·嘉順宮,則答以知道,故敢此仰達矣。上曰,唯。由敦化門,入進善門·肅章門,至協陽門外。通禮跪啓請降輦乘輿。上降輦乘輿,入協陽門·宣化門,命出標信解嚴,還內,諸臣以次退出。
上在昌德宮。停常參·經筵。
自辰時至人定,灑雨下雨,測雨器水深五分。自人定至八月初一日開東,灑雨下雨,測雨器水深五分。
藥房提調金魯敬,副提調宋祥濂啓曰,太廟展禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御淸暑益氣湯,依前方,五貼製入事,榻前下敎。
愼宜學啓曰,大司憲宋穉圭,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
傳于尹命烈曰,禮房承旨馳詣宗廟·景慕宮,奉審摘奸以來。
韓義運啓曰,備邊司郞廳來言,今日賓廳日次,而停朝市相値,不得來會云矣,敢啓。傳曰,知道。
備忘記,阿耳僉使白恒鎭下直,長弓一張,長箭一部,片箭一部,筒兒一箇賜給。
以校理林顔喆,修撰金在元牌不進罷職傳旨,傳于尹命烈曰,只推。
尹命烈啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝卽牌招入直,何如?傳曰,允。
以校理林顔喆,修撰金在元牌不進罷職傳旨,傳于尹命烈曰,只推。
尹命烈啓曰,吏曹判書金履喬,參判朴宗薰,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書金履喬進,參判朴宗薰,參議申在植病,右承旨尹命烈進。以李羲甲爲判尹,趙萬永爲敦寧都正,趙得永爲知經筵,韓致應爲知義禁,李羲玄爲廣興令,李鳳純爲監察,宋應龍爲典籍,朴耆元爲引儀,閔宗爀爲平市主簿,金鼎元爲重林察訪,李沆爲冬至兼謝恩書狀,行水原留守單金蓍根,兼華寧殿提調單金蓍根,南延君單球。
兵批,判書權常愼,參判金愚淳,參議洪時濟病,參知柳鎭澤進,左副承旨韓義運進,兼摠理使單金蓍根。
以吏曹參議申在植牌不進罷職傳旨,傳于尹命烈曰,只推。
傳于尹命烈曰,發遣吏郞,諸執事淸齋與否,摘奸以來。
兵曹口傳政事,以李儒燁爲內禁將。
尹命烈,以吏曹言啓曰,今此景慕宮秋享大祭,大祝前正趙璟鎭,時無職名,令該曹,口傳付軍職,何如?傳曰,允。
兵曹口傳政事,副司果單趙璟鎭。
尹命烈,以奎章閣言啓曰,檢校提學李晩秀喪第三日,依定式,遣檢書官,致弔恤孤,仍爲勸粥以來之意,敢啓。傳曰,知道。
又以吏曹言啓曰,今此文宣王釋奠祭亞獻官,當以大司成塡差,而從二品大司成,則草記塡入事,曾有定式矣,時任大司成李龍秀,乃是嘉善,依定式,塡差以入之意,敢啓。傳曰,知道。
韓義運,以兵曹言啓曰,來八月初十日大駕詣景慕宮展謁時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟展謁例爲之。
又以訓鍊都監言啓曰,本局中軍徐有鳳,身病甚重,勢難察任,改差,何如?傳曰,允。
上在昌德宮。停常參·經筵。
自人定至夜五更,灑雨下雨,測雨器水深五分。
愼宜學啓曰,大司憲宋穉圭,執義吳熙常,掌令姜世白,持平李源祚在外,持平崔命顯呈辭,監察茶時之意,敢啓。傳曰,知道。
韓義運啓曰,來初五日朝參日次矣,敢稟。傳曰,停。
傳于尹命烈曰,禮房承旨馳詣景慕宮,奉審摘奸以來。
尹命烈啓曰,玉堂上下番俱空,已至多日,事甚未安,校理林顔喆,修撰金在元旣有只推之命,竝卽牌招入直,何如?傳曰,允。
以校理林顔喆,修撰金在元牌不進罷職傳旨,傳于尹命烈曰,只推。
尹命烈,以禮曹言啓曰,每年各陵展謁,春則二三月,秋則八九月取稟事,曾有定式矣,今秋展謁,定於何陵,而以何間擇吉乎?敢稟。傳曰,當詣崇陵展謁親祭矣,晦間擇吉以入。
傳于任厚常曰,今番幸行京擧動例爲之,出還宮時植炬,置之,凡係民事,皆以儲置米會減。
禮曹,今八月初九日,王世子生辰,百官賀習儀乙良,百官除良,執事禮貌官兺,預爲講習爲白乎矣,正日,王世子具冕服出坐熙政堂,宗親文武百官,以黑團領行禮事,知委擧行,何如?啓,權停爲良如敎。
兵曹,以李元植爲都監中軍。
尹命烈,以禮曹言啓曰,以陵幸取稟草記,傳曰,當詣崇陵展謁親祭矣,晦間擇吉以入事,命下矣。幸行吉日,令日官趙相順推擇,則今八月晦間,連値拘忌,無可合吉日云,何以爲之乎?敢稟。傳曰,九月望間擇入。
又以禮曹言啓曰,崇陵幸行吉日,九月望間擇入事,命下矣。令日官趙相順推擇,則來九月十一日·十七日俱吉云,以何日定行乎?敢稟。傳曰,九月十一日爲之。
又以禮曹言啓曰,今此崇陵幸行出宮時,王世子闕門外祗送,及還宮時,城門外祗迎之節,何以爲之乎?敢稟。傳曰,出還宮時祗迎,闕門外磨鍊。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
又以奎章閣言啓曰,檢校提學李晩秀成服日,遣檢書官致祭以來之意,敢啓。傳曰,知道。
又以奎章閣言啓曰,參下檢書官朴長馣·李熙耈·朴宗琰仕日已滿三十朔,依定式六品職遷轉事,分付吏曹,何如?傳曰,允。
又以成均館行大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕金泳奎瓜朔,代以事知守僕試才抄擇,備三望受點次,別單書入之意,敢啓。傳曰,知道。
韓義運,以備邊司言啓曰,卽見价川縣慰諭御史鄭基善狀啓,則以爲,本縣被災處合沒戶及渰死人等身還布,已蒙特恩,竝皆蠲減,而至於渰死餘存戶,漂頹全活戶,亦宜有終始存恤之政,故分爲尤甚·之次二等,尤甚戶身還布,折半蕩減,折半停退,之次戶身還布,三分中一分蕩減,二分停退事,請令廟堂稟處矣。道啓纔徹,丙枕靡安,十行辭敎,慰恤備至,使死者無憾,生者有恃,而至於御藥所需之停封分給,恩踰賜帑,德侔頒裘,哀彼墊溺餘生,微禹其魚矣。今觀狀辭,凡係軫恤之政,一遵丙辰·庚午義州水災時,恤典已例,大中小殘獨戶渰死者之身還布,已蒙全數蕩減,而今此尤甚戶之折半蕩減,折半停退,之次戶之三分中,一分蕩減,二分停退,其磨鍊儘有商量,竝依狀請許施。蓋其移基築垌,實爲目下之急務,經遠之良策,貢茸價之如干所剩,付以爲經始之資者,譬之投醪於水,飮者何能盡量,而所貴者,衆心之感悅也。數雖不多,惠當遠究,其所料量,深爲得體,其餘完築安集之方,御史雖已上來,方伯與邑倅,必須十分講確,從長料理,或方便措劃,或登聞稟處,無有一毫疏忽之意,道臣處分付,何如?傳曰,允。
又以司僕寺一二提調意啓曰,旌義前縣監朴師濂遞任進上馬二匹,今纔上來,禾毛色別單子書入,而依例內厩立養之意,敢啓。傳曰,知道。
以公淸監司朴宗京狀啓,進上早紅柿子,生松茸,限內不得封進,惶恐待罪事,傳于愼宜學曰,勿待罪事,回諭。
以公淸監司朴宗京狀啓,鎭川等邑民家頹壓漂失事,傳于任厚常曰,聞甚矜惻,元恤典外,別加顧助事,分付。
上在昌德宮。停常參·經筵。
自人定至夜五更,灑雨下雨,測雨器水深五分。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
宋祥濂啓曰,知義禁韓致應除拜後過三日不爲出肅,依定式推考警責,仍卽牌招察任,何如?傳曰,允。
尹命烈啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
傳于尹命烈曰,雖以孝理之意,循例賜批,然旣曰,謫補,則豈可自請還歸,政院無一言捧入,難免溺職,當該承旨遞差。
尹命烈啓曰,臣與同副承旨愼宜學伴直矣,遞差出去,伴直無人,右副承旨任厚常,卽爲牌招,何如?傳曰,允。
又啓曰,右副承旨任厚常牌不進,伴直無人,左副承旨韓義運,卽爲牌招,何如?傳曰,允。
韓義運啓曰,大司憲宋穉圭,執義吳熙常,掌令姜世白,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以校理林顔喆,修撰金在元牌不進罷職傳旨,傳于尹命烈曰,只推。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于韓義運曰,只推。
尹命烈,以奎章閣言啓曰,景慕宮望廟樓今秋大奉審,臣憙淳與本宮提調金履陽,進詣展奉,奉審無頉之意,敢啓。傳曰,知道。
宋祥濂,以吏曹言啓曰,成均館司成李沆呈狀內,矣身素患痰癖之症,挾感添劇,時月之內,萬無供職之望云。新除授平安道都事李慶烈呈狀內,矣身素患痰癖之症,當此換節之時,一倍添劇,時月之內,萬無起動往赴之望云。身病俱如是,則有難强令察任,竝改差,何如?傳曰,允。
韓義運,以都摠府言啓曰,今日入直內三廳武兼禁軍及軍兵等當爲中日習射技,而宗廟·永禧殿·景慕宮秋奉審相値,不得設行之意,敢啓。傳曰,知道。
又以司僕寺一二提調意啓曰,今此崇陵行幸時,各差備入把馬磨鍊,別單書入,而其中驛馬則令兵曹依例知委各驛,使之直爲入把,何如?傳曰,允。
又以司僕寺一二提調意啓曰,今此崇陵行幸時,補把驛馬,勿論遠近道,限五十匹分排知委各驛,以爲入用之地,何如?傳曰,允。
全羅監司李書九疏曰,伏以臣感激恩造,怵迫嚴命,拚棄廉防,冒當非據,居然四朔,豈不欲策勵駑鈍,少效涓埃之報,而奈此庸愚,百不猶人,重以身經憂患,志氣摧頹,年薄遲暮,神精銷亡,尋常事爲,尙患錯謬,若夫搜剔弊蠹,振興凋瘵,使聖朝如傷之德意,下究於斯民,誠非不切,力實未逮,夙夜憂懼,如臨淵谷。且今量田之議,實係民國大政,臣職忝守土,尤宜殫心竭誠,奉行成命,而第伏念,本道事情,大異他路,蓋自己巳以後,十數年來,饑饉荐臻,而甲戌之歉,尤爲慘烈,人民之死亡流散,殆不可勝計,而軍籍漸虛,糴政益紊,隣族之擾,又從以驅之,居者不安其業,去者不戀其鄕,田野之荒蕪,固其勢然也。試考昨年災簿,舊陳新陳之移施於當年之災者,摠計爲萬有七千五百餘結,比之己巳甲戌最多之摠,其所懇闢,雖幸過半餘數,尙不可謂不多也。至若旱田新陳之不入於檢放者,雖難指數,亦當不少,是乃冤徵之所由起也。然所謂新陳,毋論水田與旱田,非盡爲山林川澤不食之地,在前日則膏膄可耕者十居八九,特坐於人亡戶縮,瘡痍未完,一任其荒廢耳。爲今之計,正宜休養勞徠,徐俟其生齒稍繁,流冗還集,使得以盡力於南畝,而賴天之靈,幸獲三五年少康,則傳所云有人此有土者,庶可以漸見成效,如其不然,今者數萬結可耕之土,將無所歸屬,啓吏胥異日之奸弊,而徒損於國計,無補於民隱,夫量田,所以恤民也,非所以裕國也。以殿下恫瘝之念懷保之仁,苟利元元,何所愛惜,而有司之臣,則固當仰體聖念,謹守邦典,使國無虛賦,民蒙實惠,然後方可以不失其職,顧今窮黎尙未盡蘇,汚萊尙未盡闢,只就見在之墾田,較量常稅之贏縮,則不惟公賦有失陷之弊,物情有繹騷之歎,又或爲條制所格,數額所拘,年限未久而荒田見漏於蠲稅,品第失宜而瘠土或至於加賦,則將無以示大信於一路之民,而祈寒暑雨之咨,難保其未必然也,蓋其法非不備也,意非不美也。施之不得其地,行之或失其時,則善後之圖,其難若此,是非獨臣區區愚昧之見,遍叩守宰,博採民言,稱便者寡而稱不便者反多,事勢之緩急,卽此可見,此臣所以鄭重難愼,必欲待三五年之間,勸農力穡,使田功克擧而後,經界乃可論也。若其應入費用,亦須自今爲始,預行措處,逐旋鳩聚,上不至於過煩經費,下不至於重損民力,以待其可行之日,則庶不害爲作事謀始之道,臣旣明知其事情之如此,而若復徒懷嚴畏,不以實具聞,則甚非所以至誠對揚之義,玆敢冒昧仰陳,至若休養勞徠之方,亦非可以空言爲也。要當以不擾民爲上,而不擾民之本,又在於節用而愛人,然此非如臣疎賤所敢妄論,伏願聖明,俯詢廟堂,特賜載處。仍伏念,臣僇廢餘生,積犯違抗,投荒禦魅,不足以少贖其辜,乃蒙我殿下包容之德,薄竄旋宥,恩補自如,雖甚愚頑,豈不知身在譴謫?重觸典憲,死有餘罪,而伏惟殿下,覆燾生成,惟恐一物之不得其所,臣若抱此血懇,不一陳暴,是乃自阻於孝理之化也,亦非義分之所敢出,臣之老母,年近八耋,病在難醫,而不幸年來,荐經喪慼,悲哀慘怛,積致傷損,凜凜若不保朝夕,寬慰調護,使飢飽寒燠,不失其時,惟有臣孑然一身,臣若一日離側,則臣母便不獲一日之安矣。假使臣無故在朝,待罪於百執事之末,固當乞身終養,以盡子職,而今臣身負大何,跡滯殊方,千里相望,久曠晨昏,如欲將老就養,仰承恩眷,則長程勞動,斷無其望,如欲一向離違,坐經時月,則情私悲切,實非人理之所堪,日夕焦遑,寸腸九廻,況臣衰朽昏劣,必致僨誤之狀,如右所陳,竊恐仰孤君恩,俯傷母心,終不免爲不忠不孝之歸。伏乞聖慈,曲垂哀憐,亟令有司,重勘臣辜負僭越之罪,俾得以歸見老母,退伏刑章,則雖死之日,惟生之年。臣無任云云。答曰,省疏具悉。量田事,卿言旣然,令廟堂更爲商確稟處。下段陳懇,予之必起卿而畀卿,亦可謂積費商量,豈可數月而便許解任乎?勿復煩辭,卽爲將往焉。
水原留守金蓍根疏曰,伏以,太廟展慕,仰宸孝於秋謁,貳極趨陪,頌睿度於日就,瞻望衛扈,歡忭胥切,仍伏念,臣鹵莽寡識,無所比竝,而前後敡歷,罔非踰溢,尋常兢畏,戒切于心,而不料華留新命,忽及於千萬夢想之外,臣惝怳駭懍,不省所喩,夫是任也。以其重則甲於四都,以其難則冠於三輔,而況復執灑掃於眞殿而聲容孔邇,想劍舃於喬岑,而象設儼然,望松柏之薈蔚,則仰昔年封殖之勞,見棲堞之縈紆,則追厥初板築之役,一路之間,觸事觸境,無非於乎不忘之思,而矧又營府之節制纔立,而蓄積已枵,閭井之規模未就,而凋瘵特甚,有百瘼竝萃之嘆,無一日可蘇之勢,臣之得於見聞者,固已如此,若復身親而目擊,則其難於整頓,莫可收拾,必有十倍於聞見者矣。然則此時此任,雖素稱通鍊幹事之人,決知其戞戞乎難矣,豈如臣愚陋可以辦之者哉?竊想朝家所以任之者,不可如是不量而任之,在臣所以受之者,亦不可如是不量而受之,知榮而不知懼,知進而不知退,非臣之所敢曰能,而惟惜其爲累於則哲者,非細故也,玆敢冒陳披瀝之懇,仰瀆崇嚴之聽。伏乞聖慈,俯垂諒察,亟賜遞改臣所授保釐之任,回授可堪之人,以幸國事,以安私心,千萬幸甚。臣無任云云。答曰,省疏具悉。卿其勿辭察任。
上在昌德宮。停常參·經筵。
午時未時,灑雨下雨,測雨器水深一分。
任厚常啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,淸州營將李元緖下直,長弓一張,長箭一部,片箭一部,筒兒一箇賜給。
傳于尹命烈曰,禮房承旨馳詣文廟,奉審摘奸以來。
尹命烈啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
以左副承旨韓義運牌不進罷職傳旨,傳于尹命烈曰,只推。
以右副承旨任厚常牌不進罷職傳旨,傳于尹命烈曰,只推。
尹命烈啓曰,吏曹郞廳來言,承旨有闕,政事,取稟。傳曰,當日爲之。
有政。吏批,判書金履喬進,參判朴宗薰,參議申在植竝病不進,右承旨尹命烈進。以宋穉圭爲承旨,林漢浩爲判敦寧,徐有素爲司成,朴起壕爲典籍,李羲甲爲禮賓主簿,兼掌令單李沆,判敦寧單李集斗,知敦寧單林漢浩。
兵批,判書權常愼進,參判金愚淳病,參議洪時濟入直,參知柳鎭澤呈辭在外,右承旨尹命烈進。以尹鼎烈爲副摠管,徐鳳淳爲宣傳官,金彝鍾爲忠壯將,白東臣·李基勛·許澮·張東玉爲五衛將,張天澤爲景福將,金亨錫爲慶熙將,李游爲司禦,尹始大·李得壽爲守門將,吳準常爲京畿中軍,李慶培爲花梁僉使,文遇臣爲舒川萬戶,雲頭里權管單金允哲,僉知單李恒權,訓鍊主簿單朴榮遂,副護軍愼宜學。
尹命烈啓曰,新除授承旨宋穉圭,資是嘉義,行都承旨宋祥濂,乃是嘉善,座次有違格例,何以爲之?敢稟。傳曰,竝許遞,前望單子入之。
又啓曰,臣與行都承旨宋祥濂伴直矣,纔已許遞,伴直無人,右副承旨任厚常,卽爲牌招,何如?傳曰,允。
承旨前望單子入之,洪奭周·愼性眞落點。
任厚常啓曰,大司憲宋穉圭,執義吳熙常,掌令姜世白,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
傳于尹命烈曰,發遣吏郞,諸執事,淸齋與否,摘奸以來。
以校理林顔喆,修撰金在元牌不進罷職傳旨,傳于尹命烈曰,只推。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于任厚常曰,只推。
尹命烈,以禮曹言啓曰,宗廟殿內·永寧殿殿內,今秋奉審執頉處,依定式,今此秋夕節享,當爲兼告事由,擇吉修改,而八月望後至晦間,連値齋日與拘忌,故以九月上旬內推擇吉日,而宗廟告事由,初一日朔祭兼告,永寧殿告由祭,同日一體設行事,回啓磨鍊以入之意,敢啓。傳曰,知道。
韓義運,以都摠府言啓曰,副摠管宋冕載,以社稷大祭終獻官,祭物看品事,晝仕出去之意,敢啓。傳曰,知道。
又以兵曹言啓曰,五衛將鄭履權,忠翊衛將金鎭元,俱以身病猝重,勢無供職,呈狀乞遞,不可强令察任,竝改差,何如?傳曰,允。
上在昌德宮。停常參·經筵。
任厚常啓曰,大司憲未差,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
傳于尹命烈曰,禮房承旨馳詣社稷,奉審摘奸以來。
尹命烈啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
尹命烈啓曰,新除授同副承旨愼性眞,時在慶尙道安義地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,洪命周落點。
傳于洪命周曰,留院上疏入之。
以校理林顔喆,修撰金在元牌招不進罷職傳旨,傳于尹命烈曰,只推。
韓義運,以御營廳言啓曰,去夜二更量,幼學李方容犯夜被捉,依例移送秋曹之意,敢啓。傳曰,知道。
慶尙監司金履載疏曰,伏以,臣以空疎,謬膺藩寄,居任以來,一無施措,少補民國,仰首涓埃,徒負溺職之辜,恒抱素餐之愧,加以夙嬰貞疾,近益沈痼,不服水土,而諸症層加,長托床玆,而寧日絶少,凡百事務之振刷,已難擬議,尋常簿牒之酬應,亦多停滯,向來一疏之乞遞,早緣情實之難强,而恩批鄭重,至命調理而察任,臣於是,且感且惶,黽勉蹲仍,居然歲幾再周矣。到今箇滿,只隔數朔,顧何敢復事煩浼,而竊有區區愚懇,不獨關於一己之私者,玆敢冒昧而仰陳焉。臣之病祟,本由痰癖,每當寒燠之交,輒有添加之患,昨秋巡部之停止,至於上瀆,至今追惟,惶汗浹背,況自今春以來,土敗阻食,澌鑠益甚,經夏遇涼,宿疾之如期復發,理所必至,多少秋務之因而瘝曠,固已悶悚,而本道量田,成命已下,節目已頒,郡邑承奉,條令規劃,略有頭緖,霜落收穫之後,卽當以繩尺從事,而臣之才不堪而病難强,如右所陳,實無以管攝而經始其事,設使經始於臣手,臣之瓜熟,期在初冬,畢竟成就,實在於新代之人,應行之式,雖曰按舊,而潤色之際,必不無意見之各異,做事之能,雖曰在人,而董飭之道,亦須要規模之預立,操音者先理其絃,執射者先調其弓,蓋欲善其事者,未事之前,必有事焉者也。代臣之人,必於始量一二朔前來莅,然後列邑之難易,衆民之情僞,領略于心,得以從容措置,而安排得定,乃可始事,事亦可濟,若不如此,而卒遽臨事,責其成就,則是何異於操不理之絃,御不調之弓,而求四矢之反,責六律之諧也哉?量田,大政也,民國利害之攸係,苟有微見,可補於事者,不敢不仰陳,臣非有夤緣自便之意於其間者,竊庶幾聖明之所俯燭,伏願聖上,無棄一得之愚,亟命選部,早卽遞代,以便公事,亦臣私情之與幸。臣無任云云。答曰,省疏具悉。所辭量田事,卿爲節目而未試,又若付之他人,何異臨陣易將乎?卿其勿辭察任。
上在昌德宮。停常參·經筵。
藥房提調金魯敬,左副承旨韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿,進御淸暑益氣湯前方中,去黃柏·靑皮,加山査肉一錢,縮砂七分,五貼製入事,榻前下敎。
韓義運,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
任厚常啓曰,合辭許久闕啓,事甚未安,除在外,未肅拜·呈告人員,竝卽牌招,何如?傳曰,允。
韓義運啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
尹命烈啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
任厚常啓曰,大司憲未差,執義吳熙常,掌令姜世白,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以校理林顔喆,修撰金在元牌不進罷職傳旨,傳于尹命烈曰,只推。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于任厚常曰,只推。
尹命烈,以奉常寺都提調·提調意啓曰,東籍親耕田所種,皮黍打作則所出爲三斗,皮粘粟打作則所出爲三斗,皮稷打作則所出爲一石十一斗之意,敢啓。傳曰,知道。
韓義運,以備邊司言啓曰,全羅監司李書九上疏批旨,有量田事,令廟堂商確稟處之命矣。取見其疏本,則以爲,本道新舊陳,合計爲一萬七千五百結,比之己巳·甲戌最多之摠,起墾今幸過半,顧今民邑事勢,正宜休養勞徠,以俟生齒稍繁,流冗還集,三五年之間,田功克擧,然後量田乃可論也。應入之費,亦頒自今預行措處,逐旋鳩聚,上不至過煩經費,下不至重損民力,以待可行之日,則庶不害爲作事謀始之道爲辭矣。自有量田之議,或以爲必可行,或以爲不可遍行,必可行云者,見今民生倒懸,多由賦稅之虛徵,而仁政必自經界始,故守經法而論之也,不可遍行云者,荐歉之餘,若興大役,則善就難期,澆俗易騷,財力辦備,終無良策,故持難愼而言之也。二說皆有所據,然未有身在這裏,臨事量度者,故游談擧歸懸空,而終無的確可折紛囂,今觀道臣疏辭,本道事情,與他道有異,纔經己甲之饑饉,民人死亡,十居其半,軍糴俱空,侵及隣族,土地不闢,職由此故,試以昨年災簿言之,舊陳新陳之以當年移施者,比之己甲最多之摠,雖曰過半,起墾餘數,尙多旱田,則槪狀不得懸頉,雖難執摠,其數亦自不少,是皆昔日之良田美土,人樂耕食者,而特因人亡戶絶,一任荒廢,此時此道之民勢,譬如人之纔經大病,宜用調補平劑,徐期其瘳,不可以大承氣湯攻下之也。蓋一勞永逸,此一道也,動惟厥時,亦一義也,當此國綱頹墮,民生困瘁之時,興一利不如祛一擾,如烹小鮮,若理棼絲,以待其生齒稍蕃,土地漸闢,不失先後,次第整理,則恐或爲日計不足,歲計有餘之道,如其不然,惟彼幾萬結可耕之土,擧入量時之陳頉,將啓他日之吏奸,道臣所論中上有損於國計,下無補於民隱云者,躬莅其地,目見其勢,故其言如此,非以量田不可行也,必欲待歲事之連登,田功克擧,始可議於定經界也。道臣旣採民邑事情,有此陳聞,必有意見而然,本道量田一款,依所請許令姑徐,至於節用愛民,聖人明訓,豈欺我哉?量田出愛民之意,而節用爲蓄財之本,必須及今措置,預先撙節,不至過煩經費,重損民力,謀始而俟時,實爲目下急先之務,疏末旣已言之,而始勤終惰,做不似說,古今之通患,人民勞徠之方,田野墾闢之道,逐旋鳩聚,預講條例之宜,道臣與邑倅,更加十分商確,精白對揚,俾有成就之實效事,竝爲分付,何如?傳曰,允。
又以訓鍊都監言啓曰,本局分授都城白岳山東邊第一城廊近處體城九間許頹圮處,今八月初六日爲始,改築之意,敢啓。傳曰,知道。
任厚常,以刑曹言啓曰,今八月初四日御營廳啓辭內,去夜二更量,幼學李方容犯夜被捉,依例移送秋曹之意,敢啓。傳曰,知道事,命下矣。李方容,依更數,決笞三十度,放送之意,敢啓。傳曰,知道。
上在昌德宮。停常參·經筵。
夜五更,灑雨下雨,測雨器水深七分。
任厚常啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,水原留守金蓍根下直,長弓一張,長箭一部,鍾城府使李載亨下直,長弓一張,長箭一部,片箭一部,筒兒一箇賜給。
尹命烈啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
傳于洪命周曰,慰諭御史留待。
傳于洪命周曰,慰諭御史入侍。
韓義運,以都摠府言啓曰,今此景慕宮殿謁時,侍衛·寶劍·守宮及王世子陪衛,當爲備員,而副摠管金益彬在外,都摠管李羲甲,以漢城府判尹,導駕進,副摠管李元植,以訓鍊都監中軍,陣上進,徐有聞受由,申溆有身病,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
韓義運啓曰,因都摠府草記,今此景慕宮展謁時,侍衛·寶劍·守宮及王世子陪衛,當爲備員,而都摠管李羲甲,以漢城府判尹,導駕進,副摠管金益彬在外,李元植,以訓鍊都監中軍,陣上進,徐有聞受由,申溆有身病,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞,令該曹口傳差出。
兵曹口傳政事,以韓致應爲都摠管,金相休·徐長輔·宋祥濂·權逴爲副摠管。
任厚常啓曰,大司憲未差,執義吳熙常,掌令姜世白,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以校理林顔喆,修撰金在元牌不進罷職傳旨,傳于尹命烈曰,只推。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于任厚常曰,只推。
尹命烈,以吏曹言啓曰,新除授社稷署令柳幼麟呈狀內,矣身素患痰癖之症,當此換節之時,一倍添劇,時月之內,萬無起動供職之望云,身病旣如是,則有難强令察任,改差,何如?傳曰,允。
韓義運,以禁衛營言啓曰,本營字內光熙門南邊體城一間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
水原府留守金蓍根敎書。王若曰,翼神京而護仙寢,體貌尤重於諸都,撤卿班而釐東郊,威重須藉於宿望,煩卿一出,敷予十行,眷玆華府設置之規,卽我寧考經始之地,壯天作之襟帶,永鞏金湯城池,奉月出之衣冠,長護珠邱松柏,控三道之喉呃,警衛克壯於甲兵,通兩湖之車船,關防兼管於陸海,山川草木,孰非睿籌上經綸?儒武兵農,皆從造化中陶鑄,迨仙陵繼卜靈兆,而華殿又奉眞容,園寢奠萬年之基,岡麓密邇,芬苾奉四時之享,簾帷邃嚴,所以最重於居留,玆故尤愼於揀選。惟卿,家傳詩禮,世篤貞忠,素髮萊衣,若居家則孝友著聞,靑瑣簪筆,自出身而謹厚見稱,識該理明,處朝廷而位躋八座卿月,貌溫志確,按藩屛而民稱一路福星,恬約精敏,久著內外之歷試,聰明特達,允合盤錯之委毗,玆授卿以水原府留守兼摠理使,卿其克恢令圖,祗服寵命,淸愼簡儉,已知平素之規模,保輯懷綏,益懋軍民之鎭撫,公私之錢穀多缺,必也核實而充完,幕府之簿書難治,政須剛克而振發。於戲,喬山之歲月屢改,體予慕羹墻之思,江漢之裘帶優遊,須卿壯鎖鑰之任。故玆敎示,想宜知悉。知製敎金在元製進。
庚辰八月初六日酉時,上御熙政堂。慰諭御史入侍時,同副承旨洪命周,假注書柳夏永,記注官盧尙默,記事官李命純,慰諭御史鄭基善以次進伏訖。上曰,慰諭御史進前,基善進伏。上曰,無事往還耶?基善曰,無事往返,而臣奉承聖敎,下往親審,則漂頹渰死,果爲慘惻,而辭敎懇至,恤典且厚,目下濟活之方,蠲減區劃,已蒙恩數之萬萬矣。日後奠接之策,道臣及守宰處,又有所從長料理,方便措劃而來,墊溺餘生,似皆有安集宅土之望矣。上命慰諭御史先退,基善退出,又命退,承史以次退出。
上在昌德宮。停常參·經筵。
韓義運啓曰,合辭許久闕啓,事甚未安,除在外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
尹命烈啓曰,來十一日輪對日次矣,敢稟。傳曰,當次人受點,後日次待令。
又啓曰,玉堂上下番俱空,已至多日,事甚未安,校理林顔喆,修撰金在元旣有只推之命,竝卽牌招入直,何如?傳曰,允。
韓義運啓曰,大司憲未差,執義吳熙常,掌令姜世白,持平李源祚在外,掌令任存常,持平崔命顯牌不晋,監察茶時之意,敢啓。傳曰,知道。
以校理林顔喆,修撰金在元牌不進罷職傳旨,傳于尹命烈曰,只推。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于韓義運曰,只推。
韓義運,以都摠府言啓曰,新除授副摠管宋祥濂,時無職名,令該曹口傳付軍職,何如?傳曰,允。
兵曹口傳政事,護軍單宋祥濂。
韓義運,以兵曹言啓曰,五衛將許晉,身病猝重,勢難供職,呈狀乞遞,李基勛,病在鄕廬,上來供職無期云,竝改差,何如?傳曰,允。
又以司僕寺一二提調意啓曰,濟州出來先運歲貢馬二百疋內,三匹到中路故失,十五匹到中路病留,九匹到津頭逃逸,四匹到本寺病留,四十六匹訓鍊都監,十二匹禁衛營,十二匹御營廳,十二匹兵曹軍馬分給,除實納馬八十七匹,禾毛色別單書入之意,敢啓。傳曰,知道。
上在昌德宮。停常參·經筵。
韓義運,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
任厚常啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,假注書柳夏永,身病猝重,勢難察任,今姑改差,何如?傳曰,允。
柳夏永改差,代以李憲兢爲假注書。
尹命烈啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
韓義運啓曰,禁衛中軍申鴻周,明日南壇祭享時,淸道事出去矣,兼帶右邊捕盜大將命召及大將牌·傳令牌,何以爲之,而在前如此之時,有他邊大將兼察之例,今番則何以爲之?敢稟。傳曰,他邊大將兼察,仍佩往來。
又啓曰,右邊捕盜大將,他邊大將兼察事,命下矣。兼察右邊捕盜大將李勉植,牌招聽傳敎,何如?傳曰,允。
傳于尹命烈曰,發遣吏郞,諸執事淸齋與否,摘奸以來。
任厚常啓曰,大司憲未差,執義吳熙常,掌令姜世白,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于任厚常曰,只推。
以校理林顔喆,修撰金在元牌不進罷職傳旨,傳于尹命烈曰,只推。
尹命烈,以吏曹言啓曰,咸鏡監司鄭尙愚狀啓,永興府使金熙周,以掃墳事受由歸家,已至屢朔,尙不還任,當此秋務方殷之時,不可一任瘝曠,令該曹催促下送〈事〉,允下矣。該府使金熙周,時在慶尙道安東地云,故以星火還官之意,發關知委於該道臣處之意,敢啓。傳曰,知道。
又以觀象監提調意啓曰,本監天文學兼敎授李致元有頉代,前正全彝煥術業頗精,依例差下,使之付軍職冠帶常任,何如?傳曰,允。
韓義運,以訓鍊院兼都正意啓曰,本院,以鍊武之所,設試之場,修改年久,院宇各所,擧皆頹圮,墻垣階砌,無一完處,當此試期之不遠,不可不及今鳩材興役,而取考本院謄錄,則先朝丙辰修改時,有三營合力擧行之受敎,亦令戶曹句管,每年摘奸有無頉,形止草記事,奉承傳揭板施行矣,今亦往復戶曹,收議各營,定監董擇吉始役之意,敢啓。傳曰,知道。
任厚常,以刑曹言啓曰,今番慶科庭試三所設行於臣曹,故臣曹今二十六日依例移接於平市署之意,敢啓。傳曰,知道。
又以義禁府言啓曰,再明日擧動時,本府都事,皆以大駕各差備進參,王世子左右考喧都事,無以推移,假都事二員,令該曹口傳差出,以爲分排進參之地,何如?傳曰,允。
又以義禁府言啓曰,全羅監司李書九狀啓內,當該內司官員罪狀,令攸司稟處事,啓下矣。當該內司別提金鳳協,今方待命,拿囚之意,敢啓。傳曰,知道。
上在昌德宮。停常參·經筵。
世子宮誕日,大殿·王大妃殿·中宮殿·嘉順宮·世子嬪宮,內閣·政院口傳問安。答曰,知道。世子宮,單子問安。答曰,知道。大殿·王大妃殿·中宮殿·嘉順宮,朝廷二品以上·六曹堂上口傳問安。答曰,知道。世子宮,單子問安。答曰,知道。
任厚常啓曰,大司憲未差,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
傳于尹命烈曰,禮房承旨·左副承旨,分詣受香諸處,奉審摘奸以來。
尹命烈啓曰,玉堂上下番俱空,已至多日,事甚未安,校理林顔喆,修撰金在元,旣有只推之命,竝卽牌招入直,何如?傳曰,允。
傳于韓義運曰,明日出宮內外路,以協陽門爲之。
韓義運啓曰,明日大駕詣景慕宮入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
李憲兢有頉,代以張敎根爲假注書。
張敎根有頉,代以鄭佺始爲假注書。
以校理林顔喆,修撰金在元牌不進罷職傳旨,傳于洪命周曰,只推。
尹命烈啓曰,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇壇上,神位版奉審則無頉,祭物·祭器看審則精潔,諸執事·進排官摘奸則無頉,臣則還詣南壇享所,待將事還奉神位版後,仍爲復命之意,敢啓。傳曰,知道。
韓義運,以備邊司言啓曰,秋夕在近,差祭苟艱云,卿宰侍從堂上堂下罷散人,竝敍用,以爲排比塡差之地,何如?傳曰,允。
又以備邊司言啓曰,卽見全羅監司李書九,濟州牧使韓象默狀啓,則康津地方加里浦及薪智島漂到大國船四隻,興陽地方羅老島漂到大國船一隻,旌義縣漂到大國船一隻,合六隻船,今已從水路次第還歸矣。漂船旣盡還歸,形止合有通咨,依已例,咨文令槐院撰出,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以備邊司言啓曰,旌義縣狐村漂到琉球國人五名,不日上來矣。依近例,直令入接於弘濟院後,更爲問情,所着衣袴,分付各該司,依例題給。令沿路譯學及各道差員,次次領往灣府,交付於憲書齎咨官,使之帶去,亦令灣府,預先馳通于鳳城將處,以爲渡江後護送之地,何如?傳曰,允。
又以司僕寺提調意啓曰,濟州出來後運年例進上馬八匹,三名日進上馬六十匹,凶咎駑駘馬二十匹,合八十八匹內,二匹到中路故失,八匹到中路病留,四匹到津頭逃逸,三匹到本寺病留,除實納馬七十一匹,禾毛色別單書入之意,敢啓。傳曰,知道。
又以司僕寺提調意啓曰,濟州山馬監牧官金商雨,己卯·庚辰兩年條封進馬二匹,今纔上來,禾毛色別單書入之意,敢啓。傳曰,知道。
又以禁衛營言啓曰,本營字內烽臺東邊體城三間許頹圮處,今已畢築,把守軍兵,依例撤罷,女墻仍爲始築,光熙門南邊頹城改築處女墻,亦已畢築之意,敢啓。傳曰,知道。
又以禁衛營言啓曰,本營字內南小營越邊體城二間許頹圮處,今八月初十日始役改築之意,敢啓。傳曰,知道。
上在昌德宮。停常參·經筵。
大駕詣景慕宮入齋室後,王大妃殿·嘉順宮,遣承旨問安。答曰,知道。
藥房都提調韓用龜,提調金魯敬,右承旨尹命烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
韓義運啓曰,司僕寺內乘來言,捲簾,取稟。傳曰,捲三面。
又啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
尹命烈啓曰,今日動駕,承旨當爲備員,行都承旨洪奭周今日不爲仕進,所當牌招,而拘於廳規,不得請牌,行左承旨李錫奎受由在外,無以備員,何以爲之?敢稟。傳曰,竝許遞,前望單子入之,待下批,牌招察任。
洪命周啓曰,臣以王大妃殿·嘉順宮問安進去,下直之意,敢啓。傳曰,知道。
尹命烈啓曰,玉堂上下番俱空,已至閱月,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
承旨前望單子,宋祥濂·趙鐘永落點。
鄭佺始有頉,代以金正喜爲假注書。
金正喜在外,代以姜弼煥爲假注書。
以校理林顔喆,修撰金在元牌不進罷職傳旨,傳于尹命烈曰,只推。
庚辰八月初十日卯時,上與王世子詣景慕宮,秋展謁擧動入侍時,右承旨尹命烈,左副承旨韓義運,右副承旨任厚常,同副承旨洪命周,記事官尹正鎭,假注書柳夏永,別兼春秋權敦仁·李憲球,檢校直提學李存秀,直提學李龍秀,檢校直閣李光文,直閣鄭基善,檢校待敎李鶴秀·徐憙淳以次侍立。時至,通禮跪啓請外辦。上具翼善冠·衮龍袍,乘輿出宣化門。藥房都提調韓用龜,提調金魯敬進前奏曰,早朝勞動,聖體,若何?上曰,一樣矣。至協陽門外降輿所。通禮跪啓請降輿乘輦。上降輿乘輦,仍由肅章門·進善門·敦化門,至宗廟前路降輦所。通禮跪啓請降輦。上降輦步過。通禮跪啓請乘輦。上乘輦,至宮大門外。通禮跪啓請降輦乘輿。上降輦乘輿,入齋室後,仍敎曰,王世子問安,置之,入齋室後,問安勿爲之。出榻敎少頃,改具冕服,詣板位行再拜禮,入室奉審訖,仍詣望廟樓,行再拜禮,入室奉審訖,詣齋室。仍敎曰,展拜後王世子問安置之,展拜後,問安勿爲之。出榻敎上改具翼善冠·衮龍袍,乘輿出宮大門。通禮跪啓請降輿乘輦。上降輿乘輦,至宗廟前路。通禮跪啓請降輦。上降輦步過。通禮跪啓請乘輦,上乘輦至杷子橋洞口內。命周進前奏曰,臣承命問安于王大妃殿·嘉順宮,則答以知道,故敢此仰達矣。上曰,唯。由敦化門·進善門·肅章門,至協陽門。通禮跪啓請降輦乘輿。上降輦乘輿,入宣化門,命出標信解嚴,還內後,王世子問安,置之,還內後,問安勿爲之。出榻敎王大妃殿進御加味君子湯,自今日五貼式日次製入事。出榻敎諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,來十六日日次儒生殿講日次,而旒祥宮秋享祭齋戒相値,頉稟之意,敢啓。傳曰,知道。
宋祥濂啓曰,行左承旨趙鐘永今日不爲仕進,卽爲牌招,何如?傳曰,允。
尹命烈啓曰,玉堂上下番俱空,已至閱月,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
姜弼煥有頉,代以李廷憲爲假注書。
任厚常啓曰,大司憲未差,執義吳熙常,掌令姜世白,持平李源祚在外,掌令任存常,持平崔命顯牌不進,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于任厚常曰,只推。
以校理林顔喆,修撰金在元牌不進罷職傳旨,傳于尹命烈曰,只推。
宋祥濂,以吏曹言啓曰,今此秋夕祭祭官,當爲分排,而除老病公頉,實無推移排比之路,依近例刑官司饔院官員年六十以上,通融塡差以入,而其中時無職名人員,令該曹口傳付軍職,何如?傳曰,允。
趙鐘永,以宣惠廳言啓曰,漕船之駕海十年後改造,自是定式,而近來嶺南漕船,未滿五六年,多有朽傷者,雖以今年言之,限滿外不可不改造者,至於十一隻之多矣。船隻之未滿限而朽敗,則當該造船時都差使員及該邑守令論勘之意,昨年筵稟定式,而今此十一隻,皆是定式前所造者,都差使員及該守令,雖不可論勘,當初若以完實之體木堅造,則豈有未滿限而徑自朽敗之理乎?十一隻新造時都沙工及耳匠,令本道査出,嚴刑懲礪,嶺南三倉漕船之留泊,每年不下爲五六隻,雖減三隻,足可使用,三漕倉各減一隻,而如値大登,收租增加,則三漕倉互相推移裝載之意,分付,仍爲定式施行,何如?傳曰,允。
韓義運,以都摠府言啓曰,今日入直內三廳武兼禁軍及軍兵等當爲中日習射技,而漂海人近京廻程間依例停止之意,敢啓。傳曰,知道。
又以都摠府言啓曰,副摠管徐長輔,以刑曹參判,本曹坐起,晝仕出去之意,敢啓。傳曰,知道。
又以御營廳言啓曰,本廳騎士將鄭魯誠,身病甚重,勢難察任,改差,何如?傳曰,允。
永明尉洪顯周疏曰,伏以,臣父墳山,在於京畿長湍地,臣之曠省,亦旣踰歲,而潦雨屢經,塋域有傷,霜露將降,怵惕倍增,臣旣身無職事可以言私,擬以今玆之望,躬修展省,仍檢修改之形止,而從前呈告之時,每叨給馬澆奠之恩,列邑貽弊,比年相續,私心悚慽,實靡容措,玆不敢循例請由,而猥以短章陳懇。伏乞聖慈,俯垂諒察,特許臣從便往還,俾伸私情,千萬幸甚。臣無任云云。答曰,省疏具悉卿懇。所請依施,仍傳于洪命周曰,此批答,遣史官,傳諭于永明尉。
上在昌德宮。停常參·經筵。
任厚常啓曰,大司憲未差,執義吳熙常,掌令姜世白,持平李源祚在外,掌令任存常呈辭,持平崔命顯差祭,監察茶時之意,敢啓。傳曰,知道。
尹命烈啓曰,玉堂上下番俱空,已至閱月,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
以校理林顔喆,修撰金在元牌不進罷職傳旨,傳于尹命烈曰,只推。
李廷憲有頉,代以宋奎弼爲假注書。
傳于尹命烈曰,明日翰圈爲之。
尹命烈啓曰,明日翰圈爲之事,命下矣。別兼春秋鄭基善·權敦仁·李憲球,竝待開門牌招,以爲會圈之地,何如?傳曰,允。
兵曹口傳政事,副護軍李箕淵·洪冕燮·金箕殷,副司果趙琮鎭·李瀅夏·李沆·朴長輿·李遠翊竝單付。
任厚常,以御營廳言啓曰,本廳字內光熙門南邊第一城廊近處體城四間半許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以備邊司言啓曰,濟州牧旌義縣狐村浦漂到琉球國人五名入接弘濟院後,使本司郞廳及譯官詳細問情,別單書入,而今此漂人,皆願速歸,已經一宿,卽爲發送,何如?傳曰,允。
上在昌德宮。停常參·經筵。
韓義運啓曰,大司憲未差,執義吳熙常,掌令姜世白,持平李源祚在外,掌令任存常,持平崔命顯差祭,監察茶時之意,敢啓。傳曰,知道。
尹命烈啓曰,右副承旨任厚常今日不爲仕進,卽爲牌招,何如?傳曰,許遞,前望單子入之,待下批,牌招察任。
又啓曰,玉堂上下番俱空,已至閱月,事甚未安,校理林顔喆,修撰金在元,旣有只推之命,竝更牌招入直,何如?傳曰,允。
傳于尹命烈曰,禮房承旨馳詣明陵,奉審摘奸,局內諸陵,一體奉審以來。
承旨前望單子入之,申在植落點。
傳于尹命烈曰,吏曹參議前望單子入之。
吏曹參議前望單子入之,趙萬永添書落點。
以校理林顔喆牌不進罷職傳旨,傳于尹命烈曰,只推。
注書尹正鎭病,代以許茂爲假注書。
傳于尹命烈曰,別兼春秋鄭基善上疏入之。
尹命烈啓曰,別兼春秋鄭基善疏批已下,卽爲牌招,以爲會圈之地,何如?傳曰,允。
韓義運,以訓鍊都監言啓曰,本局哨官金泓大,身爲將領,中旬時擧行,萬萬駭然,爲先汰去之意,敢啓。傳曰,知道。
又以禁衛營言啓曰,本營字內烽臺東邊頹城改築處女墻,亦已畢築之意,敢啓。傳曰,知道。
別兼春秋鄭基善疏曰,伏以,翰圈命下,以臣有別兼春秋職名,牌召及於臣身矣,臣旣叩見銜,且承恩招,固宜趨走奉行之不暇,第有參倚故常,違越他不得者,謹稽館中故規。凡有圈事,下位主之,由下而滿三員則圈成,今臣序居五僚之右,自在三員之外,特以諸僚有在外者,且有在外而未付職者,臣將備數於三員,替當諸僚之事矣。夫居五人者之右,替行三員者之職,理所不宜,義在必辭,藉曰在外,與京官不同,朝廷有宣召之禮,藉曰未付與時任有間,本館有請付之例,臣謂前翰林殷山縣監朴永元,付之別兼,與別兼春秋靈光郡守金道喜,金城縣令李嘉愚,令政院一體下諭上來,以存古規,以重新選,宜矣。臣因此而竊有區區祈懇者,臣之虛帶史銜,今已六年于玆矣,雖參外實官,下位滿四員,則在法當免,況別兼非常設之職也。每當實官不備之時,或因圈事付之,或因直事付之,而亦皆竣圈輒遞,備直旋減,未有如臣之三見新選,一任虛縻,許多年如一日者也。苟朝家早擧核實之政,臣之納此華銜,當已久矣,而掩覆磅礴,迄無究竟,仰累淸貫,俯愧私心,適因事會,敢此冒陳。伏乞聖明,特察臣懇,亟遞臣別兼之職,以爲公私兩幸焉。臣無任云云。省疏具悉。在京無故,旣滿三員,則不付在外之人,亦古例也。爾其勿辭,卽爲擧行。
上在昌德宮。停常參·經筵。
申在植啓曰,大司憲未差,執義吳熙常,掌令姜世白,持平李源祚在外,掌令任存常,持平崔命顯差祭,監察茶時之意,敢啓。傳曰,知道。
尹命烈啓曰,玉堂上下番俱空,已至閱月,事甚未安,校理林顔喆,旣有只推之命,更爲牌招入直,何如?傳曰,允。
傳于尹命烈曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
尹命烈啓曰,卽者別兼春秋鄭基善,謂以僚議不合,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,以爲會圈之地,何如?傳曰,允。
又啓曰,卽者別兼春秋權敦仁·李憲球,以僚員徑出,謂有私義,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,以爲會圈之地,何如?傳曰,允。
宋祥濂,以吏曹言啓曰,今此崇陵忌辰祭獻官,前承旨任厚常塡差,而時無職名,令該曹口傳付軍職,何如?傳曰,允。
又以議政府右議政意啓曰,明日秋夕物膳監進時,政府西壁當爲進參,而左參贊未差,右參贊李普天在外,無以備員,左參贊未差之代,令該曹,以在京無故人,口傳差出,仍令政院,待下批牌招,以爲進參之地,何如?傳曰,允。
吏曹口傳政事,以李肇源爲左參贊。
兵曹口傳政事,副護軍單任厚常。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈啓曰,應敎申綽,副應敎李泰淳,校理朴光錫,副校理尹豐烈,修撰沈鈁,副修撰李魯秉在外,副校理徐憙淳,副修撰鄭基善內閣進,校理林顔喆,修撰金在元差祭,玉堂上下番俱空,已至閱月,事甚未安,副提學未差之代,政官牌招,開政差出,待下批,仍卽牌招入直,何如?傳曰,允。
有政。吏批,判書金履喬進,參判朴宗薰牌招不進,參議趙萬永進,同副承旨洪命周進。以趙得永爲大司憲,吳淵常爲副提學,李相璜爲知敦寧,金箕殷爲敦寧都正,朴崙壽爲判義禁,朴齊顔爲刑曹正郞,金樂周爲社稷令,蘇輝國爲活人別提,任泰淳爲咸從府使,贊善單宋穉圭。再政。以金昊淳爲景慕宮令。
兵批,判書權常愼病,參判金愚淳,參議洪時濟差祭,參知柳鎭澤入直進,右副承旨申在植進,同知單張天澤,僉知單許澮,上護軍林漢浩,護軍洪奭周·李錫奎,副護軍愼性眞·沈能稷,副司果全彝煥竝單付,以李彦老爲三田渡別將。
尹命烈啓曰,副提學吳淵常牌不進推考傳旨,今方捧入,而玉堂上下番俱空,已至閱月,事甚未安,更爲牌招入直,何如?傳曰,允。
以慶尙監司金履載狀啓,進上藥材中山藥,限內不得封進,惶恐待罪事,傳于尹命烈曰,勿待罪事,回諭。
以慶尙左兵使趙恩錫狀啓,海毒猝發,魚族腐爛,今月令進上生熟鰒·半乾鰒,不敢循例封進,惶恐待罪事,傳于尹命烈曰,勿待罪事,回諭。
韓義運,以都摠府言啓曰,今日入直內三廳武兼禁軍及軍兵等當爲中日習射技,而國忌正日相値,不得設行之意,敢啓。傳曰,知道。
又以禁衛營言啓曰,本營字內崇禮門東邊體城四間許頹圮處,今八月十五日始役,改築之意,敢啓。傳曰,知道。
上在昌德宮。停常參·經筵。
自一更至三更,月暈。自五更至十六日開東,灑雨下雨,測雨器水深二分。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子殯宮,口傳問安。答曰,知道。
申在植啓曰,合辭許久闕啓,事甚未安,除在外·差祭外,未肅拜·呈告人員,竝卽牌招,何如?傳曰,允。
韓義運啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
以校理林顔喆,修撰金在元牌不進罷職傳旨,傳于尹命烈曰,只推。
尹命烈啓曰,玉堂上下番俱空,已至閱月,事甚未安,校理林顔喆,修撰金在元,卽有只推之命,與副提學吳淵常一體牌招,以爲推移入直之地,何如?傳曰,允。
以校理林顔喆,修撰金在元再牌不進罷職傳旨,傳于尹命烈曰,只推。
申在植啓曰,大司憲趙得永牌不進,執義吳熙常·掌令姜世白,持平李源祚在外,掌令任存常,持平崔命顯差祭,監察茶時之意,敢啓。傳曰,知道。
以司諫宋應圭牌不進罷職傳旨,傳于申在植曰,只推。
傳于尹命烈曰,明日輪對官待令。
傳于尹命烈曰,發遣吏郞諸執事,淸齋與否,摘奸以來。
尹命烈啓曰,別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,更爲嚴飭牌招,如復違牌,直捧禁推傳旨。
又啓曰,別兼春秋鄭基善禁推傳旨,今方捧入矣,所帶直閣之任,依定式,遞差傳旨捧入之意,敢啓。傳曰,知道。
傳于洪命周曰,向來揭板本意,專爲假托挾雜者而發,初未嘗干涉於太學諸生,則諸生之忽以此難安,誠是意外,然以假托挾雜者之故,使無干之太學諸生不安,亦非優待之意,原傳敎中若此不已以下三十餘字,卽令抹去。
申在植,以義禁府言啓曰,別兼春秋鄭基善·權敦仁·李憲球禁推事,傳旨啓下矣。鄭基善,時任閣臣,勿爲拿囚,載在大典通編,留置待命所,開坐捧供,權敦仁·李憲球,今方待命,拿囚之意,敢啓。傳曰,知道。
尹命烈,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以吏曹言啓曰,今此懿昭廟秋享祭典祀官兼大祝,前判官沈英錫塡差,而時無職名,令該曹口傳付軍職,何如?傳曰,允。
韓義運,以兵曹言啓曰,今此幸行時,侍衛不可不備,宣傳官未差之代,口傳差出,以爲備員侍衛之地,何如?傳曰,允。
又以兵曹言啓曰,翊衛司侍直金鼎根,武臣兼宣傳官趙毅存,俱以身病猝重,時月之內,萬無供職之望,呈狀乞遞,竝改差,何如?傳曰,允。
兵曹口傳政事,以趙元錫·李鍾和爲宣傳官。
副司果單沈英錫。
兵曹,崇陵幸行時軍令,來九月十一日出宮,廟洞晝停所,自闕門十六里,崇陵展謁,自晝停所十五里,以上三十一里,親祭還詣廟洞晝停,當日還宮。
韓義運,以兵曹言啓曰,昨年春秋幸行時,訓禁兩營爲先後廂矣,今番則何營軍兵隨駕,何營軍兵留都,而禁御兩營鄕軍則今旣停番,禁軍及馬步軍,以幾番幾哨磨鍊乎?敢稟。傳曰,依昨秋例爲之,御將爲後廂。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而昨年秋幸行時,以三百名,餘軍一百名磨鍊矣,今番則何以爲之乎?敢稟。傳曰,三百名,餘軍五十名爲之。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。
又以兵曹言啓曰,在前幸行時,先廂步軍一哨除出,晝停所連爲作門,十里外斥候伏兵及傳語軍,以廣州留守所屬束伍步軍排立矣,今亦依此擧行之意,分付,何如?傳曰,允。
又以兵曹言啓曰,在前幸行當日回鑾時,侍衛或有全數磨鍊之例,或有兵曹·都摠府堂上·郞廳,五衛將,各二員,武兼十員隨駕之例,而近年連以全數磨鍊矣,今亦依此擧行,何如?傳曰,允。
又以兵曹言啓曰,在前幸行回鑾後隨駕軍兵犒饋,近年連以乾物分給矣,今亦依此擧行,何如?傳曰,允。
判中樞府事韓用龜箚曰,伏以,臣卽一癃殘垂死之喘,長在床褥,無望陳就,而虛縻嘗藥之任,恒切瘝曠之懼,卽伏聞今日診筵,以醫官之不得備員入侍,至有拿處之命,益不勝惶隕懍蹙之至,臣旣裒然爲一院之長,若於平日,果能董飭諸醫,毋敢擅離,則今於日次承候之時,豈有是也?事未前有,萬萬驚駭,若論不職之罪,臣實爲首,伏願亟降威罰,以警具僚,拿處諸醫官,亦爲嚴加處分,以懲其怠慢無嚴之習焉。取進止。答曰,省箚具悉卿懇。醫官事,駭然極矣,已令拿勘矣,以此爲引,卿事不亦過乎?安心勿辭。仍傳于洪命周曰,此批答,遣史官,傳諭于韓判府事。
吏曹參議趙萬永疏曰,伏以,今臣所叨吏曹參議之職,卽成周宰夫之遺,而六官之選也,名實相稱,蔚有時望者,亦莫不受命逡巡,不敢遽進,臣是何人,乃敢翩然出肅,惟恐不及,殆若貪榮冒進,視以倘來而然哉?臣本庸魯,百不猶人,尋常執事之末,無適可稱,而濫蒙洪造,倖通仕籍,世祿之餘,休戚義重,筋力之效,奔走禮恭,於是乎從前叨被,何莫非僥濫,而隨行逐隊,苟幸無罪者,亦已多矣,況玆昨冬以後,臣之私門兢懼,有倍於前,只有仰承覆燾之天,俯守拙約之分,毛髮頂踵,一聽造化,庶幾殫竭於不報之報而已。迺者特授新銜,迥出常格,榮寵赫然,而叩謝是急,竊自附於身不自有之義,而若臣之炳然寸心,則尤豈能萬一自安而然也?今若以誤恩爲固有,而一謝爲仍據,不恤睢盱之場,自處激揚之任,殆若揚揚者之爲,則不亦無恥之甚乎?從古如臣處地之人,曾未有叨此任而不辭者,蓋出避遠權要之義,而下之所以必欲卸免,上之所以曲加體諒者,豈無所以然而然哉?一或僨誤,則其爲貽累於國家,虧損於身名,自別於他人故也。想不待臣言之畢,而聖明庶幾垂察而矜念之矣。臣左右思量,惟以一遞爲期,則亦不宜久縻虛銜,徒速罪戾,玆敢略入文字,仰瀆崇嚴。伏乞聖慈,俯垂鑑諒,亟遞臣新授職名,俾名選無玷而微分獲安焉。臣無任云云。省疏具悉。爾其勿辭察職。
太學儒生,生員趙學點·李㙽·洪鍾薰·黃鍾林·趙台淳·沈養鎭·徐有璟·金㝡秀·兪台柱·李紀城·權常顯·李棋淵·李繪九·李雲九·李文煥·張顯翼·田應周·韓樂洙·金光宅·閔範大·金志泰·趙濟弘·李若源·李正履·金晩喜·金魯謙·韓祖馨·權永圭·沈樂憲·徐國輔·宋一洪·金濟民·李根五·徐嶙輔·李鍾晢·李寅弼·兪承煥·洪應謨·申愨,進士閔龍顯·趙·金箕詢·趙斗淳·金祖根·金東健·李羲書·李箕樂·金在成·柳輨·李顯禎·金象鉉·洪益綸·姜柱榮·李光雨·韓用協·趙光·李正懋·申光集·朴光浩·李象峻·金默淵·吳致愈·洪鍾英·徐緯輔·沈敎鎭·徐碩輔·沈宜益·金宇鉉·徐健輔·徐有準·金鼎均·徐有贊·洪在儒·金箕協·李秉植·吳羽常,幼學李重初·金人柱·鄭淳載·金學周·申大成·尹奎烈·金相潤·孔煥鼎·洪憲周·李勉祜·兪廣柱·朴氣浩·李秉謙·李命信·李之鳳·鄭基稷·徐經輔·許傛·沈晶之·沈弼永·金在完·朴觀亨·李秉溫·金致鳳·安禹良·申錫五·柳聖和·李惟慶·吳致翼·李寅恭·吳致淳·尹秉義·李鼎敍·林基洙·金在根·趙秉鉉·尹守慶·趙基升·金顯斗·鄭澤斿·朴榦·安命玉·洪致燮·沈能大·兪致元·兪致先·李憲潞·李祿在·金胤根·洪在喆·李秉夏·金錫淳·金普根·尹致定·尹致容·徐來淳·徐岐輔·兪象煥·兪義煥·兪簪煥·韓在鴻·閔致應·閔致慶·朴基肇·朴文煥·具在祺·李壔·李宗信·沈樂曾·洪鍾浩·徐有璜·沈允永·金弘淳·黃鍾羽·沈宜鵬·黃鍾憲·金顯箕·李光應·權大英·權憲八·安國泰·李魯奎·金啓根·李時鉉·朴用中·安允默·朴敬之·朴成之·閔泰鏞·洪孝燮·洪鍾馨·洪鍾茂·趙澻·徐平輔·閔致久·尹夔儀·尹堉·金東憲·尹時弘·閔致恒·兪致弘·李秉浩·洪承謨·朴基慶·宋大榮·尹弘壽·黃鍾夾·李秉潤·李秉洙·朴基鎬·李東奎·趙頤淳·金洛元·金寅秀·魚命夔·魚在東·魚在秀·洪在果·李墩·趙秉憲·李龜夏·權學仁·權中稷·李昌在·李定在·趙道淳·申錫愚·李寅會·朴來鳳·李敏翼·金台鉉·尹肇一·李經在·李正夏·李泰冕·李獻夏·尹宗儀·李象秀·金銹·李承俊等疏曰,伏以,國有恒言,士爲元氣,元氣壯而後,筋脈布手足運,故士之爲士,以義理爲手足,以言議爲筋脈,以之有起居運用,是之謂士也,而國之爲國,又必資於是,故以之培義理而尙言議,用之朝廷,則楨幹之由是,棟樑之由是,國之隆替,未嘗不由於是,則元氣之稱,此之謂也。由三代以下,莫不以士爲重者,不亦宜乎?是以文王之詩曰,濟濟多士,文王以寧。卷阿之詩曰,藹藹王多吉士,扶植之不足而崇奬之,崇奬之不足而歌詩而詠之。周家八百之鞏基,蓋嘗權輿於是,而亦越我列聖朝所以興儒化振士風,以資無疆之業者,亦無不用是爲務,於休盛哉,今我殿下所以講明而紹述之者,不其在此歟?不幸挽近以來,世級寢降,士趨漸淆,維昔愷悌之風,端方之行,幾不可復見,而間有怪鬼之輩,中懷挾雜之見,假以儒名,投以僞通,則朝家之所以待之,宜不以士,而雖臣等,亦羞與之竝肩矣,夫所謂國之元氣,豈是之謂也?試以向來方外儒通事言之,乖激之極,言不稱停,朝家處分,至嚴且重,至有泮宮揭板之命,臣等愚陋,亦有以仰認大聖人權度中匪怒之敎,而竊不能無憾於天地之大,忘懷憂愛,不敢自隱,略陳其一二,惟聖明垂察焉。惟彼通儒,其人雖不足言,而蓋論本事,斯文之所關也,義理之所重也,斯文義理,固莫大於尊先賢衛正道,則士論之執之守之,惟恐或失者,亶在於此,而雖以君父之尊,亦將培護之不暇矣。今有人不知先賢之尊,敢肆絶悖之擧,則其在扶義理闡斯文之道,不可以語涉朝官,泯默無言也,明矣。況朝官與儒士,本無二趨,退而在草野則爲儒士,進而在簪紳則爲朝官,而若其不可以昧義理蔑斯文,則朝官與儒士一也,苟有妄干於此者,嚴辭而斥之,可也。鳴鼓而攻之,可也,今若不論義理之當否,斯文之是非,只以儒士之言及朝臣責之,則多士之所不能無惑,而臣等竊伏見聖敎,若曰,朝官之得失,此自朝廷之官箴,非儒生之所可干與,妄自紬繹于此,而隱度于心曰,朝官之得失,朝廷議之,則草野出位之言,固甚不可,而事關斯文,則不有草野論之,而誰之論也?夫有爲朝官者,壞義理之隄防,關斯文之是非,而在朝廷而不聞官箴,在草野而又復泯默,則寥寥今世,無一人爲斯文言者,而從此以後,雖或有關係之大於此者,將亦任其廝壞泯滅而已,國家所以培養儒士者,豈欲如是云乎?臣等抑有震惶懍惕,不敢食息暫安者,竊又伏見聖敎中有若此不已以下三十〈有〉四言,是豈人臣所可承聆者哉,而名爲士子,得此敎於君父,則士子之得此者,固其罪也。朝家所以待士子者,不其有累於聖德,而在聖訓如綸如綍之體段,亦豈不大有所虧欠乎?播之朝野,垂之史牒,恐無以解衆惑牖群聽於來今,況太學者,四方之所表準,多士之所觀瞻,而屹彼泮宮之揭,殆若象魏之懸,士論之摧折,儒風之消磨,恐未必不由於今日也。藉使通儒輩所爲,眞有出於挾雜,其言關於義理,則誅其挾雜之罪,扶其義理之論,不害爲靖世道培士氣之道,而旣罪其人,又從以設禁,誠恐因此而士論永杜,侮賢醜正之徒,無所懲畏,必有接踵而起者,此尤豈非長慮而深憂者乎?臣等竊伏聞太學故事,在昔宣廟朝,有湖南儒生疏斥時相者,始命囚之學宮,及夫多士伸救,聖批若曰,予二十年忝位,待儒生未嘗以惡言加之,況欲致之王府,使章甫之士,與獄吏相對者,此豈予意哉?遂命釋之,先王之盛德至善,于今數百年,凡在士林之列者,莫不感泣攢誦者也,在今日述先美崇儒道之治,亦豈無可以斟酌運用之方乎?至若聖敎中黨習二字,朝家之所當嚴禁,士論之所當痛戒者,而至於斯文之事,自有義理在焉,惟其合於義理則扶之,悖於義理則斥之而已,何黨之有,何習之論哉?今臣等之於斯義也,所尊者紫陽朱夫子曁先正臣宋時烈是已,苟爲其黨,則臣等之所願也,亦可爲榮於臣等矣,末之於朝廷間所謂黨習,豈士子所可與聞而與知者乎?臣等於此,不待聖敎之諄複,固亦不屑於爲此等之習,而若夫銓臣啓語,罔念所關之至重,乃有遣辭之不擇,何其無憚之甚,至於如是也?苟欲言也,臣等之所恥也,又何足區區騰倒於牙頰也?臣等自伏見過中之處分,截嚴之辭敎,衷懇所迫,自不禁憂慨之弸中,尺紙陳聞,實循輿情,而愚賤猥越,跡涉唐突,鄭重難愼,歷月徊徨,卒乃按住不得,玆敢相率齊籲於黈纊之下。伏乞聖明,俯賜諒察,太學所揭傳敎,亟命有司,俾之還收,培元氣於將沮,扶士論於幾摧,以光聖德,以幸斯文,千萬大願,臣等無任云云。答曰,省疏具悉。揭板事,豈指眞箇士論?不過使爾等所謂羞與比肩,不足言者之類,知戢而已。爾等之今來如此,似不曉本意,然豈無商量?爾等退修學業。
庚辰八月十五日辰時,上御熙政堂。藥房入診入侍時,提調金魯敬,副提調宋祥濂,假注書宋奎弼,記注官盧尙默,記事官李命純,檢校待敎徐憙淳以次進伏。醫官吳千根·李命運進伏楹外訖。魯敬曰,近日日氣稍涼,而餘熱尙存,聖體,若何?上曰,一樣矣。魯敬曰,王大妃殿氣候,何如?上曰,一樣矣。魯敬曰,嘉順宮氣候,何如?上曰,一樣矣。仍命醫官入診,千根等以次診候,退伏奏曰,脈候左右三部調均矣。魯敬曰,今日入診命下之後,待令醫官多不來待,入診者只有二人,渠輩苟有一分嚴畏之心,當此日次之日,焉敢不一齊來待乎?事未前有,萬萬駭然,當該不參醫官,一竝令該府拿問嚴勘,雖以首醫言之,常時不能檢飭之罪,不可無警,一體拿問處之,何如?上曰,依爲之。出擧條魯敬曰,貢蔘所重何如,而法意近漸蕩然,奸僞隨以日滋,諸道所納,無非山家相雜,膠付粘聯,外面觀之,雖若體大,其實則反不如山種之,雖小而猶能全體者,若此不已,則不惟山種之全闕進獻,莫重所需,寧不萬萬悚然?古例則雖體小者,必以獨頭蔘捧上者,蓋防膠粘之弊,年前又自本院,以獨頭蔘封進之意,筵稟申飭,而徒循襲謬之見,全無改觀之效,來納之際,如前苟充,捧上之時,未免因循,式至近日,蔘品益劣,事之寒心,孰大於此?古例雖難卒復,至若專事體大觀美之習,更以膠付者,一或相雜於封進之際,則雖至全退之境,切勿捧上,當該審藥,嚴刑遠配,該道臣及封進該守令,捧現告,竝爲嚴勘,近來此弊,專由於商賈牟利之類,中間幻弄,暋不知畏之致云,尤豈不萬萬驚心乎?此後則從其現發,施以審藥加倍之律,以杜後弊,亦爲書揭本院,永作常目飭勵之地,見今封進之期不遠,爲先發關各道,先事嚴飭,俾各惕念奉行之地,何如?上曰,依爲之。出擧條王大妃殿進御加味君子湯停止。出榻敎仍命退,諸臣以次退出。
庚辰八月十五日午時,上御暎花堂。兵曹判書持軍令入侍時,左副承旨韓義運,假注書許茂,記注官盧尙默·金樂澧以次進伏訖。上命受兵曹判書軍令,兵曹判書權常愼持軍令跪進,義運讀軍令,進於上前,上命踏啓字以下,仍命義運曰,判付出去書之,可也。命兵曹判書先退,常愼退出,又命退,承史以次退出。
上在昌德宮。停常參·經筵。
自開東至人定,灑雨下雨,測雨器水深一寸四分。夜五更,灑雨下雨,測雨器水深五分。
申在植啓曰,行大司憲趙得永未肅拜,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
尹命烈啓曰,判義禁朴崙壽除拜後過三日不爲出肅,依定式推考警責,仍卽牌招察任,何如?傳曰,允。
又啓曰,玉堂上下番俱空,已至閱月,事甚未安,校理林顔喆,修撰金在元,旣有只推之命,與副提學吳淵常一體牌招,以爲推移入直之地,何如?傳曰,允。
傳于尹命烈曰,禮房承旨馳詣受香諸處,奉審摘奸以來。
傳于尹命烈曰,輪對官後日待令。
以校理林顔喆,修撰金在元牌不進罷職傳旨,傳于尹命烈曰,只推。
韓義運,以司僕寺一二提調意啓曰,兼內乘趙元錫,昨日政移拜宣傳官矣,其代,令該曹口傳差出,何如?傳曰,允。
兵曹口傳政事,以元永貞爲司僕內乘。
韓義運,以兵曹言啓曰,今八月十七日武臣堂上朔試射日次,而國忌齋戒相値,不得爲之之意,敢啓。傳曰,知道。
又以兵曹言啓曰,今此崇陵幸行時,各差備所把驛馬,別單磨鍊書入,而本曹驛馬外不足之數,依近例,京畿驛馬十五匹補把事,分付本道之意,敢啓。傳曰,知道。
又以御營廳言啓曰,本廳字內光熙門南邊第一城廊近處頹城改築處女墻,亦已畢築,而惠化門北邊第二城廊近處體城四間許頹圮處,仍爲始役改築之意,敢啓。傳曰,知道。
申在植,以義禁〈府〉言啓曰,卽接月令醫員崔學修手本,則時囚罪人權敦仁素患積癖,越添危劇,時時衝上,昏倒不省,李憲球泄痢之症,度數頻數,食飮專却,氣息奄奄,兩囚病勢,俱爲不輕云,罪人病勢如此,則一邊保放,一邊草記,曾有定式矣。權敦仁·李憲球,竝姑保放之意,敢啓。傳曰,知道。
上在昌德宮。停常參·經筵。
韓義運啓曰,大司憲趙得永未肅拜,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
韓義運啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
尹命烈啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
宋祥濂啓曰,宣陵忌辰祭祭官,今日當爲塡差,而吏曹參議趙萬永,謂有私義,辭疏到院,而原疏,以國忌齋戒,纔已退却矣。祭官塡差,不可踰日,而如是逡巡,事甚未安,從重推考,使之卽速擧行,何如?傳曰,允。
尹命烈啓曰,玉堂上下番俱空,已至閱月,事甚未安,校理林顔喆,修撰金在元旣有只推之命,副校理尹豐烈自鄕上來云,與行副提學吳淵常一體牌招,以爲推移入直之地,何如?傳曰,允。
宋祥濂啓曰,吏曹郞廳來言,咸從府使任泰淳,憲府則雖已署經,諫院則除在外外,未肅拜·呈告人員,竝卽牌招,何如?傳曰,一司除署經。
傳于宋祥濂曰,左承旨·右副承旨許遞,前望單子入之。
承旨前望單子入之,趙民和·趙萬永落點。
宋祥濂啓曰,新除授左副承旨趙民和,同副承旨趙萬永,竝卽牌招,何如?傳曰,允。
傳于宋祥濂曰,吏曹參議前望單子入之。
以校理林顔喆,副校理尹豐烈,修撰金在元牌不進罷職傳旨,傳于尹命烈曰,只推。
尹命烈,以春秋館監事意啓曰,卽接全羅監司李書九狀啓,茂朱府赤裳山城史閣改建,今已畢役矣。史官一員,卽當下去,還安實錄,而別兼春秋鄭基善·權敦仁·李憲球,方在禁推中,時無在京行公之員,奉安之一時遲滯,極爲悶然,靈光郡守金道喜,旣是道內守令,又帶別兼之銜,令政院下諭,使之從便進詣,以爲擧行之地,還奉後形止馳啓之意,分付,何如?傳曰,允。
韓義運,以都摠府言啓曰,今日入直內三廳武兼禁軍及軍兵等當爲中日習射技,而國忌齋戒相値,不得設行之意,敢啓。傳曰,知道。
又以兵曹言啓曰,卽接廣智營入直哨官李弼耆手本,大報壇北墻西北水門鐵箭,爲急水所激,全數拔落云,爲先令紫門監堅實樹柵,卽速修改,而把守軍兵,廣智營入直砲手八名除出,限修改間,嚴加守直之意,分付,何如?傳曰,允。
又以訓鍊都監言啓曰,因兵曹草記,大報壇北墻西北水門鐵箭拔落處,廣智營入直砲手八名除出,將校一人率領,限改修間,嚴加守直之意,敢啓。傳曰,知道。
上在昌德宮。停常參·經筵。
自二更至五更,月暈。
趙萬永啓曰,行大司憲趙得永未肅拜,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
宋祥濂啓曰,玉堂上下番俱空,已至閱月,事甚未安,校理林顔喆,副校理尹豐烈,修撰金在元,旣有只推之命,與行副提學吳淵常一體牌招,以爲推移入直之地,何如?傳曰,允。
以校理林顔喆,副校理尹豐烈,修撰金在元牌不進罷職傳旨,傳于宋祥濂曰,只推。
又以司饔院監膳提調意啓曰,月前因特敎,供上生鮮,以折半代封事,各別嚴飭於漁夫契貢人,數十日供上,僅僅繼封矣。卽者貢人等又爲呼訴內,近以雨水之餘,風勢不調,魚族深入,捉得無路,明日供上,萬無封進之勢,不勝罔措云,莫重供上,不善措備,特敎之下,又若是煩告,貢人擧行,萬萬痛駭,今方令攸司科治,臣之不能檢飭,惶恐待罪,而到今事勢,實無以如例封進之望,限捉得間,姑許以活雞全數代封,何如?傳曰,允,勿待罪。
上在昌德宮。停常參·經筵。
自二更至五更,灑雨下雨,測雨器水深三分。
趙萬永啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙民和啓曰,玉堂上下番俱空,已至閱月,事甚未安。校理林顔喆,副校理尹豐烈,修撰金在元,旣有只推之命,與行副提學吳淵常一體牌招,以爲推移入直之地,何如?傳曰,允。
以校理林顔喆,副校理尹豐烈,修撰金在元牌招不進罷職傳旨,傳于趙民和曰,只推。
趙萬永啓曰,行大司憲趙得永,掌令任存常,持平崔命顯牌不進,執義吳熙常,掌令姜世白,持平李源祚在外,監察茶時之意,敢啓。傳曰,知道。
以司諫宋應奎,獻納李寅溥,正言任鼎常,掌令任存常,持平崔命顯牌不進罷職傳旨,傳于趙萬永曰,只推。
趙萬永啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
韓義運,以兵曹言啓曰,今此冬至兼謝恩使一行赴燕時所把驛馬,預先分定,然後可無窘急之弊。今亦依例知委,而應把驛馬四十五匹內,公淸道八匹,全羅道十匹,慶尙道二十匹,來九月二十五日,京中逢點,江原道四匹,咸鏡道三匹,直送安北,來十月初一日逢點事,各道監司處,行移,何如?傳曰,允。
又以兵曹言啓曰,留都營狀啓,例爲付撥,而或有時急之事,則京畿驛馬待令事,曾有定式矣,今亦依此擧行,何如?傳曰,允。
又以禁衛營言啓曰,本營字內南小營越邊體城二間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
趙萬永,以義禁府言啓曰,保放罪人權敦仁·李憲球還囚捧供,鄭基善,時帶閣職,捧供後依例出送待命所之意,敢啓。傳曰,知道。
義禁府啓目,別兼春秋鄭基善·權敦仁·李憲球等原情云云。傳旨內辭緣,惶恐遲晩,推考罪,各笞五十收贖,解見任別敍,竝只私罪,奉敎依允爲旀,竝只功減一等爲良如敎。又啓目,首醫吳千根原情云云。傳旨內辭緣,泛稱遲晩,所當請刑是白乎矣,御醫勿爲請刑,旣有先朝受敎,議處,何如?判付啓,依允。
又啓目,醫官崔源·李彦厚·玄禹瑞·趙宗翊·金殷相等原情云云。傳旨內辭緣,泛稱遲晩,所當請刑是白乎矣,旣有先朝受敎,竝只議處,何如?判付啓,依允。又啓目,內需司別提金鳳協原情云云。問目內辭緣,泛稱遲晩,刑推得情,何如?啓。雖以重道啓之意拿處,流來司例,本自如此,分揀放送爲良如敎。
趙民和,以內醫院都提調·提調意啓曰,明日卽本院日次,而待令醫官,只有李命運一人矣。凡診筵及各殿宮湯劑議定時,例不得以單醫官入參,而尤不可無首醫者,卽所以重事體之意也。苟論渠輩目下罪犯,姑不可遽議經放,而至於首醫,則與他醫官之初不入來,稍異,日次時首醫則不可不備,當該首醫吳千根,姑爲放送,使之戴罪擧行,何如?傳曰,允。
漢城府啓目粘連,向前公淸道海美幼學尹敬培奴月先擊錚原情據刑曹覆啓內,係是山訟,令漢城府稟處事,允下矣。觀此原情內辭緣,則以爲,矣身上典幼學尹敬培,以山訟事,兄弟經年拁囚,屢被嚴刑,連遭督掘,訟旣理直,含冤未伸,以死自誓,未能趨走官令,則該道臣以蔑法頑拒之意,啓請官掘,論請刑配矣。上典家將不免破掘之禍,又方遭刑配之厄,只弟二人,竝在縲絏矣,身雖是下賤愚夫,亦豈無爲主訟冤之心哉?玆敢不避鈇鉞之誅,呼籲於法駕之前。伏乞聖明,天地父母,特垂覆盆之照,別遣按覈使明査公決,使矣上典墳墓,得免官掘之禍,使矣上典敬培,亦免刑配之厄亦爲白有臥乎所,尹·閔山訟,已過數年,自臣府覆啓行會,亦爲屢次,而只緣尹敬培之百般遷就,一味忍耐,又有此動駕時鳴金呼冤之擧是白乎乃,渠山之在法當掘,昨年九月臣府之回啓,詳悉論列兺不喩,渠旣以鄭哥兒塚之不掘,爲執言之端,故臣府回啓,亦以鄭塚與尹塚,俱係當禁,則竝宜刻期掘去爲辭是白加尼,今則鄭哥兒塚,亦已掘去,渠又何辭,欲爲延拖乎?尹敬培犯葬之塚,刻期嚴督,劃卽掘移之意,分付道臣爲白乎旀,有冤必陳,朝家所許,而屢屈之下,終不知止,復此呼籲者,猥屑之外,極涉無嚴兺除良,前後文案,俱在臣府,而一籲再籲,全昧敬謹之義,事實則隨時變幻,訟官則惟意侵斥,凡山訟見屈後,不爲掘移,誣罔擊錚者及構誣訟官者,俱有其律,亦令道臣,待尹敬培之移去父塚後,以其律嚴勘,何如?啓,依允爲旀,上言擊錚回啓之毋過三日,定式至嚴,則何爲今始回啓乎?其時過限之判堂,捧現告,施以罷職之典,其後仍循之判堂,竝越俸一等,雖以此判堂言之,除拜亦已有日,不可無警,亦爲從重推考,此後則毋敢復踰三日事,嚴飭刑·漢兩司爲良如敎。
慶尙監司金履載疏曰,伏以,臣猥暴情實,兼附愚見,仰陳一疏,日夕顒俟,惟冀體諒之恩,卽伏奉批旨,所以委任而開諭之者,迥出尋常,臣誠感戴恩私,不知所云,而臣情之悶隘,去而益甚,玆不得不冒萬死疾聲更籲於仁覆之下,伏願垂察焉。臣之才不堪而病難强,改量之事,無以管攝而經始,前已略控矣,經始且不得爲,況可以身任其事乎?今若不付他人,而責成於臣,尤非臣之所可堪承者,向來節目之啓下,卽不過成命之下,不敢不奉行,略援往例,僅具條目而已,初非臣謂可以幹當得此也。且臣才之不猶人,臣所自知,而今之議者,咸憂量事行之難而成之不易,則以是而委諸臣,其何異於策疲駑而取長途乎?況臣素抱貞疾,近因涼意之漸生,癖積衝亘而食飮全却,榮衛枯涸而藥餌罔效,駸駸日加,比之於日前疏籲時,症又倍劇,寒熱交攻,委頓不省,氣息之綿綴,僅如絲縷,神精之昏瞀,若墜煙霧,尋常文牒之到前,亦不能自力而題檢。況此量田之大政,列邑之指揮,不可不審也,量任之選擇,不可不飭也,冒詐之多端,不可不察也,告愬之沓至,不可不聽也,而臣之病情如右,實無以管此務,則來頭僨誤,有不遑論,目下擧行,萬無其望,此臣所以不避煩浼之懼,有此呼號而不知止也。臣以無似,猥叨重寄,于玆二載,曾無一事自效絲毫之裨益,居常愧懼,無地自容,則惟此量田之命,荷有一分承當之望,初何敢有辭遜,自涉避事之嫌,今於恩批之下,又何敢復有陳懇,重蹈慢命之誅哉?誠以目今病狀,實無以居此職而任此事,衷情切迫,言不知裁也,玆將疾痛之呼,仰瀆崇嚴之聽。伏乞天地父母,特賜矜諒,亟遞臣職,仍卽替代,以幸公私,千萬至祝。臣無任云云。答曰,省疏具悉。前批已諭,又何煩瀆?勿辭察任。
太學儒生,進士金邦默·李繪九·金志泰·閔龍顯·趙·李寅弼·洪在儒·徐有贊·金鼎均·李根五·徐國輔·宋一洪·沈宜益·徐碩輔·徐緯輔·金晩喜·吳致愈·金東健·金祖根·趙斗淳·金箕協·金箕詢·金來淳·李秉植·李若源·韓樂洙·趙濟弘·申光集·趙光·金光宅·姜柱榮·洪益綸·李顯禎·兪台柱·金在成·權常顯·李正懋·金㝡秀·張顯益·申禹模·柳榮道·李東獻·韓錫永·趙玄齡·李觀九·李好謙·徐弘有·閔致周·申用顯·李學溥·洪殷燮·李鍾九·金昔淵·吳應鎬·丁再和·趙秉夏·金熽·任泰魯,生員閔致孝·丁一和·鄭誾·成胤烈·金鍾序·朴魯淵·朴在淵·申錫璜·曺克明·鄭一濂·朴東榮·韓毅鎭·李祺淵·尹潢·李哲秀·郭鎭邦·李漢明·權重星·閔範大·李羲書·金常鉉·柳輨·沈常鎭·韓祖馨·李箕樂·李雲九·李文煥·李光雨·田應周·韓用協·朴光浩·金默淵·李一容·黃·申愨·洪應謨·兪承煥·趙台淳·沈養鎭·徐有璟·李正履·洪鍾永·金魯謙·沈敎鎭·沈樂憲·金宇鉉·金濟民·徐健輔·徐有準·徐嶙輔·李鍾晳·權永圭·黃鍾林·黃鍾薰·趙學點·李象峻·李紀城·李㙽,幼學金寅秀·金洛元·趙頤淳·李東奎·朴基鎬·李秉洙·李秉潤·黃鍾夾·尹弘壽·宋文榮·朴基慶·洪承謨·李秉浩·兪致弘·閔致恒·尹時弘·閔泰鏞·金東憲·尹夔儀·閔致久·徐平輔·趙澻·洪鍾茂·李鍾愚·洪鍾馨·洪孝燮·朴成之·朴敬之·安允默·朴用中·李時鉉·金啓根·李魯奎·安國泰·權憲八·權大英·李光應·金顯箕·趙基升·尹守慶·趙秉鉉·金在根·林基洙·李鼎敍·尹秉義·吳致淳·李寅亮·吳致翼·李惟慶·柳聖和·申錫五·安禹良·金致鳳·李秉溫·朴觀亨·金在完·沈弼永·沈晶之·許傛·徐經輔·鄭基稷·李之·李命信·孔漢鼎·金相潤·尹奎烈·申大成·金學周·鄭淳載·金人柱·李重初·李秉謙·朴氣浩·兪廣柱·李勉祐·洪憲周·朴來鳳·李寅會·鄭在英·鄭海容·鄭在俊·柳璜·沈正之·洪龍九·李光喜·李光履·趙榮文·趙榮美·黃鍾述·申百休·黃俊欽·朴基慶·權命周·趙配永·沈宜升·洪樂曾·南憲重·南敎重·南駿冀·南孝重·洪在書·洪在定·金衡均·金鉌·金承淳·金成淳·金弘淳·洪在喆·李墩·趙秉憲·李龜夏·權學仁·權中稷·李昌在·趙道淳·申錫愚·李定在等疏曰,伏以,臣等於日前,以太學傳敎揭板還收事,相率叫閤矣。伏承批旨,溫諭鄭重,辭旨諄複,繼下傳敎,至有三十餘字抹去之命,臣等於此,有以仰覩我殿下待士之禮,轉圜之量,出尋常萬萬,臣等竊不勝聚首莊誦,欽歎感泣之極,而抑臣等區區愚衷,終有所抑鬰結轖,不能自已者。今此抹去之命,雖出於曲爲臣等之地,而原本留揭,禁令自在,則一國公議之鬰而未宣者,猶夫前也,何者?傳敎中有曰,朝官之得失,非儒生之所可干與,又有曰,此後無論某樣通文,復有干與朝臣是非者,竝施以違制之律。夫儒通之發,士論之所在,而義理附焉,義理之所關,朝野初無異同,故合於義理,則朝臣亦一士類,而士論與之悖於義理,則朝臣便非士類而士論斥之,斥之與之,皆由於義理,故所以爲士論也。今有人於此,侮衊前賢,則扶之可乎,斥之可乎?斥其人者可謂合於義理,扶其人者可謂悖於義理,今夫朝家所以維持世道者,其不在義理二字乎?然而今之所以設禁也,且置義理之如何,在朝臣則進之,在士論則黜之,朝臣而悖於義理者,尙可以進之,士論而合於義理者,尙可以黜之乎?在士論則未必全是挾雜之跡,而先以挾雜目之,在朝臣則未必不是右黨之習,而不以挾雜責之,於是乎義理無可明之時,士論有寢衰之歎,此豈非世道之所可深憂者乎?恭惟我殿下,御極以後,凡於尊賢崇儒之節,靡不用極,而今於此一事,獨不免如是者,顧安得無憾於天地之大也?朝臣之得失,謂當有朝廷箴規之論,而大臣不言,臺閣不言,側聽幾月,寥寥無一言,則朝廷之無一扶義理之人,誠不勝野人之相告憂歎,而今復禁野人使不得有言,則是可謂朝廷無人,草野又無人,其將置斯世於何地乎?臣等之所以前旣仰請,而未盡得請,則猶復斷斷如是者,非不知悚懍之極,而亦見其不獲已者義理也。嗟呼,唐堯,聖主也,而設誹謗之木,賤人議於國,而猶且許之,故所以爲聖主也。子産,賢臣也,而不毁鄕校,多士謗於校而置之不毁,故所以爲賢臣也,今爲朝臣,設禁於太學,則方之於古,何如哉?漢之諸生,論救楊震,宋之陳東·歐陽澈等,疏斥汪·黃,當時不以爲非,後世傳爲盛事,從古以來,曷嘗不以儒生而論朝臣乎?夫王言一出,將與訓謨同載,而泮壁懸揭,若或有欠於十分正當底大義,則豈非聖世之所可惜歎者乎?況使爲儒生者,怯於大禁,雖有關係義理邊事,縮首逡巡,不敢出言,則朱夫子所謂脅制不齊之口者,不幸近之矣,此豈非聖明穆然深思,翻然反汗之一大關頭乎?臣等之所仰請還收者,不惟在於傳敎中所抹下字句而已,亶在於全部揭板之敎令,一番瀆擾,已甚惶蹙,而又復煩溷,重涉死罪,然猶不避,輒此申籲,誠以不得請則不得已也,罪上添罪,益增隕越。伏乞聖明,更賜諒察,太學所揭傳敎,亟令撤還,循國人共公之大論,伸儒士杜鬰之群情,以光聖德,以幸斯文焉。臣等無任云云。答曰,省疏具悉。爾等終不曉然,更當洞諭矣,揭板,其果設禁,爾等進言乎?若然則爾等再疏,何爲而至也?近日所謂方外通文,果是如爾等之上疏乎?大臣卿宰,朝廷之所禮遇也。苟有可言之罪,則爾等諸生,相率聲討而聞於予可,今也不然,一二假托之類,謂以通文,詬辱凌踏,欲逐便遂,而予則不知,此果何許風習乎,何許景象乎?此而不禁,可謂有國有綱乎?今此揭板,卽與禁斷朝臣儒罰之聖意,同符而已,爾等直謂設禁於太學者,言亦容易矣,爾等讀書明理,則設使眞箇設禁,無損於爾等,況元自不干乎?爾等退修學業。
上在昌德宮。停常參·經筵。
藥房都提調韓用龜,提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
韓義運啓曰,行大司諫趙得永,掌令任存常,持平崔命顯牌不進,執義吳熙常,掌令姜世白,持平李源祚在外,監察茶時之意,敢啓。傳曰,知道。
傳于韓義運曰,大臣·備局堂上引見。尹命烈啓曰,玉堂上下番俱空,已至閱月,事甚未安,校理林顔喆,副校理尹豐烈,修撰金在元,旣有只推之命,與行副提學吳淵常,一體牌招,以爲推移入直之地,何如?傳曰,允。
以校理林顔喆,副校理尹豐烈,修撰金在元牌不進罷職傳旨,傳于尹命烈曰,只推。
尹命烈啓曰,翰圈爲之事,命下矣。別兼春秋鄭基善·權敦仁·李憲球,今已勘放,竝卽牌招,以爲會圈之地,何如?傳曰,允。
以司諫宋應奎,獻納李寅溥,正言任鼎常,掌令任存常,持平崔命顯牌不進罷職傳旨,傳于韓義運曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
韓義運,以都摠府言啓曰,今日入直內三廳武兼禁軍及軍兵等當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,今八月二十一日武臣賓廳講書日次,而國忌齋戒,不得爲之之意,敢啓。傳曰,知道。
又以禁衛營言啓曰,本營哨官金處坤,身爲將領,擧措可駭,汰去之意,敢啓。傳曰,知道。
又以義禁府言啓曰,內醫院啓辭內,首醫吳千根,姑爲放送,使之戴罪擧行事,允下矣。吳千根,姑爲放送之意,敢啓。傳曰,知道。
又以義禁府言啓曰,卽接月令醫員崔學修手本,則時囚罪人金殷相,臍下毒腫,處濕添劇,轉側須人,達夜叫痛,崔源,泄痢之症,度數頻數,食飮專廢,氣息奄奄,兩囚病勢,俱爲不輕云,罪人病勢如此,則一邊保放,一邊草記,曾有定式矣。金殷相·崔源,竝姑保放之意,敢啓。傳曰,知道。
吏曹參議前望單子入之,李鶴秀落點。
庚辰八月二十日辰時,上御熙政堂。藥房入診,大臣·備局堂上引見入侍時,都提調韓用龜,提調金魯敬,副提調宋祥濂,假注書宋奎弼,記注官趙德履·金樂澧,檢校待敎徐憙淳,右承旨韓義運,假注書許茂,事變假注書丁載榮,右議政南公轍,漢城判尹李羲甲,吏曹判書金履喬,知中樞府事李存秀,刑曹判書洪羲臣,漢城左尹張鉉宅,行護軍徐春輔,行大司成李龍秀,行護軍徐有聞·金逌根,禮曹參判李止淵以次進伏。醫官吳千根·李命運·白成五進伏楹外訖。用龜曰,日氣稍涼,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,一樣,而各殿宮氣候一樣矣。仍命醫官入診。千根等以次診候訖,退伏奏曰,脈候左右三部調均矣。用龜曰,向日醫官事,極爲駭然,至有拿處之命,論其罪犯,豈可遽議徑放,而今日診筵,亦不可無醫官,且首醫則與他醫官稍異,故於昨日草記,姑爲請放,使之戴罪擧行,而顧臣旣忝一院之長,常時不能董飭,至有此無前之擧,不勝惶蹙,敢進短箚,略陳不職之罪,而至蒙安心勿辭之批,益不勝惶感之極,第臣衰病相仍,一經公役,輒累日委痛,以若病狀,有難承當,伏願體諒焉。上曰,次對爲之。公轍曰,懿陵局內水道疏築物力,頃以禁御兩營錢各一千兩,分排區劃矣。卽見補土堂上楊州牧使柳相亮狀啓,則以爲,陵所水道及沙汰諸處,次第補築,而以此劃下之錢,磨鍊容入,則不足之數,尙有七八百兩,然後可以完役,更令廟堂稟旨區劃爲請矣。前劃不能當容入,有此更請,兵曹錢六百兩,使之卽爲劃送,以爲取用完役之地,何如?上曰,依爲之。出擧條公轍曰,京外儒生李寬等上疏批旨,有令廟堂稟處之命矣,取見其疏本,則備陳先正臣文簡公金昌協道德學問之實,仍請從祀文廟之典矣。文簡公金昌協,蚤襲庭訓,得賢爲師,淵·雲華國之需,馬·鄭專門之業,隱然儒林間,望隆而地崇,自遭其家禍以後,脫屣軒冕,隱居求道,專意用工於濂·洛·關·閩之學,爲安身立命之所,蓋其仁明成質,簡易爲心,淸通灑落之襟韻,精透超邁之見識,眞不世之名儒也。至於經傳訓義之闡明微奧,分析絲毫,多有發前未發者,雖謂之先正臣李珥後一人,可也。今此從享之請,可見多士公共之論,而第念聖廡躋享,事體至爲重大,自前博採一國之公議,從違間自上裁度處分,不曾有自廟堂稟處之事,臣於此,不敢循例覆奏,而如五賢·兩文正之從享,京外章甫,積年積誠,屢疏陳請,久而後成焉。其事愈重,其禮愈盛,則其成愈貴遲久,區區愚見,則姑爲徐徐,更待公議,甚好,故敢此仰達矣。上曰,依爲之。出擧條公轍曰,卽見慶尙左兵使趙恩錫狀啓,則以爲,本營防卒給代,每朔每名,只有布一疋許,無他料米,實有難保之慮,至於營還,戶少穀多,反爲民弊,不可不竝卽矯捄,而山城米應分耗爲九百五十八石零,除却各項用下二百餘石,其餘則年年添錄,此亦切悶,就中二百石,依統營別餉米耗例,特爲每年劃付於防卒朔料之資,所餘耗米,亦令某樣區處事,請令廟堂稟旨分付矣。今之支放,卽古之支放,不必闊狹於無前之例,城餉雖或有目下稍多之處,一遇歉荒,至難得無奈何者,卽穀物也。近來營閫之臣,每有此等之請,殊非遠慮,且餉穀之漸滋,自當有從他裒益之道,置之,何如?上曰,依爲之。出擧條公轍曰,科試之公不公·嚴不嚴,專在於主司之得人與不得人,精白一心,公耳忘私,今日在廷諸臣,必不待加勉而有所對揚,雖以場內凡事言之,先自初試,一遵新頒節目,隨事察飭,俾無雜亂,亦是試官之責,欲捄科弊,先自主試,各別掄揀,然後可期淸肅。今番庭試初試及講經時試官,另飭該曹,使之拔例擇擬,近來規避成習,擬望之後,無端違牌者,甚多,豈有如許事體,衆所共知情勢實病外,違牌人一依新定令甲,令政院直捧竄配傳旨,無受由而擅自下鄕者,近多有之。每當差享及試望分排之時,作爲應頉,事未前有,萬萬駭然,試望擬入之後,或有以此稱頉者,亦令政院捧現告,令該府拿問重勘,以此意前期嚴飭,俾無犯科,何如?上曰,依爲之。出擧條仍命大臣就座,諸宰奏事。存秀曰,本廳吏輩,竊簿盜財,恣行無憚,遂至經用不足,若此不已,將至於無惠廳而後已,溯考文簿,略加査櫛,則或初不上下,而冒錄於上下,或以爲捧上,而不載於捧上,或刀擦印蹟,潛自減數,或虛作那移,仍無歸屬,已現發者,米錢木合折錢爲五十餘萬兩,渠輩以幺麽蟣蝨之賤,恣竊公貨,若探私橐,歲以爲常,至於此極,究厥所犯,死有餘罪,此專由於紀綱漸壞,刑法不行,三尺雖嚴,徒爲空言而然也。若使渠輩,終焉假息,則奸濫莫懲,偸竊日滋,頒貢給代,無以支繼,其爲國家難言之憂,殆有甚於水旱兵革,且貢賦事體,與尋常公貨,尤有異焉,故漕米十石以上偸取者,尙有梟示之法,況此折錢累鉅萬之偸竊者乎?其中池允祥·盧性欽·鄭光天三漢,偸竊之數,或過十萬兩,或爲七萬兩,或近五萬兩,而現發後周年所納零星,今此三漢之所犯,自有逋吏以來未有若此之尤無良者也,不可以納未納,有所低仰,竝施梟示之律,依法典,令秋曹先捧侤音後,出付軍門擧行,稅貢,則雖身死,有妻子財産者許徵,自是法典,徵捧之道,亦令該曹依法典爲之。其餘次犯諸漢,所偸或過二萬,或爲累千,律之以經法,俱合置辟,而姑以周年爲限,令該曹嚴刑督捧,其前準納者,特爲免死,施以次律,若不畢納,更爲稟處用律,則嚴法之中,亦爲傅生之道,而三漢之先施梟示,事係一律,次犯之姑緩用律,係是特典,竝下詢大臣處之,何如?上曰,大臣之意,何如?右議政南公轍曰,京外逋吏,自前何限,而未有如今番惠廳事之萬萬驚惋,渠輩罪犯,論以王法,萬死有餘,國人皆曰可殺,其中三漢,依惠堂所奏,令秋曹捧結案,先爲正法,旣已査逋之後,累鉅萬公貨,不可全失,且旣非不待時斬之罪人,則爲念收斂之方,姑貸一縷,不害爲嚴法傅生之道,其餘次犯諸漢之用律,亦依惠堂言施行,恐好矣。上曰,依爲之。出擧條存秀曰,本廳下屬逋負之弊,苟究其源,固非一端,而擧其最大者,卽所謂都中米邊債也,剩米等應食者,都歸米邊,而猶爲不足,年增歲加,遂至於二十餘萬兩之多,邊米無以抵當,於是乎邪僻之心生,偸竊之手作,左右攛那,大小標竊,轉成累萬之逋矣。以外方言之,漕轉近處,興販一禁,所持物竝屬官,此亦不過私債之興販也,而設法而嚴禁者,漕倉下屬及漕卒輩所沾漑者,盡歸興販,則渠輩犯手於公穀,漕納欠縮,故有此嚴禁也,外邑漕轉處猶然,況諸道漕轉都捧之處,一國貢賦所重之地乎?先朝癸丑,太倉亦有此弊,以一竝蕩滌,成出節目,別單啓下,至今遵行,亦依此例,所謂都中之邊債,一竝蕩滌,近來漕運上納之時,每多欠縮之弊,實由於漕倉近處私債興販之弊也。一竝嚴禁,所持物屬官之意,申明知委於漕轉各該道,今此本廳諸般捄弊之方,亦依癸丑地部之例,成節目啓下,以爲永久遵行之地,似有實效,故敢此仰達矣。上曰,依爲之。出擧條存秀曰,均廳之給代於各營各司,皆有排月定式給代云者,給之於減疋之代,未減疋之前,各營各司,皆有收布之月限,故給代磨鍊之初,依當初收布之限,排月定式矣。近來各衙門,皆以預下,視若常例,預下除留之際,本廳每致眩亂,此亦下輩售奸之階也。令廟堂捧甘于給代各衙門,預下一款,嚴加防塞,實爲本廳祛弊之一道,故敢此仰達矣。上曰,依爲之。出擧條義運曰,賓對不參兩司諸臺,竝推考,何如?上曰,依爲之。出擧條仍命退,諸臣以次退出。
上在昌德宮。停常參·經筵。
韓義運啓曰,來二十五日朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,行大司憲趙得永未肅拜,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
宋祥濂啓曰,右副承旨洪命周,同副承旨趙萬永,今日不爲仕進,竝卽牌招,何如?傳曰,允。
尹命烈啓曰,玉堂上下番俱空,已至閱月,事甚未安,校理林顔喆,副校理尹豐烈,修撰金在元,旣有只推之命,與行副提學吳淵常一體牌招,以爲推移入直之地,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
以右副承旨洪命周,同副承旨趙萬永牌不進罷職傳旨,傳于宋祥濂曰,只推。
以校理林顔喆,副校理尹豐烈,修撰金在元牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
傳于趙民和曰,今見灣尹狀啓,雖無牌文,消息亦不可不謂眞的,而擧行凡節,亦須預爲講究,大臣·戶禮判·有司堂上明日來待。
尹命烈,以成均館行大司成意啓曰,臣聞,居齋儒生等,今日夕食堂,不爲設行,聞甚驚駭,馳詣泮宮,招致諸生,聞其捲堂之由,則諸生等書進所懷以爲,臣等相率呼籲,至於再遭者,蓋欲明所抱之大義,仰以請禁令之還收,而伏承批旨,天聽邈然,誨責備至,有若曰,終不曉然,又若曰,元自不干,臣等聚首擎讀,誠不勝驚惑震恐,繼以憂慨抑鬰之極也。臣等之所藉手事君者,義理二字而已,義理在於衛斯文扶世敎,而苟非然者,尙何以冠儒服儒,入於太學之門也?今有侮賢醜正,關斯文而壞世敎者則斥之討之,亦惟義理〈之〉是視,夫縫掖之倫,布于四方,內而在於國學,外而在於校院,其有關於斯文義理,則相告而相諭,諭告之發,是之謂儒通也。儒通之發,而設有過不及之差,折衷者太學也,大則陳章而上徹,小則鳴鼓而下討,而九重如海,玉陛如天,非出於不得已,則封章不可以遽議也,至於士林之間,隨時論議,互相警告,則不以細事而或忽也。今若一切禁斷,使不得爲此,則是乃杜四方之口,塞太學之耳也,寧有是也?其有儒論之涉於朝臣,則爲朝臣者,隨其輕重,自爲之道而已,何必自朝家禁士論而俾不得行乎?且況封章以後,則處分雖在於朝家,而封章以前,則士論付之士林而已,何必設禁爲哉?竊惟念,今日之處分,蓋由於向來一二僞通,激惱於朝家,貽羞於士林,因是而欲禦如是之類,竝禁不如是之論,則是何異於懲一魚之混流,網于全江,以禁多魚之游泳也?臣等之不干於僞論,幸而蒙朝家畢燭之恩,而四方之於太學,不可以二之,譬之一身,太學者心腹也,校院者四體也,儒論者血脈也,使心腹而不有四體之血脈相關,則何以爲心腹,使太學而不有校院之儒論相告,則何以爲太學也?竊伏見聖敎中,謂臣等以不曉聖意者,欲使臣等,無所干於方外之儒論,而儒論關於義理,則臣等雖欲不干,不可得也,朝家雖欲使臣等不干,亦不可得也,今欲使臣等,以士論看作笆籬,目見朝家之設禁,不思匡救,徒自泯默而已,則賢關便是虛設,臣等卽一尸居也,臣等雖欲爲此,其如斯文之不可不衛,世敎之不可不扶,義理之不可不明,何哉?捨義理而別有士論,捨士論而別有太學,臣等未之聞也。如此而伈泄而處,循默而居,飽薤鹽之費,忝絃誦之場,非臣等之所敢爲也,慨惜之極,慙恧之至,有不敢自已云云。臣以聖廟捲堂事體至,重卽爲還入之意,多般開諭,諸生等終不回聽,何以爲之?敢啓。傳曰,終不曉然,元自不干之敎,豈是驚惑震恐,憂慨抑鬰之語,而至於捲堂乎?卽爲曉諭還入,可也。
又以成均館行大司成意啓曰,因本館草記,傳曰,終不曉然,元自不干之敎,豈是驚惑震恐,憂慨抑鬰之語,而至於捲堂乎?卽爲曉諭還入可也事,命下矣。臣謹依聖敎,招致諸生,傳宣聖旨,更爲勸入,則諸生等以爲,臣等伏承聖批,開釋飭誨之意,丁寧懇惻,臣等豈不感激祗承,而第揭板未徹之前,情地與前無異,有不敢晏然入堂,只不勝惶蹙之至云云。臣以聖敎辭意如是懇摯之意,縷縷勸入,而諸生等終不回聽,無意還入,何以爲之?敢啓。傳曰,諸生太過矣,此非如是之事,更爲開諭勸入,可也。
又以成均館行大司成意啓曰,本館草記,傳曰,諸生太過矣,此非如是之事,更爲開諭勸入可也事,命下矣。臣謹依聖敎,招致諸生,傳宣聖旨,仍爲勸入,則諸生等書進所懷以爲,卽又伏見聖敎下者,辭旨嚴截,飭諭鄭重,臣等豈敢一向退伏,以孤聖意,而第伏念,臣等今日之擧,專爲板本撤還之地,而誠意淺薄,天聽愈邈,士論愈菀,洊犯瀆擾之罪,實非臣分之所敢安者,而揭板自在,則禁令未解,禁令未解,則士論不張,士論不張,則士不得爲士,而賢關亦不得爲賢關矣。今若屢瀆是懼,晏然冒居,則其如士論之沮鬰,何哉,賢關之貽羞,何哉?臣等處義,誠不獲已,而聖批責之以太過,申之以此非如是,固當卽地祗承,罔敢違慢,而誠以士論所在,不得請則不敢已之故,甘自歸於委棄君命之科,迷不知變,死罪死罪云云。臣以聖敎若是誨諭,有不當一向逡巡之意,屢加開諭,終不回聽,此莫非臣不善勸入之致,誠不勝萬萬惶恐,而聖廟捲堂,已至經宿,事體所在,極爲悶迫,何以爲之?敢啓。傳曰,一味固執,可悶,更爲曉諭還入,可也。
上在昌德宮。停常參·經筵。
韓義運啓曰,行大司憲趙得永未肅拜,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
尹命烈啓曰,同副承旨趙萬永,今日不爲仕進,卽爲牌招,何如?傳曰,允。
又啓曰,玉堂上下番俱空,已至閱月,事甚未安,校理林顔喆,副校理尹豐烈,修撰金在元,旣有只推之命,與行副提學吳淵常一體牌招,以爲推移入直之地,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
又啓曰,右議政南公轍,戶曹判書金履陽,禮曹判書金魯敬,有司堂上李存秀·金逌根·李止淵,依下敎來待矣。傳曰,入侍。
以同副承旨趙萬永牌不進罷職傳旨,傳于尹命烈曰,只推。
以校理林顔喆,副校理尹豐烈,修撰金在元牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈,以吏曹言啓曰,今此徽陵忌辰祭典祀官,兼大祝前持平閔永勳塡差,而時無職名,令該曹口傳付軍職,何如?傳曰,允。
兵曹口傳政事,副司果單閔永勳。
尹命烈啓曰,吏曹判書金履喬,參判朴宗薰,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
傳于洪命周曰,吏曹參議上疏入之。
尹命烈啓曰,吏曹判書金履喬,參判朴宗薰,參議李鶴秀再牌不進推考傳旨及罷職傳旨,今方捧入,而開政命下之後,如是違牌,事甚未安,參議陳疏到院,而原疏,以國忌正日,纔已退却矣。判書·參判,所當更請牌招,而係是一日三牌,何以爲之?敢稟。傳曰,參議疏批已下,與判書·參判,一體更爲牌招。
有政。吏批,判書金履喬進,參判朴宗薰牌招不進,參議李鶴秀進,右副承旨洪命周進。以李宗億爲惠陵令,尹奎白爲典籍,李明斗爲引儀,金敎根爲同經筵,朴宗薰爲右副賓客,趙得永爲社稷提調,朴宗薰爲繕工提調,遠接使單林漢浩,問禮官單金敎喜,承文著作單宋奎弼,校書正字單李必述,軍器參奉單金東喆。
兵批,判書權常愼進,參判金愚淳病,參議洪時濟入直進,參知柳鎭澤病,右副承旨韓義運進。以韓致應·趙弘鎭爲知事,朴蓍壽爲副摠管,朴弘鎭·柳載南·朴元植爲五衛將,李徵九爲忠翊將,許槃爲備邊郞,鄭禮容·李在鶴爲文兼,徐春輔爲武兼,洪履燮爲侍直,趙光弼爲馬梁僉使,金就煥西平浦萬戶,同知單金亨福,護軍單趙鐘永,副護軍單申在植,前虞候李觀德,前參軍梁鐘益,以上今加折衡加資事承傳。
以吏曹參議李鶴秀再牌不進罷職傳旨,傳于尹命烈曰,只推。
尹命烈,以禮曹言啓曰,問禮官齎去儀註,當爲磨鍊以入,而取考謄錄,則在前傳訃勅使宴禮時,以素膳措備,而儀註中亦去進花之節,且於己未,因特敎,城闕門結綵,竝除之矣,今亦依此擧行,何如?傳曰,允。
又以成均館行大司成意啓曰,本館草記,傳曰,一味固執,可悶,更爲曉諭還入可也事,命下矣。臣謹依聖敎,招致諸生,傳宣聖旨,又爲勸入,則諸生等連陳所懷以爲,臣等屢犯違慢之罪,惟譴何是俟,及又伏承批旨下者,不惟不加之罪,乃反恩諭之悶念之,勸入之敎,諄諄若耳提而面命,在臣等分義,固當不淹晷刻,卽爲還入,而惟是臣等區區微懇,終未見諒於天地父母之前,臣等處義,罔間前後,苟可以祗奉恩敎,則豈敢至三至四,暋不知變乎?連負聖旨,罪當萬死云,臣以分義道理,不當一向如是之意,反覆曉諭,使之還入,而諸生等膠守己見,終不回聽,何以爲之?敢啓。傳曰,詩不云乎?載色載笑,匪怒伊敎,諸生此擧,雖過分數,朝家只當優容,以待自曉而已,更爲勸入。
又以奉常寺都提調·提調意啓曰,祭享所用秋等中脯,依定式,今八月二十二日始造之意,敢啓。傳曰,知道。
吏曹參議李鶴秀疏曰,伏以,臣之伏奉三銓除命,今已有日矣,臣於惶懼靡措之中,繼之以憂歎,蓋臣旣無所肖似,仰貽公朝爵人之累,俯切私分負乘之懼,是誠上不可以濫畀,下不可以冒受也,明矣。夫器者所以儲物也,而受有大小,力者所以擧事也,而任殊强弱,小固不可以容大,弱固不可以勝强,其理灼然,不待智者而知也。至於見職,最重於諸曹,另愼於擇授,自昔已然,而一部巽牘,備載故事,殆若謄傳者然,臣何敢張皇鋪敍,自歸應文之科哉?然則只以臣本末伎倆之所自揣者,告之以誠,仰祈聖明之矜許,可乎?顧臣姿性魯莽,觸事茫昧,而其中鑑識,尤所蔑如,以涇渾渭,已不能激揚甄別,加以散跡朝端,踐歷無素,雖於按簿循格之例,尙無以運用聰明,夷考其實,則直一最下之品耳,其在冗官庶職,尙懼不能堪,況乎是職哉?然小而可容,則猶或曰,受之云爾,弱而可勝,則猶或曰,任之云爾,今乃使之不計大小强弱,進據政席之末,擧一代之薦紳士夫,而妄自臣口,評以月朝,通塞可否,靡不參聞,則以臣之器,其堪容乎,以臣之力,其堪勝乎?且或偶會承乏,未免手弄衡稱,則其爲不堪容不堪勝,豈但止於參聞末席而已哉?難貰者公議也,易駭者物情也,臣雖欲恢其心仔其肩而爲己任,只將爲公朝之貽累,私分之致僨而已。其於公議何,物情何,百爾思惟,冒膺無路,玆敢略入文字,仰瀆崇嚴。伏乞聖上,亟賜鐫改,俾重任毋曠,私分獲安焉。臣無任云云。省疏具悉。爾其勿辭察職。
庚辰八月二十二日辰時,上御熙政堂。大臣·戶禮·判有司堂上入侍時,左承旨尹命烈,假注書許茂,記注官盧尙默,記事官李命純,右議政南公轍,戶曹判書金履陽,知中樞府事李存秀,禮曹判書金魯敬,行護軍金逌根,禮曹參判李止淵以次進伏訖。公轍曰,秋氣漸涼,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,當此換節之時,中宮殿氣候,何如?上曰,一樣矣。公轍曰,近日世子宮氣候,何如?上曰,一樣矣。公轍曰,昨見箕伯·灣尹狀啓,則姑無文蹟之出來者,而亦不可謂非的奇,儐使差出,若待牌文,則必有窘速未及之慮,前亦有預先差出,卽速起程之例,上護軍林漢浩,遠接使差下,政官,令政院牌招開政單付,使之卽爲辭朝,問禮官,亦於今日政,各別擇差,卽令下去,何如?上曰,依爲之。出擧條公轍曰,自玆以往,使行來往,似將絡續,許多經費,何以拮據?不勝悶然,而第都監館伴諸般擧行,待牌文差定磨鍊,何如?上曰,依爲之。仍命大臣就座。魯敬曰,勅行儀註,當卽修整,付之問禮官行中,而取考謄錄,則迎勅時有王世子隨駕節次矣,在前迎勅之時,依例書送,而當日隨駕與否,更當臨時稟旨擧行,今番亦依此爲之,何如?上曰,可。仍命大臣先退,又命退,諸臣以次退出。
上在昌德宮。停常參·經筵。
韓義運,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,同副承旨趙萬永,今日不爲仕進,卽爲牌招,何如?傳曰,允。
又啓曰,玉堂上下番俱空,已至閱月,事甚未安,校理林顔喆,副校理尹豐烈,修撰金在元,旣有只推之命,與行副提學吳淵常,一體牌招,以爲推移入直之地,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
韓義運啓曰,行大司憲趙得永,掌令任存常,持平崔命顯牌不進,執義吳熙常,掌令姜世白,持平李源祚在外,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于韓義運曰,只推。
尹命烈啓曰,注書未差之代,前注書朴容壽,被薦人李憲兢薦狀公事,依例成送吏曹之意,敢啓。傳曰,知道。
以同副承旨趙萬永牌不進罷職傳旨,傳于尹命烈曰,只推。
以校理林顔喆,副校理尹豐烈,修撰金在元牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈啓曰,今此勅使出來時,黃州·平壤·安北·定原·義州五處迎慰使及平壤問安假承旨,依近例,以道內守令借銜差定,御帖及空名帖,遠接使齎去,以爲從便奉傳之地,而亦爲下諭于兩西道臣及其守令處,使之擧行之地,何如?傳曰,允。
尹命烈,以成均館行大司成意啓曰,本館草記,傳曰,詩不云乎?載色載笑,匪怒伊敎,諸生此擧,雖過分數,朝家只當優容,以待自曉而已,更爲勸入事,命下矣。臣謹依聖敎,招致諸生,傳宣聖旨,更爲勸入,則諸生等書進所懷以爲,臣等荐犯瀆擾,恭俟誅譴,玆者又伏承所下聖批,匪怒之敎,德意藹然,優容之量,可孚豚魚,在臣等分義,固宜祗奉之不暇,而第臣等區區衷情,到此尤不能自已,臣等之力抗嚴命,亦已累日矣,豈不知如是之冞增死罪,而臣等之懇懇於儒通一事者,不但爲儒論之大有所關也。禁令一下之後,侮賢之徒,相顧增氣,扶義之人,一齊破膽,而循是以往,世無忌憚,羸豕霜氷之慮,將必無所不至,其時臣等雖欲言之,亦已晩矣,是奚可以儒論而輕之哉?聖上處分,旣失之於前,而又復有靳於後,則他日之憂,恐亦無及矣。臣等非敢取必於君父,爲是之齗齗者,誠以儒論杜則士氣沮,士氣沮則義理晦,而世道之憂,終亦有末如何之歎矣。臣等此擧,誠非可已不已,而聖批中雖過分數之敎,臣等反覆紬繹,終未覺其過也,且臣等咫尺之守,自知已明,講磨有素,不可以恩諭之屢承,遽變初見,遂爲還入之計,惶懍俟命而已云云。臣以聖廟捲堂,已至三日,聖敎違越,亦旣屢次,分義道理,萬萬未安,以此意多般開諭,無意奉承,事體所在,極爲悶迫,何以爲之?敢啓。傳曰,諸生之所知,朝家獨不知之,諸生之所憂,朝家獨不憂之而然也,朝家之本意,諸生自不曉也,更爲開勉還入,可也。
又以成均館行大司成意啓曰,本館草記,傳曰,諸生之所知,朝家獨不知之,諸生之所憂,朝家獨不憂之而然也,朝家之本意,諸生自不曉也,更爲開勉,還入可也事,命下矣。臣謹依聖敎,招致諸生,傳宣聖旨,仍諭之以事理,責之以分義,多般開釋,縷縷勸入,則諸生等以爲,臣等之久抱抑菀,不敢遽入之意,已暴於前後所懷,屢次恩諭之下,非不知萬萬悚懍,而未承允許之前,臣等之情踪,有不敢以齋儒自處云,仍爲空齋出去矣。臣復招守僕,申申往復於齋儒,而終始固執,不爲回聽,臣待罪泮任,言辭拙訥,誠信未孚,致令儒生等,有此空齋之擧,臣則惶恐待罪,而聖廟空齋,極爲重大,事體所在,不勝悶迫,何以爲之?敢啓。傳曰,朝家本意,亶在於端士趨而斥假托,則諸生之謂之羞比肩,不足言,而忽地替當者,已是意外,而猶以不欲摧折之意,曉釋諄復,則朝家之優待,可謂至矣,終至空齋之擧者,豈非務勝乎?優待自優待,士習自士習,到此亦無費辭更勸之可言,卿則勿待罪,他儒生勸入,可也。
又以禮曹言啓曰,卽接全州幼學金容默所志,則以爲,同姓七寸叔致鎬,嫡妾俱無子,以其同生兄致澤第五子倫赫,欲爲繼後,兩家諸族,相議完定,未及禮斜,而致澤夫妻,俱爲作故,拘於常規,不得循例禮斜,依定式,草記稟處事呈狀矣,凡係繼宗立後,兩邊與授文蹟,明有可據,而不得登聞者,許令該曹論理草記事,曾有筵奏定式,門長金容默所訴旣如此,依定式,金致澤第五子倫赫,立爲金致鎬之後,何如?傳曰,允。
韓義運,以兵曹言啓曰,大報壇北墻西北水門鐵箭,今已修改矣,把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,大報壇北墻西北水門鐵箭拔落處,今已修改,把守軍兵,還入直所,將校解送之意,敢啓。傳曰,知道。
又以禁衛營言啓曰,本營字內崇禮門東邊體城三間許頹圮處,今八月二十四日始役,改築之意,敢啓。傳曰,知道。
又以禁衛營言啓曰,本營字內南小營越邊頹城改築處女墻,亦已畢築之意,〈敢〉啓。傳曰,知道。
又以義禁府言啓曰,卽接月令醫員玄應喆手本,則時囚罪人玄禹瑞,素患疝積之症,闖發於多日冷處之餘,橫亘胸臍,時時叫痛,症形危重云,罪人病勢如此,則一邊保放,一邊草記,曾有定式矣。玄禹瑞,姑爲保放之意,敢啓。傳曰,知道。
刑曹啓目粘連,罪人池允祥矣身根脚段,父成采故,父矣父鶴老故,母魏召史生存,母矣父東榟故爲良乎,父母以胎生於北部玉流洞契,隨父母長養爲白乎旀,偸竊節次段,作奸文簿,偸竊公貨,至爲十萬一千六十六兩零,遲晩納招,依法處斷的只施行。罪人盧性欽矣身根脚段,父守一生存,父矣父景燁故,母金召史生存,母矣父厚謙故白良乎,父母以胎生於中部典醫監契,隨父母長養爲白乎旀,偸竊節次段,各處上納,潛自那移,數至八萬九千四百十五兩零,遲晩納招,依法處斷的只施行。罪人鄭光天矣身根脚段,父興僑故,父矣父昌禧故,母尹召史故,母矣父商杓故白良乎,父母以胎生於北部中學洞契,隨父母長養爲白乎旀,偸竊公貨節次段,莫重公貨那移偸竊,數至三萬一千五百五十四兩零是白如乎,遲晩納招,依法處斷的只施行敎味白齊。向前罪人池允祥·盧性欽·鄭光天等亦,作奸文簿,偸竊公貨節次,旣已承款,依例結案取招爲白有如乎,謹依筵奏,出付軍門,竝施梟首之律,何如?判付啓,依允。
上在昌德宮。停常參·經筵。
韓義運啓曰,行大司憲趙得永未肅拜,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
宋祥濂啓曰,同副承旨趙萬永,今日不爲仕進,卽爲牌招,何如?傳曰,允。
尹命烈啓曰,玉堂上下番俱空,已至閱月,事甚未安,校理林顔喆,副校理尹豐烈,修撰金在元,旣有只推之命,與行副提學吳淵常一體牌招,以爲推移入直之地,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
傳于尹命烈曰,禮房承旨馳詣懿陵,奉審摘奸以來。
傳于宋祥濂曰,忠勳府都事,江西縣令相換。
以同副承旨趙萬永牌不進罷職傳旨,傳于宋祥濂曰,只推。
以校理林顔喆,副校理尹豐烈,修撰金在元牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈,以成均館行大司成意啓曰,本館草記,傳曰,朝家本意,亶在於端士趨而斥假托,則諸生之謂之羞比肩不足言,而忽地替當者,已是意外,而猶以不欲摧折之意,曉釋諄復,則朝家優待,可謂至矣,終至空齋之擧者,豈非務勝乎?優待自優待,士習自士習,到此亦無費辭更勸之可言,卿則勿待罪,他儒生勸入可也事,命下矣。臣謹依下敎,他儒生廣加勸入,而日已向曛,無一人入來者,臣之不善董飭之罪,萬萬惶悚,而聖廟守直,一時爲急,成命已久,擧行末由,何以爲之?敢啓。傳曰,他儒生之不入,亦何意思?更爲勸入,可也。
韓義運,以御營廳言啓曰,謹依啓下傳旨,罪人等當爲梟示,而自今日至二十六日,連値齋日,過齋後擧行之意,敢啓。傳曰,知道。
上在昌德宮。停常參·經筵。
巳時,太白見於未地。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
趙萬永啓曰,行大司憲趙得永未肅拜,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
韓義運啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
尹命烈啓曰,玉堂上下番俱空,已至閱月,事甚未安,校理林顔喆,副校理尹豐烈,修撰金在元,旣有只推之命,與行副提學吳淵常一體牌招,以爲推移入直之地,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
傳于趙萬永曰,遠接使留待。
傳于趙萬永曰,遠接使入侍。
以校理林顔喆,副校理尹豐烈,修撰金在元牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌招不進罷職傳旨,傳于尹命烈曰,只推。
尹命烈,以吏曹言啓曰,今此思陵修改告由祭典祀官,兼大祝前正郞閔秉勳塡差,而時無職名,令該曹口傳付軍職,何如?傳曰,允。
吏事口傳政事,忠勳都事尹憲圭,江西縣令朴宗喜相換。
兵曹口傳政事,副司果單閔秉勳。
尹命烈,以侍講院言啓曰,王世子進講孟子第三卷,今已畢講矣,第四卷繼講之意,敢啓。傳曰,知道。
又以禮曹言啓曰,問禮官旣已出去,勅使各樣儀註,令兵曹別定禁軍,罔夜馳傳于問禮官所到處,何如?傳曰,允。
韓義運,以備邊司言啓曰,庭試初試,例以三所分設,而今番則爲禁科場之紛雜,京外儒生捧單許赴,故應試之人,比前聞頗精約云,以儒生數爻之多寡,兼軫應辦之弊,隨時闊狹,亦多已例,今亦分二所設行之意,禮曹·成均館預爲知委,何如?傳曰,允。
又以備邊司言啓曰,今當勅奇在近,使行絡續之時,京畿·兩西之疲於支應,在所軫念,庚申勅行時,因特敎,三道巡部,竝令停止矣,今亦依此例,京畿·兩西道臣秋巡,使之停止,今秋都試及公都會,亦令退行,官鎭門聚點,竝許停免,俾爲一分除弊之地,何如?傳曰,允。
又以備邊司言啓曰,嶺南量田,成命已下,節目且成,此乃正界之仁政,恤民之至意,雖係不可已之事,而方當屢勅在卽之時,延接都監擧行,極其浩多,彼此使星,行將絡繹於道路,而京外財力,在在耗竭,萬無塗抹排比之望,事之茫然,莫此爲甚,量事雖重,比諸目下需用,自有緩急,顧今事勢,斷當姑徐於緩者,專意於急者,互相推用,一以共濟爲期,然後凡百辦理,庶可就緖,量田一款,姑令停止,經紀物財,先自上納區劃者,使之留置,如或分送各邑,卽爲收聚,更待廟堂,知委施行之意,嶺南道臣處,卽爲分付,何如?傳曰,允。
又以兵曹言啓曰,來九月十月當上番騎兵二百二十八名所着襦衣,依定式,本曹點考後,仍令該曹題給之意,敢啓。傳曰,知道。
又以都摠府言啓曰,副摠管權逴,以騎兵點考坐起事,外兵曹晝仕出去之意,敢啓。傳曰,知道。
尹命烈,以成均館行大司成意啓曰,本館草記,傳曰,他儒生之不入,亦何意思?更爲勸入可也事,命下矣。臣伏承他儒生更爲勸入之命,而空齋生進,外他儒生,連爲申飭,使之入來,而終無一人入來者,聖廟空齋,今至二日,事之罔措,已無可言,而飭敎之下,實無勸入之望,此莫非臣不善擧行之致,不勝惶恐俟譴之意,敢啓。傳曰,士論自士論,道理自道理,朝家之欲警假托之習,何嘗于與於太學,而胥動起鬧,迷不知變,果何道理?至若卿相家子弟,若使其父兄各自飭諭,尤焉敢乃爾?先朝亦嘗有是處分,今日政合敬遵,大臣卿宰家子壻弟姪,各使盡爲入送事,自本館知委,俾毋敢稱頉,待其入來,卽設食堂,東西齋任,竝以食堂入來人中差出,入來生進姓名,竝列入啓,可也。
又以成均館行大司成意啓曰,本館草記,傳曰,士論自士論道理,自道理朝家之欲,警假托之習何嘗干與於太學,而胥動起,鬧迷不知變,果何道理,至若卿相家子弟,若使其父兄,各自飭諭尤,焉敢乃爾,先朝亦嘗有号處分,今日政合敬遵大臣,卿宰家子壻弟姪,各使盡爲入送事,自本館知委,俾毋敢稱,頉待其入來,卽設食堂,東西齋任,竝以食堂入來人中,差出入來生進姓名,竝列錄入啓可也事,命下矣。臣謹依下敎,大臣卿相家子壻弟姪,使之知委入來,則進士李駿秀·金命喜·金興根·金炳朝·金相喜·李憲溥·李秉植·金漢淳·趙容和·洪遠燮·宋持膺·林膺洙,生員李鎭晩·洪淳謨·鄭憲容·鄭世敎·鄭東胤·宋寅和·李根五·洪祐順·徐念淳·趙然大·鄭始容·徐麟淳等,卽爲承命,相率入齋,而其餘他儒生,亦多隨入,故就其入來儒生中已經齋薦者,差出東一房掌議後,仍設食堂,臣則退去之意,敢啓。傳曰,知道。
庚辰八月二十五日辰時,上御熙政堂。藥房入診,遠接使同爲入侍時,提調金魯敬,副提調宋祥濂,假注書宋奎弼,記注官趙德履,記事官李命純,檢校待敎徐憙淳,同副承旨趙萬永,假注書許茂,遠接使林漢浩以次進伏。醫官吳千根·李命運·劉賢基進伏楹外訖。魯敬曰,日氣生涼,伏未審聖體,若何?上曰,一樣矣。魯敬曰,王大妃殿氣候,何如?上曰,各殿宮氣候一樣矣。仍命醫官入診。千根等以次診候訖,退伏奏曰,脈候左右三部調均矣。萬永曰,在前遠接使入侍時,問禮官同爲入侍矣,問禮官金敎喜,今纔下直,使之同爲入侍,何如?上曰,置之,可也。上曰,遠接使進前。漢浩進前伏。上曰,今日發行否?漢浩曰,然矣。上曰,下去無事往還,可也。漢浩曰,兩西守令,聞有因事上京者,勅使渡江,姑未知的在何日,而凡事預先整待,然後可無臨時窘急之患,與未下直守令,令該曹一體催促下送,何如?上曰,依爲之。出擧條新除授江西縣令,令該曹口傳單付,催促下送事。出榻敎進御生脈益氣湯,自今日一貼式煎入事。出榻敎仍命遠接使先退,漢浩退出,又命退,諸臣以次退出。
上在昌德宮。停常參·經筵。
自開東至辰時,灑雨下雨,測雨器水深三分。
巳時,太白見於未地。
趙萬永啓曰,行大司憲趙得永未肅拜,執義吳熙常,掌令姜世白,持平李源祚在外,掌令任存常,持平崔命顯呈辭,監察茶時之意,敢啓。傳曰,知道。
尹命烈啓曰,玉堂上下番俱空,已至閱月,事甚未安,校理林顔喆,副校理尹豐烈,修撰金在元,旣有只推之命,與行副提學吳淵常一體牌招,以爲推移入直之地,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
宋祥濂啓曰,藥房提調·副提調持湯劑來待矣。傳曰,封入。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
傳于洪命周曰,七夕製尙未爲之,又當咸聚時,弘文提學待開門牌招,通方外爲之,試紙用大好紙事,分付,慶科當前,儒生中如有停擧人,亦爲解罰事,一體分付。
韓義運,以都摠府言啓曰,今日入直內三廳武兼禁軍及軍兵等當爲中日習射技,而國忌正日相値,不得設行之意,敢啓。傳曰,知道。
尹命烈,以禮曹言啓曰,因備邊司草記,今番庭試初試,以二所設行事,允下矣。原事目中改付標以入之意,敢啓。傳曰,知道。
韓義運,以備邊司言啓曰,全羅左水使李亨謙,以其身病,連呈辭狀乞遞矣,實病旣如此,則有難强令察任,今姑許遞,何如?傳曰,允。
尹命烈,以成均館行大司成意啓曰,今此慶科庭試初試時,京外成冊齊到後,量其擧子之多寡,以某部某道付某所之意,自成均館草記排定事,曾已節目啓下矣。見今科期已迫,成冊齊到,故取其錄名數爻,排定分所,而京內中部·西部·北部及京外廣州府·江華府,公淸道·平安道,付於一所,京內東部·南部及京外開城府·水原府,京畿,黃海道,江原道,慶尙道,全羅道,咸鏡道,付於二所,以此意先期知委,使之擧行之意,敢啓。傳曰,知道。
上在昌德宮。停常參·經筵。
巳時,太白見於未地。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,來一日輪對日次矣,敢稟。傳曰,當次人受點,後日次來待。
以校理林顔喆,副校理尹豐烈,修撰金在元牌不進罷職傳旨,傳于尹命烈曰,只推。
尹命烈啓曰,玉堂上下番俱空,已至閱月,事甚未安,校理林顔喆,副校理尹豐烈,修撰金在元,旣有只推之命,與行副提學吳淵常一體牌招,推移入直,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
又啓曰,同副承旨趙萬永,今日不爲仕進,卽爲牌招,何如?傳曰,允。
宋祥濂啓曰,藥房副提調持湯劑來待矣。傳曰,封入。
韓義運啓曰,卽者義禁府都事來言,時囚毋得過三日滯囚,曾有定式矣。時囚罪人李彦厚·趙宗翊,保放罪人崔源·玄禹瑞·金殷相,當爲議處,而判義禁朴崙壽未肅拜,次堂例不得擧行云,判義禁卽爲牌招,以爲開坐之地,何如?傳曰,允。
尹命烈啓曰,弘文提學金履喬牌不進推考傳旨,今方捧入,而七夕製命下之後,如是違牌,事甚未安,更爲牌招,何如?傳曰,允。
又啓曰,弘文提學金履喬,旣已承牌,藝文提學朴宗薰,卽爲牌招,以爲同參考試之地,何如?傳曰,允。
韓義運啓曰,行大司憲趙得永,掌令任存常,持平崔命顯牌不進,執義吳熙常,掌令姜世白,持平李源祚在外,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于韓義運曰,只推。
以同副承旨趙萬永牌不進罷職傳旨,傳于尹命烈曰,只推。
以校理林顔喆,副校理尹豐烈,修撰金在元牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
傳于尹命烈曰,都承旨持此御製,與弘文提學偕來泮宮,試取以來。
尹命烈啓曰,藝文提學朴宗薰牌不進推考傳旨,今方捧入,而同參考試,自是法典,如是違牌,事甚未安,更爲牌招,何如?傳曰,允。違牌,勿爲呼望。
宋祥濂啓曰,臣與弘文提學金履喬偕往泮宮,七夕製儒生試取,則收券爲一萬二千二百三十五張矣,捧入之意,敢啓。傳曰,知道。
傳于尹命烈曰,入直摠府堂上,坐直承旨,試官差下,使之分考,入直閣臣·春坊·兵曹郞廳,對讀官差下。
韓義運啓曰,判義禁朴崙壽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁朴崙壽再牌不進推考傳旨,今方捧入,而開坐命下之後,如是違牌,事甚未安,所當更請牌招,而係是一日三牌,何以爲之?敢稟。傳曰,更爲牌招。
以慶尙監司金履載狀啓,九月令薦新進上石榴,節序差早,限內不得封進,惶恐待罪,傳于尹命烈曰,勿待罪事,回諭。
尹命烈,以成均館行大司成意啓曰,今此七夕製,設行於明倫堂,而慶科臨迫,擧子多聚,在場者已爲彌滿,而徊徨門外,連續道上者,又不可勝計,在前如此之時,丕闡堂及下輦臺下,竝有許設之例矣,今亦依此擧行之意,敢啓。傳曰,知道。
又以禮曹言啓曰,卽接英陵·寧陵官員所報,則兩陵寢局內,近日虎患大熾,白晝橫行於洞口內外,官員奉審,軍卒巡山,無以擧行云,莫重之地,虎患若是狼藉,極爲驚悚,卽令該軍門,發送校卒,期盡獵捉,而今春以來,本陵局內虎患,因陵官所報,自臣曹啓稟後,發送該營砲手,使之獵捉矣。虎患又復自如,其不能致力,徒貽民弊,可知,今番則各別申飭,趁卽行獵,切勿留連,貽弊民間事,竝以分付,何如?傳曰,允。
又以禮曹言啓曰,卽接黃州幼學金處道所志,則以爲,再從得謙,嫡妾俱無子,以其同姓六寸兄載老第二子致礪,欲爲繼後,兩家諸族,相議完定,未及禮斜,而得謙夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與授文蹟,明有可據,而不得登聞者,許令該曹,論理草記事,曾有筵奏定式,門長金處道所訴旣如此,依定式,金載老第二子致礪,立爲金得謙之後,何如?傳曰,允。
韓義運,以兵曹言啓曰,內禁衛將李儒燁,五衛將金啓宅,俱以身病猝重,時月之內,萬無供職之望,呈狀乞遞,領軍之將輪番之任,不可久曠,竝改差,何如?傳曰,允。
尹命烈,以奉常寺都提調·提調意啓曰,祭享所用秋等中脯三百四十八貼,今八月二十七日畢造,而所入牛隻爲三十五首矣。進上看品中脯二貼,依定式封進之意,敢啓。傳曰,知道。
韓義運,以義禁府言啓曰,今日七夕製時,本府都事九員赴擧,只有武都事一員,當直入直都事,本府入直都事,公事回公都事,無以推移,假都事二員,令該曹口傳差出,以爲分排之地,何如?傳曰,允。
又以義禁府言啓曰,今此慶科庭試文科初試時,本府都事九員赴擧,武都事一員,當直入直,而本府入直都事,公事回公都事,文一二所·武一二所禁亂都事,無以推移,假都事六員,令該曹口傳差出,以爲分排之地,何如?傳曰,允。
又以御營廳言啓曰,英陵·寧陵局內虎患大熾,洞口內外,白晝橫行,卽令該軍門發送校卒,期盡獵捉事,自禮曹草記允下矣。本廳善放砲手五十名,定將校率領,今月二十八日爲始,出送行獵之意,敢啓。傳曰,知道。
又以御營廳言啓曰,罪人池允祥·盧性欽·鄭光天等,大會軍民於沙場,竝爲梟示之意,敢啓。傳曰,知道。
上在昌德宮。停常參·經筵。
開東,有霜氣。巳時,太白見於未地。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,同副承旨趙萬永今日不爲仕進,卽爲牌招,何如?傳曰,允。
又啓曰,玉堂上下番俱空,已至閲月,事甚未安,校理林顔喆,副校理尹豐烈,修撰金在元,旣有只推之命,與行副提學吳淵常一體牌招,以爲推移入直之地,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
宋祥濂啓曰,藥房提調·副提調,持湯劑來待矣。傳曰,封入。
韓義運啓曰,行大司憲趙得永,掌令任存常,持平崔命顯牌不進,執義吳熙常,掌令姜世白,持平李源祚在外,監察茶時之意,敢啓。傳曰,知道。
以司諫宋應圭,獻納李寅溥,正言任鼎常,掌令任存常,持平崔命顯牌不進罷職傳旨,傳于韓義運曰,只推。
以同副承旨趙萬永牌不進罷職傳旨,傳于尹命烈曰,只推。
以校理林顔喆,副校理尹豐烈牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
傳于尹命烈曰,科次入侍。
尹命烈,以弘文館言啓曰,本館上番闕直,事甚未安,校理林顔喆,副校理尹豐烈,旣有只推之命,竝卽牌招,以爲推移入直之地,何如?傳曰,允。
韓義運,以兵曹言啓曰,今此王世子冠禮嘉禮合二慶慶科庭試別試武科初試時,試官望磨鍊以入,而當品中擬望之人乏少,曾經堂上兵使,竝爲擬入之意,敢啓。傳曰,知道。
尹命烈,以禮曹言啓曰,卽接四館所牒呈,則己卯十二月柑製入格進士金盛淵,直赴殿試,丁丑十二月柑製入格生員徐緯輔,戊寅正月人日製入格進士李象峻,同年二月春到記製述入格進士金,同年四月三日製入格進士李麟秀,同年九月九日製入格進士金魯謙,同年十二月柑製入格幼學任魯直,己卯正月春到記製述入格進士朴光浩,同年三月三日製入格生員宋持養,同年九月九日製入格進士洪翼周,同年十二月柑製入格幼學張照,庚辰八月七夕製入格生員沈東規以上直赴會試,丁丑九月九日製入格幼學權思植,戊寅正月人日製入格進士權復仁,生員吳泰重,同年二月春到記製述入格生員金亨壽,同年四月三日製入格進士金昔淵,同年九月九日製入格進士南勉中,己卯正月春到記製述入格進士吳璸,同年三月三日製入格進士李肇新,同年九月九日製入格進士趙容和,同年十二月柑製入格進士金履會,庚辰八月七夕製入格幼學曺錫夏,進士韓永元,幼學李之鴻,進士高用仁,幼學李根天以上給二分,丁丑九月九日製入格幼學都鼎珪,戊寅四月三日製入格進士吳應鎬,庚辰八月七夕製入格幼學崔聖錫·趙秉正·閔應勳,生員權尙贇,幼學具心源,進士李懿喆,生員權筴,進士任百豐,幼學閔珩世·李廷爀,生員李升煥,幼學兪漢光·朴宗元·李周翰以上給一分事命下,依例分等許赴事報來矣,進士金盛淵直赴於今此慶科庭試殿試,生員徐緯輔等十一人,今番殿試,旣兼會試,亦爲依例許赴給二分,幼學權思植等十五人給一分,幼學都鼎珪等十六人許赴於今番初試,較藝等第之意,分付,何如?傳曰,允。
又以禮曹言啓曰,大小科陳試人草記許赴事,曾有定式矣,丁丑八月秋到記製述入格直赴會試儒生生員趙基復,甲戌七月七夕製入格給二分儒生進士李秉徽,丙子四月春到記殿講入格給二分儒生幼學洪秉泰,俱因遭故,前已陳試,而洪秉泰則以講經生兼爲製述,例當從願許赴矣,生員趙基復,今番庭試殿試,旣兼會試,依例許赴,進士李秉徽,幼學洪秉泰,竝爲許赴於初試,一體較藝等第之意,分付,何如?傳曰,允。
又以禮曹言啓曰,今此慶科庭試初試一所,設場於本曹矣,上直郞廳,依例移直朝房之意,敢啓。傳曰,知道。
又以禮曹言啓曰,卽接金溝幼學宋欽烈所志,則以爲,同姓七寸叔震慶,嫡妾俱無子,以其同姓六寸兄道赫第四子會春,欲爲繼後,兩家相議完定,未及禮斜,而震慶夫妻俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與授文蹟,明有可據,而不得登聞者,許令該曹論理草記事,曾有筵奏定式,門長宋欽烈所訴旣如此,依定式宋道赫第四子會春,立爲宋震慶之後,何如?傳曰,允。
又以禮曹言啓曰,卽接金溝幼學宋會心所志,則以爲,同姓七寸叔基慶,嫡妾俱無子,以其同姓六寸弟道赫第二子喜烈,欲爲繼後,兩家諸族相議完定,未及禮斜,而基慶夫妻俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與授文蹟,明有可據,而不得登聞者,許令該曹論理草記事,曾有筵奏定式,門長宋會心所訴旣如此,依定式宋道赫第二子喜烈,立爲宋基慶之後,何如?傳曰,允。
韓義運,以備邊司言啓曰,嶺南量田,旣令停止,道內瓜滿守令,竝爲差代,其中十考十上者,依例遞付之意,分付銓曹,何如?傳曰,允。
又以訓鍊都監言啓曰,本局分授都城仁旺山第四城廊近處體城八間許頹圮處,今八月二十九日爲始,改築之意,敢啓。傳曰,知道。
又以訓鍊都監言啓曰,本局分授都城白岳山東邊第一城廊近處體城九間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
庚辰八月二十八日辰時,上御熙政堂。科次入侍時,行都承旨宋祥濂,假注書許茂,記注官趙德履·金樂澧,侍讀官弘文提學金履喬,藝文提學朴宗薰,副摠管尹鼎烈,左承旨尹命烈,右承旨韓義運,對讀官檢校待敎徐憙淳,兼弼善金鐮,司書李趾秀,兵曹正郞張振一,以次進伏訖。上曰,試官進前,科次爲之,而試券自下對讀官,先爲奏讀,可也。振一·趾秀·鐮·憙淳等以次進讀。履喬曰,試券依下敎,取三十張以入矣,六張書正三下,十四張書草三下,十張書次上似好矣。上可之。履喬以次書等,祥濂以次坼封,讀奏封內訖。上命書傳敎曰,七夕製居首賦三下生員沈東規直赴會試,之次三下幼學曺錫夏,進士韓永元,幼學李之鴻,進士高用仁,幼學李根天各給二分,草三下幼學崔聖錫·趙秉正·閔應勳,生員權尙贇,幼學具心源,進士李懿喆,生員權筴,進士任百豐,幼學閔珩世·李廷爀,生員李升煥,幼學兪漢光·朴宗元·李周翰各給一分,次上幼學鄭在鏞·李憲潤,進士盧錫珪,幼學李錫悌,進士李克聲,幼學宋有濂·朴履鵬·睦之華·李亨根·金鼎九,竝令該曹考例施賞。又命書傳敎曰,入格儒生,再明日待令。仍命退,諸臣以次退出。
上在昌德宮。停常參·經筵。
巳時,太白見於未地。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙萬永啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
宋祥濂啓曰,藥房副提調持湯劑來待矣。傳曰,封入。
以校理林顔喆,副校理尹豐烈再牌不進罷職傳旨,傳于尹命烈曰,只推。
尹命烈啓曰,應敎申綽,副應敎李泰淳,校理朴光錫,修撰沈鈁,副修撰李魯秉在外,副校理徐憙淳,副修撰鄭基善內閣進,修撰金在元試所進,玉堂上下番俱空,事甚未安,校理林顔喆,副校理尹豐〈烈〉,旣有只推之命,與行副提學吳淵常一體牌招,推移入直,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,何如?傳曰,允。
以校理林顔喆,副校理尹豐烈牌不進罷職傳旨,傳于尹命烈曰,只推,更爲牌招。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推,更爲牌招。
趙萬永啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
以正言任鼎常牌不進罷職傳旨,傳于趙萬永曰,只推。
尹命烈啓曰,在前勅行,若除宴享,則例爲別遣問安使,措辭致謝,而取考己未謄錄,則以其勅名之異於他行,雖除宴享,不爲致謝,只行勞問矣。今番亦當依此爲之,而以道內守令中推移差定,承旨借銜擧行,御帖則以前齎去二件仍用事,遠接使處,下諭,何如?傳曰,允。
韓義運啓曰,義禁府都事來言,時囚議處事命下,而判義禁未差,次堂例不得擧行云,判義禁未差之代,政官牌招,開政差出,待下批,牌招,以爲開坐之地,何如?傳曰,允。
有政。吏批,判書金履喬進,參判朴宗薰牌招不進,參議李鶴秀進,左承旨尹命烈進。以朴岐壽爲說書,趙貞喆爲同敦寧,金履陽爲判義禁,宋宗洙爲齊陵參奉,沈能俊爲昌原府使,柳得源爲漆谷府使,金思稙爲榮川郡守,折衝金道哲今加嘉善,武臣朔試射連三次居首,折衝嚴福興今加嘉善,拯活之功,竝加資事承傳。
吏批,再政。以李憲兢爲注書,鄭錫瑜爲平安都事。
兵批,判書權常愼進,參判金愚淳病,參議洪時濟入直,參知柳鎭澤病,右承旨韓義運進。
啓曰,全羅左水使,今當差出,而擬望之人乏少,他道守令,竝擬,何如?傳曰,允。
以尹行直爲都摠管,兪漢純爲僉知,李敬熙爲內禁將,梁鍾益爲五衛將,白能洙爲都摠都事,朴友淵爲全羅左水使,沈日永爲高嶺僉使,崔重敎爲廣州中軍,權玭爲慶尙左兵虞候,僉知單柳載南,護軍單朴宗羽,副護軍單梁鍾益,副司正單朴容壽。
兵批,再政。以李敏德爲訓鍊主簿,柳基垣爲宣傳官,金光澤爲武兼,僉知單梁鍾益,副護軍單李觀德。
韓義運,以都摠府言啓曰,副摠管朴蓍壽,以漢城府右尹,本府坐起,晝仕出去之意,敢啓。傳曰,知道。
趙萬永,以義禁府言啓曰,慶科廷試文科初試二所試官洪學淵禁推事,傳旨啓下矣。洪學淵下去公淸道溫陽地云,依例發遣府羅將,拿來,何如?傳曰,待待命拿囚。
韓義運,以武二所試官意啓曰,臣所今方開場試取,而繕工主簿金樂朋以差備之任,初不待令,萬萬可駭,其罪狀,令該府拿問處之,何如?傳曰,允。
又以武一所試官意啓曰,臣所今日平明開場,擧子捧單數,自天字至鹹字半字合爲三千二百六十二人矣。先自柳葉箭試取,而元貫革外,加設八貫革,合爲十貫革,試取之意,敢啓。傳曰,知道。
又以武一所試官意啓曰,臣所今日柳葉箭應射擧子三千二百六十二人內,四矢入格一人,三矢入格十五人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至果字半字,合爲二千八百十五人矣。先自柳葉箭試取,而元貫革外,加設四貫革之意,敢啓。傳曰,知道。
又以武二所試官意啓曰,臣所今日柳葉箭應射擧子四百人內,三矢入格四人矣。日暮姑停之意,敢啓。傳曰,知道。
又以漢城府言啓曰,每年經潦後,無主未葬者搜訪啓聞事,曾有定式矣。以各別搜訪詳審報來之意,嚴飭各部矣。各部之報,今玆齊到,故別單書入,而至於有主未葬之類,亦令一一知委,斯速過葬事,申飭各部之意,敢啓。傳曰,知道。
行工曹判書朴崙壽疏曰,伏以,臣於向日政,伏奉金吾除旨,恩荷簪履之復收,義當駕屨之不俟,而第臣於見職,自有艮限情勢,非但同朝之共諒,抑亦聖明之俯燭,前後除命,非止一再,而每陳情實,輒蒙恩諒,大防莫可澌壞,私義與前無異,而議讞有命,庚牌屢降,冒犯違傲,祗增惶蹙,情旣難冒則病不暇言,而狗馬賤疾,自夏徂秋,劇歇無常,床笫爲命,以情以病,蠢動末由,玆敢不避煩猥,略構短籲,仰瀆崇聽。伏乞聖慈,俯垂鑑諒,亟遞金吾之銜,以靖私分,仍治臣瀆撓之罪,以肅朝綱,不勝幸甚。臣無任云云。答曰,省疏具悉。病情如此,今姑許遞。
行戶曹判書金履陽疏曰,大農財用,有絀無贏,雖在無事之時,尙有難支之憂,況今北報忽及,使价相望,言念經費,實爲罔措。臣旣尸素,未講先事之蓄,及此艱會,敢懷占便之圖,而第伏念,區區私義,竊有所萬萬難安者,臣家之於彼人,無論公私,絶不交關,卽百餘年鐵定之界限也,而支勅一事,臣曹幹當,物種之進排,名帖之關通,所相干涉,不一其端,則辦理公事,不患無人,打壞防範,臣實自恥,玆敢冒陳短章,仰瀆崇嚴。伏乞聖明,曲垂體諒,亟賜鐫遞,俾遂微諒焉。臣無任云云。答曰,省疏具悉。未知已例之如何,當問于大臣處之矣。
兵曹參判金愚淳疏曰,伏以,臣於癸酉增廣會試之時,濫叨參試之役矣。及其榜出之後,至有大僚科試失平之奏,雖尋常在朝之人,有此駁正之論,固當愧忸之不暇,況大僚之言乎?適其時,臣以泮任,方張泮試,而得見此奏,卽地呈遞,不敢試士,臣非不知大僚之譏斥,不專在於臣身,亦不在於泮試,而臣意則以爲,雖有大小之別,科試則一也,從他譏斥,試士自如,則不幾近於無忌憚而沒廉恥乎?且聞其時主試之人,亦爲引義之端,試牌之招,陳疏得遞,今日臣之處義,無異於前矣,亦無異於人矣。今於嚴飭之下,不卽趨承,非敢爲慢命占便之計,亶出於人言之可畏也。有召輒膺,不竢駕屨,雖是義分之當然,而不顧人言,惟事趨走,實非人臣之以義事君之道也,參量彼此,輕重較然,故若是逡巡,不敢承膺。伏乞聖明,俯燭微悃,亟命有司,刪去臣名於試官之望,仍治臣逋慢瀆撓之罪,千萬伏望。臣無任云云。答曰,省疏具悉。年久之事,何足追提乎?
上在昌德宮。停常參·經筵。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
趙萬永啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
韓義運啓曰,備邊司郞廳來言,今日賓廳日次,而大臣有臣病,不得來會云矣,敢啓。傳曰,知道。
宋祥濂啓曰,藥房提調·副提調,持湯劑來待矣。傳曰,封入。
尹命烈啓曰,新除授注書李憲兢,卽爲牌招入直,何如?傳曰,允。
傳于尹命烈曰,禮房承旨馳詣宗廟·永寧殿·景慕宮,奉審摘奸以來。
傳于趙萬永曰,入格儒生入待。
尹命烈啓曰,玉堂上下番俱空,已至多日,事甚未安,校理林顔喆,副校理尹豐烈,旣有只推之命,與行副提學吳淵常,一體牌招,推移入直,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
以注書李憲兢牌不進罷職傳旨,傳于尹命烈曰,只推。
以校理林顔喆,副校理尹豐烈再牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球再牌不進罷職傳旨,傳于尹命烈曰,只推。
韓義運啓曰,判義禁金履陽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
趙萬永啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
以正言任鼎常牌不進罷職傳旨,傳于趙萬永曰,只推。
韓義運,以都摠府言啓曰,副摠管朴蓍壽以漢城府右尹,本府坐起,晝仕出去之意,敢啓。傳曰,知道。
又以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以御營廳言啓曰,本廳字內惠化門北邊第二城廊近處體城四間許頹圮處,今已畢築矣,把守軍兵依例撤罷,女墻仍爲始役之意,敢啓。傳曰,知道。
又以武一所試官意啓曰,臣所今日平明開場,柳葉箭自辰字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
趙萬永,以義禁府言啓曰,保放罪人崔源·玄禹瑞·金殷相還囚,議處以入之意,敢啓。傳曰,知道。
禁府啓目,繕工主簿金樂朋原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前崔源·李彦厚·玄禹瑋·趙宗翊·金殷相等亦,身爲醫官,日次診筵,不爲待令,事未前有,大關紀綱,竝只以此照律,何如?判付啓,依允。
庚辰八月三十日辰時,上御熙政堂。藥房入診入格儒生同爲入侍時,提調金魯敬,副提調宋祥濂,假注書宋奎弼,記注官盧尙默,記事官李命純,檢校待敎李鶴秀,同副承旨趙萬永,假注書許茂,以次進伏,醫官吳千根·李命運·白時昌進伏楹外,入格儒生生員沈東規,幼學曺錫夏,進士韓永元,幼學李之鴻,進士高用仁,幼學李根天,幼學崔聖錫·趙秉正·閔應勳,生員權常贇,幼學具心源,進士李懿喆,生員權筴,進士任百豐,幼學閔珩世·李廷爀,生員李升煥,幼學兪漢光·朴宗元·李周翰,幼學鄭在鏞,李憲潤,進士盧錫珪,幼學李錫悌,進士李克聲,幼學宋有濂·睦之華·李亨根·金鼎九侍立殿庭訖。魯敬曰,日氣漸涼,聖體,若何?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,一樣矣。魯敬曰,嘉順宮氣候,何如?上曰,一樣矣。仍命醫官入診,命運等以次診候訖,退伏奏曰,脈候左右三部調均矣。魯敬曰,行幸時,江心水依例待令乎?上曰,置之。萬永曰,入格儒生待令矣。上曰,以次入侍,進前奏職姓名。東規等以次進,各奏職姓名。萬永曰,儒生幼學朴履鵬有身病,未及待令云矣。上曰,頒賞爲之。萬永曰,直赴會試及給分儒生先爲退出後,賞格爲之矣。仍爲頒賞訖,儒生退出。上命藥房先退,魯敬等退出,又命退,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
尹命烈啓曰,同副承旨趙萬永,今日不爲仕進,卽爲牌招,何如?傳曰,允。
宋祥濂啓曰,藥房副提調,持湯劑來待矣。傳曰,封入。
注書李憲兢遞差,代以鄭元容爲假注書。
尹命烈啓曰,注書有闕之代,前注書朴容壽·李憲兢薦狀,依例成送吏曹之意,敢啓。傳曰,知道。
以校理林顔喆,副校理尹豐烈牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈啓曰,玉堂上下番俱空,已至多日,事甚未安,校理林顔喆,副校理尹豐烈,旣有只推之命,與行副提學吳淵常,竝卽牌招,推移入直,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
以校理林顔喆,副校理尹豐烈再牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
韓義運啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
以同副承旨趙萬永牌不進罷職傳旨,傳于尹命烈曰,只推。
韓義運,以備邊司言啓曰,勑行牌文,匪久當出來,陳慰兼進香使及迎接都監堂郞,令政院,政官牌招開政差出,左參贊李肇源,館伴差下,亦於今日政,使之單付,何如?傳曰,允。
有政。吏批,判書金履喬進,參判朴宗薰,參議李鶴秀牌招不進,左承旨尹命烈進。以閔秉勳爲正言,朴容壽爲注書,金相休爲同義禁,徐龍輔爲陳慰兼進香使,徐能輔爲副使,朴台壽爲書狀官,司僕僉正金思羲仍任事承傳,館伴單李肇源,延接都監提調單金履陽,郞廳八單徐有素·李寅溥·尹秉烈·尹書有·兪秉柱·李種遠·李應淵·權用萬,公事郞廳單申性浩。
兵批,判書權常愼病,參判金愚淳病,參議洪時濟入直進,參知柳鎭澤病,右承旨韓義運進。啓曰,兵批無緊窠,吏批無送西之人,無政事之意,敢啓。傳曰,知道。
以吏曹參議李鶴秀牌不進罷職傳旨,傳于尹命烈曰,只推。
尹命烈,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時造燭封香吉日,今月十九日辰時,衣襨·香燭·祭品奉詣吉日,同月二十日卯時俱吉云,以此日時擧行之意,敢啓。傳曰,知道。
韓義運,以備邊司言啓曰,迎勅之時,自灣入京彼人交接等節,專使譯舌,周旋擧行,而今番儐使帶去西下譯官,或有未曾經勅,不無生疎之慮云,分付該院,更以秩高解事者一人,另擇換差,星火發送,俾卽往待於遠接使所到處,何如?傳曰,允。
又以備邊司言啓曰,本司武郞廳趙羲民,奔走勤仕,已滿十五朔,依例陞敍或守令除授事,捧承傳施行,何如?傳曰,允。
又以備邊司言啓曰,本司武郞廳李奎東,奔走勤仕,又滿十五朔,依例陞敍或守令除授事,捧承傳施行,何如?傳曰,允。
尹命烈,以司僕寺一二提調意啓曰,本寺僉正金思羲,今已箇滿當遞矣,本寺纔遭回祿,且經營作,財用之蕩殘,記簿之淆亂,益無可言,而此時收刷之責,一委於各該郞官,實無以如例遞改,而況當行幸隔日之時,馬政句管,專屬僉正,尤不可臨時差代,遞付生手,今姑仍任,何如?傳曰,允。
又以司饔院監膳提調意啓曰,各殿宮日下生雉,全數代封矣,今則秋節已深,山雉漸出,今日爲始,日下生雉,依例復舊封進之意,敢啓。傳曰,知道。
韓義運,以禁衛營言啓曰,本營字內崇禮門東邊體城四間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以武一所試官意啓曰,臣所今日柳葉箭應射擧子,自辰字至生字半字一千四百二十人內,五矢一人,四矢四人,三矢二十人入格,昨日入格十六人,合爲四十一人,而日暮姑停之意,敢啓。傳曰,知道。
又以武一所試官意啓曰,臣所今日平明開場,柳葉箭自生字半字,仍爲試取之意,敢啓。傳曰,知道。
又以武一所試官意啓曰,臣所今日應射擧子,自生字半字,鹹字半字至,一千二百十二人內,四矢二人,三矢十四人入格,昨日入格二十五人,再昨入格十六人,合爲五十七人,而柳葉箭旣爲畢試,貫革自天字,今方試取,而元貫革外,加設四貫革,合六貫革試取之意,敢啓。傳曰,知道。
又以武一所試官意啓曰,臣所今日貫革擧子,自天字地字半字至,七十人內,四矢三人,三矢六人,二矢入格十三人,合入格二十二人,而日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日柳葉箭應射擧子六百人內,三矢入格十二人矣,日暮姑停之意,敢啓。傳曰,知道。
義禁府照目粘連,醫官崔源·李彦厚·玄禹瑞·趙宗翊·金殷相等矣本府議啓內,身爲醫官,日次診筵,不爲待令,事未前有,大關紀綱,竝只以此照律罪,各杖八十收贖,奪告身三等私罪,奉敎依允爲旀,崔源·李彦厚·玄禹瑞·金殷相段,竝只功減一等爲良如敎。又啓目粘連,向前金樂明亦,誤認處所,極爲儱侗,雖非故犯,可謂不職,以此照律,何如?判付啓,依允。
注書李憲兢疏曰,伏以臣,千萬不自意伏奉恩旨,以臣爲承政院注書者,繼以召牌儼臨,臣誠惝怳震駴,莫省攸措,臣姿本庸陋,家又寒素,幸値嘉會,濫竊科第,六年之間,屢忝假銜,每慙絲毫之蔑稱,尙懼譴何之不免,今臣所叨,名雖同於記註,職有間於實假,周旋邇密,擔夯廳務,有非如臣空疎所可髣髴堪承者審矣,且況本院古事,以剡薦之先後,爲除拜之次序,自成不易之典,間或有越次承點之人,輒皆陳章丐遞,立法甚嚴,已例可考,今臣亦非當次,而猥蒙格外之恩點,揆以公格,不可冒進,辭以不稱,猶屬緩聲,玆敢冒犯違傲,仰暴衷懇。伏乞聖慈,俯垂照察,亟遞臣新授職名,以存古規,以安微分,千萬幸甚。臣無任云云。省疏具悉。所請依施。
上在昌德宮。停常參·經筵。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙萬永啓曰,合辭許久闕啓,事甚未安,除在外·試所進去外,未肅人員,竝卽牌招,何如?傳曰,允。
宋祥濂啓曰,藥房副提調,持湯劑來待矣。傳曰,封入。
尹命烈啓曰,新除授注書朴容壽,卽爲牌招察任,何如?傳曰,允。
韓義運啓曰,事變假注書丁載榮,身病猝重,勢難察任,今姑改差,何如?傳曰,允。
尹命烈啓曰,玉堂上下番俱空,已至多日,事甚未安,校理林顔喆,副校理尹豐烈,旣有只推之命,與行副提學吳淵常,一體牌招,推移入直,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
丁載榮改差,代以李憲兢爲事變假注書。
趙萬永啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
以正言閔秉勳牌不進罷職傳旨,傳于趙萬永曰,只推。
以校理林顔喆,副校理尹豐烈牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
以注書朴容壽牌不進罷職傳旨,傳于尹命烈曰,只推。
以黃海監司權丕應狀啓,黃州牧使李在修,謂以先塋有事,請由·發行狀,一時竝呈,擅送兵符於兼邑,與投印無異,萬萬驚駭,爲先罷黜,其罪狀令攸司稟處事,傳于尹命烈曰,令該曹口傳差出,催促下送。
吏曹口傳政事,以兪漢寔爲黃州牧使。
尹命烈,以禮曹言啓曰,卽接連山幼學權尙宜所志,則以爲,族姪鐸,嫡妾俱無子,以其同姓八寸兄儉柱第二子恒履,欲爲繼後,兩家同議完定,未及禮斜,而鐸夫妻俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,門長權尙宜所訴旣如此,依定式,權儉柱第二子恒履,立爲權鐸之後,何如?傳曰,允。
韓義運,以都摠府言啓曰,副摠管朴蓍壽,以漢城府右尹,本府坐起晝仕出去,而逐日赴坐,煩稟未安,入番間,除草記往來之意,敢啓。傳曰,知道。
又以兵曹言啓曰,翊衛司司禦李游,文臣兼宣傳官鄭禮容,俱以病難供職,呈狀乞遞,竝改差,何如?傳曰,允。
又以兵曹言啓曰,新除授全羅左水使朴友淵,與前水使李亨謙,爲娚妹相避,法不當赴任,呈狀乞遞,依法典改差,何如?傳曰,允。
又以武一所試官意啓曰,臣所今日平明開場,貫革自地字半字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日柳葉箭應射擧子九百十五人內,五矢入格一人,四矢入格一人,三矢入格十八人,合爲二十人矣,柳葉箭纔已畢試,貫革自天字,仍爲試取,而元貫革外,加設十貫革之意,敢啓。傳曰,知道。
又以武二所試官意啓曰,臣所今日柳葉箭應射擧子九百人內,三矢入格十人矣,日暮姑停之意,敢啓。傳曰,知道。
義禁府照目粘連,繕工主簿金樂明矣本府議啓內,誤認處所,極爲儱侗,雖非故犯,可謂不職,以此照律,罪笞四十收贖,附過還職,私罪,奉敎依允。
行判中樞府事徐龍輔箚曰,伏以臣於昨日之政,伏奉陳慰兼進香正使之命,往役義重,何敢言私,而第臣於向年,亦膺是命,以臣偏母老病,特蒙體諒之恩,況今母年愈邁,寧日恒少,臣之狗馬賤疾,已至癃痼,房闥之間,運動不得,樞府閒銜,尙未伸叩謝之忱,萬里專對,尤非可論,玆敢疾聲仰籲於仁覆之下。伏乞亟賜遞解,回授可堪之人,以重使事,不勝幸甚。取進止。答曰,省箚具悉卿懇。出疆之任,今姑許遞,仍傳于洪命周曰,此批答,遣史官傳諭于徐判府事。
注書朴容壽疏曰,伏以臣,駑才賤品,百不猶人,猥玷記注之選,忝備邇密之列,亦嘗有月于玆矣,黽勉陳就,莫效塵露,居常愧懼,若隕淵谷,迺者除旨又下,宿趼復叨,臣感仰恩私,固當竭蹶趨承,而第伏念本院薦法,自有先後不易之序,間或有越次受點,而如非前望筒勿施之敎,則當次差代之人,例不得行公,考諸故事,罔敢違越,至於今番前注書臣李憲兢之辭疏,旣承依施之批,本職雖已遞解,其名自在前銜,則臣於是,有不敢厮壞故規,泯默供職,召牌之下,承膺無路,冒犯違傲,冞增悚蹙,玆敢略控短籲,仰瀆崇嚴。伏乞聖慈,俯賜鑑諒,亟遞臣所帶之職,以嚴公格,以安私分,不勝幸甚。臣無任云云。省疏具悉。前望筒勿施,爾其勿辭察職。
上在昌德宮。停常參·經筵。
趙萬永啓曰,合辭許久闕啓,事甚未安,除在外·試所進去外,未肅拜人員,竝卽牌招,何如?傳曰,允。
尹命烈啓曰,藥房提調,持湯劑來待矣。傳曰,封入。
傳于尹命烈曰,秋到記,明日仁政殿,命官爲之。
傳于尹命烈曰,未下直海西守令,皆令明日辭朝。
李憲兢有頉,代以柳夏永爲事變假注書。
以校理林顔喆,副校理尹豐烈牌不進罷職傳旨,傳于尹命烈曰,只推。
尹命烈啓曰,玉堂上下番俱空,已至多日,事甚未安,校理林顔喆,副校理尹豐烈,旣有只推之命,與行副提學吳淵常,一體牌招,推移入直,何如?傳曰,允。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
傳于趙民和曰,左副承旨馳詣泮宮,今日夕食堂,收取以來。
趙萬永啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
以正言閔秉勳牌不進罷職傳旨,傳于趙萬永曰,只推。
以黃海監司權丕應狀啓,康翎縣監崔秀俊,親病危篤,屢呈辭狀,不得已罷黜事,傳于尹命烈曰,令該曹口傳差出,催促下送。
吏曹口傳政事,以李商球爲康翎縣監。
韓義運啓曰,今此幸行時,何大臣留都乎?敢稟。傳曰,金判府事留都。
又啓曰,卽者中樞府錄事來言,判府事金載瓚,留都事命下,而有身病,無以留都云,何以爲之?敢稟。傳曰,韓判府事留都。
兵曹,以朴崙壽爲留都大將。
韓義運啓曰,今此試官中,時無職名人,令該曹口傳付軍職,何如?傳曰,允。
兵曹口傳政事,副司果單李寅泰。
尹命烈,以禮曹言啓曰,今此陳慰兼進香使齎去禮物·祭需,磨鍊啓下矣。祭文令藝文館撰出,而祭需封裹時,所盛樻子黃袱等物,亦令戶曹及各該司,急速措備擧行事,分付,何如?傳曰,允。
韓義運,以武一所試官意啓曰,臣所今日平明開場,貫革自秋字半字,仍爲試取之意,敢啓。傳曰,知道。
又以武一所試官意啓曰,臣所今日貫革擧子,自地字半字,秋字半字至,九百三十人內,五矢十人,四矢五十一人,三矢一百十一人,二矢二百六人入格,昨日入格二十二人,合四百人,而日暮姑停之意,敢啓。傳曰,知道。
又以武一所試官意啓曰,臣所今日貫革擧子,自秋字半字,玉字半字至,一千一百七十人內,五矢十四人,四矢四十四人,三矢一百四十三人,二矢一百十六人入格,昨日再昨日入格四百人,合七百十七人,而日暮姑停之意,敢啓。傳曰,知道。
又以武二所試官意啓曰,臣所今日貫革應射擧子八百人內,五矢入格十人,四矢入格五十人,三矢入格一百十八人,二矢入格三百三人矣,日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試貫革,仍爲試取之意,敢啓。傳曰,知道。
又以武二所試官意啓曰,臣所今日貫革應射擧子二千十五人內,五矢入格七人,四矢入格七十一人,三矢入格二百十七人,二矢入格二百九十四人矣,貫革纔已畢試,鐵箭自天字,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子一千七百人內,三矢入格十三人,二矢入格七人矣,日暮姑停之意,敢啓。傳曰,知道。
趙萬永,以義禁府言啓曰,明日秋到記時,本府都事六員赴擧,只有四員,本府入直·當直入直·公事回公·文一所禁亂官察任,而文二所·武一二所·仁政門·光範門·崇範門禁亂都事,無以推移,假都事六員,令該曹口傳差出,以爲分排之地,何如?傳曰,允。
又以義禁府言啓曰,黃海監司權丕應狀啓內,黃州牧使李在修,爲先罷黜,其罪狀,令攸司稟處事,啓下矣。李在修,自任所未及上來云,依例發遣府羅將,所到處拿來,何如?傳曰,待待命拿囚。
上在昌德宮。停常參·經筵。
趙萬永啓曰,合辭許久闕啓,事甚未安,除在外·試所進去外,未肅拜人員,竝卽牌招,何如?傳曰,允。
宋祥濂啓曰,藥房副提調,持湯劑來待矣。傳曰,封入。
傳于尹命烈曰,明日九日製,通方外爲之,試紙用大好紙,弘文提學,待開門牌招。
以校理林顔喆,副校理尹豐烈牌不進罷職傳旨,傳于尹命烈曰,只推。
尹命烈啓曰,玉堂上下番俱空,已至多日,事甚未安,校理林顔喆,副校理尹豐烈,旣有只推之命,與行副提學吳淵常,一體牌招,以爲推移入直,何如?傳曰,允。
又啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
傳于尹命烈曰,今番受勅處所,以崇政殿爲之。
傳于韓義運曰,科次入侍。
傳于尹命烈曰,入格儒生,再明日待令。
趙萬永啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
〈以〉正言閔秉勳牌不進罷職傳旨,傳于趙萬永曰,只推。
尹命烈,以禮曹言啓曰,今番受勅處所,以崇政殿爲之事,命下矣。迎勅儀註,令承文院改書,仍令兵曹,別定禁軍,騎撥罔夜馳傳于問禮官所到處,何如?傳曰,允。
又以內醫院都提調·提調意啓曰,加差內醫秦慶煥,待窠陞實事,曾已命下矣,內醫李彦厚有頉代,加差內醫秦慶煥差下,安載述子,內醫有闕代差下事,命下矣。內醫玄禹瑞有頉代,安載述子典醫監敎授安宗錫,依下敎差下,何如?傳曰,允。
韓義運,以兵曹言啓曰,僉知中樞府事洪得傳,兼司僕將南熙,俱以病難供職,呈狀乞遞,竝改差,何如?傳曰,允。
又以兵曹言啓曰,今此幸行時,侍衛禁軍,不可不點擇以行矣,各番禁軍中新受馬及病蹇不能致遠之類,依例推移入直之意,敢啓。傳曰,知道。
又以兵曹言啓曰,闕內入直訓鍊都監局別將·把摠·哨官及內三廳將·守門將·禁衛營把摠·哨官等番單子,每中日入啓受點矣,今此幸行相値,勢難入啓受點,依例回鑾翌日,入啓受點,分所單子,待受點卽爲書入,巡將監軍,以今九月初十日受點人員,十一日至,使之仍察之意,敢啓。傳曰,知道。
又以御營廳言啓曰,本廳字內惠化門北邊第二城廊近處頹城改築處女墻,亦已畢築之意,敢啓。傳曰,知道。
又以武一所試官意啓曰,臣所今日平明開場,貫革自玉字半字,仍爲試取之意,敢啓。傳曰,知道。
又以武一所試官意啓曰,臣所今日貫革應射擧子,自玉字半字,鹹字半字至,一千九十二人內,五矢十四人,四矢五十二人,三矢一百三十二人,二矢二百七人入格,前三日入格七百十七人,合一千一百二十二人矣,貫革今已畢試,鐵箭自天字,仍爲試取之意,敢啓。傳曰,知道。
又以武一所試官意啓曰,臣所今日天字鐵箭應射擧子十人內,三矢四人,二矢一人入格,而日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子一千一百十五人內,三矢入格二十人,二矢入格二十一人矣,鐵箭纔已畢試,鳥銃自天字,仍爲試放,而元防牌外,加設四防牌之意,敢啓。傳曰,知道。
又以武二所試官意啓曰,臣所今日鳥銃應放擧子十八人內,一中入格三人矣,日暮姑停之意,敢啓。傳曰,知道。
庚辰九月初四日酉時,上御熙政堂。科次入侍時,右承旨韓義運,假注書許茂,記注官盧尙默,記事官李命純,讀券官金履陽·金魯敬·李龍秀,對讀官李在秀·金箕殷·鄭基善·權敦仁,以次進伏訖。上曰,試官進前,科次爲之,而試券,自下對讀官,先爲讀奏,可也。敦仁·基善等,以次進讀。履陽曰,試券依下敎,取七張以入矣,二張書正三下,三張書草三下,二張書次上似好矣。上可之。履陽以次書等,上命對讀官進前,基善進前,義運進表居首試券,上親坼封以下,義運讀奏封內,仍以次坼封讀奏訖。上命書傳敎曰,秋到記製述居首表三下進士金炳朝直赴殿試,之次三下進士朴和爕直赴會試,草三下進士柳瑞·洪疇·權復仁等三人給二分,之次次上生員金左根,進士金魯謙等二人,竝令該曹,考例施賞,義運讀奏傳敎訖。仍命退,諸臣以次退出。
上在昌德宮。停常參·經筵。
藥房都提調韓用龜,提調金魯敬,副提調宋祥㾾啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙萬永啓曰,合辭許久闕啓,事甚未安,除在外·試所進去外,未肅拜人員,竝卽牌招,何如?傳曰,允。
韓義運啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
宋祥濂啓曰,藥房三提調,持湯劑來待矣。傳曰,封入。
傳于尹命烈曰,秋到記殿講居首幼學安國泰直赴殿試,之次幼學李命信直赴會試,之次幼學李之鳳給二分,幼學朴龍天·權憲八,進士趙光各給一分,幼學林基洙等十九人,考例施賞。
傳于尹命烈曰,弘文提學許遞,前望單子入之。
傳于尹命烈曰,藝文提學牌招。
弘文提學前望單子入之,金魯敬落點。
傳于尹命烈曰,弘文提學先進參後謝恩。
傳于宋祥濂曰,都承旨持此御題,與藝文提學,偕往泮宮,試取以來。
宋祥㾾啓曰,臣與弘文提學金魯敬,偕往泮宮,九日製儒生試取,則收券爲九千一百十五張矣,捧入之意,敢啓。傳曰,知道。
傳于尹命烈曰,入直摠管宋冕載,輔德洪羲俊,坐直承旨尹命烈·洪命周,試官差下,使之分考,入直閣臣·玉堂·春坊·兵曹郞廳,對讀官差下。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝牌招,以爲會圈之地,何如?傳曰,允。
趙萬永啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
以正言閔秉勳牌不進罷職傳旨,傳于趙萬永曰,只推。
尹命烈,以弘文館言啓曰,本館上番闕直,事甚未安,校理林顔喆,副校理尹豐烈,旣有只推之命,竝卽牌招,以爲推移入直之地,何如?傳曰,允。
又以內醫院都提調·提調意啓曰,日前蒙勘諸醫之罪,究厥所犯,初非可議於原恕之典,而診候議藥,關係至重,只令兩醫擧行,揆以事體,極爲苟艱,其在爲所重之道,不可無闊狹,故俄筵,以還差御醫,戴罪擧行之意,陳稟蒙允矣。前醫官崔源·李彦厚·玄禹瑞·趙宗翊·金殷相罪名竝蕩滌,還屬本院,仍令該曹口傳付軍職,冠帶常仕,何如?傳曰,允。
又以成均館行大司成意啓曰,今此九日製,設行於明倫堂,而擧子多聚,實無容接之道,在前如此之時,多有丕闡堂竝設之例矣,今亦依此擧行之意,敢啓。傳曰,知道。
韓義運,以兵曹言啓曰,五衛將張東玉,身病猝重,勢難供職,呈狀乞遞,實病旣如此,則不可强令察任,改差,何如?傳曰,允。
又以武一所試官意啓曰,臣所今日平明開場,鐵箭自天字半字,仍爲試取之意,敢啓。傳曰,知道。
又以武一所試官意啓曰,今此慶科試取規矩中,有鳥銃試放,而取考謄錄,則每於內中日砲放停止之時,皆有草記擧行之例矣,今番則何以爲之?敢稟。傳曰,爲之。
又以武二所試官意啓曰,臣所今日平明開場,昨日未畢試鳥銃,仍爲試放之意,敢啓。傳曰,知道。
又以備邊司言啓曰,陳慰兼進香使行期甚急,乾糧若待各道求請,則無以及期措備,在前亦多自京廳備給之事,今亦依已例,使行盤纏與員役路需,令該廳使之磨鍊以給,兩西則使行下去時,從便取用之意,分付,何如?傳曰,允。
又以禁衛營言啓曰,本營字內崇禮門東邊體城三間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以義禁府言啓曰,今日九日製時,本府都事九員赴擧,武都事一員當直入直,而本府入直·公事回公都事,武一二所禁亂都事,無以推移,假都事四員,令該曹口傳差出,以爲分排之地,何如?傳曰,允。
弘文提學金履喬疏曰,伏以臣,猥叨文垣,職在考試,當此多士咸聚之日,迺有菊製進設之命,固宜隨庚牌而詣闕,奉璇題而課士,以效一日之責,而第自數日以來,偶因食飮失宜,痰凝物滯,溏泄交作,俄頃之間,登溷無常,昨於試望之點下,亦未免懸頉,經宿調息,尙無減勢,以此事情,實無擧行考試之望,玆具短章,冒昧仰陳。伏乞聖慈,俯賜鑑諒,亟遞臣弘文提學之任,回授可堪之人,俾完試事,仍治臣瀆擾之罪,以昭法紀,千萬幸甚。臣無任云云。答曰,省疏具悉。卿其勿辭,調理行公。
藝文提學朴宗薰疏曰,伏以臣之八耋老母,宿病沈淹之中,重添浮腫,于今一月有餘,眞元凘脫,病氣漸肆,計以數日,輒加一層,食飮不滿勺龠,神識轉益綿綴,臣方寸煎灼,左右扶將,晷刻離側,萬無其望,近日召命,一事違傲,駕屨分義,漫若不省者,是豈得已也哉?迺者菊製有命,庚牌儼臨,臣旣備數文垣,何敢辭避,而顧臣情私,如右所陳,致身於聚士之場,輸精於考券之役,實是事勢之行不得者,玆敢略具短章,疾聲呼籲。伏乞聖慈,俯燭實狀,亟遞臣藝文館提學之任,俾便救護,仍治臣瀆擾之罪,以昭法紀,千萬幸甚。臣無任云云。答曰,省疏具悉。卿其勿辭救護。
庚辰九月初五日辰時,上御熙政堂。藥房入診入侍時,都提調韓用龜,提調金魯敬,副提調宋祥濂,記事官朴容壽,記注官盧尙默·金樂澧,檢校待敎李鶴秀,以次進伏。醫官吳千根·李命運,進伏楹外訖,用龜曰,近日日候過涼,聖體,若何?上曰,一樣,用龜曰,寢睡·水刺之節,何如?上曰,一樣,用龜曰,王大妃殿氣候,何如?上曰,殿宮氣候,俱一樣矣。用龜曰,醫官使之診候,何如?上曰,唯。千根·命運,以次診候訖,退伏奏曰,脈候左右三部調均矣。用龜曰,入診醫官爲七人,而五人方在勘罪中矣,論以渠輩罪犯,其所勘律,猶屬輕歇,而診候議藥之節,事體重大,只以二人擧行,極涉苟艱,醫官五人,使之分揀還屬,以爲進參診筵之地,何如?上曰,依此爲之。仍命退,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安,除在外·試所進去外,未肅拜人員,竝卽牌招,何如?傳曰,允。
宋祥濂啓曰,藥房提調·副提調,持湯劑來待矣。傳曰,封入。
傳于趙萬永曰,入格儒生入侍。
注書朴容壽病,代以李得烈爲假注書。
傳于尹命烈曰,今番到記及九日製給分儒生,竝付之庭試,原榜末端,許付會試事,分付。
傳于韓義運曰,有實故摠管竝許遞,令該曹口傳差出。
尹命烈啓曰,今十一日崇陵親祭祭文,當爲製進,而藝文提學朴宗薰,方在受由中,弘文提學金魯敬,待明朝牌招,以爲製進之地,何如?傳曰,允。
以校理林顔喆,副校理尹豐烈牌不進罷職傳旨,傳于尹命烈曰,只推。
尹命烈,以弘文館言啓曰,本館上番闕直,事甚未安,校理林顔喆,副校理尹豐烈,旣有只推之命,竝卽牌招,以爲推移入直之地,何如?傳曰,允。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招會圈,何如?傳曰,允。
韓義運啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
以正言閔秉勳牌不進罷職傳旨,傳于韓義運曰,只推。
以咸鏡監司鄭尙愚狀啓,原州鎭民家燒燼事,傳于趙民和曰,聞甚矜惻,元恤典外,別加顧助事,分付。
尹命烈,以吏曹言啓曰,江原道都事盧尙熙呈狀內,矣身素患痰癖之症,一倍添㞃,時月內萬無往赴之望,卽爲入啓遞改云,身病旣如是沈重,則有難强令赴任,今姑改差,何如?傳曰,允。
韓義運,以訓鍊都監言啓曰,今此幸行時隨駕武藝別監一百五十人饌價錢,每人各三錢,門旗手二十二名饌價錢,每名各一錢五分,依例分給之意,敢啓。傳曰,知道。
又以訓鍊都監言啓曰,本局把摠具錫明,身病甚重,勢難察任,改差,何如?傳曰,允。
又以御營廳言啓曰,英陵·寧陵局內捉虎事,定將校率領砲手出送矣,多日行獵,終無虎跡,山行軍,姑爲撤還之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子三十三人內,三矢十五人,二矢十八人入格,昨日再昨日入格五十三人,合八十六人,而鐵箭今已畢試,鳥銃自天字,仍爲試放,而元貫革外,加設六貫革之意,敢啓。傳曰,知道。
又以武二所試官意啓曰,臣所今日平明開場,昨日未畢鳥銃,仍爲試放之意,敢啓。傳曰,知道。
又以武一所試官意啓曰,臣所今日鐵箭應射擧子四十八人內,三矢二十七人,二矢二十一人入格,昨日入格五人,合五十三人,而日暮姑停之意,敢啓。傳曰,知道。
又以武二所試官意啓曰,臣所今日鳥銃應放擧子一千七百八十二人內,三中入格二人,二中入格二十四人,一中入格一百六十八人矣,日暮姑停之意,敢啓。傳曰,知道。
又以武二所試官意啓曰,臣所今日鳥銃應放擧子一千十五人內,二中入格二十人,一中入格一百五人矣,各技皆已畢試,仍爲計劃,修整搒目之意,敢啓。傳曰,知道。
以南兵使金煐狀啓,厚州鎭倉舍失火,莫重餉穀,有此燒燼之擧,惶恐待罪事,傳于韓義運曰,勿待罪事,回諭。
行知中樞府事朴宗來疏曰,伏以臣,卽伏奉吏曹名帖,以臣差穆陵攝行祭獻官矣,在臣竭蹶之義,豈敢逡巡,而第臣大病以後,元氣日鑠,寄命床笫,居然作癃廢者久矣,最是下部不仁,漸成痿痺,眩暈之症,無時發作,升降拜跪,無以自力,馬驅馳,尤非可論,將何以致身於郊坰之遠,周旋於肅敬之地哉?玆不得不據實陳籲,仰瀆崇嚴。伏乞聖慈,天地父母,俯賜矜察,特許變通,以重祀典,以安微分,仍治臣瀆撓之罪,以肅朝綱,千萬幸甚。臣無任云云。答曰,省疏具悉。疏辭許令該曹改付標。
庚辰九月初六日辰時,上御熙政堂。科次入侍,入格儒生同爲入侍時,行都承旨宋祥濂,同副承旨趙萬永,記事官朴容壽,假注書許茂,記注官趙德履·金樂澧,弘文提學金魯敬,試官宋冕載·尹命烈·洪命周,對讀官徐憙淳·金在元·柳榮河,以次進伏,入格儒生進士金炳朝·朴和爕·柳瑞·洪疇·權復仁,生員金左根,進士金魯謙,幼學安國泰·李命信·李之鳳·朴龍天·權憲八,進士趙光,幼學林基洙,生員安允直,幼學金人柱·鄭淳載·申大成·李重初·金致鳳,進士趙鎭晩,生員朴宗喬,幼學金學周·柳聖和·沈弼永·李時鉉·孔煥鼎·安禹良·李光應·朴觀亨,進士金明意,幼學金啓根,侍立殿庭訖。上曰,儒生進前奏職姓名。炳朝等以次進前,各奏職姓名,退立庭下。萬永曰,直赴殿試儒生呼新似好矣。上可之。容壽退立楹外,呼新進退訖,命給分儒生以上先退。萬永曰,頒賞依例擧行乎?上曰,唯。仍頒賞訖,儒生以次退出。上曰,試官進前,科次爲之,而試券自下對讀官,先爲讀奏,可也。榮河等以次進讀。魯敬曰,試券依下敎,取二十張以入矣,書等何以爲之乎?上曰,二張書正三下,五張書草三下,其餘書次上,可也。魯敬以次書等,祥濂以次坼封,讀奏封內訖。上命書傳敎曰,九日製賦居首三下一進士申夔朝直赴會試,之次三下幼學韓宓履給二分,草三下進士韓用幹,幼學李源弼·李時元,生員李宗鎭,幼學成良駿各給一分,次上幼學朱榮肇等十三人,竝令該曹,考例施賞。又命書傳敎曰,入格儒生明日待令,進御生脈益氣湯停止,加減歸脾湯,自今日一貼式煎入事。出榻敎仍命退,諸臣以次退出。
上在昌德宮。停常參·經筵。
趙萬永啓曰,行大司憲趙得永未肅拜,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
韓義運啓曰,來十一日,朝參日次,而幸行相値,頉稟之意,敢啓。傳曰,知道。
尹命烈啓曰,來十一日,輪對日次,而幸行相値,頉稟之意,敢啓。傳曰,知道。
傳于趙民和曰,入格儒生入侍。
宋祥濂啓曰,藥房副提調持湯劑來待矣。傳曰,封入。
傳于尹命烈曰,故判書回甲之辰不遠,追念昔事,可勝愴然?伊日卽値動駕,再明日遣承旨致祭,祭文當撰下矣,該房知悉。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
以校理林顔喆,副校理尹豐烈牌不進罷職傳旨,傳于尹命烈曰,只推。
尹命烈,以弘文館言啓曰,本館上番闕直,事甚未安,校理林顔喆,副校理尹豐烈,旣有只推之命,竝卽牌招,以爲推移入直之地,何如?傳曰,允。
兵曹口傳政事,以金履陽爲都摠管,徐有聞·尹益烈爲副摠管。
傳于韓義運曰,南延君球,摠管除授。
兵曹,都摠管單南延君球。
韓義運,以都摠府言啓曰,新除授摠管,竝待下批,牌招,以爲備員進參之地,何如?傳曰,允。
又以兵曹言啓曰,今此幸行時,二兼禁軍,當爲隨駕矣,該番將未差之代,口傳差出,以爲隨駕之地,何如?傳曰,允。
兵曹口傳政事,以李儒常爲兼司僕將。
韓義運,以武一所試官意啓曰,臣所今日平明開場,昨日未畢試鳥銃,仍爲試放之意,敢啓。傳曰,知道。
又以武一所試官意啓曰,臣所今日鳥銃應放擧子三十人內,三中一人,二中九人,一中二十人入格,而日暮姑停之意,敢啓。傳曰,知道。
又以禁衛營言啓曰,本營字內崇禮門東邊頹城四間許改築處,女墻亦已畢築之意,敢啓。傳曰,知道。
又以御營廳言啓曰,驪州兩陵寢局內行獵歸路,大豹虎一頭,捉得於北城山下,故謹此封進之意,敢啓。傳曰,知道。
庚辰九月初七日辰時,上御熙政堂。入格儒生入侍時,左副承旨趙民和,假注書李得烈,記注官趙德履·金樂澧,以次進伏,儒生進士申夔朝,幼學韓宓履,進士韓用幹,幼學李源弼·李時元,生員李宗鎭,幼學成良駿·朱榮肇,生員趙雲象,幼學尹致道·尹東爀·安復顯·金洛疇·柳楨春,生員徐緯輔,幼學金廷熙·朴齊民·金慶元·李嵩銓·李寅亮,以次侍立堂下訖。上命儒生進前,夔朝等以次進前,各奏職姓名訖。民和曰,頒賞行禮似好矣,上可之。引儀唱四拜,施賞儒生,行拜禮訖。上命諸儒生先退,夔朝等退出。又命退,承史以次退出。
上在昌德宮。停常參·經筵。
韓義運啓曰,行大司憲趙得永未肅拜,執義吳熙常,掌令姜世白,持平李源祚在外,掌令任存常呈辭,持平崔命顯試所進,監察茶時之意,敢啓。傳曰,知道。
宋祥濂啓曰,藥房副提調持湯劑來待矣。傳曰,封入。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
尹命烈啓曰,明日故判書朴宗輔家,遣承旨致祭事,命下矣。何承旨進去乎?敢稟。傳曰,同副承旨進去。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
以校理林顔喆,副校理尹豐烈牌不進罷職傳旨,傳于尹命烈曰,只推。
尹命烈,以弘文館言啓曰,本館上番闕直,事甚未安,校理林顔喆,副校理尹豐烈,旣有只推之命,竝卽牌招,以爲推移入直之地,何如?傳曰,允。
吏曹口傳政事,以朴宗來分內醫提調。
韓義運,以都摠府言啓曰,今此幸行時,侍衛寶劍當爲備員,而都摠管金履陽,南延君球差祭,副摠管尹益烈在外,徐有聞有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,差祭外竝許遞,前望單子入之。
副摠管前望單子入之,鄭學耕·安橚落點。
又以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,各道文簿之去來,自有程限,而卽見黃海水使李榏道內舟師各邑鎭己卯條軍器·軍兵·軍糧等竝錄成冊及水軍軍丁成冊上送報狀,則以今四月初二日塡書矣,該營距京,不過五日程,則將至半載,今始來到,軍兵會案,何等重大,而文狀之如是遲滯,前所未有,事之稽忽,莫此爲甚,不可尋常看過,仍置勿論,該帥臣罷職,何如?傳曰,允。
又以兵曹言啓曰,新除授平安兵虞候宋之廉,以其母病沈重,時月之內,勢難離捨赴任之望,呈狀乞遞,親病旣如此,則不可强令赴任,改差,何如?傳曰,允。
又以武一所試官意啓曰,臣所今日平明開場,昨日未畢試鳥銃,仍爲試放之意,敢啓。傳曰,知道。
又以武一所試官意啓曰,臣所今日鳥銃應放擧子二百人內,三中三人,二中七十人,一中一百二十七人入格,昨日入格三十人,合二百三十人,而日暮姑停之意,敢啓。傳曰,知道。
又以義禁府言啓曰,咸鏡監司鄭尙愚狀啓內,厚州僉使金相順罪狀,令攸司稟處事,啓下矣。金相順,時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
韓義運啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
尹命烈啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招會圈,何如?傳曰,允。
趙萬永啓曰,臣以故判書朴宗輔致祭進去,下直之意,敢啓。傳曰,知道。
宋祥濂啓曰,藥房副提調,持湯劑來待矣。傳曰,封入。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
韓義運啓曰,行大司憲趙得永,掌令任存常牌不進,執義吳熙常,掌令姜世白,持平李源祚在外,持平崔命顯試所進,監察茶時之意,敢啓。傳曰,知道。
以掌令任存常,獻納李寅溥,正言閔秉勳牌不進罷職傳旨,傳于韓義運曰,只推。
以校理林顔喆,副校理尹豐烈牌不進罷職傳旨,傳于尹命烈曰,只推。
尹命烈,以弘文館言啓曰,本館上番闕直,事甚未安,校理林顔喆,副校理尹豐烈,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,全羅道觀察使封進宗廟薦新今九月令石榴,來十月令柚子,今初十日薦新,而景慕宮薦新石榴柚子,則慶尙道例爲封進,而本道所封,未及上來,莫重薦獻,不可後時,依例以全羅道加封石榴·柚子,同日一體薦進,何如?傳曰,允。
又以禮曹言啓曰,卽接長興幼學高恒謙所志,則以爲,同生兄士謙,嫡妾俱無子,以同姓八寸兄杜膺第二子德一,欲爲繼後,兩家同議完定,未及禮斜,而兩家父母,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,門長高恒謙所訴旣如此,依定式,高杜膺第二子德一,立爲高士謙之後,何如?傳曰,允。
又以禮曹言啓曰,卽接南平幼學徐粹成所志,則以爲,族姪有榮,嫡妾俱無子,以其同姓八寸兄逸大第二子哲雲,欲爲繼後,兩家相議完定,未及禮斜,而有榮夫妻,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,門長徐粹成所訴旣如此,依定式,徐逸大第二子哲雲,立爲徐有榮之後,何如?傳曰,允。
韓義運,以禁衛營言啓曰,崇陵幸行時,本營留都事,命下矣。建陽門則本營把摠金善一,訓局別武士李珍燁·孟昌植,軍六十名,銅龍門則本營哨官洪益壽,京中哨軍三十名,西營則本營哨官柳漢培,訓局軍四十名率領入直,新營則千摠李濟和,騎士將李玉鉉,哨官金大喆·鄭民行,敎鍊官李邦燁,騎士二十五人,兼別破陣二名,京標下軍三十名率領入直,南別營則哨官丁復禧,別騎衛二人,別牙兵八名率領守直,火藥庫則哨官成東柱,別破陣十名兼別破陣六名率領守直之意,敢啓。傳曰,知道。
又以訓鍊都監言啓曰,本局分授都城仁旺山東邊第四城廊近處體城八間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
又以禁衛營言啓曰,本營字內崇禮門東邊頹城三間許改築處女墻,亦已畢築之意,敢啓。傳曰,知道。
又以武一所試官意啓曰,臣所今日平明開墻,昨日未畢試鳥銃,仍爲試放之意,敢啓。傳曰,知道。
又以武一所試官意啓曰,臣所今日鳥銃應放擧子二百三十人內,三中四人,二中五十人,一中一百七十六人入格,昨日再昨日入格二百三十人,合四百六十人,而日暮姑停之意,敢啓。傳曰,知道。
又以武一所試官意啓曰,臣所今日鳥銃應放擧子八十三人內,三中五人,二中三十人,一中四十八人入格,前三日入格四百六十人,合五百四十三人矣,各技皆已畢試,今方修整榜目之意,敢啓。傳曰,知道。
上在昌德宮。停常參·經筵。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙萬永啓曰,行大司憲趙得永未肅拜,執義吳熙常,掌令姜世白,持平李源祚在外,掌令任存常呈辭,持平崔命顯試所進,監察茶時之意,敢啓。傳曰,知道。
韓義運啓曰,備邊司郞廳來言,今日賓廳日次,而崇陵親祭齋戒相値,不得來會云矣,敢啓。傳曰,知道。
宋祥濂啓曰,藥房提調·副提調,持湯劑來待矣。傳曰,封入。
尹命烈啓曰,明日大駕詣崇陵,入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
傳于尹命烈曰,明日健元陵展謁後,當詣崇陵親祭矣,該房知悉。
趙萬永啓曰,吏曹郞廳來言,明日動駕,兩司當爲進參,而憲府無進參之員,除在外·試所進去外,未肅拜人員,卽爲牌招,何如?傳曰,允。
韓義運,以兵曹言啓曰,今此幸行時,左邊捕盜大將李勉植,以西班陪從隨駕矣,在前如此之時,有他邊大將兼察之例,回鑾間右邊捕盜大將申鴻周,姑令兼察,何如?傳曰,允。
韓義運啓曰,因兵曹草記,今此幸行時,左邊捕盜大將李勉植,以西班陪從隨駕矣,在前如此之時,有他邊大將兼察之例,回鑾間右邊捕盜大將申鴻周,姑令兼察事,允下矣。兼察左邊捕盜大將申鴻周,牌招聽傳敎,何如?傳曰,允。
傳于韓義運曰,明日出宮內門路,以協陽門爲之。
以校理林顔喆,副校理尹豐烈牌不進罷職傳旨,傳于韓義運曰,只推。
尹命烈,以禮曹言啓曰,今此慶科庭試別試文科講經試官,當爲磨鍊,而擬望之人乏少,閣臣竝擬,何如?傳曰,允。
傳于尹命烈曰,試官如有違牌,勿爲呼望。
尹命烈,以奎章閣言啓曰,今此幸行時,檢校直提學李存秀,原任直提學金履喬,直提學李龍秀,竝以隨駕蒙點,而混擬於庭試初試講經試望矣,陪扈體重,不可不趁卽變通,試官原望中,竝改付標以入之意,分付該曹,何如?傳曰,允。
又以禮曹言啓曰,卽伏見京畿監司韓兢履穆陵大王陵上莎草枯損處奉審狀啓,則蟲種拾取止息,莎草修補着根,以今所見,果有改觀之效爲辭矣,第蟲患旣息,補莎着根,芽長葉敷,漸次茁茂,從可推知,修改之節,還涉重大,恐難遽議,姑待明春奉審,更爲稟處,而嗣後培養之節,申飭陵官,惕念擧行事,竝爲分付,何如?傳曰,允。
又以禮曹言啓曰,大小科陳試人草記許赴事,曾有定式矣,丁丑年庭試初試入格都事韓成履,令金大均,進士權涑·李秉祜,幼學韓用玨·韓宓履·李世綸·李義觀·柳會春·金始奎·金昶植,俱以法典所許應頉,前已陳試矣,一倂許赴於今此庭試講經之意,敢啓。傳曰,知道。
又以禮曹言啓曰,今番到記及九日製給分儒生,竝付之庭試原榜末端事,命下矣。到記殿講給分人,則當赴於來頭式年科,而其中進士趙光,願赴今科云,講經生之有製才者,從願許赴,曾有已例,一體付之榜末之意,分付,何如?傳曰,允。
又以禮曹言啓曰,今此慶科庭試文科講經一所,設場於本曹矣,上直郞廳,依例移直朝房之意,敢啓。傳曰,知道。
韓義運,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
上在昌德宮。停常參·經筵。
大駕詣晝停所,入幕次後,世子宮遣宮官口傳問安。答曰,知道。內閣·政院·玉堂·藥房口傳問安。答曰,知道。還詣晝停所,入幕次後,世子宮遣宮官口傳問安。答曰,知道。內閣·政院·玉堂·藥房口傳問安。答曰,知道。王大妃殿·嘉順宮,遣承旨問安。答曰,知道。還內後,世子宮板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。
趙萬永啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
宋祥濂啓曰,藥房提調·副提調,持湯劑來待矣。傳曰,封入。
韓義運,以都摠府言啓曰,今此幸行時,侍衛當爲備員,而副摠管徐長輔試官進,都摠管金履陽,南延君球差祭,副摠管安橚在外,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。許遞。
兵曹,以任希存·尹郁烈爲都摠管,李光文·金啓河爲副摠管。
傳于韓義運曰,新除授摠管先進參後謝恩。
趙萬永啓曰,臣以王大妃殿·嘉順宮問安進去,下直之意,敢啓。傳曰,知道。
傳于宋祥濂曰,戶判有闕之代,前望單子入之。
尹命烈,以弘文館言啓曰,本館上番闕直,事甚未安,校理林顔喆,副校理尹豐烈,旣有只推之命,竝卽牌招,以爲推移入直之地,何如?傳曰,允。
趙萬永啓曰,卽者義禁府都事來言,今日幸行時,駕側鳴錚罪人李啓濂等五十一人,移送秋曹云矣,敢啓。傳曰,知道。
韓義運,以兵曹言啓曰,內禁衛將權思漢,身病猝重,勢難供職,呈狀乞遞,實病旣如此,則不可强令察任,改差,何如?傳曰,允。
兵曹,詣陵所時軍令,初吹辰正一刻,再吹辰正二刻,三吹辰正三刻。
兵曹,還宮時軍令,初吹申初一刻,再吹申初二刻,三吹申初三刻。
行戶曹判書金履陽疏曰,伏以祗謁仙寢,聖慕克伸,風日淸穆,鑾輅穩旋,小大從邁,相告懽忻,伏念臣之去留,不過乘雁之於大澤,本不足爲有爲無,而聖念難愼,至詢大臣,歷日恭竣,進退靡定,臣心惶阨,如羊觸藩,顧臣私義,苟有些子可據之例,豈敢臨事苟免,跡涉巧避,而奈其家傳之防範,無異公朝之典章,事屬彼邊,一無干涉,故至於使行査對,亦皆以嫌不進懸頉,而朝廷不以爲不可,今此延接之任,比之査對,無異放飯之於齒決,人或言臨時有故,次堂代行,不無旁照之例云,而此不過公故疾病間小小變通之謂也,初非如臣百世不沫之嫌也,觸事窒礙,苟然彌縫,尤爲可恥之甚,臣以何心,因仍蹲冒,打壞百年之防閑,厚招一世之譏議乎?見今勅奇甚的,會同過時,由臣之故,害公爲大,玆敢不避再告之瀆,敢盡前日未畢之蘊。伏乞聖明,亟賜遞解,回授時彦,使公事無跲,私義得伸焉。臣無任云云。答曰,省疏具悉。所請依施。
崇陵親祭敎是時,亞獻官右議政南公轍,終獻官永明尉洪顯周,贊禮禮曹判書金魯敬,典祀官奉常正李海淸,陵司別檢申萬休,執禮副司果金鐮,執尊司僕正李鍾穆,大祝副修撰鄭基善,祝史獻納李寅溥,齋郞修撰金在元,贊者引儀崔日運,贊者引儀朴耆元,謁者兼引儀洪顯爕,謁者兼引儀沈能默,贊引假引儀安承煦,贊引假引儀趙必煥,祭監監察趙雲龜,祭監監察李鳳純。
庚辰九月十一日卯時,大駕詣健元陵展謁,仍詣崇陵親祭入侍時,行都承旨宋祥濂,左承旨尹命烈,右承旨韓義運,左副承旨趙民和,右副承旨洪命周,同副承旨趙萬永,記事官朴容壽·尹正鎭,別兼春秋權敦仁·李憲球,檢校直提學李存秀,原任直閣鄭基善,原任待敎朴綺壽,檢校待敎徐憙淳,以次侍立訖。鼓三嚴,通禮跪啓外辦,上具戎服乘座馬,出宣化門,藥房提調金魯敬,副提調宋祥濂進前曰,侵早勞動,聖體,若何?上曰,一樣矣。仍由協陽·肅章·進善·敦化門,至宗廟前路,下馬而過,出興仁門,宣傳官稟鑼吹擧行,至廟洞晝停所,上下馬入幕次,命書傳敎曰,京畿監司率各務差使員,還宮時晝停所待令。兵曹判書權常愼進軍令命下,初吹辰正一刻,二吹辰正二刻,三吹辰正三刻,上出幕次,乘座馬進發,至健元陵洞口外,宣傳官稟鳴金鑼吹止,上下馬乘輿,至齋室門,降輿入齋室,命問安勿爲之。出駕敎時至,通禮跪啓外辦,上改具翼善冠·淺淡服·烏犀帶,乘輿至紅箭門外降輿,詣板位行四拜禮,仍詣陵上奉審,承史·閣臣及陵司,以次陪從,仍降詣碑閣奉審訖,出紅箭門外乘輿。右議政南公轍進前曰,祗謁仙寢,聖慕克伸,勞動之中,聖體,若何?上曰,一樣矣。仍詣崇陵,至紅箭門外降輿,詣板位行四拜禮,仍詣陵上奉審,承史閣臣及陵司,以次陪從,仍降詣碑閣奉審訖,還詣丁字閣階上板位,行四拜禮,贊禮前導詣尊所西向立,祥濂酌酒,仍詣神位前三上香,執酌·獻酌,竝如儀訖,上少退跪,大祝弘文館副修撰鄭基善,跪讀祝文訖,上降復位,亞獻官右議政南公轍,終獻官永明尉洪顯周,以次行禮如儀訖,上行四拜禮,仍詣望燎位望燎,奏禮畢,命親祭罷後問安勿爲之。出駕敎仍出紅箭門外,乘輿入齋室,命問安勿爲之。出駕敎命書傳敎曰,左副承旨·右副承旨分詣局內諸陵,奉審以來。又敎曰,百官揷羽。又敎曰,自陵洞口,至興仁門外捧上言,還宮時至,通禮跪啓外辦,上改具戎服,乘輿至洞口外,降輿乘馬,宣傳官稟鑼吹擧行,至晝停所,下馬入幕次,命京畿監司率各務差使員入侍。出駕敎右承旨韓義運,記事官尹正鎭,別兼春秋權敦仁·李憲球,京畿監司韓兢履,一路都差使員楊州牧使柳相亮,道路橋梁差使員竹山府使金麟鐘,日傘奉持差使員桃源察訪金瑞郁,待令馬差使員延曙察訪李埴,以次進伏訖。上命差使員等奏職姓名,相亮等以次仰對,又命奏弊瘼有無,相亮等以次奏曰,無弊瘼矣。命退,諸臣以次退出。常愼進軍令命下,初吹申初一刻,二吹申初二刻,三吹申初三刻,上出幕次,乘馬進發,至東關王廟後路,萬永以問安承旨還奏曰,臣承命,王大妃殿問安,則答曰,知道。嘉順宮問安,則答曰,知道矣,至興仁門,宣傳官稟鑼吹止,至宗廟前路,下馬而過,入敦化門,由進善·肅章·協陽·宣化門還內,命解嚴,諸臣以次退出。
上在昌德宮。停常參·經筵。
自未時至人定,灑雨下雨,測雨器四分。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂翌日口傳問安。答曰,知道。朝廷二品以上·六曹堂上翌日單子問安。答曰,知道。
藥房提調金魯敬,副提調宋祥濂啓曰,祗謁仙寢,聖慕克伸,日吉辰良,回鑾萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
韓義運啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
宋祥濂啓曰,藥房提調·副提調,持湯劑來待矣。傳曰,封入。
傳于趙民和曰,崇陵親祭時獻官以下,別單書入。
注書尹正鎭病,代以申大膺爲假注書。
申大膺在外,代以李得烈爲假注書。
戶曹判書前望單子入之,朴崙壽落點。
傳于趙民和曰,在外及有實故賓客許遞,前望單子入之。
賓客前望單子入之,朴崙壽·金履陽·洪奭周落點。
傳于趙民和曰,政官牌招開政。
傳于趙民和曰,徐判府外,亦皆老病之大臣,今番進香進賀使,正二品以上勿拘擬入,此是不得已闊狹之事,後毋得援以爲例事,一體分付。
有政。吏批,判書金履喬進,參判朴宗薰牌不進,參議李鶴秀進,右副承旨洪命周進。以朴宗來爲工曹判書,李光文爲同經筵,朴崙壽爲禮賓提調,朴崙壽爲進慰兼進香使,金就强爲江原都事,玄心穆爲崇靈殿參奉,兼執義單朴台壽,訓鍊都監提調單朴崙壽,延接都監提調單朴崙壽,故進士沈能運贈吏參例兼,同知沈宜恭考。
兵批,判書權常愼進,參判金愚淳病,參議洪時濟病,參知柳鎭澤入直,右承旨韓義運進。啓曰,全羅左水使,今當差出,而擬望之人乏少,他道守令·邊將竝擬,何如?傳曰,允。以金行健·成夏鎭·崔俊植爲僉知,張洛賢爲內禁將,韓根馨·慶聖熙爲五衛將,朴宗復爲司禦,權中復爲文兼,權爲武兼,李恒權爲黃海水使,具信喜爲全羅左水使,鄭善毅爲平安兵虞候,申命源爲厚州僉使,上護軍金履陽,副護軍李健植·宋之廉竝單付。
趙民和,以吏批言啓曰,新除授工曹判書朴宗來,資是輔國,方帶知中樞府事矣,依例兼判書下批之意,敢啓。傳曰,知道。
又以吏曹言啓曰,宗簿寺主簿朴長復呈狀內,矣身素患痰癖之症,當此換節之時,一倍添劇,時月之內,萬無供職之望,斯速入啓遞改云,其身病旣如是沈重,則有難强令察任,今姑改差,何如?傳曰,允。
啓曰,昌城防禦使,今當差出,而擬望之人乏少,他道未準朔守令竝擬,何如?傳曰,允。再政。以黃萬齡爲禮曹佐郞,宋應龍爲宗簿主簿,權膺祜爲昌城府使,兼工曹判書單朴宗來,左賓客單金履陽,右賓客單朴崙壽,左副賓客單李羲甲,右副賓客單洪奭周,甕津府使單李恒權。
韓義運啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進去,監察茶時之意,敢啓。傳曰,知道。
以獻納李寅溥牌不進罷職傳旨,傳于韓義運曰,只推。
以校理林顔喆,副校理尹豐烈牌不進罷職傳旨,傳于趙民和曰,只推。
趙民和,以弘文館言啓曰,本館上番闕直,事甚未安,校理林顔喆,副校理尹豐烈,旣有只推之命,竝卽牌招,以爲推移入直之地,何如?傳曰,允。
以別兼春秋鄭基善·權敦仁·李憲球牌不進罷職傳旨,傳于趙民和曰,只推。
趙民和啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
以統制使申絅狀啓,南海縣海毒尙多,進上生熟鰒及半乾全鰒,不敢循例封進,惶恐待罪事,傳于韓義運曰,勿待罪事,回諭。
以崇陵親祭獻官以下別單,傳于趙民和曰,亞獻官右議政南公轍,終獻官永明尉洪顯周,各內下大豹皮一令賜給,贊禮禮曹判書金魯敬,熟馬一匹賜給,典祀官奉常正李海淸,陵司別檢申萬休,執禮副司果金鐮,執尊司僕正李鍾穆,大祝副修撰鄭基善,祝史獻納李寅溥,齋郞修撰金在元,各兒馬一匹賜給,贊者引儀崔日運·朴耆元,謁者兼引儀洪顯爕·沈能默,贊引假引儀安承煦·趙必煥,祭監監察趙雲龜·李鳳純,各上弦弓一張賜給,別檢申萬休,參奉李綱在竝陞敍,左通禮柳,右通禮南達孫,贊儀金履豐,竝考例施賞,其餘書員·守僕·庫直·守護軍等,竝考例施賞。
以領府事李時秀掃墳呈辭,傳于韓義運曰,給由馬澆奠床備給。
韓義運啓曰,今此京外上言二百十一張內,一百九十六張,以猥濫拔去,十五張,分下各該司次,捧入之意,敢啓。傳曰,知道。
韓義運,以兵曹言啓曰,今番健元陵·崇陵幸行時,隨駕將校·軍兵·各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊,分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊,分給之意,敢啓。傳曰,知道。
又以御營廳言啓曰,隨駕駕前別抄及將校·軍兵等處,依定奪,乾犒饋磨鍊,分給之意,敢啓。傳曰,知道。
又以摠戎廳言啓曰,今此崇陵幸行時,隨駕將校·軍兵等處,乾犒饋,依定式磨鍊,分給之意,敢啓。傳曰,知道。
又以備邊司言啓曰,冬至使行三節日,例爲合倂,方物同爲齎去,而皇帝嗣位後,則每遣別齎咨官,以合倂緣由,移咨禮部,皇帝聖節,兼爲探來,已成規例矣,令該院,別齎咨官,預爲差定,傳訃勅出來後,使之卽爲入送,咨文令槐院撰出,何如?傳曰,允。
上在昌德宮。停常參·經筵。
韓義運啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
又啓曰,同副承旨趙萬永,今日不爲仕進,卽爲牌招,何如?傳曰,允。
宋祥濂啓曰,藥房副提調,持湯劑來待矣。傳曰,封入。
傳于韓義運曰,傳香承旨馳詣宣武祠,奉審摘奸以來。
李得烈有頉,代以李秉龜爲假注書。
以同副承旨趙萬永牌不進罷職傳旨,傳于洪命周曰,只推。
韓義運啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進,監察茶時之意,敢啓。傳曰,知道。
以獻納李寅溥牌不進罷職傳旨,傳于韓義運曰,只推。
以校理林顔喆,副校理尹豐烈牌不進罷職傳旨,傳于洪命周曰,只推。
洪命周,以弘文館言啓曰,本館上番闕直,事甚未安,校理林顔喆,副校理尹豐烈,旣有只推之命,竝卽牌招,以爲推移入直之地,何如?傳曰,允。
以別兼春秋鄭基善·權敦仁·李憲球牌不進罷職傳旨,傳于洪命周曰,只推。
洪命周啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招會圈,何如?傳曰,允。
洪命周,以承文院都提調意啓曰,勅使派送事,禮部咨文出來矣,以承領之意,撰出回咨,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
韓義運,以訓鍊都監言啓曰,本局千摠李運植,身病甚重,勢難察任,改差,何如?傳曰,允。
行戶曹判書朴崙壽疏曰,伏以仙寢祗謁,聖慕克伸,天日淸佳,鑾蹕穩旋,慶忭之忱,小大同情,仍伏念臣於千萬不自意,伏奉度支新命,惝恍震懍,莫省攸措,噫,臣之本末長短,不惟臣自知甚明,實是聖鑑之所俯燭者也,臣以百無肖之姿,厚被兩聖朝不世之遇,歷揚內外,滾到崇顯,蔑尺寸之效,而積尸素之愧,況今病痼年深,飾巾待盡,此生此世,報答無路,每一思惟,撫躬自悼,萬一涓埃,惟以結草爲期而已,今玆除命,忽下於夢想之外,不審聖明,奚取於臣,而有此誤恩耶?臣之精力材具,雖在少壯之時,已不能堪承於執事之列,隨處昏謬,無往非罪,況以未死視蔭之喘,遽可擬議於地部重任耶?周家六官之選,孰非難愼,而至於是職,尤有別焉,掌一國之財賦,總八路之貢稅,經用之贏縮,民力之裕竭,專係於得其人與否,故其所愼簡,自昔已然,雖以今日在廷之臣言之,經是任而副其望者,亦非多見,則可知其不可人人而濫授也,且當支勅之時,擧行旁午,責應浩繁,雖幹局通鍊之才,此時此任,必將逡巡却顧,乃以如臣疎闇病憒,初不近似者,猝然畀之於衆務叢委之際,策駑太行,不顚則躓,卽理勢之必然,達宵憂悸,罔知攸計,僨敗之患,殆在目前,臣固不足恤,其於國事之狼貝,何哉?屢回自量,冒膺無望,至於專對之任,猥叨承乏,義重往役,顧何敢爲言私之計,而與其事在倉卒,以致他日之悔,毋寧早自陳懇,俾存先事之戒,念臣受氣甚脆,夙嬰奇疾,自在平昔,已非恒人之比,式至今日,實是期望之外,藥餌爲命,朝不謀夕,而一自昨春別价返命之後,舊症新祟,一倍危劇,風漸頻發,半體不遂,行艱語澁,視昏聽瞀,自視氣力之漸下,日加月簁,挽回不得,殆甚於迅湍激矢,奄成一癃廢無用之物矣,犬馬之齒,已迫七耋,而邇來暴衰之祟,蓋由於遠役,朽敗之形,貞痼之疾,比年前不啻落下幾層,一舍地往還,猶不能自力,尙何望於跋涉風沙,萬里驅策乎?況臣素患疝積之證,每遇寒節,發作無常,當其衝亘之時,頃刻欲殊,急灌燠熱之劑,始得回甦,此臣平生難醫之病,而通朝之所共知者也,今不自量,强所難强,則遼薊風雪,實有委命草莽之慮,雖或幸而得入彼中,事未及竣,病如復發,回旋不得,進退維谷,則到此罔措,計無所出,臣於其時,雖萬被誅罰,亦何補於使事哉?且臣之是行,旣在昨年,纔過一周,今又往赴,則其在朝體,已極苟艱,雖以殊俗觀之,寧不曰國無人也?今臣所言,實關公事,不專在於一己之計而已,臣雖無狀,豈敢爲臨事占便,自干罔赦之科哉?使行曹務,俱係甚急,有不容一日虛曠,玆敢忙控至懇,仰瀆崇聽。伏乞聖明,俯垂鑑諒,將臣度支之任,專對之銜,竝命遞解,回授無故可堪之人,以幸公私,仍治臣瀆擾之罪,以昭法紀,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
開東,下霜。
洪命周,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
韓義運啓曰,左副承旨趙民和,同副承旨趙萬永,今日不爲仕進,竝卽牌招,何如?傳曰,允。
洪命周啓曰,藥房提調,持湯劑來待矣。傳曰,封入。
傳于洪命周曰,傳香承旨馳詣宗廟·景慕宮,奉審摘奸以來。
洪命周啓曰,兼工曹判書朴宗來,除拜後過三日不爲出肅,依定式推考警責,仍卽牌招察任,何如?傳曰,允。
注書朴容壽病,代以許茂爲假注書。
傳于洪命周曰,輪對官待令。
傳于洪命周曰,今月二十日,當詣慶熙宮,咸興·永興兩本宮衣幣香燭親傳,齋宿處所,便殿爲之,親傳處所,興政堂爲之,該房知悉。
傳于洪命周曰,兵判有闕之代,廣州留守鄭晩錫除授。
吏曹口傳政事,兵曹判書單鄭晩錫。
洪命周啓曰,新除授兵曹判書鄭晩錫,以前任廣州留守,方在任所,命召傳授,一時爲急,待交龜上來事,下諭,何如?傳曰,允。
備邊司,以權常愼爲廣州留守。
趙民和啓曰,輪對官來待矣。傳曰,入侍。
以同副承旨趙萬永牌不進罷職傳旨,傳于洪命周曰,只推。
以校理林顔喆,副校理尹豐烈牌不進罷職傳旨,傳于洪命周曰,只推。
洪命周啓曰,應敎申綽,副應敎李泰淳,校理朴光錫,修撰沈鈁,副修撰李魯秉在外,副校理徐憙淳內閣進,修撰金在元差祭,玉堂上下番俱空,事甚未安,校理林顔喆,副校理尹豐烈,旣有只推之命,與副提學吳淵常,副修撰鄭基善,竝卽牌招,推移入直,何如?傳曰,允。
以校理林顔喆,副校理尹豐烈,副修撰鄭基善牌不進罷職傳旨,傳于洪命周曰,只推。
洪命周啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招會圈,何如?傳曰,允。
以別兼春秋鄭基善·權敦仁·李憲球牌不進罷職傳旨,傳于洪命周曰,只推。
洪命周啓曰,行大司憲趙得永牌不進,執義吳熙常,掌令姜世白,持平李源祚在外,掌令任存常,持平崔命顯試所進去,監察茶時之意,敢啓。傳曰,知道。山林外,在外及有實故兩司諸臺,竝許遞。
以獻納李寅溥牌不進罷職傳旨,傳于洪命周曰,只推。
傳于洪命周曰,正使未差之代,政官牌招開政。
洪命周啓曰,吏曹判書金履喬,參判朴宗薰,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,參議只推,與判書·參判,待明朝一體更爲牌招。
洪命周啓曰,持平崔命顯,正言閔秉勳,旣入闕中,不爲傳啓,直爲出去,事甚未安,竝推考,何如?傳曰,允。
洪命周啓曰,明日次對,兩司當爲進參,除在外·試所進去外,未肅拜·呈告人員,竝待開門牌招,何如?傳曰,允。
趙民和,以禮曹言啓曰,今九月二十日慶熙宮擧動時,王世子祗迎及隨駕之節,依例磨鍊乎?敢稟。傳曰,隨駕置之,祗迎磨鍊。
洪命周,以禁衛營言啓曰,謹依成冊啓下,御前前排牢子金萬昌等三十名,巡令手陰仁國等二十八名,挾馬旗手金尙賢等十二名,各木一疋,信箭手朴龍順等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以刑曹言啓曰,前參議蔡弘遠,以其父濟恭伸理事,前縣監南陽進,以止訟事,擊錚於衛外,而俱是朝官,令義禁府擧行,何如?傳曰,允。
又以義禁府言啓曰,卽接月令醫員崔光植手本,則時囚罪人李在修,素患風眩之症,處冷添劇,食飮全却,達夜叫痛,氣息奄奄,實有難保之慮云,罪人病勢如此,則一邊保放,一邊草記,曾有定式矣。李在修,姑爲保放之意,敢啓。傳曰,知道。
又以義禁府言啓曰,卽接月令醫員崔光植手本,則時囚罪人洪學淵,風濕嬰疾,瘡㿍遍身,轉側須人,運動無路,實有難保之慮云,罪人病勢如此,則一邊保放,一邊草記,曾有定式矣。洪學淵,姑爲保放之意,敢啓。傳曰,知道。
又以義禁府言啓曰,刑曹啓辭內,前參議蔡弘遠,前縣監南陽進,擊錚於衛外,而俱是朝官,令義禁府擧行事,允下矣。蔡弘遠·南陽進,今方待命,竝拿囚之意,敢啓。傳曰,知道。
刑曹啓目,榮川奴萬石擊錚原情內,矣上典朴氏,以早年孤孀,橫被金祖述之誣衊,潔身自裁,査案疑眩,伸辨無路,亟命該曹,快正償命之律,仍擧矣上典旌褒之典云,曹回啓內,果如原辭,則誠極驚怪,令道臣,詳査稟處,何如?啓依允。
又啓目,南部柳氏擊錚原情內,矣夫李成彬,以閭里作弊事,橫被島配,今爲十七年,而同罪諸人,擧皆蒙宥,乞令一體放釋云,曹回啓內,同罪諸人,旣皆蒙宥,則今此呼籲,容或無怪,合有參恕之道,上裁,何如?啓依回啓施行爲良如敎。又啓目,大邱崔召史擊錚原情內,矣夫李道仁,去甲戌年分,橫罹殺獄,滯囚爲七年之久,而冤枉莫伸,將爲餓死於獄中,乞令放釋云,曹回啓內,爲夫訟冤,宜有一査,令道臣,詳査狀聞後稟處,何如?判付依允。又啓目,豐德良人孔興珍擊錚原情內,矣妻橫被殺壻之名,滯囚今至四年,尙未決折,特爲蒙釋夫妻相見之地云,曹回啓內,所供如此,令道臣,詳査稟處。又啓目,果川金召史擊錚原情內,矣子崔仁福,橫罹冤獄,滯囚今至多年,抱恨未伸,未免獄中之鬼。伏乞判下本道,從實審理,俾死灰復燃,枯草逢春云,曹回啓內,本獄姑未登聞,令道臣,詳査稟處,何如?判付啓依允。又啓目,晉州童蒙金昌祿擊錚原情內,矣父就永,本以慶尙道漕卒,今春稅納時,駕船上京,爲擁耳輩之構誣,橫被殺獄之名,滯囚冷獄,一縷將盡,亟令放釋云,曹回啓內,詳考文案,更爲稟處,何如?判付啓依允。又啓目,長漣童蒙朴履貞擊錚原情內,矣身先塋松木,韓仲老味斫伐,故矣父尙淳,呈官懲治還白加尼,仲老味,三年患瘧之餘,添病致死,則乃以矣父處被打樣,仍爲成獄,乞令生出獄門云,曹回啓內,本獄姑未登聞,令本道,詳査稟處,何如?判付啓依允。又啓目,東部童蒙洪範達擊錚原情內,秋月龍,與李秉德,相鬪於泮中矣。秉德之母,在於二橋懸房,初未見爭鬨光景,而緣何動胎還白加喩,墮胎身死,歸咎矣兄,誣告秋曹,至於成獄,乞令放釋云,曹回啓內,詳考原案,更爲稟處,何如?判付啓依允。又啓目,樂安兪召史擊錚原情內,隣人徐同伊,惟酒是飮,醉輒狂吼,忽發擧一洞叱辱,故矣夫金成元,誡之責之,手扶同歸,未過數日,同伊病死,則執言於扶醉,誣告成案,卽令放送云,曹回啓內,本獄姑未登聞,令本道,詳査稟處,何如?判付啓依允。
判義禁府事金履陽疏曰,伏以臣,厚被恩造,特蒙收錄,旣解度支之任,旋授賓客之職,克伸私義,復蹈宿趼,有願皆遂,欣感交至,第念臣之所叨職名,適忝王府,橫經獻議,例不相攝,玆敢據例循式,冒入文字,伏願亟遞臣金吾兼銜,以存公格焉。臣無任云云。答曰,省疏俱悉,金吾之任許遞。
行戶曹判書朴崙壽疏曰,伏以猥控至懇,冀蒙恩諒,及伏奉批旨,諭之以勿辭行公,豈以日月之明,或有所遺照而然耶?自愧誠意淺薄,辭不獲命,惶隘閔迫,罔知攸措,噫,臣苟有一分自强之望,適會承乏,又當有事之時,豈可萌一毫言私之計哉?揆以道理事勢,惟當承命之不暇而已,何敢復有陳章,自犯瀆擾之科哉?第臣冗疎之才,衰耗之年,度支劇務,實難堪承,而至於銜命遠役,以身病狀,萬無强赴之勢,況今精力已敗,形殻徒存,日甚一日,比年前不啻落下幾層,奄成癃廢樣子,更何望於風餐露宿,萬里驅策乎?至若賤疾危㞃之狀,不但同朝之所共知,略暴於昨籲,今不敢覼縷,而萬一强其不可强,事到無奈之地,則臣之一身生死,固不可恤,其於使事何哉,國事何哉?且臣之自燕返命,在於昨年,而樞銜遞解,未過數月,今又復叨,苟然冒赴,則以彼人觀之,殆同非此莫可者然,寧不羞恥之甚哉?雖以臣一己之私言之,地部新除,恩出特點,專對重任,又自銓擬,一日之內,除旨聯翩,在傍觀,固榮感萬萬,而在臣心,震懍憂懼,莫省所以爲計,今以衰朽無用之身,兼管國家重務,僨敗之患,可立而俟,朝體之苟艱,瞻聆之瞠惑,當復如何,曹務甚急,使程有限,俱不容一時虛縻,閔隘之極,冒死申籲。伏乞聖明,察臣病之難强,諒臣材之不稱,所叨度支專對之任,亟賜竝遞,回授可堪之人,使公事無跲,私分獲安焉。臣無任云云。答曰,省疏具悉。使銜許遞,卿其勿辭行公。
兵曹判書權常愼疏曰,伏以祗謁仙寢,鑾輿穩旋,臣民慶幸,曷有其極?臣之前月一疏,敢陳難强之實病,兼訟不審之前愆,不惟不賜斥退,恩批鄭重,開釋備至,臣惶隕感激,不敢復尋求去之章,而竊自意陵幸當前,力疾强策,執櫜鞬於陪扈之列,少效區區竭蹶之忱,然後再陳血懇,庶幾遂願,由是盤桓,至于今日,自今以後,臣之引去,尤有辭矣,仍念臣,性本愚迷,處世昧方,信心冥行,疎率成習,然而出入周行,能免身名之大僇,亦云罷矣,臣之平生進退,本無素定,無官則遠處江湖,優遊自效,以歌詠聖德爲樂,有除則不憚奔走,陳力就列,以昵近耿光爲榮,臣之立朝二十年,在職之日蓋少,故幸而免焉,今此中權之任,初非臣所可堪之職,而聞命之初,不能效循墻之義,宜去不去,居然周歲,誠非始料之所及,而亦可謂愚拙之畢露矣,若復淟涊不去,則臣之狼貝,可立而俟,雖聖上庇覆之恩,恐難保其終始矣,且臣有一事情私之閔迫者,臣父母墳山,在於公淸道定山地,而臣孑然一身,幹蠱無人,凡於修墓之事,必也躬自看檢,從前一年一往,少展爲人子之誠,今聞雨潦之餘,邱隴崩頹,臣若不往省,則無以修築,情勢痛迫,按住不得,今此重任,非如他職之帶而往來,如未解符,無以得暇。伏乞聖慈,俯垂矜悶,亟賜遞免,俾伸至切之情,千萬幸甚。臣無任云云。答曰,省疏具悉。所請依施。
禮曹啓目粘連,觀此公淸道生員李鳳采等上言,則請保寧縣贈大司憲李夢奎贈諡之典事,有此呼籲爲白有臥乎所,李夢奎道學節義,觀於先正臣文成公李珥發揮之文字,足爲百代之信史,而今此多士之齊籲,亦可驗公議之不泯是白乎矣,加贈賜諡,事體不輕,問議大臣處之,何如?判付啓,依允。
庚辰九月十四日未時,上御熙政堂。輪對官入侍時,左副承旨趙民和,假注書李秉龜,記注官趙德履·金樂澧,以次進伏,輪對官司䆃寺奉事金在新,義禁府都事安廷喜,司僕寺判官沈應奎,議政府司錄宋守謙,內資寺主簿李尙遵,禮賓寺主簿安國煥,儀賓府都事韓成履,吏曹正郞韓鍾運,禮曹正郞洪煥,兵曹正郞權華,以次進伏楹外訖。上命輪對官以次進前,奏職姓名。民和曰,內贍寺主簿李重恒,以監刈在外矣。在新進前奏曰,司䆃寺奉事臣金在新矣。廷喜進前奏曰,義禁府都事臣安廷喜矣。應奎進前奏曰,司僕寺判官臣沈應奎矣。民和曰,軍器寺正李思謙,呈辭在外矣。守謙進前奏曰,議政府司錄臣宋守謙矣。尙遵進前奏曰,內資寺主簿臣李尙遵矣。國煥進前奏曰,禮賓寺主簿臣安國煥矣。民和曰,濟用監副奉事李晦淵,身病猝重,忠勳府都事尹憲圭,移拜江西縣令,不得來待矣。成履進前奏曰,儀賓府都事臣韓成履矣。鍾運進前奏曰,吏曹正郞臣韓鍾運矣。樂澧進前奏曰,戶曹正郞臣金樂澧矣。煥進前奏曰,禮曹正郞臣洪煥矣。華進前奏曰,兵曹正郞臣權華矣。上命輪對官先退,在新等退出,又命退,承吏以次進出。
上在昌德宮。停常參·經筵。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
洪命周啓曰,大司憲·掌令一員,持平一員未差,執義吳熙常在外,掌令任存常試所進去,持平崔命顯牌不進,監察茶時之意,敢啓。傳曰,知道。
宋祥濂啓曰,左承旨尹命烈,同副承旨趙萬永,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于洪命周曰,大臣·備局堂上引見。
尹命烈啓曰,玉堂上下番俱空,事甚未安,校理林顔喆,副校理尹豐烈,副修撰鄭基善,旣有只推之命,與副提學吳淵常,修撰金在元,竝卽牌招,推移入直,何如?傳曰,允。
以校理林顔喆,副校理尹豐烈,修撰金在元,副修撰鄭基善牌不進罷職傳旨,傳于尹命烈曰,只推。
尹命烈啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝卽牌招會圈,何如?傳曰,允。
有政。吏批,判書金履喬進,參判朴宗薰牌不進,參議李鶴秀進,行都承旨宋祥濂進。以宋穉圭爲大司憲,朴齊一爲大司諫,徐憙淳爲掌令,金樂壽爲持平,鄭禮容爲獻納,朴歧壽爲正言,徐能輔爲戶曹參判,李肇源爲判義禁,洪遇燮爲同經筵,金仁和爲司藝,申萬休爲典籍,李肇源爲陳慰兼進香使,鄭晩錫爲軍器提調,學正單河錫洪,學錄單全道海,學諭單金仁燾,行廣州留守單權常愼,訓鍊都監提調單鄭晩錫,禁衛提調單鄭晩錫,禦營提調單·鄭晩錫,兼春秋單白慶楷。
兵批,判書鄭晩錫在外未肅拜,參判金愚淳病,參議洪時濟病,參知柳鎭澤入直進,右副承旨洪命周進。僉知單慶聖熙,大護軍單趙得永,護軍單宋冕載·申絢,副司直單姜世白·李寅溥·李源祚,副司果單白東奎,南漢守禦使單權常愼,昌城防禦使單權膺祜。
掌令徐憙淳啓曰,臣言議風采,不合於淸朝耳目之任,而掌憲除命,忽下於內閣持被之中,臣惶隕感激,未敢言私,章皇祗肅,以伸叩謝之忱,而第臣於合辭之中,有私義不可聯參者,曾叨諫職,亦嘗引避,而獲蒙體諒,今臣處義,與前無異,以此情踪,何敢晏然於臺次乎?請命遞斥臣職。答曰,依啓。
兵曹口傳政事,副司果單徐憙淳。
尹命烈,以侍講院言啓曰,明日賓客相見禮時,宮官當爲備員進參,而輔德洪羲俊,文學安光直,兼司書徐憙淳,說書朴歧壽,俱有實故,兼輔德未差,無以備員,竝令政院,稟旨變通差出,待下批,牌招,以爲進參之地,何如?傳曰,允。
宋祥濂啓曰,因侍講院草記,明日賓客相見禮時,宮官當爲備員,而輔德洪羲俊,文學安光直,兼司書徐憙淳,說書朴歧壽,俱有實故,兼輔德未差,無以備員,竝令政院,稟旨變通差出,待下批,牌招事,允下矣。合有變通之道,何以爲之,而未差之代,政官牌招開政差出,何如?傳曰,竝許遞,前望單子入之。
春坊前望單子入之。輔德趙晉和,兼輔德朴周壽,文學趙璟鎭,兼司書鄭基善,說書權中和落點。
以兼輔德朴周壽,兼司書鄭基善,說書權中和牌不進罷職傳旨,傳于尹命烈曰,只推,兼輔德許遞,前望單子入之。
兼輔德前望單子入之,李在秀落點。
洪命周啓曰,卽者兵曹郞廳來言,明日世子宮賓客相見禮節目,當爲磨鍊,而判書鄭晩錫在外未肅拜,無以擧行云,何以爲之?敢稟。傳曰,次堂擧行。
宋祥濂啓曰,明日傳香,禮房承旨當爲齋宿,左承旨尹命烈,更爲牌招,何如?傳曰,允。
傳于尹命烈曰,發遣吏郞,諸執事淸齋與否,摘奸以來。
洪命周啓曰,試官之出榜詣闕,自是例也,而監試官任存常·宋應圭,謂有身病,自外徑歸,事甚未安,竝推考警責,何如?傳曰,允。
以左承旨尹命烈,同副承旨趙萬永牌不進罷職傳旨,傳于宋祥濂曰,只推。
以持平崔命顯,正言閔秉勳牌不進罷職傳旨,傳于洪命周曰,只推。
尹命烈,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
庚辰九月十五日辰時,上御熙政堂。藥房入診,大臣·備局堂上引見入侍時,提調金魯敬,左副承旨趙民和,假注書李秉龜,記注官趙德履,記事官李命純,檢校待敎徐憙淳,右副承旨洪命周,假注書許茂,事變假注書柳夏永,右議政南公轍,水原留守金蓍根,吏曹判書金履喬,知中樞府事李存秀,漢城府左尹張鉉宅,行護軍徐英輔·徐春輔·金逌根,禮曹參判李止淵,以次進伏。醫官吳千根·崔源,進伏楹外訖,公轍曰,陵幸回鑾萬安,其後日氣連好,聖體,若何?上曰,一樣矣。寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,中宮殿氣候,何如?上曰,一樣矣。公轍曰,嘉順宮氣候,何如?上曰,一樣矣。公轍曰,日氣或有過涼之時,世子宮氣候,連爲萬安乎?上曰,一樣矣。魯敬曰,醫官診候,何如?上可之。千根等以次診候訖,退伏奏曰,脈候左右三部調均矣。上曰,次對爲之。公轍曰,卽見全羅監司李書九狀啓,則以爲,左水營及潭陽等六邑,牟多爲弊,民願作租,租則不敷,排巡苟艱,量宜換作,實爲兩便,皮牟則左水營四千石,潭陽·和順各三千石,金溝七百石,米牟則金堤一百六十三石零,茂長六百二十石零,谷城一千二百十三石零,特許作租,除耗捧上事,請令廟堂,稟旨分付矣,穀符換作,雖係難愼,旣是民願,且多已例,依道啓許施,至於除耗之請,夏捧旣已竝耗,則宜有闊狹,此亦許施,何如?上曰,依爲之。出擧條公轍曰,卽見廣州前留守鄭晩錫,水原留守金蓍根所報,則以爲,廣州句管關西·湖西穀見縮條己卯不足耗米三百二十石零,水原句管各道穀見縮條,今年不足耗一千二百五十九石零,準數代劃,及時排用爲辭矣,兩營支放之減縮者,不可不給代,且成年例,就湖南私備穀嶺南穀及乙亥賑餘穀中,令道臣,從便分排,劃給兩營之意,分付該道,何如?上曰,依爲之。出擧條公轍曰,陳慰進香之行,己未年則迎勅翌日,拜表發行,勅行還渡江前,已爲渡江,誠以陳慰事體,有不可遲緩故也,今番拜表吉日,以勅使起程前後,令該曹卽爲推擇,以爲趲程入去之地,何如?上曰,依爲之。出擧條公轍曰,嘉慶聖節,雖在崩逝之後,陳賀表文及方物之入送,旣有雍正十三年已例,今亦依此爲之,在前方物之未及移準者,今番節行,自當移準,而至於正朝,則係是新皇嗣位之元年,體段自別,如例備送,實爲完備之道,而今聞冬至正使之言,亦與臣意同,分付該曹,正朝方物一起,另爲措備入送,如此則當有緣由咨文,亦令槐院,及期撰出,何如?上曰,依爲之。出擧條公轍曰,日前講經試官擬入之時,內閣草記,極爲未安矣,受點於試官,則隨駕單子,自當入稟改標而已,豈可以隨駕官之故,不可排擬於試官之望乎?規避之跡,在所難免,當該閣臣,捧現告從重推考,何如?上曰,依爲之。出擧條公轍曰,領敦寧家祠版,今方將往於水原官次,忌日與名節,領敦寧不可不時自往省,而程途旣近,又非多日留住,故下去時,續續請由,嫌於煩屑,欲爲言送政院,從便往來,要臣轉達,故敢此仰達矣。上曰,依此爲之。仍命諸宰奏事,魯敬曰,北道各陵殿及莊陵,五年一次禮堂進去奉審事,曾有定式,而去乙亥,兩道陵寢,一體奉審,今年當次矣,本曹堂上,當爲奉審,而本道穡事,稍遜於諸道,此時民邑之弊,不可不念,在前如此之時,有啓稟退行之例,待明秋擧行,恐合事宜,故敢此仰達矣。上曰,依爲之。出擧條止淵曰,各道還穀之公用最多者,卽常賑穀,而儲置與詳定之不足者,亦以此穀代下,近年元穀,多入於停蕩耗條之不足,而輒爲割本,割本之不足,而輒爲添劃,其中湖西爲最甚,七八年間,每於備局句管穀中,以折米萬餘石,逐年移劃,而隨劃隨盡,彼此俱罄,及今若無變通,來後莫可支過,苟能多數添還,足以取耗繼用,則固無可憂,而以今支計,猝難拮据,不得不就各邑詳定,略加査正,使其元結所收,各當一年所用,而更無不足給代之患,然後可爲量入爲出之道,而常賑穀尾閭之弊,庶可小息,愚見如是,敢此仰達,而本穀卽惠廳所管,下詢該堂,使之商確施行,何如?上曰,惠堂之意,何如?存秀曰,湖西各邑,每結收米三斗,以爲詳定之用,而結總漸縮,詳定所收,亦隨而減,其所不足者,以常賑穀給代,每年給代,小不下四五千石,多或至六七千石,常賑穀遂至於告罄,近來則自廟堂,以本司句管穀移劃,年年移劃,其亦匱竭,更無可劃之穀,到今事勢,不可不略加節省於詳定之用下矣,結總復舊間,姑依歉歲災減之例施行,似爲挨過之道,而事係變通,下詢大臣處之,何如?上曰,大臣之意,何如?公轍曰,常賑與本司穀,俱爲匱竭,湖西事常所悶念,歉歲災減之例云云。雖出於不得已,而事旣無前,又涉苟且,未知其爲恰好,然而外此更無變通之道,則此或爲目前挨過之策,惠堂與有司堂上,更爲爛加商確,後日登筵時,使之指一仰奏,亦未晩矣。上曰,依大臣議爲之。出擧條命周曰,今日賓對,兩司無一人進參,事甚未安,行公諸臺,竝推考,何如?上曰,依爲之。出擧條上命大臣先退,公轍退出,又命退,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,同副承旨趙萬永,今日不爲仕進,卽爲牌招,何如?傳曰,允。
宋祥濂啓曰,藥房副提調,持湯劑來待矣。傳曰,封入。
傳于尹命烈曰,禮房承旨馳詣受香諸處,奉審摘奸以來。
傳于尹命烈曰,政官牌招開政。
尹命烈啓曰,玉堂上下番俱空,事甚未安,校理林顔喆,副校理尹豐烈,修撰金在元,副修撰鄭基善,旣有只推之命,與行副提學吳淵常,一體牌招,推移入直,何如?傳曰,允。
以校理林顔喆,副校理尹豐烈,修撰金在元,副修撰鄭基善牌不進罷職傳旨,傳于尹命烈曰,只推。
以同副承旨趙萬永牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招會圈,何如?傳曰,允。
以別兼春秋鄭基善·權敦仁·李憲球牌不進罷職傳旨,傳尹命烈曰,只推。
洪命周啓曰,御營大將張鉉宅,摠戎使徐春輔,以東·南關王廟獻官,今方受香出去矣。張鉉宅所佩命召及徐春輔所佩密符,竝來請還納矣,將兵之任,不可一刻無摠察之人,何以爲之?敢稟。傳曰,仍佩往來,御將禁將兼察,摠戎使訓將兼察。
又啓曰,御將禁將兼察,摠戎使訓將兼察事,命下矣。兼察御營大將金基厚,兼察摠戎使徐英輔,竝卽牌招聽傳敎,何如?傳曰,允。
有政。吏批,判書金履喬進,參判朴宗薰,參議李鶴秀牌招不進,左承旨尹命烈進。以李鍾穆爲副校理,金逌根爲工曹參判,申萬休爲禮曹佐郞,李敎明爲厚陵令,宋欽奭爲崇陵別檢,金魯敬爲陳慰進香使,兼祭酒單宋穉圭。
兵批,判書鄭晩錫在外未肅拜,參判金愚淳,參議洪時濟病,參知柳鎭澤入直進,左副承旨趙民和進。副護軍單洪羲俊·朴友淵,副司果單安光直。
以吏曹參議李鶴秀牌不進罷職傳旨,傳于尹命烈曰,只推。
尹命烈啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,李仁承落點。
洪命周啓曰,大司憲宋穉圭,執義吳熙常,掌令李仁承在外,掌令任存常,持平崔命顯·金樂壽牌不進,監察茶時之意,敢啓。傳曰,知道。
以大司諫朴齊一,司諫宋應圭,獻納鄭禮容,正言閔秉勳·朴岐壽,掌令任存常,持平崔命顯·金樂壽牌不進罷職傳旨,傳于洪命周曰,只推。
洪命周,以都摠府言啓曰,今此慶熙宮擧動時,侍衛寶劍守宮,當爲備員,而副摠管尹郁烈在外,金相休·尹行直·吳翰源·金啓河·李光文俱有身病,一員未差,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
洪命周啓曰,因都摠府草記,今此慶熙宮擧動時,侍衛寶劍守宮,當爲備員,而副摠管尹郁烈在外,金相休·尹行直·吳翰源·金啓河·李光文俱有身病,一員未差,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
摠管前望單子入之。都摠管李集斗,副摠管申絢·鄭景祚·朴宗柱·李元植·金益顯·權逴落點。
尹命烈,以侍講院言啓曰,今日賓客相見禮,宮官不備,事甚未安,兼司書鄭基善,說書權中和,旣有只推之命,與新除授兼輔德李在修,竝更牌招,以爲備員進參之地,何如?傳曰,允。
以兼司書鄭基善,說書權中和牌不進罷職傳旨,傳于尹命烈曰,只推。
洪命周,以兵曹言啓曰,今九月二十日大駕詣慶熙宮興政堂,咸興·永興兩本宮衣幣·香燭親傳時,何營軍兵隨駕,何營軍兵留陳,而禁御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍三哨,馬軍一哨,訓將率領爲先厢,步軍二哨,禁營騎士二番,御將率領爲後厢,禁軍三番隨駕,留營留陳置之,可也。
又以兵曹言啓曰,今九月十七日武臣堂上祿試射試官望,當爲擬入,而判書鄭晩錫未肅拜,不得擧行,以後日退行之意,敢啓。傳曰,知道。
尹命烈,以吏曹言啓曰,通禮院相禮朴鳴和呈狀內,矣身素患痰癖之症,當此換節之時,一倍添劇,時月之內,萬無起動供職之望云,身病旣如是,則有難强令察任,今姑改差,何如?傳曰,允。
判義禁李肇源疏曰,伏以勅奇將至,使命嚴急,再易其任,臣乃承乏矣,念王事之傍傍,懷征夫之駪駪,豈敢一毫憚勞,而第臣病情,有不得不披瀝,區區仰祈垂諒焉,臣之半生膏肓,卽其素抱痰疾也,每値冬月,遇寒輒劇,擁壺咯咯,幾於達宵,胸膈膠粘,氣息促急,或失調將,喘升如鍛,若將頃刻垂盡,傍觀亦爲之凜然,臣年益衰,臣病益痼,視諸年前出疆之時,尤覺落下,況遼朔之間,風雪獰虐,其去其來,俱在寒節,添頓顚仆,理所必至,然或可以深擁毛車,拚死寸進,而最是昨年以來,猝患風熱之症,細癤小痂,遍注一身,末乃臀脚之間,結爲大腫,鍼破艾灸,無不歷試,而左右傍核,凝聚不祛,膿血長流,行步蹩躠,階庭之內,運動猶艱,木氣用事之節,稍或發表而疏散,天時凝肅之際,必致入裏而作苦,醫家之論皆云以風挾熱,其症本然,臣亦自量其如此,常念春後動作,庶或可强,目下跋涉,萬難自力,今使臣嫌於圖便,不量病勢,黽勉登程,致身於殊庭,斷無其望,假令僅僅致身,至於束帶踉蹌,句當公事,誠無其路,倘未免僵臥旅次,進退不得,則顧臣一己生死,縱不足恤,其奈委命道路,辱使體而僨國事,何哉?疾聲呼籲,諒非獲已,偃息在床,非敢巧占。伏乞聖明,亟賜遞改,俾莫重使事,毋至狼貝,千萬幸甚。臣無任云云。答曰,省疏具悉。所請依施。
吏曹判書金履喬疏曰,伏以臣於昨日大僚之重推閣臣,而待敎徐憙淳現告事,竊有私義之萬萬難安者,臣於伊日,早承試牌,入坐內閣,則諸議以爲閣臣隨駕,有非自下排定,本係受點,旣受點之後,未曾有派送他役之事,試望蒙點後付標與隨駕受點之驚咳,其爲煩稟等耳,四五諸僚所見適同,遂至有草記之擧,而其實未必皆隨駕之人也,特以景從之願旣切,往役之義反輕,臣亦與聞其議,全昧遠嫌,及夫大僚之奏,而怳然自覺,規避之跡,從此有警,深所知幸,而草記之現告,獨在在直之待敎,事涉幸逭,益憎愧恧,略具本實,短疏自列,亟被同罰,俾安私分,千萬幸甚。臣無任云云。答曰,省疏具悉。何煩自引?
行廣州府留守權常愼疏曰,伏以臣,猥以駑材,待罪中權,周歲之中,愆尤日積,蚤夜兢惕,恒若臨深,籲陳微懇,獲蒙恩遞,心身脫然如縳始解,到底鴻造,不任攢頌,曾未半日,忽伏奉南城居留之命,瞿然四顧,莫省攸措,未敢知殿下,何取於賤臣,而洊加謬恩,若是其偏乎,惟此南城一部,卽是王畿之所屛翰,陰雨之所備豫,有非等閑關防之比,而城底居民,旣無耕農之資業,半是稍料之仰哺,四處募集,人無恒心,頑悍輕佻,習俗已成,寬猛之間,難以爲治矣,數萬還餉,糶糴甚廣,一營軍制,簽額苟艱,則簿書期會之政,又極煩氄而瑣細矣,苟非才望兼茂,幹識綜明,爲一世推重者,不可以坐鎭鎖鑰,剸理事務,從前膺是任而居是都者,未有如臣之憒憒蔑能者也,況念臣年已衰暮,病且侵尋,精神昏短,臨事惝怳,凡百施爲,率多顚謬,雖欲感激恩私,竭蹶膺命,其如僨職事而累聖簡,何哉?左右思量,堪承無望。伏乞聖明,亟賜遞改,回授才彦,以幸公私焉。臣無任云云。答曰,省疏具悉。卿其勿辭行公。
上在昌德宮。停常參·經筵。
趙民和,以都摠府言啓曰,今日入直內三廳武兼禁軍及軍兵等,中日習射技,諸出標信。傳曰,知道。
趙民和啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,右副承旨洪命周,同副承旨趙萬永,今日不爲仕進,竝卽牌招,何如?傳曰,允。
趙民和啓曰,來二十一日,朝參日次矣,敢稟。傳曰,停。
尹命烈啓曰,來二十一日,輪對日次矣,敢稟。傳曰,當次人受點,後日次待令。
又啓曰,判義禁李肇源,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,藥房提調,持湯劑來待矣。傳曰,封入。
又啓曰,玉堂上下番俱空,已至多日,事甚未安,校理林顔喆,副校理尹豐烈,修撰金在元,副修撰鄭基善,旣有只推之命,與行副提學吳淵常,新除授副校理李鍾穆,一體牌招,推移入直,何如?傳曰,允。
以校理林顔喆,副校理尹豐烈·李鍾穆,修撰金在元,副修撰鄭基善牌不進罷職傳旨,傳于尹命烈曰,只推。
以別兼春秋朴基善·權敦仁·李憲球牌不進罷職傳旨,傳于尹命烈曰,只推。
洪命周啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
趙民和啓曰,大司憲宋穉圭,執義吳熙常,掌令李仁承在外,掌令任存常,持平崔命顯·金樂壽牌不進,監察茶時之意,敢啓。傳曰,知道。
以大司諫朴齊一,司諫宋應圭,獻納鄭禮容,正言閔秉勳·朴岐壽,掌令任存常,持平崔命顯·金樂壽牌不進罷職傳旨,傳于趙民和曰,只推。
以右副承旨洪命周,同副承旨趙萬永牌不進罷職傳旨,傳于尹命烈曰,只推。
趙民和,以都摠府言啓曰,今此慶熙宮擧動時,侍衛寶劍守宮,當爲備員,而副摠管朴宗柱·金益彬·申絢在外,李元植以訓鍊都監中軍陣上進,都摠管李集斗,副摠管鄭景祚有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
趙民和啓曰,因都摠府草記,今此慶熙宮擧動時,侍衛寶劍守宮,當爲備員,而副摠管朴宗柱·金益彬·申絢在外,李元植以都監中軍陣上進,都摠管李集斗,副摠管鄭景祚有身病,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
又啓曰,卽者兵曹郞廳來言,摠管口傳差出事命下,而判書鄭晩錫在外未肅拜,無以擧行云,何以爲之?敢稟。傳曰,前望單子入之。
摠管前望單子入之。都摠管李好敏·李普天·李魯益·李明奎·白師誾,副摠管金魯應落點。
趙民和啓曰,卽者兵曹郞廳來言,今月十九日世子宮賓客相見禮節目,當爲磨鍊,而判書鄭晩錫在外未肅拜,不得擧行云,何以爲之?敢稟。傳曰,次堂擧行。
尹命烈,以禮曹言啓曰,因大臣筵達,今番節行,正朝方物勿爲移準,如例備送事,允下矣。原單子中,改付標以入之意,敢啓。傳曰,知道。
又以禮曹言啓曰,卽接南原幼學梁澤性所志,則以爲,同姓七寸叔冑徵,嫡妾俱無子,以其同姓八寸弟致老第二子繼性,欲爲繼後,兩家相議完定,未及禮斜,而生養父母,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受文蹟明有可據,而不得登聞者,許令該曹論理草記事,曾有筵奏定式,門長梁澤性所訴旣如此,依定式,梁致老第二子繼性,立爲梁冑徵之後,何如?傳曰,允。
又以禮曹言啓曰,卽接恩津幼學宋載儉所志,則以爲族姪致欽,嫡妾俱無子,以其同姓八寸弟星漢第二子琦銓,欲爲繼後,兩家相議完定,未及禮斜,而致欽夫妻,俱爲作故,不得循例禮斜,依定式草記稟處事呈狀矣,凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,門長宋載儉所訴旣如此,依定式,宋星漢第二子琦銓,立爲宋致欽之後,何如?傳曰,允。
又以迎接都監言啓曰,取考謄錄,則傳訃勅行時,不設儺禮矣,今亦不爲設行之意,儐臣處分付,何如?傳曰,允。
又以迎接都監言啓曰,臣等與諸郞廳,會同開坐,檢飭迎勅諸事,而啓下郞廳八員外,不足三員,依前例別單書入之意,敢啓。傳曰,知道。
又以迎接都監言啓曰,今番迎勅時儀節,一依己未年例擧行之意,分付,各該司儐臣及各道道臣處,亦爲知委,何如?傳曰,允。
又以迎接都監言啓曰,取考己未謄錄,則傳曰,今番勅行時,儺禮前例皆除之,城闕門街路及外方結彩竝除之,實合待彼之道,亦爲除弊之端,令迎接都監,依此擧行,仍卽分付儐使及三道道臣處,而此則不必受諾於勅使而後除之,直爲不爲之爲當,竝以此意分付,其時已爲除之,今亦依己未年例擧行之意,知委於儐臣及三道道臣之意,敢啓。傳曰,知道。
又以迎接都監言啓曰,取考謄錄,則傳訃勅行時,勿設宴享,故本色郞廳,不爲差出,如有設行茶禮之事,則禮賓寺·內資寺擧行矣,今亦依前例不爲差出,以禮賓寺·內資寺擧行,使盤膳色郞廳兼管之意,敢啓。傳曰,知道。
又以迎接都監言啓曰,取考傳訃勅謄錄,則勅使接見時,御前鋪陳及勅使鋪陳,或用白縇,或用靑縇矣,今番則竝以無紋席藍縇爲之,勅使寢具襦衾,依前靑色鋪陳,以別紋席藍縇爲之,其餘房排諸具,以前排仍用,而只祛紅色,竝以靑色改用,至於所排屛風,以戶曹所在白綃墨畫屛及淡彩山水屛,推移用之,事甚便宜,依此擧行,沿路各邑,則依前皆以華色擧行之意,分付,各該司儐臣及諸道道臣處,亦爲知委,何如?傳曰,允。
又以迎接都監言啓曰,取考傳訃勅謄錄,則每於接見茶禮時,御前床及勅使床,皆以素膳擧行,勅使朝飯床及飯俸,皆以肉膳爲之矣,今亦依此擧行,而茶禮旣設素膳,則勑使入京後各處茶啖,亦當以素膳爲之,京中如此,則外邑不可異同,沿路茶啖,皆以素膳擧行,旣用素膳,則建花一款,非所可論,一竝除之,其他飯俸,用肉膳之意,分付,各該司儐臣及諸道道臣,亦爲知委,何如?傳曰,允。
趙民和,以備邊司言啓曰,迎接都監會同之後,職務自多相妨,館伴李肇源兼帶判金吾之任,今姑許遞,何如?傳曰,允。
又以禁衛營言啓曰,臣基厚進詣南廟,有頉處看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以刑曹言啓曰,今番慶科庭試初試時,借射李沃,代射李光演,自武二所,捉送臣曹矣,取考律文,則大典通編試取條,有曰,借射者杖一百,身充水軍,代射者杖一百,邊遠充軍,光演,決杖一百,慶尙道密陽府,邊遠充軍,定配所押送,沃決杖一百後,令兵曹定配所,水軍充定之意,敢啓。傳曰,知道。
禮曹啓目粘連,發遣郞廳,問議于大臣,則領府事李時秀在外,不得收議,判府事徐龍輔·金載瓚·韓用龜·金思穆,俱病未獻議云,右議政南公轍,以爲李夢奎學問節義,先正臣李珥狀德文字,可驗其實蹟,而都憲贊善之贈,書院之躋享,聖朝崇報,可謂至矣,加贈賜諡,又係特異之恩典,有難輕議,更待日後公議,恐合事宜云,大臣之意如此,上裁,何如?判付啓,依回啓施行爲良如敎。
上在昌德〈宮〉。停常參·經筵。
自巳時至酉時,灑雨下雨,測雨器水深四分。
趙民和啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,同副承旨趙萬永,今日不爲仕進,卽爲牌招,何如?傳曰,允。
又啓曰,工曹參判金逌根,除拜後過三日不爲出肅,依定式推考警責,仍卽牌招察任,何如?傳曰,允。
備忘記,廣州留守權常愼下直,長弓一張,長箭一部,昌城府使權膺祜下直,長弓一張,長箭一部,片箭一部,筒兒一箇賜給。
宋祥濂啓曰,藥房副提調,持湯劑來待矣。傳曰,封入。
尹命烈啓曰,玉堂上下番俱空,已至多日,事甚未安,校理林顔喆,副校理尹豐烈·李種穆,修撰金在元,副修撰鄭基善,旣有只推之命,與行副提學吳淵常,一體牌招,以爲推移入直之地,何如?傳曰,允。
以校理林顔喆,副校理尹豐烈·李種穆,修撰金在元,副修撰鄭基善牌不進罷職傳旨,傳于尹命烈曰,只推。
以別兼春秋鄭基善·權敦仁·李憲球牌不進罷職傳旨,傳于尹命烈曰,只推。
尹命烈啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
趙民和啓曰,密符親納例也,而前廣州留守鄭晩錫,謂有身病,使其褊裨替納,事甚未安,推考,何如?傳曰,允。
又啓曰,大司憲宋穉圭,執義吳熙常,掌令李仁承在外,掌令任存常,持平崔命顯·金樂壽牌不進,監察茶時之意,敢啓。傳曰,知道。
以大司諫朴齊一,司諫宋應奎,獻納鄭禮容,正言閔秉勳·朴歧壽,掌令任存常,持平崔命顯·金樂壽牌不進罷職傳旨,傳于趙民和曰,只推。
以同副承旨趙萬永牌不進罷職傳旨,傳于尹命烈曰,只推。
趙民和啓曰,行都承旨宋祥濂藥院進,左承旨尹命烈慶熙宮齋宿進,右承旨韓義運受由在外,右副承旨洪命周式暇,院中只有臣一人,伴直無人,同副承旨趙萬永,旣有只推之命,更爲牌招,何如?傳曰,允。
以同副承旨趙萬永牌不進罷職傳旨,傳于尹命烈曰,只推。
趙民和啓曰,兵曹判書鄭晩錫,以前任廣州留守,纔已交龜,卽爲牌招,傳授命召,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣,時囚罪人蔡弘遠·南陽進保放,罪人李在修·洪學淵捧供及擊錚罪人李啓濂·朴昇炫原情,當爲回啓,而判義禁未差,同義禁李海愚在外,金相休有身病,只有知義禁韓致應一人,不得備員開坐,擊錚捧供,則次堂例不得擧行云,判義禁未差之代,政官牌招開政差出,待下批與同義禁金相休,一體牌招,以爲備員開坐之地,何如?傳曰,允。
有政。吏批,判書金履喬進,參判朴宗薰,參議李鶴秀牌招不進,左承旨尹命烈進。以李羲甲爲判義禁,朴台壽爲司僕正,金炳文爲主簿,李禮延爲相禮。再政。以洪俊謨爲金山郡守,金炳元爲兌山縣監。
兵批,判書鄭晩錫在外未肅拜,參判金愚淳入直進,參議洪時濟,參知柳鎭澤病,左副承旨趙民和進,副司直單李基載,副司正單權中和。
以吏曹參議李鶴秀牌不進罷職傳旨,傳于尹命烈曰,只推。
尹命烈,以侍講院言啓曰,明日賓客相見禮時,宮官當爲全數進參,而弼善李基載,兼弼善金鐮,俱有實故,兼司書鄭基善呈辭受由,說書權中和未肅拜,無以備員,竝令政院,稟旨變通差出,待下批,牌招,以爲備員進參之地,何如?傳曰,允。
又啓曰,因侍講院草記,明日賓客相見禮時,宮官當爲全數進參,而弼善李基載,兼弼善金鐮,謂有實故,兼司書鄭基善受由,說書權中和未肅拜,無以備員,竝令政院,稟旨變通差出,待下批,牌招,以爲備員進參事,允下矣。合有變通之道,何以爲之?敢稟。傳曰,竝許遞,前望單子入之。春坊前望單子入之。弼善任天常,兼弼善宋翼淵,兼司書趙琮鎭,說書朴容壽落點。
以弼善任天常牌不進罷職傳旨,傳于尹命烈曰,只推。
趙民和啓曰,行都承旨宋祥濂藥院進,左承旨尹命烈慶熙宮齋宿進,右承旨韓義運受由在外,右副承旨洪命周式暇,同副承旨趙萬永牌不進,伴直無人,行都承旨宋祥濂,所當牌招,而拘於廳規,不得請牌,何以爲之?敢稟。傳曰,牌招。
趙民和,以都摠府言啓曰,今此慶熙宮擧動時,侍衛寶劍守宮,當爲備員,而都摠管李普天·李魯益·白師誾在外,李好敏,副摠管金魯應有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,今此慶熙宮擧動時,侍衛寶劍守宮,當爲備員,而都摠管李普天·李魯益·白師誾在外,李好敏,副摠管金魯應有身病,無以備員,令政院稟旨變通,仍令該曹,口傳差出,待下批,牌招事,〈允下矣〉。合有變通之道,何以爲之?敢稟。傳曰,許遞,前望單子入之。
摠管前望單子入之。都摠管南延君球,副摠管金相休·趙鍾永·申潊·尹行直落點。
尹命烈,以迎接都監言啓曰,今番勅行時,京外門路結綵竝除之事,命下矣。門路結綵,旣已除減,則頂香盆,似當一體停止,今亦勿爲設行之意,知委京外,何如?傳曰,允。
又以迎接都監言啓曰,本都監郞廳漢城府庶尹兪秉柱,刑曹佐郞李應淵,謂以詞訟之任,職務相妨,令該曹,口傳他司相換,以爲專意擧行之地,何如?傳曰,允。
吏曹口傳政事,刑曹佐郞李應淵,工曹正郞李㝡在相換,漢城庶尹兪秉柱,繕工副正李憲成相換。
漢城府判尹李羲甲疏曰,伏以臣,才乏專對,義重往役,行將出疆,期已隔月矣,臣之父母墳山,在於一宿之地,而許久曠省,當此霜露怵惕之辰,倍切瑩域瞻掃之願,況萬里殊域,經歲將還,告出之私情難抑,賜暇之已例是援,略具文字,仰瀆崇嚴。伏乞聖明,特賜旬日之暇,俾臣往省,以伸至情,不任攢手之祝,至若臣見叨之職,賓客之重任也,京兆之處務也,緣臣出外,而書筵將不得備員,訟牒又未免委滯,揆以私分,已萬萬悚悶,而臣之楸行纔返,槎期且迫,以此以彼,不宜曠日而虛縻,亦願亟命鐫遞,以便往來焉。臣無任云云。答曰,省疏具悉。所請依施。
禮曹判書金魯敬疏曰,伏以臣,百無一能,冒升峻秩,斗筲之器,僥濫已極,涓涘之報,筋力惟憚,不圖專對之命,三易其任,而及於臣身,噫,人臣之義,往役爲重,朝而受命,夕而飮氷,卽古人所謂無所逃於天地之間者也,況此嚴程,非不急迫,而熟路在前,使命雖畢常例,而舊禮皆存,顧何敢憚於涉遠,憂於僨事?第念臣素賦虛脆,加以近年以來,蒲柳先衰,疾病頻作,夏秋之交,瘧泄兼發,病情危惡,向於日次,亦不免一番闕進,至今追惟,惶懍靡措,雖多試怯劑,僅免鬼域,而眞元遂爾大脫,頑痰乘時闖發,㱡㱡數朔之間,了無完健之望,而病久火動,膈氣衝亘,食飮泥滯,怔忡交作,忝帶嘗藥之任,旣有一縷之尙存,則身不自有,殫力向前,卽所矢心,而自效者,雖起居之禮,監煎之任,擔曳形殼,黽勉赴公,而一經動作,神精昏瞀,肢體搖顫,房闥之間,亦多顚仆之時,如霜後之葉,生意已盡,摵摵欲迎風而謝,見者莫不危之,實非有一毫飾詐,要作占便之計,庶幾通朝之所共見諒,而今此出疆之役,不過是往來之勞耳,然而以此病狀,將何以自力於數千里之遠乎?噫,臣以臣家之人,蒙被恩渥,與天無極,惟是不擇夷險,殫竭奔走,庶或爲塵剎之報,而病與心違,自力無由,與其委命草莽,宛轉道路,孰若及早變通,克竣使事之爲愈也,疾痛之呼,未暇緩聲,閔覆之下,寧敢自阻,極知受命之蹤,輒事煩瀆,實爲僭越之大罪,窮蹙之至,冒死仰籲。伏乞天地父母,俯賜諒察,哀之憐之,亟遞臣正使之任,回授可堪之人,仍治瀆擾之罪,千萬血祝。臣無任云云。答曰,省疏具悉。五易上使,有關國體,如可强焉,則卿須念之。
戶曹參判徐能輔疏曰,伏以臣,猥以庸魯,冒應武一所主試之命,明不足以察奸,威不足以戢頑,畢竟瘡尤之出,固所自料,今聞京居閑良姜道郁,初未入格,而因廣州閑良姜道郁之入格,以其姓名之相同,互相和應,幻弄單子,至於榜目之修正入啓,故自捕廳捉來査實,則箇箇自服,奸狀莫掩,與者受者,厥罪惟均,此蓋差備官輩符同弄奸之致,臣之矇然不察,罪實難免,玆敢短章自列,伏願聖明,俯賜鑑察,原榜中姜道郁,亟令拔去,作奸之差備官及兩箇擧子,移送法司,照律重繩,仍令攸司,勘臣不職之罪,以重科試,千萬幸甚。臣無任云云。答曰,省疏具悉。所請差備官及擧子勘律事依施,卿其勿辭行公。
敎廣州留守權常愼書。王若曰,控引四都,最稱南城之雄鎭,專制一面,暫撤中權之崇班,展也周東都俾釐之官,奚啻宋西京居留之任?惟卿,傳家忠藎,華國文章,中歲蔭途,遂托名於仙籍,小日黌舍,已受知於寧王,杏庭課儒,於紳之素望斯叶,棠陰宣化,畿·湖之茂績旣彰,前後倚毗,淸要華膴之幾遍,中外歷試,錢穀甲兵之俱宜,百務可期於修明,蓋緣誠力之到底,一節不改於夷險,所以聲名之赫然,眷彼漢南一城,實爲海左重鎭,山川有虎蹍之勢,尙傳溫祚王建都,臺隍壯雉堞之形,奧自李完平設府,距京師咫尺,奚但左輔之籓籬,爲嶺·湖要衝,允矣北門之鎖鑰,矧自守禦合設之日,尤重留後委毗之方,有如管理使之例兼,與沁都而相爲唇齒,殆若摠戎廳之出鎭,陪漢京而竝統爪牙,邇來國家之昇平,不無戎備之解弛,軍伍則歲擁虛薄,白叟雜於黃童,倉廒則日以凋耗,紅腐化爲烏有,嗟恬嬉亦云久矣,而疎虞若是甚乎,城廓樓櫓之增修,若時則可,壁壘旌旗之頓變,當屬之誰,玆授卿以廣州府留守兼南漢守禦使,卿其益展良圖,祗服寵命,終日如在行陣,風雲之儲胥益勤,迨天未陰綢繆,春秋之操習莫忽,陶長沙之運甓,不忘戰陣之勞,韓荊州之分符,尙親簿書之事,自餘裁稟,厥有彝章,寄外營節制之權,望實俱著,管南甸牧禦之職,寬威宜竝,於戲,庾開府之樓月澄淸,羊都督之裘帶閑暇,分司參六對之席,無異處巖廊之間,脩門隔一帶之流,庶慰懸京闕之思,故玆敎示,想宜知悉。知製敎金在元製進。
上在昌德宮。停常參·經筵。
趙萬永啓曰,大司憲宋穉圭,執義吳熙常,掌令李仁承在外,掌令任存常,持平崔命顯呈辭,持平金樂壽未肅拜,監察茶時之意,敢啓。傳曰,知道。
宋祥濂啓曰,右副承旨洪命周,同副承旨趙萬永,今日不爲仕進,竝卽牌招,何如?傳曰,允。
備忘記,平安兵虞候鄭善毅下直,長弓一張,長箭一部,片箭一部,筒兒一箇賜給。
宋祥濂啓曰,藥房副提調,持湯劑來待矣。傳曰,封入。
傳于洪命周曰,明日出宮內門路,以協陽門爲之。
洪命周啓曰,玉堂上下番俱空,已至多日,事甚未安。校理林顔喆,副校理尹豐烈·李種穆,修撰金在元,副修撰鄭基善,旣有只推之命,與行副提學吳淵常,竝更牌招,以爲推移入直之地,何如?傳曰,允。
以校理林顔喆,副校理尹豐烈·李種穆,修撰金在元,副修撰鄭基善牌不進罷職傳旨,傳于洪命周曰,只推。
洪命周啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
以別兼春秋鄭基善·權敦仁·李憲球牌不進罷職傳旨,傳于洪命周曰,只推。
以同副承旨趙萬永牌不進罷職傳旨,傳于宋祥濂曰,只推。
宋祥濂啓曰,今日齋宿,承旨當爲備員,而右承旨韓義運受由在外,何以爲之?而左副承旨趙民和須資出去,同副承旨趙萬永,旣有只推之命,竝卽牌招,何如?傳曰,允。右承旨·左副承旨竝許遞,前望單子入之,待下批,牌招察任。
承旨前望單子入之,呂東植·朴綺壽落點。
宋祥濂啓曰,今日齋宿,承旨當爲備員,而左副承旨呂東植在外,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,李在秀落點。
宋祥濂啓曰,兵曹判書鄭晩錫牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,兵曹判書鄭晩錫牌不進推考傳旨,今方捧入,而陳疏到院,原疏以咸興·永興本宮衣幣親傳齋戒,纔已退却矣,命召傳授,一時爲急,更爲牌招,何如?傳曰,允。
傳于朴綺壽曰,兵曹判書上疏入之,傳于宋祥濂曰,兵曹判書疏批已下,卽爲牌招肅命。
宋祥濂啓曰,卽者漢城府郞廳來言,明日動駕時,本府堂上一員,當爲導駕,而判尹未差,左尹張鉉宅陣上晉,右尹朴蓍壽在外,無導駕之員云,判尹未差之代,政官牌招開政差出,待下批牌招,以爲導駕之地,何如?傳曰,允。
有政。吏批,判書金履喬進,參判朴宗薰,參議李鶴秀牌招不進,行都承旨宋祥濂進。以韓致應爲判尹,金逌根爲左副賓客,權中敏爲社稷令。再政。以嚴著爲眞寶縣監,左副賓客單洪奭周,右副賓客單金逌根。
兵批,判書鄭晩錫在外未肅拜,參判金愚淳入直進,參議洪時濟,參知柳鎭澤病,右承旨洪命周進。啓,兵批無緊窠,吏批無送西之人,無政事之意,敢稟。傳曰,知道。
以吏曹參議李鶴秀牌不進罷職傳旨,傳于宋祥濂曰,只推。
洪命周,以侍講院言啓曰,明日動駕,王世子祗送祗迎時,宮官當爲全數進參,而弼善任天常有實故,兼弼善宋翼淵在外,無以備員,竝令政院,稟旨變通差出,待下批牌招,以爲進參之地,何如?傳曰,允。
又啓曰,因侍講院草記,明日動駕,王世子祗送祗迎時,宮官當爲全數進參,而弼善任天常有實故,兼弼善宋翼淵在外,無以備員,竝令政院,稟旨變通差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之。弼善姜世綸,兼弼善金鐮落點。
以兼弼善金鐮牌不進罷職傳旨,傳于洪命周曰,只推。
宋祥濂啓曰,明日大駕詣慶熙宮後,王大妃殿·嘉順宮問安,何承旨進去乎?敢稟。傳曰,同副承旨進去。
李在秀,以都摠府言啓曰,明日動駕時,侍衛寶劍守宮,當爲備員,而副摠管趙鍾永在外,尹鼎烈服制,金相休·申潊·尹行直有身病,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,竝許遞,前望單子入之。
副摠管前望單子入之,李錫奎·尹益烈·徐有聞·徐俊輔·曺命楫落點。
又以都摠府言啓曰,明日動駕時,侍衛寶劍守宮,當爲備員,而副摠管李錫奎·尹益烈·曺命楫在外,徐俊輔以衣襨香燭封裹閣臣進,徐有聞有身病,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,竝許遞,令該曹,在京無故人,口傳差出。
兵曹口傳政事,副摠管朴崙壽·宋冕載·徐能輔·徐長輔·尹魯東落點。
兵曹,都摠管單朴崙壽。
洪命周啓曰,今此勅使接見說話,依例書入,而或不無未盡處,令廟堂增刪,以備睿覽,何如?傳曰,允。
宋祥濂啓曰,判義禁李羲甲,同義禁金相休牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
又啓曰,判義禁李羲甲,時無職名,令該曹口傳付軍職,何如?傳曰,允。
兵曹口傳政事,上護軍單李羲甲。
洪命周,以奎章閣言啓曰,守宮檢校直閣鄭基善,待明朝牌招,何如?傳曰,允。
李在秀,以兵曹言啓曰,今九月二十日,文臣朔試射日次,而動駕相値,不得爲之之意,敢啓。傳曰,知道。
洪命周,以禮曹言啓曰,卽接益山幼學吳一道所志,則以爲,族弟,嫡妾俱無子,以其同姓二十二寸兄萬昇第二子伏龍,欲爲繼後,兩家相議完定,未及禮斜,而萬昇夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,門長吳一道所訴旣如此,依定式,吳萬昇第二子伏龍,立爲吳之後,何如?傳曰,允。
又以禮曹言啓曰,卽伏見今番庭試講經啓下榜目,則一所榜目中,幼學洪殷燮之殷字,以履字誤書,二所榜目中,幼學崔澔,居不見落,而混錄於入格秩矣,竝改付標以入,而當該試官及四館官員,俱有不察之失,推考警責,何如?傳曰,允。
吏曹啓目粘連,啓下是白有亦,向前公淸道幼學洪義容等,限內現身,戶口現納親呈,的實是白在果,觀此上言內辭緣,則故副提學贈吏曹參判李惟弘,早捷嵬科,歷揚淸顯,言議剛直,風采峻整,蔚然爲士友推重。及夫丁未,宣廟不豫,有內禪之命,領議政柳永慶,力爭寢之,爾瞻等嗾仁弘,疏駁永慶,話極慘毒,惟弘時以承旨,言其意不在永慶,若不早折奸萌,禍將不測,力主請鞫二賊之論。二賊竟竄北塞,戊申上候大漸,忽內下封書于大臣,大臣疑懼不發,朝著洶洶,惟弘率史官就前,謂大臣曰,書雖祕,豈可使政院不知,遂發之,乃是遺敎七宰臣者也。於是群議大定,直聲動朝,及廢主嗣位,爾瞻等更入用事,永慶誅死,七臣遠竄,而惟弘栫棘于江界,又戊午遷于順天,死于謫中。仁廟改玉,首命復其官爵,往在丙子,因儒生上言,至蒙亞卿贈職之典,一階之華誥雖加,二字之美諡尙闕,此豈非聖世之欠典,儒林之缺望乎?亟降故副提學贈吏曹參判李惟弘爵諡之命亦爲白臥乎所,李惟弘,以宣廟朝名臣,當國家危難之際,正論摧奸,而忠良獲全,片言釋疑,而宗社賴安,及夫凶徒得志,終始不渝,竟爲所陷,謫死南荒,其卓然炳節,可以有辭於百世。年前一秩特贈,雖爲幽枉之少伸,今此多士齊籲,可見公議之尙鬱,加贈正卿,恐合顯忠褒節之道,而係是殊典,臣曹不敢擅便,上裁敎是白乎旀,議諡一款,令禮曹稟處,何如?啓,依回啓施行爲良如敎。又啓目粘連,啓下是白有亦,向前全羅道進士盧錫圭等,限內現身,戶口現納親呈的實是白在果,觀此上言內辭緣,則贈參議李希良貞忠高節,丙子先見,實當時一人,丁卯以宣傳官,扈駕入江都,抗章斥和,一代若許滄海格,洪杜谷宇定,皆以斥和尊周,崇報贈職,而希良,獨埋沒草萊,所贈兵曹參議,因其孫壽職,依例追榮,非所以褒其忠節,則實晠世之欠典是白遣,其玄孫健,天資英邁,早知爲己之學,不事擧業,刻苦工夫,親燈對冊,以至達曙者十年,一字半句,不由師受,深辭奧義,獨見其妙,就正於先正臣李縡之門,服膺策勵,慱以極之於周·程·張·朱之書,約以守之於操存省察之地,豈非間世之資,豪傑之士耶?去辛酉登於道啓,付之復戶,非所以崇奬成德之士。希良與其孫,忠義學行,竝命貤贈亦爲白臥乎所,李希良,以仁廟朝宣傳官,當丁卯辛未之難,扈駕乘障斥和,論其章疏,不啻四五上,而以言乎忠勇,則有居前一得當之願,以言乎籌策,則有吾謀適不用之歎,及夫和成而棄官歸鄕,城下而毁冠入山,節義又足稱焉。褒贈之典,固無靳惜,而事在久遠,亦係難愼,姑待更徵於國乘,益採於公議,恐爲未晩,至若其孫健之篤行,出於天性,學問自有淵源,受業於文正公李縡,而期待甚重,見賞於故儒臣宋明欽,而稱謂不爽,聞見所及,有足徵信,多士之屢次呼籲,亦見公議之久鬱,給復前已特施,今加貤贈之典,恐爲振士風慰衆情之道,而係是殊恩,臣曹不敢擅便,上裁,何如?啓,依回啓施行爲良如敎。
兵曹判書鄭晩錫疏曰,伏以臣本天下之拙措大耳,以其跡則至孤孑也,以其地則至齟齬也,以其材則至謭劣也,凡百職事,無一稱當,前後歷揚,大小僨誤,非一二計,顧玆南城保釐之任,已過一年有半,而甲兵儲胥,一任其鈍枵,繭絲保障,俱無所施措,辜負實多,惟譴何是俟,豈料不世之異恩,遽及無似之賤品,而不待廟剡,特出聖簡哉?臣聞命震駭,神遁魂褫,歷屢日不能自定,蓋此本兵之職,卽周官之大司馬也,統六師而掌九法,以佐王平邦國,爲任之重,自古已然,而況其稱量才能,考較資敍,進退一世之韎韋,卽唐六典所稱西銓者也,苟非威望足以鎭物,才識足以綜務,莫宜冒居也審矣,今乃容易委之於千不當萬不近之地,而俾作朝野之笑囮,是豈爲官擇人,量才授任之道耶?臣誠反復思惟,終莫省其所以也。噫,聖王之御世制治,必以萬物之各得其所,爲能事極功,若臣庸儒迂滯之質,投諸冗散,任其飮啄,有如江湖之乘鳧,卽其本分也,素願也,乃所謂得其所者,今殿下之所以處臣者,獨何若是之舛耶?器滿則溢,負重則顚,理之所必然也。夫以甁甖之淺,而注之以洪流,駑駘之弱,而加之以泰山,則其溢其顚,可立而待,臣身之致寇招災,固不足卹,而其於玷名器累淸朝何哉?況臣素有風痰之病,而到今賤齒之衰邁,一倍添劇,百症闖生,肉脫血枯,頭眩眼眛,臂脅牽痛,筋骸萎薾,有時乎言語訥澁,行步蹣跚,奄奄若朝暮凘盡者然,雖在年少不病,猶且下於人萬萬,矧玆重以癃病,將何能趨走陪衛,管攝機務乎?由前而量己不稱,由後而陳力不能,此所以寧被逋慢之誅,而不敢冒進者也。玆敢不避僭猥,仰瀆宸嚴。伏乞聖慈,察臣衷懇之非出飾讓,諒臣庸品之不合重寄,將臣職名,亟行刊汰,仍治其瀆擾之罪,以昭法紀,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
大駕詣慶熙宮,入齋室後,內閣·政院·藥房口傳問安。答曰,知道。世子宮遣宮官問安。答曰,知道。王大妃殿·嘉順宮,遣承旨問安。答曰,知道。
自人定至夜五更,灑雨下雨,測雨器水深一分。
藥房都提調韓用龜,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
李在秀啓曰,大司憲宋穉圭,執義吳熙常,掌令李仁承在外,掌令任存常,持平崔命顯呈辭,持平金樂壽未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,司僕寺內乘來言,捲簾,取稟。傳曰,捲三面。
宋祥濂啓曰,藥房都提調·副提調,持湯劑來待矣。傳曰,封入。
傳于洪命周曰,檢校直閣鄭基善馳詣華寧殿,奉審摘奸,健陵·顯隆園,一體奉審以來。
朴綺壽啓曰,臣以王大妃殿·嘉順宮問安進去,下直之意,敢啓。傳曰,知道。
洪命周啓曰,玉堂上下番俱空,已至多日,事甚未安,校理林顔喆,副校理尹豐烈·李種穆,修撰金在元,副修撰鄭基善,旣有只推之命,與行副提學吳淵常,一體牌招,推移入直,何如?傳曰,允。
以校理林顔喆,副校理尹豐烈·李種穆,修撰金在元牌不進罷職傳旨,傳于洪命周曰,只推。
洪命周啓曰,翰圈爲之事,命下矣。別兼春秋鄭基善·權敦仁·李憲球,旣有只推之命,竝更牌招,以爲會圈之地,何如?傳曰,允。
以別兼春秋權敦仁·李憲球牌不進罷職傳旨,傳于洪命周曰,只推。
傳于洪命周曰,再明日眞殿茶禮親行時,時原任大臣·閣臣·宗親·儀賓·承史入參。
宋祥濂啓曰,判義禁李羲甲,同義禁金相休牌不進推考傳旨,今方捧入,而開坐命下,已至經宿,如是違牌,無意承膺,事體所在,誠極未安,更爲牌招,何如?傳曰,允。
又啓曰,判義禁李羲甲牌不進推考傳旨,今方捧入,而開坐命下,已至多日,如是違牌,無意承膺,事體所在,誠極未安,更爲牌招,何如?傳曰,允。
宋祥濂,以議政府右議政言啓曰,今日動駕時,西班班儀,尤不成樣,卿宰及堂上軍職人,多不進參,事之駭然,莫此爲甚,衆所共知實病·實故外,令政院捧現告,竝令該府,拿問處之,何如?傳曰,允。
傳于宋祥濂曰,政官牌招開政。
有政。吏批,判書金履喬進,參判朴宗薰牌不進,參議李鶴秀進,右副承旨朴綺壽進。以申在植爲禮曹參議,李魯俊爲北部令,韓致應爲陳慰兼進香使,李相璜爲司饔提調,李止淵爲司譯提調。
兵批,判書鄭晩錫病,參判金愚淳入直進,參議洪時濟,參知柳鎭澤病,左副承旨李在秀進。副護軍單韓義運·趙民和·呂東植,副司直單任天常。再政。副護軍單趙萬永。
再政,以申綽爲承旨,李俊秀爲昌寧縣監。
傳于宋祥濂曰,未肅拜判義禁許遞,前望單子入之。
李在秀,以兵曹言啓曰,來十月初二日,王世子冠禮·嘉禮合二慶慶科庭試別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之,而處所以何處擧行乎?敢稟。傳曰,訓鍊院,命官爲之。
又以兵曹言啓曰,今此陳慰兼進香使一行赴燕時,所把驛馬,預爲分定,然後可無窘急之弊,今亦依例知委,而應把驛馬二十九匹內,公淸道五匹,全羅道七匹,慶尙道十三匹,來十月十五日,京中逢點,江原道二匹,咸鏡道二匹,直送安北,來十月二十日逢點事,各道監司處行移,何如?傳曰,允。
又以刑曹言啓曰,戶曹參判徐能輔上疏內,伏以臣,猥以庸魯,冒膺武一所主試之命,明不足以察奸,威不足以戢頑,畢竟瘡尤之出,固所自料,今聞京居閑良姜道郁,初未入格,而因廣州閑良姜道郁之入格,以其姓名之相同,互相和應,幻弄單子,至於榜目之修正入啓,故自捕廳,捉來査實,則箇箇自服,奸狀莫掩,與者受者,厥罪惟均,此蓋差備官輩符同弄奸之致,臣之矇然不察,罪實難免,玆敢短章自列,伏願聖明,俯垂鑑察,原榜中姜道郁,亟令拔去,作奸之差備官及兩箇擧子,移送法司,照律重繩,仍令攸司,勘臣不職之罪,以重科試,千萬幸甚云,批旨內,省疏具悉。所請差備官及擧子勘律事依施,卿其勿辭察職事命下,而京居閑良姜漢永,圖買廣州閑良姜道郁之初試,改名道郁,符同差備官全致亮換單修啓等情節,自右邊捕盜廳,査實以來矣,謹按律文,則大典通編武科條,有曰,科場用奸者,邊遠充軍,依此律,漢永咸鏡道明川府,道郁平安道朔州府,竝邊遠充軍,定配所卽爲押送,差備官全致亮,係是出身,令義禁府處之,何如?傳曰,允。
又以刑曹言啓曰,京囚洪秋月龍獄事回啓判付內,依大臣議,施以次律事,判下矣。秋月龍鬪毆殺罪減一等,決杖一百後,咸鏡道鍾城府,流三千里,定配所押送之意,敢啓。傳曰,知道。
又以兵曹言啓曰,因刑曹草記,今番慶科庭試初試時,武二所借射罪人李沃,依律文,令兵曹,水軍充定事,允下矣。借射罪人李沃,全羅道順天府,水軍充定,定驛子押送之意,敢啓。傳曰,知道。
禮曹判書金魯敬疏曰,伏以臣,抱難强之疾,膺專對之命,冒陳疾痛之呼,仰冀體諒之恩,而跡涉規避,事甚猥越,恧蹙俟勘,及伏奉批旨下者,誨諭鄭重,開勉委曲,奉讀以還,震懍罔措,誠欲卽地滅死,何敢更事煩瀆,而第伏念聖上之所以靳兪者,亶在於國體,臣之承此批旨,亦不敢遽爲向前之計者,亦惟在於國體,臣若徒守嚴畏之戒,拚死前去,竟至僨事,則虧損國體尤有甚焉,玆敢冒萬死申籲,惟聖明,垂察焉,噫,專對有國之所最重也,往役人臣之所不敢辭也,臣旣忝禮使之列,承乏擧擬之中,屢經遞易,而輒又以病控辭,擧措之劻勷,事面之屑越,已無可言,眞不可使聞於彼人,而聖諭中,有關國體四字,大哉王言,誠可以震懾群臣,奔走率職,況臣親承批旨,雖豚魚木石之頑,曷敢不夷險向前,死生以之,少酬我聖上誨戒之萬一也哉?竊念臣之病狀,已悉於前籲,今不必疊煩,而卽無論過境之危,欲試以目下症形言之,夏節患病之人,雖至甚病,每當暑徂之後,暫遇淸涼,沈疴易祛,自致蘇健,而臣則一病以來,阻食失睡,匙勺亦患泥滯,而眞元由是大下,心神不能安宅,而痰火隨而上升,又當節換風高之時,一倍枯落,雖忝在保護之任,不廢起居之禮,而晨入晏退,尙未免顚踣之慮,見諸外貌,已足驚憂,此實院中上下之所共目擊而悶然者也,臣焉敢一毫飾詐,重自陷於欺罔之科也?今此奉使之行,雖至萬里之遠,若在疆域之內,則猶可以扶曳寸進,設有不得已之事,至於臨時遞易,變通在我,進退有所,若復一涉殊庭,病勢越添,程限方急,而去留俱難,因極無所,而推移不得,上不及憑恃王靈,下不及傳達使命,臣之一縷之命,固不暇恤,而其奈國體何,王事何哉?噫,臣本無寸長,厚沐洪造,居常隕結之願,自謂不後於人,而斷斷此心,惟勉不欺於君父之前而已,今於往役之地,又當苟艱之會,聖敎如是,而强引疾病,屢瀆而不知止,雖幸目前之苟免,必有天神鑑之,焉敢誣也?伏乞聖明,曲垂鑑諒,特賜遞改,仍治臣屢瀆之罪,以警具僚,不勝大願。臣無任云云。答曰,省疏具悉。旣知難强,則亦豈可强之?使銜許遞。
右副承旨趙萬永疏曰,伏以臣與左副承旨臣李在秀,有親査應避之嫌,揆以公格,在下當遞,而適値齋宿,更鼓已深,動駕在卽,未及容旋,雖不得不隨參陪班,而仍因蹲冒,法不當然,玆敢援例陳章,仰瀆崇嚴。伏乞聖慈,亟命遞改,以幸公私,千萬幸甚。臣無任云云。省疏具悉。所請依施。
庚辰九月二十日辰時,大駕詣慶熙宮,咸興·永興兩本宮衣幣·香燭親傳入侍時,行都承旨宋祥濂,右承旨洪命周,左副承旨李在秀,右副承旨趙萬永,同副承旨朴綺壽,假注書李秉龜·許茂,記注官盧尙默·金樂澧,檢校直提學李存秀,直提學李龍秀,檢校待敎李鶴秀·徐憙淳,以次詣閤侍立。鼓三嚴後,通禮卽跪啓外辦,上具翼善冠·衮龍袍,乘輿出宣化門。藥房都提調韓用龜,副提調宋祥濂進前奏曰,早朝勞動,聖體,若何?上曰,一樣矣。至肅章門外,通禮跪啓請降輿乘輦,上乘輦,由進善門·敦化門,仍進發由鍾閣前路,入興化門,至廣達門外,通禮跪啓請降輦乘輿,上乘輿,由顯謨門·興泰門入幄次,少頃,詣興政堂,命承史·閣臣入侍,上親傳香西向立,通禮啓請跪,上跪,龍秀·祥濂等,以次對擧,以授禮曹判書金魯敬,魯敬跪受,以授執事官,奉于彩輿,祭品亦盛于紅皮籠,奉于架子以出,魯敬傳香,閣臣龍秀等,仍陪奉以出,左右通禮導上詣祗迎位,行祗迎禮。祥濂曰,各陵園墓秋奉審,京畿監司當奉行,而今番則監司旣已停巡,未奉審各陵園墓爲七處,承旨當代行奉審,而其中驪州英陵·寧陵,地方官曾經承旨,則有奉審之例矣,今番亦依例爲之乎?上曰,唯。祥濂曰,光陵·思陵·順康園·懿昭墓·孝昌墓,則承旨當爲奉審,何承旨進去乎?上曰,都承旨進去。上入少次,命問安勿爲之。出榻敎上曰,傳香彩輿,出東大門後,卽爲知入,可也。及還宮時至,通禮跪啓外辦,上乘輿出廣達門外,通禮跪啓請降輿乘輦,上乘輦,由建明門·興化門進發,至洞口內,問安承旨朴綺壽,進駕前奏曰,臣奉命問安于王大妃殿·嘉順宮,答以知道,故敢此仰達矣。上曰,唯。仍詣敦化門,至肅章門外,通禮跪啓請降輦乘輿,上乘輿入肅章門·協陽門還內後,問安勿爲之事。出榻敎王大妃殿進御加味君子湯,自今日五貼式製入事。出榻敎上命出標信解嚴,諸臣以次退出。
上在昌德宮。停常參·經筵。
朴綺壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。山林外,在外及未肅拜臺諫竝許遞,前望單子入之。
李在秀啓曰,來二十五日,朝參日次矣,敢稟。傳曰,停。
宋祥濂啓曰,藥房提調·副提調,持湯劑來待矣。傳曰,封入。
傳于洪命周曰,明日差早開門。
洪命周啓曰,玉堂上下番俱空,已至多日,事甚未安,校理林顔喆,副校理尹豐烈·李鍾穆,修撰金在元,旣有只推之命,與行副提學吳淵常,一體牌招,以爲推移入直之地,何如?傳曰,允。
以校理林顔喆,副校理尹豐烈·李鍾穆,修撰金在元牌不進罷職傳旨,傳于洪命周曰,只推。
洪命周啓曰,翰圈爲之事,命下矣。別兼春秋權敦仁·李憲球,旣有只推之命,竝更牌招,以爲會圈之地,何如?傳曰,允。
以別兼春秋權敦仁·李憲球牌不進罷職傳旨,傳于洪命周曰,只推。
判義禁前望單子入之,金在昌落點。
朴綺壽啓曰,新除授判義禁金在昌,方在罷散中,何以爲之?敢稟。傳曰,敍用。
又啓曰,新除授判義禁金在昌,時無職名,令該曹口傳付軍職,何如?傳曰,允。
兵曹口傳政事,上護軍單金在昌。
朴綺壽啓曰,新除授判義禁金在昌,卽爲牌招,以爲開坐之地,何如?傳曰,允。
又啓曰,卽者義禁府都事來言,時囚捧供,擊錚回啓爲之事命下,而判義禁金在昌,同義禁李海愚在外,同義禁金相休拿處,只有知義禁韓致應一人,無以備員擧行云,何以爲之?敢稟。傳曰,行公外竝許遞,前望單子入之。
金吾堂上前望單子入之。判義禁朴宗來,同義禁徐英輔·李勉昇落點。
朴綺壽啓曰,新除授判義禁朴宗來,同義禁徐英輔·李勉昇,竝卽牌招,以爲開坐之地,何如?傳曰,允。
又啓曰,大司憲宋穉圭,執義吳熙常在外,掌令任存常,持平崔命顯牌不進,掌令一員,持平一員未差,監察茶時之意,敢啓。傳曰,知道。
以司諫宋應圭,正言閔秉勳,掌令任存常,持平崔命顯牌不進罷職傳旨,傳于朴綺壽曰,只推。
臺諫前望單子入之。大司諫申在明,掌令姜世揆,獻納姜時煥,持平尹秉烈,正言尹永魯落點。
宋祥濂啓曰,新除授同副承旨申綽,時在廣州地,斯速乘馹上來事,下諭,何如?傳曰,允。
洪命周,以侍講院言啓曰,新除授兼弼善金鐮,除拜屢日,尙不出肅,卽爲牌招察任,而弼善姜世綸,時在慶尙道尙州地,書筵入番事緊,斯速乘馹上來事,下諭,何如?傳曰,允。
又以禮曹言啓曰,來十月初二日,王世子冠禮·嘉禮合二慶慶科庭試文科殿試節目,當爲磨鍊,而凡於殿試,親臨與命官,前期稟旨後擧行,曾有定式矣,今番則何以爲之,而處所以何處擧行乎?敢稟。傳曰,命官,仁政殿爲之。
又以內醫院都提調·提調意啓曰,駞駱粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以迎接都監言啓曰,本都監郞廳戶曹正郞李種遠,身病猝重,勢難察任,今姑減下,其代戶曹佐郞金容善差下,使之專意擧行,何如?傳曰,允。
又以迎接都監言啓曰,取考己未謄錄,則崇政殿茶禮,館所茶禮,送勅時餞茶禮,依例爲之,翌日請來茶禮及大臣茶禮,因筵稟除之矣,今亦依此擧行,何如?傳曰,允。
尹命烈,以奉常寺都提調·提調意啓曰,東耤親耕田所種唐黍打作,則所出爲一石七斗,稻打作則所出爲三石,豆打作則所出爲十二斗,太打作則所出爲一石四斗之意,敢啓。傳曰,知道。
朴綺壽,以義禁府言啓曰,卽接月令醫員李浩兢手本,則時囚罪人金相休,毒感彌留,轉成傷寒,寒熱交作,症形甚重,吳翰源,冷痰挾食,因作關格,乍歇乍劇,症甚非細,金魯應,素患風眩,近復添劇,有時昏迷,不省四到,尹行直,積氣衝上,又添毒感,身熱頭疼,叫苦不已,韓耆裕,腹脹之症,遇寒添劇,呼吸喘促,食飮全廢,尹羽烈,重得毒感,身熱如火,咳喘苦劇,諸囚病勢,俱爲不輕云,罪人病勢如此,則一邊保放,一邊草記,曾有定式矣。金相休·吳翰源·金魯應·尹行直·韓耆裕·尹羽烈,竝姑保放之意,敢啓。傳曰,知道。
又以義禁府言啓曰,刑曹啓辭內,差備官全致亮,係是出身,令義禁府處之事,允下矣。全致亮,今方待命,拿囚之意,敢啓。傳曰,知道。
兵曹,來十月初二日,王世子冠禮·嘉禮合二慶慶科庭試別試武科殿試時,直赴人規矩,貫革五矢一百三十步一巡二中,講書粗以上取一技落點,殿試時原榜人及直赴會試人規矩,貫革五矢一百三十步一巡三中,柳葉箭五矢一百二十步一巡三中,講書粗以上取三技落點。
上在昌德宮。停常參·經筵。
朴綺壽啓曰,大司憲宋穉圭,執義吳熙常,掌令姜世揆在外,掌令任存常,持平崔命顯呈辭,持平尹秉烈未肅拜,監察茶時之意,敢啓。傳曰,知道。
宋祥濂啓曰,三品官之無得過三日循例請牌,曾有定式矣,禮曹參議申在植,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,肅謝法意,何等審愼,而昌寧縣監李俊秀,眞寶縣監嚴著,旣呈肅單,不爲入來,事極駭然,原單子勿施,所當重勘,而本院請推之外,無他可施之罰,何以爲之?敢稟。傳曰,拿處。
洪命周啓曰,藥房都提調·提調,持湯劑來待矣。傳曰,封入。
傳于李在秀曰,再明日瑞蔥臺親臨爲之,處所以春塘臺爲之。
傳于李在秀曰,出宮門路,以協陽門爲之。
洪命周啓曰,玉堂上下番俱空,已至多日,事甚未安,校理林顔喆,副校理尹豐烈·李種穆,修撰金在元,旣有只推之命,與行副提學吳淵常,一體牌招,推移入直,何如?傳曰,允。
又啓曰,翰圈爲之事,命下矣。別兼春秋權敦仁·李憲球,旣有只推之命,竝更牌招會圈,何如?傳曰,允。
朴綺壽啓曰,判義禁朴宗來牌不進推考,傳旨今方捧入,而開坐命下,已至多日,如是違牌,事甚未安,更爲牌招,何如?傳曰,允。
又啓曰,判義禁朴宗來牌不進推考傳旨,今方捧入,而開坐命下之後,如是違牌,事甚未安,更爲牌招,以爲開坐之地,何如?傳曰,允。
又啓曰,判義禁朴宗來再牌不進推考傳旨,今方捧入,而開坐命下之後,連事違召,不卽承膺,揆以事體,誠極未安,陳疏到院,而原疏以國忌齋戒,纔已退却矣,所當更請牌招,而係是一日三牌,何以爲之?敢稟。傳曰,原疏捧入。
洪命周啓曰,今此勅使出來時,開城府別問安使假承旨,依近例以道內守令啓下,御帖及空名帖,上來親授下去,以爲臨時擧行之地事,本道監司處,下諭,何如?傳曰,允。
以禮曹參議申在植牌不進罷職傳旨,傳于洪命周曰,只推。
以兼弼善金鐮牌不進罷職傳旨,傳于洪命周曰,只推。
洪命周,以承文院都提調意啓曰,今此冬至使行文書,多有掣礙之端,不得不隨時塡補,而本院書員,自多擧行之事矣,取考謄錄,則自前節行,有書員一人,與侍表寫字官,同爲護行之例,而中間不赴,已至多年,今番則舊例使之帶去,以爲臨時擧行之意,分付驛院,何如?傳曰,允。
李在秀,以御營廳言啓曰,本廳哨官權守仁,身病甚重,勢難察任,改差,何如?傳曰,允。
朴綺壽,以義禁府言啓曰,卽接月令醫員李浩兢手本,則時囚罪人金啓溫,風眩之症,添劇於處冷之餘,昏倒不省,轉側須人,申緯,疝積之症,闖發於處冷之際,有時昏塞,所見危惶,朴宗珩,關格之症,添劇於處冷之餘,症形危重,李羲準,積氣衝上,泄痢交劇,昏倒不省,症甚非輕,曺錫正,素患癖積,兼發毒感,達夜叫痛,症形危重,林景鎭,素患痔腫,觸冷添劇,轉側須人,諸囚病勢,俱爲不輕云,罪人病勢如此,則一邊保放,一邊草記,曾有定式矣。金啓溫·申緯·朴宗珩·李羲準·曺錫正·林景鎭,竝姑保放之意,敢啓。傳曰,知道。
庚辰九月二十二日卯時,上詣眞殿。茶禮親行入侍時,行都承旨宋祥濂,左承旨尹命烈,右承旨洪命周,左副承旨李在秀,右副承旨朴綺壽,假注書李秉龜·許茂,記注官趙德履·金樂澧,檢校提學金祖淳,檢校直提學李存秀,原任直提學金履喬,直提學李龍秀,檢校直閣徐俊輔,檢校待敎李鶴秀·徐憙淳,以次侍立。上具翼善冠·衮龍袍,詣板位行四拜禮,仍詣第一室,祥濂奉香,命周奉爐,上三上香,仍行三獻禮,祥濂奉盞,命周奠盞,次詣第二室如右儀,次詣第三室,祥濂奉香,綺壽奉爐,上三上香,仍行三獻禮,祥濂奉盞,綺壽奠盞訖,上降復位,行四拜禮,通禮跪啓禮畢,上還入幄次。仍命退,諸臣以次退出。
上在昌德宮。停常參·經筵。
朴綺壽啓曰,大司憲宋穉圭,執義吳熙常,掌令姜世揆在外,掌令任存常,持平崔命顯呈辭,持平尹秉烈未肅拜,監察茶時之意,敢啓。傳曰,知道。
李在秀啓曰,藥房提調,持湯劑來待矣。傳曰,封入。
朴綺壽啓曰,應敎·校理一員,副校理二員,修撰一員未差,副應敎李泰淳,校理朴光錫,修撰沈鈁,副修撰李魯秉在外,玉堂上下番俱空,已至多日,事甚未安,行副提學吳淵常,副修撰鄭基善,竝卽牌招入直,何如?傳曰,允。
以副修撰鄭基善牌不進罷職傳旨,傳于朴綺壽曰,只推。
朴綺壽啓曰,翰圈命下,已至閱月,尙未擧行,事甚未安,別兼春秋權敦仁·李憲球,今旣罷職,只有鄭基善一人,無以備員會圈,別兼春秋金道喜,時在全羅道靈光郡任所,李嘉愚時在江原道金城縣任所,竝斯速乘馹上來事,下諭,何如?傳曰,允。
兵曹口傳政事,副司果單朴岐壽。
李在秀,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
朴綺壽,以迎接都監言啓曰,勅使接見茶禮時,御前床用淡薑茶,上副勅床,用白毫茶,已有定式,今番依此擧行之意,分付,何如?傳曰,允。
又以迎接都監言啓曰,今番迎勅時,應行茶禮,合爲三度,以此預備以待之意,分付廚院及各該司,勅使入京日,迎恩門別酒肴,亦爲備待之意,一體分付,何如?傳曰,允。
又以迎接都監言啓曰,勅使入京時,城內外街巷屛門及闕內設布帳,每令三軍門,分排爲之矣,今亦以此擧行之意,分付,何如?傳曰,允。
又以迎接都監言啓曰,勅使入京時,禁雜人等節,自弘濟院至迎恩門,使御營廳·摠戎廳,出略干校卒,嚴勅禁斷,自迎恩門至城內諸處,亦令三軍門·摠戎廳,分掌嚴禁,已有近例,依此擧行之意,分付,何如?傳曰,允。
又以迎接都監言啓曰,勅使入闕時及還來館所時,下隷輩觀光於紅馬木近處,每有雜遝之患,故自前以三營門將卒,排立於闕外,禁喧等節,兵曹專當擧行,而都監所屬各差備人馬外,一竝嚴禁,勅使詣闕時,百官皆從興化門入去,詣館所時,百官皆從開陽門出來,俾無人馬紛雜之弊矣,今亦依此擧行之意,嚴勅,何如?傳曰,允。
又以宣惠廳言啓曰,本廳釐弊節目,依年前太倉例,別單書入啓下後遵行事,筵稟蒙允矣。釐弊別單書入之意,敢啓。傳曰,書入。
李在秀,以備邊司言啓曰,卽見廣州留守權常愼狀啓,則以爲,營屬守堞軍官今春秋等都試,事當依例合設,而本府以支勅邑,事務旁午,多有掣礙,春秋兩等都試,竝爲退設於明春事,請令廟堂,稟旨分付矣,京畿·兩西秋等都試,旣以勅行之當前,竝令停止,該府雖異沿路,必多有相妨之端,依狀請停止,使之待明春合設,何如?傳曰,允。
又以兵曹言啓曰,今此勅使出來時,平安道補把咸鏡道驛馬四十匹,黃海道補把江原道驛馬二十匹,依例分定,罔夜入送之意,兩道監司處,行移,何如?傳曰,允。
朴綺壽,以義禁府言啓曰,卽接月令醫員李浩兢手本,則時囚罪人李復淵,素患疝積,越添處冷,食飮專却,晝夜叫痛,具絳,咽喉方膿,剌痛不止,自昨至今,粥飮不下云,罪人病勢如此,則一邊保放,一邊草記,曾有定式矣。李復淵·具絳,竝姑保放之意,敢啓。傳曰,知道。
判義禁朴宗來疏曰,伏以臣,以年則宜退而不退,以病則欲强而難强,榮衛已鑠,形殻徒存,奄奄作癃廢者久矣,日前水部之除,自顧病情,無路承當,冒昧尋單,幸蒙遞鞶,聖恩重於體下,微願遂於調病,感惶之極,措躬無所,迺於千萬匪意,伏承金吾除旨,開坐有命,天牌踵臨,臣震懍驚悚,罔知攸爲,此必臣之癃尫實狀,未蒙俯燭,若不仰首自暴,聖明亦何以照察之也?臣犬馬之齒,今爲七十有五矣,桑楡之景將頹,蒲柳之質全衰,昨年之八朔大病,不死幸耳,喪威憂患,又從以震剝之,餘症未易猝祛,眞元隨以益下,頭目眩轉,則長如舟船之坐,神精昏瞀,則常似煙霧之迷,百病交侵,一縷僅存,轉輾床笫,不省戶外,以迄于今,寧日恒少,此蓋臣氣不敵病,病隨年添,一番落下,不能復舊,下山之勢,理無足怪,況當數日以來,重經關格,素患痰癖,挾寒闖發,橫亘胸腹,呼吸難通,足部之瘇,又復肆毒,浮高疼剌,跬步難移,此卽臣本病之外,目下切苦之症也,罪犯荐違,諒非獲已,見今回啓時急,滯囚日久,議讞重務,決不可緣臣而有所遲滯也,玆不得不疾聲呼籲,仰瀆崇嚴。伏乞聖慈,天地父母,俯賜矜諒,亟許鐫改,使公事無滯,危喘獲延,仍治臣瀆撓之罪,以肅朝綱,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
瑞蔥臺罷還內後,內閣·政院·藥房口傳問安。答曰,知道。
朴綺壽啓曰,大司憲宋穉圭,執義吳熙常,掌令姜世揆在外,掌令任存常,持平崔命顯呈辭,持平尹秉烈未肅拜,監察茶時之意,敢啓。傳曰,知道。
傳于洪命周曰,迎送勅擧動時,王世子隨駕祗迎之節,置之。
備忘記,高靈僉使沈日永下直,長弓一張,長箭一部,片箭一部,筒兒一箇賜給。
宋祥濂啓曰,今日殿座,承旨當爲備員,而同副承旨申綽在外,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,宋冕載落點。
洪命周啓曰,玉堂上下番俱空,已至多日,事甚未安,副修撰鄭基善,旣有只推之命,與行副提學吳淵常,一體牌招入直,何如?傳曰,允。
朴綺壽啓曰,卽者義禁府都事來言,時囚捧供及擊錚原情回啓爲之事命下,而判義禁未差,擊錚回啓,次堂例不得擧行云,未差之代,政官牌招開政差出,待下批,牌招,以爲開坐之地,何如?傳曰,未差之代,前望單子入之。
判義禁前望單子入之,金在昌落點。
朴綺壽啓曰,新除授判義禁金在昌,卽爲牌招,以爲開坐之地,何如?傳曰,允。
洪命周啓曰,行副提學吳淵常陳疏,應敎未差,副應敎李泰淳,校理朴光錫,修撰沈鈁,副修撰李魯秉在外,校理一員,副校理二員,修撰一員未差,副修撰鄭基善內閣進,玉堂上下番俱空,已至多日,事甚未安,未差之代,政官牌招開政差出,待下批仍卽牌招入直,何如?傳曰,允。
有政。吏批,判書金履喬進,參判未差,參議李鶴秀進,左副承旨洪命周進。以洪秀晩爲吏曹參判,金鐮爲應敎,洪羲瑾爲校理,李潞·朴升鉉爲副校理,朴齊聞爲修撰,金履陽爲工曹判書,權敎仁爲南部令,李寅溥爲中學敎授,李㝡在爲宗廟令。
兵批,判書鄭晩錫,參判金愚淳,參議洪時濟病,參知柳鎭澤入直進,右副承旨李在秀進。副護軍朴齊一·申綽,副司直鄭禮容·李仁承·金樂壽竝單付。
洪命周,以侍講院言啓曰,明日賓客相見禮時,宮官當爲全數進參,而弼善姜世綸,兼司書趙琮鎭在外,無以備員,竝令政院,稟旨變通差出,待下批,牌招,以爲進參之地,何如?傳曰,允。
洪命周,因侍講院草記,明日賓客相見禮時,宮官當爲全數進參,而弼善姜世綸,兼司書趙琮鎭在外,無以備員,竝令政院,稟旨變通差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之,待下批,牌招察任。
春坊前望單子入之。弼善任俊常,兼司書鄭祖榮落點。
洪命周,以奎章閣言啓曰,直提學朴宗薰母貞夫人李氏喪,依定式遣檢書官,傳給內賜賻物以來之意,敢啓。傳曰,知道。
李在秀,以兵曹言啓曰,今番庭試武科初試時,一所入格人京居閑良姜道郁,初未入格,而幻弄單子事,因試官疏請,亟令拔去,照律重繩事,命下矣。姜道郁,旣已勘律,原榜目中,付標以入之意,敢啓。傳曰,知道。
朴綺壽,以義禁府言啓曰,卽接月令醫員李浩兢手本,則時囚罪人趙義鎭,風眩之症,添劇於處冷之餘,昏倒不省,轉側須人,白海鎭,積氣衝上,泄痢交劇,食飮全却,症甚非輕云,罪人病勢如此,則一邊保放,一邊草記,曾有定式矣。趙義鎭·白海鎭,竝姑保放之意,敢啓。傳曰,知道。
副提學吳淵常疏曰,伏以臣於前後除旨,輒控賤疾難强之狀,醜戾畢露於宸聰之下,尋常悚隕,今玆玉署之銜虛縻,亦已踰月矣,天牌荐降,日以爲課,此任豈可一日瘝曠之地,臣非不欲一疏仰籲,而義有所不敢,此際諸僚竝蒙勘罷之典,臣之淟然獨免,豈非罪同罰異者乎?滿心惶蹙,不知所以自措也,玆敢短章自列,仰瀆崇嚴。伏乞聖明,俯垂鑑諒,亟賜處分,以肅朝綱,俾安賤分,千萬幸甚。臣無任云云。答曰,省疏具悉。卿其勿辭行公。
庚辰九月二十四日辰時,上詣春塘臺。瑞蔥臺入侍時,行都承旨宋祥濂,左承旨尹命烈,右承旨洪命周,左副承旨李在秀,右副承旨朴綺壽,記事官尹正鎭,假注書許茂,記注官盧尙默,記事官李命純,檢校直閣徐俊輔·鄭基善,檢校待敎徐憙淳,以次侍立。通禮跪啓外辨,上具戎服乘座馬,出宣化門·協陽門·建陽門,至明光門外,宣傳官跪啓稟鳴金二下大吹打,至靑陽門外,宣傳官跪啓稟鳴金三下吹打,至瑞蔥臺,上降座馬陞御榻,宣傳官奉命擧行,兵曹判書鄭晩錫,訓鍊大將徐英輔,御營大將張鉉宅,以次參現訖,仍宣賜御饌於諸臣。祥濂曰,藥房提調,持湯劑來待矣。上曰,封入。少頃,仍命別軍職宣傳官試射,連命宣傳官,下令禁喧。在秀曰,宣傳官擧行,多有錯誤,而本院請推之外,無他可施之罰,何以爲之?敢稟。上曰,當該宣傳官,事過後拿處事。出榻敎試射試才訖,上曰,當該宣傳官分揀事。出榻敎上降御榻乘座馬,由靑陽門·建陽門還內後,出標信解嚴,諸臣以次退出。
上在昌德宮。停常參·經筵。
藥房提調金魯敬,右副承旨李在秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
朴綺壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李在秀啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,藥房提調,持湯劑來待矣。傳曰,封入。
以校理洪羲瑾再牌不進罷職傳旨,傳于宋冕載曰,只推。
以副校理李潞·朴升鉉,修撰朴齊聞牌不進罷職傳旨,傳于宋冕載曰,只推。
宋冕載,以弘文館言啓曰,本館下番闕直,事甚未安,校理洪羲瑾,副校理李潞·朴升鉉,修撰朴齊聞,旣有只推之命,竝卽牌招,以爲推移入直之地,何如?傳曰,允。
宋冕載啓曰,玉堂上下番俱空,已至多日,事甚未安,行副提學吳淵常疏批已下,卽爲牌招入直,何如?傳曰,允。
以校理洪羲瑾牌不進罷職傳旨,傳于宋冕載曰,只推。
以副校理李潞·朴升鉉,修撰朴齊聞牌不進罷職傳旨,傳于宋冕載曰,只推。
持平尹秉烈啓曰,臣姿性鹵莽,言議拙訥,淸朝臺閣之任,初不近似,持憲特除,忽下於夢想之外,庚牌儼臨,臣感恩怵義,雖不得不章皇出肅,而第於合啓中,有私義之不可聯參者,曾叨是職,以此引避,輒蒙恩諒,今臣處義,與前無異,請命遞斥臣職。答曰,依啓。
朴綺壽啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,卽者義禁府都事來言,擊錚回啓,當爲擧行,而判義禁金在昌在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,李肇源落點。
朴綺壽啓曰,新除授判義禁李肇源,卽爲牌招,以爲開坐之地,何如?傳曰,允。
又啓曰,卽者漢城府郞廳來言,今二十八日行城隍發告祭及來十月初一日行厲祭獻官,例以本府亞尹塡差,而左尹張鉉宅御營廳中旬進,右尹朴蓍壽在外,無進去之員云,何以爲之?敢稟。傳曰,在外許遞,前望單子入之。
右尹前望單子入之,李勉昇落點。
朴綺壽啓曰,卽者漢城府郞廳來言,新除授右尹李勉昇在外,城隍發告祭及厲祭獻官,無進去之員云,何以爲之?敢稟。傳曰,許遞,前望單子入之。
漢城府右尹前望單子入之,尹魯東落點。
以司諫宋應圭,正言閔秉勳,掌令任存掌,持平崔命顯牌不進罷職傳旨,傳于朴綺壽曰,只推。
宋冕載,以侍講院言啓曰,新除授弼善任俊常,時在江原道江陵府任所,兼司書鄭祖榮,時在公淸道公州地,書筵入番事緊,斯速乘馹上來事,下諭,何如?傳曰,竝許遞,前望單子入之。
春坊前望單子入之。弼善李東煥,兼司書趙琮鎭落點。
宋冕載,以內醫院提調意啓曰,副提調宋祥濂,今日問安,不爲仕進,卽爲牌招,何如?傳曰,允。
宋冕載啓曰,今二十六日,祿都目政事爲之之意,敢啓。傳曰,知道。
宋冕載,以奎章言啓曰,原任提學李晩秀卒哭日,依定式遣檢書官,勸肉以來之意,敢啓。傳曰,知道。
又以奎章閣言啓曰,直提學朴宗薰母喪第三日,依定式遣檢書官致弔,仍爲勸粥以來之意,敢啓。傳曰,知道。
又以禮曹言啓曰,迎勅儀節,當爲磨鍊,而取考己未謄錄,則親臨郊館迎勅後,詣慶熙宮時,路由敦義門矣,今亦依此擧行乎?敢稟。傳曰,依前爲之。
李在秀,以都摠府言啓曰,副摠管徐長輔,以刑曹參判,本曹坐起,晝仕出去之意,敢啓。傳曰,知道。
又以都摠府言啓曰,入直軍兵等中日砲放,近姑停止,而瑞蔥臺時,已爲砲放矣,中日砲放,何以爲之乎?敢稟。傳曰,依例爲之。
又以兵曹言啓曰,一軍色正郞尹秉烈,移拜臺職,今已遞改矣,軍色之任,有難數遞,今姑仍任,何如?傳曰,允。
又以兵曹言啓曰,今九月十七日,武臣堂上祿試射,以後日退行事,草記蒙允矣。今二十六日設行,而試官望,備凝以入之意,敢啓。傳曰,知道。
義禁府照目,慶科庭試文科初試二所試官洪學淵原情云云。傳旨內辭緣,帶軍銜無受由,而擅自下鄕,推考罪,笞五十收贖,解見任別敍私罪,奉敎依允爲旀,功減一等爲良如敎。又啓目,行護軍金相休·吳翰源·金魯應,鈴原君尹行直,行副護軍尹羽烈·金啓溫·申緯·朴宗珩·韓耆裕·曺錫正·林景鎭·李羲準·李復淵·趙義鎭·白海鎭·具絳等原情云云。傳旨內辭緣,泛稱遲晩,所當請刑是白乎矣,曾經侍從及閫帥,勿爲請刑,載在大典通編,議處,何如?判付啓,依允。又啓目,黃州前牧使李在修原情云云。問目內辭緣,泛稱遲晩,刑推得情,何如?判付啓,除刑推議處。又啓目,昌寧縣監李俊秀,眞寶縣監嚴著等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處。又啓目,武一所差備官全致亮原情云云。問目內辭緣,泛稱遲晩,刑推得情,何如?判付啓,除刑推議處。又啓目,柔遠前僉使玄宗澤原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
朴綺壽,以義禁府言啓曰,保放罪人金相休·吳翰源·金魯應·尹行直·尹羽烈·金啓溫·申緯·朴宗珩·韓耆裕·曺錫正·林景鎭·李羲準·李復淵·趙義鎭·白海鎭·具絳·李在修等,還囚捧供,而諸囚病勢,一向未差,竝仍爲保放,洪學淵,還囚捧供後,照律以入之意,敢啓。傳曰,知道。
上在昌德宮。停常參·經筵。
李在秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴綺壽啓曰,合辭許久闕啓,事甚未安,除在外·陳疏外,呈告人員,竝卽牌招,何如?傳曰,允。
備忘記,黃海水使李恒權下直,長弓一張,長箭一部,片箭一部,筒兒一箇賜給。
宋祥濂啓曰,藥房副提調持湯劑來待矣。傳曰,封入。
臺諫前望單子入之,持平黃基安落點。
朴綺壽啓曰,新除授持平黃基安一體牌招,何如?傳曰,允。
又啓曰,大司憲宋穉圭,執義吳熙常,掌令姜世揆在外,掌令任存常,持平崔命顯·黃基安牌不進,監察茶時之意,敢啓。傳曰,知道。
以司諫宋應圭,正言閔秉勳,掌令任存常,持平崔命顯·黃基安牌不進罷職傳旨,傳于朴綺壽曰,只推。
傳于朴綺壽曰,飭已施矣,卿宰以下拿處人竝分揀。
宋冕載啓曰,吏曹郞廳來言,祿都目政事爲之事命下,而判書金履喬,參議李鶴秀俱以病不來,參判洪秀晩在外,無以開政云,判書·參議竝卽牌招,何如?傳曰,允。
朴綺壽啓曰,卽者應敎金鐮以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,應敎金鐮受由,副應敎李泰淳,校理朴光錫,修撰沈鈁,副修撰李魯秉在外,副修撰鄭基善內閣直,玉堂上下番俱空,事甚未安。副提學吳淵常,校理洪羲瑾,副校理李潞·朴升鉉,修撰朴齊聞竝卽牌招,推移入直,何如?傳曰,允。
以南延君球掃墳呈辭,傳于李在秀曰,給由馬·澆奠床備給。
宋冕載,以吏曹言啓曰,前因咸鏡監司鄭尙愚狀啓,永興府使金熙周以催促還官之意,移文慶尙道道臣處矣,卽接該府使金熙周戶奴呈狀內,素患痰癖之症,近益添劇,萬無還官之望云。當此秋務方殷之時,不可一任其瘝曠,罷黜,何如?傳曰,允。
有政。吏批,判書金履喬進,參判洪秀晩在外未肅拜,參議李鶴秀牌不進,同副承旨朴綺壽進。以徐英淳爲兵曹正郞,趙雲會爲刑曹佐郞,李肇源爲藝文提學,吳淵常爲繕工提調,朴蓍壽爲永興府使,兵曹佐郞尹秉烈仍任事承傳,故學生李健贈童敎,孝行卓異贈職事承傳,宣傳官金魯甲今加嘉善加資事承傳。
兵批,判書鄭晩錫進,參判金愚淳病,參議洪時濟入直,參知柳鎭澤病,右副承旨李在秀進。以金在昌爲知事,金啓河爲副摠管,呂必爲僉知,金鑅爲司禦,安塾爲羅暖萬戶,崔東郁爲薪智島萬戶,同知李元榮,僉知朴宗球·鄭鴻觀·嚴敬秀,護軍朴蓍壽·李勉昇,副司直姜在綸·任俊常竝單付,別軍職朴榮遂·崔允瑾,禁衛把摠李周豐,都監哨官張鉉擧,前守門將李慶蕃以上今加折衝加資事承傳。
李在秀,以兵曹言啓曰,今日政事中,知中樞府事副望趙弘鎭時帶知中樞府事,而誤爲檢擬,臣之矇然不察,不勝惶恐,原望筒改付標以入之意,敢啓。傳曰,知道。
以吏曹參議李鶴秀牌不進罷職傳旨,傳于宋冕載曰,只推。
宋冕載,以戶曹言啓曰,臣崙壽與佐郞臣李宗馨進詣慶熙宮,差備內及內各司,依節目眼同看審後,有頉處別單書入,而修改則擇日擧行,何如?傳曰,允。
李在秀,以備邊司言啓曰,江陵府使任俊常移拜侍講院弼善,旋又遞職矣。本邑之蔘弊海瘼爲一道之最,凡百修擧,不可付之生手,今姑仍任,何如?傳曰,允。
又以都摠府言啓曰,副摠管徐長輔以刑曹參判,本曹坐起,晝仕出去之意,敢啓。傳曰,知道。
又以備邊司言啓曰,關西所在管理小米二萬石,本是該府開示所需,而比年以來,多入停蕩,本穀大縮,故不足耗條,每年給代,已成近例,而頃因關西道臣所報,本穀餘在七千八十三石零,以松營貸去關西勅錢之代,許令發賣,取用於來頭支勅之需矣。卽見開城留守李文會所報,則以爲此穀耗條二千石,係是需用之不可闕者,從他區劃,及時取用爲辭矣。本穀之令該道取用,目下事勢,不得不然,而第其耗條,本有需用之處,差待穀簿之稍裕,事當代劃立本,而未然之前,不可不以耗條,姑先劃給,就嶺南今年加分耗中,折米二千石,移劃本府,以爲取用之地,何如?傳曰,允。
又以兵曹言啓曰,瑞蔥臺試射放入格別軍職·宣傳官·中官·司謁·假別監·駕後禁軍·交龍旗馬上奉持·步下奉持·弓人·矢人·武藝別監·門旗手,謹依判下別單,筒箇·弓矢·木布分等施賞,而筒箇·弓矢以軍器寺所在者,取來頒給之意,敢啓。傳曰,知道。
又以禁衛營言啓曰,賞中日時,六兩一矢一百五十步,二矢一百四十五步以上,鳥銃貫三中沒技者啓稟事,曾有定式矣。今此本營賞中日時,勸武軍官閑良洪鳳爕六兩三矢入格,別牙兵閑良徐奎翰鳥銃貫三中沒技,依例別單書入之意,敢啓。傳曰,知道。
又以禁衛營言啓曰,瑞蔥臺試射放時,柳葉錢貫一中邊一中敎鍊官李廷春,弓矢一部,帿弓一張,柳葉箭邊二中敎鍊官金最善,弓箭一部,柳葉箭邊一中哨官李煥懋,長弓一張,鳥銃貫一中邊二中帳幕軍李得淵,木三匹,貫二中安仁宅等二名,木二匹,貫一中邊一中金孝完等三名,邊二中梁云成等八名,各木一疋,布一疋,貫一中曺德中等四名,邊一中盧命大等十九名,各木一疋,謹依單子判下,以軍器寺弓矢及本營木布,施賞之意,敢啓。傳曰,知道。
又以御營廳言啓曰,瑞蔥臺試射放時,駕前別抄柳葉箭入格金宗喆等二人邊三中,各筒箇一部,金聖龜貫一中邊一中,弓矢一部,全義喆等二人邊二中,各弓箭一部,張致煥貫一中,帿弓一張,柳漢忠五人邊一中,各長弓一張,片箭入格金俊英貫一中,弓箭一部,朴履馨邊一中,帿弓一張,帳幕軍鳥銃入格李大孫等二名貫一中邊二中,各木三疋,鄭東哲等二名邊三中,各木二疋布一疋,全再得貫一中邊一中,南啓哲等四名邊二中,木布各一疋,崔漢柱等六名貫一中,鄭漢得等二十一名邊一中,各木一疋,謹依別單判下,以軍器寺筒箇·弓箭及本廳木布,施賞之意,敢啓。傳曰,知道。
朴綺壽,以義禁府言啓曰,飭已施矣,卿宰以下拿處人竝分揀事,命下矣。保放罪人金相休·吳翰源·金魯應·尹行直·尹羽烈·金啓溫·申緯·朴宗珩·韓耆裕·曺錫正·林景鎭·李羲準·李復淵·趙義鎭·白海鎭·具絳竝分揀放送之意,敢啓。傳曰,知道。
行大司諫申在明疏曰,伏以臣,不肖無狀,最居人下,遭際兩朝,受恩如天,歷揚內外,濫躋卿班,而賦性愚戇,與人寡合,信心冥,涉世昧方,愛臣者因多憂之,而臣亦自知其早晩顚躓矣。果於昨春,憯被人言,臚列狼藉,無復餘地。噫,謂其言之信乎?則臣固難容於覆載之間矣。謂其言之不信乎?則臣與言者,不但無怨,亦嘗親熟,此言何爲而至哉?以此以彼,罔非招災於負乘,所可自反於滄浪者,則臣之餘生定計,只在於杜門省愆,沒齒自廢而已矣。今玆大諫特點,忽於千萬夢想之外,臣誠感泣怳恍,莫知攸措。臣之遭罹憂辱,決不可復齒人類之狀,卽擧世之所共知,則官職去就,初非可論之事,而況自前秋,重嬰目疾,至今周歲,去盲不遠,雖欲感恩忘廉,一謝軒陛,其勢末由,召牌之下,坐犯違傲,尤增死罪。伏乞天地父母,特垂鑑諒,亟賜鐫,仍命選部,刊臣仕籍,俾得屛退自修,畢此殘命,不勝幸甚。臣於丐免之章,豈宜贅他,而只就臣見叨之職,而竊有所區區憂愛者,不敢終默,略此尾陳,惟聖明察之。夫國家之設置臺閣,揀選廷僚,以畀言責之重者,豈不以衮闕之裨補係焉,官師之箴規係焉,時政得失,民生休戚之無所不係歟?然則其爲任之重,顧何如?而今乃擧以授之於滓累遍體,無地自容之物,俾據一院之首席,而四方之駭聽,萬口之傳笑,曾莫之恤焉。臺閣之輕,自臣伊始,此豈細故也哉?朱子曰,得一好臺閣,則國事尙可爲,倘殿下深軫名器之或褻,斥退如臣之無似,專務爲官擇人之道,則未必不爲化理之一大助也,伏願留神焉。臣無任云云。答曰,省疏具悉。卿其勿辭行公。
應敎金鐮疏曰,伏以臣,病痼而不堪於趨走,視昏而無望於講讀,前已屢籲,輒蒙體諒,得免放倒之譏,益切感慨之忱。今玆意外新除,掄選自別,地望有異,實非如臣庸愚所可一日冒膺,而適値春坊持被之日,咫尺禁省,天牌儼臨,夜已下鑰,路阻循墻,不得不冒昧肅命,出自雷肆之筵,入直玉署之直,一時榮耀,雖罕其比,歷日兢惶,久猶靡定。其何敢視若固有,因仍蹲冒,而惟瀆擾是懼,遲徊淹日,不敢作遽然陳籲之計,卽接家信,臣母久病委苦之餘,忽自前夕,重添傷食之症,痞塞如關格,寒熱如瘧漸,食飮不下,呼吸亦難。蓋其篤老沈淹,少有添損,輒至危重,俄頃之間,急報踵至,促臣歸護,臣自聞此報,方寸煎熬,疾聲呼籲,徑出禁扃。伏乞聖慈,俯垂鑑諒,亟遞臣所帶之職,以便救護,仍治臣瀆冒之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
朴綺壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
宋冕載啓曰,右承旨尹命烈今日不爲仕進,卽爲牌招,何如?傳曰,允。
朴綺壽啓曰,來初一日,輪臺日次矣,敢稟。傳曰,當次人受點,後日次待令。
宋冕載啓曰,藥房提調持湯劑來待矣。傳曰,封入。
朴綺壽啓曰,玉堂上下番俱空,已至經宿,事甚未安,校理洪羲瑾,副校理李潞·朴升鉉,修撰朴齊聞旣有只推之命,與行副提學吳淵常竝卽牌招,推移入直,何如?傳曰,允。
以校理洪羲瑾,副校理李潞·朴升鉉,修撰朴齊聞牌不進罷職傳旨,傳于朴綺壽曰,只推。
朴綺壽啓曰,大司憲宋穉圭,執義吳熙常,掌令姜世揆在外,掌令任存常,持平崔命顯·黃基安牌不進,監察茶時之意,敢啓。傳曰,知道。
以司諫宋應圭,正言閔秉勳,掌令任存常,持平崔命顯·黃基安牌不進罷職傳旨,傳于朴綺壽曰,只推。
以右承旨尹命烈牌不進罷職傳旨,傳于宋冕載曰,只推。
注書尹正鎭病,代以鄭德和爲假注書。
以全羅監司李書九狀啓,樂安郡人物渰死事,傳于宋冕載曰,聞甚矜惻,元恤典外,別加顧助事,分付。
李在秀,以兵曹言啓曰,宣傳官金魯甲今番瑞蔥臺試射時,特蒙加資之典,資級係是嘉善,與行首有礙格例,呈狀乞遞,格例旣如此,則不可仍帶,今姑改差,何如?傳曰,允。
又以訓鍊都監言啓曰,今番瑞蔥臺試射放時,本局將官·將校·軍兵等射砲入格之類,謹依判下單子,以軍器筒箇·弓箭及戶曹布木,施賞之意,敢啓。傳曰,知道。
又以禁衛營言啓曰,今此慶科庭試武科殿試時,本營將校·軍兵中直赴應試人,別單書入之意,敢啓。傳曰,知道。
朴綺壽,以義禁府言啓曰,保放罪人李在修還囚議處以入之意,敢啓。傳曰,知道。
宋冕載,以賑恤廳言啓曰,東部昌善坊契任掌人金景麗,今月二十六日,本洞路傍得一歲遺棄男兒,同里居良女梁召史欲爲收養,南部明禮洞契任掌郭聖奉,今月二十六日,本洞路傍得一歲遺棄男兒,同里居良女鄭召史欲爲收養,貧不自食,皆願受料,告于本部,自各該部牒呈,故依節目竝爲給料,使之乳養之意,敢啓。傳曰,知道。
義禁府啓目粘連,向前李在修亦,情理雖曰切急,不待由狀之回題,徑先發行,有違法意,以此照律,何如?判付啓,依允。又啓目粘連,向前李俊秀·嚴著等亦,開門差早,雖未及知,肅拜之趁不待令,事極可駭,竝只以此照律,何如?判付啓,依允。又啓目粘連,向前玄宗澤亦,管下土卒肆發悖說,則身爲鎭將,略施棍懲,不是異事是白乎矣,致死旣在棍治之後,則其在重人命愼刑法之道,難免重勘,以此照律,何如?判付啓,依允。又啓目粘連,向前全致亮亦,莫重科場,單子幻弄,難免重勘,以此照律,何如?判付啓,依允。又啓目,擊錚罪人朴昇炫原情云云。其父之當初仍置,以其到配之屬耳,居謫今已年久,中間屢經大霈,合有參恕之道,放送事,分付該道道臣,何如?判付啓,依允。又啓目,前參議蔡弘遠原情云云。依先朝受敎,爲先放送爲白在果,染邪旣無執跡,邪魁二字,其子之稱冤,容或無怪是白乎矣,不待朝廷之公議,有此蹕路之煩籲,殊甚猥越,原情內辭緣,今姑置之,何如?判付啓,依允。又啓目,擊錚罪人李啓濂爲其父進說定配請放事也,渠父以束林別將,當西變搶攘之時,棄官逃走,雖出於救父,擅越信地,終涉可駭,而係是金吾所管,令該府拿處事,允下矣。李啓濂原情云云。急赴父難,情理無怪,此與棄城而逃有異兺除良,其後邑倅査報,道臣論啓,俱有可據,則居謫已爲十年,中間屢經大霈,合有參恕之道,放送事,分付該道道臣,何如?判付啓,依允。又啓目,前縣監南陽進原情云云。依先朝受敎,爲先放送爲白在果,貴主之墓,事體自別,偸葬之塜,在法當掘,分付該道道臣,査實督掘,何如?判付啓,依允。義禁府照目粘連,昌寧縣監李俊秀,眞寶縣監嚴著等矣本府議啓內,開門差早,趁不待令,事極可駭,竝只以此照律罪,各笞四十收贖,附過還職,竝只私罪奉敎依允爲旀,竝只功減一等爲良如敎。又照目粘連,黃州前牧使李在修矣本府議啓內,情理雖曰切急,不待由狀之回題,徑先發行,有違法意,以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,武一所差備官全致亮矣本府議啓內,莫重科場,單子幻弄,難免嚴勘,以此照律罪,杖一百收贖,告身盡行追奪邊遠充軍,私罪奉敎依允。又照目粘連,柔遠前僉使玄宗澤矣本府議啓內,管下土卒,肆發悖說,則身爲鎭將,略施棍懲,不是異事是白乎矣,致死旣在棍治之後,則其在重人命愼刑法之道,難免重勘,以此照律罪,杖一百收贖,告身盡行追奪,均徵埋葬銀一十兩,私罪奉敎依允。
上在昌德宮。停常參·經筵。
朴綺壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
宋冕載啓曰,右承旨尹命烈今日不爲仕進,卽爲牌招,何如?傳曰,允。
宋祥濂啓曰,藥房提調·副提調持湯劑來待矣。傳曰,封入。
進御加減歸脾湯,自明日停止事,榻前下敎。
傳于李在秀曰,西北別付料試射,明日以映花堂爲之。
傳于尹命烈曰,明日出宮門路,以協陽門爲之。
以校理洪羲瑾,副校理李潞·朴升鉉,修撰朴齊聞牌不進罷職傳旨,傳于朴綺壽曰,只推。
朴綺壽啓曰,玉堂上下番俱空,已至多日,事甚未安。校理洪羲瑾,副校理李潞·朴升鉉,修撰朴齊聞旣有只推之命,與行副提學吳淵常一體牌招,以爲推移入直之地,何如?傳曰,允。
以校理洪羲瑾,副校理李潞·朴升鉉,修撰朴齊聞牌不進罷職傳旨,傳于朴綺壽曰,只推。
持平黃基安啓曰,近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下特降明旨,亟令嚴覈,妖腰亂領,次第就戮,庶幾根柢拔去,窩窟掃蕩。而噫,彼丁若銓自以逆鍾之同氣,暗受承薰之妖書,日夜沈惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之迹,了無可證,沈溺之自如,可以推知,而又況儉恒之獄案出後,若鍾·承薰迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定·配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰以承薰之同氣,家煥之親甥,萬惡咸萃,千妖俱備,嘯聚邪黨,釀成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫氣之全喪,卽此一節,邪術淺深,有不暇論。學逵·與權俱以家煥之甥姪,承薰之至親,標號之陰慘,花助惟均,迷溺之丁寧,致嗣各證,兇祕之跡,如印一板。雖然此輩之沈溺邪術,猶屬餘事,目下所當覈者,卽是儉恒請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇凶謀。況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請濟州牧島配罪人致薰,金海府定配罪人學逵,固城縣定配罪人與權竝令王府設鞫嚴問,期於得情。新除授大司憲宋穉圭時在公淸道懷德地,掌令姜世揆時在慶尙道尙州地,司諫院獻納姜時煥時在公淸道永同地,正言尹永魯時在大興地,請竝斯速乘馹上來事,下諭。答府曰,不允。下諭事依啓。
朴綺壽啓曰,吏曹郞廳來言,臺諫有闕,政事,敢稟。傳曰,前望單子入之。
以平安監司沈象奎狀啓,龍川府人物渰死事,傳于尹命烈曰,聞甚矜惻,元恤典外,別加顧助,渰死人如有生前身還布,竝蕩減事,分付。
李在秀,以備邊司言啓曰,北道先運襦衣作木三十八同零,去核木花二千一百九十斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
朴綺壽,以吏曹言啓曰,成均館直講尹庠圭呈狀內,矣身素患痰癖之症,挾感添劇,時月內,萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
李在秀,以兵曹言啓曰,兼司僕將洪章煥身病猝重,勢難供職,呈狀乞遞,實病旣如此,則領軍之將,不可久曠,改差,何如?傳曰,允。
又以訓鍊院兼都正意啓曰,本院年久頹圮,不可不及今修改之由,前已稟啓蒙允,去八月初八日始役,今九月二十七日畢役矣。取考謄錄,則去乙酉年及丙辰年修改時,俱有別單修啓之例,今番則何以爲之?敢啓。傳曰,別單書入。
又以御營廳言啓曰,中旬賞試才時,鐵箭遠射,片箭沒技,鳥銃貫三中之類,依前例別單書入之意,敢啓。傳曰,知道。
又以御營廳言啓曰,本廳騎士都試時,各技優等人,別單書入之意,敢啓。傳曰,知道。
又以摠戎廳言啓曰,今此慶科庭試別試武科殿試時,本廳敎鍊官及坡州·長湍別驍士直赴應試人,別單書入之意,敢啓。傳曰,知道。
朴綺壽,以義禁府言啓曰,時囚罪人全致亮杖一百收贖,告身盡行追奪,邊遠充軍照律公事判付內,依允啓下矣。全致亮杖一百收贖,告身盡行追奪,慶尙道慶州府邊遠充軍,而以議啓內辭意具罪目,依例發遣府羅將,押送配所,何如?傳曰,允。
上在昌德宮。停常參·經筵。
朴綺壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
宋冕載啓曰,玉堂上下番俱空,已至多日,事甚未安。校理洪羲瑾,副校理李潞·朴升鉉,修撰朴齊聞旣有只推之命,應敎金鐮由限已過,與行副提學吳淵常一體牌招,推移入直,何如?傳曰,允。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于宋冕載曰,只推。
臺諫前望單子入之,司諫李羲發,掌令李,持平朴岐壽,正言李南圭落點。
朴綺壽啓曰,新除授司諫李羲發,掌令李,持平朴岐壽,正言李南圭一體牌招,何如?傳曰,允。
又啓曰,大司憲宋穉圭,執義吳熙常,掌令姜世揆·李在外,持平黃基安·朴岐壽牌不進,監察茶時之意,敢啓。傳曰,知道。
以持平黃基安·朴岐壽牌不進罷職傳旨,傳于朴綺壽曰,只推。
宋冕載,以禮曹言啓曰,卽接四館所牒呈,則今年九月秋到記製述入格進士金炳朝,殿講入格幼學安國泰以上,直赴殿試,製述入格進士朴和爕,同月九日製入格進士申夔朝以上,直赴會試事命下,依例分等許赴,而今年九月秋到記殿講入格直赴會試幼學李命信,以講經生兼爲製述,亦爲從願許赴事報來矣。進士金炳朝等二人,直赴於今此庭試殿試,進士朴和爕等三人,今番殿試,旣兼會試,一體許赴之意,分付,何如?傳曰,允。
尹命烈,以戶曹言啓曰,時御所內各司,依定式發遣本曹佐郞臣李宗馨,與兵曹參議臣洪時濟,佐郞臣柳榮河,東所衛將臣權思秉,西所衛將臣鄭殷柱,南所衛將臣慶聖熙,北所衛將臣梁宗益眼同看審後,有頉處別單書入,而修改則擇日擧行,何如?傳曰,允。
李在秀,以都摠府言啓曰,今日入直內三廳武兼禁軍及軍兵等,當爲中日習射技放,而內試射相値,不得設行之意,敢啓。傳曰,知道。
又以訓鍊都監言啓曰,今此王世子冠禮·嘉禮合二慶慶科庭試武科殿試時,本局將校·軍兵及武藝廳中直赴殿試·會試應試應頉之類,竝別單書入之意,敢啓。傳曰,知道。
又以訓鍊院兼都正意啓曰,謹依本院修改畢役草記批旨,監董將官及看役將校等,竝別單書入之意,敢啓。傳曰,知道。
庚辰九月二十九日辰時,上詣映花堂。西北別付料試射入侍時,右副承旨李在秀,假注書鄭德和,記注官盧尙默·金樂澧以次侍立訖。上具戎服乘馬,出宣化門,由協陽門·建陽門·銅龍門,至光德門。宣傳官跪啓稟鳴金小吹打,入靑陽門,啓稟鳴金吹打止,至作門外,鳴金開作門,上下馬乘座,吹打作止。令兵曹判書以軍禮見,兵曹判書鄭晩錫以軍禮見,次宣傳官,行參現禮,次武藝別監·軍牢·巡視手·內吹,各以次分班叩頭,命起去,應退宣傳官稟試射矢數。上曰,依例擧行,可也。未付料亦射之。晩錫曰,矢數例以十巡爲限,而或有三巡五巡之例,今番則以幾巡爲定乎?上曰,以五巡爲之,可也。宣傳官跪讀奏封箭訖。上降座乘馬,出靑陽門,由銅龍門·建陽門,入協陽門還內。承史以次退出。
上在昌德宮。停常參·經筵。
藥房都提調韓用龜,提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮口傳問安。答曰,知道。
朴綺壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李在秀曰,傳香承旨馳詣宗廟·景慕宮奉審摘奸以來。
傳于宋冕載曰,在外承旨許遞,前望單子入之,待下批,牌招察任。
承旨前望單子入之,沈能岳落點。
李在秀啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞·朴升鉉,修撰朴齊聞旣有只推之命,與行副提學吳淵常一體牌招,推移入直,何如?傳曰,允。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于李在秀曰,只推。
兵曹口傳政事,護軍單李龍秀。
朴綺壽啓曰,大司憲宋穉圭,執義吳熙常,掌令姜世揆·李在外,持平黃基安陳疏,朴岐壽牌不進,監察茶時之意,敢啓。傳曰,知道。
以持平朴岐壽牌不進罷職傳旨,傳于朴綺壽曰,只推。
李在秀,以禮曹言啓曰,今此傳訃勅迎接儀節,前已磨鍊下送於問禮官處,而卽見咨文出來者,則登極頒詔,兼付出來云,迎勅儀註,當爲改磨鍊啓下矣。參考已例,則訃勅與登極勅之兼付,係是初有之事,節目之間,合有商量。郊迎時則訃勅,自當歸重,自上具黲袍,迎至崇政殿宣勅,而登極詔書,則權置於殿內稍東,宣訃禮畢後,改具衮袍,行登極頒詔禮,禮畢改具黲袍,行接見茶禮後,勅使則仍就館所,自上還內,行成服禮,而百官則行禮於殿庭,次行權停例頒敎,恐當以此磨鍊,而事關創例,臣曹不敢擅便,問議大臣處之,何如?傳曰,允。
宋冕載,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋依定式發遣本曹郞廳奉審,則養正齋·淨業院碑閣姑無頉處,文昭殿碑閣雨漏二庫,蠶壇碑閣雨漏一庫,追慕洞碑閣雨漏二庫,流霞亭雨漏三庫,分付各該司,使之卽速修改之意,敢啓。傳曰,知道。
又以戶曹言啓曰,訓鍊院·慕華館依定式發遣本曹郞廳摘奸,則姑無頉處之意,敢啓。傳曰,知道。
尹命烈,以兵曹言啓曰,今秋等能麽兒考講時,中樞府經歷李顯䕫,訓鍊院判官趙鎭溥,主簿尹得燁·姜九成·孔彦周,長興庫主簿吳致慶,工曹佐郞李氣浩,通禮院引儀李配浩,造紙署別提沈樂臣,武臣兼宣傳官林必茂·權志容·李止敬,部將閔致旭·金春根·李銘·金永璞,守門將崔仁澤二次不通,守門將李鍾榦,部將李玄謙一次不通,依定式,竝從重推考,何如?傳曰,允。
又以兵曹言啓曰,西北別付料軍官及未付料軍官試射入格人,謹依判下別單施賞,而弓矢·弓箭·上弦弓·箭竹以軍器寺所在者,取來頒給之意,敢啓。傳曰,知道。
又以兵曹言啓曰,今九月朔各廳堂下武臣朔試射,臣曹連因有故,不得爲之之意,敢啓。傳曰,知道。
李在秀,以陳慰兼進香使正副使意啓曰,今番使行,與前有異,譯員不可不另擇而帶去矣。取考謄錄,則每有別啓請之例,堂上譯官邊鎬依已例帶去,何如?傳曰,允。
尹命烈,以禁衛營言啓曰,騎士都試時優等人,別單書入之意,敢啓。傳曰,知道。
又以御營廳言啓曰,今此王世子冠禮·嘉禮合二慶慶科庭試武科殿試時,本廳將校·軍兵直赴應試人,別單書入之意,敢啓。傳曰,知道。
又以摠戎廳言啓曰,本廳哨官李濟元身病猝重,勢難察任,改差,何如?傳曰,允。
李在秀,以成均館同知事意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成徐有素以迎接都監郞廳進去,直講未差,典籍沈啓錫差祭,時無入直之員,以他郞官,姑爲代直,何如?傳曰,允。
庚辰九月三十日辰時,上御熙政堂。藥房入診入侍時,都提調韓用龜,提調金魯敬,副提調宋祥濂,假注書許茂,記注官趙德履·金樂澧,檢校待敎徐憙淳以次進伏。醫官吳千根·崔源·金殷相進伏楹外訖。用龜曰,換節之時,日氣不調,聖體,若何?上曰,一樣,而各殿宮氣候亦一樣矣。仍命醫官入診。千根等以次診候訖,退伏奏曰,脈候左右三部調均矣。用龜曰,湯劑當爲連進,而昨伏承停止之命,恐或有欠於順下之節耶?上曰,與前一樣矣。用龜曰,向來勘罪醫官,卽五人矣。及其罪名蕩滌之後,竝還差御醫,出入診筵,而至於本廳醫官李彦厚·玄禹瑞,則以其卽爲差代之故,御醫則雖還差,而本任則不得復屬,實有向隅之嘆矣。此則以待後窠先爲還差之意,分付藥院,何如?上曰,依爲之。出擧條魯敬曰,明日眞殿茶禮所用駞酪粥煮入次,酪牛酪匠,今夜留門,使之出入,監煮提調一員入宿似好矣。上可之。魯敬曰,本院秋等麝香二百六十七部,而樻上淸心元·雲母膏·紫金丹臘藥及啓下淸心元·蘇合元·廣濟丸等所入,合爲一千五十四部五分六里二毫,不足爲七百八十七部五分六里二毫,令戶曹依例別貿取用似好,故敢此仰達矣。上曰,依此爲之,可也。仍命退,諸臣以次退出。
上在昌德宮。停常參·經筵。
朴綺壽啓曰,合辭許久闕啓,事甚未安,除在外·陳疏外,未肅拜人員,竝卽牌招,何如?傳曰,允。
尹命烈啓曰,來初五日,朝參日次矣,敢稟。傳曰,停。
傳于李在秀曰,讀券官·考官更爲命招。
李在秀啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞,修撰朴齊聞旣有只推之命,與行副提學吳淵常一體牌招,推移入直,何如?傳曰,允。
以應敎金鐮,校理洪羲瑾,副校理李潞,修撰朴齊聞牌不進罷職傳旨,傳于李在秀曰,只推。
以副校理朴升鉉牌不進罷職傳旨,傳于李在秀曰,只推。
尹命烈啓曰,明日訓鍊院命官武科殿試時,兩司當爲進參,憲府則城上所,牌招言送,諫院則城上所,司諫李羲發,獻納姜時煥,正言李南奎·尹永魯在外,無進去之員,行大司諫申在明牌招進去,何如?傳曰,允。
又啓曰,明日武科殿試時,兩司當爲進參,憲府大司憲宋穉圭,執義吳熙常,掌令姜世揆·李在外,持平黃基安疏批未下,朴岐壽未署經,城上所無進去之員,何以爲之?而諫院則行大司諫申在明牌不進,司諫李羲發,獻納姜時煥,正言李南奎·尹永魯在外,無進去之員,行大司諫申在明更爲牌招,何如?傳曰,允。山林外,在外臺諫許遞,前望單子入之。
臺諫前望單子入之,司諫姜世綸,獻納李毅遠,掌令朴奎壽·鄭進明,正言洪羲弼·鄭禮容落點。
傳于朴綺壽曰,新除授臺諫先進參後謝恩。
朴綺壽啓曰,大司憲宋穉圭,執義吳熙常,掌令姜世揆·李在外,持平黃基安疏批未下,朴岐壽牌不進,監察茶時之意,敢啓。傳曰,知道。
以持平朴岐壽牌不進罷職傳旨,傳于朴綺壽曰,只推。
李在秀,以禮曹言啓曰,因臣曹草記,今此傳訃勅與登極詔兼付出來時迎接儀節,問議大臣處之事,允下矣。發遣郞廳,問議于大臣,則領中樞府事臣李時秀,行判中樞府事臣徐龍輔,行判中樞府事臣金載瓚,行判中樞府事臣韓用龜,行判中樞府事臣金思穆俱病未獻議云。議政府右議政臣南公轍以爲傳訃登極二勅之兼付出來,此是初有之事,節目合有商量,而郊迎及殿庭宣勅,事體自當以傳訃歸重,而先爲擧行,登極詔則權置傳內,俟宣訃禮畢,改具衮袍而行禮,論以禮意,兩得其宜,依禮堂所奏,儀注改磨鍊施行甚好矣云,大臣之議如此,上裁,何如?傳曰,依大臣議施行。
又以承文院都提調意啓曰,登極頒詔兼付事,禮部咨文及儀注出來矣。回咨依例撰出,正書安寶後,順付於進香使之行,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
尹命烈,以兵曹言啓曰,今十月初二日王世子冠禮·嘉禮合二慶慶科庭試別試武科訓鍊院命官殿試時,直赴殿試人,直赴會試人,應試應頉區別,別單書入之意,敢啓。傳曰,知道。
又以兵曹言啓曰,直赴殿試奉承傳閑良金光訥等三百二十五人,直赴會試奉承傳安聖溫等六十五人,竝令隨其錄名,許赴於明日殿試之意,敢啓。傳曰,知道。
又以禁衛營言啓曰,今此慶科庭試武科殿試時,本營將校中直赴應試人,別單書入之意,敢啓。傳曰,知道。
大護軍任希存疏曰,伏以臣,猥以衰朽之蹤,頃忝宿衛之任,暫時陪班,幾致顚仆之患,退尋辭單,幸蒙體諒之恩,臣方仰戴洪私,庶幾安意調息。迺於病伏涔涔之中,見差於宗廟獻官,臣誠驚惶罔措,而名帖薄暮來到,疏籲無路,莫重誓戒之班,獻官不可闕員,僅僅扶舁,依樣拜跪,傍觀爲之代悶,臣心悚恧,當復如何,於穆淸廟,側跡於將事之列,在臣微分,與有榮矣。如或一毫可强,豈敢爲辭免之計?而臣本虛脆,自少善病,及今蒲柳已衰,筋力奔走,初非可論,重以數溺之症,漸成難醫,有涉不潔。雖於無病之時,享官之役,全不近似。況今痰癖宿疾,挾感添發,上衝下亘,胸膈如剌,呼吸短促,少有食飮,便成歐吐,種種癃醜之狀,有不敢煩陳,而虔誠齋沐,駿奔於樽爼之間,得免僨事之罪,百爾思之,萬無其望。玆不得不忙陳短疏,仰暴實狀。伏乞聖明,俯垂矜諒,亟命選部,改差無故之人,以重祀典,仍治臣瀆擾之罪,以肅朝綱,千萬幸甚。臣無任云云。答曰,省疏具悉。許令該曹改付標。
上在昌德宮。停常參·經筵。
朴綺壽啓曰,大司憲宋穉圭,執義吳熙常,掌令鄭進明在外,朴奎壽試所進,持平黃基安疏批未下,朴岐壽未署經,監察茶時之意,敢啓。傳曰,知道。
宋祥濂啓曰,行左承旨宋冕載今日不爲仕進,卽爲牌招,何如?傳曰,允。
傳于李在秀曰,今番慶科庭試取六人。
李在秀啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞·朴升鉉,修撰朴齊聞旣有只推之命,與行副提學吳淵常一體牌招,推移入直,何如?傳曰,允。
尹命烈啓曰,臣命烈訓鍊院武科殿試進去,下直之意,敢啓。傳曰,知道。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于李在秀曰,只推。
傳于李在秀曰,科次入侍。
朴綺壽,以都摠府言啓曰,今日入直內三廳武兼禁軍及軍兵等,當爲中日習射技放,而命官殿試相値,不得設行之意,敢啓。傳曰,知道。
又以摠戎廳言啓曰,今此中旬時將官·將校·軍兵等賞試才,別單書入之意,敢啓。傳曰,知道。
又以武科殿試命官意啓曰,原榜人及直赴殿試人·會試人,未及畢試,而今以日暮姑停,明日更爲開場試取之意,敢啓。傳曰,知道。
戶曹參判徐能輔疏曰,伏以臣,病伏涔涔之中,見差宗廟冬享大祭終獻官矣。義重祀典,分當蹶,且旣參誓戒,行將淸齋,固何敢爲逡巡之計,而第念臣病祟關膈,刀圭未效,數日以來,添傷於觸冒,寒熱交攻,轉成痁氣,委身牀笫,食飮全廢,目下症形,無望自效於駿奔之列。昨於試牌,疏籲路阻,情窮勢迫,不敢偃處,擔詣朝房,罪犯逋慢,滿心惶懍,歷日靡措,玆敢冒控短章,仰陳實狀。伏乞聖慈,特令該曹改付標,以重享禮,仍治臣瀆擾之罪,以安私分,不勝幸甚。臣無任云云。答曰,省疏具悉。許令該曹改付標。
庚辰十月初二日戌時,上御熙政堂。科次入侍時,左副承旨李在秀,假注書鄭德和,記注官盧尙默,記事官李命純,讀券官右議政南公轍,行工曹判書金履陽,行護軍金逌根,對讀官副護軍李應奎·趙萬永,副司直鄭基善,檢校待敎徐憙淳以次進伏訖。公轍曰,日氣不調,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,各殿宮氣候一樣矣。公轍曰,臣等俱着煖帽,而日氣稍煖,從便擧行,何如?上曰,唯。公轍等脫煖帽,以次進伏訖。上曰,科次,可也。公轍曰,試券中五辰稍勝,當書三中,其下竝書三下乎?上曰,唯。仍書等。上曰,坼封,可也。在秀坼封讀奏。上曰,恩賜幾人,合爲幾人?在秀曰,九人。公轍曰,勅牌今方出來,而登極詔之兼付,實是初有之事,宜有謝恩之擧,陳賀使名,以兼謝恩爲之,政官令政院,待明朝牌招,開政差出,使行盤纏及員役路需,一依進香使例,自京廳磨鍊以給,兩西則使行下去時,從便取用之意,分付,何如?上曰,依爲之。出擧條公轍曰,慶尙監司,今日已爲瓜限矣,分付該曹差代,何如?上曰,唯。仍命退,諸臣以次退出。
上在昌德宮。停常參·經筵。
朴綺壽啓曰,大司憲宋穉圭,執義吳熙常,掌令鄭進明在外,朴奎壽試所進,持平黃基安疏批未下,朴岐壽未署經,監察茶時之意,敢啓。傳曰,知道。
宋冕載啓曰,左副承旨李在秀今日不爲仕進,卽爲牌招,何如?傳曰,允。
沈能岳啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞·朴升鉉,修撰朴齊聞旣有只推之命,與行副提學吳淵常竝卽牌招,推移入直,何如?傳曰,允。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于沈能岳曰,只推。
傳于朴綺壽曰,明日一,內禁軍試射待令處所,以春塘臺爲之。
沈能岳啓曰,吏曹判書金履喬,參判洪秀晩,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。
又啓曰,吏曹判書金履喬,參判洪秀晩再牌不進推考傳旨,今方捧入,而開政命下之後,連事違牌,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書金履喬,參判洪秀晩三牌不進,參議李鶴秀再牌不進推考傳旨及罷職傳旨,今方捧入,而開政命下之後,連事違牌,事甚未安,參判陳疏,判書所當更請牌招,而係是一日四牌,何以爲之?敢稟。傳曰,參議只推,一體更爲牌招。
又啓曰,吏曹參議李鶴秀旣有只推之命,一體牌招,何如?傳曰,允。
有政。吏批,判書金履喬進,參判洪秀晩受由,參議李鶴秀進,同副承旨沈能岳進。啓曰,慶尙監司,今當差出,而擬望之人乏少,承旨及同道守令竝擬,何如?傳曰,允。以趙萬永爲刑曹參議,金箕殷爲大司成,趙庭和爲兼文學,李存秀爲右副賓客,權敎仁爲掌樂僉正,李光載爲直講,李肇源爲進賀兼謝恩使,宋冕載爲副使,洪益聞爲書狀官,李在秀爲慶尙監司,柳訸爲伊川府使,申爲金井察訪,江陵府使任俊常仍任事承傳,分奉常直長單李賢謙,開城府分敎官單李彦敎,故學生裴允度贈童敎,孝行卓異贈職事承傳,左副賓客李存秀,右副賓客洪奭周,慶尙監司李在秀今加嘉善加資事承傳。
兵批,判書鄭晩錫試所進,參判金愚淳病,參議洪時濟入直進,參知柳鎭澤病,右副承旨朴綺壽進。同知單金履載,副護軍洪命周,副司直李羲發·李·姜世揆·姜時煥,副司果尹永魯·李南奎·崔昇羽,同知作闕單尹郁烈以上竝單付。
傳于沈能岳曰,慶尙監司李在秀加資。
以左副承旨李在秀牌不進罷職傳旨,傳于沈能岳曰,只推。
以吏曹參議李鶴秀牌不進罷職傳旨,傳于沈能岳曰,只推。
朴綺壽,以兵批言啓曰,前監司金履載自吏曹送西矣。瓜滿監司,例爲隨品付樞銜,而同中樞,時無見窠,依例作闕下批之意,敢啓。傳曰,知道。
沈能岳,以禮曹言啓曰,今十月十一日卯時,王世子冠禮·嘉禮合二慶慶科庭試文武科放榜時,親臨與權停例,何以爲之,而處所以何處擧行乎?敢稟。傳曰,親臨磨鍊,處所以仁政殿爲之。
朴綺壽,以兵曹言啓曰,今十月初二日立冬,改火進上時,宗廟署·社稷署·永禧殿·永寧殿·景慕宮·毓祥宮·宣禧宮依例改火,奎章閣·議政府·承政院·漢城府一體頒火之意,敢啓。傳曰,知道。
鈴原君尹行直疏曰,伏以臣,素患心腹積痛,每當換節,如期肆發,浹旬委苦,蠢動無路。頃於動駕之時,亦未能參班,至被論勘之責,至今追惟,惶蹙靡措。際伏奉吏曹享帖,以臣陞實於太廟冬享大祭終獻官,禮重享祀,義當蹶,而第臣病情,一味沈淹,又以非時似瘧之証,寒熱交作,飮啖全却,連灌藥餌,亦無顯效,雖房闥之間,亦不能任意運動。以此病狀,實無駿奔之望,玆敢疾聲呼籲於天地父母之前。伏乞聖慈,俯賜鑑諒,亟令該曹,移塡無故之人,以重祀典,仍治臣瀆撓之罪,以安私分,千萬幸甚。臣無任云云。答曰,省疏具悉。許令該曹改付標。
吏曹參判洪秀晩疏曰,伏以臣,於前月十五日,猥控尋鄕之章,往省壠楸,加修封莎,獲伸至情,感戴洪私,跋涉之餘,風寒爲祟,歸伏江干,賤疾甚苦。玆際忽伏奉恩旨,以臣爲吏曹參判者,臣且驚且惶,莫省攸措。臣本庸陋聵劣,百無肖似,雖廁庶官百尹之末,猶懼其不堪,況於見職,不可但以負乘僬匀,喩其不倫也。夫明主御世,訓迪百官,孰非可愼之公器,而至於天官之任,卽周禮所謂大宰·小宰宰夫之職耳,六典·八則,古制尙矣。惟其蒐人才而佐王治,則居是任者,實專其事,歷代沿革,官名雖異,其職任之重,固自如也。凡百司具僚,一失其人,則固足以累晠治而害生民,至於是任也。庶位之得失,群工之治忽,專責而一委之,是以古之名碩,雖或自任以當官盡職,獨於是任,輒皆却顧而逡巡。況可以非材而濫授,不量而冒膺乎?先正臣李珥嘗與人書,深致慨於銓曹之不能爲官擇人,夫居銓者之不能擇人,固宜其慨歎也。況擇授銓官,尤豈非端本淸源之眞正要道,而尙可以忽之哉?或者以爲注擬長官主張,通塞三銓管攝,處於其間者,責任較漫,猶可以循資而僥冒,此固當世才彦,識可足了,而姑爲是退託自謙之辭也。如臣者初非可擬議於是官,則顧何計職任之緊漫也?況臣年來多病,僻居罕遊,其於當世之氏族地閥流品甄別,非但茫乎若聾瞽之於視聽,易知之官方,應行之故常,亦所昧昧。其何敢憑恃寵靈,冒玷匪據,以重貽淸朝之羞也哉?參倚前衡,承膺無路,庚牌之下,屢犯違傲,玆敢披瀝肝血,仰瀆崇嚴。伏乞聖慈,念重任之不可輕授,察臣言之非出飾讓,亟命鐫改臣新授職名,以重公器,以安微分,不勝幸甚。臣無任云云。答曰,省疏具悉。卿其勿辭,調理行公。
持平黃基安疏曰,伏以臣,性質愚陋,不踰凡品,才識空疎,無所適用,倖竊科第,已極濫猥,晩通臺籍,謬被聖簡,洪恩莫酬,愧懼恒切,而且況孤根弱植,顧影無儔,蹤跡齟齬,與世寡合,間者待罪於南邑,未免狼狽而徑歸。雖未知人之句斷,果非爽實,而若臣庸拙蔑效,無足任使之狀,亦可見其一端矣。到今爲臣之計,惟當居閒投散,歌詠聖渥,以圖塵剎之報而已。至於榮途一念,何嘗夢寐之攸及,而不意今者,柏府除旨,忽下於特點,臣誠惝怳震悸,不知所以措躬也。竊惟臺閣之任,不輕而重,上以衮闕而裨補焉,下以官邪而糾逖焉。綱紀之振刷,風俗之淬礪,何莫非其責,而矧今擧世委靡,百度解弛之日,尤宜選慷慨忠讜之彦,其風乘骨鯁,可以警動頹惰,少佐治理,而乃以如臣無似,苟然充位,使之强策駑鈍,抗言正議,則非但臣身之決難堪承,其於玷名器而辱朝廷何哉?天牌屢臨,義分是怵,冒沒出肅,荏苒盤礴,而循省惶恧,若隕淵谷,至若貪榮忘廉,因以蹲據,則臣雖奊詬,豈忍爲此,復違召命,甘犯逋慢?玆敢不避僭越,仰瀆崇聽。伏乞聖慈,察臣不稱之實,亟削臣職,以安私分,以重臺職焉。臣於丐免之章,不宜贅論,而芹曝微忱,野人猶然,顧何敢以不居其職,遂隱其懷哉?臣聞賈誼有言曰,天下之命,繫於太子,太子之善,在於早諭敎與選左右,朱夫子以爲天下之至言,萬世之定論,蓋所謂早諭敎者,古者太子乃生,而有司齋肅端冕,見之南郊,以見于天也。過闕則下,過廟則趨,明孝之道也,而自在襁抱,已有保傅,必欲其血氣未定,筋骸未固之前,而收其放心,養其德性,以爲進修之基本,則大者先立,而小者不能奪也。所謂選左右者,所以諭敎之責,專在於左右,故左右之人,必得其方正,古者以周公·太公·召公·史佚之流而布置焉。又選孝悌博聞有道術者而衛翼之,前後左右,無非正人,見正事聞正言行正道,日用常行,動靜云爲,咸有法度,化與心成,中道若性,擧以措諸事業,家國可治,天下可平,三代之所以致治昭融,享祚靈長者,以其有此具也。由是視之,凡今日所當急務者,其不在於玆歟?惟我世子邸下,睿度夙成,溫文日就,育德春宮,亦且有年,雖若無待於啓迪。然胄筵之講讀,只是應文備禮,而宮闈深密之地,所與居處宴遊者,不過宦妾灑掃之徒,則安知無戲慢媟狎,奇衺雜進之害,易以撓蕩,隆師親友尊德樂義之志,難於保守,十寒衆楚之憂,已不可勝言,而師傅賓僚之官,訓誨規警之效,又不及古制矣。噫,雖委巷韋布之賤,皆欲敎子有方,克承其家者,卽人情之固有,事理之當然,而何況儲貮之尊,仰承宗社之丕責,俯係兆庶之顒望,統緖之托,祈永之圖,固何如也?而其所調護之具,豈可若是之疎略乎?伏願殿下特下聖旨,別加飭勵,從今以往,俾師傅賓僚,實有導養箴諫之益,而必也簡拔文學端亮之臣,羅致山林夙德之士,朝夕遊處,訓迪輔翼,左右陪侍,毋或暫曠。造次於禮法,沈潛於義理,薰陶擩染,服習積貫,而溫繹經史,嚴立工課。講先聖授受之法,則必念乎存天理遏人欲,論世主得失之機,則必戒以親賢臣遠小人。開發聰明,長益智慮,本原旣正,則非僻無自入矣。向所謂宦妾慢媟奇衺雜進之害,乃莫能售,而至於容貌詞氣之微,衣服器用之細,亦莫不一出於正。且於問寢之時,淸燕之暇,殿下亦當使之從容侍側,反復扣問其所蘊,諄複告誡其未逮,蚤夜勿替,睿學日新,以就緝熙光明之域,則我東方億萬年鞏本無彊之休,其將自今伊始矣。狂瞽之言,雖涉猥越,芻蕘之說,猶或擇焉,惟聖明,特賜澄省焉。臣無任云云。省疏具悉。疏辭當留念,爾其勿辭察職。
上在昌德宮。停常參·經筵。
朴綺壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
沈能岳啓曰,大司成金箕殷,旣入闕中,不爲肅謝,直爲出去,事甚未安,推考,何如?傳曰,允。
朴綺壽啓曰,試官之出榜詣闕,自是已例,且有先進參後謝恩之命,而監試官鄭禮容謂有身病,自外徑歸,事甚未安,推考,何如?傳曰,允。
又啓曰,宣傳官趙存兢,標信還納之際,慢蹇咆喝,擧措駭妄,事未前有,所當重勘,而本院請推之外,無他可施之罰,何以爲之?敢稟。傳曰,拿處。
沈能岳啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞·朴升鉉,修撰朴齊聞旣有只推之命,與行副提學吳淵常一體牌招,推移入直,何如?傳曰,允。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于沈能岳曰,只推。
沈能岳啓曰,吏曹郞廳來言,新恩政事,取稟。傳曰,當日爲之。
有政。吏批,判書金履喬進,參判洪秀晩受由,參議李鶴秀病,同副承旨沈能岳進。以洪命周爲承旨,申綽爲敦寧都正,趙萬永爲兼輔德,趙瀞爲南部令,趙基恒爲禁府都事,李秉龜爲長寧殿別檢,典籍單金鼎均,典設別提單黃琦憲以上文武科壯元,兼執義單洪益聞,承文正字單崔綱魯以上竝單付。
兵批,判書鄭晩錫病,參判金愚淳入直進,參議洪時濟病,參知柳鎭澤病,右副承旨朴綺壽進。僉知單朴榮遂·崔允瑾,護軍金魯甲·尹郁烈,副護軍李觀植以上竝單付。
正言鄭禮容啓曰,臣言議風裁,本不合於淸朝耳目之任,而前望特點,忽下於夢想之外,繼有先進參後謝恩之命,臣感榮怵分,趨赴試役,竣事之後,宜卽入肅,而素患癖積,觸冷猝發,徑歸私次,致有喉院之請推,惶隕恧蹙,歷日靡措。第臣於本院,旣經納言,揆以公格,法當遞免,以此情踪,何可一刻晏然於臺次乎?請命遞斥臣職。答曰,依啓。
朴綺壽啓曰,大司憲宋穉圭,執義吳熙常,掌令鄭進明在外,朴奎壽,持平黃基安牌不進,朴岐壽未署經,監察茶時之意,敢啓。傳曰,知道。
以掌令朴奎壽,持平黃基安牌不進罷職傳旨,傳于朴綺壽曰,只推。
沈能岳,以吏曹言啓曰,西學訓導孫爀受由過限不上來,依例改差,何如?傳曰,允。
又以禮曹言啓曰,皇帝喪訃,旣有勅奇,今十月初六日聖節望闕禮,依例停行之意,敢啓。傳曰,知道。
朴綺壽,以兵曹言啓曰,僉知中樞府事呂必垹除授在外,上來無期,兼司僕將李儒常,文臣兼宣傳官李在鶴俱以病難供職,呈狀乞遞,實病旣如此,則不可强令察任,竝改差,何如?傳曰,允。
又以兵曹言啓曰,景福宮衛將張天澤,慶熙宮衛將金亨錫俱以病難供職,呈狀乞遞,實病旣如此,則輪番之任,不可久曠,竝改差,何如?傳曰,允。
又以訓鍊都監言啓曰,本局哨官鄭珪身病甚重,勢難察任,改差,何如?傳曰,允。
又以禁衛營言啓曰,本營中軍申鴻周身病甚重,勢難察任,今姑改差,何如?傳曰,允。
庚辰十月初四日辰時,上詣春塘臺。一內禁軍試射入侍時,右副承旨朴綺壽,假注書鄭德和,記注官趙德履·金樂澧以次陪從,至明光門外,宣傳官跪啓稟鳴金二下大吹打,至靑陽門外,宣傳官跪啓稟鳴金三下吹打止,至春塘臺,上降座馬陞御榻,小開門節次,宣傳官如例擧行訖,兵曹判書鄭晩錫進前參現訖退出。上命呼名試射,仍命額外禁軍,一體許試。又命兵曹判書監試,連命宣傳官,下令禁喧,宣傳官跪稟試射矢數。上曰,依例擧行,可也。宣傳官詭讀奏封箭訖。上降御榻乘座馬,由靑陽門·建陽門,入協陽門還內,承史以次退出。
上在昌德宮。停常參·經筵。
自午時至酉時,灑雨下雨,測雨器水深四分。
藥房都提調韓用龜,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮口傳問安。答曰,知道。
朴綺壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴綺壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌〈招〉,何如?傳曰,山林外,竝許遞。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,新除授左副承旨洪命周時在京畿高陽地,斯速乘馹上來事,下諭,何如?傳曰,許遞,前望單子入之。
承旨前望單子入之,朴齊一落點。
朴綺壽啓曰,新除授左副承旨朴齊一時在京畿坡州地,斯速乘馹上來事,下諭,何如?傳曰,允。
沈能岳啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞·朴升鉉,修撰朴齊聞旣有只推之命,與副提學吳淵常一體牌招,推移入直,何如?傳曰,允。
傳于朴綺壽曰,輪對官待令。
朴綺壽啓曰,假注書許茂身病猝重,勢難察任,今姑改差,何如?傳曰,允。
許茂改差,代以徐左輔爲假注書。
沈能岳啓曰,卽者司饔院官員來言,今此迎勅茶禮時,檢擧提調望,當爲擬入,而提調李相璜在外,無以備員擬望云,何以爲之?敢稟。傳曰,許遞,前望單子入之。
司饔提調前望單子入之,鄭晩錫落點。
朴綺壽啓曰,輪對官來待矣。傳曰,入侍。
又啓曰,大司憲宋穉圭,執義吳熙常在外,掌令二員,持平二員未差,監察茶時之意,敢啓。傳曰,知道。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于沈能岳曰,只推。
兵曹,以柳和源爲禁衛中軍,徐有鳳爲御營中軍。
沈能岳啓曰,吏曹郞廳來言,臺諫有闕,政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書金履喬,參議李鶴秀俱以病不來,參判洪秀晩受由,不得開政云,判書·參議竝卽牌招,何如?傳曰,允。
朴綺壽,以備邊司言啓曰,勅使牌文,今旣出來,大護軍李魯益伴送使差下,今日政使之單付,何如?傳曰,允。
有政。吏批,判書金履喬進,參判洪秀晩在外未肅拜,參議李鶴秀牌不進,右副承旨朴綺壽進。啓曰,臺諫多窠,今當差出,而擬望之人乏少,外任竝擬,何如?傳曰,允。以李錫奎爲大司諫,宋翼淵爲司諫,沈英錫·李東永爲掌令,權中復·李鐸遠爲持平,金益鉉爲獻納,趙錫龜·柳致睦爲正言,李憲周爲監察,申常顯爲典設別提,兪秉柱爲砥平縣監,伴送使單李魯益,西學訓導單韓宗愈,禹尙俊爲懿昭墓守衛官。再政。以趙琮鎭爲軍資正,朴晩壽爲繕工副正,鄭藎爲玄風縣監。
兵批,判書鄭晩錫進,參判金愚淳病,參議洪時濟入直,參知柳鎭澤受由在外,同副承旨沈能岳進。以李愚在爲都摠管,李義福爲僉知,沈鍾奎爲宣傳官,趙彝錫·田遇聖爲兼司僕將,金命奎爲景福將,鄭洽爲慶熙將,李周尙爲訓鍊主簿,洪赫爲文兼,孫應虎爲安興僉使,崔致榮爲善積僉使,曺光彦爲車嶺僉使,李命圭爲天城萬戶,護軍申在明·李憲琦,副護軍洪命周·李周豐·張鉉擧,副司直姜世綸·朴奎壽·鄭進明·李毅遠·黃基安·朴岐壽,副司果鄭禮容·洪羲弼·張彦汲·李亨在竝單付。
再政。以蔡學永爲宣傳官,副摠管單李愚在,副司果單金鍵。
以吏曹參議李鶴秀牌不進罷職傳旨,傳于沈能岳曰,只推。
沈能岳,以侍講院言啓曰,新除授兼文學趙庭和除拜屢日,尙不出肅,卽爲牌招察任,何如?傳曰,允。
朴綺壽,以備邊司言啓曰,卽見京畿監司韓兢履災實狀啓,則分等不爲擧論,仍以爲地部事目災四百結外,不足爲一千八百八十四結十八負四束,特許加劃,後錄諸條,竝請令廟堂,稟旨分付矣。其一,坡州·高陽兩邑,以支勅主站邑,吏民俱疲,轉輸實難,北漢城餉元穀,則姑令捧留本邑,耗條則輸納山倉事也。其一,沿海各邑拯米太,依近例特許仍停事也。其一,各衙門壬申停退軍布,沒數收捧,壬申以前條,竝許仍停事也。其一,推奴徵債,限明秋防塞事也。今年畿農,可謂四五十年來初有之樂歲,前此庚申·辛酉·壬戌之豐,必遜於今年,而本道給災,俱不過千餘結內外,以此論之,今玆加請之數,雖似精約,而猶未能十分稱停也。災政不患寡患不均,觀於三等之不爲分劑,尤驗一路之同然。大登元劃四百結外,一千六百八十四結零,特爲加劃,使之均俵,城餉之無得捧留。自是事目,有難隨請輒許,而支勅主站之邑,吏疲民困,加以轉輸之勞,實爲切至之瘼。依所請捧留本邑耗條,使之輸納,沿海各邑拯米太仍停事及各衙門壬申停退軍布沒數收捧,壬申以前條仍停事,雖於豐歲,爲軫軍民之弊,旣多已施之例,與推徵防塞,亦依所請,竝爲許施,何如?傳曰,允。
又以備邊司言啓曰,卽見慶尙前監司金履載狀啓,則以爲,本道綿農,沿峽俱歉,本色責納,實無其路。各營門各衙門軍身布及樂工布竝純錢,訓局砲保,折半代錢事,請令廟堂,稟旨分付矣。各軍身布,旣係經用,固不敢闊狹。況砲保,事體與他自別,尤難輕議,而綿農失稔,旣如道啓,則不可以年事之豐登,必令其本色之責納,訓局砲保三分一,各營各司軍身布及樂工布竝折半,許令代錢,俾得紓力之地,何如?傳曰,允。
又以備邊司言啓曰,卽見平安監司沈象奎災實分等狀啓,則平壤等二十三邑,置之稍實,祥原等十二邑,置之之次,寧遠等七邑,置之尤甚,後錄諸條,竝請令廟堂,稟旨分付矣。本道今年穡事,大有之名,雖或過實,少康之稱,綽有餘裕,夏秋之雨破蟲損,或不無千章之尺杇,而連聞西來消息,則此疆彼界之若優若劣,無甚懸殊,沿邑山郡可知其穰多歉少,三等分劑,必有所斟量,依狀請施行。其一,無主全陳及反川災,較諸事目比摠,則不足爲一千八百八十二結二負九束,特許準劃,各邑雜費,亦令蠲減事也。本道田政,自來比摠,而亂後陳廢,區處無路,災結仰請,已成年例,數爻亦不至過多,依狀請特爲準劃,各邑雜費,亦令許減。其一,各年未捧舊還,偏在於失稔之邑鎭,特許停捧事也。舊還之每年請停,實爲諸道之通患,況未捧名色,尤與停退有異,似此樂歲,豈可隨請輒停?尤甚邑則姑爲勿論,稍實·之次邑,就最近一年條收捧,而此則付之道臣,參量各邑之年事優劣,穀數多寡,都數中限五分一,使之分排施行。其一,各邑鎭所付帳外火田,陳廢居多,依昨年例,四分一權減,各鎭屬給代不足條,以各鎭間年儲留穀,從便區劃事也。火田許減,儲留給代,旣有已例,亦爲許施。其一,陳田火田還加起,今年亦許停免事也。田旣陳廢,而勒令責稅,殊非務實之政,反添虛結之弊,亦依所請,許令停免。其一,各樣還捧,尤甚邑尤甚面里限三分一,尤甚邑之次面里,之次邑尤甚面里限四分一,以相當穀準折代捧,待明秋還作本色。龍川·義州水雹竝災之里,依尤甚邑尤甚面里例,只被雹災之面里,依尤甚邑之次面里例,一體代捧事也。代捧雖非經法,明秋還作,終無所損於公,窮蔀民勢,實有可紓之道,龍川·義州雖入稍實,而水雹偏被之處,宜有別般軫恤,依道啓分數,特爲許施。其一,各衙門及奎章閣屯田,依近例從實執稅事也。此旣每年之許施者,今亦許施。其一,尤甚·之次邑,勿定配所事也。其一,推奴徵債防塞事也。編配只令尤甚邑勿定,推徵亦許限明秋防塞,何如?傳曰,允
又以備邊司言啓曰,卽見黃海監司權丕應災實分等狀啓,則新溪等四邑,置之尤甚,海州等九邑,置之之次,延安等十邑,置之稍實,仍以爲事目災二百結外,不足畓災二千三百六結六十八負二束,綿田災四百七十八結三十七負二束,特許加劃,後錄諸條,竝請令廟堂,稟旨分付矣。本道穡事,已自東作之初,雨暘均適,旱種水播,俱不愆期,夏秋之交,一時霖潦,不足爲害,而日候旋卽調和,霜信亦幸差退,畢竟成就。雖曰,峽遜於野,田遜於畓,而統以論之,均是豐登,分等依狀請施行,至於災結,自前本道災摠之多寡,專係於濱海之畓農,而如延白之少豐多歉者,今入於稍實,海州亦入之次,則今此所請,較論各年,未免稍多。事目災二百結外,一千六百六結,特爲加劃,使之均俵,峽野産綿之邑,或有如干尺杇,不可以畓農之登熟,謂之紓力而責稅,綿災二百五十結,亦爲劃給。其一,延安等五邑,辛未停退,還餉姑許仍停,待明秋準捧事也。似此之歲,舊還亦許仍停,則枵然之穀簿,其將何時充完乎?且五邑俱不入於尤甚,此則道臣量其各邑之年事優劣,穀數多寡,都數中限五分一,區別分排,使之收捧。其一,無論三等邑,各軍門各衙門所納軍身布,木邊中限以折半代錢,江都所送選武布,全數代錢事也。軍布異於還穀,雖遇豐歲,綿旣告歉,則宜有闊狹之道,各營各司軍身布,三分一代錢收納,選武布,純錢輸送。其一,延安·白川癸·甲停退軍錢米布,許令仍停,待明秋收捧事也。其一,延安等四邑,均廳免稅米太,依近例執錢上納事也。其一,本營牙兵入防,停止事也。其一,尤甚邑勿定配所事也。其一,推奴徵債防塞事也。癸·甲停退之仍停,均廳免稅之代錢,此是近例之連爲許施者,竝與牙兵入防停止,尤甚邑勿定配所,限明秋推徵防塞事,一體許施,何如?傳曰,允。
又以備邊司言啓曰,卽見江原監司徐鼎輔災實分等狀啓,則原州等十六邑,置之稍實,江陵等十邑,置之之次,仍以爲事目災七十結外,不足災五十七結五十負四束,特許加劃,後錄諸條,竝請令廟堂,稟旨分付矣。其一,洪川還上中唐米,本非土宜,辦納爲弊,就中五百石,以小豆相換代捧,二百石,以正租準折還作事也。其一,推奴徵債限命秋防塞事也。本道自是斥鹵磽确之地,遇旱則易燥,遇潦則易墊,歉多稔少,自前已然,而何幸今年穡事?自春徂夏,已占大有之兆,間或有潰覆蟲蝕之若而痒稼,而統以言之,則以峽以海,均是康年,自西至東,無甚優劣,觀於災請之不多,一路之成就,可以領略,分等依此施行,所請災結,特爲準劃。洪川還上代捧事,糴案還作,實係難愼,而穀非宜土,民所罕種,有請輒施,已多其例,竝與推徵防塞,一體許施,何如?傳曰,允。
又以兵曹言啓曰,宣薦內禁衛,額外內禁衛試射入格人,謹依判下別單,分等施賞,而筒箇·弓箭,以軍器寺所在者取來,頒給之意,敢啓。傳曰,知道。
又以義禁府言啓曰,京畿監司韓兢履狀啓內,竹山前府使黃基定·柳曮,陽智前縣監李鋗,時縣監魏尹喆等罪狀,竝令攸司稟處事,啓下矣。柳曮·魏尹喆今方待命拿囚,黃基定下去京畿水原地,李鋗下去慶尙道柒谷地云,依例發遣府書吏羅將拿來,何如?傳曰,待待命拿囚。
又以義禁府言啓曰,今此勅使在館時,三門把守假都事三員,令該曹口傳差出,以爲分排之地,何如?傳曰,允。
庚辰十月初五日辰時,上御熙政堂。藥房入診入侍時,都提調韓用龜,副提調宋祥濂,假注書許茂,記注官趙德履,記事官李命純,檢校直閣鄭基善,以次進伏,醫官吳千根·崔源·金殷相,以次進伏楹外訖。用龜曰,此時寒令,日氣尙煖,聖體,若何?上曰,一樣,而各殿宮氣候亦一樣矣。仍命醫官入診,千根等以次診候訖,退伏奏曰,脈候左右三部調均矣。上命史官就座,仍命大臣先退,用龜先退。又命退,諸臣以次退出。
庚辰十月初五日申時,上御熙政堂。輪對官入侍時,右副承旨朴綺壽,假注書鄭德和,記注官趙德履,記事官李命純,以次進伏。輪對官刑曹正郞趙鎭翼,工曹正郞尹爔,漢城府判官兪漢芝,都摠府經歷許榦,成均館直講李鼎默,尙瑞院副直長李文容,承文院校檢李興遂,通禮院引儀李嗣萬,宗簿寺正林東鎭,司饔院僉正朴晩壽,以次進伏楹外訖。上命輪對官,以次進前奏職姓名,鎭翼等進前,各奏職姓名訖,上命輪對官先退,鎭翼等退出。綺壽曰,尙瑞副直長李文容奏對之際,有所錯誤,推考,何如?上曰,依爲之。出擧條仍命退,承史以次退出。
上在昌德宮。停常參·經筵。
自午時至申時,灑雨下雨,測雨器水深三分,申時雨雹,狀如小豆。
朴綺壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
宋祥濂啓曰,右承旨尹命烈今日不爲仕進,卽爲牌招,何如?傳曰,允。
沈能岳啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞·朴升鉉,修撰朴齊聞旣有只推之命,與行副提學吳淵常一體牌招,以爲推移入直之地,何如?傳曰,允。
徐左輔有頉,代以李憲兢爲假注書。
李憲兢有頉,代以李得烈爲假注書。
以右承旨尹命烈牌不進罷職傳旨,傳于宋祥濂曰,只推。
朴綺壽啓曰,明日傳香,禮房承旨當爲齋宿,右承旨尹命烈旣有只推之命,所當牌招,而拘於廳規,不得請牌,何以爲之?敢稟。傳曰,牌招。
以右承旨尹命烈再牌不進罷職傳旨,傳于朴綺壽曰,許遞,前望單子入之。
承旨前望單子入之,洪命周落點。
傳于沈能岳曰,發遣吏郞,諸執事淸齋與否,摘奸以來。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于沈能岳曰,只推。
朴綺壽啓曰,大司憲宋穉圭,執義吳熙常,持平權中復在外,掌令沈英錫·李東永,持平李鐸遠牌不進,監察茶時之意,敢啓。傳曰,知道。
以司諫宋翼淵,獻納金益鉉,掌令沈英錫·李東永,持平李鐸遠牌不進罷職傳旨,傳于朴綺壽曰,只推。
以兼文學趙庭和牌不進罷職傳旨,傳于沈能岳曰,只推。
沈能岳,以吏曹言啓曰,今此宗廟冬享大祭終獻官,前參判徐長輔塡差,而時無職名,令該曹口傳付軍職,何如?傳曰,允。
兵曹口傳政事,護軍單徐長輔。
沈能岳,以禮曹言啓曰,今此迎勅儀註,改磨鍊以入,而待啓下,令承文院繕寫,仍令兵曹別定禁軍騎撥,罔夜馳傳于問禮官處,何如?傳曰,允。
朴綺壽,以兵曹言啓曰,今十月初八日宗廟冬享大祭時,守門當爲塡差,而本曹郞廳及都摠府郞廳,排擬苟艱,依定式軍門將官,代差以入之意,敢啓。傳曰,知道。
又以備邊司言啓曰,因政院啓辭,勅使接見說話,或不無未盡之處,令廟堂增刪,以備睿覽事,允下矣。取見其說話,則不可不有添入之語,故更加修潤,還送政院,改書以入之意,敢啓。傳曰,知道。
又以備邊司言啓曰,卽見公淸監司朴宗京狀啓,則以爲今年綿農,一道均荒,本色準納,其勢末由,各衙門及各營門所納軍布中木邊條,自今年十月至明年九月,限折半代錢事,請令廟堂,稟旨分付矣。今當穡事豐登之時,民力雖若少紓,綿歉旣如此,而必令盡責本色,則反不無傷農之慮,軍需雖難闊狹,民情宜所軫念,各營各司軍布折半代錢之請,特爲許施,何如?傳曰,允。
沈能岳,以迎接都監言啓曰,本都監都廳副司直李寅溥身病猝重,勢難察任,今姑改差,其代副司果權馥差下,郞廳繕工監副正兪秉柱移拜砥平縣監,其代平市署直長洪耆周差下,竝使之專意擧行,何如?傳曰,允。
朴綺壽,以兵曹言啓曰,慶熙宮衛將吳載憲受由在外,過限未上來,改差,何如?傳曰,允。
大司成金箕殷疏曰,伏以臣,姿本至庸,少又失學,識見固陋,文術疎短,直是一無用之物,未堪百執事之責,而過蒙拂拭,濫躋緋玉,竊自揣量,已踰涯分,尋常悚悸,若臨淵谷。不意昨者,伏奉除旨,以臣爲成均館大司成,臣聞命惶惑,繼以震懍,歷日經宵,罔知攸措。蓋臣所叨之職,卽古敎冑之官也。規步繩趨,矜式乎多士,春誦夏絃,作成其人才,以至丕闡儒敎,弘贊文化者,皆其責也,則其爲任之重且大可知也。今乃遽然以如臣百不似之人,苟充位於萬不近之職,此豈聖朝爲官擇人之道乎?如上所陳作人才贊文化等事,固非愚魯賤臣所可擬論,而下至記誦之薄技,詞章之末藝,臣亦不能用力着工,則臣以何藉手,儼然自處以師儒之長,而冒據臯比之位,以臨多士之上乎?苟非然者,臣跡本庸賤,志願榮貴,抑以何心,崇飾曼辭,故爲此外讓之態乎?受人嗤笑,恥在臣身,容或自甘,玷汚名器,累及上簡,罪當何居?百爾忖量,萬無承膺之路,短章自列於紸纊之下。伏乞聖慈,察臣本末,諒臣衷懇,亟遞臣新授大司成之職,以重公器,以安私分,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
朴綺壽啓曰,大司憲宋穉圭,執義吳熙常在外,掌令李東永差祭,沈英錫,持平權中復·李鐸遠未肅拜,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
洪命周啓曰,來十一日,輪對日次矣,敢稟。傳曰,停。
傳于洪命周曰,傳香承旨馳詣宗廟,奉審摘奸以來。
洪命周啓曰,玉堂上下番俱空,今已閱月,事甚未安,應敎金鐮,校理洪羲瑾,副校理李潞·朴升鉉,修撰朴齊聞旣有只推之命,與行副提學吳淵常一體牌招,推移入直,何如?傳曰,允。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于洪命周曰,只推。
洪命周,以侍講院言啓曰,王世子進講孟子第四卷,今已畢講矣,第五卷繼講之意,敢啓。傳曰,知道。
又以侍講院言啓曰,再明日賓客相見禮時,宮官當爲備員,而兼文學趙庭和,兼司書趙琮鎭俱有實故,無以備員,令政院稟旨變通差出,待下批,牌招,以爲進參之地,何如?傳曰,竝許遞,前望單子入之,待下批,牌招察任。
春坊前望單子入之,兼文學徐憙淳,兼司書李羲肇落點。
朴綺壽,以兵曹言啓曰,本曹參判金愚淳受由在外,參議洪時濟差祭,參知柳鎭澤受由,只有臣晩錫今方入直,而替直無人,參判·參知令政院稟旨變通,仍令該曹以在京無故人口傳差出,待下批,牌招,以爲推移入直之地,何如?傳曰,允。
又啓曰,因兵曹草記,本曹參判金愚淳在外,參議洪時濟差祭,參知柳鎭澤受由,只有臣晩錫今方入直,而替直無人,參判·參知令政院稟旨變通,仍令該曹以在京無故人口傳差出,待下批,牌招,推移入直事,允下矣。合有變通之道,何以爲之?敢稟。傳曰,竝許遞,前望單子入之。
兵曹堂上前望單子入之,參判徐俊輔,參知李錫祜落點。
洪命周,以吏曹言啓曰,贈諡介節公洪宇定延諡,定行於今十月二十日慶尙道安東地本家云矣,敢啓。傳曰,知道。
又以戶曹言啓曰,慶熙宮差備內秋奉審執頉處修改吉日,令日官金性錡推擇,則今十月初八日午時爲吉云,以此日時擧行之意,敢啓。傳曰,知道。
朴綺壽,以兵曹言啓曰,內禁衛將張洛賢方帶別軍職,職務相妨,呈狀乞遞,改差,何如?傳曰,允。
又以兵曹言啓曰,今月初十日,三內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以沈能完爲內禁將。
朴綺壽,以備邊司言啓曰,進香使及冬至使行,今將後先離發,在前公用銀,例以灣府帽稅取去,而間因使介之絡續,帽稅幾無餘在,兩行公用,則合爲一萬五百兩,不足爲九千兩云。每於如此之時,以公貨貸下,或値曆節回門不遠,則帽稅中,先爲推移以去,亦多已例。顧今公貨,有難多數貸下,帽稅亦難多數先用。箕營所在某樣銀中限五千兩,分排貸下於兩次使行,待帽稅稍裕,劃卽捧納,俾無如前延拖之弊,其外不足者,以曆行回門帽稅中,姑先推移充數之意,平安監司·義州府尹處分付,何如?傳曰,允。
洪命周,以宣惠廳言啓曰,各道拯米,以其水沈也。故分給之後,以輕歇之價,代錢收捧,而若遇歉歲,則許令停退者,爲紓民力也。臭載所拯者,仍爲白給則已矣,分給收捧,旣是法典也。今年大登,五六十年來罕有之豐也。如此大登之時,亦爲停退,則必待加於此之豐年而後,始可收捧乎?京畿拯米,雖已停退,本廳所管拯米,勿爲停退,依例收捧上納,非但拯米也,竝與劣米,豐登之年,勿請停退之意,分付於諸道,何如?傳曰,允。
朴綺壽,以刑曹言啓曰,西部雇馬廳洞任掌高有福發告內,本洞居幼學許珌打殺其婢夫姜龍雲云,故使之如例行檢矣。卽見兩檢檢狀,則許珌方擬移接鄕廬,欲率去其婢壽今之女順玉,而所謂龍雲,乃壽今之夫,順玉之義父也。阻搪其義女之率去,始也無數詬辱,終焉拳衝許珌之老父,至於眼皮受傷之境,而許珌出他歸來,見此光景,乃以橫搗介,揮打龍雲之頭部,當下致斃,實因無疑,正犯自服矣。謹稽先朝癸丑年受敎,若曰,人家率接之婢夫,向妻上典,肆發惡言,情理絶悖者,治罪解逅致死,則勿爲成獄,情非絶悖,治罪解逅,則獄具後草記稟決。今此獄事,細究根因,參互事理,則情雖絶悖,死非解逅,而事實出於衛父,罪難免於擅殺,則不當議到具獄。大明律鬪毆條有曰,奴婢有罪,其家長不告官毆殺者杖一百,若雇工人毆死者,杖一百徒三年,龍雲之於許珌,乃是率下婢夫也。雖異於奴婢,何減於雇工?援用毆死雇工之律,恐合旁照,而旣有草記稟決之癸丑受敎,臣曹不敢擅便,上裁,何如?傳曰,姜漢之於妻上典,詬辱之不足,至於手犯之境,有關風化,罪在罔赦,而許珌之奮挺,出於衛父,無論解逅與不解逅,此與不告官擅殺之律絶異,許珌段,刑推一次放送。
上在昌德宮。停常參·經筵。
朴綺壽,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
宋祥濂啓曰,行左承旨宋冕載今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,呂東植落點。
洪命周啓曰,右承旨呂東植時在全羅道井邑地,斯速乘馹上來事,下諭,何如?傳曰,允。
又啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞·朴升鉉,修撰朴齊聞旣有只推之命,與副提學吳淵常一體牌招,推移入直,何如?傳曰,允。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于洪命周曰,只推。
朴綺壽啓曰,大司憲宋穉圭,執義吳熙常在外,掌令沈英錫·李東永,持平權中復·李鐸遠牌不進,監察茶時之意,敢啓。傳曰,知道。
以司諫宋翼淵,獻納金益鉉,掌令沈英錫·李東永,持平權中復·李鐸遠牌不進罷職傳旨,傳于朴綺壽曰,只推。
宋祥濂啓曰,假注書鄭德和身病猝重,勢難察任,今姑改差,何如?傳曰,允。
鄭德和改差,代以鄭知容爲假注書。
鄭知容有頉,代以姜弼煥爲假注書。
朴綺壽,以兵曹言啓曰,禁軍別將朴基豐素患痰癖之症,當寒添劇,時月之內,無望供職,呈狀乞遞矣。實病旣如此,則不可强令察任,改差,何如?傳曰,允。
兵曹,以李勉植爲禁軍別將。
以兼司書李羲肇牌不進罷職傳旨,傳于洪命周曰,只推。
宋祥濂,以吏曹言啓曰,宗簿寺主簿宋應龍呈狀內,矣身素患痰癖之症,當此換節之時,一倍添劇,時日內萬無起動供職之望,卽速入啓遞改云。其身病旣如是沈篤,則有難强令察任,改差,何如?傳曰,允。
又以吏曹言啓曰,贈諡忠定公金若時延諡,定行於今十月十一日廣州地本家云矣,敢啓。傳曰,知道。
洪命周,以司譯院都提調意啓曰,今此進香使行中帶去譯官張舜相方以譯學,在於灣府,冬至使行中帶去譯官李實以勅使差備,亦在灣府矣。拜表前上來下直,實無其路,依前例竝除下直,待使行到灣,使之隨行,勅使差備之代,更當差送,而廚傳之弊,不可不念,黃州譯學洪得傳罔夜馳進之意,分付,何如?傳曰,允。
慶尙監司李在秀疏曰,伏以臣,於日昨伏奉除書,以臣爲慶尙道觀察使,繼而有嘉善大夫陞秩之命,臣惝怳震越,不知措躬之所也。從古人臣之蒙被誤恩於君父者何限,而未有如臣不才罔功,而匪分之寵,不世之恩,遽然荐加於倉卒俄傾之間者也。監司爲守令之綱,貮鄕乃命德之器,其任至重,其選至嚴,上不可以輕畀,下不可以冒據者,明矣。臣釋褐十載,猥蒙恩造,濫廁緋玉之列,已是不衷之服,薄試下邑,蔑無寸效,方面之重,尤非議到,今乃擧而授之,不少難愼。此已朝政之乖當,至於望單之書下,事已常格,恩出無名,而喉院稟旨頒施,銓曹仍以下批,寵除華誥,半夜頻繁,聞命驚惶,若殞淵谷。負乘之譏,冥升之災,理所必至,臣固不足恤,其於名器之玷累,四方之譏議何哉?至若嶠南一路,甲兵財賦之富,疆土人民之衆,根乎一國,甲於諸道,鄕稱鄒·魯,而有宣化導率之任,壤接島夷,而有館待羈縻之責,號爲難治,自昔已然。比年以來,屢經災荒,百度頹隳,群生稠瘵,軍籍每患於漏亡,倉簿半歸於空虛,淳質之善俗漸渝,奸猾之濫習益滋,縱値小康之歲,實無蘇救之策。雖使聰明足以綜理,威望足以彈壓者當之,其將逡巡却顧之不暇。若臣之空疎本末,天日在上,必照燭無餘,而以若重寄,謬施濫恩,殆無異於閒漫職司之苟然充位者,此尤臣怵惕兢惶,直欲循墻而走者也。噫,臣家世受恩,門闌盈溢,金玉成行,牙纛接武,榮耀之極,憂思冞切,臣雖無似,非不知感戴恩私,殫竭駑鈍,粗效塵剎之報,而其奈烏獲之鼎,非懦夫之可扛,津人之淵,非稚子之可涉?量力揣分,自知者明,玆敢瀝血仰籲於宸嚴之下。伏乞聖明,俯賜諒察,極收臣新授藩任及資級,以重公器,以安微分,不勝伏願。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
朴綺壽啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
備忘記,厚州僉使申命源下直,長弓一張,長箭一部,片箭一部,筒兒一箇賜給。
洪命周啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞·朴升鉉,修撰朴齊聞旣有只推之命,與行副提學吳淵常一體牌招,推移入直,何如?傳曰,允。
行大司諫李錫奎啓曰,臣庸愚湔劣,百不猶人,淸朝耳目之任,初不近似,而千萬不自意,薇垣除旨,忽下於自鄕上來之際,纔歸私次,天牌踵臨,臣怵畏義分,雖不得不祗肅恩命。而第臣於合啓中,有區區私義之不可冒參者,曾叨是職,以此引避,輒蒙體諒之恩,今臣情踪,與前無異,其何敢晏然蹲據於臺次乎?請命遞斥臣職。答曰,依啓。
朴綺壽啓曰,大司憲宋穉圭,執義吳熙常在外,掌令沈英錫·李東永,持平權中復·李鐸遠牌不進,監察茶時之意,敢啓。傳曰,知道。
以司諫宋翼淵,獻納金益鉉,掌令沈英錫·李東永,持平權中復·李鐸遠牌不進罷職傳旨,傳于朴綺壽曰,只推。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于洪命周曰,只推。
洪命周,以禮曹言啓曰,郊壇四孟朔,遣禮郞看審有無頉,自該曹草記事定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇次第看審,則南壇·先農壇·先蠶壇·雩祀壇·馬祖壇·漢江壇·司寒壇·厲壇壇上及四面紅箭門·墻垣階砌,俱爲無頉,而祈雨壇東邊紅箭門柱根朽傷,卽爲修改事,分付該監,而此後看護等節,着實擧行事,申飭之意,敢啓。傳曰,知道。
慶尙監司李在秀疏曰,伏以臣,匪分之職,才不堪勝,格外之資,義難冒受,敢陳瀝血之懇,仰冀反汗之命,伏奉批旨,未蒙允兪,誠不勝惶隕悶蹙之至。方岳之任,非曰能之,辭不獲命,敢不祗肅,粗效殫竭之誠,而新資未還收之前,實無晉身之路,區區之忱,恐有乖於聖朝官人之政,非爲臣一身廉隅而已也。夫貮卿峻秩也。或因薦而陞,或有勞而酬,亦必難愼其人,鄭重其事,臣旣非公薦,又無微勞,而乃因望單之書下,仍以特旨而施行,朝廷之爵賞,由臣而輕,四方之譏議,由臣而起,此豈細故也哉?且以官方言之,嶺闑之任,有異於兩界與畿輔,前後叨是任者,階雖下大夫,本無所拘,未聞因是除而從而晉秩也。今於無名之誤恩,視若當來之例陞,貪戀榮寵,冒昧承膺,則是直一忘廉沒恥之人也。臣雖無狀,寧忍爲此?伏惟聖上,愼惜名器,禮使臣隣,必不以不當受之資,仍以謬加,亦不以不當受之恩,强令仍冒,玆敢冒死申籲,仰瀆崇嚴。伏乞聖明,俯賜鑑諒,亟收臣新資,以重公器,以安私分焉。臣無任云云。答曰,省疏具悉。予自擢卿,何論有例,於卿何有?卿其勿辭,卽爲肅命。
上在昌德宮。停常參·經筵。
藥房提調金魯敬,副提調宋祥濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮口傳問安。答曰,知道。
朴綺壽啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
洪命周啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞·朴升鉉,修撰朴齊聞,旣有只推之命,與行副提學吳淵常一體牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,李應圭落點。
朴綺壽,以都摠府言啓曰,今十月十一日親臨文武科放榜時,侍衛寶劍,當爲備員,而都摠管南延君球,副摠管鄭學畊在外,徐能輔受由,都摠管朴崙壽,副摠管尹魯東·金啓河有身病,一員未差,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
朴綺壽啓曰,因都摠府草記,明日親臨文武科放榜時,侍衛寶劍,當爲備員,而都摠管南延君球,副摠管鄭學畊在外,徐能輔受由,都摠管朴崙壽,副摠管尹魯東·金啓河有身病,一員未差,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管洪顯周·金在昌,副摠管李元植·李錫圭·徐有鳳·金益彬·申溆落點。
朴綺壽,以兵曹言啓曰,明日親臨放榜時,本曹堂上,當全數侍衛,而參議李錫祜在外未肅拜,令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。
朴綺壽啓曰,因兵曹草記,明日親臨放榜時,本曹堂上,當全數侍衛,而參議李錫祜在外,令政院稟旨變通,仍令該曹,以在京無故人口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以李晉淵爲兵曹參議。
吏曹,兵曹參議單洪時濟,參知單李晉淵。
傳于朴綺壽曰,明日出宮門路,以協陽門爲之。
朴綺壽啓曰,大司憲宋穉圭,執義吳熙常在外,掌令沈英錫·李東永,持平權中復·李鐸遠牌不進,監察茶時之意,敢啓。傳曰,知道。
以司諫宋翼淵,獻納金益鉉,掌令沈英錫·李東永,持平權中復·李鐸遠牌不進罷職傳旨,傳于朴綺壽曰,只推。
以應敎金鐮,校理洪羲瑾,副校理李潞·朴升鉉,修撰朴齊聞牌不進罷職傳旨,傳于洪命周曰,只推。
朴綺壽,以兵曹言啓曰,今十月十一日,武臣賓廳講書日次,而親臨放榜相値,不得爲之之意,敢啓。傳曰,知道。
洪命周,以禮曹言啓曰,取考己未謄錄,則因臣曹草記,還宮若在三日之內,則大駕至敦化門外入幄次,改具無揚黑圓領袍,陪從諸臣及三日內闕內各處入直官員,竝着黑團領去胸褙黑角帶事,蒙允矣,今亦依此擧行,何如?傳曰,允。
又以禮曹言啓曰,迎送勅出還宮時,以駕轎磨練,曾有定式矣。今亦依此擧行,而取考己未謄錄,則因特敎,翌日館所擧動時,亦以駕轎磨練矣,今番則何以擧行乎?敢稟。傳曰,依己未年例爲之。
義禁府啓目,竹山前府使柳曮原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,宣傳官趙存兢原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓,依允。又啓目,陽智縣監魏尹喆原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
朴綺壽啓曰,大司憲宋穉圭,執義吳熙常在外,掌令沈英錫·李東永,持平權中復·李鐸遠未肅拜,監察茶時之意,敢啓。傳曰,知道。
洪命周啓曰,今日殿坐,承旨當爲備員,而右承旨呂東植,同副承旨沈能岳竝在外,無以備員,何以爲之?敢稟。傳曰,許遞,前望單子入之。
傳于朴齊一曰,侍衛軍兵毛具。
承旨前望單子入之,宋稚圭·曺錫正落點。
洪命周啓曰,新除授承旨宋稚圭資是嘉義,行都承旨宋祥濂乃是嘉善,座次有違格例,何以爲之?敢稟。傳曰,竝許遞,前望單子入之。
承旨前望單子入之,李龍秀·洪時濟落點。
洪命周啓曰,玉堂上下番俱空,已至多日,事甚未安。應敎金鐮,校理洪羲瑾,副校理李潞·朴升鉉,修撰朴齊聞旣有只推之命,與行副提學吳淵常一體牌招,以爲推移入直之地,何如?傳曰,竝許遞,前望單子入之。
玉堂前望單子入之,應敎李羲肇,校理李光正,副校理洪學淵·徐萬修,修撰徐憙淳落點。
洪命周啓曰,玉堂上下番俱空,已至多日,事甚未安。新除授應敎李羲肇,校理李光正,副校理洪學淵·徐萬修,修撰徐憙淳竝卽牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,趙德潤落點。
朴綺壽,以都摠府言啓曰,今日入直內三廳武兼禁軍及軍兵等,當爲中日習射技放,而文武科放榜相値,不得設行之意,敢啓。傳曰,知道。
又以都摠府言啓曰,新除授副摠管李錫圭時無職名,令該曹口傳付軍職,何如?傳曰,允。
兵曹口傳政事,護軍單李錫圭。
洪命周,以侍講院言啓曰,兼弼善金鐮時無職名,令該曹口傳付軍職,何如?傳曰,允。
兵曹口傳政事,副司果單金鐮。
洪命周,以吏曹言啓曰,今此宗廟·景慕宮望祭祭官中,時無職名人,令該曹口傳付軍職,何如?傳曰,允。
朴綺壽,以備邊司言啓曰,關西先運襦衣二百四十九領,紙衣二百六十六領,照數捧上稱量,綿品·紙品亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又以兵曹言啓曰,慶熙宮衛將鄭洽仁身病猝重,勢難供職,呈狀乞遞,實病旣如此,則不可强令察任,改差,何如?傳曰,允。
庚辰十月十一日卯時,上詣仁政殿。文武科放榜入侍時,行都承旨宋祥濂,左承旨洪命周,左副承旨朴齊一,右副承旨朴綺壽,記事官尹正鎭,假注書姜弼煥,記注官盧尙默·金樂澧,檢校直閣鄭基善,檢校待敎李鶴秀,檢校待敎徐憙淳以次侍立。時至,通禮跪啓請外辦。上具遠遊冠·絳紗袍,乘輿出協陽門。藥房提調金魯敬,副提調宋祥濂進輿前奏曰,侵早勞動,聖體,若何?上曰,一樣矣。上曰,都提調不入來乎?魯敬曰,然矣。仍由肅章門入仁政門,至仁政殿月臺,通禮跪啓請降輿。上降輿,祥濂進圭,上執圭陞座。贊儀唱文武百官入就位行四拜禮,文武百官,就位行禮訖。文武新恩,分東西庭,行四拜禮訖,仍行文武新恩放榜,放榜官唱文武擧人入就位行四拜禮訖。上曰,賜牌催促擧行,可也。仍各賜紅牌,次賜花及蓋訖,宣醞,行四拜禮退出,致詞官致詞,文武百官行禮訖,通禮跪告禮畢。上降座,通禮跪啓請乘輿,上乘輿,出仁政門,由肅章門·協陽門還內,命出標信解嚴。諸臣以次退出。
上在昌德宮。停常參·經筵。
朴綺壽啓曰,大司憲·掌令二員,持平二員未差,執義吳熙常在外,監察茶時之意,敢啓。傳曰,知道。
傳于曺錫正曰,文武科新恩謝恩當親受,該房知悉。
傳于曺錫正曰,新恩入侍。
傳于曺錫正曰,新恩金鼎均·金盛淵·金炳朝·張彦汲·崔弘德竝賜樂。
傳于李龍秀曰,吏·戶換房。
以校理李光正,副校理洪學淵·徐萬修,修撰徐憙淳牌不進罷職傳旨,傳于曺錫正曰,只推。
以應敎李羲肇牌不進罷職傳旨,傳于曺錫正曰,只推。
曺錫正啓曰,玉堂上下番俱空,已至多日,事甚未安。應敎李羲肇,校理李光正,副校理洪學淵·徐萬修,修撰徐憙淳旣有只推之命,竝更牌招,推移入直,何如?傳曰,允。
以校理李光正,副校理洪學淵·徐萬修牌不進罷職傳旨,傳于曺錫正曰,只推。
以應敎李羲肇再牌不進罷職傳旨,傳于曺錫正曰,只推。
傳于洪命周曰,山林外,未肅拜在外臺諫竝許遞,政官牌招開政。
傳于洪命周曰,司䆃提調·氷庫提調許遞,今日政差出。
有政。吏批,判書金履喬進,參判洪秀晩進,參議李鶴秀進,左副承旨曺錫正進。啓曰,臺諫多窠,今當差出,而擬望之人乏少,外任竝擬,何如?傳曰,允。以李魯益爲大司憲,李敬參爲大司諫,李泰淳爲司諫,南達孫·鄭宗顯爲掌令,李鳳純·柳榮河爲持平,趙秀仁爲獻納,金鼎均·申萬休爲正言,吳翰源爲戶曹參判,趙鍾永爲刑曹參判,林景鎭爲兵曹參議,林漢浩爲判義禁,趙德潤爲知經筵,金魯敬爲右賓客,李秉耆爲司䆃僉正,鄭來升爲長湍府使,李敬脩爲韓山郡守,金若水爲銀溪察訪,祭酒單宋稚圭。
吏批,再政,以洪益聞爲副應敎,金聖謙爲兵曹佐郞,白思坤爲禮曹佐郞,鄭元善爲右通禮,閔祖榮爲監察,李憲周爲司宰僉正,洪善謨爲恭陵令,鄭義命·劉㵙爲典籍,李魯益爲司䆃提調,洪秀晩爲氷庫提調,洪儼爲咸鏡都事,右賓客單李存秀,左副賓客單金魯敬,兵曹參議單李晉淵,參知單林景鎭。
兵批,判書鄭晩錫進,參判徐俊輔病,參議未差,參知李晉淵入直,同副承旨洪時濟進。以吳聖錫爲慶熙將,具聖魯·李圭夏爲宣傳官,李漢昇爲部將,同知鄭洽仁,大護軍趙德潤,護軍吳淵常·金遇淳·宋冕載·徐能輔,副護軍尹命烈·呂東植·沈能岳·李錫祜·柳鎭澤·李應圭,副司直宋翼淵·李東永·沈英錫·李鐸遠·權中復·金益鉉·洪羲瑾·朴升鉉·李潞,副司果趙錫龜·柳致睦·朴齊聞,以上竝單付,前武兼金樂賢今加折衝加資事承傳。
兵批,再政,以趙得永爲知事,同知單金命圭。
曺錫正,以禮曹言啓曰,取考己未謄錄,則成服後三日除服時,依成服時例,自上自內行禮,而百官行禮於崇政殿庭矣,今亦依此磨鍊擧行之意,敢啓。傳曰,知道。
又以禮曹言啓曰,取考己未謄錄,則大小使臣及外官等成服節次,皆於勅書到京日,一齊擧行,三日而除矣,今亦依前例,待迎勅擇日停當,先期知委,何如?傳曰,允。
朴齊一,以兵曹言啓曰,內弓房矢人元錦哲來告內,渠以壬子年入屬,至今年二十九年服役,造納長片箭,合爲一千二百部云。故依定式,取考知弓品堂上啓下單子及本曹錄置成冊,則自壬子年秋等,至今年春等二十九年服役,造納長片箭,合爲一千二百部的實矣。服役年條,造納夭數,旣已準限,夭人元錦哲,依定式帖加成給,何如?傳曰,允。
又以訓鍊都監言啓曰,本局哨官金履萬受由下鄕,過限不現,汰去之意,敢啓。傳曰,知道。
鈴原君尹行直疏曰,伏以臣,猥膺冬至副使之任,出彊之期,只隔旬日,瞻望觚稜,不勝戀結之忱。仍伏念臣之父母墳山,在於數舍之地,而久曠省掃,心常怵惕。今當遠離,松楸入望,霜露興感,瞻慕之心,此時倍切,又況萬里殊域,經歲將還,請暇告出,情所不已,而間因病告,未及周旋。今則期日漸迫,往還甚急,玆敢短章呼籲於天地父母之前。伏乞聖慈,俯垂鑑諒,特賜恩暇,往省瑩域,俾伸至情,千萬顒祝。臣無任云云。答曰,省疏具悉。卿其往省焉。
庚辰十月十二日辰時,上御熙政堂。文武科新恩謝恩親受入侍時,行都承旨李龍秀,左承旨洪命周,右承旨朴齊一,左副承旨曺錫正,右副承旨朴綺壽,同副承旨洪時濟,記事官尹正鎭,假注書姜弼煥,記注官趙德履,記注官金樂澧,檢校直閣鄭基善以次進伏。文武科新恩,分東西班序立訖。上曰,新恩行禮,催促擧行,可也。文武新恩,仍行四拜禮,命宣醞訖。上曰,文武新恩進前,各奏職姓名,可也。龍秀奏曰,武科則人員旣多,壯元一人外,使之階下奏職姓名似好矣,上可之。新恩金鼎均等,以次進前,各奏職姓名訖,以次退立階下。上曰,賜樂,新恩外文武擧人,皆令先退而賜樂。新恩則使之張樂謝恩,可也。鼎均等行四拜樂作訖,命退出,鼎均等退出。又命退,諸臣以次退出。
上在昌德宮。停常參·經筵。
夜自一更至五更,月暈。
朴齊一啓曰,合辭方張之時,諫院無詣臺之員,事甚未安,除在外外,未肅拜人員,竝卽牌招,何如?傳曰,允。
又啓曰,持平柳榮河未署經,憲府無詣臺之員,除在外外,未肅拜人員,一體牌招,何如?傳曰,允。
又啓曰,右副承旨朴綺壽今日不爲仕進,卽爲牌招,何如?傳曰,允。
又啓曰,假注書姜弼煥身病猝重,勢難察任,今姑改差,何如?傳曰,允。
備忘記,羅暖萬戶安塾下直,長弓一張,長箭一部,片箭一部,筒兒一部賜給。
傳于洪時濟曰,當該承旨推考。
注書尹正鎭病,代以金爲假注書。
姜弼煥改差,代以金盛淵爲假注書。
以右副承旨朴綺壽牌不進罷職傳旨,傳于朴齊一曰,只推。
洪時濟啓曰,玉堂上下番俱空,已至多日,事甚未安。應敎李羲肇,校理李光正,副校理洪學淵·徐萬修旣有只推之命,與新除授副應敎洪益聞竝卽牌招,以爲推移入直之地,何如?傳曰,允。
以應敎李羲肇,副校理洪學淵牌不進罷職傳旨,傳于洪時濟曰,只推。
朴齊一啓曰,大司憲李魯益,執義吳熙常,掌令鄭宗顯,持平李鳳純在外,掌令南達孫牌不進,持平柳榮河未署經,監察茶時之意,敢啓。傳曰,知道。
以大司諫李敬參,正言金鼎均,掌令南達孫牌不進罷職傳旨,傳于朴齊一曰,只推。
朴齊一啓曰,卽者義禁府都事來言,時囚無得過三日滯囚,曾有定式矣。時囚罪人黃基定捧供以入,趙存兢·魏尹喆·柳曮等當爲議處,而判義禁林漢浩在外,次堂例不得擧行云,何以爲之?敢稟。傳曰,判金吾許遞,前望單子入之。
判義禁前望單子入之,朴崙壽落點。
洪時濟,以侍講院言啓曰,兼輔德趙萬永時無職名,令該曹,口傳付軍職,何如?傳曰,允。
兵曹口傳政事,副護軍單趙萬永。
朴齊一,以司僕寺言啓曰,兼內乘鄭來升昨日移拜長湍府使矣,其代令該曹卽爲口傳差出,何如?傳曰,允。
兵曹口傳政事,以朴基豐爲兼內乘。
洪時濟,以奎章閣言啓曰,檢校直閣李光文父喪,依定式遣檢書官,傳給內賜賻物以來之意,敢啓。傳曰,知道。
朴齊一,以都摠府言啓曰,副摠管李元植以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,在前崇政殿迎勅時,三營入直馬軍,各留三名,餘皆除出着戎服,崇政門·麗春門·宜秋門·建明門把守,扈衛軍官六十人及標下軍,別將與所任軍官率領,興化門·開陽門·興元門·金商門分把,道路左右屛門把守軍,除器械排立,嚴禁雜人,而本曹及三營別定校卒,另加申飭矣,今亦依此擧行,何如?傳曰,允。
又以兵曹言啓曰,在前迎勅時,闕內設布帳,令訓局擧行,城內外街巷屛門,則三營分掌,以布帳防遮矣,今亦依此擧行,何如?傳曰,允。
又以兵曹言啓曰,勅使傳語軍,例以禁·御兩營鄕軍,輪回磨鍊,而在前雖値停番之時,如例擧行矣。今番則以當次禁衛營,依例一百名定送,習儀時以四十名擧行,何如?傳曰,允。
又以摠戎廳言啓曰,本廳左副千摠柳成逵身病猝重,勢難察任,改差,何如?傳曰,允。
禁府照目,竹山前府使黃基定原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
副校理徐萬修疏曰,伏以有罪而不討,則國不得以爲國,有位而不言,則臣不得以爲臣。臣愚所以寧被屢瀆之誅,決不忍始張終弛,以負其初心,而甘爲春秋之罪人也。曾於昨冬,申暴明張之義,敢煩聰聽,及伏承批旨,誨責諄勤,薄施不敍之典,雙擎奉讀,榮感雖切,惶恧無地。噫,臣人愚望輕,質弱言微,尊君之義,未效於尺寸,懲討之章,久閟於允兪。此臣之夙夜憂歎,情發於中而不能自已也。縮伏私室,只訟忱誠之淺薄,聖度包涵,不欲終棄,收敍之音宣降,今又前望特除,甄復如舊,聞命若驚,不勝惶懍。抆拭之恩,雖出曲造,兢蹙之踪,無望冒當,則已是臣不可越之廉防,而且臣母素患勞瘵,去益癃痼,長在床褥,今當寒候,調養失宜,痰眩闖添,咳喘迭作,全須藥餌,私心焦灼,萬無須臾離側之望。敢以區區情懇,輒事陳白,誠極惶屑,微諒已有素守,至懇惟在便養。玆不得不屢犯召命,冒入文字,仰干宸嚴。伏乞天地父母,特垂照察,先治臣慢瀆之辜,以肅朝綱,仍令刊臣仕藉,俾得優遊散地,歌詠聖澤,全意救護,千萬至祝。臣無任云云。傳于洪時濟曰,屢被罪罰,而不知悛改,抑勒猥雜之說,又此投呈,極爲駭然,所當嚴處,而亦甚支離矣。副校理徐萬修,從重推考,原疏還給。
上在昌德宮。停常參·經筵。
朴齊一,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
又啓曰,右副承旨朴綺壽今日不爲仕進,卽爲牌招,何如?傳曰,允。
曺錫正啓曰,戶曹參判吳翰源,刑曹參判趙鍾永除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。兵曹參知林景鎭除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
朴齊一啓曰,新除授判義禁朴崙壽卽爲牌招,以爲開坐之地,何如?傳曰,允。
傳于朴齊一曰,傳香承旨馳詣宗廟·景慕宮奉審摘奸以來。
曺錫正啓曰,副摠管李錫奎旣入闕中,不爲肅謝,直爲出去,事甚未安,推考,何如?傳曰,允。
朴齊一啓曰,判義禁朴崙壽牌不進推考傳旨今方捧入,而開坐命下之後,如是違牌,事甚未安,更爲牌招,何如?傳曰,允。
以右副承旨朴綺壽牌不進罷職傳旨,傳于朴齊一曰,只推。
曺錫正啓曰,玉堂上下番俱空,已至多日,事甚未安。應敎李羲肇,副校理洪學淵·徐萬修竝卽牌招,推移入直,何如?傳曰,允。
以應敎李羲肇,副校理洪學淵·徐萬修牌不進罷職傳旨,傳于曺錫正曰,只推。
金有頉,代以李竣祜爲假注書。
金盛淵有頉,代以李殷容爲假注書。
李竣祜有頉,代以金盛淵爲假注書。
李殷容有頉,代以李得烈爲假注書。
朴齊一啓曰,行大司憲李魯益,執義吳熙常,掌令鄭宗顯,持平李鳳淳在外,掌令南達孫牌不進,持平柳榮河未署經,監察茶時之意,敢啓。傳曰,知道。
以大司諫李敬參,掌令南達孫牌不進罷職傳旨,傳于朴齊一曰,只推。
曺錫正,以奎章閣言啓曰,明日卽書香閣冬孟朔大奉審日次,時原任閣臣,依節目進詣擧行之意,敢啓。傳曰,知道。
朴齊一,以備邊司言啓曰,卽見廣州留守權常愼災實狀啓,則以爲地部劃下災十結外,各樣不足災爲九十八結十九負九束,特許加劃,各年未捧還餉,以今民勢,實難準捧,己巳條姑爲仍停,甲戌條分數徵捧事,竝請令廟堂,稟旨分付矣。今年畿農,比他道爲最,而本府穡事,亦得均登,則早澇之如干傷損,不足爲災,今此所請,較量各年已例,未免稍過,事目災外五十結,特許加劃,兩年舊還都數,不甚夥多。況未捧名色,尤係法外,似此之歲,若又因循,則還簿無可整之期,使之準數收捧,毋敢以未捧二字,更煩登聞之意,分付,何如?傳曰,允。
又以備邊司言啓曰,卽見水原留守金蓍根災實狀啓,則以爲地部劃下災二十結外,不足災五百六十六結三十負,特許加劃,己巳·甲戌仍未捧各穀,以今民勢,有難竝督,己巳條全數仍停,甲戌條三分二仍停,推奴徵債,限明秋防塞事,竝請令廟堂稟旨分付矣。本府以濱海土曠之故,不無流來災頉,而今年農形,槪與畿內諸邑,均爲大登,則所請災結之與近來歉歲相等者,不無稍多之嫌,元劃外二百五十結,特爲加劃,舊還之每請仍停,乃是爲災民不得已之擧。今幸年事豐稔,迨此收捧,不害爲了逋紓力之道,況未捧異於停退,都數亦不過多。己巳·甲戌兩年未捧條,使之全數收捧,推徵防塞,依他例許施,何如?傳曰,允。
又以刑曹言啓曰,卽伏見京畿監司韓兢履狀本,則長湍居徐衡輔·兪廷煥以田畓相訟,來呈本邑,而該府使李殷會與廷煥有切姻之嫌,移訟坡州矣。衡輔初不應訟,謂以本倅潛成立案,私囑坡州,至於構捏議送。故本倅欲問委折,果爲招來,則發怒拔劍,直刺邑校,突入官庭,極口凌辱。衡輔之子孟淳卽爲上京,徑到本倅家,向本倅八耋老父,兇言詬罵,扼吭執髻,無數毆打,昏塞幾危。該府使以其忝職之故,毆辱至及老父,無以抗顔臨民,呈狀乞罷,顧其情私,有難强令察任,不得已罷黜。徐衡輔之公庭詬辱,已極驚駭,而徐孟淳之挾憾本倅,逞怒於在家之老父,手拳亂加,氣息幾殊者,萬萬驚心,不可但曰大關變怪。若不準法嚴勘,後弊誠非細憂,今方逃匿京城,令法司譏捉,從本律勘處事啓下,而徐孟淳今已自現矣。謹按律文,則大明律鬪毆條有曰,部民毆本部知府知縣者,杖一百徒三年,今此孟淳含憾於本倅,毆打其老父,揆以民習,誠極駭悖,援用此律杖一百,公淸道扶餘縣徒三年定配所,卽爲押送之,敢啓。傳曰,知道。
左參贊李肇源疏曰,伏以臣,昨伏見傳敎下者,以副校理徐萬修疏,辭敎截嚴,至有原疏還給之命,其疏臣未之得見,而槪聞一二句傳言,是豈可容易發諸口加諸人者,而重言復言,至於屢度而不知止?殆非常性人事。噫,爲道伯,而貶黜或罷遣其管下守令者,從古何限,而未或因是而有是擧,今臣獨當之,此實臣命途嶔崎,致此遭値之奇怪也。自初一皆付之橫逆,而緘結不言,今何獨與之交章,有若對造,罔念事體之傷,重貽淸朝之羞也哉?顧臣情悰,誠無以抗顔周行,揚揚若無故者矣。且臣所患痰崇,遇寒增劇,滯極而成痞,痞甚而爲喘,氣息綿綴,無以自持,加以脚瘡,近益肆毒,膿血淋瀝,屈伸艱澁,房闥起動,必須人扶,以此癃痼之形,沈頓之狀,束帶供職,斷無其望,客使將至,館伴務殷,而臣無以日進董飭也。專對有命,往役義重,而臣無以自强跋涉也。緣臣情病,使職務將致瘝曠,使事未免僨誤,則其於國體,所損尤當,如何?玆具短章,冒昧煩籲。伏乞聖慈,俯賜鑑諒,將臣所帶本兼諸任,盡行鐫改,仍許臣退伏田廬,以調病軀焉。臣無任云云。答曰,省疏具悉。抑勒無理之言,欲爲撕捱,則此前亦如此,爲卿之道,勿較,可矣。卿其勿辭行公。
上在昌德宮。停常參·經筵。
藥房提調金魯敬,副提調朴齊一啓曰,伏未審日間,聖體若何,寢睡·水刺之節,何如?臣等率諸御醫,趁朝入診,詳察聖候爲宜,王大妃殿氣候,何如?嘉順宮氣候,何如?臣等不任區區,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮口傳問安。答曰,知道。
朴綺壽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,車嶺僉使曺光彦下直,長弓一張,長箭一部,片箭一部,筒兒一箇賜給。
朴綺壽啓曰,判義禁朴崙壽再牌不進推考傳旨,今方捧入,而開坐命下之後,連事違召,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽牌不進推考傳旨,今方捧入,而開坐命下,已至多日,連事違召,無意承膺,事甚未安,更爲牌招,何如?傳曰,允。
又啓曰,判義禁朴崙壽再牌不進推考傳旨今方捧入,而開坐命下之後,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行大司憲李魯益,掌令南達孫牌不進,執義吳熙常,掌令鄭宗顯,持平李鳳純在外,持平柳榮河未署經,監察茶時之意,敢啓。傳曰,知道。
以大司諫李敬參,掌令南達孫牌不進罷職傳旨,傳于朴綺壽曰,只推。
曺錫正啓曰,玉堂上下番俱空,已至多日,事甚未安,應敎李羲肇,副校理洪學淵·徐萬修旣有只推之命,竝更牌招,推移入直,何如?傳曰,允。
以應敎李羲肇,副校理洪學淵·徐萬修牌不進罷職傳旨,傳于曺錫正曰,只推。
金盛淵有頉,代以金炳朝爲假注書。
金炳朝有頉,代以李殷容爲假注書。
李得烈有頉,代以任希兢爲假注書。
任希兢在外,代以許茂爲假注書。
曺錫正,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,臣等進詣書香閣御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,檢校直閣李光文父喪第三日,依定式遣檢書官致弔,仍爲勸粥以來之意,敢啓。傳曰,知道。
曺錫正,以內醫院都提調·提調意啓曰,各殿宮年例進上臘藥所入牛黃九十七部一錢一分二里三毫,麝香二百四十七部三分六里三毫,竝令戶曹·宣惠廳進排,而丙申定式牛黃二十五部一錢九里二毫,以本院春秋兩等元貢中取用,何如?傳曰,允。
庚辰十月十五日辰時,上御熙政堂。藥房入診入侍時,提調金魯敬,副提調朴齊一,記事官尹正鎭,記注官盧尙默·金樂澧以次進伏。醫官吳千根·崔源·李命運進伏楹外訖。魯敬曰,日候不調,聖體,若何?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,一樣矣。魯敬曰,嘉順宮氣候,何如?上曰,一樣矣。魯敬曰,醫官當令入診乎?上曰,唯。千根·源·命運,以次進前診候訖,退伏奏曰,脈候左右三部調均矣。齊一曰,入直閣臣,進詣書香閣大奉審,故未得入侍矣。魯敬曰,臘藥今方始製,而庫中所在羅蔘·戶蔘·江蔘之蠹破者,當如前入用乎?上曰,依此爲之。仍命退,諸臣以次退出。
上在昌德宮。停常參·經筵。
夜自五更,至十七日開東,灑雨下雨,測雨器水深一分。
朴綺壽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
又啓曰,判義禁朴崙壽三牌不進推考傳旨,今方捧入,而開坐命下,已至多日,一向違傲,不卽承膺,事體所在,誠甚未安,所當更請牌招,而係是一日四牌,何以爲之?敢稟。傳曰,更爲牌招。
曺錫正啓曰,玉堂上下番俱空,已至多日,事甚未安。應敎李羲肇,副校理洪學淵·徐萬修旣有只推之命,竝更牌招,推移入直,何如?傳曰,允。
以應敎李羲肇,副校理洪學淵·徐萬修牌不進罷職傳旨,傳于曺錫正曰,只推。
李殷容有頉,代以李基準爲假注書。
朴綺壽啓曰,行大司憲李魯益,掌令南達孫牌不進,執義吳熙常,掌令鄭宗顯,持平李鳳純在外,持平柳榮河未署經,監察茶時之意,敢啓。傳曰,知道。
以大司諫李敬參,掌令南達孫牌不進罷職傳旨,傳于朴綺壽曰,只推。
朴齊一啓曰,禁軍別將李勉植以禁軍取才事,明日慕華館出去矣。兼帶左邊捕盜大將所佩命召及大將牌·傳令牌,何以爲之?敢稟。傳曰,仍佩往來。
傳于曺錫正曰,翰圈之仍未行之,殊爲未安,在外別兼之冬務方殷之時,曠官亦可悶,在外別兼竝減下,翰圈則都堂爲之。
曺錫正啓曰,翰圈都堂爲之事,命下矣。監事以下館閣堂上,竝待開門命招,何如?傳曰,允。
又以侍講院言啓曰,明日賓客相見禮時,宮官當爲全數進參,而司書李趾秀在外,兼司書李羲肇有實故,無以備員,竝令政院,稟旨變通差出,待下批,牌招,以爲進參之地,何如?傳曰,允。
又啓曰,因侍講院草記,明日,賓客相見禮時,宮官當爲全數進參,而司書李趾秀在外,兼司書李羲肇有實故,無以備員,竝令政院稟旨變通差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之,司書任天常,兼司書洪學淵落點。
朴綺壽啓曰,判義禁朴崙壽疏批已下,卽爲牌招,以爲開坐之地,何如?傳曰,允。
朴齊一,以備邊司言啓曰,近日法綱墮壞,無變不有,而至於長湍訟民徐孟淳事而極矣。身爲土民,以訟事之不能如意,發怒於邑倅,直爲上京,毆打其父,此是前古所未有之變怪也。如此則爲人父者,將不願其子太守之爲榮,而爲人子者,每當一訟,惟恐貽累於其親,不敢出一言可否,寧有是耶?及見秋曹擬律草記,則如許亂民,只以杖一百徒三年磨鍊,有若尋常罪囚循例輕勘者然,掌法之地,苟且巽軟,莫此爲甚。近來法官,不讀律書,如遇難處之事,傍引曲照於不當之文者,謬習已痼,後弊難言,此不可置而不論。刑曹判書洪羲臣亟施罷職之典,徐孟淳更令該曹嚴加刑訊後,遠惡島改定配所,勿揀赦典,徐衡輔之官庭凌辱,劍刺邑校,是亦亂民,此則令本道卽爲譏捕,如律嚴勘後,使之狀聞,事端旣出於本道,則法當文移京兆,捉來嚴勘,而乃令法司從本律勘處,殊涉不審。京畿監司韓兢履,亦爲從重推考,近又聞摠帥,爲其親族之地,捉上湍府吏鄕,過加棍治,傳說藉藉,若眞有是事,則將臣處事,甚爲乖當,宜有一問,以解衆惑,摠戎使徐春輔,亦令該府拿問處之,何如?傳曰,允。
又啓曰,摠戎使徐春輔拿處事,允下矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,摠戎使,御將兼察事,命下矣。兼察摠戎使張鉉宅卽爲牌招聽傳敎,何如?傳曰,允。
又以都摠府言啓曰,副摠管徐有鳳以御營中軍,本營諸將官射會監試事,南小營晝仕出去之意,敢啓。傳曰,知道。
又以御營廳言啓曰,去夜初更量,幼學張錫九犯夜被捉,依例移送秋曹之意,敢啓。傳曰,知道。
朴綺壽,以刑曹言啓曰,因御營廳啓辭,去夜初更量犯夜幼學張錫九移送秋曹事,命下矣。張錫九依更數決笞三十度,放送之意,敢啓。傳曰,知道。
朴齊一,以禁衛營言啓曰,本營哨官成有敏,身爲將官,擧措可駭,爲先汰去之意,敢啓。傳曰,知道。
朴綺壽,以刑曹言啓曰,備邊司啓辭內,近日法綱墮壞,無變不有,而至於長湍訟民徐孟淳事而極矣。身爲土民,以訟事之不能如意,發怒於邑倅,直爲上京,毆打其父,此是前古所未有之變怪也。如此則爲人父者,將不願其子太守之爲榮,而爲人子者,每當一訟,惟恐貽累於其親,不敢出一言可否,寧有是耶?及見秋曹擬律草記,則如許亂民,只以杖一百徒三年磨鍊,有若尋常罪囚循例輕勘者然,掌法之地,苟且巽軟,莫此爲甚。近來法官,不讀律書,如遇難處之事,傍引曲照於不當之文者,謬習已痼,後弊難言,此不可置而不論。刑曹判書洪羲臣亟施罷職之典,徐孟淳更令該曹,嚴加刑訊後,遠惡島改定配所,勿揀赦典,徐衡輔之官庭凌辱,劍刺邑校,是亦亂民。此則令本道卽爲譏捕,如律嚴勘後,使之狀聞,事端旣出於本道,則法當文移京兆,捉來嚴勘,而乃令法司從本律勘處,殊涉不審。京畿監司韓兢履,亦爲從重推考,近又聞摠帥,爲其親族之地,捉上湍府吏鄕,過加棍治,傳說藉藉。若眞有是事,則將臣處事,甚爲乖當,宜有一問,以解衆惑,摠戎使徐春輔,亦令該府拿問處之,何如?傳曰,允事,命下矣。徐孟淳嚴刑一次後,全羅道康津縣古今島,改定配所,卽爲押送之意,敢啓。傳曰,知道。
判義禁朴崙壽疏曰,伏以臣,衰甚病痼,實無擔夯重負,束帶奔走之望,而辭不獲命,時値客使之迎接,擧行旁午,遂不復敢言私,黽勉出膺。若其不量之愧,僨事之憂,亦未敢自弛于中。此際伏奉金吾特除,召牌踵臨,開坐有命,在臣分義,固當駕屨之不竢,而第臣於是銜,艮限自在,非但通朝之所共知,抑亦聖明之所俯燭者也。月前除旨,敢暴情實,亦蒙恩諒,則今臣私義,與前無異,屢犯違傲,冞增惶蹙,玆敢不避煩猥,略控短籲,仰瀆崇嚴。伏乞聖慈,俯垂諒察,特遞臣所帶金吾之任,仍治臣屢瀆之罪,以肅朝綱,以安私分,千萬幸甚。臣無任云云。答曰,省疏具悉。年久之事,何可常引乎?卿其勿辭行公。
上在昌德宮。停常參·經筵。
朴綺壽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
朴齊一啓曰,來二十一日,朝參日次,而方物封裹相値,頉稟之意,敢啓。傳曰,知道。
洪時濟啓曰,來二十一日,輪對日次,而方物封裹相値,頉稟之意,敢啓。傳曰,知道。
朴齊一啓曰,卽見兵曹草記,則崇禮門部將金彦格乘醉作挐,擅離直所云,城門守直,何等嚴重,而酗酒闕直,萬萬驚駭。常時不能檢勅之,兵曹堂上及該營大將,不可無警,竝從重推考,何如?傳曰,允。
朴綺壽啓曰,判義禁朴崙壽牌不進推考傳旨,今方捧入,而開坐命下,已至多日,如是違牌,事甚未安,更爲牌招,何如?傳曰,允。違牌勿爲呼望。
又啓曰,判義禁朴崙壽特敎之下,謂有情勢,奉牌闕外,無意承膺,事體所在,誠極未安,從重推考,何如?傳曰,允。許遞,前望單子入之。
判義禁前望單子入之,金在昌落點。
朴綺壽啓曰,新除授判義禁金在昌卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
傳于洪時濟曰,監事更爲命招。
洪時濟啓曰,藝文提學李肇源,同春秋徐俊輔·趙鐘永·趙貞喆牌不進推考傳旨,今方捧入,而都堂翰圈命下之後,如是違牌,事甚未安,竝更牌招,何如?傳曰,允。
又啓曰,玉堂上下番俱空,已至多日,事甚未安。應敎李羲肇,副校理洪學淵·徐萬修旣有只推之命,副應敎洪益聞自鄕上來云,一體牌招,以爲推移入直之地,何如?傳曰,允。
以應敎李羲肇,副應敎洪益聞,副校理洪學淵·徐萬修牌不進罷職傳旨,傳于洪時濟曰,只推。
以司書任天常,兼司書洪學淵牌不進罷職傳旨,傳于洪時濟曰,只推。
朴綺壽啓曰,行大司憲李魯益,掌令南達孫牌不進,執義吳熙常,掌令鄭宗顯,持平李鳳純在外,持平柳榮河未署經,監察茶時之意,敢啓。傳曰,知道。
以大司諫李敬參,掌令南達孫牌不進罷職傳旨,傳于朴綺壽曰,只推。
朴齊一,以兵曹言啓曰,卽聞崇禮門守門軍所告,則部將金彦格乘醉作挐,擅離直所云。城門守直,何等嚴重,而下鑰後,酗酒闕直,萬萬驚駭,臣之常時不能檢飭,不勝惶恐,而當該部將,爲先嚴棍汰去之意,敢啓。傳曰,知道。
又以二所巡廳言啓曰,去夜二更量,監軍崇禮門門考時,入直部將金彦格投出街路,泥醉作挐,城門守直,何等嚴重,而擅離直所,極爲驚駭,何以爲之?敢啓。傳曰,令攸司科治。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管徐有鳳以武臣堂上朔試射試官,訓鍊院晝仕出去之意,敢啓。傳曰,知道。
又以備邊司言啓曰,卽見慶尙前監司金履載災實分等狀啓,則尤甚名色,不爲擧論。永川等五十邑,置之稍實,密陽等二十一邑,置之之次,仍以爲事目災八百結外,不足災一千九百八十四結九十七負五束,特許準劃,後錄諸條,竝請令廟堂稟旨分付矣。本道幅員之廣,甲於諸路,而列邑之舊災名色,本自不多,檢田之政,只以當年災傷而執摠,故年事稍登之時,災摠易於約少矣。一自己甲之歉荒,丁丑之水患,歲增之永災,混入於新舊之竝勘,災請或致夥然云者,果如道臣之言,事勢自爾如此矣。遠而辛未,近而丙子,最稱年豐災少,而今此道臣之加請,比之兩年,尤爲精約,事目外一千九百八十四結九十七負五束,特爲加劃,使之均俵,二等分劑,必有料量,亦依狀請施行。其一,各年舊還,無論稍實·之次邑,竝令全數收捧,而至於穀數過多之邑,合有闊狹之政,仁同等四邑,折半收捧,居昌五分一收捧事也。還穀之分數闊狹,卽近日姑息中一事也。幸逢如此之樂歲,無遺收殺,然後紊亂之簿,可期釐正,而如或有指徵無處,隣族繹騷之患,而數亦過多,則合有軫恤,以紓其力,四邑之折半,居昌之五分一收捧,依道啓特爲許施。其一,山城餉穀,限折半仍捧平倉事也。城餉事體,雖云自別,當寒險程,民弊不些,豐歲分捧,亦多已例,折半之仍捧平倉,亦爲許施,何如?傳曰,允。
又以備邊司言啓曰,卽見咸鏡監司鄭尙愚分等狀啓,則吉州等六邑鎭,置之稍實,定平等十邑,置之之次,文川等九邑,置之尤甚,後錄諸條,竝請令廟堂稟旨分付矣。今年北關穡事,較看於諸路,則可謂少遜,而南北之優劣長短,可以折補,峽野之成就,畢竟無甚懸殊,統以論之,稍實足稱少康,餘外諸邑,全然失稔云爾則過矣,分等依狀請施行。其一,還穀中糖米一種,在在失稔,本色準納,其勢末由,交濟久置外,無論元還軍餉,尤甚邑三分一,之次邑四分一,以相當穀,準折代捧事也。穀簿之胡亂,多由於代捧,又爲還民來頭之患,有難容易闊狹,而至於糖一種,宜旱之穀,霖損甚酷,且本道穀摠中,糖米邑邑夥多,民不願受云,交濟久置外,元還軍餉,依道啓分數,以相當穀準折,許令換作,以爲紓力裒益之道。其一,癸酉·甲戌停退舊還,偏在於鏡城等十一邑,而當此失稔,責納無路,癸酉條,姑爲仍停,甲戌條,稍實兩邑,無遺準捧,之次邑限折半收捧,尤甚邑特許仍停,而竝許相當穀準折代捧,待明秋還作本色事也。舊還請停,雖非重公穀之意,而本道今年穡事,不可與他道,比而等之,則準數責納,亦非軫恤之意,其停其捧與當捧處之準折代捧,道臣必有料量,依所請許施。其一,丙寅以後,各年未捧,俱在於長津等五邑,而其中鍾城雖入稍實,停退與排捧條,今方收捧,此外添徵,事勢末由,竝與尤甚諸邑,一例仍停事也。未捧二字,卽近年創出之名色,何可登聞於朝家,亦何可議到於闊狹,而年條稍久,石數旣夥,則責納之難,事勢無怪,鍾城一邑,雖入稍實,停退排捧,今方收煞,則獨此添徵,必致民力之重困,五邑未捧,竝許仍停。其一,道內穀摠,多寡不均,各邑元還餉交濟穀稍裕者,參酌移劃事也。穀簿不均,本道最甚,南·北關之互相裒益,在所不已,亦多已例。此則令道臣參量多寡,推移排比於稍裕與不足之邑,明年分留修啓時,使之從實移錄。其一,明川以南,進俸吏停止事也。其一,尤甚邑,限明秋勿定配所事也。其一,推奴徵債,限明秋防塞事也。進俸吏停止,曾多已例,亦爲許施,編配之尤甚邑勿定,推徵之限明秋防塞,竝爲許施,何如?傳曰,允。
洪時濟,以都堂言啓曰,翰圈都堂爲之事,命下矣。別兼春秋鄭基善依例削職,前別兼春秋權敦仁·李憲球,雖以違牌坐罷,亦爲依例削職,何如?傳曰,允。
翰林都堂會圈六點鄭知容·李家淳·朴容壽·尹正鎭·權中和·張敎根·李憲瑋·徐左輔·金正喜·吳致愚·金炳朝·金盛淵已上,取十二人。
朴齊一,以兵曹言啓曰,在前勅使止宿弘濟院時,訓局軍一百名,前期定送,各別防護矣。今亦依此擧行之意,分付,何如?傳曰,允。
又以兵曹言啓曰,在前迎勅習儀時,挾輦軍四十名,禁軍入直外,全數磨鍊,前後廂軍兵,訓局軍或三百名或二百名擧行,而近年,連以二百名磨鍊矣。今番則何以爲之乎?敢稟。傳曰,允。三百名爲之。
又以兵曹言啓曰,今此迎勅時,侍衛服色,當爲磨鍊,而取考謄錄,則己未年迎勅出宮時,用常時服色,到郊館迎勅時及勅使接見時,侍衛將士及隨駕大將·挾輦軍·槍劍軍,俱用靑色矣。今番則依此磨鍊,而迎勅出宮時,登極頒詔時,俱用常時服色,迎勅時及勅使接見時,侍衛將士及隨駕大將,靑天翼·黑帶·黑笠去笠飾,挾輦軍及槍劍軍,亦用靑號衣磨鍊,何如?傳曰,允。
朴綺壽,以刑曹言啓曰,因二所巡廳啓辭,去夜崇禮門入直部將金彦格酗酒街路,擅離直所罪,令攸司科治事,命下矣。金彦格係是出身,令義禁府處之,何如?傳曰,允。
義禁府啓目,摠戎使徐春輔原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。
右議政南公轍箚曰,伏以年前,因翰圈有都堂磨勘之命,臣猥上一箚,論非經法,批旨卽賜允可,伏想聖聰,必記有之矣。凡朝廷官職,或有可以一時權宜方便闊狹,而翰林職親地密,號爲極選,雖薦變爲圈,無焚香故事,而除非萬不獲已通變無路之事故,則其不可使都堂替行也,明矣。近聞別兼諸人,撕捱徑出,又命都堂會圈,臣未知其作爲處義,虛抛成命者何事,而掄選可否之間,議論之或有參差,勢所易然,因此而乍會旋罷,視若鐵限,則自古翰林之終成其圈者,必無幾矣。偶因同席之携貮,互呈一疏而散去,其稱僨敗,無乃規避,新進處事,誠爲慨然。如是而都堂,猶且曲循而冒當,則豈有如許館規,如許朝體?愚見如右召牌之下,無望承膺。伏乞聖明,淵然深思,亟寢成命,別兼春秋鄭基善·權敦仁·李憲球嚴賜譴責,卽令完圈,俾無敢爲引義,惹起無中之有事,千萬幸甚。取進止。答曰,省箚具悉卿懇。翰圈事,卿言至當至當,但僨圈後,自前無更圈之例,今則不得不自歸於都堂,此後若或復有如向日者,則當嚴處,卿其諒之,卽爲入來完圈。仍傳于洪時濟曰,此批答,遣史官傳諭于右議政。
上在昌德宮。停常參·經筵。
夜四更五更,月暈。
朴綺壽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
李龍秀啓曰,左承旨洪命周今日不爲仕進,卽爲牌招,何如?傳曰,允。
朴齊一啓曰,臣齊一今日以入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
洪時濟啓曰,都堂會圈,旣已啓下矣。左右史不可不備,在前如此之時,有完圈後敍用還付之例,而別兼春秋鄭基善,前別兼春秋權敦仁·李憲球方在削職中,何以爲之?敢稟。傳曰,蕩滌敍用。
傳于洪時濟曰,明日翰林召試,仁政殿命官爲之。
洪時濟啓曰,翰圈被抄人召試,明日爲之事,命下矣。監事以下館閣堂上,竝待開門命招,何如?傳曰,允。
又啓曰,別兼春秋鄭基善蕩滌敍用事,命下矣。令該曹口傳還付,仍卽牌招入直,何如?傳曰,允。
吏曹口傳政事,別兼春秋單鄭基善。
兵曹口傳政事,副司果單鄭基善。
以左承旨洪命周牌不進罷職傳旨,傳于李龍秀曰,只推。
朴綺壽啓曰,判義禁金在昌再牌不進推考傳旨,今方捧入,而開坐命下之後,連事違傲,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌疏批已下,卽爲牌招,以爲開坐之地,何如?傳曰,允。
洪時濟啓曰,玉堂上下番俱空,已至多日,事甚未安,應敎李羲肇,副應敎洪益聞,副校理洪學淵·徐萬修旣有只推之命,竝更牌招,推移入直之地,何如?傳曰,允。
以應敎李羲肇,副應敎洪益聞,副校理洪學淵·徐萬修牌不進罷職傳旨,傳于洪時濟曰,只推。
朴綺壽啓曰,行大司憲李魯益,掌令南達孫牌不進,執義吳熙常,掌令鄭宗顯,持平李鳳純在外,持平柳榮河未署經,監察茶時之意,敢啓。傳曰,知道。
以大司諫李敬參,掌令南達孫牌不進罷職傳旨,傳于朴綺壽曰,只推。
朴齊一,以都摠府言啓曰,副摠管李元植以訓鍊院都正,禁軍取才監試事,慕華館晝仕出去之意,敢啓。傳曰,知道。
朴綺壽,以義禁府言啓曰,刑曹啓辭內,崇禮門入直部將金彦格酗酒街路,擅離直所,令攸司科治事命下,而金彦格係是出身,令義禁府處之事,允下矣。金彦格今方待命,拿囚之意,敢啓。傳曰,知道。
朴齊一,以御營廳言啓曰,本廳騎士將李夔秀,身病甚重,勢難察任,改差,何如?傳曰,允。
判義禁金在昌疏曰,伏以臣罪犯溺職,郵止薄罷,屛伏惶隕,靡所容措。諸司回啓,無過三日,卽是法典之所載,凡在有司之臣,固當謹守恪遵,罔敢違越,而臣曩叨京兆,病未赴坐,連呈辭單,全廢府務,旣未得限內稟處,又未能言送喉院。致使應行之事,拖至許久,昏謬稽緩,罪無所逃,而乃蒙聖度寬容,金吾除旨,仍侈收敍之命,旣遞旋授,至再至三,罰輕而愆戾益著,恩隆而惶愧轉深。且臣冷濕之祟,兼有滯物,非時血痢,痢毒漸加,症形危惡,委頓床席,今於荐召之下,末由趨承,猥陳短章,仰瀆崇聽。伏乞聖慈,俯垂鑑諒,亟賜鐫遞,仍勘臣慢命之罪,以肅朝綱,不勝幸甚。臣無任云云。答曰,省疏具悉。卿其勿辭行公。
慶尙監司李在秀疏曰,伏以臣,猥膺藩命,行將辭陛矣。臣之父母墳山,在於京畿安山地,風樹之悲,尤切於奉檄,霜露之感,自倍於臨程,敢陳私懇,仰瀆崇嚴。伏乞特賜恩暇,以伸至情焉。臣無任云云。答曰,省疏具悉。卿其往省焉。
上在昌德宮。停常參·經筵。
朴綺壽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
又啓曰,判義禁金在昌牌不進推考傳旨,今方捧入,而開坐命下,已至多日,如是違牌,事甚未安,更爲牌招,以爲開坐之地,何如?傳曰,允。
洪命周啓曰,弘文提學金魯敬,藝文提學李肇源,同春秋趙鐘永牌不進推考傳旨,今方捧入,而翰林召試命下之後,如是違牌,事甚未安,竝更牌招,何如?傳曰,允。
又啓曰,玉堂上下番俱空,已至多日,事甚未安。應敎李羲肇,副應敎洪益聞,副校理洪學淵·徐萬修旣有只推之命,竝更牌招,以爲推移入直之地,何如?傳曰,允。
以應敎李羲肇,副應敎洪益聞,副校理洪學淵·徐萬修牌不進罷職傳旨,傳于洪命周曰,只推。
朴綺壽啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
洪命周啓曰,弘文提學金魯敬,藝文提學李肇源再牌不進推考傳旨,今方捧入,而召試命下之後,連事違牌,終不承膺,事極未安。所當更請牌招,而係是一日三牌,何以爲之?敢稟。傳曰,藝文提學更爲牌招,違牌勿爲呼望。
朴綺壽啓曰,行大司憲李魯益,掌令南達孫牌不進,執義吳熙常,掌令鄭宗顯,持平李鳳純在外,持平柳榮河未署經,監察茶時之意,敢啓。傳曰,知道。
以大司諫李敬參,掌令南達孫牌不進罷職傳旨,傳于朴綺壽曰,只推。
以別兼春秋鄭基善牌不進罷職傳旨,傳于洪命周曰,只推。
洪命周啓曰,別兼春秋鄭基善旣有只推之命,卽爲牌招入直,何如?傳曰,允。
傳于洪命周曰,翰林召試取二人,傳于朴綺壽曰,科次入侍。
朴齊一啓曰,右邊捕盜大將申鴻周以文臣朔試射試官,明日慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
吏曹口傳政事,檢閱單鄭知容。
洪命周,以承文院都提調意啓曰,皇帝登極及三大節表式咨文出來矣。禮部回咨,依例撰出,皇太后前不得進表緣由咨,亦爲撰出,竝正書安寶後,順付於齎咨官之行,何如?傳曰,允。
朴齊一,以御營廳言啓曰,去夜初更量,幼學李鎭彦犯夜被捉,依例移送秋曹之意,敢啓。傳曰,知道。
朴綺壽,以刑曹言啓曰,因御營廳啓辭,去夜初更量犯夜幼學李鎭彦移送秋曹事,命下矣。李鎭彦依更數決笞三十度,放送之意,敢啓。傳曰,知道。
庚辰十月十九日申時,上御熙政堂。科次入侍時,右副承旨朴綺壽,假注書許茂,記注官盧尙默·金樂澧,監事右議政南公轍,藝文提學李肇源,知春秋金履喬,同春秋趙鐘永·趙貞喆·徐俊輔,直提學李龍秀,對讀官文學趙璟鎭以次進伏訖。公轍曰,伊來日氣,較他時令,不至甚寒,而亦不均適,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,中宮殿氣候,何如?上曰,一樣矣。公轍曰,嘉順宮氣候,何如?上曰,一樣矣。公轍曰,當此寒暖不適之時,世子宮氣候連爲安寧乎?上曰,一樣矣。上曰,科次爲之,而試官進前。肇源等進前。上曰,對讀官讀奏試券,而高聲爲之,可也。璟鎭讀奏訖。上曰,書等。公轍曰,二張別無優劣,俱以三下書等,而以先納者,置之第一似好矣。上可之。公轍書等第後,綺壽坼號,讀奏封內訖。龍秀曰,翰林召試被選人鄭知容,令該曹口傳付職,牌招入直,何如?上曰,依爲之。出擧條龍秀曰,時政記纂修事緊,新除授檢閱鄭知容署前行公,何如?上曰,依爲之。出擧條上命書傳敎曰,原任直閣鄭基善檢校差下。出榻敎仍命退,諸臣以次退出。
上在昌德宮。停常參·經筵。
藥房提調金魯敬,副提調朴齊一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮口傳問安。答曰,知道。
朴齊一,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴綺壽啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
洪命周啓曰,同副承旨洪時濟今日不爲仕進,卽爲牌招,何如?傳曰,與知申許遞,前望單子入之。
朴綺壽啓曰,判義禁金在昌再牌不進推考傳旨,今方捧入,而開坐命下,已至多日,一向違傲,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
傳于朴齊一曰,大臣·備局堂上引見。
洪命周啓曰,明日親臨方物看品,處所以何處爲之乎?敢稟。傳曰,熙政堂爲之。
承旨前望單子入之,洪奭周·李勉昇落點。
洪命周啓曰,新除授行左承旨李勉昇時在公淸道忠原地,斯速乘馹上來事,下諭,何如?傳曰,允。
又啓曰,玉堂上下番俱空,已至多日,事甚未安。應敎李羲肇,副應敎洪益聞,副校理洪學淵·徐萬修旣有只推之命,竝卽牌招,推移入直,何如?傳曰,允。
以應敎李羲肇,副應敎洪益聞,副校理洪學淵·徐萬修牌不進罷職傳旨,傳于洪命周曰,只推,更爲牌招。
兵曹口傳政事,判府事單李羲甲,護軍單李龍秀。
傳于洪命周曰,在外及未肅拜承旨許遞,前望單子入之。
承旨前望單子入之,金敎根·申在植·趙琮鎭落點。
朴綺壽啓曰,行大司憲李魯益,掌令南達孫牌招啓辭未下,執義吳熙常,掌令鄭宗顯,持平李鳳純在外,持平柳榮河未署經,監察茶時之意,敢啓。傳曰,知道。
以大司諫李敬參牌不進罷職傳旨,傳于朴綺壽曰,只推。
洪命周,以吏曹言啓曰,因京畿監司韓兢履狀啓,新除授砥平縣監兪秉柱除拜已至一望,而尙不赴任。見今支勅當前,捧糴方張,主管無人,恾無頭緖,此時曠官可悶,令該曹囚家僮催促下送事,允下矣。自臣曹催促,則以爲親病危劇,萬無離捨赴任之望云,親病旣如此,則有難等待其差歇,改差,何如?傳曰,允。政官牌招開政。
有政。吏批,判書金履喬進,參判洪秀晩牌不進,參議李鶴秀牌不進,左承旨洪命周進。以李寅溥爲校理,李瀅夏爲副修撰,韓致應爲刑曹判書,尹行直爲戶曹參判,沈能稷爲刑曹參議,李憲琦爲同經筵,金永鎭爲寧陵令,閔致和爲監察,李是鍊爲宗簿主簿,洪益聞爲東學敎授,徐俊輔爲司饔提調,金在昌爲尙衣提調,李相璜爲典醫提調,趙基復爲砥平縣監,徐弼良爲重林察訪。
兵批,判書鄭晩錫病,參判徐俊輔病,參議李晉淵病,參知林景鎭入直進,右承旨朴齊一進。同知吳聖錫,護軍宋祥濂·吳翰源,副護軍洪時濟·兪迥源,副司果李趾秀以上竝單付,以朴以煥爲臨津別將。
以吏曹參議李鶴秀牌不進罷職傳旨,傳于洪命周曰,只推。
朴齊一,以都摠府言啓曰,副摠管徐有鳳以御營中軍,本營諸將官射會監試事,南小營晝仕出去之意,敢啓。傳曰,知道。
又以禁衛營言啓曰,謹依定式,臣基厚進詣南壇,奉審摘奸,則壇上與階砌紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
又以備邊司言啓曰,北關後運紙衣七百二十八領,照數稱量,木品·紙品亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
掌令南達孫疏曰,伏以臣,不才蔑識,最居人下,至庸極陋,自知其然,雖尋常百執事之職,尙懼不克堪承。況此見帶者,淸朝耳目之寄也。所司非閑漫,所責頗緊要,則如臣無似,其不可一日濫叨也,明矣。負乘之寇,恐懼于中,在梁之鵜,嗤笑者衆,天牌屢臨,冒膺無路,連日積違,義分都虧。臣固知不誠二字,爲供職者一大罪戾,而今未免自作而躬犯焉。倖逭當被之罪,每奉只推之敎。臣於是,衷情轉益悚懍,寵恩不敢貪戀,且臣有母篤老,年垂九旬,痰病沈痼,氣力澌綴,臣常左右扶將,以暫離爲切悶。雖欲奔走效力於班聯之末,其勢亦難矣。玆不得不冒入文字,仰瀆崇嚴。伏乞聖慈,特許鐫免,以幸公私焉。臣方丐遞,不宜贅他,而區區憂愛之忱,有不能自已,敢此附陳焉。臣伏覩殿下嗣服之初,日御經筵,若將勤學而圖治者,擧朝欣聳,太平萬世,罔不攢祝矣。自頃年,或有周歲不開講之時,或有只行晝講之時,或有召對別講連續爲之時,今又停而廢之者,屢閱月矣。臣未敢知殿下,緝熙之時,聖意何以而然?間斷之時,聖意亦何以而然耶?大凡爲學,貴無間斷,其故何也?至大者道也,無窮者理也。雖生知之資,未嘗不孜孜勉勉焉,而不以爲今日己爲學,明日便無事者,不惟謙抑不自滿之意爲然,實無容易究竟不進無退之勢也。故聖人有假年學易之願,君子惜半途廢行之功,以此推之,則前雖有緝熙之日,後亦無間斷之時,不謂已足,乃收前功,而一曝十寒之歎,溫古知新之訓,眞是不我欺矣。殿下今日所當默運乎聖智,漸臻乎上達者,顧不在是耶?且夫講學,所以格物致知也。賢愚之辨別,擧措之當否,於是焉在矣。好惡之公私,政令之先後,於是乎係焉,而治本於學,學驗夫治,則爲學爲治,本非二致,而格致之終至治平者,亶其然矣。況我殿下,天姿純粹,春秋鼎盛,斯誠念終始典于學,益勤不怠,厥修罔覺,以至大有爲之會,而臣民之所仰望而期待者,亦豈安於小成而止哉?誠願殿下,念哉懋哉。至於敦實以導率,奮勵以做去,禁侈靡節財用,抑奔競正風俗,紀綱之不可解弛,恬嬉之合有董責,泮長之峻選,邑宰之另擇。此皆今日之急務,而臣旣以爲治之本,有所仰勉,則於數者,不必逐段索言,而亦殿下之所宜豫講乎問難之際,渙發乎絲綸之間,分責有司,俾有實效者,竝望澄省焉。臣無任云云。省疏具悉。爾其勿辭救護。
庚辰十月二十日辰時,上御熙政堂。藥房入診,大臣·備局堂上引見入侍時,提調金魯敬,副提調朴齊一,假注書許茂,記注官金樂澧,記事官鄭知容,檢校直閣徐俊輔,假注書李基準,事變假注書柳夏永,右議政南公轍,行戶曹判書朴崙壽,行上護軍李羲甲,兵曹判書鄭晩錫,吏曹判書金履喬,漢城左尹張鉉宅,行護軍徐英輔,行都承旨李龍秀,行護軍徐有聞,工曹參判金逌根,禮曹參判李止淵,以次進伏。醫官吳千根·崔源·金殷相進伏楹外訖。公轍曰,微雪之餘,朝氣稍寒,夜間聖體,若何?上曰,一樣,而各殿宮氣候亦一樣矣。仍命醫官二人入診。千根·殷相以次診候訖,退伏奏曰,脈候左右三部調均矣。上曰,次對爲之。上曰,廳注書誰也?齊一起伏對曰,李基準矣。公轍曰,頃因湖西道臣狀啓,淸風·連山兩邑各年虛勘未捧各穀,待夏秋另飭準捧之意,覆啓行會矣。卽見該監司朴宗京狀啓,則以爲淸風虛勘各穀中四百九十五石零,今夏麰糴時,艱辛收捧,仍未捧尙爲三千一百八十八石零,連山虛勘各穀,合爲三千八百三十四石零,而兩邑逋穀虛勘年久,流亡居多,勢將遍徵於一境,則一時督捧,萬無其望。自今年爲始,竝許限五年排捧事,請令廟堂,稟旨分付矣。限年排捧,卽近來不得已創出之名色,而公穀則其將自此受病矣。兩邑逋穀,春間覆啓,旣令準捧,則爲守宰者,固當盡心督徵,沒數充完,而淸風則雖有如干所捧,至於連山,則無一石收捧者,雖云邑多豪頑,睯不畏法,而如使邑宰,知還穀之重,任怨做去,則豈有全未捧之理,論以糴法?萬萬寒心。連山縣監南駿應令該府拿問處之,雖以道臣言之,不思董飭勘逋之道,再請排捧,事甚瀆屑,公淸監司朴宗京從重推考。旣已登聞之後,朝家恤民之道,亦不可恝然。五年排捧之限,依所請第爲許施,如是而或有未捧之更爲現發,則該邑倅,施以制書有違之律,道臣亦難免重責,竝以此分付,何如?上曰,依爲之。出擧條公轍曰,卽見戶曹所報,則以爲支勅所用,例爲別劃,而一勅之需,每不下八萬餘兩,且今勅行,似不止一二次,限二勅所需,就京外衙門錢穀銀貨中,分排劃付,及時需用爲請矣。每過一勅,繼用之需,預爲措置,已例卽然矣。度支經用,近多耗散無餘,而京外公貨,亦皆枵然。以今事勢,二勅之需,難以區劃,就訓局銀三千兩,禁營銀五千兩,嶺南所在備局句管左兵營山城穀折米二千石,右兵營軍餉穀折米二千石,戶曹句管左水營別餉穀折米一千石,湖南所在均廳句管軍移作米七千石,北關所在備局句管南兵營軍餉穀折米四千石,海西監營句管補民穀折米二千石,竝計折錢七萬兩,劃付該曹,使之取用,均廳錢穀,不但自前無各衙門區劃之例。雖以度支之重,亦無取去或貸用之事,今番雖不得已許劃,而後勿引以爲例,何如?上曰,依爲之。出擧條公轍曰,進賀使,旣以兼謝恩稱號,在前謝恩之行,或有方物,或無方物,而今番順付,自是特例,方物措備入送之意,分付。進香之行,差先節使而入去,事體當然,依己未例,進香拜表,以迎勅翌日爲定,使之趲程入去,幣卜同時發行,則三道人馬,難以容旋。此亦依己未例,書狀官率任譯,前期領去之意,分付,何如?上曰,依爲之。出擧條公轍曰,彼中頒式咨文,旣已出來,雖於頒勅之前,正朝當以新表式用之,今方知委槐院,使之擧行,而皇太后則元無表式。只有方物狀,而各省所頒之表式,自前混同頒示於外國,故不爲進表之緣由咨,前亦有之。今亦依此撰出,使之付送,皇太后正朝方物,則係是百日之外,旣進方物於皇帝,則皇太后方物,例不可闕。此亦分付該曹,措備入去,禮曹方物看品單子,皆以皇太后書塡以入之意,分付,何如?上曰,依爲之。出擧條公轍曰,迎勅茶禮時,廚院提擧,多有擧行,而本兵則以侍衛進參周旋,自多相妨,兵曹判書鄭晩錫所帶司饔提調之任,今姑許遞,何如?上曰,依爲之。出擧條公轍曰,冬至兼謝恩使拜表期日不遠,正使李羲甲依例判中樞府事單付口傳下批之意,分付該曹,何如?上曰,依爲之。出擧條公轍曰,臣以此事,曾亦仰奏,而近來次對,承旨多有生疎,易書出之榻敎,每問於臣及諸宰,事體屑越,莫此爲甚,左副承旨朴齊一從重推考,何如?上曰,依爲之。出擧條上曰,大臣就坐,諸宰奏事。魯敬曰,凡於京外各項文簿,明年爲始,當用新年號,而取考前例,則或自禮部移咨,或因皇曆出來後用之矣。嶽海瀆山川春節祭祝文,當用新年號,今十月內,自香室啓稟受押,分送各處,而第伏聞自灣上,得來明年新年號時憲書,而亦自雲觀,塡刊我國新曆云,香祝傳送,一時爲急,新曆所刊,優可憑信,祝文中以此書塡,卽爲受押,趁時分送之意,分付香室,何如?上曰,依爲之。出擧條上曰,新年號云何?魯敬曰,道光云矣。魯敬曰,杆城蔘蠲減價,曾於丁巳年,因惠堂所奏,儲留惠廳,待京貢不足之時,隨所用移送事,筵稟定式矣。見今本院所捧今年條京貢蔘,已爲盡用,明春京貢新捧間,杆城蔘價之儲留惠廳者,隨所用移送事,分付該廳,而不必每煩筵稟。此後若有如此之時,則自本院,直關移來,何如?上曰,依爲之。出擧條朴齊一曰,今日賓對,兩司無一人進參,事甚未安,在外及陳疏外,違牌臺諫,竝推考,何如?上曰,依爲之。出擧條齊一曰,嶺南儒生等,以麗朝贊成事田祖生書院請額事,陳疏伏閤,已至多日云,而至於請額,事涉難愼,疏頭儒生,招致政院,曉諭以送,何如?上曰,唯。王大妃殿進御加味君子湯停止事。出榻敎上命退,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安,除在外·未署經·受由外,未肅拜人員,竝卽牌招,何如?傳曰,允。
又啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
朴齊一啓曰,今日親臨方物看品時,承旨當爲備員,而行都承旨金敎根在外,何以爲之?而左副承旨申在植,同副承旨趙琮鎭,不爲仕進,竝卽牌招,何如?傳曰,竝許遞,前望單子入之。
承旨前望單子入之,李憲琦·柳相祚·韓耆裕落點。
朴齊一啓曰,臣齊一今日方物封裹進去,下直之意,敢啓。傳曰,知道。
以應敎李羲肇,副應敎洪益聞,副校理洪學淵·徐萬修再牌不進罷職傳旨,傳于朴綺壽曰,只推。
洪命周啓曰,新除授行都承旨李憲琦,時在京畿交河地,行左承旨柳相祚時在慶尙道安東地,左副承旨韓耆裕時在廣州地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,朴周壽·南周獻·李應奎落點。
朴綺壽,以侍講院言啓曰,說書朴容壽以其親病,陳疏徑出,下番闕直,事甚未安。司書任天常,兼司書洪學淵,俱有實故,無以推移入直之員,竝令政院,稟旨變通差出,而兼輔德趙萬永呈辭受由,輔德趙晉和,弼善李東煥,兼弼善金鐮,兼文學徐憙淳竝卽牌招,以爲姑降入直之地,何如?傳曰,允。
又啓曰,因侍講院草記,下番闕直,事甚未安,司書任天常,兼司書洪學淵俱有實故,無推移入直之員,竝令政院稟旨變通差出事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之,司書趙庭和,兼司書鄭基善落點。
以輔德趙晉和,弼善李東煥,兼弼善金鐮牌不進罷職傳旨,傳于朴綺壽曰,只推。
朴齊一,以議政府左參贊意啓曰,今日方物看品時,六曹堂上當爲進參,而吏曹·禮曹堂上,俱不進參,令政院竝卽牌招,以爲同參之地,何如?傳曰,允。
以吏曹參議李鶴秀牌不進罷職傳旨,傳于朴綺壽曰,只推。
朴綺壽啓曰,玉堂上下番俱空,已至多日,事甚未安。應敎李羲肇,副應敎洪益聞,副校理洪學淵·徐萬修旣有只推之命,與新除授校理李寅溥,副修撰李瀅夏竝卽牌招,推移入直,何如?傳曰,允。
以應敎李羲肇,副應敎洪益聞,校理李寅溥,副校理洪學淵·徐萬修牌不進罷職傳旨,傳于朴綺壽曰,只推。
洪命周啓曰,行大司憲李魯益牌不進,執義吳熙常,掌令鄭宗顯,持平李鳳純在外,掌令南達孫受由,持平柳榮河未署經,監察茶時之意,敢啓。傳曰,知道。
以大司諫李敬參,獻納趙秀仁牌不進罷職傳旨,傳于洪命周曰,只推。
朴綺壽,以迎接都監言啓曰,本都監郞廳宗親府典簿鄭錫敎以其親病,受由下往於咸鏡監營矣。今姑減下,其代以尙衣院直長李穆遠差下,使之察任,何如?傳曰,允。
洪命周,以兵曹言啓曰,今十月二十一日武臣賓廳講書時,宣傳官李信泳通鑑第一卷不通,部將劉相浩,守門將崔仁宅通鑑第二卷不通,訓鍊都監哨官李得深,瓦署別提白昌鎭通鑑第三卷不通,依定式竝推考警責,何如?傳曰,允。
又以義禁府言啓曰,明川前府使柳聖魯,去七月以配囚見失罪,拿囚捧供後,遭其父喪,歸葬間給暇矣。今已過葬上來,依例還囚議處之意,敢啓。傳曰,知道。
禁府啓目,向前徐春輔亦,爲其親族,棍治吏鄕一款,觀此爰辭,謂係軍政,則雖不可歸之濫刑之科是白乎乃,不能遠嫌,囚供亦爲自引,以此照律,何如?判付啓,依允。又啓目,向前柳曮亦,舊還未捧,雖有道啓之參恕,己卯新逋,又在遞職之前,不可以囚供之發明,有所容貸,以此照律,何如?判付啓,依允。又啓目,向前趙存兢亦,標信還納之際,擧措慢蹇,致有喉院之請勘,揆以事體,誠甚可駭,以此照律,何如?判付啓,依允。又啓目,向前黃基定亦,舊還雖難準捧,始逋又在當年,揆以糴法,焉逭其罪,以此照律,何如?判付啓,依允。又啓目,向前魏尹喆亦,流來舊逋,旣在前官之時,道臣狀辭,亦有原恕之論是白乎乃,糴法甚嚴,終難免未捧之罪,以此照律,何如?判付啓,依允。又啓目,柳聖魯亦,配囚逃桗,過限未捕,誠甚駭然,自有本律,以次照律,何如?判付啓,依允。又啓目,部將金彦格原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,旌義前縣監朴師濂原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
說書朴容壽疏曰,伏以臣父七耋癃痼,寧日恒少,長委床褥,凜綴以度,而卽於直中,得接家信,則痰積宿祟,又當寒燠之失宜,以致形證之層加,腰脅撑亘,肢節拘攣,重以感寒闖肆,嘔泄竝作,龠匙全阻,刀圭罔效,夜不交睫,朝又昏瞀,喘喘叫囈之中,惟促臣歸視而已。臣自聞此報,方寸煎灼,按住不得,玆敢急聲疾號,徑出禁扃。伏乞聖慈,俯垂矜諒,亟遞臣見帶之職,俾便救護,仍勘臣擅離之罪,以勵法紀,千萬幸甚。臣無任云云。省疏具悉。爾其勿辭救護。
庚辰十月二十一日辰時,上御熙政堂。親臨方物看品入侍時,左承旨洪命周,右承旨朴齊一,右副承旨朴綺壽,假注書許茂·李基準,記事官李命純,記事官鄭知容,直提學李龍秀,檢校待敎徐憙淳以次進伏訖。上曰,方物入之。命周·綺壽承命持入,以次看品後,上命持出。命周曰,說書朴容壽以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?上曰,依爲之。出擧條上命退,諸臣以次退出。
上在昌德宮。停常參·經筵。
夜自五更,至二十三日開東,灑雨下雨,測雨器水深五分。
洪命周啓曰,合辭許久闕啓,事甚未安,除在外·未署經·受由外,未肅拜人員,竝卽牌招,何如?傳曰,允。
又啓曰,左副承旨南周獻,右副承旨李應奎今日不爲仕進,竝卽牌招,何如?傳曰,允。
朴齊一啓曰,刑曹判書韓致應除拜後過三日不爲出肅,依定式推考警責,仍卽牌招察任,何如?傳曰,允。
以左副承旨南周獻,右副承旨李應奎牌不進罷職傳旨,傳于洪命周曰,只推。
朴齊一啓曰,玉堂上下番俱空,已至多日,事甚未安,應敎李羲肇,副應敎洪益聞,校理李寅溥,副校理洪學淵·徐萬修旣有只推之命,竝卽牌招,推移入直,何如?傳曰,允。
以應敎李羲肇,副應敎洪益聞,校理李寅溥,副校理洪學淵·徐萬修牌不進罷職傳旨,傳于朴齊一曰,只推。
朴齊一啓曰,新除授副修撰李瀅夏時在京畿廣州地,經筵入番事緊,斯速乘馹上來事,下諭,何如?傳曰,許遞,前望單子入之。
副修撰前望單子入之,李潞落點。
朴齊一啓曰,玉堂上下番俱空,已至多日,事甚未安。應敎李羲肇,副應敎洪益聞,校理李寅溥,副校理洪學淵·徐萬修旣有只推之命,與新除授副修撰李潞一體牌招,推移入直,何如?傳曰,允。
洪命周啓曰,行大司憲李魯益牌不進,執義吳熙常,掌令鄭宗顯,持平李鳳純在外,掌令南達孫受由,持平柳榮河未署經,監察茶時之意,敢啓。傳曰,知道。
以大司諫李敬參,獻納趙秀仁牌不進罷職傳旨,傳于洪命周曰,只推。
朴齊一,以侍講院言啓曰,下番連日闕直,事甚未安,兼司書鄭基善內閣入直,說書朴容壽受由,兼說書未差,司書趙庭和卽爲牌招,以爲入直之地,何如?傳曰,允。
又以吏曹言啓曰,今此翼陵忌辰祭典祀官兼大祝,前察訪李麒峻塡差,而時無職名,令該曹口傳付軍職,何如?傳曰,允。
兵曹口傳政事,副司果單李麒峻。
朴齊一,以吏曹言啓曰,因公淸監司朴宗京狀啓,洪陽縣監趙鎭宣,德山縣監趙濟晩受由上京,尙不還任,見今捧糴旁午,俵災不遠,此時曠官可悶,令該曹催促下送事,允下矣。自臣曹催促,則德山縣監趙濟晩已爲下去,洪陽縣監趙鎭宣身病沈重,萬無還任之望云,身病旣如是,則有難强令還任,罷黜,何如?傳曰,允,令該曹口傳差出。
又以成均館同知館事意啓曰,迎勅日,慕華館及崇政門外儒生整齊等事,該曹節目,已爲啓下矣。自前迎勅時,祗迎假儒生,例以計士·律官·畫員·寫字官·日官·醫官·譯官中,限四十人,分排擧行矣。今亦依前例,所屬各該司,預爲申飭知委之意,敢啓。傳曰,知道。
禁府照目粘連,摠戎使徐春輔矣本府議啓內,爲其親族,棍治吏鄕一款,觀此爰辭,謂係軍政,則雖不可歸之濫刑之科是白乎乃,不能遠嫌,囚供亦爲自引,以此照律,罪笞四十收贖,附過還職私罪,奉敎依允爲旀,功議各減一等爲良如敎。又照目粘連,竹山前府使柳曮矣本府議啓內,舊還未捧,雖有道啓之參恕,己卯新逋,又在遞職之前,不可以囚供之發明,有所容貸,以此照律罪,杖一百收贖,告身盡行追奪私罪,奉敎依允爲旀,功減一等爲良如敎。又照目粘連,宣傳官趙存兢矣本府議啓內,標信還納之際,擧措慢蹇,致有喉院之請勘,揆以事體,誠甚可駭,以此照律,罪笞四十收贖,附過還職私罪,奉敎依允爲旀,功減一等爲良如敎。又照目粘連,陽智縣監魏尹喆矣本府議啓內,流來舊逋,旣在前官之時,道臣狀辭,亦有原恕之論是白乎乃,糴法甚嚴,終難免未捧之罪,以此照律罪,杖八十收贖,奪告身三等私罪,奉敎依允爲旀,功減一等爲良如敎。又啓目粘連,明川前府使柳聖魯矣本府議啓內,配囚逃躱,過限未捕,誠甚駭然,自有本律,以此照律罪,杖一百收贖,告身盡行追奪私罪,奉敎依允爲旀,功減一等爲良如敎。又照目粘連,竹山前府使黃基定矣本府議啓內,舊還雖難準捧,始逋又在當年,揆以糴法,焉逭其罪?以此照律罪,杖一百收贖,告身盡行追奪私罪,奉敎依允。又啓內粘連,向前金彦格亦,城門闕直,街路酗酒,論其罪犯,極爲駭然,以此照律,何如?判付啓,依允。又啓目,連山縣監南駿應原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
洪命周啓曰,摠戎使徐春輔旣已勘放,卽爲牌招授符,何如?傳曰,允。
洪命周,以兵曹言啓曰,今十月初二日王世子冠禮·嘉禮合二慶,慶科庭試別試武科殿試時,直赴殿試人閑良金光訥等三百三十六人內,三百九人應試參榜,所授帖文,依例爻周,親騎衛金基泂·許權·方海雲·金行能·尹行一·李秉默·金光聃·洪宅起·張鎭彦·李允觀等十人,直赴帖未及啓下,而亦爲應試參榜,別武士白文奎,敎鍊官吉得亮,馬兵印信平,扈衛軍官李羲命,選武軍官河俊,親騎衛李仁冕·劉龍澤,選武軍官尹孟奎,別武士金正說·金亨坤,兼司僕安昌輝,馬兵丁履雲,門旗手金聲寬等十三人遭故,依法典陳試,別武士朴履燮,鄕騎士朴來榮,親騎衛金宗喆等三人作故,馬兵朴珍成以北兵營都試入格,覆啓蒙允,而距殿試迫近,不得及期上來應試。依例陳試,直赴會試人閑良安聖溫等六十六人內,四十七人應試,所授帖文,依例爻周,選武軍官郭泰翼·崔義象·李萬衡,馬兵金之玄等四人遭故,依法典陳試,選武軍官李致彦,馬兵金時英,武學李云祥等三人,俱以身病,不爲應試,依法典勿施,所授帖文,收來爻周,馬兵方益祖,以北兵營都試入格,覆啓蒙允,而距殿試迫近,不得及期上來應試,依例陳試。濟州閑良安聖溫,慶尙監營選武軍官金仲善·崔錫奎·朴時行,別武士崔有坪,閑良張晩燮·李漾,慶尙右兵營馬兵金就日·朴震郁,公淸監營選武軍官張文浩,北兵營馬兵黃自信等十一人,無緣不赴,其委折,關問各該道道臣·帥臣處後稟處,何如?傳曰,允。
又以備邊司言啓曰,卽見全羅監司李書九災實分等狀啓,則沃溝等八邑,置之尤甚,全州等二十邑一鎭,置之之次,寶城等二十五邑,置之稍實,仍以爲事目災七百結外,各樣不足災一萬七千三百五十六結四十五負四束,特許加劃,後錄諸條,竝請令廟堂稟旨分付矣。分等依狀請施行,本道畓摠最多,災政甚難,而加以近歲以來,動稱己甲,耳慣目熟。雖於遇豐之時,災傷之新舊竝勘,輒過屢萬之結,欲過剋則所謂未還之流亡,不闢之田野,難以遙度而硬定,欲盡給則不但經費之有損,一年二年,因循成習,膠執前摠,錮作已例,寧有如許事理?於是乎一從道臣之登聞,略加減數,謂之停當,而磨勘語災,於今日湖南誠難矣。雖以今年言之,一路穰穰,雖稱大有,而濱沿諸邑之間,有傷損者,偏當獨歉,新災執摠,非不曰精約,而至於舊頉名色,則今去己甲,已多年所,其間新闢,想必不少。假使亡者未盡還集,陳處未盡墾起,統論新舊之數,而較看歲事與災摠,則失之稍多矣。事目外一萬六千三百五十六結零,特爲加劃,使之均俵。其一,各年舊還,依昨年例,以各邑所在最近一年條,稍實邑全數,之次邑折半收捧,尤甚邑則勿論事也。似此樂歲,舊還豈可遽議闊狹,而己甲以來流亡絶戶之指徵無處者,全數沒徵,易致繹騷,以各其邑最近一年條,稍實邑全數,之次邑三分二,尤甚邑三分一,使之收捧。其一,丙子未捧,卽指徵無處,已成鬼錄者,今年亦姑仍置事也。此一款,前此道臣之疏啓屢徹,廟堂亦使之商確措處後登聞,而今又有仍置之請,可知其實狀之無路責徵,而良策之尙未講究,今姑仍置,俾無隣族白徵之冤。其一,己巳停退軍布,亦依已例仍停事也。年條旣遠,民勢宜念,此亦依已例,姑許仍停。其一,各年稅大同拯劣米太,依舊還例,以最近一年條,稍實邑全數,之次邑折半捧納,尤甚邑則限明秋仍停事也。拯劣米太,與舊還有異,以最近一年條,依道啓分數施行。其一,訓局砲保三分一,兵曹及各軍門軍布,折半代錢,各衙門番布,純錢代納事也。本道綿農,毋論沿峽,同然被災,近聞南來消息,則木價之騰踊,實爲三道之最,軍番布之代錢,雖係難愼,而似此之歲,別無爲害於京司,大爲恤民之實惠,此則依道臣所請,特爲許施。其一,尤甚邑勿定配所事也。其一,推奴徵債,限明秋防塞事也。編配之尤甚邑勿定,推徵之限明秋防塞,亦爲許施,何如?傳曰,允。
又以備邊司言啓曰,卽見公淸監司朴宗京災實分等狀啓,則靑山等三邑,置之尤甚,公州等十四邑,置之之次,忠原等三十八邑鎭,置之稍實,仍以爲事目災六百結外,不足災九千二百九十結三十八負七束,特許加劃,後錄諸條,竝請令廟堂稟旨分付矣。分等依狀請施行,今年湖農,通一路言之,則滿野黃雲,在在均登,數三尤甚之邑。雖有樂歲之偏苦,而此不過千章之尺朽,比之兩南,可謂有勝而無遜矣。本道舊災名色中,以丁丑·己卯之水破,作爲口實,而翌年還起,自是法典,則値此豐登之歲,謂無以照據强責,而加請之數,若是過多,獨不念大農經用之遇歉而縮,遇豐亦縮乎?屬之寧失,不存限量,反非誠實之道,事目外不足災六千七百九十結零,特爲加劃,使之均俵。其一,靑山等三邑,酷被災傷,民情遑急,新還餉,尤甚戶折半,之次戶三分一,特許限明秋停退事也。似此之歲,面里戶不必分等,新還又與舊還有異,何可議到於闊狹?此則使之沒數收捧。其一,舒川·庇仁己卯停退還餉及軍米布錢,竝許仍停事也。兩邑新還,旣已盡捧,則年條雖近,尤甚之邑,宜令紓力,依道啓許施。其一,昨年停退,旣令出秩,則新舊竝督,民情可悶,各年舊還餉及停退軍米布錢,三等邑一竝勿捧,而若其昨年條所無之邑,以各其近年條收捧事也。昨年停退,便是新還,則舊還不可因此而竝令停捧,以各其邑所在最近一年條,稍實邑折半,之次邑三分一收捧,而至於昨年條所無之邑,使之全數收捧。其一,各年拯劣米太,竝姑停捧,而今年致敗分俵邑中,庇仁旣入尤甚,特許限明秋停退事也。拯劣米太之豐歲仍停,有難遽議,以最近一年條,稍實邑全數,之次邑折半收捧,而庇仁之今年分俵條,特許仍停。其一,安興移轉餉米之未及還納者,姑許仍置各邑事也。其一,牙山貢津倉所屬邑大同,依近例追後裝載事也。其一,尤甚邑勿定配所事也。其一推奴徵債,限明秋防塞事也。移轉餉米之仍置該邑,屬邑大同之追後裝載,旣軫民弊,亦多已例,竝與尤甚邑勿定配所,推奴徵債防塞事,而一體許施,何如?傳曰,允。
又以御營廳言啓曰,本廳別將李尙謙身病甚重,勢難察任,改差,何如?傳曰,允。
義禁府啓目粘連,向前南駿應,觀此囚供,則以爲昨歲,旣多收殺,今夏則仍値水災,未及徵捧是如爲白乎乃,舊還之待夏秋準捧,曾有廟堂行會,而無一石所捧,誠甚駭然,以此照律,何如?判付啓,依允。又照目粘連,部將金彦格矣本府議啓內,城門闕直,街路酗酒,論其所犯,極爲駭然,以此照律罪,從重論杖一百收贖,告身盡行追奪私罪,奉敎依允。又照目粘連,旌義前縣監朴師濂矣本府議啓內,漂人問情,在所審愼,從何到泊,不能詳探,錯報本牧,誠甚可駭,以此照律罪,杖八十收贖,奪告身三等私罪,奉敎依允。
敦寧都正申綽疏曰,伏以臣,往年猥將血懇,籲聞天聽,冀遂匹夫之願,而未蒙允許,聖慈垂念,前後除旨,踰溢涯分,臣病伏田野,罪積逋蹇,夙宵惶蹙,惟譴何是俟?乃於前月,擢臣承宣,繼有召命,此豈臣夢寐所及哉?治疏將上,旋幸恩遞,曾未幾日,又以臣爲敦寧府都正,寵秩華銜,荐至沓下,驚懍跼蹐,益無措躬之所。臣悲苦情事,前已畢陳,今不敢每輒煩瀆,然歲月寢久,其何望尙留聖聰?昔漢毛義,親在有奉檄之喜,親沒辭公車之辟,周磐母在就孝廉之擧,母沒辭有道之徵,斯二賢者,榮祿逮親之在,生事終養,俱無所憾。然猶以後祿之不及,終身不仕,當時君子,不以爲過,世主不以爲罪,臣則不然。榮祿旣不逮親,緣科遠離,未獲終養,人子之情,尤豈不萬萬悲切乎?臣若於今,自同平人,爲一分進身之計,是磐·義之罪人也。微末小官,尙不敢出,況敢從大夫之列乎?臣於見職,本無敦寧,自在應遞之科,今玆援例陳章之次,猶復煩縷者,誠以臣必遞之實,不亶在無敦寧而已。區區微諒,於一切榮途,萬無冒應之望,玆從縣道,申暴至悃。伏乞聖明,俯垂諒察,將臣職名,照例遞改,仍命選曹,鐫削臣朝籍,永勿檢擬於政注,使螻蟻賤品,得以守分待盡於邱墓之下,千萬幸甚。臣無任云云。省疏具悉。所請依施。
上在昌德宮。停常參·經筵。
自開東至人定,灑雨下雨,測雨器水深七分。
趙民和啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
洪命周啓曰,左副承旨南周獻,右副承旨李應奎今日不爲仕進,竝卽牌招,何如?傳曰,與知申及右承旨·同副承旨竝許遞,前望單子入之。
承旨前望單子入之,李龍秀·李紀淵·趙琮鎭·申綽·趙民和落點。
洪命周啓曰,新除授右承旨趙民和,左副承旨李紀淵,右副承旨申綽,同副承旨趙琮鎭竝卽牌招,何如?傳曰,允。都承旨一體牌招。又啓曰,右副承旨申綽時在廣州地,斯速乘馹上來事,下諭,何如?傳曰,許遞,今日政差出。
以副應敎洪益聞,校理李寅溥,副校理洪學淵·徐萬修再牌不進罷職傳旨,傳于洪命周曰,竝許遞,前望單子入之。
以應敎李羲肇牌不進罷職傳旨,傳于洪命周曰,許遞,前望單子入之。
以副修撰李潞牌不進罷職傳旨,傳于洪命周曰,許遞,前望單子入之。
玉堂前望單子入之,應敎洪益聞,副應敎李潞,校理金在元,副校理鄭基善·徐憙淳,副修撰李羲肇落點。
洪命周啓曰,新除授校理金在元方在罷散中,何以爲之?敢稟。傳曰,敍用。
又啓曰,玉堂上下番俱空,已至多日,事甚未安。應敎洪益聞,副應敎李潞,校理金在元,副校理徐憙淳,副修撰李羲肇竝卽牌招,推移入直,何如?傳曰,允。
吏曹口傳政事,以李羲溫爲洪陽縣監。
趙民和啓曰,行大司憲李魯益,掌令南達孫牌不進,執義吳熙常,掌令鄭宗顯,持平李鳳純在外,持平柳榮河未署經,監察茶時之意,敢啓。傳曰,知道。山林外,兩司諸臺竝許遞,政官牌招開政。
以大司諫李敬參,獻納趙秀仁,掌令南達孫牌不進罷職傳旨,傳于趙民和曰,只推。
趙琮鎭啓曰,明日拜表,兩司當爲進參,除在外外,未肅拜人員,竝待開門牌招,何如?傳曰,允。
有政。吏批,判書金履喬進,參判洪秀晩,參議李鶴秀牌不進,左副承旨李紀淵進。以沈能稷爲同副承旨,趙得永爲大司憲,曺錫正爲大司諫,李元八爲司諫,鄭弼漢·沈鈁爲掌令,南秉寬·朴英載爲持平,李朝鉉爲獻納,黃贊熙·高時臣爲正言,李寅溥爲修撰,李魯益爲判尹,尹命烈爲禮曹參議,尹益烈爲知義禁,曺鳳振爲兼輔德,尹鼎烈爲同經筵,朱鎭民爲典籍,宋翼淵爲軍資正,李濟翼爲陽智縣監,成近默爲尙衣僉正,李顯綏爲活人別提,校書著作單李必述,同義禁單尹益烈。
兵批,判書鄭晩錫進,參判徐俊輔病,參議李晉淵入直進,參知林景鎭病,右副承旨趙琮鎭進。以金敎根爲同知,柳漢忠爲慶熙將,孫鍾瑾爲部將,李貞坤爲平安中軍,大護軍李魯益,護軍洪奭周·金敎根·李憲琦,副護軍李敬參·朴周壽·申在植·韓耆裕·朴綺壽·南周獻·朴齊一·李應奎·申綽·李貞坤·李緯坤,副司直李寅溥·徐萬修·洪學淵·李泰淳·趙秀仁·南達孫·鄭宗顯·李鳳純·柳榮河,副司果李瀅夏·任天常·金鼎均·申萬休以上竝單付。
以吏曹參議李鶴秀牌不進罷職傳旨,傳于李紀淵曰,只推。
趙民和,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在昌德宮。停常參·經筵。
李紀淵啓曰,今日拜表,憲府則監察代行矣。雖無諫院,仍爲行禮之意,敢啓。傳曰,知道。
傳于李紀淵曰,三使臣留待。
傳于李紀淵曰,三使臣入侍。
洪命周啓曰,假注書李基準身病猝重,勢難察任,今姑改差,何如?傳曰,允。
以應敎洪益聞,副應敎李潞,校理金在元,副校理徐憙淳,副修撰李羲肇牌不進罷職傳旨,傳于李紀淵曰,只推。
李紀淵啓曰,玉堂上下番俱空,已至閱月,事甚未安。應敎洪益聞,副應敎李潞,校理金在元,修撰李寅溥,副修撰李羲肇旣有只推之命,竝更牌招,以爲推移入直之地,何如?傳曰,允。
以應敎洪益聞,副應敎李潞,校理金在元,修撰李寅溥,副修撰李羲肇牌不進罷職傳旨,傳于李紀淵曰,只推。
趙民和啓曰,行大司憲趙得永,持平南秉寬牌不進,執義吳熙常,掌令沈鈁·鄭弼漢,持平朴英載在外,監察茶時之意,敢啓。傳曰,知道。
以獻納李朝鉉,正言黃贊熙,持平南秉寬牌不進罷職傳旨,傳于趙民和曰,只推。
洪命周,以御營廳言啓曰,本廳軍色從事官尹秉烈身病甚重,勢難察任,改差,何如?傳曰,允。
庚辰十月二十四日辰時,上御大造殿。三使臣入侍時,左副承旨李紀淵,假注書李基準,記注官趙德履,記事官鄭知容,正使李羲甲,副使尹行直,書狀李沆以次進伏訖。上曰,三使臣善爲往返。仍下內賜丸劑及煖帽各一部,上命三使臣先退。紀淵曰,玉堂上下番俱空,已至閱月,事甚未安。應敎洪益聞,副應敎李潞,校理金在元,副校理徐憙淳,副修撰李羲肇旣有只推之命,與新除授修撰李寅溥一體牌招,以爲推移入直之地,何如?上曰,依爲之。出擧條又命退,承史以次退出。
上在昌德宮。停常參·經筵。
藥房提調金魯敬,副提調洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一向,卿等不必入侍矣。王大妃殿·中宮殿·嘉順宮·世子宮·世子嬪宮口傳問安。答曰,知道。
趙民和啓曰,行大司憲趙得永,持平南秉寬未肅拜,執義吳熙常,掌令沈鈁·鄭弼漢,持平朴英載在外,監察茶時之意,敢啓。傳曰,知道。
洪命周啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
沈能稷啓曰,判尹李魯益,除拜後過三日不爲出肅,依定式推考警責,仍卽牌招察任,何如?傳曰,允。
李紀淵啓曰,臣紀淵依定式進詣香室,奉審香祝櫃·祝板袱子,則精潔之意,敢啓。傳曰,知道。
以應敎洪益聞,副應敎李潞,校理金在元,修撰李寅溥再牌不進罷職〈傳旨〉,傳于李紀淵曰,只推。
以副修撰李羲肇牌不進罷職傳旨,傳于李紀淵曰,只推。
李紀淵啓曰,玉堂上下番俱空,已至閱月,事甚未安。應敎洪益聞,副應敎李潞,校理金在元,修撰李寅溥,副修撰李羲肇旣有只推之命,竝更牌招,以爲推移入直之地,何如?傳曰,允。
以應敎洪益聞,副應敎李潞,校理金在元,修撰李寅溥牌不進罷職傳旨,傳于李紀淵曰,只推。
以副修撰李羲肇再牌不進罷職傳旨,傳于李紀淵曰,只推。
傳于趙琮鎭曰,留院上疏入之。
李基準改差,代以徐左輔爲假注書。
徐左輔有頉,代以李竣祜爲假注書。
沈能稷,以吏曹言啓曰,贈諡文貞公鄭弘溟延諡,十一月初十日,定行於全羅道昌平地鄕家云矣,敢啓。傳曰,知道。
洪命周,以都摠府言啓曰,副摠管徐有鳳以騎兵點考事,外兵曹晝仕出去之意,敢啓。傳曰,知道。
又以備邊司言啓曰,頃因水原年分狀啓,己巳·甲戌未捧穀,全數收捧之意,覆啓行會矣。卽見該留守金蓍根報本司辭緣,則此皆流亡絶戶之指徵無處者,勢將分徵於洞里,而全數出秩,萬無其望,兩年未捧條中,只以甲戌條三分一收捧事,依前狀請許施爲辭矣。流亡之無處指徵,豐歉無間,闔境之困於推剝,樂歲反苦,與其畢竟之不得盡捧,毋寧略綽分數云者,守臣報辭,必有料量民勢而然。旣聞之後,有難徒守經法,不復軫恤,而甲戌則年條稍近,似此豐登之時,不宜闊狹,使之全數收捧,己巳條依所報,姑爲仍停之意,分付,何如?傳曰,允。
又以兵曹言啓曰,來十一月十二月當上番騎兵二百二十八名所着襦衣,依定式,本曹點考後,仍令該曹題給之意,敢啓。傳曰,知道。
李龍秀,以戶曹言啓曰,時御所內各司雨漏處,纔已別單啓下,當依定式修改,而時値冬寒,依近例,待明春擧行,何如?傳曰,允。
李紀淵,以司譯院都提調·提調意啓曰,延勅時,御前通事,例以秩高譯官啓下,而今番前已啓下之淸學通事金權,見差於進香使行中,勅使在館時,將先爲赴燕,他無可代之人。在前如此之時,多有啓請加資之例,淸學譯官前判官劉學善特爲加資,以爲推移擧行之地,何如?傳曰,允。
洪命周,以御營廳言啓曰,本廳哨官閔致默身病甚重,勢難察任,改差,何如?傳曰,允。
戶曹參判尹行直疏曰,伏以臣,猥膺專對之命,辭陛登途,倐焉經宿,瞻望雲天,不勝戀結之忱,臣之所帶之職,卽地部佐貮之任也。今方出彊,經歲始還,不可閱月虛縻,玆敢援例陳章。伏乞聖慈,俯垂鑑諒,亟賜遞改,以便公私,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
趙民和啓曰,行大司憲趙得永,持平南秉寬未肅拜,執義吳熙常,掌令沈鈁·鄭弼漢,持平朴英載在外,監察茶時之意,敢啓。傳曰,知道。
李紀淵啓曰,玉堂上下番俱空,已至閱月,事甚未安。應敎洪益聞,副應敎李潞,校理金在元,修撰李寅溥,副修撰李羲肇,旣有只推之命,竝更牌招,以爲推移入直之地,何如?傳曰,竝許遞,政官牌招開政,待下批,牌招,違牌勿爲呼望。
李竣祜在外,代以姜弼煥爲假注書。
有政。吏批,判書金履喬在外,參判洪秀晩牌招不進,參議李鶴秀進,同副承旨沈能稷進。啓曰,判書金履喬在外,參判洪秀晩牌招不進,小臣獨政未安,何以爲之?敢稟。傳曰,只出緊任,以徐憙淳爲應敎,朴齊聞爲副應敎,洪學淵爲校理,金在元·宋翼淵爲修撰,李潞爲副修撰,朴齊一爲刑曹參議,尹師殷爲兵曹佐郞。
兵批,判書鄭晩錫病,參判徐俊輔受由,參議李晉淵病,參知林景鎭入直進,左承旨洪命周進。同知單李漢極,副司直單洪益聞·李潞·金在元,副司果單李寅溥·李羲肇。
洪命周,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,支勅所用次,本局銀子三千兩,劃付戶曹事,大臣頃已筵稟蒙允矣。卽自戶曹,文牒來到,故本局所儲丁銀三千兩,出給戶曹之意,敢啓。傳曰,知道。
李紀淵,以迎接都監言啓曰,卽接儐使移文,則通官跟役等姓名年歲,後錄以送矣,正書以入之意,敢啓。傳曰,知道。
又以迎接都監言啓曰,三道支勅差使員,今纔報來,故別單書入之意,敢啓。傳曰,知道。
上在昌德宮。停常參·經筵。
趙民和啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李紀淵啓曰,來初一日,輪對日次矣,敢稟。傳曰,當次人受點,後日次來待。
趙民和啓曰,行大司憲趙得永,持平南秉寬牌不進,執義吳熙常,掌令沈鈁·鄭弼漢,持平朴英載在外,監察茶時之意,敢啓。傳曰,知道。
以司諫李元八,獻納李朝鉉,正言黃贊熙,持平南秉寬牌不進罷職傳旨,傳于趙民和曰,只推。
洪命周,以兵曹言啓曰,今此陳賀兼謝恩使一行赴燕時,所把驛馬,預爲分定,然後可無窘急之弊。今亦依例知委,而應把驛馬三十匹內,公淸道五匹,全羅道七匹,慶尙道十三匹,來十二月初一日,京中逢點,江原道三匹,咸鏡道二匹,直送安北,來十二月初五日逢點事,各道監司處行移,何如?傳曰,允。
李紀淵,以迎接都監言啓曰,今此迎勅時,上副勅通官頭目等,依己未年例擧行事,發關知委矣。京畿·海西·關西三道及開城府贈給物種數爻,今纔報來,故別單書入之意,敢啓。傳曰,知道。
義禁府照目粘連,連山縣監南駿應矣本府議啓內,觀此囚供,則以爲昨歲,旣多收殺,今夏則仍値水災,未及徵捧是如爲白乎乃,舊還之待夏秋準捧,曾有廟堂行會,而無一石所捧,誠甚駭然,以此照律,罪笞五十收贖,解見任別敍私罪,奉敎依允爲旀,功減一等爲良如敎。
上在昌德宮。停常參·經筵。
趙民和啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
司諫李元八啓曰,臣於言責之任,豈有堪承之望,而恩除遽降,召牌儼臨,逖違之餘,叩謝是急,雖不得不章皇出肅,而合啓之中,竊有私義之不可聯參者,從前如臣情地,擧皆引避,輒蒙體諒,今臣處義,宜無異同,以此情踪,其何可晏然仍冒於臺次乎?請命遞斥臣職。答曰,依啓。
沈能稷啓曰,吏曹郞廳來言,臺諫有闕,政事,取稟。傳曰,前望單子入之。
司課前望單子入之,李廷璞落點。
趙民和啓曰,行大司憲趙得永,持平南秉寬·朴英載牌不進,執義吳熙常,掌令沈鈁·鄭弼漢在外,監察茶時之意,敢啓。傳曰,知道。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙民和曰,只推。
以京畿監司韓兢履狀啓,安城郡民家失火事,傳于李龍秀曰,聞甚矜惻,元恤典外,別加顧助事,分付。
沈能稷,以吏曹言啓曰,因全羅監司李書九狀啓,高敞縣監沈漢永,受由上京,已至月餘,尙不還任,見今糴政方殷,一日瘝曠可憫,令該曹催促下送事,允下矣。自臣曹催促,則以爲親病沈重,萬無離捨還官之望云,親病旣如是,則有難强令還任,改差,何如?傳曰,允。令該曹口傳差出,催促下送。
洪命周,以兵曹言啓曰,在前崇政殿迎勅習儀時,訓局出番軍一百名除出,慶熙宮各門分把,嚴禁雜人矣,今亦依此磨鍊,何如?傳曰,允。
又以兵曹言啓曰,今此迎勅動駕時,隨駕軍兵及慕華館環衛軍兵,當爲磨鍊,而取考謄錄,則在前迎勅動駕時,訓局隨駕,禁·御兩營軍兵,禁衛大將或御營大將,都領環衛,而壬申年,訓鍊大將,率馬軍五哨,步軍八哨,禁·御兩營騎士各一番爲先後廂,三營及龍虎營·摠戎廳餘軍,禁衛大將都領,先詣慕華館環衛,禁軍入直外全數磨鍊留營,留陣斥堠伏兵,連爲置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍,以幾番幾哨磨鍊,餘軍留營,斥堠伏兵,何以爲之?而禁·御兩營鄕軍,則今旣停番矣,敢稟。傳曰,依壬申年例爲之。
李紀淵,以迎接都監言啓曰,卽接儐使移文,則勅行今月二十六日,自義州離發,來十一月初八日入京停當報來矣,路程記書入之意,敢啓。傳曰,知道。
又以迎接都監言啓曰,卽接儐使移文,則勅使上來時,開閉門雷鼓三聲,放砲三聲,更點則初更鼓一聲,二更鼓二聲,三四五更之打鼓,亦依更點數爲之,初吹砲一聲,二吹砲二聲,三吹砲三聲云,在館時開閉門,依此擧行之意,敢啓。傳曰,知道。
洪命周,以備邊司言啓曰,進香之行,以迎勅翌日爲之之意,頃已筵稟蒙允矣。今番客使行期遲延,入京當在來月初八日,而拜表日子,聞于禮曹,則迎勅翼日,卽初九日,而伊日有拘忌,初十日十一日,亦連爲拘忌云,如此則進香使雖趲程入去,勢無以先於節行,進香拜表,更以初八日爲定,頒勅後卽爲辭陛出去事,知委禮曹,亦爲分付於使臣處,何如?傳曰,允。
禮曹,今此迎勅習儀吉日,令日官推擇,則來十一月初四日爲吉云,同日早朝,宗親文武百官,以黑團領去胸褙黑角帶,依正日例,自慕華館,至崇政殿行禮事,知委擧行,何如?判付啓,依所啓施行爲良如敎。
上在昌德宮。停常參·經筵。
洪命周,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪命周啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
沈能稷啓曰,注書未差之代,前注書朴容壽被薦人李憲兢薦狀公事,依例成送吏曹之意,敢啓。傳曰,知道。
吏曹口傳政事,以李寬福爲高敞縣監。
兵曹口傳政事,護軍單徐俊輔。
持平朴英載啓曰,臣人器蔑劣,學識空疎,淸朝耳目,本不近似,而枕塊餘喘,萬念都灰,跧伏鄕廬,望絶榮途,持憲除旨,忽下於千萬夢想之外,且惶且感。蒼黃登途,復入脩門,粗伸叩謝之忱,而第臣於本府,曾經掌憲,揆以公格,不可蹲冒,請命遞斥臣職。答曰,勿辭,亦勿退待。
洪命周啓曰,持平朴英載避嫌承批之後,不爲傳啓,直爲出去,事甚未安,推考,何如?傳曰,允。
以獻納李朝鉉,正言黃贊熙,持平南秉寬牌不進罷職傳旨,傳于洪命周曰,只推。
李紀淵啓曰,卽者副應敎朴齊聞以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李紀淵,以弘文館言啓曰,本館上下番闕直,事甚未安,校理洪學淵牌招入直,何如?傳曰,允。
洪命周,以都摠府言啓曰,副摠管李元植以訓鍊都監中軍,本營諸將官射會監試官,南別營晝仕出去之意,敢啓。傳曰,知道。
李紀淵,以禮曹言啓曰,因備邊司草記,進香使拜表,更以來月初八日頒勅後出去事,允下矣。幣卜則依己未年例,書狀官前期領去,已有筵奏,封裹以同月初一日擧行之意,敢啓。傳曰,知道。
又以禮曹言啓曰,取考己未謄錄,則進香使拜表時,以動駕相値,郊館査對人員,依政府封裹時例磨鍊,陪往路,從敦義門而,百官則殿庭行禮後,只行祗送之禮矣。今亦依此磨鍊,節目中付標以入之意,敢啓。傳曰,知道。
又以迎接都監言啓曰,卽接儐使移文,則上副勅名帖二度上送,故封納承政院之意,敢啓。傳曰,知道。
又以迎接都監言啓曰,卽接儐使移文,則詔勅二度,賜物勅一度,上勅所製七言絶句一首,謄書以送矣,竝正書以入之意,敢啓。傳曰,知道。
又以迎接都監言啓曰,本都監郞廳尙衣院直長李穆遠身病猝重,勢難行公,今姑減下,其代以典牲署判官趙學儉差下,使之察任,何如?傳曰,允。
又以迎接都監言啓曰,勅使今已渡江,公事郞廳二員,依近例以都摠府都事鄭壽基,訓鍊院主簿姜九成竝爲差下,與前差郞廳,闕下輪回待令,書吏一人,亦爲擇定,使之擧行,何如?傳曰,允。
又以迎接都監言啓曰,卽接京畿監司牒呈,則陪勅差使員一員加差,差使員中遞改代,追呈報來矣,別單書入之意,敢啓。傳曰,知道。
禮曹,今此勅使出來時,殿內接見茶禮習儀,不可不預爲擧行矣。來十一月初四日,崇政殿迎勅習儀後,令司饔院仍行茶禮習儀爲白乎矣,應行執事官,依例以黑團領去胸背黑角帶擧行事,分付,何如?判付啓,依所啓施行爲良如敎。
副應敎朴齊聞疏曰,伏以臣之老母,素抱貞疾,年滿七耋,雖平居少强之時,在臣憂懼之私,未敢少弛。一自今年夏秋以後,風眩宿祟,發作頻數,氣力比前落下,病形一倍沈篤,閱月床笫,委頓不省。幸得藥路,危急之症,雖曰少減,彌留之餘,眞元澌脫,食飮專闕,轉側須人。臣無兄弟,左右扶將,躬執刀圭,情私焦灼,實無暫時離捨之望,而館直久曠,致煩飭敎。雖不得不肅命就直,粗伸分義,在臣情地,一日如年,夜輒失寐,繞壁彷徨,卽見家信,臣母病勢,自昨復添,臣旣不在,調護無人,急伻踵至,促臣歸視,自聞此報,心神飛越,按抑不得,玆敢忙陳短章,徑出禁門。伏乞天地父母,俯垂矜諒,亟遞臣所帶之職,以便救護,仍治臣擅離之罪,以肅朝綱,不勝幸甚。臣無任云云。答曰,省疏具悉。爾其勿辭救護。
上在昌德宮。停常參·經筵。
藥房都提調韓用龜,提調金魯敬,副提調洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮口傳問安。答曰,知道。
趙民和啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪命周啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李紀淵曰,禮房承旨馳詣宗廟·景慕宮奉審摘奸以來。
以校理洪學淵牌不進罷職傳旨,傳于李紀淵曰,只推。
李紀淵啓曰,應敎徐憙淳,副校理鄭基善內閣進,副應敎朴齊聞受由,校理朴光錫,副修撰李魯秉在外,修撰金在元差祭,副校理一員未差,玉堂上下番俱空,事甚未安,校理洪學淵旣有只推之命,與修撰宋翼淵,副修撰李潞,一體牌招,推移入直,何如?傳曰,允。
趙民和啓曰,行大司憲趙得永,持平南秉寬·朴英載牌不進,執義吳熙常,掌令沈鈁·鄭弼漢在外,監察茶時之意,敢啓。傳曰,知道。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙民和曰,只推。
以平安監司沈象奎,遠接使林漢浩狀啓,勅使發程之後,不善周旋,致此行期之漸退,惶恐待罪事,傳于趙民和曰,勿待罪事,回諭。
李紀淵,以禮曹言啓曰,各陵·園·墓所今秋植木播橡,依定式擧行後,株數·斗數區別齊報,故別單書入,而昭寧園·綏吉園局內樹木茂密,今無種植處事報來矣,敢啓。傳曰,知道。
洪命周,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,文臣兼宣傳官洪爀身病猝重,時月之內,萬無供職之望,呈狀乞遞,實病旣如此,則不可强令察任,改差,何如?傳曰,允。
又以備邊司言啓曰,郵傳之宜速,何時不然,而當此客使入京之日,狀啓與牒報,每患踰限,故前此關飭,非止一再矣。雖以勅行渡江後止宿狀啓觀之,動費四日而入來,傳撥自有元定時刻,而時急邊報,若是遲滯,論以事體,極爲未安。平安監司沈象奎,遠接使林漢浩竝推考警責,連加嚴飭,毋更如前稽緩之意,亦爲分付,何如?傳曰,允。
又以御營廳言啓曰,本廳哨官李東植身爲東營入直將領,兵曹摘奸時,擧措駭妄,爲先汰去之意,敢啓。傳曰,知道。
上在昌德宮。停常參·經筵。
趙民和啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,來初五日,朝參日次,而景慕宮冬享大祭相値,頉稟之意,敢啓。傳曰,知道。
又啓曰,臣命周今日方物封裹,進去下直之意,敢啓。傳曰,知道。
以校理洪學淵,修撰宋翼淵,副修撰李潞牌不進罷職傳旨,傳于李紀淵曰,只推。
李紀淵啓曰,玉堂上下番俱空,事甚未安。校理洪學淵,修撰宋翼淵,副修撰李潞,旣有只推之命,與修撰金在元,一體牌招,推移入直,何如?傳曰,允。
趙民和啓曰,行大司憲趙得永,持平南秉寬·朴英載牌不進,執義吳熙常,掌令沈鈁·鄭弼漢在外,監察茶時之意,敢啓。傳曰,知道。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙民和曰,只推。
以校理洪學淵,修撰金在元·宋翼淵,副修撰李潞牌不進罷職傳旨,傳于李紀淵曰,只推。
李紀淵,以禮曹言啓曰,今十一月十七日冬至,大殿·王大妃殿·中宮殿·嘉順宮朝賀時,王世子進致詞陳賀之節,依例磨鍊乎?敢稟。傳曰,權停。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以迎接都監言啓曰,卽見遠接使狀啓啓下者,則勅使,以排站之太遠,大段恚惱,終夜懇乞,終不回聽,到宣川中火站,仍爲止宿,以此磨鍊,則日字路程,大違所料,實無今月初八日入京之勢云矣。今則較量日字與程途,萬無初定日趁期入京之望,令該曹,以旬望間一兩日更爲擇吉,急速下送于遠接使處,以爲排站之地,何如?傳曰,允。
又以迎接都監言啓曰,勅使在館時,館門把守及館內守直房守房子各差備等名數,別單書入之意,敢啓。傳曰,知道。
又以備邊司言啓曰,卽見遠接使林漢浩狀啓之啓下於迎接都監者,則以爲,勅使忽以站路之太遠,大生恚惱,謂以改定路程而後始可作行,故爲逗遛,終不回聽,到今事勢,萬無來月初八日入京之望,入京日字,更令該曹,涓吉下送爲請矣。勅使初以初四日入京爲言,則可知其不憚驅馳,而今於初八定期之後,忽以程站太遠,有此葛藤者,誠未知其何故,而排站旣違所料,則到今事勢,以元定日强令入京,非所可論。令該曹更以旬後望前,勿拘齋日,擇吉啓下後,自政院成出下諭,星火知委於儐臣所到處,講定日期之後,路程之中路變改,實是前所未有之事。苟使衆譯,據理陳辭,善爲周旋,則豈至於終不挽回,任其逗遛,以致京外之許多狼狽乎?此路一開,後弊難言,遠接使林漢浩,姑先從重推考,當該首譯,事過後,令攸司拿問,勘以重律,何如?傳曰,允。
禮曹,今十一月十七日冬至朝賀時,應行節目,參考前例磨鍊,依此擧行,何如?判付啓,權停爲良如敎。
禮曹,迎勅吉日,令日官更爲推擇,則今十一月旬後,連値拘忌,惟十五日辰時爲吉云,以此日時,遠接使處下諭,何如?判付啓,依所啓施行爲良如敎。
上在昌德宮。停常參·經筵。
趙民和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙民和啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李龍秀啓曰,左副承旨李紀淵,今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
趙民和啓曰,行大司憲趙得永,持平南秉寬·朴英載牌不進,執義吳熙常,掌令沈鈁·鄭弼漢在外,監察茶時之意,敢啓。傳曰,知道。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙民和曰,只推。
以左副承旨李紀淵牌不進罷職傳旨,傳于李龍秀曰,只推。
以校理洪學淵,修撰金在元·宋翼淵,副修撰李潞牌不進罷職傳旨,傳于李龍秀曰,只推。
假注書許茂書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,登主山及案山植木處,看審是白乎則,蒼松邃密,橡木擁立,未見斧斤之痕是白遣,逶迤路轉,由靑鶴亭,到舊失火處看審是白乎則,山峻谷嵌,人路不通,林藹縈鬱,植木滋盛,而其中北麓,多巨松是白遣,由典牲署西北麓,東至于冷井洞是白乎則,松林簇立,一望參差,而高如纛蓋者,間間有之是白遣,仍由栗峴峽路,則路南路北,交柯接葉,轉路山趾,入南壇看審是白乎則,繚墻累砌及四紅箭門雙臺石,竝無圮傷處,而主案山與左右麓,林木蒼鬱是白遣,文峴東西兩麓,則穉松雜橡,旁列環植,杈枒蒙蔽,而間有枯松之年久頹落者是白遣,到鍊川,詳細看審是白乎則,其地土品瘠确,植木擁結,託根浮薄,穉株不繁,而北邊向陽地稍盛是白遣,至梨泰院,因日暮止宿,而初二日早朝,遂登後岡,由松·橡間作行,扺水閣峴是白乎則,大松稀闊,而穉松方長,其土品與林木,大槪,與練川相似是白遣,仍由馬石橋·陵基谷·畫景峴,轉鷹峯,東南至斗湖後峯是白乎則,前後松林,枝葉脩密,而路傍枯落之木,烙印舊痕,年久脫訛,無以尋得是白遣,遂下山。上司寒壇看審是白乎則,墻砌及紅箭門,竝無頉是白乎旀,環山而轉北,由水鐵里·安靜曲,到靑蓮寺,仍自寺後,登舞鶴峯是白乎則,山勢雖多石确谽谺處,而植木穉松,鬱然方盛,不減諸處是白乎旀,兩日所經歷外山諸處,這這看審是白乎則,竝未見新斫之痕是白齊。臣仍由興仁之門,復路之意,敢啓。傳曰,知道。
李龍秀,以禮曹言啓曰,迎勅吉日,以今十一月十五日,更爲推擇啓下矣,伊日與國忌齋戒相値,故出宮時服色,以無揚黑圓領袍·靑鞓·素玉帶,磨鍊儀注,而節目中,亦爲付標以入之意,敢啓。傳曰,知道。
趙民和,以兵曹言啓曰,在前迎勅習儀時,慕華館環衛軍,比正日減數排立矣,今亦依此擧行之意,分付各該營,何如?傳曰,允。
又以摠戎廳言啓曰,因迎接都監移文,今此勅使迎送時,都監堂上,前排巡視旗手二雙,令旗手五雙·軍牢七雙·燈籠手一雙·隨率軍五雙,自本廳別定次知,敎鍊官,自習儀日爲始,依例領送之意,敢啓。傳曰,知道。
又以義禁府言啓曰,司譯院首譯金在洙,事過後拿問,勘以重律事,傳旨啓下矣。金在洙,待事過拿囚之意,敢啓。傳曰,知道。
上在昌德宮。停常參·經筵。
趙民和啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨李紀淵,今日不爲仕進,卽爲牌招,何如?傳曰,允。
沈能稷啓曰,玉堂上下番俱空,已至多日,事甚未安。校理洪學淵,修撰金在元·宋翼淵,副修撰李潞,旣有只推之命,副應敎朴齊聞,由限已過,一體牌招,推移入直,何如?傳曰,允。
以左副承旨李紀淵牌不進罷職傳旨,傳于趙民和曰,只推。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于沈能稷曰,只推。
趙民和啓曰,行大司憲趙得永,持平南秉寬·朴英載牌不進,執義吳熙常,掌令沈鈁·鄭弼漢在外,監察茶時之意,敢啓。傳曰,知道。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙民和曰,只推。
以慶尙監司金履載狀啓,仁同府使趙晉錫,政多執謬,訟不從理,屢加警責,終無其效,不得已罷黜事,傳于沈能稷曰,令該曹口傳差出,不日下送。
吏曹口傳政事,以具載哲爲仁同府使。
以慶尙監司金履載狀啓,十一月令薦新進上生靑魚,日氣和暖,迄未捉得,限內不得封進,惶恐待罪事,傳于沈能稷曰,勿待罪事,回諭。
沈能稷以議政府右議政意啓曰,明日迎勅習儀時,左右參贊,當爲進參,而左參贊李肇源,以館伴都監進,右參贊李普天在外,不得備員。右參贊李普天,今姑許遞,其代令該曹,以在京無故人口傳差出,以爲備員進參之地,何如?傳曰,允。
吏曹口傳政事,以趙德潤爲右參贊。
沈能稷,以迎接都監言啓曰,卽接遠接使移文,則勅行入京日字,以初定初八日,更爲停當報來矣,路程記書入之意,敢啓。傳曰,知道。
又以迎接都監言啓曰,迎勅習儀,明日設行後,仍行崇政殿及西宴廳茶禮習儀之意,敢啓。傳曰,知道。
又以迎接都監言啓曰,卽接黃海監司牒呈,則因遠接使文移,陪勅差使員一員,奉勅差使員二員加差,各務差使員中,換定名色,亦爲報來矣,別單書入之意,敢啓。傳曰,知道。
趙民和,以訓鍊都監言啓曰,今十一月初四日迎勅習儀及登極頒詔習儀時,因兵曹節目,慶熙宮各門分把軍一百名定送,挾輦軍四十名,前後射隊軍三百名,標下軍七十四名,各其將官,率領擧行,而事畢後,依例除標信解送之意,敢啓。傳曰,知道。
又以訓鍊都監言啓曰,今十一月初四日迎勅習儀時,慶熙宮內設布帳把守次,軍三十名,將校三人,門外屛門八十四處設布帳把守次,軍二百八十九名,將七十五人,竝除器械擧行,而事畢後,依例解送之意,敢啓。傳曰,知道。
又以訓鍊都監言啓曰,今十一月初四日迎勅習儀時,慕華館環衛,比正日減數排立事,自兵曹草記矣,環衛次軍二百名,將校十一人領率擧行,而事畢後,依例解送之意,敢啓。傳曰,知道。
又以禁衛營言啓曰,因迎接都監移文,今此勅使前排大旗幟入京時,本營擧行,回還時,摠戎廳擧行矣,依前例大五方旗五面,中五方神旗五面,淸道旗一雙,黃門旗一雙,金鼓旗一雙,另擇奉持旗手,勅使入京日,自迎恩門,至館所排立前導,而左邊屛門五十八處,別騎衛四人,騎士五十七人,京標下軍一百十二名,嚴飭定送,率領把守,以布帳堅實防遮,別定將校四人,京標下軍二十名,竝爲除器械,另加申飭,嚴禁雜人,今月初四日習儀時,亦依此擧行,依兵曹節目,傳語軍一百名,以京標下軍定送,而別定將校,與部將眼同檢飭,習儀時傳語軍,以四十名擧行之意,敢啓。傳曰,知道。
沈能稷以司饔院都提調·檢擧提調意啓曰,今初四日崇政殿迎勅茶禮習儀後,西宴廳茶禮習儀,仍爲設行於館所之意,敢啓。傳曰,知道。
又以司譯院都提調·提調意啓曰,今當使行傍午之時,譯官分排,極爲苟簡,其中西下首譯金在洙,方在論勘中,他無可代之人。齎咨官金相淳發行日字,與勅行相先後,兼差伴送使行中首譯,使之隨往,勅行渡江後,仍以齎咨官入去,事甚便宜,所齎去咨文,令槐院,別定禁軍下送,除朝辭依此擧行事,分付,何如?傳曰,允。
上在昌德宮。停常參·經筵。
進御加減歸脾湯,依前方,自今日一貼式煎入事,榻前下敎。
趙民和啓曰,今日迎勅習儀,兩司當爲進參,除在外外,未肅拜·呈告人員,竝卽牌招,何如?傳曰,允。
又啓曰,今日迎勅習儀,憲府則監察代行矣,雖無諫院,依例行禮之意,敢啓。傳曰,知道。
洪命周啓曰,藥房提調·副提調,持湯劑來待矣。傳曰,封入。
李紀淵啓曰,臣紀淵,今日迎勅習儀,進去下直之意,敢啓。傳曰,知道。
備忘記,全羅左水使具信喜下直,長弓一張,長箭一部,片箭一部,筒兒一箇賜給。
趙民和啓曰,行大司憲趙得永,持平南秉寬·朴英載牌不進,執義吳熙常,掌令沈鈁·鄭弼漢在外,監察茶時之意,敢啓。傳曰,知道。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙民和曰,只推。
李紀淵啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝卽牌招,推移入直,何如?傳曰,允。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于李紀淵曰,只推。
洪命周,以兵曹言啓曰,參判未差,參議李晉淵迎勅習儀侍衛進,參知林景鎭有身病,臣晩錫今方入直,而今初八日動駕時,侍衛不可不備員。參知,令政院稟旨變通,與參判未差之代,仍令該曹,以在京無故人口傳差出,待下批牌招,以爲備員之地,何如?傳曰,允。
又啓曰,因兵曹草記,今初八日動駕時,侍衛不可不備員,參知林景鎭有身病,令政院稟旨變通,與參判未差之代,仍令該曹,以在京無故人口傳差出,待下批牌招事,允下矣。合有變通之道,何以爲之?敢稟。傳曰,許遞,前望單子入之。
兵曹堂上前望單子入之,參判李憲琦,參知曺錫正落點。
洪命周,以備邊司言啓曰,陳慰兼進香使拜表期日在近,正使韓致應,依例判中樞府事單付,口傳下批之意,分付該曹,何如?傳曰,允。
兵曹口傳政事,判府事加設單韓致應。
傳于沈能稷曰,發遣吏郞,諸執事淸齋與否,摘奸以來。
李紀淵啓曰,今初八日迎詔後,頒敎文,當爲製進,藝文提學李肇源,待明朝牌招,以爲製進之地,何如?傳曰,允。
又以侍講院言啓曰,王世子進講孟子第五卷,今已畢講矣,第六卷繼講之意,敢啓。傳曰,知道。
洪命周,以兵曹言啓曰,每當儲窠之月,虛司果,例不得循例區處,而在前積滯之時,有勿拘儲窠,以虛司果擬入之例矣。今亦依此擧行,以爲次次疏滯之地,何如?傳曰,允。
又以兵曹言啓曰,禁軍來春夏等都試,因政府及本曹有故,不得設行,而在前如此之時,有仍停都試代行祿試射之例,今亦依此擧行,何如?傳曰,允。
沈能稷,以吏曹言啓曰,社稷署令金樂周呈狀內,矣身素患痰癖之症,當此換節之時,一倍添劇,時月之內,萬無起動供職之望云,身病旣如是,則有難强令察任,改差,何如?傳曰,允。
又以司饔院監膳提調意啓曰,漁夫契貢人等呼訴內,江水雖不合氷,冬節已深,魚族隱入,設網屢日,終未捉得,明日日下生鮮,將至闕供之境,限捉得間,願以活鷄,全數代封云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,全數代封。
洪命周,以兵曹言啓曰,今十一月初六日景慕宮冬享大祭時,守門當爲塡差,而本曹郞廳及都摠府郞廳,除入直與在外,排擬苟艱,依定式軍門將官,代差以入之意,敢啓。傳曰,知道。
沈能稷,以吏曹言啓曰,今此迎勅時,差備官中時無職名人員,令該曹口傳付軍職,何如?傳曰,允。
李紀淵,以禮曹言啓曰,冬至望闕禮習儀,纔已擇日啓下,而卽見今番出來禮部咨文,則以本年長至令節及嗣後二十七月之內三大節,除明年元朝外,照嘉慶四年之例,毋庸進表,爲辭矣,取考己未謄錄,則以二十七月內三節慶賀表文之不爲封進,三節日望闕禮及拜表禮停止事,筵稟定奪,今此二十七月之內明年元朝外,今年冬至爲始,三節望闕禮·拜表禮,竝勿爲擧行。在前勅行在我境,如値節日,則亦有望闕禮之例,而今番則自在勿論,以此分付回路諸道,何如?傳曰,允。
又以禮曹言啓曰,迎勅日字,以前定初八日,更爲停當事,儐臣狀啓啓下矣,出宮時服色,依前當以衮龍袍磨鍊,原節目還入無揚黑圓領袍·靑鞓·素玉帶,付標處折去,而內入儀註,亦爲還下,改付標以入之意,敢啓。傳曰,知道。
洪命周,以摠戎廳言啓曰,今此勅使時,自弘濟院至迎恩門,其間防護禁雜人等節,令御營廳·摠戎廳,依近例擧行事,自迎接都監,草記蒙允矣,臣廳則勅使入京日,別定將校十人,標下軍一百名,自追慕峴越邊,至于弘濟院禁辟等節,分掌嚴飭,勅使回還日,亦依此擧行之意,敢啓。傳曰,知道。
又以御營廳言啓曰,去夜五更量,出身南大重,犯夜被捉,依例移送兵曹之意,敢啓。傳曰,知道。
又以兵曹言啓曰,去夜御營廳犯夜被捉出身南大重,依更數決棍十度之意,敢啓。傳曰,知道。
趙民和,以刑曹言啓曰,今番慶科庭試殿試時攔入儒生安遇文,自備邊司捉送,故嚴覈究問,則初不入格不錄名攔入之罪,箇箇遲晩矣,取考律文,則大典通編諸科條有曰,不錄名攔入者,幼學以下,限己身降定水軍。安遇文依此律降定水軍,令兵曹定配所押送,何如?傳曰,允。
上在昌德宮。停常參·經筵。
藥房提調金魯敬,副提調洪命周啓曰,伏未審日間,聖體若何,寢睡·水刺之節,何如?臣等率諸御醫,趁朝入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙民和啓曰,行大司憲趙得永,持平南秉寬未肅拜,執義吳熙常,掌令沈鈁·鄭弼漢在外,持平朴英載呈辭,監察茶時之意,敢啓。傳曰,知道。
李龍秀啓曰,同副承旨沈能稷,今日不爲仕進,卽爲牌招,何如?傳曰,允。
洪命周啓曰,備邊司郞廳來言,今日賓廳日次,而景慕宮冬享大祭齋戒相値,不得來會云矣,敢啓。傳曰,知道。
傳于李紀淵曰,禮房承旨,馳詣景慕宮,奉審摘奸以來。
洪命周啓曰,藥房提調·副提調,持湯劑來待矣。傳曰,封入。
傳于李紀淵曰,頒敎文中赦句添入。
李紀淵啓曰,頒敎文中赦句添入事,命下矣。某罪以下宥之乎?敢稟。傳曰,徒流以下竝宥。
又啓曰,頒敎文中赦句添入事,命下矣。藝文提學李肇源,旣在闕中,使之添入,何如?傳曰,允。
又啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
又以禮曹言啓曰,前參議尹孝寬別致賻單子,纔已啓下矣,追聞孝寬,今方生存云。昏謬不察之失,臣不勝惶悚,而原單子勿施,何如?傳曰,允。
又啓曰,前參議尹孝寬身死別致賻單子,纔已啓下,而卽伏見吏曹草記,以今方生存,旋請勿施者,事涉不審。原單子改付標以入,而當該堂上,不可無警,從重推考,何如?傳曰,允。
又啓曰,今此勅行回還時,松都·平壤·義州三處別問安使,依近例以道內守令,借銜啓下,御帖及空名帖,伴送使齎去,以爲從便擧行,亦爲下諭于兩道道臣,何如?傳曰,允。
又啓曰,吏曹郞廳來言,仁同府使具載哲,兩司俱未署經云。除在外外,未肅拜·呈告人員,竝卽牌招,何如?傳曰,允。
以同副承旨沈能稷牌不進罷職傳旨,傳于李龍秀曰,只推。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于李紀淵曰,只推。
洪命周,以都摠府言啓曰,今日入直內三廳武兼·禁軍及軍兵等,當爲中日習射技放,而景慕宮冬享大祭齋戒相値,不得設行之意,敢啓。傳曰,知道。
李紀淵,以禮曹言啓曰,今此迎勅時,王世子行禮,依下敎不爲磨鍊矣,進香使拜表,旣在同日,一體不爲磨鍊之意,敢啓。傳曰,知道。
洪命周,以兵曹言啓曰,在前迎勅動駕時,雲寶劍受點人員,例爲仍用於館所動駕時及送勅時矣,今亦依此擧行,何如?傳曰,允。
又以兵曹言啓曰,在前館所接見勅使時,別雲劍·別軍職及信箭宣傳官·承傳宣傳官各一員,侍衛寶劍及兵曹堂上郞廳,各一員,承傳宣傳官·挾輦軍,隨入大門內,其餘侍衛及槍劍軍倭槍手,大門外留住,交龍旗作門外留駐矣,今亦依此擧行,何如?傳曰,允。
又以兵曹言啓曰,迎勅翌日館所擧動時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依壬申例爲之。
李紀淵,以迎接都監言啓曰,卽接儐使移文,則勅行自持來疋縷緋各色縀四十三匹,分排海西·關西後,邑名疋數,修成冊上送矣,別單書入之意,敢啓。傳曰,知道。
洪命周,以兵曹言啓曰,五衛將梁鍾益,景福宮衛將金命奎,俱以身病猝重,時月之內,萬無供職之望,呈狀乞遞。實病旣如此,則輪番之任,不可久曠,竝改差,何如?傳曰,允。
又以訓鍊都監言啓曰,本局哨官李復亨,身病甚重,勢難察任,改差,何如?傳曰,允。
又以兵曹言啓曰,因刑曹草記,今番慶科庭試殿講時,攔入儒生安遇文,依律文降定水軍,令兵曹定配所押送事,允下矣。攔入罪人安遇文,全羅道樂安郡水軍充定,定驛子押送之意,敢啓。傳曰,知道。
上在昌德宮。停常參·經筵。
夜一更二更,月暈。
趙民和啓曰,行大司憲趙得永未肅拜,執義吳熙常,掌令沈鈁·鄭弼漢在外,持平南秉寬·朴英載傳旨未下,監察茶時之意,敢啓。傳曰,知道。
洪命周啓曰,同副承旨沈能稷,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙民和曰,只推。
沈能稷啓曰,守令署經事,命下矣。獻納李朝鉉,正言黃贊熙,持平南秉寬·朴英載,旣有只推之命,與行大司憲趙得永,一體牌招,以爲備員署經之地,何如?傳曰,允。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙民和曰,只推。
李紀淵啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于李紀淵曰,只推。
傳于李紀淵曰,權敦仁敍用。
備邊司,以李應奎爲義州府尹。
李紀淵啓曰,勅使到弘濟院,領議政以別迎慰使,當爲進去而未差,右議政南公轍進去之意,敢啓。傳曰,知道。
又以吏曹言啓曰,宣詔官前別兼春秋權敦仁,改付標以入,而時無職名,令該曹口傳付軍職,何如?傳曰,允。
副司果單權敦仁。
洪命周,以兵曹言啓曰,進香使拜表時,王世子行禮權停例節目,纔已啓下,而旣因禮曹草記,權停例行禮,一體不爲磨鍊矣。原節目置之,何如?傳曰,允。
李紀淵,以禮曹言啓曰,自前勅使在我境,如遇節目,則有遣官問慰設宴之例矣,今此勅行回還時,冬至節目,勢將遇於我境,而京外宴享,旣皆停減,則設宴雖不擧論,問慰一款,有不可闕,而此時沿路廚傳之弊,不可不念。依壬申年例,問慰官一員,令該曹以道內堂下守令借銜借出,御帖及禮單,照例磨鍊,齎付於伴送使之行,以爲從便擧行之地,何如?傳曰,允。
洪命周,以備邊司〈言〉啓曰,勅使贈給物種,漸不如古,而銀品之劣下,尤不成樣,故自本司,纔已關飭於京畿·兩西矣,雖以京都監言之,銀弊及各樣物種,品多薄劣,多不堪入用云,此亦紀綱,日漸頹墮而然,良覺寒心。今亦日字,尙有餘剩,贈銀則更以精鍊者,另托入給印裹之際,親執監封,斤兩之欠縮,亦爲各別察飭,其他細苧·紙地·皮物等各樣名色,更爲件件看檢,如有一毫未盡者,分付各司各貢,使之改色以納。如是之後,或有彼人之執頉生梗,有所入聞,則當該郞官,草記重勘之外,堂上亦難免不飭之責,以此意,先爲嚴飭于迎接都監,何如?傳曰,允。
又以訓鍊都監言啓曰,今此迎勅時,各處定送將卒數爻,竝單子書入之意,敢啓。傳曰,知道。
又以摠戎廳言啓曰,今十一月初八日,大駕詣慕華館迎勅時,環衛軍,因兵曹關,本廳標下餘軍一百五十名,別定將校五十人,領付于禁衛營之意,敢啓。傳曰,知道。
又以備邊司言啓曰,頃因湖西年分狀啓,事目災外不足災六千七百九十結零,加劃靑山等三邑,新還餉準捧之意,覆啓行會矣,卽見該監司朴京狀啓,則以爲,今此劃下之數,較諸新災,猶爲不足,實無以塗抹分排,見減災二千五百結,特爲準劃。舒川·庇仁則昨年停退,旣令仍停,故稍慰民情,而靑山則初無昨年停退,惠無可施,靑山一邑新還餉,尤甚戶折半,之次戶三分一,特許仍停事,竝請令廟堂稟旨分付矣,俵災多寡,自有分數,失於濫則國計有縮,過於約則民情失望,所以審愼裁量,務得稱情也。本道畓摠,不及嶺南之半,今年豐登,不在畿農之下,而以其有舊災名色,故劃災之數,比諸畿·嶺,殆將三倍而有餘,則廟堂之當初剋減,自有十分斟酌於其間,非由於專爲國計不顧民情之意也。今此道啓之申請,雖出於寧失之意,而參以事勢,實難更許,今姑置之,至於靑山一區,還餉停退事,旣無當停之舊還,宜有特施之新惠,而道臣屢陳,亦可見災形之偏甚,此則依分等許施,何如?傳曰,允。
又以御營廳言啓曰,本廳哨官權聖履,身病甚重,勢難察任,改差,何如?傳曰,允。
又以漢城府言啓曰,今九月幸行時,大興居成鼎煥,保寧居柳祖源,山訟擊錚回啓,依判下決處後,狀聞之意,行會公淸監營矣,日限已過,尙不擧行。該道道臣,依定式推考,卽速狀聞事,分付,何如?傳曰,允。
兵曹參判李憲琦疏曰,伏以臣,獲罪神明,遽失所怙,頑縷苟存,喪制奄畢,廓然穹壤,若窮人無所歸,千萬夢外,不遺之聖恩,至及於苫塊餘喘,一月之中,除旨聯翩,繼又伏奉騎省特除,驚霣感激,唯有涕淚。噫,臣以無似賤品,謬被恩造,歷揚華貫,濫躋卿列,榮已極矣,涯已踰矣,貪戀冒進,臣實無心。況玆喪威震剝,萬念都灰,聖念縱感於記簪,私慟益切於奉誥,復安有彯纓結綬,揚揚周行之心哉?臣之逖違天陛,倏爾三歲矣,日前召牌之儼臨也,豈不欲重入脩門,一伸戀結叩謝之忱,而顧臣悲苦之私,旣如所陳,重以疚廓之餘,又抱風寒之祟,㱡㱡在床,蠢動無望,遂犯違逋之罪,自歸孤負之科。惶霣之心,歷日靡定,而況當迎勅隔日,陪扈將曠,臣罪至此,尤無自容,玆敢猥暴情實,仰瀆崇嚴。伏乞聖慈,亟命遞改臣見帶之職,俾私情獲遂而公體無虧,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
趙民和啓曰,行大司憲趙得永,持平南秉寬·朴英載牌招啓辭未下,執義吳熙常,掌令沈鈁·鄭弼漢在外,監察茶時之意,敢啓。傳曰,知道。
洪命周啓曰,來十一日,朝參日次矣,敢稟。傳曰,停。
李紀淵啓曰,來十一日輪對日次矣,敢稟。傳曰,當次人受點,後日次來待。
洪命周啓曰,藥房副提調,持湯劑來待矣。傳曰,封入。
傳于李紀淵曰,明日再明日,湯劑姑爲停止。
以獻納李朝鉉,正言黃贊熙,持平南秉寬·朴英載牌不進罷職傳旨,傳于沈能稷曰,只推。
沈能稷啓曰,守令署經事,命下矣。獻納李朝鉉,正言黃贊熙,持平南秉寬·朴英載,旣有只推之命,與行大司憲趙得永,一體牌招,以爲備員署經之地,何如?傳曰,允。
李紀淵啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于李紀淵曰,只推。
洪命周,以備邊司言啓曰,勅行未及還渡,此時灣府,不可一刻曠官,新除授義州府尹李應奎,令該曹口傳下批,使之當日辭朝後,卽爲給馬,罔夜下去事,分付,何如?傳曰,允。
吏曹口傳政事,義州府尹單李應奎。
備忘記,義州府尹李應奎下直,長弓一張,長箭一部,片箭一部,筒兒一箇賜給。
洪命周,以兵曹言啓曰,明日動駕時,本曹堂上不可不備員,而參知曺錫正在外未肅拜,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。
洪命周啓曰,因兵曹草記,明日動駕時,本曹堂上不可不備員,而參知曺錫正在外,令政院稟旨變通,仍令該曹,以在京無故人口傳差出,待下批牌招事,允下矣。合有變通之道,何以爲之?敢稟。傳曰,許遞。
吏曹口傳政事,以韓義運爲兵曹參知,參議韓義運,參知李晉淵。
洪命周啓曰,明日大駕詣慕華館入幕次後,王大妃殿·嘉順宮問安,何承旨進去乎?敢稟。傳曰,同副承旨進去。
李紀淵啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
傳于李紀淵曰,明日出宮內門路,以協陽門爲之。
沈能稷,以吏曹言啓曰,卽接通禮院·司僕寺牒報,則通禮院以爲,今此迎勅擧動時,左右通禮當爲備員,而右通禮鄭元善在外云,司僕寺以爲,今此迎勅擧動時,本寺正,例爲進輿差備,而正朴台壽奉命在外,無以擧行云。通禮院右通禮鄭元善,司僕寺正朴台壽改差,其代竝口傳擬入之意,敢啓。傳曰,知道。
吏曹口傳政事,以李元八爲右通禮,洪羲瑾爲司僕正。
沈能稷,以吏曹言啓曰,卽接通禮院牒報,則以爲,明日迎勅擧動時,左右通禮,當爲備員,而新除授右通禮李元八在外,無以備員云。通禮院右通禮李元八改差,其代口傳備擬以入之意,敢啓。傳曰,知道。
吏曹口傳政事,以南達孫爲右通禮。
沈能稷,以吏曹言啓曰,今朔爲始,當爲儲窠,而若出郡守以上窠,則京職中排擬,每患苟艱,雖非啓請邑,限都政前,以限滿守令勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
李紀淵,以迎接都監言啓曰,遠接使移文以爲,百官見官禮首譯入柵時,依近例已爲停免於講定中云矣,敢啓。傳曰,知道。
又以司譯院都提調·提調意啓曰,御前通事淸學堂上譯官劉學善,身病猝重,萬無趁期擧行之勢,他無可代之人,進香使行中譯官金權,使之替代擧行,事過後騎撥下往,則足可及於使行渡江之前,依此分付,何如?傳曰,允。
上在昌德宮。停常參·經筵。
大駕詣慕華館入幕次後,王大妃殿·嘉順宮,遣承旨問安。答曰,知道。世子宮遣宮官問安。答曰,知道。還內後,內閣·政院·藥房口傳問安。答曰,知道。
趙民和啓曰,行大司憲趙得永,持平南秉寬·朴英載牌不進,執義吳熙常,掌令沈鈁·鄭弼漢在外,監察茶時之意,敢啓。傳曰,知道。
洪命周啓曰,司僕寺內乘,來言捲窓,毛張,取稟。傳曰,依例爲之。
傳于洪命周曰,侍衛軍兵毛具。
李紀淵啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
沈能稷啓曰,臣以王大妃殿·嘉順宮問安,進去下直之意,敢啓。傳曰,知道。
李紀淵啓曰,今日拜表,憲府則監察代行矣,雖無諫院,仍爲行禮之意,敢啓。傳曰,知道。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于李紀淵曰,只推。
以獻納李朝鉉,正言黃贊熙,持平南秉寬·朴英載牌不進罷職傳旨,傳于李紀淵曰,只推。
沈能稷啓曰,臣能稷館所問安,進去下直之意,敢啓。傳曰,知道。
又啓曰,臣承命馳詣館所問安,則上·副勅以爲,俄者奉接,今又遣近侍,有此俯問,不勝感謝云矣,敢啓。傳曰,知道。
吏曹口傳政事,檢閱單金正喜。
李紀淵啓曰,卽者刑曹郞廳來言,今此頒赦時,時囚當爲疏放,而判書未差,次堂例不得擧行云。未差之代,政官牌招,開政差出,待下批牌招,以爲擧行之地,何如?傳曰,允。
又啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
傳于沈能稷曰,南延君球,百官加親授。
傳于沈能稷曰,中官尹成龜·崔吉昌,百官加親授。
有政。吏批,判書金履喬牌不進,參判洪秀晩牌不進,參議李鶴秀進,左副承旨李紀淵進。啓曰,判書金履喬,參判洪秀晩,竝牌招不進,小臣獨政未安,何以爲之?敢稟。傳曰,只出緊任。以呂東植爲大司諫,李羲肇爲副校理,林漢浩爲刑曹判書,朴容壽爲注書,徐有昌爲江華經歷,朴熙顯爲成歡察訪。故大司諫李敬五贈吏參例兼,故通德郞李宗郁贈吏議,義州府尹李應奎兩代。再政。南延君球今加崇憲,百官加親授。
兵批,判書鄭晩錫病,參判李憲琦病,參議韓義運入直進,參知李晉淵病,左承旨洪命周進。以高宗觀爲蟾津別將。大護軍李普天,副護軍金箕殷·曺錫正·林景鎭,副司正朴容壽,竝單付,百官加下批。
傳于洪命周曰,明日出宮內門路,以協陽門爲之。
李紀淵啓曰,明日大駕詣館所後,王大妃殿·嘉順宮問安,何承旨進去乎?敢稟。傳曰,同副承旨進去。
又啓曰,明日動駕,兩司·侍臣當爲進參,除在外外,未肅拜·呈告人員,竝待開門牌招,何如?傳曰,允。
趙民和啓曰,義禁府都事來言,今日動駕時駕側鳴錚罪人梁晩亨等三人,移送秋曹云矣,敢啓。傳曰,知道。
以遠接使京畿監司狀啓,勅行軍令,不肯書出,多般開誘,漠然無意,不善周旋之失,惶恐待罪事,傳于趙民和曰,勿待罪事,回諭。
沈能稷,以吏曹言啓曰,在前頒赦時,有別歲抄書入之例矣,今番則何以爲之?敢稟。傳曰,書入。
又以吏曹言啓曰,別歲抄書入事,命下矣,居中居下,一體書入乎?敢稟。傳曰,書入。
洪命周,以備邊司言啓曰,義州府尹金敬淵,在任身死矣,返柩時擔軍,依法典題給之意,分付所經各道,何如?傳曰,允。
又以備邊司言啓曰,堂上譯官李時復,今方往進香行中,而因儐使狀啓,方在待勘,不得下去云,不善周旋之失,在所難免,而使行帶去之譯官,臨發換差,不無窘束之端。李時復姑令戴罪往還,勘律則待復命擧行,何如?傳曰,允。
李紀淵,以承文院都提調意啓曰,今此傳訃遺詔,登極詔書及賜緞勅書,提調一員,陪進奉安于禮曹奉安閣,仍爲奉審之意,敢啓。傳曰,知道。
洪命周,以禁衛營言啓曰,迎勅時北作門擧行後,只率旗鼓,移陣於石橋上,大駕還宮時祗迎,自有前例,而今日臣不善周旋,未及於祗迎處所,惶恐待罪之意,敢啓。傳曰,知道。勿待罪。
李紀淵,以迎接都監言啓曰,卽接遠接使移文,則勅使今日入京軍令,以卯刻書出云矣,敢啓。傳曰,知道。
又以迎接都監言啓曰,勅使歇所,茶啖入饋之意,敢啓。傳曰,知道。
又以迎接都監言啓曰,勅使入迎恩門幕次後,依近例以酒果饌品各一盤,傳給兩勅,仍令通事,兼爲勞問,通官及跟役等處,亦以酒肴分饋之意,敢啓。傳曰,知道。
又以迎接都監言啓曰,勅使到紅箭門,家丁十七名,使之落後,先入館所矣,敢啓。傳曰,知道。
又以迎接都監言啓曰,勅使來入館所矣,敢啓。傳曰,知道。
又以迎接都監言啓曰,勅使館所茶啖,依例排入之意,敢啓。傳曰,知道。
又以迎接都監言啓曰,通官等賜茶床,分入各房之意,敢啓。傳曰,知道。
又以迎接都監言啓曰,卽者差備譯官來言,上勅往副勅房云矣,敢啓。傳曰,知道。
又以迎接都監言啓曰,勅使旣入館所,各色郞廳,輪回直宿之意,敢啓。傳曰,知道。
敎中外大小臣僚·耆老·軍民·閑良人等書。王若曰,離明繼照,凝駿命於中區,使華遙臨,宣鳳綍於外服。率由彝典,敷誥臣工。顧惟左海之偏陬,久荷先皇之洪渥。寰宇丕冒,由內及外之至治,侯度恪修,厚往薄來之殊惠。恒切齊天之遐祝,遽承陟方之遺音。何幸燕翼貽謨之休,復覩龍飛御極之慶。謳歌朝覲之攸屬,光承丕基,仁孝智勇之出常,誕膺寶命。特推一視之洪造?爰降十行之溫綸。德音祗奉於大庭,禮則然矣,新化欣瞻於帀域,樂與同之。兩詔兼頒,深軫小邦之凋弊,雙軺遠涉,特加外藩之寵綏。斯誠希世之隆恩,詎無有方之脩告?日月普照,曁八域而維新,雷雨旁流,囿萬品而同育。自本月初八日昧爽以前,除謀叛大逆·謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚·强竊盜·雜犯死罪外,徒流以下,付處安置充軍。已至配所,未至配所,已發覺未發覺,已決正未決正,咸宥除之。敢以宥旨前事相告言者,以其罪罪之,在官者各加一資,資窮者代加。於戲,三拜九叩,怳不違於天威,一日四方,與共休於風動。故玆敎示,想宜知悉。藝文提學李肇源製進。
庚辰十一月初八日辰時,大駕詣慕華館,迎勅擧動入侍時,行都承旨李龍秀,左承旨洪命周,右承旨趙民和,左副承旨李紀淵,右副承旨趙琮鎭,同副承旨沈能稷,記事官尹正鎭,假注書姜弼煥,事變假注書柳夏永,記注官金樂灃,記事官鄭知容,檢校直閣鄭基善,檢校待敎李鶴秀以次侍立。時至,左通禮跪啓請外辦。上具翼善冠·衮龍袍,乘轎出宣化門,藥房都提調韓用龜,提調金魯敬,副提調洪命周進轎前奏曰,早朝勞動,聖體,若何?上曰,一樣矣。紀淵曰,請來譯官,每於入幕次後發送,而今番則似有窘束之慮,自此先爲出送,何如?上可之,仍命宣傳官進發先廂。大駕出協陽門·肅章門·進善門·敦化門,由鍾街出崇禮門,至慕華館幄次外,降轎御幄次後,問安勿爲之事。出榻敎紀淵曰,勅使中路名帖,每於別迎慰使出去時齎送,而今番則勅使到高陽,所送名帖,來到於別迎慰使發去之後,無以付送,曾有勅使入幕次後,遣史官勞問之例矣,今亦依例勞問,兼送名帖,恐好矣。上可之。夏永承命進去,勅書將至。通禮跪啓請出次。上改具翼善冠·黲袍·烏犀帶。左贊禮金魯敬,右贊禮李止淵前導,就祗迎位,文·武百官改着淺淡服·烏角帶,以次侍立,宣傳官跪告鳴金螺鼓吹打後開作門,勅書至,贊禮啓請鞠躬。上鞠躬。勅使奉勅書,入置龍亭中。通禮跪啓請乘轎。上乘轎,由敦義門。勅行由崇禮門。上入興化門·建明門·崇政門,降轎乘輿,詣崇政殿月臺下,降輿入小次後,問安勿爲之事。出榻敎上曰,勅使入來與否,連續知入也。賤臣承命傳之。紀淵奏曰,姑未入來云矣,遠接使林漢浩,京畿監司韓兢履,呈入來肅拜單子,勅書入崇政門。通禮跪啓請出次。上出小次,就祗迎位。黃儀仗入陳勅書龍亭,由正門入。上鞠躬,龍亭陞殿。勅使奉勅書置于案,贊禮啓請拜禮。上行拜禮訖,步由西階入殿內,跪坐席頭。勅使奉遺詔,西向授紀淵,奉詔書跪進。上展詔覽訖,降復位。展詔官展詔,宣詔官宣詔。上擧哀行禮如儀訖,入小次。勅使入幕次。上改具翼善冠·衮龍袍,步出小次,由西階入殿內,跪坐席頭。勅使奉登極勅書,西向授紀淵,奉勅書跪進。上展勅覽訖,降復位。展勅官展勅,讀勅官讀勅。上行禮如儀訖,入小次。勅使入幕次,上命史官問安,夏永承命問安如例。上步出小次,由西階陞殿內,行接見禮,上東向立,諸臣以次侍立于榻後,勅使由東正門,入就殿內西向立。上命御前通事李鶴秀·朴綺壽,譯官金在洙·金相舜,請行再拜禮,勅使曰,不敢當。上曰,禮也,不敢從命之意,傳之也。鶴秀等承命傳之,勅使曰,決不敢當,決不敢當。上曰,賓主初見,禮不可闕,況僉大人奉皇命來臨,敢不如儀之意,傳之也。鶴秀等承命傳之。勅使曰,拜禮,是決不敢當,願行揖禮。上曰,大人有命,不敢不從,當行揖禮,而拜無交拜之禮,則揖亦不可以交揖,主人先揖,大人答揖,而一時竝揖,於兩大人亦涉欠敬,先揖上勅大人,次揖副勅大人爲好之意,往傳也。鶴秀等承命傳之,勅使曰,不必各自作揖一塊兒作揖,行揖禮訖。上曰,海內不幸,大行皇帝,奄忽崩逝,哀痛之忱,何可勝言之意,傳之也。鶴秀等承命傳之,勅使曰,龍馭賓天,實是想不到的事情,傷心慟隕,天下一般矣。上曰,大行皇帝臨御二十五載,德澤普洽,至若小邦,視同內服,偏蒙厚渥,恒切頌祝,今忽承訃,尤極哀慟之意,傳之也。鶴秀等承命傳之,勅使曰,應該那麽着怎不如此矣。上曰,大行皇帝賓天之後,率土若無所憑依,嗣皇帝纘承大位,降此改元頒赦之詔,悲哀之餘,欣忭慶賀之忱,何可勝喩之意,傳之也。鶴秀等承命傳之,勅使曰,普天之下,想必一般哀慶矣。上曰,皇上哀疚中氣力何如之意,傳之也。鶴秀等承命傳之,勅使曰,聖體萬安矣。上曰,梓宮之奉還皇京,果在何日,而因山吉日,定在何間之意,傳之也。鶴秀等承命傳之,勅使曰,八月十八日靈駕返京,下地宮日字,尙未聞揀吉,不能的知矣。上曰,皇上御極之初,特軫小邦微細之弊,恩詔兼頒,以除兩次之供應,德意隨處隆重,報答無地之意,傳之也。鶴秀等承命傳之,勅使曰,在貴邦感戴之忱,怎不如此乎?請就椅。就椅後,上曰,諸王貝勒安否,何如之意,傳之也。鶴秀等承命傳之。勅使曰,都好矣。上曰,僉大人蒼黃奉使,驅馳遠程,氣力何如之意,傳之也。鶴秀等承命傳之,勅使曰,沒有甚勞乏,狠好狠好矣。上曰,上勅大人,年前一別之後,至今耿耿,幸此再臨,尤可慰喜之意,傳之也。鶴秀等承命傳之,勅使曰,前此拜別,已爲十六年之光景矣,悵慕之心,恒結于中,今奉玉顔,實係有緣,喜幸之極,可慰渴想矣。上曰,小國凋殘,僉大人奉命之行,一路接待,不能成樣,其在主人之道,不勝愧歎之意,傳之也。鶴秀等承命傳之,勅使曰,一路接待狠妥當,何必如此多禮乎?上曰,僉大人銜命遠辱,在小邦榮輝極矣,此與常時有異,雖不得如禮設宴,數器茶果,略已備待之意,傳之也。鶴秀等承命傳之,勅使曰,狠好敢不領命乎?上命鶴秀·綺壽進茶。司饔院提調一人,進揮巾於上前,假提調二人,進揮巾於兩勅前,又以茶鍾,進御座前,亦於兩勅座前,各進茶鍾。上執茶鍾。兩勅亦執茶鍾,提調東西分詣,跪受茶鍾以出。提調又東西分詣,跪進果盤。上曰,物雖菲薄,强爲下箸之意,傳之也。鶴秀等承命傳之,兩勅曰,敢不如敎乎?上擧箸,兩勅亦擧箸。小頃,俱以盤出退,揮巾茶罷。上曰,通官以下賜茶之意,傳之也。鶴秀等承命傳之,勅使曰,饋他們喝茶,狠好矣。上曰,僉大人跋涉之餘,路憊必多,勢難更爲挽留,而館宇凡節,必多齟齬,惟願善加調護,明當進詣館所,躬探起居之意,傳之也。鶴秀等承命傳之,勅使曰,如是費念,實在感戴不起,就此告辭,勅使起座。上起座,行交揖禮,仍降殿陛。引禮引勅使,降自東階。上揖而讓路。勅使答以不敢當云云。出崇政門外,上令通事,請勅使先乘轎,勅使辭曰,不敢先乘。上又請先乘,勅使又辭曰,國王先爲乘轎,則第當乘轎矣。上曰,予先乘輿,勅使亦乘轎之意,傳之也。鶴秀等承命傳之。上仍乘輿,勅使亦乘轎。上遣史官問安如例。勅使先行,出建明門。上由廣達門,入顯謨門·興泰門,御興政堂,命進香使入侍。龍秀·弼煥·樂灃·知容,正使韓致應,副使徐能輔以次進伏訖。上曰,善爲往返也。仍各頒賜貂帽一件·臘藥一封,命使臣先退,致應等先退。上曰,百官行禮乎?龍秀曰,已行成服禮,而頒敎及拜表,姑未行之矣。知容曰,召試被選人,間月付職,自是古規,而若値上下番不備之時,則筵稟後翌月付職,亦多已例。且當連日動駕,左右史不可不備,檢閱當次人金正喜,令該曹口傳單付,牌招入直,何如?上曰,依爲之。出擧條知容曰,時政記纂修事緊,檢閱當次人金正喜,付職後,使之署前行公,何如?上曰,依爲之。出擧條上命退,承史以次退出。上乘輿出興泰門,由顯謨門,出廣達門,通禮跪啓請降輿乘轎,上降輿乘轎。龍秀進轎前奏曰,還宮時,司僕寺擧行,萬萬駭然。當該駕轎差備官員,所當重勘,而本院請推之外,無他可施之罰,何以爲之乎?上曰,拿處,可也。出駕前下敎由建陽門,出興化門,路由鍾街,入敦化門,由進善門·肅章門,至協陽門·宣化門,還內。命出標信解嚴,諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院,迎勅翌日,口傳問安。答曰,知道。大殿,朝廷二品以上·六曹堂上單子問安。答曰,知道。
大駕詣館所入幕次後,王大妃殿·嘉順宮,遣承旨問安。答曰,知道。王世子,宮遣宮官問安。答曰,知道。還內後,內閣·政院·藥房口傳問安。答曰,知道。
藥房提調金魯敬,副提調洪命周啓曰,郊館迎勅,離次酬接,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙民和啓曰,行大司憲趙得永未肅拜,執義吳熙常,掌令沈鈁·鄭弼漢在外,持平南秉寬·朴英載牌不進,監察茶時之意,敢啓。傳曰,知道。
洪命周啓曰,司僕寺內乘,來言捲窓,毛帳,取稟。傳曰,捲窓毛帳,依例爲之。
傳于洪命周曰,侍衛軍兵毛具。
趙琮鎭啓曰,臣以王大妃殿·嘉順宮問安,進去下直之意,敢啓。傳曰,知道。
沈能稷啓曰,新除授注書朴容壽,卽爲牌招入直,何如?傳曰,允。
李紀淵啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,與新除授副校理李羲肇,一體牌招,推移入直,何如?傳曰,允。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于李紀淵曰,只推。
沈能稷啓曰,守令署經事,命下矣,憲府則行大司憲趙得永未肅拜,執義吳熙常,掌令沈鈁·鄭弼漢在外,持平南秉寬·朴英載傳旨未下,諫院則大司諫呂東植,司諫李廷璞,正言高時臣在外,獻納李朝鉉,正言黃贊熙傳旨未下,無以備員署經。何以爲之,而行大司憲趙得永,卽爲牌招,何如?傳曰,允。
以獻納李朝鉉,正言黃贊熙,持平南秉寬·朴英載牌不進罷職傳旨,傳于沈能稷曰,只推。
沈能稷啓曰,守令署經事,命下矣,獻納李朝鉉,正言黃贊熙,持平南秉寬·朴英載,旣有只推之命,一體牌招,以爲備員署經之地,何如?傳曰,允。
趙民和啓曰,刑曹判書林漢浩牌不進推考傳旨,今方捧入,而開坐命下之後,如是違牌,事甚未安。更爲牌招,以爲開坐之地,何如?傳曰,允。
李紀淵啓曰,宰臣行護軍申鴻周,今日館所問安,進去下直之意,敢啓。傳曰,知道。
又啓曰,宰臣行護軍申鴻周,承命馳詣館所問安,則上·副勅以爲,今遣宰臣,有此俯問,不勝感激云矣,敢啓。傳曰,知道。
趙民和啓曰,卽者義禁府都事來言,今日擧動時,駕側鳴錚罪人李允相,移送秋曹云矣,敢啓。傳曰,知道。
洪命周,以兵曹言啓曰,今此大駕詣慕華館送勅時,何營軍兵隨駕,何營軍兵留陣,而禁·御兩營,鄕軍則今旣停番,禁軍及馬步軍,以幾番幾哨磨鍊,餘軍留營,慕華館環衛軍兵,何以爲之乎?敢稟。傳曰,訓局步軍五哨,馬軍三哨爲先廂,訓將率領,訓局步軍三哨,馬軍一哨爲後廂,御將率領,禁軍三番爲之,環衛軍兵,依迎勅時例,禁將都領,留營置之,可也。
李紀淵,以迎接都監言啓曰,上·副勅元禮單各贈給物種,通官跟役等贈給物種,無弊入給之意,敢啓。傳曰,知道。
又以迎接都監言啓曰,通官跟役等別賜酒床,依例入饋之意,敢啓。傳曰,知道。
又以迎接都監言啓曰,卽者差備譯官來言,上勅昨夜,兩次洩瀉,不飮茶屬,其症勢則不甚大段云矣,敢啓。傳曰,知道。
又以迎接都監言啓曰,卽者差備譯官來言,副勅往上勅房云矣,敢啓。傳曰,知道。
又以迎接都監言啓曰,卽者差備譯官來言,副勅往上勅房云矣,敢啓。傳曰,知道。
又以迎接都監言啓曰,明日乃是空日,別茶啖依例排入之意,敢啓。傳曰,知道。
又以迎接都監言啓曰,卽者差備譯官來言,副勅以爲,西宴廳所揭前後勅使詩律,謄書以來云,故依其言謄書以給之意,敢啓。傳曰,知道。
又以迎接都監言啓曰,卽者差備譯官來言,副勅登山亭,回路歷入上勅房云矣,敢啓。傳曰,知道。
又以迎接都監言啓曰,今番勅使跟役中一名,雖已身故,贈給一款,依前十八名磨鍊,以示厚意之意,分付各道及各該司,何如?傳曰,允。
又以迎接都監言啓曰,卽者差備譯官來言,上·副勅共登明雪樓,眺望良久,還爲下來,各歸其房云矣,敢啓。傳曰,知道。
庚辰十一月初九日辰時,上詣館所擧動入侍時,行都承旨李龍秀,左承旨洪命周,右承旨趙民和,左副承旨李紀淵,右副承旨趙琮鎭,同副承旨沈能稷,記事官尹正鎭,假注書姜弼煥,事變假注書柳夏永,記事官鄭知容·金正喜,檢校直閣鄭基善,檢校待敎李鶴秀以次侍立。時至,通禮跪啓請外辦。上具翼善冠·黲袍·烏犀帶,乘轎出宣化門。藥房提調金魯敬進轎前奏曰,侵早勞動,聖體,若何?上曰,一樣矣。仍命侍衛軍兵毛具,出協陽門·肅章門·進善門·敦化門,路由鍾街,入南別宮,至中門外,降轎乘輿,至小次門外,降輿入小次。命館伴戶判入侍,龍秀·弼煥·知容·正喜,館伴李肇源,戶曹判書朴崙壽以次進伏。崙壽曰,上·副勅贈給,有例贈別贈贐行名色,而都合其數,則二勅之給,各爲千兩,而前亦有加給之數,則或過此數,通官以下,亦或有加給之例,今番贈給,不可不加數給之,兩勅許各加一千,竝例贈合爲二千之數,通官許亦加數百銀子,使首譯,平均分排以給,何如?上曰,依此爲之。崙壽曰,上·副勅饋茶時所率家丁跟役,亦有一體饋茶之例,今番亦依此擧行,何如?上曰,依此爲之,可也。崙壽曰,十一日,卽除服之日也,上·副勅支供,以肉饌擧行乎?上曰,唯。命退,肇源·崙壽退出。通禮跪啓請出次乘輿。上出次乘輿,至降輿所降輿,向正廳,兩勅下階,讓先陞。上曰,大人先陞。主人不敢先陞,勅使又請先陞,上請同陞。上就西階上廳,東向立,勅使自東階上廳,西向立。上令御前通使李鶴秀·朴綺壽等,請行拜禮,勅使辭曰,不敢當矣。上曰,禮不可廢之意,傳之也。鶴秀等承命傳之,勅使曰,決不敢當矣。上曰,大人有命,不敢不遵,請行揖禮之意,傳之也。鶴秀等承命傳之,勅使曰,唯唯。請就椅。就椅後,上曰,迎勅之時,雖得奉接,未克從容,終宵耿耿之意,往傳也。鶴秀等承命傳之,勅使曰,昨日暫時奉謁,不盡情悃,還歸館所,鎭夜耿耿,今賜光臨,再瞻淸儀,不勝喜歡之忱。上曰,上勅大人,昨夕有泄症云,聞甚驚慮,今日則比昨差減乎?此意傳之也。鶴秀承命傳之,勅使曰,今已快可矣。上曰,日氣頗冷,館宇齟齬,遠途行役之餘,僉大人夜來,何以經過之意,傳之也。鶴秀等承命傳之,勅使曰,房堗適宜,措置甚備,十分穩過矣。上曰,支待等節,連加申飭,而必不無齟齬之患,在主人之道,方庸不安之意,傳之也。鶴秀等承命傳之,勅使曰,諸般接待,狠妥當狠便好,過蒙如是費念,還爲不安矣。上曰,上勅大人年紀,幾何之意,傳之也。鶴秀承命傳之,上勅曰,四十七歲矣。上曰,十數年之間,顔髮如前,爲之喜幸之意,傳之也。鶴秀承命傳之,上勅曰,瞻望容顔,光彩倍勝於前日,滿心欣歡矣。上曰,副勅大人年紀,幾何之意,傳之也。綺壽承命傳之,副勅曰,五十一歲矣。又曰,國王春秋,幾何,而有幾位王子乎?上曰,三十一歲,而有一位世子之意,傳之也。綺壽承命傳之,上曰,禮制有拘,雖不得如禮設宴,在主人之道,略以數品茶果,表此情悃之意,傳之也。鶴秀等承命傳之,勅使曰,狠好謹從命矣。上命進茶,如儀行禮,茶罷訖。上曰,通官以下賜茶之意,傳之也。鶴秀等承命傳之,勅使曰,狠好矣。上曰,僉大人久坐冷處,可憫,且爲僉大人休息,請辭歸之意,傳之也。鶴秀等承命傳之,勅使曰,貴體連日勞動,甚屬不安,請此告別矣。上降椅,勅使亦下椅。鶴秀·綺壽請行拜禮,勅使曰,又以揖禮行之,甚好矣。上行交揖禮訖,仍降階。勅使隨行,通事請止之,勅使不從,至中門內。上至中門外,乘輿至小次門外,降輿入小次。還宮時至,通禮跪啓請出次乘輿,上出次乘輿,顧謂夏永曰,汝是注書乎?夏永承命對曰,注書矣。仍乘轎出大門,路由鍾街,入敦化門·進善門·肅章門,至協陽門,入宣化門還內。命出標信解嚴,諸臣以次退出。
上在昌德宮。停常參·經筵。
藥房提調金魯敬,副提調洪命周啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙民和啓曰,行大司憲趙得永未肅拜,執義吳熙常,掌令沈鈁·鄭弼漢在外,持平南秉寬·朴英載傳旨未下,監察茶時之意,敢啓。傳曰,知道。
洪命周啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,慶尙監司李在秀下直,長弓一張,長箭一部賜給。
洪命周啓曰,藥房提調·副提調,持湯劑來待矣。傳曰,封入。
李紀淵啓曰,明日大駕詣慕華館,入幕次後,王大妃殿·嘉順宮問安,何承旨進去乎?敢稟。傳曰,同副承旨進去。
又啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于李紀淵曰,只推。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙民和曰,只推。
沈能稷啓曰,守令署經事,命下矣。獻納李朝鉉,正言黃贊熙,持平南秉寬·朴英載,旣有只推之命,與行大司憲趙得永,一體牌招,以爲備員署經,何如?傳曰,允。
傳于洪命周曰,明日出宮內門路,以協陽門爲之。
趙民和啓曰,刑曹郞廳來言,擊錚人捧供,無得過三日,曾有定式矣,再昨日動駕時,衛外擊錚人梁晩亨等三名,昨日動駕時,衛外擊錚人李允相,當爲捧供,而判書林漢浩未肅拜,次堂例不得擧行云。判書卽爲牌招,以爲開坐之地,何如?傳曰,允。
又啓曰,行刑曹判書林漢浩牌不進推考傳旨,今方捧入,而開坐命下之後,如是違牌,事甚未安。更爲牌招,以爲開坐之地,何如?傳曰,允。
沈能稷啓曰,臣能稷承命奉御帖,馳詣館所,致謝勞問,則上·副勅以爲,連遣近侍,荐荷俯問,尤不勝感激,而耿仰之懷,惟以明日奉瞻耿光,稍爲自慰云矣,敢啓。傳曰,知道。
趙琮鎭啓曰,臣琮鎭館所問安,進去下直之意,敢啓。傳曰,知道。
又啓曰,臣承命馳詣館所問安,則上·副勅答以連遣近侍,有此俯問,不勝感謝云矣,敢啓。傳曰,知道。
洪命周,以兵曹言啓曰,僉知中樞府事李義福,老病在鄕,上來無期云,崔俊植身病猝重,時月之內,萬無供職之望,呈狀乞遞。西樞雖是閑局,不可一向虛帶,竝改差,何如?傳曰,允。
又以備邊司言啓曰,勅使入京時,淸道禁雜人等節,自畿營及各軍門分管擧行,而今聞勅使到弘濟站時,鐵坪·綠磻之間,道路觀光人,遮擁帀遝,往往轎馬不得前進,所謂禁辟軍,亦皆離次相雜,全無紀律,迎勅後,自慕華館,至南門及闕下排立之軍兵,奔波喧亂,所見極爲駭怪。館所則事體尤爲自別,而雜人出入,亦無防限,各司郞官,或有無端攔入者云,苟有一分紀綱,寧容如是解弛?眞所謂不可使聞於他國者。若此不已,非但送勅時,擧行之不能成樣,日後如有勅行,則其所雜亂,必不知至於何境,其在慮後之道,決不可置而不論。遠接使京畿道臣·廣州留守及不善檢飭之各營將臣,竝爲先從重推考,當該領軍·將官等,令各該營,嚴加重治,都監之不能先事操束,亦不可無警,館伴及迎接堂上,亦爲從重推考。勅使留京間館所檢飭之方,回還時中路禁辟之節,使之另念申飭,毋或更致如前,而如或一毫疎忽,復有入聞,則斷當別般論勘之意,各別嚴飭,伴送使·兩道道臣處,亦爲申飭,何如?傳曰,允。
又以訓鍊都監言啓曰,因兵曹節目,今十一月十一日崇政殿除服行禮時,軍五十名定送,殿門及各門分把,雜人一切嚴禁,而事畢後解送之意,敢啓。傳曰,知道。
又以摠戎廳言啓曰,因兵曹啓下節目,今十一月十一日大駕詣慕華館送勅時環衛軍,依迎勅時例,本廳標下餘軍一百五十名,別定將校十五人,領付于禁衛營之意,敢啓。傳曰,知道。
趙民和,以義禁府言啓曰,卽接月令醫員朴秀民手本,則時囚罪人朴基豐,關格之症,猝發於處冷之餘,食飮全却,轉側須人,症形危重云。罪人病勢如此,則一邊保放·一邊草記,曾有定式矣,朴基豐姑爲保放之意,敢啓。傳曰,知道。
趙琮鎭,以戶曹言啓曰,上·副勅贐行及四通官賞給,依例磨鍊,而今番則特用別例另給,至於跟役效勞者,使首譯亦爲均給事,筵稟定奪矣,銀子入給數爻,別單書入之意,敢啓。傳曰,知道。
李紀淵,以迎接都監言啓曰,卽者差備譯官來言,上勅往副勅房云矣,敢啓。傳曰,知道。
又以迎接都監言啓曰,勅使元禮單例贈別贈都求請別求請,通官以下元禮單都求請別求請各項物種,或以本色持去,或以折銀持去,分付戶曹,區別懸註,追後別單書入之意,敢啓。傳曰,知道。
又以迎接都監言啓曰,勅使回還路程記書出,而今月十一日,自京離發,二十六日當到義州云,以此分付伴送使及開城留守·三道道臣處,而路程記書入之意,敢啓。傳曰,知道。
又以迎接都監言啓曰,卽者差備譯官來言,上·副勅上來時所作詩篇,請於所經處刻揭云,故分付各該道臣,使之精刻揭板,而原詩中前作七絶,略加刪改,副勅今又書給七絶一首,故前後詩篇,竝爲謄書以入之意,敢啓。傳曰,知道。
又以迎接都監言啓曰,卽者差備譯官來言,上勅上來時所作詩篇,請於所經處刻揭云,又出七絶一首,故分付道臣,使之精刻揭板,原詩謄書以入之意,敢啓。傳曰,知道。
又以迎接都監言啓曰,卽者差備譯官來言,上勅所捧空日別茶啖,以首譯勤勞出給云矣,敢啓。傳曰,知道。
又以迎接都監言啓曰,勅使回還牌文,以今月十一日起程書出,先爲發送之意,敢啓。傳曰,知道。
又以迎接都監言啓曰,卽者差備譯官來言,勅使發行軍令,以明日巳時書出云矣,敢啓。傳曰,知道。
又以迎接都監言啓曰,卽者差備譯官來言,勅使離發時,自館所轎子作行云矣,敢啓。傳曰,知道。
又以迎接都監言啓曰,卽者差備譯官來言,上勅所作七絶一首,請以揭板於明雪樓中云矣,自都監刻揭,而原詩謄書以入之意,敢啓。傳曰,知道。
又以迎接都監言啓曰,卽者差備譯官來言,副勅賜饌盒器,欲爲持去,求外櫃,故分付戶曹,依見樣造給之意,敢啓。傳曰,知道。
又以迎接都監言啓曰,卽者差備譯官來言,上·副勅夕飯後,共來西宴廳徘徊云矣,敢啓。傳曰,知道。
敎慶尙監司李在秀書。王若曰,周山甫之賦政四方,所重者承流宣化,唐建州之此階萬里,其任則御衆牧民。予視卿二千石惟良,卿體予七十州庸畀。眷玆嶠南一域,最是海東重藩,鳥嶺·竹嶺之設置險要封疆,自羅韓久矣,陶山·玉山之講習詩·禮文學,以鄒·魯待之。魚鹽桑麻之饒,農有餘粟,女有餘布,山林川澤之利,上之所取,下之所供。賦役偏繁撫摩,非比於他道,水旱相仍凋瘵,莫甚於近年。況經己·甲之荐饑,尤切乙·丙之一念。海漕之奸僞日痼,國儲罄沿浦之洲,島餉之誅求歲增,民力殫泛河之役。苟欲興利而除害,在方伯連帥之惟賢,所以量才而授任,待國人左右之曰可。寇平仲之北門鎖鑰,嗟賢才不其難乎?召康公之南國旬宣,而重任屬之誰也?惟卿,淸朝雅望,賢相肖孫。對人寬笑與言,有重厚長者之度,臨事能謀而斷,異沽衒俗輩之才。處富貴而常戒滿盈,近日卜林樊之宅,與叔季而竝踐淸要,同朝艶棣萼之華。西郡分符,歸裝輕鬱林之石,南島持斧,祥颷送瀛海之舟。玉署講肆之歷揚,聲望輒居前列,銀臺吏部之迭據,簡拔皆由上知。迺者嶺臬之報瓜,果然岳薦之登剡。考言詢事,久矣殿柱之帖名,理劇剸煩,宜其藩臬之托重。玆授卿以慶尙道觀察使兼兵馬水軍節度使·巡察使·大邱都護府使,卿其祗服寵命,克殫誠心。予欲警動朝班,卿月擢秩,民皆想望風采,福星增輝。父老至今爲言,尙存先大夫遺愛,弟兄若相接武,自有前令尹成規。莫云今歲之稍登,懷保奠安之是急,譬若大病之新瘉,粱肉藥石之難偏。反樸回醇,宜先務於學校,厚生利用,亦大本於農桑。陰雨綢繆,寧或弛而不張·張而不弛?仁風宣布,允合剛以制柔·柔以制剛。黜幽陟明,必恢公道。救焚援溺,悉循便宜,凡厥稟裁,自有成憲。於戲,得君爲重,曰汝往欽。敏蒲之惠政方新,可試盤錯之利器,憩棠之淸陰依舊,不墜醇謹之家聲。益宜勉旃,行且召矣。故玆敎示,想宜知悉。知製敎洪學淵製進。
上在昌德宮。停常參·經筵。
夜自二更至五更,月暈。
大駕詣郊館入幕次後,內閣·政院·藥房口傳問安。答曰,知道。
王大妃殿·嘉順宮,遣承旨問安。答曰,知道。
世子宮,遣宮官問安。答曰,知道。還內後,內閣·政院·藥房·朝廷二品以上·六曹堂上口傳問安。答曰,知道。
趙民和啓曰,行大司憲趙得永未肅拜,執義吳熙常,掌令沈鈁·鄭弼漢在外,持平南秉寬·朴英載傳旨未下,監察茶時之意,敢啓。傳曰,知道。
洪命周啓曰,司僕寺內乘,來言捲窓,毛帳,取稟。傳曰,依例爲之。
傳于洪命周曰,侍衛軍兵毛具。
洪命周啓曰,藥房提調·副提調,持湯劑來待矣。傳曰,封入。
沈能稷啓曰,臣以王大妃殿·嘉順宮問安,進去下直之意,敢啓。傳曰,知道。
李紀淵啓曰,宰臣南延君球,今日館所問安,進去下直之意,敢啓。傳曰,知道。
趙民和啓曰,刑曹判書林漢浩再牌不進推考傳旨,今方捧入,而開坐命下,已至多日,一向違傲,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
李紀淵啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于李紀淵曰,只推。
傳于李紀淵曰,首譯等勘罪,竝分揀。
趙民和啓曰,明日傳香,禮房承旨當爲齋宿,左副承旨李紀淵,卽爲牌招,何如?傳曰,允。
以左副承旨李紀淵牌不進罷職傳旨,傳于趙琮鎭曰,只推。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙琮鎭曰,只推。
趙民和啓曰,守令署經事,命下矣。獻納李朝鉉,正言黃贊熙,持平南秉寬·朴英載,旣有只推之命,與行大司憲趙得永,一體牌招,以爲備員署經之地,何如?傳曰,允。
又啓曰,卽者義禁府都事來言,今日擧動時,駕側鳴錚罪人李甲逵等三人,移送秋曹云矣,敢啓。傳曰,知道。
趙琮鎭,以戶曹言啓曰,今此支勅時,上·副勅以下四通官等別求請物種,別單書入之意,敢啓。傳曰,知道。
沈能稷,以迎接都監言啓曰,卽者差備譯官來言,勅使回還時,黃傘二柄,龍旗御仗·欽差牌·肅靜牌·回避牌各二對,竝作馱以去云矣,敢啓。傳曰,知道。
又以迎接都監言啓曰,勅使今方離發館所矣,敢啓。傳曰,知道。
又以迎接都監言啓曰,通官跟役等別賜茶床,分給之意,敢啓。傳曰,知道。
又以迎接都監言啓曰,勅使回還時,上·副勅到迎恩門,百官祗迎所祗送之節,竝令停免,過去時使之回避而去矣,敢啓。傳曰,知道。
又以迎接都監言啓曰,本都監茶禮色郞廳,持兩勅果盤,進去高陽前站之意,敢啓。傳曰,知道。
又以迎接都監言啓曰,勅使已踰沙峴,臣等退去之意,敢啓。傳曰,知道。
刑曹判書林漢浩疏曰,伏以臣,伏承刑曹判書除旨,以赦單修啓及擊錚罪人捧供事,召牌屢降,在臣分義,何敢爲逡巡之計,而第伏念臣,奉命迎勅,濡滯邊塞,自秋徂冬,雖緣事勢之不得不然,而及其復路,使事多愆,屢伏承問備之命,惶懍悚恧,無地自容。且臣晨夜趲進,觸冒旣多,勞悴困頓,十顚九仆,抵死忍疾,僅得返命,而歸伏私次,病情添越,遍體牽酸,手脚麻木,尋常動作,不能如意。又於夜來,外感闖入,兼之以痞滯,氣眩頭疼,痰結咳逆,委臥床席,昏不省事,始擬略加調治,俟間出膺,少伸叩謝之微忱,以擧目下之急務,一日二日,有加無減。顧今病狀,萬無從近蠢動之望,臣若徒懷嚴畏,囁嚅不發,則聖明將無以俯燭,曹務亦不免曠闕,玆敢略暴難强之狀,仰瀆崇嚴。伏乞聖慈,俯賜鑑諒,亟遞臣見帶之職,以安私分,以肅王綱焉。臣無任云云。答曰,省疏具悉。卿其勿辭,調理行公。
行都承旨李龍秀疏曰,伏以卽伏見吏曹享帖,以臣塡差於永陵忌辰祭獻官矣,受香在明,今當齋宿,而臣母素患蛔積,當寒復添,委身床席,呼吸喘急,兼以近日感冒,寒熱交作,食飮全却,胃氣不能接續,神息漸至綿綴。疾又乘虛,眩轉迷瞀,如墮煙霧,或有暫調有瘳之時,而方其劇也,實有頃刻難支之勢,此時離側,萬無其望,退自陪班,短章呼籲。伏乞聖慈,俯垂矜諒,亟許變通,以便救護,千萬幸甚。臣無任云云。答曰,省疏具悉。疏辭,許令該曹改付標。
庚辰十一月十一日辰時,上詣慕華館,送勅擧動入侍時,行都承旨李龍秀,左承旨洪命周,右承旨趙民和,左副承旨李紀淵,右副承旨趙琮鎭,同副承旨沈能稷,記事官朴容壽·尹正鎭,事變假注書柳夏永,記事官鄭知容·金正喜,檢校直閣鄭基善,檢校待敎李鶴秀以次侍立。時至,通禮跪啓請外辦,上具翼善冠·衮龍袍,乘轎出宣化門。藥房提調金魯敬進前曰,早朝勞動,聖體,若何?上曰,一樣矣。仍出協陽門·肅章門·進善門·敦化門至崇禮門,宣傳官跪啓稟鳴金二下大鼓打。至慕華館宴饗臺,降轎乘輿,至幄次內,降輿入小次。上曰,勅使離發前路,連續知入也。南延君球,館所問安後回奏曰,臣承命馳詣館所問安,則兩勅以爲,連遣宰臣·近侍,今又別遣宗臣俯存,尤極感謝云矣。勅使至作門外,宣傳官跪告螺鼓吹打開門,勅使下馬至階下。上出次乘輿至階上降輿,兩勅亦陞階。上與兩勅揖讓以入,俱至幄次內,行交揖禮。上就御座,兩勅亦就椅。上令御前通事李鶴秀·朴綺壽,譯官金在洙·金相舜等,以日間調息氣力何如之意,接待等節,不能稱情,已極慙歎,而今此遽別,甚爲缺然之意,傳于兩勅。鶴秀等承命傳之,兩勅曰,厚蒙款接,不勝感激矣,仍各呈名帖。上曰,以不敢當盛禮之意,還傳也。鶴秀等承命傳之,上勅又以贈給銀子無名難受之意,書請還收。上曰,不腆之物,情禮則然,勿辭受去之意,傳之也。鶴秀承命傳之,上勅曰,勤敎如此,眞所謂却之不恭,謹當受去矣。副勅更呈名帖曰,臨別甚悵,以此表情,亦願奉去御帖,以慰別懷矣。上曰,盛意如此,當留作替面之資,而御帖則今當面別,故不爲持來,沿路問安官齎去御帖中,以義州終境所送者持去爲好之意,傳之也。綺壽承命傳之,副勅曰,當如敎矣。上勅曰,十數年內,再次出來,過蒙款接,不勝感謝矣。副勅曰,初到貴國,接待之節,隨處款厚,不勝感激,而無物仰報,甚爲歉悵,何以則報此盛意乎?上曰,小邦凋殘,諸般接待,不能稱情,方此歉愧,何報之有,而惟是小邦區區愛戴之誠,如蒙導達,則受賜多矣,以此意,傳之也。綺壽承命傳之,副勅曰,謹當如敎,而俺旣職在禮部,凡屬貴國之事,當爲隨處方便之道矣。上曰,今番別席,益增悵惘,略設茶果之意,傳之也。鶴秀等承命傳之,兩勅曰,盛念如是,敢不惟命。上命進茶,行茶禮如儀訖。上曰,通官以下賜茶之意,傳之也。鶴秀等承命傳之,兩勅曰,好矣。賜茶訖,通官等進前跪謝。兩勅曰,情雖無窮,而日勢向晩,前站且遠,謹請辭別矣。仍撤床告別,上降御座,至階上,與兩勅相揖以送。上命招通官等於階前曰,好好歸去也。通官等跪謝,兩勅仍乘轎進發。上乘輿還至幄次,入小次。能稷殿·宮問安後回奏曰,臣承命問安于王大妃殿,則答以知道,問安于嘉順宮,則答以知道,敢此仰達矣。上曰,唯。上曰,勅使過百官祗迎所後,卽奏也。仍命諸司預備。出駕敎少頃,通禮跪啓請出次,上出小次,乘輿至臺下。通禮跪啓請降輿乘轎,上乘轎,進發至崇禮門。宣傳官跪啓稟鳴金三下吹打止,由鍾街入敦化門·進善門·肅章門·協陽門·宣化門還內。命出信箭解嚴,諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院,口傳翌日問安。答曰,知道。大殿,朝廷二品以上·六曹堂上,翌日單子問安。答曰,知道。
藥房提調金魯敬,副提調洪命周啓曰,夙駕郊館,冒寒勞動,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御加減蔘蘇飮,三貼製入事,榻前下敎。
洪命周啓曰,行大司憲趙得永牌招啓辭未下,執義吳熙常,掌令沈鈁·鄭弼漢在外,持平南秉寬·朴英載傳旨未下,監察茶時之意,敢啓。傳曰,知道。
又啓曰,左副承旨李紀淵,今日不爲仕進,卽爲牌招,何如?傳曰,允。
傳于沈能稷曰,永陵受香承旨,仍爲奉審摘奸,局內諸陵,一體奉審。
洪命周啓曰,藥房提調·副提調,持湯劑來待矣。傳曰,封入。
趙琮鎭啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于趙琮鎭曰,只推。
以左副承旨李紀淵牌不進罷職傳旨,傳于趙琮鎭曰,只推。
洪命周啓曰,守令署經事,命下矣。憲府則行大司憲趙得永牌不進,執義吳熙常,掌令沈鈁·鄭弼漢在外,持平南秉寬·朴英載傳旨未下,諫院則大司諫呂東植,司諫李廷璞,正言高時臣在外,獻納李朝鉉,正言黃贊熙傳旨未下,無以備員署經,何以爲之,而行大司憲趙得永,卽爲牌招,何如?傳曰,允。更爲牌招。
以獻納李朝鉉,正言黃贊熙,持平南秉寬·朴英載牌不進罷職傳旨,傳于洪命周曰,只推。
以獻納李朝鉉,正言黃贊熙,持平南秉寬·朴英載牌不進罷職傳旨,傳于洪命周曰,只推。
趙琮鎭,以禮曹言啓曰,來辛巳年正月初一日爲始,大年號,以道光元年行用事,啓下矣。香室所奉祭享祝式儀軌,歲前依例改修正,以爲遵用之地,何如?傳曰,允。
洪命周,以兵曹言啓曰,內禁衛將李敬熙,身病猝重,時月之內,萬無供職之望,呈狀乞遞。實病旣如此,則領軍之將,不可久曠,改差,何如?傳曰,允。
又以義禁府言啓曰,保放罪人朴基豐,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,兼司僕寺內乘朴基豐原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,分揀放送爲良如敎。
上在昌德宮。停常參·經筵。
趙民和啓曰,行大司憲趙得永,持平南秉寬·朴英載牌招啓辭未下,執義吳熙常,掌令沈鈁·鄭弼漢在外,監察茶時之意,敢啓。傳曰,知道。
洪命周啓曰,左副承旨李紀淵,今日不爲仕進,卽爲牌招,何如?傳曰,許遞,前望單子入之。
又啓曰,藥房副提調,持湯劑來待矣。傳曰,封入。
承旨前望單子入之,李鶴秀落點。
洪命周啓曰,明日傳香,禮房承旨當爲齋宿,新除授右承旨李鶴秀,卽爲牌招,何如?傳曰,允。
趙琮鎭啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于趙琮鎭曰,只推。
趙民和啓曰,守令署經事,命下矣。獻納李朝鉉,正言黃贊熙,持平南秉寬·朴英載,旣有只推之命,與大司憲趙得永,一體牌招,以爲備員署經之地,何如?傳曰,允。
又啓曰,守令署經事命下,而憲府則行大司憲趙得永,持平南秉寬·朴英載牌不進,執義吳熙常,掌令沈鈁·鄭弼漢在外,諫院則大司諫呂東植,司諫李廷璞,正言高時臣在外,獻納李朝鉉,正言黃贊熙牌不進,無以備員署經,何以爲之,而行大司憲趙得永,更爲牌招,何如?傳曰,允。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙民和曰,只推。
傳于趙琮鎭曰,吏·兵批,歲抄點下者,依例捧傳旨。
以義禁府赦單子,傳于趙民和曰,金相順·金在洙放。
以伴送使京畿監司狀啓,副勅以家丁所騎驛馬,欲爲得去之意,懇請不已,且簡紙三十幅求請事,傳于趙琮鎭曰,驛馬事,特爲許給,簡紙,令該曹備給事,分付。
洪命周,以兵曹言啓曰,今月十六日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以尹敏東爲內禁將。
趙琮鎭,以吏曹言啓曰,今此冬至祭祭官,當爲分排,而除老病·公頉,實無推移排比之路,依近例以刑官·司饔院官員年六十以上,通融塡差以入,而其中時無職名人員,令該曹口傳軍職,何如?傳曰,允。
又以禮曹言啓曰,卽接貞陵參奉所報,則今此冬至祭享,兩官當爲備員將事,而本陵令,有闕未差云。令有闕之代,卽令該曹,以在京無故人口傳差出,以爲備員擧行之地,何如?傳曰,允。
洪命周,以兵曹言啓曰,宣傳官徐鳳淳,方帶別軍職,職務相妨,呈狀乞遞,改差,何如?傳曰,允。
趙琮鎭,以戶曹言啓曰,京畿監司伴送使狀啓,副勅以家丁所騎驛馬,欲爲得去,簡紙三十幅求請事。傳曰,驛馬事,特爲許給,簡紙,令該曹備給事,命下矣。簡紙三十幅,堅封下送于伴送使處,使之入給之意,敢啓。傳曰,知道。
上在昌德宮。停常參·經筵。
趙民和啓曰,行大司憲趙得永牌不進,執義吳熙常,掌令沈鈁·鄭弼漢在外,持平南秉寬·朴英載牌招啓辭未下,監察茶時之意,敢啓。傳曰,知道。
傳于趙琮鎭曰,傳香承旨,馳詣宗廟·景慕宮,奉審摘奸以來。
洪命周啓曰,藥房副提調,持湯劑來待矣。傳曰,封入。
趙琮鎭啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于趙琮鎭曰,只推。
以右承旨李鶴秀牌不進罷職傳旨,傳于趙琮鎭曰,只推。
洪命周啓曰,明日傳香,禮房承旨當爲齋宿,右承旨李鶴秀,卽爲牌招,何如?傳曰,允。
以右承旨李鶴秀牌不進罷職傳旨,傳于趙琮鎭曰,只推。
趙琮鎭啓曰,守令署經事,命下矣。獻納李朝鉉,正言黃贊熙,持平南秉寬·朴英載,旣有只推之命,一體牌招,以爲備員署經之地,何如?傳曰,允。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙琮鎭曰,只推。
趙琮鎭啓曰,守令署經事,命下矣。獻納李朝鉉,正言黃贊熙,持平南秉寬·朴英載,旣有只推之命,一體牌招,以爲備員署經之地,何如?傳曰,允。
又啓曰,守令署經事命下,而憲府則行大司憲趙得永,持平南秉寬·朴英載牌不進,執義吳熙常,掌令沈鈁·鄭弼漢在外,諫院則大司諫呂東植,司諫李廷璞,正言高時臣在外,獻納李朝鉉,正言黃贊熙牌不進,無以備員署經,何以爲之,而行大司憲趙得永,更爲牌招,何如?傳曰,允。
趙民和啓曰,行刑曹判書林漢浩,由限已過,卽爲牌招,以爲開坐之地,何如?傳曰,允。
又啓曰,行刑曹判書林漢浩牌不進推考傳旨,今方捧入,而開坐命下,已至多日,如是違牌,事甚未安,更爲牌招,何如?傳曰,允。
又啓曰,行刑曹判書林漢浩再牌不進推考傳旨,今方捧入,而開坐命下,已至多日,連事違召,不卽承膺,事甚未安。所當更請牌招,而係是一日三牌,何以爲之?敢稟。傳曰,更爲牌招。
吏曹口傳政事,以吳彦誼爲貞陵令。
洪命周,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以御營廳言啓曰,本廳哨官金潤聲,事多怠慢,汰去之意,敢啓。傳曰,知道。
又以訓鍊都監言啓曰,本局哨官李齊年,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金魯敬,副提調洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙琮鎭啓曰,行大司憲趙得永未肅拜,執義吳熙常,掌令沈鈁·鄭弼漢在外,持平南秉寬·朴英載傳旨未下,監察茶時之意,敢啓。傳曰,知道。
李龍秀啓曰,右承旨李鶴秀,今日不爲仕進,卽爲牌招,何如?傳曰,許遞,前望單子入之。
趙民和啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
洪命周啓曰,藥房提調·副提調,持湯劑來待矣。傳曰,封入。
傳于趙琮鎭曰,永陵受香承旨,仍爲奉審摘奸,仍詣綏吉園奉審摘奸,昭寧園一體奉審以來。
趙琮鎭啓曰,同義禁尹益烈,旣入闕中,不爲肅謝,直爲出去,事甚未安,推考,何如?傳曰,允。
承旨前望單子入之,徐英輔落點。
趙民和啓曰,訓鍊大將徐英輔,移拜承旨矣,將兵之任,不可無一刻摠察之人,何以爲之?敢稟。傳曰,承旨受點勿施,將任仍任,前望單子入之。
承旨前望單子入之,李海愚落點。
李龍秀啓曰,新除授行左承旨李海愚,卽爲牌招,何如?傳曰,允。
洪命周啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
以副應敎朴齊聞,校理洪學淵,修撰金在元·宋翼淵,副修撰李潞牌不進罷職傳旨,傳于洪命周曰,只推。
趙民和啓曰,行刑曹判書林漢浩三牌不進推考傳旨,今方捧入,而開坐命下,已至多日,一向違傲,不卽承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行刑曹判書林漢浩牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安。更爲牌招,以爲開坐之地,何如?傳曰,允。
以獻納李朝鉉,正言黃贊熙,持平南秉寬·朴英載再牌不進罷職傳旨,傳于趙民和曰,只推。
趙民和啓曰,守令署經事,命下矣,持平朴英載,旣有只推之命,大司諫呂東植,自鄕上來云。與行大司憲趙得永,一體牌招,以爲備員署經之地,何如?傳曰,允。
兵曹口傳政事,副護軍單李鶴秀。
傳于趙民和曰,發遣吏郞,諸執事淸齋與否,摘奸以來。
洪命周,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以吏曹言啓曰,今此冬至祭祭官單子,自臣曹前期五日,預爲啓下,卽頒名帖矣,順陵獻官任厚相,謂以在外,終不受香,原單子今方改付標以入,而近來重祀典之義,漸就解弛,侍從應差之人,或多呈由,屢朔仍不反面,以爲規避享役之計,事之寒心,莫此爲甚。當該獻官任厚常,令該府拿問勘處,以杜後弊之地,何如?傳曰,允。
趙民和,以義禁府言啓曰,順陵獻官林厚常,拿問勘處事,傳旨啓下矣。林厚常下去京畿楊州地云,依例發遣府書吏,拿來,何如?傳曰,待待命拿囚。
洪命周,以承文院都提調意啓曰,通官派送事及關北交易事,禮部咨文出來矣,回咨依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
趙民和,以訓鍊都監言啓曰,本局千摠趙義鎭,身病甚重,勢難察任,改差,何如?傳曰,允。
上在昌德宮。停常參·經筵。
趙琮鎭啓曰,行大司憲趙得永未肅拜,執義吳熙常,掌令沈鈁·鄭弼漢在外,持平南秉寬差祭,朴英載傳旨未下,監察茶時之意,敢啓。傳曰,知道。
傳于趙民和曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
洪命周啓曰,藥房副提調,持湯劑來待矣。傳曰,封入。
趙琮鎭啓曰,行左承旨李海愚,時在京畿仁川地,斯速乘馹上來事,下諭,何如?傳曰,許遞,前望單子入之。
承旨前望單子入之,申溆落點。
以大司諫呂東植,持平朴英載牌不進罷職傳旨,傳于趙琮鎭曰,只推。
洪命周啓曰,守令署經事,命下矣。大司諫呂東植,持平朴英載,旣有只推之命,與行大司憲趙得永,一體牌招,以爲備員署經之地,何如?傳曰,允。
又啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
以校理洪學淵,修撰金在元,副修撰李潞牌不進罷職傳旨,傳于洪命周曰,只推。
趙琮鎭啓曰,行刑曹判書林漢浩再牌不進推考傳旨,今方捧入,而開坐命下,已至多日,一向違召,終不變動,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行刑曹判書林漢浩牌不進推考傳旨,今方捧入,而開坐命下,已至多日,連事違召,不卽承膺,事體所在,誠極未安。更爲牌招,以爲開坐之地,何如?傳曰,允。
趙民和,以兵曹言啓曰,今十一月十七日,武臣堂上朔試射日次,而冬至相値,依前例停止之意,敢啓。傳曰,知道。
上在昌德宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院·朝廷二品以上·六曹堂上,冬至單子問安。答曰,知道。
趙琮鎭啓曰,行大司憲趙得永,持平南秉寬未肅拜,執義吳熙常,掌令沈鈁·鄭弼漢在外,持平朴英載傳旨未下,監察茶時之意,敢啓。傳曰,知道。
趙民和啓曰,來二十一日朝參日次矣,敢稟。傳曰,停。
洪命周啓曰,來二十一日輪對日次矣,敢稟。傳曰,當次人受點後,日次待令。
李龍秀啓曰,行左承旨申溆,今日不爲仕進,卽爲牌招,何如?傳曰,允。
洪命周啓曰,藥房副提調,持湯劑來待矣。傳曰,封入。
又啓曰,時原任大臣,有稟達事,率禮堂來詣請對矣。傳曰,入侍。
又啓曰,玉堂上下番俱空,已至多日,事甚未安。校理洪學淵,修撰金在元,副修撰李潞,旣有只推之命,竝更牌招,推移入直,何如?傳曰,允。
以校理洪學淵,修撰金在元,副修撰李潞牌不進罷職傳旨,傳于洪命周曰,只推。
以副應敎朴齊聞,修撰宋翼淵牌不進罷職傳旨,傳于洪命周曰,只推。
傳于洪命周曰,明年,卽我慈殿舟梁滿六十年之歲,而三揀之周甲也,懽忭慶祝之忱,曷有其已?再明年稱賀,有不敢仰請,俄筵大臣所奏至當,明年正月上日,以舟梁六十年當陳賀,親上表裏,上告下布,以伸區區之情,令該曹擧行,世子行禮,亦爲一體磨鍊事,分付。
以持平朴英載牌不進罷職傳旨,傳于趙琮鎭曰,只推。
趙琮鎭啓曰,守令署經事,命下矣。持平朴英載,旣有只推之命,與行大司憲趙得永,持平南秉寬,獻納李朝鉉,正言黃贊熙,一體牌招,以爲備員署經之地,何如?傳曰,允。
洪命周,以禮曹言啓曰,今此王大妃殿舟梁六十年稱慶陳賀節目,當爲磨鍊,而謹稽謄錄,則親上致詞箋文·表裏後,臨殿受賀矣,今亦依此擧行,何如?傳曰,允。
又以禮曹言啓曰,來辛巳年元朝王大妃殿舟梁六十年稱慶陳賀時,告廟社之節,當爲磨鍊,而宗廟·景慕宮告由祭,謹依已例,正月初一日正朝節享兼行,永寧殿·社稷告由祭,同日一體設行,祝文添入撰出等事,令藝文館擧行,獻官,依例以一品塡差,何如?傳曰,允。
又以禮曹言啓曰,今此王大妃殿舟梁六十年稱慶陳賀時箋文頭辭,令文任撰出,而大殿·王大妃殿·中宮殿·嘉順宮陳賀箋文,一體擧行之意,知委京外,何如?傳曰,允。
又以禮曹言啓曰,今此王大妃殿舟梁六十年稱慶陳賀時,大殿·王大妃殿·中宮殿·嘉順宮·世子宮,方物物膳,依例封進事,知委京外,何如?傳曰,允。
又以禮曹言啓曰,來辛巳年正朝朝賀儀節,當爲磨鍊,而與稱慶陳賀相値矣,取考謄錄,則在前如此之時,正朝朝賀,有只進表裏磨鍊之例,今亦依此擧行,何如?傳曰,允。
又以禮曹言啓曰,諸道所封來辛巳年正朝朝賀箋文及稱慶陳賀箋文,當爲各定差員陪進,而在前如此之時,有一差員兼進之例,今亦依此擧行事,分付,何如?傳曰,允。
趙民和,以都摠府言啓曰,今日入直內三廳武兼·禁軍及軍兵等,當爲中日習射技放,而冬至相値,不得設行之意,敢啓。傳曰,知道。
又以兵曹言啓曰,兼司僕將趙彝錫,身病猝重,時月之內,無望供職,呈狀乞遞。實病旣如此,則領軍之將,不可久曠,改差,何如?傳曰,允。
庚辰十一月十七日辰時,上御熙政堂。時原任大臣率禮堂請對入侍,時原任閣臣同爲入侍時,行都承旨李龍秀,記事官尹正鎭,記事官鄭知容·金正喜,領府事李時秀,判府事韓用龜,判府事金思穆,右議政南公轍,禮曹判書金魯敬,參判李止淵,參議尹命烈,檢校提學金祖淳,檢校直提學李存秀,原任直提學金履喬,檢校直閣徐俊輔·鄭基善,原任待敎朴綺壽,檢校待敎李鶴秀,以次進伏訖。時秀等進前曰,今日卽亞歲也,明年又値慶會,下情歡忭,有倍他時,向來多日勞動,近者一直嚴寒,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,一樣矣。時秀曰,中宮殿氣候,何如?上曰,一樣矣。時秀曰,嘉順宮氣候,何如?上曰,一樣矣。時秀曰,臣於半年間,今始登筵矣,世子宮睿候,連爲康寧,睿學,益加長進乎?上曰,好在矣。時秀·用龜·思穆·公轍曰,天休滋至,景籙無彊,惟我王大妃殿下寶齡彌邵,玉候益康,長樂春暉,千乘養隆,仰惟大德之必得,皆由聖孝之攸格,臣等之歡忭慶祝,常切于中,再明年壬午,乃舟梁回甲之歲,明年辛巳,卽作嬪京室之六十年,而又是三揀光膺之歲也。此誠國朝以來初有之大慶,一國臣民,擧有飾喜伸誠之願,而第伏念,再明年則異於他年,稱慶獻賀之擧,有不敢仰請,而謹稽英廟朝,以仁元聖母舟梁五十年,誕擧賀儀,此是今日之所宜繼述,而當此曠古稀有之慶,廟宮之上告,八域之下布,益光於聖孝,允協於情文,猗歟盛哉,逢玆亞歲,相率仰籲。伏願殿下,渙降明命,以月正元日,爰擧大庭呼嵩之禮,先期告由與頒敎等節,亦令禮官擧行焉。此不但臣等區區之望,卽率土莫遏之情,故敢此仰達矣。魯敬等曰,此實曠古之慶,飾喜之擧,固不待臣等之仰請,而區區慶忭之忱,惟願亟降成命焉。祖淳等曰,此是國朝四百年初有之慶,布告之擧,情文允協,大臣已有所奏,而臣等敢此齊籲矣。上曰,卿等所陳,卽予慶祝之情,當仰告慈殿而下敎矣。出擧條用龜曰,慶壽宮患候,今幾差復,而待令醫官抱川縣監李命運,曠官已久,今姑下送,爲好,故敢此仰達矣。上可之。大臣等就座,上曰,待敎,何不入來乎?基善曰,奉箋文在閤外,故未得入來矣。上命大臣先退,又命退,諸臣以次退出。
上在昌德宮。停常參·經筵。
趙琮鎭啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
又啓曰,守令署經事,命下矣。獻納李朝鉉,正言黃贊熙,持平南秉寬·朴英載,旣有只推之命,與行大司憲趙得永,一體牌招,以爲備員署經之地,何如?傳曰,允。
趙民和啓曰,藥房提調,持湯劑來待矣。傳曰,封入。
沈能稷啓曰,玉堂上下番俱空,已至多日,事甚未安。副應敎朴齊聞,校理洪學淵,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
又啓曰,副校理李羲肇,自鄕上來云,卽爲牌招入直,何如?傳曰,允。
注書朴容壽病,代以金䥧爲假注書。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙琮鎭曰,只推。
趙琮鎭啓曰,獻納李朝鉉,正言黃贊熙,持平南秉寬·朴英載,旣有只推之命,一體牌招,何如?傳曰,允。
又啓曰,行大司憲趙得永,持平南秉寬·朴英載牌不進,執義吳熙常,掌令沈鈁·鄭弼漢在外,監察茶時之意,敢啓。傳曰,知道。
以平安監司沈象奎狀啓,龍岡縣監朴晦壽遭母喪事,傳于沈能稷曰,令該曹口傳差出,催促下送。
吏曹口傳政事,以安光直爲龍岡縣監。
沈能稷,以戶曹言啓曰,今番勅行時,上·副勅元禮單·例贈·別贈·贐行·都求請·別求請及通官以下元禮單·賞給·都求請·別求請,各項物種,或折銀,或以本色持去,故元數中區別懸註,別單書入之意,敢啓。傳曰,知道。
上在昌德宮。停常參·經筵。
趙琮鎭啓曰,行大司憲趙得永未肅拜,執義吳熙常,掌令沈鈁·鄭弼漢在外,持平南秉寬·朴英載傳旨未下,監察茶時之意,敢啓。傳曰,知道。
李龍秀啓曰,行左承旨申溆,同副承旨沈能稷,今日不爲仕進,卽爲牌招,何如?傳曰,允。
洪命周啓曰,藥房副提調,持湯劑來待矣。傳曰,封入。
以同副承旨沈能稷牌不進罷職傳旨,傳于趙琮鎭曰,只推。
以大司諫呂東植,獻納李朝鉉,正言黃贊熙,持平南秉寬·朴英載牌不進罷職傳旨,傳于趙琮鎭曰,只推。
趙琮鎭啓曰,守令署經事,命下矣。獻納李朝鉉,正言黃贊熙,持平南秉寬,朴英載,旣有只推之命,與行大司憲趙得永,一體牌招,以爲備員署經之地,何如?傳曰,允。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙琮鎭曰,只推。
以副應敎朴齊聞,校理洪學淵,副校理李羲肇,修撰金在元·宋翼淵,副修撰李潞牌不進罷職傳旨,傳于李龍秀曰,只推。
李龍秀啓曰,玉堂上下番俱空,已至多日,事甚未安。副應校朴齊聞,校理洪學淵,副校理李羲肇,修撰金在元·宋翼淵,副修撰李潞,旣有只推之命,竝更牌招,推移入直,何如?傳曰,允。
以副應校朴齊聞,校理洪學淵,副校理李羲肇,修撰金在元·宋翼淵,副修撰李潞牌不進罷職傳旨,傳于李龍秀曰,竝許遞,前望單子入之。
玉堂前望單子入之。副應敎李泰淳,校理洪羲弼,副校理李基栽,修撰趙秀仁·朴升鉉,副修撰任存常落點。
趙民和,以備邊司言啓曰,卽見濟州牧使韓象默災實狀啓,則分等不爲擧論,仍以爲軍兵操鍊,仍備局行會停止,舊還姑爲仍停,爲辭矣,本牧穡事,旱·澇不至爲災,山·沿俱免失稔,爲島民誠爲多幸。操鍊停止,舊還仍停,竝依狀辭施行,年分狀啓,事體自別,而其所言病,首尾張皇者,有違格例,不可無警。該牧使韓象默,從重推考,何如?傳曰,允。
又以訓鍊都監言啓曰,本局把摠朴升煥,身病甚重,勢難察任,改差,何如?傳曰,允。
趙琮鎭,以義禁府言啓曰,卽接月令醫員許源手本,則時囚罪人任厚常,素患積癖之症,處冷添劇,時時衝上,昏倒不省,症勢危重云。罪人病勢如此,則一邊保放,一邊草記,曾有定式矣,任厚常姑爲保放之意,敢啓。傳曰,知道。
行戶曹判書朴崙壽疏曰,伏以臣,以材則樗櫟也,以病則膏肓也,又其年則衰耗也,雖尋常奔走之勞,汗漫職司之責,已患其不稱而不堪,今臣所叨,卽一國之重任,六官之緊務也。初無毫分堪勝之望,而辭不獲命,適會有事,强所不强,拖至于今,今則北使已還,曹務少暇,始可以言私矣,念臣今生六十有八年矣。點檢平生,素蔑尺寸之長,可自表見者,而謬通榮籍,立朝三十餘年,偏蒙兩聖朝不世之恩,歷揚內外,位躋崇顯,殆乎無官不做,宜止不止,無涓埃之效,而積尸素之譏,每一思惟於深夜無寐之時,未嘗不感極而懼,愧深而汗,區區所自恃者,惟以披瀝精誠,殫竭筋力於未死之前,爲萬一之報而已,則今何敢反作飾讓之態,自歸負心之科哉?惟是古人有言,人各有能有不能,以臣自度,藏拙于優閒之司,避紛于恬寂之境,雍容奉職,無所短長,是臣之所能也,擔之以重負而不懼,當之以劇煩而不擾,生財足用,裕國計而厚民生,是臣之所不能也,揣分量力,進退得宜,上以不至於累,下以不至於辱,則是臣雖不能,尙可勉而能也。顧今經用日縮,民困益甚,中外枵然,緩急無恃,此時此任,關係不輕,雖使管·劉處之,必將逡巡却顧之不暇。況以臣千不近萬不似,苟然備位,安能勝其任哉?臣若夤緣事會,冒沒蹲仍,則國事之狼狽,畢竟無幸。至於蒲柳之已零,貞痼之難醫,是臣一己之私,不敢爲煩瀆之計,而疾痛之呼,亦人情之常,臣之風痺夙祟,自經昨年重患以後,奄成癃癈,足步艱蹇,語音訥澁,聽視常患矇瞀,神精每難收拾,少失將攝,一倍添劇,數月都監之役,觸冒旣多,而時難言病,强策冒赴,僅免顚仆,亦云幸耳。向日習儀,幾乎闕參,纔送客使,退歸私次,舊症新瘁,一時交劇,昏頓床席,殆不省事,數日調治,澌綴愈甚,縱欲自强,其奈力不從心,何哉?噫,臣之精力才具,其在少壯康强之時,自多不逮於人者。矧今病隨年痼,志與歲頹,雖家常酬應,每患謬錯,事過生悔,尙何望其領會簿書,應接繁務乎?重以亞歲候班,力疾趨參,少伸起居之忱,而侵曉觸冷,外氣越添,積憊在身,有非時日可以療治者,緣臣之故,將不免抛却曹務,病裏惶懍,尤無自喩,玆敢不避煩猥,倩人構草,仰干崇聽。伏乞聖明,俯垂鑑察,諒臣言之由中,念重任之難曠,將臣度支之銜,特賜遞改,使公事無誤,私分獲安,千萬幸甚。臣無任云云。答曰,省疏具悉。度支之任,何可輕遞?卿其勿辭,調理行公。
上在昌德宮。停常參·經筵。
藥房提調金魯敬,行左承旨申溆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御加味君子湯,五貼式日次製入事,榻前下敎。
趙琮鎭,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,在外及未肅拜臺諫,竝許遞,政官牌招開政。
申溆啓曰,右承旨洪命周,同副承旨沈能稷,今日不爲仕進,竝卽牌招,何如?傳曰,與都承旨許遞,今日政差出。
趙琮鎭啓曰,假注書金䥧,時無職名,令該曹依例付軍職,冠帶常仕,何如?傳曰,允。
申溆啓曰,藥房提調,持湯劑來待矣。傳曰,封入。
趙琮鎭啓曰,持平朴英載,以其親病,投章逕歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,大司憲·執義·掌令二員,持平一員未差,持平朴英載陳疏,監察茶時之意,敢啓。傳曰,知道。
又啓曰,卽者義禁府都事來言,時囚無得過三日滯囚,曾有定式矣,時囚罪人李鋗,保放罪人任厚常,當爲捧供,而判義禁金在昌有身病,同義禁李勉昇在外,尹益烈未肅拜,只有徐英輔一員,無以備員開坐云。判義禁金在昌,同義禁尹益烈,竝卽牌招,以爲開坐之地,何如?傳曰,允。
又啓曰,判義禁金在昌,同義禁尹益烈牌不進推考傳旨,今方捧入,而開坐命下之後,如是違牌,事甚未安。判義禁金在昌陳疏,同義禁尹益烈,更爲牌招,何如?傳曰,允。
申溆啓曰,玉堂上下番俱空,已至多日,,事甚未安。新除授副應敎李泰淳,校理洪羲弼,副校理李基栽,修撰趙秀仁·朴升鉉,副修撰任存常,竝卽牌招,推移入直,何如?傳曰,允。
以副校理李基栽,修撰趙秀仁·朴升鉉牌不進罷職傳旨,傳于申溆曰,只推。
兵曹口傳政事,護軍單李龍秀。
以獻納李朝鉉,正言黃贊熙,持平南秉寬·朴英載牌不進罷職傳旨,傳于趙琮鎭曰,只推。
傳于趙琮鎭曰,莫重祭享單子,啓字誤踏,中官兪應會,當該中官金文英,竝拿處。
趙琮鎭啓曰,守令署經事,命下矣。今日政,新除授臺諫,竝待下批牌招,以爲備員署經之地,何如?傳曰,允。
申溆,以吏曹言啓曰,成均館司成徐有素呈狀內,矣身素患痰癖之症,挾感添劇,時月之內,萬無供職之望云,氷庫別提金宗周呈狀內,素患痰癖之症,當此換節之時,一倍添劇,時月之內,萬無起動供職之望云。身病俱如是,則有難强令察任,竝改差,何如?傳曰,允。
又以吏批言啓曰,兼說書今當差出,而可擬之人,只有二人,以二望擬入之意,敢啓。傳曰,知道。
有政。吏批,判書金履喬進,參判洪秀晩進,參議未差,左承旨申溆進。啓曰,臺諫多窠,今常差出,而擬望之人乏少,外任竝擬,何如?傳曰,允。以申在明·李憲琦·申緯爲承旨,曺鳳振爲吏曹參議,趙弘鎭爲大司憲,朴齊聞爲執義,李儒修爲司諫,金在浩·洪周命爲掌令,辛蓍根爲持平,朴聲漢爲獻納,柳幼獜·權華爲正言,宋冕載爲戶曹參判,李鶴秀爲敦寧都正,趙萬永爲大司成,李相璜爲右副賓客,鄭佺始爲說書,金正喜爲兼說書,金在元爲軍資正,李文載爲廣興守,盧光斗爲社稷令,沈說泰爲寶城郡守,權偌爲庇仁縣監,黃秭爲利仁察訪,金光涑爲安奇察訪,安國煥爲平陵察訪。進善單吳熙常。故副提學李惟弘贈吏判例兼,忠節卓異贈職事,承傳。承文博士單宋圭弼,學錄單卜來相,學諭單金履喆,前監察鄭選,前縣監張守初·李齊年·李志淵,前主簿姜周誠,已上今加通政加資事,兵曹覆啓判下。再政。以金履載爲兵曹參判,申景雨爲吏曹佐郞,金聖謙爲兵曹正郞,李承弼爲刑曹正郞,李渭達爲司成,安廷喜爲健元陵令,申常顯爲漢城主簿,閔文爀爲氷庫別提,李秉運爲淸安縣監,鄭東煥爲慈仁縣監。右賓客單李相璜,左副賓客單李存秀,右副賓客單金魯敬。
兵批,判書鄭晩錫進,參判金履載在外未肅拜,參議韓義運入直,參知李晉淵病,同副承旨趙琮鎭進。以鄭學畊爲副摠管,任希存爲知事,鄭繼忠·黃道源爲僉知,李近植爲宣傳官,金兌鍾爲兼司僕將,李周豐爲五衛將,吳道常爲景福將,李彰愼爲都摠經歷,張有聞爲訓鍊主簿,李昌植爲武兼,李民秀爲慶尙左兵使,李漢極爲水原中軍。僉知單徐鳳淳。大護軍洪羲臣·趙得永,護軍金熙周·柳和源,副護軍洪命周·沈能稷·李紀淵·李亨謙·李榏·李儒秀·成東一·李殷會·任聖皐·金相宇·沈漢永·兪逈源·李慶蕃,副司直李廷璞·朴齊聞·沈鈁·鄭弼漢·南秉寬·李朝鉉·洪學淵·李羲肇,副司果金在元·宋翼淵·李潞·高時臣·黃贊熙,副司正金䥧,竝單付。再政。以趙得永爲知事,朴泰永爲中樞都事,金鎔爲部將。
注書尹正鎭病,代以吳致愚爲假注書。吳致愚有頉,代以李殷容爲假注書。
申溆以內醫院提調意啓曰,副提調洪命周,今日問安,不爲仕進,卽爲牌招,何如?傳曰,允。
趙琮鎭,以備邊司言啓曰,關西後運襦衣二百二十領,紙衣一百領,照數稱量,木棉紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
判義禁金在昌疏曰,伏以卽者以時囚捧供事,庚牌儼臨,而臣之母病,近添疸症,連試刀圭,尙未見效,委頓床笫,已至多日矣,顧臣情私,實無離側赴坐之勢,玆敢冒陳短章。伏乞聖慈,俯垂鑑燭,亟遞臣所帶金吾之銜,仍治臣瀆擾之罪,以肅朝綱,不勝幸甚。臣無任云云。答曰,省疏具悉。卿其勿辭救護。
持平朴英載疏曰,伏以臣,濫叨是職,豈有一分堪承之望,而旣經掌憲,拘於公格,向陳避辭,未蒙允許,署牌屢降,日事違傲,滿心惶恧,無地容措,況目下情私,尤有所悶迫者。臣之本生父母,在於京畿驪州地,俱以癃老,疾病侵尋,而臣母素患驚悸,已成貞痼,當此窮寒之節,又添時感,食飮全却,氣息凜綴,須人轉側之中,有時心弱,促臣來視。臣於曠省之餘,得聞此報,焦惶煎迫,無以按住,玆敢忙陳短章,徑尋鄕路,雖非獲已,帶職擅行,合被譴何。伏乞天地父母,特垂鑑諒,亟削臣職,仍治臣罪,以肅朝綱,以安私分焉。臣無任云云。省疏具悉。爾其勿辭救護。
上在昌德宮。停常參·經筵。
進御加減歸脾湯,自明日停止事,榻前下敎。
趙民和啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
又啓曰,來二十五日朝參日次矣,敢稟。傳曰,停。
申溆啓曰,行右承旨申在明,右副承旨申緯,今日不爲仕進,竝卽牌招,何如?傳曰,允。
趙民和啓曰,假注書李殷容,時無職名,令該曹依例付軍職,冠帶常仕,何如?傳曰,允。
又啓曰,假注書金䥧,身病猝重,勢難察任,今姑改差,何如?傳曰,允。
又啓曰,藥房提調,持湯劑來待矣。傳曰,封入。
以執義朴齊聞,獻納朴聲漢,正言柳幼獜·權華牌不進罷職傳旨,傳于趙民和〈曰〉,只推。
趙民和啓曰,守令署經事,命下矣。執義朴齊聞,獻納朴聲漢,正言柳幼獜·權華,旣有只推之命,與行大司憲趙弘鎭,一體牌招,以爲備員署經之地,何如?傳曰,允。
又啓曰,行大司憲趙弘鎭,執義朴齊聞牌不進,掌令金在浩·洪周命,持平辛蓍根·朴英載在外,監察茶時之意,敢啓。傳曰,知道。
又啓曰,執義朴齊聞,獻納朴聲漢,正言柳幼獜·權華,旣有只推之命,一體牌招,何如?傳曰,允。
申緯啓曰,玉堂上下番俱空,已至多日,事甚未安。副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以副校理李基栽,修撰趙秀仁·朴升鉉牌不進罷職傳旨,傳于申緯曰,只推。
金䥧改差,代以徐左輔爲假注書。
以慶尙監司金履載狀啓,薦新及朔膳進上生靑魚,過限已久,尙未封進,惶恐待罪事,傳于申緯曰,勿待罪事,回諭。
申緯,以吏曹言啓曰,奉常寺奉事禹錫文,受由過限不上來,依例改差,何如?傳曰,允。
上在昌德宮。停常參·經筵。
趙民和啓曰,行大司憲趙弘鎭未肅拜,執義朴齊聞傳旨未下,掌令金在浩·洪周命,持平辛蓍根·朴英載在外,監察茶時之意,敢啓。傳曰,知道。
又啓曰,同副承旨趙琮鎭,今日不爲仕進,卽爲牌招,何如?傳曰,允。
申緯啓曰,三品官之無得過三日循例請牌,曾有定式矣,大司成趙萬永,敦寧都正李鶴秀,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。副校〈理〉李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以副校理李基栽,修撰趙秀仁·朴升鉉牌不進罷職傳旨,傳于申緯曰,只推。
以同副承旨趙琮鎭牌不進罷職傳旨,傳于趙民和曰,只推。
徐左輔有頉,代以柳基豐爲假注書。
申緯啓曰,卽者檢閱鄭知容,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
申緯啓曰,左右史不可不備,別兼春秋鄭基善,卽爲牌招入直,何如?傳曰,允。
以執義朴齊聞,獻納朴聲漢,正言權華牌不進罷職傳旨,傳于趙民和曰,只推。
趙民和啓曰,守令署經事,命下矣。執義朴齊聞,獻納朴聲漢,正言權華,旣有只推之命,與行大司憲趙弘鎭,一體牌招,以爲備員署經之地,何如?傳曰,允。
以大司諫呂東植,獻納朴聲漢,正言權華,執義朴齊聞牌不進罷職傳旨,傳于趙民和曰,只推。
柳基豐在外,代以許茂爲假注書。
以兪應會·金文英囚單子,傳于趙民和曰,分揀放送。
吏曹啓目粘連,觀此水原留守金蓍根狀啓,則迎華道察訪金文禹,自莅任之後,銳意修擧,許多痼瘼之隨處隨救者,非一非再,而其瓜在卽,今若付之生手,實有虧簣之義,限數年仍任事,令該曹稟處亦爲有臥乎所,守令·察訪滿瓜差代,自是金石之典,郵官請仍,尤罕其例,不可遽議是白乎矣,第本驛,與他自別,該察訪之前後修擧,又如是夥然,則其在激勸之道,宜有拔例之擧。迎華道察訪金文禹,依狀請仍任,何如?判付啓。依允。
申緯,以侍講院言啓曰,新除授右賓客李相璜,時在京畿高陽地,斯速乘馹上來事,下諭,何如?傳曰,允。
又以奎章閣言啓曰,原任直提學金近淳喪,依定式遣檢書官,傳給柩材及內賜賻物,仍爲致弔恤孤以來之意,敢啓。傳曰,知道。
趙民和,以御營廳言啓曰,本廳千摠元永象,身病甚重,勢難察任,改差,何如?傳曰,允。
同義禁尹益烈疏曰,伏以臣之金吾除拜,今已月有餘,纔以永陵冬至祭獻官,雖入脩門,而第有自劃之情勢,未敢肅命,至承喉院之問備,尙此惶蹙。仍伏念臣於丁丑春,見叨是職,適値鞫坐,隨參末席,未效執藝之義,終歸輕勘之科,人言之荐遭,受以爲罪,私心之慙恧,久猶彌切,金吾一步,已成艮限,不但通朝之所共知,抑亦聖明之俯燭。且況伊時判堂,屢叨前職,輒蒙陳疏而獲遞,顧臣處義,亦無異同,坐違嚴召,尤增悚懍,玆敢冒陳情實,仰瀆崇聽。伏乞亟遞臣所帶之職,以靖私義,仍治臣逋慢之罪,以肅朝綱,千萬幸甚。臣無任云云。答曰,省疏具悉。所請依施。
吏曹參判洪秀晩疏曰,伏以穀朝載屆於陽復,慶禮擬擧於歲元,臣民懽忭,曷有其極?仍伏念臣,以才則樗櫟之散,不適受用,以病則蒲柳之衰,未堪驅策,分甘退藏,習靜養痾,不復有當世之念矣,不自意比年以來,過蒙洪渥,臶着不稱之服,自犯負乘之戒,至於見職,尤不啻踰濫而僥冒,辭未獲準,亦旣參佐而與聞,輒皆已試而蔑效,一味尸素,居然三易月矣。噫,臣之始膺是命,非謂才具之可堪,病情之可强,而屢瀆,非義分之所敢安,僶勉就列,若不自量,竊庶幾則哲之明,早晩有鞶禠之恩矣,今旣時月荏苒,職名未卸,臣安得不自暴其不堪難强之實,仰控於有呼必應之下乎?臣受氣甚薄,素多疾恙,年又衰遲,症隨以添,最是腹冷寒積之症,自在少壯之時,便成難醫之疾,每値冬序,輒多發作。方其委苦之時,積痞衝亘,而氣息壅閼,腰脅引痛,而筋脈縮綣,證深膏肓,效蔑刀圭,跧伏郊棲,關扄調息,尙懼風寒之外觸,自承除命,竊自感恩怵義,爲效一日之責。隨行逐隊,自力數月之間,而離次棲屑,一寒且甚,素患之外,又添寒感,日昨赴政,重傷外氣,舊症新祟,一倍添劇,寒痰壅乎內,風邪攻乎外,胃氣虛冷而食飮全損,肢節煩疼而轉側不便,委席涔涔,不省四到,房闥起居,固難自强,夙夜鞅掌,實無其望。以臣微薄之才,苟然充位,所可自勉者,惟在於筋力奔奏,不避夷險,而顧今病痼之狀,實有顚仆之慮,則如臣者,以才以病,無一可强,有百宜去,玆敢冒入文字,遽實呼籲。伏乞聖慈,俯垂諒察,特遞臣天官之職,俾得安意調病,無曠重任,不勝大願。臣無任云云。答曰,省疏具悉。卿其勿辭行公。
大司成趙萬永疏曰,伏以臣於向來銓職,始蒙特簡之眷,逈出常格,旋荷曲遂之恩,厚施洪造,到底坐成,與天無極,且榮且感,不知所以自措。曾未幾月,又伏奉國子新除,夫何誤恩之荐加,若是偏也?是任也,卽古所稱敎胄之職,而士趨之詖正,文敎之汚隆,咸於是係焉。苟非經術行檢,足以儀表,則上不宜濫授,下不可冒進,明矣。雖先輩名碩,亦皆逡巡,未或自任,臣是何人,敢當匪據?臣本庸姿,學未通方,徒藉先人之餘,猥躋大夫之列,前後驟躐,罔非踰分,而華貫淸選,內省自愧,亦未有若今日所叨之命也。臣雖欲拚棄廉防,憑恃寵靈,晏然處皐比之席,其於玷名器而羞士林,何哉?且況三銓泮長,職務雖殊,其爲顯要,一也。臣旣以必辭之悃,控於前日,已爲聖明之所照燭,則今臣情懇,實無異同,玆敢略具短章,仰瀆崇嚴。伏乞聖慈,俯賜諒察,特遞臣新授職名,以重官方,以安私分,千萬幸甚。臣無任云云。省疏具悉。爾其勿辭察職。
檢閱鄭知容疏曰,伏以臣,猥以庸陋,冒玷淸顯,珥彤通班,持綾華省,今已月有餘矣。惟期恪勤在公,何敢唐突言私?第臣母,年今向衰,病又成痼,每値寒節,恒少寧日,臣旣終鮮,他無旁護,情理雖難久離,史直不可暫曠,抑情在直,日夕憧憧。卽接家信,則臣母宿病,自昨越添,外感緊而寒熱交作,眞元脫而暈眩不省,食飮全却,轉側須人,臣自聞此報,不得按住,忙綴短籲,擅出禁扄。伏乞聖慈,俯垂矜諒,亟遞臣職,俾便救護,仍勘臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
趙民和,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外·未署經·傳旨未下外,未肅拜·呈告人員,竝卽牌招,何如?傳曰,允。
又啓曰,同副承旨趙琮鎭,今日不爲仕進,卽爲牌招,何如?傳曰,允。
以同副承旨趙琮鎭牌不進罷職傳旨,傳于趙民和曰,只推。
趙民和啓曰,判義禁金在昌,由限已過,卽爲牌招,以爲開坐之地,何如?傳曰,允。
申緯啓曰,玉堂上下番俱空,已至多日,事甚未安。副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以副校理李基栽,修撰趙秀仁·朴升鉉牌不進罷職傳旨,傳于申緯曰,只推。
趙民和啓曰,行大司憲趙弘鎭,執義朴齊聞牌不進,掌令金在浩·洪周命,持平辛蓍根·朴英載在外,監察茶時之意,敢啓。傳曰,知道。
以大司諫呂東植,獻納朴聲漢,正言權華,執義朴齊聞牌不進罷職傳旨,傳于趙民和曰,只推。
趙民和啓曰,守令署經事,命下矣。執義朴齊聞,獻納朴聲漢,正言權華,旣有只推之命,與行大司憲趙弘鎭,竝卽牌招,以爲備員署經之地,何如?傳曰,允。
以執義朴齊聞,獻納朴聲漢,正言權華牌不進罷職傳旨,傳于趙民和曰,只推。
趙民和啓曰,執義朴齊聞,獻納朴聲漢,正言權華,旣有只推之命,一體牌招,何如?傳曰,允。
以執義朴齊聞,獻納朴聲漢,正言權華牌不進罷職傳旨,傳于趙民和曰,只推。
趙民和啓曰,守令署經事,命下,而憲府則行大司憲趙弘鎭,執義朴齊聞牌不進,掌令金在浩·洪周命,持平辛蓍根·朴英載在外,諫院則司諫李儒修在外,獻納朴聲漢,正言權華牌不進,正言柳幼麟未署經,只有大司諫呂東植一人,無以備員署經,何以爲之,而行大司憲趙弘鎭,更爲牌招,何如?傳曰,允。違牌人更爲牌招,在外許遞。
申緯,以奎章閣言啓曰,原任直提學金近淳喪,依定式遣檢書官,致祭以來之意,敢啓。傳曰,知道。
趙民和,以兵曹言啓曰,考見諸道今秋官鎭門聚點狀啓,則公淸兵使柳漢源狀啓中,道內編伍軍兵聚點時,藍浦等四邑,服色間多渝傷,器械亦或朽破云,全羅兵使李惟秀狀啓中,道內束伍軍兵聚點時,興陽等二邑,器械或有破傷,服色間多渝弊,鍊習之節,未免生疎云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。兩道執頉當該守令,竝推考警責,何如?傳曰,允。
上在昌德宮。停常參·經筵。
申緯啓曰,合辭許久闕啓,事甚未安。除未署經·傳旨未下外,未肅拜·呈告人員,竝卽牌招,何如?傳曰,允。
趙民和啓曰,同副承旨趙琮鎭,今日不爲仕進,卽爲牌招,何如?傳曰,與不爲仕進承旨,竝許遞,前望單子入之,待下批牌招察任。
以執義朴齊聞,獻納朴聲漢牌不進罷職傳旨,傳于趙民和曰,只推。
趙民和啓曰,守令署經事,命下矣。執義朴齊聞,獻納朴聲漢,旣有只推之命,與行大司憲趙弘鎭,一體牌招,以爲備員署經之地,何如?傳曰,允。
申緯啓曰,副應敎李泰淳,校理朴光錫·洪羲弼,副修撰任存常·李魯秉在外,玉堂上下番俱空,已至多日,事甚未安。副校理李基栽,修撰趙秀仁·朴升鉉,旣有只推之命,與應敎徐憙淳,副校理鄭基善,一體牌招,以爲推移入直之地,何如?傳曰,允。
以應敎徐憙淳,副校理李基栽,修撰趙秀仁·朴承鉉牌不進罷職傳旨,傳于申緯曰,只推。
承旨前望單子入之,金敎根·徐長輔·李愚在·金箕殷落點。
趙民和啓曰,行大司憲趙弘鎭,執義朴齊聞牌不進,掌令二員,持平二員未差,監察茶時之意,敢啓。傳曰,知道。
以大司諫呂東植,獻納朴聲漢,執義朴齊聞牌不進罷職傳旨,傳于趙民和曰,只推。
以正言權華牌不進罷職傳旨,傳于趙民和曰,只推。
申緯啓曰,吏曹郞廳來言,臺諫有闕,政事,取稟。傳曰,當日爲之。
趙民和啓曰,執義朴齊聞,獻納朴聲漢,正言權華,旣有只推之命,一體牌招,何如?傳曰,允。
以執義朴齊聞,獻納朴聲漢再牌不進罷職傳旨,傳于趙民和曰,只推。
趙民和啓曰,守令署經事,命下矣。執義朴齊聞,獻納朴聲漢,正言權華,旣有只推之命,與行大司憲趙弘鎭,一體牌招,以爲備員署經之地,何如?傳曰,允。
傳于趙民和曰,明日次對,後日次來會。
趙民和啓曰,守令署經事,命下矣。今日政,新除授臺諫,竝待下批牌招,何如?傳曰,允。
有政。吏批,判書金履喬進,參判洪秀晩病,參議曺鳳振病,右副承旨申緯進。以徐喜淳爲司諫,金喆遠·鄭鴻慶爲掌令,徐相祿·權敦仁爲持平,徐英輔爲刑曹參判,洪遇燮爲同義禁,安允璟爲兵曹佐郞,崔養重爲禁府都事,李重垣爲司䆃主簿,柳持恭爲典設別提。迎華察訪金文禹仍任事,承傳。故同知李漢郁贈戶參例兼,慶尙左兵使李民秀考。
兵批,判書鄭晩錫病,參判金履載病,參議韓義運病,參知李晉淵入直進,左副承旨趙民和進。同知單吳道常,僉知單李周豐。護軍趙鍾永·李憲琦·申在明·申溆,副護軍趙琮鎭·趙恩錫·李煥輔·李志淵·李齊年·張守初·鄭選·姜周成,副司直李儒修·洪周命·金在浩·朴英載·辛蓍根·朴台壽,副司正李殷容,以上竝單付。
申緯,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓事,載在法典矣,侍從臣父年七十人,別單書入之意,敢啓。傳曰,知道。
趙民和,以兵曹言啓曰,宣傳官柳基恒,五衛將崔致綸·李得運,景福宮衛將吳道常,俱以身病猝重,時月之內,無望供職,呈狀乞遞。病旣如此,則不可强令察任,竝改差,何如?傳曰,允。
義禁府啓目,順陵獻官任厚常原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,陽智前縣監李鋗原情云云。道臣査啓,不啻明的,而囚供若是張皇,敢請法司之更査者,極爲猥越兺除良,外此諸條,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,衛外擊錚人仁川幼學李甲逵,爲其父致薰定配請放事也,事係鞫獄,令義禁府拿處亦爲有置,原情云云。罪犯邪獄,臺啓方張,而蹕路煩籲,極爲無嚴是白如乎,原情勿施,考律勘處之意,分付該曹,何如?判付啓,依允。
趙民和,以義禁府言啓曰,保放罪人任厚常,還囚捧供以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
藥房提調金魯敬,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
申緯啓曰,合辭許久闕啓,事甚未安。除在外·未署〈經〉·傳旨未下外,未肅拜·呈告人員,竝卽牌招,何如?傳曰,允。
以執義朴齊聞,獻納朴聲漢再牌不進罷職傳旨,傳于金敎根曰,只推。
以司諫徐憙淳,掌令鄭鴻慶,持平徐相祿·權敦仁牌不進罷職傳旨,傳于金敎根曰,只推。
金敎根啓曰,執義朴齊聞,掌令鄭鴻慶,持平徐相祿·權敦仁,司諫徐憙淳,獻納朴聲漢,旣有只推之命,一體牌招,何如?傳曰,允。
李愚在啓曰,玉堂上下番俱空,已至多日,事甚未安。副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以副校理李基栽,修撰趙秀仁·朴升鉉牌不進罷職傳旨,傳于李愚在曰,只推。
申緯啓曰,行大司憲趙弘鎭,執義朴齊聞,掌令鄭鴻慶,持平徐相祿·權敦仁牌不進,掌令金喆遠左外,監察茶時之意,敢啓。傳曰,知道。
以大司諫呂東植,獻納朴聲漢,執義朴齊聞,掌令鄭鴻慶,持平徐相祿·權敦仁牌不進罷職傳旨,傳于申緯曰,只推。
金敎根啓曰,守令署經事,命下矣。執義朴齊聞,掌令鄭鴻慶,持平徐相祿·權敦仁,司諫徐憙淳,獻納朴聲漢,旣有只推之命,與行大司憲趙弘鎭,竝卽牌招,以爲備員署經之地,何如?傳曰,允。
司諫徐憙淳啓曰,臣謏才淺識,不合諫職,而亞諫除旨,夢外祗承,庚牌荐臨,雖不得不章皇肅命,以伸微分,而第有私義之不可冒參聯啓者。前此兩司之職,輒效自引,屢蒙體諒,今於新除,亦無前後之殊,以此情踪,其何蹲據乎?請命遞斥臣職。答曰,依啓。
以執義朴齊聞,掌令鄭鴻慶,持平徐相祿·權敦仁,獻納朴聲漢牌不進罷職傳旨,傳于金敎根曰,只推。
兵曹口傳政事,副司果單徐憙淳。
金敎根啓曰,仁同府使具載哲,諫院則雖已署經,憲府則行大司憲趙弘鎭,執義朴齊聞,掌令鄭鴻慶,持平徐相祿·權敦仁牌不進,掌令金喆遠在外,無以備員署經,何以爲之,而行大司憲趙弘鎭,更爲牌招,以爲署經之地,何如?傳曰,一司除署經。
申緯啓曰,卽者義禁府都事來言,時囚罪人李鋗,保放罪人任厚常,當爲照律,而同義禁洪遇燮·李勉昇在外,一員未差,只有判義禁金在昌一員,不得備員開坐云。未差之代,政官牌招,開政差出,待下批仍卽牌招,以爲開坐之地,何如?傳曰,允。
有政。吏批,判書金履喬進,參判洪秀晩牌不進,參議曺鳳振牌不進,行右承旨李愚在進。以李瀅夏爲司諫,李羲肇爲應敎,金魯應爲同義禁,吳熙常爲掌樂正。幼學辛之復今加通政,侍從臣前持平辛蓍根父,年七十加資事,承傳。
兵批,判書鄭晩錫病,參判金履載病,參議韓義運病,參知李晉淵入直進,同副承旨金箕殷進。啓曰,兵批無緊窠,吏批無送西之人,無政事之意,敢啓。傳曰,知道。
申緯,以刑曹言啓曰,因義禁府啓目,今十一月十一日動駕時,衛外擊錚罪人李甲逵,考律勘處事,判下矣,取考律文,則大明律越訴條有曰,若迎車駕及擊登聞鼓,申訴而不實者,杖一百。李甲逵依此律決杖一百後,放送之意,敢啓。傳曰,知道。
義禁府啓目粘連,向前任厚常亦,見差節享獻官,謂以在外,不爲入來,致此該曹之啓,自有應施之律,以此照律,何如?判付啓。依允。又啓目粘連,向前李鋗亦,兩年結餘及免稅加徵,道臣査啓,旣甚明的,而囚供張皇,敢請更査於法司者,極爲猥越兺除良,虛卜分徵,躬自犯科,流逋未捧,亦違糴法,以此照律,何如?判付啓。依允。
申緯,以義禁府言啓曰,保放罪人任厚常,還囚議處以入,而病勢一向未差,仍爲保放之意,敢啓。傳曰,知道。
庚辰十一月二十五日辰時,上御大造殿。藥房入診入侍時,提調金魯敬,副提調金敎根,假注書李殷容,記事官鄭知容·金正喜,檢校直閣鄭基善以次進伏,醫官吳千根·李漢臣·李命運進伏楹外訖。魯敬曰,日氣甚寒,聖體,若何?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,一樣矣。魯敬曰,嘉順宮氣候,何如?上曰,一樣矣。魯敬曰,醫官入診,似好矣。上可之。醫官天根等以次入診,退伏奏曰,脈候左右三部調均矣。敎根曰,俄於藥院批旨,以不必入侍爲敎,而今因請診而入侍矣,在前如此之時,批答更爲稟裁,循例頒布,今番亦依此例爲之乎?上曰,唯。命退,諸臣以次退出。
上在昌德宮。停常參·經筵。
趙民和,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
申緯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同義禁金魯敬牌不進推考傳旨,今方捧入,而開坐命下之後,如是違牌,事甚未安。更爲牌招,以爲開坐之地,何如?傳曰,允。
李愚在啓曰,玉堂上下番俱空,已至多日,事甚未安。副校理李基栽,修撰趙秀仁·朴升鉉,旣有只推之命,與新除授應敎李羲肇,一體牌招,推移入直,何如?傳曰,允。
申緯啓曰,啓覆例於陽復前擧行矣,文書已爲修正,而三公不備,不得如例擇日擧行之意,敢啓。傳曰,知道。
以吏曹參議曺鳳振牌不進罷職傳旨,傳于金敎根曰,只推。
以應敎李羲肇,副校理李基栽,修撰趙秀仁·朴升鉉牌不進罷職傳旨,傳于李愚在曰,只推。
持平徐相祿啓曰,臣兩載下邑,一無報效,解紱歸來,徒切惶恧,向叨是職,緣病未膺,跧伏私次,祗益悚蹙,不圖持憲恩除,復下於此際,召牌荐臨於窮巷,揆分顧義,張皇出肅,而第臣於合啓中,有不可聯參者。前後臺銜,屢蒙體諒,今又自引,宜無異同,以此情踪,何敢蹲冒乎?請命遞斥臣職。答曰,依啓。
以大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平權敦仁牌不進罷職傳旨,傳于申緯曰,只推。
金敎根,以吏曹言啓曰,今此宗廟·景慕宮朔祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單尹豐烈·朴長復。
李愚在,以奎章閣言啓曰,日前卒原任直提學金近淳家,內賜別致賻及致弔等節擧行事,檢書官一員,下往本家所在楊州地,而賻物,依定式發關該道,知委該牧,使之備待矣,檢書官下去後,本邑初不來待,亦不供饋,致使逗留三日,寄食村閭,畢竟賻物,亦不能以本色傳給云,事未前有,萬萬駭然。昔在先朝,本閣監書之因公事下往湖南也,以驛卒之不卽定立,本閣請罪道臣及郵官,至有使者雖微王命可尊之敎,遂命嚴勘,檢書官之奉命出外,比諸監書之行,尤係所重,則外邑擧行,不當若是,而至於內賜致賻之始旣濡滯,終不能備物,尤極寒心。事體壞損,後弊難言,該邑首吏鄕,分付畿營,從重科治,而當該地方官,所當重勘,而本閣請推之外,無他可施之罰,何以爲之?敢稟。傳曰,知道。拿處。
申緯,以義禁府言啓曰,楊州牧使柳相亮拿處事,傳旨啓下矣。柳相亮以兼營將守令,時在任所,依例發遣府書吏,差兼官後拿來,何如?傳曰,允。待待命拿囚。
徐長輔以宣惠廳言啓曰,嶺南之嶺底十二邑位太,出於田稅,而十二邑田稅,陸運於忠州,自可興倉船運上納,本廳所納位太,一體以本色,同載上納矣。以田稅陸運之有弊,自戶曹變通,以錢代捧,而位太則以所納衙門之各異,見漏於變通之中,至今以本色上納,故該邑之收捧於結夫也,竝陸運馱價,倍徵於民間,上京貿納,如是之際,民邑之爲弊,反有甚於陸運。且以本廳需用之道,言之,以太收捧,反不如代錢,自明年爲始,十二邑位太,依田稅例代錢上納,而皆令自該邑,定色吏直納本廳,京差之作錢外受,一切嚴禁事,定式施行,何如?傳曰,允。
又以均役廳言啓曰,三南常賑米一千石,每年輪回上納本廳,補用於本廳米條,而京廳所納,不得以還米上送之故,精鑿添斛之際,爲弊多端。且況湖西則常賑穀今已告罄,可謂皮之不存,自明年三南之一千石米輪回上納者,永爲革罷,以除民弊。本廳所捧旣減縮,則需用亦當隨以裁節,而他無變通之道,訓局兼料米之自該營貿去於本廳者,爲八千二百石,而雖減一千石,該營事勢,足可排比云,此後則以七千二百石貿去之意,定式施行,何如?傳曰,允。
申緯,以義禁府言啓曰,保放罪人任厚常,還囚照律以入之意,敢啓。傳曰,知道。
義禁府照目粘連,順陵獻官任厚常矣,本府議啓內,見差節享獻官,謂以在外,不爲入來,致此該曹之啓,自有應施之律。以此照律,罪笞五十收贖,解見任別敍私罪,奉敎依允爲旀,功·議各減一等爲良如敎。又照目粘連,陽智前縣監李鋗矣,本府議啓內,兩年結餘及免稅加徵,道臣査啓,旣甚明的,而囚供張皇,敢請更査於法司者,極爲猥越兺除良,虛卜分徵,躬自犯科,流逋未捧,亦違糴法。以此照律,罪杖一百收贖,告身盡行追奪,流三千里定配私罪,奉敎依允爲旀,功減一等爲良如敎。
上在昌德宮。停常參·經筵。
申緯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李愚在啓曰,來初一日輪對日次矣,敢稟。傳曰,當次人受點,後日次待令。
又啓曰,玉堂上下番俱空,已至多日,事甚未安。應敎李羲肇,副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以應敎李羲肇,副校理李基栽,修撰朴升鉉·趙秀仁牌不進罷職傳旨,傳于李愚在曰,只推。
申緯啓曰,行大司憲趙弘鎭,執義朴齊聞,掌令鄭鴻慶,持平權敦仁牌不進,掌令金喆遠在外,持平一員未差,監察茶時之意,敢啓。傳曰,知道。
以大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平權敦仁牌不進罷職傳旨,傳于申緯曰,只推。
李愚在,以禮曹言啓曰,來十二月十三日,王大妃殿誕日陳賀時,王世子進致詞陳賀之節,依例磨鍊乎?敢稟。傳曰,權停。
禮曹,來十二月十三日,王大妃殿誕日陳賀時,應行節目,參考前例磨鍊,依此擧行,何如?判付啓,旣承慈敎,權停爲良如敎。
金敎根啓曰,吏曹郞廳來言,臺諫有闕,政事,取稟。傳曰,政官牌招開政。
有政。曹批,判書金履喬進,參判洪秀晩牌不進,參議李鶴秀牌不進,同副承旨金箕殷進。以李遠翊爲持平,洪秀晩爲同春秋,李東煥爲右通禮,尹圭白爲肇慶廟令,劉㵙爲奉常主簿,申性浩爲咸安郡守。兼進善單吳熙常,奉常奉事單李基準,東學訓導單朴義柱。禁府都事趙基恒,長興奉事韓致逈相換。再政。以洪羲瑾爲弼善,兪鳳柱爲慶基殿令。
兵批,判書鄭晩錫進,參判金履載病,參議韓義運入直進,參知李晉淵病,右副承旨申緯進。以吳翰源·玄義溫爲同知,宋祥濂·柳和源爲副摠管,趙存慶爲宣傳官,李宇信爲景福將,鄭復齡爲訓鍊主簿,朴鳳善爲守門將。華寧殿守門將單李邦榮,副司直徐相祿。再政。以申錫朋爲宣傳官,李鍾完爲武兼。同知單李宇信。
以吏曹參議曺鳳振牌不進罷職傳旨,傳于金敎根曰,只推。
金敎根,以吏曹言啓曰,咸鏡道都事洪儼呈狀內,矣身素患痰癖之症,一倍添劇,萬無起動赴任之望,卽速入啓遞改云。身病旣如是,則有難强令往赴,今姑改差,何如?傳曰,允。
李愚在,以奎章閣言啓曰,直提學朴宗薰母喪卒哭日,依定式遣檢書官,勸肉以來之意,敢啓。傳曰,知道。
申緯,以義禁府言啓曰,時囚罪人李鋗,杖一百收贖,告身盡行追奪,流三千里定配,照律公事,判付內依允,功減一等事,命下矣。李鋗功減一等,杖一百收贖,告身盡行追奪,江原道三陟府新興驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
辰時巳時,日暈兩珥。
申緯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李愚在啓曰,玉堂上下番俱空,已至多日,事甚未安。應敎李羲肇,副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
申緯啓曰,行大司憲趙弘鎭,執義朴齊聞,掌令鄭鴻慶,持平李遠翊·權敦仁牌不進,掌令金喆遠在外,監察茶時之意,敢啓。傳曰,知道。
以大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁牌不進罷職傳旨,傳于申緯曰,只推。
以應敎李羲肇,副校理李基栽,修撰趙秀仁·朴升鉉牌不進罷職傳旨,傳于李愚在曰,只推。
李愚在,以承文院都提調意啓曰,登極詔通官派送事,禮部咨文出來矣,回咨依例撰出,正書安寶後,定禁軍騎撥下送于灣府,使之入送鳳城將處,以爲傳致北京之地,何如?傳曰,允。
趙民和,以兵曹言啓曰,僉知中樞府事鄭繼忠,老病在鄕,上來無期,宣傳官沈鍾奎,身病猝重,時月內,萬無供職之望,呈狀乞遞,竝改差,何如?傳曰,允。
又以兵曹言啓曰,每都政新資五窠,例爲差出,而營將·中軍未準二十朔者,啓稟後內遷事,曾有定式矣。今番營將·中軍,俱未準朔,就其中朔數稍多,依近例內遷,何如?傳曰,允。
又以禁衛營言啓曰,本營把摠具載龍,受由屢朔,連促還現,故爲過限,終不來現,揆以師律,萬萬可駭,決棍汰去之意,敢啓。傳曰,知道。
又以御營廳言啓曰,去夜初更量,幼學李升培·閔在爀,犯夜被捉,依例移送秋曹之意,敢啓。傳曰,知道。
申緯,以刑曹言啓曰,因御營廳啓辭,去夜初更量,犯夜被捉,幼學李升培·閔在爀,移送秋曹事,命下矣。升培·在爀,竝依更數,決笞三十度,放送之意,敢啓。傳曰,知道。
義禁府啓目,楊州牧使柳相亮原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓。依允。
申緯,以義禁府言啓曰,卽接月令醫員吳載暐手本,則時囚罪人柳相亮,素患疝積之症,當寒添劇,時時衝上,氣息奄奄,實有難保之慮云。罪人病勢如此,則一邊保放,一邊草記,曾有定式矣,柳相亮姑爲保放之意,敢啓。傳曰,知道。
知敦寧李相璜疏曰,伏以臣之忝叨本銜,今且三數月餘,旣無敦寧,宜卽引遞,而時有泮疏持臣,轉危怖而不尋常,與方外文字之前此私行者,抑有異焉。臣固不欲置辨於其間,而若其所以自處者,惟有息影鏟跡,謝此周行,不至重貽辱於身名而已,抱玆苦衷,屛處荒郊,雖如見帶之在法應遞者,亦不敢循例仰瀆,以迄于今,然以不敢之故,仍廢應遞之常,曠久虛縻,終不以聞,亦非臣微分之所敢出,玆始縣道陳籲,公格攸係,庶蒙恩改。仍念臣,逖違离筵,已有年所,際此賓銜,重勤馹召,寤寐延頸之忱,豈不欲拜命呈身,日講雙隻,覲睿光而承英音,少伸此耿結之萬一,而去就有防,顧非臣目下踪地之所可議,不惟臣病狀比痼,無以自力於趨簉也,敢此附陳。伏乞聖慈,曲加諒察,竝許汰免,申命有司,凡於大小選注,勿復檢議臣名,得以永遠駭機,全有微軀,則實天地父母終始生成之大德也,攢手宸極,蘄願在此。臣無任云云。答曰,省疏具悉。如是深引,豈不過乎?然禮使之義,宜許一伸,本兼之辭,依施。
上在昌德宮。停常參·經筵。
藥房提調金魯敬,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一向,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
趙民和,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
申緯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙民和啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李愚在曰,禮房承旨,馳詣宗廟·景慕宮,奉審摘奸以來。
李愚在啓曰,玉堂上下番俱空,已至多日,事甚未安。應敎李羲肇,副校理李基栽,修撰趙秀仁·朴升鉉,旣有只推之命,竝更牌招,以爲推移入直之地,何如?傳曰,允。
以應敎李羲肇,副校理李基栽,修撰趙秀仁·朴升鉉牌不進罷職傳旨,傳于李愚在曰,只推。
兵曹口傳政事,副司果單李鍾穆。
申緯啓曰,行大司憲趙弘鎭,執義朴齊聞,掌令鄭鴻慶,持平李遠翊·權敦仁牌不進,掌令金喆遠在外,監察茶時之意,敢啓。傳曰,知道。
以大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁牌不進罷職傳旨,傳于申緯曰,只推。
徐長輔啓曰,漢城府郞廳來言,今十二月初一日年終獻民數,當爲修啓,而判尹李魯益奉命在外,次堂例不得擧行云,何以爲之?敢稟。傳曰,在外京兆尹許遞,前望單子入之。
判尹前望單子入之,李存秀落點。
徐長輔啓曰,卽者漢城府郞廳來言,明日獻民數,當爲修啓,而新除授判尹李存秀有身病,次堂例不得擧行云。判尹李存秀,卽爲牌招,何如?傳曰,允。
李愚在,以侍講院言啓曰,新除授弼善洪羲瑾,除拜屢日,尙不出肅,卽爲牌招察任,何如?傳曰,允。
趙民和,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
禁府啓目粘連,向前柳相亮亦,檢書官奉命之行,不卽支待兺除良,內賜賻物之不以本色輸送者,誠甚駭然。以此照律,何如?判付啓,依允。
申緯,以義禁府言啓曰,保放罪人柳相亮,還囚議處以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
申緯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙民和啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
傳于李愚在曰,禮房承旨馳詣受香所,奉審摘奸以來。
李愚在啓曰,明日乃是小寒,自明日日暖間視事,頉稟之意,敢啓。傳曰,知道。
又啓曰,玉堂上下番俱空,已至多日,事甚未安。應敎李羲肇,副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以應敎李羲肇,副校理李基栽,修撰趙秀仁·朴升鉉牌不進罷職傳旨,傳于李愚在曰,只推。
以弼善洪羲瑾牌不進罷職傳旨,傳于李愚在曰,只推。
事變假注書柳夏永身病猝重,勢難察任,今姑改差,何如?傳曰,允。
柳夏永改差,代以趙相玉爲事變假注書。
傳于申緯曰,日寒如此,輕囚放釋。
申緯啓曰,臣敬奉聖敎,馳往義禁府,取考囚徒案,則時囚罪人柳相亮,以楊州牧使檢書官,奉命之行,不善擧行罪,係是輕囚,故依傳敎放送,仍爲馳往典獄署,取考囚徒案,則御寶僞造罪人七名,結案罪人二名,殺獄罪人二十六名,捕廳移文罪人一名,公貨犯逋罪人十名,綱常罪人一名,邪學罪人三名,偸弄公貨罪人一名,俱是重囚,故竝爲仍囚,邪學干連罪人逃躱,代囚二名,不可以輕囚,論,亦爲仍囚,金義喆一名,係是輕囚,故依傳敎放送之意,敢啓。傳曰,知道。
傳于趙民和曰,分遣宣傳官流丐摘奸後,令該廳·該府結幕以給。
徐長輔啓曰,判尹李存秀牌不進推考傳旨,今方捧入,而明日獻民數,當爲修啓,而如是違牌,事甚未安,更爲牌招,何如?傳曰,允。
又啓曰,判尹李存秀牌不進推考傳旨,今方捧入,而獻民數修啓,一時爲急,如是違牌,事甚未安,更爲牌招,何如?傳曰,許遞,前望單子入之,待下批牌招察任。判尹前望單子入之,金履陽落點。
申緯啓曰,行大司憲趙弘鎭,執義朴齊聞,掌令鄭鴻慶,持平李遠翊·權敦仁牌不進,掌令金喆遠在外,監察茶時之意,敢啓。傳曰,知道。
以大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁牌不進罷職傳旨,傳于申緯曰,只推。
李愚在,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
宣傳官具聖魯書啓,臣於本月初一日巳時量,以流丐摘奸事,伏奉政院所下聖敎,馳往東部與中部,逐處詳察是白乎則,東部中路契乞幕流丐三十名內,壯丁二名,兒弱一名凍死是白遣,中部典獄後洞契上乞幕流丐三十五名內,壯丁五名凍死是白遣,紙廛二契下乞幕流丐三十一名內,兒弱三名凍死是白只,自該部已爲出埋是白遣,其餘各幕生存乞人八十五人,一一招問是白乎則,所告內,僅僅保生是白乎乃,掩身無物是如,故自該部優給空石之意,申飭是白齊。傳曰,知道。
宣傳官李圭夏書啓,臣於本月初一日巳時量,以流丐摘奸事,伏奉政院所下聖敎,馳往西部各字內,逐廤詳細看審是白乎則,盤石坊蓮池契乞幕乞人壯丁二名,兒弱三十四名,合爲三十六名是白只,一一招問,則乞人所告內,姑無凍死之弊是白乎乃,掩身無物云,故使該部優給空石之意,申飭是白遣,轉往南部·北部兩字內,坊曲街路,遍審上下是白乎則,初無流丐與乞幕是白乎只,仍爲復路是白齊。傳曰,知道。
徐長輔,以戶曹言啓曰,曹中各樣物種歲末遺在,依例別單書入之意,敢啓。傳曰,知道。
吏曹參判洪秀晩疏曰,伏以臣於是職,懇扣祈免而不知止者,非直爲不稱之羞,冒玷之懼而已也,誠以蒲質望秋,薪憂鎭日,奔奏鞅掌,無望自力,所以瀝血之章,仰冀揆情之恩私。竊以爲,上天至仁,無願不遂,父母至慈,有呼必應,庶幾獲蒙體諒,賴安微分,及伏奉聖批,不惟不賜以揮斥,乃反慰藉以勿辭,臣伏讀以還,始之激感由中,繼以惶恧靡措也。夫以臣之菲材謏識,不堪備數於任使之末,夫人所共知,而迺聖上拔之冗散之中,置諸榮顯之塗,才試蔑效,而恩念不替於記簪,病實難强,而盛眷猶靳於褫鞶,蟣蝨賤臣,何以得此於聖明也?此臣所以激感洪私,隕結是圖也,然而病情沈痼,有非時日之可痊,職次瘝曠,亦非公私之細故,只緣誠意淺薄,辭未感尊,反歸飾讓之套,未獲矜諒之恩,此臣所以惶恧抑塞,措躬靡所也。第伏念,人臣事君,未必以貪戀寵利,爲效忠,筋力趨走,爲盡職,隨分量才,進退有據,始可以藉手於所事,而有辭於持議,臣旣以疾病爲辭,今忽承命,則是臣之所處,誠無可名。以爲,昔疾今愈,足堪供職耶,則癃痼賤狀,有加無減矣,以爲,病雖難强,才猶可試耶,則效蔑寸長,已蒙畢燭矣,以爲,徒感恩眷,憑藉義分,不計不稱難强之實,而姑爲是淟涊也,則是不過爲婦寺之忠而鄙夫之歸也,臣豈忍爲此哉?宋臣朱子之言曰,士大夫之辭受出處,非獨其身之事,其所處之得失,乃關風俗之盛衰,臣雖不肖,亦嘗奉敎於君子,今於去就,罔念介石之義,自犯懷璧之罪,官非其人而厭然自掩,病又難强而苟然冒蹲,則臣雖無恥,人將謂何?玆敢不避屢瀆之誅,申控必辭之義。伏乞聖慈,俯垂矜察,特遞臣天官佐貳之任,俾公私兩便焉。臣無任云云。答曰,省疏具悉。卿其勿辭行公。
上在昌德宮。停常參·經筵。
申緯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金箕殷啓曰,玉堂上下番俱空,已至閱月,事甚未安。應敎李羲肇,副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以應敎李羲肇,副校理李基栽,修撰趙秀仁·朴升鉉牌不進罷職傳旨,傳于金箕殷曰,只推。
申緯啓曰,行大司憲趙弘鎭,執義朴齊聞,掌令鄭鴻慶,持平李遠翊·權敦仁牌不進,掌令金喆遠在外,監察茶時之意,敢啓。傳曰,知道。
以大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁牌不進罷職傳旨,傳于申緯曰,只推。
兵曹口傳政事,大護軍單李存秀·李魯益。
趙民和,以都摠府言啓曰,副摠管柳和源以禁衛中軍·本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
趙民和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申緯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金敎根啓曰,行右承旨李愚在,今日不爲仕進,卽爲牌招,何如?傳曰,允。
李愚在啓曰,玉堂上下番俱空,已至閱月,事甚未安。應敎李羲肇,副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以應敎李羲肇,副校理李基栽,修撰趙秀仁·朴升鉉牌不進罷職傳旨,傳于李愚在曰,只推。
金敎根啓曰,假注書李殷容身病猝重,勢難察任,今姑改差,何如?傳曰,允。
李殷容改差,代以李憲瑋爲假注書。
金敎根啓曰,吏曹郞廳來言,咸安郡守申性浩,兩司俱未署經云。除在外·未署經·陳疏外,未肅拜·呈告人員,竝卽牌招,何如?傳曰,允。
申緯啓曰,行大司憲趙弘鎭,執義朴齊聞,掌令鄭鴻慶,持平李遠翊·權敦仁牌不進,掌令金喆遠在外,監察茶時之意,敢啓。傳曰,知道。
以大司諫呂東植,獻納朴聲漢,執義朴齊聞,掌令鄭鴻慶,持平李遠翊·權敦仁牌不進罷職傳旨,傳于申緯曰,只推。
趙民和,以兵曹言啓曰,內禁衛將尹敏東,慶熙宮衛將柳漢忠,俱以身病猝重,時月之內,無望供職,呈狀乞遞。實病旣如此,則領軍之將,輪番之任,不可久曠,竝改差,何如?傳曰,允。
又以兵曹言啓曰,宣傳官李近植,五衛將李周豐身病猝重,時月之內,無望供職,呈狀乞遞。實病旣如此,則不可强令察任,改差,何如?傳曰,允。
徐長輔,以漢城府言啓曰,分遣宣傳官,流丐摘奸後,令該廳·該府結幕以給事,命下矣。申飭各該府,結幕以給之意,敢啓。傳曰,知道。
司諫李瀅夏疏曰,伏以臣,向添館職,自速妄言之罪,譴罷薄勘,匪罰伊恩,杜門訟愆,無地自容,千萬不自意,恩敍有命,繼而玉署·薇垣,除旨聯翩,臣誠驚惶感激,不知措躬之所也。臣方滿心悚恧,奚暇更事陳暴,而第罪重罰輕,誤恩又加,則顧何敢晏然冒受,不思所以自效乎?臣於夏間,持被玉署,適當賓對之日,猥隨諸臣之後,而臣有素所蓄積,關係朝家之刑政者,每欲一徹,而未得其便,幸借方寸之地,敢陳伸辨之論,仍暴臣親嫌私義,以言堂疏論斥之未詳本事,蓋此伸辨之論,非臣一人之言,卽擧世之公議,稱冤者已久,而臣所仰陳,亶出於有懷無隱而已。然而臣人微跡賤,性且愚妄,筵奏異於疏陳,而專昧瀆屑,別嫌近於私談,而不憚煩縷,一言脫口,兩罪俱著,大僚請罷,嚴旨遽降,臣蒼黃退出,五內震懍,到今時月稍久,而顧臣罪負猶故焉。恩除雖出於記簪,私義不止於循墻,召牌屢臨,承膺無路,荐犯違傲,益增罪戾。伏乞聖明,亟命鐫削臣職名,仍治臣逋慢之罪,以肅朝綱,千萬幸甚。臣於乞免之章,不宜贅及他說,而憂愛之悃,不能自已,敢此附陳焉。臣於向來,以法講之久停,仰請開筵,又引聖朝故事,請經筵·書筵有時兼行,以疏以奏,申控愚忱,猥蒙嘉納之敎,不勝欽誦之至,而側聽日久,未有成命,區區下情,方切抑菀。近又伏聞,自入秋以來,非但法講之久停,竝與逐日頻開之召對別講,亦皆停輟,瀛館闕直,已至累月,而雖或一二備員之時,未聞有講對之命,此豈臣等所仰望於殿下者哉?自古聖人,雖學已至於極處,道已明乎大本,而未嘗以已至已明,或忽於進修之工也,故曰,溫故而知新,又曰,緝熙于光明。顧今冬序過半,更漏方長,雖韋布章句之學,講讀工夫,此時爲勤,古人所謂讀書三餘者,是也。況帝王之學,懋時敏而德日新,寸陰是競,一日可惜,而自秋徂冬,停輟至此,臣恐聖學之間斷,或至前功之竝棄也。講對久停,故晉接稍罕,殿下歷觀前史,人君罕接臣僚,則國事治乎否乎,百姓安乎否乎?洪惟我列聖朝憂勤惕勵,親近賢士大夫,昭融契合,克致郅隆之治,而若月六賓對,日三經筵,朝參·常參·召對·夜對外,此承旨之持公事,守宰之臨軒送,百司庶僚之輪對所懷,敷奏講論,宵旰忘疲者,豈有他哉?不如是則民生疾苦,無得以上聞,治亂得失,無所與講明故也。臣固知殿下於深宮淸燕之中,縕繹聖賢之書,憂念民國之事,不待群下之仰勉,而第講對久停,則志慮安於小成,晉接稍罕,則聰明有所未周。孟子曰,取諸人以爲善,唐宗謂侍臣曰,樂與卿等,共談爲理之要,此殿下今日之所當服行者也。伏願奮發聖志,惟斷乃克,逐日而降講對之命,臨筵而勤詢咨之政,使聖學益進,庶績咸熙焉。臣無任云云。省疏具悉。所陳好矣,當留念,爾其勿辭察職。
上在昌德宮。停常參·經筵。
申緯啓曰,行大司憲趙弘鎭未肅拜,執義朴齊聞,掌令鄭鴻慶,持平李遠翊·權敦仁傳旨未下,掌令金喆遠在外,監察茶時之意,敢啓。傳曰,知道。
金敎根啓曰,左副承旨趙民和今日不爲仕進,卽爲牌招,何如?傳曰,允。
傳于金敎根曰,吏·兵批,歲抄點下者,依例捧傳旨。金敎根啓曰,玉堂上下番俱空,已至閱月,事甚未安。應敎李羲肇,副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以應敎李羲肇,副校理李基栽,修撰趙秀仁·朴升鉉罷職傳旨,傳于金敎根曰,只推。
李憲瑋有頉,代以金炳朝爲假注書。
趙民和啓曰,假注書金炳朝時無職名,令該曹依例付軍職,冠帶常仕,何如?傳曰,允。
傳于趙民和曰,明日次對,勿拘齋日,依例來會。
傳于金敎根曰,留院公事入之。
以大司諫呂東植,獻納朴聲漢,執義朴齊聞,掌令鄭鴻慶,持平李遠翊·權敦仁牌不進罷職傳旨,傳于申緯曰,只推。
申緯啓曰,司諫李瀅夏疏批已下,一體牌招,以爲備員署經之地,何如?傳曰,允。
以司諫李瀅夏牌不進罷職傳旨,傳于申緯曰,只推。
金敎根啓曰,守令署經事,命下矣。大司諫呂東植,獻納朴聲漢,執義朴齊聞,掌令鄭鴻慶,持平權敦仁·李遠翊旣有只推之命,與行大司憲趙弘鎭,一體牌招,以爲備員署經之地,何如?傳曰,允。
金敎根,以吏曹言啓曰,軍資監正金在元呈狀內,矣身素患痰癖之症,近尤添劇,時日之內,萬無供職之望云。其身病旣如是,則有强令察任,改差,何如?傳曰,允。
又以宗廟署都提調·提調意啓曰,今年七月二十日筵中,提調臣金履陽,以宗廟儀軌修整事,陳達蒙允矣。別定郞廳二員,考出各處文書,臣等看檢校整,令始畢役,故一件以爲奉藏本署之地,而謹考舊例,則儀軌纂修時,有御覽件修整入啓事,故別爲繕寫一件,令修整郞廳陪進入啓之意,敢啓。傳曰,知道。修整郞廳陞敍。
趙民和,以備邊司言啓曰,今番勅行,旣有賜緞之出來者,尊諡勅又爲順付於咨官之行,事當謝恩,而尊諡則又有進賀之例,登極進賀使入去時,皆以具方物謝恩進賀,同爲磨鍊,表咨亦爲撰出,趁卽修正之意,分付該曹·該院,何如?傳曰,允。
上在昌德宮。停常參·經筵。
藥房提調金魯敬,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮口傳問安。答曰,知道。
申緯啓曰,行大司憲趙弘鎭牌招啓辭未下,執義朴齊聞,掌令鄭鴻慶,持平李遠翊·權敦仁傳旨未下,掌令金喆遠在外,監察茶時之意,敢啓。傳曰,知道。
趙民和啓曰,明日次對,兩司當爲進參。除在外·未署經·傳旨未下外,未肅拜人員,竝待開門牌招,何如?傳曰,允。
傳于趙民和曰,大臣·備局堂上引見。
李愚在啓曰,玉堂上下番俱空,已至閱月,事甚未安。應敎李義肇,副校理李基栽,修撰趙秀仁·朴升鉉,旣有只推之命,竝卽牌招,推移入直,何如?傳曰,允。
以大司諫呂東植,獻納朴聲漢,執義朴齊聞,持平李遠翊·權敦仁牌不進罷職傳旨,傳于趙民和曰,只推。
金敎根啓曰,守令署經事,命下矣。大司諫呂東植,獻納朴聲漢,執義朴齊聞,掌令鄭鴻慶,持平李遠翊·權敦仁,旣有只推之命,與行大司憲趙弘鎭,一體牌招,以爲備員署經之地,何如?傳曰,允。
傳于金敎根曰,政官牌招開政。
金敎根,以吏曹言啓曰,今此宗廟臘享大祭祭官中,時無職名人,令該曹口傳付軍職,何如?傳曰,允。
又以吏曹言啓曰,咸陽郡守沈能定呈狀內,矣身與本道監司李在秀,有異姓四寸兄弟應避之嫌,不可冒據,卽速入啓遞改云。旣與該道臣有應避之嫌,則不可仍置,改差,何如?傳曰,允。
有政。吏批,判書金履喬進,參判洪秀晩牌不進,參議曺鳳振進,行右承旨李愚在進。啓曰,黃海監司今當差出,而擬望之人乏少,承旨竝擬,何如?傳曰,允。
以李存秀爲刑曹判書,洪羲臣爲工曹判書,林漢浩爲右賓客,李魯益爲左副賓客,李相璜爲藝文提學,洪益聞爲司僕正,徐憙淳爲軍資監正,李龍秀爲黃海監司,金鑢爲咸陽郡守。承文著作單崔綱魯,左副賓客單金魯敬,右副賓客單李魯益。
兵批,判書鄭晩錫進,參判金履載病,參議韓義運入直,參知李晉淵病,左副承旨趙民和進。以林漢浩爲知事,尹復相爲僉知,徐恭修爲僉知,李復淵爲宣傳官,李完植爲宣傳官,申光錫爲五衛將,李元臣爲五衛將,姜最顯爲忠翊將,劉運德爲慶熙將,白能洙爲訓鍊僉正,金鼎均爲文兼。同知單權丕應,上護軍單林漢浩,大護軍單李相璜,副護軍單洪起爕·辛元復·李近植·沈鍾奎·安敬國,副司正單金炳朝。前守門將鄭宅和,今加折衝加資事,承傳。黃海道兵馬水軍節度使單李龍秀。
以大司諫呂東植,獻納朴聲漢,執義朴齊聞,掌令鄭鴻慶,持平李遠翊·權敦仁牌不進罷職傳旨,傳于金敎根曰,只推。
以司諫李瀅夏牌不進罷職傳旨,傳于金敎根曰,只推。
以應敎李羲肇,副校理李基載,修撰趙秀仁·朴升鉉牌不進罷職傳旨,傳于李愚在曰,只推。
金敎根,以吏曹言啓曰,司饔院直長南永周呈狀內,矣身素患痰癖之症,挾感添劇,萬無供仕之望云,敬陵參奉鄭奎錫呈狀內,素患痰癖之症,當寒添劇,萬無供仕之望云。身病俱如是,則有難强令察任,竝改差,何如?傳曰,允。
李愚在,以禮曹言啓曰,來正月初一日,王大妃殿舟梁六十稱慶親上致詞箋文·表裏·行禮儀註,王大妃殿·中宮殿·嘉順宮·王世子及百官進致詞箋文·表裏·行禮儀註,直爲書入各殿·宮之意,敢啓。傳曰,知道。
又以奎章閣言啓曰,前檢書官金履疇·李文哲,兼檢書官差下事,允下矣。時無職名,令該曹口傳付軍職,使之冠帶常事,何如?傳曰,允。
兵曹口傳政事,副司果單金履疇·李文哲。
趙民和,以兵曹言啓曰,今月初八日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李榏爲內禁將。
庚辰十二月初五日辰時,上御熙政堂。藥房入診,大臣·備局堂上引見入侍時,提調金魯敬,副提調金敎根,記事官朴容壽·鄭知容·金正喜,檢校直閣鄭基善,左副承旨趙民和,假注書金炳朝,事變假注書趙相玉,右議政南公轍,兵曹判書鄭晩錫,吏曹判書金履喬,漢城府左尹張鉉宅,刑曹參判徐英輔,行護軍金基厚·李龍秀,禮曹參判李止淵,以次進伏,醫官吳千根·李漢臣·李命運,進伏楹外訖。公轍進前奏曰,冬候一直嚴寒,日來少解,聖體,若何?上曰,一樣。公轍曰,寢睡·水刺之節,何如?上曰,一樣。公轍曰,向伏聞藥院所傳,則聖候有微感之節矣,今當寒朝,臨殿酬接,近日則快復常度乎?上曰,一樣。公轍曰,如此寒節,如臣等賤軀,少有觸冷,易致感冒。臣於前日,以日寒之時,則朝臣召接,常於房堗之意,有所仰達矣,移時臨殿,恐或有妨於節宣之方,下情不勝悶鬱矣。公轍曰,王大妃殿氣候,何如?上曰,一樣。公轍曰,中宮殿氣候,何如?上曰,一樣。公轍曰,嘉順宮氣候,何如?上曰,一樣。公轍曰,近聞賓僚之言,則當此劇寒,世子宮日臨書筵,不撤講對,睿候之萬安,不勝欣幸矣。上曰,醫官診候。千根·漢臣·命運以次診候訖,退伏奏曰,脈候左右三部調均矣。上曰,次對爲之。公轍曰,卽見全羅監司李書九所報,則以爲,本營穀之丙子未捧折米九千七十石,係是取耗支放者,而無他拮据之路,今年九百七石,依已例,就乙亥賑餘穀中特爲劃下,俾補支放爲辭矣。支放不足,姑無他通變之道,以賑餘穀劃給,便成已例,依報辭許劃,何如?上曰,依爲之。出擧條又曰,卽見全羅監司李書九所報,則枚擧海南縣監金魯喆牒呈,以爲,本縣自經己巳以後,穀簿大縮,而又以濟州都會官會付應下,極其浩繁,自庚午至己卯,各衙門犯用穀未會減條耗折米爲一千六百四十七石零。若不趁今措處,則民邑之弊,不知至於何境,特依全州已例,就本道會付穀,今年耗條中,準數劃給爲辭矣。昨秋因道臣狀請,各邑加下,旣令準報,則海南一邑之獨爲見漏,雖未知其何故,而旣云尙未會減,無他拮据之道,則不可不趁今措劃,毋滋民邑之弊,依道臣所請,特爲許劃,而大抵加下還報,係是萬不獲已之政。流來文簿之未盡照察,漸致此多,難保其必無,若能隨用隨櫛,豈有此弊?此後則更無敢作爲恒例,援引報請之意,分付,何如?上曰,依爲之。出擧條又曰,今番曆咨官之行,尊諡勅順付出來,姑未知何日入京,而迎接儀節,分付該曹,使之趁期磨鍊,何如?上曰,依爲之。出擧條又曰,近來倭學凋殘之狀,誠亦矜悶,而最是訓別之弊,尤爲難支之端,一經此任,則數年之內,逋負如山,今至莫可收拾之境,此皆京外擧行之際,耗費浩繁,視昔十倍之致,渠輩之蕩敗渙散,姑無論,因此而交隣大事,將不無狼狽之慮,實非細憂也。矯救之策,自該院有所論報廟堂者,今方講究方便,以爲從後稟施之地,而許多弊瘼中倭貢物種,領納廂庫一事,有不可自下擅便者,蓋其領納之時,自致有該庫稱量操截之患,故所謂雜費,年增歲加,今爲該譯最大之弊,論以朝家事體,寧容如是?臣意自今以後,倭貢物種,自禮曹依例照受後,直納於政院,以爲稟旨內入之地,廂庫之稱量操截,嚴加禁斷。或有如前之弊,有所入聞,一以法從事,毋或饒貸,則非但爲訓別輩一分支保之道,其在宮府一體之義,事面亦甚正當,故敢此仰達矣。上曰,依爲之。出擧條又曰,摠帥事,伊時之傳說藉藉,誠如是則將臣處事,殊涉乖當,故不得已仰請一問矣。及見其爰辭,則本邑校吏之推治,果緣於他事云,若然則本事脫空,而聞廢務已至多日,今日賓對,亦不進參,武將處義,萬萬未安。摠戎使徐春輔,爲先從重推考,後復逡巡如此,則當論以重勘之意,亦爲嚴飭,仍令政院牌招進參,何如?上曰,依爲之。出擧條又曰,近來歲屠之不許藏牌,寔出重農之聖意,而實效果有之。方其有效之時,益嚴不弛,然後耕牛可期蕃殖,田功永有所賴。今年歲時,亦爲申禁之意,預先分付於法司·捕廳,而今適兩營將臣,方在法司,使之專意糾察,如或私屠潛賣之臨時入聞者,則廟堂自當論勘,竝以此嚴飭分付,何如?上曰,依爲之。出擧條又曰,黃海監司權丕應,今已報瓜,後日政差代之意,分付該曹,何如?上可之。又曰,臣之孱疾無似,獨當廟務,實無自力職事之望,而此歲又將垂盡矣,前後筵席,屢煩仰瀆,而誠意淺薄,言辭短澁,不能感尊,荏冉因循,尙此蹲仍,氣息隨日而益綿,癃殘與年而俱加,竊恐僨誤於謹嚴之地,顚仆於班行之間,此而不敢自恃,他尙何說?顧今風俗偸薄,紀綱墮壞,財用耗竭,若內若外,其可憂者有不勝摟指而數者,以臣之無才無能,加以積痼之貞疾,何以擬議於燮理協贊之責乎?愚不勝任者去,病難堪事者去,非爲一身之占便也,乃所以尊朝廷而勵廉恥也。臣受兩朝不世之遇,致身至此,糜粉嘗以自誓,湯火在所不辭,値此艱虞之溢目,苟有毫分之有補治化,則聖上雖欲斥遣,臣則有百進自效之義,今乃退託却步,忽然爲辭爵祿之態者,揆以常情,寧有是理哉?且自古願忠之臣,孰無憂國之心,愛君之誠哉?然而榮祿之地,必以久據爲戒,進退之方,惟以自知爲明。如曰,我雖無才,憂國,故不敢辭官也,我雖有病,愛君,故不忍去位也,此其人當如何哉?殿下徒以其憂愛之誠,僅足有取,而仍置之百僚具瞻之位,旣不能發慮謀事,又不能坐鎭流俗,下之簿書期會,筋力奔走,亦難以自强,及至國事日非,公議峻發,則於是,雖罪臣黜臣,而更得夔·龍十輩而來,旣敗之局,臣知無着手之處矣,思之及此,寧不凜然而寒心?且臣粵自釋褐之日,以未老退休,與心約誓,亦嘗言於朝中知舊,其人或有存者,或在泉下矣,明時未忍便訣。又於近年以來,連値國有慶禮,蒲質望秋已衰,而乞骸之章,尙此遲佪,薪憂無日不苦,而瀝血之懇,懼涉支離,宜去不去,負心欺人,自省慙愧,人謂斯何?禮經之七十致事云者,特言其大妨耳。凡人之稟賦不同,或有八九十而强健者,或有五六十而衰耗者,不可槪從七十之限也。如宋之文彦博,本朝之黃喜,身佩國家之安危,精力康旺,故篤老之後,居位不退,而人無有非之者,其餘疲癃病痼,進無所補,退無可惜,而托以年姑未至,貪饕富貴,不計性命者,直一鄙夫耳,臣何忍爲此?殿下於臣,天地也,父母也,保全終始,必不欲爲冥行不止之鬼,臣嘗銘骨感戴,報答無地,而此猶臣私計也。以廟堂機務言之,留臣一日則有一日之憂,二日則有二日之憂,以殿下明聖,何不念及於此耶?伏乞諒臣切至之懇,亟許斥罷,改卜賢德,以幸公私,兼遂平生之願於一息未泯之前,則帷蓋之恩,臣當結草圖報,臣無任涕泣祈望之至。上曰,卿之所懇,雖如此,卿亦不思之甚,大臣不得於君則去,其君舍之則去,未有無故求退,前牒之事,姑無論,如金判府,至以告家廟爲辭,而猶爲予屢年遲留,況卿之所執,只是雅尙如是而已乎?予之今日倚卿,不啻副手於千斛之舟,勿後煩辭,可也。出擧條上曰,諸宰奏事。魯敬曰,祀典,有國之所重也。宮·園·廟·墓之忌辰節享祭需,自太常封進,自有定制,毋敢違越,故列聖朝,後宮若非毓慶之地,所重有在,則元無祭需官供之例矣,今此元嬪墓祭需降號之後,宜卽革罷,而因循未遑,至今自太常封進云,在法無據,於禮未安。臣職在宗伯,旣知之後,不可不一番仰請釐正,而至於廟貌之別設,亦非禮意,祭需今欲釐正,則尤不可如前立廟,一依列聖朝他後宮例,自壽進宮移奉擧行,恐合事宜。事係祀典,問議大臣處之,何如?上曰,依爲之。出擧條民和曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條基善曰,檢書官柳本藝方在外任,今姑減下,前檢書官金履疇·李文哲,還差兼任,使之察職,何如?上曰,依此爲之。仍命退,諸臣以此退出。
上在昌德宮。停常參·經筵。
世子嬪宮生辰,大殿·王大妃殿·中宮殿·嘉順宮·世子宮,內閣·政院,口傳問安。答曰,知道。世子嬪宮,單子問安。答曰,知道。
申緯啓曰,行大司憲趙弘鎭,執義朴齊聞,掌令鄭鴻慶,持平李遠翊·權敦仁牌招啓辭未下,掌令金喆遠在外,監察茶時之意,敢啓。傳曰,知道。
傳于李愚在曰,抱川縣監李命運,果川縣監李思默相換。
李愚在啓曰,守令署經事,命下矣。大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁,旣有只推之命,與行大司憲趙弘鎭,一體牌招,以爲備員署經之地,何如?傳曰,允。
以大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁牌不進罷職傳旨,傳于李愚在曰,只推。
李愚在啓曰,守令署經事,命下矣。大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁,旣有只推之命,與行大司憲趙弘鎭,一體牌招,以爲備員署經之地,何如?傳曰,允。
又啓曰,玉堂上下番俱空,已至閱月,事甚未安。應敎李羲肇,副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以應敎李羲肇,副校理李基栽,修撰趙秀仁·朴升鉉牌不進罷職傳旨,傳于李愚在曰,只推。
李愚在,以侍講院言啓曰,王世子進講孟子,今將垂畢矣,繼講冊子,依例問議于賓客,何如?傳曰,允。
趙民和,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
申緯啓曰,行大司憲趙弘鎭未肅拜,執義朴齊聞,掌令鄭鴻慶,持平李遠翊·權敦仁傳旨未下,掌令金喆遠在外,監察茶時之意,敢啓。傳曰,知道。
徐長輔啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次來待。
徐長輔啓曰,刑曹判書李存秀,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,明日傳香禮房承旨,當爲齋宿,而行右承旨李愚在,纔已須資出去矣,卽爲牌招,何如?傳曰,允。
申緯啓曰,假注書金炳朝身病猝重,勢難察任,今姑改差,何如?傳曰,允。
金炳朝改差,代以李竣祜爲假注書。
以大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁再牌不進罷職傳旨,傳于申緯曰,只推。
徐長輔啓曰,守令署經事,命下矣。大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁,旣有只推之命,與行大司憲趙弘鎭,一體牌招,以爲備員署經之地,何如?傳曰,允。
又啓曰,玉堂上下番俱空,已至閱月,事甚未安。應敎李羲肇,副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以應敎李羲肇,副校理李基栽,修撰趙秀仁·朴升鉉牌不進罷職傳旨,傳于徐長輔曰,只推。
兵曹口傳政事,副司果單朴鳴和·金在元·林顔喆。
徐長輔,以禮曹言啓曰,取考己未謄錄,則順付尊諡詔書入京日頒詔後,有卽日頒敎之擧矣,今亦依此磨鍊擧行,何如?傳曰,允。
又以禮曹言啓曰,因大臣筵奏,今番曆咨官之行,順付尊諡勅迎接儀節,令該曹磨鍊事,允下矣。取考己未謄錄,則尊諡頒詔,亦爲順付出來,而入京日,百官郊迎,殿庭行禮,而自上行禮之節,依正至聖節望闕時例磨鍊,今亦依此擧行之意,敢啓。傳曰,知道。
申緯,以兵曹言啓曰,五衛將申光錫前任江華中軍,李元臣前任大興中軍,忠翊衛將姜最顯前任南虞候,俱在任所,上來間該廳番次苟艱,景福宮衛將嚴敬秀身病猝重,無望供職,呈狀乞遞,竝改差,何如?傳曰,允。
知事任希存疏曰,伏以臣,已過懸車之年,久矣,形殼徒存,神精已脫,平居固不以恒人自處,朝廷亦知臣衰朽,雖不責臣以筋力之事,至如享官塡差,幾乎無月無之,區區寸忱,義分是懼。苟無見病,猶可自力,不敢爲辭免之計,每於受香將事之際,傍觀爲之指點代悶,其在重祀典之規,不亦苟簡之甚乎?迺於日昨,伏奉吏曹名帖,又以臣爲社稷獻官,臣纔經毒感,雖餘症尙多,猶謂暫時行禮,未必添病,扶舁進參於誓戒之班,豈意半夜觸寒,病氣又如期而至?退伏私次,不省四到,負席涔涔,如墮煙霧之中,忽自曉間,如掌一物,衝亘膈上,欲吐未吐,幾至昏塞,寒熱頻發,咳喘交劇,粥糜之亦難下咽,今已兩日矣。享役在身,病勢如此,悚憫之極,欲見速效,過試劫藥,轉成水泄,未及登溷,間多遺失,此是臣半生貞疾也,種種諸症,差完無期,非但跬步之間,末由蠢動,兼以此不潔之病,何可冒進於駿奔之列乎?玆不得不忙陳短章,仰暴實狀。伏乞聖明,俯垂諒察,亟命該司,改差臣獻官之任,仍治臣瀆擾之罪,以肅朝綱,以安微分,不勝千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
藥房提調金魯敬,副提調金敎根啓曰,節屆隆冬,寒事轉緊,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
申緯啓曰,行大司憲趙弘鎭未肅拜,執義朴齊聞,掌令鄭鴻慶,持平李遠翊·權敦仁傳旨未下,掌令金喆遠在外,監察茶時之意,敢啓。傳曰,知道。
金敎根啓曰,行右承旨李愚在,左副承旨趙民和今日不爲仕進,竝卽牌招,何如?傳曰,允。
以大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁牌不進罷職傳旨,傳于申緯曰,只推。
金敎根啓曰,守令署經事,命下矣。大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁,旣有只推之命,與行大司憲趙弘鎭,一體牌招,以爲備員署經之地,何如?傳曰,允。
又啓曰,守令署經事命下,而憲府則行大司憲趙弘鎭,執義朴齊聞,掌令鄭鴻慶,持平李遠翊·權敦仁牌不進,掌令金喆遠在外,諫院則大司諫呂東植,司諫李瀅夏,獻納朴聲漢牌不進,正言柳幼麟·權華未署經,無以備員署經,何以爲之,而行大司憲趙弘鎭,更爲牌招,何如?傳曰,允。
又啓曰,玉堂上下番俱空,已至閱月,事甚未安。應敎李羲肇,副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
申緯啓曰,假注書李竣祜,時無職名,令該曹依例付軍職,冠帶常仕,何如?傳曰,允。
以左副承旨趙民和牌不進罷職傳旨,傳于金敎根曰,只推。
傳于金敎根曰,違牌及在外承旨,竝許遞,前望單子入之。
前望單子入之,林景鎭·朴綺壽·趙萬永落點。
傳于申緯曰,兵·刑換房。
申緯啓曰,臣與行左承旨徐長輔伴直矣,以其親病陳疏徑出,原疏以國忌齋戒,不得捧入,伴直無人。新除授同副承旨朴綺壽,卽爲牌招,何如?傳曰,允。
金敎根,以禮曹言啓曰,近來法綱解弛,各陵·園樹木禁護等節,漸不如前,常竊悶然之際,長陵齋官爲尤甚,傳說狼藉,故聞極驚悚。爲先捉致書員輩査問,則參奉鄭遂龜在直時,朝夕飯供外,稱以饌價,每三日加徵番軍者爲一兩式,柴草之刈取發賣,猶屬鄙瑣,樵禁蕩然,拱抱之木,或斫取造出器皿,或托以遮陽,或托以假家,船輸取去者,前後相屬。又以三百兩錢,分給於陵屬,謂以貿米,以輕直貿取,待解氷將上京,而至於船貰段,專責陵軍,位田所出租近數十石,例卽分給下屬,而尙不出給,種種駭悖之擧,果與傳說不爽矣,莫重肅淸之地,行此鄙悖之事,已極可駭。況敬恭桑梓,凡人尙然,身爲齋官,其責則守護禁伐也,列聖朝前後申飭,何如,而身犯若是狼藉,聽聞所及,莫不寒心。當該陵官,爲先汰去,其罪狀,令該府拿問嚴勘,而他陵寢禁松之節,必多懈弛之處,前此自本曹,多有發遣郞廳摘奸之例,而或不無中間生弊之慮,久未行之矣,今以長陵事觀之,不可不一番摘奸。氷雪滿山之時,雖不可行之,待來春快解之後,依前例使本曹郞分往摘奸以來,如有所犯,一依先朝事目施行,何如?傳曰,聞甚驚駭,豈可尋常處之?令該府依鞫囚例,南間嚴囚,嚴問捧拱以入,木根摘奸,自上亦當時時下敎,爲之,本曹摘奸,亦爲復舊例,可也。
又以侍講院言啓曰,王世子繼講冊子,收議于賓客處,則左賓客金履陽以爲,王世子進講孟子,今幾垂畢,據以朱子讀書法次第,繼講之序,當在中庸,以此進講,似爲得宜矣。右賓客林漢浩以爲,王世子繼講冊子,有非如臣膚淺所敢仰對,而謹稽列聖朝進講次第,則論·孟畢講後,多以中庸繼講,蓋四書,俱是性理之文,其所用工,自有次序,雖以鄕塾講習者言之,論·孟後庸·學,卽進學之序也。帝王之學,雖與匹庶有異,其肄習之有條不紊,實無異同,臣意則以中庸繼講,似好,而謏寡之見,有不敢質言矣。左副賓客金魯敬以爲,王世子睿學日就,鄒書今將畢講矣,區區下情,不勝忭頌。第繼此進講,自有列聖朝舊例,當以中庸,而亦合於朱子讀書次第,臣無容更議,前此獻議之時,臣以經經·緯史之意,請兼講史書。蓋天人性命,先立根基,古今得失,開發知慮,始可以旁推會通矣,新年不遠,和煦漸舒,法講則進經書,召對則進史書,實爲交修緝熙之道。伏惟上裁云。右副賓客李魯益奉命在外,不得收議之意,敢啓。傳曰,依收議爲之。
申緯,以備邊司言啓曰,歲末催科方急,未下直守令,皆令當日辭朝,抱川之屢朔瘝曠,又甚可悶。相換人,令該曹口傳下批,亦令除辭朝,卽爲馳赴,何如?傳曰,允。
吏曹口傳政事,抱川縣監李命運,果川縣監李思默相換。
申緯,以御營廳言啓曰,本廳哨官白魯洙身病甚重,勢難察任,改差,何如?傳曰,允。
右參贊趙德潤疏曰,伏以臣,病伏中,卽伏見吏曹差帖,則以臣爲社稷臘享大祭亞獻官,在臣分義,固當蹶駿犇,而第臣素患風眩之症,當此隆寒,一倍添劇,重以毒感,委頓床席,末由蠢動,玆敢據實仰籲於天地父母之前。伏乞聖慈,俯賜矜諒,亟令該曹趁早變通,俾免公私狼狽,仍治臣瀆擾之罪,幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
夜一更二更,月暈。
申緯啓曰,行大司憲趙弘鎭未肅拜,執義朴齊聞,掌令鄭鴻慶,持平李遠翊·權敦仁傳旨未下,掌令金喆遠在外,監察茶時之意,敢啓。傳曰,知道。
朴綺壽啓曰,玉堂上下番俱空,已至閱月,事甚未安。應敎李羲肇,副校理李基裁,修撰趙秀仁·朴升鉉旣有只推之命,竝更牌招,推移入直,何如?傳曰,允。
以應敎李羲肇,副校理李基栽,修撰趙秀仁·朴升鉉牌不進罷職傳旨,傳于朴綺壽曰,只推。
以大司諫呂東植,司諫李瀅夏,獻納朴聲漢,執義朴齊聞,掌令鄭鴻慶,持平李遠翊·權敦仁牌不進罷職傳旨,傳于申緯曰,只推。
傳于朴綺壽曰,違牌臺諫許遞,政官牌招開政。
朴綺壽啓曰,吏曹判書金履喬,參判洪秀晩,參議曺鳳振牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書金履喬進,參判洪秀晩牌不進,參議曺鳳振牌不進,左副承旨林景鎭進。以宋穉圭爲大司憲,洪起燮爲大司諫,吳熙常爲執義,李羲肇爲司諫,金周默爲掌令,朴長復·任文白爲持平,尹豐烈爲獻納,李鶴秀爲大司成,趙鍾永爲濟用提調。
兵批,判書鄭晩錫病,參判金履載呈辭,參議韓義運入直進,參知李晉淵服制,右副承旨趙萬永進。同知單劉運德,僉知單申光碩。大護軍趙弘鎭,護軍李愚在,副護軍趙民和·金箕殷·呂東植·鄭繼忠·兪漢純·鄭宅和,副司直朴齊聞·李瀅夏·鄭鴻慶·朴聲漢·權敦仁·李遠翊,副司正李竣祜竝單付。
以吏曹參議曺鳳振再牌不進罷職傳旨,傳于朴綺壽曰,只推。
朴綺壽啓曰,守令署經事,命下矣。今日政,新除授臺諫,竝待下批牌招,以爲署經之地,何如?傳曰,允。
申緯啓曰,卽者義禁府都事來言,罪人鄭遂龜嚴問捧供以入事,命下矣。口招坐起堂上,當爲備員,而同義禁洪遇燮·李勉昇竝在外,無以備員開坐云,何以爲之?敢稟。傳曰,許遞,前望單子入之。
同義禁前望單子入之,尹魯東·徐英輔落點。
朴綺壽,以侍講院言啓曰,王世子進講孟子第六卷,今已畢講矣,第七卷繼講之意,敢啓。傳曰,知道。
申緯,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁府言啓曰,長陵參奉鄭遂龜,依鞫囚例,南間嚴囚嚴問,捧拱以入事,傳旨啓下矣。鄭遂龜自直所未及上來云,依鞫囚例,發遣府都事,具格拿來,何如?傳曰,允。
上在昌德宮。停常參·經筵。
藥房都提調韓用龜,提調金魯敬,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮口傳問安。答曰,知道。
趙萬永啓曰,大司憲宋穉圭,執義吳熙常,掌令金喆遠在外,掌令金周默,持平朴長復·任文白傳旨未下,監察茶時之意,敢啓。傳曰,知道。
申緯啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
以掌令金周默,持平朴長復·任文白,獻納尹豐烈牌不進罷職傳旨,傳于趙萬永曰,只推。
以司諫李羲肇牌不進罷職傳旨,傳于趙萬永曰,只推。
林景鎭啓曰,守令署經事,命下矣。司諫李羲肇,獻納尹豐烈,掌令金周默,持平朴長復·任文白,旣有只推之命,竝更牌招,以爲備員署經之地,何如?傳曰,允。
以應敎李羲肇,副校理李基栽,修撰趙秀仁·朴升鉉牌不進罷職傳旨,傳于林景鎭曰,只推。
林景鎭啓曰,玉堂上下番俱空,已至閱月,事甚未安。副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
又啓曰,卽者社稷署官員來言,今十三日臘享大祭時,提調當爲進參,而提調趙得永有身病,不得進參云,卽爲牌招,何如?傳曰,允。
又啓曰,社稷提調趙得永牌不進推考傳旨,今方捧入,而臘享大祭,提調當爲進參,如是違牌,事甚未安,更爲牌招,何如?傳曰,允。
申緯啓曰,同義禁徐英輔,時無職名,令該曹口傳付軍職,何如?傳曰,允。
兵曹口傳政事,護軍單徐英輔。
趙萬永啓曰,卽者義禁府都事來言,罪人鄭遂龜,當爲嚴問捧供,而新除授同義禁尹魯東·徐英輔未肅拜,不得備員開坐云,竝卽牌招,以爲備員開坐之地,何如?傳曰,允。
以掌令金周默,持平朴長復,獻納尹豐烈牌不進罷職傳旨,傳于林景鎭曰,只推。
以司諫李羲肇再牌不進罷職傳旨,傳于林景鎭曰,只推。
以副校理李基栽,修撰趙秀仁·朴升鉉牌不進罷職傳旨,傳于林景鎭曰,只推。
林景鎭啓曰,社稷提調趙得永再牌不進推考傳旨,今方捧入,而臘享大祭,當爲進參,一向違傲,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
申緯,以兵曹言啓曰,明日本曹褒貶時,磨勘堂上不可不備員,而參判金履載呈辭,參議韓義運入直,參知李晉淵服制,無以備員,參判·參知,令政院稟旨變通,仍令該曹以在京無故人口傳差出,待下批,牌招,同參磨勘之地,何如?傳曰,允。
申緯啓曰,因兵曹草記,明日本曹褒貶磨勘時,堂上不可不備員,而參判金履載呈辭,參議韓義運入直,參知李晉淵服制,無以備員,參判·參知,令政院稟旨變通,仍令該曹,以在京無故人口傳差出,待下批牌招事,允下矣。合有變通之道,何以爲之?敢稟。傳曰,許遞。
吏曹口傳政事,以李錫奎爲兵曹參判,趙琮鎭爲兵曹參知。
林景鎭,以吏曹言啓曰,各道都事瓜限,卽一周年,而自辭朝日爲始計瓜矣,慶尙道都事金持泰,黃海道都事韓發翼,除拜已過數年,仍不辭朝,臣曹無以計瓜,事之駭然,莫此爲甚,亦不可一任其虛縻,竝改差,何如?傳曰,允。
又以內醫院都提調·提調意啓曰,內醫李圭南·崔暄·秦慶煥,御醫陞差,何如?傳曰,允。
申緯,以備邊司言啓曰,濟州牧使韓象默,以其身病,呈狀乞遞矣。實病旣如此,則有難强令察任,今姑改差,何如?傳曰,允。
以慶尙左水使趙運永狀啓,進上靑魚冬至已過,趁未封進惶恐待罪事,傳于趙萬永曰,勿待罪事,回諭。
行左承旨徐長輔疏曰,伏以臣之老父,年衰病痼,値玆寒沍,居常沈綿,而臣方多日鎖直,間未歸覲,憂慮徒切。卽接家信,臣父宿症,重添外感,促臣歸視,此時調護,不容少緩。臣自聞此報,方寸如灼,玆敢忙陳短章,徑出禁扄。伏乞聖慈,俯垂矜諒,亟遞臣所帶之職,仍治臣擅離之罪,以肅朝綱,以安私分,千萬幸甚。臣無任云云。答曰,省疏具悉。卿其勿辭救護。
黃海監司李龍秀疏曰,伏以臣偏蒙恩私,徒竊官位,前後歷揚,摠踰涯分。竊思其片技寸能之仰裨絲毫者,則無一事可以藉手,而尙且逭於大何重戾,式至于今者,非特聖度天涵,矜其愚而略其眚而已,亦以忝叨職守,只是淸華少事,或在筋力奔走之勞,不至於要柄重務之擔夯一身故也。乃者海闑按察,忽紆寵命,臣於是自知僨敗之在前,而悸恐惶恧,幾於循墻也。臣嘗聞古人之才智俱優者,往往自求外職,以爲少試經濟,殫竭民國之圖。至若方岳之任,專制總轄,宣布王化,財賦焉在是,甲兵焉在是,其爲邦本之安危,所係非比一郡一縣之各盡其分者。若使臣有才有智,足以追古人塗轍,則未必不爲酬恩報忠之秋,亦何苦而費辭巽讓爲哉?但臣之無此伎倆,自量甚熟,非但臣之自量如此,抑亦聖鑑之所俯燭,同朝之所共悉,固不待一一煩陳也。噫,挽近以來,杼柚之已空,民力之已竭,殆無處不然,勢同弩末,而矧今自海以西,則客使之延接纔經,我國之冠蓋相續,一路之財用,益復匱乏,十室之閭里,尤增愁怨。此際旬宣之任,不得其人,使撫摩懷保之德意無以下究,則誠何以自解於一方生靈,而殿下雖欲曲庇於臣,亦不可得也。臣有兩親,年近七旬,崦嵫餘日,愛懼彌切,而臣立朝十餘年,尙不得一令長以遂一日之養。及今反哺,人子攸願,尤豈不欲上奉鴻造,下伸情私?然未敢爲顚倒趨承之計者,誠不忍爲一己之榮,仰累公朝綜實之政也,玆不得不冒煩呼籲於崇嚴之下。伏乞聖明,特賜諒察,亟許遞改,以重其任,以安賤分焉。臣無任云云。答曰,省疏具悉。卿其勿辭往欽哉。
庚辰十二月初十日辰時,上御熙政堂。藥房入診入侍時,都提調韓用龜,提調金魯敬,副提調金敎根,記事官朴容壽·鄭知容·金正喜,閣臣徐憙淳,以次進伏,醫官吳千根·李漢臣·李命運,進伏楹外訖。用龜等曰,日氣嚴寒,聖體,若何?上曰,一樣。用龜曰,寢睡·水刺之節,何如?上曰,一樣。用龜曰,王大妃殿氣候,何如?上曰,一樣。用龜曰,嘉順宮氣候,何如?上曰,一樣。仍敎曰,醫官診候。千根·漢臣·命運,以次診候訖,退伏奏曰,脈候左右三部調均矣。用龜曰,月前自本院印進醫學入門矣。是書卽醫學之指南,而舊板刓弊,不復印行於世,由是業醫者,無所傳習,率多墻面之歎。年前本院提調金履喬,爲是之憂,筵稟取旨,取關東蔘貢剩錢,募工入梓,數年而工告訖,今將廣布中外,俾作醫家之要訣,誠爲萬幸。醫官之校正監印者,卽吳千根·玄在德·慶輯三人,其效勞甚多,不可無褒賞之典,故敢此仰達矣。上曰,首醫相當職調用,其餘加資,可也。出擧條用龜曰,議藥廳醫官李元豐·金時中,以世子宮待令醫官,十二年效勞,本廳醫官金景琳,以堂上隨行,已爲九年。論其久勤,爲諸醫之最,其在疎鬱之政,合施加資之典,故敢此仰達矣。上曰,依爲之。出擧條用龜曰,醫官中可堪御醫者,從前經稟後陞差矣,本廳醫官李圭南·崔暄·秦慶煥,或多年勤仕,或曉解醫理,竝陞差御醫,何如?上曰,依爲之。出擧條仍命書傳敎曰,王大妃殿進御加味君子湯,自今日停止。上命退,諸臣以次退出。
上在昌德宮。停常參·經筵。
夜一更,月暈。
申緯啓曰,大司憲宋穉圭,執義吳熙常,掌令金喆遠在外,掌令金周默,持平朴長復牌招啓辭未下,持平任文白呈辭,監察茶時之意,敢啓。傳曰,知道。
金敎根啓曰,三品官之無得過三日,循例請牌,曾有定式矣。大司成李鶴秀,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
林景鎭啓曰,社稷提調趙得永牌不進推考傳旨,今方捧入,而臘享大祭,當爲進參,一向違召,不卽承膺,事體所在,誠極未安,更爲牌招,何如?傳曰,允。
金敎根啓曰,守令署經事,命下矣。司諫李羲肇,獻納尹豐烈,掌令金周默,持平朴長復,旣有只推之命,竝更牌招,以爲署經之地,何如?傳曰,允。
林景鎭啓曰,玉堂上下番俱空,已至閱月,事甚未安,副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
又啓曰,王大妃殿誕日進獻單子安寶次,寶請出之意,敢啓。傳曰,知道。
傳于林景鎭曰,檢校提學金祖淳馳詣顯隆園,奉審摘奸,健陵·華寧殿,一體奉審以來。
傳于金敎根曰,社稷提調許遞,前望單子入之。
社稷提調前望單子入之,金在昌落點。
金敎根啓曰,咸安郡守申性浩,憲府則雖已署經,諫院則大司諫洪起爕在外,司諫李羲肇,獻納尹豐烈牌不進,正言柳幼麟·權爽未署經,無以備員署經,何以爲之?敢稟。傳曰,一司除署經。
傳于林景鎭曰,發遣吏郞,諸執事淸齋與否,摘奸以來。
以大司成李鶴秀牌不進罷職傳旨,傳于金敎根曰,只推。
以司諫李羲肇,獻納尹豐烈,持平朴長復牌不進罷職傳旨,傳于金敎根曰,只推。
以副校理李基栽,修撰趙秀仁·朴升鉉牌不進罷職傳旨,傳于林景鎭曰,只推。
備邊司,以白泳鎭爲濟州牧使。
兵曹口傳政事,護軍單金履載。
金敎根,以吏曹言啓曰,今日本曹褒貶坐起時,堂上不可不備員,而參判洪秀晩病不來,令政院,卽爲牌招,同參開坐之地,何如?傳曰,允。
林景鎭,以禮曹言啓曰,今十二月初五日藥房入診,大臣·備局堂上引見入侍時,臣魯敬所啓,祀典,有國之所重也,宮園廟墓之忌辰節享祭需,自太常封進,自有定制,毋敢違越,故列聖朝後宮之若非毓慶之地,所重有在,則元無祭需官供之例矣。今此元嬪墓祭需,降號之後,宜卽革罷,而因循未遑,至今自太常封進云,在法無據,於禮未安。臣職在宗伯,旣知之後,不可不一番仰請釐正,而至於廟貌之別設,亦非禮意,祭需今欲釐正,則尤不可如前立廟,一依列聖朝他後宮例,自壽進宮移奉擧行,恐合事宜。事係祀典,問議大臣處之,何如?上曰,依爲之事,批下矣。發遣郞廳,問議于時原任大臣,則領中樞府事臣李時秀以爲,元嬪廟宇之別立,祭需之太常備送,本非常典,合有釐正,依禮堂所奏,移廟于壽進宮,仍自該官措備祭需,實爲得宜,臣無容他議云。行判中樞府事臣徐龍輔,病未獻議,行判中樞府事臣金載瓚以爲,元嬪祭需,自太常備送,已違重祀典之意,且廟宇別立,亦由於未及釐正之故也。依禮堂所陳,一遵國朝定制,恐不可已矣云。行判中樞府事臣韓用龜以爲,元嬪墓降號,旣出正名之義,則別立廟宇,官供祭需,有違常典,依禮堂所陳,及今釐正,恐不可已矣云。行判中樞府事臣金思穆,病未獻議,議政府右議政臣南公轍以爲,列聖朝後宮,若非毓慶之地,所重有在,元無別立廟宇官封祭需之例,今此元嬪墓祭需之自太常備送,有違於法,未安於禮,依禮堂所奏,移廟于壽進宮,祭需亦自該宮擧行,實合事宜矣云。大臣之議如此,上裁,何如?傳曰,依大臣議爲之。壽進宮內,亦各設祠宇,而五處皆有所安,無以推移云。待解氷,量宜造成事,分付戶曹,移往前則姑爲依前,可也。
申緯,以兵曹言啓曰,今十二月十三日宗廟·社稷·景慕宮臘享大祭時,守門當爲塡差,而本曹郞廳及都摠府郞廳·五衛將,排擬苟艱,依定式,軍門將官代差以入之意,敢啓。傳曰,知道。
義禁府啓目,向前罪人鄭遂龜口招云云。傳旨內辭意,發問目嚴問是白在果,斫取拱抱之木,船輸相續之罪,已自該曹査啓,而今此囚供,泛稱槐木之作板船輸,而終不箇箇直招是白如乎,此何等罔赦之罪,而屢次盤問,專事漫漶,尤萬萬痛惋是白遣,外此諸條,亦不自首,平問之下,難以取服,七十除刑,不容援引於此等罪囚,刑推得情,何如?判付啓,觀此供辭,幾皆自服,其所發明云者,亦甚苟且。所當加刑取服,而旣過七十云,刑推安徐,施以島配之律,以爲爲寢郞不謹奉職者之戒爲良如敎。
申緯,以義禁府言啓曰,罪人鄭遂龜口招公事判付內,觀此供辭,幾皆自服,其所發明云者,亦甚苟且。所當加刑取服,而旣過七十云,刑推安徐,施以島配之律,以爲爲寢郞不謹奉職者之戒事,命下矣。罪人鄭遂龜,全羅道康津縣薪智島島配,而以判付內辭意具罪目,依例發遣府羅將,押送配所,何如?傳曰,允。
上在昌德宮。停常參·經筵。
趙萬永啓曰,大司憲宋穉圭,執義吳熙常在外,掌令金喆遠,持平朴長復未肅拜,掌令金周默,持平任文白呈辭,監察茶時之意,敢啓。傳曰,知道。
傳于林景鎭曰,禮房承旨馳詣社稷·宗廟·永禧殿·景慕宮,奉審摘奸以來。
林景鎭啓曰,玉堂上下番俱空,已至閱月,事甚未安。副校理李基栽,修撰趙秀仁·朴升鉉,旣有只推之命,竝更牌招,以爲推移入直之地,何如?傳曰,允。
以修撰趙秀仁·朴升鉉牌不進罷職傳旨,傳于林景鎭曰,只推。
申緯啓曰,假注書李竣祜,身病猝重,勢難察任,今姑改差,何如?傳曰,允。李竣祜改差,代以金䥧爲假注書。
申緯啓曰,行都承旨金敎根不爲仕進,行左承旨徐長輔受由,左副承旨林景鎭,同副承旨朴綺壽監祭進,右副承旨趙萬永須資出去,院中只有臣一人,伴直無人,右副承旨趙萬永,卽爲牌招,何如?傳曰,允。
兵曹口傳政事,大護軍單李存秀。
林景鎭以景慕宮臘享大祭初獻官言啓曰,堂上執禮宋翼淵,受香來到本宮後,身病猝發,萬無將事之望,令該曹卽速變通,以爲擧行之地,何如?傳曰,允。
申緯,以都摠府言啓曰,今日入直內三廳武兼·禁軍及軍兵等,當爲中日習射技放,而臘享大祭齋戒相値,不得設行之意,敢啓。傳曰,知道。
又以備邊司言啓曰,詞訟劇地,委屬可悶,歲屠又當申禁,而秋判聞有實,今姑許遞,與參判未差之代,政官令政院牌招開政,卽爲差出,何如?傳曰,允。
吏曹參判洪秀晩疏曰,伏以臣再籲疾痛,未蒙矜諒之恩,四朔蹲冒,積犯逋傲之誅,近又賤疾本證,乘寒添苦,食飮頓却,牀笫爲命。此際以本曹貶坐,庚牌又降,目下病狀,萬無束帶赴公之望,又犯坐違,衷情震懍。夫殿最坐衙,國之重務,緣臣微賤之疾,致有闕員之擧,臣罪至此,尤無所逃。今臣進不能致身周行,少效奔奏之勞,退不能安意調息,仰副生成之眷。有臣如此,將安所用?玆又冒昧嚴畏,短章呼籲。伏乞聖慈,以天地愛欲生之德,軫匹夫不獲所之情,亟遞臣所帶銓銜,以便公私,仍治臣屢瀆之罪,以昭法紀焉。臣無任云云。答曰,省疏具悉。卿其調理行公。
上在昌德宮。停常參·經筵。
王大妃殿誕日,大殿·中宮殿·嘉順宮·世子宮·世子嬪宮,內閣·政院·朝廷二品以上·六曹堂上口傳問安。答曰,知道。王大妃殿單子問安。答曰,知道。
王大妃殿進御二錢重人蔘粟米飮,自今日一貼式限三貼煎入事,出榻敎。
嘉順宮進服二錢重人蔘粟米飮,自今日一貼式限三貼煎入事,出榻敎。
趙萬永啓曰,大司憲宋穉圭,執義吳熙常在外,掌令金喆遠,持平朴長復未肅拜,掌令金周默,持平任文白呈辭,監察茶時之意,敢啓。傳曰,知道。
林景鎭啓曰,玉堂上下番俱空,已至閱月,事甚未安。修撰趙秀仁·朴升鉉,旣有只推之命,竝更牌招,推移入直,何如?傳曰,允。
以副校理李基栽牌不進罷職傳旨,傳于林景鎭曰,只推。
林景鎭啓曰,副校理李基栽,旣有只推之命,一體牌招,何如?傳曰,允。
傳于林景鎭曰,前牧使鄭漪,令該曹口傳付軍職。
兵曹口傳政事,副司果單鄭漪。
傳于林景鎭曰,前縣監金在三,令該曹口傳付軍職。
兵曹口傳政事,副司果單金在三。
金䥧有頉,代以金盛淵爲假注書。
金盛淵有頉,代以朴宗學爲假注書。
林景鎭啓曰,吏曹參議曺鳳振牌不進罷職傳旨,今方捧入,而開政命下之後,如是違牌,事甚未安。判書金履喬差祭,參判洪秀晩受由,不得開政,何以爲之?敢稟。傳曰,只推,更爲牌招,違牌。勿爲呼望。
又啓曰,吏曹判書金履喬,一體牌招,何如?傳曰,允。
有政。吏批,判書金履喬進,參判洪秀晩受由,參議曺鳳振進,左副承旨林景鎭進。以洪羲臣爲刑曹判書,張鉉宅爲刑曹參判,趙璟鎭爲掌樂正,濟州牧使單白泳鎭,兼祭酒單宋穉圭。
兵批,判書鄭晩錫病,參判李錫圭病,參議韓義運病,參知趙琮鎭入直進,右承旨申緯進。副護軍單李晉淵·韓象默·閔亨黙·李商駿。
吏批,再政。以鄭祖榮爲文學,李魯益爲工曹判書,徐英輔爲左尹。
林景鎭,以吏批言啓曰,成均館典籍沈啓錫呈狀內,矣身素患痰癖之症,挾感添劇,時月之內,萬無供職之望云。身病旣如是,則有難强令察任,改差,何如?傳曰,允。
申緯,以訓鍊都監言啓曰,本局別將李寅植,身病甚重,勢難察任,改差,何如?傳曰,允。
大司成李鶴秀疏曰,伏以臣每讀詩經,至菁莪棫樸之詠,未嘗不三復起興,歎多士作成之美也。三代設官敎人之法,尙矣無論,降及後世,建率比之席,資薤鹽之供,非但爲尊奉聖廟而已,將以培養人士,樂育英才,蔚然爲首善之地也。我朝用人,專尙科第,選擧之法,旣未復於古制,課試之設,徒取決於有司,昔賢所謂月使之爭者,不幸近之矣。雖然,苟於其中,刋去浮華,敦尙本實,使士風趨端,文體回淳者,亦在乎導誨之如何,而任其責者,卽今之國子長是已。其責任之重且大旣如彼,則今日新命,何爲而及於臣身哉?臣本疎懶鈍劣,少抛學業,窮廬之歎,遂及無聞,竝與功令末技,而悾悾然一無所能。中間一第,僥倖濫竊,出入館閣,亦已有年,而人之待臣也,臣之自待也,初不以學術文墨見稱,今於一朝,儼然坐黌塾之間,與多士相揖讓,而曰師曰儒,以試以講,則臣之顚頓可笑,雖不足言,其於聖朝爵人之政,豈不大可寒心哉?噫,爲士者,皆誦法孔·孟之徒也,作嘉賓於王家,歌鹿鳴之遺什,庶幾無古今之殊,無遐邇之別,則獨不可反今爲古,自邇及遐乎?且況國朝右文,雖於章句程式之類,未嘗不以文辭之淳漓,卜治體之汚隆,而一代操觚之儒,亦少卓然可稱,反貽有識之憂歎者,未必不由於如臣之全蔑文學者,與充表率之地故也。臣雖至愚,自知則明,旣知其不可强,而必欲一番冒膺者,參以公私,斷無是理,玆敢擧實仰籲於天地父母之前。伏乞聖明,俯賜憐察,亟許遞改,以重其任,以安私分焉。臣無任云云。省疏具悉。爾其勿辭察職。
上在昌德宮。停常參·經筵。
申緯啓曰,大司憲宋穉圭,執義吳熙常在外,掌令金喆遠,持平朴長復未肅拜,掌令金周默,持平任文白呈辭,監察茶時之意,敢啓。傳曰,知道。
又啓曰,右副承旨趙萬永,今日不爲仕進,卽爲牌招,何如?傳曰,與左副承旨竝許遞,前望單子入之。
傳于林景鎭曰,禮房承旨馳詣宗廟·景慕宮,奉審摘奸以來。
承旨前望單子入之,尹命烈·曺鳳振落點。
注書朴容壽病代,南履炯爲假注書。
以副校理李基栽再牌不進罷職傳旨,傳于林景鎭曰,只推。
以修撰趙秀仁·朴升鉉牌不進罷職傳旨,傳于林景鎭曰,只推。
林景鎭啓曰,玉堂上下番俱空,已至閱月,事甚未安。副校理李基栽,修撰趙秀仁·朴升鉉,旣有只推之命,竝更牌招,推移入直,何如?傳曰,允。
以副校理李基栽,修撰趙秀仁·朴升鉉牌不進罷職傳旨,傳于林景鎭曰,只推。
傳于林景鎭曰,吏曹參議前望單子入之。
吏曹參議前望單子入之,李鶴秀落點。
林景鎭,以侍講院言啓曰,文學趙璟鎭入直矣,移拜掌樂院正,纔已出去,上番闕直,事甚未安。兼文學徐憙淳,以閣臣除本仕,輔德趙晉和,兼輔德曺鳳振,弼善洪羲瑾,兼弼善金鐮,竝卽牌招,以爲推移入直,而新除授文學鄭祖榮,時在公淸道公州地,書筵入番事緊,斯速乘馹上來事,下諭,何如?傳曰,允。
以兼輔德曺鳳振,兼弼善金鐮牌不進罷職傳旨,傳于林景鎭曰,只推。
申緯,以兵曹言啓曰,景福宮衛將李宇信,身病猝重,時月之內,無望供職,呈狀乞遞。實病旣如此,則輪番之任,不可久曠,改差,何如?傳曰,允。
上在昌德宮。停常參·經筵。
夜二更三更,月暈。
藥房提調金魯敬,左副承旨申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
曺鳳振啓曰,大司憲宋穉圭,執義吳熙常在外,掌令金喆遠,持平朴長復未肅拜,掌令金周默,持平任文白呈辭,監察茶時之意,敢啓。傳曰,知道。
尹命烈啓曰,右承旨曺鳳振,今日不爲仕進,卽爲牌招,何如?傳曰,允。
申緯啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
林景鎭啓曰,刑曹判書洪羲臣,除拜後過三日不爲出肅,依定式推考警責,仍卽牌招察任,何如?傳曰,允。
傳于林景鎭曰,吏兵房承旨持褒貶啓本入侍。
林景鎭啓曰,玉堂上下番俱空,已至閱月,事甚未安。副校理李基栽,修撰趙秀仁·朴升鉉,旣有只推之命,副修撰任存常,自鄕上來云,一體牌招,以爲推移入直之地,何如?傳曰,允。
傳于林景鎭曰,大司成前望單子入之。
大司成前望單子入之,李憲琦落點。
南履炯有頉,代以李冕植爲假注書。
以副校理李基栽,修撰趙秀仁·朴升鉉,副修撰任存常牌不進罷職傳旨,傳于林景鎭曰,只推。
林景鎭,以內醫院提調意啓曰,副提調金敎根,今日問安,不爲仕進,卽爲牌招,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
申緯,以都摠府言啓曰,今日入直內三廳武兼·禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
林景鎭,以奎章閣言啓曰,本閣今庚辰年秋冬等褒貶,當爲磨勘,而提學二員,直提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以吏曹言啓曰,曹所屬司饔院·宗簿寺官員等矣今庚辰年秋冬等褒貶,當爲等第,而司饔院則都提調有故,宗簿寺則提調有故,竝不得限內磨勘之意,敢啓。傳曰,知道。
尹命烈,以戶曹言啓曰,本曹郞廳及所屬各司官員今庚辰秋冬等褒貶,依前例磨鍊以入,而軍資監·濟用監·司䆃寺·內資寺·內贍寺·長興庫·司圃署,因都提調·提調有故,不得磨勘,去春夏等褒貶時,軍資監·司宰監·濟用監·司䆃寺·內資寺·內贍寺·長興庫·平市署·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
林景鎭,以禮曹言啓曰,今此所屬各司官員等褒貶時,靖陵參奉洪疇與參判臣李止淵,有應避之嫌,東學兼敎授洪益聞與參議臣尹命烈,有應避之嫌,不得同議磨勘,各爲別啓本以入之意,敢啓。傳曰,知道。
又以禮曹言啓曰,各陵殿園墓·本曹郞廳·四學·童蒙敎官·通禮院·典牲署·禮賓寺·圖畫署官員等今庚辰年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上不備或有故,不得一時磨勘之意,敢啓。傳曰,知道。
申緯,以兵曹言啓曰,本曹今庚辰年秋冬等褒貶啓本中,刀擦一處之意,敢啓。傳曰,知道。
又以兵曹言啓曰,本曹今庚辰年秋冬等褒貶等第,磨鍊以入,而曹所屬軍器寺·司僕寺·訓鍊院·典設司部將等褒貶,因各其司提調及堂上有故,不得一體磨勘之意,敢啓。傳曰,知道。
朴綺壽,以工曹言啓曰,今秋冬等褒貶,當爲磨勘以入,而判書臣李魯益奉命在外,限內不得爲之之意,敢啓。傳曰,知道。
申緯,以都摠府言啓曰,本府郞廳及部將等今庚辰年秋冬等褒貶,當爲磨勘,而都摠管洪顯周有身病,限內不得設行之意,敢啓。傳曰,知道。
又以中樞府言啓曰,本府郞廳及醫員·錄事等今庚辰年秋冬等褒貶,當爲等第,而領中樞府事臣李時秀,判中樞府事臣徐龍輔·臣金載瓚·臣韓用龜·臣金思穆,俱有身病,限內不得磨勘之意,敢啓。傳曰,知道。
林景鎭,以敦寧府言啓曰,府郞廳等今秋冬等褒貶等第,當爲磨勘。而以領事身病,不得爲之之意,敢啓。傳曰,知道。
又以忠勳府言啓曰,本府今庚辰年秋冬等褒貶,當爲磨勘,而有司堂上豐安君臣柳相祚在外,堂上不備,限內不得爲之之意,敢啓。傳曰,知道。
又以儀賓府言啓曰,本府郞廳矣今庚辰年秋冬等褒貶等第,當爲磨勘,而永明尉臣洪顯周有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今庚辰秋冬等褒貶,限內不得磨勘之意,敢啓。傳曰,知道。
申緯,以濬川司都提調意啓曰,本司都廳及郞廳今庚辰年秋冬等褒貶,當爲等第,而臣等俱有病故,限內不得磨勘之意,敢啓。傳曰,知道。
尹命烈,以宣惠廳都提調意啓曰,本廳郞廳等今庚辰秋冬等褒貶,當爲等第,而臣有病故,限內不得磨勘之意,敢啓。傳曰,知道。
申緯,以訓鍊都監都提調意啓曰,本局從事官·禁松參軍及諸將官等今庚辰年秋冬等褒貶,當爲等第,而都提調臣李時秀以身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今庚辰秋冬等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今庚辰年秋冬等褒貶,當爲等第,而都提調臣徐龍輔有身病,限內不得磨勘之意,敢啓。傳曰,知道。
曺鳳振,以刑曹言啓曰,今秋冬等褒貶,當爲磨勘,而判書洪羲臣未肅拜,限內不得磨勘之意,敢啓。傳曰,知道。
又以漢城府言啓曰,臣履陽與中部都事金履禕,有從兄弟應避之嫌,褒貶等第,次堂代行之意,敢啓。傳曰,知道。
又以漢城府言啓曰,本府郞廳及五部官員等褒貶,去戊寅年秋冬等,己卯年春夏等·秋冬等及今庚辰年春夏等褒貶,連因堂上有故,限內不得磨勘之意,曾已頉啓矣。其時官員,已多遷轉,有難考績,依近例,戊寅年秋冬等,己卯春夏等·秋冬等,庚辰春夏等褒貶,竝爲蕩滌,而其中戶曹所磨勘五部官員褒貶,一體蕩滌之意,分付戶曹,何如?傳曰,允。
又以義禁府言啓曰,今秋冬等府郞廳褒貶等第,當爲磨鍊以入,而堂上有故,限內不得爲之之意,敢啓。傳曰,知道。
庚辰十二月十五日辰時,上御熙政堂。藥房入診,吏兵房承旨持褒貶啓本入侍時,提調金魯敬,左承旨尹命烈,記事官朴容壽·鄭知容·金正喜,檢校待敎徐憙淳,左副承旨申緯,右副承旨林景鎭,同副承旨朴綺壽,假注書朴宗學,以次進伏,醫官吳千根·李漢臣·金殷相,進伏楹外訖。魯敬曰,日氣一直嚴寒,聖體,若何?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,一樣矣。魯敬曰,中宮殿氣候,何如?上曰,一樣矣。魯敬曰,世子宮氣候,何如?上曰,一樣矣。仍命曰,醫官入診。千根·漢臣·殷相,以次診候訖,退伏奏曰,脈候左右三部調均矣。上命讀褒貶啓本。緯·景鎭等讀奏吏兵批褒貶啓本訖,緯曰,卽伏見諸道今秋冬等褒貶啓本,則開城留守李文會,京畿水使李春英,公忠水使申純,黃海兵使李晳,水使李恒權,全羅監司李書九,邊將無一人居中居下,江華留守趙萬元,全羅右水使閔宗爀,平安監司沈象奎,南兵使金煐,北兵使金守基,邊將無一人居下,殊無嚴命殿最之意,竝推考警責,何如?上曰,依爲之。出擧條景鎭曰,卽伏見諸道今秋冬等褒貶啓本,則黃海監司權丕應,守令無一人居中居下,江原監司徐鼎輔,公淸監司朴宗京,平安監司沈象奎,咸鏡監司鄭尙愚,守令無一人居下,殊無嚴明殿最之意,竝推考警責,何如?上曰,依爲之。出擧條上命藥房先退。魯敬等退出。又命退,諸臣以次退出。
上在昌德宮。停常參·經筵。
申緯啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
尹命烈啓曰,右副承旨林景鎭,今日不爲仕進,卽爲牌招,何如?傳曰,允。
備忘記,慶尙左兵使李民秀下直,長弓一張,長箭一部,片箭一部,筒兒一箇賜給。
朴綺壽啓曰,玉堂上下番俱空,已至閱月,事甚未安。副校理李基栽,修撰趙秀仁·朴升鉉,副修撰任存常,旣有只推之命,竝更牌招,推移入直,何如?傳曰,允。
獻納尹豐烈啓曰,臣見職無堪承之望,合啓有應避之嫌,屢叨輒引,獲蒙恩諒,除旨又下,召牌荐臨,雖不得不章皇出肅,粗伸叩謝之忱,而第臣處義,前後無異,以此情踪,其何可晏然蹲冒乎?請命遞斥臣職。答曰,依啓。
傳于朴綺壽曰,大司成有闕之代,前望單子入之,待下批牌招察任。
大司成前望單子入之,徐長輔落點。
以右副承旨林景鎭牌不進罷職傳旨,傳于尹命烈曰,只推。
以副校理李基栽,修撰趙秀仁·朴升鉉,副修撰任存常牌不進罷職傳旨,傳于朴綺壽曰,只推。
朴綺壽,以侍講院言啓曰,明日賓客相見禮時,宮官當爲全數進參,而文學鄭祖榮在外,無以備員,令政院稟旨變通差出,待下批牌招,以爲進參之地,何如?傳曰,允。
申緯啓曰,大司憲宋穉圭,執義吳熙常在外,掌令金喆遠·金周默,持平任文白·朴長復牌不進,監察茶時之意,敢啓。傳曰,知道。山林·在外及違牌臺諫,竝許遞,政官牌招開政。
朴綺壽啓曰,因侍講院草記,明日賓客相見禮時,宮官當爲全數進參,而文學鄭祖榮在外,無以備員,令政院稟旨變通差出,待下批牌招事,允下矣。合有變通之道,何以爲之?敢稟。傳曰,許遞,今日差出。
以司諫李羲肇,掌令金喆遠·金周默,持平朴長復·任文白牌不進罷職傳旨,傳于申緯曰,只推。
以慶尙監司李在秀狀啓,昌原府民家失火事,傳于尹命烈曰,聞甚矜惻,元恤典外,別加顧助事,分付。
申緯,以訓鍊都監言啓曰,本局哨官張彦汲,身病甚重,勢難察任,改差,何如?傳曰,允。
刑曹判書洪羲臣疏曰,伏以臣之無似,待罪司寇,爲前後三遭,庸愚疎闇,百不稱職,每於禁暴決囚之政,自知瘡疣之難掩。果於向者,以徐孟淳照律不審,至有大僚之劾奏,董正之誨,臣固拜受而自訟矣。夫刑獄之適輕適重,卽有國之大政,一有低昂,厥罪何居?自有此事以來,臣未嘗不細閱見行之法典,而未見有如許干犯之擬以何樣罪名,著爲條例者,蓋其事本係常理之外,所以無槪見於經律也。似此處,固當從重論勘,以爲懲毖之道,而至於絶島加律,非一有司之所可擅斷下此,而惟有部民毆知縣之律,犯者杖徒,載在大明律。此囚所犯,雖係變怪,比諸毆官長之罪,似無反復重之義意,或爲依俙旁援之類,故不得已以是照勘。罰輕於罪,臣非不知,而誠以外此,則無可据之文故耳。及夫廟啓下,而臣實反顧慙恧,無所措〈躬〉。臨囚奏當,何等審愼,而如臣謏寡,冒據匪據,一罪囚之勘處,不能平允,致駭物議,將焉用此士師哉?杜門跧伏,秪訟愆尤,不意薄罷旋敍,除書聯降,聞命惝怳,奉旨感惶,宜卽蹶趨承,而今此見叨之職,卽臣僨誤之地,鐵限在前,冒膺無路,日昨召牌,敢犯違傲,玆陳衷懇,仰瀆崇聽。伏乞聖慈,俯賜鑑諒,鐫斥臣職,以爲掌法不職者之戒焉。臣無任云云。答曰,省疏具悉。卿其勿辭行公。
大司成李憲琦疏曰,伏以臣於昨日,伏奉除旨,以臣爲成均館大司成者,臣聞命震越,莫省攸措。噫,是職也,卽周官所稱掌國子之職耳,與方領圓袍之士,揖讓乎黌塾,如古之大司成之論說東序,惟䆳於學者,可當其責,以試以講,較能而升降之,如古之庶子官之考藝焉,惟博於文字,可稱其任,於是乎端士趨而闡文敎,庸副聖朝樂育之盛意,其爲職顧不重歟?苟非經術文章,卓犖可觀,矜式乎一世者,則莫宜居之,臣是何人,敢當匪據?臣本憃愚鈍滯,自幼失學,雖蒙求課習之書,學究剽摘之文,鹵莽疎舛,無往非銀根豕亥,而以至切令末技,亦悾悾然無所名。今乃卒然置諸皐比之席,强之以作成人文之責,則決知其不可堪矣。噫,臣以庸姿,厚被恩造,前後踐歷,罔非踰濫,而若其萬不稱似,亦未有如今日所叨之命也。臣聞人臣之受任於君也,必有所藉手而進者,猶受畝之夫,執耒耟而後,可以卽田功。是任也,專藉乎文學,臣於文學,旣無所藉手,而若不自揆度,冒昧承命,則是無耒耟而卽田者也。臣之露醜,固不足恤,其爲貽羞士林,必自臣身始,此臣所以參倚前衡,不敢爲冒進計也。且臣竊有目下情私之萬萬悶隘者,臣偏母夙嬰奇疾,數十年沈痼,自在通籍之初,屢煩陳懇,或蒙記有於聖聰矣。近因劇沍,諸症越添,食飮全阻,藥餌罔效,臣左右扶將,方寸煎熬。顧今歲色已暮,泮製未畢,勢將逐日課試,而此時難捨,實非情理之所敢出,玆敢短章呼籲,仰瀆崇嚴。伏乞聖慈,俯垂鑑諒,亟命鐫改臣新授職名,俾公器無褻,私情獲伸焉。臣無任云云。答曰,省疏具悉。所請依施。
上在昌德宮。停常參·經筵。
曺鳳振啓曰,大司憲·執義·掌令二員·持平二員未差,監察茶時之意,敢啓。傳曰,知道。
申緯啓曰,來二十一日,朝參日次矣,敢稟。傳曰,停。
林景鎭啓曰,來二十一日,輪對日次矣,敢稟。傳曰,當次人受點,後日次來待。
又啓曰,玉堂上下番俱空,已至閱月,事甚未安。副校理李基栽,修撰趙秀仁·朴升鉉,副修撰任存常,旣有只推之命,竝更牌招,推移入直,何如?傳曰,允。
以副校理李基栽,修撰趙秀仁·朴升鉉,副修撰任存常牌不進罷職傳旨,傳于林景鎭曰,只推。
林景鎭啓曰,吏曹判書金履喬,參判洪秀晩,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書金履喬進,參判洪秀晩進,參議李鶴秀進,右副承旨林景鎭進。啓曰,臺諫及春坊闕員,今當差出,而擬望之人乏少,外任竝擬,何如?傳曰,允。以趙得永爲大司憲,以尹尙圭爲大司諫,以李羲發爲執義,以李游夏爲司諫,以具明源·趙奎昇爲掌令,以金裕憲·沈能爕爲持平,以洪學淵爲獻納,以金羽根爲文學,以申綽爲禮曹參議,以黃基天爲慶尙都事,以尹濟弘爲黃海都事,以朱鎭民爲咸鏡都事,祭酒單宋穉圭,進善單吳熙常。
兵批,判書鄭晩錫進,參判李錫圭病,參議韓義運病,參知趙琮鎭入直進,左承旨尹命烈進。以權常五爲僉知,以李煥輔·朴榮遂爲五衛將,以韓宗碩·林仁默爲景福將,以吳澈常爲翊衛,以李奎泰爲都摠都事,同知單吳聖錫,僉知單權行彦·安如坤·高載復,護軍單李憲琦,副護軍單趙萬永·洪起爕·金守淵·金性淵,副司直單李羲肇·金喆遠·金周默·尹豐烈·任文白·朴長復·鄭祖榮。
林景鎭啓曰,頒諡敎文,當爲製進,弘文提學金魯敬,待明朝牌招,何如?傳曰,允。
申緯,以都摠府言啓曰,副摠管鄭學畊,以武臣堂上祿試射試官,訓鍊院晝仕出去之意,敢啓。傳曰,知道。
咸鏡監司鄭尙愚疏曰,伏以天體滋至,景籙無疆,東朝之寶齡彌邵,三揀之周甲聿回,縟儀將擧,聖孝冞光,慶忭之忱,中外惟均。仍伏念臣猥叨藩屛,逖違軒墀,居然兩載于玆矣。方其受命而出也,竊庶幾仰藉王靈,俯追先武,殫竭淬礪,少寬九重北顧之憂,其奈姿性昏懦,年紀衰邁,才不足剸理庶務,威不能憚壓一路,邑瘼轉痼而蘇捄沒策,民生日悴而撫摩昧方,一味尸素,百拙畢露,將未免累聖簡而墜家聲,每自循省,不寒而粟。且況臣稟賦脆弱,自少善病,而最是痰癖,仍成膏肓,每當寒節,一倍添劇,至於今年,三朔毒痁,眞元脫落,舊疴新症,層加疊現。又自月初,重患感冒,始意一時所祟,終作浹旬沈綿,癖積乘虛,痰火上升,胸膈痞滯而全却食飮,頭目眩暈而如墜煙霧,文牒去來,一未領略,守宰接見,茫無省覺。當此催科之時,按例循常,尙難自力,撥煩理劇,尤非可論。今若强所難强,長在床褥,不思所以丐免之方,則臣之一身生死,雖不足恤,而其於瘝官曠職何哉?臣之瓜期,只隔數朔,如非目下實狀,則恭俟解節,何煩辭牘,而民事抛置,一日爲悶,病裏惶隘,如負大何,玆不得不疾聲仰籲於仁覆之天。伏乞聖慈,特賜矜憐,亟許遞改,使公而不至尸官,私而得尋生路,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
曺鳳振啓曰,行大司憲趙得永未肅拜,執義李羲發,掌令具明源·趙奎昇,持平金裕憲·沈能燮在外,監察茶時之意,敢啓。傳曰,知道。
朴景鎭啓曰,玉堂上下番俱空,已至閱月,事甚未安。副校理李基栽,修撰趙秀仁·朴升鉉,副修撰任存常,旣有只推之命,竝更牌招,推移入直,何如?傳曰,允。
以副校理李基栽,修撰朴升鉉,副修撰任存常牌不進罷職傳旨,傳于林景鎭曰,只推。
以文學金羽根牌不進罷職傳旨,傳于林景鎭曰,只推。
備邊司,以李勉昇爲咸鏡監司。
林景鎭啓曰,吏曹郞廳來言,守令多窠,政事,取稟。傳曰,政官牌招開政。
又啓曰,吏曹判書金履喬,參判洪秀晩,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推。
有政。吏批,判書金履喬,參判洪秀晩牌不進,參議李鶴秀進,同副承旨朴綺壽進。以李基栽爲應敎,李魯益爲知敦寧,金喆遠爲典籍,李紀淵爲成川府使,李海淸爲北靑府使,李儒修爲寧海府使,辛碩林爲梁山郡守,李顯相爲文川郡守,咸鏡監司單李勉昇。
兵批,判書鄭晩錫病,參判李錫圭病,參議韓義運病,參知趙琮鎭入直進,左副承旨申緯進。同知單林仁默,僉知單李煥輔,大護軍單鄭尙愚,咸鏡道兵馬節度使單李勉昇。
林景鎭,以吏批言啓曰,尙衣院直長李穆遠呈狀內,矣身素患痰癖之症,當此換節之時,一倍添劇,萬無起勤供職之望,卽速入啓遞改云。身病旣如是沈重,則有難强令察任,改差,何如?傳曰,允。
又以吏曹言啓曰,今日政廳,考見諸道褒貶啓本,則獒樹道察訪尹宗鉉,以怨胡及聞爲目,則宜置下考,而置諸中考,郭山縣監王道常,以治固多歷,病則可悶爲目,通川郡守朴齊奎,以宜勉束薪爲目,始興縣令趙濟明,以益勉剛核爲目,則俱宜置中考,而置諸上考,殊無嚴明殿最之意。四道道臣,推考警責,郭山縣監王道常,獒樹察訪尹宗鉉,竝罷黜,通川郡守朴齊奎,始興縣令趙濟明,竝中考施行,何如?傳曰,允。
申緯,以兵曹言啓曰,坼見諸道褒貶啓本,則平安監司沈象奎啓本中,壬海別將金鎭西,以鎭糴多姦爲目,則宜置中考,而置諸上考,金城別將金聲麗,以糴本零少,未捧最多爲目,則宜置下考,而置諸中考,江原監司徐鼎輔啓本中,三陟營將崔鎭一,以勖哉戢校爲目,開城留守李文會啓本中,白峙僉使金鰲福,以奚信微謗爲目,平安兵使趙華錫啓本中,寧城僉使金景燁,以何必責備爲目,則竝宜置中考,而置諸上考,玉江萬戶吳慶臣,以欲祛鎭弊,先除猾狡爲目,則宜置下考,而置諸中考,北兵使金守基啓本中,阿山萬戶姜遇文,以團束土校,勿侵隣堡爲目,則宜置下考,而置諸中考,殊無嚴明殿最之意。各該道道臣·帥臣及留守,竝推考警責,壬海別將金鎭西,三陟營將崔鎭一,白峙僉使金鰲福,寧城僉吏金景燁,竝中考施行,金城別將金聲麗,玉江萬戶吳慶臣,阿山萬戶姜遇文,竝下考施行,何如?傳曰,允。
又以兵曹言啓曰,馬馬海里權管具允昇,壬海別將金鎭西,兩次褒貶居中,其不職可知,依例罷黜,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
又以訓鍊都監言啓曰,本局諸將官自今年正月至十二月射講居首人,別單書入之意,敢啓。傳曰,知道。
又以禁衛營啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
上在昌德宮。停常參·經筵。
夜三更四更,月暈。
曺鳳振啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
林景鎭啓曰,玉堂上下番俱空,已至閱月,事甚未安。修撰趙秀仁·朴升鉉,副修撰任存常,旣有只推之命,與新除授應敎李基栽,一體牌招,推移入直,何如?傳曰,允。
獻納洪學淵啓曰,臣言議風采,不合諫諍,伏奉納言除旨,庚牌儼臨,章皇祗肅,粗伸微忱,而第臣於合啓中,有不可聯參者,曾叨見職,已蒙體諒之恩,私義與前無異,以此情踪,何可晏然於臺次乎?請命遞斥臣職。答曰,依啓。
以應敎李基栽,修撰趙秀仁·朴升鉉,副修撰任存常牌不進罷職傳旨,傳于林景鎭曰,只推。
曺鳳振啓曰,行大司憲趙得永牌不進,執義李羲發,掌令具明源·趙奎昇,持平金裕憲·沈能燮在外,監察茶時之意,敢啓。傳曰,知道。
申緯,以都摠府言啓曰,副摠管李元植,以訓鍊院都正,將鬼薦取才事,訓鍊院晝仕出去之意,敢啓。傳曰,知道。
又以兵曹言啓曰,慶尙前監司金履載狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試事,草記啓下後,各以本道入格技藝試取,則延日出身金宗錫,慶州閑良李宇魯,義興閑良金德明,片箭俱未入格,大丘出身金必汶,仁同出身張興燮,淸道出身李必秀,柒谷閑良鄭裕海,淸道閑良李松秀,密陽閑良孫漢弼等,不爲上來云,揆以抄上法意,誠甚未安。該道臣推考,未入格武士等,依例給糧下送,何如?傳曰,允。
又以備邊司言啓曰,卽見廣州留守權常愼狀啓,則以爲,本府公都會與都試,竝時合設,而都試旣已退行,公都會亦待明年一體合設事,請令廟堂稟旨分付矣。本府武士都試,旣以支勅退行,則儒生都會,勢難獨設,依狀請,使之待明秋合設,何如?傳曰,允。
又以備邊司言啓曰,頃因海西年分狀啓,延安等五邑辛未停退五分一收捧之意,覆啓行會矣。卽見該監司權丕應所報,則以爲,五邑穡事,雖曰免歉,田農失稔,無異尤甚,當年新還,尙難辦納,今以流絶之舊還,替徵於隣族,則徒致騷擾,捧納無望,上項五邑辛未停退,特爲仍停,待明秋準捧爲請矣。本道年事,挽近稍登,五邑舊還,數亦不多,而只令五分一收捧者,蓋念民勢有此分數,則其在營邑奉行之道,固當依朝令飭捧,以爲漸次釐弊之方,而道臣之以難於徵納,屢請仍停者,實非重還餉之義,該道臣推考。今當歲末,勘還在卽,而一向督納,亦不無事勢之掣礙,五邑舊還,姑令仍停,何如?傳曰,允。
上在昌德宮。停常參·經筵。
藥房提調金魯敬,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮口傳問安。答曰,知道。
王大妃殿進御加味君子湯,依前方五貼式日次製入事,榻前下敎。
曺鳳振啓曰,行大司憲趙得永未肅拜,執義李羲發,掌令具明源·趙奎昇,持平金裕憲·沈能燮在外,監察茶時之意,敢啓。傳曰,知道。
申緯啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
林景鎭啓曰,玉堂上下番俱空,已至閱月,事甚未安。應敎李基栽,修撰趙秀仁·朴升鉉,副修撰任存常,旣有只推之命,竝更牌招,推移入直,何如?傳曰,允。
又啓曰,今二十二日,都目政事爲之之意,敢啓。傳曰,知道。
兵曹口傳政事,大護軍李魯益。
林景鎭啓曰,吏曹郞廳來言,臺諫有闕,政事,取稟。傳曰,政官牌招開政。
有政。吏批,判書金履喬進,參判洪秀晩,參議李鶴秀牌不進,同副承旨朴綺壽進。以朴鳴和爲獻納,以李寅傅爲副校理,以柳榮輔爲吏曹佐郞,以鄭尙愚爲知敦寧,以趙得永爲司圃提調,兼養賢主簿單金喆遠,兼春秋單李顯相。
兵批,判書鄭晩錫病,參判李錫圭病,參議韓義運入直進,參知趙琮鎭病,左副承旨申緯進。同知單韓宗碩,副司直洪學淵。
以應敎李基栽,修撰趙秀仁·朴升鉉,副修撰任存常牌不進罷職傳旨,傳于林景鎭曰,只推。
申緯,以兵曹言啓曰,今十二月二十一日,武臣賓廳講日次,而頒敎權停例行禮相値,不得爲之之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數·落仕年條·薦名,各其名下,懸註以入之意,敢啓。傳曰,知道。
又以都摠府言啓曰,副摠管柳和源,以文臣朔試射試官,慕華館晝仕出去之意,敢啓。傳曰,知道。
又以摠戎廳言啓曰,本廳諸將官今庚辰年射講居首人,依例別單書入之意,敢啓。傳曰,知道。
知敦寧李魯益疏曰,伏以臣伏奉除旨,以臣爲知敦寧府事者,而臣本無敦寧,揆以格例,自在當遞,敢陳短章,仰瀆崇嚴。伏乞聖明,亟令該曹,照例遞改,俾存公格,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
夜五更,月暈。
曺鳳振啓曰,行大司憲趙得永未肅拜,執義李羲發,掌令具明源·趙奎昇,持平金裕憲·沈能燮在外,監察茶時之意,敢啓。傳曰,知道。
申緯啓曰,來二十五日,朝參日次矣,敢稟。傳曰,停。
尹命烈啓曰,右副承旨林景鎭,今日不爲仕進,卽爲牌招,何如?傳曰,許遞,前望單子入之,待下批牌招察任。承旨前望單子入之,任厚常落點。
以吏曹參議李鶴秀牌不進罷職傳旨,傳于朴綺壽曰,只推。
以右承旨任厚常牌不進罷職傳旨,傳于尹命烈曰,只推。
朴綺壽啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公淸監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十四件,亦爲依前頒給之意,敢啓。傳曰,知道。
又以弘文館言啓曰,本館上番闕直,事甚未安。應敎李基栽,修撰趙秀仁·朴升鉉,旣有只推之命,與新除授副校理李寅溥,一體牌招,以爲推移入直之地,何如?傳曰,允。
申緯,以都摠府言啓曰,今日入直內三廳武兼·禁軍及軍兵等,當爲中日習射技放,而仁政殿頒詔權停例行禮相値,不得設行之意,敢啓。傳曰,知道。
朴綺壽,以承文院都提調意啓曰,尊諡詔一道,提調一員,陪進奉安于禮曹奉安閣,仍行奉審之意,敢啓。傳曰,知道。
敎中外大小臣僚·耆老·軍民·閑良人等書。王若曰,下國奉諱,奄帝馭之上賓,大行受名,覩皇綸之繼降。庸申播告,欽遵彝章,念先帝嗣守丕基,而上天永眷寶命。初元授受之盛,曠百世而罕聞,二紀勤儉之治,曁萬邦而均被。五氣順軌,鞏瑤圖於泰磐,六飛省方,喜玉體之乾健。夫何眞遊之遽遠,奄見顯冊之載揚,憑几之末音纔承,悲纏率土,鏤玉之徽稱昭揭,孝大尊親。迺擧迎勅之晠儀,式循覃慶之舊例,屢年沐柔遠之澤,龍光如新,小邦軫省弊之方,鳳曆同付。於戲,殷禮已擧,逾切拱極之誠,恩綸遙宣,倍激攀弓之慕,故玆敎示,想宜知悉。禮曹判書金魯敬製進。
上在昌德宮。停常參·經筵。
曺鳳振啓曰,大司憲·執義·掌令二員·持平二員未差,監察茶時之意,敢啓。傳曰,知道。
以應敎李基栽,副校理李寅溥,修撰趙秀仁·朴升鉉牌不進罷職傳旨,傳于任厚常曰,只推。
傳于金敎根曰,生民休戚,專係於守令,守令之治不治,亦係於初仕之擇不擇。每當都政,屢煩飭敎,而歸於無實之地,今番則勿以文具,着實對揚,俾有實效。忠臣·淸白吏子孫,西北·松都人,亦爲各別拔例收用事,分付兩銓。
傳于金敎根曰,別檢朴鎬壽,出六窠擬入。
傳于金敎根曰,副司勇金益喆,今日政初仕擬入。
傳于曺鳳振曰,在外有實故未肅拜臺諫及玉堂,竝許遞,今日政差出。
金敎根,以吏曹言啓曰,今都目大政時,本曹堂上,不可不備員,而參判洪秀晩病不來,令政院牌招,以爲同參之地,何如?傳曰,允。
又以吏曹言啓曰,今都政窠闕甚少,蔭官仕滿及雜岐出六之人,將未免虛司果,而無所區處矣。潭陽府使李潞秀,永春縣監韓忠裕,明年以年七十,當爲遞改,而在前如此之時,先爲啓稟差代,已成近例。今亦依例竝改差,以爲次次陞付之地,何如?傳曰,允。
又以吏曹言啓曰,宗廟署副奉事朴萊壽,以本署儀軌郞廳,蒙陞敍之典,而謹考前例,則濟用監官員,以捧函官陞敍,多有先付直長,仍爲陞六之例矣。參下官之陞敍,宜無異同,今亦依此擧行,何如?傳曰,允。
曺鳳振,以兵曹言啓曰,同知中樞府事李義溫,僉知中樞府事尹復相·徐恭修·權常五,五衛將金鍾海·朴元植·朴弘鎭·朴榮遂·李煥輔,忠壯衛將安如坤,景福宮衛將韓宗碩,慶熙宮衛將劉運德,俱以病難供職,呈狀乞遞,竝改差,何如?傳曰,允。
吏批,都政。判書金履喬進,參判洪秀晩牌招不進,參議李鶴秀進,行都承旨金敎根進。啓曰,今都目大政,各岐仕滿應遷者,相避及未準朔監察·禁府都事,戶曹·刑曹·工曹·漢城府郞官,平市署官員·五部令,各司久任時推人員,竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,蔭仕六品官之陞五品者,每於過都政後陞擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,吉州防禦使,今當差出,而擬望之人乏少,他道未準朔守令,竝擬,何如?傳曰,允。
又啓曰,臺諫及玉堂闕員,今當差出,而擬望之人乏少,外任竝擬,何如?傳曰,允。
又啓曰,海州牧判官,今當差出,而本州以營下劇邑,物衆地大,素稱難治,不可不擇差,他道已準限未準朔守令,竝擬,何如?傳曰,允。
又啓曰,楚山府使,今當以文臣差出,而擬望之人乏少,堂下曾經三品侍從及外任竝擬,何如?傳曰,允。
以成禹圭禮賓主簿,洪耆周爲典設別提,李灌夏爲內贍主簿,李種仁爲引儀,李鍾稷爲麻田郡守,李傳鉉爲司饔直長,韓致迥爲尙衣直長,金在新爲順陵直長,徐有聲爲潭陽府使,兪漢芝爲永春縣監,軍資主簿單南駿聲,李明五爲平市直長,李禹錫爲司饔主簿,洪鼎爕爲掌樂主簿,李度明爲引儀,宋啓栢爲魯城縣監,典籍二單金榶·姜弼煥,以上四館去官,宋祥來爲司饔奉事,洪羲錫爲禁府都事,尙東奎爲司䆃奉事,閔鼎爀爲漢城判官,沈宜慶爲白川郡守,徐善輔爲漢城主簿,徐有民爲掌苑奉事,李羲升爲典簿,宋友淵爲陽川縣監,趙雲炯爲郭山縣監,李魯榮爲獻陵直長,朴致榮爲海州判官,尹載鐸爲吉州牧使,李宜植爲德源府使,李顯夔爲順川郡守,李文容爲尙瑞直長,吳致慶爲監察,張鉉忠爲西部令,趙哲永爲平市主簿,沈衡泰爲監役,曺錫玄爲禁府都事,李祖植爲尙瑞副直長,趙弘鎭爲大司憲,李敬參爲大司諫,宋翼淵爲執義,朴熙輔爲典籍,李益秀爲古阜郡守,李泰淳爲楚山府使,趙學儉爲松禾縣監,吳顯相爲靑山縣監,兪長柱爲繕工副奉事,朴長馣爲長興主簿,崔昇羽爲典籍,李光濂爲昌陵令,李禹錫爲監察,金在元爲應敎,李瀅夏爲副應敎,朴基宏·朴齊聞爲校理,姜世綸爲修撰,洪世周爲原州判官,權中任爲典牲判官,李鍾仁爲敦寧判官,朴熙輔爲監察,楚山府事李泰淳今加通政加資事承傳,韓光善爲禁府都事,李是鍊爲典籍,洪學淵·高廷鳳爲副校理,李寅溥爲修撰,黃敬彦爲獻納,朴宗琰爲司饔主簿,徐致輔爲通津府使,張洛賢爲彦陽縣監,林應淳爲萬頃縣令,金遇順爲泰川縣監,徐鳳輔爲善山府使,尹懿成爲慶興府使,吳廷獜爲軍器主簿,崔昇羽爲宗簿主簿,權熀爲司諫,朴周爕爲掌令,成禹圭爲監察,洪羲人爲安峽縣監,鄭是容爲陜川郡守,申大應爲濟用主簿,姜在勉爲典籍,趙琮鎭爲淮陽縣監,白致樂爲掌令,金樂周·盧光斗爲持平,蔡定永爲正言,李勉大爲端川府使,金善臣爲典設別檢,朴萊壽爲宗廟直長,李昌孝爲典獄主簿,李章顯爲大邱判官,趙相玉爲獒樹察訪,丁義準爲宗廟副奉事,李存秀爲工曹判書,鄭祖榮爲奉常正,許㬘爲草溪郡守,申景雨爲康津縣監,李溟夏爲宗廟直長,宋能圭爲典籍,朴宗珩爲兵曹參知,平市直長李明五爲,典牲直長崔在憲相換,李章翼爲禁府都事,朴鎬壽爲掌樂主簿,洪樂拯爲濬源殿令,沈能弘爲氷庫別檢,李文載爲金浦郡守,趙德履爲幽谷察訪,姜仁鶴爲碧沙察訪,宋能圭爲正言,申萬休爲吏曹佐郞,沈憲永爲引儀,李熙耇爲禮賓主簿,金錝爲司圃別提,宋仁載爲廣興守,金國憲爲典籍,金容善爲景慕宮令,李命純爲兵曹正郞,洪耆周爲戶曹佐郞,鄭義命爲禮曹佐郞,兼春秋單李命純,申世權爲典設別提,兼春秋單鄭義命,金益喆爲敦寧參奉,鄭五錫爲假監役,李沂柱爲章陵參奉,李在貞爲敬陵參奉,洪淳謨爲永陵參奉,金箕晢爲弘陵參奉,趙鎭敏爲懿陵參奉,朴宗吉爲穆陵參奉,鄭世敎爲翼陵參奉,李奎秀爲顯隆園參奉,李㬚爲孝陵參奉,李家發爲齊陵參奉,金鍾慶爲長陵參奉,成晩鎭爲禮賓參奉,趙晩錫爲典獄參奉,黃浩民爲肇慶廟別檢。
兵批,都政。判書鄭晩錫進,參判李錫奎病,參議韓義運進,參知趙琮鎭進,左副承旨曺鳳振進。啓曰,今日都目政事,本曹堂上,不可不備,而參判李錫奎病不來,令政院牌招,同參政事,何如?傳曰,允。
又啓曰,各道營將·中軍·虞候,今當差出,而擬望之人乏少,已準朔守令及虞候竝擬,何如?傳曰,允。
又啓曰,訓鍊正今當差出,而擬望之人乏少,外任竝擬,何如?傳曰,允。
曺鳳振,以兵批言啓曰,五衛將李商駿·康綖,慶熙宮衛將盧仁述,俱爲在外,該廳番次苟艱云,竝改差,何如?傳曰,允。
又以兵批言啓曰,僉知中樞府事金聖老,老病在鄕,五衛將朴旨鳳·金履海·朱萬离,景福宮衛將李宅鼎,俱爲在外,五衛將徐有建前任晉州營將,時在任所,上來間該廳番次苟艱云,慶熙宮衛將金尙顯,病難供職,呈狀乞遞,竝改差,何如?傳曰,允。
以趙弘鎭·李存秀爲知事,徐有建爲五衛將,張守初爲忠翊將,白能洙爲備邊郞,李元植爲同知,金聖老·梁鍾友爲僉知,金履海·朱萬离爲五衛將,訓鍊判官加設安榮,主簿加設李斗榮·黃河潤,以上依定式減下,訓鍊主簿單權仁得,金箕殷爲僉知,金弘澤爲訓鍊判官加設,李周翰·趙存常·金孝曾爲主簿加設,張鉉擧·朴旨鳳·李觀德爲五衛將,李宅鼎爲景福將,金尙顯爲慶熙將,趙寬錫爲晉州營將,尹喜豐爲三陟營將,尹膺烈爲江華中軍,李亨權爲大興中軍,李東榮爲南虞候,鄭選爲忠壯將,洪致範爲加德僉使,鄭鴻觀爲坡知僉使,李元榮爲寧城僉使,金守光爲黃海水虞候,副護軍徐恭修·尹復相·權常五,安宗喆爲白峙僉使,呂鉉長爲牛峴僉使,韓光千爲所斤僉使,許雄爲昌洲僉使,金行魯爲魚游澗僉使,僉知三單張守初·金履海·朱萬离,尹敬烈爲守門將,崔忠一爲柔遠僉使,崔得信爲委曲僉使,金龍雲爲德津萬戶,任英大爲金甲島萬戶,金應澈爲於蘭萬戶,任致淳爲所已萬戶,周景鎬爲寅火堡萬戶,金戒孫爲幕嶺萬戶,文景煥爲玉江萬戶,李建杓爲阿山萬戶,洪聖源爲古突山別將,趙元輯爲長木浦別將,陸成輝爲南村別將,副護軍尹益儉·申光碩·李元臣·姜最顯,李達淵爲守門將,鄭德來爲金城別將,辛景秀爲寶山別將,李煥周爲訓鍊僉正,李晩奎爲翊衛,晉州營將趙寬錫,三陟營將尹喜豐,大興中軍李亨權,江華中軍尹膺烈,南虞候李東榮,以上今加折衝,徐春輔爲訓鍊都正,孔彦周爲判官,李敎彬爲都摠都事,李東煥爲全羅左水虞候,南曦重爲從浦萬戶,同知單金尙顯,僉知三單張鉉擧·朴旨鳳·李觀德,副護軍林景鎭,崔垠爲中樞經歷,李圭德爲訓鍊正,尹永烈爲僉知,方承圓·李商駿爲五衛將,同知單李宅鼎,大護軍趙得永,護軍尹尙圭,副司直李基栽·李泰淳·李羲發·李游夏·朴鳴和·具明源·趙奎昇·金裕憲·沈能燮·朴光錫·洪羲弼·李寅溥·趙秀仁·朴升鉉·柳幼獜·權爽·姜周成,康綖爲五衛將,高興柱爲景福將,盧仁述爲慶熙將,宋基鼎爲翊贊,副護軍趙寬錫·尹喜豐·尹致亨·金履昇,尹始大爲訓鍊主簿,金禹鍾爲部將,李尙璜爲知事,申從洛爲中樞都事,趙雲錫爲武兼,南允東爲守門將,同知單盧仁述,僉知三單李商駿·姜周成·康綖,副護軍金聖老,副司直鄭基善,副司果沈宜寬·沈漢永,白有繪爲五衛將,車仁鳳爲慶熙將,僉知二單鄭選·高興柱,趙邦植爲訓鍊主簿,具廷鉉爲夞怪萬戶,李雨元爲宣傳官,李時鎬爲武兼,沈煥永爲左捕從事官,安光贊爲宣傳官,同知單車仁鳳,僉知二單沈漢永·白有繪,徐翯淳爲宣傳官,徐德珉爲慶熙將,沈煥永·趙存卿爲訓鍊副正,李煥周爲宣傳官,李彰愼爲左捕從事官,同知單徐德珉,副護軍申緖,許棨爲都摠經歷,李行淳爲訓鍊僉正,申錫朋爲右捕從事官,金善命爲都摠都事,金履寬爲訓鍊判官,副司果朴萊壽,權球爲宣傳官,李止敬·洪㯳爲訓鍊主簿,尹行源爲武兼,宋宗洙爲侍直,申在健·李玄謙爲武兼,安原權管單都啓善,鄭寅基爲宣傳官,李濟遠·李培遠·李兢緖爲武兼,申勉求·申在忠·鄭元箕爲部將,裵聖集·朴最淳·林重茂爲守門將,具鳳錫爲南道參軍,張之熊爲守門將,權管秩,舊坡知梁迪洙,馬馬海里吳致豐,甲巖金永欽,嗭洞金明五,雙靑金榮國,乾原李東勛,楸仇非黃碩憲,於汀灘李景尙,大吉號里韓宗壽,小吉號里朴顯國,廟洞金宗利,副司果李源奎·金章元·崔仁宅·張有齡·金春叙·安思榘·李儒彬。
金敎根,以吏曹言啓曰,八道·三都文蔭朝官履歷成冊,今方入啓,而廣州府成冊,限內尙不報來,事極稽忽。該留守權常愼,爲先推考,斯速修報事,催促之意,敢啓。傳曰,知道。
任厚常,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
曺鳳振,以禁衛營言啓曰,去夜初更量,出身金玉聲,被捉於本營巡邏,而係是有薦出身,依例移送該府之意,敢啓。傳曰,知道。
又以義禁府言啓曰,禁衛營啓辭內,去夜初更量,出身金玉聲,被捉於本營巡邏,而係是有薦出身,移送該府事,允下矣。金玉聲,今方待命,拿囚之意,敢啓。傳曰,知道。
金敎根,以司僕寺一二提調意啓曰,分養馬故失·瘦瘠·不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑現告成冊,今始來到,而係是宥旨前事,何以爲之?敢稟。傳曰,蕩滌。
上在昌德宮。停常參·經筵。
曺鳳振啓曰,行大司憲趙弘鎭,掌令白致樂,持平盧光斗未肅拜,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
傳于申緯曰,守令·邊將初仕人留待。
傳于申緯曰,守令·邊將初仕人入侍。
趙相玉遷轉,代以李基準爲事變假注書。
傳于申緯曰,別講爲之。
曺鳳振啓曰,卽者刑曹郞廳來言,各道放未放成冊,今已齊到,當爲回啓,而判書未差,次堂例不得擧行云。判書未差之代,政官牌招,開改差出,待下批牌招察任,何如?傳曰,允。
任厚常,以弘文館言啓曰,本館上番,姑陞入直,事甚未安。新除授應敎金在元,副應敎李瀅夏,校理朴齊聞,副校理洪學淵,竝卽牌招,以爲推移入直,修撰李寅溥,卽爲牌招察任,何如?傳曰,允。
又以弘文館言啓曰,新除授校理朴基宏,時在平安道泰川縣任所,副校理高廷鳳,時在全羅道光州地,修撰姜世綸,時在慶尙道尙州地,經筵入番事緊,請竝斯速乗馹上來事,下諭。傳曰,依啓。
傳于申緯曰,入直玉堂持羹墻錄入侍。
任厚常,以承文院都提調意啓曰,院製述官金錝陞六,代吏文學官南石耇陞付,吏文學官有闕,代幼學丁志鶴差下,使之付軍職,冠帶常仕,何如?傳曰,允。
庚辰十二月二十三日辰時,上御熙政堂。守令·邊將初仕人入侍時,右承旨任厚常,右副承旨申緯,假注書李冕植,記事官鄭知容,記事官金正喜,以次進伏,魯城縣監宋啓栢,郭山縣監趙雲炯,德源府使李宜植,順天郡守李顯夔,原州判官洪世周,通津府使徐致輔,彦陽縣監張洛賢,慶興府使尹懿成,安峽縣監洪羲人,大邱判官李章顯,草溪郡守許㬘,以次進伏楹外訖。上曰,以次進前,各奏姓名。啓栢等以次進前,各奏職姓名。上曰,邊將則宣傳官於階下傳奏,可也。白峙僉使安宗喆,所斤僉使韓光千,柔遠僉使崔忠一,魚游澗僉使金行魯,牛峴僉使呂鉉長,昌洲僉使許雄,寧城僉使李東榮,委曲僉使崔得信,寅火堡萬戶周景鎭,德津萬戶金龍雲,永登萬戶金彦僖,於蘭萬戶金應澈,金甲島萬戶任英大,所已萬戶任致淳,玉江萬戶文景煥,幕嶺萬戶金戒孫,金城別將鄭德來,長木浦別將趙元輯,南村別將陸成輝,古突山別將洪聖源,於汀灘權管李景石等,以次各奏職姓名,宣傳官以次傳奏姓名訖。上命退,啓栢等退出。仍命退,承史以次退出。
庚辰十二月二十三日未時,上御熙政堂。別講入侍時,參贊官申緯,原任待敎朴綺壽,檢討官李魯秉持續綱目第一卷,檢討官任存常持續綱目第一卷,假注書朴宗學,記事官鄭知容·金正喜,以次進伏訖。上命開卷讀奏。魯秉讀,自冬十月止臣之願也。上命下番讀之。存常讀,自安遠節度使止奉朝請。命奏文義。魯秉曰,王彦超等,卽跋扈之藩臣也。宋帝以創業垂統之主,此等人竝入彀率,至有御苑賜宴,杯酒從容之恩,大可見人主御群雄之度矣,伏願殿下,此等處體念焉。上命掩卷,仍命玉堂先退。上曰,今日在院承旨幾人乎?緯曰,都承旨金敎根病,左承旨尹命烈,右承旨任厚常,左副承旨曺鳳振,同副承旨朴綺壽及臣緯矣。上曰,今日入直閣臣爲誰乎?綺壽曰,待敎徐憙淳須資出去,直閣鄭基善姑未入來矣。上命在院承旨持公事入侍。出榻敎賤臣承命出傳,左承旨尹命烈,右承旨任厚常,左副承旨曺鳳振,假注書李冕植追入進伏訖。上曰,公事讀奏。厚常曰,臣禮房。無公事,而吏房代房,有公事矣。上命讀奏。厚常將讀奏刑曹判書洪羲臣呈辭,上曰,眼明者讀奏,可也。仍命右副讀之。緯承命讀奏。仍命連爲讀奏。緯又讀奏公淸監司啓本,淸安縣監李秉運到任事。命烈曰,臣戶房無公事矣。鳳振曰,臣推考房無公事矣。上命注書出去,在院公事持入。冕植承命,持公事一度以入。上命讀之。厚常讀奏公淸監司啓本,頒敎文頒布事訖。上命退,諸臣以此退出。
庚辰十二月二十三日申時,上御熙政堂。入直玉堂持羹墻錄入侍時,右副承旨申緯,檢討官李魯秉持羹墻錄第三卷,檢校直閣鄭基善,假注書朴宗學,記事官鄭知容·金正喜,以次進伏訖。上命讀奏,魯秉讀,自上昇平日久止守典章是也。命奏文義。魯秉曰,列聖朝昇平之時,閱陣講武,此是安不忘危之盛意也,伏願殿下體念焉。上命掩卷。仍命退,諸臣以此退出。
上在昌德宮。停常參·經筵。
曺鳳振啓曰,行大司憲趙弘鎭,掌令白致樂,持平盧光斗未肅拜,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
任厚常啓曰,工曹判書李存秀,除拜後過三日不爲出肅,依定式,推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。兵曹參知朴宗珩,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于尹命烈曰,王世子,孟子畢帙後,賞格草注紙七卷,白綿紙二十卷,黃蜜七斤,黃筆三十柄,眞墨三十丁,白木十疋,木十二疋入之。
傳于尹命烈曰,世子宮長番中官十一員,各鼎紬一疋,出入番中官十二員,各白木一疋,司鑰二人,各木一疋,冊色書吏書寫六人,各木二疋,布一疋賜給。
以副應敎李瀅夏牌不進罷職傳旨,傳于任厚常曰,只推。
任厚常啓曰,假注書朴宗學,身病猝重,勢難察任,今姑改差,何如?傳曰,允。朴宗學改差,代以崔綱魯爲假注書。
任厚常啓曰,今此延祥詩春帖子製述人中,時無職名人,令該曹口傳付軍職,何如?傳曰,允。
兵曹口傳政事,副司果徐有素·李寅泰·朴齊明·尹庠圭竝單付。
任厚常,以弘文館言啓曰,本館上番,姑陞入直,事甚未安。應敎金在元,副應敎李瀅夏,校理朴齊聞,副校理洪學淵,旣有只推之命,竝卽牌招,以爲推移入直,修撰李寅溥,一體牌招察任,何如?傳曰,允。
以應敎金在元,校理朴齊聞,副校理洪學淵,修撰李寅溥牌不進罷職傳旨,傳于任厚常曰,只推。
任厚常啓曰,吏曹參議李鶴秀牌不進罷職傳旨,今方捧入,而開政命下之後,如是違牌,事甚未安。判書金履喬受由,參判洪秀晩疏批未下,不得開政,何以爲之?敢稟。傳曰,只推,更爲牌招。
有政。吏批,判書金履喬受由,參判未差,參議李鶴秀進,右承旨任厚常進。啓曰,判書金履喬受由,參判未差,小臣獨政未安,何以爲之?敢稟。傳曰,只出緊任。
以李存秀爲刑曹判書。兵批,判書鄭晩錫受由,參判李錫奎病,參議韓義運病,參知朴宗珩入直進,左副承旨申緯進。大護軍洪羲臣,護軍洪秀晩,副司果南錫中·朴仁猉·安養誠,副司勇南石耇·丁志鶴竝單付。
曺鳳振啓曰,刑曹判書李存秀牌不進推考傳旨,今方捧入,而放未放成冊,當爲回啓,如是違牌,事甚未安,更爲牌招,何如?傳曰,允。
又啓曰,刑曹判書李存秀再牌不進推考傳旨,今方捧入,而放未放回啓,當爲擧行,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
任厚常,以禮曹言啓曰,孝陵參奉丁義準,方在入直,而今番都政,移拜宗廟署副奉事,新除授參奉李㬚在外,姑未上來,別檢鄭煥義,呈辭下鄕,已過由限,亦未上來,莫重陵所,無人替直云。別檢鄭煥義,旣過由限,則不可不改差,其代,卽令該曹,以在京無故人口傳差出,趁卽就直之地,何如?傳曰,允。
吏曹口傳政事,以柳夏永爲孝陵別檢。
申緯,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
任厚常,以承文院都提調意啓曰,請曆齎咨官回便尊諡詔書順付事,禮部咨文出來矣。回咨依例撰出,正書安寶後,順付於進賀之行,何如?傳曰,允。
尹命烈,以賑恤廳言啓曰,中部中魚物廛一牌契任掌李所回,今月二十四日本洞路傍,得一歲遺棄女兒,同里居良女李召史,欲爲收養,西部社稷洞契任掌梁基正,今月二十四日本洞路傍,得一歲遺棄女兒,同里居私婢成紛,欲爲收養,西小門內契任掌李光得,今月二十四日本洞路傍,得一歲遺棄女兒,同里居私婢福連,欲爲收養,貧不自食,皆願受料,告于本部,自各該部牒呈,故依節目竝爲給料,使之乳養之意,敢啓。傳曰,知道。
吏曹參判洪秀晩疏曰,伏以臣屢日毒感彌留之餘,忽於日昨,素患寒積,乘虛衝上,晝宵叫苦,症情委劇,床玆之間,轉側須人。方其衝亘之際,氣息壅閼,不省四到,傍人爲之代悶,目下病狀,萬無時日內供職之望。大政庚牌,坐犯違傲,臣如有一分可强之勢,則前日出膺之地,今豈忽爲此請急之籲乎?玆敢冒昧嚴畏,仰暴實狀。伏乞聖慈,俯垂矜察,亟遞臣所帶本職,俾得安意調病,千萬至祝。臣無任云云。答曰,省疏具悉。所請依施。
上在昌德宮。停常參·經筵。
藥房提調金魯敬,右承旨任厚常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮口傳問安。答曰,知道。
曺鳳振啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
申緯啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于朴綺壽曰,別講爲之。
以副應敎李瀅夏再牌不進罷職傳旨,傳于任厚常曰,只推。
傳于申緯曰,別講爲之。
任厚常,以弘文館言啓曰,本館上番,姑陞入直,事甚未安。應敎金在元,副應敎李瀅夏,校理朴齊聞,副校理洪學淵,旣有只推之命,竝卽牌招,以爲推移入直,修撰李寅溥,一體牌招察任,何如?傳曰,允。
以應敎金在元,校理朴齊聞,副校理洪學淵,修撰李寅溥牌不進罷職傳旨,傳于任厚常曰,只推。
傳于曺鳳振曰,別講爲之。
任厚常以內醫院提調意啓曰,副提調金敎根,今日問安,不爲仕進,卽爲牌招,何如?傳曰,允。
任厚常啓曰,延祥詩春帖子製述人,旣已抄啓矣。弘文提學金魯敬,待明朝牌招,以爲出韻科次之地,何如?傳曰,允。
傳于申緯曰,別講爲之。
任厚常,以吏曹言啓曰,彦陽縣監張洛賢戶奴呈狀內,矣上典父,在於義州地,而卽接家信,則目下病狀,萬分危劇,人子情理,斷無離捨赴任之望,卽速入啓遞改云。親病旣如是,則不可强令往赴,改差,何如?傳曰,允。
又以禮曹言啓曰,卽接齊陵令所報,則今此正朝祭享,兩官中一員,前期受香祝,備員將事,而新除授本陵參奉李家發,時在慶尙道義城地,無以及期上來云矣。莫重祭享,兩官不可不備,參奉李家發改差,其代,卽令該曹,以在京無故人口傳差出,以爲備員擧行之地,何如?傳曰,允。
尹命烈,以漢城府言啓曰,拯活十五名以上者,抄啓事,曾有定式矣。卽接南部令趙瀞所報,則豆毛坊箭串一契尊位中任等所告內,去十月三十日松坡場市罷後,各處民人等散歸之路,乘船爭渡,忽遇大風,滿船所載六十餘名,幾乎渰溺,無人救活,而本洞居閑良李福信·李基爀兩人,持船過此,見其急迫之狀,冒危涉險,爲衆出力,救出許多垂死之人命云,故自臣府更加査實,則李福信等之拯活實狀,果如該府所報矣。其在激勸之道,宜有褒賞之擧,而臣府不敢擅便,令該曹考例,稟處,何如?傳曰,允。
申緯,以左邊捕盜廳言啓曰,本廳兼從事官權,移拜宣傳官矣。職務相妨,例不得兼帶,今姑改差,何如?傳曰,允。
曺鳳振,以義禁府言啓曰,因禁衛營草記,今月二十二日初更量,犯夜被捉人有薦出身金玉聲,依例移送本府,已爲拿囚矣。犯夜人之除捧供,依更數決杖,放送後草記,自是已例也。金玉聲,初更被捉,依更數決杖十度後,放送之意,敢啓。傳曰,知道。
庚辰十二月二十五日辰時,上御熙政堂。藥房入診入侍時,提調金魯敬,右承旨任厚常,假注書李冕植,記事官鄭知容·金正喜,檢校直閣鄭基善,以次進伏,醫官吳千根·李漢臣·金殷相,進伏楹外訖。魯敬等進前奏曰,近日朝氣猶寒,聖體何如?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,各殿宮氣候一樣矣。魯敬曰,醫官使之入診,何如?上可之。上曰,金殷相退出,只二醫入診。千根·漢臣,以次診候訖,退伏奏曰,脈候左右三部調均矣。魯敬曰,今此元朝稱慶陳賀時,王世子行禮儀註,纔已磨鍊以入矣。伊日大殿親上及頒敎禮畢還內後,次行各殿宮賀儀,而尙傳出復位後,王世子行後四拜,又有出就仁政門幕次之節。節次遲久,出入頻多,冒寒勞動,殆將終日矣。謹稽從前百官賀內殿時儀註,則一依禮文磨鍊,而及其行禮時,除尙傳出復位節次,仍行後四拜。自在先朝,如是擧行,事合倣用,禮無所妨。今番王大妃殿賀禮時,王世子入就位行禮及致詞箋文·禮物傳授尙傳等節,一如儀註,而不待尙傳之出復位,仍行後四拜後,權就東月廊小次,百官行禮後出,次行中宮殿·嘉順宮賀禮如上儀,恐合便宜,而儀註則不必釐改,只就相禮笏記,而依此修正擧行後,亦爲例似好,故敢此仰達。上曰,依爲之。出擧條
庚辰十二月二十五日辰時,上御熙政堂。別講入侍時,參贊官朴綺壽,檢討官李魯秉持綱目第一卷,檢討官任存常持綱目第一卷,檢校待敎徐憙淳,假注書李冕植,記事官鄭知容·金正喜,以次進伏。上曰,注書出去,諸承旨持公事入侍。出榻敎賤臣承命出傳,左承旨尹命烈,右承旨任厚常,左副承旨曺鳳振,右副承旨申緯,假注書崔綱魯,以次追入進伏。上命開卷讀之。魯秉讀,自胡一桂止日禱于鬼神而已。上曰,下番讀之。存常讀,自北漢以僧繼顒止亦坐受其斃矣。上命陳文義。魯秉曰,五季之末,生民在於塗炭,干戈搶攘之時,藩鎭驕將,權勢甚重,慮有後日之痼瘼,後苑之宴,盃酒之間,從容談笑而處之,以釋其權,宋太祖恢弘大度,可以仰認矣,伏願殿下體念焉。上曰,下番文義陳之。存常曰,南漢主鋹,縱恣跋扈,久爲南服之憂,而宋帝一遣潘美,屠城而取降,可見威武所曁,小人革面,而至於講武池賜酒,疑有毒而不飮者,莫窺宋帝之推心置腹也。由此觀之,藩主之負罪自疑,宋帝之包容全保,判若霄壤,開創神武之主,恢弘之度,可以見矣,伏願此等處體念焉。厚常曰,臣禮房無公事,而代房吏房,亦無公事矣。鳳振曰,臣推考房,無公事矣。緯曰,臣軍士房,無公事矣。緯曰,其間公事似或有之,入之,何如?上曰,可也。綱魯承命出去,公事二度持入,緯讀奏公淸兵使啓本,歲抄成冊上送事,又讀奏公淸監司稱慶陳賀方物啓本事。上曰,廳注書姓名誰也?綱魯起伏奏曰,崔綱魯矣。上命玉堂先退。魯秉等退出。上曰,注書出去,公事持入也。綱魯承命出去,還入奏曰,公事無之矣。仍命書榻敎曰,入直玉堂持羹墻錄入侍。賤臣承命出傳,與魯秉·存常,持羹墻錄,追入進伏。上曰,開卷讀之。魯秉讀,自度我人則止不出於此。仍命下番讀之。存常讀,自每於將士止西顧之憂,上曰,文義陳之。魯秉曰,此章卽兵說也。以觀天運三字觀之,則雖將家臨陣用兵之道,必觀天運矣。人君御世治平之道,要不出齊七政撫五辰,對越天時,其揆一也,伏願體念焉。上曰,下番文義陳之。存常曰,此諭體察使魚有沼之敎也。塞土風雪,三軍暴露,恩言鄭重,曲軫其勞苦,此卽宋祖馳賜貂裘之意也。推類以觀之,則冬祁寒夏暑雨,閭里之艱難,民生之疾苦,亦可以知矣。人君必先子惠之政,使匹夫匹婦各得其所,則治天下可運於掌,伏願此等處,益加體念焉。上命玉堂先退。仍命退,諸臣以次退出。
今十二月二十五日午時,上御熙政堂。別講入侍時,參贊官申緯,檢討官李魯秉持續綱目第一卷,檢討官任存常持續綱目第一卷,檢校待敎徐憙淳,假注書崔綱魯,記事官鄭知容·金正喜,以次進伏訖。上命開卷讀之。魯秉讀,自廷曉乃領前軍止封恩赦侯。上命陳文義。魯秉曰,南漢主盡除其諸良將,信任龔澄樞等,至於敗亡之境,此亦後世鑑誡處也。上曰,下番玉堂文義陳之。存常曰,此章別無文義,而劉鋹以强藩跋扈之臣,荷中朝包容之度,宋祖盡罪龔澄樞等,而不罪劉鋹,至封恩赦侯,可以見開創之君,懷保撫摩,牢籠駕御之度,出尋常萬萬矣。上命諸承旨持公事入侍。出榻敎賤臣承命出傳,左承旨尹命烈,右承旨任厚常,同副承旨朴綺壽,假注書李冕植,以次追入進伏。厚常曰,左副承旨曺鳳振,以春坊兼銜,往春坊未及入侍矣。鳳振追入進伏。上命奏公事。厚常曰,臣吏房代房,無公事矣。命烈曰,臣戶房無公事矣。厚常曰,臣禮房無公事矣。鳳振曰,臣刑房無公事矣。緯曰,臣兵房,有公事一張矣。仍讀奏慶尙監司啓本,上番諸色軍摠開坐事。綺壽曰,臣工房無公事矣。上曰,注書出去,持公事入之,可也。賤臣承命出傳,持公事一度以入,緯讀奏公淸兵使啓本,上番諸色軍摠開坐事。上命玉堂上下番出去,持羹墻錄入來。魯秉·存常,持羹墻錄第一卷進伏。上命開卷讀之。魯秉讀,自平安道有邊警止助防各營。上曰,文義陳之。魯秉曰,成廟朝預修邊備,常存陰雨之戒如此,而後漸解弛,至有壬辰之亂,此可見邊備之不容一時少緩也。上命下番讀之。存常讀,自宣朝諭全羅監司止眞聖人也。上命掩卷,仍命退,諸臣以次退出。
今十二月二十五日未時,上御熙政堂。別講入侍時,參贊官曺鳳振,檢討官李魯秉持續綱目第一卷,檢討官任存常持續綱目第一卷,檢校待敎徐憙淳,假注書崔綱魯,記事官鄭知容·金正喜,以次進伏訖。上命開卷讀之。魯秉讀,自鋹體質豐碩止別酌以賜鋹。上曰,文義陳之。魯秉曰,宋祖御講武池,賜酒於劉鋹,劉鋹致疑不飮,宋帝取以自飮,此等處亦可見帝王之大度矣。上命掩卷,仍命玉堂上下番先退。仍命坐直承旨持公事入侍。出榻敎賤臣承命出傳,右副承旨申緯持公事一度進伏。上曰,讀奏。緯讀奏慶尙監司狀啓,公都會試取事。上命入直玉堂持羹墻錄入侍。出榻敎賤臣承命出傳,魯秉·存常,各持羹墻錄第一卷進伏。上命開卷讀奏。魯秉讀,自北界藩胡止武勇也。上曰,文義陳之。魯秉曰,列郡藩胡無不叛,而穩城胡獨不叛,此可見申砬恩威竝行,武勇服人,列聖朝禦邊用人之道,亦可以仰認矣。上命掩卷,仍命玉堂先退。魯秉等退出。又命退,諸臣以次退出。
今十二月二十五日申時,上御熙政堂。別講入侍時,參贊官申緯,檢討官李魯秉持續綱目第一卷,檢討官任存常持續綱目第一卷,檢校待敎徐憙淳,假注書崔綱魯,記事官鄭知容·金正喜,以次進伏訖。上命開卷讀之。魯秉讀,自鋹大慙謝止至是卒,上曰,文義陳之。魯秉曰,御史中丞劉溫叟,本以重厚淸介之人,好古執禮,屢求解去,而居其職十二年,難其代而不許,此可見其人之可用,其職之至難矣。傳所云其難其愼者,此之謂也。伏願殿下,凡於官人用人之際,益勉體念焉。上命掩卷,仍命玉堂先退。魯秉等退出。上命書傳敎曰,坐直承旨持公事入侍。賤臣承命出傳,左承旨尹命烈持公事進伏。上曰,讀奏。命烈讀奏全羅監司啓本,罪人善得物故事。上命退,諸臣以次退出。
上在昌德宮。停常參·經筵。
曺鳳振啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,允。
任厚常啓曰,今日正朝望闕禮習儀,兩司當爲進參,除在外·傳旨未下外,未肅拜·呈告人員,竝卽牌招,何如?傳曰,允。
備忘記,晉州營將趙寬錫下直,長弓一張,長箭一部,片箭一部,筒兒一箇賜給。
任厚常啓曰,臣厚常,今日正朝望闕禮習儀進去,下直之意,敢啓。傳曰,知道。
以持平盧光斗,正言蔡定永·宋能圭牌不進罷職傳旨,傳于曺鳳振曰,只推。
曺鳳振啓曰,持平盧光斗,正言蔡定永,旣有只推之命,一體牌招,何如?傳曰,允。
尹命烈啓曰,假注書李冕植,身病猝重,勢難察任,今姑改差,何如?傳曰,允。
任厚常啓曰,今日正朝望闕禮習儀,憲府則監察代行矣。雖無諫院,仍爲行禮之意,敢啓。傳曰,知道。
傳于尹命烈曰,都承旨許遞,前望單子入之。
承旨前望單子入之,朴周壽落點。
吏曹口傳政事,以李基培爲齊陵參奉。
傳于朴綺壽曰,別講爲之。
傳于朴綺壽曰,召對爲之。
李冕植改差,代以李得烈爲假注書。
朴綺壽,以弘文館言啓曰,應敎金在元,校理朴齊聞,副校理洪學淵,修撰李寅溥,旣有只推之命,竝卽牌招察任,何如?傳曰,允。
以應敎金在元,校理朴齊聞,副校理洪學淵,修撰李寅溥牌不進罷職傳旨,傳于朴綺壽曰,只推。
傳于申緯曰,別講爲之。
傳于曺鳳振曰,別講爲之。
曺鳳振啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂牌不進罷職傳旨,傳于曺鳳振曰,只推。
以大司諫李敬參,正言蔡定永·宋能圭,掌令白致樂,持平盧光斗牌不進罷職傳旨,傳于曺鳳振曰,只推。
朴綺壽啓曰,來正月初一日王大妃殿舟梁六十年稱慶陳賀時,頒敎文當爲製進,而藝文提學李相璜在外,弘文提學金魯敬,待明朝牌招,何如?傳曰,允。
申緯,以都摠府言啓曰,副摠管柳和源,以正朝望闕禮習儀時侍衛進參事,議政府晝仕出去之意,敢啓。傳曰,知道。
朴綺壽,以禮曹言啓曰,卽接長陵令所報,則今此正朝祭享,兩官當爲備員將事,而新除授本陵參奉金鍾慶,時在公淸道沃川地,勢無及期上來云矣。莫重祭享,兩官不可不備,參奉金鍾慶改差,其代,卽令該曹,以在京無故人口傳差出,以爲備員擧行之地,何如?傳曰,允。
吏曹口傳政事,以申慤爲長陵參奉。
朴綺壽,以禮曹言啓曰,試考恩賜儒生直赴給分帖,過科後令成均館收聚爻周後草記事,曾有定式矣。卽接成均館所報,則今番慶科庭試文科殿試時,直赴殿試儒生進士金炳朝·金盛淵,幼學安國泰,直赴會試儒生進士金䥧等四人登科,直赴會試儒生生員趙基復等十四人,給分儒生進士李秉徽等四十二人未參榜,合儒生六十人內,進士李象峻,生員沈東規,幼學任魯直等三人,未及收帖,徑先下鄕,故發關各該道,今纔取來,竝與各人等前所受帖文,一體輸送云矣。所受帖文,依定式,爻周之意,敢啓。傳曰,知道。
又以奎章閣言啓曰,原任直閣李光文父喪卒哭日,依定式,遣檢書官,勸肉而來之意,敢啓。傳曰,知道。
尹命烈,以漢城府言啓曰,未婚男女都數,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自各該部修成冊報來,故別單書入之意,敢啓。傳曰,知道。
申緯,以禁衛營言啓曰,本營鄕軍停番之限,在於明年二月矣。辛巳三月當六番中部前司屬京畿四哨軍兵,來二月二十五日京中逢點,依例準二朔立番之意,本道監司處,預爲知委,何如?傳曰,允。
又以御營廳言啓曰,本廳鄕軍周年停番之限,止於來辛巳二月,而三月爲始,當爲如例上番矣。三月·四月兩朔當次應立中部中司屬全羅右道二哨,公淸右道二哨,合四哨軍兵,二月二十五日京中逢點,三月初一日立番,而依定奪,每哨以九十八名磨鍊,趁期調送事,兩道監·兵使,預爲知會,何如?傳曰,允。
兵曹參判李錫奎疏曰,伏以臣見差永寧殿春享大祭終獻官矣。吉蠲之地,駿奔爲榮,臣於前後差享,惟以殫竭爲期,一未敢言私,而第臣近患毒感,今已浹旬,寒熱交攻,症形危惡,胸膈腰脅之間,頑痰痞結,呼吸難通,轉側須人。寢啖全廢,眞元澌脫,神精昏霿,不省四到之中,昨日享帖,侵夕來到,誓戒在卽,回旋不得,擔舁病軀,進詣春曹,則暈眩喘急,一倍添劇,欲起還仆,畢竟至於預差替參之擧,事面苟艱,私心悚惶,如添一病。況今肄儀隔日,而顧臣病狀,萬無時日內差復之望,玆不得不疾聲呼籲於天地父母之前。伏乞聖慈,俯垂鑑諒,亟賜變通,以重祀典,仍治臣瀆擾之罪,以安私分,不勝幸甚。臣無任云云。答曰,省疏具悉。許令該曹改付標。
今十二月二十六日午時,上御熙政堂。召對入侍時,參贊官朴綺壽持論語第五卷,侍講官李瀅夏持論語第五卷,檢討官任存常持論語第五卷,檢校待敎徐憙淳持論語第五卷,假注書崔綱魯持論語第五卷,記事官鄭知容持論語第五卷,記事官金正喜持論語第五卷,以次進伏訖。上命開卷讀之。瀅夏讀,自子曰,苟有用我者止喪邦乎。上曰,下番讀之。存常讀,自葉公問政止見小利則大事不成。上曰,參贊官讀之。綺壽讀,自葉公語孔子止雖之夷狄不可棄也。上曰,閣臣讀之。憙淳讀,自子貢問曰何如止不善者惡之。上曰,注書讀之。綱魯讀,自子曰君子易事止驕而不泰。上曰,上番讀之。知容讀,自子曰剛毅止兄弟怡怡。上曰,下番讀之。正喜讀,自子曰善人止卷之十三。上曰,文義陳之。瀅夏曰,子曰,如有王者,必世而後仁。蓋三十年爲一世,以周室言之,自文·武至于成·康而後,禮樂興焉,此其驗也。自周以後,帝王家無不皆然,至於我國今日之勢,則異於是。猗我太祖大王,創業垂統,列聖朝重熙累洽,治已成矣,制已成矣,禮樂咸備。爲今之道,惟在遵守勿失,振擧而修明之而已,伏願體念焉。上曰,參贊官陳之。綺壽曰,爲君難三字,正是人君深加體念處。蓋人君尊臨億兆之上,在下之人,瞻仰攸係,威儀動作,政令事爲之間,苟或一毫放過,則其流之害,自爾不少。其在克艱厥后,不易惟王之義,常加乾惕,罔或少忽,區區之望也。上命掩卷。命烈曰,日已晩矣,水刺過時矣。上命退,諸臣以次退出。
今十二月二十六日午時,上御熙政堂。別講入侍時,參贊官朴綺壽,侍講官李瀅夏持續綱目第一卷,檢討官任存常持續綱目第一卷,檢校待敎徐憙淳,假注書崔綱魯,記事官鄭知容·金正喜,以次進伏訖。上命開卷讀之。瀅夏讀,自溫叟重厚止江南主不聽。上曰,下番讀之。存常讀,自又詔江巡檢止鴆殺仁肇。上曰,文義陳之。瀅夏曰,劉溫叟以宋太祖非時登樓,有此規諫之言。夫九重淸燕之暇,暫時登樓,不是異事,而溫叟之爲此言者,蓋人君之一動一靜,皆有常度,一或近於非禮,則非所以示天下也。且如孟子所訓獨樂與衆樂孰樂之義也,人君深居九重,雖有愼獨工夫,猶不若立乎朝廷之上,接臣僚而講論治道,念萬民而頻降德音,造多士而觀國利用也。就以近日事言之,殿下於累月停講之餘,自數日以來,頻開講筵,誠不勝欽仰,而若臣愚昧,竊以爲講對之勤,不惟頻御之爲貴,必以探討講論爲務,期有實效焉。以民事言之,當此冬節,窮蔀之祚寒怨咨,所宜軫恤,以思接濟之道。以造士言之,三代學校之政姑無論,柑製卽每冬設行者,自列聖朝行之已久,雖以近例,無歲不設,蓋以海外貢果,一以彰柔遠之德,一以爲飾喜之道,與他科有異故也。顧今歲除不遠,而尙不設行,京外多士,擧切顒企之情,此亦不可廢之一事也。大抵人君動作云爲,皆有常度,表正而導率之,警惕而修擧之,則治道在其中,伏願念哉。上命掩卷,仍命諸承旨持公事入侍。出榻敎賤臣承命出傳,左承旨尹命烈,左副承旨曺鳳振,右副承旨申緯追入進伏。上命奏讀公事。緯曰,臣吏房代房,有公事矣。仍讀奏公淸監司狀啓,利仁察訪到任事。命烈曰,臣戶房無公事矣。綺壽曰,臣禮房代房,無公事矣。鳳振曰,臣推考房無公事矣。緯曰,臣軍士房有公事矣。仍讀奏南兵使啓本,白樺皮上送事。綺壽曰,臣工房無公事矣。緯曰,卽伏見南兵使金煐白樺皮進上狀啓,則封裹不精,油㾗狼藉,奏御狀本,何等審愼,而若是疎忽,極爲未安,當該帥臣,推考,何如?上曰,依爲之。出擧條憙淳曰,近來下隷雜亂之弊,漸不可勝言,又或巷里無賴之輩,假託閣隷·院隷,比比有冒稱作挐之弊,眞假遂無以辨矣。聞向來院隷輩造給腰牌之後,則果有實效云,閣隷亦依院隷例,造給腰牌之意,分付兵曹,似好矣。上曰,唯。上命玉堂持羹墻錄入侍。出榻敎瀅夏·存常退出,各持羹墻錄第一卷,還入進伏。上曰,開卷讀之。瀅夏讀,自平壤之復止國家賴之。上曰,下番讀之。存常讀,自孝宗召禁軍將止有才勇者任之。上曰,文義陳之。瀅夏曰,李提督之言曰,北方之將,恒習防胡戰法,故戰不利,今來所用,乃戚將軍禦倭之法,故全勝也。蓋用將用兵,各因其宜,北邊良將,不利於禦海寇,習水戰者,不合於戰平地,利勢然也。我國近日軍制,專用紀效新書禦倭之法,夫三面接壤於他國,邊圉之憂,不止於倭,則獨用禦倭之法,而不留意於他技,恐非萬全之術也。英廟朝命作續兵將圖說,以述原編之未備者,而詳載水陸戰攻之法,此所宜修明而練習之,俾有實效焉。上曰,下番陳之。存常曰,此章卽祖宗朝軍制設置事也。仁祖壬辰後,設置訓局,敎鍊輦下親兵,蓋出於懲毖之義,克詰之政也。雖以此上下章觀之,內以宿衛之兵,爪牙之士,歲久輯睦,卒然一朝有警,則皆可以被堅執銳,如手足之扞頭目。外則有三道之左右前後中營將,各統諸邑之兵,臨亂則備部司,平時則戢盜竊。內外軍制,若是乎井井有條,儘乎垂百代之良法美制也。然而昇平狃安,法久弊生,內而四營,鍊習怠惰,徒費養兵之需,外而三道,備禦疎虞,徒有設官之名,莫若深究弊源,亟思釐革之方矣。推類以觀,則有國兵制之務,卽周家董正六典中一事,而今則竝與六典,而無一修擧,漸不如古,伏願此等處,益思矯革之方焉。上命掩卷,仍命退,諸臣以次退出。
今十二月二十六日未時,上御熙政堂。別講入侍時,參贊官申緯,侍講官李瀅夏持續綱目第一卷,檢討官任存常持續綱目第一卷,檢校待敎徐憙淳,假注書崔綱魯,記事官鄭知容·金正喜,以次進伏訖。上命開卷讀之。瀅夏讀,自夏五月止書生爾。上曰,下番讀之。存常讀自,禁軍私販止滋不悅。上命陳文義。瀅夏曰,宋太祖以知貢擧李昉用情取舍,親御殿試,殿試之法,自此始焉。科場用情,古亦有此弊,雖以李昉之賢,猶不免用情之謗。夫爲主司者,豈可人人皆然,而第無一定之法,故或至黑白之混淆。我國近來科弊,可謂末如之何,而能言矯捄之策者,莫不以面試爲要切。所謂面試,卽宋祖殿試之義也。一番行之,必有實效,而至今不行者,臣未知其故也。前後變通之方,非止一再,而終未收效者,專由不治本而治末。顧今治本之道,面試是也,伏願留念焉。上曰,下番陳之。存常曰,趙普,以宋祖開創翊戴之勳臣,未免縱恣侈靡,市屋材聯巨筏,至汴治第,吏緣爲奸,冒稱市鬻,宜其罷政斥退,而以宋祖全保勳舊之念,末乃曲加庇護,可見創垂之君包容之度矣。蓋嘗論之,宋祖之勸趙普讀書,必見其學識之不足矣,尙侈靡構巨室,亦出於學不足之致。由此觀之,人君任使宰輔之道,宜尙文學兼備之人。伏願殿下,每於官人用人處,必奬用讀書通方之才,以補治化之萬一焉。上命掩卷,仍命在院承旨持公事入侍。出榻敎賤臣承命出傳,左承旨尹命烈,左副承旨曺鳳振,同副承旨朴綺壽,假注書李冕植追入進伏。上命奏公事,綺壽曰,臣吏房代房,無公事矣。命烈曰,臣戶房無公事矣。綺壽曰,臣禮房代房,有公事二度矣。仍讀奏江華留守狀啓頒敎文祗受事及全羅兵使啓本方物事。緯曰,臣兵房無公事矣。鳳振曰,臣刑房無公事矣。綺壽曰,臣工房無公事矣。上曰,入直玉堂持羹墻錄入侍。出榻敎瀅夏等退出,各持羹墻錄第一卷,還入進伏。上命開卷讀之。瀅夏讀,自二年止別將領之。上曰,文義陳之。瀅夏曰,孝宗敎曰,親兵創設之初,務令輯睦,歲久操練,其於腹心爪牙之衛,豈無實效哉?大哉,聖人之敎也。我國自罷五衛,連設三軍門,軍額之多,比古迥殊,而第今有名無實者,專由於御之之失其宜故也。蓋兵不在乎多,在乎精,不在乎精,在乎和。苟能如聖祖之敎,以輯睦爲先,操練爲務,則以其親上死長之誠,能習擊刺進退之法,以此而戰,何往不克?臣以白面書生,豈能識軍務,而第念將卒之間,或未情志之流通,隊伍之中,未聞輯睦之成俗,雖今昇平日久,而詰戎之政,有不可忽者也。伏願申飭將兵之臣,以輯睦操練爲先務焉。上命掩卷。上曰,廳注書誰也?鳳振曰,崔綱魯矣。仍命公事持入。賤臣承命出持統制使方物啓本一度以入,綺壽讀奏。上命玉堂先退。瀅夏等退出。又命退,諸臣以次退出。
今十二月二十六日申時,上御熙政堂。別講入侍時,參贊官曺鳳振,侍講官李瀅夏持續綱目第一卷,檢討官任存常持續綱目第一卷,檢校侍敎徐憙淳,假注書崔綱魯,記事官鄭知容·金正喜,以次進伏訖。上命開卷讀之。瀅夏讀,自初雷德驤止祕書丞。上命陳文義。瀅夏曰,德驤之貶也,奚嶼希趙普意,讒德驤削籍,太祖後乃覺之而罷普,甚矣,讒言之可畏也。自古人主,孰不欲辨奸去讒,而惟其巧佞之習,易惑人主之心,故變白爲黑,指無謂有,而人主莫之悟也,故曰,成是貝錦,又曰,積毁銷骨。雖以宋祖之通明,始不免信讒言而貶無辜,此正後世人辟所宜鑑戒處也。苟其明辨洞察,高人一等,而以親賢臣遠小人,常常在心,則其庶乎可矣,伏願念玆。上曰,下番陳之。存常曰,趙普之與雷德驤有隙,蓋奚嶼,希普風旨,致生嫌隙也,蓋趙普,權寵隆盛,忤己者必黜之。宋祖之所以與呂餘慶·薛居正,分其權於押班奏事也,雷有隣之爲文訟冤,何足辨孰是孰非,而宋之置登聞鼓院,蓋自太祖始欲聞四方之壅蔽,欲伸下民之幽鬱也。推此以觀,則人主莅一日萬機之煩,御九州兆庶之衆,兼聽竝觀,洞察幽隱,然後可以做治興邦,此亦可爲體念處矣。上命掩卷,仍命坐直承旨持公事入侍。出榻敎賤臣承命出傳,同副承旨朴綺壽追入進伏奏曰,無公事矣。上命玉堂先退。瀅夏等退出。上曰,玉堂上下番誰也?鳳振曰,副應敎李瀅夏,副修撰任存常矣。上命退,諸臣以次退出。
上在昌德宮。停常參·經筵。
曺鳳振,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
申緯啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹命烈啓曰,來初一日,輪臺日次,而陳賀相値,頉稟之意,敢啓。傳曰,知道。
又啓曰,卽伏見副司直徐相祿春帖詩券啓下者,封內職銜,有所誤書,不可但以做錯言,從重推考,何如?傳曰,允。
傳于尹命烈曰,頒敎中赦句添入。
尹命烈啓曰,頒敎文中赦句添入事,命下矣。弘文提學金魯敬,旣在闕中,使之添入,何如?傳曰,允。
又啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
傳于尹命烈曰,明日黃柑通方外爲之,弘文提學待開門牌招。
朴周壽啓曰,吏曹郞廳來言,德源府使李宜植,順川郡守李顯夔,永春縣監兪漢芝,魯城縣監宋啓栢,靑山縣監吳顯相,安峽縣監洪羲仁,兩司不備,不得署經云。除在外外,未肅拜人員,竝卽牌招,以爲備員署經之地,何如?傳曰,允。
以大司諫李敬參,持平盧光斗牌不進罷職傳旨,傳于申緯曰,只推。
申緯啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于申緯曰,只推。
以應敎金在元,副校理洪學淵,修撰李寅溥牌不進罷職傳旨,傳于尹命烈曰,竝許遞,前望單子入之,待下批牌招察任。
曺鳳振啓曰,楚山府使尹載鐸,移拜吉州防禦使,有除朝辭赴任之命矣。密符則以前防禦使趙文錫所佩密符仍佩,諭書則安寶,使院吏齎傳,何如?傳曰,允。
尹命烈,以吏曹言啓曰,今此正朝祭祭官,當爲磨鍊,而除老病公頉,實無推移排比之路,依近例,刑官·司饔院官員及年六十以上人,通融塡差以入,而其中時或無職名人員,令該曹口傳付軍職,何如?傳曰,允。
曺鳳振以禮兵言啓曰,新除授阿山萬戶李建杓,親年八十歲,法不當遠離赴任,呈狀乞遞。依法典改差,何如?傳曰,允。
又以禁衛營言啓曰,本營待年軍嚴興得,廣州加佐洞近處,大虎一頭捉來矣,謹此封進,而捉虎軍,考例施賞之意,敢啓。傳曰,知道。
又以御營廳言啓曰,本廳把摠李勉學,身病甚重,勢難察任,改差,何如?傳曰,允。
申緯,以義禁府言啓曰,明日黃柑時,本府都事九員赴擧,只有武都事一員,當直入直都事,本府入直都事,公事回公都事,無以推移。假都事二員,令該曹口傳差出,以爲分排之地,何如?傳曰,允。
刑曹啓目報連,公淸道殿牌作變罪人李喜允·朴女奉丹等亦,殿牌作變節次,旣已箇箇承款,依例同推考覈,親問結案取招爲白有如乎,令該曹差定敬差官,發遣按覈後,竝只稟處,何如?判付啓,依允。
上在昌德宮。停常參·經筵。
申緯啓曰,行大司憲趙弘鎭,持平盧光斗牌招啓辭未下,執義宋翼淵,掌令朴周爕,持平金樂周在外,掌令白致樂呈辭,監察茶時之意,敢啓。傳曰,知道。
朴周壽啓曰,肅謝法意,何等審愼,而弘陵參奉金箕晢,旣呈肅單,不爲入來,事甚駭然。所當重勘,而本院請推之外,無他可施之罰,何以爲之?敢稟。傳曰,拿處。
尹命烈啓曰,弘文提學金魯敬牌不進推考傳旨,今方捧入,而柑製命下之後,如是違牌,事甚未安,更爲牌招,何如?傳曰,允。違牌勿爲呼望。
傳于尹命烈曰,都承旨持此御題,與弘文提學偕往泮宮,試取以來。
尹命烈啓曰,守令署經事,命下矣。大司諫李敬參,持平盧光斗,旣有只推之命,與行大司憲趙弘鎭,一體牌招,以爲備員署經之地,何如?傳曰,允。
以大司諫李敬參牌不進罷職傳旨,傳于申緯曰,只推。
尹命烈啓曰,德源府使李宜植,順川郡守李顯夔,靑山縣監吳顯相,安峽縣監洪羲人,永春縣監兪漢芝,魯城縣監宋啓栢,憲府則雖已署經,諫院則大司諫李敬參牌不進,司諫權熀,獻納黃儆彦在外,正言蔡定永·宋能圭未署經,無以備員署經,何以爲之?敢稟。傳曰,一司除署經。
玉堂前望單子入之,應敎徐憙淳,校理李鍾穆,副校理沈鈁,修撰尹豐烈落點。
以校理李鍾穆,副校理沈鈁,修撰尹豐烈牌不進罷職傳旨,傳于尹命烈曰,只推。
尹命烈啓曰,卽者宗廟署官員來言,來正月初一日行宗廟·永寧殿告由祭時,廟司四員,當爲備員進參,而令李㝡在,以其親病,呈辭在外,無以擧行云,合有變通之道,何以爲之?敢稟。傳曰,改差,令該曹口傳差出。
吏曹口傳政事,以徐灝淳爲宗廟令。
兵曹口傳政事,護軍單金敎根。
朴周壽啓曰,臣敬奉御題,與弘文提學金魯敬,偕往泮宮,柑製儒生試取,則收券爲一千二百八十三張矣,捧入之意,敢啓。傳曰,知道。
傳于尹命烈曰,坐直承旨·入直兵曹堂上,試官加差下,使之分考,入直春坊,對讀官加差下。
傳于尹命烈曰,科次入侍。
傳于尹命烈曰,柑製賦居首三下一幼學李景在直赴殿試,之次三下進士李元永直赴會試,草三下幼學金漢益給二分,次上幼學尹羲敬等二人,竝令該曹考例施賞。
傳于尹命烈曰,入格儒生,明日待令。
尹命烈,以承文院都提調意啓曰,去年十二月江南省通州人彭錦祥等,漂到濟州牧旌義縣,船旣破碎,從所願竝付於葛源裕完固船還送,燒船鐵物則無由載去云云,已爲過秤貯庫,於節使行,搬運輸呈事,亦爲咨報北京禮部矣。今此盛京將軍·禮部等衙門,將彭錦祥等如何未隨鐵物,何年月日漂至境內,或已候風出海,仍在該處守候,一一開報,立待核辦事,咨文出來矣。回咨措辭撰出,正書安寶後,定禁軍騎撥下送于灣府,使之入送鳳城將處,以爲轉致北京·盛京之地,何如?傳曰,允。
曺鳳振,以兵曹言啓曰,五衛將沈漢永,慶熙宮衛將徐德珉,俱以身病猝重,勢難供職,呈狀乞遞。實病旣如此,則輪番之任,不可久曠,竝改差,何如?傳曰,允。
又以御營廳言啓曰,本廳千摠任聖皐,身病甚重,勢難察任,改差,何如?傳曰,允。
護軍金履載疏曰,伏以臣卽伏見吏曹差帖,以臣爲健陵節享獻官,在臣分義情理,卽當蹶之不暇,而第臣素患眼疾,屢載成痼,近因風火之交祟,以致症形之越添,視物昏翳,咫尺猶迷。忽自昨夕,挾食重痛,兼以毒感,達宵叫楚,如煎如焚,熱病衝上,眼病斗劇,赤腫刺疼,不能開睫。卽今所見,卽一盲廢,縱擔舁進去,萬無升降階級周旋祼將之望。臣於病中,左右思量,與其隳儀闕禮,自陷罪戾,毋寧據實仰暴,以冀處分,玆敢疾聲呼籲於天地父母之前。伏乞聖慈,亟命有司,卽賜變通,以重祀典,仍治臣瀆擾之罪,以肅朝綱焉。臣無任云云。答曰,省疏具悉。疏辭許,令該曹改付標。
護軍金敎根疏曰,伏以臣卽伏見吏曹差帖,以臣爲健陵正朝享官,固當蹶之不暇,而第臣素患疝積,重添於跨月夙夜之任,鎭日呈病,至蒙體諒,感激恩造,安意調息,數日以來,加以毒感,寒熱交攻,委頓不省。以今病狀,實無跨馬强赴之勢,臣於是惶隘罔措,玆敢不避煩猥,冒陳懇私。伏乞聖慈,特賜鑑諒,亟命變通,以重祀典,仍治臣瀆擾之罪,以安私分,千萬幸甚。臣無任云云。答曰,省疏具悉。疏辭許,令該曹改付標。
咸鏡監司李勉昇疏曰,伏以寶籙無疆,休祥滋至,王大妃殿嬪京之舊甲載回,呼嵩之賀儀將擧,聖孝增光,群情胥悅。臣於年前,待罪海藩,無一猷爲,有百瘡疣,雖賴君靈,獲免大戾,至今追惟,惶愧積中。千萬不自意,伏奉今月十八日敎旨下者,以臣爲咸鏡道觀察使,臣聞命跼踖,若無容措。伏未知殿下,奚取於至庸極愚之賤臣,復畀以已試蔑效之重任哉?海西管轄,無甚浩穰,而尙有不勝任之歎。今此本道,語其地則豐沛之舊也,論其職則鎖鑰之重也,地望自別,不可人人濫受。況又道里遼遠,守令之臧否莫察,風俗椎鹵,吏民之猾悍難馴,海弊極於誅求,戶口漸損,倉穀化爲塵土,帳簿虛增,疆場之事變無常,峒峽之逋逃成聚,此皆朝家之所嘗憂者也。雖使明足以察遠邇,威足以壯邊圉,文武兼備,望實俱隆者當之,亦當逡巡而不敢前,況臣無似,最居人下,尙可以晏若固有,揚揚冒據也哉?渥命便蕃,縱委毗之益隆,私分恧蹙,懼僨誤之必至,玆敢冒威陳懇,呼籲於聖明之下。伏願殿下,念重寄之不可輕受,諒臣言之非出飾讓,刋臣所帶之任,回授可堪之人,以重國體,以安私分焉。臣無任云云。答曰,省疏具悉。卿其勿辭往欽哉。
庚辰十二月二十八日酉時,上御熙政堂。科次入侍時,都承旨朴周壽,假注書李得烈,記事官鄭知容·金正喜,弘文提學金魯敬,左承旨尹命烈,同副承旨朴綺壽,兵曹參議韓義運,對讀官鄭基善·李瀅夏·任存常,兼弼善金鐮,說書鄭佺始,以次進伏訖。魯敬曰,日氣稍寒,聖體,若何?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,各殿宮氣候一樣矣。上曰,試官進前,科次爲之,對讀官以次進讀,,可也。基善讀奏,魯敬以次書等,周壽跪進居首試券。上坼封以下。周壽讀奏姓名訖。上命書傳敎曰,柑製儒生賦三下一幼學李景在直赴殿試,之次三下進士李元永直赴會試,草三下幼學金漢益給二分,次上尹羲敬等二人,竝令該曹考例施賞。又命書傳敎曰,入格儒生,明日待令。上命試官先退。魯敬等退出。仍命退,諸臣以次退出。
上在昌德宮。停常參·經筵。
藥房都提調韓用龜,提調金魯敬,副提調尹命烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮口傳問安。答曰,知道。
申緯啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于尹命烈曰,入格儒生入侍。
傳于任厚常曰,別講爲之。
申緯啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于申緯曰,只推。
曺鳳振啓曰,入直宣傳官徐永淳,監軍蒙點,受牌出去矣,宣傳官李時榮,當爲替直,而稱以不當番次,終不入來,以至闕直云,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
兵曹口傳政事,副司果洪學淵·閔秉勳·李寅溥·徐有素·李憲球·朴長輿·朴齊明·沈啓錫竝單付。
尹命烈,以吏曹言啓曰,今此永寧殿告由祭大祝前校理朴齊聞,前縣監崔秀俊,時無職名,竝令該曹口傳付軍職,何如?傳曰,允。
兵曹口傳政事,副司果朴齊聞·崔秀俊竝單付。
尹命烈,以禮曹言啓曰,今番都政,新除授弘陵參奉金箕哲,以在外未及肅謝,而今日旣呈肅單,不爲入闕,方在拿處中矣。本陵正朝祭享,兩官不可不備,參奉金箕晳改差,其代,卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以權躋亨爲弘陵參奉。
尹命烈,以承文院都提調意啓曰,皇太后徽號慶賀表式頒發事,禮部咨文出來矣。回咨卽爲撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
曺鳳振,以都摠府言啓曰,副摠管李元植,以訓鍊都監中軍,挾輦軍點考事,東別營晝仕出去之意,敢啓。傳曰,知道。
又以兵曹言啓曰,來辛巳年各處頒給信漢符別單及文宰二品以上·武臣蔭官曾經摠管人員章標頒給,別單修整以入之意,敢啓。傳曰,知道。
任厚常,以漢城府言啓曰,加資別單,纔已修正入啓矣。卽有應資老人之追後呈單者,不無向隅之歎,且有可據之例,玆以追後書入之意,敢啓。傳曰,知道。
又以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
又以賑恤廳言啓曰,中部遺棄兒三口,東部遺棄兒二口,西部遺棄兒二口,南部遺棄兒三口,北部遺棄兒八口,合十八口,今已七歲限滿,依法典,自明年撤料之意,敢啓。傳曰,知道。
曺鳳振,以訓鍊都監言啓曰,今十二月二十九日·三十日年終起火時,次知將官·將校姓名及兼別破陣等容貌·年歲·火箭數爻,竝別單書入之意,敢啓。傳曰,知道。
義禁府啓目,弘陵參奉金箕晳原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
申緯,以義禁府言啓曰,卽接月令醫員安廷麟手本,則時囚罪人金箕晳,素患冷積,處冷添劇,時時衝上,氣息奄奄,症形危重云。罪人病勢如此,則一邊保放,一邊草記,曾有定式矣。金箕晳,姑爲保放之意,敢啓。傳曰,知道。
兵曹判書鄭晩錫疏曰,伏以臣於見職,固不宜一朝居,而荏苒挨過,居然至四朔之久,是豈臣始料之所及哉?臣性本疎闇,識又鹵莽,而百無一能者耳。雖在閒司冗官,尙懼其不稱,況此本兵,國之重任也,其千不似萬不當,不啻如鵜梁蚊山。以政注則無所鑑別而一任其淆雜,以機務則無所綜理而益見其紕繆,瘡疣百出,誚謗四至,其憒憒劣劣全不勝任之狀,已畢露無餘。惟我殿下,始旣簡拔而特除,終欲假借而包容,三度請告,一例加由,終靳鞶遞之典,德意隆厚,與天無極。今若憑恃寵靈,貪戀榮祿,因仍盤礴而不知去,則廉恥益喪,瘝曠益深,而臣之罪尤係難贖。此非但私義之所不安,抑亦公議之所不容,苟到於是,殿下雖欲曲加疪護,而恐不可得矣。臣聞君道莫大於仁,而至於擧措之政,必量才而施之,臣道莫先於恭,而至於去就之節,必裁義而行之。然則今臣之所以自處,與殿下之所以處臣者,其可知也。臣雖愚迷淟涊,行止無當,而以殿下之明聖,豈或遺照於此乎?臣衰朽癃病之由,前有所略陳,而今焉証形日益沈痼,眞元日益澌鑠,火升水涸,眼眛頭眩,有時乎昏貼床笫,閒漫酬接,亦多遺失,將何以理煩供劇乎?其材也已試蔑效,其病也陳力不能,參前倚衡,義在必遞,玆敢具陳誠懇,冒瀆崇嚴。伏惟聖慈,曲垂鑑諒,特與鐫免,以卒天地生成之澤,千萬幸甚。臣無任云云。答曰,省疏具悉。卿其勿辭,調理行公。
庚辰十二月二十九日辰時,上御熙政堂。入格儒生入侍時,左承旨尹命烈,記事官朴容壽·鄭知容·金正喜,以次進伏,入格儒生幼學李景在,進士李元永,幼學尹羲敬·金啓泌,以次列立堂下訖。上曰,儒生使之以次進前,各奏職姓名也。景在等以次奏職姓名訖。命烈曰,呼新來進退,使之擧行,何如?上曰,置之。命烈曰,頒賞行禮事,何以爲之乎?上曰,頒賞爲之。施賞後,引儀唱四拜,儒生行四拜禮訖。上命儒生先退。景在等退出。又命退,承史以次退出。
庚辰十二月二十九日午時,上御熙政堂。別講入侍時,參贊官任厚常,侍講官李瀅夏,檢校直閣鄭基善,記事官朴容壽·鄭知容·金正喜,以次進伏訖。上命開卷讀之。瀅夏讀,自普至河陽止金匭。上命陳文義。瀅夏曰,趙普罷相出河陽,上表自訴,又言其功,此乃乞憐之辭,貪戀之意也,以普之當時聲望,豈不慨然乎?蓋普之爲人,才局有餘,德量不足,跡其平生,功過相半,而太祖能用其才而定天下,抑其專而分其權,可謂知器使之道也。古人有言曰,知臣莫如主。人君用人之道,不可求備於一人,取其所長,棄其所短,則人才樂爲之用,而國事治矣,伏願留念焉。上命書傳敎曰,諸承旨持公事入侍。賤臣承命出傳。上曰,今日承旨,俱爲入來乎?厚常曰,都承旨懸病不爲入來,而其餘竝仕進矣。左承旨尹命烈,左副承旨曺鳳振,右副承旨申緯,同副承旨朴䌧壽,假注書李得烈追入進伏。上命奏公事。命烈曰,臣代房吏房,無公事矣。厚常曰,臣戶房無公事矣。命烈曰,臣禮房有公事矣。仍讀奏平安監司狀啓,淸國憲書祗受事,跪傳夾侍。鳳振曰,臣軍士房無公事矣。緯曰,臣推考房無公事矣。綺壽曰,臣工房無公事矣。上命掩卷,仍命退,諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·朝廷二品以上·六曹堂上除夕單子問安。答曰,知道。
曺鳳振,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
申緯啓曰,行大司憲趙弘鎭未肅拜,執義宋翼淵,掌令朴周爕,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
曺鳳振啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
傳于尹命烈曰,禮房承旨馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
尹命烈啓曰,明日正朝望闕禮,依例爲之之意,敢啓。傳曰,知道。
傳于曺鳳振曰,明日出宮門路,以協陽門爲之。
傳于曺鳳振曰,別講爲之。
尹命烈,以弘文館言啓曰,本館下番闕直,事甚未安。校理李鍾穆,副校理沈鈁,修撰尹豐烈,旣有只推之命,與副修撰李魯秉一體牌招,以爲推移入直之地,何如?傳曰,允。
以副校理沈鈁牌不進罷職傳旨,傳于尹命烈曰,只推。
任厚常,以戶曹言啓曰,今年內貧寒宗室子女婚扶助數,別單書入之意,敢啓。傳曰,知道。
尹命烈,以成均館行大司成意啓曰,每於歲末圓點,準點儒生別單啓下事,曾有定式矣。依定式,當年條準圓點儒生,別單書入之意,敢啓。傳曰,知道。
曺鳳振,以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以兵曹言啓曰,入直宣傳官徐永淳,以監軍受點出去矣,宣傳官李時榮,當爲替直,而稱以番次之不當,終不入來,以致闕直之境,事未前有,萬萬駭然。當該宣傳官李時榮,令該府拿問重勘,何如?傳曰,允。
申緯,以義禁府言啓曰,黃海監司權丕應狀啓內,前水使李榏罪狀,令攸司,稟處事,啓下矣。李榏,以一內禁軍將,方在入直,待替直拿囚之意,敢啓。傳曰,知道。
庚辰十二月三十日酉時,上御熙政堂。別講入侍時,檢校直閣徐俊輔,參贊官曺鳳振,侍讀官李鍾穆持續綱目第一卷,檢討官尹豐烈持續綱目第一卷,記事官尹正鎭,記事官鄭知容·金正喜,以次進伏訖。上命開卷讀奏。鍾穆讀,自時呂餘慶止同平章事。命陳文義。鍾穆曰,此條文義,別無陳奏者矣。以呂餘慶稱爲長者觀之,蓋其同僚之間能如是,則至於佐上出治之際,亦必有可觀。當時宋祖,以創業之主,用人任職,雖不必以此稱譽,然抑可爲後世人君用人之所鑑法,伏願留念焉。上命掩卷,仍命退,諸臣以次退出。
