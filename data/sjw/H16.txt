上在昌德宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂·朝廷二品以上·六曹堂上·兩司長官·奉朝賀正朝單子問安。答曰,知道。
傳于李文會曰,領府事李時秀,判府事徐邁修內外,奉朝賀李敬一內外,領議政金載瓚,左議政韓用龜,右議政金思穆,令該曹,歲饌外,食物衣資加送,仍令存問以來,故西春君爆妻卞氏,故安恩君妻尹氏,故廣陵君烻妻辛氏,竝依昨年例擧行。
兵曹口傳政事,以朴宗來·趙德潤爲都摠管,徐能輔·曺允遂·尹魯東·申絢·金會淵·吳敬常·金益彬爲副摠管。
以江原監司南履翼狀啓,杆城等邑民家頺壓,人物凍死事。
傳于洪羲俊曰,聞甚矜惻,元恤典外,別加顧助,凍死人,如有生前身還布,竝蕩滌事,分付。
李志淵,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例,減下後別單書入,而御覽官案,亦爲改修正以入之意,敢啓。傳曰,知道。
又以魂宮都監摠護使意啓曰,魂宮處所,以泰安門內舊魂宮爲之事,命下矣。修改之役,令該曹擇日擧行,而移安廳御齋室內,哭臨廳,安香廳,祭器庫及宮官直所,獻官以下各項處所,一一稟正,然後可以分付該曹,一體修改,何以爲之?敢稟。傳曰,當書下矣。
洪羲俊,以兵曹言啓曰,每年正月初五日,百官朝參,例於元朝取稟,而惠慶宮襄禮前,不可循例擧行,何以爲之?敢稟。傳曰,停。
勸農綸音。王若曰,在昔大有之世,野奏屢豐之慶,國有十年之蓄,此非但至治馨香,雨暘時若,蓋其民皆重爲天之本,官亦知小人之依,乃疆乃理,地無閒土,省耕省斂,農不奪時,觀於書之無逸,詩之豳風可驗其民國相須,上下足食之美矣。夫何比年以來,旱澇告災,飢饉荐臻,大東之杼柚皆空,河內之船粟屢移,公私匱竭,顚連相續,靜思厥咎,寔予否德,興言及此,玉食奚甘?昨年穡事,雖或梢勝於向年大無,而瘡痍之民,無以自力,種糧旣乏,荒廢居多,常賦停免而國計茫然,秋糴虛勘而倉儲枵如,將至國不國而民不民,顧何敢罪歲而已哉?此實由於人力不周之致耳。方今歲籥載新,陽和布澤,元朝之瑞雪丕應,上辛之祈年孔夙,天之降康,自今伊始,服田力穡,政當其時,不勸則惰,民之常情,勸而使之不惰者,乃長吏之職也。庤乃錢鎛,濬爾溝洫,始自耕播之日,以至鋤耘之節,而躬巡南畝,蕫之飭之,發倉而助糧焉,警隣而借牛焉。無或有遊手之氓,不毛之宅,克占有秋,以興嗣歲,如京如坻,乃積乃倉,使我含土之類,咸得擊壤之樂,則奚獨爲農夫之慶?卽是邦家之上瑞,咨爾方伯居留曁守土之臣,罔敢以歲以爲常之敎,看作文具,各彈對揚之誠,少紓宵旰之憂。行左承旨李文會製進。
上在昌德宮。停常參·經筵。
韓義運啓曰,大司憲趙萬元,掌令李鍾運,持平趙奎昇·崔漢翼呈辭,執義朴孝成都廳進,掌令李鉐在外,監察茶時之意,敢啓。傳曰,知道。
備忘記,釜山僉使李朋錫下直,長弓一張,長箭一部,片箭一部,筒兒一箇賜給。
李志淵啓曰,各道應資老人抄啓,每於歲末修正上送,自是例也,前全羅監司金啓溫,應資老人狀啓,尙不修啓,事極稽忽,不可無警,推考,何如?傳曰,允。
又啓曰,吏曹郞廳來言,應資老人加資下批政事,取稟。傳曰,當日爲之。
又以弘文館言啓曰,本館下番,許久闕直,事甚未安,校理李鼎秉,副校理趙琮鎭,副修撰李紀淵,旣有只推之命,與今日政新除授玉堂,一體待下批牌招,以爲推移入直之地,何如?傳曰,允。
又以吏批啓曰,侍從臣父年七十人,每於歲首,抄啓加資事,載在法典矣。侍從臣父年七十人員,別單書入之意,敢啓。傳曰,知道。
有政。吏批,判書李肇源進,參判趙弘鎭病,參議鄭觀綏病,同副承旨申星模進。以朴綺壽爲副應敎,李羲肇爲副校理,林處鎭爲修撰,洪羲瑾爲副修撰,李基華爲吏曹正郞,韓益相爲禮曹正郞,韓警爲典簿,洪容黙爲平市令,閔致書爲監察,趙學濂爲內贍奉事,韓守儉爲桃原察訪,承文著作單權,正字單李源祚。同知李普天,前同知趙德亮,已上今加資憲。前兵使李普漢,前同知李普萬,已上今加嘉義。前五衛將嚴思健,前牧使金聖和,已上今加嘉善。前牧使趙翼鉉,前郡守金順行,前縣監申秉權,前監察李國柱·李毅和,前僉正柳思倫,前直長朴興緖,已上今加通政。朝官年八十,依定式加資事,承傳。
兵批,行判書南公轍病,參判朴命燮病,參議韓興裕入直進,參知鄭景祚病,左副承旨韓義運進。以金養誠爲南固別將,徐德珉爲架山別將,同知二十三單崔昌郤·全東垕·李秀東·林春新·辛同三·韓宗俔·李可五·金金師·亨孫三·金世安·權甲突·朴進叔·朴重梓·文世化·吳學泰·李德成·崔世贊·金若西·高俊光·李斗奎·趙廷億·金贊寶·玄壽耇,副護軍具胤錫,副司直李龜雲·洪益聞,副司果申綽·李應奎·趙,以上竝單付。
李志淵,以禮曹言啓曰,今正月初四日,行宗廟春享大祭時,第十五室用樂當否,收議于時原任大臣,亦令弘文館,博考稟處事,允下矣。發遣郞廳,問議于時原任大臣,則領中樞府事臣李時秀,奉朝賀臣李敬一,領議政臣金載瓚,左議政臣韓用龜,右議政臣金思穆以爲,今以太廟大享第十五室,獻酌時,用樂當否,有詢問之命矣。夫大享時,迎神進饌徹籩豆送神登歌軒架,例皆合奏於各室,旣用樂矣。獻酌之時,獨停於當室,其可曰不用樂乎?郊而格廟而饗,惟樂爲重,不祭則已,祭則不可不用樂,用樂則又不可獨停於當室矣。抑臣等有區區愚見,欲言而不敢言者,請因是而陳之,內小喪公除後,行祭如常,載於補編受敎,而英廟辛未之事,卽子婦喪,是爲內小喪也。以聖祖奉先之誠,因小喪而停大享,怵然於聖心,爰有公除後行祭之敎,此聖人之孝也。今我聖上所處之地,論以事體,參以情禮,與聖祖辛未大異,況於第十五室竝享之時,薦以牲牢,奉以磬管,必有怵然於聖心,若用大小喪卒哭前諸祀,竝停之舊典,今番卒哭前,竝停廟享,則亦聖人之孝也。緣情酌義,求合於禮,昔行而今停,似異而實同,且健陵·華寧殿,旣停享事,則獨於十五室行祀,終涉未安,人情未安,則神理之未安,從可推知,恐不得不停享,十五室若停享,則各室享禮,亦不可不竝停也。梓宮在殯,擧國哀遑,香祝傳奉之節,享官攝儀之際,實無以蠲誠致齋,以此以彼,卒哭前停享,恐合於神理人情,享事旣停,則用樂當否,無煩更議,而享禮莫重,以臣等矇昧之見,不敢質言,惟在博詢而載處焉云矣。時原任大臣之議如此,上裁,何如?傳曰,卒哭前,十五室用樂,大段未安,而五禮儀舊典也,大臣之議皆如此,謹依施行。
又以襄禮都監摠護使意啓曰,惠慶宮發引時,晝停所宿所,皆當排設,欑宮轝士軍,替運處所,亦當各設幕次,而謹考庚申儀軌,則鷺梁晝停所,肆覲坪晝停所,不設欑宮,而只設幕次於舟橋北路,及行宮門外大路,仍以大轝奉駐,還爲進發,轝土軍替運處,俱不設幕次,轝土軍預爲分運整待,從便次次替運矣,今番則何以爲之?敢稟。傳曰,庚申年例爲之。
又以魂宮都監摠護使意啓曰,本都監郞廳司䆃寺僉正李進奎,身病猝重,勢難察任,改差,其代前判官尹致民差下,時無職名,令該曹,口傳付軍職,何如?傳曰,允。
申星模,以戶曹言啓曰,判府事徐邁修內外,時在果川地云,歲饌外食物衣資及存問等事,令該地方官,依已例擧行事,分付該道道臣之意,敢啓。傳曰,知道。
洪羲俊,以訓鍊都監言啓曰,本局哨官卞益來,身病甚重,勢難察任,改差,何如?傳曰,允。
注書朴齊明書啓,臣於本月初一日辰時量,敬奉聖敎,馳詣明陵蜂峴,巡審摘奸是白乎則,防路之石築,久益完固,塞谷之榛莽,亦甚茂密,牛馬通路,今非可論,樵牧微逕,亦無以尋是白遣,樹木段,播植旣密,着根亦固,稚長雖或不齊,而鬱然有成林之美是白乎旀,峴上結幕之處,守直之節,亦皆着實擧行是白如乎,仍詣昭顯墓局內諸處,亦爲看審是白乎則,階砌堅固,莎草完全是白遣,古木茂密而成拱,新植茁盛而作林,守護之節,亦皆無弊,兩處所見,一無現頉之意,敢啓。傳曰,知道。
注書朴齊明病,代以洪學淵爲假注書。
宣傳官宋永豐書啓,臣於本月初一日辰時量,敬奉聖敎,馳往明陵靑龍上邊,石築諸處及蜂峴禁路,與守直處所,一一摘奸是白乎則,築石合爲六處,而擧皆堅固,小無頹圮之慮是白遣,禁路則防禁截嚴,樹木鬱密,果無人馬通行之跡是白乎旀,守直段,結幕於峰巓,陵軍一名式,輪回遞直是白乎旀,仍詣昭顯墓內外白虎及主峰植木諸處,詳細看審是白乎則,主峰每年所植樹木,鱗次茁長,頗有茂盛之望是白遣,內外白虎稚松與兒雜木簇立羅列,亦有茂密之望是白乎乃,地旣瘠薄,又多沙石,凡木之長養,似可遲緩是白齊。傳曰,知道。
宣傳官孫綏遠書啓,臣於本月初一日辰時量,以東南蠶室摘奸事,敬奉聖敎,馳往楊州牧古楊州面蠶室,一一摘奸是白乎則,大小桑木合爲七千七百二株是白遣,間有自枯桑十五株,而枝條盡落,只有古査是白遣,昨年新植五十株,俱是稚叢,未及茁長是白乎旀,仍詣果川縣上北面南蠶室是白乎則,大小桑木,合爲七千三百十株是白遣,又有自枯桑八十株,而盡爲朽根古査是白遣,昨年新植一百五十株段置,俱有茁長之望是白乎所,各別培養之意,申飭于各該掌等處是白齊,傳曰,知道。
吏曹啓目粘連,觀此水原留守徐榮輔狀啓,則以爲,迎華察訪沈衛奎,今已報瓜,行將差代是白乎所,本驛以孔道殘郵,見今大役當前,驛騎旁午,若於此時,付之生手,實爲難便,今姑仍任何如爲白乎乙喩,令該曹,稟處亦爲白有臥乎所,守令察訪,瓜滿差代,自是金石之典,而今此守臣請仍,雖無期限之指的,旣以大役當前爲辭,依狀請施行,何如?判付啓,依允。
韓義運,以義禁府言啓曰,保放罪人金載孟·金銖·任百禧·魚在琬,還囚照律以入之意,敢啓。傳曰,知道。
義禁府啓目粘連,古阜郡守金載孟,南原縣監金銖,沃溝縣監任百禧,高山縣監魚在琬等矣本府議啓內,觀此囚供,流絶戶納之遍徵一境者,雖云憑營題從民願,初無臆斷勤排之事白乎乃,旣違經法,且關後弊兺除良,其於收捧之際,難保無撓民生怨之端,以此以彼,難免重勘,竝只以此照律,罪各秋八十收贖,奪告身三等,私罪奉敎依允爲旀,金載孟·金銖等段,功議各減一等,任百禧·魚在琬等段,功減一等爲良如敎。
知中樞府事沈象奎疏曰,伏以惠慶宮殯攢在宮,歲籥倏改,伏惟聖懷,悲慕靡逮,區區下忱,不勝憂慮之至。仍伏念臣,見差宗廟春享攝行獻官,昨赴政府隷儀,拜頫聆覩之頃,竊有未安于心者,歸而頻然思度,達宵未已,敢以愚悃,輒瀆聰覽,竊以今番儀曹戒令大祀殯後用樂,公除後凡祭皆用樂,蓋據喪禮補編內小喪儀節而爲斷也。廟享大祀也,殯後當用樂,則況在公除之後,宜若無可疑,臣所謂未安者,亦有其說,謹稽國朝典禮,於國恤卒哭後,大祀用樂,若肅廟戊辰莊烈王后國恤,英廟丁丑仁元王后國恤,當宁乙丑貞純聖母國恤,太廟時享,俱不以第九室·十室·十二室·十四室·十五室之先已躋祔,或停樂奏者,皆以卒哭之後,典禮應爾也。今則雖公除甫過,而殯攅尙未啓矣,寧可槪以小喪爲據,而不敢復審詳於享樂停用之間哉?又若肅廟戊戌端懿王后,英廟辛未孝純王后兩內喪,以在殯宮位號之時,故享樂之殯後如常,亦典禮應爾,而廟中儀節,又無嫌礙未安之處,非如今日之合當審詳,則恐未可援而爲定也。夫禮統於尊,而亦或爲卑而屈,宋余靖奏疏,亦曰古有卿佐之喪,雖有祭祀,尙猶廢樂,此如春秋魯昭公有事于武宮,去樂卒事之事,而敬按皇明懿文太子薨,太祖,以時享在邇,命禮部侍郞張智,與翰林院參,考古制,智等奏曰,太廟乃祖先神靈所在,旣有喪而時享,仍用樂,恐神不樂聽,宜備而不作,詔從之。凡如此者,皆所謂爲卑而屈,嗣適之慼,是小喪,太廟之享,卽大祀也,而爲求其愜於神理人情而樂且不作,古之議者,尙慮祖先之不樂繁奏,今臣愚淺,誠恐寧考之冞益悱惻。如以享不可不行而樂不可不用,則亦有金鎭圭·李觀命論大享時,相臣卒變禮疏之載錄於文獻備考者,夫於親享之時,以相臣卒,至引春秋魯宣公猶繹之非禮,謂宜有所起義而變殺於儀節之間,此雖不襯於此議,以臣下之喪,猶曰宜有變殺於享儀,則今不可但依常時攝享執禮笏記而行祀也,亦審矣。旣有鄙見,不敢不聞,可否之斷,惟在澄覽而博詢矣,廟享之禮,至重至大,而臣以妄昧之見,僭易設論,不勝怵惕戰恐,竢罪之至云云。答曰,省疏具悉。廟享事,大臣已獻議,而卿疏又有停樂之論,令禮堂稟處。
上在昌德宮。停常參·經筵。
韓義運啓曰,大司憲趙萬元,掌令李鍾運,持平趙奎昇·崔漢翼呈辭,執義朴孝成,都廳進,掌令李鉐在外,監察茶時之意,敢啓。傳曰,知道。
洪學淵有頉,代以李寅溥爲假注書。
以副應敎朴綺壽,校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
以校理李羲肇,副校理洪命周,副修撰洪羲瑾牌不進罷職傳旨,傳于李志淵曰,只推。
李志淵,以弘文館言啓曰,本館下番,許久闕直,事甚未安,副應敎朴綺壽,校理李鼎秉·李羲肇,副校理趙琮鎭·洪命周,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
吏曹口傳政事,護軍兪漢謨,今加資憲,進士回榜,依定式加資事承傳。
兵曹口傳政事,副司果單尹致民。
申星模,以戶曹言啓曰,因魂宮都監草記,魂宮以泰安門內舊魂宮爲之事,命下矣。修理吉日,令日官池景泌推擇,則今正月十七日午時爲吉云,以此日時,始役擧行,而各項處所,待都監別單啓下,一體修補,何如?傳曰,允。
又以戶曹言啓曰,京貢價減分之時,各宮房免稅之自本曹捧給者,一體減分,已有定式,而乙亥條災結甚多,稅入大縮,京貢價十分一,裁減磨鍊事,自宣惠廳,今已草記蒙允矣。各宮房元結免稅,亦以十分一,仍爲裁減,何如?傳曰,四宮外,勿爲擧論。
李志淵,以禮曹言啓曰,今正月初四日,行宗廟春享大祭時,用樂當否,收議于時原任大臣,亦令弘文館,博考稟處事,草記蒙允矣。在京大臣處獻議,先已稟處,而在外大臣處,一體發遣郞廳問議,則行判中樞府事臣徐龍輔,行判中府事臣徐邁修,俱以病未獻議云矣,敢啓。傳曰,知道。
又以弘文館言啓曰,因禮曹草記,宗廟春享大祭時,十五室奏樂當否,令弘文館,博考事,命下矣。今番禮節,多以乙丑年已例,參互磨鍊,而至於祀享時奏樂一款,只以卒哭前後,有此當否之議,而第伏念乙丑則卒哭後,始乃行祀,今番則,卒哭前,亦得行祀,此所以儀節之隨而不同也。卒哭前奏樂,雖似情禮之未安,行祀時用吉,自有乙丑之已例,臣無容更議,而此是莫重莫大之變禮,以臣蔑學,無以質言仰對,惟在博詢而裁處焉,敢啓。傳曰,已論於大臣之收議矣。
又以禮曹言啓曰,卽伏見知中樞府事臣沈象奎上疏批旨,則廟享事,大臣已獻議,而鄕疏又有停樂之論,令禮堂,稟處之命矣。取見其疏本,則以爲謹稽國朝典禮,於國恤卒哭後,大祀用樂,典禮應爾也。今則公除甫過,而殯欑尙未啓矣。寧可槪以小喪爲據,不敢復審詳於享樂停用之間爲辭矣?以用樂當否,自臣曹,仰請收議,諸大臣獻議,而批旨內,卒哭前十五室用樂,大段未安,而五禮儀舊典也。大臣之議皆如此,謹依施行事,命下矣。祭享旣停止,則停樂一款,今無可以更爲稟處之意,敢啓。傳曰,知道。
又以禮曹言啓曰,因大臣收議,太廟祭享,限卒哭前停止事,允下矣。太廟祭享,旣已停止,則社稷外諸祀,竝限卒哭前停止,宗廟各陵殿宮園廟墓朔望及忌辰,只行焚香,而各道預送香祝幣,還爲上送,香室淨潔處,依前例燒火事,竝爲知委之意,敢啓。傳曰,知道。
又以禮曹言啓曰,謹考乙丑謄錄,則因山下玄宮,在於六月二十日亥時,故初虞祭,勢未及設行於當日,收議于大臣儒賢,而立主奠設行後,卽行初虞祭於山陵行殿矣。今番下玄宮吉時,又在於亥時,今亦依乙丑年例,磨鍊擧行,何如?傳曰,允。
申星模,以漢城府言啓曰,文武科生進回榜人,每年歲首,各部搜訪報來後,草記事曾有定式矣。今年回榜人職姓名年歲居住及登科年月,別單書入之意,敢啓。傳曰,知道。
洪羲俊,以兵曹言啓曰,今此惠慶宮襄禮時,鷺梁舟橋,當爲排設,而取考謄錄,則庚申年,舟師大將,稟旨差出矣。今番則,何以爲之乎?敢稟。傳曰,依例差出。
宣傳官李亨權書啓,臣於本月初一日辰時量,以內·外南山摘奸事,敬奉聖敎,卽爲馳往內南山,自一牌字內上下山麓,一一看審是白乎,則長松穉松,或雜以橡木,而雖有參差之不齊,樹樹蒼蒼,在在密密是乎旀,烽臺將一人軍士五名,亦爲無頉是白遣,仍詣外南山,自一牌字內,至四牌字內,周行遍察是白乎,則一牌二牌,松橡雜木,擧皆鬱密,新舊相承,鱗次茁長,而二牌三牌,土多瘠薄,樹植之緣崖着根者,昂藏不長,別無大中松之可稱是白遣,參軍則周察內外,禁松軍則各守定界,而至於斫木之痕,積雪封山,雖無以詳察是乎乃,蓋因禁飭之至嚴,於內於外,絶然無有是白遣,南壇雩祀壇,龍壇四處,旣是所經,一體奉審是乎,則門垣無缺,涉草潔茂,而各該壇直處,以益加守護之意,申飭是白齊。傳曰,知道。
上在昌德宮。停常參·經筵。
藥房都提調韓用龜,副提調韓致應啓曰,歲律載新,聖慕冞切,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區下忱,敢來問安,竝此仰稟。答曰,知道。王大妃殿·中宮殿·嘉順宮世子宮口傳問安。答曰,知道。
洪羲俊啓曰,合辭許久闕啓,事甚未安,除在外都廳進外,呈告人員,竝卽牌招,何如?傳曰,允。
李志淵啓曰,左副承旨韓義運,今日不爲仕進,卽爲牌招,何如?傳曰,允
傳于申星模曰,藥房入侍,時原任大臣·閣臣同爲入侍。
備忘記,忠淸兵使柳相燁下直,長弓一張,長箭一部,片箭一部,筒兒一箇賜給。
李志淵啓曰,卽者副應敎朴綺壽,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考,何如?傳曰,允。
洪羲俊啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成都廳進,掌令李鉐在外,監察茶時之意,敢啓。傳曰,知道。
以左副承旨韓義運牌不進罷職傳旨,傳于申星模曰,只推。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
以校理李羲肇,副校理洪命周,副修撰洪羲瑾牌不進罷職傳旨,傳于李志淵曰,只推。
李志淵,以弘文館言啓曰,本館下番,許久闕直,事甚未安,校理李鼎秉·李羲肇,副校理趙琮鎭·洪命周,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于洪羲俊曰,只推。
兵曹,以李海愚爲舟師大將。
注書趙雲從病,代以朴潞壽爲假注書。
韓致應,以內醫院都提調意啓曰,提調朴崙壽,今日問安,不爲仕進,卽爲牌招,何如?傳曰,允。
李志淵,以承文院都提調意啓曰,參下官登科十年,許令出六,卽法典所在,今亦有限滿十年人云,依例陞六之意,分付銓曹,何如?傳曰,允。
又以禮曹言啓曰,卒哭前,社稷外諸祀竝停止事,草記允下矣。諸祀竝停時,私家停祭,載在補編,卿大夫庶虞祭,依受敎許行,卒哭及練祥忌墓祭,竝待魂宮卒哭後許行事,知委中外之意,敢啓。傳曰,知道。
各處進香擇日,議政府正月十七日卯時,宗親府正月十九日辰時,儀賓府正月二十日卯時,敦寧府正月二十一日卯時,忠勳府正月二十二日辰時,水原府正月二十七日卯時,開城府正月二十九日卯時,江華府二月初二日卯時,廣州府二月初三日卯時,京畿二月初四日辰時,黃海道二月初九日卯時,江原道二月十二日辰時,忠淸道二月十三日辰時,平安道二月二十二日辰時,全罷道二月二十五日辰時,慶尙道二月二十六日卯時,咸鏡道二月二十七日卯時。
副應敎朴綺壽疏曰,伏以臣伏奉玉署除旨,祗肅恩命,仍就直次矣。卽接鄕廬來信,臣母寒感猝添,痰眩咳嗽,委在床褥,臣得聞此報,方寸煎灼,此時煩瀆,極知悚懍,而他不暇顧,忙陳短章,擅離禁直,徑尋鄕路。伏乞聖慈,俯垂諒察,將臣所帶之職,亟賜鐫改,仍治臣擅行之罪,以肅朝綱,以安私分焉。臣無任云云。省疏具悉。爾其勿辭救護。
丙子正月初四日辰時,上御大造殿。藥房入診,大臣閣臣,承候入侍時,都提調韓用龜,副提調韓致應,記事官趙雲從,記注官李昌瑞,別兼春秋金道喜,同副承旨申星模,假注書李寅溥,領府事李時秀,領議政金載瓚,右議政金思穆,檢校提學金祖淳,原任提學沈象奎·南公轍,原任提學朴宗慶,直提學金履喬,檢校直閣李魯益·徐俊輔·李光文·鄭元容,檢校待敎朴宗薰·李龍秀,原任待敎朴綺壽,檢校待敎李鶴秀,以次進伏,醫官吳千根·李漢臣·秦東秀·卞之錞·李彦厚·李命運·朴器成,進伏楹外訖,時秀等曰,歲籥倏改,當此新序,伏想聖慕冞切矣。歲後初雪,雖曰瑞雪,而連日頻下,日氣隨寒,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候一樣矣。用龜曰,醫官待令,入診,何如?上曰,朝氣尙寒,今日置之,後日次待令,可也。上曰,諸臣有可稟之事,稟之,可也。載瓚曰,各項擇日中,三月初三日,梓宮自華城宿所,離發到園所丁字閣,而啓欑宮,在於是日巳時矣。雖差早離發,巳時前得達園所,恐未可必,然則擧行節次,似有窘急之慮,啓欑宮時刻,更爲退定似好,故敢此仰達矣。上曰,依爲之。出擧條載瓚曰,誌石·補編,受敎用磁誌事,永爲定式矣。丙申及乙丑,皆爲燔造,而己酉遷園時,則特用烏石,今番則何以爲之乎?敢此仰達矣。上曰,用烏石,可也。出擧條載瓚曰,補編小喪條,神帛輩前,無前部鼓吹,而己酉遷園時,特用鼓吹,今番則何以爲之乎?敢此仰達矣。上曰,用己酉前例,可也。出擧條載瓚曰,斬草破土後,當有守壙之節,以園官輪回擧行之意,分付,何如?上曰,依爲之。出擧條公轍曰,將臣以下,戎服,依朝臣進見時淺淡服例,凡於侍衛進見時,以黑笠去笠飾淺淡天翼黑帶磨鍊,而動駕時,陣上領軍勿論之意,草記蒙允矣。今則儀曹,以進見外凡諸赴公服色,皆以淺淡服,改磨鍊擧行,軍服與戎服有異,謹依英廟朝戊寅受敎,自當遵倣仍用,而戎服則到今事面,與朝臣章服,宜無異同,侍衛進見外,竝勿用華飾之意,知委中外,然後可無疑眩之端,而旣是禮制,又係戎服,變通,大臣將臣,今適登筵,下詢處之,何如?上曰,大臣將臣之意,何如?時秀曰,兵判所奏似然,臣無他見矣。載瓚曰,戎服亦與章服服色,似無異同矣。宗慶曰,大臣兵判,皆有所奏,而臣則無所見可以仰達矣。上曰,依爲之。出擧條公轍曰,每當都政,宣部守薦武臣前銜,復職取才,及宣薦禁軍別取才,六道·西北人別取才,例爲試取,而內外中日及各樣試射,旣已停止,前此亦或有停止之時,今番恐不可設行,故敢此仰達矣。上曰,依爲之。出擧條用龜曰,嘗藥之任,所重自別,而提調朴崙壽,謂有情病,終不承膺,今日日次,亦不得備員入侍,誠極未安,爲先推考,令政院,嚴加申飭,更爲牌招,何如?上曰,依爲之。出擧條王大妃殿進御加味養胃湯,五貼製入事。出榻敎仍命退,諸臣以次退出。
上在昌德宮。停常參,經筵。
洪羲俊啓曰,合辭許久闕啓,事甚未安,除在外都廳進外,呈告人員,竝卽牌招,何如?傳曰,允。
李志淵啓曰,左副承旨韓義運,今日不爲仕進,卽爲牌招,何如?傳曰,允。
洪羲俊啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
以校理李鼎秉,副校理趙琮鎭,副修撰李紀淵,牌招不進罷職傳旨,傳于李志淵曰,只推。
以校理李羲肇,副校理洪命周,副修撰洪羲瑾牌不進罷職傳旨,傳于李志淵曰,只推。
洪羲俊啓曰,大司憲趙萬元,掌令李鍾運,持平趙奎昇·崔漢翼牌不進執義朴孝成,都廳進,掌令李鉐在外,監察茶時之意,敢啓。傳曰,知道。
以校理李鼎秉,副校理趙琮鎭,副修撰李紀淵,推考傳旨,傳于李志淵曰,分揀。
以左副承旨韓義運牌不進罷職傳旨,傳于李志淵曰,只推。
以司諫任俊常,正言金遇順,掌令李鍾運持平趙奎昇·崔漢翼牌不進罷職傳旨,傳于洪羲俊曰,只推。
李志淵,以襄禮都監摠使意啓曰,發引時及返虞時,神帛輦,神帛腰轝平轎子,當依前例,竝以平日所御仍用,而初度習儀,爲始用之矣。如或有傷損處,不可不預爲修補,奉審後,陪來之意,敢啓。傳曰,知道。
洪羲俊,以兵曹言啓曰,內禁衛將權聖祜,身病猝重,勢難供職,呈狀乞遞,改差,何如?傳曰,允。
錦豐君朴崙壽疏曰,伏以歲律倏改,惠慶宮襄禮涓吉,伏惟聖懷,攀撫今昔,益復靡逮,悲慮之忱,小大同情。仍伏念臣於此時,復叨嘗藥之任,區區去就,何敢仰煩酬應,而第臣自頃遭罹以來,鏟跡朝端,杜門自靖,爲一分息補之圖,前後除命,屢違屢籲,輒蒙恩諒,護遂私分,則上之所以曲副者,非私於臣下之所以冒瀆者,亦非敢所不敢,誠以禮使爲重,大防難越故也。職名無異於前後,情踪不間於久近,牌召屢降,株守莫改,玆不得不冒死更籲,仰干崇嚴。伏乞聖慈,俯垂矜憐,特推終始之澤,俾全溝瀆之諒,不勝泣禱。臣無任云云。答曰,省疏具悉。卿其勿辭行公。
上在昌德宮。停常參·經筵。
韓義運啓曰,合辭許久闕啓,事甚未安,除在外都廳進外,呈告人員,竝卽牌招,何如?傳曰,允。
李止淵啓曰,左副承旨韓義運,今日不爲仕進,卽爲牌招,何如?傳曰,允。
以校理李鼎秉·李羲肇,副校理趙琮鎭,副修撰李紀淵·洪羲瑾牌不進罷職傳旨,傳于李志淵曰,只推。
李志淵,以弘文館言啓曰,本館下番闕直,事甚未安,校理李鼎秉,副校理趙琮鎭,副修撰李紀淵,旣有推考傳旨分揀之命,校理李羲肇,副校理洪命周,副修撰洪羲瑾,旣有只推之命,竝卽牌招,以爲推移入直之地,何如?傳曰,允。
韓義運啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成,都監進,掌令李鉐在外,監察茶時之意,敢啓。傳曰,知道。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
李志淵,以禮曹言啓曰,因大臣筵達,園所啓欑宮吉時,退定事,允下矣。令日官推擇,則同日申時爲吉云,原單子中,付標以入之意,敢啓。傳曰,知道。
又以禮曹言啓曰,謹考喪禮補編及謄錄,則虞祭,以五虞載錄,今亦依此磨鍊乎?敢稟。傳曰,依此爲之。
又以禮曹言啓曰,魂宮四時大享及臘享,一依景慕宮例磨鍊,而竝用尊罍瓚爵,何如?傳曰,允。
又以魂宮都監摠護使意啓曰,梓宮銀釘加漆,今日已準十度矣。自今初八日,漆布上加漆,依庚申年例,限十度間一日進用,而時刻則令該曹,推擇之意,敢啓。傳曰,知道。
又以禮曹言啓曰,魂宮園所上食及晝茶禮所用素膳,依前例磨鍊書入,其中絲藿藿耳及炙蔈古,依補編受敎,不爲磨鍊,而取考謄錄,則各司供上中,非祭物所用,因特敎除減,前有已例,除減各種,竝令該曹區別,別單書入,以爲裁處之地,何如?傳曰,允。
又以禮曹言啓曰,園所三年內,守護軍當爲分定,而取考謄錄,則舊陵守護軍七十名中,除出五十名,東南道各陵守護軍中除出各二名限三年移屬新陵,而舊陵守護等節及祭享時,各差備,以餘軍二十名,使喚,實甚苟艱,故京畿上番軍十名,除出加定矣。今亦依乙丑年例定送之意,分付,何如?傳曰,允。
又以襄禮都監摠護使意啓曰,惠慶宮發引時,內外門路及輪轝排設處所,肩轝大轝待令處所,參考庚申已例,預爲稟定,然後可以趁期擧行,自殯宮門,由弘仁門·賓陽門,出由明政殿後門,入復由明政殿正門,出至月臺,排設輸轝,自月臺移奉於肩轝,至弘化門外,移奉於大轝,至宗廟前路排設所少駐,進發至崇禮門內排設所少駐,換用短橫杠,出城門排設所少駐,還用本杠,至路祭所,仍以大轝少駐於幕次,還爲進發,至鷺梁晝停所少駐,換用短橫杠,過舟橋南排設所少駐,還用本杠,至始興縣行宮大門外,自大門外,至欑宮門外,排設輪轝,翌日離發時,如來儀,自始興縣行宮大門外,移奉於大轝,至肆覲坪晝停所,仍以大轝,少駐於幕次,還爲離發,至長安門外排設所少駐,換用短橫杠,入城門排設所少駐,還用本杠,至新豐樓外,移奉於肩轝,至中陽門外,自中陽門外,至欑宮排設輪轝,翌日離發時,如來儀,自新豐樓外,移奉於大轝,至八達門內排設所少駐,換用短橫杠,出城門排設所,還用本杠,至園所紅箭門外,直以大轝,至丁字閣月臺,自月臺至欑宮,排設輪轝,依此磨鍊,預爲分付於各都監轝士大將反京畿監司處,何如?傳曰,允。
又以襄禮都監摠護使意啓曰,本都監郞廳宋明圭,以身病呈狀乞遞,無以强令察任,改差,其代前縣監朴齊一差下,使之察任,而時無職名,令該曹,口傳付軍職,冠帶常仕,何如?傳曰,允。
又以禮曹言啓曰,卽接北部故學生金炳吉妻李氏所志,則以爲家翁嫡妾俱無子,身死,家翁同生兄炳喆第二子甲賚,欲爲繼後,兩家相議完定,而未及禮斜之前,炳喆夫妻俱歿,與者無人,拘於常規,不得循例禮斜,依定式草記稟處事呈狀,而一邊之言,有難準信,使其門長,具由呈狀,則門長前郡守金順行狀辭,果如李氏所訴矣。凡係結宗立後者,兩邊與受文蹟,明有可據,而不得登聞者,許令該曹,論理草記事,曾有筵奏定式,依定式,金炳喆第二子甲賚,立爲金炳吉之後,何如?傳曰,允。
又以禮曹言啓曰,卽接忠州幼學金魯簡所志,則以爲同姓八寸弟膺簡,嫡妾俱無子矣。第二子煒,欲爲繼後,兩家諸族,相議完定,而未及禮斜之前,膺簡夫妻俱歿,拘於常規,不得循例禮科,依正式,草記稟處事呈狀,而一邊之言,有難準信,使其門長,具由呈狀,則門長幼學金亨簡狀辭,果如金魯簡所訴矣。凡係繼宗立後者,兩邊與受文蹟,明有可據,而不得登聞者,許令該曹,論理草記事,曾有筵奏定式,依定式,金魯簡第二子煒,立爲金膺簡之後,何如?傳曰,允。
兵曹口傳政事,副司果單朴齊一。
以忠淸監司洪奭周狀啓,延豐縣監林景運,莫重糴簿,亂無頭緖,決難仍置,爲先罷黜事,傳于李志淵曰,令該曹,口傳差出,催促下送。
洪羲俊,以兵曹言啓曰,更漏未下,鍾聲先聞,故使之査實,則街鼓誤傳,以致徑打人定云,鍾漏法意,何等嚴重,而有此徑打之擧,事未前有,萬萬駭然,當該鍾閣守直官,令該府,拿問嚴勘,傳漏軍,令攸司,照法重繩,何如?傳曰,允。
韓義運啓曰,卽伏見兵曹草記,今日人定鍾,徑打於更鼓未下之前云,其所錯誤,極爲驚駭,鍾閣入直習讀,令攸司,從重科治,不能檢飭之兵曹訓鍊院堂上,竝從重推考,何如?傳曰,允。
又以義禁府言啓曰,卽接月令醫員金相羲手本,則罪人洪羲眞,以冷積之症,處冷添劃,呼吸喘促,轉側須人,目下症形危重云,罪人病勢如此,則一邊保放,一邊草記,曾有定式矣。洪羲眞,姑爲保放之意,敢啓。傳曰,知道。
又以義禁府言啓曰,保放罪人洪羲眞,還囚議處以入,而病勢一向未差,仍爲保放之意,敢啓。傳曰,知道。
又以義禁府言啓曰,凡照律啓目之懸入功議,自是法例,而日前沃溝前縣監任百禧照律也,其曾祖珖,揚武原從功臣唐原尉洪反敬外五代孫,成單以呈,而修入之際,未能照察,只書功不書議,同罪他囚之有功議者,皆已各減一等,而此囚獨未竝減,臣等不審之罪,不勝惶恐,而事係常法,不可因而勿施,依他囚例,功議各減一等,何如?傳曰,允。
禁府啓目,谷城縣監洪羲眞,順天府使徐有素等原淸云云。傳旨內辭緣,泛稱遲晩,洪羲眞段,刑推得精爲白乎旀,徐有素段,所當請刑是白乎矣。曾經侍從,勿爲請刑,載在大典通編,議處,何如?判付啓,依允爲旀,洪羲眞段,除刑推議處爲良如敎。
禁府啓目粘連,向前洪羲眞·徐有素等亦,觀此囚供,原其本心,則雖出於爲公充糴,〈揆〉以常法,則終未免有關後弊兺除良,雖云依營題,而營題初不是當,雖云從民願,而民願未必盡同,竝只以此照律,何如?判付啓,依允。
上在昌德宮。停常參·經筵。
韓義運啓曰,合辭許久闕啓,事甚未安,除在外都廳進外,呈告人員,竝卽牌招,何如?傳曰,允。
李志淵啓曰,右副承旨洪羲俊,今日不爲仕進,卽爲牌招,何如?傳曰,允。
韓義運啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
李志淵啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
吏曹口傳政事,以朴齊奎爲延豐縣監。
兵曹口傳政事,副護軍單朴周壽。
韓義運啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成,都廳進,掌令李鉐在外,監察茶時之意,敢啓。傳曰,知道。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
以右副承旨洪羲俊牌不進罷職傳旨,傳于李志淵曰,只推。
以校理李鼎秉·李羲肇,副校理趙琮鎭,副修撰李紀淵·洪羲瑾牌不進罷職傳旨,傳于李志淵曰,只推。
李志淵,以弘文館言啓曰,本館下番,許久闕直,事甚未安,校理李鼎秉·李羲肇,副校理趙琮鎭,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
又以襄禮都監摠護使意啓曰,返虞時,各站當爲磨鍊,三月初四日,自園所,離發華城行宮晝停所,始興行宮宿所,初五日返虞之意,敢啓。傳曰,知道。
韓義運,以漢城府言啓曰,今此轝士軍抄出之時,本府專管擧行,而主簿韓譼,移拜宗親府典簿,判官朴齊奎,移拜延豐縣監矣,未差之代,令該曹,口傳差出,以爲及時董飭之地,何如?傳曰,允。
韓義運,以刑曹言啓曰,兵曹啓辭內,更漏未下,鍾聲先聞,故使之査實,則街鼓誤傳,以致徑打人定云,鍾漏法意,何等嚴重,而有此徑打之擧,事未前有,萬萬駭然,當該鍾閣守直官,令該府拿問嚴勘,傳漏軍,令攸司,照法重繩,何如?傳曰,允事,命下矣。取考法文,則大典通編用刑條有曰,常時犯軍令死罪者,軍士杖九十,傳漏軍張好大,依此律決杖九十後,放送之意,敢啓。傳曰,知道。
又以義禁府言啓曰,保放罪人洪羲眞,還囚照律以入之意,敢啓。傳曰,知道。
禁府照目粘連,谷城前縣監洪羲眞,順天前府使徐有素等矣,本府議啓內,觀此囚供,原其本心,則雖出於爲公充糴,準以常法,則終未免有關後弊兺除良,雖云依營題,而營題初不是當,雖云從民願,而民願未必盡同,竝只以此照律罪,各杖八十收贖,奪告身三等,竝只私罪奉敎依允爲旀,洪羲眞段,功議各減一等,徐有素段,功減一等爲良如敎。
上在昌德宮。停常參·經筵。
韓義運啓曰,合辭許久闕啓,事甚未安,除在外都廳進外,呈告人員,竝卽牌招,何如?傳曰,允。
李文會啓曰,右副承旨洪羲俊,今日不爲仕進,卽爲牌招,何如?傳曰,許遽,前望單子入之,待下批,牌招察任。承旨前望單子入之,徐長輔落點。
吏曹口傳政事,以李羲蓍爲漢城判官,李秀淵爲主簿。
以校理李鼎秉·李羲肇,副校理趙琮鎭,副修撰李紀淵·洪羲瑾牌不進罷職傳旨,傳于李志淵曰,只推。
李志淵,以弘文館言啓曰,本館下番,許久闕直,事甚未安,校理李鼎秉·李羲肇,副校理趙琮鎭,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,修撰林處鎭,時在忠淸道石城地,經筵入番事緊,請斯速乘馹上來事,下諭。傳曰,依啓。
韓義運啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成都廳進,掌令李鉐在外,監察茶時之意,敢啓。傳曰,知道。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
以京畿監司金魯敬狀啓,今當園所大役,畿邑擧行,罔非緊急,坡州·通律·陽川三邑守令,不待都政,特令該曹,各別擇差,待下批,搉促不日下送事,傳于李志淵曰,令該曹,口傳差出,當日下送。
李志淵,以魂宮都監摠護使意啓曰,魂宮修理吉日,已自戶曹,推擇啓下,而各項處所,看審磨鍊後,別單書入,依此修改之意,分付該曹,何如?傳曰,允。
徐長輔,以備邊司言啓曰,卽見慶尙監司李存秀狀啓,則以爲道內尤甚邑中,金海·咸安·固城·梁山·丹城等五邑,被災無異昨年,不可不設賑,所入穀物,以昨年賑餘還錄穀中米太各五百石,租麰各七千石,合一萬五千石,特爲劃下事,請令廟堂,稟旨分付矣。嶺沿五邑之偏被災損,慘歉之餘,幸得孑遺,少康之歲,獨呻瘡痍者,念其情狀,尤切矜惻,設賑接濟,自是王政之不可已者,而至於穀物數爻,道臣自有酌量者存,設或有餘,自官還錄,竝依狀請施行,何如?傳曰,允。
又以司僕寺一二提調意啓曰,今此惠慶宮發靷時,各差備入把驛馬,勿論遠近道,限八十匹,分排知委各驛,以爲入用之地,何如?傳曰,允。
又以司僕寺一二提調意啓曰,今此惠慶宮發靷時,各差備入把馬數,別單書入之意,敢啓。傳曰,知道。
又以兵曹言啓曰,今正月初八日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
申星模,以工曹言啓曰,來五月端午日,大殿·王大妃殿·嘉順宮,進上花艾梳函,則以人日進上,勿爲封進事,業已草記蒙允矣。節扇黑唐皮·靸鞋·溫鞋,當爲依例封進,而謹稽禮曹啓下節目,則以大功服制磨鍊矣。各殿宮服盡前,進上節扇黑唐皮靸鞋·溫鞋,似當素扇白鞋封進,何以擧行乎?敢啓。傳曰,依此磨鍊。
吏曹參議鄭觀綏疏曰,伏以臣於見職,初何嘗有一分堪承之望,而蹲冒至此哉?材之所不稱,則樗櫟之於巨廈也,力之所不勝,則焦僥之於九鼎也。蓋自初除,已有循墻之思,及夫再叨,益切負乘之懼,而惟其仁天滋潤之澤,曲霑於孤根,慈父顧復之恩,偏深於弱子,乍解而旋授,則特簡於林立之列,陳懇而請譴,則優容於藪恢之中,雖緣淺誠之未格,實由聖眷之愈隆,臣於是,媿懼姑舍,感激居先,未暇裁量於辭受之節,而惟以奔走殫竭,爲目下義分,妄意以爲,與其煩懇於前而徒歸例讓,毋寧蔑效於後而得蒙顯斥,黽勉出入於政事之堂,前後幾朔,倏又經歲,則今臣百種醜拙,殆盡露而無餘矣。或値代斲之時,尋常注擬,尙患物情之未叶,至於差享之際,按例塡排,亦致咎責之交加,而憾怒忽生於僚席,罪罰橫及於下吏,本事之彼此得失臣不敢費辭煩陳,重犯猥屑之科,而臣若忠信素孚,人望不輕,則夫豈有是哉?且臣質本虛脆,祟在風痰,近又重冒寒感,諸症陡劇,退自候班,僵臥床笫,肢體麻直,咳喘煩促,飮啖全却,轉側須人,房闥之間,猶難動作,此非醫藥之可以求效於時日,而大政在前,以此病狀,實無以束帶參坐,則自知審矣,玆敢瀝血而仰浼由中之懇,毫無假飾。伏乞天地父母,諒臣情之不可以終强,念公器之不可以久玷,特遞臣所帶銓銜,回授可堪之人,因治臣瀆擾之罪,以肅朝綱,以安淑分焉。臣無任云云。省疏具悉。爾其勿辭察職。
上在昌德宮。停常參·經筵。
韓義運啓曰,合辭許久闕啓,事甚未安,除在外都廳進去外,呈告人員,竝卽牌招,何如?傳曰,允。
徐長輔啓曰,吏曹判書李肇源,畿邑三守令,口傳差出之命,已至經宿,特敎申飭,何等截嚴,而謂有情勢,屢度推促,尙不擧行,摖以事體,誠極未安,推考,何如?傳曰,允。
又啓曰,卽者說書金敎喜,謂有親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽伏見全羅左水使李儒秀漂人問情別單,則紙尾太短,初無踏啓字處,事之疎忽,莫此爲甚,事係邊情,雖不得不捧入,該帥臣,不可無警,推考,何如?傳曰,允。
韓義運啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成,都廳進,掌令李鉐在外,監察茶時之意,敢啓。傳曰,知道
以校理李鼎秉·李羲肇,副校理趙琮鎭,副修撰洪羲瑾·李紀淵牌不進罷職傳旨,傳于徐長輔曰,只推。
徐長輔,以弘文館言啓曰,本館下番,許久闕直,事甚未安,校理李鼎秉·李羲肇,副校理趙琮鎭,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
兵曹口傳政事,上護軍單朴宗慶。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
徐長輔,以侍講院言啓曰,說書金敎喜,以其親病,陳疏徑出,下番闕直,事甚未安,兼司書·兼說書未差,司書洪遠謨,卽爲牌招,以爲入直之地,何如?傳曰,允。
又以襄禮都監摠護使意啓曰,發靷時大轝·肩轝·神轝及腰彩轝,馬木擔運隨後之際,每致失次紛聒之患,且或有軍人觸傷之慮,故庚申依己酉年例,預爲排設於各處所矣。今亦依此擧行,何如?傳曰,允。
又以襄禮都監摠護使意啓曰,轝士軍排運之規,例以各洞各契,分屬於各運,故大轝軍,不能一一愼擇,自未免實不實之錯雜,且今番程道稍遠,故五部轝軍,元數不足,必欲依定運分排,則將未免加數調丁之慮,大轝·肩轝軍,則各洞各契,擇其健實丁壯者,勿令一運卽放,互相休息,互相交替,三四次入用,則大轝陪奉,旣盡愼重之道,亦無軍丁加調之弊事,庚申草記蒙允矣。今亦依此擧行之意,分付漢城府及轝士廳,何如?傳曰,允。
又以禮曹言啓曰,惠慶宮襄禮時各祭奠,今方磨鍊,而自前發引日及翌日朝奠,兼行朝上食,發引及返虞時,晝停則只設晝停奠,不設晝茶禮矣。今亦依此擧行,何如?傳曰,允。
又以禮曹言啓曰,大殿·王大妃殿·嘉順宮,服盡前,兩南所封端午節扇進上,以素扇擧行之意,知委,何如?傳曰,允。
又以兵曹言啓曰,今此惠慶宮襄禮時,園所宿所晝停所扈衛軍,當爲磨鍊,而取考各年謄錄,則己酉遷園時,園所扈衛軍,以摠戎廳所屬束伍軍三哨磨鍊,宿所書停所,置之,而摠戎廳所屬軍,今屬水原府,庚申年陵所及華城宿所扈衛軍,壯勇營稟旨,以本營所屬京鄕軍十一哨輪回,替代扈衛,始興宿所,以前後廂軍兵,從便環衛,鷺梁·肆觀坪晝停所,置之,而壯勇營今已撤罷,今番則園所華城宿所始興宿所,係是水原府所管,以本府所屬軍兵擧行,肆觀坪晝停所,以廣州府擧行,各以幾名磨鍊,而鷺梁晝停所,以先後牌軍兵,從便扈衛,何如?傳曰,依庚申年例爲之,華城二百名,園所三哨磨鍊。
又以兵曹言啓曰,今此惠慶宮襄禮時,傳語軍當爲磨鍊,而取考謄錄,則己酉年部字內,以衛軍定送,自津頭至園所,以畿邑所屬束伍步軍,各隨地方擧行,庚申年部字內,以轝士軍三百名排立,外方則以水原·廣州,各隨地方,以畿邑束伍馬軍五人式,每五里派立,別定差使員,檢擧傳送矣,今番則何以爲之乎?敢稟。傳曰,依庚申年例爲之。
又以兵曹言啓曰,今此惠慶宮襄禮時,設布帳,當爲磨鍊,而取考謄錄,則庚申年陵所設布帳,令本府擧行,宿所·晝停所,勿爲磨鍊矣。今番則何以爲之乎?敢稟。傳曰,依庚申年例爲之。
又以兵曹言啓曰,惠慶宮襄禮時,設布帳外虎網子,當爲磨鍊,而取考謄錄,則丙申年,陵所虎網子,令畿營擧行,晝停所置之,己酉年,園所宿所,晝停所,竝置之,庚申年,亦依己酉年例,勿爲磨鍊矣。今番則何以爲之乎?敢稟。傳曰,依己酉年例爲之。
又以兵曹言啓曰,今此惠慶宮襄禮時,侍衛軍兵,當爲磨鍊,而取考各年謄錄,則己酉遷園時,分兵曹分都摠府堂上郞廳各一員,五衛將二員,別軍職六員,宣專官四名,武臣兼宣傳官八員,禁軍一百人,挾靈轝軍二百名,前後射隊七百名,皆以訓局軍磨鍊,乙丑年,兵曹都摠府堂上郞廳各一員,五衛將二員,武臣兼宣傳官四員,內禁衛十員,兼司僕羽林衛各五員,挾靈轝軍八十名,前後射隊四百名,亦以訓局軍,抄擇侍衛矣。今番則依何年例磨鍊乎?敢稟。傳曰,依己酉年例磨鍊。
又以兵曹言啓曰,今此惠慶宮襄禮時,斥候伏兵,當爲磨鍊,而取考謄錄,則庚申年,部字內,令訓局次知定送,水原·廣州境內,則各隨地方擧行矣,今亦依此擧行,何如?傳曰,允。
吏曹判書李肇源疏曰,伏以皇穹不弔,惠慶宮慈馭上賓,殯欑禮成,歲籥倏改,小大悲慟,中外惟均。伏惟我殿下,追慕靡逮,益復如新,區區下情,尤不勝悲係之至。仍伏念臣,狗馬賤疾,入冬轉劇,喘咳交作,日夜區咯風火挾肆,有時昏仆,委身床笫,省識迷茫,而特以義在此時不敢言私,强所難强,扶曳趨走,及夫公除已過,政期在前,纔奉促敎,尤當竭蹶,顧何敢爲目下煩籲之計,而第臣意外情私,竊有萬萬絶悲者,玆不得不忘其猥越,仰瀆崇嚴,惟聖明,哀憐之。臣賦命險釁,中歲孤露,臣之伯兄,又已蚤世,臣事孀嫂如母,視孤姪如子,撫養鞠育,幸苦成立,風樹餘生,賴與爲命,不幸今者,姪子夭逝,臣舊慟新哀,纒綿結轖,日夕悲泣,殆不欲生,些少精爽,飄蕩如烟,而臣嫂耆耋之年,遽遭此逆境,氣息綿綴,奄奄欲絶,臣呑聲掩涕,左右扶護,以情以禮,不忍暫離,重以窀穸有期,兆城未定,凡係喪具,臣又躬自營理,臣之一身,倘縻職次,則諸般事爲,便無頭緖,雖其制期將滿,出仕有式,而以若情理,尙何忍拚棄悲苦之私,看作不可已之事乎?以若心神,亦何以收召遁喪之餘,强行必難行之擧乎?雖以朝家事體言之,六臘大政,是何等重務,而緣臣一人之私故,將未免淹延遷就,則其所苟艱,已無可言,而臣心悚懍,當復如何?若曰,銓任至重,不宜臨政遞易云爾,則此指常例而言耳。於公於私,苟係行不得者,則亦何可視以常例,而不卽變通,一任其瘝曠而莫之恤耶?至若臣之宿病,一倍添劇於喪威之際,昔之扶曳者,今不可强起,而此猶餘事,有不暇煩陳也。臣於治疏將上之際,伏見本曹參議鄭觀綏之疏,則臣實不勝驚怪之至,蓋其本事,儘有委折,玆敢略陳梗槪焉。臣於去冬,見差於永寧殿春享亞獻官,旣受誓戒,又赴隷儀,及到今月初一日,將欲出齋,際聞自廟堂,獻停享之議,臣分付曹吏,待批下卽爲馳報矣。拕至翌午,竟不來告,曹吏之漫不遵令,揆以下習,不可無警,故臣於赴政之時,査出該吏,略施囚禁之罰,事之顚末,止斯而已,今其疏語,有若以差享事,移恕於下吏者然,情外見疑,固非始慮攸及,而至以此登諸章奏,作爲去就之義,則尤非恒情之所可度也。臣白首衰朽,言行無素,至不能見孚於僚席,反顧慙恧,不知所處,此尤臣不可冒進之一端也。伏乞天地父母,俯察至切之懇,兼軫難安之情,亟遞臣本職,俾幸公私,千萬幸甚。臣無任云云。答曰,省疏具悉。何必深引?且三邑守令差出,此是緊急之事,卽爲差出,卿其勿辭行公
說書金敎喜疏曰,伏以歲籥已改,惠慶宮襄禮涓吉,仰惟聖慕,撫時益切。仍伏念臣於持被之中,卽接家信,則臣母素患痰癖之症,當此換節之時,挾感闖發,委頓床笫,家僮繼至,保臣歸視,臣自聞此報,心身飛越,按住不得,忙陳短章,徑出禁扄。伏乞聖慈,俯垂鑑諒,特遞臣所帶之職,以便救護,仍治臣擅離之罪,以勵臣分,不勝大願。臣無任云云。省疏具悉。爾其勿辭救護。
上在昌德宮。停常參·經筵。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
李志淵啓曰,三邑守令口傳差出,事係緊急,特敎申飭,又至經宿,而吏曹判書李肇源,謂有情勢,連加催促,終不擧行,事體道理,萬萬未安,從重推考,何如?傳曰,允。嚴飭差出。
韓義運啓曰,合辭許久闕啓,事甚未安,除在外都廳進去外,呈告人員,竝卽牌招,何如?傳曰,允。
徐長輔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李志淵曰,藥方入侍,大臣·閣臣,同爲入侍。
韓義運啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成都廳進,掌令李鉐在外,監察茶時之意,敢啓。傳曰,知道。
以校理李鼎秉·李羲肇,副校理趙琮鎭,副修撰洪羲瑾·李紀淵牌不進罷職傳旨,傳于李志淵曰,只推。
李志淵,以弘文館言啓曰,本館下番,許久闕直,事甚未安,校理李鼎秉·李羲肇,副校理趙琮鎭,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
李志淵啓曰,卽者吏曹郞廳來言,延豐縣監朴齊奎,憲府則雖已署經,諫院則只有司諫任俊常一人,不得署經云,除在外外,呈告人員,竝卽牌招,以爲備員署經之地,何如?傳曰,一司除署經。
徐長輔啓曰,右邊捕盜大將朴基豐許遞事,命下矣。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將徐英輔,卽爲牌招,聽傳敎,何如?傳曰,允。
以慶尙監司李存秀狀啓,草溪郡民家失火事,傳于申星模曰,聞甚矜測,元恤典外別加顧助事,分付。
韓致應,以內醫院都提調意啓曰,提調朴崙壽,今日問安,不爲仕進,卽爲牌招,何如?傳曰,允。
李志淵,以禮曹言啓曰,取考謄錄,則虞祭,若値朔望及別祭,則有兼行之例,而今番四虞祭,與寒食祭相値,虞祭兼行,祝文中措辭添入事,分付,何如?傳曰,允。
又以禮曹言啓曰,謹稽己酉遷園時本曹節目,則八道及兩都會葬官,遣奠時入參,仍爲陪從磨鍊矣。今番則何以爲之乎?敢稟。傳曰,依前例磨鍊。
申星模,以戶曹言啓曰,魂宮供上中,非祭物所用,因特敎除減,前有已列,除減各種,竝令該曹,區別別單書入,以爲裁處之地事,自禮曹草記允下矣。補編受敎中,勿爲封進條及丙申·庚申·乙丑,因特敎除減各種,竝爲區別,懸註以入之意,敢啓。傳曰,知道。
徐長輔,以兵曹言啓曰,武臣賓廳武經講書及賓廳講書,內外中日停止間,一體停止之意,敢啓。傳曰,知道。
丙子正月初十日辰時,上御大造殿。藥房入診,大臣閣臣,承候入侍時,都提調韓用龜,提調韓致應,假注書李寅溥,記注官曺錫鯤,記事官安亨鎭,右承旨李志淵,假注書朴潞壽,領議政金載瓚,檢校提學金祖淳,原任提學沈象奎·朴宗慶直提學金履喬,檢校直閤徐俊輔·鄭元容,以次進伏,醫官吳千根·秦東秀·李漢臣·卞之錞·李彦厚·李命運·李重恒,以次進伏楹外訖,載瓚曰,寒事稍解,日氣陰曀,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,各殿宮氣候一樣矣。仍命醫官入診,千根等,以次診候訖。退伏奏曰,脈候左右三部調均矣。上曰,諸臣有何可稟之事乎?載瓚曰,諡印式,依英廟朝丁丑年例,竝書尊號,自該曹啓下,而取考丁丑年都監謄錄,則追因都監堂上筵奏,有一從規例書之之命矣。其時因下敎,竝書尊號,追考謄錄後筵稟,而只書諡號,載在都監謄錄,則今番諡印,恐當依舊例,只書諡號,故敢此仰達矣。上曰,依爲之。出擧條載瓚曰,頃以諡冊哀冊事,有所仰達,而冊印,竝以玉爲之事,命下矣。取考文獻備考壐印條,則印寶金玉,或有通用之例,而且考尊號謄錄,則乙卯景慕宮追上尊號時,初以玉印磨鍊,而後以金印改付標,今番亦當用金印矣,何以爲之乎?敢此仰達矣。上曰,依爲之。出擧條載瓚曰,惠慶宮敎命冊印,當爲奉安於殯宮,而甲子以後所上冊印,前已藏安於江都外奎章閣,下送閣臣,卽爲陪來似好,故敢此仰達矣。上曰,依爲之。出擧條載瓚曰,發靷時,都城門及華城城門,大轝出入時,當以短橫杠換奉,而雖非城門,左右有民家路挾處,亦爲從便換杠,俾無民家撤毁之弊事,庚申筵稟蒙允矣。今亦依此擧行乎?敢此仰達矣。上曰,依爲之。出擧條載瓚曰,三色燭籠,火鐵燭籠,紅箭門內,例以忠贊衛奉持,而庚申,因己酉例,以軍人奉持矣。今亦依此擧行乎?敢此仰達矣。上曰,依爲之。出擧條載瓚曰,服玩明樂器,依己酉遷園時例,不用之意,已承批旨矣。今聞服玩四樻,當內下云,園所旣是同壙合封,而今若奉安於退壙,則一壙之內,前已不用矣。實難遽然用之,無已則依己酉例,一體奉安於魂遊石下,其間不甚相遠,此不可自下擅便,下詢登筵大臣及諸臣而處之,何如?上曰,大臣之意,何如?用龜曰,依己酉例,奉安恐好矣。上曰,依己酉年例爲之,可也。出擧條載瓚曰,返虞時排站,纔已草記蒙允矣。今見禮曹草記,則自發靷日,至返虞時,皆有晝停奠磨鍊,然則返虞時,當以龍驤鳳翥亭,晝停磨鍊知委,故敢此仰達矣。上曰,依爲之。出擧條載瓚曰,園所陵所樹木,近益茂密,反欠長養之道,故年前,筵稟疏滌,而向於奉審時,亦見其如前茂密,迨此春和之前,火巢內雜木,量宜疏滌,而擇其可用之材,下都監添補工役之意,分付,何如?上曰,依爲之。出擧條載瓚曰,三都監所用錢米,頃已分排,而園所都監米穀,則以華城附近各邑,分數分俵,而今近一朔,而所輸納者,不滿數十石,匠募給料,亦無其路云,外邑之慢不擧行,萬萬駭然,最後時不準納之守令,自都監,指名狀聞,從重勘罪,嚴加催督,星夜輸送之意,申飭道臣,何如?上曰,依爲之。出擧條載瓚曰,陪往大將,例帶捕盜大將,職務相妨,捕將許遞,何如?上曰,依爲之。出擧條載瓚曰,都監堂上,有事往來時,依前例除朝辭之意,分付,何如?上曰,依爲之。出擧條用龜曰,提調朴崙壽,向日嚴飭之下,終不承膺,今日日次,又不仕進,誠萬萬未安,令政院,別加嚴飭,使之行公,何如?宗慶曰,向因兵曹判書臣南公徹所奏,戎服節目,下詢大臣,而及於賤臣,臣於其時,所見茫昧,未及仰對,退歸私次,更考其節目,外面驟看,陣上服色,與侍衛諸臣,似無異同,而細究裏許,則有大不然者,陣上服色,初無從上變異,而如庚申·乙丑,百官受衰之時,始用淡服,今番之以淡服磨鍊,恐合商量,而且況英廟朝戊寅受敎,所以重軍事也。受敎中期喪以下,無改軍服赴陣,服色一也,而戎服自在其中矣。今若依新定節目而行之,則城內動駕,爲淡色戎服,城外動駕,爲華飾軍服者,已是左右無當,雖以城內言之,一營之中,大將中軍,則淡服赴陣,而諸將官以下,皆用華飾,亦無所據,以此以彼,陣上服着,與衛內逈有異焉。若如該曹節目,則多有所窒礙之端,有違軍制矣。下詢登筵大臣及原任將臣,更令該曹,改定節自,何如?上曰,大臣及原任將臣之意,何如?載瓚曰,將臣所奏,似有考據,臣則無異見矣。祖淳曰,事勢似然,臣亦無他見矣。上曰,依爲之。出擧條象奎曰,今番禮曹節目,世子宮三日公除後,視事服,以吉服磨鍊啓下,而諸臣服色,自上服盡前,今旣以淺淡服遍用,則來頭書筵,邸下,以吉服莅講,賓僚以淺淡服入對,殊爲未安,蓋一堂上下之間,俱有違於從上之義,合有講磨釐正之道,令該曹,問議大臣,指一稟定,恐好,故敢此仰達矣。上曰,以擧條書入,可也。王大妃殿進御生脈君子湯,自今日五貼式,日次製入事。出榻敎
上在昌德宮。停常參·經筵。
夜自二更至四更,月暈。
進御加減正氣散,自今日,一貼式,限二貼煎入事,榻前下敎。
韓義運啓曰,大司憲趙萬元,掌令李鍾運,持平趙奎昇·崔漢翼呈辭,執義朴孝成都廳進,掌令李鉐在外,監察茶時之意,敢啓。傳曰,知道。
徐長輔啓曰,吏曹判書李肇源,三邑守令口傳差出之命,已至多日,飭敎連降,而謂有情勢,終不擧行,陳疏到院,原疏,以國忌齋戒,纔已退却矣。從重推考,何如?傳曰,允。飭敎之下,如是違傲,萬萬未安,嚴飭差出。
傳于李志淵曰,禮房承旨,馳詣元陵奉審,局內諸陵,一體奉審以來。
韓致應啓曰,藥房副提調,持湯劑來待矣。傳曰,封入。
傳于申星模曰,吏曹判書上疏,入之。
李志淵,以奎章閣言啓曰,外奎章閣奉安惠慶宮敎命冊印,下送閣臣陪來事,擧條啓下矣,何閣臣進去乎?敢稟。傳曰,檢校直閣鄭元容,進去。
以校理李鼎秉·李羲肇,副校理趙琮鎭,副修撰李紀淵·洪羲瑾牌不進罷職傳旨,傳于李志淵曰,只推。
李志淵,以弘文館言啓曰,本館下番闕直,事甚未安,校理李鼎秉·李羲肇,副校理李琮鎭,副條撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
徐長輔啓曰,畿邑三守令,差出命下之後,飭敎屢降,連加催促,而吏曹判書李肇源,謂有情勢,已至多日,無意擧行,事體道理,極爲未安,從重推考,何如?傳曰,允,嚴飭口傳差出。
兵曹,以吳毅常爲右邊捕盜大將。
徐長輔啓曰,新除授右邊捕盜大將吳毅常,卽爲牌招,傳受命召及大將牌,傳令牌,何如?傳曰,允。
李志淵,以禮曹言啓曰,卽接健元陵參奉所報,則本陵六朔焚香受香時,兩官中一員,當爲陪往,而本陵令有闕未差,參奉今方入直,受香無人云矣。本陵令有闕之代,卽令該曹,以在京無故人,口傳差出,以爲受香之地,何如?傳曰,允。
又以園所都監摠護使意啓曰,園所各司假家,丙申謄錄,依筵敎,自各其司造作,而其後,連用此例矣。今亦依此知委,何如?傳曰,允。
又以園所都監摠護使意啓曰,假丁字閣間數,一依丁字閣間數營建,多有已例矣。今亦依此擧行,何如?傳曰,允。
又以園所都監摠護使意啓曰,取考各年儀軌,則假丁字閣四面紅箭門外,設把子,而近例,連以軍門布悵代用矣。今亦依此擧行,何如?傳曰,允。
又以園所都監摠護使意啓曰,丁字閣上樑文,近例有之,而假丁字閣,則自前不用,今亦依此擧行,何如?傳曰,允。
又以園所都監摠護使意啓曰,取考各年儀軌,則大轝吉凶儀仗,假家連不造作,只設雨備及油遮日矣,今番,亦依此例擧行,何如?傳曰,允。
又以園所都監摠護使意啓曰,在前新陵,奉安於先陵同原,則兩設神路,而三年後,假丁字閣神路則撤去,只存丁字閣神路矣。今番園所,雖定合祔之禮,丁字閣,旣已各建,則神路不可不兩設,依此擧行,何如?傳曰,允。
徐長輔,以備邊司言啓曰,再昨年冬,因戶曹經費之着手無處,請劃南漢餉米五千石,至蒙允許,而遂寢不行,蓋緣餉穀之未能準捧,無以派及故也。見今收租,未能及時頒祿,尙患不足,而又値莫重大役,費入偏在米邊,度支事勢,萬萬罔措,則復申前說,請劃餉穀,餉穀之漸就剗縮,非但疎虞之莫甚,不待有識之竊歎,而顧其勢有緩急,不容膠守經常,南漢餉米四千石,爲先移劃該曹,自該曹,依詳定以價輸送該府,使之待秋作米,以爲充補之地,何如?傳曰,允。
又以兵曹言啓曰,今此惠慶宮發引時,各差備忠贊衛一百四十四名,依都監磨鍊,以京有廳出用之意,敢啓。傳曰,知道。
又以訓鍊都監言啓曰,本局別將李元植身病甚重,勢難察任,改差,何如?傳曰,允。
吏曹判書李肇源疏曰,伏以臣猥控絶悲之懇,兼暴難冒之義,私而有不可强之情理,公而有必可去之廉隅,庶幾上天鑑臨,獲遂鞶帶之願,批旨之下,兪音尙閟,臣誠抑塞,不省所以,豈日月之明,猶有所未盡俯獨而然歟?臣自叨是職以來,連章號籲,旣非一再,而聖眷委毗,愈往愈隆,臣感恩怵義,未敢爲終始瀆擾之擧,況當聖懷疚慕,大小悲遑之時,乃以一身去就,屢溷聰聽,尤非臣分之所敢出,苟不至於萬不得已者,則臣何忍爲此也?臣之意外私故,不但以一時喪威言也。遁喪之神魄,歷日未召,霣墜之心瞻,無路自按,晝而廢食,夜而失眼,形殼徒存,殆若土木,不知何時,復尋陽界意,況夫人之應事接物,惟恃此方寸,而今以臣已亂之方寸,雖閒漫有司之任,尙難强行,況又責之以至重至大之務,則決知其行不得而做不去也。假使臣抑情忍哀,苟然冒當,要塞一日之責,畢竟債誤顚錯,不成頭緖,則臣之妄進之罪,金木猶輕,而其於朝家大注措,將成何許模樣耶?六臘之政,自有定期,不可踰越,目下差退,雖緣事勢之不得不然,今又以臣之故而許久淹延,一任瘝廢,國體公法之掃地無餘,已不可言,而郡邑須代之弊,將貽吏民無窮之害,此誠臣之所日夜悚懼,益不能自措也。才彦林立,不患無人,而臣未暇言也。久試蔑效,不宜冒據,而臣未暇引也。疾病沈苦,無以作勢,而臣又未暇恤也。只是區區淸私,適會斯時,則歷陳衷實,早蒙體諒,固臣之欲已而不可已者,而公私祈幸,寸心如結,臣情到此,不亦戚乎?至若日前僚堂之疏,毋論本事之當與不當,臣何敢復容提陳,而無端疑怒,推上公車,至以必辭爲引,則臣之蹲仍於職次,揆以事理,斷非可論,顧今幾倅差代,成命久稽,園所事役,擧行甚急,臣雖愚昧,豈不念事體之爲重,而臣旣不以見職自居,則亦何敢晏然承膺,重自陷於忘廉沒恥之科哉?此係防範之嚴,不待兩言而決,而臣亦禮使中一物耳。必使之迫脅操束,毁壞咫尺之守,則竊恐大有歉於平日體下之聖德也。伏乞聖上,俯賜哀憐,亟許鐫改,仍治臣慢命之罪,以正朝綱焉。臣無任云云。答曰,省疏具悉。園所事役,係是緊急之事,卽爲差出,勿辭行公。
幼學金濟翼·趙海永·金定基·洪達衡·沈允永·趙溟·吳致大·趙在萬·黃基洃·金履平·金履初·李敏九·韓得履·金履鍾·沈升模·趙涑·趙元植·安光吉·朴鼎德·申錫衡·吳正常·金來淳·具正和·李義先·李正淵·李惇中·尹致蓂·徐有皓,進士金鼎均·沈恭鎭·李成點·吳俊常·李正基·申錫弼·權中和·金弘根·金重根·洪吉周·洪義周·洪直謨·兪星柱,生員柳必養·黃基錫·吳致淳·洪秉正·金在敏,進士徐觀輔·徐恒輔·金鑪·崔克明·李義實·許明·李近源·李晦淵·權思謙·金在洙·朴義和·洪蒝·趙萬大·李麟秀·洪椣·李秉徽·李儒重·吳民秀·吳彦誼·洪薳·金昔淵·金晉淵·徐獜淳·李一容·趙澈永·李載毅·兪漢石,幼學李樂誠·李正倫·黃勉心·鄭時翼·鄭基赫·李坤載·任泰道·李羲章·李康在·李羲薰·趙顯豐·金正柱·李光漢·宋一匡·金相俊·金在文·趙浣·金善淳·洪秉憲·洪孝燮·洪大泳·李義樂·李廷秀·李正愚·金箕玉·宋煥珌·李憲斌·李憲章·李煥遠·李煥庚·李遠絅·趙顯大·吳聖述·崔百應·趙命彬·尹致亨·尹致會·李光默·鄭顯采·李度中·宋在德·吳顯佑·吳顯佐·安弘敎·安弘禮·兪仁柱·金億柱·兪直柱·沈來永·魚命新·魚命臯·魚致榮·魚致亨·李喜憲·李基健·尹載經·宋宅永·沈載永·魚致和·李珏·李璜·申在正·洪羲元·閔致玉·尹致道·李翼振·李澈源·李灌·金善珝·金善冑·金善命·金旭·金履基·金載基·金宥基·金學基·金洛基·李行喆·高命喆·吳庚秀·李義路·李義行·李義協·崔克念·丁志發·李鎭圭·李儒準·任天白·任泰始·金鑄·金浩根·趙鎭穆·權五應·李大在·李天在·李溟·任·魚在水·魚致大·李秉玉·趙學元·趙在誠·兪謙柱·兪驥柱·兪圖煥·金基永·李儒祜·李在魯·徐弘淳·李偉祜·魚用默·金禮淵·金錯·李寬·趙基元·柳鍾均·柳學均·李鼎基·閔相赫·金在俊·具德壽·具獜壽·尹朝新·洪尾浩·洪心浩·尹大烈·徐正輔·李兢齊·鄭文游·趙萬漢·宋在坤·徐有容·金載萬·金鏞·李惠秀·權星應·權中泰·閔定顯·趙在兢·洪大圭·權思復·李端容·李瀗·鄭晦綏·柳心養·趙直永·趙鎭宜·韓敬裕·閔致昇·閔致淳·趙學周·洪星謨·金懿淳·金霽淳·黃勉基·李光履·吳聖懋·宋啓洙·宋煥玉·李漢愚·李復秀·沈纘鎭·趙基復·申義謙·申在完·朴升元·玄允祚等疏日,伏惟惠慶宮邸下,仙馭上賓,恭惟我殿下,哀廓之慟,曷有其極?因伏以臣等,卽韋布之賤也。閉戶劬躬,讀聖賢書,以無負我聖上樂育之德,是其職耳。若乃聚首叫閽,干瀆九重之崇聽看,固知其僭越,第事或有開於士林之公議,國家之典常,則不止于一疏再疏,至于三四得請後乃已也。蓋尙德報功,自是有國之先務,是以苟有其人,不以拘禁而輒許俎豆之典,鄕院塾社,在在相望,道學之先正,勳勞之碩輔,其酬報之禮,尊尙之道,靡不用極,猗歟休哉?嗚呼,今有其人,學問之正,輔導之勳,允合苾芬之享,歿之後幾年,尙未有一間祠者,卽故監役臣朴胤源及忠獻公臣朴準源兄與弟是也。夫篤學力行,苦心至誠,以臣等管蠡之見,不敢模狀其萬一,只以乙覽之昭著,輿論之大同,略陳其一二。伏乞殿下,澄省焉。朴胤源,天姿近道,從遊於文敬公臣金元行之門,講磨於掌令臣任聖周之徒,探賾經傳之奧,啓開門路之正,力辭僚屬,則能盡撝謙之義,講究禮說,則獨任撃蒙之責,實地孝友,祖述曾·閔,餘事文章,駕軼韓·柳,單瓢樂飮,有陋巷之安,一團和氣,有明道之像,而閨門之內,儼若朝廷,鄕黨之間,望如山斗,故先大王,有近齋大儒之敎,近齋卽胤源號也。至若塤箎相和,兼有師友之益,謹愼於齊家之道,勸勉乎立朝之節,屹然爲士流之模範,而尤精詳於人物性同異之辨,契先正心法之要,定後學趨向之方,其有功於斯文,豈淺尠也哉?其弟準源,天分甚高,地步有裕,平生工夫,主大學之誠意,小心戒懼,得中庸之謹獨,踐履篤實,操守堅礭,及至進身而事君也。以端雅正直之姿,任師保輔導之責,一介身擔負,小心謹愼,十八年禁直,鞠躬盡瘁,語默不踰乎規矩,行止不失其尺寸,朝夕納誨,有啓沃之功,晝宵仔肩,盡懇惻之誠,我先大王,不備輔養官,而自內勸課,獨任於準源,下敎曰,保護沖子,在卿一身,準源承命殫竭,以經傳日勤程課,又手抄程·朱箴銘,以備燕閒之規,晨夕勤勞,幾無退食之暇,自是睿學日就,聖化時雍,有如高宗之傅說,成王之周公,民到于今,受其賜多矣,於不休哉?噫,當庚申崩坼之日,奠宗社於磐泰之安,翊聖躬於億萬之基,我先王顧命之義,而聖上保護之責,斷斷兮忠,可質神明,赫赫兮功,爰及生靈,猗歟之功之忠,殿下已盡俯燭,而若夫言語則翼翼訢訢,誠信懇惻也,恭儉則兢兢休休,崇敬去邪也,忠孝則洞洞屬屬,如執滿盈,寬恕則柔柔和和,包荒隱過,而又耽玩經史,講究旨義,以體驗之方,存養之工,省察乎幽獨之中,恐懼乎周旋之際,善行懿德,動法賢聖,忠國孝家,卓於當時,其非誠於中而發於外者,豈能如是乎?是故一國賴以安,八域誦其德,思所以百歲不泯,而瞻彼黃驪,舊址尙在,則一間茅屋,倂侑朴準源兄弟,實合我朝家尊尙酬報之典,故粵壬申四學儒生臣李坤載等,相率陳籲,則恩批,今見爾等之疏,可知多士之公議也,予豈有異議乎?自古難愼,不卽允兪者,非爲其人之不可也。士論,愈久愈好爲敎,驪州儒生臣李光台等,又繼而叫閽,則批旨,忠獻公,嘗有言立身事君,只謹愼而已,予固歎美,而至今言猶在耳。若使爾等之請聞之,則其必愕爾而無所間於存歿,前日靳許者,乃予不忘忠獻公之本心,而此所以報忠獻者也。不然,何待多士屢疏乎?予言至此,不須多誥,又敎,此可見大聖人會極歸極之法意,然臣等與朴準源兄弟,生倂一世,心悅誠眼,耳擩目染者多矣。其學問勳勞,雖山野之愚夫愚婦,皆知爲斯文之宗匠,朝家之蓍龜,萬口一辭,無敢貳焉,則不待百世而不可誣者,公議也。保護聖躬,功存社禝,酬報之典,卽一世之公,非殿下之私,則不可已者,亦公議也。疏至屢度,歲月侵遠,而尙未蒙允兪之恩,無乃我殿下,或恐涉私而然歟,以待洃公而然歟?臣等之惑滋甚,又不避瀆擾之罪,敢陳芻蕘之說。伏願聖明,特降兪音,使監役臣朴胤源,贈領議政忠獻公臣朴準源,倂享於驪州一間祠,上以光聖德,下以循公議之地,臣等無任云云。省疏具悉。已諭於前批,爾等退修學業。
上在昌德宮。停常參·經筵。
進御加味正氣散一貼煎入事,榻前下敎。
李志淵啓曰,吏曹判書李肇源,三邑守令差出,事係緊急,而飭敎截嚴,終不承膺,健元陵受香,迫在隔日,而陵官口傳,亦不擧行,屢度催促,謂有情勢,無意變動,事體道理,誠萬萬未安,從重推考,何如?傳曰,允,傳香隔日,三邑守令差出,亦爲緊急,嚴飭竝卽差出。
韓義運啓曰,大司憲趙萬元,掌令李鍾運,持平趙奎昇·崔漢翼呈辭,執義朴孝成都廳進,掌令李鉐在外,監察茶時之意,敢啓。傳曰,知道。
韓致應啓曰,藥房都提調·副提調,持湯齊來待矣。傳曰,封入。
以校理李鼎秉·李羲肇,副校理趙琮鎭,副修撰洪羲瑾·李紀淵牌不進罷職傳旨,傳于李志淵曰,只推。
李志淵,以弘文館言啓曰,本館下番,許久闕直,事甚未安,校理李鼎秉·李羲肇,副校理趙琮鎭,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
韓致應啓曰,藥房三提調,持湯劑來待矣。傳曰,封入。
傳于李志淵曰,春坊在外人許遞,前望單子入之,春坊前望單子入之,輔德鄭觀綏,弼善李泰淳,兼弼善李鼎秉,文學李儒象,兼司書洪敬謨落點。
以慶尙監司李存秀狀啓,星州牧民家失火事,傳于李文會曰,聞甚矜惻,元恤典外,別加顧助事,分付。
李志淵,以魂宮都監摠護使意啓曰,梓宮進漆,以逐日爲之事,命下矣。自今十三日,至十九日,進漆時刻,令該曹,推擇之意,敢啓。傳曰,知道。
徐長輔,以訓鍊都監言啓曰,本局哨官具載重,身病甚重,勢難察任,改差,何如?傳曰,允。
李志淵,以魂宮都監摠護使意啓曰,魂宮修理之役,今正月十七日擧行事,已自該曹,推擇啓下矣。始役日爲始,監造官三員,輪回入直之意,敢啓。傳曰,知道。
韓義運,以刑曹言啓曰,昨冬赦典,罪人李京允,以縛打僧壽瞻致死罪,自忠淸道,流三千里定配於咸鏡道端川府,入於忠淸道放未放修啓冊子,未至配所秩,而放字書下矣。其時,以卽爲放送之意,發關咸鏡道,放送啓本,已爲啓下,而今因決獄錄修正,更爲詳考,則京允,以仍配之意,混入於咸鏡道放未放回啓中,京允則雖已蒙放,修啓時臣曹之不能詳察,以已蒙放罪人,混入於仍置者,萬萬惶悚,臣惶恐待罪之意,敢啓。傳曰,勿待罪。
假注書朴潞壽書啓,臣於本月初十日巳時量,以東·南·北郊諸壇,奉審摘奸事,敬奉聖敎,馳往風雲雷雨壇,奉審是白乎,則階砌曲墻及紅箭門壇上下莎草,俱爲無頉是白遣,仍詣雩祀壇奉審是乎,則階砌曲墻及紅箭門內莎草,俱爲無頉是白遣,仍詣漢江龍壇奉審是乎,則階砌曲墻及壇上紅箭門內莎草,俱爲無頉是白遣,仍詣司寒壇奉審是白乎,則階砌間塗灰,間間剝落是白遣,曲墻及紅箭門壇上莎草,俱爲無頉是白遣,仍詣馬祖壇奉審是白乎,則階砌曲墻及紅箭門內,莎草俱爲無頉是白乎旀,以日暮止宿,十一日平明,馳詣先農壇奉審是白乎,則階砌沙墻及紅箭門內莎草,俱爲無頉是白遣,仍詣先蠶壇奉審是白乎,則階砌曲墻及紅箭門內莎草,俱爲無頉是白遣,仍詣祈雨壇及厲壇奉審是乎,則階砌曲墻及紅箭門內莎草,俱爲無頉是白遣,以日暮止宿是乎遣,十二日仍爲復命之意,敢啓。傳曰,知道。
上在昌德宮。停常參·經筵。
進御加味正氣散,依前方一貼煎入事,榻前下敎。
韓義運啓曰,合辭許久闕啓,事甚未安,除在外都廳進外,呈告人員,竝卽牌招,何如?傳曰,允。
韓致應啓曰,藥房三提調,持湯劑來待矣。傳曰,封入。
李志淵啓曰,吏曹判書李肇源,陵官口傳,一時爲急,守令差出,關係甚緊,而飭敎薦降,連加催促,謂有情勢,一直違傲,終不擧行,誠極未安,從重推考,何如?傳曰,允。守令陵官差出命下之後,如是引義,萬萬未安,申飭差出。
傳于李志淵曰,吏曹參議前望單子入之,吏曹參議前望單子入之,李憲琦落點。
傳于李志淵曰,政官,牌招開政。
李志淵啓曰,吏曹判書李肇源服制,參議李憲琦傳旨未下,參判趙弘鎭疏批未下,更爲牌招,何如?傳曰,允。
韓義運啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成都廳進,掌令李鉐在外,監察茶時之意,敢啓。傳曰,知道。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
傳于申星模曰,贊善宋穉圭疏批,令地方官傳諭。
兵曹口傳政事,護軍單朴宗薰。
以校理李鼎秉·李羲肇,副校理趙琮鎭,副修撰洪羲瑾·李紀淵牌不進罷職傳旨,傳于李志淵曰,只推。
李志淵,以弘文館言啓曰,本館下番,許久闕直,事甚未安,校理李鼎秉·李羲肇,副校理趙琮鎭,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,新除授弼善李泰淳,時在慶尙道禮安地,文學李儒象,時在忠淸道天安地,書筵入番事緊,竝斯速秉馹上來事,下諭,何〈如〉?傳曰,允。
又以禮曹言啓曰,謹稽補編受敎,則服盡前動駕時,前後部鼓吹,殿庭軒架,竝去之事載錄矣。今亦依此擧行,分付,何如?傳曰,允。
又以禮曹言啓曰,謹稽內喪祔葬時謄錄,則發引到山陵,成殯奠後,陪從百官,就先陵紅箭門外,行展謁禮,而乙丑年亦依例磨鍊矣。今番發引到園所後,先園展謁禮,亦爲磨鍊,何如?傳曰,允。
又以禮曹言啓曰,朝祖儀節,五禮儀則無所載錄,補編則以神帛行禮載錄,而丙申年,博詢大臣儒臣後,依五禮儀不爲磨鍊,庚申年因禮堂所奏,下詢大臣後,命依丙申例,不爲磨鍊,乙丑年因本曹草記,有依丙申例物爲磨鍊之命矣,今番則何以爲之乎?敢稟。傳曰,依乙丑年例,勿爲磨鍊,可也。
又以禮曹言啓曰,殯宮祭奠,非親行則無百官入參之節,而啓殯奠·祖奠·遣奠,丁字閣成殯奠·遷奠·立主奠時,則謹稽補編及謄錄,無論親行攝行,百官行禮,磨鍊載錄,今當依此擧行,而至於虞卒哭,則考諸謄錄,亦有百官以淺服服入參之例矣,今番虞卒哭,雖非親行之時,百官依例入參之意,知委,何如?傳曰,允。
又以禮曹言啓曰,自上上公除後視事服,依補編受敎,以翼善冠·靑鞓素玉帶·黑團領袍,磨鍊啓下矣。殿座與動駕時,參班諸臣服色,以無紋黑團領,去胸背,黑角帶磨鍊,何如?傳曰,允。
又以禮曹言啓曰,今此惠慶宮發引時,殿下奉辭,返虞時,殿下祗迎處所,當爲稟定,而乙丑年奉辭於闕門外,祗迎於城門外矣。今番則何以爲之乎?敢稟。傳曰,依乙丑年例爲之,可也。
李文會,以漢城府言啓曰,孝烈表著,每式年歲首抄啓事,曾有定式矣。自各部,搜訪報來者,合爲十五人,故呈單則移送禮曹,孝烈各人姓名居住,別單書入之意,敢啓。傳曰,知道。
贊善宋穉奎疏曰,伏以邦運不幸,奄遭惠慶宮喪事,臣民驚痛,中外同情,逮先朝而仰聖孝者,在今日,孰敢不哀?日月遄邁,公除已過,歲序隨改,仰惟聖慕,益復如新。仍伏念臣所叨贊善之職,選擇之愼,責任之重,非臣庸陋,所可一日僥冒者,臣屢控危懇,未蒙恩遞,臣不惟煩瀆是懼,情窮理極,無以措辭,泯默以俟違命之誅,殆周一年,而聖慈尙加包容,朝廷不擧殫劾,臣冞增惶惑,不知所出。噫,臣不肖實狀,前後章牘,陳暴盡矣。今不敢復汚聖聰,而臣疾病衰朽,精力消耗,私次尋常酬酢,不免顚錯失序,是又可以備顧問於冑筵勸講之列乎?臣於見職,萬不近以,奚但臣之自知,國人亦莫不知之,而許久虛縻於樵牧之杜,臣兢惕靡措,求死不得,此猶屬臣之私分也。其所以貽累於聖政,又有不可勝言者。蓋臣聞有國之急務,莫大於輔翼儲嗣,輔儲之要道,莫先於遴簡宮僚,今我王世子,衣尺漸長,而德性未定,保養成就,時不可失,苟非左右得人,朝夕與處,涵養薰陶,何以與效?然則臣之廁跡僚員,已爲擧措之乖當,而臣狗馬之疾,又無以强策膺命,據實祈免,非敢飾讓,而不許鐫改,遷延日月,使胄筵疎緩,朝綱解弛,則其爲有識之所竊歎,倘復如何哉?臣知其如此,而且遲自臚,則無所逃其罪矣。至於國子之銜,歷數古今,未有空疎如臣而靦然冒居,重貽士林之羞者也。玆敢席藁私次,復此哀籲。伏乞聖明,俯垂洞察,亟賜罷斥,仍命有司,勘正其罪焉。臣無任云云。答曰,省疏具悉卿懇。皇穹不弔,慈宮禮陟,顧予哀慕之慟,益復罔涯,此時卿疏際至,積年企想之餘,有此遐心之莫回,愕然失圖,無以爲懷,矧今春晷漸長,离宮書筵,行將開矣。政須宿儒輔導之益,而卿以先正之孫,讀書林下,學業聲望,允爲一世之所宗,今日啓沃之責,捨卿其誰?美疴,雖切奉慮,春和在邇,自當差復,卿須體予眷眷之意,俊間登途,以副如渴之望。行右承當臣李志淵製進。
廣州留守趙尙鎭疏曰,伏以皇穹不弔,惠慶宮仙馭上賓,殯欑禮成,歲籥倏改,㐲惟我聖上,孝思攀慕,益復靡逮,區區下情,尤不勝悲霣之至。仍伏念臣鹵劣之才,癃衰之喘,居留重寄,自知其萬萬不堪,而辭不獲命,淟涊至今,樓櫓之要害也,餉糴之繁委也。了無一事之修擧,徒致百弊之叢起,坐糜原廩,慨懼山積,巧値闔境饑荒,民生殿屎,大賑纔了,而未效實惠之遍究,宿儲俱枵,而末由積欠之鉤校,每自省循,無往非罪,頃自畢賑之後,日夕之所蘄望,惟欲早自納節,獲免僨誤之大戾,冒控哀懇,未蒙恩許,而伊後四五朔,行及箇滿之期,故臣果不復煩籲,退伏捱過,竊庶幾朝家綜核之政,黜幽宜先,廟堂剡薦之擧,按例卽行矣。今則報瓜已過三朔,差代未卜遲速,臣身在私次,病又頻苦,旣無以往莅營務,其所遙領,不過循常襲故之大節目而已。夫民社大事也,雖使躬莅董率,尙患其智力之未周,況此歉餘整理,千條萬緖,而漫無猷爲,一委校吏之手,臣心惶悶,已不可勝言,而其爲瘝官病民,庸有旣乎?朱夫子在南康時,與人書曰,到官兩月,思歸之心,不能自閟,無日不發於言語書問之間,官吏知之,亦不復以尊重難危見期,所以號令不行,財賦不辦。夫到官兩月,纔有思歸之情,而其弊尙覺如此,顧今官是已遞,朝暮須代,官吏之見待,殆有甚於五日京兆,則百事之叢脞,不待臣言而灼然矣,藉使臣年未甚衰,病猶可强,固不當積月虛縻,以致民邑之受弊,況臣犬馬之齒,今已七十有七歲矣。貞痼之疾,逐年增加,頑痰膠固,遇寒添劇,癖泄頻數,寧日絶少,神精昏瞀,長在烟霧,氣力澌綴,如浸水紙,諸般醜症,雖不敢泚筆浼聽,以今尸居之氣,難責恒人之事,政宜釋務息憲,關門養疴,稍延歲月之喘,而不意旣遞之職,尙縻身上,欲强疾接應乎,則綿短之力,奈不從必,欲一例抛置乎,則悶蹙之情,如復添病,與其許久蹲冒,重犯瘝曠之大罪,毋寧先自陳暴,以祈公私之兩便,左右揣量,晷刻爲急,玆敢不避瀆擾,冒進短籲。伏乞聖慈,念民邑之不宜久曠,諒賤疾之實難强策,亟令廟堂,趁卽薦代,以重民事,以安賤分,千萬幸甚。臣無任云云。答曰,省疏具悉。所請依施。
吏曹判書李肇源疏曰,伏以臣之力抗嚴命,迷不知變者,今幾日矣,腔血再籲,天聽愈邈,喉啓日課,飭敎徒煩,園所董役之際,擧行爲急,仙寢受香之期,事體至重,而一日二日,若是相持,公法臣分,虧蔑無餘,論其罪犯,合置何典?臣誠窮窘危蹙,進退俱阻,直欲求死,而不可得也。顧臣目下情理,雖難黽勉按抑,而猶是臣一身私故,猥褻之至,固不敢更事煩籲,若其去就廉隅之重,非獨關臣一人之事,實有係於聖世治忽,則臣安得不仰首哀鳴,至於屢遭而不知止乎?夫人臣之立於朝也。或被官師之規,或登彈劾之文者,從古及今,亦復何限,而末有若臣之今日所處也。國家之設爵分職,毋論其大小高下,周旋僚寀之席者,本自有相須之義,故出處辭受,或無異同,得失利害,互相關涉,今則事之不幸,乃在於相須之地,情志睽阻,視以必辭,雖才以他官移去,而其當初引入之義,則固自如也,臣旣知其緣臣引入,而諉以其人之已遞,獨自揚揚於見職,殆不識世所謂羞恥事,則是眞無忌憚之鄙夫也,人誰食臣之餘乎?此臣所以寧被慢命之誅,尤不敢爲冒進之計也。見今宿硏無故之人,需次儲望之賢,不患不磊落相望,許臣遞斥,回授可堪,卽不過聖明一轉移間事,而園役可免愆期,陵香可以及時,匹夫之微諒,可以獲全,四維之治化,可以增張,何必迫督之束縛之,使臣顧倒猖披,喪失所守,重速擧世之譏罵乎?此猶不足言,其爲玷累於扶植廉恥,禮使群工之聖德者,竊恐非細也。從今以往,臣未敢一向瀆撓,益增罪戾,只當縮伏泥首,恭俟處分,嶺海金木,臣實不辭。伏乞天地父母,亟勘臣罔赦之辜,以昭法紀焉。臣無任云云。答曰,省疏具悉。三邑守令及陵官差出,一時爲急,而如是引義,極爲過矣,勿辭差出。
吏曹參判趙弘鎭疏曰,伏以皇穹不佑,惠慶宮薨逝,歲籥倏新,襄期已涓,仰惟聖孝攀慕,益復靡逮,臣民慟隕,曷有其極?仍伏念臣於見叨之職,夫豈一分近似,而適當庭候連設,仍値小大悲遑,參班是急,他不暇顧,寅緣出肅,冒昧蹲據者,亦已踰月矣,私心恧蹙,無所容措。噫,臣庸姿蔑識,最居人下,淸朝器使之末,自知其萬萬無當,而通籍垂四十年,偏蒙兩聖朝陶甄拂拭之恩,將瘁而復蘇,幾躓而旋起,歷揚內外,罔非華膴,而無一善可錄,無一事自效,節次推遷,滾到卿月之班,涯分過矣,祈望踰矣。自從東臬返命之後,楡景旣暮,滿質益衰,只當投閒置散,感激恩遇,歌詠聖澤,以沒餘生而已。今此新除,實出於夢想之外,未知聖明,何取於臣而有此誤恩也?夫天官佐貳,亞於冢宰,與論於臧否人物,參聞於辨別流品,有時乎承乏代斵,則其地望之淸切,責任之要重,從可知也。苟非望實俱茂,鑑識有裕者,其無以參激揚之地,而禆淸平之政矣。惟其如是也,故自古名碩,尙多逡巡,況以如臣衰頹闒茸之身,尤何敢憑恃寵靈,視若儻來,揚揚冒膺也哉?物議之嗤點,臣身之顚躓,固不足恤,而其於累聖簡而玷名器,何哉?況伏念臣,昔在先朝,忝叨銓郞,自分不稱,屢違嚴召,至被讉補之恩命,獲全匹夫之微諒,至今追惟,感淚被面,强仕之時,旣不敢膺命,則況今衰朽之已甚乎?郞官之職,猶不欲行公,則況此貳卿之綦重乎?左右揣量,萬無承膺之望,悉暴衷懇,仰瀆崇嚴。伏乞天地父母,特垂矜察,諒臣言之非出飾讓,念是職之不宜輕授,亟賜鞶禠之恩,以重公器,以安私分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
夜自一更至四更,月暈。
韓義運啓曰,合辭許久闕啓,事甚未安,除在外都廳進外,呈告人員,竝卽牌招,何如?傳曰,允
李志淵啓曰,臣志淵,依定式進詣香室奉審,則香祝櫃,祝板袱子精潔之意,敢啓。傳曰,知道。
傳于李志淵曰,健元陵令及畿邑三守令,竝今日政差出。
以慶尙監司李存秀狀啓,咸安郡守安㢞,病勢沈重,不得已罷黜事,傳于李志淵曰,今日政差出,催促下送。
李志淵啓曰,吏曹判書李肇源服制限滿,卽爲牌招,何如?傳曰,允。
有政。吏批,判書李肇源牌不進,參判趙弘鎭進,參議李憲琦未肅拜,行右承旨李志淵進。啓曰,判書李肇源牌招不進,參議李憲琦未肅拜,小臣獨政未安,何以爲之?敢稟。傳曰,仍爲之。以宋翼淵爲副校理,趙尙鎭爲工曹判書,趙晉和爲兵曹參議,李亨會爲工曹佐郞,金履協爲軍器僉正,李嗣萬爲司䆃主簿,方禹矩爲濟用主簿,權中復爲徽陵別檢,柳相默爲坡州牧使,金宗淳爲通津府使,李度明爲陽川縣令,尹積圭爲健元陵令,前縣監金文欽,年七十,侍從臣正言金遇順父,通德徐有階,年七十,侍從臣同副承旨徐長輔父,通德李益誠年七十,侍從臣獻納李游夏父以上今超通政,前掌令文粲圭,今加通政,年八十加資,迎華察訪沈衛奎,仍任事承傳。再政。以洪允復爲咸安郡守。
李志淵,以吏批言啓曰,新除授工曹判書趙尙鎭,資級乃是輔國,而方帶知中樞府事矣。依例兼判書下批之意,敢啓。傳曰,知道。三政。以金履禛爲景慕宮令,兼工曹判書趙尙鎭,兵曹參議單鄭景祚,參知單趙晉和。
兵批,行判書南公轍病,參判朴命燮進,參議未差,參知鄭景祚病,左副承旨韓義運進,赴戰嶺別將單魯鳳仁,大護軍李普天·兪漢謨·趙德亮,護軍嚴思健·金聖和,副護軍洪羲俊·申在明·權丕應·趙翼鉉·金順行·申秉權·李毅和·朴興瑞·文粲奎·徐有階·金文欽·李益誠,副司果洪命周·李墷·宋應圭·黃贊熙·李敦夏·任鼎常·金載成·尹師殷·曺夏振,竝單付。
以吏曹參議李憲琦牌不進罷職傳旨,傳于李志淵曰,推考傳旨捧入。
備忘記,坡州牧使柳相默下直,長弓一張,長箭一部,片箭一部,筒兒一箇賜給。
韓義運啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成都廳進,掌令李鉐在外,監察茶時之意,敢啓。傳曰,知道。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
李志淵,以弘文館言啓曰,新除授宋翼淵卽爲牌招入直,何如?傳曰,允。
以校理李鼎秉·李羲肇,副校理趙琮鎭,副修撰洪羲瑾·李紀淵牌不進罷職傳旨,傳于李志淵曰,只推。
李志淵,以弘文館言啓曰,本館下番許久闕直,事甚未安,校理李鼎秉·李羲肇,副校理趙琮鎭,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
以慶尙監司李存秀狀啓,居昌府民家失火事,傳于申星模曰,聞甚矜側,元恤典外,別加顧助事,分付。
李志淵,以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
又以侍講院言啓曰,新除授輔德鄭觀綏,兼弼善李鼎秉,除拜屢日,尙不出肅,竝卽牌招察任,何如?傳曰,允。
又以魂宮都監摠護使意啓曰,梓宮漆布上加漆,準十度後,全體加漆,謹依庚申年例,以五度擧行,而漆布上加漆,旣有逐日爲之之命矣。全體加漆,亦一體逐日爲之乎?敢稟。傳曰,逐日爲之,可也。
又以魂宮都監摠護使意啓曰,今番殯宮設欑宮儀節,一從補編擧行,而欑宮四面障子,初不設龍虎雀武之畫矣。取考己酉遷園時儀軌,則華城欑宮障子,依五禮儀畫四獸矣。今不可異同,欑宮四障,依己酉年例畫進,始興華城攢宮排設,亦依此擧行之意,分付,何如?傳曰,允。
又以魂宮都監摠護使意啓曰,取考謄錄,則殯宮排設諸具,依例移用於路祭所·晝停所·園所矣。今亦依此擧行,而至於魂宮排設,新備者外,神榻及交椅祭床,以戶曹及尙方所在件,改漆取用,何如?傳曰,允。
又以魂宮都監摠護使意啓曰,補編受敎中結裹,以先襦衾次紅氈載錄,而丁丑·丙申,依受敎擧行,庚申·乙丑,則襦衾紅氈外,又以油芚入用矣。今番,則何以爲之乎?敢稟。傳曰,依庚申乙丑年例爲之,可也。
又以魂宮都監摠護使意啓曰,魂宮排設寶冊三層欌,移來戶曹所在件,以黑眞漆改漆取用之意,敢啓。傳曰,知道。
徐長輔,以兵曹言啓曰,文臣兼宣傳官李若愚,身病猝重,勢難供職,呈狀乞遞,改差,何如?傳曰,允
又以兵曹言啓曰,卽聞訓局別武士等,乘醉犯夜,歐打傳漏軍士,以致更報絶次云,揆以法綱,萬萬駭然,當該別武士,方令査實,移法司重繩,而不飭之大將,推考,臣亦惶恐待罪之意,敢啓。傳曰,知道。卿則勿待罪,可也。
徐長輔啓曰,卽伏見兵曹草記,則去夜訓局別武士等,乘醉犯夜,毆打傳漏軍士,以致更報絶次云,揆以法綱,萬萬駭然,當該別武士,令攸司,各別嚴繩,常時不能檢飭之該營大將及兵曹堂上,不可無警,竝從重推考,何如?傳曰,允
韓義運,以一所巡廳言啓曰,傳漏法意,何等嚴重,而去夜訓鍊都監別武士李恒載·禹洪宅·李寬福等,乘醉犯夜,作拿街上,歐打傳漏軍士,破碎傳漏錚鼓,以致更報絶次,事未前有,萬萬駭然之意,敢啓。傳曰,知道。
又以訓鍊都監言啓曰,傳漏法意,何等嚴重,而本局別武士禹弘澤·李恒載·李寬復等,乘醉犯夜,作拿街上,甚至於毆打軍士,更報絶次,揆以紀綱,萬萬驚駭,三漢自臣營,嚴法重繩,使之移法司照律,而臣則惶恐待罪之意,敢啓。傳曰,知道。卿則勿待罪,可也。
又以刑曹言啓曰,兵曹啓辭內,訓局別武士等,乘醉犯夜,毆打傳漏軍士,以致更報絶次云,揆以法綱,萬萬駭然,當該別武士,方令査實,移法司重繩,而不飭之大將推考,臣亦惶恐待罪之意,敢啓。傳曰,知道。卿則勿待罪,可也。政院啓辭內,卽伏見兵曹草記,則去夜訓局別武士等,乘醉犯夜,毆打傳漏軍士,以致更報絶次云,揆以法綱,萬萬駭然,當該別武士,令攸司,各別嚴繩,常時不能檢飭之該營大將,及兵曹堂上,不可無警,竝從重推考,何如?傳曰,允事,命下矣。卽伏見一所巡廳草記,則傳漏法意,何等嚴重,而去夜訓鍊都監別武士李恒載·禹弘澤·李寬復等,乘醉犯夜,作挐街上,歐打傳漏軍士,破碎傳漏錚鼓,以致更報絶次,事未前有,萬萬驚駭,謹按律文,則大明律夜禁條有曰,犯夜拒捕及打奪者罪,只杖一百,同律棄毁制書印信條有曰,誤毁夜巡銅牌者,杖九十徒二年半,他無可據之律,而此不可但以夜禁拒捕打奪,論以誤毁夜巡銅牌律,罪人李恒載·李寬復·禹弘澤等,各決杖九十後,恒載江原道蔚珍縣,寬復歙谷縣,弘澤黃海道豐川府,竝徒二年半定配押送之意,敢啓。傳曰,知道。
義禁府啓目,鍾閣守直官金俊喆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
輔德鄭觀綏疏曰,伏以臣情有所難冒,義有所必辭,向上一疏,猥陳衷懇,伏地戰恐,恭俟嚴誅,聖批溫重,不賜譴斥,惶感恧蹙,益不知措躬之所,宮官新命,忽下於夢想之表,前望特點,尤荷格外之恩,夫是職也,周旋於洊雷之肆,昵侍於尺衣之前,誠爲朝紳之至榮,臣子之大願,臣亦當濫叨兼銜,獲隨諸僚之後,猥參起居之列,今於除命之下,微誠之感祝,尤倍前日,駕屢之義,何敢晷刻少緩,而抑臣有區區私義之不容終默者,臣待罪三銓時,所陳疏,卽其事耳。噫,臣之伊時疏籲,夫豈樂爲哉?欲泯默而蹲冒,則大關廉隅,欲細陳而悉暴,則極涉煩猥,雖不敢自阻於聖明,而亦不敢覼縷於本事,語未及於尤人,情自切於反己,及伏見長銓兩次對章,則全然與臣言相左,始以臣之自引,謂非常情之所可度,終又以爲無端疑恕,推上公車,事理則都不近似,語意則殆若把弄,若如是說,則臣果强引不關之事端,替當下吏之受罪也耶?吁,亦異矣。臣請不避猥屑而略暴其顚末焉。蓋吏曹判堂之不爲差祭,雖云本曹之例,而若其多差乏員,變通無方,則不得不差,亦多其例,已事班班,非止一再,而臣於向日差祭之時,各享享官,一時竝差,除都監諸堂外,正卿乏少,無以分排,故不得不以判堂塡差,而爲存體貌,使一吏言送其由,及聞回答之辭,已失相敬之道,仍以懲治之說,喝退該吏,其後日入於耳者,辭氣轉激,聽聞驚怪,臣固不欲索言重傷事面,而畢竟汰而囚之者,乃非別人,卽伊日往復之享吏也,是果可以諉諸他端,無關於臣身云乎哉?噫,仰浼於崇嚴之下,致煩於悲遑之時,苟可得已,實所不敢,臣雖愚迷,亦豈全昧此箇道理,而第伏念朝廷之上,以廉恥爲重,士夫之間,以禮貌相接,而緣臣疲劣,壞損無餘,況其事係祀享,所重,何如,而致此葛藤,尤極悚惶,此臣所以滿心慙恧,不敢自隱於丐免之章也。今此銓長之疏,固宜直陳事實,以臣差享之擧,謂失尊敬長僚之體,則無論事例之如何,亦自悃愊無隱,而乃反變幻事實,責之以恒情之外,歸之於無端之科者,不亦甚乎?此莫非臣人微望輕,不能見重於僚寀之間,上而貽累於聖簡,下而取笑於同朝,雖甚無恥,何以抗顔?臣於長銓初疏之後,宜卽申暴情實,而粗聞不校之訓,擬守無辨之戒,及夫再疏出而便欲驅人於妄言欺天之科,臣於是,誠有所忍默不得者,治疏將上之際,忽伏奉新授職名,今若以銓任之已遞,自同無故,揚揚冒進,則淸朝四維,又將緣臣而掃地,此亦豈細故也哉?召牌之下,承膺無路,玆敢冒入文字,干瀆宸嚴。伏乞聖慈,俯垂諒察,亟賜鑴斥,仍命有司,議臣當被之律,以爲罷軟不勝任者之戒焉。臣無任云云。省疏具悉。爾其勿辭察識。
上在昌德宮。停常參·經筵。
藥房都提輔韓用龜,提調朴崙壽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
韓義運啓曰,合辭許久闕啓,事甚未安,除在外都廳進外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李文會曰,藥房入侍,大臣·閣臣,同爲入侍。
李志淵啓曰,卽者吏曹郞廳來言,陽川縣令李度明,憲府則雖已署經,諫院則只有司諫任俊常一人,不得署經云,除在外外,呈告人員,竝卽牌招,以爲備員署經之地,何如?傳曰,一司除署經。
韓義運啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成都廳進,掌令李鉐在外,監察茶時之意,敢啓。傳曰,知道。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
李志淵,以弘文館言啓曰,副應敎朴綺壽,副校理宋翼淵,修撰林處鎭在外,修撰李鶴秀內閣進,校理李鼎秉,以兼弼善牌不進傳旨未下,本館下番闕直,已至閱月,事甚未安,校理李羲肇,副校理趙琮鎭,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
以兼弼善李鼎秉牌不進罷職傳旨,傳于李志淵曰,只推。
李志淵,以侍講院言啓曰,輔德鄭觀綏,疏批已下,兼弼善李鼎秉,旣有只推之命,竝更牌招察任,何如?傳曰,允。
又以弘文館言啓曰,校理李鼎秉,旣有只推之命,卽爲牌招察任,何如?傳曰,允。
以校理李鼎秉·李羲肇,副校理趙琮鎭,副修撰洪羲瑾·李紀淵牌不進罷職傳旨,傳于李志淵曰,只推。
李志淵,以奎章閣言啓曰,今日卽書香閣春孟朔大奉審日次,而日氣陰濕,不得擧行,依定式,當朔內擇日擧行之意,敢啓。傳曰,知道。
又以禮曹言啓曰,五上司八道·四都進香,依例爲之事,啓下後,擇日知委矣。卽接宗親府移文,則本府只有園官一員,他無堂上,不得擧行云矣,敢啓。傳曰,知道。
韓義運,以備邊司言啓曰,諸路春操稟啓,今已齊到矣。見今京中各營門組練之擧,皆於衰禮前停止,中外詰戎,宜無異同,八道·四都水陸諸操巡歷巡點官鎭門聚點及各樣都試,一竝停止之意,分付,何如?傳曰,允。
丙子正月十五日辰時,上御大造殿。藥房入診,大臣閣臣,承候入侍時,都提調韓用龜,提調朴崙壽,副提調韓致應,假注書李寅溥,記注官柳可均,記事官安亨鎭,檢校直閣鄭元容,行左承旨李文會,假注書朴潞壽,領議政金載瓚,右議政金思穆,檢校提學金祖淳,提學南公轍,原任提學朴宗慶,直提學金履喬,檢校直開徐俊輔,檢校待敎朴宗薰,以次進伏,醫官吳千根·李漢臣·秦東秀·卞之錞·洪旭浩·白成五·李命運,以次進伏楹外訖。載瓚曰,日氣陰寒,聖體,若何?上曰,一樣矣。數日間滯候若何?上曰,差勝矣。寢睡·水刺之節,何如?上曰,一樣矣。載瓚曰,王大妃殿氣候,何如?上曰,各殿宮氣候一樣矣,仍命醫官入診。千根等,以次診候訖,退伏奏曰,脈候左右三部調均矣。上曰,諸臣有何稟事乎?載瓚曰,冊寶及印敎命,行路則奉安於腰彩轝,宿所則分奉於殯殿左右排案床,自是儀節,而許多差備官,臨時奉出奉入之際,自不免喧雜遲帶之弊,如始興行宮,廳事狹窄,實難如儀排設,己酉因特敎,每於宿所,不爲奉出,以腰彩轝,以次陳列於行宮之庭,庚申亦用此例爲之事,筵稟蒙允矣。今番亦依此擧行,何如?上曰,依己酉年例爲之,可也。出擧條載瓚曰,發靷時,大轝攔後作門,雜人出入,固當嚴禁,而至於大臣·承史·閣臣·閣院吏隷及三都監堂郞,員役·轝士廳所屬宗戚執事,許令出入然後,凡諸擧行,可以及期,以此意,預爲分付於當該營門,何如?上曰,依爲之。出擧條載瓚曰,始興行宮華城行宮丁字閣,欑宮排設,當有外壁細木甲帳周裹之節,而己酉因特敎,除壁帳,以牧丹屛代用,庚申亦用此例爲之事,筵稟蒙允矣。今番則何以爲之?上曰,依己酉年例爲之,可也。出擧條載瓚曰,發靷時,所過橋梁城門山川祭獻官,例以都監郞廳差送,而都監擧行浩多,且皆時急,實有窘速之患,己酉因下敎部字內,則自吏曹,以他司官員,別爲差送,外方則,自畿營,以守令差送,庚申亦用此例爲之事,筵稟蒙允矣。今番亦依此,分付於該曹該道,何如?上曰,依爲之。出擧條載瓚曰,陵寢祔左之禮,皆同岡異封,而今番遵己酉已定之制,將同岡同封,故啓園撤排,事體尤重,以此事由,斬破土告由文措辭添入之意,分付該曹,何如?上曰,依爲之。出擧條宗慶曰,壙中翣扇,以白苧布,自都監造用,事載補徧,庚申·乙丑,則以紅貢緞,自內製下,而取考己酉謄錄,則有其時都監堂上徐有隣稟定,而因傳敎第三重棺衣,以泥金左右畫用,都監待令翣扇與行路翣扇,一體燒火矣。今番儀節間,多用己酉已例,至若壙中事,不可異同,故敢此仰達矣。上曰,依己酉年例爲之,可也。出擧條宗慶曰,壙中翣扇,今依己酉年例畫用事,命下矣。第三重棺衣,本以碧粉畫二十四黼,又將以泥金添畫六翣,而己酉畫用時,事例不載,事實與謄錄,無以考據,大臣閣臣,今登筵矣。下詢裁處,何如?上曰,大臣閣臣之意,何如?載瓚曰,賤臣無所奏。祖淳曰,翣扇雖依例製用,只當加之於棺衣上畫黼之上矣。臣意則樞衣所畫碧粉之黼,如數畫之,翣扇則皆以泥金畫之,而六翣分排於碧粉原黼之間,恐好矣。公轍曰,翣扇以泥金畫之,分排於碧粉原黼之間,似好,檢校提學旣有所奏,臣亦無他見矣。上曰,依爲之。出擧條公轍曰,襄禮時軍兵侍衛節次,自臣曹,草記磨鍊,而或有因己酉年例爲之之命矣。雖以挾靈轝軍言之,用己酉例,則都監擧行,多有掣礙云。今番軍兵及侍衛,竝依乙丑年例爲之,似爲便好,下詢摠護使而處之,何如?上曰,摠護使之意,何如?載瓚曰,己酉已例,果多掣礙之端,依兵判所奏,以乙丑例擧行,似好矣。上曰,依乙丑年例爲之,可也。出擧條宗慶曰,耽羅貢馬上來後,每年分給各營馬軍處,而常年則四十餘匹,式年則百匹,而自其受出之時,至於經年閱歲,還司僕之訴,無時無之,則未立代之前,馬政極其疎虞,萬萬可悶,今當式年,合有通變之道,依兩營例,勿還本寺事,定式,何如?上曰,依爲之。出擧條宗慶曰,陞戶設始,法意與他自別,有根着有身手可合軍伍之類,抄擇上送,而近年以來,奸弊層生,代把雇立,比比有之,此專由於一委吏手,恣意幻弄,軍弄之雜亂,莫甚於此,而甚至於逃亡相續,闕伍居多,詰戎疎虞,事極寒心,今當式年陞戶抄上之際,又復如前,若或現發,則道臣守令,斷當依事目施行,以此意預先知委,何如?上曰,依爲之。出擧條宗慶曰,砲保法意,何等嚴重,而十月內準納,卽不易之典,而近來外邑,專事拒納,拖至歲末,故連發飭關,行會督促,則皆以爲純木與代錢,參互之際,知委差晩,擧行遲緩,以致愆期之境云。無論如此如彼,今至經歲,則不納邑守令,所當依事目重勘,而廟堂行會,在於晩時,擧皆觀望,無怪其遷延時日,合有參恕之道,竝姑勿論,自今至二月二十日內,準數畢納之意,行關嚴飭,而若又過限之邑,則不飭之道臣帥臣,從重論勘,該守令,令政院直捧拿處傳旨之意,分付,何如?上曰,依爲之。出擧條致應曰,藥房批旨,以不必入侍爲敎,而今已入侍矣。以知道改書出,何如?上曰,唯。仍命退,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安,除在外都廳進外,呈告人員,竝卽牌招,何如?傳曰,允。
李志淵啓曰,三品官之無得過三日循例請牌,曾有定式矣。兵曹參知趙晉和,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
韓義運啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成都廳進,掌令李鉐在外,監察茶時之意,敢啓。傳曰,知道。
以校理李鼎秉·李羲肇,副校理趙琮鎭,副修撰洪義瑾·李紀淵牌不進罷職傳旨,傳于李志淵曰,只推。
李志淵,以弘文館言啓曰,本館下番,許久闕直,事甚未安,校理李鼎秉·李羲肇,副校理趙琮鎭,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,允。
以輔德鄭觀綏,兼弼善李鼎秉牌不進罷職傳旨,傳于李志淵曰,只推。
李志淵,以侍講院言啓曰,輔德鄭觀綏,兼弼善李鼎秉,卽有只推之命,竝更牌招察任,何如?傳曰,允。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
以江原監司南履翼狀啓,三陟等邑民家雪壓,人命致死事,傳于申星模曰,許多人戶·人命頹壓,聞甚矜惻,元恤典外,另加顧恤,壓死人,如有生還布,竝蕩減事,廟堂措辭分付。
李志淵,以禮曹言啓曰,今正月初十日,藥房入診,大臣·閣臣,承候入侍時,左賓客沈象奎所啓,今番禮曹節目,世子宮三日公除後,視事服,以吉服磨鍊啓下,而諸臣服色,自上服盡前,旣以淺淡服通用,則來頭書筵因,邸下,以吉服莅講,賓僚,以淺淡服入對,殊爲未安,蓋一堂上下之間,俱有違於從上之義,合有講磨釐正之道,令該曹,問議大臣,指一稟定恐好,故敢此仰達矣。上曰,依爲之事,啓下矣。發遣郞廳,問議于大臣,則領中樞府事臣李時秀,以爲謹稽該曹,當初各殿宮,服色磨鍊節目,則王世子公除後,從吉進見時,淺淡服與群臣同,而群臣服色,今旣以自上服盡前,雖非進見時,皆爲淺淡服事,改磨鍊,則王世子服色,亦當依此改磨鍊如是,則賓僚服色,自無疑眩,且伏念王世子服制,乃是緦三月,雖於公除之後,無論燕居與臨講,恐不當遽從純吉,不但進見時之當用淺淡服而已,愚見如此,伏惟上裁云。奉朝賀臣李敬一,病未獻議云,議政府領議政臣金載瓚,以爲王世子視事服,該曹,宜卽有改磨鍊者,蓋群下旣無服制,而只以從上之義,皆服淺淡服,則世子緦制在躬,吉服視事,已有違於受服之節也。自上每當便殿召接之時,竊覸以布袍帶臨筵,而世子獨於雷肆莅講,乃服吉服,亦非從上之制也。由前由後,視事服之從吉,俱爲未安,更令博考磨鍊,恐不可已,然則賓僚進講時,服色自可推此制宜,伏惟上裁云。左議政臣韓用龜,以爲朝臣進見時及大小公會,通用淡服以例,則雖無可據,以義則蓋出從上,自上服盡前,春宮視事服之以吉服磨鍊,恐不合於從上之義,更令儀曹,博考稟處,以爲釐改之地,則賓僚服色,自當無礙,伏惟上裁云。右議政臣金思穆,以爲朝臣服色,無論進見與否,旣服淡服,以盡殿下服制九月之期,則春宮視事之服,不當以吉服磨鍊,蓋其從上之義,固無間於群下,乃於雷肆臨講之時,服之以純吉之服,非從上之義也。亟令該曹,釐改節目,恐不可已,如是則賓僚講筵之服,自可推知,伏惟上裁云。行判中樞府事,臣徐龍輔,行判中樞府事臣徐邁修,俱在外不得收議,大臣之議如此,上裁,何如?傳曰,依大臣議,磨鍊以入。
又以禮曹言啓曰,因左賓客沈象奎所啓,世子宮視事服,收議草記批旨內,依大臣議磨鍊以入事,命下,而諸大臣,俱以朝臣淺淡服,旣是從上服之義,則春宮視事服,亦當從上服之意獻議矣。世子宮視事服色,自上服盡前,以黑團領袍靑鞓素玉帶,黑皮靴磨鍊,原節目中,付標以入之意,敢啓。傳曰,知道。
徐長輔,以訓鍊都監言啓曰,本局多有擧行之事,而從事官洪遠謨,時無職名,令該曹,口傳付軍職,使之察任,何如?傳曰,允。
兵曹口傳政事,副司果洪遠謨。
韓義運,以刑曹言啓曰,依下敎,殯宮水刺間所屬馬景祿,科治放送之意,敢啓。傳曰,知道
禁府啓目粘連,向前金俊喆亦,原其徑行,雖緣傳漏之誤,準以常法,難免不審之失,以此照律,何如?判付啓,依允。
吏曹判書李肇源疏曰,伏以臣於五日之內,三陳血懇,雖出於古人所謂窮窘必呼之義,而其爲瀆擾慢蹇之罪,則固難倖逭,及夫恩批溫宣,終靳諒許,聖度曲貸,不加嚴譴,旋收口傳之成命,至令次堂代爲之政,而臣則晏若無故,職名自如,臣雖頑鈍迷劣,安得不靦然騂汗,羞對人面,而且在朝家刑政,果成何許理致耶?臣旣以蹙伏俟勘,不敢復煩文字之意,質言於君父,則泥首私次,負罪氓默,金木嶺海,期以早晩,不意前僚堂鄭觀綏之疏又出,而顧臣危迫之情,廉防之嚴,其視前日,更添一重鐵案,以聖明之哀憐臣庇覆臣,雖欲終始委毗之至于今日,則亦恐不可得矣。於是乎臣何可膠守前言,不思所以趁卽申籲,而殿下所以處臣者,亦必不終朝矣。蓋其一篇旨意,過費聲氣,太沒顧藉,臣於觀綏,卽其父友,周旋庠塾,早結交遊,論以夙契,本自深篤,不幸存沒,異於其間,而臣又居然老白首矣。豈可與後生少輩,爭長較短,互相不下,使瞻聆轉惑,事面益也哉?行己無素,初不見孚於平昔者,固臣之責也。遣辭無隱,反成猜激於目下者,固臣之責也。緣臣而傷同朝忠厚之風,致爻象不靖之歎,則此其罪,又不特一身言行之自速凌侮也。至若下吏汰囚之事,臣之斷斷本意,全爲其慢不遵令之罰,而入於査現,宜受其罰者,卽朝房夜直之吏,而伊時夜直者,遍享吏耳。事實如此,條件逈前,然臣若見事甚敏,或料其因此而起怒,則任他吏習之頑,當避苽田之嫌,此猶不能者,亦臣自反之端也。但其疏所云,莫重享事,致此葛藤之語,無或年少氣銳,失之太快而然歟?夫淸廟駭奔,固人臣之常職也,長堂見差,雖云無例,而承乏塡充,亦或無怪,臣旣知其事勢之不得不然,而反以此橫生憾怒,罪其該吏云爾,則誠無是理也。假使創行無稽之例,不一送言,直爲塡差享祀之禮,所重,何如,而視以苦役,作此悖駭之擧,則誠人理臣分之所不容也,臣何忍爲此也?嗚呼,臣之忝切銓任,以年數則四載之久也,以京察則三次之多也。中間之多少注措,臣不敢自謂得宜,則物情之不叶,怨憾之交切,理所必至,固非一日之積,而情外多口,不勝嘵嘵,今若從憑不根之傳,作爲偏聽之資,則其亦何所不至乎?臣實爲之一歎也。噫,今語臣以宜遞者,猶泛指常例而言耳。在臣道理,尙以當律之未勘爲悚而已。本職之䣃與不䣃,固無容議到,亦不暇念及,至於臘政踰限,行及春殷,揆以國體,日急一日,而亦非臣之所可妄論也。伏乞聖上,亟命攸司,繩臣重典,以存公法,以安私分焉。臣無任云云。答曰,省疏具悉。此不必深引之事,顧今大政踰時,卽爲行公。
上在昌德宮。停常參·經筵。
韓義運啓曰,大司憲趙萬元,大司諫任希存,司諫任俊常,掌令李鍾運,持平趙奎昇,獻納李毅遠,旣入闕中,不爲傳啓,直爲出去,事甚未安。竝推考,何如?傳曰,允。
李志淵啓曰,來二十一日輸對日次矣,敢稟。傳曰,當次人受點,後日次待令。
以輔德鄭觀綏,兼弼善李鼎秉牌不進罷職傳旨,傳于李志淵曰,只推。
李志淵,以弘文館言啓曰,本館下番,許久闕直,事甚未安。校理李鼎秉·李羲肇,副校理趙琮鎭,副修撰洪羲瑾·李紀淵,旣有只推之命,竝卽牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,校理韓用儀·李泰淳,副校理趙璟鎭,副修撰朴綺壽·李晉淵落點。
兵曹口傳政事,司果金魯喆。
李志淵,以弘文館言啓曰,本館下番許久闕直,事甚未安。新除授校理韓用儀,時在平安道龍岡縣任所,李泰淳時在慶尙道禮安地,副校理宋翼淵,時在京畿永平地,趙璟鎭,時在忠淸道平澤地,副修撰朴綺壽時在京畿龍仁地,經筵入番事緊,請竝斯速乘馹上來事,下諭。傳曰,依啓。
李志淵,以園所都監摠護使意啓曰,謹稽喪禮補編治喪條,王后祔葬,則別設紅箭門望陵位,三年後乃撤,又按乙丑謄錄,則因受敎定式,新陵望陵位,不爲別設矣。今番園所,旣行合祔之禮,則恐不必各設,依乙丑年例擧行,何如?傳曰,允。
又以園所都監摠護使意啓曰,謹稽各年謄錄,則新舊表石,同安一閣矣。今此園所碑閣爲二間,新表石,奉安於下邊空間,而依例撤毁垣壁,奉安後改築,何如?傳曰,允
又以魂宮都監摠護使意啓曰,本都監郞廳司僕寺僉正洪羲宅,身病猝重,勢難察任,改差,其代前縣令金魯喆差下,使之察任,而時無職名,令該曹,口傳付軍職,何如?傳曰,允。
又以成均館同知館事意啓曰,文廟守僕,依宗·社守僕例,試才抄擇,別單啓下事,曾有定式矣。守僕梁德觀汰去,代以生徒守僕試才抄擇,備三望受點次,別單書入之意,敢啓。傳曰,知道。
上在昌德宮。停常參·經筵。
韓義運啓曰,合辭許久闕啓,事甚未安。除在外都廳進外,呈告人員,竝卽牌招,何如?傳曰,允。
又啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成都廳進,掌令李鉐在外,監察茶時之意,敢啓。傳曰,知道。
以司諫任俊常,獻納李毅遠,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
李志淵,以侍講院言啓曰,兼弼善李鼎秉,時無職名,令該曹,口傳付軍職,何如?傳曰,允。
兵曹口傳政事,副司果李鼎秉。
李志淵,以魂宮都監摠護使意啓曰,梓宮漆布上加漆十度,當準於再明日,而全體加漆五度,亦逐日爲之事,纔已草記允下矣。吉日時,令該曹推擇之意,敢啓。傳曰,知道。
又以魂宮都監摠護使意啓曰,梓宮漆布上加漆,因下敎停止一日,則今二十日,當準十度,當日進漆時刻,令該曹,推擇之意,敢啓。傳曰,知道。
又以襄禮都監摠護使意啓曰,襄禮時輓章製述官,例自吏曹啓下,使之製進,而見今日字漸迫,尙不啓下,都監擧行,實有窘速之慮,輓章製述官,卽爲啓下之意,分付該曹,何如?傳曰,允。
又以禮曹言啓曰,因魂宮都監草記,梓宮漆布上加漆,十度當準於再明日,全體加漆五度,亦逐日爲之,吉日時,令該曹推擇事,允下矣。令日官池景泌推擇,則初度今正月二十二日巳時,再度同月二十三日午時,三度同月二十四日巳時,四度同月二十五日午時,五度同月二十六日午時爲吉云。以此日時擧行,何如?傳曰,允。
申星模啓曰,罪人囚勘,何等審愼,而江原監司南履翼狀啓,春川前府使洪冕燮,罪狀稟處事,去十二月十三日啓下,而囚單子,今始來呈,該府擧行,極爲駭忽,當該堂上,不可無警,推考,何如?傳曰,允。
又以義禁府言啓曰,江原監司南履翼狀啓內,春川前府使洪冕燮罪狀,令攸司稟處事,啓下矣。洪冕燮今方待命,拿囚之意,敢啓。傳曰,知道。
義禁府啓目粘連,鍾閣守直官金俊喆矣,本府議啓內,原其徑打,雖緣傳漏之誤,準以常法,難免不審之失,以此照律,罪笞五十收贖,解見任別敍私罪,奉敎依允爲旀,功減一等爲良如敎。
上在昌德宮。停常參·經筵。
韓義運啓曰,合辭許久闕啓,事甚未安。除在外都廳進外,呈告人員,竝卽牌招,何如?傳曰,竝許遞,前望單子入之,待下批牌招察任。
臺諫前望單子入之,大司憲朴宗薰,大司諫尹魯東,執義李鼎秉,司諫趙琮鎭,掌令朱弼相·兪應煥,持平金啓淵·李周禎,獻納洪命周,正言洪敬謨·韓兢裕,落點。
韓義運啓曰,執義李鼎秉,正言洪敬謨,旣在闕中,不爲肅謝,直爲出去,事甚未安。推考,何如?傳曰,允。
李志淵啓曰,輔德鄭觀綏受由,兼輔德,弼善,司書,兼說書未差,兼弼善李鼎秉,兼司書洪敬謨,移拜臺職,文學李儒象在外,春坊上下番俱空,事甚未安。兼文學朴台壽,說書金敎喜,竝卽牌招入直,何如?傳曰,允。
韓義運啓曰,大司憲朴宗薰,執義李鼎秉,掌令兪應煥牌不進,朱弼相,持平金啓淵·李周禎在外,監察茶時之意,敢啓。傳曰,知道。
以執義李鼎秉,掌令兪應煥,獻納洪命周,正言洪敬謨·韓兢裕牌不進罷職傳旨,傳于韓義運曰,只推
徐長輔啓曰,因都摠府草記,副摠管金益彬·尹魯東,上下番入直矣。尹魯東,移拜大司諫,卽當替直,而副摠管曺允遂在外,都摠管朴宗來,副摠管金會淵·徐能輔呈辭,洪旭浩·申絢有身病,二員未差,伴直無人,令政院,稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞。
李志淵啓曰,輔德鄭觀綏受由,兼輔德弼善司書兼說書未差,兼弼善李鼎秉,兼司書洪敬謨,移拜臺職,文學李儒象在外,兼文學朴台壽,說書金敎喜牌不進,春坊上下番俱空,事甚未安。未差之代,政官牌招,開改差出,待下批牌招,以爲推移入直之地,何如?傳曰,允。
禮曹,上諡習儀,二月二十五日,諡冊印內入,同月二十六日午時,內出,同月二十七日,卯時,上諡殯宮,同日巳時,改銘旌,同日午時,發引習儀,初度同月二十四日,二度同月二十五日,三度同月二十八日。
李志淵,以禮曹言啓曰,儀賓府進香吉時,退定事,命下矣。更令日官推擇,則同日午時爲吉云。原粘目中,改付標以入之意,敢啓。傳曰,知道。
又以襄禮都監摠護使意啓口,諡冊文草圖書,令書寫官領敦寧府事金祖淳,敬書以入之意,敢啓。傳曰,知道。
徐長輔,以都摠府言啓曰,副摠管金益彬·尹魯東,上下番入直矣。尹魯東移拜大司諫,卽當替直,而副摠管曺允遂在外,都摠管朴宗來,副摠管金會淵·徐能輔呈辭,洪旭浩·申絢有身病,二員未差,伴直無人,令政院,稟旨變通,仍令該曹,口傳差出,待下批牌招,以爲推移入直之地,何如?傳曰,允。
又以兵曹言啓曰,今正月二十二日,二番內禁衛番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李得馨爲內禁將。
徐長輔,以兵曹言啓曰,五衛將朴宗默·崔昌郁,除授在外,過限未上來,文臣兼宣傳官金道喜,身病猝重,無望供職,呈狀乞遞,竝改差,何如?傳曰,允。
以慶尙監司李存秀狀啓,巨濟府人物渰死事,傳于徐長輔曰,許多人命之一時渰死,聞甚矜念,元恤典外,別各顧助,如有生前身還布,竝蕩減事,分付。
行大司諫尹魯東啓曰,臣於見職,言議風采,本不近似,而前望特除,忽下於摠府持被之中,庚牌繼降,臣誠感恩怵義,雖不得不章皇出肅,粗伸叨謝之忱,而第臣於合啓中,竊有私義之不可聯參者,向叨是職,以此引避,伏蒙體諒之恩,今臣處義,前後無異,以此情踪,其何可晏然於臺次乎?請命遞斥臣職焉。答曰,依啓。
司諫趙琮鎭啓曰,臣姿性庸愚,本不近似於耳目之任,而亞諫除旨,特出前望恩點,臣且感且惶,章皇出肅,粗伸叨謝之忱,而第臣於合啓中,有私義之不可聯參者,在前引避,輒蒙恩遞,到今處義,宜無異同,請命遞斥臣職。答曰,依啓。
韓義運,以義禁府言啓曰,卽接月令醫員金景洙手本,則時囚罪人洪冕爕,素患疝積,闖發於換節之時,有時昏倒,食飮全却,又添毒感,咳喘苦劇云。罪人病勢如此,則一邊保放,一邊草記,曾有定式矣。洪冕爕,姑爲保放之意,敢啓。傳曰,知道。
上在昌德宮。停常參·經筵。
藥房都提調韓用龜,提調朴崙壽,行右承旨李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
韓義運啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
徐長輔啓曰,備邊司郞廳來言,今日賓對日次,而無時急稟定事,不得來會云矣,敢啓。傳曰,知道
李志淵,以內醫院都提調·提調意啓曰,副提調韓致應,今日問安,不爲仕進,卽爲牌招,何如?傳曰,允。
李志淵啓曰,春坊上下番俱空,已至經宿,事甚未安。兼文學朴台壽,說書金敎喜,旣有只推之命,竝卽牌招入直,何如?傳曰,允。
以兼文學朴台壽,說書金敎喜牌不進罷職傳旨,傳于李志淵曰,只推。
李志淵啓曰,春坊上下番俱空,事甚未安。兼文學朴台壽,說書金敎喜,旣有只推之命,竝更牌招,以爲入直之地,何如?傳曰,允。
以兼文學朴台壽,說書金敎喜牌不進罷職傳旨,傳于李志淵曰,只推
李志淵啓曰,吏曹判書李肇源,參判趙弘鎭,參議李憲琦牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
又啓曰,吏曹判書李肇源,參判趙弘鎭,參議李憲琦牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,吏曹判書李肇源,參判趙弘鎭再牌不進推考傳旨,今方捧入,而開政命下之後,如是違牌,事甚未安。參議李憲琦陳疏,判書·參判,所當更請牌招,而係是一日三牌,何以爲之?敢稟。傳曰,更爲牌招,如有違牌,仍以前牌催促,違牌,勿爲呼望。
又啓曰,吏曹參議李憲琦,疏批已下,一體牌招,何如?傳曰,允。
徐長輔啓曰,吏曹判書李肇源,開政命下,已至經宿,輓章製述官抄啓,一時爲急,謂有情勢,奉牌闕外,連加催促,無意承膺,事體所在,誠極未安。從重推考,何如?傳曰,允。嚴飭入來。
以吏曹參議李憲琦牌不進罷職傳旨,傳于李志淵曰,只推,一體牌招。
兵曹口傳政事,以李普天·兪漢謨爲都摠管,李惟命·申溆·吳翰源·金啓河·朴基豐,李元植·趙岐,爲副摠管。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以執義李鼎秉,掌令兪應煥,獻納洪命周,正言洪敬謨·韓兢裕牌不進罷職傳旨,傳于韓義運曰,只推
李志淵,以禮曹言啓曰,因園所都監草記,來二月初十日,園所作甕家吉日時,先期一二日,更爲推擇事,允下矣。令日官池景泌推擇,則同月初九日卯時爲吉云。原單子中,付標以入之意,敢啓。傳曰,知道。
又以禮曹言啓曰,卽接錦山故學生吳仁煥妻李氏所志,則以爲,家翁同姓十二寸弟成煥,嫡妾俱無子女矣。第二子在星,欲爲繼後,兩家相議完定,而未及禮斜之前,成煥夫妻俱歿,拘於常規,不得循例禮斜,依定式草記稟處事呈狀,而一邊之言,有難準信,使其門長具由呈狀,則門長幼學吳喆煥狀辭,果如李氏所訴矣。凡係繼宗立後者,兩邊與受,文蹟明有可據而不得登聞者,許令該曹,論理草記事,曾有筵奏定式。依定式吳仁煥第二子在星,立爲吳成煥之後,何如?傳曰,允。
又以襄禮都監摠護使意啓曰,金印篆文,令書寫官領中樞府事李時秀,敬書正副二本以入,仰備睿覽裁擇之意,敢啓。傳曰,以正本爲之。
又以襄禮都監摠護使意啓曰,今番園所表石前後面草圖書,令前面書寫官左議政韓用龜,陰記書寫官永明尉洪顯周,敬書以入之意,敢啓。傳曰,知道。
又以襄禮都監摠護使意啓曰,輓章製述官,卽爲抄啓之意,草記允下,而今至多日,尙不擧行,期日漸近,事役時急,誠萬萬未安。當該堂上推考,令政院,催促啓下,何如?傳曰,允。
又以園所都監摠護使意啓曰,伏見禮曹啓下擇日,則斬草破土,在於二月初十日,作甕家,同月同日時矣。今番斬草破土,卽是啓園,而甕家造作,旣非蹔時可畢,謹稽已例,各陵陵上,凡有改修之役,必先竹索排設,然後始役,則今於甕家未造之前,先爲始役於園上,事體未安。作甕家日時,先期一二日,更爲推擇事,分付該曹,何如?傳曰,允。
又以園所都監摠護使意啓曰,假丁字閣,當與丁字閣,高低齊等,而但其基址稍高,今若鏟削平準,則恐傷脣氈,因其地形,則外面驟看,雖似參差,階礎柱木,較其尺數,實無異同。且考乙丑謄錄,亦以兩丁字閣,雖高低不同,因地形營建之意,草記蒙允擧行矣。今亦依乙丑年例,勿拘高低,因地形營建,似爲便好,而不敢擅便,何以爲之?敢稟。傳曰,依乙丑年例爲之。
又以園所都監摠護使意啓曰,園上莎草,自前浮取於慕華館丁字閣前後面,則例以本園近處莎草,浮出以用矣。今亦依謄錄,慕華館莎草軍一千五百名,園所近處,浮莎軍二千名,以轝士餘軍劃送都監,及時浮出之意,分付漢城府及轝士廳,何如?傳曰,允。
大司憲朴宗薰疏曰,伏以臣於風憲,本非其人,前後恩除,未敢自居,今何可刺口論事,而目下有不容泯默者,請得以略陳之。臣除拜本職之後,始聞有掖隷與府隷,爭鬨之事,事在數日前矣。渠輩之酒場鬪鬩,交拳加踢,便是伎倆,有不足詰,而至於作黨持杖,毁瓦墁而打家事,已足駭噩,遂乃攔入朝房,一場跳梁,縳去府隷,毒打幾殊云。臣謂此雖微事,其有關於紀綱則大矣。朝房卽是公衙,霜臺且異他司,豈容渠輩之唯意作閙乎?然且餘憤未已,悖習轉激,逢着輒打,道路以目,於是乎府隷則自顧性命,四散奔逬,衙門一空,邸報不通,以至禁直陰拜者,無呵導而不得肅謝,在家承召者,欲納牌而不成威儀,此實前所未有之事。當初起閙,到今逃散,卽皆府隷之罪耳。臣方覈出移送秋曹,以其罪罪之,而掖隷輩,蔑法恣橫之習,在所當懲,漸不可長,其買醉始鬨之漢及其頭目,出付攸司,嚴刑遠配。不能檢飭之司鑰,亦令從重科罪,使此輩,知有法綱,以懲日後之弊,如臣罷軟者,仍命鐫斥,改授才彦,俾盡正風俗振紀綱之責焉。臣無任云云。答曰,省疏具悉。所請依施,勿辭行公
吏曹參議李憲琦疏曰,伏以臣一庸人耳。學不通方,才非需世,蒙被洪造,歷敭榮塗,出入珥筆之班,驟躋緋玉之列,每自循省,徒切愧懼,至於今者新命一下,而涯分之踰,夢想未到,不識聖明,奚取於無似,而誤恩若是也?噫,六官分職,銓任居首,揀選之難,從古卽然,今臣所叨,比之長亞,其爲責任,雖若差輕,進退之間,與聞激揚,通塞之際,參難可否,有時代斲,亦差緊任,非比他司之備員,是豈夫人之可居?況今世道日下,人心不醇,纔有一番政注,便生一番事端,殆將朝無完人,國受其病,古所稱睢盱之場,今直爲顚沛之塗。于斯時也,雖使鑑空而衡平,望重而實備者,當之,猶懼其不稱,如臣駑下,況堪擬議,臣性旣迂拙,跡又散漫,尋常政格,寧或留心,太半朝紳無甚識面,以若固陋,以若茫昧,顧何以承佐僚寀,鑑別品流,以裨聖朝任官惟賢之治哉?畢竟僨誤,適足爲羞朝廷而忝家世而止。思之及此,寧不懍然?開政有命,召牌屢臨,駕屨不俟,臣豈專昧,而左右揣量,承膺無路,玆敢冒入文字,仰瀆崇嚴。伏乞聖慈,諒才分之不稱,念名器之至重,特賜鐫遞,俾便公私,仍治臣逋慢瀆撓之罪,以肅朝綱焉。臣無任云云。省疏具悉。爾其勿辭察職。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
傳于李志淵曰,吏曹判書前望單子入之。
吏曹判書前望單子入之,朴宗來落點。
以說書金敎喜牌不進罷職傳旨,傳于李志淵曰,只推。
李志淵啓曰,春坊上下番俱空,已至多日,事甚未安。兼文學朴台壽,說書金敎喜,旣有只推之命,竝卽牌招入直,何如?傳曰,允。
以兼文學朴台壽,說書金敎喜再牌不進罷職傳旨,傳于李志淵曰,只推。
以執義李鼎秉,掌令兪應煥,正言韓兢裕牌不進罷職傳旨,傳于韓義運曰,只推。
有政。吏批,行判書朴宗來未肅拜,參判趙弘鎭式暇,參議李憲琦進,行右承旨李志淵進。啓曰,行判書朴宗來牌招不進,參判趙弘鎭式暇,小臣獨政未安,何以爲之?敢稟。傳曰,只出緊任。又啓曰,新判書朴宗來,命招,同參政事,何如?傳曰,允。以鄭觀綏爲大司諫,趙民和爲司諫,權丕應爲兼輔德,李紀淵爲弼善,李奎鉉爲司書,金相休爲禮曹參判,金蓍根爲同義禁,金鏴爲監察,趙濟仁爲禁府都事,許㬘爲引儀,金蘭淳爲龍岡縣監,知義禁單金蓍根。
兵批,行判書南公轍病,參判朴命燮入直進,參議鄭景祚病,參知趙晉和病,同副承旨徐長輔進。大護軍李肇源,護軍趙萬元·尹魯東·任希存,副護軍尹致章,副司直任俊常·趙琮鎭·朴孝成·李毅遠·李鍾運·李鉐·趙奎昇·崔漢翼·李羲肇,副司果金遇順·李同淳·洪羲瑾·李紀淵,竝單付。
李志淵啓曰,應敎·副應敎未差,校理韓用儀·李泰淳,副校理宋翼淵·趙璟鎭,修撰林處鎭,副修撰朴綺壽在外,修撰李鶴秀內閣進,副修撰李晉淵都監進,玉堂上下番俱空,事甚未安。未差之代,政官牌招,開政差出,待下批,仍卽牌招入直,何如?傳曰,允。
又以禮曹言啓曰,卒哭前竝停大中小祀,惟祭社稷事,已爲啓下,而取考謄錄及補編,則大報壇祭享,雖卒哭前,依前設行,亦爲用樂矣。祭享吉日,令日官池宅鵬推擇,則來三月初六日爲吉云。以此設行,而在於卒哭前,依例以攝行磨鍊,何如?傳曰,允。
又以襄禮都監摠護使意啓曰,哀冊文草圖書,令書寫官水原府留守徐榮輔,敬書以入之意,敢啓。傳曰,知道。
又以襄禮都監摠護使意啓曰,誌文草圖書,令書寫官前吏曹判書李肇源,敬書以入之意,敢啓。傳曰,知道。
徐長輔,以備邊司言啓曰,卽見忠淸監司洪奭周狀啓,則以爲,今年綿荒,比昨尤甚,而積歲荐歉,民勢轉窮,傾家罄産,辦出無路,本道大同木邊中,限折半特許代錢事,請令廟堂,稟旨分付矣。昨年綿荒,三南同然,而湖西則雖在常年,産綿豐嗇,比之兩南,本有間焉,而昨年之綿歉荐甚,窮春之民勢轉竭,道臣所請,實情則然,經費之艱,非不切悶,而旣有昨年已施之例,則在今勢難一切防塞,本道大同木,特許三分一代錢,以爲少紓民力之地,何如?傳曰,允。
又以舟橋司言啓曰,舟橋排設吉日,令日官池景泌推擇,則今月二十二日辰時爲吉云。當日始役之意,敢啓。傳曰,知道。
又以禁衛營言啓曰,本營千摠申綋,身病猝重,勢難察任,改差,何如?傳曰,允。
韓義運,以刑曹言啓曰,依下敎毆打掖隷之司憲府所由李興昌,沈哲大,朴東元等,各嚴杖一百後,興昌全羅道雲峰縣,哲大慶尙道永川郡,東元平安道三和府,買醉始鬨之掖隷金昌孫,嚴刑一次後,肅川府竝定配所押送,不飭之司鑰李孝得,頭目別監金應漢等,自臣曹,考律嚴勘之意,敢啓。傳曰,知道。
司諫趙民和啓曰,臣於見職,言議風采,豈有一分堪承之望,而亞諫除旨,忽下於玉署持被之中,臣感激恩造,怵畏義分,雖不得不章皇出肅,粗伸·叨謝之忱,而第臣於合啓中,竊有私義之不可聯參者,屢叨臺職,以此引避,輒蒙恩遞,今臣處義,前後無異,以此情踪,其何可一刻晏然於臺次乎?請命遞斥臣職。答曰,依啓。
獻納洪命周啓曰,臣姿性庸愚,初不近似於淸朝諫諍之任,而納言除旨,忽下於前望特點,臣誠感恩怵義,雖不得不章皇出肅,以伸叨謝之忱,而第臣於合啓中,切有私義之不可聯參者,屢叨臺地,以此引避,輒蒙體諒之恩,今臣處義,宜無前後之異同,其何敢冒據於臺次乎?請命遞斥臣職。答曰,依啓。
正言洪敬謨啓曰,臣姿性庸愚,本不近似於言責重任,而前望特除,忽下於春坊持被之中,臣且感且惶,宜卽出膺,而臣於本院,已經納言,揆以公格,不宜冒據,固當以此引避,而適聞母病之報,情急歸護,雖不得不徑歸私次,問備例勘,歷日猶悚,今始來避,所失尤大,請命遞斥臣職。答曰,依啓。
吏曹判書李肇源疏曰,伏以臣罪,臣自知之,口傳擧行,事係嚴急,而一任偃蹇,不思蠢動者,臣之罪也。此時煩籲,義所不敢,而間日連章,屢致瀆撓者,臣之罪也。輓章製述官抄啓,飭敎連下,而多日遲滯,迷不知變者,臣之罪也。召牌荐降,至于經宿,而一事違傲,自歸慢命者,臣之罪也。若夫六臘大政,是何等至重之事,而踰時歷月,淹延遷就,民國之憂,不知所稅,則此尤臣罔赦之案也。夫臣之事君也,君之使臣也,有一於此,則當被之律,理所難逭,況以一身,負此許多罪犯,而乃反視以無故,晏若平日者,論以刑政,揆諸事體,誠萬萬無其說也。噫,臣雖無似,亦一禮使中物耳。臣聞臣道,莫先於嚴恭,而至於去就之節,不可不裁義而行焉,信斯言也,臣之所以自處與殿下之所以處臣,其道可知已,然則賤臣以義而守之,聖上以禮而退之,俾不至於操束督迫,終底喪廉之科者,竊恐爲上下交孚之宜也。今臣旣無以拚棄大防,冒沒趨膺,又不得致身司敗,遄伏常憲,進退已成觸藩,出場了無期限,而牌望勿呼之命,又下此際,臣之危窘惶隘,日甚一日,覓死無路,轉益罔措。玆敢奉牌闕外,席槀俟勘,咫尺天門,鐵限在前,臣情到此,亦已窮且迫矣。伏乞聖明,亟治臣違慢之罪,以嚴朝綱焉。臣無任云云。答曰,省疏具悉。宜欲一伸,所請依施。
上在昌德宮。停常參·經筵。
梓宮初度加漆後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·六曹堂上單子問安。答曰,知道。
韓義運啓曰,合辭方張之時,諫院無詣臺之員,事甚未安。未肅拜人員,竝卽牌招,何如?傳曰,允。
備忘記,全羅監司金敎根下直,長弓一張,長箭一部賜給。
韓義運啓曰,掌令兪應煥,旣入闕中,不爲傳啓,直爲出去,事甚未安,推考,何如?傳曰,允。
李志淵啓曰,吏曹判書朴宗來,參判趙弘鎭,參議李憲琦牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書朴宗來,疏批已下,一體牌招,何如?傳曰,允。
又啓曰,行吏曹判書朴宗來,參判趙弘鎭牌不進推考傳旨,今方捧入,而開政命下,已至經宿,輓章抄啓,一時爲急,如是違牌,事甚未安。參議李憲琦服制,判書·參判,竝更牌招,何如?傳曰,允。
又啓曰,行吏曹判書朴宗來,參判趙弘鎭再牌不進推考傳旨,今方捧入,而開政命下,已至經宿,輓章抄啓,一時爲急,如是違牌,誠極未安。判書·參判,所當更請牌招,而係是一日三牌,何以爲之?敢稟。傳曰,更爲牌招。
又啓曰,行吏曹判書朴宗來,參判趙弘鎭三牌不進推考傳旨,今方捧入,而開政命下,已至經宿,輓章製述官抄啓,事係緊急,而飭敎催促之下,無意承膺,事體道理,萬萬未安。判書·參判,所當更請牌招,而係是一日四牌,何以爲之?敢稟。傳曰,嚴飭,更爲牌招。
又啓曰,行吏曹判書朴宗來,參判趙弘鎭四牌不進推考傳旨,今方捧入,而開政命下,已至經宿,輓章製述官抄啓,一時爲急,飭敎荐降,連加催促,終不承膺,揆以道理,萬萬未安。所當竝更牌招,而係是一日五牌,何以爲之?敢稟。傳曰,更爲嚴飭,仍以前牌催促。
以兼輔德權丕應,弼善李紀淵牌不進罷職傳旨,傳于李志淵曰,只推。
又以侍講院言啓曰,兼輔德權丕應,弼善李紀淵,旣有只推之命,竝卽牌招察任,何如?傳曰,允。
又以侍講院言啓曰,兼司書洪敬謨時無職名,令該曹,口傳付軍職,何如?傳曰,允。
兵曹口傳政事,副司果洪敬謨。
以大司諫鄭觀綏牌不進罷職傳旨,傳于韓義運曰,只推。
以京畿監司金魯敬狀啓,迎華察訪沈衛奎身病乞遞,不得已罷黜事,傳于李志淵曰,令該曹,口傳差出,催促下送。
吏曹口傳政事,以李嗣萬爲迎華察訪。
李志淵,以禮曹言啓曰,皇壇壇上奉審及祭器等物,每年孟春,戶·禮曹堂上奉審事定式矣。今正月二十七日,臣曹與戶曹堂上,同爲進去奉審後,稟處,何如?傳曰,允。
徐長輔,以備邊司言啓曰,卽見統制使申鴻周所報,則以爲,本營將士支放三萬石,較之歲入,每年不足爲三千三百餘石,而及至昨年,屯稅所縮三千餘石,貿麰與賑貸之見減耗條二千餘石,今年閏朔加入一千餘石,竝計每年,元不足其數恰滿萬包,而無他充補之道,本營錢軍米五千石,依已例許貸,則以米作租,當爲一萬二千五百石,就其中八千餘石,則劃報賑貸,以實元餉,四千餘石,則添補支放,以充軍食,而仍令穀在邑,依數移錄於會案,本米五千石充報之道,以本米加分之耗,限年劃給,則目下措處,實爲便宜爲辭矣,本營穀簿之漸就耗竭,破東補西,誠爲之悶然,而賑貸所用會付之穀,不可以不充,許多將士支放之資,亦無以拮据,則須有目下通變之方,而惟此錢軍米名色,雖爲上司之句管,本是營中之別儲,則比諸會內元餉,稍有輕重之別,故在前如此之時,移劃補苴,其例甚多,錢軍米五千石,依所報許劃,以爲充元餉補支放之地,錢軍米之加分充報,自是不可已之政,亦爲依所報施行,而大抵本營穀簿之逐歲剗縮,專由於沿儲之輒割,元穀移貿之不能如法,山沿之間,枵積漸偏,馴致莫可收拾之境,從今以往,一依元節目施行,以塞弊源之意,帥臣處,竝爲分付,何如?傳曰,允。
又以兵曹言啓曰,拆見諸道褒貶啓本,則統制使申鴻周啓本中,天城萬戶崔源,以振刷益勉爲目,平山浦萬戶宋昌殷,以察奸差欠爲目,平安兵使鄭周誠啓本中,淸城僉使全學初,以三載居鎭,無足稱道爲目,牛峴僉使柳漢忠,以頗能覺非,宜勉愼終爲目,委曲僉使金鳳魯,以瑣謗奚信爲目,方山萬戶李仁弘,以益勉振刷爲目,全羅右水使李民秀啓本中,於蘭萬戶車聖民,以流謗奚信爲目,則竝宜置中考,而置諸上考,黃海水使安橚啓本中,許沙僉使金鍾宇,以何多疎率,恕其拙訥爲目,則宜置下考,而置諸中考,殊無嚴明殿最之意,各駭帥臣,推考警責。天城萬戶崔源,平山浦萬戶宋昌殷,淸城僉使全學初,牛峴僉使柳漢忠,委曲僉使金鳳魯,方山萬戶李仁弘,於蘭萬戶車聖民,竝中考施行,許沙僉使金鍾宇,下考施行,何如?傳曰,允。
又以兵曹言啓曰,長木浦別將柳漢傑,以三年窠邊將,兩次居中,其不職可知,依例罷黜,何如?傳曰,允。
又以訓鍊都監言啓曰,左右契作統,法意自別,禁火戢盜,全屬兩捕廳校卒,使之晝夜待令者,誠有以也。今接統內中任所告,則武藝廳邊得成家逢賊云,而所謂賊漢,明火持劍,無難行盜於衆人不眠之時,此無異於强盜火賊,而非尋常竊發,宮城至近之地,有此無前之事,萬萬驚駭。常時不能檢飭之罪,不可無警,左右捕將,姑先從重推考,待令校卒,自臣營嚴棍,使之不多日內,兩賊漢,捕納之意,分付,何如?傳曰,允。
行吏曹判書朴宗來疏曰,伏以惠慶宮殯欑奄成,襄禮不遠,伏惟我殿下,追慕靡逮,益復如新,區區下忱,尤不勝悲係憂慮之至。仍伏念臣桑楡之餘景無多,蒲柳之朽質已凋,寄命床笫,遽成癃廢,忽忽無陽界想矣。迺於千萬不意,伏奉前望特點,以臣爲吏曹判書者,臣聞命震悸,莫省容措,見今客臈大政,踰期已久,輓辭抄啓,擧行方急,以臣尸居餘氣,萬萬無擔夯堪承之望。況臣前叨是任,以政注之不善,重被儒通之詆斥,幸蒙體下之仁,卽賜鞶褫之恩,至今追惟,惶隕感激。自玆以往,竊庶幾永謝銓席,優遊散地,歌詠聖澤,以卒餘生,豈意今者誤恩又降耶?夫銓衡之責,政注是已,今以政注之事,至有儒生之詆斥,則其視尋常官師之規,尤有重焉。且凡朝臣之以職事而遭人言者,必於是職,逡巡退步,未嘗爲更冒重誤之計,下有所懇,上必曲從者,乃所以存廉防而重禮使也。向臣所遭,旣如彼其深重,今臣所叨,又是僨敗之餘,則其何以徒恃寵靈,自諉宿趼,拚棄廉防,以傷聖朝禮使之治也哉?且臣年踰七旬,百病侵尋,平居昏涔,藥餌爲命,重以冬春之交,受損偏深,閱朔便血,眩暈交作,長時寒感,眞元大下,寢啖全減,動作亦難隨意,神精都喪,事爲渾多遺忘,自念衰醜癃痼之狀,只當在朝則懸車而謝事,在家則拭巾而待盡而已。雖閑司冗官,百執事之末,實無束帶彈冠奔走供職之路,顧何能扶曳蹶於天官重務之地,自速鍾漏夜行之譏乎?況此情勢之難冒,便成萬重鐵限,此卽同朝之所共知,聖鑑之所畢燭,去就一節,更無可論,天牌屢臨,轉動末由,玆敢略控短章,仰暴衷懇。伏乞聖慈,天地父母,亟賜體諒,特許遞改臣銓長之任,以安微分,不勝幸甚。臣無任云云。答曰,省疏具悉。卿其勿辭行公。
全羅監司金敎根敎書,王若曰,唐朝之分四岳,任固重於承宣,周室之建十連,責尤隆於屛翰。其在盈成之日,尙難揀掄,況當艱危之秋,寧忽委畀。得於僉擧,簡在予衷。惟卿珪璋令姿,簪纓華閥。寬和廉簡之著外,兄及弟兮,夷險燥濕之向前,國與公耳。志操忠謹,不失法家之遺規,風範端凝,自是廊廟之偉器。早由蔭而望實俱著,纔釋褐而知遇冞隆。責成就於經筵,允矣王猷之黼黻,持公正於銓席,展也人物之鑑衡。早歲蜚英,步武殆遍於淸要,亞卿擢秩,才猷已試於錯盤。曾於西郡之分憂,治績旣茂,向者東藩之注擬,公議可觀。睠彼湖南一區,實是海東重鎭。地饒秔稻,比禹甸之荆·揚,月遊衣冠,卽漢家之豐沛。錢穀財賦,公私倚以取饒,城地甲兵,軍國恃之爲重。嗟數年饑饉之荐至,致一方凋弊之多端。水旱癘疫之相仍,魏歲非罪,溝壑顚連之孔慘,周黎靡遺。倉儲積逋,空然使民受其弊,水漕多滯,安知無吏緣爲奸。蓋稱土風之詐狙,何不念先敎後治?至如穀簿之耗蠧,未必非由私病公。苟非二千石惟良,何能五十州共理。顧今日誰當是任,在廷臣卿實其人。玆授卿以全羅道觀察使兼兵馬水軍節度使巡察使全州府尹。卿其祗服寵章,往宣德意,寬能容衆,恩能濟物。卽予攸期,簡以制煩,廉以戢貪,於卿何有?安民無過於制産,宜軫課農而訓桑,宣化莫先於崇儒,必期移風而易俗。御奸則威克厥愛,率下則公生於明。漢廷尙綜核之規,詎緩剸繁而察隱,周家重諮諏之政,當先捄瘼而矯偏。其餘稟裁,厥有典憲。於戲,撤我二品卿月,應係戀於北望,去作一路福星,庶弛憂於南顧。臨坂叱馭,毋憚原隰之勞,攬轡登車,宜勵澄淸之志。行且召矣,卿其往哉。故玆敎示,想宜知悉。踏啓字。知製敎趙民和製進。
上在昌德宮。停常參·經筵。
梓宮二度加漆後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·六曹堂上單子問安。答曰,知道。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
李志淵啓曰,行吏曹判書朴宗來,參判趙弘鎭,前牌催促命下之後,一味違召,屢加申飭,終不承膺,事體道理,誠萬萬未安。所當竝更牌招,而係是一日五牌,何以爲之?敢稟。傳曰,更以前牌催促。
又啓曰,知義禁金蓍根,除拜後,過三日不爲出肅,依定式推考警責,仍卽牌招察任,何如?傳曰,允。
傳于李志淵曰,吏判違牌,勿爲呼望,嚴飭入來。
以兼輔德權丕應,弼善李紀淵牌不進罷職傳旨,傳于李志淵曰,只推。
李志淵啓曰,行吏曹判書朴宗來,特敎申飭之下,謂有情勢,奉牌闕外,無意承膺,事體所在,萬萬未安。從重推考,何如?傳曰,允。嚴飭入來。
徐長輔啓曰,知義禁金蓍根時無職名,令該曹,口傳付軍職,何如?傳曰,允。
又啓曰,行吏曹判書朴宗來,輓章製述官抄啓,一時爲急,政命已至經宿,飭敎屢降,疏批已下,而一向奉牌,終不承膺,事體道理,極爲未安。從重推考,何如?傳曰,允。飭敎之下,如是奉牌,分義道理,俱爲未安,更加嚴飭抄啓。
兵曹口傳政事,大護軍金蓍根。
徐長輔啓曰,行吏曹判書朴宗來,特敎截嚴,連加催促,而一直奉牌,無意變動,分義道理,俱萬萬未安。從重推考,何如?傳曰,允。疏批已悉諭,飭敎之下,如是違傲,萬萬未安。令政院招致啓板前,問啓以入。
傳于徐長輔曰,吏曹判書問啓置之,輓章製述人抄啓,及政望,卽爲捧入。
有政。吏批,行判書朴宗來進,參判趙弘鎭牌招不進,參議李憲琦服制,左副承旨韓義運進。以李泰淳爲司諫,趙璟鎭爲獻納,鄭基善爲正言,李鶴秀爲應敎,金箕殷爲副應敎,兪漢謨爲刑曹判書,金思運爲軍器判官,故參判李宜老,贈吏判例兼,都摠管李普天考,兼春秋單南秉寬。
兵批,行判書南公轍病,參判朴命燮入直進,參議鄭景祚服制,參知趙晉和病,同副承旨徐長輔進,副司直單趙民和·洪命周。
以大司諫鄭觀綏,執義李鼎秉,掌令兪應煥牌不進罷職傳旨,傳于韓義運曰,只推
行吏曹判書朴宗來疏曰,伏以臣義在必遞,病實難强,略控血懇,顒俟兪音,批旨靳許,牌召荐辱,兩日之中,飭敎屢嚴,此實臣誠淺辭拙,不足以仰感至尊,惶隘愧懼,益不知置躬之所。夫朝臣之遭人言者,不敢復冒其職,非爲潔其身,所以尊朝廷也,礪世道也。念臣向來所遭,便一彈章,辭意之深重,頭勢之危怕,至今追思,餘懍在中,臣之情地,猶夫前日也,臣之除命,又非他職也。前旣費辭力懇,必遞乃已,今反晏若無故,抗顔冒膺,則是兩截人也。臣豈忍爲是哉?況臣年迫桑楡,病入膏肓,杜門伏枕,藥餌爲命,雖無可引之情勢,只當早乞骸骨,歌詠畎畝,以卒承天地生成之澤而已。乃於白首垂死之日,拚棄廉愧,貪戀榮寵,不念懲羹之戒,復蹈覆轍之地,上累四維之治化,下招一世之唾罵,則臣雖至愚,汚不至此也?且臣目下病狀,一倍添劇,痰火內肆,風寒外襲,神精眩瞀,肢體酸疼,食飮全却,終日叫楚,重以非分恩除,心膽遁失,憂惶震惕,形於昏囈,以若情蹤,以若疾病,銓衡重任,萬萬無轉動承膺之望則決矣。六臘京察,政莫大焉,輓章抄啓,事莫重焉,而緣臣違傲,皆未擧行,成命之久稽,貽弊之多端,皆臣之罪也。一日二日,上下相持,國體徒致屑越,臣分轉益壞損,情窮勢迫,氷炭交中,玆敢申暴肝膈之懇,冒瀆崇嚴之聽。伏乞聖明,特垂照燭,曲加體諒,先遞臣匪據之職,亟降臣方命之誅,以全微諒,以肅法紀,不勝大願。臣無任云云。答曰,省疏具悉。不足彈之言,何可經年爲引?極爲不當矣。輓章製述官抄啓最急,都政過期,尤爲悶然,勿辭行公。
上在昌德宮。停常參·經筵
申時,日有左珥。
梓宮三度加漆後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·六曹堂上單子問安。答曰,知道。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
傳于李志淵曰,廣州留守東萊府使,薦望以入事,分付。
傳于李志淵曰,都政過時,誠爲悶然,數三日內爲之事,分付兩銓。
李志淵啓曰,應敎李鶴秀內閣進,副應敎金箕殷,副修撰李晉淵都監進,校理韓用儀,副校理宋翼淵,修撰林處鎭,副修撰朴綺壽在外,校理一員,副校理一員,修撰一員未差,玉堂上下番俱空,事甚未安。未差之代,政官牌招,開政差出,待下批仍卽牌招,以爲入直之地,何如?傳曰,允。
有政。吏批,行判書朴宗來牌招不進,參判趙弘鎭進,參議李憲琦服制,左副承旨韓義運進。啓曰,行判書朴宗來牌招不進,參議李憲琦服制,小臣獨政未安,何以爲之?敢稟。傳曰,仍爲之。以金履載爲輔德,朴台壽爲校理,尹應大爲副校理,李儒象爲修撰,李好敏爲知經筵,鄭時簡爲禁府都事,李若烈爲社稷令,金致均爲厚陵令,金濟運爲司饔主簿,金文禹爲司圃別提,李孝述爲司䆃主簿。
兵批,行判書南公轍病,參判朴命燮病,參議鄭景祚服制,參知趙晉和進,同副承旨徐長輔進。副司正單金敎喜。
以大司諫鄭觀綏,執義李鼎秉,掌令兪應煥牌不進罷職傳旨,傳于韓義運曰,只推。
李志淵,以吏曹言啓曰,今日本曹開坼坐起時,考見諸道褒貶啓本,則天安郡守李魯謙,以民吏俱慢,振刷無期爲目,新昌縣監李宗億,以政奈多門爲目,新寧縣監金鑰,以客有招謗,不送則戢爲目,丹城縣監成義浩,以太不識事爲目,安奇察訪鄭璯,以郵卒多怨爲目,則俱宜置下考,而置諸中考,殊無嚴明殿最之意,兩道道臣,推考警責,上項四邑守令,一驛察訪,竝罷黜,何如?傳曰,允。守令未差之代,令該曹,口傳差出,催促下送。
又以吏曹言啓曰,曹所屬宗簿寺司饔院官員等矣,去乙亥年秋冬等褒貶,當爲等第,而俱因提調有故,不得磨勘之意,敢啓。傳曰,知道。
輓章製述官九十六望,領府事李時秀,判府事徐邁修,判府事徐龍輔,鰲恩君李敬一,領議政金載瓚,左議政韓用龜,右議政金思穆·金祖淳·李晩秀·沈象奎·趙尙鎭·李集斗,南公轍·朴宗慶·金履陽·李肇源·金蓍根·金在昌·李益運·金羲淳·韓用鐸·金履翼·鄭晩錫·林漢浩·趙德潤·閔命爀·李好敏·鄭尙愚·韓致應·李普天·兪漢謨·金履喬·朴宗薰·吳泰賢·任希存·尹序東·權常愼·趙弘鎭·宋祥濂·李文會·趙萬元·李錫圭·金相休·嚴耆·李志淵·申溆·尹益烈·徐能輔·曺允遂·尹魯東·權烒·尹行直·吳翰源·金啓河·李惟命·李魯益·李龍秀·金會淵·申絢·金熙周·宋穉圭·元在明·金履載·尹鼎烈·韓義運·金魯應·權丕應·鄭觀綏·申在明·徐鼎輔·洪羲俊·李錫夏·徐俊輔·權晙·趙貞喆·李勉求·李愚在·呂東植·韓兢履·洪遇燮·李憲琦·曺鳳振·朴宗珩·鄭文始·申星模·趙晉和·徐長輔·朴周壽·李止淵·柳鼎養·金逌根·鄭元容·韓耆裕·宋啓榦·朴綺壽·李鶴秀,預差四望,朴命燮·韓興裕·金箕殷·趙琮鎭,書寫官十望,李龜雲·林景鎭·趙民和·李應圭·朴蓍壽·洪敬謨·任俊常·金陽淳·李紀淵·李羲準,預差二望,尹豐烈·金道喜。
上在昌德宮。停常參·經筵。
梓宮四度加漆後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·六曹堂上單子問安。答曰,知道。
藥房副提調韓致應啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐長輔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于徐長輔曰,藥房入侍,大臣·閣臣同爲入侍。
韓致應啓曰,藥房副提調,持湯劑來待矣。傳曰,封入。
李志淵啓曰,右參贊李好敏,旣入闕中,兼帶知經筵,不爲肅謝,直爲出去,事甚未安,推考,何如?傳曰,允。
以校理朴台壽,副校理尹應大牌不進罷職傳旨,傳于李志淵曰,只推。
李志淵啓曰,玉堂上下番俱空,事甚未安。校理朴台壽,副校理尹應大,旣有只推之命,竝卽牌招入直,何如?傳曰,允。
以校理朴台壽,副校理尹應大牌不進罷職傳旨,傳于李志淵曰,只推。
李志淵啓曰,行吏曹判書朴宗來,參判趙弘鎭牌不進推考傳旨,今方捧入,而開政命下之後,如是違牌,事甚未安。參議李憲琦服制,判書·參判,竝更牌招,何如?傳曰,允。
又啓曰,行吏曹判書朴宗來,參判趙弘鎭再牌不進推考傳旨,今方捧入,而開政命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
吏曹口傳政事,以李敬脩爲天安郡守,沈存之爲新昌縣監,趙亨基爲丹城縣監,鄭是容爲新寧縣監。
吏曹口傳政事,以金在元爲宗廟令。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,執義李鼎秉,掌令兪應煥牌不進罷職傳旨,傳于韓義運曰,只推。
李志淵,以侍講院言啓曰,兼文學朴台壽,除拜玉堂,纔已出去矣,上番闕直,事甚未安。文學未差,輔德金履載,兼輔德權丕應,弼善李紀淵,兼弼善李鼎秉,竝卽牌招,以爲推移入直,何如?傳曰,允。
又以魂宮都監摠護使意啓曰,今此返虞時內門路,自弘化門,由崇智門·延喜門,磨鍊之意,敢啓。傳曰,知道。
徐長輔,以兵曹言啓曰,因禮曹草記,惠慶宮發引返虞時奉辭祗迎,依乙丑年例爲之可也事,命下矣。奉辭處所,以弘化門外磨鍊,祗迎處所,以崇禮門外磨鍊,何如?傳曰,允。
李志淵,以成均館同知館事意啓曰,臣聞居齋儒生等,今日夕食堂,不爲設行,馳詣泮宮,招致諸生,問其捲堂之由,則諸生等,書進所懷,以爲,伏以臣等,忝在首善之地,久沐菁莪之化,粗讀聖賢書,至於斯文義理,略有所講究矣。粵在戊辰年尹光顔爲嶺伯,曺錫倫爲英陽倅,毁撤子朱子及先正臣文正公宋時烈,院宇位版,斯文之變怪,於斯極矣。臣等其時齊爲發憤,卽呈所懷,繼以疏章,則聖批有曰,尹光顔·曺錫倫,不齒人類,仍使屛諸遠裔。大聖人處分,如日中天,旣晦之義理重明,將墜之倫常復正,臣等尙今欽誦之不暇矣。不意年前,重臣朴宗來,以銓長不遵聖敎。噫,彼錫倫,齒之人類,妄擬於甄復之科,臣等相顧愕爾,方欲聲討之際,方外儒通,再入泮齋,責臣等含默之罪,臣等之愧恧,尙何言哉?伊時朴宗來,果以此引嫌,畢竟蒙遞,在渠自靖之道,可謂得矣。今又當銓,循例陳章,遽然出肅,有若初無情勢者然,前後處地,似無異同,而不知義理之所重,罔念士論之極峻,雖緣嚴命之累督,在渠道理,苟有一毫顧惜斯文之意,則乃敢揚揚而入政事堂乎?臣等所守者義理也,所慕者先賢也。今若默無一言,則斯文晦矣,倫彝斁矣。以此情踪,其何敢抗顔冒入食堂乎?臣以聖廟捲堂,事體至重,卽爲還入之意,縷縷開諭,多般勸入,諸生等終不回聽,何以爲之?敢啓。傳曰,故重臣及曺錫倫事,其時不善爲之,而儒疏出故,以爲誨責之嚴敎,年久罪勘之後,豈不可檢擬乎?再次捲堂之擧,專出偏黨之心,此習列聖朝之所嚴禁者也。朝廷之人,儒生,以黨習盡逐之乎?以此捲堂,尤萬萬駭然。發論及班首儒生,竝停擧,諸生,卽爲嚴飭還入,可也。
丙子正月二十五日辰時,上御大造殿。藥房入診,大臣·閣臣,承候入侍時,副提調韓致應,假注書李寅溥,記注官曺錫鯤,別兼春秋金道喜,同副承旨徐長輔,假注書朴潞壽,領府事李時秀,領議政金載瓚,原任提學沈象奎,提學南公轍,徐榮輔,原任提學朴宗慶,直提學金履喬,檢校直閣徐俊輔,鄭元容,檢校待敎李鶴秀,以次進伏。醫官吳千根·李漢臣·秦東秀·洪旭浩·李彦厚·李重恒·權以中,以次進伏楹外訖。時秀曰,日氣乍解旋寒,聖體,若何?上曰,一樣矣。近日滯候,若何?上曰,快勝矣。寢睡·水刺之節,何如?上曰,一樣矣。時秀曰,王大妃殿氣候,何如?上曰,各殿宮氣候,一樣矣。致應曰,醫官待令,使之入診,何如?上曰,唯。千根等,以次診候訖,退伏奏曰,脈候左右三部調勻矣。旭浩曰,脈候雖調勻,當此換節之際,日氣不調,宜進滋補之劑,議定湯劑,似好矣。上曰,唯。載瓚曰,上諡吉日,已爲推擇啓下矣。補編則以命使擧行磨鍊,而謹稽丙申年景慕宮追上諡號時謄錄,則儀節,以親上磨鍊。今番亦依丙申已例,以親上磨鍊之意,分付該曹似好,故敢此仰達。上曰,依爲之。出擧條載瓚曰,今此發靷與返虞時,世子宮,奉辭祗迎之節,當爲稟定,而或有自內行禮之例,依此磨鍊,何如?上曰,依爲之。出擧條載瓚曰,發靷時班次圖,一依各年謄錄成出,而行帷帳,在承史閣臣都監班之前,故遮截前後,實無檢飭之勢,庚申·乙丑,筵稟後行帷,使之退行於都監班之後,殯殿國葬兩都監堂上郞廳各一員,分立於大轝肩轝神輦神輿之後,使之專意陪護,雖於神輦神輿之後,只是從便檢飭,而服色則不爲改之矣。今亦依此擧行,何如?上曰,依爲之。出擧條載瓚曰,發靷時,始興行宮,華城行宮,山陵丁字閣三處宿所,當有傳漏,而取考己酉·庚申謄錄,則傳漏軍折半,以衛軍擧行,折半,自畿營擧行矣。今亦依此,分付於禁漏及該曹該道,何如?上曰,依爲之。出擧條載瓚曰,作甕家吉日,初以初十日啓下,因園所都監草記,更以啓園前一日初九日推擇矣。作甕家,旣在於初九日,則告由祭,亦當以初九日先行,以此分付該曹,何如?上曰,依爲之。出擧條載瓚曰,謹稽遷園事實,穴深用周尺,石儀圓徑,用營造尺,隔灰旁灰地灰,用禮器尺,今番尺度繩墨,一遵己酉定制擧行,何如?上曰,依爲之。出擧條載瓚曰,定時儀器,皆有己酉造成之制,今以新造中星紀赤道經緯儀相準推測以用,其外儀器之自外求入者,自戶曹給價貿用之意,分付,何如?上曰,依爲之。出擧條載瓚曰,園所都監,事務自多相關於工曹,故自前都監堂上,例帶工曹判書矣。未肅拜判書許遞,政官牌招,開政差出,何如?上曰,依爲之。出擧條載瓚曰,斬破土時,政府以下,當備員進去,依日前筵稟,竝令除辭朝下去,己酉大小使客皆自持飯,以除廚傳之弊矣。今亦依己酉例,分付,何如?上曰,依爲之。出擧條載瓚曰,衰老未死之臣,退伏荒郊,恭俟嚴譴,際此悲遑之時,夤緣事會,以爲終事之地,至於敦匠之任,則只當蹶承膺,而惟廟謨一關,臣不敢承當矣。昨日邊郞,以薦望事,屢次傳諭,臣雖不似,忝在具瞻之地,不可冒沒廉恥。且臣之平日辜犯,臣自知之,只俟聖明體諒之道矣。公轍曰,俄聞都監堂上之言,則諡冊與常時箋文,親上事體有異,邸下二字,似不當書,一依補編規式施行之意,分付都監,何如?上曰,依爲之。出擧條公轍曰,今因言端仰達矣。謹稽己酉謄錄,則發靷時,閣臣二員,有陪從之例,今亦當依此爲之,自本閣,無故人二員,臨時啓下,何如?上曰,依爲之。出擧條公轍曰,向以大同事,筵奏關飭,非止一再,而營邑奉行,一味無效,以致國計之無限狼貝,其中湖南,雖謂之全一道無一年租稅,未爲過語,如欲救得此弊,宜有一番懲創,而道臣則每念其數遞,守宰則輒値捧糴設賑之時,事勢雖不得如法勘罪,顧今稅船,擧皆氷泊,又尙有初未裝發者,屢等貢價,皆未上下,諸般應下之物,亦皆束手無策,此猶仍置,則國體不成之外,無以謝都下貢民,許多呼冤之心,就其中或有守令慢不事事,一任民人之玩愒,吏鄕之舞弄者,甚則貪汚染指,言亦可羞,或有差員不得其人,發船之後,船人之逗遛中路之料販,矇不覺察,致此過期者,新伯赴任後,使之一一査出,區別狀聞,竝如法重勘,監色船人之犯科者,皆以當律施行,以爲勵百懲後之地。雖以今年上納言之,出秩在卽,捧載不遠,若如昨年之爲,則京司經用,必當倍前窘渴,新道臣處,嚴飭分付,亦令專意此事,無失其時,守令·差員之不率無良者,趁卽論啓,俾有實效。湖西道臣處,亦爲一體行會,何如?上曰,依爲之。出擧條宗慶曰,奉朝臣金履翼,在本兵時,勸武三人,令各營門收用,而其中二人,自禁御兩營,已爲收用,惟張彦汲一人,分屬臣營,而臣營則無勸武收用之例,故至今七八年,向未收用,當初勸武之意,反爲枳廢之歸,誠甚無謂,依前兩人例,兩營中收用之意,分付,何如?上曰,依爲之。出擧條進御拱辰君子湯,自今日一貼式煎入事。出榻敎上命退,諸臣以次退出。
上在昌德宮。停常參·經筵。
梓宮五度加漆後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·六曹堂上單子問安。答曰,知道。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
李志淵啓曰,玉堂上下番俱空,事甚未安。校理朴台壽,副校理尹應大,旣有只推之命,竝更牌招入直,何如?傳曰,允。
以校理朴台壽,副校理尹應大牌不進罷職傳旨,傳于李志淵曰,只推。
李志淵啓曰,行吏曹判書朴宗來,參判趙弘鎭三牌不進推考傳旨,今方捧入,而開政命下之後,連事違召,無意承膺,事體所在,誠甚未安。所當更請牌招,而係是一日四牌,何以爲之?敢稟。傳曰,更爲嚴飭牌招。
又啓曰,行吏曹判書朴宗來,參判趙弘鎭牌不進推考傳旨,今方捧入,而開政命下,已至經宿,如是違召,事甚未安。竝更牌招,何如?傳曰,允。
又啓曰,行吏曹判書朴宗來,參判趙弘鎭再牌不進推考傳旨,今方捧入,而開政命下,已至經宿,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
韓義運啓曰,執義李鼎秉,旣入闕中,不爲傳啓,直爲出去,事甚未安。推考,何如?傳曰,允。
申星模啓曰,卽者戶曹郞廳來言,明日皇壇奉審時,本曹判書,當爲進去,而判書鄭晩錫,有身病,次堂例不得擧行云。判書卽爲牌招,何如?傳曰,次堂擧行。
以大司諫鄭觀綏,掌令兪應煥牌不進罷職傳旨,傳于韓義運曰,只推。
以輔德金履載,兼輔德權丕應,弼善李紀淵,兼弼善李鼎秉牌不進罷職傳旨,傳于李志淵曰,只推。
李志淵以侍講院言啓曰,輔德金履載,兼輔德權丕應,弼善李紀淵,旣有只推之命,與兼文學朴台壽,一體牌招察任,何如?傳曰,允。
以平安監司李相璜狀啓,龍岡縣監韓用儀,糴弊最於三沿,而赴任以後,銳意振刷,不無就緖之望。此時遞易,誠爲可悶,姑爲仍任事,傳于李志淵曰,依狀請,仍任事,分付該曹。
申星模,以戶曹言啓曰,禮曹啓下關內,魂宮園所,三年內所用炭燒木及各樣菜物,依乙丑年例,令戶曹,磨鍊擧行事,據取考前例,則園所自下玄宮日,至大祥日,朝夕上食晝茶禮所用柴炭菜物,自本曹磨鍊啓下後,自宣惠廳,啓稟給價矣。今亦依定奪,一從乙丑例磨鍊,別單書入,而待啓下,令宣惠廳,考例給價,奉常寺司圃署內資寺貢人及下人等處,分給一款,亦令依例擧行,何如?傳曰,允。
李志淵,以禮曹言啓曰,今此諡冊印內入內出時,處所,當爲稟定,而謹稽謄錄,則權安幄次,設於正殿階上矣。今番則以何殿磨鍊乎?敢稟。傳曰,明政殿爲之。
又以禮曹言啓曰,諡冊印內入內出處所,明政殿爲之事,命下矣。親上行禮處所,以何殿磨鍊擧行乎?敢稟。傳曰,仁政殿爲之。
又以魂宮都監摠護使意啓曰,取考謄錄,則改銘旌書寫處所,庚申·乙丑,皆以明政殿內擧行,初銘旌燒火處所,以明政殿南階上載錄,今番依已例爲之之意,敢啓。傳曰,知道。
又以魂宮都監摠護使意啓曰,魂宮排設書案硯匣硯石硯滴筆墨,補編依受敎載錄,而乙丑,依丁丑孝昭殿·徽寧殿已例,不爲排設矣。今番則何以爲之?敢稟。傳曰,依此爲之,可也。
申星模,以漢城府言啓曰,過期未婚之類,分付各部,搜訪報來矣。東部,以無乎報來故,中西南北四部所報,別單書入之意,敢啓。傳曰,知道。
李志淵,以成均館同知館事意啓曰,本館草記,傳曰,故重臣及曺錫倫事,其時不善爲之,而儒疏出故,以爲誨責之嚴敎,年久罪勘之後,豈不可檢擬乎?再次捲堂之擧,專出偏黨之心,此習列聖朝之所嚴禁者也。朝廷之人,儒生,以黨習盡逐之乎?以此捲堂,尤萬萬駭然,發論及班首儒生,竝停擧,儒生卽爲嚴飭還入可也事,命下矣。臣謹依聖敎,發論生員李近源,東班首生員李東普,西班首進士朴長殷等,竝停擧,仍卽招致諸生,傳宣聖旨,嚴飭勸入,則諸生等,以爲聖敎之下,一向逡巡,萬萬惶懍,謹當還入云。故仍設食堂,臣則退去之意,敢啓。傳曰,知道。
戶曹判書鄭晩錫疏曰,伏以皇穹不弔,惠慶宮仙馭上賓,歲籥已改,襄期不遠,伏惟我聖上,慟慕靡逮,益復如新,區區下情,不任悲痛憂慮之至。仍伏念臣之冒叨重任,已過半載,而以材則極鹵下,以識則極迂拙,隨處瘡疣,無往非罪,其不可蹲仍尸素也審矣,而近又觸冒風寒,重嬰感疾,喉腫浮塞,呑嚥不下,膈痰橫亘,喘息甚促,晝不能食,夜不能寢,委頓床笫,眩暈不省,殯宮加漆,職當進參,而不能隨行殫誠,都監敦匠,事甚嚴重,不能躬赴董役。又況皇壇奉審,成命已下,而亦不得自力趨詣,及夫喉院之煩啓,致有次堂之替行,職事全曠,分義都虧,伏枕涔涔之中,益不勝悚惶㦖隘。玆敢略具短章,冒瀆崇嚴。伏乞聖慈,俯賜鑑諒,亟遞臣所帶度支之任,仍治臣瀆擾之罪,以幸國事,以昭法紀,千萬幸甚。臣無任云云。答曰,省疏具悉。卿其勿辭,調理行公
上在昌德宮。停常參·經筵。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李志淵啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
又啓曰,藥房提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。校理朴台壽,副校理尹應大,旣有只推之命,竝更牌招入直,何如?傳曰,允。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
李志淵啓曰,行吏曹判書朴宗來,參判趙弘鎭三牌不進推考傳旨,今方捧入,而開政命下,已至經宿,連事違召,無意承膺,事體所在,極爲未安。所當更請牌招,而係是一日四牌,何以爲之?敢稟。傳曰,竝更爲嚴飭,牌招。
以校理朴台壽,副校理尹應大牌不進罷職傳旨,傳于李志淵曰,只推。
李志淵啓曰,行吏曹判書朴宗來,參判趙弘鎭牌不進推考傳旨,今方捧入,而開政命下,已至多日,如是違牌,終不承膺,揆以事體,誠極未安。竝更牌招,何如?傳曰,允。
又啓曰,吏曹郞廳來言,新寧縣監鄭是容,憲府則雖已署經,諫院則,大司諫鄭觀綏傳旨未下,司諫李泰淳,獻納趙璟鎭,正言鄭基善在外,正言韓兢裕未署經,不得署經云。何以爲之?敢稟。傳曰,一司除署經。
以大司諫鄭觀綏,執義李鼎秉,掌令兪應煥牌不進罷職傳旨,傳于韓義運曰,只推。
以輔德金履載,兼輔德權丕應,弼善李紀淵,兼文學朴台壽牌不進罷職傳旨,傳于李志淵曰,只推。
李志淵啓曰,行吏曹判書朴宗來,參判趙弘鎭再牌不進推考傳旨,今方捧入,而開政命下,已至多日,連事違召,終不承膺,事體所在,誠極未安。判書陳疏,參判所當更請牌招,而係是一日三牌,何以爲之?敢稟。傳曰,判書疏批已下,與參判,一體更爲嚴飭,牌招。
以慶尙監司李存秀狀啓,蔚山府民家失火事,傳于徐長輔曰,聞甚矜惻,元恤典外,別加顧助事,分付。
禮曹,庭試文武科,九月初六日,文武官重試,同月十五日,庭試及重試放榜,同月十九日卯時。
禮曹,進士覆試,九月初九日,生員覆試,同月十一日,生進放榜,同月二十一日卯時,文科講經·武科覆試,同月二十五日,文科會試,講畢後間一日,文武科殿試,十月初十日,放榜同月十五日辰時,雜科覆試,同月二十日,放榜十一月初九日辰時。
李志淵,以魂宮都監摠護使意啓曰,梓宮全體漆三度,今二十九日,來月初二日初五日,加進事,命下矣。時刻,令該曹推擇之意,敢啓。傳曰,知道。
又以園所都監摠護使意啓曰,本都監補土所郞廳李敬脩,移拜天安郡守矣。其代,前縣監李裕慶差下,使之察任,而時無職名,令該曹,口傳付軍職,冠帶常仕,何如?傳曰,允。
又以禮曹言啓曰,廣州府進香,以來二月初三日,推擇啓下,而該留守旣已遞職,待新留守差出,更爲擇日擧行,何如?傳曰,允
韓義運,以義禁府言啓曰,保放罪人洪冕燮,還囚捧供以入,而病勢一向未差,仍爲保放之意,敢啓。傳曰,知道。
禁府啓目,春川前府使洪冕燮原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判府啓,依允。
行吏曹判書朴宗來疏曰,伏以臣於見職,無一毫可堪之才,有萬分難冒之義,連章陳懇,未蒙體諒之恩,鎭日違召,終逭逋慢之誅,寵批諄懇,飭旨嚴重,身在禁中,逃遁不得,遂未免章皇出肅,反顧初心,惶愧靡措。早晩人言,固所自料,迺者泮儒捲堂之擧出,而滿紙臚列,聲罪狼藉,詆斥凌踏,罔有紀極。臣雖駑下,豈肯與之呶呶爭辨,而第臣別有所自悼者。臣以白首垂死之年,怵迫事會,冒膺匪據,忽此狼狽,匪一而再,上貽朝廷之羞恥,下致身名之僇辱,撫躬慙恧,尙誰尤哉?顧今大政踰期,成命久稽,天牌屢臨,飭敎荐下,而臣之決不可抗顔復冒於銓衡一步,卽擧世通朝之所共知。比之除命之初,尤不啻萬重鐵安,與其一向虛縻,徒損國體,惟有劃卽遞改,俾全微諒,惶阨之極,略控血懇,鈇鉞嶺海,亦所不辭。伏乞聖慈,天地父母,亟命譴斥臣本職,仍勘臣前後違傲之罪,俾朝綱肅而私義伸,千萬幸甚。臣無任云云。答曰,省疏具悉。儒生業已停擧,不必以此辭引,況都政過時,卿何屢違如是?勿辭行公。
上在昌德宮。停常參·經筵。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。校理朴台壽,副校理尹應大,旣有只推之命,竝更牌招,以爲入直之地,何如?傳曰,竝許遞。前望單子入之,待下批牌招察任。
玉堂前望單子入之,校理李羲肇,金陽淳,副校理趙璟鎭,落點。
李志淵啓曰,修撰李儒象,自鄕上來云。卽爲牌招入直,何如?傳曰,允。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,執義李鼎秉,掌令兪應煥牌不進罷職傳旨,傳于韓義運曰,只推。
李志淵啓曰,行吏曹判書朴宗來牌不進,參判趙弘鎭三牌不進推考傳旨,今方捧入,而政命已至多日,連事違召,終不承膺,揆以事體,誠極未安。判書更爲牌招,參判所當更請牌招,而係是一日四牌,何以爲之?敢稟。傳曰,屢次提飭,不啻申嚴,而如是違召,有關國體。令政院,各別申飭,更爲牌招。
李志淵,以奎章閣言啓曰,書香閣春孟朔大奉審,今月內擇日擧行事,草記蒙允矣。令日官推擇,則今月二十九日爲吉云。以此日擧行之意,敢啓。傳曰,知道。
又以侍講院言啓曰,兼文學朴台壽,時無職名,令該曹,口傳付軍職,何如?傳曰,允。
兵曹口傳政事,副司果單李裕慶。
李志淵,以禮曹言啓曰,臣尙愚,與戶曹參判臣吳翰源,進詣皇壇奉審,則座面紙一張饌卓巾二件,尊卓巾一件,耳饍一坐,鑄煮一箇,東海一坐,沙池四箇,鑾刀鈴二箇,弊篚蓋具二坐,鼎冪二箇,籩冪二箇尊冪二箇,籩五箇,隅板一坐,俎床二坐,奉室風遮草芚一浮,懸竹二箇,雉尾箒一柄,香大廳地衣一浮,闕字牌雨備一件。敬奉閣窓戶塗紙風遮草芚一浮,懸竹二箇,從享位褥一件,彩花席一張。御齋室風遮草芚一浮,懸竹二箇,雉尾箒一柄,紅紬衣十三件,皁紬衣一件,白紬中單十四件,白紬裙十五件,白紬帶八件,白布襪五部,金銅革帶四件,烏皮履七部,幞頭一部,价幘冠四件,進賢冠四件,皮弁冠三件,冠服所盛柳笥一部,鍾一枚,鍾流蘇三層,磬雉尾羽三層,磬懸絲一艮衣,鍾磬結紅索一艮衣,磬匣二件,瑟二坐,琴二坐,瑟匣一件,麾一坐,照燭一坐,節鼓一坐,干七箇,戚三箇,舞翟三層,鼗鼓纓二件,風物所盛柳笥一部,壇上甲黃帳幕一浮內三幅,甲黃帳一浮內二幅,內簷甲黃幕一浮內二幅,甲黃帳二浮內一幅,油遮日二浮,白布遮日一浮內二幅,黃綿絲大束乼一艮衣,黃綿絲小束乼一艮衣,黃綿絲三甲所一艮衣,廣別大束乼一艮衣,中束乼一艮衣,小束乼一艮衣,三甲所一艮衣,排設竹四箇。從享位油遮日二浮內十五張,中束乼一艮衣,三甲所一艮衣,登軒架白布遮日二浮內二幅,小束乼一艮衣,三甲所一艮衣,排設竹二箇,饌幕白布遮日一浮內一幅,油遮日二浮內十張,白布揮帳一浮內一幅,小束乼一艮衣。典祀廳白布揮帳一浮二幅,三甲所一艮衣,排設竹二箇,竝破傷,趁卽改備修補事,分付各該司,何如?傳曰,允。
又以禮曹言啓曰,梓宮書上字吉日,以今正月二十九日,已爲推擇啓下,而梓宮全體漆三度加進,纔有成命,書上字吉日,更爲推擇擧行之意,敢啓。傳曰,知道。
又以禮曹言啓曰,因魂宮都監草記,今二十九日,來月初二日初五日,梓宮全體漆三度加進時刻,令該曹推擇事,允下矣。令日官推擇,則今正月二十九日午時,來二月初二日巳時,初五日午時爲吉云。以此日時擧行,而宗親文武二品以上,六曹三司長官,依例行禮之意,知委,何如?傳曰,允。
又以禮曹言啓曰,謹考乙丑謄錄,則發引時,舊陵告由文及安陵奠時,舊陵一體告由矣。今此發引時,舊園告由文,來三月初一日曉頭,設行,告安告由文,封園事畢後,安園奠日,同時設行,而告文,令藝文館撰出事,知委,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,南郊南壇,東郊先農壇,先蠶壇,南郊雩祀壇,北郊祈雨壇,東郊馬祖壇,南郊漢江壇,司寒壇,北郊厲壇,次第看審,則先農壇,先蠶壇,雩祀壇,祈雨壇,馬祖壇,漢江壇,司寒壇壇上及四面紅箭門墻垣階砌,俱爲無頉,而南壇南邊紅箭門柱根朽傷,卽爲修改事,分付該監,此後看護等節,另加申飭之意,敢啓。傳曰,知道。
徐長輔,以備邊司言啓曰,各道巡部之公除後爲之,自是前例,而至於畿輔,則今見襄禮迫近,擧行旁午,陵寢奉審,事體雖重,此時民弊,亦不可不念,道臣奉審之行,姑令停止,何如?傳曰,允。
韓義運,以義禁府言啓曰,保放罪人洪冕燮,尹明儉,還囚議處以入,而洪冕燮病勢,一向未差,仍爲保放之意,敢啓。傳曰,知道。
禁府啓目粘連,向前尹明儉亦,以議啓判付內辭意,關問本道是白加尼,卽接回啓是白乎,則以爲當初執贓之時,躬檢文簿,親捧供招,更無一分可疑者存,而旣紊之穀簿,不可不釐正乙仍于,別定査官,整其棼紊之由,已於啓聞中,措辭攙入,則元非本事上更加綜核,而至於本事,則實無一半分昭脫之端是如,逐條辨破,極其詳備是白如乎,蓋其擅弄公穀,狼藉私橐者,一路喧傳,十手難掩,非但道啓之臚列,而乃敢生意掉脫,托以疑似之跡,售其變幻之計者,眞所謂欲巧反拙,罪上添罪,究厥行事,尤萬萬駭痛,以此照律,何如?判付啓,依允爲旀。又啓目粘連,向前洪冕燮亦,觀此囚供,民未捧與吏奴逋,皆發於該倅赴任之前,癸酉査逋報營之後,吏奴逋段,旣有邑中私穀,移充其數,則當初負逋,雖在於公穀,畢竟措處,無欠於會摠是白遣,至於民未捧之限年分捧,旣有啓下行會,則癸甲兩年當捧條四千餘石之終歸未捧,揆以法意,萬萬駭然,不可以初年之時迫歲末,甲戌之民困飢荒,有所容貸,以此照律,何如?判付啓,依允。
慶尙監司李在秀疏曰,伏以皇天不弔,惠慶宮慈馭上賓,殯欑禮成,歲䈁倐改,伏惟我殿下,悲慕靡逮,益復如新,臣跡滯嶺外,千里奉諱,拚撫今昔,不禁愴廓之至。仍伏念本道昨秋綿農之荒,卽挽近所無無異於再昨年穀歉之慘,始因夏旱,出土無多,終又晩澇,殘顆腐落,十畝所摘,不盈一筐,一夫所作,未成全匹。假令都聚全一道新綿之出,不能充道內兩稅什之一二矣。況彼纔經劫運,僅存孑遺之類,已自納糴之初,無穀可輸,無錢可辦,零星所摘,遂作交易之資,盡歸行商之橐,非不念春後賦稅之無所着手,而其奈目前之急,他不暇顧何哉?冬春以後,嶠以南,遂無餘綿,遠近場市,賣買斷絶,更無翔貴與否之可論,雖持三倍之價,實無可貿之道耳。租稅之摠,今始停當,布縷之征,行將催督,若以供賦之所重,責以綿布之常例,眞是無麪不托,臣若不爲從實登聞,仰請朝家處分,則各邑雖知其村無所織,市無可貿,竟無可捧之道,而亦不可不按例責納,徒事追呼矣。哀彼殿屎餘民,宛轉於箠楚之下,畢竟則勢無奈何,扶老携幼,散而之四而已矣,何補於公賦也?有民然後,田野可闢,公賦可責,臣恐非但無補於今年之公賦也,其有損於明年再明年之公賦必矣。見今經費枵然,國用甚絀,且都下綿布之翔貴,亦無異於嶺南,何敢生代錢之計,而蓋嶺南素稱綿鄕,都民列肆之貿,幾皆從嶺南來,今年則轉販本自無多,觀於都下綿布之翔貴,尤可驗嶠南之無綿矣。大同純錢,在經用無減元數,故綿歉之歲,代錢收捧,非但近例之非止一二也。英廟丙子,因道臣狀請,許令停退,先朝壬子,又因道臣之疏,至以請何後時爲批,特許純錢,至於田稅代錢,原疏之所未請,而亦令代納,兩聖朝懷保之恩,浹于肥膚,罔有一夫之不獲,丙子停退之恩,古老尙有及見之者,今當歲運之回薄,往往垂涕而言之,以今經費之匱竭,停退之典,臣不敢請,而壬子純錢之例,安得不仰望於今日乎?伏乞聖明,特垂鑑諒,道內綿布邑大同,許令純錢,田稅則比大同,法意尤重,雖未敢竝請純錢,特令折半代錢,使嶺民獲被再生之恩焉。臣無任云云。答曰,省疏具悉。疏辭,令廟堂稟處。
上在昌德宮。停常參·經筵。
梓宮六度加漆後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·六曹堂上單子問安。答曰,知道。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
李志淵啓曰,行吏曹判書朴宗來,參判趙弘鎭牌不進推考傳旨,今方捧入,而開政命下,已至多日,連加嚴飭,一直違召,揆以事體,誠甚未安。竝更牌招,何如?傳曰,連日飭敎之下,不卽承膺,萬萬未安,嚴飭入來。
又啓曰,行吏曹判書朴宗來,參判趙弘鎭牌不進推考傳旨,今方捧入,而開政命下,已至多日,連加嚴飭,無意承膺,揆以事體,極爲未安,竝更牌招,何如?傳曰,允。更爲嚴飭牌招。
以校理李羲肇·金陽淳,副校理趙璟鎭,修撰李儒象牌不進罷職傳旨,傳于李志淵曰,只推。
李志淵啓曰,玉堂上下番俱空,已至多日,事甚未安。校理李羲肇·金陽淳,副校理趙璟鎭,修撰李儒象旣有只推之命,副校理宋翼淵,自鄕上來云,一體牌招,以爲推移入直之地,何如?傳曰,允。
以校理李羲肇·金陽淳,副校理趙璟鎭,宋翼淵,修撰李儒象牌不進罷職傳旨,傳于李志淵曰,只推。
兵曹口傳政事,副司果單朴台壽。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,執義李鼎秉,掌令兪應煥牌不進罷職傳旨,傳于韓義運曰,只推。
李志淵,以奎章閣言啓曰,書香閣春孟朔大奉審,今日當爲擧行,而朝雪未霽,不得爲之之意,敢啓。傳曰,知道。
又以襄禮都監摠護使意啓曰,路祭所狹窄紛遝,每難如儀,曾因特敎,有別定兵曹郞官數員,多率近仗軍士,先期出去,四面雜人,一切禁斷,雖百官,亦不許入於幄次近處之例。今番亦依此擧行,何如?傳曰,允。
又以襄禮都監摠護使意啓曰,發引時,鷺梁南邊始興縣前,若以近年幸行時輦路,爲大轝作路,則人家多有毁撤之慮,以人家稀少處從便修治事,庚申筵稟蒙允矣。今番亦依此擧行之意,分付於京畿道臣處,何如?傳曰,允。
徐長輔,以兵曹言啓曰,今丙子年庭試文武科,九月初六日設行事,自禮曹推擇啓下矣。武科初試吉日,令日官池景泌,更爲推擇,則八月二十七日爲吉云。以此日擧行,何如?傳曰,允。
又以兵曹言啓曰,卽接慶熙宮入直衛將洪鼎運牒報,則興化門南邊墻垣一間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
上在昌德宮。停常參·經筵。
自申時至人定,灑雨下雨,測雨器水深四分。
自人定至夜二更,灑雨下雨,測雨器水深五分。
藥房提調朴崙壽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
徐長輔啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
傳于韓義運曰,藥房入侍,大臣·閣臣·漢城判尹,同爲入侍。
李志淵啓曰,行吏曹判書朴宗來,參判趙弘鎭再牌不進推考傳旨,今方捧入,而開政命下,已至多日,飭敎屢降,無意承膺,揆以事體,極爲未安。所當更請牌招,而係是一日三牌,何以爲之?敢稟,更爲嚴飭牌招。
又啓曰,行吏曹判書朴宗來,參判趙弘鎭牌不進推考傳旨,今方捧入,而開政命下,已至屢日,終不承膺,事體道理,誠極未安。竝更請牌招,何如?傳曰,政命已久,如是違召,事體道理,俱極未安。仍以前牌催促,嚴飭入來。
傳于李志淵曰,明日魂宮朔茶禮,當自內親行,百官使之參班事,分付。
傳于李〈志〉淵曰,未下直閫帥守令,皆令當日辭朝。
備忘記,京畿水使趙華錫下直,長弓一張,長箭一部,片箭一部,筒兒一箇賜給。
李志淵啓曰,玉堂上下番俱空,已至多日,事甚未安。校理李羲肇·金陽淳,副校理趙璟鎭·宋翼淵,修撰李儒象,旣有只推之命,竝更牌招,以爲入直之地,何如?傳曰,允。
以校理李羲肇·金陽淳,副校理趙璟鎭·宋翼淵,修撰李儒象牌不進罷職傳旨,傳于李志淵曰,只推。
韓義運啓曰,大司憲朴宗薰未肅拜,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
徐長輔,以備邊司言啓曰,慶尙監司李存秀上疏批旨,有廟堂稟處之命矣。取見其疏本,則以爲,昨秋綿歉,挽近所無,遠近場市,賣買斷絶,雖持三倍之價,實無可貿之道,道內綿布邑大同,特依壬子已例,許令純錢,田稅則法意尤重,雖未敢竝請純錢,而特令折半代錢爲辭矣。近年綿歉,甚於穀歉,窮蔀無挾纊之喜,寒女多空軸之歎,公私需用,轉益窮竭,而況當莫重國役,工匠之費,支放之需,拮据沒策,甚至於南漢統營木之分定輸來,目下國計,萬萬罔措,而惟是嶠南一路,以産綿之鄕,昨年災荒,比他道稍勝,故方待貢稅木之及時輸納,爲一分紓力之地,而乃有此道臣之越格陳請,本道民情之遑急,亦可推知。在朝家恤隱之政,固當施以壬丙已例,而以今事勢,難以議到,大同木則特許三分一代錢,田稅木則正供事體,尤有所重,不可闊狹,置之。近來外邑,不畏法網,凡係上供之需,惟以玩愒爲事,而若知有道臣陳請,則雖或可捧,必當觀望,尤極駭歎,勿論代錢與本色,使之趁期準納,而如或延拖,復踵前習,則自該曹該廳,直爲草記重勘之意,嚴飭分付,何如?傳曰,允。
又以議政府三公意啓曰,本府每於歲首,例爲觀察使節度使薦,而臣等俱有故,限內不得議薦之意,敢啓。傳曰,知道。
京畿水使趙華錫敎書。王若曰,琅城擁旄,當一面而勞勩克著,畿閫授鉞,管三路而委寄斯隆。今於悲遑之時,豈暇多誥?蓋其責任也重,故此宣綸。念玆戴雲一區,旣是濱海重鎭。扼湖嶺要衝之地,波接扶桑,摠水陸節制之權,營開高木。樓櫓講衣袽之備,以重藩而芻牧是兼,臺隍列襟帶之形,較諸路而關防最壯。第緣恬憘之成習,以致凋弊之多端。飢饉荐臻,營務未暇於修擧,組練間廢,戎政一任於疎虞。舟楫之繕補多愆,在所釐革,糶餉之虛簿徒擁,寧不寒心?如欲宿弊之快祛,以固吾圉,莫若全才之愼擇,使處重防。惟卿家傳靲韜,志存弧矢。胸藏豹略,負重望於干城,手握虎符,驗利器於盤錯。才猷夙著,咸稱屐履之皆當,誠謹自持,常期衽革而無悔。爵是勸能之器,吾何愛一資,國須制閫之材,汝其統三道。玆授卿以京畿水軍節度使兼三道統禦使喬桐府使。卿其祗服寵命,益懋良圖。與沁都而形勢相依,宜軫深溝而高壘,控畿甸而翰蔽最重,毋忽遠堠而練戎。自餘臨時弛張,惟在隨機措置。於戲,迨此綢繆桑土,孰敢侮予?抑爲保障繭絲,寬能得衆。紓我聽鼙鼓之思,任卿壯鎖鑰之才。故玆敎示,想宜知悉。知製敎趙民和製進。
丙子正月三十日辰時,上御大造殿。藥房入診,大臣·閣臣,承候入侍時,提調朴崙壽,副提調韓致應,假注書李寅溥,記事官安亨鎭,別兼春秋金道喜,左副承旨韓義運,假注書朴潞壽,領議政金載瓚,原任提學朴宗慶,直提學金履喬,檢校直閣徐俊輔·鄭元容,檢校待敎李龍秀·李鶴秀,以次進伏。醫官吳千根·秦東秀·李漢臣·卞之錞·李彦厚·白時昌·李命運,進伏楹外訖。載瓚曰,瑞雪連下,日氣乍解,聖體,若何?上曰,一樣矣。載瓚曰,寢睡·水刺之節,若何?上曰,一樣矣。載瓚曰,王大妃殿氣候,何如?上曰,各殿宮氣候一樣矣。上命醫官入診。千根,以次診候訖,退伏奏曰,脈候左右三部調均矣。載瓚曰,漢城判尹,有稟定事來待矣。上曰,入侍。賤臣承命出與漢城判尹金履陽,偕入進伏。載瓚曰,今番儀節,皆以己酉參互補編擧行矣。遷園時,誌石盛于四部木樻,堅封內下,故竝樻入石函,前期埋安,而今番則不必用是例,依他陵園所例,去木樻,只盛石函而埋安則似好,故敢此仰達矣。上曰,依爲之。出擧條載瓚曰,舊例,發引日待遣奠畢,殯殿奉安冊寶,奉出盛於腰彩轝,故時刻遲緩,凡事之不能周旋,專由於此,丁丑年,因特敎,祖奠後,冊寶先盛於腰彩轝,遣奠前二刻,前進事定式,而亦載於喪禮補編受敎條矣。庚申·乙丑,皆遵受敎擧行,今亦依此擧行乎?敢此仰達矣。上曰,依爲之。出擧條載瓚曰,襄禮時部字內,傳語軍及外邑馬軍,已自兵曹草記,而依庚申年例爲之事,命下矣。以轝士軍,有難盡爲擧行,莎草軍亦與轝士軍無異,使之換送,從便擧行,馬軍亦依己酉例,令各地方束伍軍排立,事甚便好,敢此仰達矣。上曰,依爲之。出擧條載瓚曰,今番下玄宮時,許多奉命支待,若皆分定於畿邑,則廚傳之弊,有不可不念,依丙申年例,奉命承旨外,使各其司擧行之意,已爲筵稟蒙允,而中使往來時,依例乘太僕馬,路需亦令戶惠廳,備給,何如?上曰,依爲之。出擧條載瓚曰,發靷時轝士軍,分爲二十四運,以爲次次替運之地,許多軍人輩,多日往來之際,炊飯之資,渠輩雖各自備往,不可不別定將校,分數領率,以爲檢飭之道,令轝士大將,相議于各軍門將臣將校,量宜定送,而皮瓢子,優數待令,以爲分給供饋之地,何如?上曰,依爲之。出擧條載瓚曰,轝士軍,雖自持糧,庚申年已有內下供饋之例矣。都監堂上,有司堂上,今已登筵,使之商量區劃,似好矣。宗慶曰,今番靷行,道里爲三日程,而與朝發夕至有異,供饋之節,渠輩雖自備,許多名數難以炊飯,庚申內下供饋,令各營門擧行者,良以此也。見今事勢,不得不依庚申年例爲之,而庚申則物力,自別庫劃下,而別庫卽內帑也。今無別庫,則他無劃下之道。今番都監所下銀子,亦內下也。其中量宜代錢取用,而至於不足之數及所入穀物,有司堂上,今旣登筵,別般區劃之意,分付,何如?上曰,有司堂上,亦陳所見,可也。履陽曰,轝士軍之內下饋飯,別是特恩,則似難援以爲例,而目今民情事勢,誠如都監堂上所奏,臣亦無異同之見。今若承指一下敎,則臣等謹當退而商確,區劃物財,以爲奉行之地矣。上曰,依都監堂上所奏爲之,可也。出擧條宗慶曰,轝士軍,今依庚申年例供饋,則挾靈轝軍,先後牌軍,亦不可不以庚申年,依園幸例,乾饋分給,此意分付該曹,何如?上曰,依爲之。出擧條王大妃殿進御生脈君子湯停止,蔘蘇飮五貼製入事。出榻敎上命退,諸臣以次退出。
上在昌德宮。停常參·經筵。
自開東至巳時,有霧氣。
朔奠親行罷後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·六曹堂上單子問安。答曰,知道。
韓致應啓曰,藥房提調·副提調持湯劑來待矣。傳曰,封入。
李志淵啓曰,玉堂〈上〉下番俱空,已至多日,事甚未安。校理李羲肇·金陽淳,副校理趙璟鎭·宋翼淵,修撰李儒象,旣有只推之命,竝卽牌招,以爲推移入直之地,何如?傳曰,允。
以校理李羲肇·金陽淳,副校理宋翼淵·趙璟鎭,修撰李儒象牌不進罷職傳旨,傳于李志淵曰,只推。
李志淵啓曰,行吏曹判書朴宗來,參判趙弘鎭,前牌催促命下之後,一直違召,屢度申飭,終不承膺,事體道理,萬萬未安。竝更牌招,何如?傳曰,允。嚴飭牌招。
又啓曰,行吏曹判書朴宗來,參判趙弘鎭牌不進推考傳旨,今方捧入,而開政命下,已至多日,特敎催促,又復申嚴,而連事違傲,終不承膺,揆以事體,萬萬未安,竝更牌招,何如?傳曰,飭敎之下,如是違牌,事體所在,萬萬未安。更爲嚴飭牌招。
又啓曰,行吏曹判書朴宗來,參判趙弘鎭再牌不進推考傳旨,今方捧入,而政命已久,飭敎截嚴,一直違傲,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,飭敎之下,一向違傲,萬萬未安,更加嚴飭,仍以前牌催促。
以忠淸監司洪奭周狀啓,淸州牧使李瑗奎,以身病廢務,屢呈辭狀,不得已罷黜事,傳于李志淵曰,令該曹,口傳差出,催促下送。
李志淵,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今春各陵展謁,待魂宮卒哭後,稟旨擧行之意,敢啓。傳曰,知道。
又以禮曹言啓曰,永禧殿酌獻禮,每以間二年仲春取稟,而今年當次待魂宮卒哭後,稟旨擧行之意,敢啓。傳曰,知道。
又以園所都監摠護使意啓曰,謹稽補編及各年儀軌,則丁字閣四面,立紅箭門設布帳,故依此擧行之意,纔已草記蒙允,而更考己酉謄錄,則依筵敎,只設丁字閣正南紅箭門及洞口外紅箭門矣。今亦依己酉年例擧行,何如?傳曰,允。
徐長輔,以兵曹言啓曰,因大臣筵奏,襄禮時外邑傳語馬軍,依己酉年例,令各地方束伍軍排立事,依爲之事,命下矣。原啓目付標以入,而自津頭至園所傳語軍,以水原·廣州所屬畿邑束伍步軍,各隨地方排立之意,更爲行移知委,何如?傳曰,允。
李文會,以宣惠廳言啓曰,前此魂殿陵所三年內所供菜蔬柴炭等價,本自戶曹,磨鍊分定於京畿各邑,而己亥以後,爲除畿民之弊,始令本廳,句管給價,而價本則或以江都米,或以常平賑廳·宣惠各廳與兵·戶曹各軍門所在銀錢米布,啓稟取用者,已成恒例矣。今此惠慶宮喪,三年內菜蔬等價,亦依此例,以米木錢三分磨鍊,米一千二百七十三石六斗七升二夕,木七十六同十八疋,錢七千六百三十六兩等,取用於宣惠各廳·常平賑廳·兵·戶曹·各軍門,而自本廳,有難直爲泒定,依前例特令廟堂,參量區劃,一依各其司定式上下,以爲貢人進排之地,而魂宮入番享官以下蔘䓀價元數九百八十石四斗九升二合五夕,依乙卯定奪,折半減除,依丙申定奪,又減三分一外,米木錢三分磨鍊,米一百九石九斗九升二合五夕,木六同二十六疋,錢六百五十二兩等,亦令廟堂,一體劃定,直給魂宮所屬,俾無窘急之弊,何如?傳曰,允。
上在昌德宮。停常參·經筵。
自辰時至酉時,灑雨下雨,測雨器水深一寸四分。
夜自四更至初三日開東,灑雨下雨,測雨器水深二分。
梓宮七度加漆後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·六曹堂上單子問安。答曰,知道。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
李志淵啓曰,玉堂上下番俱空,已至多日,事甚未安。校理李羲肇·金陽淳,副校理趙璟鎭·宋翼淵,修撰李儒象,旣有只推之命,竝更牌招,以爲推移入直之地,何如?傳曰,允。
又啓曰,行吏曹判書朴宗來,參判趙弘鎭,前牌催促飭敎荐降,而連事違召,終無變動,事體道理,尤極未安。所當更請牌招,而係是一日三牌,何以爲之?敢稟。傳曰,更爲嚴飭牌招。
又啓曰,行吏曹判書朴宗來,參判趙弘鎭牌不進推考傳旨,今方捧入,而開政命下,已至多日,守令口傳,亦有成命,而屢度嚴飭之下,一向違傲,無意承膺,揆以事體,萬萬未安。竝更牌招,何如?傳曰,允。飭敎之下,如是違召,萬萬未安,連加嚴飭,期於當日開政。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,執義李鼎秉,掌令兪應煥牌不進罷職傳旨,傳于韓義運曰,只推。
李志淵啓曰,今此丙子年京外守令·邊將薦擧單子四百十五張,依例捧入,而其中應薦不薦人,令該曹察推,何如?傳曰,允。
徐長輔,以備邊司言啓曰,日前以轝士軍饋飯事,有所筵稟定奪矣。所入物財,不可不假量區劃,就向日內下銀代錢中五千兩及都監所劃中米三百石,錢二千三百兩,使之取用,其餘不足之數,以賑廳米二百石,廣州米一百石,華城米一百石,戶曹錢七百兩,賑廳逢授醬六十石,別爲區劃,而各站饋飯之節,自各營門,合力分饋,無有一夫飢餒之意,分付四營將臣處,何如?傳曰,允。
司書李奎鉉疏曰,伏以臣,庸愚空疎,百不猶人,幸際明時,濫竊科籍,連玷選職,冞增愧懼,而至若玉署官名,自有鐵限情勢,隨除輒違,積罪俟勘,忽縻承華美銜,繼有召命,齒筵游肆,迺古人之攸榮,延頸伸忱,卽臣子之至願,未暇量度,遽卽出膺,持被儤直,亦有日矣。臣於入院之初,謹稽本院日記,自前年十一月十一日,至今八十日之間,一未開講,歲前上下哀遑,固難如儀筵接,而歲新月更,一例廢輟,逐日講稟,以停爲課,臣誠訝惑,繼之以憂歎不自已也。顧今國家悠悠萬事,豈有先於輔導我元良乎?元良國之本也。上承宗廟社稷之重,下係百官萬民之望,前有祖宗創守之業,後有子孫綿遠之圖,其安危治忽之機,惟在於德性成就,而成德之要,在於講學,講學之要,在於蚤諭。易曰,君子進德修業,欲及時也,又曰蒙以養正。書曰,罔不在厥初生,自貽哲命。夫如是也,故古昔明君哲辟之敎世子也,旣以身而敎之矣,又遇物而誨之矣。其幼也,立保傅之官,其長也,置講對之僚,汲汲然如恐不及,寸陰是惜,必欲其習與性成,學有緝熙,而至于我朝家法,比隆三代,列聖心傳,光垂燕謨,億萬之丕基,治化之郅隆,未嘗不由於此矣。今我王世子,姿質岐嶷,夙就臨筵,講讀之際,音韻洪暢,知思明睿,銅龍出入之臣,莫不傾心欽誦,動色相賀,然睿齡已臻就傅,而所講纔至數冊,重以作輟無常,悠汎度日,所與處者,不過阿保之類,所常行者,不過遊嬉之事,而莊士格言,無由薰陶,則雖有上聖之姿,何能望擴充之工,開發之效乎?今夫閭巷匹庶之訓于蒙士者,不越乎夏禮冬詩,修身齊家之業,而尙自孩提,擇師敎課,戒勿失時,況我國家磐泰之基,匕鬯之重,亶係於春宮邸下者乎?歲月如流,春秋漸盛,所當講者,有許多簡冊,所當知者,有許多事業,聖經賢傳天人性情之微,前言往行治亂得失之要,政宜日益勤孜,無不該括討論之,而書筵停廢,動踰時月,先儒所稱勿謂今日不學有來日者者,豈非此時之所當戒者乎?此實群下之所共憂歎者,而殿下何爲而不此之憂乎?雖於坐堂開講之時,法服端拱,禮數截嚴,筵體講儀,動多相礙,挾冊群僚,不敢久侍,字句釋奏之後,相率旋退,一日一接,亦不過循例文具而已,則尤何望情志之交孚,言動之規箴乎?且賓僚之責,不但任講學一事也。其語默動靜之間,自有觀感之效,則如非德容雅儀知識卓然者,不當苟充也審矣。故自古愼其選而久其職,以爲委任責成之道。臣於家庭間,嘗伏聞先大王之養德春宮也。臣祖父故判書臣崇祜,以宮官出入講席,首尾十餘年之久,誠心啓沃,厚蒙先朝不忘之眷,每有敎曰,予在胄筵,資益最多,又敎若曰,久任在古亦罕,裨益尤有不些,逮至己未秋,爲殿下揀抄僚屬之時,臨筵謂侍臣曰,寄食水工,專意勸課之如李崇祜者,何處得來。此在臣家,所被恩言,曠前昭後,故臣雖後生,亦得詳記,而又伏聞先朝筵敎若曰,妙選左右之人,自然有薰陶觀感之益,其爲沖年啓沃之方,未必不爲少補,猗歟盛哉,揀選久任之方,非但自古已然,卽我先大王至德懿訓,而夫何近日,則排擬之際,有若循次,旣拜之後,朝暮遞改,如臣之在家而無能爲役,在朝而最居人下者,亦得冒忝,則尙何論於裨補之益,尺寸之效也哉?如欲擇任,當先斥臣,而見今朝端,群彦林列,必求其行誼之素著,文學之儲望者,亦豈無其人乎?講學之不可不急旣如彼,宮官之不可不擇又如此。伏願殿下,斷自今許開書筵,逐日課行,雖有些少掣礙之端,俾無一時間斷之患,亦令於講僚晉接之時,祛其繁儀,務從簡易,使世子,志氣舒泰,動作便宜,樂於頻接,不知爲疲,仍飭銓官,宮官注選,十分愼擇,如有可合久任之人,勿許輕遞,亦勿使遷轉,而若有意外遞移者,師傅賓客,或筵奏或草記請仍,載之本院故事,定式施行焉。臣無任云云。省疏具悉。所陳切實,當留念,爾其勿辭察職。
上在昌德宮。停常參·經筵。
王大妃殿進御加味二陳湯,三貼製入事,榻前下敎。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李志淵啓曰,卽者兼弼善李鼎秉,兼司書洪敬謨,因司書李奎鉉上疏,謂有難冒之義,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
韓致應啓曰,藥房提調·副提調持湯劑來待矣。傳曰,封入。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以校理李羲肇·金陽淳,副校理宋翼淵·趙璟鎭,修撰李儒象牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象,旣有只推之命,竝更牌招,以爲推移入直之地,何如?傳曰,允。
又啓曰,行吏曹判書朴宗來,參判趙弘鎭再牌不進推考傳旨,今方捧入,而政命已久,前後飭敎,何等截嚴,而連事違召,屢加催促,終無變動,揆以事體,尤萬萬未安。所當更請牌招,而係是一日三牌,何以爲之?敢稟。傳曰,更爲嚴飭牌招。
徐長輔啓曰,事變假注書洪煥,身病猝重,勢難察任今姑改差,何如?傳曰,允。
李志淵啓曰,兼輔德權丕應受由,兼弼善李鼎秉,兼司書洪敬謨陳疏,文學·說書未差,春坊上下番俱空,事甚未安。輔德金履載,弼善李紀淵,兼文學朴台壽,司書李奎鉉,竝卽牌招,以爲推移入直之地,何如?傳曰,允。
又啓曰,行吏曹判書朴宗來,參判趙弘鎭牌不進推考傳旨,今方捧入,而開政命下,已至多日,特敎申飭,何等截嚴,而一直違傲,無意承膺,事體道理,誠萬萬未安。竝更牌招,何如?傳曰,允,嚴飭牌招。
又啓曰,兼弼善李鼎秉,兼司書洪敬謨疏批已下,一體牌招,何如?傳曰,允。
以大司諫鄭觀綏,執義李鼎秉,掌令兪應煥牌不進罷職傳旨,傳于韓義運曰,只推。
李志淵,以禮曹言啓曰,宗廟·永寧殿·永禧殿·景慕宮春奉審,今日爲之事,前已啓下,而見今雨勢如此,更爲擇日擧行,何如?傳曰,允。
韓義運,以義禁府言啓曰,卽接月令醫員崔進基手本,則時囚罪人尹明儉,彌留毒感,轉益添劇,寒熱交作,四肢麻木,不省人事,達夜叫痛,症形危重,實有難保之慮云。罪人病勢如此,則一邊保放,一邊草記,曾有定式矣。尹明儉,姑爲保放之意,敢啓。傳曰,知道。
假注書李寅溥啓曰,臣於本月初一日辰時量,以外南山植木摘奸事,敬奉聖敎,出崇禮門至南關王廟,登主山及案山,植木處摘奸是白乎,則松樹橡木,相雜蔚然,未見斧斤之痕是白遣,仍由靑鶴亭逶迤南北,到舊失火處看審是白乎,則松木今已年久,蒼然茂鬱,不減於他處是白遣,仍至典牲署後面冷井洞,則大小松株,蔽蓋一山是白遣,下山詣南壇奉審是白乎,則繚墻累砌,無所頹圮,而南邊紅箭門柱根小腐傷,松林則主山與案山俱盛是白遣,歷文峴至梨泰院後麓,申松橡間作行,到水閣峴,則石多土瘠,地不宜植,略有穉松,姑未成林是白遣,前至馬石橋,松樹蒨鬱,烙印舊痕,歲久難尋是白遣,又前而登鴈峯,植木亦已茂密,迤東而至畵景谷,左右松杉,蒙翳相接是白遣,遵斗湖奉審司寒壇是白乎,則墻砌無頉,山木亦茂是白遣,日勢將暮,仍爲留宿是白遣,翌日曉,由安靜谷,登無學峯,土氣雖爲瘠薄,松林亦得茂盛是白遣,外山諸處,一一周審,竝無斫伐之痕是白齊。臣仍由光熙門復路之意,敢啓。傳曰,知道。
兼弼善李鼎秉,兼司書洪敬謨等聯名疏曰,伏以臣等,俱以至庸愚極鹵莽之姿,豈有一半分近似於淸朝任使之列,而猥被格外恩數,濫廁雷肆侍講之任,自知空疎,悚恧靡措,而誠切延頸,冒沒承膺者有日矣。卽伏見司書臣李奎鉉疏本,則先以書筵之久停爲憂,繼以宮僚之愼選爲言,辭意懇摯,指陳明白,臣等讀之未半,不覺歎賞,而見今春宮輔導之方,專在於宮官之得人,則但以如臣等之謏才寡學,苟然充數者,是豈賈生所謂左右前後,罔非正人之意也哉?才不稱職,義難仍冒,玆敢聯陳短章,徑出禁扃。伏乞聖明,俯垂鑑察,亟遞臣等所帶之職,移授可堪之人,仍治臣等擅離之罪,以警具僚焉,臣等無任云云。省疏具悉。爾等勿辭察職。
上在昌德宮。停常參·經筵。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相·金啓淵·李周禎在外,監察茶時之意,敢啓。傳曰,知道。
洪煥改差,代以金輦爲事變假注書。
李志淵啓曰,行吏曹判書朴宗來,參判趙弘鎭再牌不進推考傳旨,今方捧入,而開政命下,已至多日,飭敎催促,不啻申嚴,而一向違傲,終不承膺,事體道理,尤極未安。所當更請牌招,而係是一日三牌,何以爲之?敢稟。傳曰,屢次提飭,何等申嚴,而一向違傲,終無變動,事體所在,極爲未安,仍以前牌催促。
又啓曰,行吏曹判書朴宗來,參判趙弘鎭,前牌催促命下之後,連加申飭,一向違傲,終不承膺,事體道理,尤萬萬未安。竝更牌招,何如?傳曰,更爲嚴飭牌招。
以校理李羲肇·金陽淳,副校理宋翼淵·趙璟鎭,修撰李儒象牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象,旣有只推之命,修撰林處鎭,自鄕上來云,一體牌招,以爲推移入直之地,何如?傳曰,允。
以輔德金履載,弼善李紀淵,兼弼善李鼎秉,兼文學朴台壽,司書李奎鉉,兼司書洪敬謨牌不進罷職傳旨,傳于李志淵曰,只推。
李志淵啓曰,春坊上下番俱空,已至經宿,事甚未安。輔德金履載,弼善李紀淵,兼弼〈善〉李鼎秉,兼文學朴台壽,司書李奎鉉,兼司書洪敬謨,旣有只推之命,竝卽牌招,以爲推移入直,何如?傳曰,允。
以大司諫鄭觀綏,執義李鼎秉,掌令兪應煥牌不進罷職傳旨,傳于韓義運曰,只推。
李志淵,以襄禮都監摠護使意啓曰,本都監郞廳李晉淵,時無職名,令該曹,口傳付軍職,使之冠帶常仕,何如?傳曰,允。
兵曹口傳政事,副司果李晉淵。
徐長輔,以備邊司言啓曰,前因宣惠廳草記,園所所供菜蔬柴炭及魂宮入番享官以下蔘䓀價米木錢,令廟堂區劃事,命下矣。事當按例分定,而見今各司各營門事情,米木則有難以本色責出,竝以純錢磨鍊輸送之意,分付,何如?傳曰,允。
又以兵曹言啓曰,卽接西所衛將朴思英牒報,則永肅門外南邊大松一株,爲風所折云。令該所,依例斫去之意,敢啓。傳曰,知道。
司書李奎鉉疏曰,伏以臣,猥以宮官之末班,適値書筵之久停,耿耿愚衷,自倍餘人,妄陳一疏,竊附無隱,及奉溫批,辭旨出常,愚言則特賜嘉納,職名則不許遞免,臣誠惶感,不知所云。蓋睿學成就之方,專在於書筵之頻開,而書筵輔導之責,專在於宮官之得人,故自古言者,皆以擇宮官,爲輔導睿學之第一急務。今臣疏語,寔由悃愊,而不意當直僚員,强引愼擇之句,視爲難安之端,聯名陳章,空番徑出,臣滿心慙恧,若無容措。當初臣之所論及者,卽謂如臣無似不堪冒添之狀,而初無指的箚着於僚員,則僚員之持此自引,實非臣始慮之攸及。雖然僚員之致有此擧者,寔由臣疏,則顧臣難安之情,視僚員尤當如何哉?由前而有不稱之媿,由後而有難進之義,參倚已熟,趨造無路,玆敢隨牌控疏,悉陳情實。伏乞聖明,俯垂諒察,卽賜鐫免,以重廉防,以安私分,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
藥房提調朴崙壽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮口傳問安。答曰,知道。
梓宮八度加漆後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·六曹堂上單子問安。答曰,知道。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房提調·副提調持湯劑來待矣。傳曰,封入。
徐長輔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于申星模曰,藥房入侍,大臣·閣臣同爲入侍。
李志淵啓曰,行吏曹判書朴宗來,參判趙弘鎭,前牌催促命下之後,一向違傲,無意變動,事體所在,萬萬未安。竝卽牌招,何如?傳曰,允。更爲嚴飭牌招。
又啓曰,行吏曹判書朴宗來,參判趙弘鎭牌不進推考傳旨,今方捧入,而政命已至閱月,飭敎不啻申嚴,而一直違傲,終無變動,事體所在,萬萬未安。竝更牌招,何如?傳曰,允。更爲嚴飭,仍以前牌催促。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝更牌招,以爲推移入直之地,何如?傳曰,允。
以輔德金履載,弼善李紀淵,兼弼善李鼎秉,兼文學朴台壽,兼司書洪敬謨牌不進罷職傳旨,傳于李志淵曰,只推。
李志淵啓曰,春坊上下番俱空,已至多日,事甚未安。輔德金履載,弼善李紀淵,兼弼善李鼎秉,兼文學朴台壽,兼司書洪敬謨,旣有只推之命,與司書李奎鉉,一體牌招,以爲推移入直,何如?傳曰,允。
以平安監司李相璜狀啓,嘉山縣監曺敬振遭母喪事,傳于李志淵曰,令該曹,口傳差出,催促下送。
以黃海監司李勉昇狀啓,禁衛上番軍,以虞候點送事,傳于徐長輔曰,以虞候替行事,令廟堂分付。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,司諫李泰淳,執義李鼎秉,掌令兪應煥牌不進罷職傳旨,傳于韓義運曰,只推。
李志淵,以園所都監摠護使〈意〉啓曰,園所穴深,因雲觀謄錄,初以十尺啓下,而謹考己酉遷園事實,則始以十尺啓下,旋因土色黃潤,定以周尺九尺矣。今此合祔之制,恐不宜異同,以九尺改付標以入之意,分付,何如?傳曰,允。
丙子二月初五日辰時,上御大造殿。藥房入診,大臣·閣臣承候入侍時,提調朴崙壽,副提調韓致應,假注書李寅溥,記注官李昌瑞,別兼春秋金道喜,右副承旨申星模,假注書朴潞壽,領府事李時秀,領議政金載瓚,右議政金思穆,原任提學沈象奎,檢校直閣李魯益·鄭元容,檢校待敎李龍秀·李鶴秀,以次進伏。醫官吳午根·李漢臣·秦東秀·卞之錞·李彦厚·白時昌·李命運,進伏楹外訖。時秀曰,昨今日氣,無異嚴冬,聖體,若何?上曰,一樣矣。時秀曰,寢睡·水刺之節,若何?上曰,一樣矣。時秀曰,王大妃殿氣候,何如?上曰,各殿宮氣候一樣矣。仍命醫官入診。千根等以次診候。上曰,奏脈度,可也。千根等退伏奏曰,脈候左右三部調匀矣。崙壽曰,近日連進滋補之劑,果無滯意乎?上曰,順下矣。時秀曰,近日寒暖不適,閭閻之間,感氣遍行矣。上曰,摠護使有何稟定之事乎?載瓚曰,斬破土定日,在於初十日,臣當前期進去,而除朝辭往來事,曾已筵稟蒙允矣。臣之下去後擧行等節,臣當逐條狀聞,而或有忙急之事,一邊狀聞,一邊擧行,似好矣。見今京都監事,次第擧行,已成頭緖,而園所事役,雨雪頻作,日氣又如此,似難如意擧行矣。上曰,卿之下去時,他堂上亦爲進去乎?載瓚曰,今番無下去之例矣。上命退。時秀等先退。致應曰,各陵園墓春奉審,京畿監司當奉行,而今番則監司,旣已停巡,承旨當代行奉審,而惟驪州英陵·寧陵,楊州光陵·順康園,兩地方官,曾經承旨,則有奉審之例矣。今番亦依例爲之乎?上曰,唯。致應曰,奉審時何承旨進去乎?上曰,左承旨·同副承旨進去。致應先退。上曰,承旨,誰也?星模起復奏曰,右副承旨臣申星模矣。上曰,注書,誰也?賤臣起復奏曰,假注書臣朴潞壽矣。上曰,上番,誰也?昌瑞曰,兼春秋臣李昌瑞矣。上又命退。承史以次退出。
上在昌德宮。停常參·經筵。
王大妃殿進御加味二陳湯前方中,去枳殼,五貼製入事,榻前下敎。
韓義運啓曰,大司憲朴宗薰未肅拜,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝更牌招,以爲推移入直之地,何如?傳曰,允。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
李志淵啓曰,行吏曹判書朴宗來,參判趙弘鎭牌不進推考傳旨,今方捧入,而開政命下,已至多日,特敎申飭,又復截嚴,而一向違傲,終無變動,事體道理,俱極未安。竝更牌招,何如?傳曰,飭敎之下,如是違牌,萬萬未安。更加嚴飭,仍以前牌催促。
又啓曰,吏曹參議李憲琦服制,由限已過,一體牌招,何如?傳曰,允。
又啓曰,行吏曹判書朴宗來,參判趙弘鎭,前牌催促命下之後,一向違傲,事極未安。參議李憲琦牌不進罷職傳旨,今方捧入,而判書陳疏到院,原疏以國忌齋戒,纔已退却矣。判書·參判,竝更牌招,何如?傳曰,判書疏批已下,與參判·參議,一體嚴飭牌招。
傳于李志淵曰,吏曹判書上疏入之。
以吏曹參議李憲琦牌不進罷職傳旨,傳于李志淵曰,只推。
傳于李志淵曰,留院公事入之。
傳于李志淵曰,發遣吏郞,諸執事淸齋與否,摘奸以來。
以輔德金履載,弼善李紀淵,兼弼善李鼎秉,兼文學朴台壽,司書李奎鉉牌不進罷職傳旨,傳于李志淵曰,只推。
李志淵,以侍講院言啓曰,上番闕直,已至多日,事甚未安。輔德金履載,弼善李紀淵,兼弼善李鼎秉,兼文學朴台壽,旣有只推之命,竝更牌招,以爲推移入直之地,何如?傳曰,允。
以慶尙監司李存秀狀啓,玄風縣監李景熙身死事,傳于李志淵曰,令該曹,口傳差出,催促下送。
李志淵,以禮曹言啓曰,梓宮書上字吉日,更爲推擇擧行事,草記允下矣。令日官池景泌推擇,則今二月初九日巳時爲吉云。以此日時擧行,而原單子中,付標以入之意,敢啓。傳曰,知道。
又以禮曹言啓曰,新園所守護軍,以舊園軍五十名,東·南道各陵軍二十名,限三年除出移屬,而舊園,則以其餘軍及京畿上番軍十名立役事,前已啓下矣。卽接顯隆園官員所報,則本園只有守護軍五十名,案山直三十名,而六大祭享時使喚,逐日上直守護等節,實無擧行之路,從長變通云矣。參量事勢,所報似然,且考已例,則乙丑年,因元陵官員所報,有更稟擧行之例。今亦依此例參酌,舊園軍二十名,上番軍十名,各陵軍二十名,移屬於新園所,而一依舊園軍數爻,以五十名定額,則似爲便好,以此分付,何如?傳曰,允。
又以魂宮都監摠護使意啓曰,襄禮時靈駕陪從侍衛百官,自闕門外乘馬事,庚申·乙丑,因下敎擧行矣。今番何以爲之乎?敢稟。傳曰,依庚申·乙丑年例爲之,可也。
又以魂宮都監摠護使意啓曰,今番初虞祭,設行於園所吉帷宮,而無灌地筒,依已例磁器代用,何如?傳曰,允。
又以園所都監摠護使意啓曰,本園丁字閣,本以竹簾排設矣。今此新丁字閣,亦當依此擧行,竹簾九浮,令戶曹卽爲造成,以爲趁期輸納之地,何如?傳曰,允。
又以園所都監摠護使意啓曰,本都監小浮石所監造官金永孚,親病沈重,受由上京,聞其情理,有難强令察任,改差,其代以前參奉徐相祿差下,而時無職名,令該曹,口傳付軍職,何如?傳曰,允。
兵曹口傳政事,副司勇單徐相祿。
徐長輔,以兵曹言啓曰,今二月初八日社稷大祭時,守門當塡差,而五衛將排擬無路,依定式,軍門將官,代差以入之意,敢啓。傳曰,知道。
又以禁衛營言啓曰,本營哨官金璹,身病猝重,勢難察任,改差,何如?傳曰,允。
又以御營廳言啓曰,本廳別將李春英,身病甚重,勢難察任,改差,何如?傳曰,允。
李志淵,以奉常寺都提調意啓曰,東耤親耕田所種九穀,今年則先農祭,雖未設行,而過元定祭日後,卽爲起墾付種之意,敢啓。傳曰,知道。
行吏曹判書朴宗來疏曰,伏以臣,情已窮矣,辭已竭矣。猶且鳴號而不知止,此豈專昧義分,不識嚴畏而然哉?誠以一身之汚辱已甚,四維之大防難越,一疏再疏,不得請則不敢已耳。臣於日前,伏奉聖批,諭之以業已停擧,戒之以不必辭引,有若儒生旣已處分。臣則更無引義者,而第臣處義,元無關於儒生之處分。蓋僇辱一加,薰沐無路,身名已虧,息補無術,此不但一己之狼狽,緣臣而貽羞淸朝,情蹤旣蹙,面目有靦,更不可以冒重務而寘周行則決矣。朝臣之一遭人言,猶未敢就職,必遞乃已,況臣今已再遭,其所難冒,尤倍於人,銓席一步,鐵限萬重,去就之節,初非可論。且冢宰之職,國之重任也。其所以優容而禮貌之者,自異於庶官,而今以如臣無似,忝叨是職之故,職隨以下,朝廷不復禮待,聖度不賜體諒,虛縻閱月,嚴命連日,臣若諉以怵迫,不顧廉隅,冒沒而出,苟且行政,則是眞患失之一鄙夫,將何以責其操銓衡而任激揚乎?是必上損國體,下誤平生,臣雖老悖,豈忍爲此?惟宜早賜斥退,回授可堪,使大政無稽,微諒獲全,則其於聖朝禮使養廉之道,豈不兩得之哉?見今政牌荐臨,成命久稽,鎭日違逋,惶阨罔措,玆敢不避煩瀆,又此申籲。伏乞聖慈,天地父母,亟命譴斥臣職,仍治臣罪,以安私分,以肅朝綱,千萬幸甚。臣無任云云。答曰,省疏具悉。卿若不爲承膺,則無異適中士論。士論卽騷擾朝廷之意,於紀綱世道,豈不未安?前後飭敎已悉諭,勿辭入來開政。
平安監司李相璜疏曰,伏以惠慶宮邸下慈馭上賓,遠日已卜,徽音永閟,小大慟廓,率普惟均,追惟昔年,益不禁於戲不忘之思。而伏況我殿下,聖情疚慼,如求皇皇,諸節不瑕有損,區區下情,尤切憂戀耿結之至。仍念臣有至悲至切之懇,情迫勢蹙,廻旋不得,玆不敢自阻於大化之下,疾聲之呼,言不知裁,極知僭猥,無所逃罪。臣本賦命窮畸,孤露餘喘,兄又見背,煢煢所依恃爲生者,惟孀嫂在,而嫂方入門,臣未離襁褓,提携哺飼,辛勤護視,殆若母之於子,臣亦事之如母,終始五十年于玆矣。臣之前後居外,動輒相隨,至於臣見任而亦然,客館遘疾,竟至不起,今方治送靷行,歸稅故山,而臣則官守有拘,遠滯此地,若其審擇地宜,營庀葬具,必須有人看檢,然嫂有螟嗣早殀,千里扶櫬,號哭在傍者,惟藐然未亡之一媳婦。臣又一子癡昧病尫,自家常瑣務,而亦不能代倩臣勞,若責之以句檢細巨,獨力辦此,則決知其不能,況臣孤孑,强近無親,左右思惟,因極靡所,情理到此,吁亦窮且慼矣。歸葬丐恩,法典有限,且君臣分嚴,簾陛有截,何敢越格陳私,自速重誅,而猶且干冒如是者,非但臣平日情事與人殊別,終事之地,竟失臨穴一訣,則將爲臣沒身如結之悲而已。臣若不在,完襄無人,荏苒時月,頭緖茫然,悲憫迫塞,窮實無歸,玆敢仰首嗚號,或庶幾敦倫之仁,有以愍念而曲許之也。伏惟聖慈,天地父母,亟賜汰免臣所帶藩任,得以趁期克襄,俾伸私情,不勝大願。臣無任云云。答曰,省疏具悉。勿辭察職。
上在昌德宮。停常參·經筵。
韓義運啓曰,大司憲朴宗薰未肅拜,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
李志淵啓曰,來十一日,輪對日次矣,敢稟。傳曰,當次人受點,後日次待令。
傳于李志淵曰,禮房承旨馳詣社稷,奉審摘奸以來。
李志淵啓曰,藥房提調持湯劑來待矣。傳曰,封入。
以吏曹參議李憲琦再牌不進罷職傳旨,傳于李志淵曰,只推。
李志淵啓曰,行吏曹判書朴宗來牌不進,參判趙弘鎭,參議李憲琦再牌不進推考傳旨及罷職傳旨,今方捧入,而開政命下,已至多日,陳疏承批,飭敎荐降,而一直違傲,終無變動,事體道理,萬萬未安。判書更爲牌招,參判所當更請牌招,而係是一日三牌,何以爲之?敢稟。傳曰,昨日疏批之後,如是逡巡,尤萬萬未安。與亞三堂,仍以前牌,更加申飭。
又啓曰,行吏曹判書朴宗來,參判趙弘鎭,參議李憲琦牌不進推考傳旨及罷職傳旨,今方捧入,而開政命下,已至閱月,前牌申飭,又復截嚴,而一直違傲,終無變動,事體道理,萬萬未安。判書·參判,竝更牌招,何如?傳曰,嚴飭牌招,違牌勿爲呼望。
又啓曰,吏曹參議李憲琦牌不進罷職傳旨傳于李志淵曰,只推。
又啓曰,吏曹參議李憲琦,旣有只推之命,一體牌招,何如?傳曰,允。
傳于李文會曰,吏曹判書入侍。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝更牌招,以爲推移入直之地,何如?傳曰,允。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
以輔德金履載,弼善李紀淵,兼弼善李鼎秉,兼文學朴台壽牌不進罷職傳旨,傳于李志淵曰,只推。
以忠淸監司洪奭周狀啓,牙山縣監李文遠遭父喪事,傳于李志淵曰,令該曹,口傳差出,催促下送。
以忠淸監司洪奭周狀啓,沃川郡民家失火事,傳于李文會曰,聞甚矜惻,元恤典外,別加顧助事,分付。
李志淵,以禮曹言啓曰,今此園所下玄宮時及初虞祭時,親行望哭之節,當爲稟定,而謹稽謄錄,則庚申年,以內殿擧行,乙丑年,以明政殿階上擧行矣。今番則以何處磨鍊乎?敢稟。傳曰,依乙丑年例爲之。
又以襄禮都監摠護使意啓曰,今此道路橋梁摘奸時,本都監堂上,與整理使頓遞使,當爲出往,而整理使頓遞使,尙未啓下,令該曹,卽爲啓下,使之擧行,何如?傳曰,允。
李文會,以漢城府言啓曰,今此轝士軍抄出之役,一時爲急,南部令有闕之代,令該曹,口傳差出,以爲及時擧行之地,何如?傳曰,允。
丙子二月初七日酉時,上御大造殿。吏曹判書入侍時,左承旨李文會,假注書朴潞壽,記注官李昌瑞,記事官安亨鎭,吏曹判書朴宗來,以次進伏訖。上曰,吏判出去,政事卽爲擬入。宗來起復奏曰,臣誠惶恐,臣之情勢,章奏已陳,而政注事,萬重鐵限,臣無以奉行矣。上命退。宗來先退。承史以次退出。
上在昌德宮。停常參·經筵。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝更牌招,以爲推移入直之地,何如?傳曰,允。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
以大司諫鄭觀綏,司諫李泰淳,執義李鼎秉,掌令兪應煥牌不進罷職傳旨,傳于韓義運曰,只推。
以慶尙監司李存秀狀啓,奉化縣監尹日逵,親病添重,還任無望,不得已罷黜事,傳于李志淵曰,令該曹,口傳差出,催促下送。
李志淵,以襄禮都監摠護使意啓曰,本都監各房工役,今已告訖,匠手竝皆放送,而堂上依例輪日開坐,郞廳監造官,輪回直宿之意,敢啓。傳曰,知道。
韓義運,以禁衛營言啓曰,本營騎士將李井會,身病猝重,勢難察任,改差,何如?傳曰,允。
上在昌德宮。停常參·經筵。
梓宮書上字後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·六曹堂上單子問安。答曰,知道。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝更牌招,以爲推移入直,何如?傳曰,允。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
以大司諫鄭觀綏,司諫李泰淳,執義李鼎秉,掌令兪應煥牌不進罷職傳旨,傳于韓義運曰,只推。
李志淵,以襄禮都監摠護使意啓曰,發引時道路橋梁摘奸事,本都監堂上·都廳·郞廳,與頓遞使·兵曹·工曹堂上·繕工監提調各一員,今月十六日先肅拜十七日進去時,祭器及表石·誌石,當一體陪進,輪轝排設處所,亦爲預先看審矣。凡諸等事,依例擧行之意,分付京畿監司處,何如?傳曰,允。
申星模,以宣惠廳言啓曰,惠慶宮發靷後下玄宮前,園所朝夕祭奠封進生物,依前例分定各道,別單書入之意,敢啓。傳曰,知道。
韓義運,以兵曹言啓曰,因承政院啓辭,邊將應薦不薦人,令該曹察推事,允下矣。行知中樞府事李集斗,行吏曹判書朴宗來,錦豐君朴崙壽,行大護軍李益運·金羲淳·韓用鐸·林漢浩,同知中樞府事崔光泰·洪旭浩,同敦寧府事尹文東,行護軍吳泰賢·任希存·尹序東·趙萬元·李錫奎·曺允遂·申溆·尹魯東·尹益烈·權烒·申絢·金㙆·金在淳·韓大裕·白師誾·任聖說·徐有鳳·金爔·李普漢,禮曹參議權丕應,侍講院輔德金履載,敦寧府都正李素,司憲府執義李鼎秉,奉常寺正李東煥,通禮院相禮權傛,濟州牧使尹久東,順天府使洪起燮,安邊府使李翼晉,羅州牧使趙鎭宣,光州牧使李民植,長城府使金命淵,潭陽府使金思采,茂朱府使沈能述,長興府使李德謙,礪山府使金衡遠,俱爲應薦而不薦,竝依法典,推考警責,何如?傳曰,允。
又以義禁府言啓曰,保放罪人洪冕燮·尹明儉,還囚照律以入之意,敢啓。傳曰,知道。
禁府照目粘連,湍川前府使尹明儉矣本府議啓內,蓋其擅弄公穀,狼藉私橐者,一路喧傳,十手難掩,非但道啓之臚列,而乃敢生意掉脫,托以疑似之跡,售其變幻之計者,眞所謂欲巧反拙,罪上添罪,究厥行事,尤萬萬駭痛,以此照律,罪杖一百收贖,告身盡行追奪,流三千里定配私罪啓,奉敎依允。又照目粘連,春川前府使洪冕燮矣本府議啓內,觀此囚供,民未捧與吏奴逋,皆發於該倅赴任之前,而癸酉査逋報營之後,吏奴逋段,旣以邑中私穀,移充其數,則當初負逋,雖在於公穀,畢竟措處,無欠於會摠是白遣,至於民未捧之限年分捧,旣有啓下行會,則癸甲兩年當捧條四千餘石之終歸未捧,揆以法意,萬萬駭然,不可以初年之時迫歲末,甲戌之民困飢荒,有所容貸,以此照律,罪杖一百收贖,告身盡行追奪私罪啓,奉敎依允爲旀,功減一等爲良如敎。又啓目粘連,漆原前縣監朴宗林段,蓋其所犯贓汚,旣甚狼藉,而乃敢生意掉脫,一反納供,致煩更査之擧者,已萬萬駭痛,今此道啓,復申前說,逐條辨覈,雖有三尺之喙,更無一分之疑兺除良,向後更發之罪,無非贓上添贓,而至於殿牌私造,事出常情之外,俱係難逭之罪,竝只以此照律,何如?判付啓,依允。
上在昌德宮。停常參·經筵。
藥房都提調韓用龜,提調朴崙壽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮口傳問安。答曰,知道。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
韓致應啓曰,藥房三提調持湯劑來待矣。傳曰,封入。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝卽牌招,以爲推移入直之地,何如?傳曰,允。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
以大司諫鄭觀綏,司諫李泰淳,執義李鼎秉,掌令兪應煥牌不進罷職傳旨,傳于韓義運曰,只推。
韓義運啓曰,卽者刑曹郞廳來言,啓字僞造罪人嚴覈事命下,而判書未差,次堂例不得擧行云,何以爲之?敢稟。傳曰,令次堂擧行。
李志淵,以奎章閣言啓曰,景慕宮望廟樓今春大奉審,臣俊輔,與本宮提調金羲淳進詣,展奉奉審,無頉之意,敢啓。傳曰,知道。
韓義運,以備邊司言啓曰,卽見全羅監司金敎根狀啓,則備陳綿歉慘酷,民勢切急之狀,仍以爲,山郡錦山等二十一邑大同木邊及茂朱田稅木,特許折半代捧事,請令廟堂稟處矣。綿農歉荒,嶺·湖同然,稅大同作木,責納於窮蔀赤立之民,雖是行不得之政,目下京司經用,亦不可不念,故向來嶺·南道臣,疏請純錢,而特許三分一代錢,今於湖南,勢難異同,山郡大同木,則依嶺南例,亦令三分一代錢,至於田稅木,則事體甚重,雖是茂朱一邑,決難闊狹,置之,何如?傳曰,允。
李志淵,以禮曹言啓曰,卽接英陵參奉所報,則本陵忌辰焚香時,兩官中一員,當爲受香,而參奉令方入直,令有闕未差,受香無人云矣。英陵令未差之代,卽令該曹,以在京無故人,口傳差出,以爲受香之地,何如?傳曰,允。
禁府照目粘連,漆原前縣監朴宗林矣本府回啓內,觀此慶尙監司李存秀査啓,則以爲,朴宗林贓汚之罪,前査供招,旣甚明白,現納文蹟俱爲昭在,雖欲更査,實無更査之端是白遣,査啓封發之後,宗林罪狀,愈益現發,稱以修繕,賣鄕捧賂,憑藉禁採,奪金充慾,殿牌見失,慝不報營,潛自造成等三條罪案,俱發於各人等招,昭不可掩,前後罪狀,實爲罔赦。請令攸司稟處亦爲有置,査啓旣已啓下,朴宗林段,依例還囚爲白乎旀,蓋其所犯贓汚,旣甚狼藉,而乃敢生意掉脫,一反納供,致煩更査之擧者,已萬萬駭痛,今此道啓,復申前說,逐條辨覈,雖有三尺之喙,更無一分之疑兺除良,向後更發之罪,無非贓上添贓,而至於殿牌私造,事出常情之外,俱係難逭之罪,竝只以此照律罪,從重論杖一百收贖,告身盡行追奪,流三千里定配私罪,奉敎依允。
丙子二月初十日辰時,上御大造殿。藥房入診入侍時,都提調韓用龜,提調朴崙壽,副提調韓致應,假注書李寅溥,記事官安亨鎭,別兼春秋金道喜,檢校直閣徐俊輔,以次進伏。醫官吳千根·李漢臣·秦東秀·卞之錞·李彦厚·李重恒,以次進伏楹外訖。上曰,他大臣不入來乎?致應曰,不入來矣。用龜曰,日寒尙不解,日間聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,各殿宮氣候一樣矣。仍命醫官入診。千根等以次診候訖,退伏奏曰,脈度左右三部調匀矣。用龜曰,近日進御湯劑,果無滯意乎?上曰,順下矣。繼進湯劑,出去議定,可也。用龜曰,禮葬時,本無各道道臣出待境上之例,而惟於丙午襄禮,大駕臨幸經宿,而道臣不爲出待,至有越俸之命矣。今此發引時,諸道必當眩於擧行,預爲指一分付似好,故敢此仰達矣。上曰,勿爲出待,可也。出擧條用龜曰,向來龍仁火賊之被捉者,自捕廳到底盤覈,則其凶口悖說,雖極驚惋,若其排布眞贓,終無端緖之可尋,故以分首從勘處之意,草記蒙允後,應吉等五賊,施以梟首之律,外此諸賊,勘以次律矣。日前自討捕營,又爲捉上其餘黨七名,而兩捕將,合坐究問,則其所納供,與向來諸賊之招,一辭同然,別無可疑之端,而其中四名,則出於諸賊之亂招,非罪橫罹,故已爲放送,又一名,卽應吉之父,而情節之凶悖,與應吉無異,合置一律,而纔已徑斃,卽今在囚者,只是兩漢,而凶言之時,雖無同參之跡,前後行賊,渠旣自服,固當依他賊例,出付畿營,施以次律,而更不一番經稟,遽然酌處,有非重獄體之意,故敢此仰達矣。上曰,以次律擧行,可也。出擧條上命退。用龜等先退。賤臣將退,上曰,注書,誰也?賤臣還伏奏曰,假注書臣李寅溥矣。上命退。仍退出。
上在昌德宮。停常參·經筵。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
韓義運啓曰,行吏曹判書朴宗來,面諭旣極諄懇,飭敎繼又荐降,而謂有情勢,不爲開政,直爲出去,事體所在,萬萬駭然。所當重勘,而本院請推之外,無他可施之罰,何以爲之?敢稟。傳曰,屢次申飭之下,如是逡巡,國綱所在,豈不萬萬寒心?更加嚴飭,仍以前牌催促,使之卽日開政。
申星模啓曰,行吏曹判書朴宗來,開政命下,已至閱月,陵官口傳,亦係緊急,而日前筵敎,不啻諄複,前牌催促,何等截嚴,又復奉牌,無意變動,事體道理,誠萬萬未安。從重推考,何如?傳曰,允。
又啓曰,玉堂上下番俱空,已至多日,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝卽牌招,以爲推移入直之地,何如?傳曰,允。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于申星模曰,只推。
韓義運啓曰,今十五日園所開金井時,承旨進去同審事,禮曹單子啓下矣。何承旨進去乎?敢稟。傳曰,同副承旨進去。
申星模啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,司諫李泰淳,執義李鼎秉,掌令兪應煥牌不進罷職傳旨,傳于申星模曰,只推。
申星模,以長生殿提調意啓曰,外梓宮着漆,今二月初十日,已滿四十度,漆色光潤,少無所欠,仍爲停漆,以待堅乾,今十三日,結裹奉安於正殿月廊,十五日習儀,十七日卯時,陪進園所之意,敢啓。傳曰,知道。
韓義運,以舟橋司言啓曰,舟橋排設,今日畢役之意,敢啓。傳曰,知道。
又以兵曹言啓曰,兼司僕將元永象,身病猝重,勢難供職,呈狀乞遞,改差,何如?傳曰,允。
又以義禁府言啓曰,時囚罪人朴宗林,杖一百收贖告身盡行追奪,流三千里定配照律公事判付內,依允啓下矣。朴宗林,杖一百收贖,告身盡行追奪,平安道渭原郡,流三千里定配,而以議啓內辭意具罪目,依例發遣府書吏,押送配所,何如?傳曰,允。
上在昌德宮。停常參·經筵
梓宮結裹後,大殿·王大妃殿·中宮殿·嘉順宮·世子宮,內閣·政院·藥房·朝廷二品以上·奉朝賀·六曹堂上單子問安。答曰,知道。
別奠後,大殿·王大妃殿·中宮殿·嘉順宮·世子宮,內閣·政院·藥房單子問安。答曰,知道。朝廷二品以上·百官奉慰問安。答曰,知道。
韓義運啓曰,合辭方張之時,諫院無詣臺之員,事甚未安。除在外·未署經外,未肅拜人員,竝卽牌招,何如?傳曰,允。
韓致應啓曰,藥房提調·副提調持湯劑來待矣。傳曰,封入。
韓義運啓曰,掌令兪應煥,旣入闕中,不爲傳啓,直爲出去,事甚未安。推考,何如?傳曰,允。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝卽牌招,以爲推移入直之地,何如?傳曰,允。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
以大司諫鄭觀綏,司諫李泰淳牌不進罷職傳旨,傳于韓義運曰,只推。
李文會啓曰,吏曹判書朴宗來,政命之閱月違傲,已極未安,而英陵忌辰受香,在於再明日,陵令之口傳差出,一時爲急,竟夜催促,一向奉牌,終無變動,事體道理,萬萬駭然。從重推考,何如?傳曰,宜欲一伸,許遞,前望單子入之,待下批牌招開政。
吏曹判書前望單子入之,朴宗慶落點。
李志淵,以襄禮都監摠護使意啓曰,諡冊諡印哀冊印出,粧貼以入之意,敢啓。傳曰,知道。
韓義運,以義禁府言啓曰,卽者刑曹啓目內,鄭掌務段,緊出囚供,所當一體盤覈,而旣是內侍,臣曹不得推問,令該府拿問,嚴覈得情事,允下矣。該曹囚供,只云鄭掌務,未詳其名字,故方欲査問內侍府,使之指名現告矣。際有內侍鄭萬豐爲名者,自現待命,而其人之的是曹啓所謂鄭掌務與否,無以詳知,移送秋曹,與該曹罪人朴萬綏·丁聖喆對面,則兩囚皆以爲,明是農圃內鄭掌務云云。上項待命罪人鄭萬豐,爲先拿囚於宦寺所囚之間,待開坐嚴覈得情之意,敢啓。傳曰,知道。
上在昌德宮。停常參·經筵。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李志淵啓曰,藥房提調持湯劑來待矣。傳曰,封入。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝卽牌招,以爲推移入直之地,何如?傳曰,允。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,司諫李泰淳,執義李鼎秉,掌令兪應煥牌不進罷職傳旨,傳于韓義運曰,只推。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
李志淵啓曰,行吏曹判書朴宗慶,參判趙弘鎭,參議李憲琦牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。
以吏曹參議李憲琦牌不進罷職傳旨,傳于李志淵曰,許遞,前望單子入之。
吏曹參議前望單子入之,趙貞喆落點。
李志淵啓曰,行吏曹判書朴宗慶,參判趙弘鎭牌不進推考傳旨,今方捧入,而開政命下之後,如是違牌,事甚未安。竝更牌招,新除授參議趙貞喆,一體牌招,何如?傳曰,允。
以吏曹參議趙貞喆牌不進罷職傳旨,傳于李志淵曰,只推。
李志淵啓曰,行吏曹判書朴宗慶,參判趙弘鎭再牌不進推考傳旨及參議趙貞喆牌不進罷職傳旨,今方捧入,而開政命下之後,連事違召,不卽承膺,事甚未安。判書·參判,所當更請牌招,而係是一日三牌,何以爲之?敢稟。傳曰,更爲牌招。
李志淵啓曰,吏曹參議趙貞喆,旣有只推之命,一體牌招,何如?傳曰,允。
吏曹口傳政事,以趙濟仁爲南部令,韓益相爲英陵令,鄭致愚爲淸州牧使,朴宗球爲牙山縣監,李鐸遠爲玄風縣監,金遇順爲奉化縣監,趙寬錫爲嘉山縣監。
傳于李志淵曰,密陽府使未差之代,令該曹,口傳差出,催促下送。
吏曹口傳政事,以閔致成爲密陽府使。
傳于李志淵曰,德川郡守未差之代,令該曹,口傳差出,催促下送。
吏曹口傳政事,以趙琮鎭爲德川郡守。
吏曹,頓遞使單金履陽,整理使單鄭晩錫。
傳于李志淵曰,殯宮進香,再明日自內親行,祭文,當親撰,祭物亦當自內措備,執事以宗戚爲之,百官入參事,該房知悉。
以摠護使金載瓚狀啓,園上曲墻內二層階以上及丁字閣前後面莎草,全數浮取於古今山事,傳于李志淵曰,依狀請施行。
以黃海監司李勉昇狀啓,進上生靑魚,限內不得封進,惶恐待罪事,傳于李志淵曰,勿待罪事,回諭。
李志淵,以禮曹言啓曰,魂宮虞祭·卒哭祭·四時及臘享大祭,雖非親行之時,不可無用齋之擧,依景慕宮大享攝行時例,受香日用齋事知委,何如?傳曰,允。
韓義運,以兵曹言啓曰,今此惠慶宮發引時奉辭,侍衛軍兵,當爲磨鍊,而取考謄錄,則乙丑年,禁軍出入番全數侍衛,訓局軍八百名幕次環衛,其餘軍兵,大將率領,右邊通衢結陣,御營大將率該營軍兵,左邊通衢結陣矣。今番則何以磨鍊乎?敢稟。傳曰,依乙丑年例爲之,御營廳軍兵,以禁衛營軍兵,御將代領,可也。
韓義運,以兵曹言啓曰,今此惠慶宮返虞時大駕詣崇禮門外祗迎時,何營軍兵隨駕,何營軍兵留陣,而禁衛大將,以舟師大將進去,御營廳鄕軍,今已停番矣。禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十哨,馬軍二哨爲先廂,御營廳京軍及騎士三番,訓局步軍二哨爲後廂,禁衛營京軍及騎士,摠使率領留陣,禁軍全數侍衛,可也。
李志淵,以禮曹言啓曰,卽接龍仁幼學金樂衡所志,則以爲,同姓十寸弟樂膺,嫡妾俱無子矣。第二子仲喆,欲爲繼後,兩家相議完定,未及禮斜,而樂膺夫妻俱歿,不得循例禮斜,依定式草記稟處事呈狀,而一邊之言,有難準信,使其門長,具由呈單,則門長幼學金樂淵所訴,果如樂衡狀辭矣。凡係繼宗立後者,兩邊與受文蹟,明有可據,而不得登聞者,許令該曹論理草記事,曾有筵奏定式,依定式,金樂衡第二子仲喆,立爲金樂膺之後,何如?傳曰,允。
又以禮曹言啓曰,卽接安岳出身姜宗興所志,則以爲,族叔必裕,嫡妾俱無子,以其同姓十六寸弟適周第二子晉興,欲爲繼後,兩家相議完定,而未及禮斜之前,兩邊父母,俱爲作故,不得循例禮斜,依定式草記稟處事呈狀矣。凡係繼宗立後者,兩邊與受文蹟,明有可據,而不得登聞者,許令該曹論理草記事,曾有筵奏定式,而門長姜宗興所訴旣如此,依定式,姜適周第二子晉興,立爲姜必裕之後,何如?傳曰,允。
上在昌德宮。停常參·經筵。
韓義運啓曰,大司憲朴宗薰未肅拜,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
傳于李志淵曰,禮房承旨馳詣弘陵奉審,局內諸陵,一體奉審以來。
李志淵啓曰,行吏曹判書朴宗慶,參判趙弘鎭三牌不進,參議趙貞喆再牌不進推考傳旨及罷職傳旨,今方捧入,而開政命下之後,連事違召,終不承膺,事體所在,誠爲未安。判書·參判,所當更請牌招,而係是一日四牌,何以爲之?敢稟。傳曰,更爲牌招,參議只推,一體牌招。
又啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝卽牌招,以爲推移入直之地,何如?傳曰,允。
以吏曹參議趙貞喆牌不進罷職傳旨,傳于李志淵曰,只推。
李志淵啓曰,行吏曹判書朴宗慶,參判趙弘鎭,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
又啓曰,吏曹參議趙貞喆旣有只推之命,一體牌招,何如?傳曰,允。
又啓曰,行吏曹判書朴宗慶,參判趙弘鎭,參議趙貞喆再牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏到院,而原疏以國忌齋戒,纔已退却矣。判書·參判,所當更請牌招,而係是一日三牌,何以爲之?敢稟。傳曰,更爲牌招,原疏捧入。
以吏曹參議趙貞喆再牌不進罷職傳旨,傳于李志淵曰,只推。
李志淵啓曰,吏曹郞廳來言,嘉山縣監趙寬錫,兩司當爲署經,而憲府則雖已署經,諫院則不得署經云。除在外·未署經外,未肅拜人員,竝卽牌招,何如?傳曰,一司除署經。
又啓曰,行吏曹判書朴宗慶疏批已下,一體牌招,何如?傳曰,仍以前牌催促,違牌勿爲呼望,使之今日開政。
又啓曰,吏曹參議趙貞喆,旣有只推之命,一體牌招,何如?傳曰,允。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
以全羅監司金敎根狀啓,全州判官宋雲載,莅任之後,專不事事,害及災民,樂安郡守白東臣,爲人昏憒,委之吏手,百弊層生,不得已罷黜事,傳于李志淵曰,今日政差出,催促下送。
有政。吏批,行判書朴宗慶進,參判趙弘鎭牌招不進,參議趙貞喆未肅拜,行右承旨李志淵進。啓曰,全州判官,今當差出,而本州,以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
以尹應大爲獻納,趙貞喆爲兼輔德,朴宗來爲刑曹判書,韓用鐸爲工曹判書,李憲琦爲刑曹參議,李在奎爲忠勳都事,金命淵爲全州判官,李勉學爲樂安郡守,贈吏參兪彦好贈吏判例兼,贈吏議兪偉基贈吏參例兼,以上前刑曹判書兪漢謨兩代。
兵批,行判書南公轍病,參判朴命燮病,參議鄭景祚病,參知趙晉和入直進,右副承旨申星模進。以李文哲爲羅州監牧官,孫大亨爲長山別將,上護軍朴宗來,大護軍兪漢謨,護軍尹文東·李秀發,副護軍韓兢履·李憲琦·洪光一·朴祥弼,副司直尹應大。
傳于李志淵曰,未下直守令,使之明日辭朝。
韓義運,以都摠府言啓曰,今日酉時量,通化門南邊月廊第一間築墻尺餘許,潰決通外之意,敢啓。傳曰,知道。
又以兵曹言啓曰,卽接北所衛將申虎文牒報,則通化門南邊墻垣石築一間許頹落云。爲先令紫門監,以杻杷子,堅實委排,依例樹柵,急速修築,而把守軍兵,弘化門入直砲手八名除出,限改築間,嚴加守直之意,分付,何如?傳曰,允。
又以兵曹言啓曰,通化門南邊墻垣石築一間許頹落處,今已畢築矣。把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,通化門南邊墻垣石築一間許頹落處,弘化門軍八名除出,將校一人率領,限改築間,嚴加守直之意,敢啓。傳曰,知道。
又以訓鍊都監言啓曰,因兵曹草記,通化門南邊墻垣石築一間許頹落處,今已畢築,守直弘化門軍,還入直所,將校解送之意,敢啓。傳曰,知道。
禁府啓目,罪人鄭萬豐原情云云。一直漫漶,全事杜撰,牢拒之說,援引於丁姓內人擧房之事立證,以尙方下屬,有若白地被誣者然,尤萬萬狡惡,對質於秋曹兩囚,招詰於尙方衆隷,則奸情誣招,自可立地綻露是白乎矣,平問之下,難以取服,後日開坐,爲先嚴刑,期於得情,何如?判付啓,依允。
行吏曹判書朴宗慶疏曰,伏以歲籥倐改,旬朔屢遷,惠慶宮襄禮不遠,伏惟聖情攀慕,益復如新,臣職忝敦匠,區區下情,尤不勝悲廓之至。仍伏念今者,冢宰重任,又何爲而及於臣身也?臣之昨夏陳懇,披瀝無餘,特蒙恩遞,竊庶幾仁覆之天,哀之憐之,從玆以後,只使之優遊於散漫之地,出入於起居之列,義分獲伸,睢盱不及,則瞻天望聖,沒齒歌詠,餘生之所大願者,莫過於此矣。不自意新除遽降,牌召繼至,臣誠惝怳隕蹙,措躬無所,而中心之尤所愧恧者,臣猥托肺腑,處地自異,而平日之忱誠,不能仰孚,從前之力辭,都歸例飾,坐干誤恩之荐加,外諉宿硏之重叨,殆若不識人間有羞恥事者然,臣雖無似,豈忍爲此?況今大政愆限,拖至春半,國體之有損,民邑之受病,已不暇言,而且又靷行期近,陪從之官,差備之員,凡係擧行,尤不容少緩,則此時銓長,何可一日暫曠,而責之於不當責之身,强之於必難强之勢,雖無顧於私義之狼狽,而不幾近於擧措之顚錯歟?臣情窮勢蹙,未敢緩聲,忙陳短章,仰瀆宸嚴。伏乞聖慈,俯垂鑑諒,察臣情之無異前後,憐臣言之寔出衷曲,特賜鐫改,亟授可堪之人,以幸公私,千萬至祝。臣無任云云。答曰,省疏具悉。卿其勿辭行公。
上在昌德宮。停常參·經筵。
夜四更五更,月暈。
親進香後,大殿·王大妃殿·中宮殿·嘉順宮·世子宮,內閣·政院·藥房·百官奉慰問安單子。答曰,知道。
藥房都提調韓用龜,提調朴崙壽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮口傳問安。答曰,知道。
韓義運啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
韓致應啓曰,藥房三提調持湯劑來待矣。傳曰,封入。
傳于李志淵曰,藥房入侍,大臣·閣臣同爲入侍。
李志淵啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝卽牌招,以爲推移入直之地,何如?傳曰,允。
以校理李羲肇·金陽淳,副校理宋翼淵·趙璟鎭,修撰李儒象·林處鎭牌不進罷職傳旨,傳于李志淵曰,只推。
傳于李志淵曰,都政今二十日內,勿拘齋日爲之,未下直守令及上京守令,使之當日下送事,分付。
李志淵啓曰,吏曹參議趙貞喆三牌不進,依定式,禁推傳旨捧入之意,敢啓。傳曰,知道。
以吏曹參議趙貞喆三牌不進禁推傳旨,傳于李志淵曰,分揀。
傳于韓義運曰,留院上疏入之。
李志淵,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
韓致應,以內醫院都提調意啓曰,外醫金漢雋,術業精明,議藥同參差下事,筵稟蒙允矣。令該曹,口傳付軍職,冠帶常仕,何如?傳曰,允。
兵曹口傳政事,副司勇金漢雋。
李志淵,以襄禮都監摠護使意啓曰,魂宮園所祭器,今已鑄成,故數爻別單書入之意,敢啓。傳曰,知道。
平安監司李相璜疏曰,伏以臣,猥恃體下之仁,冒陳格外之懇,情雖悲迫,跡實唐突,屛息省愆,譴罰是俟,聖度天大,批旨溫諄,諭之以勿辭察任,是殿下,不以臣不肖,謂或堪此重任,可以備承流之末,而難於遞易也。顧臣謭陋,何以得此?奉讀以還,感愧交中,臣之始懇,本係法典之外,旣已一籲未準,則惟當割棄情私,泯伏官次,顧何敢重煩崇聽,自速大戾,而然猶迷不知止,若昧義分之至嚴,瀆擾之爲悚者,是豈得已而然哉?若使臣,有長侄可以自盡於其親,且使臣,有了事之兒,可以代倩臣勞,則宜不敢屢煩至此,設更有强近親屬,可以付托幹當,則亦何敢生意更溷,而乃不能然,幼婦持喪,晨夕冤號,若不自保,臣子雖守柩墳庵,而病弱迷昧,凡事不能自主,營庀之具,茫然無緖,自尋常微文,而動欲往復取決於遠在關外之臣,如是而尙安望獨力拮据,完此襄事乎?襄期遲速,惟待臣身去就,而臣乃諉之以格例有拘,嚴畏居先,徊徨濡忍,不早決去,竟至於狼狽,則平日母事之地,情理顧何如也?臣本險釁,前後丁憂,俱在見管之省內,而今又罹此新悲舊哀,日夕攻心,怔忡眩渴,卽臣舊祟,而比又增劇,竝與循例應酬,而不能自力者,已旬餘日矣。臨起則頭目如旋,對食則嘔噦交作,跬步之間,倩人相扶者居多。今臣舊山,卽峽州也。自西而南,又折而東,程途殆近千里,得免顚仆,竟能致身,固不敢自必,然耿耿私衷,如蒙恩諒,則解綬之日,猶欲寸寸擔舁,忍死前進者,其意非專出於臨壙一慟,以報昔撫視之恩而已。凡民有喪,襄其終事,誠不忍付之無知兒輩之手,草草完事,重貽幽明之憾恨也。言之及此,吁亦慼矣。臣今情勢窮迫,至於如此,聖明御世,敦尙倫義,而茹此悲苦,不以陳丐,則是自阻於大化之下也。玆敢疾聲申籲。伏乞聖慈,哀其情而恕其僭,劃許鐫免,俾有以獲伸私情,仍治臣犯分屢瀆之罪,以昭法紀焉。臣無任云云。答曰,省疏具悉。所請依施。
丙子二月十五日辰時,上御大造殿。藥房入診,大臣·閣臣承候入侍時,都提調韓用龜,提調朴崙壽,副提調韓致應,假注書李寅溥,記事官安亨鎭,別兼春秋金道喜,行右承旨李志淵,假注書朴潞壽,領府事李時秀,右議政金思穆,直提學金履喬,檢校直閣李魯益·徐俊輔,原任待敎朴綺壽,以次進伏。醫官吳千根·李漢臣·秦東秀·卞之錞·李彦厚·劉賢基,進伏楹外訖。時秀曰,當此望日親行進香之禮,伏惟聖慕冞切,朝氣尙寒,侵晨勞動,聖體,若何?上曰,一樣矣。時秀曰,寢睡·水刺之節,若何?上曰,一樣矣。時秀曰,王大妃殿氣候,何如?上曰,各殿宮氣候一樣矣。時秀曰,昨夜見摠護使所報,則斬破土後,灰隔完固,吉氣凝聚云。下情憧憧之餘,不勝萬萬多幸矣。狀辭果登徹乎?上曰,姑未及見矣。命醫官入診。千根等以次診候訖,退伏奏曰,脈度左右三部調匀矣。用龜曰,日前喉院,以前吏曹判書朴宗來之不卽承膺於飭敎之下,啓辭請罪,而以萬萬駭然無他可施之罰爲辭矣。前吏判,以崇品冢宰,爲朝廷之所敬禮,則雖是請罪之啓,若是措語,大關朝體,當該承旨,從重推考,何如?上曰,依爲之。出擧條用龜曰,小兒醫李元豐遭故,議藥無人,方外醫金漢雋,術業精明,同參啓下,冠帶常仕,何如?上曰,唯。致應曰,楊州陵園奉審,楊州牧使適有病故,未卽替行,姑俟差病後奉審,似好矣。上曰,唯。王大妃殿進御加味君子湯,自今日五貼式日次製入事。出榻敎上命退,諸臣以次退出。
上在昌德宮。停常參·經筵。
自辰時至酉時,灑雨下雨,測雨器水深二分。
韓義運啓曰,大司憲朴宗薰未肅拜,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
李志淵啓曰,行刑曹判書朴宗來,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,藥房提調持湯劑來待矣。傳曰,封入。
又啓曰,玉堂上下番俱空,已至閱月,事甚未安。校理李羲肇·金陽淳,副校理宋翼淵·趙璟鎭,修撰李儒象·林處鎭,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批牌招。
玉堂前望單子入之,校理趙民和·李泰淳,副校理李晉淵·任俊常,修撰李鍾運·李羲準,副修撰李墷落點。
以校理趙民和·李泰淳,副校理任俊常,修撰李鍾運·李羲準牌不進罷職傳旨,傳于李志淵曰,只推。
以摠護使金載瓚狀啓,園所都監米條,前所劃下,已爲告乏,四百石加貸於華城,四百石令戶·惠廳,卽爲分俵,以最近處氷泊者準數輸送事,傳于申星模曰,依狀請施行。
李志淵啓曰,卽者吏曹郞廳來言,樂安郡守李勉學,兩司當爲署經,而憲府則雖已署經,諫院則尙未署經云。除在外·未署經外,未肅拜人員,竝卽牌招,以爲署經之地,何如?傳曰,一司除署經。
又以奎章閣言啓曰,外奎章閣藏安惠慶宮冊印,今日當爲陪還矣。宙合樓權奉冊印,亦當同時奉安,臣進詣奉出之意,敢啓。傳曰,知道。
又以奉常寺都提調·提調意啓曰,祭享所用春等中脯,依定式,今二月十六日始造之意,敢啓。傳曰,知道。
又以吏曹言啓曰,今此惠慶宮敎命冊印,奉安殯宮時,諸執事中時無職名人,令該曹,口傳付軍職,何如?傳曰,允。
兵曹口傳政事,副司果洪羲祖·朴長燮·李元延·南周獻·李·金蘭淳竝單付。
李志淵,以吏曹言啓曰,因慶尙監司李存秀狀啓,順興府使柳季麟,奉化縣監尹日逵受由上京,已過屢朔,尙未還任,令該曹催促下送事,允下矣。自臣曹催促,則順興府使柳季麟,以爲身病沈重,不得下往云。雖未知其身病之如何,而狀請催促之下,謂有身病,無意下去,極爲駭然,罷黜。奉化縣監尹日逵,道臣請罷,間已差代,置之,何如?傳曰,允。
申星模,以漢城府言啓曰,開城府市民四十九名,今方上來,自願爲大轝引,曳及上園所軍,依舊例從所願,通同使役之意,分付轝士大將,何如?傳曰,允。
徐長輔,以兵曹言啓曰,取考謄錄,則發引返虞三度習儀時,侍衛以下各差備軍兵,一依正日擧行,而禁軍及挾靈轝軍,前後射隊軍兵,竝除標信解嚴矣。今亦依此擧行,何如?傳曰,允。
左議政韓用龜箚曰,伏以臣,昨見平安監司李相璜辭疏批旨,則特允所請矣。情旣難强,恩出曲循,體下之聖意,臣實欽仰,而第今關西一路,卽弊弊之局,流亡未集,財穀俱竭,昨年雖曰少康,民憂之澒洞,無異災歲,縱令按道之臣,殫竭誠力,久任責成,尙患其難濟,而今此道臣,莅任未及周歲,又復遞易,則民將繹騷,事多泮渙,實有收拾不得之慮矣。況聞其綜理庶務,措劃得宜,設使滿瓜將還,固當請仍,俾奏成效,今豈可曲軫其私,以致國事之狼狽乎?且念其私情,惟在於及時一伸,而今雖蒙遞,須代來往之際,自當過期,若然則無益於私,而有害於公而已。臣謂亟收成命,仍任前職,恐不可已矣。取進止。答曰,省箚具悉卿懇。所請依施。仍傳于韓義運曰,此批答,遣史官傳諭于左議政。
上在昌德宮。停常參·經筵。
夜三更,月暈。
韓義運啓曰,大司憲朴宗薰未肅拜,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
申星模啓曰,來二十一日,輪對日次矣,敢稟。傳曰,當次人受點,後日次來待。
又啓曰,玉堂上下番俱空,已至閱月,事甚未安。校理趙民和·李泰淳,副校理任俊常,修撰李羲準·李鍾運,旣有只推之命,竝卽牌招,以爲推移入直之地,何如?傳曰,允。
以校理趙民和·李泰淳,副校理任俊常,修撰李羲準·李鍾運牌不進罷職傳旨,傳于申星模曰,只推。
徐長輔啓曰,都目政事,今二月十九日爲之之意,敢啓。傳曰,知道。
以忠淸監司洪奭周狀啓,稷山縣監閔師寬遭母喪事,傳于徐長輔曰,令該曹,口傳差出,催促下送。
申星模,以侍講院言啓曰,新除授兼輔德趙貞喆,除拜屢日,尙不出肅,卽爲牌招察任,何如?傳曰,允。
徐長輔,以轝士廳言啓曰,外梓宮陪往本廳從事官李應會馳報內,今日巳時陪外梓宮,到鷺梁津,無事渡涉,軍人等無病傷之事,仍爲前進云矣,敢啓。傳曰,知道。
上在昌德宮。停常參·經筵。
韓義運啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李志淵啓曰,藥房提調持湯劑來待矣。傳曰,封入。
李志淵啓曰,玉堂上下番俱空,已至閱月,事甚未安。副應敎金箕殷都廳進,副校理李晉淵,副修撰李墷在外,校理趙民和·李泰淳,副校理任俊常,修撰李鍾運·李羲準,旣有只推之命,與應敎李鶴秀,副修撰朴綺壽,一體牌招,以爲推移入直,何如?傳曰,允。
以應敎李鶴秀,校理趙民和,副校理任俊常,修撰李羲準·李鍾運,副修撰朴綺壽牌不進罷職傳旨,傳于李志淵曰,只推。
韓義運啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,獻納尹應大,執義李鼎秉,掌令兪應煥牌不進罷職傳旨,傳于韓義運曰,只推。
韓義運,以兵曹〈言〉啓曰,申聞鼓鳴冤之人,必由敦化門西挾門,然後施行,而今日供上陪進時,前參奉徐有檠,混入其中,由敦化東挾門入來,肆然擊鼓,究厥所爲,萬萬驚駭。本事依例勿施,常時不能檢飭,有此攔入之擧,臣不勝惶悚,而徐有檠攔入罪狀,令該府,拿問處之,該門守門將,亦令該府,拿問處之,何如?傳曰,允。
韓義運啓曰,卽伏見兵曹草記,則前參奉徐有檠,今日開門後,自敦化東挾門攔入,肆然擊鼓云。禁門守直,何等嚴重,而有此攔入之擧者,萬萬驚駭。不能檢飭之兵曹入直堂上,從重推考,郞廳及當該守門將,所當重勘,而本院請推之外,無他可施之罰,何以爲之?敢稟。傳曰,允。拿處。
李志淵啓曰,兼司書洪敬謨,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李志淵啓曰,奏御文字,何等審愼,陪進形止,尤當敬謹,而昨日外梓宮陪進時,始興縣晝停,轝士廳草記,誤書以華城府止宿,其所做錯,極爲駭然。當該大將,所當重勘,而本院請推之外,無他可施之罰,何以爲之?敢稟。傳曰,從重推考。
李志淵啓曰,卽者吏曹郞廳來言,丹城縣監趙亨基,兩司當爲署經,而憲府則雖已署經,諫院則尙未署經云。除在外·未署經外,未肅拜人員,竝卽牌招,以爲備員署經之地,何如?傳曰,一司除署經。
以兼輔德趙貞喆牌不進罷職傳旨,傳于李志淵曰,只推。
吏曹口傳政事,以李羲先爲稷山縣監。
李志淵,以侍講院言啓曰,兼司書洪敬謨,以其親病,陳疏徑出,下番闕直,事甚未安。說書·兼說書未差,司書李奎鉉,卽爲牌招入直,何如?傳曰,允。
李志淵,以吏曹言啓曰,因承政院啓辭,守令應薦不薦人,令該曹察推事,允下矣。行知中樞府事李集斗,錦豐君朴崙壽,行大護軍李益運·金羲淳·韓用鐸·林漢浩,同知敦寧府事尹文東,同知中樞府事崔光泰·洪旭浩,行護軍吳泰賢·任希存·尹序東·趙萬元·李錫奎·曺允遂·申溆·尹魯東·尹益烈·權烒·申絢·金㙆·金在淳·韓大裕·白師誾·任聖說·徐有鳳·金爔·李普漢,敦寧府都正李素,侍講院輔金履載,司憲府執義李鼎秉,奉常寺正李東煥,通禮院相禮權傛,順天都護府使洪起爕,安邊都護府使李翼晉,羅州牧使趙鎭宣,光州牧使李民植,長城都護府事金命淵,潭陽都護府使金思采,茂朱都護府使沈能述,長興都護府使李德謙,礪山都護府使金衡遠,俱爲應薦而不薦,竝依法典,推考警責,何如?傳曰,允。
李志淵,以吏曹言啓曰,活人署別提金聲,受由過限不上來,改差,何如?傳曰,允。
韓義運,以備邊司言啓曰,德川卽關西劇弊之邑,而前郡守閔致成,赴任於搶攘之餘,招集流民,梳剔痼瘼,昨今年來,始有就緖之望,而今忽移授於不可冒赴之嶺邑,其何以慰西民借寇之願,副朝家責成之意乎?當該擬望,銓官難免不察之失,從重推考,密陽府使閔致成,特爲仍任前職,俾奏成效,何如?傳曰,允。
李志淵,以轝士廳言啓曰,外梓宮陪往本廳從事官李應會馳報內,陪外梓宮,今日申時量,到始興縣晝停所,軍人等無病傷之事,而仍爲前進云矣,敢啓。傳曰,知道。
李志淵,以轝士廳言啓曰,外梓宮陪往本廳從事官李應會馳報內,陪外梓宮,今月十七日戌時量,肆覲坪少駐,今日丑時量離發,前進華城府,而軍人等,無病傷之事云矣,敢啓。傳曰,知道。
吏曹參議趙貞喆疏曰,伏以臣之脫北酆而登天路,肉枯骨而燃死灰者,未洽一紀,居然牧伯之歷踐,而緋玉之侈章矣。從古人臣之受恩淺深,與時屈伸者,殆更僕難數,而如臣者,幾無髣髴焉爾。宜其困橫增益,殫誠竭慮,以少答拂拭之鴻造,而奈之何鼯鼠技拙,犬馬齒衰,循俗而推移,則卒歸委靡,立意於振刷,則動輒乖崖,謗讟隨身,尤悔積中,往者難追,來日苦短,則惟以息影於閒地,逐隊於冗官,爲掩前瑕畢餘景之計矣。不意恩簡天隕,以臣爲吏曹參議,臣承命戰慓,省躬周皇,召牌荐降,而不敢爲進身地者,于今六日矣。夫是職之爲仕宦之要津,朝廷之峻選者,以其佐長席而間多代斲,居下位而與論通塞也。由是前輩之望與實隆者,亦皆逡巡却步,不敢視若倘來,雖以臣父之早際眷遇,爲世推翊,每當銓職,竦然自懼,未嘗一出膺命,臣之所覩記也。臣於臣父,無能爲牛馬走,而乃於官職,冒當臣父之所不當,不唯臣之內恧家聲,當世君子之知臣父本末者,以臣爲何如人哉?此臣所以寧被慢命之罪,未敢遽議於趨承者也。況新授官銜,陪侍胄筵,仰贊睿學,其選也至淸,其任也甚重,固非如臣謭劣所可擬議者,左右思量,承膺無路。玆敢略陳短章,瀝暴衷悃。伏乞聖明,察臣材之不堪於進用,諒臣言之非出於飾讓,亟賜鐫改,回授雋彦,以重名器,俾遂微諒焉。臣無任云云。省疏具悉。爾其勿辭察職。
兼司書洪敬謨疏曰,伏以臣於直中,得接家信,臣之病母,猝添感冒之疾,寒熱交作,嘔咳竝苦,而加以癖積之症,挾滯而發,左右衝亘,暈眩不省,上下牽引,刺痛轉甚,食飮全却,轉側須人,伻來急報,促臣歸視。臣自聞此報,方寸如灼,按拄不得,不避猥越,忙陳短章,徑出禁扃。伏乞聖慈,俯賜鑑察,亟遞臣所帶之職,以便救護,仍治臣瀆撓之罪,以警具僚,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
徐長輔啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
徐長輔啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,獻納尹應大,執義李鼎秉,掌令兪應煥牌不進罷職傳旨,傳于徐長輔曰,只推。
韓義運,以弘文館言啓曰,本館下番闕直,事甚未安。應校李鶴秀,校理趙民和,副校理任俊常,修撰李鍾運·李羲準,副修撰朴綺壽,旣有只推之命,竝卽牌招,以爲推移入直之地,何如?傳曰,允。
以應敎李鶴秀,校理趙民和,副校理任俊常,修撰李羲準·李鍾運,副修撰朴綺壽牌不進罷職傳旨,傳于韓義運曰,只推。
韓義運,以弘文館言啓曰,本館下番闕直,事甚未安。應敎李鶴秀,校理趙民和,副校理任俊常,修撰李羲準·李鍾〈運〉,副修撰朴綺壽,旣有只推之命,竝卽牌招,以爲推移入直之地,何如?傳曰,允。
以司書李奎鉉牌不進罷職傳旨,傳于韓義運曰,只推。
傳于韓義運曰,忠臣淸白吏子孫,西北松都人,拔例收用事,分付兩銓。
傳于韓義運曰,雖非親政,注書尙瑞院官員,依例陞六。
傳于韓義運曰,生民休戚,專係於守令,守令之治不治,亦在於初仕之擇不擇,每當大政,歸於例飭,別無對揚之實效,勿以文具視之,各別注意爲之事,分付兩銓。
韓義運啓曰,今都目大政時,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又啓曰,四館陞六時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之故,當出六品者,未免積滯,依例遷轉,何如?傳曰,允。
吏批都政,行判書朴宗慶進,參判趙弘鎭病,參議趙貞喆未肅拜,左副承旨韓義運進。啓曰,守令之年滿七十者不得莅官,載在法典矣。永春縣監任弘常,長水縣監金載謙,年滿七十,竝改差,何如?傳曰,允。
又啓曰,今日都目大政時,本曹堂上,不可不備員,而參判趙弘鎭病不來,參議趙貞喆未肅拜,令政院,竝卽牌招,以爲同參開政之地,何如?傳曰,允。
以李海慶·曺始振爲掌樂主簿,韓用大爲敦寧主簿,尹景儀爲社稷令,洪稷謨爲濟用判官,平安監司單李相璜,德川郡守單閔致成,竝仍任事承傳。以洪集圭爲長城府使,金履完爲密陽府使,鄭東晩爲順興府使,趙在昇爲鐵原府使,柳相穆爲渭原郡守,李繼祐爲利仁察訪,洪羲人爲金井察訪,權中履爲禮賓主簿,金錫海爲司宰直長,尹景壽爲內資直長,趙晉和爲淮陽府使,申星模爲伊川府使,宋應圭爲安邊府使,韓啓翼爲濟州判官,尹懿成爲河東府使,宋啓朱爲活人別提,宋明圭爲長水縣監,吳鼎秀爲槐山郡守,曺鳳振爲兵曹參知,白成五爲平陵察訪,李兢德爲泰陵直長,白泓鎭爲昌原府使,朴在冀爲幽谷察訪,卞宜豐爲安奇察訪,沈能定爲錦山郡守,李顯膺爲尙瑞直長,元錫範爲義盈奉事,徐奎輔爲掌苑奉事,金鏴爲工曹正郞,李日會爲昆陽郡守,許㬘爲贊儀,南進和爲永春縣監,洪善謨爲載寧郡守,成近默爲慶山縣令,李春榮爲平邱察訪,典籍單李衡柱·鄭郁東,以李思默爲禁府都事,李翼在爲尙瑞副直長,宋啓根爲尙衣主簿,趙宅謙爲扶餘縣監,金元根爲任實縣監,以韓兢履爲承旨。
韓義運啓曰,新除授右副承旨韓兢履,卽爲牌招,何如?傳曰,允。
傳于韓義運曰,守令·察訪·營將·邊將,皆令明日辭朝。
傳于韓義運曰,廣州留守·東萊府使,左相薦望以入。
以沈象奎爲廣州留守,李勉求爲東萊府使,鄭時簡爲禮山縣監,徐任輔爲順安縣令,方禹矩·李尙迪爲引儀,尹宗圭爲敦寧判官,朴潞壽·李寅溥爲典籍,金錫喜爲濟用副奉事,金在默爲氷庫別檢,李魯應爲典設別提,李寅溥·朴潞壽陞六,代以金炳球·姜弼煥爲假注書,以李顯膺爲尙衣別提,權中履爲工曹佐郞,任文白爲康津縣監,李埴爲永禧殿令,洪羲瑾爲副修撰,故學生金星烈贈童敎,孝行卓異贈職事承傳。
又啓曰,弘文館副修撰,初無見窠,而今日政,以洪羲瑾首擬,至蒙天點,臣之矇然不審,不勝惶悚,而原望筒勿施,何如?傳曰,允。
又啓曰,通禮院左通禮南吉寬呈狀內,矣身素患痰癖之症,當此換節之時,一倍添劇,時日之內,萬無起動供職之望云。其身病旣如是,則有難强令察任,改差,何如?傳曰,允。
以李翼在爲尙瑞直長,兪秉柱爲宗廟令·李鍾英爲咸從府使,李恒權爲穩城府使,李亨謙爲昌城府使。
又啓曰,春坊闕員,今當差出,而擬望之人乏少,外任竝擬,何如?傳曰,允。
以李東冕爲司諫,趙忠植爲說書,金道喜爲文學,李奎鉉爲兼文學,徐永輔爲京畿都事。
韓義運,以侍講院言啓曰,下番連日闕直,事甚未安。新除授說書趙忠植,卽爲牌招,以爲入直之地,何如?傳曰,允。以任禹常爲尙瑞副直長,朴弘鎭爲鎭海縣監,金喆遠爲康翎縣監,李周彦爲彦陽縣監,沈漢永爲高敞縣監,徐胤輔爲繕工副奉事,金在熊爲氷庫別提,宋啓根爲戶曹正郞,閔致書爲刑曹正郞,柳相奎爲海美縣監,趙澋爲氷庫別檢,李惟秀爲鳳山郡守,徐有建爲漆谷府使,李鼎會爲豐川府使,申命源爲平海郡守,朱元浩爲濬源殿令,李鳳秀爲儀賓都事,李顯膺爲漢城主簿,鄭浣爲靑嚴察訪,朴升用爲連原察訪,李命鉉爲禮賓主簿,鄭宅亨爲孟山縣監,王道常爲利原縣監,安性淵爲靈巖郡守,朴潞壽爲禮曹佐郞,又啓曰,禮曹參議·大司成,今當差出,而擬望之人乏少,承旨及外任,竝擬,何如?傳曰,允。
以金會淵爲同經筵,柳昇根爲祥原郡守,洪勝圭爲司書,徐俊輔爲禮曹參議,李志淵爲大司成。
徐長輔啓曰,臣與右承旨李志淵伴直矣。移拜大司成,伴直無人,右副承旨韓兢履,所當牌招,而拘於廳規,不得請牌,何以爲之?敢稟。傳曰,牌招。以李吉運爲徽陵直長,金聲寅爲兼引儀,李鍵爲引儀,曺始振爲刑曹佐郞,李正榦爲兼引儀,南鳳重爲淑陵奉事,金在熊爲監察,金基石爲典籍,朴時源爲吏曹正郞,以李魯益爲承旨,金基厚爲同敦寧,白東修爲軍器副正,宋啓朱爲掌樂主簿,權必度爲監察,崔晉慶爲刑曹佐郞,李若愚爲典籍,李魯應爲監察,尹範興爲南海縣令,李漢井爲監察,王德九爲氷庫別提,李箕淵·朴蓍壽爲攝相禮,元錫爲永同縣監,廣州留守單沈象奎,東萊府使單李勉求,以趙雲會爲工曹正郞,金履載·申在明爲分承旨,洪羲俊爲分兵曹參議,朴聲漢爲正郞,洪稷謨爲景慕宮令,徐瑾修爲司饔主簿,韓範喆爲典獄主簿,李宗采爲司饔主簿,李承道爲濟用主簿,李命峻爲濟用判官,李若烈爲全羅都事,盧命鼎爲監察,李毅遠爲攝司僕正,金原淳爲中部令,閔永勳爲社稷令,金達衡爲軍器主簿,金廷九爲司圃別提,崔得現爲典設別提,李爲尙衣別提,朴器成爲尙衣主簿,玄烜爲活人別提,金載成爲典籍,洪秉直爲禁府都事,洪羲敬爲敬陵令,李一榮爲思陵令,金永秀爲顯陵令,前度中司饔主簿李宗采不喩,活人別提李宗采,沈能植爲監察,李海慶·李鼎寬爲禁府都事,鄭冕綏爲司饔主簿,金載聲爲咸鏡都事,鄭弼東爲掌樂主簿,尹致克爲東部都事,李一淵爲敦寧參奉,權思謙爲宣陵參奉,姜浚爲順陵參奉,南駿聲爲徽陵參奉,趙雲龜爲寧陵參奉,李彙陽爲章陵參奉,李秉徽爲懿陵參奉,趙鎭五爲禮賓參奉,李慶烈爲長寧殿別檢,朴命璧爲義陵參奉,李尙遵·李圭白·李復祜爲假引儀。
兵批都政,行判書南公轍進,參判朴命燮進,參議鄭景祚進,參知趙晉和進,同副承旨徐長輔進。啓曰,守令多窠,今當差出,而未準朔禁軍將及營將·邊將·虞候·中軍·都事·守令,竝擬,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。又啓曰,各道邊地僉使·履歷僉使·營將·中軍虞候多窠,今當差出,而擬望之人乏少,已準朔守令及未準朔禁軍將·虞候,竝擬,何如?傳曰,允。又啓曰,新除授忠翊衛將閔修顯,前任大邱營將,時在任所,上來間,該廳番次苟艱,五衛將李秀發申秉權,老病在鄕,金履煥病難供職,呈狀乞遞,竝改差,何如?傳曰,允。又啓曰,新除授兼司僕李恒權前任公州營將,五衛將柳文儉前任安東營將,具絳前任羅州營將,李商一前任淸州營將,李吉會前任江華中軍,尹義儉前任京畿監營中軍,鄭夢良前任忠淸監營中軍,李光錫前任南虞候,忠壯衛將成履源前任慶尙監營中軍,金載謙前任全羅監營中軍,俱在任所,上來間該廳番次苟艱。慶熙宮衛將金致鐸·金重鉉,景福宮衛將梁學魯,俱爲在外,金德潤,病難供職,呈狀乞遞,竝改差,何如?傳曰,允。以李恒權爲兼司僕將,柳文儉·李吉會·李光錫·李商一爲五衛將,訓鍊判官李墉,主簿朴宗泰·趙明憲·金致常,以上依定式減下。以具絳·尹義儉·鄭夢良爲五衛將,成履源·金載謙爲忠壯將,訓鍊主簿單朴龍甲,以嚴思健·金聖和爲同知,金順行爲僉知,申義直爲都摠經歷,具應和爲訓鍊僉正,前僉正卞浩德,武兼徐有植,今加折衝加資事覆啓判下,以李普天爲知事,金蓍根爲都摠管,洪旭浩爲副摠管,沈能會洪羲祖爲文兼,金致鐸·金重鉉爲慶熙將,梁學魯爲景福將,沈漢永爲宣傳官,趙一源爲武兼,柳銓均爲加設訓鍊判官,李重根·安榮·李叶求爲加設訓鍊主簿,徐敬輔爲武兼,副司果金儞根,以張東玉爲訓戎僉使,李晉會爲高嶺僉使,沈經奎爲阿耳僉使,成範鎭爲法聖僉使,南耆喆爲加德僉使,僉知單李恒權,副護軍卞浩德·徐有植,以金文基爲忠州營將,具信喜爲安東營將,韓應浩爲羅州營將,金獜鍾爲京畿中軍,金鉉弼爲南虞候,僉知三單柳文儉·李吉會·李光錫,以金㝡煥爲公州營將,沈公綽爲洪陽營將,權聖祜爲江華中軍,崔禹鉉爲加里浦僉使,趙斗錫爲從浦萬戶,副司直金陽淳·宋翼淵·趙璟鎭,副司果李儒象·林處鎭,同知金重鉉,僉知二單尹義儉·鄭夢良,崔榮祖爲順天營將,慶桷爲忠淸中軍,鄭必秀爲慶尙中軍,韓吉謩爲全羅中軍,金時弼爲忠淸兵虞候,馬馬海權管姜在俊,小吉號里權管李景源,室化堡權管李興聃竝單付,以金道洽爲草芝僉使,林福起爲牛峴僉使,金尙義爲注文僉使,金光龍爲龍媒僉使,金光義爲月串僉使,副護軍趙雲衢,同知單金致鐸,以金宇敬爲椒島僉使,安廷允爲古今島僉使,金繼祖爲許沙僉使,鄭源爲老江僉使,朴聖儉爲淸城僉使,副護軍李錫祐·李翼晉·任厚常,同知單梁學魯,以朴之溶爲永登萬戶,閔竝顯爲包伊萬戶,朴東潤爲金甲島萬戶,李敏喆爲西平萬戶,金載聲爲豐山萬戶,安萬亨爲文山萬戶,朴載熙爲越松萬戶,金致海爲寅大堡萬戶,趙仁光爲幕嶺萬戶,李東復爲德津萬戶,副護軍張翰·金憲柱·崔重敎·李仁默,竝單付,以劉德顯爲長木浦別將,高應喆爲古突山別將,鄭載豐爲南村別將,朱天松爲新門別將,宋煜爲金城別將,忠州營將金文基,安東營將具信喜,羅州營將韓應浩,京畿中軍金獜鍾,南虞候金鉉弼,以上今加折衝加資事承傳。以沈尙之爲淸州營將,金殷大爲委曲僉使,許晉爲柔遠僉使,吳宗擧爲保山別將,趙顯牧爲長壽別將,尹益烈爲都摠管,閔修顯爲忠翊將,徐羽淳爲都摠經歷,吳致勳·李明植爲都事,李甲會爲宣傳官,李載豐爲忠壯將,金魯甲爲訓鍊正,李復亨爲訓鍊主簿,吳敏常爲衛率,副護軍金文基·具信喜·韓應浩,以洪羲書爲兼司僕將,具允林爲訓鍊判官,禹孟河·李用錫爲訓鍊主簿,柳可源爲大邱營將,副護軍元永龜·金鎭林·徐良輔·申若樞·金文欽·徐有階·李秀發,申秉權爲五衛將,僉知單李載豐,以陳環·崔昌文爲五衛將,徐有稙·田百寧爲忠壯將,李載亨爲訓鍊主簿,副護軍朴明勳·崔榮祖,僉知單洪羲書,以尹郁烈爲宣傳官,沈日承·朴升煥爲訓鍊副正,李膺緖爲僉正,朴潤榮爲宣傳官,副護軍李運春,同知單李秀發,僉知三單徐有階·金文欽·申秉權,以申義直·徐羽淳爲宣傳官,許㬘·張有聞·金經海爲武兼,副護軍柳可源,同知單崔昌文,僉知三單申若樞·陳環·徐有稙,以柳民儉·沈能顯爲都摠經歷,朴兢淵爲都事,同知單田百寧,以李晉保爲左捕從事官,宋旼佑爲訓鍊判官,南慶老爲主簿,張軫彩·姜得璜爲慶福將,李東翰·李景春爲景熙將,具載龍爲訓鍊僉正,副護軍金啓默,副司果李奎鉉,以金鍾謙爲訓鍊判官,崔祉鉉爲主簿,徐國輔爲武兼,同知單李東翰,僉知單張軫彩,以金會淵爲分副摠管,張鉉擧爲分都摠都事,金大完爲訓鍊主簿,趙翼鉉·李益誠爲五衛將,同知單李景春,以韓弼誼爲五衛將,李毅和爲忠翊將,趙彝均爲部將,同知單姜得璜,僉知二單趙翼鎭·李益誠,副司果金履昇·李馨萬·吳興謙·李德恒·金樂賢·李經振·韓明運·南鴻重,以李吉求爲宣傳官,尹喜用·具載鳳·李煥周·洪羲象爲武兼,張忠伋·南衡老·南基玄爲部將,成鼎源·安栒·閔元錫·趙鎭溥·崔成範·朴基元·方禹準·金廷煥·林必茂爲守門將,趙持鉉爲西道參軍,李惟聃爲南道參軍,吾村權管李慶蕃,乾川權管陳義漢,大坡峴權管金載恒,於汀灘權管李虎寬,乾元權管鄭世進,黃拓坡權管金興九,竝單付,僉知二單韓弼誼·李毅和。
韓義運,以魂宮都監摠護使意啓曰,魂宮祭器陪進吉日,令日官洪晩中推擇,則今二月二十二日未時爲吉云。以此日時,陪進於魂宮,仍令忠義,省記入直之意,敢啓。傳曰,知道。
又以轝士廳言啓曰,外梓宮陪往本廳從事官李應會馳報內,陪外梓宮,今月十八日巳時,自華城府離發,同日酉時量,無事陪進園所,而軍人等無病傷之事云矣,敢啓。傳曰,知道。
又以轝士廳言啓曰,外梓宮陪往本廳從事官李應會馳報內,陪外梓宮,今日巳時量,到華城府,而軍人等無病傷之事云矣,敢啓。傳曰,知道。
徐長輔,以義禁府言啓曰,咸鏡監司李羲甲狀啓內,端川府定配罪人朴珍宅,恣意逃躱,終未捕捉,紀綱所在,萬萬駭痛。不善防守之該府前府使尹明儉罪狀,請令攸司稟處矣。尹明儉,前以他罪,定配於靈巖郡,依例發遣府羅將拿來,何如?傳曰,待待命拿囚。
吏曹參判趙弘鎭疏曰,伏以日月易邁,旬朔屢更,惠慶宮襄期漸邇,親奠,禮成,仰惟聖孝攀慕,益復靡逮,區區下情,尤不勝悲慮之至。仍伏念臣,材識鹵劣,年紀衰邁,銓衡佐貳之任,初無一分堪承之望,而始値庭候之連設,未免張皇出肅,旋因控辭之未獲,尙此淟涊蹲冒,居常愧懼,若隕淵谷,適會長席有故,一再代斲,瘡疣疊現,謗議坌集,早晩顚沛,固所自料,果於德川之陞擬,而臣之昏憒溺職之失,益復彰著而無餘,臣誠滿心慙悚,靡所容措。蓋此密陽,素稱難治之劇邑,在所愼擇,且當以準朔郡守中陞遷,故臣於口傳命下之後,考閱官案,只視朔數之最久,聲績之最著者,循例擬入而已。至於西郡之久任責成,嶺邑之嫌難冒赴,則臣實聾瞽,漠未記知,致此注措之失當,至被大僚之請推,臣何敢以事出無情,而晏然自恕也哉?臣職是匪據,義難久玷,雖靡此事,固欲積誠祈籲,早蒙鞶褫,而況今孽由自作,情尤難强,抗顔銓席,萬無其勢。玆敢披瀝衷懇,冒瀆崇嚴。伏乞聖慈,俯賜鑑諒,亟遞臣見帶之職,以重銓任,仍治臣不職之罪,以安私分,千萬幸甚。臣無任云云。答曰,省疏具悉。此不必深引,勿辭卽爲入來,同參政事。
持平金啓淵疏曰,伏以皇天不弔,惠慶宮邸下,奄棄臣民,攀號悲痛,小大惟均,光陰迅駛,春序將半,仙園協吉,襄禮涓日,伏惟我聖上孺慕之痛,想必如新。仍伏念臣,以人器則萬不近似,以知識則百無可稱,而猥以記誦之業,濫竊科第者,十六年于玆矣。淸朝耳目之任,未嘗一毫彷彿於臣身,而惟殿下拔擢之,銓家之所不知而惟殿下收用之,恩至渥也,德至厚也。生死向前,糜粉難酬,而但與野老,誇矜異數,歌詠聖澤矣。千萬不自意,柏府特點,又下於鄕廬跧伏之中,村邑動色,蓬蓽生輝,自不知螻蟻至微之賤臣,何以得此於聖明也。過分之懼,恒切於集木,圖報之願,自誓以結草。夫是職也,一代之重選也。諫諍之路,地望自別,上自衮闕時政,下至官邪民隱,無不總糾而督察,故擬是職,則曰侍從也,顧是職也,果不重且大歟?言議風采,苟非彈壓於庶僚者,則上不可以輕授,下不可以冒據也,明矣。臣雖欲放倒界限,拚棄廉隅,揚揚若固有,其於辱聖簡而累淸選,何哉?且臣以痰癖之症,便成貞疾,每於換節之時,如期發作矣。今春以來,日寒尙峭,宿症越添,飮啖自損,而轉側須人,瞻望哭班,而誠禮俱闕,有臣如此,將焉用哉?虛縻是職,月已周矣,而時日之內,蠢動無路,故玆從縣道,猥控文字。伏願聖明,亟遞臣所帶之職,仍治臣逋慢之罪,以肅朝綱,以安臣分焉。臣於丐免之章,不宜贅他,而耿耿愚愛,義難終默,敢效芹曝之誠,以備芻蕘之說,惟殿下,垂察焉。惟我聖上,繼天出治,紹述我祖宗朝燕謨,丕纘我祖宗朝鴻基,開言路而廣四方之視聽,卽虞帝明四目達四聰之意也。御經筵而論百王之得失,卽高宗監于先王成憲之意也。三代熙皞之像,欣欣然復覩於今日,而我世子邸下,睿質天縱,聖學日就,正是惜夏禹之寸陰,懋殷王之時敏,而日新又日新之佳會也。夫睿德成就,專在敎導,學問工夫,最忌間斷,誦讀之餘,以言敎之,而薰陶其德性,坐臥之際,抽栍答問,而涵養其氣質,必以孔夫子敎不倦遊於藝之訓,念玆在玆,一此不懈,而殿下亦於機務之暇,幽獨之中,循循善誘,惓惓開導,要使一日十二時之間,無絲毫係吝之萌,則大易所謂蒙以養正之功,葩經所謂淸明在躬之效,不外於此矣。可不勉哉,可所忽哉?所可懼者外物,而外物者,是心之寇也。淫聲美色,無非外物也。金銀珠子,無非外物也,虛明是心,或爲外物之所誘,則善心從而梏亡,工夫從而間斷矣。是故古之明王哲辟,聞音樂如惡臭,見珍寶如探湯,未知殿下,亦以此留意於敎導歟?肥甘極於口,而驕奢之習生焉,便嬖足於前,而怠敖之心萌焉。故周公以所其無逸戒成王,伯益以罔遊于逸戒大禹,古人陳戒之辭,非今日準備語耶?遏欲存理,鄒書備載,賤貨貴德,思傳昭揭,典學之方,爲治之要,造次必於是,顚沛必於是,而聲爲律身爲度,則億萬年無疆之祥,自此而長發,惟聖上,念哉懋哉。噫,國以民爲本,民以食爲天,而國無民則必危,民無食則必死。夫何近年以來,雨暘失時,饑饉荐臻,己巳之毒歉,甲戌之大無,在昔史冊之所未見聞者也。加之以癘疫,僵尸相續,悠悠彼蒼,有何猜怒於吾民而然歟?苟非大聖人大興發之政,則哀我斯民,必至於無孑遺,而猗歟九重宵旰之憂,曁于八域蔀屋之艱,視之如傷,由已饑之,而特捐內帑之貲財而補賑焉,命停外邑之還穀而救飢焉,懷保安集之德,至矣盡矣,而奈之何生民之因悴,日以益甚,玆曷故焉?己甲以後,民生流離,村落蕭條,百里一空,十室九虛,而且其中軍錢之充徵於黃白者,是吾民莫可支之一大痼弊也。髮未燥之黃口,襁負捉入,冒年而疤定,土與腐之白骨,橫捉族隣,期日而勒徵,如蝸之室,拔食鼎而徵其錢,懸鶉之民,鬻身衣而納其布,猶爲不足,則賣家舍賣匙箸,姑舍目前之官督,而東西丐乞,靡所定處,愁歎之聲,載於道路。蓋錢布之上納有限,而推出無路,則守宰之橫斂,烏得不然,而豈料聖明之世,有如許孔慘之光景乎?爲斯民而所可憂者此也。苟其黃白之役,使之蕩減,而錢布之捧,不欲苟艱,則豈無好道哉?各邑之稍富多權力者,或捉入於吏鄕輩之稧房,或冒錄於校院生之額外,圖免身役,遊而衣食,臣謂稧房村之投入者,校院生之額外者,特令廟堂,行會各道,一倂革罷,逐名捧疤,則良丁不患無人,而黃白自可無徵矣。商書曰,民惟邦本,本固邦寧,有若曰百姓足,君孰與不足?推此以看,則民安而邦自寧,民足而國自足矣。特軫損上益下之政,薄賦斂以紓民力,除冗費以祛民瘼,則庶可爲斯民少保之道,而苟欲足民,則莫如致豐年,苟欲致豐年,則莫如召和氣,苟欲召和氣,則莫如振淹滯。何以謂之振淹滯也?方今盛世,微官末職,靡不甄錄,而惟彼武夫之出身者,亦是化育中物也。無論中外,多有抱紅牌而空老者,彼年此年,年限倐迫,則在渠向隅之歎,姑舍勿論,而聖朝作人之化,不遐有欠耶?文科之十年陞六,已有其例,則武科之亦許限年陞六,恐合於竝用之政。臣謂繼自今,武弁之宣薦出身者,限以登科十一年筵稟陞六之意,另飭廟堂與該曹,定爲新式,而開政檢擬之時,必以某年科榜懸註以入,以其先後,次第收用,則沈者陞枯者榮,而一世和平之氣像,怳然若陽春之生育萬物矣。和氣所集,天休滋至,風雨順而陰陽調,歲自豐而民自足,村無杼軸之空,國有倉庫之實,豈不樂哉,豈不休哉?言雖陳腐,實是疏滯致祥之一大要道。伏乞聖明,勿以人微而廢言,千萬幸甚。臣無任云云。省疏具悉。所陳切實,當留念,其中可以稟處者,令廟堂稟處,爾其勿辭察職。
上在昌德宮。停常參·經筵。
藥房都提調韓用龜,提調朴崙壽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮口傳問安。答曰,知道。
李魯益啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
韓致應啓曰,藥房三提調持湯劑來待矣。傳曰,封入。
傳于韓兢履曰,守令·邊將初仕人入侍。
備忘記,昌城府使李亨謙,鐵原府使趙在昇,羅州營將韓應浩,海美縣監柳相圭,公州營將金最煥,洪陽營將沈公綽,淸城僉使朴聖儉,委曲僉使金殷大,柔遠僉使許晉,牛峴僉使林福起,老江僉使鄭源,幕嶺萬戶趙仁光,豐山萬戶金載聲下直,各長弓一張,片箭一部,筒兒一箇,賜給。
李魯益啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以洪學淵·金敎喜爲分假注書。
韓兢履,以弘文館言啓曰,本館下番闕直,事甚未安,應敎李鶴秀,校理趙民和,副校理任俊常,修撰李鍾運·李羲準,副修撰朴綺壽,旣有只推之命,竝卽牌招,以爲推〈移〉入直之地,何如?傳曰,允。
又以侍講院言啓曰,下番闕直,已至多日,事甚未安,說書趙忠植,旣有只推之命,更爲牌招入直,而新除授司書洪勝圭,時在忠淸道永同縣任所矣,書筵入番事緊,斯速乘馹上來事,下諭,何如?傳曰,允。
李魯益,以備邊司言啓曰,會寧·慶源開市,旣已完畢,令槐院,撰出咨文,別定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以兵曹言啓曰,今二十二日入直番單子,守門將閔致旭,方在拿處,而該廳書員草省記中,不以拿處懸註,而以致受點之境,莫重番單子矇然不審,有做錯之狀,極爲驚該,當該書員,自臣曹嚴棍懲勵,原單子改付標以入之意,敢啓。傳曰,知道。
以應敎李鶴秀,校理趙民和,副校理任俊常,修撰李羲準·李鍾運,副修撰朴綺壽再牌不進罷職傳旨,傳于韓兢履曰,只推。
以設書趙忠植牌不進罷職傳旨,傳于韓兢履曰,只推。
以咸鏡監司李羲甲狀啓,會寧府使金見臣,實病難强,連呈辭狀,不得已罷黜事,傳于韓兢履曰,令該曹,口傳差出,催促下送。
吏曹口傳政事,以張鉉宅爲會寧府使。
以大司諫鄭觀綏,獻納尹應大,執義李鼎秉,掌令兪應煥牌不進罷職傳旨,傳于李魯益曰,只推。
丙子二月二十日辰時,上御大造殿。藥房入診入侍時,都提調韓用龜,提調朴崙壽,副提調韓致應,假注書金炳球,記注官曺錫鯤,記事官安亨鎭,檢校直閣李魯益,以次進伏,醫官吳千根·李漢臣·秦東秀·卞之錞·李彦厚·劉賢基,以次進伏楹外訖。用龜曰,日氣不調,聖體,若何?上曰,一樣矣。用龜曰,王大妃殿氣候,何如?上曰,各殿宮氣候一樣矣。仍命醫官入診,千根等以次診候,退伏奏曰,脈度左右三部調均矣。用龜曰,襄禮迫近,此時舟橋之任,不可暫曠,而堂上沈象奎,移拜廣州留守矣,其代行兵曹判書南公轍差下,使之察任,何如?上曰,依爲之。出擧條上命退,諸臣以次退出。
丙子二月二十日辰時,上御大造殿。守令·邊將初仕人入侍時,行右承旨李魯益,右副承旨韓兢履,假注書姜弼煥,記注官李昌瑞,記事官安亨鎭,以次進伏,淮陽府使趙晉和,伊川府使申星模,安邊府使宋應圭,鐵原府使趙在昇,昌原府使白泓鎭,河東府使尹懿成,柒谷府使徐有建,豐川府使李鼎會,昌城府使李亨謙,昆陽郡守李日會,靈巖郡守安性淵,鳳山郡守李惟秀,平海郡守申命源,祥原郡守柳昇根,濟州判官韓啓翼,慶山縣令成近默,順安縣令徐任輔,長水縣監宋明圭,永春縣監南進和,扶餘縣監趙宅謙,任實縣監金元根,禮山縣監鄭時簡,康津縣監任文伯,康翊縣監金喆遠,南海縣令尹範興,鎭海縣監朴弘鎭,孟山縣監鄭宅亨,高敞縣監沈漢永,海美縣監柳相奎,彦陽縣監李周彦,利原縣監王道常,永同縣監元錫玄,寧陵參奉趙雲龜,以次進伏訖。上曰,各奏職姓名,可也。晉和等竝皆俯伏仰奏,上曰,邊將令宣傳官,階下擧行,各奏職姓名,可也。法聖僉使成範鎭,加德僉使南耆喆,加里浦僉使崔命玹,草芝僉使姜道洽,注文僉使金尙義,龍媒僉使金光龍,牛峴僉使林福起,古今島僉使安廷允,椒島僉使金宇敬,許沙僉使金繼祖,老江僉使鄭源,月串僉使金光義,委曲僉使金殷大,淸城僉使朴聖儉,柔遠僉使許晉,永登萬戶朴之溶,包伊萬戶閔竝顯,金甲島萬戶朴東潤,西平浦萬戶李敏喆,越松萬戶朴載熙,幕嶺萬戶趙仁光,寅火堡萬戶金敬海,豐山萬戶金載聲,德津萬戶李東復,以次進伏。範鎭等竝皆俯伏仰奏,上命守令先退,晉和等退出。仍命退,承史以次退出。
上在昌德宮。停常參·經筵。
徐長輔啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
韓兢履啓曰,三品官之無得過三日循例請牌,曾有定式矣,兵曹參議曺鳳振,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
韓致應啓曰,藥房副提調持湯劑來待矣。傳曰,封入。
備忘記,忠州營將金文基,淸州營將沈尙之,訓戎僉使張東玉,從浦萬戶趙斗錫下直,各長弓一張,長箭一部,片箭一部,筒兒一箇,賜給事。
韓兢履啓曰,卽者吏曹郞廳來言,河東府使尹懿成,昆陽郡守李日會,靈巖郡守安性淵,平海郡守申命源,祥原郡守柳昇根,慶山縣令成近默,順安縣令徐任輔,稷山縣監李羲先,長水縣監宋明圭,永春縣監南進和,扶餘縣監趙宅謙,任實縣監金元根,鎭海縣監朴弘鎭,彦陽縣監李周彦,高敞縣監沈漢永,永同縣監元錫玄,兩司當爲署經,而憲府雖已署經,諫院尙未署經云,除在外·未署經外,未肅拜人員,竝卽牌招,何如?傳曰,一司除署經。
以應敎李鶴秀,校理趙民和,副校理任俊常,修撰李鍾運,副修撰朴綺壽牌不進罷職傳旨,傳于韓兢履曰,只推。
以修撰李羲準牌不進罷職傳旨,傳于韓兢履曰,只推。
徐長輔啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,獻納尹應大,執義李鼎秉,掌令兪應煥牌不進罷職傳旨,傳于徐長輔曰,只推。
韓兢履,以侍講院言啓曰,新除授兼文學李奎鉉,除拜屢日,尙不出肅,卽爲牌招察任,何如?傳曰,允。
兵曹,以李元植爲摠戎中軍。
韓兢履,以襄禮都監摠護使意啓曰,發引時班次圖,摹寫以入之意,敢啓。傳曰,知道。
徐長輔,以濬川司言啓曰,本司都廳李亨謙外任,代以訓鍊都監千摠趙義鎭差下,使之察任,何如?傳曰,允。
禁府啓目粗連,向前罪人鄭萬豐亦,前後供招,旣多差謬之端,對質分疎,亦無明的之證,斥卻苧布,雖若無爛漫之實,分付服役,終難掩和應之跡,而屢回窮詰,一向抵賴者,萬萬痛惡是白遣,至於丁聖喆段,聽言稽貌,自是浮浪狡猾之徒,而丹鳳門外拾得遺紙者,謂因鄭萬豐之指嗾,及夫秋曹盤覈之時,又以鄭萬豐之袖中出傳納供,譸張僞幻,隨處變辭旣難取信,亦難取服是白遣,朴萬綏段,許多奸情,專由於渠之圖役一款,而秋曹納供,則推諉鄭萬豐之手犯,今番對質,則謂彼丁聖喆之敎囑,前擠後抶,昨吐今呑,變詐無常,情節莫惻是白如乎,大抵此輩三人,俱是一種巧慝者流,而平時綢繆,互相引繩,一朝綻露,各自圖脫,幻實售僞,莫可爬櫛,期得罪人,猝難究竟兺除良,自來按獄之法,須要一司專斷,盤詰則同爲盤詰,加刑則同爲加刑,終始共貫,首尾相接,然後庶可有鉤索隱情,勘斷完獄之道是白乎矣,至於此獄段,兩漢處地常賤,不合於王府之讞,一人通籍宦寺莫,屬於秋曹之囚,一彼一此,兩相橫決,動輒窒礙,莫可湊合,而膠守常格則萬無出場之期,溯考經法,則亦無可據之例。自臣府,有難擅便,上裁,何如?判付啓,不爲實吐之狀,萬萬痛惡,更加嚴刑得情爲旀,兩漢,令捕廳,另加査詰爲良如敎。又啓目,兵曹佐郞金瀅,守門將閔致旭等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,前參奉徐有檠亦,原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
徐長輔啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
韓義運啓曰,右副承旨韓兢履,今日不爲仕進,卽爲牌招,何如?傳曰,允。
韓義運啓曰,藥房提調持湯劑來待矣。傳曰,封入。
備忘記,會寧府使張鉉宅下直,長弓一張,長箭一部,片箭一部,筒兒一箇賜給。
徐長輔啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
韓義運,以弘文館言啓曰,本館下番闕直,事甚未安,應敎李鶴秀,校理趙民和,副校理任俊常,修撰李鍾運·李羲準,副修撰朴綺壽,旣有只推之命,竝卽牌招,以爲推移入直之地,何如?傳曰,允。
以右副承旨韓兢履牌不進罷職傳旨,傳于韓義運曰,只推。
以應敎李鶴秀,校理趙民和,副校理任俊常,修撰李鍾運·李羲準,副修撰朴綺壽牌不進罷職傳旨,傳于韓兢履曰,只推。
以兼文學李奎鉉牌不進罷職傳旨,傳于韓兢〈履〉曰,只推。
以大司諫鄭觀綏,獻納尹應大,執義李鼎秉,掌令兪應煥牌不進罷職傳旨,傳于徐長輔曰,只推。
以平安監司李相璜狀啓,郭山縣監金魯益,身病沈重,不能視務,不得已罷黜事,傳于韓兢履曰,令該曹,口傳差出,催促下送。
韓兢履,以吏曹言啓曰,今此上諡殯宮敎是時,告宗廟祭大祝,前都事沈能稷,前正言洪羲祖塡差,永寧殿告由文大祝,前郡守趙琮鎭,前執義洪百儀塡差以入,而俱爲時無職名,竝令該曹,口傳付軍職,何如?傳曰,允。
又以禮曹言啓曰,今此惠慶宮發引時及下玄宮時,園所初虞祭時,王大妃殿·中宮殿·嘉順宮望哭儀註,直爲書入各殿宮之意,敢啓。傳曰,知道。
又以禮曹言啓曰,卽接奉常寺所報,則惠慶宮神主,今二月二十八日,當爲畢造成云。故捧安吉時,令日官推擇,則同日辰時爲吉云。以此時知委擧行,而依前啓下,奉常寺都提調及臣曹長官,眼同奉審後,捧安于崇政殿之意,敢啓。傳曰,知道。
又以奉常寺都提調·提調意啓曰,祭享所用春等中脯三百四十六貼八條,今二月二十二日畢造,而所入牛隻,爲三十五首矣,進上看品中脯二貼,依定式封進之意,敢啓。傳曰,知道。
徐長輔,以備邊司言啓曰,新除授東萊府使李勉求,身病猝重,萬無時日內起動之望,呈狀乞遞矣,實病旣若是難强,則勢難强令赴任,改差,何如?傳曰,允。
又以訓鍊都監言啓曰,本局別將趙文彦,哨官李煥益,俱有身病,勢難察任,改差,何如?傳曰,允。
徐長輔,以義禁府言啓曰,黃海監司李勉昇狀啓內,癸酉磨勘延〈安〉府使權晙,甲戌磨勘延安府使李魯在,時府使尹光心罪狀,竝令攸司稟處事,啓下矣。李魯在今方待命拿囚,權晙下去廣州地,尹光心時在任所云,依例發遣府書吏。羅將拿來,何如?傳曰,待待命拿囚。
行大司成李志淵疏曰,伏以日月不居,惠慶宮襄禮奄近,伏想此時,聖慕如新,益復罔涯,區區下忱,竊不勝憂慮之至。仍伏念臣,本以無似,幸逢明時,偏荷拂拭之洪私,濫躋卿月之邇班,自顧悚惕,如罪未勘,聖恩天大,無以報答,臣之所矢心於平日者,惟以有除輒膺,無論夷險,不憚筋力之勞,奔走效力,庶爲萬一之報。故自臣釋褐以後,前後歷敭華顯,無非踰才而濫分,不敢爲辭免之計矣。千萬不自意,國子新除,又下於喉院在直之時,臣於是,惝怳感激,莫省所措,義分是懼,雖不得不肅謝恩命,而第職任之難愼,地望之自別,又非閒司漫職循次例擬之比,虞廷任敎冑之責,漢朝傳圜橋之盛,于以培植國家之元氣,于以贊揚盛世之文治,必須正士趨於端方,而爲一代之矜式,振文風於淳雅,而任群才之敎導,恢張公道,克盡獎拔之策,絶祛私意,丕革躁競之俗,然後可謂不負委畀之重,而允副士林之望也。苟非處心公平,鑑別無差,文學有以動世,名譽足以服人,則莫可輕與而冒受也審矣。自前群彦林立之時,藻識雅望之爲世所推而優於是職者,尙且逡巡辭遜,不欲遽當,況今如臣庸愚,百不猶人,何可擬到於矜式獎拔之地?而顧其所叨之職,則師儒之長也,以其所責之重,則勸課之任也,此何異於僬僥之强千鈞,聾瞽之辨聲色,服之不衷,自知甚明,而猶復貪戀寵光,拚棄廉隅,揚揚冒進,則臣固不足言,而其於辱聖簡而玷名器,豈細故也哉?左右思量,實無承當之望,玆敢不避猥越,披瀝衷懇,仰干崇嚴。伏乞聖慈,念公器之不可虛縻,察臣言之非爲飾讓,特賜鐫改,以安微分,仍治臣瀆擾之罪,以肅朝綱焉。臣無任云云。答曰,省疏具悉。卿其勿辭行公。
上在昌德宮。停常參·經筵。
徐長輔啓曰,大司憲朴宗薰未肅拜,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
韓義運啓曰,藥房提調持湯劑來待矣。傳曰,封入。
又啓曰,右副承旨韓兢履,今日不爲仕進,卽爲牌招,何如?傳曰,允。
傳于徐長輔曰,留院公事入之。
韓義運,以弘文館言啓曰,本館下番闕直,事甚未安,應敎李鶴秀,校理趙民和,副校理任俊常,修撰李鍾運·李羲準,副修撰朴綺壽,旣有只推之命,竝卽牌招,以爲推移入直之地,何如?傳曰,允。
以右副承旨韓兢履牌不進罷職傳旨,傳于韓義運曰,只推。
以應敎李鶴秀,校理趙民和,副校理任俊常,修撰李鍾〈運〉·李羲準,副修撰朴綺壽牌不進罷職傳旨,傳于韓義運曰,只推。
吏曹口傳政事,以曺鳳振爲東萊府使。
以具命益爲郭山縣監。
兵曹口傳政事,副司果單洪百儀·洪羲祖·趙琮鎭·沈能稷。
以京畿監司金魯敬狀啓,惠慶宮發靷後下玄宮前,園所朝夕祭奠封進綿魚,以非節,秀魚代封,惶恐待罪事,傳于韓義運曰,勿待罪事,回諭。
韓義運,以襄禮都監摠護使意啓曰,本都監二房郞廳徐任輔,除拜外任矣,其代當爲差出,而一房旣有加差郞廳,移差該房,使之擧行,何如?傳曰,允。
又以襄禮都監摠護使意啓曰,上諡殯宮儀註及發引各項儀註,正書以入,而王大妃殿·中宮殿·嘉順宮望哭儀註,以諺書書入于各殿宮之意,敢啓。傳曰,知道。
又以襄禮都監摠護使意啓曰,習儀隔日,擧行浩多,而本都監提調朴宗慶,以本職方在受由中,令政院卽爲牌招,使之進參習儀,何如?傳曰,允。
徐長輔,以備邊司言啓曰,卽見江華留守朴宗京狀啓,則以爲,麰耕,專尙春種,而見今民勢,辦種無路,擧仰還麰之盡分,依已例,當留條一千二百六十一石零,特許加分事,請令廟堂,稟旨分付矣。本府民情,播種是急,還麰盡分,已例亦多,有難膠守常法,依狀請許施,何如?傳曰,允。
韓義運,以吏曹言啓曰,卽接通禮院牒報,則以爲,今此上諡習儀時,左右通禮,不可不備,左通禮未差之代,卽速變通云,通禮院左通禮未差之代,口傳擬入之意,敢啓。傳曰,知道。
徐長輔,以司僕寺一二提調意啓曰,兼內乘張鉉宅,二十日政,移拜會寧府使矣,其代令該曹,卽爲口傳差出,何如?傳曰,允。
兵曹口傳政事,以李鐵求爲兼內乘。
徐長輔,以兵曹言啓曰,臣謹依下敎,擊鼓罪人金成大,嚴査取招,則其矣所拱內,矣妻上典內侍安知盤,久無祿食,故敢懷抑鬱之私情,有此鳴冤之擧是如爲臥乎所,成大以幺麽雇立軍士,敢此擊鼓於至嚴之地,本事勿施其罪狀,決棍二十度後,移送攸司,照法嚴繩,何如?傳曰,允。
又以御營廳言啓曰,本廳中軍趙文彦,移差訓鍊都監馬兵別將,纔已啓遞矣,亞將,在京無故之人乏少,仍任,何如?傳曰,允。
又以御營廳言啓曰,本廳千摠李膺福,身病甚重,勢難察任,改差,何如?傳曰,允。
又以義禁府言啓曰,今二十五日上諡殯宮習儀及發靷二度習儀時,左右考喧淸道都事·本府入直都事·當直入直都事,當以十員分差,而參下都事李鼎耇,與新除授參上都事李鼎寬,有從兄弟應避之嫌,李鼎耇,令該曹,依例口傳相換,以爲分排之地,何如?傳曰,允。
吏曹口傳政事,以鄭日泰爲左通禮,禁府都事李鼎耇,中部都事李度謹,相換。
徐長輔,以義禁府言啓曰,全羅監司金敎根狀啓內,高敞前縣監徐良輔,爲先罷黜,其罪狀,令攸司稟處事,啓下矣。徐良輔,下去京畿利川地云,依例發遣府書吏拿來,何如?傳曰,待待命拿囚。
禁府啓目,延安前府使李魯在原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前金瑩·閔致旭等亦,以闕文禁察,何等嚴重,而致有此攔入擊鼓之擧,矇不覺察者,難免溺職之罪,竝只以此照律,何如?判付啓,依允。又啓目粘連,向前徐有檠亦,渠雖云子爲其父,急於陳情是白乎乃,莫重深嚴之地,打扮帽帶,攔入擊鼓,誠萬萬驚兺除良,其父之罪犯至重,合啓方張,而敢生呼籲之計者,大關國綱,亦係世變,有不可尋常處之,照律重勘,何如?判付啓,依允。
知中樞府事李集斗疏曰,伏以惠慶宮殯攢已過,襄禮奄迫,伏惟聖懷,哀慕靡逮,區區下情,不勝摧隕悲慮之至。仍伏念臣,犬馬之齒,桑楡且慕,素患癬疥之症,跨歲叫痛之中,近添毒感,閱月彌留,頑痰凝結於腰脅,寒嗽苦劇於晝宵,房闥之間,不能起動,床褥之上,亦難轉側,前後公故,一未進參。方在惶悶之際,以臣差永寧殿告由獻官,揆以義分,所當竭蹶承膺,而莫重享禮,不潔之身,晏然將事,極涉悚惶,委痛賤疾,兼難强赴,此時瀆擾,罪合萬殞,以若病狀,蠢動無路,玆敢略陳短章,冒死呼籲。伏乞聖明,天地父母,俯垂鑑諒,亟遞臣享官之任,以安私分,仍治臣逋慢之罪,以肅朝綱,千萬幸甚。臣無任云云。答曰,省疏具悉。疏辭許令該曹改付標。
上在昌德宮。停常參·經筵。
李文會啓曰,大司憲朴宗薰未肅拜,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
又啓曰,行右承旨李魯益,右副承旨韓兢履,今日不爲仕進,竝卽牌招,何如?傳曰,允。
申在明啓曰,臣在明·履載,今日初度習儀進去,下直之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
徐長輔,以弘文館言啓曰,本館上番校理臣李泰淳,今日初度習儀時,以陪從官,晝仕出去之意,敢啓。傳曰,知道。
又以弘文館言啓曰,本館下番闕直,事甚未安,應敎李鶴秀,校理趙民和,副校理任俊常,修撰李鍾運·李羲準,副修撰朴綺壽,旣有只推之命,竝卽牌招,以爲推移入直之地,何如?傳曰,允。
以右副承旨韓兢履牌不進罷職傳旨,傳于李文會曰,只推。
李文會啓曰,明日傳香,禮房承旨當爲齋宿,而右副承旨韓兢履,旣有只推之命,更卽牌招,何如?傳曰,允。
以校理趙民和,副校理任俊常,修撰李鍾運·李羲準,副修撰朴綺壽牌不進罷職傳旨,傳于徐長輔曰,只推。
徐長輔,以承文院都提調意啓曰,院製述官李遷轉代,前監牧官金亨遠差下,製述官徐瑾修陞六代,吏文學官李寀陞付,吏文學官有闕代,幼學徐弘秉差下,使之冠帶常仕,何如?傳曰,允。
又以吏曹言啓曰,今此襄禮時各差備官中,時無職名人,令該曹,口傳付軍職,何如?傳曰,允。
又以禮曹言啓曰,廣州府進香,待新留守差出,更爲擇日擧行事,草記允下矣,進香吉日時,更令日官金性錡推擇,則今二月二十八日辰時爲吉云,以此日時擧行事,知委,何如?傳曰,允。
李文會,以兵曹言啓曰,下玄宮及初虞祭時親臨明政殿庭,行望哭禮時,弘化門外排立軍,以外營入直軍出用,則宮墻外行巡,多有掣礙之端,當以出番軍磨鍊,而取考謄錄,則乙丑年,有三營出番軍各一哨排立之例,而御營廳鄕軍,今爲停番矣,今番則何以爲之乎?敢稟。傳曰,以訓局軍二哨排立可也。
又以兵曹言啓曰,取考謄錄,則三度習儀時,大駕奉辭祗迎節次,亦爲習儀,侍衛以下各差備及挾輦軍,依正日例擧行,而庚申年則侍衛以下各差備,闕外奉辭習儀,仍詣城門外,祗迎習儀後罷退,而挾輦軍,不爲磨鍊,乙丑年亦依庚申年例擧行矣,今亦依此擧行,何如?傳曰,允。
又以義禁府言啓曰,卽接月令醫員金昌手本,則時囚罪人李魯在,素患疝積之症,處冷添劇,時時衝上,往往昏倒,食飮全却,金瑩,猝得毒感,四肢麻木,寒熱交作,俱有難保之慮云,罪人病勢如此,則一邊保放,一邊草記,曾有定式矣。李魯在·金瑩,竝姑保放之意,敢啓。傳曰,知道。
上在昌德宮。停常參·經筵。
藥房都提調韓用龜,提調朴崙壽,副提調韓致應,啓曰,日月易得,襄禮奄迫,伏惟聖孝哀慕,益復如新,伏未審此時,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮。世子宮,口傳問安。答曰,知道。
徐長輔啓曰,合辭許久闕啓,事甚未安,除在外·未署經·習儀進去外,未肅拜·呈告人員,竝卽牌招,何如?傳曰,允。
韓致應啓曰,藥房三提調持湯劑來待矣。傳曰,封入。
徐長輔啓曰,密符親納例也,而前廣州留守趙尙鎭,謂有身病,使其偏裨替納,事甚未安,推考,何如?傳曰,允。
備忘記,廣州留守沈象奎下直,張弓一張,片箭一部,賜給。
李文會啓曰,臣文會,臣義運,今日議政府上諡習儀時進去,下直之意,敢啓。傳曰,知道。
申在明啓曰,臣在明,與臣履載,今日再度習儀進去,下直之意,敢啓。傳曰,知道。
李文會啓曰,行右承旨李魯益,今日不爲仕進,卽爲牌招,何如?傳曰,允。
徐長輔啓曰,備邊司郞廳來言,今日賓廳日次,而靷再度習儀相値,不得來會云矣,敢啓。傳曰,知道。
傳于徐長輔曰,傳香承旨馳詣宗廟·永寧殿,奉審摘奸以來。
傳于韓義運曰,藥房入侍,大臣閣臣同爲入侍。
徐長輔啓曰,大司憲朴宗薰,掌令兪應煥牌不進,執義李鼎秉習儀進去,掌令朱弼相,持平金啓淵·李周禎在外,監察茶時之意,敢啓。傳曰,知道。
又以弘文館言啓曰,本館上番校理臣李泰淳,今日再度習儀時,以陪從官,晝仕出去之意,敢啓。傳曰,知道。
又以弘文館言啓曰,本館下番闕直,事甚未安,應敎李鶴秀,校理趙民和,副校理任俊常,修撰李鍾運·李羲準,副修撰朴綺壽,旣有只推之命,竝卽牌招,以爲推移入直之地,何如?傳曰,允。
以右副承旨韓兢履牌不進罷職傳旨,傳于徐長輔曰,只推。
以校理趙民和,副校理任俊常,修撰李鍾運·李羲準,副修撰朴綺壽牌不進罷職傳旨,傳于徐長輔曰,只推。
以大司諫鄭觀綏,獻納尹應大,掌令兪應煥牌不進罷職傳旨,傳于徐長輔曰,只推。
徐長輔啓曰,兼都承旨韓致應藥院進,行左承旨李文會,左副承旨韓義運上諡習儀進,行右承旨李魯益牌不進,右副承旨韓兢履不爲仕進,院中只有臣一人,伴直無人,右副承旨韓兢履,所當牌招,而拘於廳規,不得請牌,何以爲之?敢稟。傳曰,牌招。
以右副承旨韓兢履再牌不進罷職傳旨,傳于徐長輔曰,只推。
徐長輔啓曰,兼都承旨韓致應藥院進,行左承旨李文會,左副承旨韓義運習儀進,行右承旨李魯益,右副承旨韓兢履牌不進,院中只有臣一人,伴直無人,左副承旨韓義運,所當牌招,而拘於廳規,不得請牌,何以爲之?敢稟。傳曰,違牌承旨竝許遞,前望單子入之,待下批牌招察任。
承旨前望單子入之,洪遇燮·李憲琦,落點。
兵曹口傳政事,副司果單金道喜。
徐長輔,以戶曹言啓曰,各道年終錢穀御覽會計,每於翌年二月二十五日,啓請修定,自是定式,而慶尙·全羅道災邑勘簿,自致遲延,及期上送,其勢末由之意,兩道道臣,旣有登聞,咸鏡道,則昨農歉荒,糴捧愆滯,各邑修簿,多在歲後,趁限修上,實無其路之意,文移臣曹,御覽會計,待其會案齊到,修正以入之意,敢啓。傳曰,知道。
徐長輔,以義禁府言啓曰,卽接月令醫員金昌手本,則時囚罪人權晙,猝得泄痢之症,處冷添劇,登溷頻數,眞元大脫,實有難保之慮云。罪人病勢如此,則一邊保放,一邊草記,曾有定式,權晙姑爲保放之意,敢啓。傳曰,知道。
又以刑曹言啓曰,兵曹啓辭內,謹依下敎,擊鼓罪人金成大,嚴査取招,則其矣所供內,妻上典內侍安如盤,久無祿食,故敢懷抑鬱之私情,有此鳴冤之擧是如爲白臥乎所,成大以幺麽雇立軍士,敢此擊鼓於至嚴之地,本事勿施,其罪狀,決棍二十度後,移送攸司,照法嚴繩,何如?傳曰,允事,命下矣。謹按律文,則大典通編訴冤條,有曰冒濫上言,事理重者,依上言詐不以實律論,罪人金成大,依律文,待用刑決杖一百後,忠淸道結城縣,徒三年定配所,押送之意,敢啓。傳曰,知道。
兼廣州府留守沈象奎敎書。王若曰,南城居留之任,捨藎臣而誰也?內閣淸切之地,掇崇班而畀之,形勢漢馮翊控關,威望宋樞密出鎭。惟卿,介石之操,如玉其人,少日黌序之遊,已受知於寧考,中歲館閣之職,乃繼武於先卿,藉手者義理之分,完人在元祐之籍,執耳於詞章之藝,多士聞歐陽之風,由著及微,尺寸不遺規度,無大無小,履屐皆其精神,任方面而騁使軺,於宋有若寇準,長度支而居笠轂,在唐惟稱姚崇。前後之望實俱隆,無適不入,中外之歷試幾遍,有蹟可徵。惟予之掌命諸臣,若卿者指不多屈,永念海左重鎭,最稱漢南一城,若碁錯盤,列畿輔四都之內,如星拱極。距京師數舍之間,錢穀甲兵之委輸,帑藏卽是外府,城郭樓櫓之設置,經濟便同內營。矧玆守禦合制之規,尤重保釐專管之責,此是萬世之保障,國家視爲金城。伊來數年之災荒,兵民俱在塗炭,若非雪山去來之得重,無以晉陽緩急之爲歸。玆授卿以廣州府留守南漢守禦使。卿其祗服寵辭,克殫茂績,懷保民庶,盍念根本地乎?繕詰戎兵,不過次第事耳。陶刺史之運甓,不忘戰需,韓荊州之分符,尙親吏事。凡諸稟裁與專斷,厥有應行之彝章。於戲,閣僚候班,晉接之有時。廟務分司,豫聞之舊例。近隔湯湯一帶,長樂之鍾聲相聞,遙瞻額額崇墉,河朔之旌彩皆變。故玆敎示,想宜知悉。踏啓字。知製敎徐俊輔製進。
兵曹判書南公轍疏曰,伏以日月不居,惠慶宮襄禮期日漸近,春序又已過半,仰惟聖慕,益復靡逮,區區下情,實不勝悲係之至。仍念臣,久據本兵,宜遞不遞,梁鵜貽譏,池鳳久蹲,經年過期之政,亦已句當矣。頃上辭懇,備陳七當大政之有關廉防,誠淺辭拙,兪音終靳,間値上下哀遑之時,更不敢瀆屑言私,而纔呈三單,顒俟一遞,格外恩由,又失所圖,臣雖病淹謝客,全無聞知,物情之轉益疑怪,彈章之必有消息,以己度人,寧無揣量?六部之中,兵爲最劇,民兵廂軍,武擧武選,大將出征之事,城隍堡寨烽堠之數,輦輅車乘廐牧傳驛之政,軍器·儀仗·鹵簿·供帳之具,一官兼掌,衆務叢集。苟非望實俱著,材器兼備者,莫宜居之。臣少以文墨小技,備員禁近,無一報稱,至於軍旅之事,尤所未學,藉曰學之,矧此精力已衰,決知其不能堪矣。顧今疆域晏如,國家不以兵事爲急,聊且假之於臣,政注之按例擧行,錢布之如干出入,若可使之東塗西抹,牽補架漏,而臣是最病孱至庸陋之一措大也。名之曰一國之大司馬,而一任其瘝闕顚錯,則五營吏校,其有不目笑而鼻侮之者乎?況今諡冊親上,吉日已涓,奉辭祗迎,動駕在卽,而狗馬賤疾,添劇於侵夜行政之餘,侍衛·陪扈之班,實無蠢動進參之望。有臣如此,生不如死,荷擔之重,思欲一缷,勞瘁之極,亦願少憩。伏願殿下,察臣危苦之情,亟賜允兪,俾得避榮要,安分穩調,微諒幸而得遂,殘軀隨而護保,則臣當御感知恩,隕結爲期。臣無任云云。答曰,省疏具悉。卿其勿辭行公。
慶尙監司李存秀疏曰,伏以臣猥上一疏,請賦稅綿布代錢,冀蒙許施,上而昭聖上察眉之德,下而濟道內刮毛之窮。伏見備局回啓下者,稅木則不許變通,大同則只令三分一代錢,臣夙夜顒企之餘,不覺愕然失圖。臣雖至愚,豈不知田賦法意之至重,輕爲此代捧之請也?見今道內之責以綿布,便是緣木求魚,雖行剝膚之政,竟無醫瘡之效,農戶徒底於散亡,公納自歸於愆期,無補於國計,有害於生民,臣何敢以屢煩爲懼,不爲上聞乎?朝家之設置方面之任者,本欲使承流宣化,導達民情,爲民紓力,而不至於病公,趁期催科,而不至於刻民,上下相孚,內外交濟,視若同舟,惟務利涉,譬如推車,期於順軌。今此代錢之請,臣非但爲民也,其實則爲國計也。廟啓之見格,似或未諒臣之本情與本道事勢而然也。昨年綿歉之殆無餘地,已陳於前後啓疏之中,今不敢更煩,而本道素稱綿鄕,以其專尙綿農,酷被綿歉也,故其爲民事之狼狽,尤有倍於不尙綿農之地,何可冒之以平時綿鄕之名,責之以常例綿布之徵乎?村閭之杼軸旣空,場市之賣買斷絶,窮蔀之民,柝其屋而蕩其産,則三倍之高價,猶或有可辦者,而至於土地所未出之綿,非人力所可能也。竊念大同之法,雖作木邑,本是以米磨鍊,七斗米作一疋木,此蓋較量平停之意,而今則一疋之木價,殆至六七兩,以米準絶,恰過二十餘斗矣。此與立法本意已爲逕庭,而所謂六七兩高價,亦不過設言也。其實則無眞箇可貿之道耳。大同卽頒給貢價者,故謂之正供,而雖諸道月朔之貢獻,若値絶種之時,則尙或許之以代封,況此大同,雖有所重,比之貢獻諸種,猶有間焉。自前綿歉之時,道臣之狀請,代錢,朝家之許令代納者,重公賦恤窮民之意,竝行而不悖也。今當振古所無之綿歉,責納目下烏有之綿布,實是行不得之事,貢價之木錢參互,雖是常法,而不幸値綿農之大無,捧以純錢,頒以純錢,一疋二兩,卽平年之價,視之以昨年綿農之初不告歉,則在貢民,未必爲觖望。況於經費,無所損益,朝家視民,不以外內遠近,有所輕重厚薄,豈可使纔經劫運,僅存孑遺之嶺民,復置死地,莫之矜恤也哉?昨年此時,僵屍相枕,閭里空虛,言之傷心,而昨年之事,猶或謂之以勢所無奈,今年則惟在朝家轉移之間,豈不思通變之道乎?民之所願,天必從之。惟我聖上,天地於民,父母於民。伏乞下臣章於廟堂,更令稟處,仰體聖上如傷之念,大同許令純錢,稅木亦令折半代錢,俾幾十萬生靈,咸被保存之恩焉。於此而未蒙許施,則天地曰生之德,有遺於嶺民也,安得不猶有所憾也?民情所迫,言不知裁,罪合萬殞。臣無任云云。答曰,省疏具悉。所請依施。
丙子二月二十五日辰時,上御大造殿。藥房入診,大臣·閣臣同爲入侍時,都提調韓用龜,提調朴崙壽,副提調韓致應,假注書金炳球,記注官曺錫鯤·李昌瑞,左副承旨韓義運,假注書姜弼煥,領府事李時秀,領議政金載瓚,右議政金思穆,原任提學沈象奎·朴宗慶,檢校直閣鄭元容,直提學金履喬,以次進伏,醫官吳千根·李漢臣·秦東秀·崔遂燁·卞之錞·李彦厚,進伏楹外訖。時秀曰,日氣尙寒,聖體,若何?上曰,一樣矣。載瓚曰,襄禮不遠,伏想聖慕冞切矣。王大妃殿氣候,何如?上曰,各殿宮氣候一樣矣。仍命醫官入診,千根等以次入診,退伏奏曰,脈度左右三部調均矣。載瓚曰,園所事役,今則已畢矣,習儀初奉審時,修改屛風石·隅石,而其後不知何以爲之?新造石七張內,舊石雖有少傷處,其他凡百,別無未備之事。在前立石見之,則屛風石內,築土堅固無傷處,今番亦爲補土於築灰之外,何如?上曰,依此爲之。載瓚曰,誌石及服翫,將埋安于魂遊石下,撤去下磗石後,奉審埋安處,則石底長廣,僅容兩誌石奉安,而至於服翫函,則無以同壙竝奉,謹遵各陵寢已例,奉安于退壙似好,而事體至重,未敢指一稟定,何以爲之?敢此仰達。上曰,奉安于退壙可也。出擧條用龜曰,地部經費,近益匱竭,今朔料祿,亦無以頒給云。惠廳米二千石,使之推移以送,待戶曹氷泊米上來,卽爲準報之意,分付戶·惠廳,何如?上曰,依爲之。出擧條宗慶曰,換杠處所及民家道路狹窄處,從便換杠之意,筵稟蒙允,而卽接華城留守所報,則長安門·八達門內,勢難用本杠,以短杠換用,仍爲從便奉安于行宮,大皇橋以後,卽陵寢火巢,而左右樹木茂密,亦難用本杠,亦一體換用短杠云。事勢·形便,合有通變之道,依此擧行之意,分付,何如?上曰,依爲之。出擧條宗慶曰,動駕時,馬兵分隊,擺列於步軍頭局·尾局,以此擧行,而每於疾行之時,馬軍之間,步軍行步,難以整齊隊伍,易致錯亂,行營之時,步軍作頭,本有義意,不可分隊,依前以馬軍作頭則似好,故敢此仰達矣。上曰,依爲之。出擧條進御拱辰君子湯,自明日停止事。出榻敎上命大臣以下先退,載瓚等退出,又命退,諸臣·承史以次退出。
上在昌德宮。停常參·經筵。
李憲琦啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
韓義運啓曰,新除授右承旨洪遇燮,時在京畿楊州地,斯速乘馹上來事,下諭,何如?傳曰,允。
又啓曰,兵曹郞廳來言,明日諡冊親上時,別侍衛不可不備,而判書南公轍有身病,不得進參云,卽爲牌招,何如?傳曰,允。
李憲琦啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
傳于韓義運曰,明日出宮門路,以協陽門爲之。
徐長輔啓曰,三品官之無得投章經行,自是例也,而副校理任俊常,謂以有事先隴,陳疏下鄕,事未前有,萬萬駭然,原疏纔已退却,而禁推傳旨捧入之意,敢啓。傳曰,知道。
以副校理任俊常禁推傳旨,傳于徐長輔曰,分揀。
以大司諫鄭觀綏,獻納尹應大,執義李鼎秉,掌令兪應煥牌不進罷職傳旨,傳于李憲琦曰,只推。
兵曹口傳政事,副護軍單李魯益。
徐長輔,以弘文館言啓曰,本館下番闕直,事甚未安,校理趙民和,副校理任俊常,修撰李鍾運·李羲準,副修撰朴綺壽,旣有只推之命,與應敎李鶴秀,一體牌招,以爲推移入直之地,何如?傳曰,允。
以應敎李鶴秀,校理趙民和,修撰李鍾運·李羲準,副修撰朴綺壽牌不進罷職傳旨,傳于徐長輔曰,只推。
以全羅監司金敎根狀啓,雲峯縣監閔宗爀,暗行御史,旣已封庫,爲先罷黜事,傳于徐長輔曰,令該曹,口傳差出,催促下送。
徐長輔,以成均館行大司成意啓曰,本館入直,久任郞官外,凡郞無敢入直,若有代員替直之事,則草記代直事,曾有定式矣。司成趙經鎭差祭,直講李箕淵瓜滿呈旬,典籍尹錫永以身病呈旬,時無入直之員,以他郞官,姑爲代直,何如?傳曰,允。
又以吏曹言啓曰,今此啓殯敎是時,景慕宮告由文大祝,前校理李羲肇塡差矣,時無職名,令該曹,口傳付軍職,何如?傳曰,允。
兵曹口傳政事,副司果單李羲肇。
徐長輔,以吏曹言啓曰,成均館典籍李寅溥呈狀內,矣身素患痰癖之症,當此換節之時,一倍添劇,時月之內,萬無供職之望云。身病旣如是沈重,則有難强令察任,改差,何如?傳曰,允。
又以禮曹言啓曰,卽見濟州牧使尹久東薦新膳狀,則來三月令靑橘,宗廟·景慕宮,一體封進矣,宗廟薦新靑橘,依前例當日薦進,而景慕宮薦新靑橘,初無磨鍊,誤爲封進,殊涉不審,該牧使推考,原物種還爲下送,何如?傳曰,允。
韓義運,以兵曹言啓曰,今此惠慶宮發引時,園所隨詣各差備所騎馬分把別單,纔已啓下矣,侍講院官員及分注書所把馬追別單書入,而日子迫近,外道驛馬,勢難及期,以京畿驛馬入把事,分付該道臣,何如?傳曰,允。
又以禁衛營言啓曰,來三月當三番前部後司屬黃海道四哨軍兵逢點實數五百十三名,已爲點閱整齊,來三月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來五月當三番左部前司屬忠淸道四哨軍兵,來四月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳嶺南軍一年停番之限,止於今四月矣,五月爲始,以當次他道軍,當爲如例徵番,來五月·六月兩朔應立左部中司屬全羅左道四哨軍兵,四月二十五日,京中逢點,五月初一日立番之意,預爲措辭知會於本道監·兵使處,使之趁期調送之地,何如?傳曰,允。
李憲琦,以義禁府言啓曰,卽接月令醫員金友曾手本,則時囚罪人閔致旭,素患疝積之症,當此換節之時,闖發於處冷之餘,食飮專癈,氣息奄奄,實有難保之慮云。罪人病勢如此,則一邊保放,一邊草記,曾有定式矣。閔致旭,姑爲保放之竟,敢啓。傳曰,知道。
禁府啓目粘連,向前罪人鄭萬豐亦,當初游辭,皆歸無實,向後對質,亦未自脫,則今於刑訊之下,只管一辭叫冤,終不吐實直告,究厥情狀,尤萬萬獰巧,更待辜限,嚴訊得情計料是白乎矣,重罪之循例仍囚,有乖事體,具格移囚南間,何如?判付啓,丁聖哲,已爲實招,別無可究之端,放送爲良如敎。
知中樞府事趙尙鎭疏曰,伏以日月迅駛,惠慶宮襄禮隔日,殯欑將啓,仰惟我聖上,攀慕皇皇,益復靡建,區區下情,不勝悲隕之至。仍伏念臣,年迫八耋,癃疾沈纏,伏枕昏涔之中,伏見吏曹名帖,以臣塡差今三十日社稷祈晴祭獻官,終事之地,駿奔之義,固當竭蹶趨進,而第臣溏泄宿症,到老益涸,發作無常,眞元潛鑠,形殼徒存,近當換節之交,癖積衝亘,食飮停滯,肚腹攪痛,登溷無度,脫肛苦劇,種種遺夭,神眩氣喘,不省四到,且左脚風痰,糾結酸疼,不能屈伸,行步蹣跚,房闥須人。以此醜穢之症,拘攣之狀,雖尋常公役,尙無以自力趨赴,況可與論於升降奠獻之列哉?此時瀆擾,極知其萬萬惶猥,而實狀危劇,斷無轉動之勢,有臣如此,生不如死,玆敢冒萬死據實呼籲於紸纊之下。伏乞聖慈,俯賜鑑諒,亟許付標,以重享事,仍治臣瀆擾之罪,以安私分,千萬幸甚。臣無任云云。答曰,省疏具悉。疏辭許令該曹改付標。
上在昌德宮。停常參·經筵。
夜自五更至二十八日開東,灑雨下雨,測雨器水深二分。
上諡親上入侍還內後,大殿·王大妃殿·中宮殿·嘉順宮·世子宮,內閣·政院·玉堂·藥房口傳問安。答曰,知道。
諡冊親上後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰問安。答曰,知道。
改銘旌別奠後,大殿·王大妃殿·中宮殿·嘉順宮·世子宮,內閣·政院·玉堂·藥爲·百官奉慰單子問安。答曰,知道。
洪遇燮啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
吏曹口傳政事,以李在淵爲雲峯縣監。
洪遇燮,以弘文館言啓曰,本館下番闕直,事甚未安,校理趙民和,修撰李鍾運·李羲準,副修撰朴綺壽,旣有只推之命,竝卽牌招,以爲推移入直之地,何如?傳曰,允。
洪遇燮,以司饔院監膳提調意啓曰,鷹師·貢人等呼訴內,所供日下生雉,每當春節,則僅僅繼封矣,今無餘儲,又因近日風勢之不順,網羅莫設,鷹獵無路,明日日下生雉,將未免闕供之境,願以活鷄,限獵得間全數代捧云,在前如此之時,例有代捧之規,而莫重御供,自下不敢擅便,惶恐敢啓。傳曰,依例代捧。
又以吏曹言啓曰,來三月初六日行大報壇祭獻官,時原任大臣中,當爲塡差,而領議政金載瓚,摠護使左議政韓用龜,藥房提調,例不得塡差,右議政金思穆,栻梓宮官,園所進去,領府事李時秀有身病,判府事徐龍輔,判府事徐邁修俱在外,奉朝賀李敬一致仕,大臣中無可差之員,何以爲之?敢稟。傳曰,以正卿爲之。
丙子二月二十七日辰時,上詣仁政殿。上諡入侍時,兼都承旨韓致應,行左承旨李文會,右承旨洪遇燮,左副承旨韓義運,右副承旨李憲琦,同副承旨徐長輔,記事官朴齊明,假注書姜弼煥,記注官李昌瑞,別兼春秋金道喜,直提學金履喬,檢校直閣李魯益·徐俊輔·鄭元容,檢校待敎李鶴秀,以次侍立。上具翼善冠·黑衮龍袍,乘輿出宣化門,藥房都提調韓用龜,副提調韓致應進前奏曰,日氣平和,早朝動駕,聖體,若何?上曰,一樣矣。由協陽門·肅章門,入仁政門,至仁政殿月臺,左通禮跪啓請降輿,上降輿詣板位。左通禮跪啓請再拜禮,上北向再拜興平身。上曰,諡冊印奉進時,都承旨對擧。摠護使金載瓚,都承旨韓致應,奉諡冊印進前,上親受。摠護使西向奏曰,諡冊曾有開而讀之之例,又有以他本讀之之例,旣爲結裹,有難開閉,今番則以他本讀之,奉安于明政殿,何如?上曰,依此爲之,可也。仍令內侍,奉安出去時,摠護使先退陪行。左通禮跪啓請再拜禮,上再拜興平身。左通禮跪啓請降輿于祗迎所,上乘輿降于祗迎所。左通禮跪啓請鞠躬,上鞠躬平身。都承旨韓致應,趨進奏曰,發靷時,陪從承旨,自是例兼問安,下玄宮時,以他承旨命送,已有前例,今番則何以爲之?上曰,依前爲之,可也。左通禮跪啓請外板,上乘輿出仁政門,由肅章門,入協陽門·宣化門還內後,諸臣以次退出。
上在昌德宮停常參·經筵。
自開東至卯時,灑雨下雨,測雨器水深一分。
李憲琦啓曰,合辭許久闕啓,事甚未安,除在外·未署經·習儀進去外,未肅拜·呈告人員,竝卽牌招,何如?傳曰,允。
申在明啓曰,臣在明·臣履載,今日三度習儀進去,下直之意,敢啓。傳曰,知道。
李憲琦啓曰,大司憲朴宗薰,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以校理趙民和,修撰李鍾運·李羲準,副修撰朴綺壽牌不進罷職傳旨,傳于洪遇燮曰,只推。
以執義李鼎秉,掌令兪應煥,獻納尹應大牌不進罷職傳旨,傳于李憲琦曰,只推。
洪遇燮,以魂宮都監摠護使意啓曰,襄禮發靷後,本都監尙多擧行之事,郞廳限返虞日,依前輪回入直之意,敢啓。傳曰,知道。
又以禮曹言啓曰,世子宮緦麻三月之制,盡於今朔,除服之節,當爲磨鍊以入,而謹稽丙午謄錄,則王大妃殿緦服,止於七月,而以禮葬之在於閏七月,收議大臣·儒臣後,依虞則除之之禮,待墓所初虞祭後,除服事定奪矣,今亦依此擧行乎?敢稟。傳曰,依此爲之,可也。
又以弘文館言啓曰,本館上番校理臣李泰淳,今日三度習儀時,以陪從官,晝仕出去之意,敢啓。傳曰,知道。
李憲琦,以兵曹言啓曰,來三月初一日,一番內禁衛番次,而該番將沈公燁,身病猝重,勢難供職,呈狀乞遞,不可强令察任,改差,其代依承傳口傳差出,何如?傳曰,允。
兵曹口傳政事,以李春英爲內禁將。
上在昌德宮。停常參·經筵。
啓殯奠後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰單子問安。答曰,知道。
啓欑宮後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰單子問安。答曰,知道。
進御三錢重人蔘粟米飮,自今日一貼式煎入事,榻前下敎,王大妃殿進御三錢重人蔘粟米飮,自今日一貼式煎入事,榻前下敎,中宮殿進御三錢重人蔘粟米飮,自今日一貼式煎入事,榻前下敎,嘉順宮進服三錢重人蔘粟米飮,自今日一貼式煎入事,榻前下敎。
藥房都提調韓用龜,提調朴崙壽,副提調韓致應啓曰,日月不居,欑塗將啓,伏惟孝思哀慕,益復靡逮,伏未審此時,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區憂慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
李憲琦啓曰,大司憲朴宗薰未肅拜,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
李文會啓曰,下玄宮時問安,何承旨進去乎?敢稟。傳曰,左副承旨進去。
洪遇燮,以弘文館言啓曰,本館下番闕直,事甚未安,校理趙民和,修撰李鍾運·李羲準,副修撰朴綺壽,旣有只推之命,竝卽牌招,以爲推移入直之地,何如?傳曰,允。
以校理趙民和,修撰李鍾運·李羲準牌不進罷職傳旨,傳于洪遇燮曰,只推。
又以襄禮都監摠護使意啓曰,園所表石前後面印本各五件粧簇,誌石印本五件粧貼以入之意,敢啓。傳曰,知道。
又以吏曹言啓曰,今此發靷時,各祭祭官中,時無職名人員,令該曹,口傳付軍,何如?傳曰,允。
又以吏曹言啓曰,卽接通禮院牒報,則以爲,今此發引奉辭時,左右通禮,不可不備,而右通禮李游夏,身病猝重,不得進參,卽速變通云。通禮院右通禮李游夏改差,其代口傳備擬以入之意,敢啓。傳曰,知道。
韓義運,以兵曹言啓曰,今此惠慶宮發引返虞時·大駕奉辭祗迎時,侍衛當爲備員,本曹參知未差之代,令該曹,口傳差出,五衛將朴思英·崔昌文,身病猝重,申若樞·韓弼誼在外,竝改差,其代口傳差出,以爲備員侍衛之地,何如?傳曰,允。
吏曹口傳政事,以呂東植爲兵曹參知,閔鼎秀爲右通禮。
兵曹口傳政事,以李仁達·金魯巖·鄭鴻觀·金達行爲五衛將,副護軍單李勉求,副司果單南吉寬。
韓義運,以兵曹言啓曰,右邊捕盜大將吳毅常,以陪往大將,隨詣園所矣,回還間,以左邊捕盜大將徐英輔,姑令兼察,何如?傳曰,允。
又啓曰,因兵曹草記,右邊捕盜大將吳毅常,以陪往大將,隨詣園所,回還間,以左邊捕盜大將徐英輔,姑令兼察事,命下矣。兼察右邊捕盜大將徐英輔,牌招聽傳敎,何如?傳曰,允。
李憲琦,以義禁府言啓曰,卽接月令醫員金友曾手本,則時囚罪人尹明儉,多日處冷之餘,疝積闖發於換節之時,肚腸衝上,食飮全却,徐有檠,素患胸腹痛大肆,時時氣塞,轉側須人,俱有難保之慮云。罪人病勢如此,則一邊保放,一邊草記,曾有定式矣。尹明儉·徐有檠,竝姑保放之意,敢啓。傳曰,知道。
上在昌德宮。常參·經筵
朝奠後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰單子問安。答曰,知道。
遣奠後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰單子問安。答曰,知道。
大駕詣奉辭所,入幕次後,內閣·政院·玉堂·藥房口傳問安。答曰,知道。
奉辭後,內閣·政院·玉堂·藥房口傳問安。答曰,知道。
發引後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰單子問安。答曰,知道。
藥房都提調韓用龜,提調朴崙壽,副提調韓致應,啓曰,廞儀將戒,聖慕益新,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
韓致應啓曰,行左承旨李文會,今日不爲仕進,卽爲牌招,何如?傳曰,允。
韓義運啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于韓義運曰,明日出宮內門路,以協陽門爲之。
韓致應啓曰,奉辭動駕時,承旨當爲備員竝直,而行左承旨李文會牌不進,更爲牌招,何如?傳曰,允。
傳于韓義運曰,遣奠時刻,以三更一點磨鍊。
李文會啓曰,臣文會,鷺梁晝停所問安進去,下直之意,敢啓。傳曰,知道。
以修撰李鍾運牌不進罷職傳旨,傳于洪遇燮曰,只推。
以全羅監司金敎根狀啓,綾州牧使南麟耇,受由上京,無意還任,不得已罷黜,傳于韓致應曰,令該曹,口傳差出,催促下送。
洪遇燮,以弘文館言啓曰,本館下番闕直,事甚未安,校理趙民和,修撰李鍾運·李羲準,旣有只推之命,竝卽牌招,以爲推移入直之地,何如?傳曰,允。
李憲琦,以刑曹言啓曰,襄禮都監,今旣撤罷,還接本曹之意,敢啓。傳曰,知道。
丙子二月三十日子時,上詣弘化門外,發靷奉辭入侍時,兼都承旨韓致應,行左承旨李文會,右承旨洪遇燮,左副承旨韓義運,右副承旨李憲琦,同副承旨徐長輔,記事官朴齊明,假注書姜弼煥,記事官安亨鎭,別兼春秋金道喜,檢校直提學金履喬,檢校直閣李魯益·徐俊輔·鄭元容,檢校待敎李鶴秀,以次侍立訖。上具衰服,乘輿出宣化門·協陽門,由建陽門·銅龍門·景化門·集禮門,至弘化門詣幕次。左通禮跪啓請降輿,上降輿。左通禮跪啓請入幄次,上入幄次。時至,神魄輦出弘化門外,左通禮跪啓請出幄次,上出幄次詣板位。神魄輦至,左通禮跪啓請鞠躬,上鞠躬。神魄輦過,左通禮跪啓請平身,上平身。還入幄次,命敎曰,大輿進發時,卽爲入奏,可也。時至,梓宮出弘化門外,左通禮跪啓請出幄次,上出幄次詣板位。梓宮少駐,左通禮跪啓請俯伏哭,上俯伏哭。靈駕進發,左通禮跪啓請止哭興再拜興平身,上止哭興再拜興平身。還入幄次,左通禮跪啓請外辦,上詣外板。左通禮跪啓請乘輿,上乘輿出。藥房都提調韓用龜,提調朴崙壽,副提調韓致應,輿前奏曰,靈駕進發,聖慕冞切矣。侵曉勞動,聖體,若何?上曰,一樣矣。王大妃殿進御加味君子湯,自今日停止事。出榻敎上入弘化門,由集禮門·景化門·銅龍門·建陽門·協陽門·宣化門還內,諸臣以次退出。
上在昌德宮。停常參·經筵。
鷺梁晝停所,遣承旨問安。答曰,安寧。
藥房都提調韓用龜,提調朴崙壽,副提調韓致應啓曰,廞儀已啓,奉辭伸哀,伏未審,侵曉勞動之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區憂慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
韓致應,以內醫院都提調·提調意啓曰,臣等率醫官,自今日直宿本院之意,敢啓。傳曰,知道。
洪遇燮,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以侍講院言啓曰,兼弼善李鼎秉入直矣,以梓宮問安官進去,兼文學李奎鉉,以陪從官進去,兼輔德趙貞喆,以本職園所進去,弼善李紀淵呈辭受由,司書洪勝圭下諭未及上來,輔德·文學·兼司書·兼說書俱未差,上番闕直,事甚未安。未差之代,令政院稟旨,以在京無故人差出,待下批牌招,以爲推移入直之地,何如?傳曰,允。
又啓曰,因侍講院草記,上番闕直,事甚未安,輔德·文學·兼司書·兼說書未差之代,令政院稟旨差出事,允下矣。政官牌招,開政差出,何如?傳曰,允。
吏曹口傳政事,以朴宗民爲綾州牧使。
以京畿監司金魯敬狀啓,驪州牧使金愚淳,因一微事,捉致營隷,捽曳杖治,送吏投印,擧措駭然,爲先罷黜,其罪狀,令攸司稟處事,傳于洪遇燮曰,令該曹,口傳差出,催促下送。
傳于洪遇燮曰,蔚山府使未差之代,令該曹,口傳差出,催促下送。
吏曹口傳政事,以李元植爲驪州牧使,兪漢寔爲蔚山府使。
洪遇燮啓曰,行吏曹判書朴宗慶,參判趙弘鎭牌不進推考傳旨,今方捧入,而開政命下之後,如是違牌,事甚未安。判書陳疏到院,而原疏,以國忌齋日,纔已退却矣,參議趙貞喆陪從進,判書·參判,竝更牌招,何如?傳曰,原疏捧入。
又以弘文館言啓曰,修撰李鍾運,旣有只推之命,卽爲牌招察任,何如?傳曰,允。
又以禮曹言啓曰,毓祥宮展拜,每年季春取稟事,曾有受敎,而儲慶宮·延祜宮展拜,一體取稟事,亦有新定式矣,待魂宮卒哭後,稟旨擧行之意,敢啓。傳曰,知道。
李憲琦,以義禁府言啓曰,京畿監司金魯敬狀啓內,驪州牧使金愚淳,爲先罷黜,其罪狀,令攸司稟處事,啓下矣。金愚淳,今方待命,拿囚之意,敢啓。傳曰,知道。
惠慶宮發靷正時,三月初一日丑時,遣奠畢後,宮人皆退避舁梓宮官都摠經歷柳民儉·元榘,進輴於殯宮門外南向,神帛輦,陳於輴南,神帛轝,陳於殯宮階下。時至,攝相禮,進當靈座前,北向俯伏跪,贊請降座陞轝,俯伏興,內侍,以敎命諡冊印哀冊及平時冊印,授執事者,各置於腰轝,其案授捧擔人執事者,捧香爐·香盒,置於香亭俠侍。其案授捧擔人內侍,捧神帛函,安於腰轝,神主櫝,置其後,其交椅,內侍捧出門外授擔人內侍,捧腰轝,由中門出,至殯宮門外,攝相禮,進當神帛轝前。贊請降轝陞輦,俯伏興,內侍,捧神帛函,安於輦,神主櫝置其後,攝相禮進當梓宮前,北向俯伏跪。贊請詣輴,俯伏興,內侍,捧銘旌降階,右議政金思穆,率舁梓宮官及內侍捧梓宮,從輪轝上,自宮門內至輴所,連鋪輪轝進詣輴所,覆以素錦褚,內外皆哭,攝相禮前導,內侍以翣及行帳,障梓宮銘旌先行,趺授捧擔人至殯宮門外,捧梓宮陞輴,至弘化門外,攝相禮,進當輴前。贊請降輴陞大轝,右議政金思穆,率舁梓宮官等,捧梓宮陞大轝南首,降輴陞大轝時,用輪轝先已神帛輦敎命諡冊印哀冊及平時冊印腰轝·羽葆·銘旌及翣,以次陳列於大轝前矣。攝相禮,進當神帛輦前,贊請進發俯伏興,又進當大轝前,贊請大轝進發,俯伏興,殿下奉辭如儀。見廳日記執鐸者振鐸,大轝進發,宮人·內侍哭從,守園官·侍園官先行,分承旨申在明·金履載,分注書洪學淵·金敎喜,記注官曺錫鯤,閣臣徐俊輔·李鶴秀,以次陪從。陪從群官,祗迎于梨峴,以次陪衛。至宗廟前路,攝相禮,進當神帛輦前,贊請神轝少駐,擔士回輦,北向停於褥席南。攸司先鋪褥席少頃,攝相禮,贊請神轝進發,擔士回輦進發,又進當大轝前,贊請大轝少駐,回大轝北向,安於褥席南。少頃贊請大轝進發,擔士回大轝進發,大轝至崇禮門,攝相禮,進當大轝前,贊請少駐,換用短杠,出城門外,還用本杠。攝相禮,進當大轝前,贊請進發,大轝至路祭所,在都百官,分東西序立祗迎後,進香奉辭如儀訖,大轝進發,神帛輦,至鷺梁晝停所帷門外,攝相禮,進當輦前,贊請降輦陞轝,內侍,以腰轝進輦前,內侍捧神帛函,安於腰轝。至帷門內,攝相禮,贊請降轝陞座,內侍捧神帛函,入安於帳,宮中靈座儀仗,列於帷門外,左右冊印及服玩,仍安腰轝,停於帷內。大轝至,攝相禮,進當大轝前,贊請大轝少駐,仍安於幄次,守侍園官及陪從群官,各就次。少頃進發,攝相禮,進當靈座前,贊請降座陞轝,內侍以腰轝,進帷門內,內侍捧神帛函,安於腰轝,捧腰轝至輦前,攝相禮,贊請降轝陞輦,內侍捧神帛函,安於輦,攝相禮,贊請神轝進發,又進當大轝前,贊請進發,換用短杠,至舟橋南,改用長杠。午時至始興縣宿所,用輪轝,奉安于殯宮。其他儀節如晝停儀初二日卯時,大轝自始興縣進發。儀節上同巳時至肆覲坪晝停所,奉安神轝及大轝,如鷺梁儀。未時進發,大轝至華城長安門,換用短杠,至新豐樓,降轝陞輴,至中陽門外,用輪轝,奉安于行宮奉壽堂,竝如始興宿所儀。初三日卯時,大轝,自華城行宮進發,至八達門,用短杠,出城外,還用本杠。巳時至園所丁字閣前,一日設欑宮於丁字閣當中近北,南向設榻鋪陳褥席之制,皆如殯宮。攝相禮,贊請降轝用輪轝,奉安梓宮於欑宮內南首榻制則,疊鋪兩平床,另造圜木如彈丸而稍長,徑二寸長三寸,上床之下,下床之上,正中圓鑿,恰容圜木,以圜木納于下床,圓鑿之中,以合上床之圓鑿,使兩床之間,稍有空隙,以便回旋,以片木四支四隅,俾勿搖動。及奉梓宮入安床上後,去片木,左旋上床,以便於梓宮南首,復支片木如初設靈座於梓宮之南,內侍奉神帛函,安於腰轝。至帷門內,攝相禮,贊請降轝陞座,內侍奉神帛函,安於靈座,神主櫝置其後,內侍設香案於其前,設銘旌於靈座之後,又設敎命諡冊印·哀冊及平時冊印於靈座之左,又設靈寢於梓宮之東,輦轝·儀仗,分列於帳宮帷門外左右,因行成殯奠,陪從承史·閣臣,爲位於帷門外近北,陪從群官,爲位於帷門外近南。進參畢,陪從群官,展謁於顯隆園紅箭門外,以次退出。申時行遷奠後,右議政金思穆,入就帳門外,北向跪,司謁引尙傳詣右議政前,南向跪,右議政俯伏跪達曰,右議政金思穆,謹以吉辰,啓欑宮,尙傳詣戶外,傳告尙儀,尙儀就欑宮南,北向俯伏跪達訖,右議政俯伏興。尙傳帥諸內侍,陞撤欑宮。酉時,攝相禮,進當靈座前俯伏跪,贊請陞轝,內侍奉敎命及諡冊印·平時冊印,授執事者,各安於腰轝,捧香爐·香盒,授執事者,置香亭,內侍奉神帛函,安於腰轝,神主櫝置其後,奉詣吉帷宮。在丁字閣西施屛帳攝相禮,贊請降轝陞座,內侍奉神帛函,安於靈座,神主櫝置其後,敎命及諡冊印·平時冊印,香爐·香盒置於靈座前,吉仗陳於吉帷宮門外。又詣梓宮前,贊請陞輴,卽玄宮,內侍奉哀冊函,授執事者,安於腰轝,陳於輴前,銘旌及輓章,前導至園上。先是己酉遷園時,爲後日合祔,虛左而標識,詳見遷園事實,至是園所都監堂上徐榮輔等,先詣始役,開金井穿壙於虛左處,而築灰內,安外梓宮,權撤前面莎草及屛風石,如半月形,設退壙於外梓宮之南,方相氏先至退壙上,以戈擊四隅,服玩及贈玉贈帛,陳於隧道閣內東南,又設燃燭八於壙上,提燈八於園上閣,燭籠四於隧道閣後,右議政金思穆,帥舁梓宮官,捧梓宮從輪轝,陞輴卽玄宮,百官皆哭從,至奉辭位,輴至隧道閣,閣內先設轆轤於壙上,兩旁,又設小轆轤,用長杠縱置壙口左右,勿令搖動。又用一杠橫防於二長杠之南頭,用方木五,橫鋪於二長杠之上,兩端穿孔,用索貫兩孔交結之,又用白紋席,各貼其上,用散輪木五,錯鋪於方木之間,居間環轉,以便推進梓宮。又用散輪木五,聯鋪於南橫橋板之外,然後奉梓宮,覆以素錦褚,從輪轝進安於退壙散輪上,去素錦褚。摠護使金載瓚以下,奉審解裹訖,以轆轤索,纏於梓宮上,環轉轆轤,稍升之,卽撤壙上所排方木·散輪木·長杠·橫杠之屬,復轉轆轤,漸漸下之,安於退壙內輪轝上。內侍去棺衣,執事者捧拂梓宮之巾以進,右議政金思穆,捧巾以授尙傳,進拭梓宮,內侍以遺衣三重,覆於梓宮上,乃覆以棺衣三重,初草綠廣織,再藍廣織,三紅廣織,黼翣黻翣畫翣,先已畫貼于棺衣兩旁,次取銘旌,置於其上,整齊以待,下玄宮時至,下玄宮正時,初三日亥正初刻。
禁漏報前二刻,又報一刻及正時至,右議政金思穆,帥舁梓宮官柳民儉·元榘等,從退壙輪轝上,捧入梓宮,先以貼木三,置於外梓宮內,一橫置於北,二縱置於東西兩旁,又用槊木二,以其末薄處,向北縱置於東西兩旁貼木之內,設貫軸木於退壙輪轝之北端,左右各一,長一尺四寸,北高六寸,圓鑿其間,闊二寸高四寸,上下各留一寸,外則殺其南而着兩鐵釘,另造小輪軸,細腰如揭簾所用者,二用圓鐵釘二,通貫於左右貫軸木,又以小木丸四,分置於兩輪軸上下,以紅絲爲索而中屈之,自梓宮南端環繞,以其兩端,各繞於左右輪軸之腰,引出其端,又令數人助之,梓宮從貼木內槊木上,平正進安於外梓宮內北首。長生殿提調韓用鐸,以支機木,負以推之,仍用小槊木二,承梓宮底板下,微微擧動以佐之。奉安旣畢,貼木·槊木抽出,守侍園官及陪從群官,哭盡哀,再拜訖,右議政金思穆,帥內侍再整棺衣·銘旌,平正之。引儀引領議政金載瓚,就進退壙內,西向立,捧哀冊官,捧哀冊函進,載瓚跪受,奠於退壙之西,捧玉帛官,以玉帛函,以次跪進。載瓚以次跪受,奠於哀冊之南,撤去退壙中輪轝及轆轤畢,守侍園官及陪從群官,各就位哭再拜。奉辭訖,園所都監提調徐榮輔·林漢浩,長生殿提調韓用鐸,帥其屬,取外梓宮下隅板合之,其合縫處,周回以漆塗細布後,都監郞廳,將厚紙,貼下隅板正中,封閉官執義李鼎秉,書謹封於厚紙正中,着名於上,書畢,右議政金思穆,覆土九鍤,都監提調帥工作,先用油灰,塡補左右墻灰。卽坼開下隅板時微鑿處正壙南距三尺,橫置隔板築灰,如三墻補築,半釜形南面灰。卽退壙金井機所加處捧服琓入退壙,預具石函如數,先置退壙,各莊其木函於石函中各以次逐便陳之,使有行列,以石灰隨空缺塡塞之,下誌石。埋於園南近地石床之北初四日丑時,俟閉玄宮畢後,摠護使金載瓚,禮曹判書鄭尙愚,分承旨申在明·金履載,分注書洪學淵·金敎喜,史官曺錫鯤,進詣吉帷宮門外,陪從群官,位於帷門外,以次序立。內侍盥水,陞詣靈座前,跪捧神主櫝,置於卓,捧出神主,以香湯浴主,拭以巾,臥置於卓上,摠護使以下,陞詣卓前北向立。題主官戶曹參議元在明,盥水陞詣卓前,西向立,先書陷中,次題前面云,孝康慈禧貞宣徽穆獻敬惠嬪神主,墨書訖,寫字官白弘奎,以光漆重模之,內侍捧神主,納于櫝加蓋,安靈座,神帛函,置其後,摠護使以下,還復位。少頃行立主奠畢,仍行初虞祭如儀,陪從群官,俱進參。同日卯時,自園所進發,攝相禮,進當吉帷宮前,贊請降座陞轝,執事者,捧敎命諡冊印及平時冊印,各置於腰轝,香爐·香盒,置於香亭,俠侍大祝,捧神主櫝,安於轝,神帛函置其後。攝相禮,前導至帷門外,進當轝前,贊請降轝陞輦,又贊請進發,儀仗以次前引,陪從群官,隨至園門外,皆上馬侍從如初。巳時詣華城行宮晝停所。未時進發,酉時至始興行宮宿所。進發時儀節上同初五日寅時,進發,辰時至龍驤鳳翥亭晝停所。少頃進發,至崇禮門外,上出小次,祗迎如儀。見廳日記虞主輦,入崇禮門,由弘化門·崇智門·延禧門以入,諸臣退出。
上在昌德宮。停常參·經筵。
藥房都提〈調〉韓用龜,提調朴崙壽,副提調韓致應啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區伏慮,敢此問安,竝爲仰稟。答曰,知道。殿宮氣候一樣,卿等不必入侍。王大妃殿·中宮殿·嘉順宮·世子宮,口傳問安。答曰,知道。
韓義運啓曰,臣義運,初三日下玄宮時,問安進去,下直之意,敢啓。傳曰,知道。
以修撰李鍾運牌不進罷職傳旨,傳于洪遇燮曰,只推。
兵曹,以朴宗柱爲摠戎中軍。
傳于洪遇燮曰,吏判批下,牌招開政,參判一體牌招。
有政。吏批,行判書朴宗慶進,參判趙弘鎭牌招不進,參議趙貞喆陪從進,右承旨洪遇燮進,啓曰,春坊多窠,今當差出,而擬望之人乏少,承旨竝擬,何如?傳曰,允。
又啓曰,卽接司僕寺牒報,則今此返虞祗迎擧動時,本寺正,例爲進輿差備,而正朴蓍壽,以攝相禮,隨轝陪行矣,其代,卽爲變通云,司僕寺正朴蓍壽改差,其代,今日政擬入之意,敢啓。傳曰,知道。
以李憲琦爲輔德,洪羲祖爲文學,南公轍爲左賓客,洪益聞爲兼司書,尹羽烈爲刑曹參議,張守初爲戶曹佐郞,李憲成爲繕工副正,權常愼爲同經筵,黃贊熙爲典籍,金羲淳爲宗簿提調,金在昌爲長興提調,李在機爲直講,姜時煥爲司僕正,東萊府使單曺鳳振,奉常直長單權,軍器直長單文虎雲,奉事單李光禮,副奉事單黃景輝,參奉單吳國善,兼春秋單金遇順,以上竝單付,以金箕弼爲監察,李灌夏爲章陵參奉,故學生金道潗,贈戶參例兼,故學生金錫晉,贈左承旨例兼,故通德金彦明,贈僕正,已上同知金聖和三代追贈,故同知嚴球,贈吏參例兼,同知嚴思健考,故學生閔光魯,閔百鍊,贈童敎,以上孝行卓異,贈職事承傳。
兵批,行判書南公轍病,參判朴命燮病,參議鄭景祚病,參知呂東植入直進,同副承旨徐長輔進。以徐有用爲臨津別將,同知金達行,僉知鄭鴻觀,副護軍韓兢履·洪秀晩,副司果金亨遠·韓永杓·李思集,副司正金善一,徐羲輔·閔晢,副司勇李寀·徐弘秉。竝單付。
以兼司書洪益聞牌不進罷職傳旨,傳于洪遇燮曰,只推。
傳于洪遇燮曰,未下直守令,使之明日辭朝。
洪遇燮啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,鄭文始落點。
以全羅監司金敎根狀啓,靈光郡人物渰死事,傳于李文會曰,聞甚矜惻,原恤典外,別加顧助,如有身還布,竝蕩減事,分付。
徐長輔,以都摠府言啓曰,副摠管趙岐,以禁衛中軍,今日大報壇大祭肄儀時,拱北門外,領軍排立事,晝仕出去之意,敢啓。傳曰,知道。
又以禁衛營言啓曰,本營千摠朴敦常,身病猝重,勢難察任,改差,何如?傳曰,允。
又以義禁府言啓曰,今初五日擧動時,各差備都事,當爲備員,而本府都事四員,以神輦左右考喧及淸道,園所進去,假都事四員,令該曹,口傳差出,以爲分排之地,何如?傳曰,允。
又以義禁府言啓曰,卽接月令醫員崔啓進手本,則時囚罪人金愚淳,素患疝積之症,闖發於換節之時,食飮全脚,轉側須人,實有難保之慮云。罪人病勢如此,則一邊保放,一邊草記,曾有定式矣。金愚淳,姑爲保放之意,敢啓。傳曰,知道。
吏曹判書朴宗慶疏曰,伏以臣之重膺銓任,淟涊行政,豈臣樂爲而然哉?上念國體,外迫嚴命,廉隅未暇自恤,笑罵不免從他,退而思惟,愧汗浹背,臣旣忱誠淺薄,辭不獲命,束帶彈冠,復入政事之堂,則但當殫竭身心,少效報答之萬一,不當爲備例辭巽,甘歸不誠之科。而第臣受氣虛脆,素多疾病,卽我殿下所嘗憫憐者也。邇來年日益邁,氣日益憊,薄有酬應,神精不覺耗索,少失調將,筋骸莫可收拾,雖在尋常按例之事,每患遺失,而況於天官黜陟之地,以何智慮,以何鑑識,辨別於人才之臧否,調劑於世道之酸鹹也哉?以其强所難强而必俟瘡疣之百出,無寧早賜鐫改,俾遂微諒,不害爲公私之兩幸。且伏念一經大政,便是銓家之瓜限,而三度加由,恩出格外,敦匠事迫,冒沒出膺,私義之慙恧,去就之卽當,尤無可言,而開政有命,召牌繼降,左右思量,承膺無路。玆敢不避猥越,更干崇嚴。伏乞聖慈,曲垂恩諒,亟許遞免,回授可堪之人,因治臣冒瀆之罪,以肅朝綱焉。臣無任云云。答曰,省疏具悉。卿其勿辭行公。
上在昌德宮。停常參·經筵。
下玄宮時,遣承旨問安。答曰,安寧。上詣明政殿月臺,入幕次後,內閣·政院·玉堂·藥房,口傳問安。答曰,知道。下玄宮望哭後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰單子問安。答曰,知道。還內後,內閣·政院·玉堂·藥房口傳問安。答曰,知道。初虞望哭後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰單子問安。答曰,知道。世子宮除服後,大殿·王大妃殿·中宮殿·嘉順宮,內閣·政院·玉堂·藥房·百官奉慰問安。答曰,知道。世子宮,內閣·政院·玉堂·藥房·百官奉慰單子問安。答曰,知道。
藥房都提調韓用龜,提調朴崙壽,副提調韓致應,啓曰,日屆襄禮,聖慕冞切,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區伏慮,敢此問安,竝爲仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
李文會啓曰,新除授右副承旨鄭文始,卽爲牌招,以爲竝直之地,何如?傳曰,允。
備忘記,東萊府使曺鳳振下直,長弓一張,長箭一部,片箭一部,筒兒一箇,賜給。
備忘記,雲峯縣監李在淵下直,長弓一張,長箭一部,片箭一部,筒兒一箇,賜給。
傳于徐長輔曰,今日出宮門路,協陽門爲之。
傳于徐長輔曰,返虞後,百官哭班處所,延喜門外爲之。
傳于洪遇燮曰,再虞祭,親行磨鍊。
以右副承旨鄭文始牌不進罷職傳旨,傳于李文會曰,只推。
李文會啓曰,右副承旨鄭文始,旣有只推之命,更爲牌招,以爲竝直,何如?傳曰,允。
以右副承旨鄭文始再牌不進罷職傳旨,傳于李文會曰,只推。
李文會啓曰,今日親行望哭時,承旨當爲備員,而右副承旨鄭文始,旣有只推之命,更爲牌招,何如?傳曰,允。
又啓曰,右副承旨鄭文始三牌不進禁推傳旨,不得循例捧入,何以爲之?敢稟。傳曰,更爲牌招。
洪遇燮啓曰,啓字踏下,何等審愼,而卽伏見陪往大將吳毅常狀啓啓下者,則啓字誤踏於年月內行,事極疎忽,雖以原狀啓言之,年月書塡於越貼,有違格例,臣之朦然捧入,不勝惶悚,而當該中官及大將,推考,何如?傳曰,允。
洪遇燮,以侍講院言啓曰,兼司書洪益聞,旣有只推之命,更爲牌招,何如?傳曰,允。
又以吏曹言啓曰,卽接司僕寺牒報,則以爲,今此返虞·祗迎擧動時,本寺正,例爲進輿差備,而新除授正姜時煥在外,無以擧行,卽爲變通云。司僕寺正姜時煥改差,其代,口傳備擬以入之意,敢啓。傳曰,知道。
又以吏曹言啓曰,宗簿寺主簿姜橒,受由過限不上來,依例改差,何如?傳曰,允。
又以吏曹言啓曰,新除授驪州牧使李元植,戶奴呈狀內,矣上典素患痰癖之症,昨日歷辭之路,猝地添發,委身床席,時日之內,萬無赴任之望,斯速入啓遞改云。其身病旣如是沈重,則有難强令赴任,改差,何如?傳曰,允。
又以吏曹言啓曰,新除授社稷令閔永勳呈狀內,矣身素患痰癖之症,當此換節之時,一倍添劇,旬月之內,萬無起動供職之望云。身病旣如是,則有難强令察任,改差,何如?傳曰,允。
徐長輔,以兵曹言啓曰,再明日動駕時,本曹郞廳守宮及侍衛,當爲備員,而佐郞金瑩,方在禁推中,今姑改差,其代,仍令該曹,以在京無故人,口傳差出,以爲進參之地,何如?傳曰,允。
吏曹口傳政事,以金陽淳爲司僕正,李寅溥爲兵曹佐郞。
徐長輔,以義禁府言啓曰,忠淸監司洪奭周啓本內,新還餉未捧延豐前縣監林景運罪狀,令攸司稟處,舊還未捧居末新昌前縣監李宗億,居二淸州前牧使李瑗奎,軍餉居末淸州前牧使李瑗奎,居二新昌前縣監李宗億,居三泰安郡守任,依例分等陳聞,亦令攸司,稟處事,啓下矣。還餉未準捧居末者之拿問,軍餉居三者之推考,載在法典,林景運·李宗億·李瑗奎,竝拿問處之,任推考,何如?傳曰,允。
丙子三月初三日亥時,上詣明政殿月臺,下玄宮望哭入侍時,兼都承旨韓致應,行左承旨李文會,右承旨洪遇燮,同副承旨徐長輔,記事官朴齊明,假注書姜弼煥,記事官安亨鎭,別兼春秋金道喜,檢校直閣鄭元容,以次侍立訖。左通禮,跪啓請外辦,上具衰服,乘輿出宣化門。藥房都提調韓用龜,提調朴崙壽,副提調韓致應,輿前奏曰,襄奉禮成,聖慕冞切矣,侵夜勞動,聖體,若何?上曰,一樣矣。用龜等曰,亥時下玄宮,望哭後還宮,而丑時初,虞祭望哭時,又復出宮,則非但更鼓之已深,夜氣湫濕,聖體勞動,下情憂慮,尤爲萬萬,乙丑年,亦有已例,請御少次,待初虞祭時刻,仍行望哭禮,還宮,何如?上曰,依此爲之,可也。仍出協陽門,由銅龍門·景化門·集禮門·明政門,詣少次。時至,左通禮,跪啓請出少次,上出少次,詣板位。左通禮跪啓請俯伏哭,上俯伏哭。左通禮,跪啓請止哭興再拜興平身,上止哭興,再拜興平身還入少次。承史·閣臣,侍衛諸臣,仍侍立幄外,以待初虞祭時至,更鼓已畢,丑時將至,左通禮,跪啓請出少次,上出少次,詣板位。左通禮,跪啓請俯伏哭,上俯伏哭。左通禮,跪啓請止哭興再拜興平身,上止哭興,再拜興平身。左通禮,跪啓請外辦,上乘輿出明政門,由集禮門,景化門·銅龍門·入協陽門·宣化門還內後,諸臣以次退出。
上在昌德宮。停常參·經筵。
自辰時至人定,灑雨下雨,測雨器水深二分。自人定至夜四更,灑雨下雨,測雨器水深三分。
藥房都提調韓用龜,提調朴崙壽,副提調韓致應啓曰,禮成襄奉,哀展望哭,伏未審,侵曉勞動之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區伏慮,敢此問安,竝爲仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
傳于洪遇燮曰,禮房承旨,馳詣元陵,奉審,局內諸陵,一體奉審以來。
韓義運啓曰,右副承旨鄭文始四牌不進禁推傳旨,不得循例捧入,何以爲之?敢稟。傳曰,許遞。前望單子入之,待下批牌招察任。
承旨前望單子入之,朴宗珩落點。
傳于韓義運曰,明日出宮內門路,以協陽門爲之。
吏曹口傳政事,以李肇源爲分內醫提調。
韓致應啓曰,今日齋宿,承旨當爲備員,而行左承旨李文會,須資出去,卽爲牌招,何如?傳曰,允。
韓義運啓曰,明日大駕,詣祗迎所入幕次後,王大妃殿·嘉順宮問安,何承旨進去乎?敢稟。傳曰,同副承旨進去。
傳于洪遇燮曰,發遣吏郞,諸執事淸齋與否,摘奸以來。
以忠淸監司洪奭周狀啓,結城縣監鄭夏容身死事,傳于洪遇燮曰,令該曹,口傳差出,催促下送。
吏曹口傳政事,以李基華爲結城縣監。
洪遇燮,以禮曹言啓曰,今三月初五日,魂宮再虞祭親行時,自上當有散致齋之禮,而正日只隔二日,散齋勢未及如禮磨鍊,殿下自今日,散齋一日於別殿,致齋一日於正殿,凡散齋,有司不啓刑殺文書,致齋,惟啓享事諸享官及近侍之官,應從升者,竝散齋一日,宿於正寢,致齋一日於本司,陪享百官諸衛之屬守衛宮門者,各於本司,淸齋一宿事,知委,何如?傳曰,允。
上在昌德宮。停常參·經筵
大駕詣祗迎所,入幕次後,內閣·政院·玉堂·藥房口傳問安。答曰,知道。大駕詣祗迎所,入幕次後,王大妃殿·嘉順宮,遣承旨問安。答曰,知道。大駕詣魂宮,入齋室後,內閣·政院·玉堂·藥房口傳問安。答曰,知道。返虞後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰單子問安。答曰,知道。還內後,內閣·政院·玉堂·藥房口傳問安。答曰,知道。再虞祭後,大殿·王大妃殿·中宮殿·嘉順宮·世子宮,內閣·政院·玉堂·藥房奉慰單子問安。答曰,知道。
藥房都提調韓用龜,提調朴崙壽,副提調韓致應啓曰,日月易邁,奄經初虞,伏惟聖孝哀慕,益復如新,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區伏慮,敢此問安,竝爲仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
韓義運啓曰,司僕內乘來言,捲簾,取稟。傳曰,捲三面。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于洪遇燮曰,禮房承旨,馳詣大報壇,奉審摘奸以來。
徐長輔啓曰,臣長輔,王大妃殿·嘉順宮問安進去,下直之意,敢啓。傳曰,知道。
傳于洪遇燮曰,卒哭祭,以親行磨鍊。
韓致應,以內醫院都提調·提調意啓曰,臣等,自今日撤直之意,敢啓。傳曰,知道。
洪遇燮,以弘文館言啓曰,卽者本館上番校理臣趙民和,以皇壇祭官,纔已受香出去矣,應敎李鶴秀,以閣臣陪從,園所進去,副應敎金箕殷,以殯宮都監都廳進去,副校理李晉淵,以襄禮都監都廳進去,校理李泰淳,以陪從官進去,副校理任俊常,副修撰李墷在外,副修撰朴綺壽內閣進,上番闕直,事甚未安,修撰李鍾運,卽爲牌招,姑陞入直,何如?傳曰,允。
朴宗珩啓曰,卽者義禁府都事來言,今日動駕時,駕側鳴錚罪人童蒙金聖吉·姜渭龍等,移送秋曹云矣,敢啓。傳曰,知道。
又以義禁府言啓曰,因本府啓辭,延豐前縣監林景運,淸州前牧使李瑗奎,新昌前縣監李宗億,拿問處之事,允下矣。李瑗奎,今方待命拿囚,林景運,下去忠淸道新昌地,李宗億下去京畿廣州地云,依例發遣府羅將,拿來,何如?傳曰,允。待待命拿囚。
丙子三月初五日午時,大駕詣崇禮門外,返虞·祗迎入侍時,兼都承旨韓致應,行左承旨李文會,右承旨洪遇燮,左副承旨韓義運,右副承旨朴宗珩,同副承旨徐長輔,記事官朴齊明,假注書姜弼煥,記事官安亨鎭,別兼春秋金道喜,檢校直閣鄭元容,以次侍立訖。上具翼善冠·淺淡服,乘輿出宣化門,藥房都提調韓用龜,提調朴崙壽,副提調韓致應,輿前奏曰,早朝勞動,聖體,若何?上曰,一樣矣。仍出協陽門,左通禮,跪啓請降輿乘輦,上降輿乘輦。由肅章門·進善門·敦化門,至崇禮門外,詣祗迎幕次後,神輦至少駐,左通禮,跪啓請出次,上出次。左通禮,跪啓請俯伏哭,上俯伏哭。左通禮,跪啓請止哭興再拜興平身,上止哭興·再拜興·平身,還入幕次後,敎曰,問安勿爲之。左通禮,跪啓請外辦,上乘輦進發,入崇禮門,至水橋上,問安承旨徐長輔,輿前奏曰,臣承命進去王大妃殿。嘉順宮問安。答曰,知道。由弘化門至明政門前,左通禮,跪啓請降輦乘輿,上降輦乘輿。至延喜門外,用龜等曰,郊次祗迎,聖慕冞切,勞動之餘,聖體,若何?上曰,一樣。左通禮,跪啓請降輿,上降輿步過。入齋殿,具功服詣板位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者,皆止哭興,再拜興平身。執禮請行奠幣禮,上詣尊所北向立,執尊者擧冪,致應酌鬱鬯,義運以瓚受鬱鬯,上詣靈座前,北向立。贊禮跪啓請跪,上跪,在位者皆跪。致應奉香,義運奉香爐,跪進,贊禮,跪啓請執瓚灌地,上執瓚灌池訖。義運,受瓚還置於尊所,致應奉幣篚跪進。贊禮跪啓請執幣獻幣,上以幣授長輔,奠于靈座前訖,上出戶降復位。執禮請行初獻禮,上詣尊所,北向立,贊禮跪啓請跪,上跪,在位者皆跪。致應,以爵跪進,贊禮跪啓請執爵獻爵,上以爵授長輔,奠于靈座前訖。贊禮跪啓請俯伏興,少退,大祝趙琮鎭,進靈座之左,西向跪讀祝文訖,上出戶降復位。亞獻官領府事李時秀,終獻官左議政韓用龜,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興·再拜興·平身,上止哭興再拜興平身,在位者,皆止哭興再拜興平身。宮闈令,納虞主如儀,上詣望燎位,大祝奉幣燎於坎。贊禮,啓禮畢,仍導以行,上還由北夾門入齋殿幄次,敎曰,再虞祭,入齋室後,問安勿爲之。左通禮,跪啓請外辦,上出幄次,至延喜門,領府事李時秀,左議政韓用龜,右議政金思穆,進前奏曰,終日勞動,聖體,若何?上曰,一樣。左通禮,跪啓請乘輿,上乘輿由明政門·明政殿·賓陽門還內,諸臣以次退出。
上在昌德宮。停常參·經筵。
大殿,內閣·政院·玉堂·朝廷二品以上·六曹堂上翌日單子問安。答曰,知道。
藥房都提調韓用龜,提調朴崙壽,副提調韓致應啓曰,祗迎·返虞,哀慕益切,日候不調,勞動亦多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
韓義運啓曰,大司憲朴宗薰,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
洪遇燮啓曰,同副承旨徐長輔,今日不爲仕進,卽爲牌招,何如?傳曰,允。
藥房口傳啓曰,居諸迅駛,再虞奄過,仰惟聖慕彌切慨廓,侵夜勞動,連日哀臨之餘,諸節必多受損,此時保嗇之方,不容少忽,而素膳進御,今至五日,區區下情,不任憂慮,伏願勉抑至情,無拘疎節,自今日復進常膳,千萬顒祝,惶恐敢啓。答曰,知道。更勿煩啓。
藥房口傳再啓曰,臣等聯陳復膳之請,未承兪允之音,相顧抑鬱,繼以憂慮之至,春候之寒暄不調,聖體之勞動旣多,保嗇之節,宜倍他時,臣等之悶迫,不勝萬萬,而謹稽列聖朝已行之例,再虞後,輒賜勉從,伏況我慈殿慈宮,積月過哀,多日行素,此時常膳之復,時日爲急,以聖上篤至之孝,何待臣等之言?而先從聖躬而復膳然後,殿宮之心,亦可以寬慰勉進,伏乞遵列朝已行之例,爲殿宮仰勉之道,亟降兪音,千萬懇祝,惶恐敢啓。答曰,已諭於前批,更勿煩啓。
藥房口傳三啓曰,今日臣等復膳之請,是豈可已而不已者哉?一啓再啓,尙靳兪音,此莫非臣等誠淺辭拙,不能感回之致,而竊伏惟念,昔日保護聖躬之慈念,果何如也?於昭在天之靈,安得不怛焉憂念於常膳之不進乎?倘殿下,念及於此,不待臣等之畢辭,而翻然勉從矣。且伏記庚申藥院口啓之批,雖嚴廬之中,以急於殿宮之仰勉,再籲而特賜開允,今日聖批之尙靳允從者,豈不萬萬過中乎?臣等職添保護,不得請則不敢止,玆又冒瀆。伏乞更加三思,亟降兪音焉,惶恐敢啓。答曰,前批已諭,更勿煩請。
傳于洪遇燮曰,留院上疏入之。
洪遇燮啓曰,假注書姜弼煥,身病猝重,勢難察任,今姑改差,何如?傳曰,允。
姜弼煥改差,代以柳榮輔爲假注書。
以同副承旨徐長輔牌不進罷職傳旨,傳于洪遇燮曰,只推。
以修撰李鍾運牌不進罷職傳旨,傳于洪遇燮曰,只推。
傳于洪遇燮曰,三虞祭當親行,出宮門路,自內爲之,該房知悉。
洪遇燮啓曰,今日齋宿,承旨當爲備員,右副承旨朴宗珩,同副承旨徐長輔,卽爲牌招,行左承旨李文會,所當牌招,而拘於廳規,不得請牌,何以爲之?敢稟。傳曰,允。牌招。
韓義運,以兵曹言啓曰,更漏未下,鍾聲先聞,故使之査實,則街鼓誤傳,以致徑打人定云。鍾漏法意,何等嚴重,而有此徑打之擧者,事未前有,萬萬驚駭,當該鍾閣守直官,令該府拿問嚴勘,傳漏軍,令攸司,照法重繩,何如?傳曰,允。
韓義運啓曰,卽伏見兵曹草記,則今日人定鍾,徑打於更鼓未下之前云。其所錯誤,極爲驚駭,鍾閣入直習讀,所當重勘,而本院請推之外,無他可施之罰,何以爲之?而不能檢飭之兵曹·訓鍊院堂上,竝從重推考,何如?傳曰,允。令該府,拿問處之。
以咸鏡監司李羲甲狀啓,三水府使李仁泳,暗行御使旣已封庫,爲先罷黜事,傳于洪遇燮曰,令該曹,口傳差出,催促下送。
吏曹口傳政事,以李誾彬爲三水府使。
洪遇燮,以吏曹言啓曰,新除授禮曹佐郞朴潞壽呈狀內,矣身素患痰癖之症,當此換節之時,一倍添劇,旬月之內,萬無供職之望云,身病旣如是沈重,則有難强令察任,改差,何如?傳曰,允。
洪遇燮,以禮曹言啓曰,今三月初七日,魂宮三虞祭親行時,自上當有散致齋之禮,而正日只隔一日,散齋則勢未及磨鍊,殿下致齋一日於齋殿,有司惟啓享事,陪祭百官諸衛之屬,守衛宮門者,各於本司,淸齋一宿,何如?傳曰,允。
洪遇燮,以襄禮都監摠護使意啓曰,始興·華城兩處,行宮欑宮諸具,及返虞後燒火物件,別單書入之意,敢啓。傳曰,知道。
韓義運,以舟橋司言啓曰,行幸期日,或有進退於園行時,則船隻之前期捉待,趁卽解送等節,臨時稟旨事,曾有受敎矣。顧今節序已晩,船隻解送,一時爲急,返虞後,舟橋,所當卽爲撤排,而過卒哭後,儀曹當入陵幸取稟,故姑不得如例撤排之意,敢啓。傳曰,撤毁。
事變假注書金輦書啓。臣於本月初五日酉時量,敬奉聖敎,馳往問議于西部養生坊倉洞契,議政府領議政金載瓚所住處,則以爲,返虞後,神帛埋安于魂宮靜處,例也禮也,而今若無可以奉埋之處,則就閟宮內,擇地埋安,似愜情禮,且爲便宜,第是無稽之禮,不敢指一臆對,博詢于諸大臣及禮官,仍令玉堂,詳考國朝可援之例,恐合愼審之道,伏惟上裁云矣,敢啓。傳曰,旣無援禮,魂宮,淨處當埋安矣。
韓義運,以義禁府言啓曰,卽接月令醫員崔啓進手本,則時囚罪人李瑗奎,素患痰積之症,時時衝上,又添毒感,轉側須人,食飮全却,氣息奄奄,目下症形,十分危重云。罪人病勢如此,則一邊保放,一邊草記,曾有定式矣。李瑗奎,姑爲保放之意,敢啓。傳曰,知道。
韓義運,以刑曹言啓曰,兵曹啓辭內,更漏未下,鍾聲先聞,故使之査實,則街鼓誤傳,以致徑打人定云,鍾漏法意,何等嚴重,而以致徑打之擧者,事未前有,萬萬驚駭,當該鍾閣守直官,令該府,拿問嚴勘,傳漏軍,令攸司照法重繩,何如?傳曰,允事,命下矣。取考法文,則大典通編用刑條有曰,常時犯軍令死罪者,軍士杖九十,傳漏軍高虎狼,依此律決杖九十後,放送之意,敢啓。傳曰,知道。
校理趙民和,修撰李羲準等,聯名箚曰,伏以優游不斷,漢季所以召亂,殪殄無遺,商宗所以中興,雖以天道之好生,猶且隨時以舒慘,而況有國家討亂賊之法,豈可一於寬縱,而不思所以嚴斷也哉?噫,彼漢祿孫之稱以鳴冤,投呈凶供,五年之間,至于三犯矣,一宥再宥,包容已過,今又怙終,自抵王法,則臣等謂我殿下,揮乾斷而訖天誅,政有待於今日也。噫,彼漢祿之逆節,窮凶極憯,滔天極地,不但擧國聲討之言,臚列眞贓,昭布無餘,以我聖上繼述之盛德,乃有丙寅之處分,而至於壬申批旨,則有曰,龜·祿之罪,自昔聞之,甲戌批旨則又曰,此義理,予豈不知,渠雖自鳴,豈敢掉脫乎?王言誕宣,警告有位,嚴於斧鉞,昭如日星。今其凶供,敢以擧國聲討之言,一切歸之於構捏誣罔之科,逞其毒螫,肆其脅勒,顧其旨意,豈但在於讐擧國之人而已哉?噫,諸臣章奏,渠旣一一枚擧,則前後聖敎,亦豈不聞知?知而若此,其凶肚悖腸之有所從來,尤可見矣。主辱臣死,臣分之常,在廷臣僚,苟有彝性者,豈忍與此賊,共戴一天哉?噫,輿論之大同,而變幻之如此,王言之至重,而力杭之如此,丹書之不刊,鐵限之已成,而乃欲疑亂毁壞之如此,若如渠所爲,則鏡·虎·耇·輝之若子若孫,皆將有頑拒肆悖之言,亦將以此而可翻辛壬之大義乎?彼所謂聖吉小豎爾,年未離髫齓,目豈能知書?特以其幼穉蒙騃,法所不用,故慫慂之指使之,以售嘗試之計,嘗試之不足,而至於玩弄,由是而妖魔窺神鼎,羸豕蹶金柅矣。至于今日,而又復包容涵貸,如前日之爲,不能揮乾斷而訖天誅,則臣等恐隄防一壞,人心狃安,宿習見聞,沈痼成俗,雖有莽·操生於前,懿·溫起於後,看作尋常,應之伈睨,下無碎首捐軀之志,上無雷奮電掣之威,國之危亡,誠無日矣。寧不痛哭而寒心哉?伏願殿下,淵然深思,赫然改圖,覽前古之興衰,軫流弊之滋蔓,知仁恩之不可偏恃,察亂賊之不可不懲,特將凶豎,嚴加盤覈,同惡指嗾之類,勦絶無遺,俾乾綱日新,國勢永鞏焉。取進止。答曰,省箚具悉。所陳不允。
大司憲朴宗薰疏曰,伏以因封奄襄,慈徽永閟,郭外祗將,聖慕靡逮,小大臣民,益不勝愴廓悲慮之至。仍伏念討賊復讐,有國之大義也,苟使此義,有或一毫之未盡,一日之未明焉,則雖絲忽俄頃之間,冠裾隣於禽獸,諸夏淪於夷狄,可不懼歟?惟今日君讐國賊之必可討,爲一世公共之大義者,卽漢祿是已,蓋其八字凶言,公肆誣逼,一種醜類,互相傳襲,始以射日之凶圖,遂成滔天之厲階,居然四十年間,亂逆層生,脈絡交貫,未有不以賊祿,萃爲淵藪。秪今追思,其亦凜然而髮豎。及夫丙寅夏,天討略行,而懲誅猶有未究,窩窟旣破,而掃蕩猶有未盡,曾不幾何,乃有逆豎穉孫,未離鷇音,而肆然鳴金於輦路之傍者,于今三遭。嗚呼,此何變怪哉?如果紀綱立而朝廷尊,隄防嚴而義理明,豈其鬼魅晝橫,狐蜮伺人,略無顧畏,睯不知止,至此之極也。鳴金所以籲冤也,賊祿凶言,布人耳目,卽渠自作,何冤可籲?夫以賊祿之劇逆大憝,未施劓殄之律,梟獍種子,尙有漏網,已是失刑之大者,而於壬申秋,初有是事也,果能赫然奮斷,到底嚴覈,鉏發其根,毋俾易種,則亦焉敢至再至三,狃若尋常乎?矧今靈輦返疑,聖駕躬迎,以情則上下哀遑,以禮則儀節莫重,乃於此時,敢爲躑躅跳梁於鑾路咫尺之地,上動天聽,下激群怒,尤豈非凶頑萬萬乎?且黃口髧髮,纔辨梨栗,其不自辦,夫人知之,何物醜孽,藏頭假面,暗地窺伺,欲售嘗試玩弄之計者,直令人氣勃勃不能已也。此而不問,又如前者之爲,則嘗試而至於醞釀,玩弄而至於侮蔑,將見伏莽之戒,轉成燎原之炎,寧不心寒?而向之七歲者,齒旣長矣,在法可問,且其主張指使者,必有其人,一覈可知,亟令攸司,嚴問窮査,明正典刑,以絶亂本,斷不可已。伏乞聖明,穆然深思,奮發威斷,以爲明大義嚴大防之道焉。臣無任云云。答曰,省疏具悉。疏辭不允。
獻納尹應大疏曰,伏以國家之所當嚴者,隄防是已,所當明者,義理是已。苟或隄防不嚴,則禍亂終至於滔天,義理不明,則彝則終至於掃地,寧不大可懼哉?噫,彼漢祿之凶言·逆節,卽亘古今所無之極惡大憝,而眞所謂劓殄滅之無遺育者也。夫何遺臭逆雛,上言鳴金,歲以爲課,跳踉無嚴,至此之甚也?此無他,殿下好生之德,過於涵容,朝廷狃安之習,太忽明張,遂使眼無倫綱之凶醜,益長輕蔑法紀之心也。思之及此,疾首痛心,向之七歲者,今旣十歲矣,渠家之茶飯怨國,渠亦耳染而目熟,梟音狼性,愈久愈肆,轂下之胡伏莽之戒,不知何變之不圖,而況日柱偃息海島而暗授謀劃,族黨出沒京輦而顯售揣摩,困獸之鬪,期於噬人,蟠蛇之勢,成於相應,粧出穉豎,至巧且憯,莫曰目下之嘗試,嘗試之不足,則必至於掉脫,掉脫之不足,則必至於變亂而後已。楚國之苦,不啻於宵旰,梅福之憂,豈止夫形影哉?今若君臣上下,如前玩愒,不思所以永遏禍源,大定民志,則誠恐冠裳淪爲夷狄,鬼魅肆行白日,而國家無稅駕之所,苟如是也,悔亦晩矣。伏願殿下,穆然深思,廓揮乾剛,亟令王府,覈出其指使主張之人,嚴加處分,俾少懲畏。日柱等諸賊,亦亟允臺請,快施邦憲,永絶亂本,使隄防不壞,義理不墜焉。且近年以來,罪人支屬之稱以鳴冤者,不勝其紛紜,蓋名登白簡,罪載丹書,則其處分在於朝廷,輕重在於公議,而不思縮伏,恭俟之道,全售希覬呼籲之習,此路漸開,後弊莫遏。如此,王法何以得嚴,亂逆何所知懼乎?臣謂此後則一竝嚴法痛繩,以爲懲勵禁斷之地宜矣。仍伏念臣,才識則百不猶人,言議則一無可取,雖尋常執事之末,尙患其不稱,況此堂堂諫諍之任,何等淸峻,而能有一半分堪承之望哉?曾叨是職,輒皆辭巽者,誠以量力揣分,不能者止也。今此納言除命,歷日虛縻,而區區微諒,與前無異,甘犯逋慢之罪,未遂駕屨之忱,自顧義分,惶愧靡措,懲討事急,不容泯默,雖不得不略效明張之義,而至於官職去就,有非可論,玆敢不避猥越,附陳衷懇。伏乞聖慈,俯垂鑑諒,亟賜鐫斥,俾安私分,千萬幸甚。臣無任云云。省疏具悉。疏辭不允,爾其勿辭察職。
上在昌德宮。停常參·經筵。
自開東至未時,灑雨下雨,測雨器水深一寸三分。
三虞祭親行後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰單子問安。答曰,知道。
進御人蔘粟米飮,自明日停止事。出榻敎
王大妃殿進御人蔘粟米飮,自明日停止事。出榻敎
中宮殿進御人蔘粟米飮,自明日停止事。出榻敎
嘉順宮進服人蔘粟米飮,自明日停止事。出榻敎
韓義運啓曰,來十一日,輪對日次,而卒哭齋戒相値,頉稟之意,敢啓。傳曰,知道。
藥房口傳啓曰,三虞已過,聖慕彌新,徹曉將事,勞動旣多,諸節必致受損,區區下情,不勝焦憂,臣等以復膳之請,昨陳三啓,尙靳一兪,是豈所望於大聖人保嗇之方哉?伏況此時,殿宮惟憂之念,聖上仰勉之道,正在常膳之復進,不容一時之暫緩,而屢度陳籲,尙此牢拒,臣等相率抑鬱,達宵焦迫,不遑他顧,更此冒瀆。伏乞亟降兪音,以副臣民顒祝之情焉,惶恐敢啓。答曰,昨日批旨已諭,更勿煩啓。
藥房口傳再啓曰,今日臣等之請,非一二臣等之言,卽擧國臣民之所顒祝也。常膳之不進,今至六日,臣等之仰請,亦已五啓,而今伏承批旨,天聽邈然,一向靳允,下情焦迫,一時爲悶,帝王之孝,不在疎節,情雖無窮,禮固有限,伏況我慈殿慈宮,積月哀毁之餘,榮衛之受損旣多,薑桂之滋補久却,則此時聖念之憧憧焦憂,果何如哉?寬慰仰勸之道,必自殿下,先復常膳然後,殿宮之心,可以挽回勉從,聖念倘及于此,不待臣等之屢瀆,而必當幡然而悟。伏乞更加三思,亟降兪音焉,惶恐敢啓。答曰,依卿等所請,復膳矣。
左副承旨韓義運啓曰,伏以臣,卽伏見秋曹啓目,擊錚罪人金聖吉之捧供者,此專由於隄防近益不嚴,亂逆無所懲畏,尤不勝驚痛憤惋之至,供辭後錄,自有受敎,雖不得不捧入,而噫嘻,逆如漢祿,凶如漢祿者,實是亘古今所無之極惡大憝也。嚴討未竟,亂本猶在,幺麽逆豎,歲以爲課,肆然擊金,驚動天聽,凶肚愈彰,毒喙益肆,此豈乳臭小兒所可能辦哉?主張指使,必有其人,此不嚴覈明正典刑,則凶醜餘孽,擧皆生心於嘗試掉脫之計矣。思之及此,寧不凜然而寒心乎?堂箚·臺疏,後先迭發,實出於逆折亂萌,打破窩窟之意,而及承批旨,兪音尙靳,臣愕然失圖,繼之以憂歎也。伏願殿下,廓揮乾斷,亟命窮覈,以伸邦憲,以洩輿憤焉,惶恐敢啓。答曰,不允。
柳致睦在外,代以柳榮輔爲假注書。
柳榮輔有頉,代以李冕植爲假注書。
以右副承旨朴宗珩牌不進罷職傳旨,傳于韓義運曰,只推。
韓義運啓曰,兼都承旨韓致應藥院進,行左承旨李文會,右副承旨朴宗珩,同副承旨徐長輔,今日不爲仕進,右承旨洪遇燮式暇,院中只有臣一人,伴直無人,同副承旨徐長輔,卽爲牌招,何如?傳曰,允。
又啓曰,同副承旨徐長輔牌不進,伴直無人,右副承旨朴宗珩,卽爲牌招,何如?傳曰,允。
以同副承旨徐長輔牌不進罷職傳旨,傳于韓義運曰,只推。
韓義運啓曰,兼都承旨韓致應藥院進,行左承旨李文會今日不爲仕進,右承旨洪遇燮式暇,右副承旨朴宗珩牌不進,院中只有臣一人,伴直無人,同副承旨徐長輔,旣有只推之命,更爲牌招,何如?傳曰,允。
以右副承旨朴宗珩牌不進罷職傳旨,傳于韓義運曰,只推。
以同副承旨徐長輔再牌不進罷職傳旨,傳于韓義運曰,只推。
韓義運,以吏曹言啓曰,今此四虞祭,執禮朴蓍壽,時無職名,令該曹,口傳付軍職,何如?傳曰,允。
兵曹口傳政事,副司果單朴蓍壽。
韓義運,以弘文館言啓曰,修撰李鍾運,旣有只推之命,卽爲牌招察任,何如?傳曰,許遞。前望單子入之,待下批牌招察任。
又以兵曹言啓曰,五衛將徐有階·陳環,景福宮衛將孫尙秀,文臣兼宣傳官沈能岳,身病猝重,勢難供職,大坡兒權管金載恒老母,今年七十三歲,無他兄弟,法不當遠離赴任,俱爲呈狀乞遞。邊將之親年七十以上無兄弟者,許遞其任,載在法典,竝改差,何如?傳曰,允。
又以刑曹言啓曰,永興童蒙姜渭龍,爲其父馬甘殺獄稱冤事,擊錚,而處所旣在三處之外,依定式原情勿施,嚴飭放送之意,敢啓。傳曰,知道。
知事趙尙鎭疏曰,伏以居諸迅駛,惠慶宮玄封已畢,三虞奄過,禮展親祼,仰惟聖慕皇皇,益復靡逮,中外悲霣,曷有其極?仍伏念臣病昏涔涔,與鬼爲隣之際,伏見吏曹名帖,以臣塡差今初十日五虞祭初獻官,臣苟有一分可强之勢,豈敢不竭蹶趨進,粗效駿奔之義?而第臣素患痞泄之症,近當換節,忽然添劇,已至數十餘日,一樣無減,眞元澌脫,形殼徒存,又自四五日來,仍成休息之痢,腹痛裏急,登溷無常,脫肛遺矢,症形醜惡,食飮全却,虛汗逬出,一身萎弱,四肢戰掉,㱡㱡奄奄,床笫爲命,雖筋力强壯者,跨朔泄痢,尙難自力撑柱,況如臣癃衰之質,加之以醜穢之症,氣息綿綴,拭巾待盡者,此則常理之所不免也。今於肅敬將事之列,以此難强之疾,不潔之狀,唐突冒進,非但私心之悚惶,雖欲舁疾强作,其於力不從心,欲起還仆何哉?當此聖心哀慕,百僚奔走之時,臣敢以狗馬賤疾,仰瀆崇聽,跡涉猥越,罪積虧分,有臣如此,生不如死,玆敢冒萬死,據實疾籲於紸纊之下。伏乞聖慈,俯賜矜諒,特許付標,以重享事,仍治臣冒瀆之罪,以安私分,不勝幸甚。臣無任云云。答曰,省疏具悉。疏辭,許令該曹,改付標。
大司諫鄭觀綏疏曰,伏以王綱漸解,世變滋長,逆祿之孫,又復鳴冤於蹕路之前。嗚呼,從古亂逆何限,而覆載之所不容,古今之所未有者,卽漢祿是已,王章未加,鬼誅先及,天道孔昭,鐵案遂成,凶醜之屬,雖有遺孽,何敢以伸雪二字,萌於心發諸口,而獍肚自在,梟音未改,粧出蒙騃之小兒,肆然呼籲,至再至三,罔念隄防之莫嚴,敢售掉脫之凶計。朝廷所以處之者,若自最初,嚴加究覈,絶其醜種,杜其亂萌,則此等跳踉之習嘗試之說,何爲而以歲爲課耶?今若又以年未成丁,止令勿施而止,則必將至於睯不知畏,後出愈奇,是豈不大加寒心也哉?伏願殿下,亟加處分,盤覈其指使,永絶其凶圖,使亂賊知懼,邦憲益嚴焉。臣無任云云。省疏具悉。疏辭不允。
執義李鼎秉疏曰,伏以,王綱不振,世變層生,至於日昨漢祿孫之復踵前習,犯蹕鳴金之變,而跳踉甚矣,壞亂極矣。苟使凶醜餘孽,有一分嚴畏之心,何敢以窮天地亘萬古所無之極逆大憝,視若尋常罪累之年久鳴冤者然,嘗試於壬申,再擧於甲戌,逮于今日,又復無忌憚之至此哉?噫嘻,痛矣。漢祿之八字凶言思之膽掉,言之髮豎,凡在橫目之列者,孰不欲手磔口臠,而惟其梟獍之種,尙未殄滅,故虺螫之毒,屢售潛吹,使丙寅春已成之鐵案丹書,反欲翻覆而掉脫之,此何凶腸,亦何變怪?三司之地,聲討方張,此莫非公共之憤·深遠之慮,而一向靳允,置而不問,則倫彝由是而斁絶,國勢由是而岌嶪,豈不大可寒心而痛迫哉?伏願聖明,淵然深思,廓揮乾斷,亟令秋曹,到底窮覈,期得窩窟,快施刑法,俾王章得伸而亂賊知懼焉。臣無任云云。省疏具悉。不允。
司諫李東冕疏曰,伏以,噫嘻痛矣,亂臣賊子,從古何限,而豈有如漢祿之極逆大憝,窮凶絶悖者哉?蓋其八字凶言,公肆誣逼,一種醜類,暗相傳襲,乙丙以後,亂賊層生,人心陷溺,義理晦塞者,莫不醞釀於此賊,源委於此賊。而及其丙寅處分,禹鼎昭揭,鬼魅莫逃,漢法莫嚴,鯨鯢是討,則漢祿之逆節,於是乎,盡露無餘矣。雖幸王章略施,而懲討猶未快行,輿憤少洩,而醜種尙此遺孽,乃者穉孩小兒,肆然鳴金於輦路咫尺之地,至再至三,不小顧忌,若是放縱,蓋緣天網太恢,尙未施以當施之律故也。噫,彼聖吉,卽一黃口小豎,年未免齠齓,學不辨魚魯,則此等凶供,渠何能自辦?是必有凶徒醜孽,藏頭假喙,指使慫慂,欲售嘗試之計者也。思之及此,寧不髮豎而膽掉乎?若復如前仍因,任其跳踉,則隄防由是而益壞,亂賊由是而益肆,不知何樣禍機,伏在何地。古今天下,寧有是哉?伏願聖明,淵然深思,廓揮乾斷,逆祿之孫聖吉,亟令王府,嚴加盤問,覈出其指嗾者,究得情節,快施當律,以杜奸萌,以絶亂本焉。臣無任云云。省疏具悉。不允。
掌令兪應煥疏曰,伏以,居諸迅駛,惠慶宮三虞奄過,仰惟聖慕,彌切慨廓,區區下情,尤不勝悲慮之至。臣伏聞賤臣漢祿之孫,日昨有鳴金之擧。噫嘻痛矣,此何變怪也?夫蹕路鳴金者,卽尋常干犯之類,或有可原之情,則其子若孫,冒萬死而訴其冤也,孰謂凶如漢祿,逆如漢祿,遺孽·餘裔,都是應坐,而尙可效人爲訴冤之擧乎?噫,彼漢祿,卽窮天地亘古今所未有之極惡大憝也。八字之凶言久播,千古之斷案已成,凡今日北面於殿下之庭者,莫不沐浴而請討,則渠以賊祿之孫,焉敢爲掉脫之計乎?年前臣待罪北郡時,亦嘗聞有此變怪矣。距今爲五年,則不過十餘歲小兒耳。渠有何知,而構成浩汗之文字,暗售眩亂之凶圖,嘗試跳踉,非一再乎?此必王綱太恢,逆孽尙熾,而爲之慫慂者有之矣,爲之指使者有之矣。若不痛加盤覈,則臣恐義理由是而漸晦,紀綱由是而日頹,將至於國不得爲國而後已。向於聲討之初,亟允孥戮之啓,則必無年前之鳴金,而年前若窮覈嚴處,則又必無今日之鳴金矣。其凶供悖說,雖甚痛惋,而苟求其所以致此,則顧不在於懲討之不嚴耶?書曰,我乃劓殄滅之無遺育。伏願殿下,廓揮乾斷,大加懲勵,嚴鞫得情,快施當律,俾大義明而亂本拔焉。臣無任云云。省疏具悉。所陳不允。
副修撰朴綺壽疏曰,伏以,刑辟不行,聖王不能爲治,隄防不嚴,亂賊無所知懼,今玆漢祿孫之肆然擊金於蹕路咫尺之地,已至三矣。噫,彼漢祿,卽窮天地亘萬古所未有之極逆·大憝,八字凶言,眞贓畢露,而惟其王章未伸,鬼誅先加,不得食其肉而寢其皮,此今日環東土含生之倫,所共憤惋刻骨,如不欲生者也。丙寅處分,亶出繼述之聖心,而天網大恢,逆種遺卵,嘗試怙終,變怪至此,渠若有一分嚴畏朝廷之心,則敢爲是耶?凶供張皇,顯售疑亂掉脫之計,此非黃口小豎,所能辦得,陰謀指使,明若觀火,年前相箚之批,若曰七歲孩兒,何所知乎?臣竊以爲,聖明業已洞燭其敎誘粧出之窮凶情狀矣,伊時宜卽盤覈窮治,而寬容涵貸,置而不問,所以睯不知畏,猖狂乃爾,以其童騃之故,今又如前放宥,則其可曰國有法乎?況其齒已加長,在法當刑,臣謂擊錚罪人聖吉,嚴加究覈,竝其慫慂指嗾之類,廓揮乾斷,殄滅無遺,斷不可已也。臣無任云云。省疏具悉。不允。
三虞祭親行敎是時,亞獻官左議政韓用龜,終獻官永明尉洪顯周,贊禮禮曹判書鄭尙愚,典祀官奉常正李東煥,宮闈令尙膳李元碩,執禮司僕正金陽淳,執尊校理趙民和,大祝副司果李奎鉉,祝史掌令兪應煥,齋郞副司果兪理煥,盥洗位直講李仁承,盥洗位禮曹佐郞韓相殷,爵洗位典籍鄭載慶,爵洗位典籍崔廷鎭,亞終獻盥洗位兵曹佐郞張振一,贊者引儀方禹矩,贊者引儀金學羲,謁者兼引儀李敦源,謁者兼引儀金聲寅,贊引假引儀朴耆元,贊引假引儀邊相岱,祭監監察李賢默,祭監監察李魯應。
丙子三月初七日丑時,上御齋室。三虞祭親行入侍時,兼都承旨韓致應,右承旨洪遇燮,左副承旨韓義運,記事官朴齊明,假注書姜弼煥,記事官安亨鎭,別兼春秋金道喜,檢校直閣徐俊輔·鄭元容,以次侍立訖。時至,左通禮,跪啓請行禮,上具功服,出齋室,詣魂殿。贊禮前導入北夾門,陞自東階,詣板位。贊禮,跪啓請俯伏哭,上俯伏哭,左位者皆俯伏哭。贊禮,跪啓請止哭興·再拜興·平身,上止哭興·再拜興·平身,在位者皆止哭興·再拜興·平身。執禮,請行奠幣禮,上詣尊所西向立,執尊者擧冪,致應,酌鬱鬯,遇燮以瓚受鬱鬯,上詣靈座前,北向立。贊禮,跪啓請跪,上跪,在位者皆跪。遇燮奉香,義運奉香爐,跪進。贊禮,跪啓請三上香,上三上香。義運奠爐於案,遇燮奉瓚跪進。贊禮,跪啓請執瓚灌地,上執瓚灌地訖。遇燮,受瓚還置於尊所,義運奉幣篚跪進。贊禮,跪啓請執幣獻幣,上以幣授遇燮,奠于靈座前訖,上出戶降復位。執禮,請行初獻禮,上詣尊所西向立,執尊者擧冪,致應酌醴齊,遇燮,以爵受醴,上詣靈座前,北向立。贊禮,跪啓請跪,上跪,在位者皆跪。遇燮以爵跪進,贊禮,跪啓請執爵獻爵,上以爵授遇燮,奠于靈座前訖。贊禮,跪啓請俯伏興少退,大祝李奎鉉,進靈座之左,西向跪讀祝文訖,上出戶降復位,亞獻官左議政韓用龜,終獻官永明尉洪顯周,以次獻爵如儀訖,降復位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興·再拜興·平身,上止哭興·再拜興·平身,在位者,皆止哭興·再拜興·平身。宮闈令,納虞主如儀,上詣望燎位,大祝,奉幣燎於坎。贊禮,啓禮畢,仍導以行,上入齋殿還內,諸臣以次退出。
上在昌德宮。停常參·經筵。
韓義運啓曰,大司憲朴宗薰,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
傳于韓義運曰,傳香承旨,馳詣昭寧園奉審,綏吉園,一體奉審以來。
韓義運啓曰,兼都承旨韓致應,行左承旨李文會,不爲仕進,右承旨洪遇燮式暇,臣義運,昭寧園奉審進去,右副承旨朴宗珩牌招啓辭未下,同副承旨徐長輔傳旨未下,院中無一人,行左承旨李文會,所當牌招,而拘於廳規,不得請牌,何以爲之?敢稟。傳曰,牌招。
韓義運啓曰,同副承旨徐長輔再牌不進罷職傳旨,今方捧入,而院中只有臣一人,伴直無人,右副承旨朴宗珩,旣有只推之命,更爲牌招,何如?傳曰,允。
以同副承旨徐長輔再牌不進罷職傳旨,傳于朴宗珩曰,只推。
傳于朴宗珩曰,四虞祭,以親行磨鍊,出宮自內爲之,該房知悉。
傳于朴宗珩曰,留院上疏入之。
朴宗珩啓曰,今日齋宿,承旨當爲備員,同副承旨徐長輔,旣有只推之命,卽爲牌招,兼都承旨韓致應,不爲仕進,行左承旨李文會牌不進,右承旨洪遇燮式暇,所當竝請牌招,而拘於廳規,不得請牌,何以爲之?敢稟。傳曰,允。牌招。
朴宗珩啓曰,今日齋宿,承旨當爲備員,而兼都承旨韓致應,同副承旨徐長輔牌不進,行左承旨李文會再牌不進,兼都承旨·行左承旨,所當更請牌招,而拘於廳規,不得請牌,同副承旨傳旨未下,何以爲之?敢稟。傳曰,牌招。
以同副承旨徐長輔牌不進罷職傳旨,傳于朴宗珩曰,只推。
洪遇燮啓曰,今日齋宿,承旨當爲備員,而兼都承旨韓致應再牌不進,行左承旨李文會三牌不進,所當更請牌招,而拘於廳規,不得請牌,何以爲之?敢稟。傳曰,更爲牌招。
修撰前望單子入之,尹景鎭落點。
以修撰尹景鎭牌不進罷職傳旨,傳于洪遇燮曰,只推。
洪遇燮,以禮曹言啓曰,今三月初九日,魂宮四虞祭親行時,自上,當有散·致齋之禮,而正日只隔一日,散齋則勢未及磨鍊,殿下致齋一日於齋殿,有司,惟啓享事,陪祭百官諸衛之屬守衛宮門者,各於本司,淸齋一宿事,知委,何如?傳曰,允。
朴宗珩,以備邊司言啓曰,卽見江原監司南履翼狀啓,則以爲,道內還穀,自來不敷,而近因荐歉,穀摠尤減,以若當分之數,無以塗抹,窮春民情,轉益苟艱,留庫穀二萬三千石,特許加分事,請令廟堂,稟旨分付矣。分留法意,雖甚嚴重,窮蔀事情,不容不念,依狀請許施,使之參量分排,繼巡均給,何如?傳曰,允。
領府事李時秀,左議政韓用龜,右議政金思穆等,箚曰,王綱不振頹,百世之公議不明則晦,見其將頹將晦,而思欲振之明之,則森然若斧鉞之嚴,昭乎如日星之昭,使魑魅遠遁,民志大定。而噫,彼凶醜餘種之口尙乳臭者,眼無王綱,角勝公議,輦路鳴金,至再至三,此正振之明之之一大機會,而未能窮覈於始發之初,根柢自在,凶謀漸滋,將見涓滴滔天,爝火燎原,頹者安得不益頹,晦者安得不益晦乎?嘻噫痛矣。祿賊之凶言·逆節,遂爲後來諸賊傳襲之資,天則·民彝,幾乎斁絶。思之及此,不覺髮豎而膽掉。丙寅以後,鐵限已成,丹書不泯,渠豈有可暴之冤?而何物凶孽,藏頭換面,若是跳踉,睯不知畏,萬萬痛惋,況其供招中數段句語,敢逼不敢言之地,遣辭措意,至凶絶悖,滿廷諸臣之公肆構誣,猶屬餘事,此以不大加鋤治,快掃根窩,則方來之憂,將無所不至,寧不懍然?伏願聖明,亟允三司之請,使亂本永除,邦憲益嚴焉。取進止。答曰,省箚具悉卿等之懇。箚辭不允。仍傳于洪遇燮曰,此批答,遣史官傳諭于領府事,左右相。
應敎李鶴秀疏曰,伏以,玄宮一閉,慈音永邈,靈輦載還,躬迎禮成,仰惟聖情哀廓,追慕如新,臣猥忝陪從之列,獲覩終事之際,區區下懷,益不勝悲轖之至。抑臣於目下事,竊有所駭憤欲死者,玆隨諸臣之後,粗效沐浴之義,非敢以館銜在身,不容泯默,苟然爲塞責備數之計,惟聖明垂察焉。臣聞天高地下,人位于中,三綱之要,五常之本,天理·人倫之至,無所逃於天地之間。是故朱夫子之告其君,有曰,君父之讐,不與共戴一天者。乃天之所覆,地之所載,凡有君臣父子。性者,發於至痛,不能自已之同情,而非出於一己之私也。嗚呼,凡我北面於殿下之廷者,不與祿賊,共戴一天,是豈有私惡於此賊而然哉?誠以君父之讐,萬世所必報,是乃三綱之要,五常之本,天理人情之所可已而不已者,則夫何君讐餘孽,尙在漏綱之中,肆然跳梁,非一非再,而殿下,不思所以嚴覈窩窟,痛根柢,使敍秩命討之義,粲然復明於世,而乃反置諸勿問之科,例下不允之批,使賊子無所懲畏,輿情轉益齎鬱也邪?若祿賊,窮天亘古之至凶·劇逆,前後之鐵案昭載,擧國之聲討方張,至于今日,而三司章奏之積於公車者,益復臚列無餘,臣何容更事張皇,而第臣之所大懼者則有之。臣嘗奉敎於昔賢矣,先生之義刑義殺,亶欲使天下之人,聳然不敢肆意於爲惡,以至於匡直輔翼,若其有常之性也。此所以皐陶明刑,本期無刑,非爲其深於用法,果於殺人而然也。況倫紀風化之原,所係尤大,天地神人之誅,容貸無說,而若及伈泄姑息,一切以輕刑爲事,則將見悖逆亂常之習,日以滋長,民彝物則之重,日漸泯滅,而風俗紀綱,馴致其蠱壞剝蝕,殆若崩瀾敗濤之不可手障矣。思之及此,寧不凜然而寒心哉?借名雖在騃童,主張必有其人,一番査詰,可知其實。伏願殿下,一以先王之義刑義殺爲法,必以後世之伈泄姑息爲戒,嚴加處分,永絶亂本,以期于無刑,不勝幸甚。臣無任云云。省疏具悉。所陳不允。
校理李泰淳疏曰,伏以,有國之所以爲國者,隄防也,紀綱也。一日或忽於此,則君不君臣不臣,而天理斁,人道滅矣。近來百度解弛,人心玩愒,慢不知紀綱之爲何物,嚴畏之爲何事。言念國事,固已萬萬寒心,而至於今番漢祿孫鳴金事而極矣。噫,古今天下,亂逆何限,而漢祿之八字凶言,言之膽掉,思之血沸,此環東土大小臣民之誓不共一天者也。丙寅夏處分,何幸略施天討於鬼誅旣先之後,而根柢猶有所未究者,支屬猶有所未殄者,乃使此梟音獍影,肆然跳踉於神轝返虞之路,稱以鳴冤,驚動天聽於哀遑罔極之際,此係何等變怪也?渠之眞贓,丹書自在,鐵案已成,何冤可籲,何計可逃,而一犯於壬申,再犯於甲戌,歲以爲常,今旣三遭矣,前後批旨,非不極嚴且截,而特以其蒙騃而宥之,不施當律,其藏頭指嗾之輩,手法已熟,看作茶飯,敢爲嘗試之圖,而睯不畏死,欲爲變幻之計,而頑不知止,此而置之,復用容貸之典,則安知無魯·禧之孫,接迹於明日乎?噫,彼聖吉,渠雖黃口小醜,而譸張是,指自是者,自有其人,一次盤問,則可以斯得。伏願殿下俯循輿情,廓揮乾斷,亟令攸司,嚴覈窮査,夬申王法,以爲振紀綱嚴隄防之道焉。臣無任云云。省疏具悉。所陳不允。
正言韓兢裕疏曰,伏以,隄防不嚴,亂逆無所懲畏,義理湮晦,變怪無所不至。至於漢祿之孫,蹕路鳴冤而極矣。噫嘻,漢祿之八字凶言,千古斷案,而丙寅處分,嚴於霜雪,壬申箚批,昭如日星,環東土含生之倫,誓不欲共戴一天,則雖於千百載之久,豈敢生掉脫昭雪之計?而第其王綱太恢,根窩未拔,鋤治失時,亂本自在,梟腸狼性,改頭換面,粧出至蒙騃之一逆種,輦路咫尺,三度鳴金,往歲而不戢,今年而如是,有若國法公議之自渠力抗者,其所指劃,吁亦凶且頑矣。國無治逆之律則已,不然則不施於此輩,更待何日乎?又況丹書昭在,黃口肆凶,語其年則至幼,究其心則絶悖,細觀前後文字,決非髫齓之所可辦出者,此理之皎然明甚,殿下想不待諸臣之言而洞悉之矣。伏願殿下,廓揮乾斷,夬申王章,打破窩窟,永絶亂本,以爲嚴隄防明義理之道。仍伏念臣於見職,未及署經,何敢以言官自居,而亂臣賊子,人得以誅之,事在目下,懲討是急,不避出位之嫌,猥陳沬飮之忱。伏乞聖慈,亟遞臣職,以安微分焉。臣無任云云。省疏具悉。所陳不允,爾其勿辭察職。
上在昌德宮。停常參·經筵。
四虞祭親行後,大殿·王大妃殿·中宮殿·嘉順宮·世子宮,內閣·政院·玉堂·百官奉慰單子問安。答曰,知道。藥房,口傳問安。答曰,知道。
傳于洪遇燮曰,五虞祭,以親行磨鍊,出宮自內爲之,該房知悉。
傳于洪遇燮曰,留院上疏入之。
洪遇燮啓曰,今日齋宿,承旨當爲備員,左副承旨韓義運,須資出去,卽爲牌招,兼都承旨韓致應,行左承旨李文會,不爲仕進,所當竝請牌招,而拘於廳規,不得請牌,何以爲之?敢稟。傳曰,允。牌招。
韓致應啓曰,今日齋宿承旨,當爲備員,而行左承旨李文會牌不進,更爲牌招,何如?傳曰,允。
以平安監司李相璜狀啓,价川縣民家失火事,傳于徐長輔曰,聞甚矜惻,元恤典外,別加顧恤事,分付。
洪遇燮,以禮曹言啓曰,今三月初十日,魂宮五虞祭親行時,自上當有散,致齋之禮,而正日只隔一日,散齋則勢未及磨鍊,殿下致齋一日於齋殿,有司,惟啓享事,陪祭百官諸衛之屬守衛宮門者,各於本司,淸齋一宿事,知委,何如?傳曰,允。
韓致應,以吏曹言啓曰,今此五虞祭親行時,執禮李鍾運,執尊李紀淵,時無職名,令該曹,口傳付軍職,何如?傳曰,允。
兵曹口傳政事,副司果單李紀淵·李鍾運。
領議政金載瓚疏曰,伏以,惠慶宮襄禮奄過,慈徽莫攀,聖心痛慕,伏惟冞切,區區微忱,益不勝廓然悲隕之至。仍伏念臣,以今情勢,不可冒居見職,聖明之所燭也,通朝之共諒也,今豈有更尋宿硏,重入修門之理?而向於上下哀遑之日,奔問是急,私義在後,拚棄素執,顚倒入城,而敦匠之命,勢難辭遜,終事之地,義當殫蹶,遂不得不抑情承奉,而顧其所自守者,依舊是當面鐵限,而未或一步移易,凡係目下董功之外,一截廟謨,初不敢與聞,惟待竣事之日,擬申遂初之願,寤寐如結,幾月如一日矣。日前前席,已以矢心之意,質言仰陳,其曰臣若因此仍冒,當爲不成人之人也,以不成人之人,置之相職,國何以爲國云者,豈臣一毫過飾之言也?今則仙園禮成,事功已訖,臣可以退守微諒,始申私義矣。臣一出都門,嶺海是期,私分惶蹙,非不自知,而難奪之義,匹夫亦然,玆敢徑歸鄕廬,仍納命召,乞受當被之律,以昭法紀,不勝幸甚。臣無任云云。答曰,省疏具悉卿懇。前日批諭,已罄悉予意,卿亦不日膺命,今又尋鄕,有何可引之義而如是乎?萬萬過矣。望卿須卽簉朝以副至意。仍傳于韓致應曰,此批答,遣史官,傳諭于領議政,仍傳命召。
全羅監司金敎根疏曰,伏以,日月遄邁,惠慶宮襄禮奄過,伏惟聖孝靡逮,益復如新。仍伏念臣,頃以大同與田稅木邊代錢事,冒昧啓請矣。廟堂,以正供事體之重,深以爲難愼,以大同三分一代錢回啓定奪。夫三分減一,亦可以少紓南民之力,則臣固當宣揚曠絶之恩渥而已。顧何敢復事煩瀆,求益之不已哉?第今民情·事勢之困窮迫隘,較諸嚮時,尤有甚焉。場市之間,賣買旣絶,則殆無異於責童羖而刮龜毛,誠恐民日其恣,而官卒無捧,蓋昨年湖南之綿農,不可但以歉惡論,大抵幾乎絶種,嗣歲無望,今之迫於程限,强責於民者,以錢則不下六七貫,而亦無化錢作木之道,此臣所謂民日其咨,而官卒無捧者也。夫賦稅之惟正也,經用之匱乏也,貢民之失業也,臣雖愚迷,亦有其心存而目擊,仰思而俯歎者,豈或以暫違京輦,薄莅藩服,判作別人,橫生私意,可已而不已哉?奉法率職,安民固本,萬萬無竝行不悖之道,則寧被不率職之罪,不敢行不恤民之政,況安民率職,終歸兩失而止者乎?議者或以爲,貢民亦民,民之失業,中外惟均,此說似乎而實非。惟彼貢民之奉公需用者,不離於錢,縱非本色,錢則詳定,比之南民之無中責有,不啻哿矣富人。臣於是,稱量輕重,不容終默,方欲復申前說,陳疏仰懇,際伏見嶺南道臣,以此事陳請者,實是先獲臣心,而聖批特許,嶺民其蘇,臣聞恩言一出,三軍挾纊,單醪投河,千士飽德,況此實惠,不止空言。廣恩,非同單醪,則惟此接壤比隣之民,已不勝挾纊飽德,而又豈敢曰奚獨後我乎?論以王政,則日月無偏照,揆以民情,則湖·嶺無異同。伏願聖慈,深察湖民如渴之望,推廣嶠南已施之澤,大同則特許純錢,田稅則折半代捧,使此湖一路之民,咸囿於德化之中。臣無任云云。答曰,省疏具悉。疏辭,令廟堂稟處。
副應敎金箕殷疏曰,伏以,莫嚴者隄防也,難拂者公議也,苟使隄防一壞,公議或泯,則亂賊無所知懼,義理無時可明,至於國不得爲國,人不得爲人矣,寧不懼哉?噫,彼漢祿,卽窮天地亘古今所無之極逆大憝也,蓋其八字凶言,已成千古斷案,而天討未行,鬼誅先加,神人之齊憤,愈久而益深矣。何幸丙寅以後,略施誅討,而猶未能掃蕩窩窟,殄滅無遺,遂使凶醜餘種,乃敢莊頭換面,嗾出蒙騃無知之一乳臭聖吉者,稱以訴冤,肆然鳴金於蹕路咫尺之前,一猶不足,已至於三,亂逆之無忌,至此而甚矣,紀綱之不振,於斯而極矣。丹書昭載,鐵案自在,而眼無王綱,角勝公議,益肆跳踉,睯不知畏,初若出嘗試之意,末乃爲變亂之計,指一世聲討之擧,反歸之構捏之科,毒螫愈往而愈肆,凶言愈出而愈憯,至於今番供招中數斷句語,敢逼不敢言之地,遣辭絶悖,造意極凶,此其心不但在於讐擧國之人,誣滿廷之臣而已。思之及此,不覺髮豎而膽掉,若能自初窮鋤而痛治,則豈敢至今無嚴之若是乎?語曰涓涓不絶,將至滔天,炎炎不滅,將至燎原。今日之變怪,非止涓涓炎炎而已,則滔天而燎原,可立而待。到此殿下,亦何所顧惜於一逆種,而終始包容,不思所以窮覈痛鋤之道耶?嗚呼,孟子曰,國人皆曰可殺,殺之。今三司之齊聲懲討,大僚之聯請盤覈,亶出公共之論,可見輿情之同,則此乃國人皆曰可殺,而前後批旨,一例靳允,好生之德意,涵容之至仁,非不仰認,而其於群情之沸鬱何,其如世變之滋長何哉?伏願聖明,廓揮乾斷,亟降兪音,特將凶豎,嚴加盤問,其同惡諸人,一竝明正典刑,使王章伸而亂本除,隄防嚴而公議行焉,不勝幸甚。臣無任云云。省疏具悉。所陳不允。
副校理李晉淵疏曰,伏以,王綱不振,世變層生,至於日前聖吉之蹕路鳴金而極矣。噫嘻痛矣,亂臣賊子,從古何限,而自有載籍以來所未有者,卽祿賊是已,八字凶言,卽渠斷案而思之骨顫,言之膽掉,環東土含生之倫,孰不欲手磔口臠,而王章未施,鬼誅先加,可謂天網恢矣,人彝斁矣。幸賴百世之公議不泯,至於丙寅處分,而日月昭揭於昏衢,鬼蜮莫逃於天誅,則今於國是大定之後,渠以祿賊之孫,敢生嘗試之習,顯售掉脫之計,至再至三,有若歲課者然,其所跳踉放恣,已無可言,而苟有一分嚴畏之心,豈如是肆然號籲,驚動天聽乎?此而若不嚴加處分,大行鋤治,則義理旣明而益晦,王法乍伸而旋屈,將至於國不爲國,人不爲人,又不知何樣變怪,伏在何處。思之及此,寧不懍然而寒心哉?臣之所大可懼者,人心易狃於習孰,是非漸晦於久遠,懲討徒歸於紙上之空言,紀綱益解於日後之嚴防,畢竟至於凶孽逆種,接踵而起,涓滴終成滔天,爝火必至燎原,則將作何許樣子,而國家其將稅駕於何地耶?前後箚啓,相繼聯陳,而竊庶幾廓揮乾斷,大加懲治,仄聽屢目,兪音尙閟,臣職忝三司之列,實不勝憂慨之忱,達宵不寐,繞壁彷徨,玆敢披瀝衷懇,仰瀆崇嚴。伏乞聖明,淵然深思,赫然改圖,依大臣·三司之請,嚴加盤覈,逆折奸萌,俾伸輿憤焉。臣無任云云。省疏具悉。所陳不允。
四虞祭親行敎是時,亞獻官左議政金思穆,終獻官靑城尉沈能建,贊禮禮曹判書鄭尙愚,典祀官奉常正李東煥,宮闈令尙膳林宜馥,執禮副司果朴蓍壽,執尊司諫李東冕,大祝修撰李羲準,祝史副司果洪益聞,齋郞副司果朴台壽,盥洗位禮曹正郞韓相殷,盥洗位典籍崔廷鎭,爵洗位典籍金載成,爵洗位典籍黃鍾人,亞·終獻盥洗位典籍李衡柱,贊者引儀方禹矩,贊者引儀金學羲,謁者兼引儀韓守一,謁者假引儀金光素,贊引假引儀邊相岱,贊引假引儀李尙遵,祭監監察李賢默,祭監監察金在熊。
丙子三月初九日子時,上御齋室。四虞祭親行入侍時,兼都承旨韓致應,左承旨洪遇燮,右副承旨朴宗珩,同副承旨徐長輔,記事官朴齊明,假注書李冕植,記注官曺錫鯤,別兼春秋金道喜,檢校直閣李魯益·徐俊輔·鄭元容,檢校待敎李龍秀·李鶴秀,以次侍立。時至,左通禮,跪啓請行禮,上具功服出齋室,詣魂殿。贊禮,前導入北夾門,陞自東階,詣板位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興再拜興平身,上止哭興再拜興平身,在位者,皆止哭興再拜興平身。執禮請行奠幣禮,上詣尊所,東向立,執尊者擧冪,致應酌鬱鬯,遇燮以瓚受鬱鬯,上詣靈座前,北向立。贊禮,跪啓請跪,上跪,在位者皆跪。致應奉香,長輔奉香爐跪進。贊禮,跪啓請三上香,上三上香。長輔奠爐於案,致應奉瓚跪進。贊禮,跪啓請執瓚灌地,上執瓚灌地訖。致應受瓚,還置於奠所,遇燮,奉幣篚跪進。贊禮,跪啓請執幣獻幣,上以幣授遇燮,奠于靈座前訖。上出戶降復位,執禮請行初獻禮,上詣尊所西向立。執尊者擧冪,致應酌醴齊,遇燮以爵受醴,上詣靈座前,北向立。贊禮,跪啓請跪。上跪,在位者皆跪,遇燮,以爵跪進。贊禮,跪啓請執爵獻爵,上以爵授遇燮,奠于靈座前訖。贊禮,跪啓請俯伏興少退,大祝李羲準,進靈座之右,東向跪讀祝文訖,上出戶降復位。亞獻官右議政金思穆,終獻官靑城尉沈能建,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮,跪啓請止哭興·再拜興,平身,上止哭興·再拜興·平身,在位者皆止哭興·再拜興·平身。宮闈令,納虞主如儀,上詣望燎位,大祝奉幣燎於坎。贊禮,啓禮畢,仍導以行,上入齋殿還內,諸臣以次退出。
上在昌德宮。停常參·經筵。
五虞祭親行後,大殿·王大妃殿·中宮殿·嘉順宮·世子宮,內閣·政院·玉堂·百官奉尉單子問安。答曰,知道。藥房口傳問安。答曰,知道。
藥房都提調韓用龜,右承旨洪遇燮啓曰,五虞祭奄過,聖慕益新,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
韓義運啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金輦奉命在外,代以康國龍爲事變假注書。
傳于韓義運曰,園所都監堂上入侍。
韓義運啓曰,卽者議政府錄事來言,領議政金載瓚,聖批雖極隆重,情勢無望承受云,仍納命召,何以爲之?敢稟。傳曰,昨日疏批已諭,卽爲簉朝,以副予意事,遣史官傳諭,仍傳命召。
洪遇燮,以內醫院都提調意啓曰,提調朴崙壽,副提調韓致應,今日問安,不爲仕進,卽爲牌招,何如?傳曰,允。
洪遇燮,以弘文館言啓曰,校理李泰淳,連呈辭單,不爲行公,與修撰尹景鎭,竝卽牌招察任,何如?傳曰,允。
洪遇燮,以禮曹言啓曰,魂宮所封京各司供上,及京畿封進朔望雉鮮,月令誕日各名日物膳,依乙丑年例,限三年仍爲封進事,自臣曹草記蒙允,而取見戶曹別單之追後啓下者,則魂宮三年內,誕日各名日政府·六曹及掌苑署封進果品,竝入於除減中矣。謹考各年謄錄,則三年內仍爲封進,已有前例,恐當依例擧行,而旣有別單啓下,臣曹不敢擅便,何以爲之乎?敢稟。傳曰,依乙丑年例爲之。
韓義運,以備邊司言啓曰,頃因全羅監司金敎根狀啓,錦山等邑大同木,許令三分一代錢矣,卽見其上疏,則更陳綿木絶貴,民勢難辦之狀,仍請大同木純錢,田稅木折半代捧,而批旨,有廟堂稟處之命矣。昨年綿農之慘歉,嶺南·湖南無所異同,場市之賣買絶罕,村閭之杼軸皆空,道臣非不知正供之重,而民情遑汲,有此不得已之請矣。向於嶺南,旣施曠絶之特恩,獨於湖南,不行一視之政,則豈無向隅之歎乎?一依嶺南已施之例,特爲許施,何如?傳曰,允。
左議政韓用龜,右議政金思穆聯名箚曰,伏以,卽聞領議政金載瓚,投進一疏,復尋鄕路,臣等竊不勝愕然憂歎之至。嗚呼,今日國事,誠末如之何矣?惟我殿下,深居九重,端拱淵默,乃以軍國機務,委之廊廟之上,今此元輔之進秉匀軸,政値極艱之會,西憂澒洞,南民顚連,國勢之岌嶪,殆無稅駕之所,而早夜焦勞,隨處彌綸,頹敗之綱,渙散之民,賴以維持,式至于今,忱誠靡懈,績庸甚茂,倚毗之聖眷愈隆,朝野之想望冞切,而夫何世道不靖,人心難平?投匭之言,專事捃摭,挾雜之計,暗售敲撼,以大臣自來難進之志,又添此目下難安之情,工訖敦匠,志決去國,不惟臣等之忝在僚席者,仰成無所,抑亦聖心必當悵然延佇,屢發中朝之歎矣。仍伏念此大臣,重卜之初,以其引義不出,至下過中之敎,務盡必致之方,今當告退之日,又若以敷心之諭,敦迫慰勉,亟挽其行,使敬禮之義,無替於終始,則以大臣國耳公耳之心,豈不犁然而悟,飜然而起,仰副丁寧惻怛之至意乎?玆敢不避煩猥,聯陳愚悃,惟聖明採納焉。取進止。答曰,省箚具悉卿等之懇。依卿等所請,當敦勉矣。仍傳于洪遇燮曰,此批答,遣史官,傳諭于左·右相。
修撰尹景鎭疏曰,伏以,凶孽跳踉,鳴金犯蹕,晦盲我大義,壞亂我大防,擧朝震駭,聲討相屬,而一日二日,兪音邈然,臣衷情抑鬱,夜而不寐。噫嘻,五年之內,三作此擧者,不過一乳臭之童子耳。彼乳臭者,豈能獨辦此凶計哉?必有指使之窩主矣,彼指使者,豈欲故犯此罔赦哉?以無法綱之懲勵,若於壬申初發之日,嚴覈根柢,明施典刑,則豈至至再至三,睯不畏死之至於此極哉?始因壬申之不究,竟至今日之怙縱,則不究於今日,而怙縱於他日者,乃灼然之理也。豈意聖明之世,使此凶醜餘孽,任其潛滋暗長,以致爝火之燎原,涓滴之滔天也哉?宗國之憂,思之懍然,臣謂擊錚罪人聖吉,勿以蒙騃無知,如前容貸,窮凶情節,一一嚴覈,快伸王章,打破窩窟,則亂本自此絶矣,義理由是明矣。仍伏念臣於見職,猥以無似,玷辱名器,自來情勢,便成鐵限,前後恩除,一味違傲,區區守株,寧伏慢命之誅,而毋犯忘廉之歸者,二年于玆矣,何敢以論思自居,張皇章奏,參聞朝論,而至於目下懲討,輿憤所激,有不容泯默者,雖不得不略暴衷悃,仰瀆崇嚴,而若復因仍蹲冒,不思所以自靖,則其於不識人間羞恥事,何哉?伏乞天地父母,察臣難冒之義,諒臣不稱之實,鐫削臣所帶職名,以尊公器,以安私分焉。臣無任云云。省疏具悉。所陳不允,勿辭察職。
五虞祭親行敎是時,亞獻官右議政金思穆,終獻官判敦寧李彦植,贊禮禮曹判書鄭尙愚,典祀官奉常正李東煥,宮闈令尙膳李元碩,執禮副司果李鍾運,執尊副司果李紀淵,大祝副司果趙璟鎭,祝史副司果沈能稷,齋郞掌令兪應煥,盥洗位禮曹佐郞黃燾,盥洗位典籍金基石,爵洗位典籍金樂灃,爵洗位校書判校金初燮,亞·終獻盥洗位直講裵相仁,贊者引儀方禹矩,贊者引儀金學羲,謁者兼引儀李敦源,謁者兼引儀安國煥,贊引兼引儀韓守一,贊引假引儀朴耆元,祭監監察朴周燮,祭監〈監〉察盧命鼎。
丙子三月初十日子時,上御齋室。五虞祭親行入侍時,兼都承旨韓致應,右承旨洪遇燮,左副承旨韓義運,右副承旨朴宗珩,同副承旨徐長輔,記事官朴齊明,假注書李冕植,記注官安亨鎭,別兼春秋金道喜,檢校直閣鄭元容,檢校待敎李龍秀·李鶴秀,以次侍立。時至,左通禮,跪啓請行禮,上具功服,出齋室,詣通和殿。贊禮,前導入北夾門,陞自東階,詣板位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興·再拜興·平身,上止哭興·再拜興·平身,在位者皆止哭興·再拜興·平身。執禮,請行奠幣禮,上詣尊所東向立,執尊者,擧冪,長輔酌鬱鬯,遇燮,以瓚受鬱鬯,上詣靈座前,北向立。贊禮,跪啓請跪,上跪,在位者皆跪。致應奉香,長輔奉香爐,跪進。贊禮,跪啓請三上香。上三上香,長輔,奠爐於案,遇燮,奉瓚跪進。贊禮,跪啓請執瓚灌地,上執瓚灌地訖。遇燮,受瓚還置於奠所,遇燮,奉幣篚跪進。贊禮,跪啓請執幣獻幣,上以幣授遇燮,奠于靈座前訖,上出戶降復位,執禮請行初獻禮,上詣尊所東向立,執尊者,擧冪,長輔酌醴齊,遇燮,以爵受醴,上詣靈座前北向立。贊禮,跪啓請跪,上跪,在位者皆跪。長輔,以爵跪進,贊禮,跪啓請執爵獻爵,上以爵授遇燮,奠于靈座前訖。贊禮,跪啓請俯伏興少退,大祝趙璟鎭,進靈座之右,東向跪讀祝文訖,上出戶降復位。亞獻官右議政金思穆,終獻官判敦寧李彦植,以次獻爵如儀訖,降復位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興·再拜興·平身,上止哭興·再拜興·平身,在位者,皆止哭興·再拜興·平身。宮闈令,納虞主如儀,上詣望燎位,大祝奉幣燎於坎。贊禮啓禮畢,仍導以行,上入齋殿還內,諸臣以次退出。
丙子三月初十日申時,上御熙政堂。園所都監堂上入侍時,左副承旨韓義運,假注書李冕植,記注官李昌瑞,記事官安亨鎭,都監堂上水原留守徐榮輔,工曹判書韓用鐸,大護軍林漢浩,以次進伏訖。榮輔等,進前奏曰,五虞祭奄過,伏想聖慕益復如新矣。又奏曰,連日勞動,聖體,若何?上曰,一樣矣。上曰,無事畢役乎?榮輔等曰,王靈攸曁,平安訖役,而初七日之雨,雖好於莎草,有妨於掃灑之節,故安園祭,昨纔過行,今始入來矣。仍命退,榮輔等退出,又命退,承史以次退出。
上在昌德宮。停常參·經筵。
自開東至辰時,有霧氣。夜自一更至三更,月暈。
朴宗珩啓曰,大司憲朴宗薰,執義李鼎秉,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
備忘記,高嶺僉使李晉會下直,長弓一張,長箭一部,片箭一部,筒兒一箇,賜給。
傳于韓義運曰,出宮門路,以協陽門爲之。
康國龍奉命在外,代以李得英爲事變假注書。
洪遇燮啓曰,今日齋宿,承旨當爲備員,兼都承旨韓致應,不爲仕進,所當牌招,而拘於廳規,不得請牌,何以爲之?敢稟。傳曰,牌招。
韓義運啓曰,兵曹郞廳來言,明日卒哭祭親行時,別侍衛,不可不備,而本曹判書南公轍,有身病,不得進參云,卽爲牌招,何如?傳曰,允。
又啓曰,行兵曹判書南公轍牌不進推考傳旨,今方捧入,而卒哭祭親行時,別侍衛,不可不備,如是違牌,事甚未安,更爲牌招,何如?傳曰,允。
又啓曰,行兵曹判書南公轍再牌不進推考傳旨,今方捧入,而卒哭祭親行時,別侍衛,不可不備,而連事違牌,極爲未安,所當更請牌招,而係是一日三牌,何以爲之?敢稟。傳曰,次堂擧行。
以校理李泰淳,修撰尹景鎭,牌不進罷職傳旨,傳于洪遇燮曰,只推。
事變假注書康國龍書啓。臣於本月初十日亥時量,敬奉聖諭,馳往于高陽郡下道面德隱里,議政府領議政金載瓚所住處,傳諭是白乎,則以爲,臣不待辭陛,直爲尋鄕,非不知罪在虧分,而實出於迫不得已也。蓋向來一出,只爲敦匠之任,元非就職之計,參倚之間,自有微諒,已於承命之初,準擬今日之行,今旣竣事,則更何敢一日遲徊?而適緣病故,不免數宿於城闉,比古人卽日納節之義,實自愧心,至於自來情勢,有遞而已,有罪而已。此職未解之前,惟當泥首鄕廬,無望轉動,伏地隕越,罔知攸達亦爲白有等以,臣則仍爲復路,緣由馳啓云云。答曰,昨日批旨已諭,更勿逡巡,卽日簉朝事,遣史官傳諭。
韓義運啓曰,卽者議政府錄事來言,領議政金載瓚,以爲義在必辭,職同已遞,命召祗受,不敢擬議云,仍納命召,何以爲之?敢稟。傳曰,遣史官,還傳命召。
洪遇燮,以禮曹言啓曰,卽接開城府故學生權大慶妻柳氏所志,則以爲,家翁同姓六寸弟世旰,嫡妾無子女矣,第二子勳彦,欲爲繼後,兩家相議完定,未及禮斜,而世旰夫妻俱歿,不得循例禮斜,依定式草記稟處事,呈狀。而一邊之言,有難準信,使其門長,具由呈狀,則門長幼學權世煦呈辭,果如柳氏所訴矣。凡係繼宗立後者,兩邊與受,文蹟明有可據,而不得登聞者,許令該曹,論理草記事,曾有筵奏定式,依定式權大慶第二子勳彦,立爲權世旰之後,何如?傳曰,允。
韓義運,以備邊司言啓曰,延安府使尹光心,以還餉未捧,因道臣請勘,纔以就拿矣。本邑以海西積弊之邑,荐經歉荒,流亡居多,還餉之不得準捧,其勢似然,不可無參恕之道,且聞該府使,莅任未久,銳意矯捄,頗有就緖之望,而當此農務方殷之時,一日曠官,誠極可悶,姑從末勘,施以問備之典,使之戴罪行公,責以成效,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則以爲,本廟外三門東邊墻垣半間許頹圮云,爲先堅實圍排,卽速合力修築之意,敢啓。傳曰,知道。
上在昌德宮。停常參·經筵。
自未時至人定,灑雨下雨,測雨器水深二分。自人定至夜四更,灑雨下雨,測雨器水深二分。
卒哭祭罷,還內後,內閣·政院·玉堂·藥房,口傳問安。答曰,知道。
藥房都提調韓用龜,副提調韓致應啓曰,日月不居,卒哭奄過,伏想孝思靡逮,益復如新,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
韓義運啓曰,合辭方張之時,諫院無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于洪遇燮曰,三都監別單書入。
注書朴齊明病,代以吳駿常爲假注書。
李得英奉命在外,代以李源一,爲事變假注書。
吳駿常有頉,代以權爲假注書。
李源一有頉,代以金持純爲事變假注書。
韓義運啓曰,大司憲朴宗薰,以其親病,陳疏下鄕,原疏纔已捧入,而臺臣徑行,不可無警,推考,何如?傳曰,允。
洪遇燮啓曰,卽者吏曹郞廳來言,臺諫有闕,政事,取稟。傳曰,前望單子入之,待下批牌招察任。
大司憲前望單子入之,林漢浩落點。
洪遇燮啓曰,卽者文學洪羲祖,以其親病,陳疏徑行,原疏纔已捧入矣,所當直捧禁推傳旨,而此與無端徑行有異,推考,何如?傳曰,允。
以大司諫鄭觀綏,司諫李東冕,獻納尹應大,牌不進罷職傳旨,傳于韓義運曰,只推。
以京畿監司金魯敬狀啓,永平縣民家失火事,傳于徐長輔曰,聞甚矜惻,元恤典外,別加顧恤事,廟堂分付。
以黃海監司李勉昇狀啓,薦新生石首魚,限內不得封進,惶恐待罪事,傳于洪遇燮曰,勿待罪事,回諭。
事變假注書李得英書啓。臣於本月十一日戌時量,敬奉聖諭,下往于高陽郡下道面德隱里,議政府領議政金載瓚所住處,傳諭是白乎,則以爲,臣之前後積逋之罪,豈但爲逡巡哉?自矢自劃,力抗君命,職當刊改,而見職尙在,罪合誅竄,而一罪不可,以臣所犯,若是倖逭,其可曰國有法乎?噫,榮祿,人所欲也,郵罰,人所惡也,今乃必辭榮祿,甘就郵罰,天下之人,必不然也,而臣獨如此,蓋以其大不獲已者存故耳,伏況質言於君父,更或有移易,則是欺君也,臣寧被重誅,判不爲是也。嚴命之下,惟俟金木而已,亦爲白有等以,臣則仍爲復路,緣由馳啓云云。答曰,昨日書啓之批,已悉諭,卿何如是?更勿辭巽,卽爲膺命事。遣史官傳諭。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
洪遇燮,以內醫院都提調意啓曰,提調朴崙壽,今日問安,不爲仕進,卽爲牌招,何如?傳曰,允。
韓義運,以兵曹言啓曰,本曹佐郞李寅溥,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以義禁府言啓曰,備邊司啓辭內,延安府使尹光心,以還餉未準捧事,纔已就拿,而當此農務方殷之時,一日曠官,誠極可悶,姑從末勘,施以問備之典,使之戴罪行公,責以成效事,允下矣。時囚罪人尹光心,卽爲放送之意,敢啓。傳曰,知道。
大司憲朴宗薰疏曰,伏〈以〉,禮成安園,虞卒奄過,連日躬課,聖慕益深,慨廓悲慮,小大惟均。仍伏念臣母,在於金城縣臣兄任所,臣之曠省,倏已經歲而閱時矣。卽接來信,近添感滯,歷日彌苦,寢啖俱減,臣母年旣癃老,素多疾恙,雖在不病之時,顧臣離違之情,未嘗一刻而自寬,況聞此報,煎迫驚遑,未暇緩聲,玆敢短章仰暴,冒犯徑行。伏乞聖慈,俯垂諒察,亟遞臣所帶風憲之任,俾便往護,仍治臣擅離之罪,以肅朝綱,以安私分,千萬幸甚。臣無任云云。答曰,省疏具悉。所請依施。
文學洪羲祖疏曰,伏以,臣之本生父臣義浩,以冬至兼謝恩正使,銜命赴燕,今已渡江,行將復命矣,幸仗王威,往返無撓,而第念萬里原濕之役,衰氣易憊,經歲睽離之餘,私情政切,際接來信,則痰嗽挾感,自冬彌留,寢啖失宜,榮衛受損,雖是〈尋〉常之證,而勞攘之祟,焦慮尤倍,情急迎護,按住不得,玆敢冒昧陳籲,徑尋覲路。伏乞聖慈,諒臣至切之懇,遞臣見帶之職,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭往護。
卒哭祭親行敎是時,亞獻官領府事李時秀,終獻官左議政韓用龜,贊禮禮曹判書鄭尙愚,典祀官奉常正李東煥,宮闈令尙膳李元碩,執禮副修撰朴琦壽,執尊執義李鼎秉,大祝副司果趙琮鎭,祝史掌樂正姜浚欽,齋郞副司果洪命周,盥洗位兵曹正郞閔秉勳,盥洗位典籍鄭郁東,爵洗位司藝鄭弼漢,爵洗位校檢李齊學,亞·終獻盥洗位直講裵相仁,贊者引儀方禹矩,贊者引儀金學羲,謁者兼引儀黃稊,謁者兼引儀李敦源,贊引兼引儀金聲寅,贊引假引儀邊相岱,祭監監察朴周燮,祭監監察李魯應。
丙子三月十二日子時,上詣通和殿。卒哭祭親行入侍時,兼都承旨韓致應,行左承旨李文會,右承旨洪遇燮,左副承旨韓義運,右副承旨朴宗珩,同副承旨徐長輔,記事官朴齊明,假注書李冕植,記注官安亨鎭,直提學金履喬,檢校直閣徐俊輔,檢校待敎李鶴秀,以次侍立訖。上具翼善冠,乘輿出宣化門,仍出協陽門,由建〈陽〉門·銅龍門·景化門·集禮門,至延喜門外。通禮,跪啓請降輿,上降輿入齊室後,問安勿爲之事。榻前下敎,仍具功服,詣通和殿,贊禮前導,入北夾門,陞自東階,詣板位。贊禮跪啓請俯伏哭,在位者,皆俯伏哭。贊禮,跪啓請止哭興·再拜興·平身,上止哭興·再拜興·平身,在位者,皆止哭興·再拜興·平身。執禮,請行奠幣禮,上詣尊所東向立,執尊者擧冪,長輔酌鬱鬯,遇燮,以瓚受酌鬯,上詣靈座前,北向立。贊禮,跪啓請跪,上跪,在位者皆跪。致應奉香,長輔奉香爐跪進。贊禮,跪啓請三上香,上三上香。長輔奠爐於案,遇燮奉瓚跪進。贊禮,跪啓請執瓚灌地,上執瓚灌地訖,遇燮受瓚,還置於尊所,遇燮奉幣篚跪進。贊禮,跪啓請執幣獻幣,上以幣授遇燮,奠于靈座前訖,上出戶降復位。執禮,請行初獻禮,上詣尊所,東向立,執尊者擧冪,長輔酌醴齊,遇燮以爵受醴,上詣靈座前,北向立。贊禮跪啓請跪,上跪,在位者皆跪。長輔,以爵跪進,贊禮,跪啓請執爵獻爵,上以爵授遇燮,奠于靈座前。贊禮跪啓請俯伏興·少退跪,上俯伏興·少退跪。大祝趙琮鎭,進靈座之右,東向跪讀祝文訖,上出戶降復位。亞獻官領府事李時秀,終獻官左議政韓用龜,以次獻爵如儀訖,降復位。贊禮跪啓請俯伏哭,上俯伏哭,在位者,皆俯伏哭。贊禮跪啓請止哭興·再拜興·平身,上止哭興·再拜興·平身,在位者,皆止哭興·再拜興·平身。宮闈令,納虞主如儀,上詣望燎位,大祝,奉幣燎於坎。贊禮啓禮畢,仍導以行,入齋室,親祭後,問安勿爲之事。榻前下敎又敎曰,奉慰問安,勿爲之事。出榻敎上改具翼善冠,出延喜門。通禮,跪啓請乘輿,上乘輿,由建陽門,入協陽門還內,出標信解嚴,諸臣以次退出。
上在昌德宮。停常參·經筵。
自辰時至申時,灑雨下雨,測雨器水深一寸一分。
夜二更三更,月暈。
韓義運啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
洪遇燮啓曰,右副承旨朴宗珩,今日不爲仕進,卽爲牌招,何如?傳曰,許遞。前望單子入之,待下批牌招察任。
承旨前望單子入之,李止淵落點。
以同副承旨李止淵牌不進罷職傳旨,傳于洪遇燮曰,只推。
金持純有頉,代以金輦爲事變假注書。
韓義運啓曰,行大司憲林漢浩,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,司諫李東冕,獻納尹應大,執義李鼎秉,掌令兪應煥牌不進罷職傳旨,傳于韓義運曰,只推。
兵曹口傳政事,護軍單朴宗薰。
洪遇燮,以宗簿寺提調意啓曰,惠慶宮襄禮已過,諡號·園號,薨逝年紀,當爲紀載於璿源譜略,而先大王八高祖圖及派系中懸註處,竝當一體修正矣,在前如此之時,或有設廳之例,亦有自本寺擧行之例,今番則何以爲之?敢稟。傳曰,自本寺擧行。
又以禮曹言啓曰,太廟展謁吉日,以何間推擇乎?敢稟。傳曰,以今月望後擇入。
又以禮曹言啓曰,景慕〈宮〉展謁吉日,以何間推擇乎?敢稟。傳曰,以太廟展謁日,同爲擇入。
又以禮曹言啓曰,以太廟展謁取稟草記,傳曰,以今月望後擇入,以景慕宮展謁取稟草記,傳曰,以太廟展謁日,同爲擇入事,命下矣,展謁吉日,令日官池景泌推擇,則今三月十七日·二十日,俱吉云,以何日定行乎?敢稟。傳曰,太廟展謁十七日爲之,景慕宮展謁,二十日爲之。
又以奎章閣言啓曰,卽接內需司牒報,則咸興·永興兩本宮,四月別大祭時,造燭封香吉日,今月二十八日辰時,衣襨香燭祭品奉詣吉日,同月二十九日卯時,俱吉云,以此日時擧行之意,敢啓。傳曰,知道。
韓義運,以兵曹言啓曰,羽林衛將鄭魯誠,五衛將金文欽,俱以身病猝重,勢難供職,呈狀乞遞,竝改差,今三月十六日,一番羽林衛番次矣,該番將鄭魯誠,改差之代,口傳差出,何如?傳曰,允。
兵曹口傳政事,以尹義儉爲羽林將。
洪遇燮,以司饔院提調意啓曰,漁夫契貢人等呼訴內,近因風勢不調,魚族深入,設網屢日,終未捉得,明日日下生鮮,將至闕供之境,願以活鷄,限捉得間,全數代封云,在前如此之時,曾有稟旨變通之事,而莫重御供,自下不敢擅便,惶恐敢啓。傳曰,依例代封。
兼春秋李昌瑞書啓。臣於本月十二日戌時量,敬奉聖諭,下往于高陽郡下道面德隱里,議政府領議政金載瓚所住處,傳諭是白乎,則以爲,苟欲事君以道,先正自已出處者,卽聖人攸戒,君子所守也,是以義所不在,君命有所不受,而至若忘廉喪恥,惟趨走爲恭,則其流也終必至於鄙夫之不可與也。臣雖不及古人萬萬,而蓋平日之所大畏者,政在此耳。昔宋臣司馬光拜相,宋帝臨軒宣召,王人一日十四往回,而猶不起,宋帝不以爲罪,後世傳爲盛事。臣竊有望於今日,而鎭日敦諭之下,不敢爲聞命之計者也。臣情到此,但有涕泣而已,亦爲白有等以,臣則仍爲復路,緣由馳啓云云。答曰,昨日附奏批旨已諭,卿何屢辭如是?不爲多誥,望卿須卽上來事。遣史官傳諭。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
行兵曹判書南公轍疏曰,伏以,日月流邁,惠慶宮襄禮奄過,慈徽日遠,聖慕益深,虞卒親行,勞動旣多,下情悲慮,曷有其極?卽伏見吏曹移牒,以臣差魂宮望祭獻官矣,臣固當竭蹶趨承,少伸臣分,而素患本病,越添於換節之時,㱡㱡床席,與死爲隣,加以痰結脚部,運動不利,泄痢之症,登溷頻數,神氣奄奄,食飮全却,房闥之內,轉側須人,以此症形,不但駭奔之無路,醜穢不潔,心甚悚然,玆敢倩人構章,仰首鳴呼。伏乞聖慈,俯念實狀,亟命付標,俾重祀典,仍治臣瀆擾之罪,以昭法紀,千萬幸甚,臣無任屛營祈懇之至,謹昧死以聞云云。答曰,省疏具悉。疏辭,許令該曹改付標。
行刑曹判書朴宗來疏曰,伏以,日月迅駛,卒哭奄過,仰惟聖慕悲廓,益復如新,伏不勝區區悲慮之至。仍伏念臣,卽伏奉吏曹名帖,以臣差魂宮望祭初獻官,明日當受香矣,固宜竭蹶趨進,以盡終事之誠。而第臣自月前,連赴享役,處冷失調,積勞爲祟,忽患非時之痢,乍減旋劇,見今度數旣頻,眞元隨下,眩暈交劇,動作無以自力。以此不潔之症,難强之形,顧何以致淸齋而效駿奔乎?玆不得不忙陳短章,仰瀆崇嚴。伏乞聖慈,特賜鑑諒,亟許變通,以重享事,仍治臣罪,以肅朝綱,千萬幸甚云云。答曰,省疏具悉。疏辭,許令該曹改付標。
吏曹參判趙弘鎭疏曰,伏以,居諸迅駛,惠慶宮虞卒已過,親祼禮成。伏惟我聖上追慕靡逮之痛,益復如新,區區下忱,尤不勝悲係憂慮之至。仍伏念臣於見職,何嘗有一半分堪承之望?而始旣謬膺,終又冒據,代斲不啻屢遭,虛縻亦已數朔,惟其知識昏短,聞見謏陋,注擬之際,瘡疣疊現,題目之下,譏謗交集,每自循省,愧懼益深,向陳衷懇,未蒙體諒,怵畏義分,黽勉至今。而第臣年迫八耋,衰朽轉甚,數年以來,百病侵尋,寄命床柹,奄成膏肓,氣血燥耗,形骸瘦鑠,重以冬春之交,將攝失宜,受損偏深,一日所噉,未滿龠匙,夜輒燥煩,不能交睫,眞元凘敗,動作不得隨意,神精眩瞀,事爲渾多遺忘,見之者莫不危之,臣亦自分爲癃廢之人,至於筋力奔走之事,實無以抖擻殫竭,而適値有事之時,不敢偃處,雖不得不舁進班行,歸輒頹頓,四到不省,似此貌狀,雖於閑司冗官,猶恐其不克擔夯,顧何能强策自效於銓衡鞅掌之務乎?政曹非養病之坊,重任非素餐之地,而積月瘝曠,冞增罪戾,伏枕惶隘,如添一病。夫疾痛則呼,人情所同,閔覆之慈,有願必從,臣何敢自阻於天地父母之前,而不一昂首鳴呼,以冀下逮之仁恩乎?玆敢略暴血懇,冒瀆崇聽。伏乞聖慈,諒臣疾之決難驅策,念重務之不宜瘝廢,亟解臣見帶之任,俾延殘喘,以卒生成之澤,不勝大願。臣無任云云。答曰,省疏具悉。卿其勿辭行公。
江華留守朴宗京疏曰,伏以,居諸迅駛,惠慶宮襄禮載成,卒哭奄過,仰惟聖慕,益復靡逮,臣隨參素衛之陪班,忍見玄宮之永閟,區區下情,尤不任悲廓之至。仍伏念臣之父母墳山,在於坡州地,而職忝居留,連値事務,星霜再周,久曠省疏之禮,雨露新濡,冞切怵惕之心,且今民事稍歇,簿牒少閒,私情難抑,松楸入望,玆敢不避猥越,仰瀆崇嚴。伏乞聖慈,諒臣至情,特許往省,不勝大願。臣無任云云。答曰,省疏具悉。卿其往省焉。
上在昌德宮。停常參·經筵。
韓義運,以都摠府言啓曰,日中設行,限魂宮卒哭前,啓請停止矣,今則卒哭已過,今日入直內三廳武兼禁軍及軍兵等,日中習射技放,請出標信。傳曰,知道。
韓義運啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
又以禁衛營將官來言,今日本營軍兵,日次私習云矣,敢啓。傳曰,知道。
洪遇燮啓曰,右副承旨徐長輔,同副承旨李止淵,今日不爲仕進,竝卽牌招,何如?傳曰,允。
傳于洪遇燮曰,禮房承旨,馳詣宗廟·永寧殿·景慕宮,奉審摘奸以來。
傳于洪遇燮曰,明日望祭,以親行磨鍊,侍衛以入直磨鍊。
傳于韓義運曰,出宮,自內爲之,該房知悉。
洪遇燮啓曰,今日齋宿,承旨當爲備員,右副承旨徐長輔,同副承旨李止淵,傳旨未下,兼都承旨韓致應,行左承旨李文會牌不進,所當更請牌招,而拘於廳規,不得請牌,何以爲之?敢稟。傳曰,牌招。
以右副承旨徐長輔,同副承旨李止淵牌不進罷職傳旨,傳于洪遇燮曰,只推。
洪遇燮啓曰,今日齋宿,承旨當爲備員,右副承旨徐長輔,同副承旨李止淵,旣有只推之命,竝卽牌招,兼都承旨韓致應,行左承旨李文會,所當牌招,而拘於廳規,不得請牌,何以爲之?敢稟。傳曰,牌招。
以右副承旨徐長輔,同副承旨李止淵再牌不進罷職傳旨,傳于洪遇燮曰,只推。
洪遇燮啓曰,卽者禮曹郞廳來言,明日宗廟·永寧殿,春奉審修改時,本曹判書,當爲進參,而判書鄭尙愚呈辭受由,次堂例不得擧行云,何以爲之?敢稟。傳曰,次堂擧行。
傳于洪遇燮曰,顧今國事多艱,元輔之如是浼浼,豈不慨然?前後批諭,已悉予至意,卿其勿復辭巽,卽日簉朝事,遣史官傳諭于領議政。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
傳于洪遇燮曰,殯宮上諡親上時,禮房承旨洪遇燮,對擧兼都承旨韓致應,竝加資。
傳于洪遇燮曰,洪樂受加資,敦寧都正加設單付以入,洪樂佑,善地守令作窠差送。
傳于洪遇燮曰,魂宮都監摠護使領議政金載瓚,鞍具馬一匹面給,提調行大護軍金羲淳,議政府右參贊李好敏,禮曹判書鄭尙愚,都廳弘文館副應敎金箕殷,竝加資,郞廳禮曹佐郞韓益相,日淺勿論,戶曹正郞李潞秀,司僕寺僉正洪羲宅,竝陞敍,司䆃寺僉正李進奎,敦寧府判官宋明圭,竝日淺勿論,司僕寺主簿朴致榮,副司果洪徹榮,前縣監任重白,前判官尹致民,前縣令金魯喆,竝陞敍,監造官典設司別檢朴齊顯,童蒙敎官趙敏永,童蒙敎官金相種,別工作監役官繕工監奉事朴宗濂,竝六品遷轉,欑宮別工作繕工監監役鄭東時,日淺勿論,殯宮魂宮修理所監役官繕工監奉事金敬淵,兒馬一匹賜給,初銘旌書寫官領敦寧府事金祖淳,梓宮上面上字書寫官知敦寧府事金在昌,改銘旌書寫官議政府右議政金思穆,下玄宮銘旌書寫官行吏曹判書朴宗慶,各熟馬一匹面給,啓殯時拭梓宮官·到園所啓殯時拭梓宮官,議政府右議政金思穆,熟馬一匹面給,執巾者濟用監主簿張斗敬,奉事金錫喜,執水者奉常寺正李東煥,各加一資,資窮者代加,別看役前五衛將李興潤,前營將成元柱,竝相當職調用,前主簿洪樂佑,善地監牧官作窠差送,殯宮次知金性完·梁大宜,資窮,竝熟馬一匹面給,金承業加資,神轝侍衛兼奉神主差備李得完,複差備智達成,神轝侍衛兼奉神帛差備金振玉,造果次知李得完,竝熟馬一匹賜給,都薛里韓敬善·智達成,各內下上弦弓一張賜給,林宜馥·李元碩,竝熟馬一匹賜給,從事官金應九·金履行,薛里金永曄·姜聖輔,酒房千世澤·印永馥,進止差備李福仁·洪應疇·金致灝·孔惟德,造果從事官黃再瓊,竝兒馬一匹賜給,酒房徐昌純,內下方物弓一張賜給,羅排哭差備徐繼業等十四人,各內下上弦弓一張賜給,三朔待令中官以下,依乙丑年例施賞,計士·奏時官·畫員·錄事·寫字官·牌將·員役·工匠等,依乙丑年例施賞,園所都監摠護使議政府領議政金載瓚,鞍具馬一匹面給,提調行水原府留守徐榮輔,工曹判書韓用鐸,行大護軍林漢浩,竝加資,行護軍李魯益,日淺勿論,都廳副司果李龜雲,副司果朴孝成竝加資,郞廳兵曹佐郞具宜默,繕工監副正兪漢寔,竝陞敍,司宰監僉正李元默,日淺勿論,副司果吳慶元,禮曹正郞洪佑燮,忠勳府都事李敬修,副司果李裕慶,竝陞敍,漢城府判官朴齊奎,日淺勿論,副司果李羲贊陞敍,京郞廳兵曹佐郞李相龍,上弦弓一張賜給,監造官司宰監奉事徐秉淳,長興庫奉事鄭淵始,司饔院奉事金永孚,副司正徐相祿,濟用監奉事朴晦壽,別工作繕工監假監役沈命永,竝陞六,分長興庫奉事鄭淵始,燔瓦所瓦署別提李氣浩,各加一資,資窮者代加,拭梓宮兼覆土官議政府右議政金思穆,熟馬一匹面給,封閉官司憲府執義李鼎秉加資,行水原府留守徐榮輔,京畿監司金魯敬,園內雜務差使員水原府判官鄭漪,各熟馬一匹賜給,別看役前僉使安德恒,前五衛將邊鏞,副司果金命赫,竝相當職調用,相地官方慶國·韓廷厚,令該衙門,高品付料,方外地師行護軍鄭旭·金尙澤,前營將崔翼相,相當職調用,計士·奏時官·醫員·儀器校正官·畫員·錄事·撥將·都看役·牌將·員役·工匠等,竝依庚申年例施賞,襄禮都監摠護使議政府領議政金載瓚,鞍具馬一匹面給,提調行大護軍韓用鐸,日淺勿論,行吏曹判書朴宗慶加資,議政府左參贊閔命爀,日淺勿論,戶曹判書鄭晩錫,知敦寧府事金在昌加資,行漢城府判尹金履陽,都廳副司果朴綺壽,日淺勿論,都廳副司果李敬參,弘文館副校理李晉淵加資,郞廳戶曹正郞閔秉勳,禮曹佐郞黃燾,平市署令洪容默,儀賓府都事徐任輔,陞敍,濟用監判官尹成圭,日淺勿論,副司果李潢陞敍,副司果洪徹榮,敦寧府判官宋明圭,日淺勿論,副司果朴齊一,陞敍,監造官內資寺直長尹景壽,副司勇韓忠裕,翊衛司侍直金箕書,陞六,司饔院奉事金永孚,日淺勿論,副司勇李羲平,別工作繕工監假監役金最根,誌石所·表石所監造官奉常寺副奉事李湜,陞六,造主所監造官奉常寺正李東煥,兒馬一匹賜給,別工作繕工監監役朴肯源,陞六,分典設司別提高道成,分長興庫主簿徐珌修,各加一資,資窮者代加,上諡殯宮時奉冊印官議政府領議政金載瓚,下玄宮時奉哀冊贈玉贈帛官議政府領議政金載瓚,熟馬一匹面給,諡冊文製述官行兵曹判書南公轍,加資,書寫官領敦寧府事金祖淳,哀冊文製述官行知中樞府事沈象奎,各熟馬一匹面給,哀冊文書寫官行水原府留守徐榮輔,表石陰記製述官行水原府留守徐榮輔,加資,表石陰記書寫官永明尉洪顯周,大字篆文書寫官議政府左議政韓用龜,行狀製述官判敦寧府事李晩秀,誌文製述官領敦寧府事金祖淳,各熟馬一匹面給,誌文書寫官行大護軍李肇源,加資,改銘旌書寫官議政府右議政金思穆,熟馬一匹面給,下玄宮銘旌書寫官行吏曹判書朴宗慶加資,印篆文書寫官領中樞府事李時秀,熟馬一匹面給,神主書寫官戶曹參議元在明加資,輓章書寫官副司果李龜雲·林景鎭·趙民和·李應奎·洪敬謨·任俊常·金陽淳·李羲準,司僕寺正朴蓍壽,侍講院弼善李紀淵,各上弦弓一張賜給,頓遞使行漢城府判尹金履陽,陪往大將行護軍吳毅常,半熟馬一匹賜給,陪往從事官前郡守李應會,前經歷趙密陞敍,發靷時各差備敎命執事,奉各年玉冊·竹冊·印奉·諡冊·諡印官,奉哀冊官,奉贈玉官,奉贈帛官,擧案者,各差備,褥席執事,神帛輦前奉香爐盒執事,箱差備,几差備,臺差備,標信几差備,服玩函差備,鏡梳函差備,硯匣·匜函差備,遺衣稱函差備,羽葆奉持官,大轝前奉香爐盒執事,舁梓宮官,大轝前木盒內實果進止差備,攝司僕正,拭梓宮時執巾·執水者,柩衣銘旌縫造官及差備官,攝相禮,各兒馬一匹賜給,封閉官司憲府執義李鼎秉,加資,上諡殯宮時,奉諡冊官,擧讀諡冊案者,奉諡印官,居讀諡印案者,擧讀哀冊案者,各差備擧案者及褥席執事,各兒馬一匹賜給,襄禮時各差備忠贊衛李光道等,各兒馬一匹賜給,別看役前五衛將李興潤,前僉使車弘濟,前別提李最敏,相當職調用,看役前僉使金鰲福·金仁煥,嘉善李海承,折衝林純榮·全宗一·吳聖錫,前萬戶趙愿,竝加資,待令捕魚軍官朴榮禧等,令該廳收用,錄士·計士·畫員·寫字官,各差備牌將·員役·工匠等,竝依乙丑年例施賞,長生殿都提調議政府領議政金載瓚,提調戶曹判書鄭晩錫,禮曹判書鄭尙愚,各半熟馬一匹賜給,提調行工曹判書朴宗慶,兼工曹判書趙尙鎭,工曹判書韓用鐸,竝日淺勿論,都廳戶曹佐郞李升淵,日淺勿論,都廳戶曹佐郞尹宗圭,禮曹正郞弼聖齎,工曹佐郞李民植,郞廳繕工監主簿李震寬,各兒馬一匹賜給,計士·員役·工匠等,依乙丑年例施賞,攝贊儀·引儀·東西唱引儀·引接引儀等,各兒馬一匹賜給,宗戚執事永明尉洪顯周,鞍具馬一匹面給,知敦寧金在昌,熟馬一匹面給,果川縣監金在三,水原判官鄭漪,竝陞敍,司果洪樂受·洪徹榮,竝守令待窠調用,高陽郡守洪世周,陞敍,靈轝陪從分承旨申在明·金履載,竝加資,取土承旨徐長輔兒馬一匹賜給,分假注書洪學淵·金敎喜,竝陞六,兼春秋曺錫鯤,兒馬一匹賜給,三都監寫字官·畫員·計士·奏時官,令各衙門,分等高品付料,政院·禮房書吏,禮曹儀節次知,執吏書吏以下及通禮院禁漏書員,其餘員役·工匠等,米布分等題給,靈轝衛將及各差備·牌將等,亦依庚申年例施賞,司鑰二員,各兒馬一匹賜給,殯宮·魂宮別監守僕等,令該曹,米布題給,魂宮修理時計士許完,敎授除授,李圭大等九人,令該曹,米布題給,員役·工匠等,竝令該曹,分等施賞,今番賞典,一人雖兼數事,無得疊授,加資人中,雖有未準職,勿拘。
傳于洪遇燮曰,政官牌招開政,賞典下批。
洪遇燮啓曰,副應敎未差,校理趙民和,修撰李羲準·尹景鎭差祭,副校〈理〉任俊常,副修撰李墷在外,玉堂上下番俱空,事甚未安,應敎李鶴秀,校理李泰淳,副修撰朴綺壽,竝卽牌招,今日政新除授玉堂,一體待下批牌招,以爲推移入直之地,何如?傳曰,允。
又以行吏曹判書朴宗慶,參判趙弘鎭,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體更爲牌招。
洪遇燮,以吏曹言啓曰,行水原府留守徐榮輔,行兵曹判書南公轍,今陞輔國矣,本曹時無相當窠,依例送西後,兼留守·兼判書,下批之意,敢啓。傳曰,知道。
又以吏批言啓曰,新除授成均館典籍李若愚呈狀內,矣身素患痰癖之症,挾感添劇,時日之內,萬無供職之望,卽速入啓遞改云,其身病旣如是沈篤,則有難强令察任,改差,何如?傳曰,允。
有政。吏批,行吏曹判書朴宗慶進,參判趙弘鎭牌不進,參議趙貞喆進,右承旨洪遇燮進,啓曰,春坊闕員,今當差出,而擬望之人乏少,外任竝擬,何如?傳曰,允。
以李鶴秀爲執義,沈能稷爲副校理,洪大浩爲弼善,趙經鎭爲兼弼善,李晉淵爲戶曹參議,李濟翼爲吏曹佐郞,朴周燮爲禮曹佐郞,黃鍾人爲兵曹佐郞,鄭冕綏爲掌樂僉正,崔廷鎭爲社稷令,金敎喜爲宗簿主簿,李學道爲義盈主簿,柳諫爲內資直長,蔡臣永爲典設別檢,宋欽人爲繕工奉事,任淵常爲司宰奉事,李周喆爲長興奉事,李鏵爲司饔奉事,趙啓煥爲濟用奉事,兪漢芝爲假監役,李憲述·李玄五爲童蒙敎官,李羲肇爲兼東學敎授,洪勉逵爲兼律學敎授,呂東植爲驪州牧使,沈日永爲嘉山縣監,園所都監提調行水原府留守徐榮輔,諡冊文製述官行兵曹判書南公轍,以上今加輔國,襄禮都監提調及下玄宮銘旌書寫官行吏曹判書朴宗慶,今加崇祿,襄禮都監提調知敦寧金在昌,誌文書寫官行大護軍李肇源,今加崇政,殯宮都監提調行大護軍金羲淳,右參贊李好敏,禮曹判書鄭尙愚,園所都監提調工曹判書韓用鐸,行大司憲林漢浩,襄禮都監提調戶曹判書鄭晩錫,上諡殯宮親上時,對擧承旨都承旨韓致應,今加正憲,神主書寫官戶曹參議元在明,靈轝陪從分承旨金履載·申在明,上諡殯宮親上時,禮房承旨洪遇燮,今加嘉善,殯宮都監都廳副應敎金箕殷,園所都監都廳副司果李龜雲·朴孝成,封閉官執義李鼎秉,襄禮都監都廳副司果李敬參,副校理李晉淵,已上今加通政,殯宮次知中官金承業,今加正憲,襄禮都監看役金鰲〈福〉,今加正憲,李海承,今加嘉義,金仁煥·林純榮·全宗一·吳聖錫,以上今加嘉善,加資事承傳,兼兵曹判書單南公轍,兼水原留守單徐榮輔,左參贊單李好敏,右參〈贊〉單閔命爀,承文博士單權,著作單李源祚,分承旨金履載·申在明,分兵曹參議洪羲俊,分兵曹正郞朴聲漢,攝相禮李箕淵·朴蓍壽,攝司僕正李毅遠,已上減下。再政。以鄭鴻慶爲典籍,李弼在爲顯隆園參奉,洪樂佑爲求禮縣監,攝相禮朴蓍壽·李箕淵,司果洪樂受,今加通政,加資事承傳,敦寧都正單洪樂受。
兵批言啓曰,水原留守徐榮輔,本曹判書南公轍,自吏曹送西矣,資級係是輔國,當爲知中樞下批,而時無見窠,依例作闕下批之意,敢啓。傳曰,知道。
兵批,兼判書南公轍病,參判朴命燮病,參議鄭景祚病,參知呂東植入直進,左副承旨韓義運進。以柳和源爲管城將,分副摠管金會淵,分都事張鉉擧,以上減下,護軍李元植,副護軍鄭文始·朴宗珩·洪羲俊·尹載鐸·李光永·韓根馨,副司果洪學淵·金敎喜·尹景壽·金箕書·朴肯源·趙敏永·金相種·朴齊顯·徐秉淳·鄭淵始·金永孚·朴晦壽·朴宗濂·李湜·金最根·沈命永·徐相祿·韓忠裕,知事徐榮輔·南公轍,以上竝單付。
韓義運啓曰,事變假注書金輦身病猝重,勢難察任,今姑改差,何如?傳曰,允。
金輦改差,代以李興遂爲事變假注書。
韓義運啓曰,大司憲林漢浩,執義李鼎秉,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,司諫李東冕,獻納尹應大,執義李鼎秉,掌令兪應〈煥〉牌不進罷職傳旨,傳于韓義運曰,只推。
洪遇燮,以魂宮享官意啓曰,漁夫契貢人等呼訴內,近因風勢不調,設網屢日,捉得無路,萬無封納之策,秀魚捉得間,以活鷄全數代封云。廚院則早供上秀魚,以活鷄,代封事,草記蒙允,而本宮則雖有已例,莫重祭奠,所用物種,遽爾代封,萬萬惶悚,將未免闕供之境,臣今方待罪之意,敢啓。傳曰,依前例代封,卿則勿待罪。
韓義運,以都摠府言啓曰,副摠管趙岐,以禁衛中軍軍兵等,中〈日〉試射放事,南別營晝仕出去之意,敢啓。傳曰,知道。
又以兵曹·都摠府言啓曰,臣等來詣中日閣,自宣傳官,至部將應射矣,以通和殿望祭親祭齋戒相値,姑停之意,敢啓。傳曰,知道。
又以兵曹言啓曰,今此太廟展謁,百官服色,廟內·廟外不同,侍衛服色,合有改磨鍊儀節,而謹稽先朝丙午八月太廟展謁時,因禮曹草記批旨內,蓋靑天翼,卽堂下吉服,且有可以傍照,而禫日,自上服黑團領袍,侍衛將士,着靑天翼,俟祭畢還宮,改御衮袍,將士用紋緞天翼,謁廟時,侍衛止於門外,則與入庭之百官,輕重自異,今若一從華飾,則是庭內·庭外之服着無異,反有欠於爲所重借吉之義矣。況受香獻官以下,廟內門之外,猶着無揚團領,則陪從之侍衛,純用吉服,終涉未安,己酉節目,在補編未頒之前,丁酉服色,只遵庚子以前服制未備之例,以靑天翼磨鍊可也命下矣。今番侍衛服色,依此擧行,何如?傳曰,允。
又以兵曹言啓曰,今三月十七日,大駕詣宗廟展謁時,何營軍兵隨駕,何營軍兵留陣,而御營廳鄕軍,今旣停番,禁軍及馬步軍,以幾番·幾哨磨鍊,餘軍留營,何以爲〈之〉乎?敢稟。傳曰,訓局步軍七哨,馬軍三哨爲先廂,訓局步軍三哨爲後廂,禁軍三番隨駕,留陣·留營,置之可也。
又以備邊司言啓曰,持平崔漢翼上疏,有廟堂稟處之命矣。取見其疏本,則其一,今秋江原掌試都事李遠翊,纔蒙恩點,輒開賂門,及其臨試,尤無紀極,情節綻露,物議沸騰,甚至士皆裂圍而出,又以失手零金,轉囑中軍,發捕拘督,闔境傳笑,一營爭恥。參試官李若洙輩,爲其指使,助而爲虐,其辱命貽羞之罪,不可仍置,該都事,亟施卽其地定配之典,其餘濁亂挾助之類,竝令嚴査重勘事也。近來科場漸就淆雜,每過一番試事,輒有一番亂說,中外同然,習俗已膠,今此東道考試,未知其一如傳聞,而臺言旣有指的,則不可置之䵝昧之科。掌試都事李遠翊,參試官寧越府使李若洙,竝拿問處之。其一,東道每年武試有力者,不辨弓彀,隨意圖占,寒微者雖有技藝,莫敢近影。至於今年赴試者,不滿十人云。擧一反三,無往不然,宜令道臣,另加釐革,以收衆心事也。文試旣患有司之不公,則武試之不叶物情,從可知也。得失專係勢力,臺言誠不可誣,嚴飭道臣,期於痛革前謬,申明科條。其一,辛未西警時,金見臣·許沆等之同聲擧義者,不下百餘人,而特以立節之顯晦,錄功之高下,不無幸不幸於其間。且聞當時擧義諸人,幸死地之同脫,感恩敎之與榮,作堂記事,每年以功成之日,歌詠聖德,誓忠永世云。蓋義州自壬丙至于辛未,三當其難,赴死擧義,代不乏人。在昔宣廟時,特下本府效勞人別施慰撫之典,至今歌頌,永作鐵券。在朝家勞獎之典,雖不一一擧論,亦似有慰撫之道,宜施宣廟舊例,羈縻撫摩,調肄弓馬,益勉忠義,則不害爲收拾激勸事也。灣上,自是二百餘年忠義之鄕,向在西亂時,奮忠鼓義,樹節立功者,旣無愧於前輩,永有光於後世,朝家之褒擢,亦可謂隆且厚矣。至於同聲嚮應,奔走矢石之間者,自朝家,雖不得比屋皆賞,而亦不合視同凡民。其所獎詡之道,分付道·帥臣,具意見從便登聞,以爲稟處之地。其一,陞學都會,年年設行,而或値事故,廢撤不擧,則非所以長養人材之道。陞庠之有故仍廢者,依外道都會數年條,合設例行之事也。陞庠之因事故停廢,誠爲多士之抑鬱,而合年條追後設行,事屬創例,且當年內,不得畢試者,勿施,載在大典通編,置之。其一,軍政之弊,莫如近日,常賤之類,濫分踰防,百岐圖免,一人免役,衆族皆脫,黃白弊源,職由於此,而且連年飢癘,流亡過半,幸而存者,疊十人之役。各道軍額,無計備充,請溯考前丙子以後六十年帳籍,自丙子或名在軍籍者,一竝擧其彼屬,還付本案,則名分可明,軍額可充,殘民可保事也。軍政之弊,非今斯今,而況此饑癘之餘,又增一重痼瘼,須有別般變通,然後方可以充軍額祛民瘼,而此專在於各營·各邑之搜括良丁,隨闕塡充而已。有非計年考籍,著爲劃一之法,反添騷擾之端,亦爲置之,何如?傳曰,允。
又以義禁府言啓曰,保放罪人徐有檠·尹明儉,病勢今旣向差云,依例還囚之意,敢啓。傳曰,知道。
上在昌德宮。停常參·經筵。
自人定至十六日開東,灑雨下雨,測雨器水深八分。
望祭親行後,大殿·王大妃殿·中宮殿·嘉順宮·世子宮,內閣·政院·百官奉慰單子問安。答曰,知道。藥房口傳問安。答曰,知道。
藥房都提調韓用龜,行右承旨洪遇燮啓曰,親行望奠,聖慕克伸,侵曉將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
韓義運啓曰,行大司憲林漢浩,執義李鶴秀未肅拜,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而宗廟修改相値,不得來會云矣,敢啓。傳曰,知道。
又啓曰,右副承旨徐長輔,今日不爲仕進,卽爲牌招,何如?傳曰,允。
又啓曰,同副承旨李止淵三牌不進禁推傳旨,不得循例捧入,何以爲之?敢稟。傳曰,更爲牌招。
以同副承旨李止淵牌不進罷職傳旨,傳于韓義運曰,只推。
以校理李泰淳,副修撰朴綺壽牌不進罷職傳旨,傳于徐長輔曰,只推。
徐長輔啓曰,玉堂上下番俱空,事甚未安,校理李泰淳,副修撰朴綺壽,旣有只推之命,與校理趙民和,修撰李羲準·尹景鎭,一體牌招,以爲推移入直之地,何如?傳曰,允。
傳于徐長輔曰,靈轝陪從閣臣徐俊輔·李鶴秀,各熟馬一匹賜給,攝相禮朴蓍壽·李箕淵,竝加資,分兵曹參議洪羲俊,分摠管金會淵,各熟馬一匹賜給,分兵曹郞廳朴聲漢,分都摠都事張鉉擧,五衛將陳環柳英喆,司僕正李毅遠,各兒馬一匹賜給,初喪時禮房承旨李志淵,熟馬一匹賜給,地方官,本府判官鄭漪,顯隆園令洪俊謨,竝陞敍,參奉李俊秀陞六,宿所地方官始興縣令趙湕陞敍,沿路地方官果川縣監金在三,廣州判官韓景履,各兒馬一匹賜給,道路差使員坡州牧使柳相默,熟馬一匹賜給,舟橋都廳趙義鎭,半熟馬一匹賜給,鷺梁晝停所別將盧弘鎭領將等,米布分等題給,日官池景泌等,各兒馬一匹賜給。
韓義運,以內醫院都提調意啓曰,提調朴崙壽,副提調韓致應,今日問安不爲仕進,卽爲牌招,何如?傳曰,允。
又以都摠府言啓曰,今三月十七日,宗廟春展謁時,侍衛寶劍守宮,當爲備員,而副摠管朴基豐,以禁軍別將,陣上進,吳翰源呈辭,金啓河·洪旭浩有身病,一員未差,無以備員,令政院,稟旨變通,仍令該曹,口傳差出,待下批牌招,以爲備員侍衛之地,何如?傳曰,允。竝許遞。
韓義運啓曰,命召親納,例也,而前兵曹判書南公轍,使其敎鍊官替納,事甚未安,推考,何如?傳曰,允。
又啓曰,兵曹郞廳來言,摠管口傳差出事,命下,而判書未差,不得擧行云,何以爲之?敢稟。傳曰,前望單子入之。
傳于韓義運曰,兵曹判書前望單子入之。
兵曹判書前望單子入之,朴崙壽落點。
吏曹口傳政事,以李肇源爲內局提調。
韓義運啓曰,新除授行兵曹判書朴崙壽,卽爲牌招,傳授命召,何如?傳曰,允。
副摠管前望單子入之,申絢·李采·朴基豐·任聖說·徐有鳳,落點。
韓義運啓曰,明日傳香,禮房承旨當爲齋宿,而行右承旨洪遇燮,須資出去,所當牌招,而拘於廳規,不得請牌,何以爲之?敢稟。傳曰,牌招。
徐長輔,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以兵曹言啓曰,璿源殿簷廡有頉處,修改吉日時,令日官池景泌推擇,則今月二十日午時爲吉云,以此日時,擧行之意,敢啓。傳曰,知道。
又以禮曹言啓曰,璿源殿移安吉日,擇入事,命下矣。令日官池景泌推擇,則今三月十七日未時爲吉云,以此日時擧行,何如?傳曰,允。
又以義禁府言啓曰,江原道掌試都事李遠翊,參試官寧越府使李若洙,竝拿問處之事,傳旨啓下矣。李遠翊,今方待命拿囚,李若洙時在任所云,依例發遣府書吏,拿來,何如?傳曰,允。待待命拿囚。
兼春秋安亨鎭書啓,臣於本月十四日亥時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲聖諭日降,辭旨益懇,而及伏承昨日國事多艱之敎,臣不勝始焉掩抑,繼以憂歎也。噫,今日溢目之憂,如海無津,莫知攸濟,將見其載胥及溺者,卽臣無似,十年僨誤之故也。在今急先之務,亟命斥退,改卜賢德,汲汲如拯救,尙患其不至,而乃反必致已試之身,更蹈旣敗之地,而不念國事之由臣日非耶?況臣在公法,已不容仍貸,在私義,斷無望復叨,雖一日十承召命,惟當爲罪而止,而不賜鑑諒,荐加敦迫,恩禮徒歸屑越,義分轉就惶隘,此臣所以掩抑之至,竝切憂歎者也。區區攢祝,惟在於遄降一兪,使公私兩伸而已。疾聲之呼,言不知裁,自訟死罪,不省攸措亦爲白有等以,緣由馳啓云云。答曰,敦諭已悉諭,卿何如是屢辭?元輔去京,凡今幾日,豈不未安?卽爲簉朝事,遣史官傳諭。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
領府事李時秀箚曰,伏以慈徽永閟,聖慕冞深,居諸屢更,奠獻必親,區區下情,不勝悲慮之至,昨伏見都監賞典傳敎,以臣印篆書寫官,有熟馬面給之命,臣誠惶赧之極,措躬無所,臣之今番擧行,不過一時模寫之役,勞勩則非比敦匠諸臣,事體則有異文字製進,上駟寵錫,國之重典,一例混施,無已屑越,罔功受賞,分所不敢,因哀叨恩,情尤難安,略具短箚,仰瀆崇聽。伏乞聖明,亟命收還,以重恩賞,以安賤分焉。取進止。答曰,省箚具悉卿懇。卿其勿辭,安心領受。仍傳于徐長輔曰,此批答,遣〈史〉官,傳諭于領府事。
右議政金思穆箚曰,伏以日月不居,虞卒已訖,伏惟哀慕廓然,益復如新,躬親祼將,連日勞動,區區下情,益不勝憂慮之至。仍念臣病伏闕禮,今至屢矣,揆以常分,宜被譴何,而卽伏見三都監下者,以臣名忝執事之列,猥蒙錫馬之典,臣誠感惶悲霣,無以爲心。噫,隨事自效,固是職分之當然,因哀徼恩,尤非道理之可安,況施與之節有關嚬笑,辭受之義,實係廉愧,此在上下,宜所審愼,玆敢略控短箚,仰陳微懇。伏乞亟命收還,俾安私心,千萬幸甚。取進止。答曰,省箚具悉卿懇。卿其勿辭,安心領受。仍傳于徐長輔曰,此批答,遣史官,傳諭于右議政。
領敦寧府事金祖淳箚曰,伏以臣於昨夕,伏承賞典下者,以誌文之製進,有熟馬面給之命矣。嗚呼,惟我惠慶宮,聖德冠千古后妃,大功在萬年宗祊,而臣文筆短澁,不能髣髴模寫,闡揚其萬一,論其罪負,大何是宜,豈謂濫賞遽及罔功,俯仰慙懼,不敢自安,短箚陳情,仰瀆崇嚴。伏乞卽命收還,以便微分,不勝幸甚。取進止。答曰,省箚具悉卿懇。卿其勿辭,安心領受。仍傳于徐長輔曰,此批答,遣史官,傳諭于領敦寧。
判敦寧府事李晩秀疏曰,伏以皇穹不弔,慈馭上賓,因封已成,虞卒奄訖,伏惟聖慕廓然,撫時如新,中外臣庶,悲慮普切。伏念臣,蹤跡危臲,情理窮苦,杜門屛蟄,與死爲隣,卽伏見三都監賞典傳敎,臣之姓名,亦參於天駟寵錫之列,臣奉覽未竟,驚懍惝惑,莫省所以致此也。臣於昨冬,見差行狀製述官,終事之地,臣子之所盡分,況臣受恩先朝,與天無極,報答一念,寤寐如結,苟可以少效熒爝之微,鋪張睿德,闡發慈徽,仰追我寧考不匱之孝思,則死且無憾,義何忍辭,而其奈滿身滓穢,不齒恒人,旣不敢抗顔秉筆,與聞揄揚之文,又不敢張皇辭懇,猥煩黈纊之聽,罪著孤恩,跡涉方命,徊徨悚蹙,惟嚴誅是俟,今乃以初不製進之蹤,忽有此混被恩賞之擧,不但臣心之惶恧罔措,在聖朝綜核名實,愼惜嚬笑之政,豈不萬萬無謂乎?晏然冒受,初非可論,一向默息,尤難自揜,略具短籲,仰暴實狀。伏乞聖明,俯賜鑑燭,亟收濫賞,仍命重勘臣違慢之罪,改差臣製述之任,俾莫重文字,毋至許久稽延,不勝幸甚。臣無任云云。答曰,省疏具悉。卿其勿辭領受。
永明尉洪顯周疏曰,伏以日月流駛,惠慶宮襄禮奄過,虞卒已畢,徽音永閟,懿德莫追,仰惟我殿下,攀慕慟廓,去益如新。伏念臣,猥忝禁籍,獲玷執事之列,得以趨走於終事之地,特蒙聖念不遺,天駟之錫寵光隆赫,臣感激恩數,固不敢爲按例飾讓之擧,而第念臣早叨榮渥,出入禁密,蒙被惠慶宮恩愛拊育,不啻如慈母之於穉子,終始十有二年矣。比年以來,慈候屢愆天和,而臣不能竭誠扶將於湯藥之側,以報洪私之萬一,至於殯欑饗奠之逐隊而奔走,不過是職內常分,曾何足謂少伸報效之忱耶?罔功濫賞,朝家之所宜惜,因哀媒寵,人臣之所不敢,況臣蒙恩,則若是其隆,效勞則如彼其蔑,自顧惶隕,無地措躬,顧何敢於廞儀已邈,復土甫訖之日,抗顔冒恥,叨受此格外之賞哉?玆敢不避猥越,仰瀆崇嚴。伏乞聖明,俯毛鑑察,還收臣錫馬之命,俾重懋賞之典,千萬幸甚。臣無任云云。答曰,省疏具悉卿懇。卿其勿辭,安心領受。仍傳于徐長輔曰,此批答,遣史官,傳諭于永明尉。
丙子三月十五日子時,上御齋殿。望祭親行入侍時,行右承旨洪遇燮,左副承旨韓義運,右副承旨徐長輔,假注書李冕植·權,記注官李昌瑞,別兼春秋金道喜,直提學金履喬,檢校直閣徐俊輔·鄭元容,以次侍立。時至,左通禮,跪啓請行禮。上具功服,出齋室,詣通和殿。贊禮,前導入北夾門,陞自東階,詣板位,贊禮,跪啓請俯伏哭。上俯伏哭,在位者皆俯伏哭。贊禮,跪啓請止哭興·再拜興·平身。上止哭興·再拜興·平身。在位者,皆止哭興·再拜興·平身。執禮,請行初獻禮。上詣樽所北向立。執尊者,擧冪。長輔酌鬱鬯,遇燮以爵受鬱鬯。上詣靈座前北向立。贊禮,跪啓請跪,上跪。遇燮奉香。長輔奉香爐跪進。贊禮,跪啓請三上香。上三上香。長輔奠爐於案,遇燮奉爵跪進。贊禮,跪啓請執爵。上執爵以授。長輔奠于靈座前。贊禮,跪啓請俯伏興少退跪。上俯伏興少退跪。大祝進靈座之右,東向跪,讀祝訖。上出戶降復位。亞獻官左議政韓用龜,終獻官永明尉洪顯周,以次獻爵如儀訖,降復位。贊禮,跪啓請俯伏哭。上俯伏哭。在位者皆俯伏哭。贊禮,跪啓請止哭興·再拜興·平身。上止哭興·再拜興·平身。在位者,皆止哭興·再拜興·平身。宮闈令,納神主如儀。上詣望燎位。大祝奉祝燎於坎。贊禮啓禮畢,仍導以行。上入齋殿。諸臣以次退出。
丙子三月十五日辰時,上御大造殿。藥房入診入侍時,都提調韓用龜,行右承旨洪遇燮,假注書李冕植,記注官曺錫鯤,別兼春秋金道喜,檢校直閣李魯益,以次進伏。醫官吳千根·秦東秀·卞之錞·李彦厚·朴器成·李命運,以次進伏楹外訖。用龜曰,日月不居,虞卒已訖,哀慕益復如新,連日勞動之餘,聖體,若何?上曰,一樣矣。用龜曰,王大妃殿氣候,何如?上曰,各殿宮氣候一樣矣。仍命醫官入診。千根等,以次入診,退伏奏曰,脈候左右三部調均矣。上曰,退去,議定湯劑,可也。用龜曰,卽伏見三都監別單,判下,以臣名忝執事之列,猥蒙錫馬之典,臣誠感惶悲霣,無以爲心,而隨事自劾,固是職分之當然,因哀徼恩,尤非道理之可安,亟命收還,以安私分焉。上曰,安心領受。用龜曰,臣等於日前,以祿賊之孫聖吉,輦路擊錚,書納凶供事,聯陳痛惋之忱,仰請盤覈,未蒙允許,衷情抑鬱,歷日未已,今借方寸之地,敢以箚中未畢之語仰達矣。蓋祿賊凶言,人傳而戶說者,厥惟久矣,處分雖在於丙寅,罪犯實著於先朝,聲討雖有一二臣,先發,沫飮實因五十年輿憤,而渠乃反噬致討之人,攙及滿廷之臣,驅之罔惻之科,欲售網打之計者,已萬萬凶憯,而臣等之尤所憤惋欲死者,前後聖敎,若曰承聆於昔日,又若曰自昔聞之,又若曰體先朝包容之聖意,王言昭布,皎若日星,而渠敢曰先朝未嘗告敎,又曰未能記得先朝事實,一反聖敎,力抗天威,必欲角勝而後已,眼無君父,全沒忌憚,自是渠家傳世凶肚,而若使主勢不孤,國綱少振,渠何敢生意於困獸之鬪,漸肆其羸豕之突也哉?此莫非臣等,不嚴於悍衛隄防之罪,而亦恐我殿下,好生之德,反近於姑息,一犯再犯,每加包容,無懲無畏,馴致今日,今若依前伈泄,養成其氣焰,則燎原之勢,將不知至於何境,殪殄無遺,雖不得遽議,防閑之政,不可以或忽,蓋彼日柱,天生狠戾種子,雖其狗囚海島,而狼性未化,交通京路,肆其毒螫,三次凶供,皆出渠手者,指目有歸,情狀莫遁,故前後臺章,直擧其名,請以窮覈者,實非模索揣度而已,臣謂黑山島安置罪人日柱,亟允臺啓,明正典刑,至若聖吉,雖云蒙騃,敢怙王法之所不施,自作家主,弄出凶圖,恣意跳踉者,尤極痛惋,待其年滿絶島定配,斷不可已,敢此仰達矣。上曰,不允。出擧條用龜曰,兵曹判書南公轍,以前後七經大政,屢疏辭引,且聞其病勢,近益添重,本兵劇務,自多相妨,其在禮使之道,宜有體諒,今姑許遞,何如?上曰,依爲之。出擧條用龜曰,藥房提調朴崙壽,亦有難强之病,近來日次,不得進參,今日承候,又未備員,誠極未安,實病旣如此,則嘗藥重任,不可久曠,今姑許遞,其代,令該曹,口傳差出,待下批,牌招察任,何如?上曰,依爲之。出擧條上仍命退。用龜退出,承史以次退出。
上在昌德宮。停常參·經筵。
夜自四更五更,月暈。
徐長輔啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
韓義運啓曰,同副承旨李止淵,今日不爲仕進,卽爲牌招,何如?傳曰,允。
徐長輔啓曰,三品官之無得過三日循例請牌,曾有定式矣。戶曹參議李晉淵,除拜後,過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于韓義運曰,傳香承旨,馳詣宣武祠,奉審摘奸以來。
以校理趙民和·李泰淳,修撰李羲準·尹景鎭,副修撰朴綺壽牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安,校理趙民和·李泰淳,修撰李羲準,尹景鎭,副修撰朴綺壽,旣有只推之命,竝卽牌招,以爲推移入直之地,何如?傳曰,允。
又啓曰,行兵曹判書朴崙壽再牌不進推考傳旨,今方捧入,而命召傳授,一時爲急,動駕時侍衛節目,當爲磨鍊,而連事違牌,不卽承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行兵曹判書朴崙壽牌不進推考傳旨,今方捧入,而命召傳授,一時爲急,明日動駕時,侍衛節目,當爲磨鍊,而如是違牌,事甚未安,更爲牌招,何如?傳曰,允。
傳于韓義運曰,兵判批下,卽爲牌招,傳授命召。
韓義運啓曰,內醫院提調李肇源,時無職名,令該曹,口傳付軍職,何如?傳曰,允。
兵曹口傳政事,上護軍單李肇源。
韓義運啓曰,明日大駕,詣太廟入齋室後,王大妃殿·嘉順宮問安,何承旨進去乎?敢稟。傳曰,左副承旨進去。
傳于韓義運曰,明日出宮內門路,以協陽門爲之。
徐長輔,以義禁府言啓曰,再明日擧動時,各差備都事,當爲備員,都事柳諫遷轉之代,令該曹,口傳差出,以爲分排之地,何如?傳曰,允。
吏曹口傳政事,以韓成履爲禁府都事。
韓義運,以兵曹言啓曰,今三月十七日,武臣堂上祿試射日次,而動駕相値,不得設行,以後日退行之意,敢啓。傳曰,知道。
傳于韓義運曰,明日太廟展謁,以二十日爲之。
傳于韓義運曰,景慕宮展竭,待下敎爲之。
韓義運啓曰,行兵曹判書朴崙壽牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
以同副承旨李止淵牌不進罷職傳旨,傳于韓義運曰,只推。
以校理趙民和·李泰淳,修撰李羲準·尹景鎭,副修撰朴綺壽牌不進罷職傳旨,傳于韓義運曰,只推。
徐長輔啓曰,行大司憲林漢浩,執義李鶴秀,掌令兪應煥牌不進,掌令朱弼相,持平金啓淵·李周禎在外,監察茶時之意,敢啓。傳曰,知道。
以大司諫鄭觀綏,司諫李東冕,獻納尹應大,執義李鶴秀,掌令兪應煥牌不進罷職傳旨,傳于徐長輔曰,只推。
韓義運啓曰,吏曹郞廳來言,嘉山縣監沈日永,當爲署經,而兩司俱未署經云。除在外·未署經外,未肅拜·呈告人員,竝卽牌招,以爲備員署經之地,何如?傳曰,允。
以慶尙監司李存秀狀啓,淸道郡民家失火事,傳于韓義運曰,聞甚矜惻,元恤典外,別加顧助事,分付。
韓義運,以侍講院言啓曰,新除授弼善洪大浩,時在江原道原州地,書筵入番事緊,斯速乘馹上來事,下諭,何如?傳曰,允。
又以宗簿寺提調意啓曰,今此璿源譜略修正時,本寺郞廳,不可不備員進參,而直長洪獻謨有身病,勢難供職,合有變通之道,令該曹,他司相換,何如?傳曰,允。
徐長輔,以義禁府言啓曰,時囚多人,今日當爲開坐,而知義禁金蓍根病不進,李好敏加資未肅謝,同義禁吳翰源呈辭受由,無以備員開坐,令政院,稟旨牌招,以爲擧行之地,何如?傳曰,允。
禁府啓目,驪州前牧使金愚淳原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,江原道掌試都事李遠翊原情云云。傳旨內辭緣,科場用情,法意甚嚴,臺疏臚列,事面不輕,而觀此供辭,極意分疏,至請行査,其在辨玉石之道,不可輕先勘斷,令道臣,詳査登聞後稟處,此囚行査間,姑爲保放,何如?判付啓,依允。又啓目,延安前府使權晙原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,端川前府使尹明儉原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,高敞前縣監徐良輔原情云云。漢法三章,殺人爲首,雖處字牧之任,若施法外之刑,終致殺越之變者,自是王法之所不容貸是白如乎,此囚段,不忍一朝之憤怒,不有笞杖之常刑,直擧杠木,恣意橫打,數口之內,父子竝命,自有殺越之變,未有若是之憯毒者,而渠乃以吏習頑悖,官屬含怨之說,一反査啓,作爲漫漶之計者,尤爲凶獰,不可以尋常罪犯,比而同之,嚴刑窮覈,期於取服,何如?判付啓,依允。又啓目粘連,向前李魯在亦,還餉法意,何等嚴重,而流亡絶戶,旣不區別,統戶奴捧,未免襲謬,雖緣本府民情,屢經慘歉,末如之何,而論以經法,不可無罪,以此照律,何如?判付啓,依允。又啓目,訓鍊院習讀官張敬相原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,淸州前牧使李瑗奎原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目粘連,兵曹佐郞金瑩,守門將閔致旭等,本府議啓內,闕門禁察,何等嚴重,而致有此攔入擊鼓之擧,矇不覺察者,難免溺職之罪,竝只以此照律罪,各笞四十收贖,竝只附過還職,私罪奉敎依允爲旀,金瑩段,功減一等。又啓目粘連,前參奉徐有檠矣,本府議啓內,渠雖云子爲其父,急於陳情是白乎乃,莫重深嚴之地,打扮帽帶,攔入擊鼓,誠萬萬驚惋兺除良,其父之罪犯至重,合啓方張,而敢生呼籲之計者,大關國綱,亦係世變,有不可尋常處之,照律重勘罪,杖一百決杖,告身盡行追奪,私罪奉敎依允爲旀,功議各減一等爲良如敎。
徐長輔,以義禁〈府〉言啓曰,保放罪人金瑩·閔致旭,還囚照律,李魯在,還囚議處,權晙·金愚淳·李瑗奎,還囚捧供以入,而李魯在·權晙·金愚淳·李瑗奎等,病勢一向苦劇,竝姑保放,何如?傳曰,允。
事變假注書金輦書啓,臣於本月十三日戌時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣六日之間,六承召命,容光未照於覆盆,恩旨不許於禠鞶者,或以臣宜進而不進,可已而不已,尙不賜體諒之恩耶?臣之奔走呼號,抵罪求遞,蓋其情有所至迫,義有所難强也,臣今七十有一歲矣。漏盡鍾鳴,夜行爲罪,一可遞也,十年居職,百度皆病,二可遞也,隱痛在心,私義切悲,垂死之年,願結首邱,三可遞也。且況空腔之木,易被掀倒,上瀨之舟,必致推盪,向來一二人言,固無足爲怒,而凡其言外捃摭,甚於當面詆詈,實緣臣久據此職之故也。受其把持,仍自淟涊,卽臣耐不得一日者,此是四可遞也。可遞之義,一身兼四,而猶不思望望然去之,則是誠何樣人也?如是而殿下,必欲致之,只使之馬絡牛穿,喪廉失守,爲一世所不容之人而止,則適足壞了臣一人而已,在朝家却有何補哉?魯嫠恤緯,雖彝性之使然,齊虞喪元,卽匹夫之難奪,臣寧爲齊虞而死,見職不忍復就也,義分難懼,防範亦重,特垂鑑諒,劃卽處分,實臣日夕之祝,亦爲白有等,以臣則仍爲復路,緣由馳啓云云。
知事南公轍疏曰,臣於病伏㱡㱡之中,得蒙本兵遞解之恩,造化陶匀,皆歸天地之曰生,偃便調息,可尋醫藥而濟死,毫髮涓埃,欲報無階,際伏見別單下者,以臣爲今番諡冊文製述官也,特加輔國崇秩,臣聞命惝怳,誠不知措躬之所也。噫,金泥玉牒,鋪張功德,終事之地,是臣之職,托名與榮,雖未敢爲辭巽之計,而臣本文詞短拙,不能揄揚其萬一,臣方以悚以慙,如俟譴何,且構撰文字,卽不過一時之役,其與敦匠諸臣之閱屢朔奔走效功者,混被恩賞,則聖朝綜核之政,恐不當如此也。臣以無似之身,致位至此,冒寵已極,眇福之災,貞疾纏身,在職則一任瘝曠,有事則輒以病告,便作一辜恩廢棄之物,是宜斥之而乃反擢之,是宜退之而乃反進之,臣嘗與朝廷知舊,言輒曰知足量分,而今無其實,今無其踐,冥升亢極,無復恥懼,此果何如人哉?古之辭賜金者曰,小臣不敢奉詔,辭賜帛者曰,微勞豈可當此,金帛猶然,況班聯三事之堂堂資級,是何等難愼者,而上可以濫授,下可以冒居乎?嚬笑之微,聖王所惜,一恩之誤,終啓後弊,玆不得不悉暴衷悃,冒死呼籲於天地父母之前。伏乞殿下,諒臣苦懇,亟命收還新秩,俾賞典重而微分安焉。臣無任云云。答曰,省疏具悉。卿其勿辭行公。
行兵曹判書朴崙壽疏曰,伏以日月流邁,惠慶宮襄奉禮成,虞卒奄過,伏惟聖慕靡逮,悲痛如新。乃伏念臣,自昨夏以來,情旣難强,病又彌苦,前後除命,不敢爲抗顔陳力之計者,是豈臣樂爲而然哉?迺者適忝藥院,特召有命,夤緣一出,荏苒三朔,而纔因賤疾之添劇,至蒙恩遞之曲諒,臣於伏枕涔涔之中,且感且幸,庶得以調息病軀,優游自在,以圖餘生不報之報矣。曾未終夕而本兵除旨,忽及於千不近萬不似之身,臣誠驚惶抑塞,五內失守,殆若病悸之人,猝聞迅雷,罔知所以自措也。噫,臣之向來遭罹,非比尋常官箴,身處權衡之地,一被徇私之目,則餘無可論,雖荷聖度涵貸,郵罰不加,而其孤恩負國之罪,藉使臣,沒齒抱愧,矢心永廢,未足以贖其萬一,從此銓地,在臣鐵限,非但同朝之所共悉,以聖上日月之明,天地之仁,亦當矜其情而憫其病矣。旣燭其不可復任,又諒其決不可復强,則今玆之命,豈直爲榮耀臣身而有此萬萬不當之謬恩耶?東西雖異,而銓地則一也,文武差殊,而政注則同也,東隅旣失,無望桑楡之復收,大質先虧,奈無薰沐之可施,今若以職名之稍別,事端之已宿,自同無故,拚棄廉隅,靦然冒赴於政事之堂,則靺韋之解體,輿儓之竊笑,臣亦無以自解,而畢竟禮防之蕩壞,國體之苟艱,將至於上累聖朝,臣雖無似,何忍爲是?至若爲任之要重,有不暇論病狀之沈綿,無待更煩,惶阨之極,不容緩聲,牌召荐臨,陪扈爲重,而艮限在前,蠢動無路,玆敢收召神精,冒瀆血懇。伏乞聖慈,念重任之不宜暫曠,察微諒之非可强督,亟遞臣新除職名,回授可堪之人,仍治臣逋慢瀆擾之罪,以存大防,以安私分,千萬幸甚。臣無任云云。答曰,省疏具悉。卿其勿辭行公。
上護軍李肇源疏曰,伏以居諸易得,安園禮成,虞卒已畢,伏惟聖情哀廓,益復如新,區區下懷,尤不勝悲係之至。仍伏念臣,猥忝書寫之任,遽叨晉秩之恩,聞命震惶,莫省攸措。蓋敦匠諸臣,各有監董奔走之勞,懋賞之典,式遵故常,而至於臣則,不過是一時之役耳,得與終事之地,撫古悲今,托名爲幸,有何寸勞之可言,而不意恩念所推,混被寵錫,顧其所叨,則古之貳公三孤之班也,雖前輩名碩之德備績茂者,猶不宜遽然冒當,況如臣謏陋,尤非可擬,而躋躐至此,晏若固有,則不但臣之冥升多愧,病顚堪戒而已,在聖朝綜名覈實之政,將何以解識者之譏議也哉?且臣於此際,伏奉藥院除命,牌召踵臨矣。顧臣情病之實,曾被日月之所俯燭,固何敢更事煩陳,而第今天時猶寒,調將失宜,狗馬賤疾,近益沈淹,宛轉床褥,氣息萎薾,嘗藥之地,義重殫竭,而以若癃醜之狀,萬無以自力於日次起居之末矣。冒犯違傲,跡涉偃慢,臣心悚蹙,倘復如何?玆敢疾聲瀝籲於天地父母之下。伏乞聖慈,念官方之不可濫授,察微諒之非出飾讓,亟命收還臣新授資秩,仍遞臣藥院之任,以重公器,以安私悰,不勝幸甚。臣無任云云。答曰,省疏具悉。卿其勿辭行公。
行知敦寧金在昌疏曰,伏以皇穹不弔,惠慶宮邸下,仙馭上賓,日月流邁,因封奄襄,伏惟我聖上,哀慕靡逮,泂酌親祼於虞卒,群情胥切於悲慮。仍念臣,曩廁承候之班,猥奉直宿之命,誠未自效,勵纏無涯,伏見都監別單判下,臣名混入於論賞之中矣。嗚乎,臣蒙被慈恩,曠絶隆摯,天地不足以喩其大,河海不足以喩其深,非臣隕結,所可報其萬一也。今於終事之地,獲忝敦匠之任,毫無可紀之勞,而至蒙晉秩之典,臣實惝怳,疑夢非眞,矧玆崇品,地望自別,豈臣庸遇謭劣,所敢擬議者,而罔功受賞,恩數由是而屑越,菲才冥升,名器由是而玷累,俯仰踧踖,靡所容措。臣自丁卯至昨冬,三陞濫資,皆因慈候平復,聖心飾慶,而今焉慶變爲哀,哀且叨榮,追思疇昔,尤增嗚咽,魂宮享役,固當竭蹶趨造,以寓瞻依之願,而新資方冀收還,私心轉切震懍,歷日徊徨,不敢爲持被之計,臣情到此,吁亦悲矣,玆陳披瀝之懇,仰瀆崇嚴之聽。伏乞聖明,俯賜鑑燭,亟寢誤恩,以重公器,以安私分,不勝幸甚。臣無任云云。答曰,省疏具悉。卿其勿辭行公。
戶曹判書鄭晩錫疏曰,伏以居諸迅駛,惠慶宮襄禮克完,虞卒遽訖,伏惟我殿下,連日躬祼,哀慕如新,螻蟻賤臣,竊不勝憂慮之至。卽伏見傳敎下者,以臣名廁都監之任,猥蒙存錄,至降加資之典,臣聞命震悸,莫省所措。夫敦匠,職所當爲,終事,義不敢辭,强策駑鈍,隨諸臣後,初無毫分可紀之勞,其獲免僨誤之罪者,亦云幸矣,若復由哀而竊榮,罔功而濫賞,則非徒私心之所不敢安,抑亦公器之所不當䙝,上之所授,下之所叨,必在難愼,而不可苟且也決矣。古之明君,尙愛嚬笑,況此班資之增加,不啻一嚬笑而已乎哉?玆敢略具短章,冒瀆崇嚴。伏乞聖慈,諒臣言之非出飾讓,亟許收還新資,以安私分,千萬幸甚。臣無任云云。答曰,省疏〈具悉〉。卿其勿辭行公。
行右承旨洪遇燮疏曰,伏以日月迅駛,惠慶宮引封克襄,虞卒已畢,伏惟我殿下,廓然靡逮,聖慕益新。仍伏念臣,疎迂謭劣,百無肖似,而釋褐以後,偏蒙異數,前後叨濫,內外揚歷,涯分已過,臣居常愧懼,迺者銀臺除旨,忽下於病伏田舍之際,而適値襄禮在卽,擧國悲遑之時,臣不遑他顧,竭蹶登途,章皇出肅,周旋於奉冊之列,奔走於執紼之班,此是義分之當然,初無微勞之可言,而陞資之命,特下於千萬夢想之外,臣誠驚惶懍惕,不知所以措躬之所也。噫,假使臣,夙夜效勞,眞有可紀之績,顧其職則惟允之地也,顧其事則莫重之禮也,此豈與衆論賞於其間,而今臣所蒙被,命德之器也,卿月之班也,負乘之懼,過福之災,有不暇言,而所可憂者,公器由臣而壞,賞典由臣而濫,殿下何不少加鄭重難愼於此乎?臣旣在闕中,不敢不一肅恩命,而左右思量,萬無因仍蹲冒之望,玆敢披瀝肝肺,冒瀆崇嚴。伏乞聖明,諒臣心之非出例讓,察臣言之寔由衷曲,亟收成命,以安微分,以重公器,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
徐長輔啓曰,行大司憲林漢浩未肅拜,執義李鶴秀,掌令兪應煥傳旨未下,掌令朱弼相,持平金啓淵·李周禎在外,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,同副承旨李止淵,今日不爲仕進,卽爲牌招,何如?傳曰,允。
韓義運啓曰,三皇忌辰日,親行望拜禮,前期一日以稟事,曾有先朝受敎矣。今十九日,毅宗皇帝忌辰日,親行望拜禮,何以爲之?敢稟。傳曰,當日遣承旨奉審。
以校理趙民和·李泰淳,修撰李羲準·尹景鎭牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,旣有只推之命,竝更牌招,以爲推移入直之地,何如?傳曰,允。
又啓曰,行兵曹判書朴崙壽牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書朴崙壽牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書朴崙壽再牌不進推考傳旨,今方捧入,而命召傳授,一時爲急,連事違牌,不卽承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行兵曹判書朴崙壽三牌不進推考傳旨,今方捧入,而命召傳授,一時爲急,連事違牌,終不承膺,事體道理,俱極未安,所當更請牌招,而係是一日四牌,何以爲之?敢稟。傳曰,更爲牌招。
以大司諫鄭觀綏,司諫李東冕,獻納尹應大,執義李鶴秀,掌令兪應煥牌不進罷職傳旨,傳于徐長輔曰,只推。
徐長輔啓曰,守令署經事,命下矣,大司諫鄭觀綏,司諫李東冕,獻納尹應大,執義李鶴秀,掌令兪應煥,旣有只推之命,與行大司憲林漢浩,一體牌招,以爲備員署經之地,何如?傳曰,允。
以大司諫鄭觀綏,司諫李東冕,獻納尹應大,執義李鶴秀,掌令兪應煥牌不進罷職傳旨,傳于徐長輔曰,只推。
徐長輔啓曰,守令署經事,命下矣。行大司憲林漢浩,執義李鶴秀,掌令兪應煥,大司諫鄭觀綏,司諫李東冕,獻納尹應大牌不進,掌令朱弼相,持平金啓淵·李周禎,正言鄭基善在外,韓兢裕未署經,無以署經,何以爲之?敢稟。傳曰,更爲牌招。
以同副承旨李止淵牌不進罷職傳旨,傳于韓義運曰,只推。
韓義運,以宗簿寺提調意啓曰,璿源譜略進上進獻,以幾件封進,而五處璿閣奉安件,亦以全秩印出乎?敢啓。傳曰,依前例爲之。
又以都摠府言啓曰,中日設行事,標信啓請矣。以璿源殿修改相値,不得設行之意,敢啓。傳曰,知道。
又以備邊司言啓曰,卽見京畿監司金魯敬狀啓,則以爲驪州等三邑還逋,甚於他邑,而自己巳以後,連年饑癘,流絶相繼,了殺無路,驪州六千三百八十石零,利川三千四十二石零,龍仁九千五百四十九石零,依竹山等十邑例,量其多寡,限年排捧,而該倅旣已勘處,不必更論,至於犯逋各人,從當照法嚴治,竝請令廟堂稟處矣。還逋徵督,在法當然,而民邑事勢,如難了殺於當年,則特許排年分捧,乃有竹山等十邑之近例矣。今此三邑,事勢無異十邑,依道臣所請,驪州·龍仁則限以七年,利川則限以五年,竝令除耗分捧,何如?傳曰,允。
又以備邊司言啓曰,卽見江原監司南履翼狀啓,則枚擧春川府使李光文牒呈,以爲本府還穀反逋,爲一萬八千二百二十石零,而八千四百三十石零,卽癸酉査出,至請限年分捧,而仍爲未捧,尙未了勘,九千一百三十六石零,卽癸酉査逋以後新逋,而或在民間,或在吏奴,流亡居多,民勢轉窮,新舊逋之一時竝督,其勢末由,癸酉後新逋,限年分捧事,請令廟堂,稟旨分付,反逋未捧虛勘前府使洪冕燮罪狀,令攸司稟處,監色及吏奴逋負最多者,自本營,照法勘處爲辭矣。近來還弊漸痼,反逋虛勘,無邑不然,而今此春川,則舊逋未捧,新逋又發,合計其數,幾近三萬,誠極驚駭,未捧虛勘之該府使,纔已勘罪,而至於限年分捧,雖是常法之外,民邑事勢,如難了殺於當年,則每因道臣陳請,輒皆許施,此亦依他例勿論新逋舊逋,特許五年之限,使之無遺畢捧,監色及吏奴輩犯逋之過千石者,亦依向來定式,施以梟首之律,斷不可已,以此分付於該道道臣,何如?傳曰,允。
又以備邊司言啓曰,卽見定原縣監鄭魯榮上疏,則以爲本邑被兵之後,一境空虛,有不可責之以他例,權減軍額之當復者,特寬十年之限,俾之生息,以復舊摠,團束軍三部六司之設,卽他邑所無,爲邑巨弊,頃因道臣疏請,雖已權減,中部此亦限年當復,但置時存之額,仍作左右二部之制,而永罷中部,闕伍之雇名代充者,一一査櫛,漸次充補無主,陳田之昨年蠲稅,爲一百五十餘結,而復摠無路,此亦限年除減,均廳納船稅,爲一百六七十兩,而指徵無處,今姑從實數納稅,隨得隨代,漸復舊摠爲辭,而有令廟堂稟處之命矣。關西兵荒之餘,流亡居多,瘡痍未蘇,軍額之權減,蓋出於休養生息之意,而年前道臣疏請,必有所裁量而然,況此軍額之罷復當否,係是莫重軍制,則有難以倅臣一疏,遽然闊狹,至若陳田之昨年蠲稅,別是朝家恤隱之德意,今以舊摠之未復,民情之切悶,豈可看作常例,又請限年除減乎?且均廳船稅,無異田賦定摠,未得新加,則不敢顯頉,卽不易之法也。本縣稅納數雖零星,亦不可容易許施,而目下民邑事情,有難遙度,以此所請諸條,關問於道臣,使之十分審量,論理登聞後稟處,何如?傳曰,允。
徐長輔,以戶曹言啓曰,今此三都監以下,各司員役工匠等,賞格,當爲擧行,而本曹木邊罄竭無餘,目下所頒,實無排比之道,故不得已,代錢題給之意,敢啓。傳曰,知道。
事變假注書李興遂書啓,臣於本月十六日寅時量,敬奉聖諭,下往于高陽郡下道面德隱里,議政府領議政金載瓚所住處,傳諭是白乎,則以爲臣斷斷瀝血之忱,未能仰格宸聽,敦諭鎭日斯降,命召隨納旋下,若上天之不可階及,而衷情崩迫,一日甚於一日,臣於此,寧欲卽地溘然而不可得矣。今則辭已窮矣,勢已迫矣,伏地待誅之外,更不敢費辭煩陳,惟望遄被王章而已亦爲白有等,以緣由馳啓云云。答曰,今見附奏,如是過辭,卿何如是,元輔之多日在鄕,實爲憫然,卿其卽起幡然,以答予如渴之意事,遣史官,傳諭于領議政。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
事變假注書李興遂書啓,臣於本月十七日巳時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲微懇纔徹,誕諭旋下,誨誡冞切,慰拊愈摯,以臣之多日在鄕,至有憫然之敎,臣之惶隕激感,尤無所容,臣生老輦轂,依近京闕,今此投身荒畝,泥首窮廬,豈臣之所樂爲哉?如使得遞本職,卽當趨簉城闉,出入班聯,以伸時節起居之禮也,苟其不然,則是臣命卒必死之期,此在殿下一處分之間,何不賜揆予之恩,一向縻爾,若是靳許耶?悲不成說,但有涕淚亦爲白有等,以緣由馳啓云云。傳曰,觀卿附奏,如前辭巽,實爲慨嘆,連日批諭,已悉言之,卿何如是。況太廟動駕不遠,卿其卽起登途,以爲備員押班之地事,遣史官,傳諭于領議政。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
禁府啓目粘連,向前尹明儉亦,罪人躱失,旣在空官廢務之時,則必是吏鄕隱諱之致,而常時不能檢束之罪,在所難免,以此照律,何如?判付啓,依允。又啓目粘連,向前李瑗奎·李宗億等亦,飢癘之餘,窮蔀力竭,則還餉準捧,非不爲難,而一路大同之中,獨處居末之科者,難免不職之罪,竝只以此照律,何如?判付啓,依允。又啓目粘連,向前金愚淳亦,當初生梗,雖因營隷之無禮,畢竟解印,難免周章之失措,以此照律罪,何如?判付啓,依允。又啓目粘連,向前張敬相亦,徑先打鍾,雖因街鼓之誤傳,前飭未幾,復有犯科之擧,不審之失,在所難免,以此照律,何如?判付啓,依允。又啓目粘連,向前權晙亦,此囚莅任之日,卽是隣警之餘,因之飢饉,民無固志,則先安集而後催科,時措之宜,容或無怪,而還簿之紊,實由此始,向後追理,律以經法,則難免不職之失,以此照律,何如?判付啓,依允。又啓目,向前高敞前縣監徐良輔亦,法外致死,渠旣自服是白如乎,取考律文,則官吏濫刑致死者,杖一百永不敍用,而此囚段,所用者法外器仗,致死者兩人伏屍,不可以尋常濫刑,邂逅致斃勘斷,而事屬非常,律無可據,臣府不可擅便,下詢大臣處之,何如?判付啓,依允。又啓目,延安前府使李魯在矣,本府議啓內,還餉法意,何等嚴重,而流亡絶戶,旣不區別,統戶奴捧,未免襲謬,雖緣本府民情,屢經慘歉,末如之何,而論以經法,不可無罪,以此照律,罪杖八十收贖,奪告身三等,私罪啓,奉敎依允爲旀,功議各減一等爲良如敎。
徐長輔,以義禁府言啓曰,保放罪人李魯在,還囚照律,金愚淳·權晙·李瑗奎,還囚議處以入,而金愚淳·權晙·李瑗奎,病勢一向未差,竝姑保放之意,敢啓。傳曰,知道。
上在昌德宮。停常參·經筵。
夜自四更五更,月暈兩珥。
徐長輔啓曰,行大司憲林漢浩,執義李鶴秀·未肅拜,掌令兪應煥呈辭,掌令朱弼相,持平金啓淵·李周禎在外,監察茶時之意,敢啓。傳曰,知道。
又啓曰,同副承旨李止淵,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,韓耆裕落點。
徐長輔啓曰,兼都承旨韓致應,行左承旨李文會,行右承旨洪遇燮,今日不爲仕進,左副承旨韓義運,式暇,同副承旨韓耆裕牌不進,院中只有臣一人,伴直無人,行右承旨洪遇燮,所當牌招,而拘於廳規,不得請牌,何以爲之?敢稟。傳曰,牌招。
以同副承旨韓耆裕牌不進罷職傳旨,傳于洪遇燮曰,只推。
以校理趙民和·李泰淳,修撰李羲準·尹景鎭牌不進罷職傳旨,傳于洪遇燮曰,只推。
洪遇燮啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,旣有只推之命,竝更牌招,以爲推移入直之地,何如?傳曰,允。
徐長輔啓曰,行兵曹判書朴崙壽四牌不進推考傳旨,今方捧入,而命召傳授,一時爲急,連事違牌,終不承膺,事體所在,誠極未安,所當更請牌招,而係是一日五牌,何以爲之?敢稟。傳曰,更爲牌招。
又啓曰,行兵曹判書朴崙壽牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書朴崙壽再牌不進推考傳旨,今方捧入,而命召傳授,一時爲急,如是違牌,終不承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行兵曹判書朴崙壽三牌不進推考傳旨,今方捧入,而命召傳授,一時爲急,如是違牌,無意承膺,事體道理,俱極未安,所當更請牌招,而係是一日四牌,何以爲之?敢稟。傳曰,更爲牌招。
洪遇燮啓曰,守令署經事,命下矣。行大司憲林漢浩,執義李鶴秀,掌令兪應煥,大司諫鄭觀綏,司諫李東冕,獻納尹應大牌不進,掌令朱弼相,持平金啓淵·李周禎,正言鄭基善在外,正言韓兢裕未署經,無以備員署經,何以爲之?敢稟。傳曰,更爲牌招。
以大司諫鄭觀綏,司諫李東冕,獻納尹應大,執義李鶴秀,掌令兪應煥牌不進罷職傳旨,傳于徐長輔曰,只推。
洪遇燮啓曰,守令署經事,命下矣。行大司憲林漢浩,執義李鶴秀,掌令兪應煥,大司諫鄭觀綏,司諫李東冕,獻納尹應大再牌不進,掌令朱弼相,持平金啓淵·李周禎,正言鄭基善在外,正言韓兢裕未署經,兩司無以備員署經,何以爲之?敢稟。傳曰,更爲牌招。
徐長輔啓曰,訓鍊都監中軍徐英輔,以本局軍兵習陣事,明日阿沙里出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
洪遇燮,以宗簿寺提調意啓曰,本寺主簿金敎喜有身病,勢難供職,改差,直長洪獻謨相換事,前已草記蒙允,令該曹,一體口傳差出,使之董役,何如?傳曰,允。
徐長輔,以義禁府言啓曰,再明日擧動時,各差備都事,當爲備員,而新除授都事韓成履在外未肅拜,令該曹,口傳相換,以爲分排之地,何如?傳曰,允。
又以義禁府言啓曰,時囚罪人尹明儉,杖一百收贖,告身盡行追奪,照律公事判付內,依允,功減一等事,命下矣。尹明儉,功減一等,杖九十收贖,奪告身四等,而前以他罪,流三千里定配於全羅道靈巖郡,依例發遣府羅將,還發配所之意,敢啓。傳曰,知道。
又以義禁府言啓曰,保放罪人金愚淳·李瑗奎·權晙,還囚照律以入之意,敢啓。傳曰,知道。
禁府啓目粘連,延安前府使權晙矣,本府議啓內,此囚莅任之日,卽是隣警之餘,因之飢饉,民無固志,先安集而後催科,時措之宜,容或無怪,而還簿之紊,實由此始,向後追理,律以經法,則難免不職之失,以此照律,罪杖八十收贖,奪告身三等,私罪啓,奉敎依允爲旀,功減一等爲良如敎。又啓目粘連,端川前府使尹明儉矣,本府議啓內,罪人躱失,旣在空官廢務之時,則必是吏鄕隱諱之致,而常時不能檢束之罪,在所難免,以此照律,罪杖一百收贖,告身盡行追奪,私罪啓奉敎依允爲旀,功減一等爲良如敎。又啓目粘連,淸州前牧使李瑗奎,新昌前縣監李宗億矣,本府議啓內,飢癘之餘,窮蔀力竭,則還餉準捧,非不爲難,而一路大同之中,獨處居末之科者,難免不職之罪,竝只以此照律罪,各杖八十收贖,奪告身三等,竝只私罪啓,奉敎依允爲旀,李瑗奎段,功減一等爲良如敎。又啓目粘連,驪州前牧使金愚淳矣,本府議啓內,當初生梗,雖因營隷之無禮,畢竟解印,難免周章之失措,以此照律罪,卽其地限三年定配,以母年七十七,無兄弟獨身,收贖,告身盡行追奪,私罪啓,奉敎依允爲旀,功減一等爲良如敎。又啓目粘連,訓鍊院習讀官張敬相矣,本府議啓內,徑先打鍾,雖因街鼓之誤傳,前飭未幾,復有犯科之擧,不審之失,在所難免,笞五十收贖,解見任別敍私罪啓,奉敎依允爲旀,功減一等爲良如敎。
上在昌德宮。停常參·經筵。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,行大司憲林漢浩未肅拜,執義李鶴秀,掌令兪應煥傳旨未下,掌令朱弼相,持平金啓淵·李周禎在外,監察茶時之意,敢啓。傳曰,知道。
洪遇燮啓曰,同副承旨韓耆裕,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,韓兢履落點。
傳于洪遇燮曰,禮房承旨,馳詣受香所,奉審摘奸以來。
傳于洪遇燮曰,戶刑換房。
傳于洪遇燮曰,戶房承旨,與禮曹堂上,戶曹郞廳,依定式馳詣宣武祠,奉審摘奸以來。
傳于徐長輔曰,明日出宮內門路,以協陽門爲之。
洪遇燮啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,旣有只推之命,竝更牌招,以爲推移入直之地,何如?傳曰,允。
以校理趙民和·李泰淳,修撰李羲準·尹景鎭牌不進罷職傳旨,傳于洪遇燮曰,只推。
徐長輔啓曰,行兵曹判書朴崙壽四牌不進推考傳旨,今方捧入,而命召傳授,一時爲急,連事違牌,終不承膺,揆以事體,萬萬未安,所當更請牌招,而係是一日五牌,何以爲之?敢稟。傳曰,更爲牌招。
又啓曰,行兵曹判書朴崙壽,疏批已下,而命召傳授,一時爲急,明日動駕時,侍衛節目,當爲磨鍊,卽爲牌招,何如?傳曰,允。
又啓曰,行兵曹判書朴崙壽牌不進推考傳旨,今方捧入,而命召傳授,一時爲急,明日動駕時,侍衛節目,當爲磨鍊,而如是違牌,事甚未安,更爲牌招,何如?傳曰,允。
又啓曰,行兵曹判書朴崙壽再牌不進推考傳旨,今方捧入,而命召傳授,一時爲急,明日動駕時,侍衛節目,當爲磨鍊,而如是違召,無意承膺,揆以事體,誠甚未安,所當更請牌招,而係是一日三牌,何以爲之?敢稟。傳曰,更爲牌招,節目,令次堂修入。
洪遇燮啓曰,守令署經事,命下矣。行大司憲林漢浩,執義李鶴秀,掌令兪應煥,大司諫鄭觀綏,司諫李東冕,獻納尹應大再牌不進,掌令朱弼相,持平李周禎·金啓淵,正言鄭基善在外,正言韓兢裕未署經,兩司無以備員署經,何以爲之?敢稟。傳曰,竝許遞,前望單子入之,待下批,牌招。
臺諫前望單子入之,大司憲趙萬元,執義崔時淳,掌令曺錫正·韓啓玉,持平洪益聞·申綽,大司諫權常愼,司諫趙琮鎭,獻納洪敬謨,正言李奎鉉·李同淳,落點。
以掌令曺錫正,獻納洪敬謨,正言李奎鉉牌不進罷職傳旨,傳于徐長輔曰,只推。
持平洪益聞啓曰,臣言議風采,初不合於淸朝耳目之任,而迺者持憲新命,忽下於待罪春坊之日,署經有命,天牌儼臨,臣怵畏義分,雖不得不章皇出肅,叨謝恩命,而第臣於合啓中,有不可聯參者,曾叨見職,以是引避,已蒙體諒之恩,今臣處義,宜無異同,請命遞斥臣職。答曰,依啓。
司諫趙琮鎭啓曰,臣之庸愚,本不近似於耳目之任,而亞諫除旨,恩出特點,臣且惶且感,雖不得不章皇出肅,粗伸叨謝之忱,而第臣於合啓中,有私義之不可冒參者,在前引避,輒蒙恩遞,到今處義,宜無異同,以此情踪,其何可晏然於臺次乎?請命遞斥臣職。答曰,依啓。
吏曹口傳政事,以洪學淵爲宗簿主簿,宗簿直長洪獻謨,宣陵直長李奎淵相換,義禁府都事韓成履,南部都事趙德林,相換。
兵曹口傳政事,副司果單李鶴秀。
以永明尉洪顯周,忠淸監營覲親呈辭,傳于徐長輔曰,給由馬。
事變假注書李興遂書啓,臣於本月十七日亥時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣情踪日益危蹙,辭語日益窮渴,以窮渴之辭,陳危蹙之情,冒死叫號,必欲得請,其情亦慼矣。上天曲遂萬物,聖人不枉人性,臣雖微似肖翹,愚如豚魚,亦咸囿中一物也。殿下若垂矜察,豈不使曲遂而不枉耶?職名今日得遞陪班,明日當進,區區所祝,只在於此耳。臣病情添劇,神息昏綴,數行附奏,亦未及時,致令王人,經宿草莽,尤增死罪,亦爲白有等以,緣由馳啓云云。答曰,連日附奏,只爲辭巽,豈卿體國之義乎?前後之批,已諭予至意,卿須勿復辭巽,卽日簉朝,以副予延佇之至意事,遣史官,傳諭于領議政。
洪遇燮啓曰,領議政金載瓚,又使錄事,來納命召,何以爲之?敢稟。傳曰,還傳命召。
徐長輔,以備邊司言啓曰,卽見廣州前留守趙尙鎭狀啓,則以爲饑癘之餘,民勢益窮,新還雖幸畢捧,甲戌條當捧中未捧,尙爲四千四百八十石零,餉穀固知有重,民情不可不念,特許待秋收捧事,請令廟堂稟處矣。餉穀之限內未捧,自有應施之律,而前冬民勢,果難責之以常年,則合有參恕之道,當該判官,從重推考,守臣推考,未捧米四千四百八十石零,當此歲改春窮之時,仍令督納,勢行不得,姑令待秋成準捧,何如?傳曰,允。
又以備邊司言啓曰,卽見咸鏡監司李羲甲所報,則枚擧會寧府使金見臣牒呈,以爲支差各種,皆以差需穀上下,而本穀漸縮,秋冬應下,不足爲四百餘石,此是交隣所需,故先以他衙門穀,推移取用,而明年所需,措辦無路,依戊辰·辛未已例,附近茂山府所在會付折米,限二千石,移劃還分取耗需用爲辭矣。差需穀不足之數,移劃於附近之邑,旣有近例,以茂山會付穀折米二千石,依所請許劃,何如?傳曰,允。
又以備邊司言啓曰,朔寧郡守金熙華上疏,有廟堂稟處之批矣。取見其疏本,則以爲本邑饑癘荐仍,民多死亡,土性瘠薄,田多陳荒元田中初不起耕者,爲一百十六結零,永無田形者,亦不下數十結,合而計之,則陳與災爲一百四十六結零,一依續田例,限十年隨起收稅亦依綿田例,特許給災,俾免橫徵之弊爲辭矣。本邑,自壬癸以來,歲請蠲稅,有請輒施,此是朝家特恩,豈可以法外之請,看作常例,歲以爲課乎?固當覆奏勿施,而第本邑陳荒之災,膠痼之瘼,爲畿邑之最,且今所請災結之數,比之壬癸,不啻半減,勢難靳持,許令限三年隨起隨稅,募民勸耕,使之田不卒荒,期於稅復其初,何如?傳曰,允。
又以義禁府言啓曰,以本府啓目,罪人徐良輔勘律,下詢大臣處之事,判付內依允矣。謹依判下,詢于大臣,則左議政韓用龜,以爲昔在宣廟朝,咸鏡南道節度使蘇潝,以私怨殺北道官奴二人,有司照以濫刑之律,先正臣李珥啓曰,殺人者死,在法罔赦,而有司照以濫刑之律,大紊國法矣。上嘉納之,今此徐良輔之濫施法外之刑,以致父子之竝命者,亦先正所謂在法罔赦者,而第其所殺者,卽管下吏之詬罵官長者,非如蘇潝所殺之他道官奴也。論其事,則係是官物之去就,非如蘇潝之因私逞憤也,然則償命之典,雖難遽議,究厥所犯,極其憯毒,不可以尋常濫殺,照勘而已,合施加等之律,而律無所據,不敢臆對,伏惟上裁。右議政金思穆,以爲欽恤典則之頒諸八路,慮有法外濫杖之盛德至意也。今此徐良輔,不用法杖,以馬擧木橫杠木,酷打致訥父子,竝命於數日之內,言之憯毒,豈可但以尋常殺越論哉?不遵典則,在渠亦一罔赦之罪,於此於彼,合置重辟,而私物之推諉不償,雖涉用意,下吏之肆發怨言,已極犯分,因渠承款,遽議償命,官與吏之等威,或恐由是而不嚴,擬之以次律,似不至失刑,此無可據之文,伏惟上裁云矣。大臣之意如此,上裁,何如?傳曰,依大臣議,以次律爲之,可也。
又以義禁府言啓曰,罪人徐良輔勘律,詢問大臣,草記批旨內,依大臣議,以次律爲之可也事,命下矣。徐良輔,以次律,杖一百收贖,告身盡行追奪,咸鏡道穩城府,流三千里定配,而以本府啓辭,具罪目,依例發遣府書吏,押送配所,何如?傳曰,允。
洪遇燮,以承文院都提調意啓曰,冬至兼謝恩使回便,齎來咨文中,有賜物事,使臣參宴事,以前頭使行,別伸謝悃之意,撰出咨文,安寶後定禁軍,騎撥下送于灣府,使之入送鳳城將處,以爲轉致北京之地,何如?傳曰,允。
又以侍講院言啓曰,兼司書洪益聞,時無職名,令該曹,口傳付軍職,何如?傳曰,允。
徐長輔,以兵曹言啓曰,今三月二十日,文臣朔試射日次,而動駕相値,不得爲之意,敢啓。傳曰,知道。
洪遇燮,以承文院都提調意啓曰,院吏文學官徐弘秉有頉代,幼學韓師述差下,使之冠帶常仕,何如?傳曰,允。
行兵曹判書朴崙壽疏曰,伏以臣,冒控血懇,顒俟體諒,而菲誠未格於崇聽,株守徒歸於飾讓,恩批纔宣,召牌踵臨,臣誠惶隕愧恧,直欲鑽地而不得,臣聞下之所以事上,廉愧爲先,上之所以使下,禮使爲重,是以不俟之義,趨走雖急,而逋慢有時乎爲恭,相須之地,委畀雖篤,而情私未嘗不見諒,以聖上平日禮使之念,必使臣强所不强,拚棄廉愧,一任其迫阨罔措,進退維谷者,是豈嘗所仰望於慈覆之下哉?噫,臣之迂疎昏滯,設令無可引之情,難强之病,居要任劇,決知其必不可堪,況臣遭罹,非可以事陳歲宿而有所自恕,在臣自靖之道,雖冗司慢職,猶不敢爲進身之計,今若以僨誤之身,晏然復據於銓注之地,則是眞不識世間羞恥事耳。臣雖欲憑恃寵命,冒沒出膺,其於朝廷之大防何哉?至若一門兩銓之同時竝據,非但朝體之苟艱,亦係私分之兢惕,此尤臣萬萬不自安者,反復思量,冒進無路,違牌便成於課日,動駕又在於隔宵,惶阨轉甚,申暴至懇。伏乞聖慈,亟賜鐫改,俾重任無曠,私心獲安焉。臣無任云云。答曰,省疏具悉。卿其勿辭,卽爲肅命。
兼水原留守徐榮輔疏曰,伏以日月迅邁,惠慶宮玄隧永閟,虞卒奄訖,伏惟聖慕,益復靡逮,中外臣庶,普切悲廓之至。仍伏念臣,以敦匠事復命之後,旋卽還營,纔有日矣。伏見都監別單判下賞典,臣名亦入其中,晉秩爲正一品,臣誠惶霣恧蹙,若無所容也。竊伏惟念是役也,國家莫大之禮也,先朝終事之地也,凡厥有司百執事之臣,莫不奔走內外,早夜殫竭,而臣亦猥以職忝守土之故,獲與董工之末,豈不欲自效涓埃於必誠必信之道也?敦事之際,陵栢入瞻,情境屢觸,涕淚自橫,而顧臣二豎嬰身,五官皆耗,一縷雖存,直是空殼,傴僂䠥躄,見者危之,逐隊隨行,無所猷爲,稟裁摠察,則大臣在矣,協心董事,則僚堂與郞官力耳,畢竟事完工訖,反以程計,臣獨無絲毫可紀,曾不若吏隷募丁,猶效筋力,撫躬自悼,生不如死,至於文墨小技,初非疲心費力者,則人臣之職,以此而謂之勞勩乎?由前由後,得免於罪戾幸矣,其不可擬議於聖朝懋賞之政明矣。伏況輔國之爲爵,視古貳公,地望自別,昔之居是秩者,皆宿德舊望,一世之所敬,何嘗見人微如臣而廁跡於其間也?臣恐重名器惜嚬笑之義,緣臣而壞,在朝廷非細故也。臣本庸孱薄劣,無足比數,而遭際兩聖朝不世之遇,得備任使,節次推遷,以至今三十年之間,臣已老白首矣,涯分已溢,淵氷知戒,每念國恩未報,桑楡將迫,中夜無寐,枕有涕痕,杜門斂跡,以期塵刹,保釐重任,諒非所堪,而瞻依陵殿,庶爲餘生之伸誠,遲徊于此,亦已經歲,乃於千萬匪意,叨承誤恩,竿頭之步,亢到極處,臣安得不惕然恐懼,如集于木也?惟我聖上,以事役有所重,有此隆賞,臣豈敢不仰認,而若臣罔功之實,如右所陳,玆敢畢瀝衷臆,縣道封章。伏乞聖明,諒臣實情,亟收臣新授爵秩,以重公器,以安私分,不勝幸甚。臣無任云云。答曰,省疏具悉。卿其勿辭察任。
右副承旨韓兢履疏曰,伏以臣,卽伏承除旨下者,以臣爲承政院右副承旨矣,在臣分義,固當不俟駕屨,竭蹶趨承,而臣與右承旨臣洪遇燮,有從娚妹應避之嫌,召牌之下,承膺無路,玆敢援例陳章。伏願聖明,俯賜鑑諒,亟命該曹,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
大駕詣宗廟,入齋室後,王大妃殿·嘉順宮,遣承旨問安。答曰,知道。世子宮,遣宮官口傳問安。答曰,知道。還內後,內閣·政院·藥房口傳問安。答曰,知道。
藥房都提調韓用龜提調李肇源,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
韓義運啓曰,大司憲趙萬元,執義崔時淳,掌令韓啓玉,持平申綽在外,掌令曺錫正牌不進,持平一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,司僕寺內乘來言,捲簾,取稟。傳曰,捲三面。
李文會啓曰,今日動駕時,承旨當爲備員,而右副承旨未差,何以爲之?敢稟。傳曰,前望單子入之。
承旨前望單子入之,李錫夏落點。
李文會啓曰,新除授左副承旨李錫夏,卽爲牌招,何如?傳曰,允。
又啓曰,新除授左副承旨李錫夏,時在京畿果川地,斯速乘馹上來事,下諭,何如?傳曰,允。
韓義運啓曰,明日動駕時,兩司侍臣,當爲進參,除在外外,未肅拜人員,竝待開門牌招,何如?傳曰,允。
又啓曰,臣義運,王大妃殿·嘉順宮問安進去,下直之意,敢啓。傳曰,知道。
又啓曰,行兵曹判書朴崙壽三牌不進推考傳旨,今方捧入,而命召傳授,一時爲急,明日動駕時,別侍衛,不可不備,而連事違召,無意承膺,事體道理,萬萬未安,所當更請牌招,而係是一日四牌,何以爲之?敢稟。傳曰,更爲牌招,別侍衛,以次堂擧行。
又啓曰,行兵曹判書朴崙壽牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書朴崙壽再牌不進推考傳旨,今方捧入,而命召傳授,一時爲急,連事違牌,不卽承膺,揆以事體,誠甚未安,所當更請牌招,而係是一日三牌,何以爲之?敢稟。傳曰,更爲牌招。
徐長輔啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,旣有只推之命,竝更牌招,以爲推移入直之地,何如?傳曰,允。
韓義運啓曰,守令署經事,命下矣。嘉山縣監沈日永,求禮縣監洪樂佑,兩司當爲署經,而掌令曺錫正,獻納洪敬謨,正言李奎鉉,旣有只推之命,竝更牌招,以爲備員署經之地,何如?傳曰,允。
徐長輔啓曰,假注書李冕植,身病猝重,勢難察任,今姑改差,何如?傳曰,允。
李冕植改差,代以柳致睦爲假注書。
正言李奎鉉啓曰,臣庸愚湔劣,言責重任,初不近似,而薇垣新除,出於特恩,召牌荐降,怵畏義分,雖不得不章皇出肅,粗伸叨謝之忱,而第臣於本院,旣經納言,揆以公格,自在當遞,其何可晏然於臺次乎?請命遞斥臣職。答曰,依啓。
以掌令曺錫正,獻納洪敬謨,正言李奎鉉牌不進罷職傳旨,傳于韓義運曰,只推。
以校理趙民和·李泰淳,修撰李羲準·尹景鎭牌不進罷職傳旨,傳于徐長輔曰,只推。
韓義運啓曰,卽者義禁府都事來言,今日動駕時,駕側鳴錚罪人李運五,移送秋曹云矣,敢啓。傳曰,知道。
兵曹口傳政事,副司果單洪益聞。
以全羅右水使李民秀狀啓,靈巖郡所安島彼人發送船,還泊,邊報事體,何等迅急,而於蘭萬戶車聖民所報稽緩,爲先罷黜,其罪狀,令攸司稟處,臣之常時不飭之罪,在所難免,惶恐待罪事,傳于韓義運曰,勿待罪事,回諭。
徐長輔,以宗簿寺提調意啓曰,璿源譜略修正事,命下矣。今方始役,而本寺郞廳三員,別工作監役官一員,逐日仕進,繤修監董矣,依已例勿爲差祭,凡公會勿參,出草校讎編次之際,本寺忠義衛一人,勢難獨當,依例加出忠義衛一人,付軍職冠帶常仕,與本寺忠義衛,眼同擧行,何如?傳曰,允。
韓義運,以訓鍊都監·禁衛營·御營廳言啓曰,東關王廟外三門東邊墻垣半間許頹圮處,今日始築,畢築之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
丙子三月二十日卯時,大駕詣宗廟。春展謁入侍時,兼都承旨韓致應,行左承旨李文會,行右承旨洪遇燮,左副承旨韓義運,同副承旨徐長輔,假注書李冕植·權,記注官曺錫鯤,別兼春秋金道喜,檢校直閣徐俊輔,以次詣閤。時至,通禮,跪啓請外辦。上具翼善冠·無紋黑團領,乘輿出宣化門。藥房都提調韓用龜,提調李肇源,副提調韓致應,進輿前奏曰,侵早勞動,聖體,若何?上曰,一樣矣。至協陽門外降輿所,通禮,跪啓請降輿乘輦,上降輿乘輦。由肅章門·進善門·敦化門,至宗廟洞口,通禮,跪啓請降輦乘輿,上降輦乘輿。由廟大門,至齋殿門外,通禮,跪啓請降輿,上降輿入齋殿。仍敎曰,入齋室後,問安勿爲之。出榻敎少頃,改具冕服,贊禮,導詣板位,行四拜禮。仍詣殿內奉審訖,詣廟西夾門,通禮,跪啓請乘輿,上乘輿。至永寧殿門外,通禮,跪啓請降輿,上降輿。贊禮,導詣板位,行四拜禮,仍詣殿內奉審訖,還詣齋殿。敎曰,展謁後,問安勿爲之。出榻敎仍改具翼善冠·無紋黑團領,乘輿進發時,義運進前奏曰,殿宮氣候一樣矣。上曰,唯。出廟大門,至降輿所,通禮,跪啓請降輿乘輦。上降輿乘輦,入敦化門·進善門·肅章門,敎曰,還宮內門路,以賓陽門爲之。出駕敎由建陽門·銅龍門·景化門·集禮門,至明政門。通禮,跪啓請降輦乘輿,上降輦乘輿,由明政門·賓陽門還內,諸臣以次退出。
丙子三月二十日辰時,上御大造殿。藥房入診入侍時,都提調韓用龜,提調李肇源,副提調韓致應,假注書李冕植,記注官李昌瑞,別兼春秋金道喜,檢校直閣鄭元容,以次進伏。醫官吳千根·秦東秀·卞之錞·崔遂燁·李彦厚·李命運,以次進伏楹外訖。用龜等進前奏曰,侵早動駕,旋卽回鑾,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,殿宮氣候一樣矣。仍命醫官入診。致應曰,醫官,次次進伏,仍爲入診。千根等,以次入診,退伏奏曰,脈候左右三部調均矣。上命退去議定湯劑,可也。致應,問於醫官曰,湯劑議定,何以爲之耶?千根等曰,依近日,姑爲停止爲好矣。用龜曰,都承旨韓致應,以行都承旨,兼都承旨,行公已久,而且有身病,改差,何如?無批答。仍命退,用龜·肇源先退。致應進前奏曰,今春光陵·順康園奉審,待楊州牧使差病後爲之事,命下,而楊州牧使身病未差,奉審差晩,今則承旨,進去奉審,似好矣。上曰,唯。致應曰,何承旨進去乎?上曰,左副承旨進去,可也。上曰,左副承旨,非推考房耶?致應曰,非推考房矣。致應曰,今番賞典,計士·畫員·奏時官·工匠·員役等,以高品付料有命,而三都監別單判下,或有高品付料,或有乙丑年例,或有己酉年例,何以爲之,而一番稟定,然後當擧行矣。上曰,依前下敎爲之,可也。仍命退,承史以次退出。
上在昌德宮。停常參·經筵。
韓義運啓曰,大司憲趙萬元,執義崔時淳,掌令韓啓玉,持平申綽在外,掌令曺錫正傳旨未下,持平一員未差,監察茶時之意,敢啓。傳曰,知道。
又啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
李文會啓曰,行右承旨洪遇燮,今日不爲仕進,卽爲牌招,何如?傳曰,允。
傳于韓義運曰,景慕宮春展謁,明日爲之,該房知悉。
柳致睦在外,代以金周默爲假注書。
徐長輔啓曰,玉堂上下番俱空,已至多日,事甚未安。校理趙民和·李泰淳,修撰李羲準·尹景鎭,旣有只推之命,竝更牌招,以爲推移入直之地,何如?傳曰,允。
以校理趙民和·李泰淳,修撰李羲準·尹景鎭牌不進罷職傳旨,傳于徐長輔曰,只推。
徐長輔啓曰,守令署經事,命下矣。大司憲趙萬元,執義崔時淳,掌令韓啓玉,持平申綽,行大司諫權常愼,正言李同淳在外,獻納洪敬謨,掌令曺錫正牌不進,司諫一員,正言一員,持平一員未差,不得備員署經,未差之代,政官牌招,開政差出,待下批牌招,以爲備員署經之地,何如?傳曰,允。
又啓曰,行吏曹判書朴宗慶,參判趙弘鎭,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
有政。吏批,行判書朴宗慶進,參判趙弘鎭病,參議趙貞喆進,同副承旨徐長輔進。啓曰,臺諫多窠,今當差出,而擬望之人乏少,外任竝擬,何如?傳曰,允。以李鍾穆爲司諫,李若愚爲持平,李趾秀爲正言,李鶴秀爲副應敎,朴宗來爲禮曹判書,金履載爲同義禁,金箕殷爲兵曹參知,趙德潤爲知經筵,朴崙壽爲軍器提調,鄭郁東爲監察,任鼎常·李湜爲典籍,韓忠裕爲司饔主簿,朴馨源爲監役,閔致遠爲泰陵參奉,柳爲孝陵參奉,林頤鎭爲顯陵參奉,張極老爲順康園守奉官,李東冕爲北靑府使,訓鍊都監提調單朴崙壽,禁衛營提調單朴崙壽,御營〈廳〉提調單朴崙壽。
兵批,行判書朴崙壽未肅拜,參判朴命燮病,參議鄭景祚入直進,參知金箕殷未肅拜,右副承旨韓義運進。大護軍單林漢浩·鄭尙愚·趙德潤·李普天,護軍單金履載·元在明·申在明,副護軍單鄭觀綏·李止淵·韓耆裕·韓兢履·金箕殷·李龜雲·朴孝成·李敬參·朴蓍壽·李鼎秉·李箕淵,副司直單李東冕·趙琮鎭·兪應煥·朱弼相·金啓淵·李周禎·尹應大,副司果單鄭基善·韓兢裕,副司勇單韓師述。
三字刀削以掌令曺錫正,獻納洪敬謨牌不進罷職傳旨,傳于徐長輔曰,只推。
徐長輔啓曰,守令署經事,命下矣。掌令曺錫正,獻納洪敬謨,旣有只推之命,竝卽牌招,以爲署經之地,何如?傳曰,允。
獻納洪敬謨啓曰,臣於言責重任,何嘗有一半分堪承之望,而納言除旨,恩出特點,署經有命,召牌荐降,怵畏義分,雖不得不章皇出肅,粗伸叩謝之忱,而第臣於合啓中,有私義之不可冒參者,在前引避,輒蒙恩遞,到今處義,宜無異同,以此情踪,其何可晏然於臺次乎?請命遞斥臣職。答曰,依啓。
徐長輔啓曰,明日大駕,詣景慕宮入齋室後,王大妃殿·嘉順宮問安,何承旨進去乎?敢稟。傳曰,右副承旨進去。
傳于徐長輔曰,明日出宮內門路,以協陽門爲之。
韓義運啓曰,訓鍊都監中軍徐英輔,本局軍兵中旬事,自明日限畢試間,三仙坪出去矣。兼帶左邊捕盜大將,命召及大將牌·傳令牌,何以爲之?敢稟。傳曰,仍佩往來。
又啓曰,行兵曹判書朴崙壽三牌不進推考傳旨,今方捧入,而命召傳授,一時爲急,連事違牌,終不承膺,事體道理,俱極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書朴崙壽牌不進推考傳旨,今方捧入,而命召傳授,一時爲急,明日動駕時,軍兵稟旨草記及別雲劍望,侍衛節目,當爲磨鍊,而如是違牌,事甚未安,更爲牌招,何如?傳曰,允。
又啓曰,行兵曹判書朴崙壽再牌不進推考傳旨,今方捧入,而命召傳授,一時爲急,明日動駕時,軍兵稟旨草記及別雲劍望,侍衛節目,當爲磨鍊,而連事違召,終不承膺,揆以事體,萬萬未安。所當更請牌招,而係是一日三牌,何以爲之?敢稟。傳曰,更爲嚴飭牌招。
又啓曰,行兵曹判書朴崙壽三牌不進推考傳旨,今方捧入,而命召傳授,一時爲急,明日動駕時,軍兵稟旨草記,別雲劍望,侍衛節目,當爲磨鍊,口傳飭敎,何等截嚴,而連事違傲,終無變動,事體道理,俱極未安。所當更請牌招,而係是一日四牌,何以爲之?敢稟。傳曰,更爲嚴飭牌招,如有違牌,勿爲呼望。
傳于韓義運曰,當該承旨,從重推考。
傳于韓義運曰,兵判疏批已下,仍以前牌催促,如有違牌,勿爲呼望。
傳于韓義運曰,行兵曹判書朴崙壽,招致啓板前,問啓以入。
傳于韓義運曰,行兵曹判書朴崙壽,問啓置之,肅單,卽爲捧入。
韓義運,以都摠府言啓曰,明日動駕時,侍衛寶劍守宮,當爲備員,而副摠管尹益烈·李采·申絢在外,朴基豐,以禁軍別將陣上進,申溆有身病,無以備員,令政院,稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,明日動駕時,侍衛寶劍·守宮,當爲備員,而副摠管尹益烈·李采·申絢在外,朴基豐,以禁軍別將陣上進,申溆有身病,無以備員,令政院,稟旨變通,仍令該曹,口傳差出,待下批牌招事,允下矣,合有變通之道,何以爲之?敢稟。傳曰,許遞。
兵曹口傳政事,以元在明·金履載·申在明·嚴耆·李錫奎爲副摠管。
徐長輔,以吏曹言啓曰,贈諡文孝公金萬重延諡,來四月初六日,定行於全羅道光州地云,敢啓。傳曰,知道。
又以宗簿寺提調意啓曰,璿源譜略修正時,校正官一員,國朝御牒書寫官一員,例以宗臣差出,而近因望乏,有一員兼差之例矣。見今宗班乏人,塡差無路,而在前或有特旨差下之時,今番則何以爲之?敢稟。傳曰,以判敦寧李彦植,兼差。
又以侍講院言啓曰,兼文學李奎鉉,時無職名,令該曹,口傳付軍職,何如?傳曰,允。
兵曹口傳政事,副司果單李奎鉉。
韓義運,以兵曹言啓曰,今三月二十二日,大駕詣景慕宮展謁時,何營軍兵隨駕,何營軍兵留陣,而御營廳鄕軍,今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬步軍各三哨,禁衛營京鄕軍各一哨,騎士一番,爲先後廂,禁軍二番隨駕,留營留陣,竝置之,可也。先廂,大將·訓將爲之,後廂,大將·禁將爲之。
事變假注書李興遂書啓,臣於本月二十日子時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎則,以爲臣苟有一分可强之勢,恩禮若是鄭重,諭敎若是勤摯,近侍宣召,殆無虛日,豈敢不不俟駕屨,而第矢心之義,白水在彼,告君之言,赤心靡他,今雖獲罪萬萬,若使此職去身,則生可以自立,死可以無憾,天日之燭,拱手以祝亦爲白有等以,臣則仍爲復路,緣由馳啓云云。踏啓字。答曰,前後批諭,已悉言,卿須體予至意,卽日上來,以副予望事,遣史官,傳諭于領議政。
徐長輔啓曰,領議政金載瓚,又使錄事,來納命召,何以爲之?敢稟。傳曰,還傳命召。
左議政韓用龜疏曰,伏以祗謁太廟,聖慕克伸,鑾蹕穩旋,玉體冞康,臣民懽抃,曷有其極?仍伏念臣,以庸材薄識,遭際明時,通籍四十有五年,歷事三朝,徧揚華膴,罪戾而包容之,疵纇而湔拂之,前後恩造,到底罔極,而遂至冥升,竊位台鉉,居然又十二年于玆矣。年前遭罹之孔慘,卽是滿盈之所招,而幸賴日月之明,得遂溝壑之願,屛伏數載,誓將沒齒,專對之職,義重往役,而不敢言私,嘗藥之任,時値焦遑,而未暇他恤,及夫重膺三事之卜也。嚴命荐降,求死不得,而況當元良封冊之會,區區慶祝之心,自切先覩之忱,夤緣進身,遂復蹲仍,自顧慙歎,實負初心,才智不長於昔日,精力尤遜於少時,直不過伴食尸位而已。初無一言一事可以裨益於國家,加以蒲柳脆質,自少善病,駑駘重擔,到老益疲,筋力之所奔奏,憂虞之所熏灼,眞元漸鑠,百症交攻,駸駸有朝夕垂盡之慮,論道經邦,尙矣莫論,陳力就列,亦無其望,固宜不待年至,早自引退,一以少贖重愆,一以苟保殘喘,而連値事故,未忍便訣,含意泯默,以至于今矣。今臣犬馬之齒,恰滿七旬,此豈臣平素所自期也哉?夫大夫之七十致政,載在禮經,蓋先王之於臣下,斟酌其壯老盛衰,以爲仕止之節,著爲成法,使上不失禮使之道,下不壞廉恥之防,於乎美哉。是以先輩名臣,雖或老而克壯,足備任使,皆必引年乞退,終於得請,況如臣者,進退本無輕重,衰病又至癃痼,猶復虛縻職名,苟竊厚祿,擺乖莫嚴之大防,强策已廢之殘骸,鍾鳴漏盡,睯不知休,則不惟擧世之嗤笑,無以自解,堂堂淸朝,亦安用如此無恥之老物耶?嗚呼,臣百無肖似,濫致年位,洪恩未報於絲毫,末景遽迫於桑楡,點檢平昔,愧訟實多,而尙欲以禮休退,不辱知遇,臣罪固自知,而臣情亦云慼矣。且今元輔尋鄕,廟務叢脞,國勢之岌嶪,民事之艱難,日甚一日,而臣實茫然不知何以爲計。今若畀臣以體國之事,任臣以代斲之方,則是猶大病之人,委諸庸醫之手,妄投方藥,益促其危亡也。到此地頭,臣雖萬被誅戮,無補於國,而徒使臣狼狽顚踣,永抱難瞑之恨而已,倘殿下念及於此,則其所惻然而矜憐之者,必不待臣言之畢矣。伏乞聖慈,察其肝膈之懇,借以帷蓋之恩,特許乞身之請,俾侈致仕之銜,以補聖朝之風化,以全微臣之晩節,則終始生成之澤,臣當隕結以報。臣無任云云。答曰,省疏具悉卿懇。顧今國事多艱,元輔亦爲尋鄕,而卿之致仕之請,豈不過乎?卿其須體此意,勿復更辭。仍傳于徐長輔曰,此批答,遣史官,傳諭于左議政。
行兵曹判書朴崙壽疏曰,伏以臣之虛縻重任,今幾日矣,辭竭於屢籲,而忱誠未格,罪重於積逋,而威罰不加,本兵命召,事體至重,而不敢爲承受之計,蹕路陪衛,分義爲急,而不敢效趨走之恭,國體滋損,臣節都虧,而不惟不賜鐫遞,繼又有嚴飭之命,臣誠跼高蹐厚,罔知所以自處也。噫,臣雖不肖,亦嘗聞前輩之緖論矣,人臣之官職去就,義在必辭,則雖嶺海在後,金木當前,固非可恤,若其事在未可與不可之間,而故爲矯激,坐要恩命,決非臣子之所敢爲也。臣之今日所處,苟有一分可强,則亦何敢甘心方命,重自陷於進退無據之科哉?臣之必辭之義有三,卽情也,病也,私義也。以賤疾則貞痼宿症,已溷崇聽,而猶或有劇歇之有時,以私義,則前疏尾陳,略及難安,而尙可諉已例之曾有,至若鐵限情勢,雖歲遷十官,日費三熏,終不可以平常自處,況昨之狼狽於天官者,今而唐突於中權,銓材衡物,旣無東西之較殊,僨轅覆轍,豈有前後之或異?乃欲以滓穢僇辱之餘,復試於湔祓淬勵之效,則畢竟邯鄲之步,竝失其故,而桑楡之失,反甚於初矣,此臣所以反覆參倚,迷不知變,而寧伏慢命之誅者也。以聖明慈覆之仁,倘念及於此,則憫其情而副其願,宜不待臣言之畢矣。窮蹙轉劇,涕泣申籲,聲愈疾而望愈切,惟聖上哀之憐之,亟遞臣職,俾全微諒,千萬懇祝。臣無任云云。答曰,省疏具悉。有何深引乎?動駕隔宵,卿其勿辭,從速入來,卽爲肅命。
上在昌德宮。停常參·經筵。
自巳時至申時,日暈。
大駕詣景慕宮,入齋室後,內閣·政院·藥房口傳問安。答曰,知道。世子宮,遣宮官問安。答曰,知道。王大妃殿·嘉順宮,遣承旨問安。答曰,知道。還內後,內閣·政院·藥房口傳問安。答曰,知道。
韓義運啓曰,大司憲趙萬元,執義崔時淳,掌令韓啓玉,持平申綽在外,掌令曺錫正,持平李若愚傳旨未下,監察茶時之意,敢啓。傳曰,知道。
洪遇燮啓曰,今日動駕時,承旨當爲備員,而左副承旨李錫夏在外,何以爲之?敢稟。傳曰,許遞,前望單子入之,待下批,牌招察任。
韓義運啓曰,司僕寺內乘來言,捲簾,取稟。傳曰,捲三面。
又啓曰,臣義運承命,王大妃殿·嘉順宮問安進去,下直之意,敢啓。傳曰,知道。
承旨前望單子入之,金魯應落點。
洪遇燮啓曰,肅謝法意,何等審愼,而司饔主簿韓忠裕,旣呈肅單,不爲入來,事甚駭然,原單子勿施,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,旣有只推之命,與新除授玉堂,待下批,一體牌招,以爲入直之地,何如?傳曰,允。
以掌令曺錫正牌不進罷職傳旨,傳于洪遇燮曰,只推。
以司諫李鍾穆,持平李若愚牌不進罷職傳旨,傳于洪遇燮曰,只推。
洪遇燮啓曰,守令署經事,命下矣。掌令曺錫正,持平李若愚,司諫李鍾穆,旣有只推之命,竝更牌招,以爲備員署經之地,何如?傳曰,允。
以司諫李鍾穆,掌令曺錫正,持平李若愚牌不進罷職傳旨,傳于洪遇燮曰,只推。
金魯應啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,獻納朴台壽落點。
洪遇燮啓曰,守令署經事,命下矣。司諫李鍾穆,掌令曺錫正,持平李若愚,旣有只推之命,與新除授獻納朴台壽,一體牌招,以爲備員署經之地,何如?傳曰,允。
金魯應啓曰,卽者義禁府都事來言,今日動駕時,駕側鳴錚罪人趙召史,依例移送秋曹云矣,敢啓。傳曰,知道。
以咸鏡監司李羲甲狀啓,慶源府使柳相弼,身病難强,屢呈辭狀,不得已罷黜事,傳于洪遇燮曰,令該曹,口傳差出,催促下送。
洪遇燮,以侍講院言啓曰,司書洪勝圭,自鄕上來云,卽爲牌招察任,何如?傳曰,允。
副摠管元在明疏曰,伏以居諸迅邁,惠慶宮虞卒奄過,慈徽愈閟,伏惟聖慕靡逮,益復如新,區區下情,不勝愴廓悲慮之至,臣於迺者,伏承恩旨,謂臣有書寫之勞,陞資授嘉善大夫,臣聞命感惶,莫省所以措躬。噫,爵賞,國之重典也,爵不可以匪材而濫授,賞不可以罔功而冒居,今玆寵秩,何爲而及於臣身也?當擧國哀遑之日,獲忝執事之列,粗效微忱於終事之地,卽其職耳,匪勞伊榮,初無寸功之可記,而混被恩賞於諸臣之後,是豈聖朝綜核之政也哉?況此命德之器,地望自別,朝家之所愼惜,而雖以古之名碩,未嘗不逡巡,顧臣無似,最居人下,不堪爲當世之需,曾所歷叨,已是謬濫,今何敢爲更進一步,媒榮僥據之計哉?凡人臣辭受之節,有關四維,若使臣,憑恃寵靈,揚揚冒進,則詩人鵜梁之譏,不幸近之,其爲玷名器而累聖簡,非細故也,匪意摠府除旨,又下於此際,時値動駕,庚牌儼臨,固當竭蹶之不暇,而揆分揣義,承膺無路,坐犯違傲,冞增悚惶,玆敢仰陳衷懇,冒瀆崇嚴。伏乞聖慈,俯垂鑑諒,將臣新授資秩,亟令收還,俾公器重,而私分安,千萬幸甚。臣無任云云。答曰,省疏具悉。卿其勿辭行公。
副摠管申在明疏曰,伏以日月迅邁,惠慶宮因封奄襄,慈徽永閟,虞卒親祼,聖慕冞新,區區下情,不勝悲係之至。仍伏念臣,姿性鈍劣,才識淺短,不堪備數於明廷任使之末,而僥倖一第,遭際兩朝,揚歷華顯,濫躋緋玉,只恨涓埃之莫報,自知涯量之已踰,至於向前一步,初非意望攸到,而猥廁分司陪從之列,混被別單賞加之典,以臣爲嘉善大夫者,臣誠惝怳隕蹙,歷日靡措。噫,密邇廞衛之後,周旋起居之班,餘哀粗洩於於戲,微分爲榮於有事,則顧安有絲毫可記之勞,而今乃進秩槐棘之次,寵綏車服之章,不衷之災,負乘之戒,固不過一身上私憂,而罔功濫賞,豈不大有乖於聖朝綜核之政乎?且念官人之方,何所不愼,而自夫貳卿以上,卽古所稱命德之器,非若郞僚庶品之循次例陞,則察焉而望實俱隆,試焉而績庸茂著,然後上可以授之,下可以居之,苟或不然,則濫授而已,冒居而已,故曰爵祿加於賢德則,珪組重於邱山,秩位及於卑汚,則冕綬同於沙泥,誠哉言乎?今以如臣百無肖似之物,一朝僥冒於此,則其爲羞當世而辱聖簡者,當復如何哉?參倚思度,承膺無路,方將收召神精,露誠力辭,而適在散漫,少出郊關,摠府新命之下,未及呈身於閟宮陪衛之列,臣罪至此,尤所難贖,玆敢不避猥越,略貢衷懇。伏乞天地父母,諒臣所辭,非出例飾,亟命收還誤恩,鐫遞見職,以重名器,以安賤分。臣無任云云。答曰,省疏具悉。卿其勿辭行公。
丙子三月二十二日卯時,大駕詣景慕宮。春展謁擧動入侍時,兼都承旨韓致應,行左承旨李文會,行右承旨洪遇燮,右副承旨韓義運,同副承旨徐長輔,假注書權·金周默,記注官曺錫鯤,別兼春秋金道喜,檢校直閣鄭元容,檢校待敎李龍秀·李鶴秀,以次詣閤。時至,通禮,跪啓請外辦。上具翼善冠·無紋黑團領,乘輿出宣化門。藥房都提調韓用龜,提調李肇源,副提調韓致應,進輿前奏曰,侵早勞動,聖體,若何?上曰,一樣矣。至協陽門外降輿所。通禮,跪啓請降輿乘輦,上降輿乘輦。仍由肅章門·進善門·敦化門,至宗廟前路降輦所。通禮,跪啓請降輦,上降輦步過。通禮,跪啓請乘輦,上乘輦。至宮大門外,通禮,跪啓請降輦乘輿。入齋室,仍敎曰,入齋室後,問安勿爲之。出榻敎少頃,改具冕服,詣板位,行再拜禮,入室奉審訖,還詣齋室,改具翼善冠·無紋黑團領,乘輿出宮大門。通禮,跪啓請降輿乘輦,上降輿乘輦。至宗廟前路,通禮,跪啓請降輦,上降輦步過。通禮,跪啓請乘輦,上乘輦。由敦化門·進善門。上敎義運曰,還宮內門路,以賓陽門爲之。出駕敎仍由肅章門·建陽門·銅龍門·景化門·集禮門,至明政門。通禮,跪啓請降輦乘輿。上降輦乘輿,入明政門·賓陽門還內。諸臣以次退出。
上在昌德宮。停常參·經筵。
金魯應啓曰,大司憲趙萬元,執義崔時淳,掌令韓啓玉,持平申綽在外,掌令曺錫正,持平李若愚傳旨未下,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
徐長輔啓曰,行禮曹判書朴宗來,同義禁金履載,除拜後,過三日不爲出肅,依定式推考警責,仍卽牌招察任,何如?傳曰,允。
以校理趙民和·李泰淳,修撰李羲準·尹景鎭牌不進罷職傳旨,傳于金魯應曰,只推。
金魯應啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,旣有只推之命,竝更牌招,以爲推移入直之地,何如?傳曰,允。
以校理趙民和·李泰淳,修撰李羲準,尹景鎭牌不進罷職傳旨,傳于金魯應曰,只推。
以掌令曺錫正,持平李若愚,司諫李鍾穆再牌不進罷職傳旨,傳于金魯應曰,只推。
以獻納朴台壽牌不進罷職傳旨,傳于金魯應曰,只推。
金魯應啓曰,守令署經事,命下矣。司諫李鍾穆,獻納朴台壽,掌令曺錫正,持平李若愚,旣有只推之命,竝卽牌招,以爲備員署經之地,何如?傳曰,允。
司諫李鍾穆啓曰,臣言議風采,本不合於淸朝耳目之任,而待罪北幕,竣事纔還,猥叨薇垣之恩除,屢煩天牌之儼臨,臣且惶且感,怵於義分,雖不得不章皇出肅,而臣於合啓中,有私義之不可冒參者,前後如臣處義,輒蒙體諒,今臣所處,宜無異同,以此情踪,其何可一刻晏然於臺次乎?請命遞斥臣職。答曰,依啓。
金魯應啓曰,守令署經事,命下,已至多日,而憲府則大司憲趙萬元,執義崔時淳,掌令韓啓玉,持平申綽在外,掌令曺錫正,持平李若愚牌不進,諫院則大司諫權常愼,正言李同淳·李趾秀在外,司諫未差,獻納朴台壽牌不進,兩司不得備員署經,何以爲之?敢稟。傳曰,更爲牌招。
以掌令曺錫正,持平李若愚,獻納朴台壽牌不進罷職傳旨,傳于金魯應曰,只推。
金魯應啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,洪百儀落點。
吏曹口傳政事,以李井會爲慶源府使。
事變假注書李興遂書啓,臣於本月二十二日子時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣逐日煩瀆,不一其說者,其本,卽不過一遞相職之願也。相職雖重,遞仍有時,臣情勢則可遞也,事理則可遞也,以情以理,俱合必可遞之時矣,臣雖欲不遞得乎?殿下雖不令遞免,亦恐其行不得也,以禮許施,今不敢望,獲罪譴斥,實所爲祝,竊願聖明之世,無使一夫不獲所焉亦爲白有等以,臣則仍爲復路,緣由馳啓云云。答曰,今見附奏,如前辭巽,極爲過矣,前批已諭,卽爲上來事,遣史官,傳諭于領議政。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
金魯應啓曰,大司憲趙萬元,執義崔時淳,掌令韓啓玉,持平申綽在外,掌令曺錫正,持平李若愚,傳旨未下,監察茶時之意,敢啓。傳曰,知道。
備忘記,順天營將崔榮祖下直,長弓一張·長箭一部·片箭一部·筒兒一箇賜給。
洪遇燮啓曰,假注書金周默,身病猝重,勢難察任,今姑改差,何如?傳曰,允。
傳于徐長輔曰,忠淸道暗行御史,回還三使臣,明日待令。
以掌令曺錫正,持平李若愚,獻納朴台壽再牌不進罷職傳旨,傳于金魯應曰,只推。
洪遇燮啓曰,守令署經事,命下矣。掌令曺錫正,持平李若愚,獻納朴台壽,旣有只推之命,竝卽牌招,以爲備員署經之地,何如?傳曰,允。
又啓曰,守令署經事,命下矣。新除授司諫洪百儀,一體牌招,何如?傳曰,允。
又啓曰,守令署經事,命下矣。憲府則大司憲趙萬元,執義崔時淳,掌令韓啓玉,持平申綽在外,掌令曺錫正,持平李若愚牌不進,諫院則行大司諫權常愼,正言李同淳·李趾秀在外,司諫洪百儀,獻納朴台壽牌不進,無以備員署經,何以爲之?敢稟。傳曰,更爲牌招。
以掌令曺錫正,持平李若愚,司諫洪百儀,獻納朴台壽牌不進罷職傳旨,傳于洪遇燮曰,只推。
以校理趙民和·李泰淳,修撰李羲準·尹景鎭牌不進罷職傳旨,傳于洪遇燮曰,只推。
洪遇燮啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,旣有只推之命,竝更牌招,以爲推移入直之地,何如?傳曰,允。
金周默改差,代以尹棨烈爲假注書。
尹棨烈有頉,代以金炳球爲假注書。
金魯應啓曰,卽者刑曹郞廳來言,再昨日動駕時,衛外擊錚罪人趙召史,所當捧供以入,而判書未差,參判受由在外,只有參議一員,不得擧行云。判書未差之代,政官牌招,開政差出,待下批,牌招,以爲開坐之地,何如?傳曰,允。
洪遇燮,以吏批言啓曰,新除授慶源都護府使李井會,戶奴呈狀內,矣上典母年七十,而無兄弟獨身,萬無離捨赴任之路,卽速入啓遞改云。邊倅年七十而無兄弟,則許遞,事載在法典,依法典,改差,何如?傳曰,允。
有政。吏批,行判書朴宗慶進,參判趙弘鎭牌不進,參議趙貞喆牌不進,行右承旨洪遇燮進。以李普天爲刑曹判書,李敦夏爲典籍,尹正奎爲假監役,故通德申光益,贈吏參例兼,副摠管申在明考。
傳于洪遇燮曰,慶源府使之代,今日政差出。
再政。以李彬爲慶源府使。
兵批,行判書朴崙壽病,參判朴命燮病,參議鄭景祚入直進,參知金箕殷未肅拜,右副承旨金魯應進。中嶺別將單林達天,副護軍李錫夏,副司直李鍾穆·洪敬謨竝單付。
以吏曹參議趙貞喆牌不進罷職傳旨,傳于洪遇燮曰,只推。
金魯應,以義禁府言啓曰,全羅右水使李民秀狀啓內,於蘭萬戶車聖民,爲先罷黜,其罪狀,令攸司稟處事,啓下矣。車聖民,時在任所,依例發遣府羅將,交代後拿來,何如?傳曰,待待命拿囚。
靑城尉沈能建疏曰,伏以居諸迅駛,惠慶宮因封禮成,虞卒奄過,伏惟聖慕哀廓之痛,益切,而區區微忱,不勝悲慮之至。仍伏念臣,直一病廢之物也,四大之部,全不便用,而行步則蹣跚跛蹙,十顚九仆,雖房闥啓處之際,必待左右,而委貼床褥,轉側須人矣。近添喘症,氣息奄奄,方其急時,呼吸不通,冷汗如浴,危若風燭,食飮全却,神精昏瞢,此蓋榮衛內損,形殼徒存,刀圭莫試,可謂籧篨之疲癃者也。猥以肺腑之跡,特蒙享官差下之命,得周旋於咫尺執事之列,寵恩極矣,悲哀深矣。臣受國厚恩,涓埃莫效,而追先終事之地,分義是重,不敢言病,强其所不可强,冒死趨承,而其於將事之時,僨誤實多,惶汗浹背,罔知攸措,如此癃病不可堪之狀,庶入於日月俯燭之下矣。方此伏枕悚懍,且伏見吏曹名帖,以臣差夏享大祭初獻官矣,固當竭蹶承膺,而第臣之病情如右,末由自力於駿奔之望,不避猥越,冒控短章。伏乞聖明,俯垂矜憐,亟許詮曹改付標,以重享禮,仍治臣瀆擾之罪,以肅朝綱焉。臣無任云云。答曰,省疏具悉。疏辭許令該曹,改付標。仍傳于洪遇燮曰,此批答,遣史官傳諭。
上在昌德宮。停常參·經筵。
藥房都提調韓用龜,提調李肇源,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
韓義運啓曰,大司憲趙萬元,執義崔時淳,掌令韓啓玉,持平申綽在外,掌令曺錫正,持平李若愚傳旨未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于徐長輔曰,藥房入侍,大臣·閣臣,回還三使臣,暗行御史,同爲入侍。
傳于洪遇燮曰,禮房承旨,馳詣明陵奉審摘奸,局內諸陵,一體奉審以來。
韓致應啓曰,藥房三提調,持湯劑來待矣。傳曰,封入。
傳于徐長輔曰,留院公事入之。
徐長輔啓曰,玉堂上下番俱空,事甚未安,校理趙民和·李泰淳,修撰李羲準·尹景鎭,旣有只推之命,竝卽牌招,以爲推移入直之地,何如?傳曰,允。
以校理趙民和·李泰淳,修撰李羲準·尹景鎭牌不進罷職傳旨,傳于徐長輔曰,只推。
以掌令曺錫正,持平李若愚,司諫洪百儀,獻納朴台壽再牌不進罷職傳旨,傳于徐長輔曰,只推。
徐長輔啓曰,守令署經命下,已至多日,尙未署經,事甚未安,大司憲趙萬元,大司諫權常愼,執義崔時淳,掌令韓啓玉,持平申綽,正言李同淳,李趾秀在外,只有掌令曺錫正一人,無以備員署經,司諫洪百儀,獻納朴台壽,持平李若愚,旣有只推之命,竝卽牌招,何如?傳曰,允。
以司諫洪百儀,獻納朴台壽,持平李若愚牌不進罷職傳旨,傳于徐長輔曰,只推。
徐長輔啓曰,守令署經事,命下矣。憲府則大司憲趙萬元,執義崔時淳,掌令韓啓玉,持平申綽在外,李若愚牌不進,只有掌令曺錫正一人,諫院則行大司諫權常愼,正言李同淳·李趾秀在外,司諫洪百儀,獻納朴台壽牌不進,無以備員署經,何以爲之?敢稟。傳曰,更爲牌招。
事變假注書李興遂書啓,臣於本月二十四日子時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣之區區情私,欲語則荆棘生口,欲默則氷炭交中,俯仰下上,因極無所,不得不不畏煩複,日號呼于閔覆之下者也。臣雖無似,自少小所願學者,古人事耳。今於及耄之年,忽爲忘進退沒廉防,饕榮懷祿之人,則古人且無論,今人必不欲與齒,臣寧死尙何堪爲是也?殿下,若以任使之久,曲念終始之恩,俾全操履,特許歇泊,卽上天成物之仁也,臣固不敢望,而人臣方命則誅,亟治屢召屢違之罪,以整頹綱,王政之所當先也,於斯二者,今何不一有處分耶?臣言到此,他無所仰達,亦爲白有等以,臣則仍爲復路,緣由馳啓云云。傳曰,前後批旨,已悉言之,卿其勿爲辭引,卽日上來,庸副予意事,遣史官,傳諭于領議政。
徐長輔啓曰,領議政金載瓚,又使錄事,來納命召,何以爲之?敢稟。傳曰,還傳命召。
又以宗簿寺提調意啓曰,國朝御牒·璿源譜略中草,今已修正,御覽還下後,譜略當爲付板入刊,國朝御牒,亦當正書矣。御覽日字,令日官推擇,則今三月二十七日卯時爲吉云。以此日時,本寺堂上郞廳校正官,具儀仗鼓吹,陪進仁政殿,與承旨,請承傳色奉入之意,敢啓。傳曰,知道。
慶尙監司李存秀疏曰,伏以居諸迅駛,惠慶宮襄禮奄過,伏惟聖孝靡逮,益復廓然。臣於此際,遠滯嶺外,俛仰今昔,益不禁愴慟之至。仍伏念臣,蚊負未釋,驢技已殫,居然歲再周矣,以臣庸愚,値此極艱,無處非瘡疣,無往非僨誤,而南顧聖念,父母孔邇,凡於拯濟寬紓之政,有籲輒從,無願不遂,全道近止之命,僅免於盡劉,回想踰嶺初光景,得有今日,尙云幸矣,眞所謂終踰絶險,曾是不意,莫非王靈攸曁,臣安有出一謀措一事於其間也哉?蓋嶠南一方,士習鄒魯之敎,民服邠岐之業,從古稱樂土善俗,比歲荐荒,救死不贍,絃誦之風,未暇於鄕塾,愁歎之聲,不絶於蔀屋,滿目滄桑,非復昔日嶠南,譬如兵燹之餘,收拾灰燼,善後之難,殆有甚於遇歉之初,臣雖無狀,豈不欲殫竭誠力,國耳民耳,以爲一分報效之道,而力不從心,才不敵事,雖欲振刷,柔不可以爲剛矣,憚壓無望,雖欲矯捄,愚不可以爲智矣,措處昧方,伈泄度日,無一猷爲。且臣脆質,自來善病,南來以後,不伏水土,節屆木旺,諸症闖發,爲病所奪,益添尸素之罪,蘄免之心,一日爲急,而第今年布縷之征,便是無麪,交符若未趁出賦之前,則後來之人,雖欲導達民情,必有後時之歎,臣不敢以一身去就之呼籲,先於全道民命之攸係,因仍按住,越格陳請,聖恩曠絶,特許準施德意一布,跛躄咸聳,殿屎之民,不啻挾纊,臣職忝對揚,益不勝感頌之忱。今則迎送無礙於事,交遞此政其時,狗馬之疾,一倍添劇,行部無以自力,未免中路徑還,委身床褥,㱡㱡欲盡,緊急簿牒,全未照檢,尋常剖決,率多顚錯,以此病狀,一向蹲冒,斷無其望,苟不至於萬萬難强,則捱過數三朔,自可瓜熟差代,何敢生煩籲之計,而一日在此,則有一日瘝曠之罪,二日在此,則添二日膏肓之疾,一身非敢自恤,重任其奈委屬?玆敢猥暴實狀,仰瀆崇嚴。伏乞聖明,曲垂諒察,遞改臣所帶之職,以幸公私,仍治臣瀆擾之罪,以昭法紀焉。臣無任云云。答曰,省疏具悉。卿其勿辭行公。
丙子三月二十五日卯時,上御大造殿。藥房入診,大臣·閣臣,承候,回還三使臣,暗行御史,同爲入侍時,都提調韓用龜,提調李肇源,副提調韓致應,假注書權,記注官曺錫鯤·李昌瑞,同副承旨徐長輔,假注書金炳球,領府事李時秀,右議政金思穆,提學南公轍,直提學金履喬,檢校直閣李魯益·鄭元容,檢校待敎李鶴秀,上使行大護軍洪義浩,副使行護軍趙鐘永,書狀官掌令曺錫正,御史李友秀,以次進伏。醫官吳千根·秦東秀·卞之錞·李彦厚·安昌禧·李命運,進伏楹外訖。時秀曰,近來日氣和暢,聖體,若何?上曰,一樣矣。時秀曰,頃者逐日勞動之餘,寢睡·水刺之節,何如?上曰,一樣矣。時秀曰,王大妃殿氣候,何如?上曰,一樣矣。時秀曰,嘉順宮氣候,何如?上曰,一樣矣。上命醫官入診。千根等,以次診候訖,退伏奏曰,脈度左右三部調均矣。上曰,三使臣進前。義浩等進伏。上曰,遠路行役,無事往還耶?義浩等曰,王靈攸曁,善爲往返矣。上曰,使臣就座,御史進前。友秀進伏。上曰,爾察湖西,果無弊瘼乎?友秀曰,別無弊瘼,而粵自己巳,饑饉荐仍,公私赤立,民國俱竭,甲戌以後,甚於己巳還穀難捧之弊,無邑不然,徵逋繹騷,及於族隣,且以軍摠一事論之,小民不能自食,簽丁無以充數,其爲弊瘼者此也。上曰,三使臣·御史先退。義浩等,以次退出。時秀曰,臣以廚院事,有仰達者矣,本院提調·副提調,合爲六員,而今則只有三員,故逐日監饍,每多苟艱之弊,取考謄錄,則庚申下敎,若曰副提擧則一也,知申監捧時,各殿宮同爲捧入爲敎,今亦依此例,若當苟艱之時,承旨中,世子宮監饍副提調,各殿宮供上,使之推移,一體捧入,何如?上曰,依爲之。出擧條用龜曰,前全羅監司金啓溫上疏,有廟堂稟處之命矣,取見其疏本,則備陳沿民許多難支之弊,仍以爲沿邑陳田,另覆實數,限五年減稅,仍令各該邑,募民入耕,始墾之初,依式減稅,旣墾之後,漸次還實,考其勸墾之勤慢,論其守宰之黜陟,京案付故伍之指徵無處者,今年特許三分二減布,而簽代之道,限以三年,今年塡其一分,明年又塡其一分,又明年如許悉塡悉捧,而若其三分一之猶不可塡代於今年者,與鄕案付故伍之收布於道內者,以向劃賑餘穀,取耗給代爲辭矣。今日國計,一如重病之補瀉俱難,存心於經用,則民勢難支,軫恤於民勢,則經用罔涯,從古聖賢,千言萬語,莫不以損上益下,寧失於民,爲固本寧邦之第一義諦,初未嘗有分民與國,互相輕重之論,而至於目下事勢,則誠有至難處至難言者存,蓋自己巳以來,諸路之饑癘相仍,殆無小康之年,而至於湖南,則自己巳至甲戌,六年之間,再經大歉,因之毒癘,一路生靈,無異兵燹之餘,而一路之中,沿邑最甚,道臣疏中,條陳光景者,宛若圖畫,莫非眞境,則徵稅於不毛之土,括簽於無丁之戶者,實非仁政之所可爲也。第念我國之所資以爲用者,惟是湖南,故以外度支名之者此也。一自湖南破敗,經費漸竭,今至莫可收拾之境,若或過於寧失,無難蠲除,則其勢將至於莫以養君子,此所以至難處至難言者也。然惟彼一望荊榛之中,責之以常稅,準之以元額,則勢必移疾於僅存之餘戶,餘戶不支,則將見民日益散,擧懷荷擔之意,土日益荒,卒無起墾之望,由遠逮近,其削滋甚,苟欲捨姑息而圖永久,則畢竟歸極,不離於固本之義,而況其所損雖在於目下,所益歲計而有餘,比之人土兩失,名存實無,其得失長短之形,不啻相懸,故向於己巳之歉,因道臣疏請,特蠲四千結,陳稅,六千名軍布,鴻恩殊渥,至于今浹于湖民,今此湖沿之傷心慘目,比之己庚,殆有甚焉,道臣所請,非敢忽於莫重之經法,亦有望於已施之特恩者也。但於稅則泛稱三四千結,於軍則通論三分之二,陳結未定多寡之數,虛額無有端的之摠,其意蓋欲先得請後覈實,而到今連値事會,時已晼晩之後,不可以泛論之數,遽準其請,分付新道臣,使之詳覈其陳結之幾許,虛額之幾許,另具成冊,條列登聞後,更爲稟處,而如或有以實爲虛,一毫濫報,從後現發,則道臣守令,斷當重勘,亦以此意,嚴飭分付,何如?上曰,依爲之。出擧條用龜曰,卽見黃海監司李勉昇狀啓,則備陳延安一邑許多難保之狀,仍以爲庚午以後,流離合沒者,民戶爲三千三百十五戶,京案軍保爲二千五百四名,田畓陳廢爲一千一百七十結零,而自辛未至乙亥,停退未捧結錢·軍錢·結役米太代錢,九千三百五十兩零,結米太軍役米,一千六百三石零,軍保木四十六疋零,乙亥未捧還餉會內外各穀八千五百十三石零,一竝蕩減,自丙子至戊寅,三年身役,亦爲蠲減,時存者之自辛未至乙亥,停退未捧結錢·軍錢·結役米太代錢八千五百八十七兩零,結米太軍役米二百七十五石零,軍保木一同十七疋,特許限年排捧,乙亥未捧還餉九千九百七十四石零,亦定年數,停耗排捧,濱海畓之庚戌浦落,永無形址者一百七十七結八十三負七束,亦許陳頉他道他邑之移來軍保二百四十二名,竝分送于原籍官,而亦難盡數還送,過十名者,分半還送,過百名者,三分一還送,其餘自本道量宜分派於他邑事,竝請令廟堂稟處矣。一自辛壬,至于昨年,人戶之流絶,土地之荒廢,軍伍還穀之虛額未捧者,諸路同然,疏啓相續,而延安一邑爲最著,戶摠幾減其半,軍額之缺縮過半,田畓之陳棄,多至千有百結,由是而各樣應納之停退未捧,在在夥然,今其營邑之報,謂無足取信則已,誠有是也,而猶以懲督取盈爲務,則非但令之而不從,其勢必將存者益散,來者却步,終至於無邑而已,爲今日保餘民完一邑之道,不容不推寧失之義,施非常之恩,往年黃州谷山已施之例,亦足爲援,況該邑之受病,有倍於黃·谷者乎?自辛未至乙亥,五年間停退未捧中,合沒流離,指徵無處者之結納身布·保錢·保米及乙亥還餉未捧者,竝爲蕩減,時存戶之結納身布保錢保米未納者,限三年排捧,其還餉未納者,亦限以三年,停耗排捧,庚戌浦落畓之未蒙頉者,亦許陳頉,軍保之自他道他邑移來者,分數還送於本所,以其餘數,參酌派分於道內他邑等事,竝依狀請許施,使之宣朝家之德意,責懷保之成績,至於合沒流離戶之來後三年,身役蠲減事,死不復生,流不還集,則不期蠲減而自在蠲減,若或於三年之內,戶口滋殖,則闕縮之軍額,尙可以塡充,有戶之應役,如之何不責乎?此非硬定年限,預期蠲減之事置之,何如?上曰,依爲之。出擧條用龜曰,卽見忠淸監司洪奭周狀啓,則枚擧淸風府使李復鉉,懷德縣監趙基復,黃澗縣監趙吉喆,延豐縣監朴齊奎牒呈,以爲各年流來反逋未捧,嚴加査實,則淸風各穀爲七千三百八十六石零,懷德各穀爲七百七十九石零,黃澗各穀爲一千九百六十八石零,延豐各穀爲四百八十三石零,四邑吏奴逋,今方刻期督捧,而至若民反,則饑癘之餘,責捧無路,淸風民反一千七百九十三石零,限以五年,懷德民反五百六十石零,限以二年,竝除耗分捧,而甲戌以後始逋及未發覺守令處,虛勘穀物之分數徵捧,新有啓下定式,竝請令廟堂,稟旨分付矣。始逋與未發覺守令,分數徵捧事,年前廟堂,筵奏定式,此實出於嚴典守杜後弊之意,已成事目,頒行諸路,則惟當隨其現發,依此施行,而第念所逋之穀,爲守令者,如有身犯,則不特分徵,固當直施贓汚之律,如或見瞞奸吏,矇不覺察,以致流逋漸滋,則罪固難貰,而有異身犯,今若與犯逋吏民,一體分徵,則有傷事面,毋論始逋與未發覺,從其所逋多少,逋過千石以上者,施以定配之典,未滿千石者,施以禁錮之律,逋穀未收殺之前,竝勿揀赦典,恐合事宜,而係是莫重刑政,不敢自下擅斷,惟在上裁,今此湖西兩邑,甲戌以後所逋,令道臣,詳覈其身犯與不察,指一登聞,以爲勘處之地,甲戌以前犯逋守令之已爲經勘者及身故者勿論,吏奴逋,依狀請刻期督捧,至於民逋之限年排捧,道臣所請,必有酌量,亦依狀請許施,何如?上曰,依爲之。出擧條用龜曰,卽見平安監司李相璜狀啓,則以爲本道軍摠之年前永減,爲一萬三千八百六十,權減爲四萬二千三百三十三,權減則限以二十年,排數復摠,而以一道軍摠,雖減五萬之額,餘數尙近三十萬,以今戶摠人口,除却應頉,無以準充,而況此每年當充之額,尤無可復之勢,今若一於減則營邑所資牽架無術,一於復則軍不可充,民不可保,就權減四萬餘額中,仍減其半,而其餘當復之數較量各邑民摠,若其較多處,則雖一二年間,使之盡復,若其懸寡處則偏俵仍減之額,而略配當復之額,期以十年,便宜充額,而監兵營減額中,有布給代之需,以惠民穀一萬石,營別置穀一萬三千石,劃屬監營,惠民穀五千石,劃屬兵營,又以別餉庫別備錢三千兩,限十年劃給巡營,每年作穀,竝與惠民別置穀,一體限十年取耗添補,以其耗作,充役給代,則此是以本道錢穀,捄本道弊瘼,而毫無損於國家經費,竝請令廟堂稟處矣。關西一路,以破敗之局,生民難支之弊,最是兵多而戶縮也,前道臣之減其元摠,變其哨制者,蓋出於權宜之術,而若待生齒之繁殖,流徙之還集,盡復舊摠,則年數額數,難以硬定,且況營邑調支之資,無他措劃之道,而今此道啓所論,纖悉條暢,可見其積費商量,深得體要矣。軍額則半減半存,復元則勿亟勿徐,量度邑勢民摠,漸次簽括,則宜無繹騷之歎,至若有布未復,軍給代之需,以惠民穀,別置穀別餉錢,量宜區劃,以資營邑之支計,則不煩經費而可捄一方難言之弊,誠爲大幸,未復軍之折半永減,惠民穀別置穀,別餉錢之區劃給代,竝依所請許施,何如?上曰,依爲之。出擧條公轍曰,向蒙恩資,感祝無地,而秩是輔國,尙帶惠廳提調之任矣,與都提調相見,或有相妨之時,非獨此事爲然。大抵今年之歉,雖勝於昨年,而倉儲罄竭,國用浩繁,目下事勢,漸漸難支,以臣蔑才而多病,久縻重任,則國事茫然,易致狼狽,此非出於一毫占便之計。伏乞聖明,特遞臣所帶之職焉。上曰,姑爲察任,今卿所奏,出擧條,可也。公轍曰,如許辭職之事例,皆出於筵說矣,進御加味六君子湯,自今日一貼式煎入事。出榻敎王大妃殿進御淸心蓮子飮,五貼製入事。出榻敎上命退,諸臣以次退出。
上在昌德宮。停常參·經筵。
金魯應啓曰,大司憲趙萬元,執義崔時淳,掌令韓啓玉,持平申綽在外,掌令曺錫正呈辭,持平李若遇傳旨未下,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
洪遇燮啓曰,左副承旨韓義運,今日不爲仕進,卽爲牌招,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
金魯應啓曰,明日傳香,禮房承旨當爲齋宿,而行右承旨洪遇燮,須資出去矣。所當牌招,而拘於廳規,不得請牌,何以爲之?敢稟。傳曰,牌招。
洪遇燮啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,旣有只推之命,竝更牌招,何如?傳曰,允。
以校理趙民和·李泰淳,修撰李羲準·尹景鎭牌不進罷職傳旨,傳于洪遇燮曰,只推。
以司諫洪百儀,獻納朴台壽,持平李若愚再牌不進罷職傳旨,傳于金魯應曰,只推。
金魯應啓曰,守令署經事,命下矣。司諫洪百儀,獻納朴台壽,持平李若愚,旣有只推之命,竝更牌招,以爲備員署經之地,何如?傳曰,允。
以司諫洪百儀,獻納朴台壽,持平李若愚牌不進罷職傳旨,傳于金魯應曰,只推。
金魯應啓曰,守令署經事,命下矣。憲府則大司憲趙萬元,執義崔時淳,掌令韓啓玉,持平申綽在外,李若愚牌不進,只有掌令曺錫正一人,諫院則行大司諫權常愼,正言李同淳·李趾秀在外,司諫洪百儀,獻納朴台壽牌不進,無以備員署經,何以爲之?敢稟。傳曰,違牌臺諫及在外臺諫,竝許遞,政官牌招開政。
又啓曰,行吏曹判書朴宗慶,參判趙弘鎭,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,參議只推,待明朝,一體牌招開政。
韓義運,以兵曹言啓曰,今三月十七日,武臣堂上祿試射,後日退行事,草記蒙允矣。今二十七日設行,而試官望備擬以入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
洪遇燮,以成均館行大司成意啓曰,本館入直久任郞廳外,凡郞,無敢入直,若有代員替直之事,則草記代直事,曾有定式矣。司成趙經鎭,春坊兼職,除本仕,直講李在璣,典籍尹錫永,俱以身病呈旬,時無入直之員,以他郞官,姑爲代直,何如?傳曰,允。
上在昌德宮。停常參·經筵。
金魯應啓曰,大司憲·執義·掌令一員,持平二員未差,掌令曺錫正呈辭,監察茶時之意,敢啓。傳曰,知道。
徐長輔啓曰,來初一日,輪對日次矣,敢稟。傳曰,當次人受點,後日次待令。
韓致應啓曰,藥房提調·副提調,持湯劑來待矣。傳曰,封入。
以校理趙民和·李泰淳,修撰李羲準,尹景鎭牌不進罷職傳旨,傳于金魯應曰,只推。
徐長輔啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,旣有只推之命,竝更牌招,以爲推移入直之地,何如?傳曰,允。
吏曹啓目粘連,觀此忠淸道暗行御史李友秀書啓,則栍邑中,韓山郡守李羲玄,石城前縣監李集獜,本道沿路邑中,藍浦縣監金鍾虎,沔川郡守洪醇浩等段,其罪狀,繡啓,旣請令攸司稟處,而各項罪犯,如是狼藉,諸條論列,極其備至,李羲玄·金鍾虎·洪醇浩,爲先罷黜,與李集獜,竝只令該曹拿問嚴勘爲白乎旀,本道沿路邑驛中牙山前縣監李文遠段,昨年設賑時,謂以賑資措備,漕布留庫錢二千三百兩,分兩次出庫,散給富民,廉價貿穀,或移用賑資,或還賣取利,而及其自監營會減賑穀之後,尙不充報,公貨典守,何等嚴重,而始旣舞弄料販,終又虧欠不充是白遣,至若漕需之擅分取耗,稅穀之貿廳執錢,雖非新創,難免躬犯是如爲白乎旀,新昌前縣監李宗億段,政令無信,邑弊轉痼,倉穀之加作·餉米之負逋,吏輩所犯,矇不覺察,昨年米直甚高,故官需則盡捧高價,官用則貸用倉穀,以錢付之首吏,每石三兩分給民間,以充所貸之倉穀,而此亦由吏初不充報,以致虛留,罪實難恕是如爲白乎旀,禮山前縣監鄭履健段,昨年稅大同捧上時,一委吏手,多數幻弄,而全不察職,又於先捧中高價執錢者,每以官需條取用,以致上納之愆期,分賑之時,稱以勸分,捧租一百五石於民戶,不爲報營,歸之自備是如爲白乎旀,利仁前察訪安聖謩段,徵貢,必準前摠,屬驛多替納之冤,差任多出顔私,郵吏有向隅之歎,昨春分賑時,虛張饑口,濫報賑穀,賣還取剩,以作自備,至使殘郵蕩然難支,料理還穀,濫報自備之習,切可痛駭是如爲白有臥乎所,上項四邑驛前任守令察訪等,俱不可以已遞而勿論,竝只令該府,拿問重勘爲白乎旀,栍邑中瑞山郡守李顯綏段,邑多猾吏,素稱難戢,而不欲苛察,差欠束濕是如爲白乎旀,林川郡守趙雲路段,疎族干訟,或未嚴斥,奸鄕招權,不能痛禁,是如爲白有臥乎所,上項兩邑守令,旣無特異之治積,而繡啓論列如此,竝只罷黜爲白乎旀,泰安郡守任㸁段,軫恤海戶,蠲減有頌,掘去族塚,私囑不行,而題訴公決,立落糢糊,往往有泄鬱之民,差任時衙客捧賂,實非該倅之所知是如爲白乎旀,鴻山縣監徐有聲段,志欲剸理,事多綜密,賑政辦穀,頗有條理,計戶簽丁,庶無隱漏,而爲捧逋穀,勒徵饒戶,不無稱冤是如爲白乎旀,本道沿路邑中洪陽縣監韓永逵段,撫摩奠接,務盡誠勤,捧稅賙賑,各有條理,志切愛民,多有頌聲,而明核或有未周,倉奸未盡査治是如爲白有臥乎所,上項三邑守令,竝只姑先從重推考爲白乎旀,栍邑中扶餘前縣監吳鼎秀段,賙賑自備,俵災無漏,惠恤之政,闔境均頌,第束吏之政稍欠剛嚴是如爲白乎旀,本道沿路邑中牙山縣監朴宗球段,防物之弊,未盡察禁是如爲白有臥乎所,上項兩邑守令,竝只推考爲白乎旀,德山縣監權徹段,荐遭歉荒,恪勤做去,昨年結米一石,時直爲十九兩五錢,而官需衙祿,則減定其價,同時竝督,又慮上納之愆期,官廳所捧,一竝停之,使之專意於公納,奉公以誠,不以邑小而或忽,爲民捐廩,不計官力之殘薄,闔境賴安,口碑載路是如爲白乎旀,栍邑中舒川郡守李勉心段,捐薄廩而補賑頌,尙騰於經年之後,移官需而充稅,譽至播於隣邑之民,嚴禁吏隷之出村,窮蔀免討索之患,革罷造船之代將,饒民祛蕩産之瘼是如爲白乎旀,石城縣監愼宜默段,付標債之革罷,惠及旣骨之軍,取剩錢之査徵移減,結錢之納糴減斗米,一境載頌,買給牛隻,農者有譽是如爲白有臥乎所,當此貪墨之時,宜有激勸之擧,而今此三守令之治績,若是茂著,權徹則似當施以陞敍調用之典是白乎旀,李勉心·愼宜默,則似當竝施兒馬賜給之典是白乎矣,竝只干係恩典,臣曹不敢擅便,上裁敎是白乎旀,監司洪奭周段,考績嚴明,守宰知警,律己廉謹,吏民見孚,爲政未滿周歲,聲望蔚然是如爲白有臥乎所,道臣體重,今姑勿論爲白乎旀,其餘本道及京畿沿路邑驛前後守令察訪等段,旣乏優異之績,亦無顯著之疵,竝只置之爲白乎旀,其外閫帥·中軍·虞候·營將·邊將等乙良,令兵曹,稟處,何如?判府啓,依回啓施行爲良如敎。
韓義運啓曰,行吏曹判書朴宗慶,參判趙弘鎭,參議趙貞喆牌不進推考傳旨及罷職傳旨,今方捧入,而開政命下,已至經宿,如是違牌,事甚未安,判書·參判,竝更牌招,何如?傳曰,允。參議只推,一體更爲牌招。
徐長輔啓曰,今日政新除授臺諫,竝待下批牌招,以爲守令署經之地,何如?傳曰,允。
有政。吏批,行判書朴宗慶進,參判趙弘鎭牌不進,參議趙貞喆進,同副承旨徐長輔進。啓曰,臺諫多窠,今當差出,而擬望之人乏少,外任竝擬,何如?傳曰,允。又啓曰,玉堂東璧,今當差出,而擬望之人乏少,相避竝擬,何如?傳曰,允。以宋稚圭爲大司憲,徐能輔爲大司諫,林處鎭爲執義,李東煥爲司諫,車信用爲掌令,姜橒·蔡弘韻爲持平,權熀爲獻納,任鼎常·朴周燮爲正言,李墷爲應敎,李羲肇爲兼文學,李度憲爲監役。
傳于徐長輔曰,守令見窠,今日政差出。
徐長輔,以吏批言啓曰,侍從臣父年七十以上人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
再政。以趙鎭壽爲林川郡守,宋啓楨爲韓山郡守,李志淵爲瑞山郡守,韓百珩爲沔川郡守,尹錫永爲藍浦縣監,李應奎爲副修撰,金載成爲禮曹佐郞,李紀淵爲奉常正,金性魯爲典籍,洪羲范爲假監役,兼祭酒單宋稚圭,前參奉李命源,今超通政,年七十二,侍從臣前正言李趾秀父。
三政。以宋基鼎爲刑曹正郞,金箕弼爲景慕宮令,鄭謙容爲健陵令,尹師殷爲典籍,副司果單李寅溥。
兵批,行判書朴崙壽病,參判朴命燮入直進,參議鄭景祚病,參知金箕殷病,左副承旨韓義運進。護軍趙萬元·權常愼,副護軍李井會,副司直崔時淳·洪百儀·韓啓玉·朴台壽·申綽·李若愚,副司果李同淳·李趾秀,副司勇金光涑竝單付,以鄭斗鴻·金載禧爲習讀官。
韓義運,以兵曹言啓曰,金虎門下鑰之後,義禁府書吏尹景祿,未及出去,故問其委折,則以爲草記呈政院次入來,適値放鑰,忙急出來,則門鑰已下,未及出去云,萬萬驚駭,臣不勝惶恐,而爲先拘留本曹,待開門移送秋曹,照法嚴治,何如?傳曰,允。
金魯應啓曰,卽伏見兵曹草記,則金虎門下鑰之際,義禁府書吏尹景祿,未及出去,而係是省記外,則不能趨卽出送於門閉之前者,難免不能檢飭之失,當該入直堂上,推考,何如?傳曰,允。
徐長輔,以吏曹言啓曰,今此宗廟朔祭大祝,前佐郞李寅溥塡差,而時無職名,令該曹,口傳付軍職,何如?傳曰,允。
又以禮曹言啓曰,璿源殿還安吉日擇入事,命下矣。令日官池景泌推擇,則今三月二十九日午時爲吉云。以此日時擧行,何如?傳曰,允。
又以戶曹言啓曰,時御所內各司,依定式,發遣本曹正郞臣尹致猷,與兵曹參知臣金箕殷,佐郞臣李相龍,東所衛將臣安大進,西所衛將臣金魯巖,南所衛將臣李柱,北所衛將臣申虎文眼同看審後有頉處,別單書入,而修改則擇日擧行,何如?傳曰,允。
又以戶曹言啓曰,臣晩錫,與佐郞臣宋啓根,工曹判書臣韓用鐸,佐郞臣李享會,依定式,進詣於義本宮奉審,則姑無頉處之意,敢啓。傳曰,知道。
又以戶曹言啓曰,臣晩錫,與佐郞臣宋啓根,依定式,進詣鄕校洞於義宮奉安閣奉審,則姑無頉處之意,敢啓。傳曰,知道。
又以戶曹言啓曰,大嬪宮,依定式,發遣本曹郞廳奉審,則姑無頉處之意,敢啓。傳曰,知道。
金魯應,以刑曹言啓曰,兵曹啓辭內,金虎門下鑰之後,義禁府書吏尹景祿,未及出去,故問其委折,則以爲草記呈政院次,入來,適値放鑰,忙急出來,則門鑰已下,未及出去云。萬萬驚駭,臣不勝惶恐,而爲先拘留本曹,待開門移送秋曹,照法嚴治,何如?傳曰,允事,命下矣。謹按律文,則大明律違令條有曰違令者笞五十,依此律,決笞五十度後,放送之意,敢啓。傳曰,知道。
又以義禁府言啓曰,湖西四邑還穀未捧虛勘之淸風前府使洪儀泳,懷德前縣監李普漢,今已身故,淸風前府使尹光時·張瀚·李顯綏,辛未·壬申·癸酉,以未捧磨勘,已經論罪,今此査發之穀,乃是當年落漏者,不可以一番已勘,置而不論,黃澗前縣監林昇運,延豐前縣監鄭履健·林景運等,未捧虛勘,其罪狀,竝令攸司稟處事,狀啓啓下備局,甲戌以前犯逋守令之已爲經勘者及身故者勿論之意,纔已稟處矣。洪儀泳·李普漢·尹光時·張瀚·李顯綏,竝勿論,林景運,以乙亥新還餉未捧事,前因道啓,已爲拿囚,待開坐添問目捧供,鄭履健,今方待命拿囚,而林昇運,以永平縣令,時在任所云。依例發遣府羅將,拿來,何如?傳曰,待待命拿囚。
又以義禁府言啓曰,卽接月令醫員鄭烷手本,則時囚罪人林景運,素患痰積之症,挾感闖發,咳喘滋甚,達夜叫痛,食飮全却,症形危重云。罪人病勢如此,則一邊保放,一邊草記,曾有定式矣。林景運,姑爲保放之意,敢啓。傳曰,知道。
又以義禁府言啓曰,卽接月令醫員崔進基手本,則時囚罪人鄭履健,素患疝積之症,猝然添劇,達夜叫痛,食飮全却,轉側須人,實有難保之慮云。罪人病勢如此,則一邊保放,一邊草記,曾有定式矣。鄭履健,姑爲保放之意,敢啓。傳曰,知道。
事變假注書李興遂書啓,臣於本月二十六日子時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎則,以爲臣情日益窮,罪日益深,病隨而日益添劇,螻蟻殘喘,惟符到是俟,蹙伏田畝,但有戰灼亦爲白有等以,臣則仍爲復路,緣由馳啓云云。答曰,前後附奏,終是浼浼,爲卿深慨,已諭前後批諭,勿復辭巽,卽日上來,以副予意事,遣史官,傳諭于領議政。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
判敦寧李彦植疏曰,伏以居諸不淹,惠慶宮虞卒奄過,仰惟聖懷悲慕如新。仍竊伏念,臣於昨年,以兼綰內贍寺事,猥控一疏,備陳本寺凋弊之狀,仍附慶州舊封山劃給之懇,及承聖批,許令廟堂稟處,廟堂亦不以臣言爲妄,已經覆奏,卽關該道矣。該道·該邑,一向相持,以至經年,迄未出場,本寺慌急之憂,日甚一日,其許多痼瘼,臣之前疏,已爲罄暴,今不敢復事覼縷,而伏惟聖明,亦或下燭矣。諸般釐捄,姑不暇論,最是醋牛毛兩種進供,本曹上下,旣甚零星,故貢價自本寺,推移某樣錢物,助給貢人者,已成自來寺例,而今則寺力旣竭,若無麪之不托,貢人益殘,等龜背之刮毛,闕供之患,匪朝伊夕,本寺之官若吏及貢人,憂則急於燃眉,計無出而束手,其惶悚悶阨,萬萬罔措,惟萬殞是俟之狀,謂如何哉?臣與郞僚聚集吏屬及貢人,博詢商議,則貢人皆願兩種進供,加設別貢,然後可免闕供,而旣乏區劃之資,他無變通之策,渠輩所訴,惟有一事之可商者,各道各邑場市,一月爲六次,而每場稅錢,皆付該邑之公用,若以每邑每月六場稅中,取每場一兩錢,俾納本寺,則每月所納,合爲六兩,付來於大同上納時,設爲別貢,受價進排,則可以永久無弊,非但渠輩之詢謀,卽本寺貢人流來相傳之所經營計策云,渠輩所言,雖在窮迫之急,計無所不出,而此果本寺吏屬及貢人輩,所共傳來之計議,蓋各道各邑之每月六場市,所捧稅錢,雖從場民之殘盛,各有捧稅之多寡,而一邑場市,不止一處,一場稅錢,亦有夥然,八道之中,除殘邑無場處,有場市各邑,以每朔六兩,劃送本寺,則其於該邑公用,不宜大損,場民納稅,亦無小害,以此劃給,酌量元數,磨鍊醋牛毛兩種貢價,俾貢人分等受價,進排供上,永作逐年應捧之資,則可以無闕供之弊,可以爲久遠之圖,本寺之一年應下,亦可以彌縫,揆以事勢,似涉方便,遑憫之極,敢冒煩猥,不得不疾聲仰籲。伏乞聖慈,深加矜念,特命廟堂,商確稟處,千萬至祝。臣無任云云。答曰,省疏具悉。疏辭,令廟堂稟處。
行兵曹判書朴崙壽疏曰,伏以臣,荐承嚴敎,逃遁不得,蒼黃入闕,冒肅恩命,方其時也,神魄失守,心識俱迷,殆不知分義處義之爲重爲輕,而退自陪班,歸伏私次,追思光景,茫乎若一場夢境,撫念身世,居然作四維罪人,靜言自悼,此何人斯?昔皇朝吏部臣孫丕揚之言曰,辭官不獲,有三可羞焉,入而羞見君父,出而羞對僚友,歸而羞接家人,此語,正爲臣今日道也。嗚乎,臣立朝三十年餘,今亦老白首矣,平素言行,雖不敢爲役於古人,而至於辭受去就之際,亦粗有匹夫之諒,庶幾不至於放倒乾沒之歸矣。不幸一叨匪據,身名已僇,再蒙誤恩,情志未格,竟失虞人之守死,反作傀儡之出場,此殆臣綿才眇福,厚招殃咎,自底於命卒之期也,以聖上日月之明,非不諒臣情地之萬不可强,而授之以重任,迫之以嚴命,期於必出乃已者,蓋欲不忍於終棄,使臣藉此一番節拍,以開進身之路也。臣雖昏愚,寧不知感?設令臣,夤緣冒出,向前擔夯,少可以裨益朝政,報答恩私,則一己私義,有不暇恤,而其奈鉛刀已鈍於一割,朽木無容於再雕,畢竟僨敗,可以立俟,公私狼狽,更無餘地,臣亦自量熟矣。夫折柳之圃,狂夫雖踰,而猶有却步之望,摧輪之路,駑馬雖前,而尙冀反轡之幸,則如臣之顚倒猖狂,猶可以不遠而復,臣旣肅職名,又參陪扈,亦可謂粗伸嚴畏之分矣。今若諉以已出,晏若無故,揚揚冒進於政注之席,則其忘廉失身,遂非無憚之罪,臣何足言?有辱淸朝,我聖上平日庇覆之念,亦何忍一任其匍匐而不賜之拯恤乎?卽擬治疏,更瀆腔血,而震剝之餘,宿病添劇,眩暈常在於烟霧,憂愧交戰於氷炭,委席涔涔,末由收拾,尸居虛縻,又已數日,今始略入文字,申暴危懇。伏乞聖慈,察前後悲苦之情,推終始生成之澤,亟賜遞改,俾靖私分,上而全禮使之道,下而免迷復之悔,則非但臣之幸也,朝廷之幸也,伏地戰悸,恭俟處分。臣無任云云。答曰,省疏具悉。卿其勿辭行公。
護軍金履載疏曰,伏以日月不淹,惠慶宮園祔禮成,躬親祼將,虞卒隨以奄畢,伏惟聖情摧廓,益無涯極。仍伏念臣,受殿下拯濟剪拂之恩,與天同大,而緣臣性質愚魯,才學無所有,復廁仕路,十餘年間,于內于外,曾無一事毫毛裨國家,以稱塞盛恩者,常惶愧積中,心栗而顔厚。伏奉敎旨,以臣分司陪從勞,晉嘉善大夫繼而有金吾摠府之除命,臣誠霣越惝怳,益無所措躬,凡今在廷臣僚,無不庇囿於慈覆之化者,得以終事之地,充備班次,自效爲幸,何錄之有?況今所叨恩命,秩亞九卿,卽所稱命德之器,雖前輩之功能著而望實優者,居此而莫不逡巡却顧,如臣無似,尤非所擬議,乃以罔功之賞,加之不稱之服,臣之分外僥濫,固無論,其於朝廷惜名器之政,爲如何哉?且臣綿薄之質,素多疾病,風波憂畏,神精銷鑠,雖不得不銜恩低徊,黽勉周行,而榮途一念,灰冷已久矣。不意輾轉推遷,復此進步,臣且怵焉循墻之不暇,何敢視若固有而晏然爲承膺之計也?歷日思量,冒進無路,玆敢略控肝膈之懇,仰瀆紸纊之聽。伏乞天地父母,俯垂鑑諒,亟命收還臣新授爵秩,以重公器,以安微分,千萬幸甚。臣無任云云。答曰,省疏具悉。卿其勿辭行公。
同敦寧金基厚疏曰,伏以居諸迅邁,惠慶宮襄禮奄過,虞卒已畢,慈徽永閟,聖慕益切,區區微忱,不勝悲廓之至。仍伏念臣,匪才蔑識,忝叨戎垣,無一可堪,有百不能,營務則到底棼亂,戎政則去益荒疎,倘非我聖上,隨處庇覆,曲垂容貸,則臣何以得免於大戾也?前後控辭,皆出血懇,而未蒙允兪,虛帶重任,居然爲六載之久矣。崦嵫之景,七旬已滿,膏肓之疾,二豎深入,年病至此,猶復淟涊,不思陳暴而乞免,則上而辜負之罪,旣無所容,下而瘝曠之譏,尤難自解,臣雖老憒,省覺猶存,安得不將此衷悃,呼籲於仁愛之天乎?噫,臣本虛脆,且善疾病,蓋自少壯之時,藥褁爲命,床笫寄身,臣之自知,人之所待,皆認以朝菌蕣華矣。揮霍光陰,滾滾到乎古稀之年,是豈臣夢寐之所敢期也?朽落之質,如水就下,入此歲以來,視聽言貌,斗覺衰變,神思意想,又多怳惚,昨日見人,今日不記,朝者行事,夕已忘却,加之以宿病風癬,劇歇無常,肢脚麻木,艱步於庭戶之間,皮膚痒痛,宛轉於枕席之上,七尺之軀殼徒存,一副之神精全爽,如墮雲霧,不省四到者亦多矣。古人云,陳力就列,不能則止,今衰甚如此,力盡如此,雖是閑漫之職,旣莫可以自强奔奏,況臣所帶,卽將兵甲任保障之重寄也,以若癃病,豈容虛縻而不知止也哉?臣於是求解一念,食息不敢忘,譬如老馬筋解力疲,思脫羈靮之苦,要就水草之安,顧其情亦云慼矣。且念臣雖無職名,未塡溝壑之前,豈敢遽爲離輦轂之計也?但願卸解戎務,調將病軀,時造起居之班,粗伸戀結之忱,則在聖朝,爲無物不遂之德,在臣身,有釋負就閒之喜,其將感頌恩澤,歌詠晟化,沒齒爲榮,隕首是期,此臣日夜之所顒望祈祝也。伏乞聖慈,特垂憐察,亟命遞解,俾遂至願,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
金魯應啓曰,大司憲宋稚圭,執義林處鎭,掌令車信用,持平姜橒在外,掌令曺錫正呈辭,持平蔡弘韻傳旨未下,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
徐長輔啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,旣有只推之命,與新除授副修撰李應奎,一體牌招,以爲推移入直之地,何如?傳曰,允。
以校理趙民和·李泰淳,修撰李羲準·尹景鎭,副修撰李應奎牌不進罷職傳旨,傳于徐長輔曰,只推。
以持平蔡弘韻,司諫李東煥,正言任鼎常·朴周燮牌不進罷職傳旨,傳于金魯應曰,只推。
徐長輔啓曰,守令署經事,命下矣。持平蔡弘韻,司諫李東煥,正言任鼎常·朴周燮,旣有只推之命,竝卽牌招,以爲備員署經之地,何如?傳曰,允。
又啓曰,行大司諫徐能輔,一體牌招,以爲備員署經之地,何如?傳曰,允。
行大司諫徐能輔啓曰,臣於耳目之任,豈有一分堪承之望,而昨伏奉諫長除旨,繼以召牌儼臨,驚惶怵畏,不知所措,荐違是懼,雖不得不章皇祇肅,而臣於合啓中,有不可冒參者,引避蒙遞,曾非一再,私義難冒,今無異同,以此情踪,其何可晏然於臺次乎?請命遞斥臣職。答曰,依啓。
司諫李東煥啓曰,臣本庸愚,淸朝耳目,初不近似,薇垣新除,忽下於待罪太常之際,庚牌儼臨,署經有命,分義所在,章皇出肅,而第臣於院啓中,私義之有不可聯參者,曾於見職,輒蒙體諒之恩,顧今處義,宜無異同,其何敢仍冒於臺次乎?請命遞斥臣職。答曰,依啓。
以正言任鼎常·朴周燮牌不進罷職傳旨,傳于徐長輔曰,只推。
傳于徐長輔曰,發遣吏郞,諸執事淸齋與否,摘奸以來。
徐長輔,以吏曹言啓曰,宗簿寺主簿洪學淵呈狀內,矣身素患痰癖之症,當此換節之時,一倍添劇,萬無供職之望云。身病旣如是,則有難强令察任,改差,何如?傳曰,允。
又以戶曹言啓曰,臣晩錫,與正郞臣尹致猷,依定式進詣慶熙宮,差備內及內各司,依節目眼同看審,則姑無頉處之意,敢啓。傳曰,知道。
又以戶曹言啓曰,臣晩錫,與正郞臣尹致猷,依定式,進詣彰義宮,藏譜閣奉審,則姑無頉處之意,敢啓。傳曰,知道。
又以侍講院言啓曰,弼善洪大浩,自鄕上來云。卽爲牌招察任,何如?傳曰,允。
又以禮曹言啓曰,永禧殿酌獻禮吉日,以何間推擇乎?敢稟。傳曰,來四月初旬內擇入。
又以禮曹言啓曰,以永禧殿酌獻禮取稟草記,傳曰,來四月初旬內擇入事,命下矣。酌獻禮吉日,令日官池景泌推擇,則來四月初四日爲吉云,以此日定行乎?敢稟。傳曰,以此日爲之。
韓義運,以備邊司言啓曰,近來百度弛廢,至於堤堰疏築,王政民事之最關係不可緩者,而每歲關飭,不過循例而止,故奸民之堤上冒耕,猾吏之從中收稅,視若茶飯,作爲伎倆,迨此春耕,不容不一番察飭,而近聞海西·關東一二邑有廢堤作畓處,年歲稍久,傳說狼藉,諸路汗漫,旣難遍審,則從其現發之處,合施警勵之政,分遣備郞,摘奸以來,何如?傳曰,允。
又以兵曹言啓曰,內吹螺赤及龍虎營兼內吹,今春等習角賞木,依判下,別單施賞之意,敢啓。傳曰,知道。
又以訓鍊都監言啓曰,本局千摠趙義鎭,身病甚重,勢難察任,改差,何如?傳曰,允。
又以訓鍊都監言啓曰,本局兼內吹今春等習角賞格依,啓下單子木綿二十四疋,施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依啓下單子,李禧哲等十一名處,各木二疋施賞之意,敢啓。傳曰,知道。
上在昌德宮。停常參·經筵。
藥房都提調韓用龜,提調李肇源,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。王大妃殿進御淸心蓮子飮,依前方,五貼製入事。出榻敎
金魯應啓曰,大司憲宋稚圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
韓義運啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
備忘記,慶源府使李彬下直,長弓一張·長箭一部·片箭一部·筒兒一箇賜給。
傳于洪遇燮曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
韓致應啓曰,藥房三提調,持湯劑來待矣。傳曰,封入。
傳于洪遇燮曰,農務方殷,未下直守令,皆令當日下送。
洪遇燮啓曰,玉堂上下番俱空,已至多日,事甚未安,校理趙民和·李泰淳,修撰李羲準·尹景鎭,副修撰李應奎,旣有只推之命,竝更牌招,以爲推移入直之地,何如?傳曰,竝許遞,前望單子入之。
玉堂前望單子入之,校理趙璟鎭·李鍾運,修撰趙琮鎭·洪命周,副校理宋翼淵落點。
洪遇燮啓曰,玉堂上下番俱空,已至多日,事甚未安,校理趙璟鎭·李鍾運,修撰趙琮鎭·洪命周,副修撰宋翼淵,竝卽牌招,以爲推移入直之〈地〉,何如?傳曰,允。
以校理趙璟鎭,修撰趙琮鎭,副修撰宋翼淵牌不進罷職傳旨,傳于洪遇燮曰,只推。
洪遇燮啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫曺允遂,司諫姜世綸落點。
以京畿監司金魯敬狀啓,陰竹縣監吳彦先,遭母喪事,傳于洪遇燮曰,令該曹,口傳差出,催促下送。
徐長輔,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式,發遣本曹郞廳,奉審則淨業院·流霞亭·養正齋,姑無頉處,文昭殿碑閣雨漏二庫,蠶壇碑閣雨漏一庫,追慕洞碑閣雨漏一庫,分付各該司,使之卽速修改之意,敢啓。傳曰,知道。
韓義運,以兵曹言啓曰,來四月初四日,大駕詣永禧殿,親行酌獻禮時,何營軍兵留陣,而御營廳鄕軍,今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十五哨,馬軍六哨爲先後廂,禁將率該營京鄕軍各一哨留陣,禁軍五番隨駕,留營置之,可也。
又以兵曹言啓曰,今三月各廳堂下武臣朔試射,臣曹連有故,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見前東萊府使洪秀晩狀啓,則以爲倭館修理,今已畢役,監董譯官玄義洵·李橚等,盡心擧行,趁期速完,酬勞之典,請令廟堂稟處矣。監董譯官之有功勞者,每因萊府請賞,有令該院稟處之例,今亦依此分付,何如?傳曰,允。
又以濬川司言啓曰,本司都廳有闕,代以禁衛別將趙雲衢差下,使之察任,何如?傳曰,允。
金魯應,以義禁府言啓曰,韓山郡守李羲玄,石城前縣監李集獜,藍浦縣監金鍾虎,沔川郡守洪醇浩等,拿問嚴勘,牙山前縣監李文遠,新昌前縣監李宗億,禮山前縣監鄭履健,利仁前察訪安聖謩等,拿問重勘事,傳旨啓下矣。安聖謩,今方待命拿囚,鄭履健,前因他罪,已爲拿囚,李文遠,方在牙山地,而遭其父喪云。依法典,給暇歸葬,過葬後拿囚,李羲玄·金鍾虎·洪醇浩,時在任所,李集獜下去鎭川地,李宗億下去廣州地云。依例發遣府羅將,竝拿來,何如?傳曰,待待命拿囚。
又以義禁〈府〉言啓曰,黃海兵使李石求狀啓內,本營虞候白翼鎭,爲先罷黜,其罪狀,令攸司稟處事,啓下矣。白翼鎭時在任所云,依例發遣府羅將,交代後拿來,何如?傳曰,待待命拿囚。
事變假注書李興遂書啓,臣於本月二十八日丑時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎則,以爲臣每伏奉聖諭,輒以卽日上來爲敎,有若臣若上來,則遂改初執,便卽進身者然,今臣情勢,無論在鄕在京,其不可復進一也,在鄕則鎭日積違,已不免於逋瘝,在京則抵罪力辭,尤有涉於傲慢,逋瘝罪也,傲慢亦罪也,況已劃之義,萬萬無進一步之望,到今事勢,惟有亟降嚴命,以治其罪,方可以存事體而整朝綱也。伏乞更加三思,遄賜一兪焉,亦爲白有等以,臣則仍爲復路,緣由馳啓云云。答曰,前後附奏,敦諭悉諭,卿何必如是屢辭,以致上下之相持?不須多誥,卽起上來,以副予意事,遣史官,傳諭于領議政。
洪遇燮啓曰,領議政金載瓚,又使錄事,來納命召,何以爲之?敢稟。傳曰,還傳命召。
徐長輔,以宣惠廳言啓曰,三月令宗廟薦新蕨菜,全羅道當次,而貢人處,使之趁期封進矣。今年春序差晩,今始萌芽,尙不採得,故限內不得封進,莫重薦新,致此過限,臣則惶恐待罪,而在前如此之時,亦有退限之例,待稍長新採,卽爲封進之意,分付該曹,何如?傳曰,允,卿則勿待罪。
上在昌德宮。停常參·經筵。
午時未時,日暈。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來初五日朝參日次矣,敢稟。傳曰,停。
洪遇燮啓曰,藥房提調,持湯劑來待矣。傳曰,封入。
傳于徐長輔曰,璿源殿修改後,戶曹堂郞以下別單書入。
洪遇燮啓曰,玉堂上下番俱空,已至多日,事甚未安,校理趙璟鎭,修撰趙琮鎭,副修撰宋翼淵,旣有只推之命,竝卽牌招,何如?傳曰,允。
以校理趙璟鎭,修撰趙琮鎭,副修撰宋翼淵牌不進罷職傳旨,傳于洪遇燮曰,只推。
以校理李鍾運,修撰洪命周牌不進罷職傳旨,傳于洪遇燮曰,只推。
又啓曰,今初四日永禧殿親行酌獻禮祭文,當爲製進,藝文提學金羲淳,待明朝牌招,以爲製進之地,何如?傳曰,允。
傳于洪遇燮曰,發遣吏郞,諸執事淸齋與否,摘奸以來。
韓義運啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于韓義運曰,只推。
吏曹口傳政事,以洪羲謙爲陰竹縣監。
洪遇燮,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以吏曹言啓曰,今此宗廟夏享大祭,堂上執禮,前校理李泰淳塡差,而時無職名,令該曹口傳付軍職,何如?傳曰,允。
兵曹,副司果單李泰淳。
韓義運,以兵曹言啓曰,今四月初三日宗廟夏享大祭時,守門當爲塡差,而本曹郞廳,都摠府郞廳,五衛將排擬無路,依定式,軍門將官,代差以入之意,敢啓。傳曰,知道。
又以兵曹言啓曰,去春等能麽兒考講時,訓鍊院判官李濟完,武臣兼宣傳官李玄升·李道權·李志說二次不通,訓鍊院僉正趙德永,部將李世茂,守門將金龍雲一次不通,竝依定式,從重推考,何如?傳曰,允。
兵曹啓目粘連,觀此忠淸道暗行御史李友秀書啓,則前水使趙義鎭段,所犯罪狀,繡啓旣請令攸司稟處是白乎所,松政法意,何等至嚴,而諸條論列,若是狼藉,令該府拿問重勘爲白乎旀,監營前中軍鄭夢良段,昨春餉穀分給時,米二十石,每石十一兩五錢式發賣,合錢二百三十兩,每石三兩分給,立本餘錢一百七十兩,歸之私橐,其外鄙瑣之事,全沒官長之體面,不可以已遞置而勿論是如爲白有臥乎所,城餉法意,何等至嚴,而無論石數之多寡,立本取剩,極爲可駭,亦令該府,拿問處之爲白乎旀,水使李載弘段,號令則嚴肅,規模則廉直,不憚任怨,銳意修擧,一營拭目是如是乎,則極爲可尙是白乎矣,閫帥事體,與守令邊將有異,今姑勿論爲白乎旀,其餘閫帥·營將·中軍·虞候·邊將等,別無優異之績,亦無顯著之疵,竝只置之,何如?判付啓,依允。
上在昌德宮。停常參·經筵。
韓義運啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
傳于洪遇燮曰,禮房承旨,馳詣宗廟,奉審摘奸以來。
韓致應啓曰,藥房副提調,持湯劑來待矣。傳曰,封入。
徐長輔啓曰,玉堂上下番俱空,已至多日,事甚未安,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理李鍾運,修撰趙琮鎭·洪命周,副修撰宋翼淵牌不進罷職傳旨,傳于徐長輔曰,只推。
洪遇燮啓曰,假注書權,身病猝重,勢難察任,今姑改差,何如?傳曰,允。
權改差,代以柳幼麟爲假注書。
以璿源殿修改別單,傳于徐長輔曰,戶曹判書鄭晩錫,熟馬一匹賜給,正郞尹致猷,半熟馬一匹賜給,監役鄭東時,兒馬一匹賜給,守直內官李時興等四人,上直內官申熙宅等九人,守僕照羅赤等,依壬戌年例施賞,日官池景泌,看役·計士·鳳頭別監·畫員·員役·工匠等,考例施賞。
傳于徐長輔曰,璿源殿修改移還安時,讀祝官永明尉洪顯周,知敦寧金在昌,各內下大虎皮一令賜給。
韓義運,以備邊司言啓曰,卽見平安監司李相璜狀啓,則以爲本道支放及各項給代之年例應加分,爲三萬七百餘石矣。加分本有恒定邑,而各該邑留庫無多,九千六百七十餘石,不得加分,故以各邑鎭城平還加分條餘數四千二百八十餘石,爲先移劃,其外不足條,待冬等磨勘,會付穀依例劃給事,請令廟堂稟旨分付矣。年例加分,自有恒定之邑,而留庫無多,不得不移施他邑,而猶患不足,則會付劃給,已成前例,依所請許施,何如?傳曰,允。
又以禁衛營言啓曰,謹依定式,臣海愚進詣南壇,奉審摘奸,則壇上與階砌紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
又以義禁府言啓曰,忠淸前水使趙義鎭,令該府拿問重勘事,傳旨啓下矣。趙義鎭今方待命,拿囚之意,敢啓。傳曰,知道。
又以義禁府言啓曰,公州前中軍鄭夢良,令該府拿問處之事,傳旨啓下矣。鄭夢良今方待命,拿囚之意,敢啓。傳曰,知道。
宣傳官李甲會書啓,臣於本月初一日辰時量,伏奉聖敎,以東·南蠶室桑木看審次,自南而始,計株量種是白乎,則自昔元種大桑木二百七十五株,中桑木三百七十二株,兒桑木謂以四百三株是白乎乃,經歲歷年,自致久遠,大者爲古,中者爲大,兒者爲中,而間多有自枯不用者,亦有茂盛茁長者是白乎所,臣以親手計之,則元所謂自枯者,爲十九株,而猶望其更有蘖是白乎旀,自戊午至甲戌十七年所植,爲六千三百四十株,而此則果有成就之望是白乎矣,至若乙亥所植一百株,丙子所植二百五十株,事係新植,難保其種種生生,而乙亥之植,無慮其生成者,爲二十五株是白遣,丙子今年之植,將驗於今秋來春,而除却流來自枯十九株,卽今所存者,統計七千三百七十一株是白乎旀,仍往東蠶室,一一審察是白乎,則非但近地之見,遠遠所見,一無朽木,開虆柔揚,叢叢蔚蔚,四面成林,自不勝欣愛之至,招致桑直李昌郁,連加善護之意,申申飭諭是白乎旀,元來桑木,爲二千二百三十三株,自戊午至今年丙子所種,爲五千五百八十四株,而其中自枯桑,爲十五株是白如乎,計以目今見存言之,則實數爲七千八百二株是白齊。傳曰,知道。
上在昌德宮。停常參·經筵。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
洪遇燮啓曰,今日齋宿,承旨當爲備員,而行左承旨李文會受由在外,何以爲之?敢稟。傳曰,許遞,前望單子入之。
承旨前望單子入之,鄭觀綏落點。
洪遇燮啓曰,今日齋宿,承旨當爲備員,而同副承旨徐長輔,式暇出去,與新除授右副承旨鄭觀綏,一體牌招,何如?傳曰,允。
以校理趙璟鎭牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安,校理李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
柳幼麟有頉,代以洪彦謨爲假注書。
洪彦謨有頉,代以朴容壽爲假注書。
朴容壽有頉,代以尹棨烈爲假注書。
徐長輔啓曰,假注書尹棨烈,時無職名,令該曹依例付軍職,冠帶常仕,何如?傳曰,允。
鄭觀綏啓曰,明日大駕詣永禧殿,入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
又啓曰,明日動駕時,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
傳于徐長輔曰,明日出宮內門路,以協陽門爲之。
韓致應,以吏曹言啓曰,今此永禧殿酌獻禮親行時,執禮前校理趙民和,執尊前修撰尹景鎭,大祝前司諫李東煥,前修撰李羲肇塡差,而時無職名,竝令該曹,口傳付軍職,何如?傳曰,允。
兵曹口傳政事,副司果單李東煥·趙民和·尹景鎭·李羲肇。
鄭觀綏,以禮曹言啓曰,卽接昭寧園守奉官所報,則本園紅箭門外祈稔閣,卽毓祥宮所守護處,而宮直,今日午時量點火,猝然失火,盡爲燒燼云矣。莫重之地,有此失火之患,萬萬驚悚,而係是紅箭門外園上,稍遠之處,慰安之擧·奉審之節,不爲磨鍊,改建等事,令本宮擧行,此火根因,專由於宮直,則其不能審愼之罪,不可仍置,令攸司從重科治,何如?傳曰,允。
徐長輔,以都摠府言啓曰,今日入直內三廳武兼禁軍及軍兵等,當爲中日習射技放,而永禧殿酌獻禮齋戒相値,不得設行之意,敢啓。傳曰,知道。
又以左邊捕盜廳言啓曰,本廳兼從事官具載豐,身病猝重,勢難察任,改差,何如?傳曰,允。
韓義運,以義禁府言啓曰,卽接月令醫員金俊男手本,則時囚罪人趙義鎭,素患疝症,忽然添劇,肚臍衝上,食飮全却,實有難保之慮云。罪人病勢如此,則一邊保放·一邊草記,曾有定式矣。趙義鎭姑爲保放之意,敢啓。傳曰,知道。
事變假注書李興遂書啓,臣於本月初一日寅時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣卽聖代之逋民,天下之窮人也。情踪則一節深一節,而跡歸違傲,號籲則今日如昨日,而罪在煩瀆,投鄕待誅,今凡二旬有二日,而跼高蹐厚,若無容於天地之廣,今則痛極而呼,途窮則哭,只願先朝露溘然無知,而罪名未降之前,區區微諒,更無以移易矣。伏乞聖慈,推一夫不獲之恥,憐孺子入井之急,特回天日,小垂照燭,使此一縷之喘,亦被再造之化焉亦爲白有等以,臣則仍爲復路,緣由馳啓云云。答曰,前後批諭,已悉予至意,卿其卽日上來,以副予意事,遣史官,傳諭于領議政。
韓致應啓曰,領議政金載瓚,又使錄事,來納命召,何以爲之?敢稟。傳曰,還傳命召。
宣傳官尹郁烈書啓,臣於本月初一日辰時量,以內·外南山松木摘奸事,伏奉聖敎,馳詣崇禮門,東至光熙門是白乎,則一二三牌之內,一牌之蠶頭,峯巒崎屹,沙土瘠薄,而松橡柯木,一樣茂密,無風落蟲損處是白乎旀,二牌之烽臺,自西以東,山高谷深,長松老柯,外他雜木,最爲鬱蒼一無斫痕受傷處是白乎旀,三牌之蠶尾以東,懸崖絶壁,穉松小橡,雖爲鬆,或有風撓根露處是白乎所,無論一二三牌,大中小松柯橡等木,鬱鬱陰翳,別無傷損處是白遣,內山看畢後,次詣外南山,日勢已暮,仍爲止宿於安靜寺是白遣,翌朝遍看四牌字內是白乎,則近城各處,樹木密織是白乎旀,自舞鶴峯,轉向新谷·水鐵里·山臺基等諸處,到底看審是白乎,則溪壑深邃,松橡茂盛,所見極爲繁密是白乎旀,自山臺基,至三牌字內南伐院左右山麓及鷹峯·司寒壇·豆毛浦·龍壇·陵基洞等諸處是白乎,則松橡茁茂,一望蒼翠,擧無樵斫之痕是白乎旀,自陵基洞,至二牌字內甫江雩祀壇,四面詳審,則松木簇立,壇體儼然是白乎旀,自壇上下,至寒井洞暗谷加音巖後麓梨太院是白乎,則重疊山谷,皆是沙石,間或有稀疎處是白乎旀,自梨太院,轉至一牌字內南壇是白乎,則蒼松環繞,莎草潔茂是白如乎,大抵臣之所過內外山各牌字內,間或有風落自枯之松,俱是年久朽傷,而無鎌斧之痕是白遣,大松穉松,橡柯雜木,密密蒼蒼,實爲茂盛是白齊。傳曰,知道。
禮曹啓目粘連,發遣郞廳,問議于大臣,則左議政韓用龜,以爲無籍見拔之辛德羽·金星運,皆次第復科,而李憲祚,以同時唱名之人,獨未蒙一視之恩,其子呼籲,無足可怪,而科第事體,至嚴且重,伏惟上裁云。右議政金思穆,以爲李憲祚之無籍拔榜,在法當然,則到今年久之後,敢生訟冤之計者,跡涉猥越,有難準施,而近年以來,此等呼籲,多蒙恩許,如辛德羽·金星運諸人之或因上言·或因筵奏,皆已復科,則憲祚當初見拔之由,與此兩人,無甚異同,其子之援以爲例,容或無怪,科榜存拔事,事體至嚴,難以遽議,伏惟上裁云。領府事李時秀,奉朝賀李敬一,俱病未獻議云,行判府事徐龍輔,行判府事徐邁修,領議政金載瓚,俱在外不得收議,大臣之議如此,上裁,何如?判付啓,依大臣議,復科爲之爲良如敎。
上在昌德宮。停常參·經筵。
夜自初更至初五日開東,灑雨下雨,測雨器水深八分。
大駕詣永禧殿,入齋室後,王大妃殿·嘉順宮,遣承旨問安。答曰,知道。世子宮,遣宮官問安。答曰,知道。酌獻禮罷後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
韓致應啓曰,藥房三提調,持湯劑來待矣。傳曰,封入。
徐長輔啓曰,司僕寺內乘,來言捲簾,取稟。傳曰,捲三面。
又啓曰,臣長輔,王大妃殿·嘉順宮問安,進去下直之意,敢啓。傳曰,知道。
備邊司薦望,以趙岐爲北兵使。
徐長輔啓曰,兵曹郞廳來言,北兵使下批政事,取稟。傳曰,明日爲之。
鄭觀綏啓曰,玉堂上下番俱空,已至閱月,事甚未安,校理趙璟鎭·李鍾運,修撰趙琮鎭,洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
以正言任鼎常·朴周燮牌不進罷職傳旨,傳于韓義運曰,只推
鄭觀綏,以禮曹言啓曰,庚戌二月華城庭試文科拔榜人李憲祚復科當否,大臣收議粘目判付內,依大臣議,復科爲之事,判下矣。依前例榜目,令成均館修入試劵,付紅籤紅牌成給等事,令政院吏曹,稟旨擧行,何如?傳曰,允。
又以成均館行大司成意啓曰,本館入直,久任郞廳外,凡郞無敢入直,若有代員替直之事,則草記代直事,曾有定式矣。司成趙經鎭,春坊兼職除本仕,直講李在璣差祭,典籍未差,時無入直之員,以他郞官姑爲代直,何如?傳曰,允。
又以成均館行大司成意啓曰,文廟守僕,依宗社守僕例試才抄擇,別單啓下事,曾有定式矣。守僕金慶徹汰去,代以生徒守僕試才抄擇,備三望受點次,別單書入之意,敢啓。傳曰,知道。
丙子四月初四日卯時,大駕詣永禧殿。酌獻禮擧動入侍時,兼都承旨韓致應,行左承旨洪遇燮,右承旨韓義運,左副承旨金魯應,右副承旨鄭觀綏,同副承旨徐長輔,假注書金炳球·尹棨烈,記注官李昌瑞·曺錫鯤,直提學金履喬,檢校待敎朴宗薰·李龍秀,以次侍立。時至,通禮跪啓請外辦。上具翼善冠。無紋黑團領,乘輿出宣化門。藥房都提調韓用龜,提調李肇源,副提調韓致應進輿前奏曰,侵早勞動,聖體,若何?上曰,一樣矣。至協陽門外降輿所,通禮,跪啓請降輿乘輦,上降輿乘輦。由肅章門·進善門·敦化門,至永禧殿紅箭門外,通禮,跪啓請降輦乘輿。入殿大門,至齋殿門外,降輿入齋室。仍敎曰,入齋室後,問安勿爲之。出榻敎又敎曰,貢市堂上率貢市人,來待于敦化門外。出榻敎上具冕服,詣版位行望殿禮,西向四拜訖,升自東階,入殿內奉審後,還御齋殿。時至,通禮跪啓請行禮。上入詣版位,行四拜禮。宗親文武百官,亦以次行禮。贊禮前導,詣盥洗位,盥洗訖,升詣第一室尊所,仍詣神位前三上香,小退跪,仍執盞獻盞訖。大祝進跪讀祝。贊禮,啓請俯伏興平身,上俯伏興平身,次詣各室,以次行禮,如上儀訖。贊禮前導,詣望瘞位,望瘞訖,還御齋殿。少頃,鼓三嚴,通禮跪啓外辦,上具翼善冠·無紋黑團領,出齋殿,乘輿由宮大門,至紅箭門。通禮,跪啓請降輿乘輦,上降輿乘輦。觀綏曰,酌獻禮時,殿內御拜席,不卽鋪設,其所擧行,誠甚駭然,當該殿司,所當重勘,而本院請推之外,無他可施之罰,何以爲之,而事知守僕,亦令攸司,從重科治,何如?上曰,依爲之。殿司從重推考,可也。出擧條回鑾至敦化門外,上駐輦下敎曰,作門廣開,貢市堂上率貢市人入來。平市提調韓用鐸,戶曹判書鄭晩錫駕前奏曰,貢市人各持所懷來待矣。上曰,貢市人所懷,令廟堂稟處。出駕前下敎入敦化門,由進善門·肅章門。上命長輔曰,還宮內門路,以賓陽門爲之。出駕前下敎自建陽門·銅龍門·明光門,至明政門。通禮,跪啓請降輦乘輿,上降輦乘輿。入賓陽門,命出標信解嚴,還內,諸臣以次退出。
上在昌德宮。停常參·經筵。
自開東至人定,灑雨下雨,測雨器水深一寸二分。
藥房都提調韓用龜,提調李肇源,副提調韓致應啓曰,南殿展禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
鄭觀綏啓曰,玉堂備員間,視事頉稟之意,敢啓。傳曰,知道。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
韓致應啓曰,藥房三提調,持湯劑來待矣。傳曰,封入。
傳于鄭觀綏曰,藥房入侍,大臣·閣臣同爲入侍。
鄭觀綏啓曰,應敎李墷,副應敎李鶴秀,副校理任俊常·沈能稷,副修撰朴綺壽在外,玉堂上下番俱空,已至閱月,事甚未安,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,吏曹郞廳來言,政事爲之事,命下,而判書朴宗慶,參判趙弘鎭,參議趙貞喆,俱以病不來,不得開政云,判書·參判·參議,竝卽牌招開政,何如?傳曰,允。
又以吏批言啓曰,新除授慶尙道都事盧尙熙呈狀內,矣身素患痰癖之症,當此換節之時,一倍添劇,萬無起動赴任之望云。身病旣如是沈重,則有難强令赴任,改差,何如?傳曰,允。
又以吏批言啓曰,侍從臣父年七十已上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十已上人,別單書入之意,敢啓。傳曰,知道。
有政。吏批,行判書朴宗慶式暇,參判趙弘鎭牌不進,參議趙貞喆進,右副承旨鄭觀綏進。啓曰,判書朴宗慶式暇,參判趙弘鎭牌招不進,小臣獨政未安,何以爲之?敢稟。傳曰,只出緊任。以洪義浩爲判尹,金在昌爲判義禁,申常顯爲刑曹佐郞,鄭淵始爲監察,金基石爲宗簿主簿,尹景壽爲平市主簿,嘉善金萬衍年八十七,今加嘉義,武科回榜人加資事承傳,兼鏡城府使單趙岐。
兵批,行判書朴崙壽進,參判朴命燮病,參議鄭景祚病,參知金箕殷入直,同副承旨徐長輔進。以申在明爲同知,朴宗柱爲副摠管,李龜雲爲僉知,韓興裕爲曹司衛將,李命源·李周百·張彦極爲五衛將,朴文郁爲景福將,尹喜豐爲訓鍊副正,具命德爲都摠經歷,韓用夏爲備邊郞,尹豐烈爲文兼,元榘爲左捕廳從事官,金履昇·李恩植爲武兼,趙濟晩爲侍直,許棨爲宣傳官,李鎭國爲黃海兵虞候,李完植爲平薪僉使,李德謙爲於蘭萬戶,南錫祐爲水口萬戶,金澤麗爲阿山萬戶,北兵使趙岐,大坡兒權管朴景岳,同知單洪鼎運,僉知二單安大進·張洛賢,上護軍單金履陽,護軍單徐能輔·李文會·元永胄,副司果李應奎·柳謙喆,副司正尹棨烈,竝單付。
兵曹口傳政事,以李元植爲禁衛中軍。
徐長輔啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于徐長輔曰,只推。
事變假注書李興遂書啓,臣於本月初三日巳時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣如欲覼縷更陳,則益增虧分壞禮之懼,只自伏地屛營,恭俟鈇鉞之誅而已亦爲白有等以,臣則復路,緣由馳啓云云。答曰,前後批旨已諭,更勿辭引上來事,遣史官,傳諭于領議政。
鄭觀綏啓曰,領議政金載瓚,又使錄事,來納命召,何以爲之?敢稟。傳曰,還傳命召。
徐長輔以義禁府言啓曰,卽接月令醫員金俊男手本,則時囚罪人安聖謩,纔經時令之餘,猝得挾食,頭疼身熱,食飮全却,氣息奄奄,鄭夢良素患痰積之症,闖發於煥節之時,肚臍衝上,往往昏倒,症形俱爲危重云。罪人病勢如此,則一邊保放·一邊草記,曾有定式矣。安聖謩·鄭夢良,竝姑保放之意,敢啓。傳曰,知道。
丙子四月初五日卯時,上御大造殿。藥房入診,大臣·閣臣承候入侍時,都提調韓用龜,提調李肇源,副提調韓致應,假注書金炳球,記注官李昌瑞,記事官安亨鎭,右副承旨鄭觀綏,假注書尹棨烈,右議政金思穆,提學徐榮輔,直提學金履喬,檢校待敎朴宗薰,以次進伏。醫官吳千根·秦東秀·李命運,進伏楹外訖。用龜等曰,昨於南殿展拜,勞動旣多,經宿日候陰濕,聖體,若何?上曰,一樣矣。用龜等曰,王大妃殿氣候,何如?上曰,一樣矣。用龜等曰,嘉順宮氣候,何如?上曰,一樣矣。仍命醫官入診。千根等以次診候訖,退伏奏曰,脈候左右三部調均矣。用龜曰,今年太歲卽丙子也,昔在英廟丙子,特推曠感之意,賜侑於南漢顯節祠,江都忠烈祠,文正公尹煌家,忠愍公林慶業墓,亦粤先朝己未,又命三忠及先正臣宋時烈祀孫,初仕收錄矣。兩聖朝前後志感之擧,蓋出尊周之義,而今又舊甲復回,太歲相符,益不勝風泉之思,謹遵已例,各其祠墓,遣近臣致祭,仍令銓曹,收錄其後孫,允爲感是年施曠典之盛意,故敢此仰達矣。上曰,依爲之。出擧條用龜曰,斥和殉節之臣,三學士之外,如忠憲公尹烇,忠簡公尹棨,文正公金尙憲,文正公尹煌,次第施以不祧之典,蓋所以崇奬節義,靡不用極之意也。至若文忠公曺漢英,危忠大節之著在國乘,塗人耳目者,誠可以炳琅千秋,其燕館抗節,則與同終始於金文正,尺疏闡義,則相爲表裏於尹文正,跡其本末,可謂一而二二而一也。兩文正旣蒙不祧之典,而獨於文忠,則先朝,以其後孫之猶未親盡,鄭重未果,前後筵敎之備載記注者,昭如日星,今則重臣曺允大,亦已身故,其餘親未盡之孫,存者無幾云,今當舊甲之回,宜有崇報之典,一依金·尹兩文正例,特降不祧之命,恐合於繼述褒尙之道,故敢此仰達矣。上曰,依爲之。出擧條用龜曰,大護軍金羲淳,以年前所遭,作爲情勢,凡於官職,一不行公,向來飭敎昭晳之後,館閣之任敦匠之役,次第承膺,則所帶備局有司之任,當此廟務積滯之時,尤不可逡巡,令政院嚴加申飭,使之察任,何如?上曰,依爲之。出擧條榮輔曰,舊園所一年六次祭享時,使喚軍員役支供,五享時每次二日,忌辰時三日收斂條,自筦千庫給代上下事,有節目矣。新園所三年內六祭享時,不可不磨鍊,而他無拮据之方,亦以筦千庫會付米錢,一體上下,而三年後,則忌辰時外五享時,則勿爲上下,事合便宜,三年內加定守護軍十名,依舊園所守護軍例,位田畓當爲劃給,萬年堤下,雖不可擧論,以火巢內筦千庫所屬賭地田畓中,自今春爲始,劃給耕食,過三年後,還屬賭地案,實爲便當,而本庫設始,事體自別,火巢田畓之劃給,亦係體重,不可不一番經稟,故敢此仰達矣。上曰,依爲之。出擧條用龜曰,臣乞暇往省臣之父母墳墓,以伸至情,卽區區之願也。上曰,依此爲之。思穆曰,左相省掃往來後,臣亦將請暇,往省臣之父母墳矣。上曰,依此爲之。思穆曰,摠戎使金基厚,有事先壠,今方擬作省掃之行矣。在前將臣或省墓時,特許密符仍佩往來之例,今亦依此許之,似好矣。上曰,依此爲之。觀綏曰,經筵視事,間値事故,近久頉稟矣,自今朔依例爲之,何如?上曰,唯。進御加味六君子湯,前方中加酸棗仁一錢,當歸五分,自明日一貼式煎入事。出榻敎上命退,諸臣以次退出。
上在昌德宮。停常參·經筵。
金魯應啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
鄭觀綏啓曰,禁衛營將官來言,今日本營軍兵,日次私習云矣,敢啓。傳曰,知道。
金魯應啓曰,同副承旨徐長輔,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
鄭觀綏啓曰,奏御文字,何等審愼,而卽伏見擧條啓下者,則批答不爲書塡入啓,事極疎忽,臣之矇未覺察,不勝惶悚,而當該注書,不可無警,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,應敎李墷,副應敎李鶴秀,副校理任俊常·沈能稷,副修撰朴綺壽在外,玉堂上下番俱空,已至閱月,事甚未安,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,應敎李墷,副應敎李鶴秀,副校理任俊常·沈能稷,副修撰朴綺壽在外,玉堂上下番俱空,已至閱月,事甚未安,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
傳于鄭觀綏曰,春到記,明日仁政殿爲之,侍衛入直爲之,左副承旨馳詣泮宮,夕食堂收取以來。
傳于鄭觀綏曰,出宮門路,協陽門爲之。
以同副承旨徐長輔牌不進罷職傳旨,傳于金魯應曰,只推。
鄭觀綏,以都摠府言啓曰,明日殿座時,侍衛寶劍,當爲備員,而都摠管金蓍根,副摠管朴宗柱在外,嚴耆呈辭受由,徐有鳳·金履載有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允,許遞。
鄭觀綏,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,明日親臨仁政殿,春到記儒生試取時,本府都事八員,當爲赴擧,今日夕食堂,亦當趨期進參,而一員未差,武都事一員本府入直,當直入直都事,公事回公都事,仁政門·崇範門·光範門禁亂都事,無以推移,假都事五員,令該曹口傳差出,以爲分排之地,何如?傳曰,允。
又以義禁府言啓曰,全羅監司金敎根狀啓內,全州前判官宋雲載罪狀,令攸司稟處事,啓下矣。宋雲載今方待命,拿囚之意,敢啓。傳曰,知道。
事變假注書李興遂書啓,臣於本月初五日辰時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣素抱貞疾,逢春輒劇,而向因勞力,近又焦心,平居沈綴,若將不保,日前且添,輪行毒感,一倍危厲,神息將盡,披心之懇,實無以構草,告君之辭,亦未敢倩人,今不得章皇陳說,而惟願未死之前,得蒙一遞之恩亦爲白有等以,臣則仍爲復路,緣由馳啓云云。答曰,前後批旨已諭,更勿辭巽,卽爲登途上來,以副予至意事,遣史官,傳諭于領議政。
鄭觀綏啓曰,領議政金載瓚,又使錄事,來納命召,何以爲之?敢稟。傳曰,還傳命召。
上在昌德宮。停常參·經筵。
春到記殿座罷還內後,內閣·政院·藥房口傳問安。答曰,知道。
韓義運啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
徐長輔啓曰,來十一日朝參日次矣,敢稟。傳曰,停。
鄭觀綏啓曰,來十一日輪對日次矣,敢稟。傳曰,當次人受點,後日次待令。
又啓曰,判尹洪義浩,除拜後過三日不爲出肅,依定式,推考警責,仍卽牌招察任,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
韓義運啓曰,今日殿座,承旨當爲備員,而行左承旨洪遇燮,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于鄭觀綏曰,讀券官,以考官李肇源兼爲之,講製,命官一體擧行。
傳于金魯應曰,科次入侍。
傳于金魯應曰,春到記殿講居首幼學黃浩民,製述表居首三下一進士朴永元,竝直赴殿試,講之次生員李哲秀,幼學朴基慶,製述之次三下進士鄭時綏,竝直赴會試,講之次幼學洪秉泰,製述之次三下進士黃各給二分,講略粗以下幼學李允默等十六人,製述次上生員朴宗吉等二人,竝令該曹,考例施賞。
傳于金魯應曰,入格儒生,明日延英門外施賞。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵再牌不進罷職傳旨,傳于鄭觀綏曰,只推。
兵曹口傳政事,以林漢浩爲都摠管,李志淵·徐能輔·趙鍾永·金啓河爲副摠管。
以左議政韓用龜掃墳呈辭,傳于金魯應曰,給由馬,澆奠床備給。
徐長輔,以備邊司言啓曰,卽見開城留守金銑狀啓,則以爲本府許多經用,專靠於戶債利條,而間經荐饑,債民敗亡,卄餘萬兩債簿中,指徵無處,殆居其半,故應入歲縮,犯用本錢,將至於竝本錢消瀜,而他無變通之道,自本府拮据物力,設爐鑄錢,取得餘利幾十萬兩,竝與債簿所餘十餘萬兩,作爲債本,散斂有方,則足可排比,保無他慮,又若有餘,則積年鬼錄之永無可捧者,亦可從長闊狹,請令廟堂稟處矣。本營債弊,非一朝一夕之故,散斂不得其宜,出入不能相當,大小公費,措辦沒策,割本取用,已至數年,以關防要衝之地,漸成破敗之局,誠極寒心。見方中外匱竭,劃財蘇瘼,其勢末由,今此鑄錢一事,雖未知其拮据之如何,而果能不煩公貨,鑄得幾萬鵝眼,則生財之方,無有過於此者,依狀請特爲許施,何如?傳曰,允。
又以訓鍊都監言啓曰,本局把摠安光貞,身病甚重,勢難察任,改差,何如?傳曰,允。
韓義運,以義禁府言啓曰,卽接月令醫員朴致華手本,則時囚罪人宋雲載,素患疝積之症,猝然闖發,轉側須人,食飮全却,症形危重云。罪人病勢如此,則一邊保放,一邊草記,曾有定式矣。宋雲載姑爲保放之意,敢啓。傳曰,知道。
丙子四月初七日卯時,上詣仁政殿。春到記儒生分製講試取入侍時,兼都承旨韓致應,右承旨韓義運,左副承旨金魯應,右副承旨鄭觀綏,同副承旨徐長輔,假注書金炳球·尹棨烈,記注官曺錫鯤·李昌瑞,直提學金履喬,檢校待敎朴宗薰·李龍秀,以次侍立。時至,通禮,跪啓請外辦。上具翼善冠·無紋黑團領,乘輿出宣化門。藥房提調李肇源,副提調韓致應進駕前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿。通禮,跪啓請降輿,上降輿陞座。上曰,試官與儒生行禮,引儀唱試官及儒生行四拜禮,讀券官行大護軍李肇源,行護軍朴宗薰,行大司成李志淵,對讀官吏曹參議趙貞喆,行副護軍李愚在·尹鼎烈,兵曹參知金箕殷,考官行上護軍李肇源,吏曹參判趙弘鎭,漢城府右尹金會淵,參考官輔德李憲琦,行副護軍李止淵·朴蓍壽,文學洪羲祖,率儒生行四拜禮訖,以次就座進伏。上命書題。肇源·宗薰書題曰,擬周群臣賀綱紀四方表,限申時。愚在·鼎烈奉御題懸之,仍命禮畢。通禮,跪啓請降座乘輿,上降座乘輿。出仁政門,由肅章門·協陽門,入宣化門,命出標信解嚴。諸臣以次退出。
丙子四月初七日申時,上御熙政堂。科次入侍時,左副承旨金魯應,假注書金炳球,記注官曺錫鯤,記事官安亨鎭,讀券官行上護軍李肇源,行護軍朴宗薰,行大司成李志淵,對讀官吏曹參議趙貞喆,行副護軍李愚在·尹鼎烈,兵曹參知金箕殷,以次進伏訖。肇源曰,入格試券書等第來待矣。上曰,捧入。賤臣炳球退出,持試券進前,仍爲就座。上曰,居首試券上之。魯應跪傳內侍,內侍奉置榻前。上親坼還下,命魯應讀奏秘封,又命以次坼,封讀奏訖。肇源曰,居首以直赴何試爲之乎?上曰,直赴殿試。肇源曰,之次三下二·次上二,亦何以爲之乎?上曰,第二則直赴會試,第三則給分,其餘考例施賞,可也。仍命退,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,左副承旨金魯應,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
鄭觀綏啓曰,假注書金炳球,身病猝重,勢難察任,今姑改差,何如?傳曰,允。
金炳球改差,代以鄭佺始爲假注書。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
韓義運啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以左副承旨金魯應牌不進罷職傳旨,傳于韓義運曰,只推。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于韓義運曰,只推。
鄭觀綏,以宗簿寺提調意啓曰,璿源譜略進獻件,今已印出粧䌙矣。進上日字,令日官推擇,則今月初十日卯時爲吉云。以此日時,本寺堂上郞廳校正官,具儀仗鼓吹陪進仁政殿,大殿·王大妃殿·中宮殿進上件,嘉順宮進獻件,與承旨,請承傳色承言色奉入,世子宮進獻件,與侍講院官員,請承旨色奉入,而奉謨堂奉安國朝御牒改張書本及璿源譜略內在件內閣件改張印本,一體陪進,自內閣依例稟旨改張,而五處璿源閣奉安件,自本寺次第擧行,頒賜件,亦爲收聚改張還給之意,敢啓。傳曰,知道。
韓義運,以備邊司言啓曰,日前以有司堂上金羲淳嚴飭察任事,陳達蒙允,而謂以情勢之難强,一味逡巡,無意行公,誠極駭惑,其所謂情勢,卽年前所遭人言,此不過一時橫逆,且於向來飭敎昭晳之後,文任及敦匠之役,皆已次第承膺,而獨於籌司之任,若是撕捱,尤無所據,論其處義,亦豈不斑駁之甚乎?雖以廟務言之,首相尋鄕,事務多滯,已極悶然,而方帶有司之任者,强引不當引之義,判下公事之事屬民邑者,亦不得及時行會,若此不已,有司之事,大臣將不免替行,此是有國以來所未聞之事也。當該有司堂上,爲先施以重推之典,仍令政院,除尋常嚴加申飭,使之卽爲察任,以爲尊事體振紀綱之地,何如?傳曰,允。
又以備邊司言啓曰,貢市人詢瘼事,命下矣。取見其所懷,則其人貢人·戶曹貢人·奉常寺貢人·尙衣院貢人·司僕寺貢人·司䆃寺貢人·軍器寺貢人·長興庫貢人·司宰監貢人·濟用監貢人·掌苑署貢人·典牲署貢人·禮賓寺貢人·內贍寺貢人·義盈庫貢人·三南修理契貢人·山海邑貢人·狗皮契貢人等,以爲矣等貢價,連値歉荒,年年減分,已至蕩殘,而昨年則八路幸爲均登,又有十分一之減分,在前甲寅己巳之大歉,減分爲二十分一,特蒙處分事也。遇災減貢,自是經法,今年災減,旣過十萬餘結,則貢價之十分減一,不過率由舊章,而朝家於此,每推寧失之義,輒施拔例之澤,故渠輩之倖望滋長,强聒成習,至於夤緣詢咨,冒瀆崇嚴,其在守經法靖民志之道,誠不宜曲賜闊狹,徒啓恩竭難繼之弊,而第念近年以來,經用漸竭,貢價上下,旣不以時,物價漸騰,貢民失利,亦多可矜,而昨年穡事,論以災減,則無異歉歲,觀於穀價,則猶近小康,渠輩之稱冤呼籲,亦不足深責,特依己巳·癸酉已例,許減二十分一,京貢減給,旣用右例,則外此各樣災減,亦不可異同,竝依已例,分數施行之意,分付該廳,營繕軍契貢人等,以爲本貢,自來蕩殘,散者十九,而況當今番襄禮時,三都監別工作及許多修改運輸之役七八百雇軍,三四朔立役,轉至窮迫,無望資活,戶曹錢五千兩,兵曹木二百同,依年前例特許貸下,而此若爲難,則前後所入雇價,從實數上下事也。該貢人之受價少而應役繁,幾至難支之境,自是實然之勢,而今番大役,責應偏重,今此呼冤,誠不足怪,而公貨許貸,見無着手,分付該曹,隨其工費,別加上下,俾有支調之效,眞絲廛·綿子廛·樺皮廛·衣廛·內外匙召廛·淸蜜廛·烟草廛·東床廛·鞋廛·隅廛市民等,以爲一自通共以後,失業渙散,迫在朝夕,特復禁亂事也。權賣之法廢格,而廛民之業凋弊,理勢之固然,事情之實然,而行之旣久,不便者小,而便之者衆,則變更令甲,非所容議,第其料利則無甚異同,應役則未免偏苦,分付該署,商量均一之道,俾無稱冤之端,立廛市民等,以爲矣廛貸下關西銀五千兩中二千兩,已爲分納,三千兩,限在數年,而以今廛勢之凋殘,萬無備納之道,特許更退十五年之限事也。公貨許貸,本是權宜之制,而每當年限,輒施闊狹之政,故典守之不嚴,公貨之乾沒,多由於是,而目下本廛形勢,日就凋殘,屢千銀貨,萬無及期準納之望,恐不可無拔例軫恤之道,限五年特許更退,布廛市民等,以爲矣廛,自來殘薄之中,昨年以後,布物極貴,賣買絶稀,都民衣葛,求貿無路,依庚戌已例,西北關所在腐傷布,特許發賣事,廛人失業,日就凋殘,假使兩道庫儲,稍有豐衍,則許以發賣,亦足爲沃渴潤枯之方,而西關則經亂未久,北路則布歉連歲,明知其庫無餘布,令之無益,置之帽子廛市民等,以爲矣廛,自來凋殘,辛未年分,特因批旨,關西錢二萬兩,依已例許貸貿帽事,自本署覆奏行會,而本道,以待有裕出給之意,論報廟堂矣。今則矣廛勢益窘急,帽子貿來,斷無其望,特爲更關本道,俾卽受出事也。西關庫儲之竭,比之年前,殆有甚焉,今雖申前知委,決知無奉行之勢,今姑置之,菜蔬廛市民等,以爲西眞瓜,乃是本廛物種,載在市案,而隅廛市民,欲爲奪取,自本署置之落科,而終始不悛,迭呈法司,其爲難支,不一其端,一依前後文蹟及本署市案,從公決給,俾無紛紜之弊事也。隅廛菜廛之迭相呼訴,便成虞芮之爭,故年前,自該署從公決處,立落已判,則勿論菜廛·隅廛,更爲煩籲,極涉猥越,分付該署,嚴加申飭,以無敢更爲起鬧之意,分付於兩廛民人等處,京鹽廛市民等,以爲本廛,與龍山鹽廛,本爲內外廛,而收稅之例,船鹽屬於本廛,駄鹽屬於龍山廛,而越在二去壬子,龍山鹽廛市民,乞屬本廛,而竝屬駄鹽之稅,同爲應役資生,今至幾百年矣。昨年秋麻浦鹽醢廛民,謂以居在江上,無異於龍山外廛,呈訴平市署,本廛駄鹽稅中五分二,劃給於鹽醢廛,蓋此廛民,旣無國役,且以醢爲名者,何干於鹽稅,而失此生利,萬萬痛冤,所奪鹽稅,還屬本廛事也。名以醢廛而兼管鹽稅,漏於國役而勒分廛利者,誠有是也,事甚無謂,分付該署,詳察事情,嚴加禁斷,何如?傳曰,允。
又以兵曹言啓曰,同知中樞府事嚴思健,老病在鄕,上來無期,內禁衛將李春英,兼司僕將洪羲書,五衛將趙翼鉉·李益誠·李仁達,景福宮衛將姜得璜,慶熙宮衛將李景春,俱以病難供職,呈狀乞遞,忠壯衛將徐有稙,除授在外,過限未上來,竝改差,何如?傳曰,允。
事變假注書李興遂書啓,臣於本月初七日丑時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣病奄奄將殊之中,昨陳微懇於史官之回,體諒之恩,伏地顒俟,及奉批諭,依前以卽日上來爲敎,抑塞隕迫,益不知攸達,若使臣言行有素,情志見格,則一段積誠之懇,豈未蒙俯諒耶?拊躬慚悼,只願無吪而已亦爲白有乎等以,臣則仍爲復路,緣由馳啓云云。答曰,前後之批,已諭予意,更勿引辭,卽日登途,以副予意,毋至上下相持,予所望也事,遣史官,傳諭于領議政。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
行大護軍金羲淳疏曰,伏以臣,伏聞大臣,以臣籌司有司不行公,再煩聰聽,請加申飭,臣誠惶駭悶隘,不省所喩。噫,臣自狼狽顚頓以來,作一散棄無用之物久矣。樵牧之甘與同歸,簪履之已斷倖念,而不料聖上金覆之德,不欲終棄,乃於往日,加之以恩除,迫之以嚴命,臣不敢自有其身,强其志而屈其守,黽勉因仍,至有三叨拜矣。然惟於館閣於敦匠,往役則出,終事則赴,蓋以區區微諒,亦有所裁量於輕重之間者,而若以謂安於心合於義,遂以作已出之人則未也。是以臣之素計,退復尋閒,稍可自全其進退,無有大悖於義,則庶幾爲無媿於心矣,知臣者,蓋或諒此,而不知臣者,無怪其不見諒矣。今者大臣,敦迫臣問備臣,使之與聞籌務,若以臣業已出脚,不復有難安,則是誠不見諒之甚矣。若以臣已經任使,不欲其遽捨而然,則是又不然,方今林立群彦,無非儲望應差之人,則何必以蔑效於已試有僨於旣往者,迫束而行之哉?且臣蒲柳望秋,疾病相尋,形已衰而神已耗,常時處閒,亦多呻痛頹帖之日,强策奔奏,非其任矣,譬如駑馬之羸瘁善臥,行且屛棄於荒野,以安水草之性,則尙可以小保餘齒,而今復重理旣稅之駕,加以錣策,驟之峻岅,其蹶其仆,可立而待矣,是豈所以順物之性也哉?竊惟聖朝所以區處如臣,必有其道,此臣區區所仰望於聖世者深矣,其情則可謂慼,以我聖明體下之念,所宜矜察而垂憐者也。伏乞天地父母,俯賜鑑諒,亟命廟堂,遞改臣有司之任,仍賜鐫免臣兼管諸銜,分付銓部,勿復檢擬,以全微諒,以幸國事,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
鄭觀綏啓曰,藥房提調,持湯劑來待矣。傳曰,封入。
韓義運啓曰,左副承旨金魯應,同副承旨徐長輔,今日不爲仕進,竝卽牌招,何如?傳曰,允。
傳于韓義運曰,未下直閫帥·邊將,當日辭朝,上京守令,當日下送。
備忘記,北兵使趙岐,阿山萬戶金擇麗下直,各長弓一張·長箭一部·片箭一部,筒兒一箇賜給。
韓義運啓曰,摠戎使金基厚,以掃墳事,京畿楊州地下去矣。所佩密符,來請還納,何以爲之,而將兵之任,不可一刻無摠察之人,何以爲之?敢稟。傳曰,訓將兼察,仍佩往來。
又啓曰,摠戎使,訓將兼察事,命下矣。兼察摠戎使朴宗慶,牌招聽傳敎,何如?傳曰,允。
以左副承旨金魯應,同副承旨徐長輔牌不進罷職傳旨,傳于鄭觀綏曰,只推。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
韓義運啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于韓義運曰,只推。
以慶尙監司李存秀狀啓,薦新生竹笋,限內不得封進,惶恐待罪事,傳于韓義運曰,勿待罪事,回諭。
鄭觀綏,以奎章閣言啓曰,璿源譜略改張件,明日自宗簿寺陪來云,奉謨堂·宙合樓所奉件,當進詣改張,內上件,亦當進詣仁政殿月臺,請出修正,而曾有改張印本直爲內入之例矣,今番則何以爲之乎?敢稟。傳曰,依前例爲之。
韓義運,以備邊司言啓曰,判敦寧李彦植上疏,有廟堂稟處之命矣。取見其疏本,則備陳內贍凋弊之狀,仍以爲各道各邑場市,一月爲六次,而每月每場,取稅一兩,劃付本寺,大同上納時,同爲付來,設爲別貢,受價進排,則可無闕供之弊爲辭矣。內贍形勢,雖極渴悶,供獻事體,本自嚴重,今若以守宰征市補廩之物,取而用之,則事面極涉苟艱,決難議到。今姑置之,而第念本寺事情,轉益窮竭,將至闕供,故提擧之前後疏擧,蓋出於窮極斯通之意也。朝家旣知實狀之如此,思所以區劃措處之方,則勢將責之於掌財之臣,故昨年以某樣拮据之意,筵稟申飭於度支·惠廳,而又以經用匱乏,尙此靳持,是豈共濟之義乎?今若不量事力,優數許劃,則固是行不得之政,以各一千兩,分排於戶惠廳,使之及今輸送,以紓其燃眉之急,嗣後蘇救之道,亦令爛加商確,從長稟處,何如?傳曰,允。
鄭觀綏,以吏曹言啓曰,上京守令,當日下送事,命下矣。自臣曹催促,則羅州牧使趙鎭宣,原州判官李,鎭安縣監宋啓榮,全義縣監鄭文容,俱爲下去云,報恩郡守尹慶烈,時在京畿長湍地云,故卽爲還官之意,關飭於京畿道臣處之意,敢啓。傳曰,知道。韓義運,以宣惠廳言啓曰,戶曹正郞李潞秀,本廳郞廳,纔已啓下矣,本廳事務極繁,有難兼察兩任,所帶本職許遞,令該曹口傳付軍職,使之專意於本廳之任,何如?傳曰,允。
兵曹口傳政事,副司果單李潞秀。
鄭觀綏,以吏曹言啓曰,奉常正李紀淵呈狀內,矣身素患痰癖之症,每當夏月,則時時添劇矣。目今舊病重作,飮啖全却,轉側須人,以此病狀,萬無供職之勢,卽速入啓變通云,其身病旣如是沈重,則有難强令察任,改差,何如?傳曰,允。
韓義運,以備邊司言啓曰,前持平金啓淵上疏批旨有可以稟處者,令廟堂稟處之命矣。取見其疏本,則以爲外邑軍錢布之充徵於黃白,最是生民難支之弊,另飭各道,投入於吏鄕稧房者,冒錄於校生額外者,竝令疤定。且京外武弁之宣薦出身者,依文科例,登科十一年筵稟陞六,從其先後次第收用之意,定爲新式,實合振淹滯之道爲辭矣。生民切骨之瘼,莫過於黃白之冤徵,年前筵奏關飭,非止一再,而弊源已痼,法綱漸頹,吏不任怨,民皆避役,逋丁之淵藪,依舊自在,非直此吏鄕稧房額外校生而已。守宰之不遵朝令者,曾已請勘,而臺臣之言,今又如此。更以申令之意,另加嚴飭於各道道臣,以爲摘發論啓之地,武科出身,果多積薪之歎,誠極可悶,而其疏鬱祛滯之方,惟當付之銓官,次第收用而已。今不可創開無前之例,一依文科之十年陞六,置之,何如?傳曰,允。
又以備邊司言啓曰,卽見黃海監司李勉昇狀啓,則備陳本營償債之弊。仍以爲癸酉蕩逋時,舊逋錢穀,竝蕩減,請得營錢一萬五千兩,貿米立本,春以二兩五錢,分給各邑,秋則竝耗以三兩八錢,沒數執錢。自癸酉至己卯,歲取其剩,繼用支放,所逋錢穀,次第充補,所貸公貨,亦爲報本之意,成置節目,而今纔兩年,無弊不生。癸酉後吏校所逋,米爲四千石,錢爲二萬三千兩零。今此償債之弊,以錢糶糴,取其厚殖,民瘼無計可救,吏逋無時可已。若不及今變通,則終見無民邑而後已。今以癸酉償債取殖錢中,除却年例應下,見在實數,爲二萬七千七百兩零。今番逋錢徵捧,爲五千二百兩零,合三萬一千九百兩零。每石以二兩,作米一萬五千九百五十石零,從便分排於列邑,一依支放穀例,每年耗條,以詳定價執錢,先就各處貸來錢,次次還報後,以其耗錢作穀,添付元穀,則逋錢逋穀,不出十年,可以了當。有償債之名,無償債之弊,而前後逋穀元數二萬四千石,每年耗當爲二千四百石。今此作米一萬五千九百餘石耗條,不過一千五百餘石,則以此耗條,逋穀耗條及貸來公貨,實無分排充報之道。就逋穀耗二千四百石內四百石,自本營某樣拮据,二千石,償債了畢間,特許停減,而癸酉以後犯逋人中營吏安義宅·鄭處吉·鄭處郁,負逋最多,情狀可惡,施以一律事,竝請令廟堂,稟旨分付。營吏孔允圭,方在逃避,待促得一體正法爲辭矣。本道償債二字,已成五十年巨瘼,始也稱貸公穀,料理取剩,繼以請得營錢,立本貿米,終至於以錢糶糴,什五取殖,而民之受病,轉輾沈痼矣。第其前後査正之際,每輒蠲逋,故下屬犯用,益無忌憚。春秋分斂之式,大爲厚利,故中間添作,潛成厲階積,疊相仍,根蔕自在,癸酉釐正,曾未幾何。又生此屢萬之逋,其所謂償債者,反所以添債,而連年徵族,毒遍窮蔀,每當糴節,剝取厚殖。若此不已,則海西一路,塗炭而止爲,今之計,須要痛革祛償債舊例,然後許多弊源,可以永塞。今此道臣狀請諸條,蓋欲其以錢作穀,取耗需用,盡祛從前濫斂之例,另究方來長遠之圖,在朝家軫弊之道,不容無曲施之擧。今其捧錢作米事,依狀請施行,而原其生弊,專由營府·吏校,容易犯用,漫漶勘簿之致。從今以後,凡此作穀,散置各邑營府各庫,勿許換來,以爲斬草除根之地,逋穀二萬石,償債了畢間停耗事,當此穀簿枵然之時,許多年減耗,實合難愼,而不如是則將無以牽架充補,此亦依施。自丙子爲始,作穀取耗償債支放之節,逐一開錄,成出節目,報本司施行,而每年終,以用下遺在實數,勘報本司。此後若或以償債之弊,復煩朝廷,則當該道臣,從重論勘事,著爲定式,毋敢違越。近來吏逋之在在狼藉,視若茶飯,莫非乍配旋放,不加誅戮之致,道啓論列,誠爲得當,竝依狀請施以一律,何如?傳曰,允。又以刑曹言啓曰,依下敎,龍洞宮所任李得明,嚴囚之意,敢啓。傳曰,知道。
上在昌德宮。停常參·經筵。
藥房提調李肇源,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
朴蓍壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭觀綏啓曰,藥房提調·副提調,持湯劑來待矣。傳曰,封入。
又啓曰,同副承旨徐長輔,今日不爲仕進,卽爲牌招,何如?傳曰,允。
朴蓍壽啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,水口萬戶南錫佑下直,長弓一張·長箭一部·片箭一部,筒兒一箇賜給。
鄭觀綏啓曰,假注書尹棨烈,身病猝重,勢難察任,今姑改差,何如?傳曰,允。
尹棨烈改差,代以李憲祚爲假注書。
傳于鄭觀綏曰,宗簿寺提調以下,別單書入。
以宗簿寺別單,傳于鄭觀綏曰,提調行大護軍金羲淳,御牒書寫兼纂修監印校正官判敦寧李彦植,各內下大鹿皮一令賜給,正趙台榮加資,主簿金基石日淺勿論,直長李奎淵,別工作監役朴馨源,竝陞六,書寫忠義沈公續·洪完謨,竝相當職調用,寫字官唱準以下員役工匠等,竝依乙丑年例施賞。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
朴蓍壽啓曰,卽者義禁府都事來言,時囚罪人無得過三日滯囚,曾有定式矣。時囚罪人李羲玄,林昇運等,當爲捧供,而判義禁金在昌,以享官入直,知義禁金蓍根,受由在外,李好敏身病呈辭,只有同義禁金履載一員,無以備員開坐云,知義禁李好敏,卽爲牌招開坐之地,何如?傳曰,允。
鄭觀綏啓曰,兼都承旨韓致應藥院進,行左承旨洪遇燮受由在外,右承旨韓義運,左副承旨金魯應式暇,同副承旨徐長輔傳旨未下,院中只有臣一人,伴直無人,兼都承旨韓致應,所當牌招,而拘於廳規,不得請牌,何以爲之?敢稟。傳曰,都承旨與式暇承旨外,竝許遞,政官牌招開政。
又啓曰,兼都承旨韓致應藥院進,左承旨·同副承旨未差,右承旨韓義運,左副承旨金魯應式暇,院中只有臣一人,臣觀綏,吏兵批兼進之意,敢啓。傳曰,知道。
鄭觀綏,以吏批言啓曰,軍器寺正李普榮呈狀內,矣身素患痰癖之症,當此換節之時,挾感闖發,以此病狀,時日內,萬無供仕之望,依例入啓遞改云矣。其身病旣如是沈重,則有難强令察任,改差,何如?傳曰,允。
又以兵批言啓曰,宣傳官尹郁烈,文臣兼宣傳官洪羲祖,俱以身病猝重,勢難供職,呈狀乞遞,竝改差,何如?傳曰,允
有政。吏批,行判書朴宗慶進,參判趙弘鎭牌招不進,參議趙貞喆進,右副承旨鄭觀綏進。以朴蓍壽·李箕淵爲承旨,金履載爲禮曹參判,李泰淳爲奉常正,韓忠裕爲禁府都事,李炫章·李協心爲典籍,朴肯源爲司僕主簿,姜弼煥爲孝陵別檢,金直爲慶尙都事,學正單李興遂,學諭單文慶愛,幼學姜,年七十八今超通政,侍從臣持平姜橒考,前五衛將權星應,今加嘉義加資事承傳。再政。以元在明爲左尹,金用默爲宗簿正,洪達三爲軍器正,趙敏永爲司饔主簿,羅啓南爲宗簿直長,兪漢芝爲監役,兼養賢主簿單李炫章,宗簿正趙台榮,今加通政加資事承傳,左尹單金會淵,右尹單元在明,宗簿直長羅啓南,內贍直長林顯喆相換。兵批,行判書朴崙壽進,參判朴命燮受由在外,參議鄭景祚入直進,參知金箕殷受由,右副承旨鄭觀綏進。以洪遇燮爲同知,趙雲衢爲內禁將,具載重爲兼司僕將,具鼎錫·趙廷彦·金聖浩爲五衛將,李潤度爲忠壯將,金福彦爲景福將,許碾爲慶熙將,李明植·申義直,鄭緯爲都摠經歷,白毅鎭爲中樞經歷,金瑩瑗爲訓鍊主簿,李仁模爲部將,僉知二單李命源·朴文郁,護軍洪遇燮·金相休·嚴思健,副護軍徐長輔,具載重·金箕烈,竝單付。再政。以李吉培·金學基爲宣傳官,李載亨爲都摠都事,李勉大·禹孟河爲訓鍊判官,朴潞壽爲文兼,李萬馨爲武兼,副司果李奎淵·朴馨源,竝單付。
鄭觀綏啓曰,新除授右副承旨朴蓍壽,同副承旨李箕淵,竝卽牌招,何如?傳曰,允。
以同副承旨徐長輔牌不進罷職傳旨,傳于鄭觀綏曰,只推。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于朴蓍壽曰,只推。
鄭觀綏,以奎章閣言啓曰,臣等進詣奉謨堂,所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
又以戶曹言啓曰,昨年收租大縮,冬春祿料及貢價,不得已以小米交給矣。今則新捧在卽,小米亦乏,依前以大米磨鍊之意,敢啓。傳曰,知道。
又以兵曹言啓曰,今四月初十日己未子正三刻十三分立夏,四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
上在昌德宮。停常參·經筵。
朴蓍壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛將官來言,今日本營軍兵,日次私習云矣,敢啓。傳曰,知道。
鄭觀綏啓曰,藥房提調,持湯劑來待矣。傳曰,封入。
又啓曰,應敎李墷,副應敎李鶴秀,副校理任俊常·沈能稷,副修撰朴綺壽在外,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝卽牌招以爲推移入直之地,何如?傳曰,允。
朴蓍壽啓曰,知義禁李好敏再牌不進推考傳旨,今方捧入,而開坐命下之後,連事違牌,無意承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,知義禁李好敏牌不進推考傳旨,今方捧入,而開坐命下,已至經宿,連事違牌,無意承膺,事甚未安,更爲牌招,何如?傳曰,允。
又啓曰,知義禁李好敏再牌不進推考傳旨,今方捧入,而開坐命下之後,如是違牌,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,新除授同副承旨李箕淵,時在忠淸道木川地,斯速乘馹上來事,下諭,何如?傳曰,允。
又啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于朴蓍壽曰,只推。
事變假注書李興遂書啓,臣於本月初九日寅時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲有罪如臣,尙不加罪,則虞廷關石和匀,是有何義,而周家之象魏懸法,却無可施矣。昔晉臣蔡謨,力辭司徒之職,屢召不膺命,有司請收送廷尉,公法之嚴,古如是矣。顧今朝綱日頹,百度皆弛,而臣以三事之首,先犯必誅之罪,司直之地,更無一言,仍使之倖逭,則後之論今,將謂如何時也。況臣如葉隕則歸根,瓜熟則落蔕,雖上天雨露之力,亦不可私,何哉?伏乞曲諒臣情之無望移易,亟正臣罪之不容原恕,千萬泣祝亦爲白有乎等以,臣則仍爲復路,緣由馳啓云云。答曰,今見附奏,如前浼浼,實爲慨然。前後之批,豈不悉諭?望卿須卽登途,以副予意事,遣史官傳諭于領議政。
朴蓍壽啓曰,領議政金載瓚,又使錄事,來納命召,何以爲之?敢稟。傳曰,還傳命召。
朴蓍壽,以戶曹言啓曰,時御所內各司雨漏修改吉日,令日官金性錡推擇,則今四月十二日辰時爲吉云,以此日時擧行,何如?傳曰,允。
又以兵曹言啓曰,今四月十一日,武臣賓廳武經講書時,武臣兼宣傳官徐有近·鄭殷柱,三略不通,竝依定式推考警責,何如?傳曰,允。
又以濬川司言啓曰,本司都廳趙雲衢遷轉,代以訓鍊都監別將李馨秀差下,使之察任,何如?傳曰,允。以下一行半刀削
上在昌德宮。停常參·經筵。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,右承旨金魯應,今日不爲仕進,卽爲牌招,何如?傳曰,允。
鄭觀綏啓曰,禮曹參判金履載,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,藥房副提調,持湯劑來待矣。傳曰,封入。
以校理趙璟鎭·李鍾運,修撰趙琮鎭·洪命周,副修撰宋翼淵再牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
韓義運啓曰,時囚捧供開坐命下,已至多日,而知義禁李好敏,連事違召,終不承膺,事甚未安,更卽牌招,以爲開坐之地,何如?傳曰,允。
又啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于韓義運曰,只推。
以右承旨金魯應牌不進罷職傳旨,傳于韓義運曰,只推。
以黃海監司李勉昇狀啓,進上乾秀魚卵及生石首魚,限內不得封進,惶恐待罪事,傳于韓義運曰,勿待罪事,回諭。
韓義運,以都摠府言啓曰,今日入直內三廳武兼禁軍及軍兵等,當爲習射技放,而內射相値,不得設行之意,敢啓。傳曰,知道。
又以訓鍊都監言啓曰,本局別將李吉培,身病甚重,勢難察任,改差,何如?傳曰,允。
又以御營廳言啓曰,本聽哨官李在寬,受由下鄕,過限已久,不爲還現,爲先汰去之意,敢啓。傳曰,知道。
又以御營廳言啓曰,本廳哨官尹湜,以集春營入直,不勤行巡,爲先汰去之意,敢啓。傳曰,知道。
又以義禁府言啓曰,全羅監司金敎根狀啓內,順天前府使徐有素罪狀,令攸司稟處事,啓下矣。徐有素今方待命,拿囚之意,敢啓。傳曰,知道。
又以刑曹言啓曰,依下敎,龍洞宮所任李得明,放送之意,敢啓。傳曰,知道。
事變假注書李興遂書啓,臣於本月十一日辰時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣義已自劃,病且難醫,迨此飾巾之前,若蒙禠鞶之命,雖死如生以罪爲榮,日夜北望之祝,惟在於是,隕越之至,他無所達亦爲白有乎等以,臣則仍爲復路,緣由馳啓云云。答曰,今見附奏,如前逡巡,顧今廟務積滯,正宜元輔在京,而一向辭巽,豈不過乎?卿其卽起登程,以副予意事,遣史官傳諭于領議政。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
靑城尉沈能建疏曰,伏以臣病伏昏涔之中,伏見吏曹移帖,以臣差魂宮望祭初獻官矣。臣固當蹶趨承,而顧今臣之素患貞疾,十倍越添,頑痰凝結,胸背痁塞,濕冷流注,手足痿攣,而喘症往往闖發,呼吸不通,虛汗如浴,方其急時,氣息凜綴,朝不慮夕,而自此以後,食飮頓減,眞元漸銷,委貼床褥,轉側須人,如此癃病之狀,卽通朝之所共知矣。向差宗廟夏享大祭祭官時,萬無蠢動之望,仰暴實病之狀,而得蒙體諒,聖恩如天,伏枕感隕,而曾未幾何,復有此冒瀆,尤切惶隘,罔知攸措。玆敢不避猥越,疾聲呼籲。伏乞聖明,俯垂鑑諒,亟許該曹變通,以重享禮,仍治臣瀆撓之罪,以肅朝綱焉。臣無任云云。答曰,省疏具悉卿懇。疏辭,許令該曹改付標。仍傳于韓義運曰,此批答,遣史官傳諭。
丙子四月十二日卯時,上詣暎花堂,西北別付料試射入侍時,左承旨韓義運,記事官趙雲從,記注官曺錫鯤,記事官安亨鎭以次侍立訖。上具黑布笠·黑天翼,乘輿出協陽門,由銅龍門·集禮門·靑陽門,詣暎花堂。降輿升座,諸臣隨詣就位,宣傳官跪告小開門陞壇,報叩頭聚官軍,號令如例擧行後,上敎曰,別付料兵房李一愚,跪鼓失措,記過。又敎曰,別付料兵房,回信地號令前,徑先起去,記過。兵曹判書朴崙壽進前奏曰,前郡守李應會,以陪往從事官,有陞敍之命矣。曾經三品職,已爲資窮,今無可陞之品,而在前如此之人,筵稟後皆蒙加資之典,故敢此仰達矣。上曰,加資,可也。出擧條仍命入試記,優等人閑良羅錫文·金漢默·孫孝信,竝直赴殿試,出身申大範,折衝宋興運,嘉善韓宗顯,竝加資,餘皆分等施賞訖。上出幕次乘輿,敎曰,別付料兵房記過,分揀,可也。由靑陽門·集禮門·銅龍門·協陽門,入宣化門還內。承史以次退出。
上在昌德宮。停常參·經筵。
自開東至辰時,有霧氣,午時,日暈。
朴蓍壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,右承旨金魯應,今日不爲仕進,卽爲牌招,何如?傳曰,允。
朴蓍壽啓曰,藥房提調,持湯劑來待矣。傳曰,封入。
鄭觀綏啓曰,臣觀綏,依定式進詣香室,奉審香祝櫃祝板袱子,則精潔之意,敢啓。傳曰,知道。
朴蓍壽啓曰,事變假注書李興遂,身病猝重,勢難察任,今姑改差,何如?傳曰,允。
李興遂改差,代以安仁爲事變假注書。
傳于朴蓍壽曰,魂宮望祭,以親行磨鍊,侍衛以入直爲之。
傳于朴蓍壽曰,出宮自內爲之,該房知悉。
以校理趙璟鎭·李鍾運,修撰趙琮鎭·洪命周,副修撰宋翼淵再牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
朴蓍壽啓曰,事變假注書安仁,時無職名,令該曹依例付軍職,冠帶常仕,何如?傳曰,允。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周爕牌不進罷職傳旨,傳于朴蓍壽曰,只推。
以右承旨金魯應牌不進罷職傳旨,傳于朴蓍壽曰,只推。
鄭觀綏,以吏曹言啓曰,今此魂宮望祭執禮,前正李紀淵塡差,而時無職名,令該曹口傳付軍職,何如?傳曰,允。
兵曹口傳政事,副司果單李紀淵。
朴蓍壽,以兵曹言啓曰,同知中樞府事金聖和,除授在外,過限未上來,內禁衛將李得馨,病難供職,呈狀乞遞,竝改差,何如?傳曰,允。
又以兵曹言啓曰,西北別付料軍官及未付料軍官試射入格人,謹依判下別單施賞,而筒箇弓矢上弦弓箭竹,以軍器寺所在者,取來頒給之意,敢啓。傳曰,知道。
又以義禁府言啓曰,保放罪人林景運·鄭履健·安聖謩,趙義鎭·鄭夢良·宋雲載,還囚捧供以入,而諸囚病勢,一向未差,竝仍爲保放之意,敢啓。傳曰,知道。
又以義禁府言啓曰,卽接月令醫員金俊男手本,則時囚罪人徐有素,重得輪行之感,身熱頭疼,口渴目赤,症形不輕,李羲玄素患疝積,闖發於處冷之餘,食飮全却,氣息奄奄云。罪人病勢如此,則一邊保放,一邊草記,曾有定式矣。徐有素·李羲玄,姑爲保放之意,敢啓。傳曰,知道。
禁府啓目,忠淸前水使趙義鎭原情云云。傳旨問目內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓,依允。又啓目,順天前府使徐有素原情云云。傳旨問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。又啓目,延豊前縣監林景運原情云云。傳旨問目內辭緣,泛稱遲晩,所當請刑是白乎矣,年滿七十,法不當請刑,議處,何如?判付啓,依允。又啓目,藍浦前縣監金鍾虎原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,全州前判官宋雲載原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,禮山前縣監鄭履健原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,韓山郡守李羲玄原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,忠淸前中軍鄭夢良原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,利仁前察訪安聖謩原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,黃澗前縣監林昇運原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,沔川前郡守洪醇浩原情云云。繡啓論列,無非不法,而囚供分疏,若是張皇,在前如此之囚,多有行査之例。卽令道臣,詳査登聞後稟處爲白乎旀,行査間姑爲保放,何如?判付啓,依允。又啓目,江原道參試官寧越府使李若洙原情云云。科場法意,何等至嚴,而身爲參試,爲其指使,助而爲虐,至登臺疏,不可尋常處之是白乎矣,掌試之李遠翊,纔已行査,李若洙段置,令道臣一體詳査,登聞後稟處爲白乎旀,此囚行査間姑爲保放,何如?判付啓,依允。
上在昌德宮。停常參·經筵。
巳時午時,日暈。
自酉時至人定,灑雨下雨,測雨器水深一分。
自人定至十五日開東,灑雨下雨,測雨器水深一寸二分。
鄭觀綏啓曰,大司憲宋穉圭,執義林處鎭,掌令車信用,持平在外,掌令曺錫正,持平蔡弘韻呈辭,監察茶時之意,敢啓。傳曰,知道。
徐鼎輔,以禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
傳于金魯應曰,禮房承旨,馳詣宗廟·永寧殿·景慕宮,奉審摘奸以來。金魯應啓曰,今日齋宿,承旨當爲備員,而左承旨韓義運,不爲仕進,所當牌招,而拘於廳規,不得請牌,同副承旨李箕淵在外,無以備員,何以爲之?敢稟。傳曰,牌招。在外承旨許遞,前望單子入之,待下批,牌招察任。
承旨前望單子入之,徐鼎輔落點。
以左承旨韓義運牌不進罷職傳旨,傳于金魯應曰,只推。
金魯應啓曰,今日齋宿,承旨當爲備員,而左承旨韓義運,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以校理趙璟鎭·李鍾運,修撰趙琮鎭,副修撰宋翼淵再牌不進罷職傳旨,傳于金魯應曰,只推。
以修撰洪命周再牌不進罷職傳旨,傳于金魯應曰,只推。
金魯應啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理李鍾運,修撰趙琮鎭,副修撰宋翼淵牌不進罷職傳旨,傳于金魯應曰,只推。
以修撰洪命周牌不進罷職傳旨,傳于金魯應曰,只推。
以左承旨韓義運再牌不進罷職傳旨,傳于金魯應曰,只推。
金魯應,以奎章閣言啓曰,明日卽書香閣夏孟朔大奉審日次,時原任閣臣,依節目進詣擧行之意,敢啓。傳曰,知道。
金魯應,以吏曹言啓曰,今四月初九日,上京守令,當日下送事命下,而報恩郡守尹慶烈,時在京畿長湍地,故關移該道臣處,使之催促還官矣。卽接京畿監司金魯敬移文,則以爲報恩郡守尹慶烈,親病猝重,萬無還官之望云,親病旣如是,則不可强令還任,改差,何如?傳曰,允。令該曹口傳差出,催促下送。
徐鼎輔,以兵曹言啓曰,今月十七日,二內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李吉會爲內禁將。
金魯應,以吏曹言啓曰,今此順陵忌辰祭謁者,以恭陵令李尙熙塡差矣。莫重享事,方在直所,受香下去之後,謂有身病,臨時稱頉之狀,事未前有,萬萬駭然,爲先汰去,享官之代,以恭陵參奉金塡差之意,敢啓。傳曰,知道。
事變假注書李興遂書啓,臣於本月十三日辰時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣病將無奈,生亦幾何,而唯以一遞是職,着在血忱苦心,雖於床笫㱡㱡之中,尙結寢夢,輒發譫囈。若使如天之渥,未及入地之前,豈非生成之化,猶有一分虧欠者耶?伏乞遄降兪音,以卒終始之恩焉亦爲白有等以,臣則仍爲復路,緣由馳啓云云。答曰,昨日批旨已諭。勿爲固執前見,卽日登途簉朝,以副予意事,遣史官傳諭于領議政。
金魯應啓曰,領議政金載瓚,又使錄事,來納命召,何以爲之?敢稟。傳曰,還傳命召。
金魯應,以成均館行大司成意啓曰,文廟守僕,依宗·社守僕例,試才抄擇別單啓下事,曾有定式矣。守僕金宗五·梁濟信·鄭吉祿·梁益東汰去,代以事知曾經守僕試才抄擇,備三望受點次,別單書入之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深四分。
自人定至夜五更,灑雨下雨,測雨器水深四分。望祭親行後,大殿·王大妃殿·中宮殿·嘉順宮·世子宮,內閣·政院·百官奉慰單子問安。答曰,知道。藥房口傳問安。答曰,知道。
藥房提調李肇源,副提調韓致應啓曰,親行望奠,聖慕克伸,侵曉將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
徐鼎輔啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,右副承旨鄭觀綏,同副承旨朴蓍壽,今日不爲仕進,竝卽牌招,何如?傳曰,允。
徐鼎輔啓曰,正言任鼎常,旣入闕中,不爲肅謝,直爲出去,事甚未安,推考,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
安仁奉命在外,代以金得种爲事變假注書。
金魯應啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲入直,何如?傳曰,允。
以校理李鍾運,修撰趙琮鎭·洪命周,副修撰宋翼淵牌不進罷職傳旨,傳于金魯應曰,只推。
金魯應啓曰,玉堂上下番俱空,已至閱月,事甚未安,校理李鍾運,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭牌不進罷職傳旨,傳于金魯應曰,只推。
以右副承旨鄭觀綏,同副承旨朴蓍壽牌不進罷職傳旨,傳于徐鼎輔曰,只推。
吏曹口傳政事,以金民淳爲報恩郡守。
傳于徐鼎輔曰,定山縣監未差之代,令該曹口傳差出,催促下送。
吏曹口傳政事,以李埴爲定山縣監。
金魯應,以奎章閣言啓曰,今日卽書香閣夏孟朔大奉審日次,而雨勢如此,不得擧行,依節目,當朔內擇日擧行之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
徐鼎輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
丙子四月十五日子時,上御齋殿。望祭親行入侍時,兼都承旨韓致應,右承旨金魯應,左副承旨徐鼎輔,右副承旨鄭觀綏,同副承旨朴蓍壽,記事官趙雲從,假注書鄭佺始,記注官曺錫鯤,記事官安亨鎭,直提學金履喬,檢校待敎朴宗薰,李龍秀以次侍立訖。時至,左通禮跪啓請行禮,上具功服,出齋室,詣通和殿,贊禮前導入北夾門,陞自東階,詣版位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭,興再拜興平身,上止哭,興再拜興平身,在位者皆止哭。興再拜興平身,執禮請行初獻禮,上詣尊所北向立。執尊者擧羃,觀綏酌鬱鬯,致應以爵受鬱鬯,上詣靈座前,北向立。贊禮跪啓請跪,上跪,致應奉香,蓍壽奉香爐跪進。贊禮跪啓請三上香,上三上香,蓍壽奠爐於案,致應奉爵跪進,贊禮跪啓請執爵,上執爵,以授蓍壽,奠于靈座前。贊禮跪啓請俯伏興,少退跪,上俯伏興少退跪,大祝進靈座之右,東向跪讀祝訖,上出戶降復位。亞獻官右議政金思穆,終獻官判敦寧李彦植以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭,興再拜興平身,上止哭,興再拜興平身,在位者皆止哭。興再拜興平身,宮闈令納神主如儀,上詣望燎位,大祝燎於坎,贊禮啓禮畢。仍導以行,上入齋處。諸臣以次退出。
丙子四月十五日辰時,上御熙政堂。藥房入診入侍時,提調李肇源,副提調韓致應,記事官趙雲從,記注官曺錫鯤,記事官安亨鎭,直提學金履喬以次進伏。醫官秦東秀·卞之錞·李彦厚·李命運進伏楹外訖。肇源曰,日氣陰濕,勞動之餘,聖體,若何?上曰,一樣矣。肇源曰,寢睡·水刺之節,何如?上曰,一樣矣。肇源曰,王大妃殿氣候,何如?上曰,各殿宮氣候,一樣矣。仍命醫官入診,東秀·之錞·彦厚·命運以次入診訖。退伏奏曰,脈候左右三部調均矣。上曰,出去議定湯劑,可也。進御加味六君子湯,自明日停止事。出榻敎仍命退,諸臣以次退出。
上在昌德宮。停常參·經筵。
自開東至辰時,灑雨下雨,測雨器水深二分。
鄭觀綏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,右副承旨鄭觀綏,同副承旨朴蓍壽,今日不爲仕進,竝卽牌招,何如?傳曰,允。
徐鼎輔啓曰,臣鼎輔,以入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
韓義運啓曰,假注書鄭佺始,身病猝重,勢難察任,今姑改差,何如?傳曰,允。
鄭佺始改差,代以李憲兢爲假注書。
以校理趙璟鎭·李鍾運,修撰趙琮鎭,副修撰宋翼淵再牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至閱月,事甚未安,校理趙璟鎭,李鍾運,修撰趙琮鎭,副修撰宋翼淵,旣有只推之命,竝更牌招,以爲推移入直之地,何如?傳曰,允。
以修撰洪命周牌不進罷職傳旨,傳于朴蓍壽曰,只推。
鄭觀綏啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于鄭觀綏曰,只推。
朴蓍壽,以吏曹言啓曰,掌樂院正姜浚欽呈狀內,矣身素患痰癖之症,挾感添劇,萬無起動供職之路云,其身病旣如是沈重,則有難强令察任,改差,何如?傳曰,允。
事變假注書安仁書啓,臣於本月十五日辰時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣伏見別諭下者,至以勿爲固執前見爲敎,仍令卽日登途。臣於是,益不勝萬萬惶隘,求死不得,而亦有所未敢曉於聖敎者,蓋固者,執滯於志意,取必於事爲,不當然而然,是之謂固也。人臣事君,若或以一固字,着在心頭,執滯取必於去就之節,顧其罪當何居也?今臣之必欲一遞者,果有所守,義在難奪,則特許鐫免,俾遂微諒,卽體下成物之道也。如以臣心有所固滯,事有所固必,執迷不悟,罪至犯分,則亟降威命,置之重典,是爲聖朝勵世之政也。今乃不然,敎諭雖嚴,而罪罰尙未勘定,職名虛縻,而上下徒事相持,國體朝綱,日漸乖損,何殿下不念于是,而二者之間,一不賜處分,一日二日,式至于今日耶?此臣所以不能無憾,如窮無歸者也。伏乞更加鑑諒,遄降明命焉亦爲白有等以,臣則仍爲復路,緣由馳啓云云。答曰,連日批旨,已悉諭予意。卿胡如是引義?卿之去京,今至幾日,不須多誥,卽起登途,以副予意事,遣史官傳諭于領議政。
朴蓍壽啓曰,領議政金載瓚,又使錄事,來納命召,何以爲之?敢稟。傳曰,還傳命召。
慶尙道儒生成守魯·李元淳·李甲淳·金永源·李進淳·李重淳·張永鎭·李根淳·丁若黃·李最淳·李民淳·宋鎭華·李仲淳·李大淳·金德秀·李魯淳·金載熙·李溟淳·金以鎬·李始淳·李彙聲·李彙庚·朴時寅·柳韶休·金弼敎·李祥發·李可發·李彙玉·金匡鍊·琴洛烈·朴宗垕·李彙龍·李彙睦·全秀東·李彙德·吳應洛·金樂奮·李彙正·朴宗喬·李彙直·金元敎·李彙隣·金養德·李亨淳·李宜淳·金离敎·金夏儒·李彙進·金商儒·李彙時·金程敎·李彙魯·李龜章·李龜時·李彙聖·權聖復·洪始雨·權以度·金學銖·李廷詩·李彧·權思欽·琴在玉·閔景錫·琴載鐸·權燦·金周翰·李宜行·琴永圭·朴龍壽·琴養浩·鄭必遠·李永實·李相奎·金善淳·琴華烈·權述度·琴復圭·權夏度·裵相潤·金熙復·金在達·權補·金羲壽·金養運·金樂閔·金在靜·李漢鼎·權任度·金在貞·權奎度·金鍾溫·權載岳·琴廷瑚·權泰度·金彧鍊·朴春鐸·權常度·李龜祚·權榦度·洪羲寅·朴亮元·金樂顔·權思杰·金養潤·權律度·具有經·金世潤·金在鉉·權守度·李衡鎭·權韋度·權載聲·權宗壽·金在七·金在六·權羲度·柳致晦·柳致昭·金象壽·金龜燦·金民壽·柳養晦·琴光潤·朴敬中·金少鍊·金宗瀷·張宗鎭·金永逵·金永翼·朴明中·金基定·金永極·宋學靖·全述欽·裵憲邦·朴師立·金鼎燦·金永眞·成範魯·金樂壽·李賢默·金永湜·丁若璡·張成矩·李東煒·金永集·宋弘洙·張以矩·李時行·金斗煥·金最精·李儼行·權衡度·李宜宬·金永逸·李如梓·李達行·金永近·李圭爕·金永浩·金基成·金慶緝·金慶成·金永遵·金慶祜·金永申·金慶五·李益行·金必行·朴允中·權錫溫·柳養玄·金樂生·朴章淳·宋文晦·李龜升·李範淳·金宗運·黃志中·黃志養·黃敏簡·李以偘·金履奎·李永玉·金東煥·裵憲郁·黃梅漢·蔡德貞·高好謙·趙興洙·朴漢老·李游德·權祿仁·李養德·權·安天祚·李漢奎·安秉性·朴德元·李淳行·朴信寧·金宗源·權師重·琴庭弼·李鍾養·權誠度·安廷蓍·李致瑞·李致祥·李師必·李允秀·李五秀·李氣秀·李鼎祚·李錫祚·鄭之洛·權載弘·李胤祚·金弼炳·李海栗·李光一·權昉度·李玄祚·李宗發·權載恃·柳星南·金永振·李秀英·李德祚·權載錫·趙貞復·李秉祚·李秀禎·權宗鐸·鄭光來·李龍祚·李秀蒙·柳鼎文·李海永·權運·李漢章·金仁敎·權庭度·金義敎·權載寓·金禮敎·權勉昇·權日爀·洪石謨·琴庭勳·李師勛·權思豹·金星魯·金道貫·具有成·孫鎭曦·徐衡烈·鄭來川·徐榦德·琴廷奎·李時儉·李長發·金顯鐸·姜文重·趙時民·李海郁·金思翼·金東翼·權晟·權敏中·金趾燦·金基洛·權以銖·金鎭億·權宗愨·朴春東·權圭度·李德秀·李隆延·權宗岳·趙履相·李一顯·李德玉·李寬植·姜格·柳同春·李寀植·柳永春·權益文·朴春沃·柳鳳祚·琴廷韶·宋相根·金道箕·金習鍊·金大洛·權錫光·黃鱗九·柳保喆·成彦根·李老淳·金龜鍊·李程淳·成彦杠·金熙敎·洪濟休·金熙說·具命元·金熙命·金熙紹·權百度·柳復來·金在華·權思極·權思襄·金宗鳳·權洛度·洪纘休·成彦策·成彦衡·洪至休·鄭翰相·權若度·成珪魯·李林淳·金申鍊·金宗龜·權載轅·李宇復·權禹度·李秀彬·金相毅·李汝禎·權道相·權應瑨·李周胤·黃中浩·權鼎煥·黃應漢·權應璉·李相奭·李海德·李宇啓·鄭之默·李秉成·禹龜協·權履相·禹龜疇·鄭光益·李顯周·鄭光晦·權宗熙·南漢輔·南漢時·申棠·趙觀箕·李觀相·黃巖老·黃磻老·鄭相觀·申顯成·黃中敏·柳龜休·申致赫·趙居信·李汝樑·趙居忠·權柄·吳道漢·趙周臣·吳正進·趙漢秀·權道和·趙奎復·琴汝聖·南景洛·趙居學·朴春燮·趙宗復·南景河·趙居洛·琴汝興·吳泰協·吳斗協·吳正健·趙陽復·黃式漢·黃簧漢·朴道元·邊宇東·金東奎·洪宗浹·李漢中·金熙燦·洪晦根·權英度·姜運奎·李養默·李衡相·李喬相·李允默·李紀顯·李致德·李致仁·尹如錫·權載圓·洪仁根·權載容·李相夏·李相進·趙淵復·權啓仁·權載毅·金宗潝·成憲魯·成泰魯·柳進翼·柳進揆·成觀敎·成正魯·成禹敎·南晟龜·鄭來亨·鄭來元·鄭來井·李汝舟·金道永·金星老·朴一寧·金始壽·朴休寧·孫式東·孫義東·朴龜寧·成仁敎·成義敎·金梯運·趙時春·趙彦國·朴三秀·成復魯·成有魯·徐榦五·金衡秀·徐庚烈·李志晦·許·許潤·許樂善·許明善·金養成·金來運·金斗運·李致德·金昌運·金奎運·李觀鎭·金宗漢·黃鳳廈·黃錫麟·金永商·徐東烈·金永蓍·金璜吉·徐思胤·安相璣·李相斗·黃宗榦·姜桴·李獻淳·姜必龜·洪理根·柳根文·李相宜·洪致根·安廷性·李彙璋·羅天翼·洪大根·李彙璉·洪宗浚·權心度·安秉度·安廷祿·黃夔漢·金宗駿·金宗煜·張華鎭·南正道·權宗度·安元璣·黃起源·丁義選·李任行·安以晦·權思奭·李勉行·安用晦·朴邁秀·李天浩·權天度·金東臣·朴弘仁·黃龍燁·金樂祖·權勉一·李侃行·金東弼·趙承洙·金星紀·趙洛洙·權若銖·金堂進·金庭進·李魯直·金樂在·金海進·金基進·李致述·金樂存·金養素·金樂左·金樂右·申應協·金煇一·金永協·柳恒睦·金樂鞏·金樂克·金養駿·金養寬·金敬直·黃燮漢·申鳳朝·朴宗觀·柳燂·金永夏·柳烒·吳光奎·金永浩·徐幹發·鄭光植·金宗祿·趙錫忠·尹·安廷璜·徐幹長·李宜植·許鎜·申栻·朴惠元·徐道胤·金永直·黃志憲·朴珌·李完植·安應成·朴統元·李命夔·李寬植·朴崇元·安應玉·朴貞元·朴春穆·鄭璹·鄭·朴宗喆·金魯直·朴九寧·李鎭宗·朴泰寧·朴彭寧·鄭瓆·張時益·李英秀·柳·鄭光榘·徐成烈·安廷佐·徐榦文·李致信·金樂愚·李天默·孫鎭德·李恒默·孫鎭馹·李持默·柳命喆·李宜默·金道亨·琴庭赫·徐榦華·李正默·金輝德·姜楷·金樂駿·柳晩喆·姜模·安廷震·權應鎭·宋文煥·李之簡·權進益·黃淵漢·金尙洙·李楷秀·洪達根·李汝楫·洪潤根·洪宗潑·李漢永·姜必文·李相朝·洪宗濬·權度一·洪宗淵·李致寅·金孝直·朴崑秀·李致龍·朴基秀·李尙顯·金東轍·朴士元·朴春仁·權平度·李鎭斗·權顯相·朴錫圭·權灝相·裵顯佐·朴顯文·權翊度·金在勖·金在恭·權度中·安協璣·金永修·金義銖·洪道善·權思凝·具以德·金星銖·權載書·權載忠·黃周榦·琴興逸·權範中·余鍾洙·權夏中·權寧度·權然度·邊宅中·權載璜·南圭復·金在白·權載洛·權載璞·鄭世煥·金百瞻·金晉壽·柳宅文·裴顯復·鄭仁煥·鄭玄相·鄭義煥·權晦仁·鄭智煥·金宗奎·柳璧祚·權思愼·柳田文·李秉夏·金弼熙·權思毅·金永甲·金宗燦·趙顯相·權·柳致翊·李衡相·柳進文·李致迪·李漢翊·李漢膺·權載彦·李定秀·李喆淳·李毓淳·權周度·權思周·權稱度·金相鏞·金琮燦·權基度·金宗炁·權覺度·金宗晦·李彙明·權秉度·金宗龍·李思朋·權思執·金宗熙·李漢儀·金是瓘·李宗泰·金是㻣·琴汝極·琴汝宅·李宗城·李濟東·權載元·琴燦圭·李宗漢·金宗榮·李宗英·李孝淳·李存淳·金宗炳·姜泳·全敬熙·李·金相虎·李頤延·姜浹·權徽度·金恒壽·權思億·李漢舟·權思儉·李彙八·李彙載·金宗永·金宗臣·權思奮·柳復天·柳時亨·李處淳·李能淳·金永儁·李德熙·金宗聖·李漢燮·李謙亨·金坤壽·柳養洙·柳養正·權祐·李行淳·李汝迪·邊以璜·金百謙·成徽魯·成汝魯·成百魯·金在寬·琴潤玉·權載德·金道潤·權思直·權思明·邊以璋·金東潤·權載昇·成文敎·成時敎·李延淳·李好淳·李鉉玉·李鉉昇·金相儉·金相鍾·李師侗·李師愚·琴汝玉·琴汝卨·琴汝稷·李晩老·金浩潤·金弘矩·金溥潤·李晩馨·李晩雲·李龜孫·李龜晦·金百元·金南潤·邊以琮·金在崙·金在聞·邊以昇·權之度·金在振·李弘重·洪起聖·權思源·權世度·權象度·李龜澤·李龜熽·金在仁·金在義·權思驥·李恒淳·李隣淳·李應淳·權璣度·權信度·權審度·李日淳·柳養誠·柳養蒙·李彙益·李彙稷·柳養成·柳晦文·李彙昇·柳洛休·柳玄休·李彙廷·李晩光·柳道文·禹德夏·金性圭·柳秉文·柳述文·金珀·李羲俊·李成俊·金華玉·金愚翼·柳佑文·金來翼·柳世文·李昌俊·金朝玉·柳箕鎭·李宗幹·沈大樑·李宗錫·金行敎·申德成·南日躋·李學成·朴致中·申得成·南日新·李學中·朴致弘·南基中·李學游·朴能守·李學夏·任百源·吳載祜·李學閔·任瓘·李學俊·李學範·金星鍊·任希浩·琴汝模·金興敎·李能夏·李廷熻·金惠敎·金成敎·李會淳·琴泰烈·琴時述·李彙標·李彙鳳·尹宅權·李德淳·柳繡·李晦淳·柳純等疏曰,伏以今年,卽崇禎後四丙子也。天道六十年爲一周,人心二百年如一日。故老遺民之感,益切於舊甲重回之日,志士·忠臣之淚,罙新於碧海三變之後。竊惟我殿下,以闡述之至孝,追念列聖朝尊周之大義,此歲此感,當復,何如?嗚呼,春秋之後,天下帝秦,而當時以爲恥者,惟魯仲連一人而已。猗歟,我東國,以海外偏邦,當皇朝運訖之際,懷忠抱義,隻手扶綱,卓然爲天下士者,項背相望,則可見我聖朝深仁厚澤,培養扶植之至,而又皆搜訪之揄揚之,侈以貤贈節惠之典,此豈但奬其人而尙其節哉?實出於江漢之思風泉之感,而永有辭於天下後世者也。第伏念故崇禎處士臣洪宇定,卽其樹立之傑然特異者,而事有未遑,時有所待,雖膺下卿之贈,尙闕易名之褒,豈不爲昭代之欠典,士林之遺恨哉?臣等生長吉水之鄕,久襲西山之風,謹將宇定前後事行之表炳人耳目者,略陳之,伏惟聖明垂覽焉。宇定,故判書文莊公臣可臣之孫也。自少倜儻有大志,甫弱冠,登上舍生,文學行義,爲世所推重,一時名碩,咸以爲國有大事,此子可屬,時値昏朝海獄起。故監司臣崔沂,爲禍首,宇定,以其壻逮繫,賤臣爾瞻,素重其名,欲其附己也,使人誘怵之。宇定歎曰,丈夫死則死,不可以不義免,爾瞻怒,禍將不測。故相臣元斗杓,李澥,時以布衣,極力營救得傅生,編配八年,其不以生死,貳其心如此,仁廟改玉,天日重明,大臣卿宰,交口薦,累有除拜而皆不赴。及丙子難,聞朝廷講和,痛哭廢寢者累日,遂將毋入太白山,名其居曰杜谷,蓋示其杜門自靖之義也。山耕海販,自給菽水之供,鬃笠藁屨,自混輿皁之賤,而平居未嘗北向坐,有時悲歌慷慨,泣數行下。嘗有詩曰,摧心天所極,痛哭地東陲,又曰,大明天下無家客,太白山中有髮僧,此所以識其志也,朝廷聞之,以遺逸徵。凡六被旌招而終不應,歿未幾。嶺之人士,設俎豆以享之,廟曰淸風,祠曰文山。每歲春取薇蕨,秋掇黃花,用代芬苾之儀,又就其遺墟,立石以表之,大刻大明天下太白山中二句詩,至今行過其下者,莫不指點而咨嗟焉。粤在英廟丙寅,因筵臣建白,特贈吏曹參議,而敎旨書以崇禎處士,丙子遣官致祭,而不書亂後本銜及時行年號,先大王戊午,命撰尊周錄,特爲之立傳,蓋異數也。嗚呼,宇定家世奕舃,問學精深,才足以幹世,道足以濟時,而癸亥更化之後,幽枉畢伸,明良濟濟,當此之時,固可以出而有爲,顧乃不喜彙征,無意進取,其跡甚泯,其志甚微,人不識其何所以也。而蓋其秉執,則實與文貞公臣金坽,伯仲於當日矣。及夫九幅飊回,神州陸沈,冠屨倒置,日月晦蝕,則乃復自處以纍人,甘作爲逸民。以一身而擔當天地之常經,以匹夫而扶得君臣之大義,遂使數十獜經,復揭日星之明,三千鰈域,終葆衣冠之俗,吁,何其壯哉?若使宇定而在南漢下城之日,必當裂書而剚腹,在瀋陽北囚之時,又當抗言而就烹,夫所謂易地皆然者非耶?英廟賜祭文若曰,腥氛南漢,冠屨倒置,陽秋尊攘,講讀何地,蹈海入山,千古同歸。又曰,崇禎天地,有髮之僧,篠簣混跡,戴笠擔簦,箕壤高士,明室遺民。噫,煌煌聖褒,一字一涕,至今莊誦,皆是實紀。夫以如是之奇偉不常,卓犖無比,而迄今歷世旣久,尙此崇褒未加,在宇定遯世無悶之志,固無有損益,而在臣等高山景行之思,自不能無憾矣。臣等謹按儀禮諡法章曰,小行受小名,大行受大名。又按大典通編曰,儒賢及節義表著者,雖非正二品,特許賜諡。宇定之孤忠卓節,純誠懿烈,揆以朝家賜諡之典,恐宜在受大名之科,不宜拘於正二品之例也。且況以我列朝已例言之,諸忠臣褒奬之擧,每在於舊甲之年。洪·吳·尹三臣易名之典,在肅廟丙寅,不祧之恩,在英廟丁丑,先朝戊午,以深河舊甲,旌金應河之閭,戊申以洪武舊甲,祀李提督之廟。仍敎曰,歲暮春秋,無地可讀,睠彼神京,不禁有美之思,目下實政,無過於扶植,一以慰尊周之思,一以表舊甲之日。噫,星霜嬗變,世級日下,將使我亘宇宙竝日月之大義,遂至寢遠而寢晦,則一分扶奬之道,顧不在於褒忠尙節,如聖敎中所諭者乎?臣等所以積抱慨鬱,以至于今,不避猥屑,敢此齊籲,非獨爲宇定地也。所以存天下之大防,揭陽秋之大義,以激揚世道者,亦豈少補也哉?伏願殿下,追英考曠世之異恩,體先朝尊周之志事,故崇禎處士贈吏曹參議臣洪宇定,特賜美諡,以樹風聲,以砥世道焉,臣等無任云云。省疏具悉。疏辭,令廟堂稟處,爾等退修學業。
慶尙道儒生生員安養曾,幼學申在應·李憲裕·李用敏·沈弼之·安鎔·李羲珍·金·趙鎭衡·洪述範·金致玉,生員黃持默·金益侃·成允烈·李頤鎭·李東升·尹宗大·金濟德·沈宜淳·裵相益,進士趙鎭漳·李秀鎭·李奎漢·柳光培·沈能格,幼學申韶平·金履信·柳仲默·成三烈·安養求·李溥天·沈耆之·李鼎揆·朴鄒浩·徐文玉·權儁·洪允默·任百源·朴性中·安珽·趙鎭章·金性淵·鄭氣浩·尹光憲·張東洽·申光肇·成在豐·韓宗行·南景哲·尹信大·金復根·柳守默·呂善翰·宋弘晉·羅光重·成胤烈·權尙文·金·李定鎭·沈能煜·洪益雨·成在國·申東永·洪天默·權錫祜·李國輔·安養浩·李秉斗·申光榦·沈能源·朴致中·黃守默·朴龜文·任宅源·金養吾·權洛範·朴宗赫·尹欽大·鄭基豐·申紹僖·李曄·金東翰·成履基·李說·金炳恒·朴世榮·安養性·沈宜東·朴敬中·洪述孝·朴重熙·趙鎭國·安養耋·金致·權履祜·沈宜朝·申在重·李光禎·趙鎭河·朴宗協·金宗垕·權運天·金東鎬·安寓·李東昇·金志昔·李箕漢·洪秉默·李政敏·申光逵·金炳鶴·金錫弼·李孚豹·李奎漢·安養和·沈宜老·權仁祜·李孝錫·洪述聖·羅允光·金致琮·朴用中·安養德·成丙烈·李蓍鎭·權明祜·朴謹中·李鍾奎·洪重默·任履常·金養能·朴漢源·呂善頀·成在睦·安養晢·權悚·申光翰·金道均·申養曾·李克信·南景胤·金直應·李商楫·安養善·申光啓·李正標·金濟均·權弘復·安養攝·洪致雨·朴宜謙·申相緝·朴宜英·羅震光·申在秉·金志魯·沈宜淳·申在性·權秉浩·金直淵·李商礪·朴宗鎬·洪守默·吳東鼎·白奎五·金養亨·申在奎·成在紹·李晙·沈宜惇·李東恒·李友信·金錫耆·沈能桓·金志馨·金可均·申光發·申琮·權世榮·權修·朴永中·洪載憲·金㙽·安錫永·金致礪·裵相斗·朴尙集·吳舜欽·金炳鍊·洪載寬·李漢龍·金衡集·朴性五·安養正·朴有中·朴琬·權顯揆·尹邦直·裵相益·安養履·洪鼎鉉·李光復·金聖·李相翼·南景綸·申璡·安養中·安思洛·李相龜·金聖躋·金養性·李命存·金邦彦·吳雲燦·李漢駿·金致重·李學新·朴時仁·權度衡·洪若雨·裵相爕·洪鼎默·朴弘源·權任揆·裵顯度·金致珹·朴斗慶·李漢鳳·李光春·朴河源·申穆增·徐振玉·申光發·洪塧·具致默·吳時燦等疏曰,伏以春秋尊王之義,卽天經地義,三綱之要,五常之本也。其理則雖本於天,而明之則實在於人,不褒則不勸,不勸則不明。是以孔子雖不得君師之位,以行賞罰之權,猶必假褒貶之辭,以寓命討之典,而朱子又祖述而修明之,將使人道,不入於夷狄禽獸之域也。嗚呼,往昔崇禎丙子之變,尙忍言哉?天地翻覆,冠屨倒置,綱常之未墜於地者,僅一髮耳。尙幸列聖之敎化未沫,當時之人心尙正,秉義之臣,明言顯爭於上,守義之士,密相扶樹於下,使我東土具視而備聰者,皆知世間,有聖人筆削之大法者,伊誰之力?自是以來,列聖相承,褒奬大義,遂成一副家法,或自微末蔭官,躋以崇秩而賜以美諡,或以布衣白徒,享以祠院而侈以恩額,則是豈但爲崇報其人而已哉?卽是以孔·朱之心,明春秋之義也。臣等所居之太白山中,有丙子後守義五臣焉。卽故縣監臣姜恰,故府使臣沈長世,故司禦臣洪錫,故師傅臣洪宇定,故進善臣鄭瀁,而尊周錄所謂太白五賢者是也。其行義之表著,志節之大槪,已略具於錄中,則竊伏想燕閒之中,或已得備於睿覽,而鄭瀁已於肅廟乙亥,因本孫之上言,而特蒙貤贈之典,洪宇定亦於英廟丁丑,因筵臣之陳奏,而荐被贈酹之恩,則臣等不敢更有陳請,而獨此一體之三臣,尙未蒙一例之恩典,則臣等請不揆僭妄,敢以公誦於士林者,爲殿下詳言之。姜恰氣宇峻拔,意氣慷慨,居家孝友,至行純備,早登上庠,正議是主,而翟氛初腥,乃潔身而遐擧,皇社旋屋,遂絶意而長往,觀其與洪宇定望竹嶺而歎曰,吾輩胡爲乎此,則其傷時憤世之意,憂國戀君之情,溢於言表,而至今傳誦,猶能下千載志士之淚矣。始除寢郞而不赴其志介石,終際寧陵之晠際,未敢守初,而衣冠山野之氣,先正臣宋浚吉之所推詡也。本心魯連之句,文正公臣李縡之所發揮也。沈長世王室懿親,喬木世臣,親病斷指,宗族稱孝,白衣扈駕,聖祖嘉尙,特旨拜官,歷仕州郡,一心奉公,屢著治績,而及丁丑之媾成,已無當世之意,逮甲申之運訖,遂決遐遯之計,時方在榮川任所,而適聞洪宇定之登樓長嘯,犁然心契,傾蓋如舊,脫屣郡紱,浩然同歸,則其高歌激烈,慷慨流涕者,猶可以想像其志矣。洪錫,以故相臣暹之肖孫,早受業於文正公臣金尙憲之門,忠義卽其家傳,氣節乃其素養,當文正之自南漢歸安東也。錫亦隨而南下,屛棄擧業,抱經深山,硏究性命,篤修行誼,而文正,以隱居求志許之,先正臣宋時烈,以遯世無悶稱之,則觀於見稱之人,其人可知,而先正秉銓,擢除主簿,則亟起趨命曰,聖上將大有爲,死於巖穴非願也。孝廟賓天,大義未伸,則投疏徑歸,而有久客人間非素志,不如歸去服吾初之詩,其出處去就之間,蓋可見尊周一念之如水必東也。噫,此三臣者,俱以蹈海之志,高擧遠引,不約而相會,聞風而往從,共分華山之半,遂作商嶺之隱,寤歎風泉,徜徉水石,今其追遊之舊躅,步屧之前塵,尙作山中勝蹟,卽太白最奧區所謂竢德巖者是也。丹崖翠壁,題刻宛然,而山光水色,尙想皓眉之列坐,雲林巖壑,猶被衣佩之光華,肆起多士之感慕,創立數間之精舍,因其舊號,享以紙牌,其制則不廟以堂,其儀則臨祭設席,略倣朱子滄洲故事者也。蓋其流風餘韻之興感激勵於百世之下者,有若姜恰之孫故觀察使臣潤,故同中樞臣瀚兄弟,克世其家,允蹈前烈,家庭孝友之篤,鄕邦艶歎,踐履繩墨之嚴,士友模範,而潤則一出儀曹,目見彼使之迎,亟爲引疾,終身自靖,內外除命,一不承膺,而志操可見,已有聖祖之隆褒。瀚則少遊膠庠,適値胡勅之來,獨不往觀,下帷讀書,後除寢郞,一肅卽歸,而當學伯夷,卽其平生之自誦,兄弟家居,杜門講習,心性理氣,爬櫛毫縷,其義理秉執之正,實爲後學之欽慕,躋享三臣之遺祠,豈非芝醴之亦有根源,而于前人有光者乎?嗚呼,恰等皆以簪纓之家·世祿之裔,乃反投簪高邁,惠好携手。若將終身於樵童牧叟之伍,而及至聖祖奮發,薪膽方懸,廣收遺逸,耳目一新,則彈冠諸賢之後,思應河陽之炊,而志業未施。初服復尋,身後官銜,只是寂寥下位,則在三臣雖無加損,而顧後人尊尙之心,安得無慨恨也哉?且況鄭瀁·洪宇定之與三臣,志節同也,嘉遯同也。同隱於一山之中,同編於尊周之錄,而乃朝家褒贈之典,獨不以施於二臣者,竝施於三臣,則不但爲士林之抑鬱,亦豈非昭代之欠典乎?噫,今年何年?歲星三周於丙子,天心未悔於百年,一部之春秋漸晦,八字之空言亦熄,則臣等環居三臣守義之舊墟,更値三臣守義之舊甲,因時起感,拊迹興懷,自不禁明發愾寤,俯仰流涕。伏況我殿下所憲章者,孔·朱之精義,所繼述者,祖宗之心法,曾在丁卯之歲,亦感舊甲之重回,死義之士,斥和之臣,次第旌褒,咸擧未遑之典。則矧當今年,追思仁廟之痛哭,慨念寧陵之志事,安得無曠感於當日守義之諸臣乎?丙子一周於肅廟之世,而鄭瀁蒙恩,再周於英廟之世,而洪宇定被榮。今此三周於殿下聖明之時,而臣等又以三臣聞,則事若有待,而其亦有不偶然者矣。臣等玆敢裹足百舍,相率呼籲。伏乞聖明,亟命有司,特許姜恰·沈長世·洪錫褒贈之典,以慰百年抑鬱之輿情,則其爲裨聖世扶植綱常之道,豈不大哉?臣等無任云云。省疏具悉。疏辭,令廟堂稟處,爾等退修學業。
上在昌德宮。停常參·經筵。
鄭觀綏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐鼎輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,來二十一日,朝參日次矣,敢稟。傳曰,停。
朴蓍壽啓曰,來二十一日,輪對日次矣,敢稟。傳曰,當次人受點,後日次待令。
韓義運啓曰,右承旨金魯應,今日不爲仕進,卽爲牌招,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭,副修撰宋翼淵牌不進罷職傳旨,傳于朴蓍壽曰,只推。
金得种奉命在外,代以李文欽爲事變假注書。
以右承旨金魯應牌不進罷職傳旨,傳于朴蓍壽曰,只推。
徐鼎輔啓曰,假注書李憲兢,時無職名,令該曹依例付軍職,冠帶常仕,何如?傳曰,允。
鄭觀綏啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于鄭觀綏曰,只推。
鄭觀綏啓曰,卽者義禁府都事來言,時囚罪人無得過三日滯囚,曾有定式矣。罪人林景運等,當爲議處,而判義禁金在昌,享官入直,知義禁金蓍根,同義禁金履載,受由在外,知義禁李好敏,呈辭受由,不得開坐云,何以爲之?敢稟。傳曰,判金吾外竝許遞,前望單子入之,待下批,牌招察任。
禁府堂上前望單子入之。知義禁洪義浩,同義禁金相休·尹序東落點。
朴蓍壽,以禮曹言啓曰,卽接長湍幼學洪履澤所志,則以爲族兄重澤,嫡妾俱無子,以其同姓四寸兄日澤第二子義恒,欲爲繼後,兩家諸族,相議完定,未及禮斜,而日澤夫妻俱沒,拘於常規,不得循例禮斜,依定式草記稟處事呈狀矣。凡係繼宗立後者,兩邊與受文蹟,明有可據而不得登聞者,許令該曹論理草記事,曾有筵奏定式,而門長洪履澤所訴旣如此,依定式洪日澤第二子義恒,立爲洪重澤之後,何如?傳曰,允。
上在昌德宮。停常參·經筵。
徐鼎輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭觀綏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐鼎輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,訓鍊都監中軍徐英輔,以本局軍兵習陣事,明日沙阿里出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
傳于徐鼎輔曰,次對久未爲之,二十日次對,依例來會。
徐鼎輔啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于徐鼎輔曰,只推。
徐鼎輔啓曰,卽者吏曹郞廳來言,定山縣監李埴,憲府則雖已署經,而諫院則尙未署經云,除在外外,未肅拜人員,竝卽牌招,以爲備員署經之地,何如?傳曰,一司除署經。
鄭觀綏啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于鄭觀綏曰,只推。
徐鼎輔,以兵曹言啓曰,園所三年內,守侍園官以下奠禮處,雖有守直使喚等名色,而無論陵園墓祭官及直所使喚,皆以守護軍爲之,則雇立不必加定,且新園所三年內,移屬守護軍五十名,舊園所又有元軍三十名,則以此八十名,足可分排使役,今番京雇立差送一款,置之,何如?傳曰,允。
事變假注書金得种書啓,臣於本月十七日卯時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣有罪未勘,無辭更達,衷情崩迫,轉益靡措。惟俟金木之誅而已亦爲白有等以,臣則仍爲復路,緣由馳啓云云。答曰,今見附奏,一向辭引,實爲過矣。卿其體予至意,卽日上來事,遣史官傳諭于領議政。徐鼎輔啓曰,領議政金載瓚,又使錄事,來納命召,何以爲之?敢稟。傳曰,還傳命召。
上在昌德宮。停常參·經筵。
鄭觀綏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
李文欽奉命在外,代以朴齊輝爲事變假注書。
朴齊輝有頉,代以金輦爲事變假注書。
鄭觀綏啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周爕牌不進罷職傳旨,傳于鄭觀綏曰,只推。
鄭觀綏啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
徐鼎輔,以兵曹言啓曰,今日二所巡將南雲耇,受點之後,至于日暮,該廳書員來言,雲耇遍訪京中,終無去處云。不得已原單子改付標以入,而不爲待令巡將,不可無警飭,令該府拿處,該廳書員,自本曹從重決棍之意,敢啓。傳曰,知道。
鄭觀綏,以義禁府言啓曰,保放罪人林景運·鄭履健·安聖謩·趙義鎭·鄭夢良·宋雲載·李羲玄·徐有素等,還囚議處以入,而諸囚病勢,一向未差,竝仍爲保放之意,敢啓。傳曰,知道。
又以義禁府言啓曰,卽接月令醫員鄭文綏手本,則時囚罪人李文遠,素患痰積,處濕添劇,四到不省,氣息奄奄,李集獜猝得毒感,食飮全却,症形危重云,罪人病勢如此,則一邊保放,一邊草記,曾有定式矣。李文遠·李集獜,竝姑保放之意,敢啓。傳曰,知道。
禁府啓目粘連,向前趙義鎭亦,因枝柯之督價,致島民之犯斫,非其躬犯,繡啓雖陳,揆以法紀,焉逭其罪?不可以前已登聞,勘配該裨,有所容貸,以此照律,何如?判付啓,依允。又啓目粘連,向前徐有素亦,定配罪人,防守不嚴,有此逃失,限內未捕,自有當施之典,以此照律,何如?判付啓,依允。又啓目粘連,向前李羲玄亦,災未盡俵,緣於襲謬,而排比是如,雖有囚供之自明,繡啓論列,寔出按法是白置,至於精穀之外捧,作錢之濫數,莫察吏奸,罪俱難貰,以此照律,何如?判付啓,依允。又啓目粘連,向前安聖謩亦,驛貢之替懲差任之循私,已是不職是白遣,分賑時取剩公穀,亦極可駭,不可以囚供之分疏,有所參恕,以此照律,何如?判付啓,依允。又啓目粘連,向前金鍾虎亦,反弄公穀,收斂戶米,酒禁之時,潛釀榷利,已是蔑法之大者,俱有當律,以此照律,何如?判付啓,依允。又啓目粘連,向前林昇運亦,懲逋未了於移職之前,勘律難逭於道啓之後,不可以連歲歉荒,竟未勘簿,有所闊略,以此照律,何如?判付啓,依允。又啓目粘連,向前鄭夢良亦,餉穀之請得取剩,設如囚供是白良置,大是違法,外此所犯,俱甚鄙瑣,以此照律,何如?判付啓,依允。又啓目粘連,向前宋雲載亦,修理米會付牟之取用,旣已首實,外此諸條,俱是發明是白乎矣,災結之添入作夫,稅穀之代錢防納,懲逋穀之高價執錢,道臣査啓,已盡臚列,俱是不法,自有其律,以此照律,何如?判付啓,依允。又啓目粘連,向前鄭履健亦,稅大同一任吏奸,而先執官需勸分租,亦爲報營,而混歸自備兺除良,流逋未收,亦有當律,以此照律,何如?判付啓,依允。又啓目粘連,向前林景運亦,反逋未捧,計石勘罪,自有法式是白如乎,在任旣已經歲,則不可以當年之未及勘簿,有所容恕,以此照律,何如?判付啓,依允。又啓目,石城前縣監李集獜原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,黃海兵虞候白翼鎭原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,牙山前縣監李文遠原情云云。傳旨內辭緣,泛稱遲晩,刑推得情,何如?判付啓,除刑推得情爲良如敎。
上在昌德宮。停常參·經筵。
藥房提調李肇源,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
徐鼎輔啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻傳旨未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
傳于徐鼎輔曰,大臣·備局堂上引見。
備忘記,安東營將具信喜下直,長弓一張,長箭一部,片箭一部,筒兒一箇賜給。
朴蓍壽啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于朴蓍壽曰,只推。
徐鼎輔啓曰,卽者義禁府都事來言,時囚罪人林昇運等照律,白翼鎭等議處,當爲擧行,而判義禁金在昌有身病,次堂例不得擧行云,判義禁卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于徐鼎輔曰,只推。
朴蓍壽,以禮曹言啓曰,卽接水原幼學金猷遠所志,則以爲,再從兄吉遠,嫡妾俱無子,以其同姓十二寸弟用遠第三子鳳商,欲爲繼後,兩家諸族,相議完定,未及禮斜,而吉遠夫妻俱沒,拘於常規,不得循例禮斜,依定式草記稟處事呈狀矣。凡係繼宗立後者,兩邊與受文蹟,明有可據而不得登聞者,許令該曹,論理草記事,曾有筵奏定式,而門長金猷遠所訴旣如此,依定式金用遠第三子鳳商,立爲金吉遠之後,何如?傳曰,允。
徐鼎輔,以義禁府言啓曰,卽接月令醫員鄭文綏手本,則時囚罪人金鍾虎,屢日處濕之餘,素患疝症闖發,呼吸喘促,食飮全却,實有難保之慮云。罪人病勢如此,則一邊保放,一邊草記,曾有定式矣。金鍾虎姑爲保放之意,敢啓。傳曰,知道。
京外儒生幼學朴升元·韓敬裕·朴益元·趙在兢,金濟翼·李光輔·李鏽·金濟民·申在敬·金霽淳·金履鍾·沈升模·兪達煥·黃基恢·尹可烈·沈能學·徐耆輔·徐明輔·沈能白·金魯光·金元植·吳正常·金來淳·具正和·李敦中·尹致蓂·趙海永·金履平·李敏九·韓得履·金履初·尹綱烈·趙命彬·金相淑·尹致會·兪致鳳·李光默·宋在德·兪仁柱·洪秉憲·金善淳·申在完·申義謙·沈纘鎭·李復秀·李漢愚·黃勉基·金懿淳·洪星謨·洪達衡·閔致淳·玄允祚·趙鎭宜·趙直永·宋煥玉·李光履·洪大圭,進士洪秉正·金弘根·權思謙·徐觀輔·徐恒輔·金正喜·沈能穆·朴圭源·李成默·柳興慶·閔致敬·兪星謨·洪直謨·洪義周·李正器·趙澈永·李載毅·金鼎均·沈恭鎭·許明·李近源·李晦淵·兪漢石·徐麟淳·金在敏·柳必養·申錫弼·沈宜泰等疏曰,伏以傳曰,鄕先生歿而祭於社,又禮曰,功存社稷,澤及生民則祀之。然則士爲鄕黨之模楷,宜有芬苾之享,臣爲邦國之蓍龜,亦有俎豆之禮者,其例久矣。今夫故監役臣朴胤源,學問之工,非但一鄕之模楷,爲一世之山斗,則比諸祭社之鄕賢,相去遠矣。忠獻公臣朴準源,輔導之勳,不啻我國之蓍龜,亦如前古之周·召,則與功存澤及之碩輔,不可同日而語矣。嗚呼,歿之後幾年,尙未有一間祠者,實爲朝家之欠闕,士林之慨鬱。故粤自壬申,式至于今,屢度封章,每承恩批,終未蒙允兪之音,臣等之惑滋甚,而其猥越之罪,不勝悚惶之至。古語曰,知臣莫如君,朴準源弟與兄,輔導也學問也。不待臣等之言,而我殿下已盡俯燭,其於酬報之典,尙爾靳兪,無乃我殿下,以待恢公而然歟。臣等以膚淺之見,又有所不然者,在昔周之成王,以周公有大勳勞,賜魯重祭而報之。夫成王之賜,實天下之公,非成王之私,則今日臣等之請,亦非殿下之私,乃是一世之公也。故臣等不避瀆撓之罪,敢陳芻蕘之說於黈纊之下。伏乞聖明,更加三思焉,使監役臣朴胤源,贈領議政,忠獻公臣朴準源,特下俎豆之典,上以光聖德,下以循公議之地。臣等無任祈懇云云。省疏具悉。已諭於前批,爾等退修學業。
丙子四月二十日卯時,上御熙政堂。藥房入診,大臣·備局堂上引見入侍時,提調李肇源,副提調韓致應,記事官趙雲從,記注官曺錫鯤,記事官安亨鎭,檢校待敎李龍秀,左副承旨徐鼎輔,假注書李憲兢,事變假注書金輦,右議政金思穆,行知中樞府事李集斗,行吏曹判書朴宗慶,行兵曹判書朴崙壽,行知敦寧府事金在昌,行大護軍金羲淳,左參贊李好敏,行大護軍鄭尙愚,戶曹判書鄭晩錫,訓鍊都正李溏,韓陵君李海愚,同知敦寧府事金基厚,以次進伏。醫官秦東秀·崔遂燁·卞之錞·李彦厚·李命運進伏楹外訖。思穆曰,近來日候淸和,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮氣候,何如?上曰,一樣矣。思穆曰,伏聞日昨世子宮,有靡寧之候,自藥院議藥以進,今則夬臻勿藥乎?上曰,已夬差矣。仍命醫官入診,東秀·遂燁·之錞·彦厚·命運,以次入診訖。退奏脈度曰,左右三部調均矣。上命藥房先退,肇源·致應·雲從·龍秀退出。上曰,次對爲之。思穆曰,次對有命,故臣力疾登筵,而神思去益昏憒,莫知廟務之嚮方,雖或有可以稟處者,領左相方在外,未及往復停當,適有區區所懷,敢此仰達矣。思穆曰,今日賓對,行之於許久未行之餘,區區下情,誠不勝欣忭,而顧今衆隷怠荒,百爲叢脞,惟其急先之務,莫有過於奮發聖志,摠攬乾綱。伏願繼自今,益懋自强之道,以爲振刷之方,頻接臣隣,躬率董正,今日行一事,明日行一事,積累不息,久道化成,則凡百有位,孰敢不奔走率職,仰體我聖上導率振勵之意哉?此在殿下一轉移間事,而苟求其要,則勉進聖學,實爲之本。見今時候淸和,晝漏漸長,日御講筵,召接儒臣,以盡時敏緝熙之工,尤有關於奮發振刷之機,故敢此仰達矣。上曰,所陳當留念矣。出擧條上曰,大臣就座,諸宰次第奏事。崙壽曰,本曹所管騎步價布,卽經費所需排番上納,自有期限,而過當不納,近益甚焉。故屢度關飭,視若尋常,惟意愆納,各當未收,數甚夥然。甚至有壬申條之尙多未納,因此而曹儲枵然,經用難繼,其在事體,極爲寒心。價布上納之規,定色吏直納本曹,受尺文考還法意甚嚴,而今則此法蕩然。邑吏與邸吏,中間淹滯,任意幻弄,此專由於考尺之法不嚴,爲守令者,慢不董飭之致,事當直請勘處,而姑從申令之意,先此出擧條申飭,而復或有一樣愆期,則自臣曹更爲稟處,當該道帥臣,從重推考,該守令,依法典論勘,何如?上曰,依爲之。出擧條崙壽曰,龍虎營中旬,今當爲之,而本曹財力,近甚苟艱,一軍色所儲之木,見無餘存,無以上下,二軍色木,今姑推移取用似好,故敢此仰達矣。上曰,依此爲之。好敏曰,臣以兼帶濟用監提擧事,有不得不仰稟者,本監員役所率差人丁允祥爲名漢,再昨年二月,與執吏徐慶淳,符同作奸,當郞所不知之預下,贗作成,冊或所志,流伊受出於戶曹者,合爲二萬餘兩,而初不受錢於戶曹,與嶺南小米外受作錢,差人鄭暹,潛自幻弄,以年久未捧之外受成冊,擔當代受,又或符同戶曹書吏,潛受錢穀,竝爲乾沒於一時。畢竟上而廟宮陵寢,內而宮禁,外而百司,莫重進排,許多策應。至於末如之境,則允祥忽地逃走,本事始爲發覺,窮覈於當問諸漢,則允祥之姪義哲所供中,成冊代受條一萬伍千餘兩,當捧各人,皆是誣招,揆以法理,無一分可捧者,紀綱雖曰掃地,豈有如許變怪乎?自本監,非但無可捧之道,本監卽是先受價後進排之衙門,則乃以戶曹積年未捧之外受成冊,坐擁虛簿,替當進排,其勢末由。故見今各庫執吏,以近年極貴之紬木,東西稱貸,艱辛供用,轉至於莫可奈何之境,擧皆自退,差代無人如許事體,振古所無。允祥則移關於秋曹兩捕廳,使之刻期詗察,施以當施之律,在所不已。此則自秋曹,議于大臣稟處,其餘干犯諸漢,竝移秋曹,嚴刑督徵,隨捧隨送於戶曹,照律刑配之意,一體論移,而戶曹員役輩之符同作奸者,自本曹嚴覈徵捧,至於本監貢價,卽是初不上下之物,尙在戶庫之中,則自戶曹依定式逐等上下,然後非但國體事面,可免苟且之歎,將使莫重進排,不至狼狽之境,故敢此仰達矣。上曰,大臣之意,何如?思穆曰,聞此所奏,事勢似然。自戶曹當有區處之道矣。上曰,依提擧所奏爲之,可也。出擧條晩錫曰,近來諸道,連値饑荒,歲入大縮,經用極艱。昨年以前,姑勿論,雖以今年小豐時言之,歲入之應捧者,米八萬石,錢十四萬兩,木綿六百同,而若其一年應用之數,則米爲十二萬石,錢爲二十一萬兩,木綿爲千餘同。米錢之不足,恰至三分一,而木綿之不足,幾乎折半,將此量彼,萬無塗抹支調之道矣。此若不及今更張,祛冗食汰濫費,而依舊樣因循姑息,東西搜括,左右那移,南·北漢雙樹餉穀之轉輸,復如昨年再昨年之爲,則不出數三年,餉穀罄竭無餘,民生困悴莫保,國家將不知稅駕於何地,言念及此,誠不勝哀痛。伏乞亟命廟堂,倣肅廟朝釐正廳故事,聚精會神,爛商節省之方,先就度支定例,可以全減者全減,分減者分減,又於定例所載外冗食濫費,竝斟酌減損,量入爲出,俾一年應捧,適當一年應用,恐合事宜,故敢此仰達矣。上曰,大臣之意,何如?思穆曰,度支事勢,誠莫知何以則爲好,而設廳之奏,姑難輕議,先自本曹,斟酌損益,以定一年之需似好矣。上曰,依戶判奏爲之,可也。出擧條晩錫曰,本曹木綿應捧,比應用太半不足之由,俄已陳達,此必及早較數,量宜排用,然後庶合量入爲出之道,而無末梢狼狽之患矣。應用中減省,有難擅便,不敢議到,而若其代錢一款,曾有已例。惟年例內入,以本木進獻,而至於各宮房需用,各衙門藥債,尙方內局燕貿價成均館給代,冬至使衣資各工匠賞格等屬,竝以代錢上下各樣貢價亦分數代錢,俾有均排支用之道,恐不可已矣。上曰,依爲之。出擧條晩錫曰,惟正之供,事體自別,船運納倉,莫敢違限。雖裝發日字之差誤,亦有應勘之律,其法意之嚴重,有如是矣,而全羅道羅州·靈巖·順天·務安·長興·咸平等六邑甲戌條稅穀,竝不上納。務安則又有癸酉條未納,揆以法綱,萬萬寒心,諸邑守令,幾皆昨秋後赴任者,故姑不依律請勘,而春徂夏屆,尙無動靜者,亦甚可駭。六邑守令,竝爲從重推考,發關嚴飭于該道道臣,使之刻期輸納,而若過來月初旬,則當該邑倅,竝依法典重勘,何如?上曰,依爲之。出擧條晩錫曰,本曹經用匱乏,從前負逋,今方收殺,而其中韓在應所逋,至於五萬兩之多,逃避不現,無意徵納,論以法律,合置重辟,渠父卽漆原縣監韓宅祚也。其子所逋,其父必當知之,發關該道,嚴飭宅祚,使之刻期徵納,而在應所犯,決不可仍置,分付兩捕廳,從速譏捕,照法重繩,斷不可已矣。上曰,依爲之。出擧條晩錫曰,俄者濟用監提調,以該監色紬契事,有所仰達,而此事果有委折,成冊之贗作與否,今不可知,而該監郞廳,旣着署。又打該監印信,故前判堂在任時,信而出給,今若謂以中間作奸,而又給貢價,則是爲疊下矣。曹儲雖在豐裕,貢價不當疊下,況此萬萬艱乏之時乎?且此色紬價,卽該監員役所受之貢,而渠輩旣作奸,則乃是渠輩之所逋,該監員役之作奸所逋,不可自戶曹徵給矣。好敏曰,今此戶判所奏,誠有不然者,本監莫重進排,如至狼狽之境,則其在共濟之義雖眞成冊,有不暇論。況六等成冊,僞署盜踏,不啻丁寧者乎?且以丁·徐兩漢供招觀之,成冊中該吏着名,亦無以圖得,至以半千金錢,潛給其時執吏,僅得着名云爾,則今此贗作與否不可知之說,誠莫可曉得,而且此事,元無本監堂郞請得預下之往復文蹟,則戶曹之遽以外受成冊,代給六等貢價,致此本監之狼狽者,亦不知其何所據也。今當進排末如之境,上而廟宮陵園,內而宮禁,外而百司,莫重擧行,專委虛簿,拒以疊下,則非但行不得之事,其於國體事面何哉?外受作錢,本是戶曹句管之事,此則還屬本曹,斷不可已,逐等受價,自是本監定式之例,此則按例受來,實合事宜,故更此仰達矣。上曰,依此爲之。溏·海愚曰,訓鍊都監中旬,頃已設行矣。禁·御兩營中旬,亦當次第設行,故敢此仰達矣。上曰,唯。鼎輔曰,今日賓對,兩司無一人進參,事甚未安,行公諸臺,竝推考,何如?上曰,依爲之。出擧條上命大臣以下先退,思穆等退出。又命退,承史以次退出。
上在昌德宮。停常參·經筵。
朴蓍壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴蓍壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道
朴蓍壽啓曰,來二十五日,朝參日次矣,敢稟。傳曰,停。
韓義運啓曰,右承旨金魯應,右副承旨鄭觀綏,今日不爲仕進,竝卽牌招,何如?傳曰,允。
朴蓍壽啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于朴蓍壽曰,只推。
金輦奉命在外,代以卓瑊爲事變假注書。
朴蓍壽啓曰,判義禁金在昌牌不進推考傳旨,今方捧入,而開坐命下之後,連事違牌,終不承膺,事體所在,誠極未安,更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,如是違牌,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于朴蓍壽曰,只推。
以右承旨金魯應,右副承旨鄭觀綏牌不進罷職傳旨,傳曰,只推。
朴蓍壽,以奎章閣言啓曰,書香閣夏孟朔大奉審,擇日擧行事,草記蒙允矣。令日官推擇,則今月二十二日爲吉云,以此擧行之意,敢啓。傳曰,知道。
又以兵曹言啓曰,今四月二十一日,武臣賓廳講書日次,而中日相値,不得爲之之意,敢啓。傳曰,知道。
事變假注書李文欽書啓,臣於本月十九日辰時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲今臣咫尺之守,已決方寸之間,更無容煩陳,而卽其一直違拒,坐要誤恩,大有關於紀綱之隆替。伏願明以燭其情,威以臨其罪,准私懇而特刋見職,嚴公法而亟付司敗,以爲一擧兩伸之道,不勝萬幸亦爲白有等以,臣則仍爲復路,緣由馳啓云云。答曰,連日附奏之批,已悉諭予意,卿其勿執前意,卽日上來,以副予至意事,遣史官傳諭于領議政。
朴蓍壽啓曰,領議政金載瓚,又使錄事,來納命召,何以爲之?敢稟。傳曰,還傳命召。
上在昌德宮。停常參·經筵。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右承旨金魯應,右副承旨鄭觀綏,今日不爲仕進,竝卽牌招,何如?傳曰,允。
又啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于韓義運曰,只推。
以右承旨金魯應,右副承旨鄭觀綏牌不進罷職傳旨,傳于韓義運曰,只推。
又啓曰,兼都承旨韓致應,今日不爲仕進,右承旨金魯應,右副承旨鄭觀綏,傳旨未下,左副承旨徐鼎輔,同副承旨朴蓍壽式暇,院中只有臣一人,伴直無人,兼都承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,兼都承旨韓致應牌不進,伴直無人,右副承旨鄭觀綏,旣有只推之命,卽爲牌招,何如?傳曰,允。
又啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于韓義運曰,只推。
韓義運,以奎章閣言啓曰,臣等進詣書香閣,御眞展奉,奉審無頉,奉謨堂奉審,亦爲無頉,而閣內雨漏處,分付該曹,使之修改,何如?傳曰,允。
又以禮曹言啓曰,來五月初一日,中宮殿除服儀注,直爲書入中宮殿之意,敢啓。傳曰,知道。
又以禮曹言啓曰,卽接文義幼學吳宗吉所志,則以爲同姓八寸兄相權,嫡妾俱無子,矣第二子慶福,欲爲繼後,兩家相議完定,未及禮斜,而相權夫妻俱歿,拘於常規,不得循例禮斜,依定式草記稟處事呈狀,而一邊之言,有難準信,使其門長,具由呈單,則門長幼學吳得臣狀辭,果如宗吉所訴矣。凡係繼宗立後者,兩邊與受,明有可據而不得登聞者,許令該曹,論理草記事,曾有筵奏定式,依定式吳宗吉第二子慶福,立爲吳相權之後,何如?傳曰,允。
又以禮曹言啓曰,卽接忠州幼學鄭在元所志,則以爲矣身,嫡妾俱無子,以同生兄在衡第三子益鉉,欲爲繼後,兩家相議完定,未及禮斜,而在衡夫妻俱歿,拘於常規,不得循例禮斜,依定式草記稟處事呈狀,而一邊之言,有難準信,使其門長,具由呈單,則門長前都正鄭世煥單辭,果如在元所訴矣,凡係繼宗立後者,兩邊與受,明有可據而不得登聞者,許令該曹,論理草記事,曾有筵奏定式,依定式鄭在衡第三子益鉉,立爲鄭在元之後,何如?傳曰,允。
又以義禁府言啓曰,保放罪人鄭履健·安聖謩·趙義鎭·鄭夢良·宋雲載·李羲玄·金鍾虎·徐有素還囚照律,李集麟·李文遠還囚,議處以入,而李集獜·李文遠病勢,一向未差,仍爲保放之意,敢啓。傳曰,知道。
又以義禁府言啓曰,時囚罪人宋雲載·金鍾虎等,以流三千里照律以入,而宋雲載·金鍾虎,親年俱過七十,無兄弟獨身,在法當爲收贖,而觀於道啓繡啓,罪犯甚重,在前如此之囚,不得循例收贖,何以爲之?敢稟。傳曰,問議大臣稟處。
又以義禁府言啓曰,卽接月令醫員金俊男手本,則時囚罪人林昇運,素患痰癖之症,挾感復發,轉側須人,氣息奄奄云,罪人病勢如此,則一邊保放,一邊草記,曾有定式矣。林昇運姑爲保放之意,敢啓。傳曰,知道。
事變假注書金輦書啓,臣於本月二十一日辰時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣寧甘作田間沒齒之民,不忍爲朝端失身之人,積違召命,自犯死罪,今已經一歲而閱幾月矣。尙此倖逭,非爲臣身之幸,過加曲貸,徒關王政之失,區區繞壁之憂,不但爲私,卽所以國耳公耳。日夕祈懇,惟在於速賜處分焉亦爲白有等以,臣則仍爲復路,緣由馳啓云云。答曰,今見附奏,如前辭巽,實爲慨然。前批已諭,卽日登途上來,以副予望事,遣史官傳諭于領議政。
韓義運啓曰,領議政金載瓚,又使錄事,來納命召,何以爲之?敢稟。傳曰,還傳命召。
禁府啓目,新昌前縣監李宗億原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,二所巡將南雲耇原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前李集獜亦,新災之移俵,舊災錢還之從施民願,或因謬例,或補賑資是如,囚供雖爲發明是白乎矣,繡啓論列,若是明的,揆以常憲,俱係不法,不可尋常處之,以此照律,何如?判付啓,依允。又啓目粘連,向前李文遠亦,漕需之取耗,貿廳之執錢,觀於繡啓,雖非新創是白乎矣,漕布錢之出庫取剩,違越常法,罪在難恕,以此照律,何如?判付啓,依允。又啓目粘連,向前白翼鎭亦,莫嚴者體統,而言辭之乖悖,大是駭然,自有其律,以此照律,何如?判付啓,依允。又照目粘連,韓山前郡守李羲玄矣本府議啓內,災未盡俵,緣於襲謬而排比是如,雖有囚供之自明,繡啓論列,寔出按法是白置,至於精穀之外捧,作錢之濫數,莫察吏奸,罪俱難貰,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,順天前府使徐有素矣本府議啓內,定配罪人,防守不嚴,有此逃失,限內未逋,自有當施之典,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,藍浦前縣監金鍾虎矣本府議啓內,反弄公穀,收斂戶米,酒禁之時,潛釀榷利,俱是蔑法之大者,俱有當律,以此照律罪,從重論,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,公州前中軍鄭夢良矣本府議啓內,餉穀之請得取剩,設如囚供是白良置,大是違法,外此所犯,俱甚鄙,以此照律罪,狀一百收贖,告身盡行追奪,私罪,奉敎依允。又照目粘連,利仁前察訪安聖謩矣本府議啓內,驛貢之替徵,差任之循私,已是不職是白遣,分賑時取剩公穀,亦極可駭,不可以囚供之分疏,有所參恕,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,禮山前縣監鄭履健矣本府議啓內,稅大同一任吏奸,而先執官需勸分租,不爲報營,而混歸自備兺除良,流逋未收,亦有當律,以此照律罪,從重論,杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,全州前判官宋雲載矣本府議啓內,修理米會付牟之取用,旣已首實,外此諸條,俱爲發明是白乎矣,災結之添入作夫,稅穀之代錢防納,徵逋穀之高價執錢,道臣査啓,已盡臚列,俱是不法,自有其律,以此照律罪,從重論,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,忠淸前水使趙義鎭矣本府議啓內,因枝柯之督價,致島民之犯斫,非其躬犯,繡啓雖陳,揆以法紀,焉逭其罪?不可以前已登聞,勘配該裨,有所容貸,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
吏曹參判趙弘鎭疏曰,伏以臣濫叨匪據之職,殆近半年,冒陳丐免之章,亦已屢度,而不避猥越。若是煩瀆於君父之前者,是豈臣可已而不已者哉?顧臣犬馬之齒,今爲七十有四矣。望秋之質,衰朽旣甚,視蔭之景,遲暮亦久。數年以後,便成癃痼,百病所侵,一縷苟存,便旋俱下,而醜穢之狀,見之者悶憐,酬酢甚倦,而譫妄之言,聞之者駭笑。朝晝所食,不過龠匙,而形殼澌削,起居之節,專委枕席,而氣息凜綴,下山之勢,可謂月異而時不同矣。今於病伏涔涔之中,以此職名之未解,又添一病,耿然一念,結於寤寐,若蒙一遞之恩,卽是再生之日,而奈之何菲誠未格,兪音尙靳,一味虛縻,罪戾徒積,悚恧之極,繼以惶阨,殆不省所喩也。以臣昏憒,以臣聾瞽,久玷此職,羞愧已甚,而若復仍因盤礴,淹延時月,則臣身狼狽,固不足恤,其於公議之唾罵,重務之僨誤何哉?且今髦彦彙征,不患無人,漢廷之宿趼,唐朝之儲望,林立而麻列,則何可以如臣衰劣,百無肖似者,苟然充數也哉?衷情轉迫,疾痛之餘,不能自已。玆敢不揆瀆屑,疾聲呼籲於紸纊之下。伏乞天地父母,特垂矜諒,係察臣難强之狀,亟遞臣見帶之職,以重公器,以安私分焉。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
自巳時至人定,灑雨下雨,測雨器水深五分,自人定至夜五更,灑雨下雨,測雨器水深四分。
鄭觀綏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
韓義運啓曰,左副承旨徐鼎輔,今日不爲仕進,卽爲牌招,何如?傳曰,允。
又啓曰,兼都承旨韓致應,今日不爲仕進,右承旨金魯應,左副承旨徐鼎輔牌不進,同副承旨朴蓍壽式暇,院中只有臣一人,伴直無人,右副承旨鄭觀綏,旣有只推之命,卽爲牌招,何如?傳曰,允。
以右承旨金魯應,左副承旨徐鼎輔牌不進罷職傳旨,傳于韓義運曰,只推。
韓義運啓曰,右副承旨鄭觀綏再牌不進,伴直無人,右承旨金魯應,旣有只推之命,卽爲牌招,何如?傳曰,允。
以右副承旨鄭觀綏再牌不進罷職傳旨,傳于韓義運曰,只推。
韓義運啓曰,假注書李憲兢,身病猝重,勢難察任,今姑改差,何如?傳曰,允。
李憲兢改差,代以李源祚爲假注書。
卓瑊奉命在外,代以洪煥爲事變假注書。
韓義運啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭,洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于韓義運曰,只推。
鄭觀綏啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于鄭觀綏曰,只推。
鄭觀綏,以兵曹言啓曰,今四月二十六日,二番兼司僕番次矣。該番將具載重,與內禁衛將趙雲衢,有親査應避之嫌,其代,依承傳口傳擬入之意,敢啓。傳曰,知道。
兵曹口傳政事,以李厚在爲兼司僕將。
鄭觀綏,以備邊司言啓曰,海西逋吏用律事,因道臣狀請,覆啓行會矣。卽見道臣狀啓,則以爲本營逋吏安義宅·鄭處吉,依癸酉新頒定式犯逋千石者梟首之文,施以梟首,無容更議,而至若鄭處郁一人所逋,米爲五十石,錢爲二千三百六十八兩,參看於新頒定式,小有逕庭,不敢擅定律名,請令廟堂,稟旨分付矣。用律輕重,惟在犯逋多少,滿千包者旣施一律,則未滿千包者之施以次律,揆以法意,恐無所疑,分付道臣,依此擧行,何如?傳曰,允。
又以義禁府言啓曰,江原監司南履翼査啓內,保安察訪孫錫祚,中軍李東膺罪狀,令攸司稟處事,啓下矣。李東膺今方待命,拿囚,而孫錫祚時在任所云,依例發遣府羅將,拿來,何如?傳曰,待待命拿囚。
又以義禁府言啓曰,時囚罪人李義玄,杖一百收贖,告身盡行追奪,流三千里定配照律公事,判付內依允,功減一等事,命下矣。李義玄功減一等,杖一百收贖,告身盡行追奪,忠淸道新昌縣昌德驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
鄭觀綏,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
韓義運啓曰,右承旨金魯應,左副承旨徐鼎輔,今日不爲仕進,竝卽牌招,何如?傳曰,允。
朴蓍壽啓曰,今三十日南漢顯節祠,江華忠烈祠,遣近侍致祭事,禮曹單子啓下矣。何承旨進去乎?敢稟。傳曰,左承旨·同副承旨進去。
傳于朴蓍壽曰,回榜老人留待。
傳于朴蓍壽曰,回榜老人入侍。
朴蓍壽啓曰,修撰趙琮鎭,旣入闕中,不爲肅謝,直爲出去,事甚未安,推考,何如?傳曰,允。
又啓曰,應敎李墷,副應敎李鶴秀,副校理任俊常·沈能稷,副修撰朴綺壽在外,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于朴蓍壽曰,只推。
以右承旨金魯應,左副承旨徐鼎輔牌不進罷職傳旨,傳于朴蓍壽曰,只推。
鄭觀綏啓曰,大司憲宋稚圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于鄭觀綏曰,只推。
朴蓍壽,以司饔院監膳提調意啓曰,漁夫契貢人等呼訴內,近以風勢不調,又値秀魚卵育之時,魚族深入海底,設網累日,終未捉得,明日日下生鮮,將至闕供之境,限捉魚間願以活鷄,全數代封云。在前如此之時,曾有稟處變通事,而莫重御供,自下不敢擅便,惶恐敢啓。傳曰,魂宮供上外,依例代封。
鄭觀綏,以兵曹言啓曰,來朔上番騎兵,例於今月二十五日點考,而行判書朴崙壽中旬進,參判朴命燮今方入直,參議鄭景祚服制,參知未差,他無進參之員,參知有闕之代,令該曹,以在京無故人口傳差出,待下批,牌招,以爲點考之地,何如?傳曰,允。
吏曹口傳政事,以李鼎秉爲兵曹參知。
鄭觀綏,以司僕寺一二提調意啓曰,本寺馬政之漸益苟艱,專由於各邑卜定及貿來馬之不善封進之致,今年慶源卜定馬,尤爲駑劣,毛色步品,全不成樣,而初不愼擇,肆然封進者,萬萬駭然,當該守令,令該府拿問重勘,何如?傳曰,允。
又以備邊司言啓曰,卽見忠淸監司洪奭周狀啓,則以爲道內麰還,數本不敷,以若應分,排比無路,留庫麰中,限五千石特許加分事,請令廟堂稟旨分付矣。本道麰還,自來不敷,加分之請,便成年例,係是民情,勢難靳持,依所請許施,何如?傳曰,允。
事變假注書卓瑊書啓,臣於本月二十三日寅時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣身,在於罪不罪未勘之中,而蹤跡日就危蹙,辭竭於日復日已陳之餘,而衷情轉益窮阨,泥首俟命之外,更不敢費說仰煩。惟望天地之仁,小垂矜諒焉亦爲白有等以,臣則仍爲復路,緣由馳啓云云。答曰,前後批旨,已盡諭,何必屢辭?卿之在鄕,爲日幾日,不須多誥,卽日上來事,遣史官傳諭于領議政。
朴蓍壽啓曰,議政府領議政金載瓚,又使錄事,來納命召,何以爲之乎?敢稟。傳曰,還傳命召。
鄭觀綏,以義禁府言啓曰,時囚罪人宋雲載,金鍾虎等,親年俱過七十,定配法當收贖,而觀於道啓繡啓,罪犯甚重,在前如此之囚,不得循例許贖,何以爲之事,草記批旨內,問議大臣稟處事,命下矣。謹依批旨,問議于大臣,則左議政韓用龜,以爲昨年礪山前府使金鎭恒,罪犯贓汚,而金吾以喪前所犯,援用收贖之律,臣於伊時,以其罪在罔赦,不當收贖,草記發配矣。今此兩囚所犯諸條,亦係贓汚,則收贖一款,初非可議,而第親年七十之許贖勿配,原其法意,實出於以孝爲理之政。若與喪前所犯之金鎭恒,一例直施本律,則恐有違於聖朝惻怛之意,參以情法,許令收贖,似非失刑,而懲貪之典,近益蕩然,犯者相續。今若只徵罰鍰,仍爲全釋,則將何以振勵頹綱乎?永錮其身,勿揀赦典,恐爲此囚準備之律,伏惟上裁云。右議政金思穆,以爲今此兩囚,所坐雖曰深重,而律不過徒流,則親年七十之許令留養,法意有在,揆以孝理之政,似許收贖之典,伏惟上裁云矣,大臣之議如此,上裁,何如?傳曰,依左相議爲之。
丙子四月二十四日辰時,上御熙政堂。回榜老人入侍時,同副承旨朴蓍壽,記事官趙雲從,記注官柳可均·曺錫鯤,回榜老人前刑曹判書兪漢謨,以次進伏訖。上曰,回榜老人年幾何乎?漢謨對曰,賤臣年八十三矣。上命退,漢謨先退。又命退,承史以次退出。
上在昌德宮。停常參·經筵。
藥房都提調韓用龜,提調李肇源,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿進御荊芥散,三貼製入事,榻前下敎。
朴蓍壽啓曰,合辭許久闕啓,事甚未安,除在外〈外〉,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于徐鼎輔曰,不爲仕進承旨,竝許遞,前望單子入之,待下批,牌招察任。
承旨前望單子入之,鄭元容·李晉淵落點。
徐鼎輔啓曰,新除授左副承旨鄭元容,時在慶尙道順興府,斯速乘馹上來事,下諭,何如?傳曰,允。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
注書趙雲從病,代以申萬休爲假注書。
洪煥奉命在外,代以金持純爲事變假注書。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于朴蓍壽曰,只推。
禮曹,各殿宮除服前,誕日賀禮竝權停,只進表裏事,已爲啓下矣。來五月初八日,嘉順宮誕辰陳賀,依禮栦停爲白乎旀,同日大殿·中宮殿·王世子,於嘉順宮自內所進表裏及二品以上所進表裏,令該司官員,躬親進排事,知委擧行,何如?判付啓,依所啓施行爲良如敎。
鄭觀綏,以禮曹言啓曰,卽接廣州幼學鄭師溓所志,則以爲族孫鎛,嫡妾俱無子,以其同姓十四寸弟春瑞第二子太河,欲爲繼後,兩家相議完定,未及禮斜,而生養父母,俱爲作故,不得循例立案,旣在門長之列,故玆以具由仰訴,依定式草記稟處事呈狀矣。凡係繼宗立後者,兩邊與受,明有可據而不得登聞者,許令該曹,論理草記事,曾有筵奏定式,而門長鄭師溓所訴旣如此,依定式鄭春瑞第二子太河,立爲鄭鎛之後,何如?傳曰,允。
朴蓍壽,以都摠府言啓曰,副摠管金益彬,以騎兵點考坐起事,外兵曹晝仕出去之意,敢啓。傳曰,知道。
又以備邊司言啓曰,英廟丙子,致侑於殉節斥和諸臣,蓋出於曠感之聖意也。今又舊甲重回,宜有追述之道,故向筵以忠烈祠·顯節祠及文正公尹煌家,忠愍公林慶業墓,遣官致祭之意,陳達蒙允,追聞外此諸臣,尙多見漏云。依英廟丙子致侑之禮,一體擧行,兩祠外外邑,則禮官下去,廚傳有弊,以地方官及道內守令,推移塡差,香祝則定曹吏賚傳之意,分付該曹該道,何如?傳曰,允
又以義禁府言啓曰,保放罪人李文遠·李集麟,還囚照律以入之意,敢啓。傳曰,知道。
又以義禁府言啓曰,時囚罪人李集麟,以流三千里照律以入,而徒流以下之罪,喪前所犯,喪後發覺者,從勘斷時收贖,載在法典矣。李集獜纔遭母喪,在法當爲收贖,而觀於繡啓,罪犯甚重,在前如此之囚,亦有勿許收贖之例,李集獜依本律發配,何如?傳曰,允。
禁府啓目粘連,向前李宗億亦,官需則高價先賣,庫儲則移作官用,雖有囚供之發明,旣登繡啓之臚列,揆以法意,罪固難貰,以此照律,何如?判付啓,依允。又啓目粘連,向前南雲耇亦,名在省記,任自擅離,蒙點之後,竟未受牌,誠極可駭,以此照律,何如?判付啓,依允。又啓目,江原中軍李東膺原情云云。問目內辭緣,泛稱遲晩,所當請刑是白乎矣,曾經宣傳勿爲請刑,載在大典通編,議處,何如?判付啓,依允。又照目粘連,牙山前縣監李文遠矣本府議啓內,漕需之取耗,貿廳之執錢,觀於繡啓,雖非新創是白乎矣,漕布之錢之出庫取剩,違越常法,罪在難貰,以此照律,罪杖七十收贖,告身盡行追奪,徒一年半定配,以喪前所犯收贖,私罪,啓奉敎依允爲旀,功議各減一等爲良如敎。又照目粘連,黃海前兵虞候白翼鎭矣本府議啓內,莫嚴者體統,而言辭之乖悖,大是駭然,自有其律,以此照律,罪杖一百收贖,告身盡行追奪,私罪,啓奉敎依允。又照目粘連,石城前縣監喪人李集獜矣本府議啓內,新災之移俵,舊災錢還之從施民願,或因謬例,或補賑資是如,囚供雖爲發明是白乎矣,繡啓論例,若是明的,揆以常憲,俱係不法,不可尋常處之,以此照律,罪杖一百收贖,告身盡行追奪,五年禁錮,流三千里定配,私罪,啓奉敎依允,功議各減一等爲良如敎。
朴蓍壽,以義禁府言啓曰,時囚罪人李集麟,杖一百收贖,告身盡行追奪,流三千里定配,又五年禁錮照律公事,判府內依允,功議各減一等事,命下矣。李集麟功議各減一等,杖九十收贖,告身盡行追奪,忠淸道堤川縣泉隨驛,徒二年半定配,又五年禁錮,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,慶源前府使柳相弼,拿問重勘事傳旨啓下矣。柳相弼自任所未及上來云,依例發遣府書吏,所到處拿來,何如?傳曰,待待命拿囚。
上在昌德宮。停常參·經筵。
自卯時至申時,灑雨下雨,測雨器水深二分。
朴蓍壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,應敎李墷,副校理任俊常·沈能稷,副修撰朴綺壽在外,副應敎李鶴秀內閣進,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于朴蓍壽曰,只推。
朴蓍壽,以備邊司言啓曰,卽見忠淸道暗行御史李友秀別單,則其一近來田簿紊亂,奸僞百出,公私赤立,民國俱竭,不可不及今改量。令道臣,察其邑倅中可堪者,每歲以五六邑漸次改量,而必先期商確分等時,以某某邑,指名登聞,秋成後始役,歲以爲課,則不出十年,自可釐正事也。改量之論,非今斯今,明知其改則有效,不改則滋弊,而如欲改之,必先得人,然後始可議到。不然則欲其矯弊者,反所以生弊,此其不可以强令行之者也。往在先朝筵中,累發此議,而只使可行處若而邑行之,未見其效,旋復止之,到今事勢之難,比前尤加,不可以强而行之。然若有守令之可以行者,得人以任,則亦不必斷以爲不可行矣。使方伯,詢問於列邑守宰,爛加商確,如有可爲處,不必限以邑數,亦不必限以年數,從事勢改量之意,分付道臣。其一,軍丁闕額,非無可充之民,而特不能査括。故疊役與替徵之弊,爲民痼瘼,令道臣嚴飭各邑,冒稱幼學,謀避良役者及稧房墓村軍官募屬等名色,一一査定事也。軍額之漸成虛伍,莫可矯救,不但因飢饉死亡而然。避役者之許多名色,作爲淵藪,便成膏盲,若使爲守令者,不任吏手,按法從事,不饒於强猾,不循於顔私。明足以査漏,嚴不至撓民,則諸般弊端,漸次剸革,充補闕額,庶可以時月爲期,使道臣,嚴飭列邑守宰,另行査正,俾有實效。其一,近來糶糴之最啓弊源者,卽加數作錢,立本取剩,高價執錢,歇價移貿,而憑藉加作,每在於耗作之從市直。自今京外作錢,毋論豐歉,一依詳定價收捧,而如難永定,則民蘇弊革間幾年爲限,商量定式,至於徵族一事,年前廟堂,申明嚴禁,而弊猶自在,流來吏逋,混歸絶戶,憑藉絶戶,故犯新逋,隨逋隨混,殆無限量。徵族之弊,更爲申明嚴禁,道臣考績,以此黜陟,而自朝家頻遣繡衣,如有徵族之邑,而不爲擧論於考績,則自廟堂論勘道臣之意,定式施行事也。穀價之定爲詳定,法意有在,旣已申令,不宜低仰,而邇來外邑之憑藉營辨,許多其目,一則曰加數作錢也,二則曰立本取剩也。名爲公用,歸之私計,以至于旣有詳定,又有市直,高低二價,參錯一時,此所以吏緣售奸,民滋齋怨者也。況玆荐歉之餘,雖値少康之歲,窮蔀之艱,蘇息無期。苟有可以紓民力者,不容虛徐,繡啓所言詳定收價之論,果合事宜,而此是從前申飭之事,則不必限以年數,更加嚴飭,定式施行,至於徵族之弊,朝家申飭,自來至嚴,而弊源未祛,流毒轉甚。始緣一奸吏之弄手,終致許多族之剜心,負逋者則家室自在,替徵者則溝壑不免,此豈非切可矜切可惋者乎?此繡啓所以欲嚴徵族之禁,以安不奸之民,不無意見,而如欲徵族之不爲,莫若徵奸之當嚴,先於徵奸而後,可以無侵於族矣。惟此二事,可謂竝行而不悖,分付道臣,申加察飭,使例邑守宰,操束下吏,一以嚴察奸之道,一以杜徵族之弊。其一,牙山貢津漕倉之許多弊端,皆由於餉食漕倉,俱係本邑,色吏船漢,同是邑屬,故容奸至易。若使漕倉差員,依可興倉例,輪正於漕屬五邑,則下輩奸弊,無以容措於他邑倅監捧之時,而該縣所謂貿廳條之執錢換給後卜條之加執等弊,自可釐革,差員之及今輪正,斷不可已。若其漕需之優厚磨鍊,蓋欲其稍有餘地,逐年儲蓄,而今則徒爲邑倅取殖之資,私自擅分,盡歸虧逋。且或爲奸吏漕卒之所偸弄,逋穀至於二千六百餘石之多,年年虛勘,徒使添耗,而至若耗條,取其所捧元數中移施,遂爲貪官之染指。令道臣,按簿覈實,計年査櫛,各人之負逋本數,徵捧於當者,各年耗條之割取元穀者,徵捧於虛簿移施之前後邑倅,仍爲捧現告如法嚴勘,以完逋穀事也。漕倉爲弊之端,差員輪定之論,不惟今番繡論之前道臣之狀,亦已論列,許多瘝瘼,可以領略。今若依可興倉例,輪定五邑,則不無目下矯弊之道,而釐革之際,不可不深加裁量,然後庶無後復生弊之患,事勢便否,關問時道臣後稟處,至若漕需之虛勘,非一日之積也。在官長而私歸囊橐,在吏卒而潛私口吻,仍因掩置,作爲虛簿,上下相蒙,厥罪滋大,贓汚不法之律,不用於此等守令,將安所施?分付道臣,嚴加査櫛,前後犯科邑倅,指名論勘,徵捧一事,竝依繡單施行。其一,海美縣戰船留迫處,潮道遷改,泥土堆積,便同繫泊於平陸。若當水操,動費民力,掘土曳出,無足爲備不虞之道,而洪陽高北面浦口,形如天作,兩界最近,船艙移設,有不可已,而此疆彼界之割屬與相換,關問道臣,指一停當事也。戰船之繫於平陸,便作無用之虛設,論以戎備,誠極疎虞,隣境割付之論,自前而然。今無容更議,而土地移屬,事體不輕,關問道臣,度量事勢,狀聞後稟處。其一,安眠島松,苟非國役與戰船,則不可許斫,而近來松政蕩然,謂以補賑,請得風落松,而所斫者皆是生松,監營·水營,無難加斫,島民尤而效之,將至全一島無一松,自今風落松發賣,永爲防塞,任其朽棄,仍爲定式事也。松政之爲國役所需戰船所用,俱是不可已之事,而一爲救荒而許賣,從又加斫於數外,以至一島蕩然者,聽聞所及,誠不勝駭歎,繡啓所論風落松之任其朽棄,不許發賣,誠爲救弊之一端,而棄有用之物,歸無用之地,亦非事宜,在國法,只當嚴於察飭,禁其濫斫而已。以此意,關飭道臣·帥臣,申嚴前禁。其一,情費名色,年增歲加,海邑進上秀魚數尾之價,甚至有責納百餘兩錢者,此蓋邑屬,藉以京費,從中加斂,終爲小民之難支。先自京司而禁戢,然後營邑屬加斂之弊,可以嚴防,令廟堂嚴飭各司,凡係情費之比前增加者,參量裁減,新創名色,亦爲釐革。仍爲行會本道,憑藉加斂者,一竝痛禁事也。情費二字,朝家之所痛禁也。雖不能全無,豈若是過多?此必科外漸滋,以致無名色之作爲有名色而然矣。彼下土之殘氓,將何以被其吮而保其生乎?旣聞之後,不可不痛革其弊,先從京司,一切裁減,亦爲申飭於道臣,別加嚴査,釐革其弊,俾無多般憑藉更爲作弊之患,凡此諸條中軍田糴與情費等弊,不獨本道如此,各道亦當同然,一體關飭,何如?傳曰,允。
又以備邊司言啓曰,卽見京畿監司金魯敬狀啓,則以爲本道還穀,本自不敷,方農種糧,繼巡無路,留庫各穀中,限一萬五千石,特許加分事,請令廟堂稟處矣。本道穀簿,自來不敷,每當春糶之時,輒有加分之請,分留法意,雖甚嚴重,民情不可不念,依所請許施。傳曰,允。
又以訓鍊都監言啓曰,東營·集春營入直軍,依前以鄕軍替代事,自御營廳草記矣。兩處入直本局軍,來五月初一日,與該營鄕軍,替代出直,而待標信擧行之意,敢啓。傳曰,知道。
又以禁衛營言啓曰,來五月當三番左副前司屬忠淸道四哨軍兵逢點實數五百十三名,已爲點閱整齊,來五月初一日,與內外各處入直將軍兵等,依例替代後,舊軍放送之意,敢啓。傳曰,知道。
又以禁衛營言啓曰,來閏六月當四番左部左司屬忠淸道四哨軍兵,來六月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來五月六月兩朔應立左部中司屬全羅左道四哨軍兵五百十七名,今已逢點整齊矣。五月初一日,與新營入直京標下軍及東營·集春營入直訓局軍,竝爲替代立番,而新營入直把摠,依例還直於東營之意,敢啓。傳曰,知道。
又以御營廳言啓曰,本廳來閏六月七月兩朔應立左部右司屬全羅左道四哨軍兵,來六月二十五日,京中逢點,閏六月初一日,與中司軍兵,當爲替代立番,趁期調送事,本道監兵使處,措辭知會之意,敢啓。傳曰,知道。
又以御營廳言啓曰,去夜初更量,幼學朴齊華,犯夜被捉於本廳巡邏,依例移送秋曹之意,敢啓。傳曰,知道。
又以刑曹言啓曰,因御營廳啓辭,去夜初更量,犯夜幼學朴齊華,移送秋曹事,命下矣。朴齊華依更數決笞三十度,放送之意,敢啓。傳曰,知道。
又以義禁府言啓曰,保放罪人李遠翊査啓,雖已啓下,參試官李若洙査事,行會本道,待李若洙査啓,一體稟處,時囚罪人李東膺,纔已捧供,而差備官孫錫祚就囚之後,當爲勘斷,李東膺姑爲保放之意,敢啓。傳曰,知道。
禁府照目粘連,二所巡將南雲耇矣本府議啓內,名在省記,任自擅離,蒙點之後,竟未受牌,誠極可駭,以此照律,罪笞四十贖收,附過還職,私罪,奉敎依允爲旀,功減一等爲良如敎。又照目粘連,新昌前縣監李宗億矣本府議啓內,官需則高價先賣,庫儲則移作官用,雖有囚供之發明,旣登繡啓之臚列,揆以法意,罪固難貰,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
事變假注書洪煥書啓,臣於本月二十五日卯時量,敬奉聖諭,下往高陽郡下道面德隱里議政府領議政金載瓚所住處,傳諭是白乎,則以爲臣不忠不誠,百無一長,惟是不欺君三字,卽所以一生藉手,銘佩以是,造次以是,四十年如一日,而今於垂死乞退之時,乃以一毫飾辭,上欺我殿下,揆以彝情恒理,寧或有是哉?前後披瀝之懇,庶蒙天日之俯燭,今則有遞乃已,得罪乃已而已。伏望亟刋臣所帶之職,仍定臣當勘之律焉亦爲白有等以,臣則仍爲復,緣由由馳啓云云。答曰,今見附奏,一向辭選,是豈鄕體國之義乎?前後批旨,悉諭予意。卿其卽日登途上來,以副予意事,遣史官傳諭于領議政。
李晉淵啓曰,領議政金載瓚,又使錄事,來納命召,何以爲之?敢稟。傳曰,還傳命召。
上在昌德宮。停常參·經筵。
自開東至辰時,有霧氣。
鄭觀綏,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來初一日,輪對日次矣,敢啓。傳曰,當次人受點,後日次來待。
金持純奉命在外,代以安仁爲事變假注書。
以校理趙璟鎭·李鍾運,修撰趙琮鎭·洪命周,副修撰宋翼淵再牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,與副應敎李鶴秀,一體牌招,以爲推移入直之地,何如?傳曰,允。
以副應敎李鶴秀,校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,兼都承旨韓致應,左承旨徐鼎輔,不爲仕進,左副承旨鄭元容在外,右副承旨朴蓍壽,同副承旨李晉淵式暇,院中只有臣一人,伴直無人,左承旨所當牌招,而拘於廳規,不得牌招,何以爲之?敢稟。傳曰,牌招。
又啓曰,大司憲宋稚圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于鄭觀綏曰,只推。
鄭觀綏,以備邊司言啓曰,卽見廣州留守沈象奎報本司辭緣,則以爲今年戶曹劃去米三千三百二十六石零價錢,今始受來,而餉穀之代錢捧留,有違法意,今於還民處,以改色例,每石四兩式分給於元還之外,待秋除耗,只以一石收捧,則民可樂從,穀亦還充爲辭矣。餉穀之代錢分留,均有違於法意,而旣捧之後,亦不可不分。其所區處之道,以改色例四兩分給,民情亦不必爲難,依報辭分給,待秋除耗,只以一石收捧之意,分付,何如?傳曰,允。
又以備邊司言啓曰,卽見咸鏡監司李羲甲狀啓,則以爲本道穀簿,自來不敷,窮春民勢,比前尤艱,只以應分之數,萬無塗抹之路,各邑所在元還餉及交濟公置應留條中,限三萬石特許加分事,特令廟堂稟旨分付矣。窮春農糧,全靠分還,而穀簿漸縮,排巡不得,民情可悶,加分之請,已許於他道,此亦依所請穀名石數,特爲許施,何如?傳曰,允。
上在昌德宮。停常參·經筵。
李晉淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭觀綏啓曰,玉堂上下番俱空,已至閱月,事甚未安。副應敎李鶴秀,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以副應敎李鶴秀,校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。副應敎李鶴秀,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
李晉淵啓曰,大司憲宋稚圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于李晉淵曰,只推。鄭觀綏,以禮曹言啓曰,卽接永禧殿參奉所報,則本殿來五月初一日焚香,今三十日當爲受香,而參奉今方入直,令有闕未差,無以擧行云矣。令有闕之代,卽令該曹,以在京無故人口傳差出,以爲受香之地,何如?傳曰,允。
吏曹口傳政事,以李升淵爲永禧殿令。鄭觀綏,以吏曹言啓曰,成均館司成趙經鎭呈狀內,矣身素患痰癖之症,當此換節之時,挾感添劇,時日內萬無起動供職之望云,典籍李是遠呈狀內,矣身素患痰癖之症,當此換節之時,挾感添劇,時日內萬無起動供職之望云,其身病俱如是沈重,則有難强令察任,竝改差,何如?傳曰,允。
又以兵曹言啓曰,宣傳官李吉培,慶熙宮衛將許碾,文臣兼宣傳官尹豐烈,俱以身病猝重,勢難供職,呈狀乞遞,竝改差,何如?傳曰,允。
事變假注書金持純書啓,臣於本月二十七日卯時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲凡民之痛極情迫者,必以直遂之心,作爲發語之聲,呼天呼父母而告之,是蓋心發聲應,自不覺其爲然而然者也。可見天理之所使然耳。今臣痛之極也情之迫也。大聲疾呼,欲愬此區區,而天地至邈,父母不在,俯仰此世,因極無所,而惟殿下,處聽卑之位,兼孔邇之德,苟有必呼之急,不于我殿下而更於何控告乎?古人所謂哀之命不哀亦命,正謂臣今日情事也。惟願特推燾覆之化,更垂顧復之仁,使此無歸之踪,獲遂至懇焉亦爲白有等以,臣則仍爲復路,緣由馳啓云云。答曰,今見附奏,一向浼浼,前後批旨已諭,更勿辭巽。卽日登途,以副予意事,遣史官傳諭于領議政。
李晉淵啓曰,領議政金載瓚,又使錄事,來納命召,何以爲之?敢稟。傳曰,還傳命召。
兵曹參判朴命燮疏曰,伏以臣卽伏見吏曹移帖,以臣差園所朔祭獻官矣。臣年雖衰暮,一縷未盡之前,凡於趨走之役,豈敢爲辭避之計,而臣於今月二十五日騎兵點考時,素患風眩之症,忽地闖發,頃刻昏仆,不省四到,衆目所見,擔舁而歸,委身床席,轉側須人,時日之間,蠢動無望,以此病狀,何以駿奔於執祼之列哉?伏乞天地父母,俯念臣實狀,亟命付標,俾重祀典,仍治臣瀆擾之罪,以昭法綱,千萬懇祝。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
李晉淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
以副應敎李鶴秀,校理趙璟鎭·李鍾運,修撰趙琮鎭·洪命周,副修撰宋翼淵再牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。副應敎李鶴秀,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以副應敎李鶴秀,校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
李晉淵啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于李晉淵曰,只推。
安仁奉命在外,代以金得种爲事變假注書。
金得种有頉,代以李源一爲事變假注書。
李源一有頉,代以康國龍爲事變假注書。
鄭觀綏,以禮曹言啓曰,郊壇四孟朔,遣禮郞看審有無頉草記事定式矣。發遣郞廳,南郊南壇·東郊先農壇·先蠶壇·南郊雩祀壇·北郊祈雨壇·東郊馬祖壇·南郊漢江壇·司寒壇,北郊厲壇·次第看審,則先農壇·先蠶壇·雩祀壇·祈雨壇·馬祖壇·漢江壇·司寒壇·厲壇壇上及四面紅箭門墻垣階砌,俱爲無頉,而南壇南遑紅箭門頹圮,卽爲修改事,分付該監,此後看護等節,另加申飭之意,敢啓。傳曰,知道。
又以禮曹言啓曰,各陵園墓所今春植木播橡,纔已畢役,株數斗數,區別報來,依定式別單書入,而健陵·顯隆園,今番都監大役後,節序已晩,待秋擧行,孝昌墓局內,樹木茂密,今無播植處云矣,敢啓。傳曰,知道。
李晉淵,以兵曹言啓曰,今番中巡試才後賞格,當以綿布磨鍊,而本曹木儲不敷之中,當此夏節,軍兵等亦以木布參半自願,從所願綿布一匹代麻布二匹,參半分給,何如?傳曰,允。
又以備邊司言啓曰,頃以定原縣監疏請諸條,令道臣論理登聞之意,覆啓行會矣。卽見平安監司李相璜狀啓,則以爲本邑之田結陳癈,海戶流亡,猝難完復,合有軫念,而第田租本係正賦,均納亦是常所,則限年而責復摠,加現之許隨得,俱是法外,姑爲置之。權減軍額之限年,復元事,旣有啓請蒙允者,則亦不可異同於他邑,而至於團束軍之必準三部,爲邑痼弊,實難簽定,仍減一部,以紓民力事,更請令廟堂稟處矣。田賦均稅,自有不易之常典,隨時闊狹,難以輕議。權減軍額之漸次復元,旣因道啓,覆奏蒙允,而至於團束軍,以今減縮之民丁,苟欲準充三部,則實是行不得之政。軍制雖有所重,額數增減,大關一邑之休戚,只存四司,在戎政不至疎虞,永減一部,在民情可得寬紓,道臣所請,必有意見,依此施行,何如?傳曰,允。
又以備邊司言啓曰,嶺南儒生成守魯等,疏陳贈吏議洪宇定節義之實,仍請易名之典,安養曾等,疏陳故縣監姜恰,故府使沈長世,故司禦洪錫節義之實,仍請依洪宇定·鄭瀁例,特施褒贈之典,而竝下廟堂,有稟處之命矣。今此四人尊周之義,遯世之操,在朝家扶人紀樹風聲之道,正合褒嘉,且當舊甲之重回,爵諡之請,尤可見公議,而贈職之令吏曹稟處,贈諡之令禮曹稟處,旣有年前筵達蒙允,此亦分付兩曹,使之量宜稟處,何如?傳曰,允。
又以賑恤廳言啓曰,南部蓮城尉契任掌申少得,今月二十九日本洞路䧛,得二歲遺棄男兒,同里居良女金召史,欲爲收養,長興洞任掌李得伊,今月二十九日本洞路䧛,得二歲遺棄女兒,同里居良女金召史,欲爲收養,水口洞內契任掌金允大,今月二十九日本洞路䧛,得二歲遺棄男兒,同里居良女宋召史,欲爲收養,貧不自食,皆願受料,告于本部,自該部同日牒呈,故依節目竝爲給料,使之乳養之意,敢啓。傳曰,知道。
上在昌德宮。停常參·經筵。
藥房都提調韓用龜,提調李肇源,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
李晉淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于鄭觀綏曰,禮房承旨,馳詣宗廟·景慕宮,奉審摘奸以來。
鄭觀綏啓曰,玉堂上下番俱空,已至閱月,事甚未安。副應敎李鶴秀,校理趙璟鎭·李鍾運,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以副應敎李鶴秀,校理趙璟鎭·李鍾運,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
傳于鄭觀綏曰,政官牌招開政。
有政。吏批,行判書朴宗慶進,參判趙弘鎭牌不進,參議趙貞喆牌不進,右承旨鄭觀綏進。以李鶴秀爲弼善,兪漢謨爲刑曹判書,洪遇燮爲工曹參判,洪光一爲敦寧都正,趙台榮爲戶曹參議,李惟命爲同義禁,李德彬爲戶曹正郞,鄭弼東爲戶曹佐郞,南周獻爲掌樂正,李東煥爲司成,李厚五爲恭陵令,盧尙熙爲典籍,李奎淵爲氷庫別提,朴彝鉉爲司饔奉事,李義路爲假監役,李源一爲昌樂察訪,學錄單金輦,前郡守李應會,今加通政加資事承傳。
兵批,行判書朴崙壽病,參判朴命燮病,參議鄭景祚服制,參知李鼎秉入直進,同副承旨李晉淵進,同知單金福彦,僉知三單具鼎錫·金聖浩·趙廷彦,大護軍李普天,護軍嚴耆,副護軍李箕淵·韓義運·金魯應·金箕殷·李素·趙台榮·姜·閔靖世,副司直洪大浩,副司果洪勝圭·朴潞壽,竝單付。
李晉淵啓曰,大司憲宋稚圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于李晉淵曰,只推。
鄭觀綏,以禮曹言啓曰,卽接長湍幼學李時榮所志,則以爲族兄故郡守平亨,嫡妾俱無子,以其同姓十六寸弟東秀第三子廷顯,欲爲繼後,兩家相議完定,未及禮斜,而生養父母,俱爲作故,不得循例禮斜,旣在門長之列。故玆以具由仰訴,依定式草記稟處事呈狀矣。凡係繼宗立後者,兩邊與受,明有可據而不得登聞者,許令該曹,論理草記事,曾有筵奏定式,而門長李時榮所訴旣如此,依定式李東秀第三子廷顯,立爲李平亨之後,何如?傳曰,允。
李晉淵,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
事變假注書安仁書啓,臣於本月二十九日寅時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣誠不得格回仁天,言不得理奪明主,躬逭當勘之罪,身縻已遞之職,徊徨田野,獨自阻於無物不遂之化,命之窮矣,情亦慼矣。伏乞聖慈,特賜鑑諒,無使臣,生爲無所告之人,死爲有餘憾之鬼,千萬至祝亦爲白有等以,臣則仍爲復路,緣由馳啓云云。答曰,今見附奏,一向引義,豈不過乎?前批已諭,卿其卽日登程,以副予意事,遣史官傳諭于領議政。
鄭觀綏啓曰,領議政金載瓚,又使錄事,來納命召,何以爲之?敢稟。傳曰,還傳命召。
吏曹參判趙弘鎭疏曰,伏以臣癃疾去益難强,重任無望仍冒,一遞之願,如縛求解,瀝血控辭,已至再而至三矣。只緣忱誠淺薄,終歸飾讓之科,未蒙體諒之恩,臣於是徊徨抑塞,益不省其攸措也。日前聖批,旣伏奉調理行公之敎,臣若有一分可强之勢,固當含恩怵義,調痾供職,豈宜臚陳醜狀,復事瀆擾,而第伏念調理之限,不過三日,自來癃衰之症,決非時月間可差,蓋莫難諱者老也,所不免者病也。臣受稟淸脆,自少善病,崦嵫奄迫,膏盲轉深,榮衛潛鑠,寢啖全減,筋力澌頓,神爽都喪,百疾交侵,恒居奄奄。雖親友之素相習者,昨呼其字,今忽不記,俄聞其語,輒已遺忘。知臣病者,憐而悶之,不知臣者,駭而笑之。至於班簿之高下,流品之淸濁,忽忽如墮煙霧而隔重案,將何以扶策綿綿之氣力,抖擻弊弊之神精,自效於激揚之地,與聞於通塞之議耶?苟非然者,臣素乏高蹈之風節,亦無外至之情勢,何苦而必辭已據之地,甘犯逋慢之誅乎?且以朝家綜核之政言之,雖係冗慢官司,不宜一日曠廢,況選部佐貳,何等要筦,而若是其累朔虛縻,俾作臣養病之場哉?召牌催臨,趨承無路,伏枕惶隘,如添一病,玆敢悉暴衷懇,冒瀆崇嚴。伏乞天地父母,俯賜矜諒,亟解臣見帶之職,仍治臣屢瀆之罪,俾公務無曠,私分獲安,千萬幸甚。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
中宮殿除服問安,大殿·王大妃殿·嘉順宮·世子宮,內閣·政院·藥房口傳問安。答曰,知道。中宮殿,單子問安。答曰,知道。大殿·王大妃殿·嘉順宮·世子宮,朝廷二品以上·六曹堂上口傳問安。答曰,知道。中宮殿,單子問安。答曰,知道。
李晉淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭觀綏啓曰,來初五日,朝參日次,而景慕宮夏享大祭齋戒相値,頉稟之意,敢啓。傳曰,知道。
又啓曰,玉堂上下番俱空,已至閱月,事甚未安,校理趙璟鎭·李鍾運,修撰趙琮鎭·洪命周,副修撰宋翼淵旣有只推之命,副校理沈能稷,自鄕上來云,一體牌招,以爲推移入直之地,何如?傳曰,允。
以校理趙璟鎭·李鍾運,副校理沈能稷,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,副校理沈能稷,修撰趙琮鎭·洪命周,副修撰宋翼淵,旣有只推之命,竝更牌招,以爲推移入直之地,何如?傳曰,允。
以吏曹參議趙貞喆牌不進罷職傳旨,傳于鄭觀綏曰,只推。
朴蓍壽啓曰,大司憲宋稚圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎掌·朴周燮牌不進罷職傳旨,傳于朴蓍壽曰,只推。
鄭觀綏,以吏曹言啓曰,令此宗廟各陵殿宮園墓端午祭祭官,當爲磨鍊,而老病公故外,實無推移排比之路,依近例,刑官及司饔院官員年六十以上,通融塡差以入,而其中時無職名人員,令該曹口傳付軍職,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以司饔院監膳提調意啓曰,鷹師貢人等呼訴內,京貿山雉,今已垂乏,將無以推移封進云,依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
朴蓍壽,以兵曹言啓曰,禁衛將孫應虎,西道參軍趙持鉉,俱以身病猝重,勢難供職,呈狀乞遞,竝改差,何如?傳曰,允。
又以備邊司言啓曰,本司武郞廳趙禹錫,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以義禁府言啓曰,保安前察訪孫錫祚,頃因本府草記,有待待命拿囚之敎,故知委上送事,行會該道矣。卽接江原監司南履翼牒呈,則孫錫祚,今月二十六日,因病身死云,罪名勿論,何如?傳曰,允。
又以義禁府言啓曰,古群山僉使韓廷勳拿來,與全羅監司金敎根狀啓,宣惠廳粘目憑閱處之事,傳旨啓下矣。韓廷勳,時在任所云,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
朴蓍壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本營軍兵,日次私習云矣,敢啓。傳曰,知道。
徐鼎輔啓曰,右副承旨朴蓍壽,今日不爲仕進,卽爲牌招,何如?傳曰,允。
鄭觀綏啓曰,刑曹判書兪漢謨,同義禁李惟命,除拜後過三日不爲出肅,竝依定式推考警責,仍卽牌招察任,何如?傳曰,允。
以校理趙璟鎭·李鍾運,副校理沈能稷,修撰趙琮鎭·洪命周,副修撰宋翼淵再牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。校理趙璟鎭·李鍾運,副校理沈能稷,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭·李鍾運,副校理沈能稷,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于鄭觀綏曰,只推。
鄭觀綏,以禮曹言啓曰,今五月十五日,中宮殿誕日陳賀節目,當爲磨鍊,而謹稽英廟朝壬申謄錄,則大王大妃殿誕日,在於當殿除服之後,而以大殿服制之未盡,陳賀之節,啓稟權停矣,今番則何以爲之?敢稟。傳曰,勿爲磨鍊,
又以禮曹言啓曰,卽接惠陵參奉所報,則今初五日,端午祭享時,兩官當爲備員將事,而令有闕未差云矣。令未差之代,卽令該曹,以在京無故人口傳差出,以爲備員將祀之地,何如?傳曰,允。
朴蓍壽,以訓鍊都監言啓曰,本局局別將李得秀,哨官具載默,身病甚重,勢難察任,竝改差,何如?傳曰,允。
上在昌德宮。停常參·經筵。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本營軍兵,日次私習云矣,敢啓。傳曰,知道。
李晉淵啓曰,玉堂上下番俱空,已至閱月,事甚未安。校理趙璟鎭,副校理沈能稷,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭,副校理沈能稷,修撰趙琮鎭·洪命周,副修撰宋翼淵牌不進罷職傳旨,傳于李晉淵曰,只推。
李晉淵啓曰,卽者禮曹郞廳來言,厚陵兩陵上石物有頉處,政府以下進去奉審時,本曹堂上一員進去,而判書朴宗來呈辭受由,參判金履載差祭,參議徐俊輔身病猝重,無以進去云,何以爲之?敢稟。傳曰,差祭外竝許遞,前望單子入之,待下批,牌招察任。
禮曹堂上前望單子入之。判書趙德潤,參議金逌根落點。
吏曹口傳政事,以鄭弼東爲惠陵令。
兵曹口傳政事,護軍金會淵,副司果姜俊欽,姜時煥·李元延·吳洪錫·崔雲翰·金蘭淳竝單付。
兵曹口傳政事,副護軍單徐俊輔。
兼春秋安亨鎭書啓,臣於本月初一日卯時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣,情悰已迫,辭意俱竭,而進未蒙聖諒,退不伏郵罰,到今事勢,更無他轉一步之望。只有死罪,不省攸達亦爲白有等以,臣則仍爲復路,緣由馳啓云云。踏啓字。
李晉淵啓曰,領議政金載瓚,又使錄事,來納命召,何以爲之?敢稟。傳曰,還傳命召。
傳于李晉淵曰,日昨批旨,已諭予意,而顧今廟務多滯,是豈三公不備之時乎?況上下相持,爲日已久,豈不有損國體?不須多誥,卿其須卽簉朝,以副予意事,遣重臣傳諭于領議政,與之偕來。
傳于李晉淵曰,偕來重臣,工曹判書進去。
朴蓍壽,以都摠府言啓,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管李錫奎·徐能輔在外,金益彬差祭,都摠管林漢誥,副摠管趙鍾永未肅拜,申在明呈辭,金啓河有身病,二員未差,只有臣任聖說一人,伴直無人,令政院稟旨變通,仍令該曹口傳差出,待下批牌招,以爲推移入直之地,何如?傳曰,允。
草莽臣宋穉圭疏曰,伏以臣於今月初五日,伏奉前月二十七日敎旨,以臣爲司憲府大司憲者,臣聞命震駴,若隕淵谷,臣純盜虛名,濫叨誤恩,館職宮銜,莫非匪據,而虛縻經年,乞免不得。臣病伏㱡㱡之中,日夕惶惕者,不但微分之難安,實爲朝體之有損,而春初承批之後,不能更瀝肝血,期以必遞,泯默至今。若固有之,臣罪至此,益無所逃不惟幸逭嚴誅,乃復特蒙恩除,臣雖甚愚頑,尙有廉恥,安得不內愧外靦,寢驚夢愕也。噫,風憲之職,實住於上匡下糾,振綱正俗,其責任之重,固非如臣陋劣所敢冒膺。況臣欺誣逋謾,宜被法府之所彈劾,而今反卑之以法府長官,則在朝政,亦不免紕繆之甚。臣若徒懷榮感,抗顔趨謝,其爲羞當世而貽後譏者,當如何哉?臣所患痰癖之證,例必添苦於春夏,而今年尤甚,見方宛轉床席,無以抖擻精神,稽遲數旬,今始哀籲,臣心隕越,寧有涯極?且臣於向日,猥廁輓章製述官啓下之列,而草菜賤踪,不敢自比於在朝詞臣,徊徨踧踖,終不得製進,竦息俟譴,久而靡措。伏乞聖明,俯垂洞察,亟降指揮,將臣新舊職名,竝加鐫削,仍命有司,治臣違傲之罪,以肅朝綱,千萬幸甚。臣無任云云。答曰,省疏具悉卿懇。卿在旌招之列,前後敦勉,已悉予意。卿其俟間簉朝,以副予延佇之望,勿辭安心,此批答,令地方官,傳諭于大司憲。
上在昌德宮。停常參·經筵。
午時,日暈。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
傳于李晉淵曰,傳香承旨馳詣宗廟·永禧殿·景慕宮,奉審摘奸,受香諸處,一體奉審摘奸以來。
鄭觀綏啓曰,玉堂上下番俱空,已至閱月,事甚未安。校理趙璟鎭,副校理沈能稷,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭,副校理沈能稷,修撰趙琮鎭·洪命周,副修撰宋翼淵牌不進罷職傳旨,傳于鄭觀綏曰,只推。
李晉淵啓曰,今日永禧殿奉審時,補簷遮日,尙不來設,其所擧行,萬萬駭然,當該典設司官員,所當重勘,而本院請推之外,無他可施之罰,何以爲之?敢稟。傳曰,從重推考。
傳于鄭觀綏曰,明日端午祭,以親行磨鍊,侍衛以入直爲之。
傳于朴蓍壽曰,出宮自內爲之,該房知悉。
鄭觀綏啓曰,今日齋宿承旨當爲備員,同副承旨李晉淵,卽爲牌招,兼都承旨韓致應,左承旨徐鼎輔,所當牌招,而拘於廳規,不得請牌,左副承旨鄭元容在外,無以備員,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,尹序東·朴宗珩·李止淵·柳鼎養落點。
鄭觀綏啓曰,今日齋宿,承旨當爲備員,行都承旨尹序東牌不進,所當更請牌招,而拘於廳規,不得請牌,右承旨朴宗珩,同副承旨李止淵牌不進,左副承旨柳鼎養差祭,無以備員,何以爲之?敢稟。傳曰,牌招。
朴蓍壽啓曰,因都摠府草記,副摠管李錫奎·徐能輔在外,金益彬差祭,都摠管林漢浩,副摠管趙鍾永未肅拜,申在明呈辭,金啓河有身病,二員未差,只有任聖說一人,伴直無人,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,允。竝許遞。
兵曹口傳政事,以洪義浩爲都摠管,金會淵·李志淵·洪遇燮·尹益烈·嚴耆·權烒·朴宗柱·金燁爲副摠管。
兵曹口傳政事,副護軍單鄭元容。
以右承旨朴宗珩,同副承旨李止淵牌不進罷職傳旨,傳于鄭觀綏曰,只推。
傳于鄭觀綏曰,發遣吏郞,諸執事淸齋與否,摘奸以來。
工曹判書韓用鐸書啓,臣於本月初三日巳時量,敬奉聖諭,下往于高陽郡下道面德隱里議政府領議政金載瓚所住處,傳諭是白乎,則以爲臣,昨陳血懇,冀蒙恩兪,及伏見別諭下者,一紙十行,誨戒備摯,慮廟務之多滯,而宸憂冞深,念相職之不備,而聖旨益勤,至有重臣偕來之命,臣驚殞抑塞,到此而尤不省攸措也。噫,嚴命所迫,若喪素守,則是失身也,以退爲進,虛辭實受,則是欺君也,今爲失身之人,自犯欺君之罪,臣雖九死,寧忍爲是,而殿下雖得如臣百輩,亦將焉用也?況今國事叢脞,憂虞溢目,藉使三公必備,廟務必擧,尙無以弘濟時艱,而乃以臣必不可進之踪,久縻虛銜,徒煩誤恩,貽九重酬接之勞,致八方聽聞之惑者,臣所以仰屋永歎,爲聖朝惜此擧者也。今若一降處分,亟正臣罪,則三公可備也,廟務不滯也,國體無損也。此在一轉移事,而何殿下不念于玆?尙此靳許也。崩迫之至,言不知裁,尤萬萬死罪亦爲白有等以,臣旣承偕來之命,姑爲仍留,緣由馳啓云云。踏啓字。
鄭觀綏啓曰,領議政金載瓚,又使錄事,來納命召,何以爲之?敢稟。傳曰,還傳命召。
傳于鄭觀綏曰,今見附奏,一向辭巽,豈不過乎?今此偕來之命,亦出爲卿幡然之意,卿其勿復如前逡巡,卽日登途事,卿其更爲傳諭,期於偕來。
鄭觀綏,以侍講院言啓曰,兼弼善趙經鎭時無職名,令該曹口傳付軍職,何如?傳曰,允。
兵曹口傳政事,副司果單趙經鎭。
鄭觀綏,以承文院官員,以都提調意啓曰,本院寫字官前銜閔壽根·趙命錫·韓弘基·李八元陞實代,肄習李奎明·韓致誠·李相誼·趙益源,依例陞補付軍職,冠帶常仕,童蒙卞壽億·李聖甲·金次範·朴戍仁·李應福·金聖得,筆才頗有成就之望,屬于本院肄習,使之鍊業,何如?傳曰,允。
朴蓍壽,以都摠府言啓曰,新除授副摠管洪遇燮·尹益烈·嚴耆·朴宗柱·金燁在外,金會淵·李止淵差祭,都摠管洪義浩,副摠管權烒未肅拜,只有臣任聖說一人,伴直無人,令政院,稟旨變通,仍令該曹口傳差出,待下批牌招,以爲推移入直之地,何如?傳曰,允。
又以兵曹言啓曰,今五月初六日景慕宮夏享大祭時,守門當爲塡差,而本曹郞廳及都摠府郞廳,排擬無路,依定式軍門將官代差以入之意,敢啓。傳曰,知道。
上在昌德宮。停常參·經筵。
端午祭罷還內後,大殿·王大妃殿·中宮殿·嘉順宮·世子宮,內閣·政院單子問安。答曰,知道。藥房口傳問安。答曰,知道。大殿·王大妃殿·中宮殿·嘉順宮·世子宮,百官奉慰單子問安。答曰,知道。
藥房提調李肇源,左承旨鄭觀綏啓曰,親臨節享,聖慕克伸,侵曉還內,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
朴蓍壽啓曰,備邊司郞廳來言,今日賓廳日次,而景慕宮夏享大祭齋戒相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭觀綏啓曰,右承旨朴宗珩,同副承旨李止淵,今日不爲仕進,竝卽牌招,何如?傳曰,允。
傳于鄭觀綏曰,傳香承旨馳詣景慕宮,奉審摘奸以來。
朴蓍壽啓曰,正言朴周燮,旣入闕中,不爲肅謝,卽爲出去,事甚未安,推考,何如?傳曰,允。
鄭觀綏,以內醫院提調意啓曰,副提調李止淵,今日問安,不爲仕進,卽爲牌招,何如?傳曰,允。
以內醫院副提調李止淵牌不進罷職傳旨,傳于鄭觀綏曰,只推。
鄭觀綏啓曰,假注書申萬休,身病猝重,勢難察任,今姑改差,何如?傳曰,允。
又啓曰,玉堂上下番俱空,已至閱月,事甚未安,校理趙璟鎭副校理沈能稷,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理李鍾運牌不進罷職傳旨,傳于鄭觀綏曰,只推。
以校理趙璟鎭,修撰趙琮鎭,副修撰宋翼淵牌不進罷職傳旨,傳于鄭觀綏曰,只推。
傳于鄭觀綏曰,魂宮夏享大祭,以親行磨鍊,侍衛以入直爲之。
傳于朴蓍壽曰,出宮自內爲之,該房知悉。
朴蓍壽啓曰,今日齋宿,承旨當爲備員,都承旨尹序東,不爲仕進,所當牌招,而拘於廳規,不得請牌,右承旨朴宗珩,左副承旨柳鼎養,同副承旨李止淵牌不進,無以備員,何以爲之?敢稟。傳曰,牌招。
以右承旨朴宗珩,左副承旨柳鼎養,同副承旨李止淵牌不進罷職傳旨,傳于朴蓍壽曰,只推。
朴蓍壽啓曰,今日齋宿,承旨當爲備員,而行都承旨尹序東牌不進,所當更請牌招,而拘於廳規,不得請牌,右承旨朴宗珩,左副承旨柳鼎養,同副承旨李止淵再牌不進,無以備員,何以爲之?敢稟。傳曰,竝許遞。前望單子入之,待下批,牌招察任。
承旨前望單子入之,李錫夏·李愚在·徐俊輔·韓蓍裕落點。
朴蓍壽啓曰,新除授都承旨李錫夏,時在京畿果川地,斯速乘馹上來事,下諭,何如?傳曰,允。
又啓曰,今日齋宿,承旨當爲備員,都承旨李錫夏在外,左副承旨徐俊輔,同副承旨韓蓍裕牌不進,無以備員,何以爲之?敢稟。傳曰,在外外,竝許遞。前望單子入之,待下批,牌招察任。
承旨前望單子入之,金魯應·金箕殷落點。
以右承旨朴宗珩,左副承旨柳鼎養,同副承旨李止淵再牌不進罷職傳旨,傳于朴蓍壽曰,只推。
朴蓍壽啓曰,因都摠府草記,都摠管洪義浩,副摠管權烒未肅拜,洪遇燮·尹益烈·嚴耆·朴宗柱·金燨在外,金會淵·李志淵差祭,只有任聖說一人,伴直無人,令政院稟旨變通事,允下矣。合有變通之道,何以爲之?敢稟。傳曰,允。竝許遞,前望單子入之,待下批,牌招察任。
摠管前望單子入之。都摠管李明奎,副摠管尹行直·李惟命·李龍秀·白師誾·朴宗柱·金益彬·李普漢·金燨落點。
鄭觀綏,以吏曹言啓曰,今此魂宮夏享大祭親行時贊禮,前判書朴宗來塡差,而時無職名,令該曹口傳付軍職,何如?傳曰,允。
兵曹口傳政事,上護軍單朴宗來。
工曹判書韓用鐸書啓,臣在於高陽郡下道面德隱里,本月初四日亥時量,伏奉左承旨臣鄭觀綏次知成貼有旨內,卿以領議政附奏狀啓矣。敦諭一度,正書下送,卿其更爲傳諭,期於偕來事亦敎是白乎等以,敬奉聖諭,卽爲傳諭于議政府領議政金載瓚是白乎,則以爲臣之一腔血懇,今已披露靡遺矣。始則大聲疾呼,畢暴自矢之實,終又苦辭危衷,冀蒙哀矜之恩,而惟其情志未孚於聖明,踪跡轉就於窮隘,不但尙靳體諒,抑又益加敦迫,重臣遠臨,偕來有命,格外恩禮,節節轉深。臣於此,睯不知畏,抵死自劃,以窮廬泥首之地,爲此生畢命之所者,豈臣全昧義分而然哉?蓋其七尺之微,亦關四維之重,若或失身,生不如死故耳。以此得請,在臣固幸,而雖以此得罪,萬萬實所無憾,今何敢自外於天覆之下,而不爲之更申前懇乎?伏乞亟收重臣偕來之命,以嚴國體,仍治臣前後方命之罪,俾伸至願焉亦爲白有等以,臣伏承偕來之命,姑爲仍留,緣由馳啓云云。答曰,今見附奏,聽予浼浼,前後批旨,罄悉予意,卿何若是屢辭乎?廟務多事,亦豈言辭之時哉?卽日登途,以副予意事。卿其更爲傳諭,期於偕來。
朴蓍壽啓曰,領議政金載瓚,又使錄事,來納命召,何以爲之?敢稟。傳曰,還傳命召。
李愚在,以禁衛營言啓曰,本營哨官柳謙喆,身病猝重,勢難察任,改差,何如?傳曰,允。
丙子五月初五日丑時,上御齋室。端午祭親行入侍時,左承旨鄭觀綏,右副承旨朴蓍壽,假注書李源祚·申萬休,記事官安亨鎭,別兼春秋金道喜,直提學金履喬,檢校待敎朴宗薰·李鶴秀,以次侍立訖。時至,通禮跪啓請行禮,上具功服,出齋室詣齋殿,贊禮前導入北夾門,陞自東階詣板位,贊禮跪啓請俯伏哭,上俯伏哭,在位者皆俯伏哭。贊禮跪啓請止哭,興再拜興平身,上止哭,興再拜興平身,在位者皆止哭,興再拜興平身,執禮請行初獻禮,上詣尊所北向立。執尊者擧羃,觀綏酌鬱鬯,蓍壽以酌受鬱鬯,上詣靈座前北向立,贊禮跪啓請跪,上跪,觀綏奉香,蓍壽奉香爐跪進,贊禮跪啓請三上香,上三上香,蓍壽奠爐於案,觀綏奉爵跪進,贊禮跪請執爵,上執爵以授蓍壽,奠于靈座前。贊禮跪啓請俯伏興小退跪。上俯伏興小退跪,大祝進靈座之右,東向跪讀祝訖,上出戶降復位。亞獻官右議政金思穆,終獻官永明尉洪顯周,以次獻爵如儀訖,降復位,贊禮跪啓請俯伏哭,上俯伏哭,在位者皆俯伏哭。贊禮跪啓請止哭,興再拜興平身,上止哭,興再拜興平身,在位者皆止哭,興再拜興平身。宮闈令,納神主如儀上,詣望燎位,大祝燎於坎,贊禮啓禮畢。仍導以行,上入齋殿。諸臣以次退出。
上在昌德宮。停常參·經筵。
自申時至人定,灑雨下雨,測雨器水深三分。
自人定至初七日開東,灑雨下雨,測雨器水深三分。
金魯應啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金箕殷曰,兵·刑換房。
以左副承旨徐俊輔,同副承旨韓耆裕牌不進罷職傳旨,傳于鄭觀綏曰,只推。
以副校理沈能稷,修撰洪命周牌不進罷職傳旨,傳于金箕殷曰,只推。
金箕殷啓曰,玉堂上下番俱空,已至閱月,事甚未安。校理趙璟鎭·李鍾運,修撰趙琮鎭,副修撰宋翼淵,旣有只推之命,竝更牌招,以爲推移入直之地,何如?傳曰,允。
以校理趙璟鎭·李鍾運,修撰趙琮鎭,副修撰宋翼淵牌不進罷職傳旨,傳于金箕殷曰,只推。
注書趙雲從病,代以趙錫龜爲假注書。
康國龍奉命在外,代以禹夏哲爲事變假注書。
金魯應啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于金魯應曰,只推。
鄭觀綏,以吏曹言啓曰,今此長陵忌辰祭獻官,前承旨徐鼎輔塡差,而時無職名,令該曹口傳付軍職,何如?傳曰,允。
兵曹口傳政事,副護軍單徐俊輔·徐鼎輔。
鄭觀綏,以吏曹言啓曰,今此獻陵忌辰祭典祀官兼大祝,以前郡守李基承塡差,而時無職名,令該曹口傳付軍職,何如?傳曰,允。
兵曹口傳政事,副司果單李基承。
鄭觀綏,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
金魯應,以都摠府言啓曰,今日入直內三廳武兼禁軍及軍兵等,當爲中日習射技放,而魂宮夏享大祭親祭正日相値,不得設行之意,敢啓。傳曰,知道。
又以兵曹言啓曰,本曹正郞林東鎭,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,每有仍停都試,代行祿試射之例,今亦依此擧行,何如?傳曰,允。
驪州儒生幼學鄭在柱,進士沈宜性,幼學尹喆寬·黃基大·鄭弘柱·李基榮·慶押·李光會·朴興進·成養謙·李心栽·金相友·趙台光·申在貞·尹永敎·林祖恭·朴敍九·閔養源·金哲孫·趙台昇·李宗憲·金好淵·禹彝敍·柳邦喆·宋文煥·鄭澳·盧文河·宋雲弼·李海成·李禮源·尹永輔·沈載舟·李基興·盧塾·成是振·韓益維·具益永·李基大·金絿·申光台·宋煥璟·金光萬·閔象鉉·李光一·申在敎·柳慇·宋彦博·尹喆相·元有八·許桓·沈周相·尹豐鎭·申在田·尹海東·郭林羽·趙廣淳·李經濟·具載民·朴眞彩·李基夏·申在偉·朴性源·李運·李基大·魚在泳·韓魯新·金慶鉉·鄭雲衢·李魯倫·林述恭·李憲浩·姜在周·任希載·辛鍾崙·韓允履·李東燮,進士洪益純,幼學李東憲·申在倫·金炁鍾·成甲鉉·趙衍泰·李基文·朴宗喆·申錫駿·金彬·洪秉倫·尹龜烈·閔師鉉·尹敬烈·申在儉·朴衡燮·申鴻朝·元英孫·金仁根·閔致永,進士洪益倫,幼學曺錫俊·金淸淳,進士朴致燮,幼學李憲述·韓學新·閔致儆·曺錫魯,進士權常顯,幼學金冕淳·李光晦·申光岳,進士元有五,幼學李魯璉·朴春命·李基厚·鄭鈺·權頣秉,進士金泳根,幼學李魯瓚·元錫範·李敦膺·申在述·申景耆·李光晦·申惇等疏曰,伏以臣等,卽草野書生耳。所誦法者,先賢先正之言,謹按宋孝宗淳熙八年辛丑,悔菴朱夫子,入對延和殿,申以白鹿洞書院事,仍乞賜勅額及經板,雖大臣使之勿言,擧世謂之非時,而慨然擔夯,力爲開陳,卽被聽納,悉蒙施行。又按先正臣宋時烈之言曰,書院者士子相聚之所,故古者先有書院而後,以其地之可爲師表者,立祠宇以享之。今則先有其人,然後始立書院祠宇,雖以朱夫子所爲觀之,不必道德之至而後爲之也。又按向來,中外請達忠獻公臣朴準源祠宇之疏,而伏讀批旨下者,諭之以非謂不可,命之以愈久愈好。臣等竊不勝欽服聳歎之衷,抑有所顒望燥鬱之忱。玆敢猥控申籲,冒瀆乙覽,惟聖明察焉。竊念古昔帝王崇德報功之道,固莫不其難其愼,而乃若俎豆之典,芬苾之禮,則益致十分兢兢,爲蓋其人,必有可崇之德,可報之功,然後士林方擧以請之,朝家亦裁以許之,,苟非然者,擧錯乖宜,而人心不服,瞻聆有駭,而國言難防,傳笑於四方,貽譏於千古,非細事也。矧夫宰相之隆顯,勳戚之近密,譬之山野遯迹,巖穴孤標,地處自別,事勢尤嫌,士林之敦請,朝家之準許,其亦一體難愼,豈不當倍甚矣乎?然而今我忠獻,則雖宰相也勳戚也。實先大王同德之臣,而殿下丕功之師耳。卽其德行功業,已載章牘之間,屢徹紸纊之下,玆姑不復覼縷,而大家若曰此人,多愼獨之工。又曰,操躬飭行,明習經義,又曰予亦以文多賴其力者,先大王下敎也。若曰國之安保,賴公之功,寡躬逮今,匪公功誰?又曰有祖孫之親,有師弟之義,又曰十八年敎,其敎也直者,殿下親製文字,夫以忠獻之忠獻,有如是也。故士林之景仰哀慕,亶出乎秉彝之心,肆於疇昔,杖屨之所,擬成揭虔之貌,用寓瞻依之誠。且其分數之謹嚴,義理之重大,非若廟庭之配,聖廡之躋,不過結數椽之茅茨,薦兩丁之芹藻,而八域齊聲,六載陳懇,九度賜批,一直靳允。此固誠淺辭拙,不能上格之罪,亦恐殿下必以忠獻大致,最關聖躬,祠院輕擧,或涉私意,畢竟一番處分,宜若無早晩。然雖有以待愈久之敎,而將奈書所云素績多于先王何哉?嗚呼,我先大王盛德至善,環東土數千里,至今有於戲不忘之思,而有若忠獻,寔惟當日一介之臣。況我殿下而有庚申,庚申而有忠獻,則其在隆報之義,實合腏食之典,而自有這箇議論,不無如干經營。風聲所及,氣義相感,貴賤咸助,遠近爭趨,基址纔定,木石頗備,翹首延頸,拭目傾耳者,惟朝家成命是俟,此亦衆論不可遏,而人情大可見矣。倘蒙日月之明,曲垂照燭,特降兪音,誕宣殷禮,豈不爲聖德之光?世道之幸,而先大王陟降在天之靈,豈不悅豫寵奬曰,玆不忘大功?我國家禮,亦宜之也。然則殿下以之而對揚先大王則哲之明,以之以報答先大王永弼之良,而殿下庚申前後十八年事,固自包在其中,斯於大聖人所作爲,又豈不至矣而盡矣者乎?噫,忠獻之卒,今久矣章甫之請,亦久矣。殿下之難愼,政可謂愈久矣。不必道德之至而後爲之者,先正之定論也。眷眷院事,煌煌勅降者昔賢之嘉猷,而厥辟之大德也。伏願殿下,其覽于玆,克許忠獻公臣朴準源腏享黃驪之請,毋俾白鹿,專美於古焉,臣等無任云云。省疏具悉。已諭於前批,爾等退修學業。
丙子五月初六日子時,上御齋室。夏享大祭親行入侍時,左承旨鄭觀綏,左副承旨李愚在,右副承旨朴蓍壽,記事官趙雲從,假注書李源祚,記注官柳可均,別兼春秋金道喜,直提學金履喬,檢校待敎李鶴秀,以次侍立訖。時至,通禮跪啓請行禮,上具功服,出齋室詣魂殿,贊禮前導入北夾門,陞自東階詣板位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭,興再拜興平身,上止哭,興再拜興平身,在位者皆止哭,興再拜興平身。執禮請行奠幣禮,上詣尊所西向立,執尊者擧羃,觀綏酌鬱鬯,蓍壽以瓚受鬱鬯。上詣靈座前北向立,贊禮跪啓請跪,上跪,在位者皆跪。觀綏奉香,蓍壽奉香爐跪進,贊禮跪啓請三上香,上三上香。蓍壽奠爐於案,觀綏奉瓚跪進,贊禮跪啓請執瓚灌地。上執瓚灌地訖,觀綏受瓚還置於奠所,愚在奉幣篚跪進,贊禮跪啓請執幣獻幣。上以幣授蓍壽,奠于靈座前訖。上出戶降復位,執禮請行初獻禮,上詣奠所西向立,執尊者擧羃,觀綏酌醴齊,蓍壽以爵受醴。上詣靈座前北向立,贊禮跪啓請跪,上跪,在位者皆跪。蓍壽以爵跪進,贊禮跪啓請執爵獻爵,上以爵授蓍壽,奠于靈座前訖。贊禮跪啓請俯伏興小退,大祝金陽淳,進靈座之左,西向跪讀祝文訖。上出戶降復位,亞獻官右議政金思穆,終獻官判敦寧李彦植,以此獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭,興再拜興平身,上止哭,興再拜興平身,在位者皆止哭,興再拜興平身。宮闈令,納神主如儀,上詣望燎位,大祝奉幣燎於坎,贊禮啓禮畢,仍導以行,上入齋室。諸臣以次退出。
上在昌德宮。停常參·經筵。
自開東至午時,灑雨下雨,測雨器水深一分。
金魯應啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
又啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
金箕殷啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
李錫夏啓曰,右副承旨朴蓍壽,今日不爲仕進,卽爲牌招,何如?傳曰,允。
以校理趙璟鎭·李鍾運,副校理沈能稷,修撰趙琮鎭·洪命周,副修撰宋翼淵牌不進罷職傳旨,傳于金箕殷曰,只推。
金箕殷啓曰,玉堂上下番俱空,已至閱月,事甚未安。校理趙璟鎭·李鍾運,副校理沈能稷,修撰趙琮鎭·洪命周,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以右副承旨朴蓍壽牌不進罷職傳旨,傳于金箕殷曰,只推。
李錫夏,以吏曹言啓曰,今此孝昌墓忌辰祭獻官,以前承旨李晉淵塡差,而時無職名,令該曹口傳付軍職,何如?傳曰,允。
兵曹口傳政事,副護軍單李晉淵。
金魯應,以義禁府言啓曰,咸鏡監司李羲甲狀啓內,穩城前府使具絎罪狀,令攸司稟處事,啓下矣。具絎自任所未及上來云,依例發〈遣〉府書吏,所到處拿來,何如?傳曰,待待命拿囚。
上在昌德宮。停常參·經筵。
嘉順宮誕辰,大殿·王大妃殿·中宮殿·世子宮,內閣·政院·玉堂口傳問安。答曰,知道。嘉順宮單子問安。答曰,知道。大殿·王大妃殿·中宮殿·世子宮,朝廷二品以上·大曹堂上·奉朝賀口傳問安。答曰,知道。嘉順宮單子問安。答曰,知道。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
金箕殷啓曰,三皇忌辰日親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,當日遣承旨奉審。
傳于金箕殷曰,奉審進去大臣以下留待。
傳于金箕殷曰,奉審大臣以下入侍。
金箕殷,以弘文館言啓曰,本館上番闕直,事甚未安,校理李鍾運·趙璟鎭,副校理沈能稷,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
朴蓍壽,以兵曹言啓曰,今五月十一日,三番內禁衛番次矣。該番將未差之代,依承傳,口傳擬入之意,敢啓。傳曰,知道。
兵曹口傳政事,以李應會爲內禁將。
朴蓍壽,以兵曹言啓曰,新除授內禁衛將李應會,時無職名,依例口傳付軍職,何如?傳曰,允。
兵曹口傳政事,副護軍單李應會。
朴蓍壽,以兵曹言啓曰,宣傳官李甲會,五衛將柳英喆·李命源·金聖浩,文臣兼宣傳官朴潞壽,俱以身病猝重,勢難供職,呈狀乞遞,竝改差,何如?傳曰,允。
又以訓鍊都監言啓曰,軍中所用油衫二千領,銅鍋一百四十六坐,銅瓢子九十二箇,飛震天雷六十箇,方子六百五十七張,長片箭二千三百七十二部,大砲十柄,鳥銃一百八十六柄,焰硝二千五百八十斤,火藥三千二百七十斤,監官嘉善李東翰,折衝韓興國·禹德逸·朴道性,司果邊得運等,早夜殫誠,今已造納矣。在前軍器新改造,若滿千數,則例有監董人論賞激勸之事,而係是恩典,不敢擅便,令該曹,考例稟處,何如?傳曰,允。
工曹判書韓用鐸書啓,臣在於高陽郡下道面德隱里,本月初六日巳時量,伏奉左承旨臣鄭觀綏次知成貼有旨內,卿以領議政附奏狀啓馳啓矣。敦諭一度,正書下送,卿其更爲傳諭,期於偕來事亦敎是白乎等以,敬奉聖諭,卽爲傳諭于議政府領議政金載瓚是白乎,則以爲臣,自重臣來守,罪負益加一層,情私已迫十分,只宜退俟鈇鉞,不當更煩紸纊,而直以職名不禠,則不敢不竭聲求禠也。罪名未勘,則不敢不披誠請勘也。遂不得不冒萬死,更有呼號,而主威由臣而日下,臣禮由臣而日壞,虞廷方命之誅,不于臣而將何所可施哉?然而臣不自鳴,實無以自達于宸聽,前後干瀆,顧其情亦云慼矣。臣方病劇神錯,謹當少待有間,更控一疏,仰請天地再造之恩,而伏地戰懍,但有嗚泣而已亦爲白有等以,臣伏承偕來之命,姑爲仍留,緣由馳啓云云。答曰,卿無必遞之義,而予有必致之心,如是相持,實爲慨然,不必更疏,卽爲幡然入來事,卿其更爲傳諭期於偕來。
金箕殷啓曰,領議政金載瓚,又使錄事,來納命召,何以爲之?敢稟。傳曰,還傳命召。
丙子五月初八日申時,上御熙政堂。厚陵奉審大臣以下入侍時,同副承旨金箕殷,假注書李源祚,記注官曺錫鯤·柳可均,左議政韓用龜,觀象監提調李好敏,禮曹判書趙德潤,繕工提調鄭晩錫,以次進伏訖。用龜曰,臣久未承候矣。魂宮親享,連日勞動,聖體若何,寢睡·水刺之節,何如?上曰,一樣,而殿宮氣候,亦一樣矣。因敎曰,陵所有頉處奉審,則果何如?用龜曰,兩陵石物動退處,皆是流來舊頉而今年解凍以後,雨水頻仍,王后陵上庚坤方駕石動退,比前增加,恐不可仍置,而若撤舊改新,則石物移動之際,實有未安之端,曾於先朝乙卯,顯陵大王陵上石物,如是有頉,以舊石難動之故,用石柱自外撐補,亦甚堅固。今亦依此例,量宜塡補恐合事宜,至於陵上莎草之有一二處脫落,亦與蹲縮有異,謹依先朝受敎定式,以播種例從便修改之意,面飭於陵官,修改日字,則五月以後,素有拘忌,陵上役事,例不得擧行,姑待八月節候,依定式令開城留守,專管監董修改事,分付該曹,何如?上曰,依此爲之,可也。仍命大臣先退,用龜等退出。又命退,承史以次退出。
上在昌德宮。停常參·經筵。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道
金魯應啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李錫夏啓曰,左承旨鄭觀綏,今日不爲仕進,卽爲牌招,何如?傳曰,允。
又啓曰,假注書李源祚,身病猝重,勢難察任,今姑改差,何如?傳曰,允。
李源祚改差,代以洪彦謨爲假注書。
以承旨鄭觀綏牌不進罷職傳旨,傳于金箕殷曰,只推。
金箕殷,以弘文館言啓曰,本館上番闕直,事甚未安,校理李鍾運·趙璟鎭,副校理沈能稷,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理趙璟鎭·李鍾運,副校理沈能稷,修撰趙琮鎭,副修撰宋翼淵牌不進罷職傳旨,傳于金箕殷曰,只推。
金魯應,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李錫夏,以吏曹言啓曰,今五月十一日行孝昌墓忌辰祭典祀官兼大祝,前典籍尹秉烈塡差矣。時無職名,令該曹口傳付軍職,何如?傳曰,允。
兵曹口傳政事,副司果單尹秉烈。
李錫夏,以吏曹言啓曰,成均館典籍李敦夏,除拜後過限未肅拜,依例改差,何如?傳曰,允。
金魯應,以備邊司言啓曰,卽見東萊府使曺鳳振狀啓,則以爲旌義舊縣監李鍾德漂船領來差倭,請依三去乙巳例,許以京接慰官接待,而取考其時謄錄,則濟州牧使軍官漂還時,大差倭果爲出來,而因特敎,使京接慰官許接者,以其彼人之優待我人,特示厚報之意,則一時特恩,不可援以爲例,而況今番彼人之接待我人,較諸乙巳,不啻相懸,則亦不必以大差接待,而守令領來,係是初有,比他漂民,煞有不同,供饋等節,依特送使例磨鍊,接慰官,以鄕官差出事,請令廟堂,稟旨分付矣。彼人之接待厚薄,雖不必較量,乙巳已例,乃是特恩,今不可引以爲例,依倅臣狀請,鄕接慰官差出,以特送使例接待之意,分付該曹該府,何如?傳曰,允。
工曹判書韓用鐸狀啓,臣在於高陽郡下道面德隱里,本月初八日申時量,伏奉左副承旨臣李愚在次知成帖有旨內,卿以領議政附奏狀啓上送事馳啓矣。敦諭一度,正書下送,卿其更爲傳諭,期於偕來事亦敎是白乎等以,敬奉聖諭,卽爲傳諭于領議政金載瓚是白乎,則以爲臣聞,聖人無物不遂,上天有願必從,臣生逢聖世,久沭天覆之化,如使螻蟻之微,亦蒙曲從曲遂之至德至恩,則雖卽日溘然,亦當歌詠於九地之下。更伏乞特降恩諭焉亦爲白有等以,臣伏承偕來之命,姑爲仍留,緣由馳啓云云。踏啓字。傳曰,前批已諭,何必更引?若是廟務多事,三公豈可不備?卿其卽改前思,須速上來,若不上來,當爲躬迎,竝爲知之事,卿其更爲傳諭,期於偕來。
金箕殷啓曰,領議政金載瓚,又使錄事,來納命召,何以爲之?敢稟。傳曰,還傳命召。
上在昌德宮。停常參·經筵。
藥房都提調韓用龜,提調李肇源,副提調金魯應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
金箕殷啓曰,大司憲宋稚圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
傳于金箕殷曰,禮房承旨馳詣孝昌墓,奉審摘奸以來。
傳于李愚在曰,左副承旨與禮曹堂上·戶曹郞廳,依定式馳詣宣武祠,奉審摘奸以來。
李愚在啓曰,備邊司郞廳來言,今日賓廳日次,而孝昌墓忌辰祭齋戒相値,不得來會云矣,敢啓。傳曰,知道。
李錫夏啓曰,左承旨鄭觀綏,右副承旨朴蓍壽,今日不爲仕進,竝卽牌招,何如?傳曰,允。
傳于李錫夏曰,藥房入侍,大臣·閣臣同爲入侍。
洪彦謨在外,代以鄭知容爲假注書。
以校理李鍾運·趙璟鎭,副校理沈能稷,修撰趙琮鎭,副修撰宋翼淵牌不進罷職傳旨,傳于金箕殷曰,只推。
金箕殷,以弘文館言啓曰,本館上番闕職,事甚未安,校理李鍾運·趙璟鎭,副校理沈能稷,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以左承旨鄭觀綏,右副承旨朴蓍壽牌不進罷職傳旨,傳于李錫夏曰,只推。
李愚在,以都摠府言啓曰,副摠管任聖說,以訓鍊都監左別將,馬兵點考事,訓鍊院晝仕出去之意,敢啓。傳曰,知道。
金箕殷啓曰,吏曹郞廳來言,領議政金載瓚許副事,命下矣,置處政事,取稟。傳曰,當日爲之。
傳于金箕殷曰,偕來重臣,使之還來。
李錫夏,以吏曹言啓曰,去四月初九日,上京守令催促下送命下之後,羅州牧使趙鎭宣,卽爲下去矣。行到中路,痰癖風眩,忽然闖發,多日療治,少無差減,萬無强力前進之望,擔舁徑還,而呈狀乞遞,羅州素以湖南積弊之邑,又値農務方殷之時,閱月瘝曠,極爲可悶,而趙鎭宣之病勢,旣如是危篤,則有不可遲待其差歇,罷黜,何如?傳曰,允。口傳差出,可也。
吏曹口傳政事,以洪秉周爲羅州牧使。
傳于金箕殷曰,順川郡守未差之代,令該曹口傳差出,催促下送。
李愚在,以備邊司言啓曰,卽見全羅兵使徐鳳淳所報,則以爲戊寅劃付本營穀一萬石,每年取耗,以補進上物力,將士支放之需,而十數年間,連値歉荒,蕩減爲二千石,停退未捧爲五百十五石,元耗減縮,支用無路。上頂停減穀耗條折米合二百五十一石,以京司句管穀加分取耗,每年劃下,而雖値歉歲,勿爲混同停減之意,定式施行爲辭矣。本營劃付之穀,連値歉荒,皆入停蕩之中,目下經用,他無措手之道,誠極悶然。京司句管穀加分耗條二百石,每年劃下,使之添補支用,何如?傳曰,允。
京畿監司金魯敬狀啓,節到付高陽郡守洪世周牒呈內,領議政金載纘,今月初十日未時量,自本郡德隱里離發,來到本郡,胥命于郡獄之外是如,馳報爲白有等以,緣由馳啓云云。踏啓字。
領議政金載纘疏曰,伏以臣罪,臣所自知,畔官罪也,逋命罪也,虧分壞禮,力抗君命罪也。罪未有如臣者,而不降威罰,尙借恩禮,亦未聞有如今日之爲者也。有罪則罪,王政攸先,而今置臣於罪不罪之間,一味優容,不賜處分,則將何以嚴法礪世,爲天下勸乎?臣雖在泥首之中,猶發徹旒之號,方寸之蘊,瀝盡無餘,未敢知聖明所臨,以臣爲元無一分情勢,而强爲此辭巽耶?然則陽春未敷於陰崖,容光不照於覆盆,非聖人權人情平物理之道,而臣所以號呼彷徨,如窮無歸者也。抑以臣爲私義果爲難冒,而君命在所必受,區區所守,有無足爲恤耶?然則趨走爲恭,承順爲忠,下無守身之士,上失禮使之義,而聖世九經之化,不復見於今日,臣所以漆室憂歎,不但在於臣私也。噫,向臣求退,其防有三,而猶屬雍容也暇豫也。至若人言旣出於臺官,題目至謂以貽累,一條伏線,專着臣身,雖未必與之多辨,而蓋其言出於臺評也,事關於莫重也。位大官而得此目於臺言,晏若無聞,仍居其職,歷考中書故事,臣未知或聞也。臣雖老悖,今於白首垂死之年,乃爲黃閣得罪之人,使聖朝四維,自臣打乖,則臣固不足言,在朝廷董百揆準八方之政,將爲何如樣也?今則義有難奪,勢到築底,前後附奏已有質言于宸聽,後或二三,則寧有是理哉?然而體諒尙靳,敦勉益摯,正卿之特令偕來,尤是格外之異數也。匹夫之微諒,旣無以變改,聖上之辭令,徒損於威重,殿下所以假貸臣庇覆臣者,適使臣罪上添罪,而恐有違於愛欲生之盛德深仁也。是豈臣所仰望於聖明者哉?噫,臣歷事兩朝,猥叨三事,餘生無幾,至恩莫報,王室一念,炳然如丹,苟非萬萬不獲已,萬萬必難强,則豈忍便訣明時?自占便宜,不念古人盡瘁乃已之義也。神天在上,臣豈敢誣,而竊庶幾閔覆之下,亦有所憫然垂恤,穆然深思矣。玆敢以抽腸劃心之斷斷苦衷,冒萬死更此仰籲。伏乞先收重臣偕來之命,仍治臣前後難赦之罪,以爲爲人臣不忠不誠者戒,千萬泣祝。臣無任云云。答曰,省疏具悉卿懇。卿無可去之義,而如是相持,必欲一遂卿心,而然到今一樣强迫,非待卿以誠之道,特從卿心,相職今姑許副,卿其安心還第。此批答,遣史官傳諭于領議政。
丙子五月初十日辰時,上御熙政堂。藥房入診,大臣·閣臣承候入侍時,都提調韓用龜,提調李肇源,副提調金魯應,假注書李源祚,記注官曺錫鯤,記事官安亨鎭,都承旨李錫夏,假注書趙錫龜,領府事李時秀,右議政金思穆,檢校提學金祖淳,原任提學沈象圭,朴宗慶,直提學金履喬,檢校直閣徐俊輔,檢校待敎朴宗薰·李龍秀·李鶴秀,以次進伏。醫官吳千根·秦東秀·卞之錞·李彦厚·安昌禧·李命運,進伏楹外訖。時秀等曰,近來日氣,連爲不調,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,殿宮氣候,俱一樣矣。因命醫官診候,千根等以次入診訖。退伏奏曰,脈候左右三部調勻矣。宗慶曰,因慶尙道儒生安養曾等上疏,請故縣監姜恰,故府使沈長世,故司禦洪錫褒贈之典,令吏曹稟處事,自備邊司草記蒙允矣。取見其疏本,則以爲姜恰,翟氛初腥,乃潔身而遐擧,皇社旋屋,遂絶意而長往,始除寢郞而不赴,其志介石,終際寧陵之晟際,未敢守初,而衣冠山野之氣,先正臣宋浚吉之所推詡,本心魯連之句,文正公臣李縡之取發揮也。沈長世,及丁丑之媾成,已無當世之意,逮甲申之運訖,遂決遐遯之計,方在榮川任所,而適聞洪宇定之登樓長嘯,脫屣郡紱,浩然同歸,則其高歌激烈,慷慨流涕者,猶可以想像其志矣。洪錫早受業於文正公臣金尙憲之門,當文正之自南漢歸安東也。錫亦隨而南下,抱經深山,硏究篤修,文正以隱居求志許之,先正臣宋時烈,以遯世無悶稱之,先正秉銓,擢除主簿,則亟起趨命曰,聖上將大有爲,死於巖穴非願也。孝廟賓天,大義未伸,則投疏徑歸,其出處去就之間,蓋可見尊周一念之如水必東爲辭矣。姜恰等三臣卓然之節義,垂之二百餘年矣。與鄭瀁·洪宇定,固無異同,而二人則已蒙褒贈之典,獨於三臣,不得竝施者,公議之歎惜,厥有久矣。當此舊甲之重屆,宜有多士之齊籲,第玆貤贈,事係不輕,臣曹不敢擅便,下詢大臣處之,何如?上曰,大臣所見,何如?左議政韓用龜曰,五人節義之卓然,元無異同,而朝宗褒奬之典,不得均施,嶺儒抑鬱之歎,厥有久矣。三人之未蒙貤贈者,令該曹,一體擧行似好矣。上曰,依爲之。出擧條用龜曰,臣於向日省掃之行,乘馹來往,故詳聞延華驛難支之弊矣。先朝己未,以本驛之新設,深加軫念,本驛事役外,京役則無得使用矣。及至癸亥迎勅時,回驛馬之不足,自畿營請出用本驛馬,此乃一時副急,而伊後因與他驛,竝編京役,本郵轉益凋弊,殆不成樣,而今番襄禮後,園所進排之役,殆無虛日,許多京役。又若依舊使用,則殘郵事勢,萬無支保之望,以限三年勿爲使用於京役之意,分付畿營及該驛似好,故敢此仰達矣。上曰,依爲之。出擧條仍命大臣先退,時秀等退出。又命退,承史以次退出。
上在昌德宮。停常參·經筵。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
金魯應啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,今日御營廳中旬時,東營入直將官,騎士替代赴試次,標信請出之意,敢啓。傳曰,知道。
鄭知容有頉,代以蔡定永爲假注書。
禹夏哲奉命在外,代以金祖欽爲事變假注書。
以校理李鍾運·趙璟鎭,副校理沈能稷,修撰趙琮鎭,副修撰宋翼淵牌不進罷職傳旨,傳于金箕殷曰,只推。
金箕殷,以弘文館言啓曰,本館上番闕直,事甚未安,校理李鍾運·趙璟鎭,副校理沈能稷,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
吏曹口傳政事,以徐羽淳爲順川郡守。
李錫夏,以吏批言啓曰,領議政金載瓚許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
金魯應,以兵批言啓曰,領議政金載瓚許副送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目,加設判中樞下批之意,敢啓。傳曰,知道。
李錫夏啓曰,吏曹郞廳來言,政事當日爲之事命下,而判書朴宗慶,參判趙弘鎭,參議趙貞喆,俱以病不來,不得開政云,竝卽牌招,何如?傳曰,允。
有政。吏批,行判書朴宗慶進,參判趙弘鎭進,參議趙貞喆進,都承旨李錫夏進。啓曰,刑曹判書,今當差出,而擬望之人乏少,政府西壁竝擬,何如?傳曰,允。
以趙民和爲副應敎,尹心圭爲司書,金羲淳爲刑曹判書,申在明爲左尹,曺允遂爲同經筵,金道喜爲兵曹正郞,趙敏永爲戶曹佐郞,鄭淵始爲掌樂主簿,南棅正爲禮賓參奉,柳可均爲保安察訪,故牧使洪秉德贈吏參例兼,工曹參判洪遇爕考。左尹單元在明,右尹單申在明,司饔僉正朴宗喜仍任事,承傳。
兵批,行判書朴崙壽進,參判朴命爕病,參議鄭景祚病,參議李鼎秉入直進,右承旨金魯應進。判府事單金載瓚,以韓大裕·沈公燁爲同知,以韓致應爲副摠管,李馨秀·柳基常爲宣傳官,趙雲豪爲羽林將,姜·金漢珏·李尙根爲五衛將,林哲龜爲慶熙將,李恩植爲宣傳官,李奎鉉·洪勝圭爲文兼,李元緖·李秉逵·申應爲訓鍊主簿,柳民儉爲右邊捕盜從事官,金宗浩爲西道參軍,安光贊爲滿浦僉使,金復淳爲古群山僉使,金履五爲礪峴僉使,金仁澤爲蟾津別將。僉知二單李應會·許碾,護軍尹序東,副護軍柳鼎養·李止淵·韓耆裕·朴宗珩·方禹鼎·尹郁烈·李吉培·李命圭竝單付,副司果單金希淵,都摠管單韓致應。
以統長黃大呂手本,武藝別監權得成,酗酒街路,與院隷輩言詰相鬪之狀,萬萬驚駭,爲先除下,移法司重治事,傳于金魯應曰,腋隷與院隷相鬪,萬萬無嚴。權得成段,自其廳各別治罪,院隷段,令刑曹嚴加重治,以杜後弊。
金魯應,以兵曹言啓曰,今當儲窠之月,虛司果,例不得循例區處,而在前積滯之時,勿拘儲窠,以虛司果有擬入之例矣。今亦依此擧行,以爲次次疏滯之地,何如?傳曰,允。
又以御營廳言啓曰,本廳哨官張彦汲,身病甚重,勢難察任,改差,何如?傳曰,允。
又以御營廳言啓曰,今日賞試才時,本廳哨官金宗侃,謂有身病,不爲待令於開坐之時,爲先汰去之意,敢啓。傳曰,知道。
工曹判書韓用鐸狀啓,臣在於高陽郡下道面德隱里,本月初十日辰時量,伏奉左副承旨臣李愚在次知成貼有旨內,卿以領議政金載瓚附奏狀啓馳啓矣。敦諭一度,正書下送,卿其更爲傳諭,期於偕來事亦敎是白乎等以,敬奉聖諭,卽爲傳諭于議政府領議政金載瓚是白乎則,以爲伏見夜下敦諭,至有萬萬非常之敎,有非臣子晷刻承聞者,五內分崩,神精失守,走伏邑獄之外,惟俟金木之誅亦爲白乎旀,大臣今方胥命邑獄,臣旣承偕來之命,仍爲隨往,緣由馳啓云云。踏啓字,傳曰,昨已許副,卽爲還第事,遣史官傳諭于領議政。
上在昌德宮。停常參·經筵。
金魯應,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
金魯應啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
李錫夏啓曰,左承旨鄭觀綏,左副承旨李愚在,今日不爲仕進,竝卽牌招,何如?傳曰,允。
傳于李錫夏曰,未下直守令·察訪,皆令當日下送。
以校理李鍾運·趙璟鎭,副校理沈能稷,修撰趙琮鎭,副修撰宋翼淵牌不進罷職傳旨,傳于李錫夏曰,只推。
金箕殷,以弘文館言啓曰,本館上番闕直,事甚未安,校理李鍾運·趙璟鎭,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授副應敎趙民和,時在江原道淮陽府,經筵入番事緊,請斯速乘馹上來事,下諭,答曰,依啓。
又以侍講院言啓曰,新除授司書尹心圭,時在忠淸道石城地,書筵入番事緊,斯速乘馹上來事,下諭,何如?傳曰,允。
以左承旨鄭觀綏牌不進罷職傳旨,傳于金箕殷曰,只推。
金魯應啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于金魯應曰,只推。
金魯應啓曰,卽者義禁府都事來言,行査諸囚査啓已下,保放罪人議讞多滯,當爲開坐擧行,而判義禁金在昌呈辭受由,次堂例不得擧行云,何以爲之?敢稟。傳曰,許遞,前望單子入之。判義禁前望單子入之,李肇源落點。
金魯應啓曰,新除授判義禁李肇源,卽爲牌招,以爲開坐之地,何如?傳曰,允。
備邊司,以徐能輔爲江華留守。
以忠淸監司洪奭周狀啓,全義縣監鄭文容,受由上京,身病彌重,實無還任之望,不得已罷黜事,傳于金箕殷曰,令該曹口傳差出,催促下送。
吏曹口傳政事,以尹宗圭爲全義縣監。
金箕殷,以司譯院都提調意啓曰,因備邊司草記,倭學譯官玄義洵·李橚,以倭館監董勞,自該院論賞事,允下矣。取考謄錄,則倭館監董堂上譯官加資,堂下譯官高品付祿,屢有前例,今亦當依此施行,譯官勞勩最著,可合任使者,隨卽論賞事,曾有筵稟定式,今年適當抄啓之限。漢學譯官堂上金在洙,積有效勞,堂下譯官李時昇·李一選,履歷旣優,俱合陞用。倭學譯官卞文圭因公作米自備事,年前有該府請賞之報,金在洙·玄義洵·卞文圭·李時升·李一選竝加資,李橚高品付祿,何如?傳曰,允。
金魯應,以訓鍊都監言啓曰,本局別將李源龍,身病甚重,勢難察任,改差,何如?傳曰,允。
又以刑曹言啓曰,統長黃大呂手本內,別監權得成,酗酒街路,與院隷相鬪之狀,萬萬驚駭,爲先除下後,移法司重治事,傳曰,掖隷與院隷相鬪,萬萬無嚴,權得成段,自其廳各別治罪,院隷段,令刑曹嚴加重治,以杜後弊事,命下矣。院隷黃基崙之與掖隷相鬪者,極爲無嚴,自臣曹,嚴加重治之意,敢啓。傳曰,知道。
事變假注書禹夏哲狀啓,臣於本月十一日辰時量,敬奉聖諭,下往于高陽郡邑內賓亭里前領議政金載瓚所到處,傳諭是白乎則,以爲臣負必誅之罪,荷曲遂之恩,昨於邑獄席藁之中,伏奉聖批,特解相職,而一札十行,慰拊鄭重,臣惶隕激感,有隕無從,不知所以自措。雖使臣抱此入地,更無一憾矣,況又史官,遠臨於逆旅,恩言有踰於華衮,至使之卽爲還第,隨處軫恤,若是勤摯,曷敢不聞命卽進,仰答曲念之聖意,而第臣素抱奇疾,近又添劇,且於震剝奔逬之餘,一倍沈篤,今方舁還鄕廬,而實無轉入城闉之望。謹當少留加攝,俟間進身,以伸區區叩謝之忱亦爲白有等以,臣則仍爲復路,緣由馳啓云云。踏啓字。
副校理沈能稷疏曰,伏以臣,生本孤露,才又鹵莽,而幸遭明時,濫叨謬恩,曾忝侍從之列,少蔑埍埃之報,及其待罪南邑也,時當己庚薦歉之餘,瞻彼無靑之野,遍是浮黃之民,而難免顚連之境,竊自以爲悉心於賙賑之策,使吾溝壑之民,幸得全活,則庶幾有以仰體乙丙虞憂之念,而少效塵刹報答之忱,故捐廩經紀,以爲目下救急之資矣。不意繡衣論啓,歸之料販之科,措辭之間,至以能吏自處等說,多般臚列,而顧臣初心,豈欲衒能而爲之哉?事未有終而彈劾踵至,情未見孚而遭罹已重,屛伏私次,只自訟愆而已。乃蒙我聖上曲爲記簪,特降畿都之除命,感激恩私,黽勉冒行,今玆玉署除旨,又奚爲而誤及於臣身也?瀛館之選,有國之所重,出入前席,啓沃論思,地望之淸,榮寵之隆,比庶官而尤有別焉。自古遴選之際,必嚴必謹,亦無使濫占也,審矣。況臣少而失學,長益荒嬉,經傳探賾之工,蓋所蔑如,帖括涉獵之體,亦未專習,其何可備數於經幄顧問之列哉?且況錄成之後,旋有改圈之論,被選諸人,一無冒膺者,誠以職任淸顯,廉隅愈重而然也。臣亦圈中之人也,不揆私義,晏然自恕,揚揚焉冒進,則其於辱朝廷汚名器,何哉?臣於前月,遭同氣之喪,時在鄕廬,除旨際此,祗辱恩數,職名尙爾虛縻,召命又此薦降,而承膺無路。且臣之偏母,年逾六旬,遭此逆理之慘境,素抱貞疾,近益添劇,委頓床席,轉側須人,臣無他兄弟,亦難暫時離捨,雖無情勢,末由供職,思之及此,益增悚隘。玆敢冒入文字,仰瀆崇嚴。伏乞聖明,察臣難强之情,亟賜鐫改之命,以安私分,以便救護焉。臣無任云云。省疏具悉。爾其勿辭救護。
上在昌德宮。停常參·經筵。
李愚在啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李錫夏啓曰,刑曹判書金羲淳,右尹申在明,除拜後過三日不爲出肅,依定式推考警責,仍卽牌招察任,何如?傳曰,允。
李錫夏啓曰,左承旨鄭觀綏,右承旨金魯應,右副承旨朴蓍壽,今日不爲仕進,竝卽牌招,何如?傳曰,允。
傳于李愚在曰,公事混下之當該中官,從重推考。
李愚在啓曰,判義禁李肇源牌不進推考傳旨,今方捧入,而開坐命下之後,如是違牌,事甚未安,更爲牌招,以爲開坐之地,何如?傳曰,允。
李錫夏啓曰,卽者吏曹郞廳來言,未下直守令,當日下送事命下,而順川郡守徐羽淳,兩司俱未署經云,除在外外,未肅拜·呈告人員,竝卽牌招,以爲署經之地,何如?傳曰,允。
以校理李鍾運·趙璟鎭,修撰趙琮鎭,副修撰宋翼淵牌不進罷職傳旨,傳于金箕殷曰,只推。
金箕殷,以弘文館言啓曰,本館上番闕直,事甚未安,校理李鍾運·趙璟鎭,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以左承旨鄭觀綏,右承旨金魯應,右副承旨朴蓍壽牌不進罷職傳旨,傳于金箕殷曰,只推。
李愚在啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于李愚在曰,只推。
金箕殷,以內醫院都提調意啓曰,本院提調,例不得兼帶金吾之任矣。提調李肇源所帶判義禁,許遞,何如?傳曰,允。
李愚在啓曰,卽者義禁府都事來言,保放罪人議讞査啓回啓,當爲擧行,而判義禁未差,次堂例不得擧行云。未差之代,政官牌招開政差出,待下批仍卽牌招,以爲開坐之地,何如?傳曰,允。
李錫夏啓曰,守令署經事,命下矣。掌令曺錫正,持平蔡弘韻,正言任鼎常·朴周爕,旣有只推之命,與行大司諫曺允遂,一體牌招,以爲備員署經之地,何如?傳曰,允。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于金箕殷曰,只推。
李錫夏,以吏曹言啓曰,成均館典籍李協心,除拜後過限未肅拜,依例改差,何如?傳曰,允。
兼司書洪益聞疏曰,伏以臣之七代祖贈領議政文貞公臣聖民,當宣廟盛際,策光國·平難兩勳,爲不祧之廟,其孫忠烈公臣命耇,以丙子忠臣,惟我正宗大王,特命不祧,載在御製全書,玄孫得箕,尙孝宗大王第一女淑安公主,封益平尉,乃三世不祧之廟,而卽臣家之大宗也。今其祀孫在元,不幸夭折而無嗣,宗統遽絶,香火無主,闔宗之痛迫,靡所底極,而惟在元之世行最卑,年齒又少,凡在聖民之孫,可爲在元之子者,惟前司書臣勝圭之第二子小興一人而已。禮小宗之獨子爲大宗後,故士大夫禮法之家,雖繼稱之宗,或以獨子,繼其祖後,或以長子,承其祖祀,況勝圭,自是支子,而小興,又其第二子,則雖在凡宗,皆可相後者乎?質之天理人倫,稽諸禮經國典,乃是不易之事。故門長之意,諸宗之見,無不會同,已爲議定於先祖廟前,而第忠勳貴主之廟,與閭巷匹庶,事體自別,不得不仰聞於朝,而謹考禮曹故事,則粵在英宗朝,軍資正臣金浚衍爲其從祖府使臣必振立後而陳疏,衛率臣南淵,爲其七代祖忠景公臣在立後而陳疏,通德郞臣金相伯,爲其高祖延興府院君臣悌男立後而陳疏,擧蒙準請,猗我聖祖,推繼絶之恩,明敦倫之化,凡爲祖立後之事,雖以蔭仕郞階,亦許陳請,臣之爲此仰籲,不至甚罪,故玆敢援例陳章。伏乞天地父母,俯垂矜察,特令勝圭之第二子小興,定爲在元之子,以奉臣祖文貞公聖民之廟,而忠烈公命耇及淑安公主之祀,亦得以不絶,千萬幸甚。臣無任云云。省疏具悉。所請依施。
上在昌德宮。停常參·經筵。
藥房都提調韓用龜,提調李肇源,副提調金魯應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿,進御加味六君子湯,自今日五貼式日次製入事,榻前下敎。
朴蓍壽啓曰,大司憲宋稚圭,執義林處鎭,掌令車信用,持平姜橒在外,掌令曺錫正,持平蔡弘韻傳旨未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李錫夏啓曰,右副承旨朴蓍壽,今日不爲仕進,卽爲牌招,何如?傳曰,允。
傳于金箕殷曰,禮房承旨馳詣宗廟·景慕宮,奉審摘奸以來。
李錫夏啓曰,行吏曹判書朴宗慶,參判趙弘鎭,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
以吏曹參議趙貞喆牌不進罷職傳旨,傳于朴蓍壽曰,只推。
以校理李鍾運·趙璟鎭,修撰趙琮鎭,副修撰宋翼淵牌不進罷職傳旨,傳于金箕殷曰,只推。
金箕殷,以弘文館言啓曰,本館上番闕直,事甚未安,校理李鍾運·趙璟鎭,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于朴蓍壽曰,只推。
李錫夏啓曰,守令署經事,命下矣。掌令曺錫正,持平蔡弘韻,正言任鼎常·朴周燮,旣有只推之命,與行大司諫曺允遂,一體牌招,以爲備員署經之地,何如?傳曰,允。
兵曹口傳政事,副司果單李鶴秀。
有政。吏批,行判書朴宗慶進,參判趙弘鎭牌招不進,參議趙貞喆牌招不進,都承旨李錫夏進。以朴宗來爲判義禁,安亨鎭爲兵曹正郞,李羲蓍爲敦寧判官,李奎淵爲監察,李晉淵爲谷山府使,李興遂爲獒樹察訪,江華留守單徐能輔,承文博士單李源祚,副正字單金樂壽。
兵批,行判書朴崙壽病,參判朴命燮病,參議鄭景祚入直進,參知李鼎秉病,右副承旨朴蓍壽進。同知單林哲龜,僉知三單姜·金漢珏·李尙根,護軍朴宗京,副司果金持泰竝單付。
朴蓍壽啓曰,卽者義禁府都事來言,保放罪人議讞査啓回啓,當爲擧行,而知義禁洪義浩差祭,同義禁金相休有身病,李惟命未肅拜,只有判義禁朴宗來一人,無以備員云。同義禁金相休·李惟命,竝卽牌招,以爲開坐之地,何如?傳曰,允。
以掌令曺錫正,持平蔡弘韻,正言任鼎常·朴周燮再牌不進罷職傳旨,傳于朴蓍壽曰,只推。
李錫夏啓曰,守令署經事,命下矣。掌令曺錫正,持平蔡弘韻,正言任鼎常·朴周燮,旣有只推之命,與行大司諫曺允遂,一體牌招,以爲備員署經之地,何如?傳曰,允。
朴蓍壽,以訓鍊都監言啓曰,本局哨官金兌鍾,身病甚重,勢難察任,改差,何如?傳曰,允。
上在昌德宮。停常參·經筵。
中宮殿誕日,大殿·王大妃殿·嘉順宮·世子宮,內閣·政院·玉堂·朝廷二品以上·六曹堂上口傳問安。答曰,知道。中宮殿,內閣·政院·玉堂·朝廷二品以上·六曹堂上單子問安。答曰,知道。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻傳旨未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
金箕殷啓曰,谷山府使李晉淵,旣呈肅單,不爲入來,事極未安。原單子勿施,從重推考,何如?傳曰,允。
傳于金箕殷曰,谷山府使·獒樹察訪,亦令今日辭朝。
以校理李鍾運·趙璟鎭,修撰趙琮鎭,副修撰宋翼淵牌不進罷職傳旨,傳于金箕殷曰,只推。
金箕殷,以弘文館言啓曰,本館上番闕直,事甚未安,校理李鍾運·趙璟鎭,修撰趙琮鎭,副修撰宋翼淵,旣有只推之命,副校理沈能稷,由限已過,一體牌招,以爲推移入直之地,何如?傳曰,允。
以掌令曺錫正,持平蔡弘韻,正言任鼎常·朴周爕牌不進罷職傳旨,傳于朴蓍壽曰,只推。
李錫夏啓曰,守令署經事命下,已至多日,尙未擧行,誠甚未安。掌令曺錫正,持平蔡弘韻,正言任鼎常·朴周爕,旣有只推之命,與行大司諫曺允遂,一體更爲牌招,以爲備員署經之地,何如?傳曰,允。
以掌令曺錫正,持平蔡弘韻,正言任鼎常·朴周爕再牌不進罷職傳旨,傳于朴蓍壽曰,只推。
李錫夏啓曰,守令署經事命下,已至多日,尙未擧行,極爲未安。掌令曺錫正,持平蔡弘韻,正言任鼎常·朴周爕,旣有只推之命,與行大司諫曺允遂,一體牌招,以爲備員署經之地,何如?傳曰,允。
朴蓍壽啓曰,同義禁金相休·李惟命牌不進推考傳旨,今方捧入,而開坐命下,已至經宿,不卽承膺,事甚未安,更爲牌招,知義禁洪義浩,一體牌招,以爲備員開坐之地,何如?傳曰,允。
又啓曰,同義禁金相休·李惟命牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
金箕殷,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
朴蓍壽,以都摠府言啓曰,今日入直三廳武兼禁軍及軍兵等,當爲中日習射技放,而中宮殿誕日相値,不得設行之意,敢啓。傳曰,知道。
金箕殷,以禮曹言啓曰,兼侍講院司書洪益聞上疏批旨內,所請依施事,命下矣。依聖敎,前司書洪勝圭第二子小興,立爲洪在元之後,立案成給之意,敢啓。傳曰,知道。
朴蓍壽,以義禁府言啓曰,京畿水使趙華錫狀啓內,花梁僉使尙得容,爲先罷黜,其罪狀,令攸司稟處事,啓下矣。尙得容,時在任所云,依例發遣府羅將,交代後拿來,何如?傳曰,待待命拿囚。
上在昌德宮。停常參·經筵。
朴蓍壽啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,假注書趙錫龜,身病猝重,勢難察任,今姑改差,何如?傳曰,允。
假注書趙錫龜改差,代以嚴燾爲假注書。
以校理李鍾運·趙璟鎭,副校理沈能稷,修撰趙琮鎭,副修撰宋翼淵牌不進罷職傳旨,傳于金箕殷曰,只推。
金箕殷,以弘文館言啓曰,本館上番闕直,事甚未安,校理李鍾運·趙璟鎭,副校理沈能稷,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以掌令曺錫正,持平蔡弘韻,正言任鼎常·朴周爕牌不進罷職傳旨,傳于朴蓍壽曰,只推。
朴蓍壽啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
朴蓍壽,以都摠府言啓曰,副摠管任聖說,以訓鍊都監左別將,馬兵納馬事,訓鍊院晝仕出去之意,敢啓。傳曰,知道。
又以兵曹言啓曰,今日各廳堂下武臣朔試射時,南行宣傳官許榦·李奎東,部將元永丁,未滿十朔,成才間姑爲停試之意,敢啓。傳曰,知道。
又以訓鍊都監言啓曰,本局新差局別將李商一,除拜已至三日,謂有身病,趁不投刺,揆以師律,萬萬駭然,爲先汰去之意,敢啓。傳曰,知道。
又以御營廳言啓曰,本廳軍色從事官尹應大,身病甚重,勢難察任,改差,何如?傳曰,允。
左議政韓用龜疏曰,伏以臣,於月前,猥控瀝血之章,冀遂丐骸之願,及伏奉聖批,慰諭勉留之德意,藹然絲綸之間,臣感激攢祝,有涕無從。噫,臣之事我殿下,來日短於往日,抱此恩言,豈忍恝然,而其奈志有所已定,勢有所已迫何哉?雖緣言辭之蕪拙,一籲未格,終若忱情之畢暴,崇聽豈邈。玆不得不干冒威尊,復申前懇,瀆撓之誅,伏地以俟。臣受氣綿薄,自少善病,積祟所傷,到老益瘁,百症交攻,澌鑠無餘,動作則左牽右攣,神思則前遺後失,似此貌樣,非但臣自悶然,人之見之,莫不危之。逝水無復回之理,朽木有必顚之形,則固當杜門息慮,拭巾俟符而已。若乃徒擁職名,苟竊厚祿,恬然不思所以自處,則直是傷廉沒恥之一鄙夫耳,將焉用彼相爲哉?然而引疾辭職,猶是第二件耳。誠以先王制禮,防限甚嚴,君子處身,晩節尤重,有不可踰越而放倒之也。周任有言曰,陳力就列,不能者止,年雖未至,力不能則斯止矣,況年已至而力已盡者乎?詩曰受爵不讓,至於已斯亡,又曰老馬反爲駒,不顧其後,臣每誦此言,若鍼箚膚,未嘗不惕然愧赧,此臣之必欲趁一息之未泯,卸三事之重負,得免爲禮經之一罪人也,其情亦云慼矣。噫,人臣事君,有始有終,始雖服勤,終必知止,蓋以君臣義合,進退以禮,其進非饕利,其退非忘恩。是以三代盛際之名臣碩輔,雖身佩安危,去就輕重者,自有求退之時,未見强留之擧。此實爲優老崇讓之義,而後世以還,美法猶在,至于我朝,懸車相望,如此而上無厭薄之跡,下無沽名之誚者,無他,卽所據存也。如臣庸陋,最居人下,而乃其志,則竊欲企效古人。古人已行之事,獨不可得之於聖明之朝耶?抑臣又有萬萬不可冒當者。目今世道人心,國計民憂,岌岌皇皇,無一可恃,而其彌綸牽補之策,專在於廊廟之得人,顧臣材器,初何嘗一分近似,而秪以承佐夾贊,異於元輔,隨行伴食,不過備位。故幸免大戾於事爲之間,粗伸微分於趨走之末矣。今則首揆已蒙體諒,廟謨無人擔夯,若使臣,替行元輔之事,則臣雖欲殫竭誠力,報答恩造,而威望不足以鎭物,智識不足以綜務,措畫茫無頭緖,矯救都沒商量,將見畫葫不成,瘡疣百出,到此地頭,莫如早自決退,一以免僨誤之罪,一以解蹲冒之譏。臣之此言,豈一毫假飾之爲,而殿下若念及於此,則其所鐫斥,想不待臣言之畢矣。急流勇退,初非可擬,而宜休不去,雖悔何及?便訣明時,非無私心之耿結,而曲遂微物,卽是上天之仁澤,此臣所以不暇緩聲,冀或矜諒,而不得請則不敢止者也。伏乞聖慈,念臣當退之義,察臣必辭之懇,勿復留難,亟許解免,仍侈三字之銜,俾卒一縷之餘喘,千萬泣祝。臣無任云云。答曰,省疏具悉卿懇。顧今國事多艱,廟務多滯,正宜精白對揚,是豈卿言私之時乎?況元輔許副,鼎席不備,兩相之中,卿又爲首,何可辭引乎?且卿之筋力康健,引年尤非可論,予不多誥,安心勿辭視事。仍傳于李愚在曰,此批答,遣史官傳諭于左議政。
江華留守徐能輔疏曰,伏以臣,於本月十二日,伏奉除旨,以臣爲江華府留守者,臣誠惝怳怵惕,莫省所以。噫,居留之任,孰非緊重,而惟彼沁都一區,實爲我東重鎭,壤接湖·海,而遂作三路之屛翰,地奉眞殿,而虔薦四時之苾芬,奎畫圖書之攸藏,內府珍寶之攸儲,事體之重,有非諸路藩鎭之可比,而若其天設金湯,已自麗代,視作趙家之晉陽,粵我聖朝,亦嘗一試而得力。故朝家閒暇之所致意,專在於此。樓櫓器械之盛,錢帛糧餉之富,殆乎甲於國中,奈之何挽近以來,凋弊日甚,詰戎之具,無一可恃,府庫之積,竝歸枵然,以至民生困悴,海防疎虞,藉曰運値昇平,四方無鳴吠之憂,聖代陰雨之備,寧容若是?臣雖渺末後進,每一聞此,未嘗不慨然興歎。今雖簡諸朝廷之宿德,責以保釐之重任,尙難期壁壘增彩,儲積充牣,乃反以如臣之疎闇未經事者,猝然畀之,顧何以扶持將頹之廈,整頓已亂之緖乎?左右思量,無望承當,玆敢略控短章,仰瀆崇嚴,言出肺膈,毫無假飾。伏乞聖明,俯賜鑑諒,亟遞臣江華留守之任,回授可堪之人,以幸國事,不勝大願。臣無任云云。答曰,省疏具悉。卿其勿辭察任。
上在昌德宮。停常參·經筵。
李愚在啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
金箕殷啓曰,來二十一日,輪臺日次,而顯隆園忌辰祭正日相値,頉稟之意,敢啓。傳曰,知道。
李錫夏啓曰,左承旨鄭觀綏,右承旨金魯應,右副承旨朴蓍壽,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,權丕應·李勉求·鄭元容落點。
李錫夏啓曰,新除授左副承旨鄭元容,時在慶尙道順興府,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,韓兢履落點。
以校理李鍾運·趙璟鎭,副校理沈能稷,修撰趙琮鎭,副修撰宋翼淵牌不進罷職傳旨,傳于金箕殷曰,只推。
以右副承旨李勉求牌不進罷職傳旨,傳于金箕殷曰,只推。
李愚在啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周爕牌不進罷職傳旨,傳于李愚在曰,只推。
李愚在,以兵曹言啓曰,今日各廳堂下武臣朔試射,未及畢試,日勢已暮,明日繼試之意,敢啓。傳曰,知道。
又以義禁府言啓曰,保放罪人林景運·林昇運,還囚照律,洪醇浩·李遠翊·李若洙·李東膺,還囚議處以入,而林景運·洪醇浩·李遠翊·李若洙·李東膺,病勢一味苦劇,竝姑保放之意,敢啓。傳曰,知道。
禁府啓目粘連,向前李東膺亦,觀其所供,雖稱見欺,紙價推尋,原非中營之所管,而外邑吏屬之送校詰問,因便拘囚者,極爲妄率。以此照律,何如?判付啓,依允。又啓目粘連,觀此江原監司南履翼査啓,則以爲,科試事目,本自至嚴,啓下行査,體段尤重,有不敢一毫少忽乙仍于,應問各人,另行査究,前後事實,到底盤詰是白乎則,輒開賂門,情節綻露云云,初無見聞之人,亦沒把捉之端是白遣,終場入門後,多士之裂圍徑出,實由於賓貢一事,而曉諭而勸入,揭榜而鎭鬧,則下堂哀乞云云,亦無是事,近於訛傳是白乎旀,至於失手零金,轉囑中軍,發捕拘督云云一款,尤爲詳覈,期得端緖是白在如中,今以保安吏全光運,旌善吏李景浩等所供觀之是白乎則,此非掌試都事之所干與者。轉囑之言,出於察訪,拘督之擧,在於中軍,如是之際,宜其傳說之狼藉,而大抵昨秋試事,觀於衆招,參以傳聞,可知其場屋之不嚴,無怪其士論之喧騰是如爲有置。觀於道査,賂門下堂兩條,初無見聞,亦沒把捉,而所謂失手零金,又非都事之所干與是如是白乎則,所査諸條,節節落空,今無可論是白乎矣,但科場法意,何等嚴重,而裂圍徑出,場屋之不嚴,蓋可推知,爲試官之責,不可無罪。以此照律,何如?判付啓,依允。又啓目粘連,觀此忠淸監司洪奭周査啓,則以爲,沔川前郡守洪醇浩,繡啓之所臚列,囚供之所辯明,其爲肯綮,凡有四條乙仍于,謹將此四條,逐段發問,反覆究覈,繼又參以文簿,核其情實是白乎則,第一條民間租一百六十五石勤捧事段,各人之招,皆以爲四十三石之外,更無升合所捧,又以爲一從願納,初無勒捧是如是白乎矣,但其所捧四十三石之數,旣不入於報營磨勘之簿,則首吏鄕招中推移混歸於自備之中者,似是實際語是白遣。第二條帖價租六十石以錢代捧事段,各人之招,又皆以五十七石納供,而無論六十石與五十七石,旣在於當捧五百七石之內,且各營所納之以錢換送,亦有公文之可證,則有不可直歸諸私用是白乎矣,勘簿則以五十七石,取用則爲一百二十石,其所剩餘爲六十三石是白遣。第三條補民錢事段,出秩旣在前等補用,皆歸賑資,謂之乾沒,雖或爽實,而畢賑勘簿之中,旣無補民錢名色之入錄者,則亦可知其自歸於自備是白遣。第四條虛張飢口,冒錄自備事段,人各異招,終不歸一,而該吏韓允爀之首先吐實者,亦不能的指其數爻,其所現納文蹟,又多疑眩之端是白乎則,到今過境之後,無以覈得其眞僞是白乎旀。需米數十石之首先捐廩,由吏之招,固有可據,而上項願納租補民錢,俱以民間所斂,亦爲混入於自備之中是白遣。還穀之先爲取用,從後充補,雖曰事勢之不得不然,而糴法至嚴,名色各異,亦不容以其異於私用,有所曲恕是白乎所,凡玆諸條,比諸繡啓,所論數爻,固有多少之別,歸屬或有公私之異,而俱不可謂之全然無犯是白乎等以,謹據實狀,條列登聞亦爲有置。蓋此査事,專在於諸般錢穀之私用與否,而觀於道査,則所査四條,或云初無勒捧,或云不可直歸私用,或云皆歸賑資,或云過境難覈是如是白乎則,其所不歸於私用,則可以推知是白乎矣,但其賑簿之混錄虛勘,竟歸自備之中者,已涉乖當是白遣。還穀之先推用後充報,雖出於賑政之斯急,穀物之難辦是白乎乃,論以糴政,不可無罪。以此照律,何如?判付啓,依允。又啓目粘連,觀此江原監司南履翼査啓,則以爲,今此行査事段,在於經歲之後,應問不過吏胥之類,時月稍久,則虛實易混,下屬證官,則容護無怪乙仍于,到底盤詰,嚴加鉤究,而各人所供,一辭同然,無容更問是白如乎,大抵指使云者,掌試與參試爛熳同情之謂也。助虐云者,參試爲掌試,極意宣力之謂也是白乎矣,試事參涉,自初不許,則未不執其指使之跡是白遣,,因病退處,罕出試座,則亦難立其助虐之證是白乎則,設有酬酢間相議之言,有非官隷輩與聞之事,臺言雖甚丁寧,査體亦云重大,反覆究詰,靡不容極,而爲其指使而爲虐一款,旣沒摸捉,莫尋端緖是白乎等以,緣由馳啓亦爲有置。此囚所罪,專在於指使助虐一款,而今見道査,竝云沒摸捉無端緖是如是白乎則,到今別無可論是白乎乃,主司參試,同是試官,科場不嚴,均有其責,以此照律,何如?判付啓,依允。又照目粘連,黃澗前縣監林昇運矣本府議啓內,徵逋未了於移職之前,勘律難逭於道啓之後,不可以連歲歉荒,竟未勘簿,有所闊略。以此照律,罪笞五十收贖,解見任別敍私罪,奉敎依允爲旀,功議各減一等爲良如敎。又照目粘連,延豊前縣監林景運矣本府議啓內,反逋未捧,計石勘罪,自有法式是白如乎,在任旣已經歲,則不可以當年之未及勘簿,有所容恕。以此照律,罪笞五十收贖,解見任別敍私罪,奉敎依允爲〈旀〉,功議各減一等爲良如敎。
上在昌德宮。停常參·經筵。
李愚在,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李愚在啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金箕殷,以弘文館言啓曰,本館上番闕直,事甚未安,校理李鍾運·趙璟鎭,副校理沈能稷,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以校理李鍾運·趙璟鎭,副校理沈能稷,修撰趙琮鎭,副修撰宋翼淵牌不進罷職傳旨,傳于金箕殷曰,只推。
金箕殷,以弘文館言啓曰,本館上番闕直,事甚未安,校理李鍾運·趙璟鎭,副校理沈能稷,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以掌令曺錫正,持平蔡弘韻,正言任鼎常·朴周爕牌不進罷職傳旨,傳于金箕殷曰,只推。
李愚在啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
兵曹口傳政事,副護軍單鄭元容。
李愚在,以兵曹言啓曰,今日各廳堂下武臣朔試射時,武臣兼宣傳官李大亨·金魯赫,部將李濟弘,俱未滿四中,依定式各決棍十度,武臣兼宣傳官徐有近,柳葉箭二中,騎芻一中,以矢數計之,則雖未滿四中,騎芻例有倍劃之規,依此例不爲決棍,呈辭·受由·身病人等,退試次姑爲懸頉以入之意,敢啓。傳曰,知道。
又以訓鍊都監言啓曰,本局把摠南熙,身病甚重,勢難察任,改差,何如?傳曰,允。
又以義禁府言啓曰,保放罪人李遠翊·李若洙·李東膺·洪醇浩,還囚照律以入之意,敢啓。傳曰,知道。
禁府照目粘連,沔川前郡守洪醇浩矣本府議啓內,蓋此査事,專在於諸般錢穀之私用與否,而觀於道査,則所査四條,或云初無勒捧,或云不可直歸私用,或云皆歸賑資,或云過境難覈是如是白乎則,其所不歸於私用,則可以推知是白乎乃,但其賑簿之混錄磨勘,竟歸自備之中者,已涉乖當是白遣,還穀之先推用後充報,雖出於賑政之斯急,穀物之難辦是白乎乃,論以糴政,不可無罪。以此照律,罪杖一百收贖,告身盡行追奪私罪,奉敎依允爲旀,功減一等爲良如敎。又照目粘連,江原道掌試都事李遠翊矣本府議啓內,觀於道査,賂門下堂兩條,初無見聞,亦沒把捉,而所謂失手零金,又非都事之所干與是如是白乎則,所査諸條,節節洛空,今無可論是白乎矣,但科場法意,何等嚴重,而裂圍徑出,場屋之不嚴,蓋可推知,爲試官之責,不可無罪。以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目粘連,江原道參試官寧越府使李若洙矣本府議啓內,此囚所罪,專在指使助虐一款,而今見道査,竝云沒摸捉無端緖是如是白乎則,到今別無可論是白乎乃,主司參試,同是試官,科場不嚴,均有其責。以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目粘連,江原中軍李東膺矣本府議啓內,觀此所供,雖稱見欺,紙價推尋,原非中營之所管,而外邑吏屬之送校詰問,因便拘囚者,極爲妄率。以此照律,罪笞五十收贖,解見任別敍私罪,奉敎依允,功減一等爲良如敎。
刑曹啓目粘連,取考配案,則徐道洙,以誤入術數罪,癸酉五月,徒三年定配於鳳山郡,而限滿的實,且異邪學干連,依法典放送後,徒流案頉下事,分付道臣,何如?判付內,依允。
李愚在,以司僕寺一二提調意啓曰,濟州前判官張持大遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
又以訓鍊都監言啓曰,本局牙兵孫大得·全就明·沈命福等,以私獵出去楊州地矣。孫哥庄近處,中豹虎一頭,捉得來納,謹此封進,而牙兵等,考例施賞之意,敢啓。傳曰,知道。
行兵曹判書朴崙壽疏曰,伏以臣之冒據重任,今已三易月矣。倉卒承膺,雖諉之迫於嚴命,而因仍盤礴,終歸於壞了大防,俯愧仰怍,無面可顯。臣雖至愚無似,亦嘗聞人臣事君之道,分義廉防,互爲輕重,莫重者君命,而分有所不敢,則固不可徑情而直行,莫嚴者廉愧,而義有所必辭,則亦不可因罪而爲利。若臣則以必辭之情,干冒進之罪,甘自放於四維之外者,亦豈臣樂爲而然哉?誠以世臣之義,身不自有,匹夫之諒,時有所屈,副急呈身,姑伸嚴畏之忱,從後籲情,尙有體諒之期。故恩命纔肅,血懇繼陳,區區斟量,庶不悖於或重或輕之義矣。禽誠之淺,終未仰格,蚊負之重,尙此强擔,一政再政,居然作無故行公之人,進退無據,人謂斯何?臣之前後披瀝,辭竭意盡,今以已出之身,有不敢更煩於未伸之私,則在臣義分,但當黽勉殫竭,報答涓埃,少贖其辜恩喪廉之罪,而第臣貞疾之難醫,卽我聖明之所嘗俯燭者也。癱瘓宿祟,積歲彌苦,滯眩諸症,入夏每劇,閒居調養,不無差勝之時,少經勞動,輒有頃刻之危,近因重務在身,酬應稍繁,靺韋之日接,不過按例,而姓名履歷,每患昨問而今忘,校卒之旬肄,只是暫勞,而形神疲憊,便覺朝異而夕改,以若貌樣,雖置之冗司漫局,尙患其不能了堪。況見任也,卽筋力奔走之地,事會之滾急,而推諉無所,床笫之委頓,而劇歇無漸,則中權重地,是豈臣一日養病之坊乎?私心懍蹙,已無可言,朝廷事體,寧不苟艱,顧今政月漸近,擧行滋多,若復一味尸素,苟然淟涊,不思所以早爲之處,則公私狼狽,可立而俟,此臣所以中夜撫枕,憂懼熏心者也。慈覆之天,無物不遂,曲庇之地,有願必從,如臣實狀之難强,不宜自阻於體下之仁。玆敢不避煩猥,冒瀆崇嚴。伏乞天地父母,俯垂矜憫,亟遞臣本兵見任,回授可堪之人,仍許臣數朔長暇,俾得以優游自在,安意調息,不勝大願。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
李勉求啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
傳于李愚在曰,檢校待敎李鶴秀馳詣顯隆園,奉審摘奸,仍詣健陵·華寧殿,一體奉審以來。
以校理李鍾運·趙璟鎭,副校理沈能稷,修撰趙琮鎭,副修撰宋翼淵再牌不進罷職傳旨,傳于李勉求曰,只推。
李愚在,以弘文館言啓曰,本館上番闕直,事甚未安,校理李鍾運·趙璟鎭,副校理沈能稷,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎掌·朴周爕牌不進罷職傳旨,傳于李勉求曰,只推。
韓兢履,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
刑曹判書金羲淳疏曰,伏以臣,以情以跡,臲卼彳亍,不敢以進爲幸,以官爲榮,而間因嚴命所迫,事會所湊,一出再出,至于三四,臣可謂狃於出者也。每自省檢,心焉忸怩,乃今所叨之職,適在參班之辰,誕節起居,禮有所重,去就一事,不敢煩溷,舊除新銜,竝時出肅,與臣素志,實相逕庭,臣之兢蹙,於玆爲倍,而夤緣久據,又豈心之所安也?況念刑官與宮官,不可以兼,古例有可據,諸臣之拜金吾·秋曹,以是辭遞者非一二,今臣難冒,又有此一端。伏乞聖慈,俯加諒察,將臣所帶本兼諸任,竝賜鐫解,以存已例,以安微分,不勝幸甚。臣無任云云。答曰,省疏具悉。刑判之任許遞,卿其勿辭行公。
上在昌德宮。停常參·經筵。
藥房提調李肇源,副提調李愚在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿進御二錢重人蔘粟米飮,自今日一貼式,限二貼煎入事,榻前下敎。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
韓兢履啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
李錫夏啓曰,左承旨權丕應,今日不爲仕進,卽爲牌招,何如?傳曰,允。
以校理李鍾運·趙璟鎭,副校理沈能稷,修撰趙琮鎭,副修撰宋翼淵牌不進罷職傳旨,傳于金箕殷曰,只推。
金箕殷,以弘文館言啓曰,本館上番闕直,事甚未安,校理李鍾運·趙璟鎭,副校理沈能稷,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,允。
以左承旨權丕應牌不進罷職傳旨,傳于李勉求曰,只推。
以慶尙監司李存秀狀啓,進上生竹笋,限內不得封進,惶恐待罪事,傳于韓兢履曰,勿待罪事,回諭。
以慶尙監司李存秀狀啓,淸道郡民家失火事,傳于韓兢履曰,聞甚矜惻,原恤典外,別加顧助事,分付。
上在昌德宮。停常參·經筵。
未時申時,日暈。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
又啓曰,來二十五日,朝參日次,而毓祥宮夏享祭齋戒相値,頉稟之意,敢啓。傳曰,知道。
李錫夏啓曰,左承旨權丕應,左副承旨韓兢履,今日不爲仕進,竝卽牌招,何如?傳曰,允。
以左承旨權丕應,左副承旨韓兢履牌不進罷職傳旨,傳于金箕殷曰,只推。
以校理李鍾運·趙璟鎭,副校理沈能稷,修撰趙琮鎭,副修撰宋翼淵牌不進罷職傳旨,傳于金箕殷曰,只推。
金箕殷啓曰,副應敎趙民和,副校理任俊常,副修撰朴綺壽在外,修撰洪命周差祭,玉堂上下番俱空,事甚未安。校理李鍾運·趙璟鎭,副校理沈能稷,修撰趙琮鎭,副修撰宋翼淵,旣有只推之命,竝卽牌招,以爲推移入直之地,何如?傳曰,竝許遞,前望單子入之,待下批,牌招察任。
玉堂前望單子入之,副應敎趙民和,校理洪敬謨·趙經鎭,副校理朴綺壽·李允謙,修撰任俊常·李羲準,副修撰洪羲瑾·權中淸落點。
李勉求,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
上在昌德宮。停常參·經筵。
李勉求啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李愚在啓曰,左副承旨韓兢履,今日不爲仕進,卽爲牌招,何如?傳曰,允。
以副應敎趙民和,校理洪敬謨·趙經鎭,副校理李允謙,修撰李羲準,副修撰洪羲瑾牌不進罷職傳旨,傳于金箕殷曰,只推。
金箕殷啓曰,玉堂上下番俱空,事甚未安,副應敎趙民和,校理洪敬謨·趙經鎭,副校理李允謙,修撰李羲準,副修撰洪羲瑾,旣有只推之命,竝卽牌招,以爲推移入直之地,何如?傳曰,允。
又啓曰,新除授副校理朴綺壽,時在京畿龍仁地,修撰任俊常,時在忠淸道沃川地,副修撰權中淸,時在江原道三陟府,經筵入番事緊,竝斯速乘馹上來事,下諭,何如?傳曰,允。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周爕牌不進罷職傳旨,傳于李勉求曰,只推。
以忠淸監司洪奭周狀啓,牙山縣監朴宗球受由上京,身病猝重,實無還任之望,不得已罷黜事,傳于李愚在曰,令該曹口傳差出,催促下送。
以黃海監司李勉昇狀啓,長連縣編配罪人崔錫範逃躱,職在摠察,不能檢飭,惶恐待罪事,傳于李勉求曰,勿待罪事,回諭。
金箕殷,以吏曹言啓曰,今五月二十六日行毓祥宮·延祜宮·懿昭廟·文禧廟夏享祭祭官塡差,而時無職名人,令該曹口傳付軍職,何如?傳曰,允。
韓兢履,以備邊司言啓曰,本司有司堂上金羲淳,時無職名,令該曹口傳付軍職,何如?傳曰,允。
兵曹口傳政事,大護軍單金羲淳。
又以摠戎廳言啓曰,今此本廳中旬時,將官·將校·軍兵等賞試才,別單書入之意,敢啓。傳曰,知道。
副校理李允謙疏曰,伏以臣,誠淺孝薄,罪積釁深,神天降割,奄罹先父之憂,三霜迅於流電,一縷頑如木石,視息苟存,祥禫遽闋,俯仰穹壤,呼號靡逮,忽於此際,伏奉館銜特除之命,簪履記存,雖感出常之恩,風樹茹恨,尤增觸境之疚,手擎恩誥,自不覺心膽之糜潰,聲淚之交逬也。臣之逖違文陛,今已屢年矣,區區下情,豈不欲一肅恩命,以伸叩謝之忱,而第臣有情理之萬萬悶憐者。蓋臣八耋偏母,自來積聚之疾,便成難醫之症,喘喘焉氣息僅綿,凜凜然轉側須人,未嘗一日少安者,五十餘年于玆矣。今則榮衛盡鑠,精力無餘,諸般證形,比前倍加,臣長時煎迫,誠不知何以調養,得延於歲年也。臣終鮮兄弟,且無姊妹,假使臣母,康旺無恙,顧此單孑,猶不忍離捨就直,況今積痼沈篤之至於如此者乎?召牌荐降,承膺無路,玆敢疾聲呼籲於仁覆之天。伏乞聖慈,俯垂矜察,遞臣職名,俾便救護,仍治臣瀆擾之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
李愚在啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金箕殷曰,禮房承旨馳詣健元陵,奉審摘奸,局內諸陵,一體奉審以來。
李錫夏啓曰,左承旨權丕應,今日不爲仕進,卽爲牌招,何如?傳曰,允。
以副應敎趙民和,校理洪敬謨·趙經鎭,修撰李羲準,副修撰洪羲瑾牌不進罷職傳旨,傳于金箕殷曰,只推。
金箕殷啓曰,玉堂上下番俱空,事甚未安,副應敎趙民和,校理洪敬謨·趙經鎭,修撰李羲準,副修撰洪羲瑾,旣有只推之命,竝卽牌招,以爲推移入直之地,何如?傳曰,允。
以副應敎趙民和,校理洪敬謨·趙經鎭,修撰李羲準,副修撰洪羲瑾牌不進罷職傳旨,傳于金箕殷曰,只推。
金箕殷啓曰,玉堂上下番俱空,已至多日,事甚未安,副應敎趙民和,校理洪敬謨·趙經鎭,修撰李羲準,副修撰洪羲瑾,旣有只推之命,竝更牌招,以爲推移入直之地,何如?傳曰,允。
吏曹口傳政事,以洪稷謨爲牙山縣監,以李亨會爲景慕宮令。
兵曹口傳政事,護軍朴命爕,副司果金世忠·南吉寬·李竝單付。
韓兢履,以兵曹言啓曰,禁軍來秋冬等祿試射時,別試鐵箭三矢俱越一百五十步人,別單書入之意,敢啓。傳曰,知道。
又以備邊司言啓曰,卽見水原留守徐榮輔狀啓,則以爲,本府及屬邑穀簿,到處不敷,排巡無路,民情遑汲。本府還餉留庫中租米太合六千四百十六石,屬邑餉租四千七百二十六石,特許加分事,請令廟堂,稟旨分付矣。還未排巡,農不繼糧,目今民情,若是渴悶,分留法意,勢難膠守,本府還餉,屬邑餉租,依狀請數爻,特許加分,何如?傳曰,允。
李勉求,以義禁府言啓曰,黃海監司李勉昇狀啓內,長連前前縣監安光貞,前縣監李重恢罪狀,竝令攸司稟處事,啓下矣。安光貞·李重恢,今方待命,拿囚之意,敢啓。傳曰,知道。
上在昌德宮。停常參·經筵。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李錫夏啓曰,左承旨權丕應,左副承旨韓兢履,今日不爲仕進,竝卽牌招,何如?傳曰,允。
金箕殷啓曰,玉堂上下番俱空,已至多日,事甚未安,副應敎趙民和,校理洪敬謨·趙經鎭,修撰李羲準,副修撰洪羲瑾,旣有只推之命,竝更牌招,以爲推移入直之地,何如?傳曰,允。
以副應敎趙民和,校理洪敬謨·趙經鎭再牌不進罷職傳旨,傳于金箕殷曰,只推。
以修撰李羲準,副修撰洪羲瑾牌不進罷職傳旨,傳于金箕殷曰,只推。
金箕殷,以侍講院言啓曰,再明日賓客相見禮時,宮官當爲全數進參,而兼弼善趙經鎭,本職未肅拜,弼善兼說書未差,司書尹心圭在外,無以備員。有闕之代,令政院稟旨,以在京無故人差出,待下批,牌招,以爲進參之地,何如?傳曰,允。
金箕殷啓曰,因侍講院草記,再明日賓客相見禮時,宮官當爲全數進參,而兼弼善趙經鎭,本職未肅拜,弼善兼說書未差,司書尹心圭在外,無以備員。有闕之代,令政院稟旨差出,待下批,牌招事,允下矣。未差之代,政官牌招,開改差出,何如?傳曰,在外人許遞,與未差之代,前望單子入之,待下批,牌招察任。
以左承旨權丕應,左副承旨韓兢履牌不進罷職傳旨,傳于金箕殷曰,只推。
傳于金箕殷曰,發遣吏郞,諸執事淸齋與否,摘奸以來。
兵曹口傳政事,副護軍單朴蓍壽。
金箕殷,以禮曹言啓曰,卽接宗廟署所報,則宗廟香大廳及望廟樓,去四月十六日,戶曹佐郞張守初,繕工監監役李度憲,監董官本署副奉事李奎憲,眼同始役,安香廳十九間,毁撤改建,望廟二間,起傾改修粧,當日畢役云矣,敢啓。傳曰,知道。
李勉求,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
藥房提調李肇源,副提調李愚在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御加味六君子湯,自今日停止事,榻前下敎。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
傳于金箕殷曰,禮房承旨馳詣受香諸處,奉審摘奸以來。
李勉求啓曰,備邊司郞廳來言,今日賓廳日次,而毓祥宮仲朔祭齋戒相値,不得來會云矣,敢啓。傳曰,知道。
傳于金箕殷曰,未下直留守·守令·邊將,使之當日辭朝,上京守令·邊將,一體當日下送。
備忘記,江華留守徐能輔下直,長弓一張,長箭一部賜給。
備忘記,滿浦僉使安光贊下直,長弓一張,長箭一部,片箭一部,筒兒一介賜給。
春坊前望單子入之,弼善宋翼淵,司書朴齊聞落點。
以副應敎趙民和,校理洪敬謨·趙經鎭牌不進罷職傳旨,傳于金箕殷曰,只推。
以修撰李羲準,副修撰洪羲瑾牌不進罷職傳旨,傳于金箕殷曰,只推。
敎江華留守徐龍輔書。王若曰,居留自宋朝委任,無踰晏殊,保障以晉陽爲歸,思得尹鐸,煩卿一出,敷予十行。惟卿,世篤忠貞,家傳詩禮,華門素履,獨恬靜之自持,卿班黑頭,非吹噓之攸藉,惟其內庸之未究,要置淸華之班,以致外試之不遑,尙韞盤錯之利。才足需於當世,沛乎通敏之是資,譽方騰於同朝,藹然端詳之可掬。趾賢父勤宗祊之美,何有方面之治謨,挹老相臥江湖之風,必多同室之懿範。蓮幕效策,凱已奏於掃平,花磚帶經,心有契於啓沃。眷彼水心之一府,實我海口之重防。倂四都而處股肱,漢扶風襟帶山海,護上京而勢吭背,唐睢陽蔽遮江淮。漕舶委輸之途,控三路而管轂,戈船操鍊之政,統列堡而折衝。奎彩斯煌,設外閣而藏守,雲氣長護,陪眞殿而周章。嗟歲星重回於丙年,而宸心倍切於乙夜。天塹失守,尙痛秦人之投鞭,地利可憑,宜思漢帝之拊髀。玆授卿以江華府留守兼鎭撫使,卿其祇服寵命,益恢令獻。當庶務解弛之餘,宜勉陰雨之有備,値百年升平之會,莫曰海波之不揚,廢墩頹隍,責已重於繕葺,來檣去楫,誡勿弛於詗譏。木屑竹頭,無忽陶士行之綜理,輕裘緩帶,不害羊叔子之風流。自餘稟裁,厥有典憲。於戲,與論廟務,何異在內之臣?得參候班,罔懷去朝之戀。行且召矣,往克欽哉。故玆敎示,想宜知悉。踏啓字。知製敎洪命周製進。
左議政韓用龜疏曰,伏以臣,於日前,敢將咫尺之疏,申暴切至之懇,區區螻蟻之情,庶冀畢達於天日之下,而及伏奉批旨,一札十行,諄複鄭重,有非糞土微臣所敢承當,雙擎九頓,自不禁感涕之交逬。嗚呼,臣不肖無狀,重叨見職,五年于玆,而曾無一言一事之裨補治化,以臣檢臣,自知積罪如山,今何敢引年乞退,以自附於禮使之列,而第臣之貞疾,旣是積年已痼之祟,實無一朝可醫之道。況復氣血耗竭,症形隨劇,殘縷之至今支保,亦臣自量之所未及者,每當赴公之時,雖或自力,而譬如下山之景,終莫少延。今玆筋力康健之批,雖出於慰藉之恩言,而日月之明,猶有遺燭,天地之大,不能無憾,臣情到此,吁亦悶且蹙矣。皇朝名臣馮琦之疏有曰,臣無病而欲偸安者欺也,有病而隱忍不言,以至曠官誤事者亦欺也。此誠懇迫切實之語也。顧臣圖報之願,寤寐如結,豈忍以不病之病,張皇呼籲,自占便宜也哉?臣之所大懼者,臣不自言臣病,使廟務一任其瘝曠,竟自陷於欺天之科,則臣雖萬被誅戮,將何以少贖僨誤之罪耶?至若七十致仕,防限甚嚴,設令古人無行之者,自臣創之,未足爲僭,況復磊落名碩之引經丐聞者,肩背相望,指摟不勝,則末節之無悖禮法,美事之期效先輩,卽是臣道之所當然,人情之所同然。臣雖茸闒疲癃,一段羞恥之心,耿耿不泯,豈容一切拚棄,至死靡悟耶?且目今事勢,尤有所萬萬迫隘者。首揆之恩遞有日,鼎席之具備無期,而聖敎若曰,兩相之中,卿又爲首,何可辭引,殿下其眞以首相之事,俯以責之於無似賤臣乎?濫廁承弼,尙不免在傍袖手,夤緣代斲,烏可曰裒然爲首?四方之觀瞻,而臣無以副其望焉,百務之委積,而臣無以制其繁焉,則臣之所欲必辭者,正在於此,而殿下反欲以此留臣,臣安得以徒感恩數,恬若固有,不思所以避名遠罪之道哉?殿下若復留難,不賜矜諒,則一日二日,徒致國事之叢脞,是奚但臣之一身狼狽而已哉?左右思量,按住不得,玆敢冒死畢暴於仁覆之下。伏乞聖慈,特垂曲遂之澤,亟遞臣所帶相職,侈以三字之銜,俾得以歌詠洪造,優遊調息,則時節慶賀,略修起居之禮,生死隕結,無替報答之忱。臣無任云云。答曰,省疏具悉卿懇。前批豈不云乎?顧今國事多艱,鼎席未備,卿之辭牘至再,實爲過矣。況卿之精力康健,如是辭免,亦爲之慨歎。不復更辭,卽起視事。仍傳于李勉求曰,此批答,遣史官傳諭于左議政。
上在昌德宮。停常參·經筵。
李勉求啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
韓兢履啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金箕殷曰,魂宮朔祭,以親行磨鍊,侍衛以入直爲之。
金箕殷啓曰,玉堂上下番俱空,已至多日,事甚未安,副應敎趙民和,校理洪敬謨·趙經鎭,修撰李羲準,副修撰洪羲瑾,旣有只推之命,竝更牌招,以爲推移入直之地,何如?傳曰,允。
以副應敎趙民和,校理洪敬謨·趙經鎭,修撰李羲準,副修撰洪羲瑾罷職傳旨,傳于金箕殷曰,只推。
金箕殷,以吏曹言啓曰,未下直守令,使之當日辭朝,上京守令,一體當日下送事,命下矣。自臣曹催促,則未下直守令牙山縣監洪稷謨,當日辭朝。受由上京守令延豊縣監朴齊奎,新溪縣令李秉奎,咸從府使李鍾英,俱爲下去。庇仁縣監李升烈,以省掃事,時在平安道雲山地,故以卽爲還官之意,自臣曹,今方關飭於本道道臣處,而黃州牧使李洛秀,身病沈重,萬無還任之望。定平府使尹禹鉉,親病沈重,萬無離捨還官之望云,未知其身病親病之如何,而特敎催促之下,不卽下去者,誠甚未安。黃州牧使李洛秀罷黜,定平府使尹禹鉉改差,何如?傳曰,允,政官牌招開政。
有政。吏批,行判書朴宗慶進,參判趙弘鎭牌不進,參議趙貞喆,同副承旨金箕殷,啓曰,黃州牧使,今當差出,而本州以營下劇邑,物衆地大,素稱難治,不可不擇差,他道有聲績未準朔·已準限守令,竝擬,何如?傳曰,允。
啓曰,全州府判官,今當差出,而本邑以營下劇邑,物衆地大,素稱難治,不可不擇差,同道及他道聲績已準限未準朔守令,竝擬,何如?傳曰,允。以韓致應爲刑曹判書,申在明爲兵曹參判,金相休爲同經筵,李肇源爲同春秋,金在昌爲濟用提調,李湜爲禮曹佐郞,李奎淵爲工曹佐郞,李秀淵爲漢城判官,金豐澤爲定陵參奉,金命淵爲黃州牧使,李健植爲定平府使,李益秀爲高城郡守,兼春秋單安亨鎭,贈左承旨沈長世贈吏參例兼,贈左承旨洪錫贈吏參例兼,故縣監姜恰贈吏議,以上貤贈事承傳。再政。以尹文東爲右尹,徐致輔爲軍器正,李達浩爲監察,朴肯源爲漢城主簿,鄭昌耆爲全州判官,李龜星爲知禮縣監,兼知春秋單李肇源,兼春秋單李湜,左尹單尹文東,右尹單元在明。
兵批,行判書朴崙壽進,參判未差,參議鄭景祚入直,參知李鼎秉病,左副承旨韓兢履進。以朴宗京爲同知,金履載爲副摠管,趙翼鉉爲僉知,吳致勛爲都摠經歷,吳興謙·李德恒·金樂賢·李鍾振爲武兼。洪橚爲守門將,洪達三爲全羅右水虞候,鄭旭爲登山僉使,金德亨爲花梁僉使,副護軍金魯應·鄭觀綏,副司直趙璟鎭·李鍾運·沈能稷,副司果洪命周·趙琮鎭·尹心圭竝單付,守門將成鼎源今加折衝加資事,承傳。
再政,以柳信儉爲都摠都事。
傳于金箕殷曰,陜川郡守未差之代,令該曹口傳差出,催促下送。
李勉求啓曰,大司憲宋稚圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
掌令曺錫正,持平蔡弘韻,正言任鼎常·朴周爕牌不進罷職傳旨,傳于李勉求曰,只推。
金箕殷,以吏批言啓曰,全羅道寶城居安世得,今年歲首,以百歲老人,依定式,直超崇政付同知,而其父龜相,贈漢城府左尹,其祖岺,贈工曹參議下批矣。今聞世得,卽故參議邦俊之玄孫,而爲湖南簪纓之家云。旣是士族,則恐不可以庶民追榮,一例施行,前日下批之贈職單子勿施,改贈相當職,何如?傳曰,允。
又以吏批言啓曰,同知金福彦妻,卽權氏,而今月十一日政,誤以高氏貞夫人下批矣,不能審愼之失,臣不勝惶恐,而元單子改付標以入之意,敢啓。傳曰,知道。
韓兢履,以兵曹言啓曰,未下直留守·守令·邊將,使之當日辭朝,上京守令·邊將,一體當日下送事,命下矣。群山僉使李存敬,赤梁僉使朴載元,以漕運差使員,今方上京,而待稅穀畢納後,卽爲下送,何如?傳曰,允。
又以都摠府言啓曰,副摠管朴宗柱,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,本局分授外山字內,松蟲熾盛,先以山底居民拾埋,而猶多未拾處,以附近坊民,限百名依例拾去之意,分付漢城府,何如?傳曰,允。
又以禁衛營言啓曰,本營哨官鄭履逵,身病猝重,勢難察任,改差,何如?傳曰,允。
又以左邊捕盜廳言啓曰,昨日晝時,無賴之輩,爛熳酗酒,作挐於孝經橋街上,適見過去軍官軍士,詬辱驅打,頭面破傷,流血狼藉。酗酒驅人,具是當禁矣,發捕捉來,則其中朴夢賢,乃是前日隨行掖隷云,故卽爲放釋矣。今朝賊漢推閱之時,夢賢之父飯監名不知人,多率王大妃殿別監一隊,持杖突入臣家,中門內咆哮,驅打軍官軍士等,頭面破傷,流血淋漓,又爲捉去軍官,扶曳頭髮,無數亂打,甚至於毁破軍官等家舍,擧措駭悖,景色危惡,無非縱恣蔑法之習。上項作挐別監等,竝令該曹,照法勘處之意,敢啓。傳曰,知道。
左參贊李好敏疏曰,伏以臣,於月前賓對,猥以濟用監事,有所陳達,荐承溫批而退,意謂度支奉承之不暇矣,屢次往復,終是以疊下相持,竟未受價,使莫重祀典之需,衣纏之用,竝責下吏,東西債貸,目下之苟且,已非可論,方來之難繼,亦無計出,國體所在,誠極未安,而度支之相持,雖曰經費之不敷,本監之罔措,將至進排之闕等,左右思量,如臣不才,實難拮据,而此時冒據,無異尸素,一日二日,徒積僨事之罪。且臣狗馬之疾,素患風熱,今當肇炎,一倍添劇,耳頰之浮,源委有自,阿睹之症,苦歇無常,加以眩暈頻作,種種神精,如在霧中。若或用心,則症輒有加,以此病狀,尤無以省察監務。玆敢擧實畢暴,仰瀆崇嚴。伏乞聖慈,特解身所帶濟用監提擧之任,以幸公私,不勝大願。臣無任云云。答曰,省疏具悉。所請依施。
吏曹參判趙弘鎭疏曰,伏以臣,病抱綦危,罪積尸素,釋負之願,寤寐如結,瀝血控籲,亦已屢度,微忱未格,一兪尙靳,依舊虛縻,馴至此久,惶赧悶隘,轉益靡措。噫,臣之衰朽謭薄,不合居銓之狀,前已罄暴於辭本,宜亦莫逃於淵鑑,而情或涉於飾讓,語猶屬於緩聲,不敢復據,不稱之實,蔓辭浼聽,最是臣犬馬之齒,奄迫視蔭,膏肓之祟,轉成浸紙,百症交攻,寧日絶少,榮衛潛鑠,形殼僅存,胃氣弱而癨洩頻作,風痰熾而癱瘓比甚,眼視眊昏,殆不辨乎尋丈,頭目眩轉,長如墮於烟霧,寄命床笫,惟俟符到,似此癃廢昏囈之狀,雖係冗漫官職,已無以陳力自效。況玆銓選佐貳,是果何等要筦,何等鉅責,而尙可向前擔夯,費精酬接乎?臣於旬間,暫赴政席,此蓋出於積犯違逋之餘,一伸義分之計,實非病勢之足可强策而然。今若諉以一出,夤緣盤礴,萬萬是行不得之事也。藉使臣,身無一病,足可察任,小而瘡疣之莫掩,大而僨誤之立致,灼然可覩,何待臣言,而今則癃疾之差完無期,重任之瘝曠旣久,若復握過一旬,京察之月,行將及矣,此時此職,尤不容一例委置,俾作養病之坊也,決矣。古語曰量以後入,又曰不能者止。臣之庸陋若此,病昏若此,而猶復貪戀華膴,淟涊歲月,則此眞鄙夫之所爲,將何以解群情之譏,而裨四維之治乎?左右參倚,惟有積誠申籲,仰冀一遞之恩,然後上可以淬勵百工,而無曠職之患,下可以調息病軀,而有延喘之幸。仰惟上天至仁,體物不遺,鞶帶之禠,豈俟終日?伏乞聖慈,曲賜矜諒,特準所請,俾幸公私,仍治臣屢瀆之罪,以昭法紀,千萬至願。臣無任云云。答曰,省疏具悉。卿其勿辭行公。
敦寧都正洪光一疏曰,伏以臣,幸生壽域,年近八耋,登庠之舊甲重回,陞資之聖恩特降,枯荄殘根,陽春復噓,蓽門蓬戶,野老相賀,私心感祝,曷有極際?伏奉前月三十日有旨,以臣爲敦寧府都正者,優渥自天,恩誥荐降,重入脩門,粗效叩謝之忱,而第臣本無敦寧,揆以格例,不宜仍冒。玆陳短章,仰瀆崇聽。伏乞聖慈,俯賜鑑諒,亟命選部,照例遞改,以存公格,以安私分。臣無任云云。省疏具悉。本職許遞。
上在昌德宮。停常參·經筵。
午時,日暈。
韓兢履,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李勉求啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
韓兢履啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金箕殷啓曰,來初一日,輪對日次矣,敢稟。傳曰,當次人受點,後日次來待。
李錫夏啓曰,左承旨權丕應,今日不爲仕進,卽爲牌招,何如?傳曰,允。
金箕殷啓曰,玉堂上下番俱空,已至多日,事甚未安。副應敎趙民和,校理洪敬謨·趙經鎭,修撰李羲準,副修撰洪羲瑾,旣有只推之命,副校理李允謙,由限已過,一體牌招,以爲推移入直之地,何如?傳曰,允。
以副應校趙民和,校理趙經鎭,修撰李羲準,副修撰洪羲瑾牌不進罷職傳旨,傳于金箕殷曰,只推。
金箕殷,以弘文館言啓曰,本館下番闕直,事甚未安,副應敎趙民和,校理趙經鎭,修撰李羲準,副修撰洪羲瑾,旣有只推之命,竝卽牌招,以爲推移入直之地,何如?傳曰,允。
以黃海監司李勉昇狀啓,長連縣定配罪人崔錫範逃躱未捉,該縣監現告,初未詳覈,以前前縣監安光貞,論啓請勘,做錯非細,惶恐待罪事,傳于李勉求曰,勿待罪事,回諭。
以左承旨權丕應牌不進罷職傳旨,傳于金箕殷曰,只推。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周爕牌不進罷職傳旨,傳于李勉求曰,只推。
吏曹口傳政事,以徐鳳輔爲陜川郡守。
傳于李錫夏曰,永柔縣令未差之代,令該曹口傳差出,催促下送。
吏曹口傳政事,以鄭時綏爲永柔縣令。
韓兢履,以都摠府言啓曰,來六月初一日魂宮親行朔祭時,侍衛寶劍,當爲備員,而副摠管白師誾·李普漢·金爔在外,李惟命呈辭受由,都摠管韓致應未肅拜,副摠管金履載有身病,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。竝許遞。
兵曹口傳政事,以金羲淳爲都摠管,林漢浩·金相休·朴宗京·李志淵·趙文彦爲副摠管。
韓兢履,以備邊司言啓曰,卽見忠淸監司洪奭周狀啓,則以爲,道內穀簿,自來不敷,只以應分之數,實無排巡之路,應分外各樣還·軍餉留庫條中,限九千石特許加分事,請令廟堂,稟旨分付矣。本道穀簿不敷,農民種糧難繼,糴法雖重,民情宜念。各樣還·軍餉留庫條中,九千石,依狀請,特許加分,何如?傳曰,允。
又以備邊司言啓曰,卽見黃海監司李勉昇狀啓,則以爲,本道還穀,本自不敷,計巡排比,每患不足,而見今巡還已畢,農糧匱乏,目下民情,極爲渴悶。道內會付各穀留庫條中,限一萬五千石特許加分事,請令廟堂,稟旨分付矣。農民種糧,專靠巡還,而排比不得,民情渴悶,分留法意,勢難膠守。道內留庫條中,一萬五千石,依狀請,特許加分,何如?傳曰,允。
李勉求,以義禁府言啓曰,卽接月令醫員方始大手本,則時囚罪人安光貞,猝得瘧疾,眞元大脫,又添吐血之症,不省四到,食飮全却,實有難保之慮云。罪人病勢如此,則一邊保放,一邊草記,曾有定式矣。安光貞,姑爲保放之意,敢啓。傳曰,知道。
又以義禁府言啓曰,卽接月令醫員方始大手本,則時囚罪人李重恢,素患關格之症,處濕添劇,呼吸不通,氣息奄奄,實有難保之慮云。罪人病勢如此,則一邊保放,一邊草記,曾有定式矣。李重恢,姑爲保放之意,敢啓。傳曰,知道。
又以義禁府言啓曰,卽伏見黃海監司李勉昇狀啓,則以爲,長連前前縣監安光貞,前縣監李重恢,以定配罪人逃躱未捉事,論啓請勘矣。更考日字,安光貞之啓遞,在於昨年五月十一日,配囚逃躱,在於五月二十七日,則安光貞別無可罪之端爲辭矣。定配罪人之逃失,旣在遞歸後,則宜有參恕之道。保放罪人安光貞,分揀放送,何如?傳曰,允。
韓兢履,以御營廳言啓曰,本廳別將尹郁烈,身病甚重,勢難察任,改差,何如?傳曰,允。
京外儒生,幼學韓景裕·趙在兢·金濟翼·兪景柱·李坤載·申光台·宋在善·李惇中·鄭在柱,進士金泳根,生員金在敏,幼學申在完·黃基勉,進士趙澈永·李載毅,幼學金懿淳·洪星模·閔致淳·趙鎭宜·沈鑽鎭,進士李一容·吳彦誼,幼學徐正輔·尹大烈·洪心浩·閔相赫,進士李儒重·金昔淵·徐麟淳·吳民秀·洪薳·趙萬大·李晦淵·李根源·洪秉正·許明·金鑢·徐恒輔,幼學李鼎基·柳學均·趙基元·李端容·宋在坤·權思復·洪大圭·閔定顯·權中泰·李惠秀·金鏞·徐有容·金浩根·任天白,進士徐觀輔·李正器·兪星柱·洪直謨·洪義周·金弘根·李成默·沈能穆·曺錫民·閔致敬·金正喜·柳興慶·沈恭鎭·李義實·任泰魯·崔克明·李箕樂·沈公益·金益載·韓用德·趙宗淳·尹普淳·趙學廉·尹致翼·金炳元·柳敍·朴光浩·金運淳·閔龍顯·徐景輔,生員申錫弼,幼學尹致蓂·具正和·金來淳·吳正常·韓用俊·李敏九·朴鎭圭·李翼振·閔致玉·金魯光·沈能伯·徐明輔·沈能學·尹可烈·徐耆輔·李鏽·李光輔·金濟民·金元植·申在敬·金霽淳·金履鍾·黃基恢·柳達煥·沈升模·金履初·李光默·尹致會·金相淑·趙命彬·申在緝·李光漢·尹綱烈·李義樂·李樂重·洪孝燮·洪秉憲·金善淳·趙浣·金相俊,生員柳必養,幼學趙海永·金履平·兪仁柱·兪致鳳·兪圖煥·趙在誠·李天在·權五應·趙鎭穆·魚致大·李溟·李秉玉·崔克念·李澈源·尹致道·兪直柱·李璜·宋煥玉·李光履·李漢愚·李復秀·申義謙·閔致升·趙直永·鄭晦綏·柳心養·李義先·閔致益·李樂誠·尹象賢·沈允永·金胤根·李源玄·李儒準·李晩善·閔百霖·趙顯豐·徐有皓·黃勉心·趙在斗·任泰始·宋文采·許昌調·兪漢光·張光漢·李度平·沈鍮·張啓寅·李羲章·李象秀·金聖業·金玄默·洪善弼·洪善性·閔百榮·沈錞·洪善行·閔致儀·張載禧·申膺漢·洪明簡·閔致範·沈弘之·鄭志淳·閔致學·李秉溫·李羲範·姜材周·李命益·宋齊圭·姜材岳·李時義·宋一弘·李廷秀·李繼源·李吉秀·李正愚·趙信永·洪允謨·金普根·李書憲·李正倫·申彝輔·安必壽·元碩孫·尹龜烈·李槼·趙顯仁·吳致駿·金在眞·閔亨圭·金炳先·趙駿永·李度弘·李元會·金大均·沈師祖·尹繼烈·沈公定·李學敏·玄性祚·宋啓文·宋聖圭·尹彝大·洪世圭·趙鎭赫·金人淳·閔永赫·李光規·李度煥·趙弘淳·金箕慶·金義淵·吳哲·柳畊漢·柳吉模·李明愚·具鍾和·李度身·朴興鉉·朴應鉉·具令喜·兪漢明·兪漢俊·兪漢敎·南公錫·兪承煥·李源正·韓文裕·鄭益祚·洪在定·魚在水·李穆源·趙秉鉉·宋文中·黃基宇·李鳴九·趙在晩·朴氣浩·鄭五錫·李黃載·金在玉·徐有吾·申錫倫·金晩喜·金普淳·魚命夔·宋仁圭·金箕實·金在元·李尙楫·元錫疇·元錫晉·崔在崙等疏曰,伏以崇儒重道,有國之先務,尊師好學,右文之至治。是故恭惟列聖相承,菁莪作成之化,道德文學之士,彬彬輩出,賁飾笙鏞,敦尙禮樂,槪我先大王,以堯·舜之姿,居君師之位,精一心法,繼開聖學,如日中天,煥然復明於世,其於崇儒尊師之地,苟有一藝一行之可尙,則上自搢紳,下至匹庶,皆俎豆而禮之,又爵諡以褒之,靡不用極,大聖人重道好學之心,猗歟休哉。今殿下,以繼述之孝,建極之治,尤尙是典,而獨於故儒臣朴胤源,尙無褒贈之恩,無乃日月之明,或有所遺照而然歟?嗚呼,胤源,生於詩禮之家,自在齠齔,眉宇淸秀,志氣端雅,根天孝友,已襲家庭之訓,實地工夫,默契聖賢之旨,沈潛乎義理之府,從容乎禮法之場,莊敬之心,恒存乎中,惰慢之氣,不形於外。聽鷄晨興,正席尸坐,望之若圖形刻像,年纔弱冠,不事公車之業,專心斯文之學,受業於文敬公臣金元行之門,從遊於掌令臣任聖周之徒,學必以六經·四書爲本,道必以周·程·張·朱爲師,體驗工夫,大學之誠意,中庸之愼獨,折衷講磨,勛·華之心法,孔·孟之道統,而繩直準平,不失尺寸,毫分縷析,不踰規矩。持身若處子,居業如下士,杜門開卷,心會神融,宗師賢聖,老而彌篤,講究經傳,夜而繼晷,步履正大,言行醇謹,一日所爲,如趙抃之焚香告天,少無屋漏之愧,嘗語人曰,人之爲學,一敬字足矣。白首窮廬,顔子陋巷之樂不改,明窓棐几,程氏春風之和自若。與其弟忠獻公臣準源,塤箎之樂,兼有師友之益,討論經籍,博學而明辯,考證疑晦,體心而記誦,孝友敦睦之行,修身齊家之道,嘗勸勉以謹愼恭儉,菀然爲士流之模範。丁未,先大王,以螽斯晼晩,卜吉揀擇,我慈宮,以妊·姒之德,應選以入,胤源夙夜憂懼,淵氷之戒彌切,乃至於寢啖不甘,謂其弟準源曰,吾家世傳淸素,今猝爲椒房之親,君位躋崇品,其於心安乎?立身事君,只是謹愼而已。幸吾弟小心洞屬,上不負君父之托,下不恭祖先之訓,日以戒之,時以勉之。忠獻公,受其兄敎誨之誠心,十八年輔噵之勳,一介心斷斷兮忠,故聖學高明,四百年宗社,永底於磐泰之安。噫,胤源明正學問,省察工夫,勸勉忠獻公,忠獻公,亦以謹愼之道,忠實之心,保護我聖躬,於不偉哉?鶴鳴九皐,聲聞于天,胤源雖窮居閭巷,邃學篤行,賁然日章,先大王,特選僚屬,見忠獻公而問其起居,又曰近齋大儒,近齋,卽胤源號也。蓋胤源高明之學,踐履之工,以臣等管蠡之見,不敢窺測其萬一,若夫大有功於斯文者,尤精詳於人物性同異之辨,肯緊分析,通透灑落,契先正心法之要,定後學趨向之方,是非之見得中,紛紜之論歸一,是以士林之望,不啻如泰山星斗。沒之後幾年,尙未有貤爵賜諡之典者,實爲聖朝之欠闕,多士之慨鬱,而臣等竊伏見近來,儒臣因湖儒之疏籲,已蒙易名之典。故敢引已例,不避鈇鉞之誅,猥陳芻蕘之說於黈纊之下。伏乞聖明,不以人廢言,亟命攸司,使儒臣朴胤源,特蒙爵諡之恩,上以光聖德,下以循公議之地。臣等無任云云。省疏具悉。令該曹稟處,爾等退修學業。
上在昌德宮。停常參·經筵。
午時,日暈。
李勉求啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
傳于金箕殷曰,朔祭自內爲之,門路置之。
傳于金箕殷曰,宗廟香大廳修改時監董以下,別單書入。
金箕殷啓曰,刑曹判書韓致應,除拜後過三日不爲出肅,依定式推考警責,仍卽牌招察任,何如?傳曰,允。
金箕殷,以弘文館言啓曰,本館下番闕直,事甚未安,副應敎趙民和,校理趙經鎭,修撰李羲準,副修撰洪羲瑾,旣有只推之命,竝卽牌招,以爲推移入直之地,何如?傳曰,允。
以修撰李羲準,副修撰洪羲瑾牌不進罷職傳旨,傳于金箕殷曰,只推。
以副應敎趙民和,校理趙經鎭再牌不進罷職傳旨,傳于金箕殷曰,只推。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于金箕殷曰,只推。
韓兢履,以備邊司言啓曰,有司堂上金羲淳,方任廟務,職事相妨,兼帶摠管之任,今姑改遞,何如?傳曰,允。
又以備邊司言啓曰,卽見平安監司李相璜狀啓,則以爲本道穀簿,到處不敷,當分餉摠,排巡無路,且當農節,民食艱乏,毋論各邑鎭城平還,年例應加分一萬八千九十二石零外,一千一百三十八石五斗,特許加分事,請令廟堂,稟旨分付矣。本道餉還,近益枵然,農節方殷,民食孔艱,各邑留還,依所請石數,許令加分,何如?傳曰,允。
又以兵曹言啓曰,五衛將金漢珏·姜,老病在鄕,上來無期,宣傳官李升權,景福宮衛將金福彦,慶熙宮衛將李東翰,文臣兼宣傳官李奎鉉,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局千摠權逴,身病甚重,勢難察任,改差,何如?傳曰,允。
上在昌德宮。停常參·經筵。
辰時巳時,日暈。自酉時至人定,灑雨下雨,測雨器水深六分。
藥房提調李肇源,副提調李愚在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
李勉求啓曰,大司憲宋稚圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
韓兢履啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而魂宮朔祭親行齋戒,不得來會云矣,敢啓。傳曰,知道。
傳于金箕殷曰,禮房承旨馳詣宗廟·景慕宮,奉審摘奸以來。
金箕殷啓曰,宗廟朔祭香祝,纔已奉傳矣,卽聞獻官朴命燮言送,則第六室祝文中,有落字云。祝文則今方改書釐正,而臣之矇未覺察,惶恐待罪。準祝時不能照察之獻官,亦不可無警,從重推考,當該香室官員,所當重勘,而本院請推之外,無他可施之罰,何以爲之?敢稟。傳曰,允。香室官員拿處,爾則推考。
以宗廟香大廳修改時,監董以下別單,傳于權丕廳曰,戶曹佐郞張修初,繕工監役李度憲竝陞敍,監董官本署副奉事李奎憲陞六,看役計士洪勉遂等三人,竝本衙門施賞,奏時官李海升,上弦弓一張賜給,員役·工匠等,竝令該曹,米布考例題給。
以修撰李羲準,副修撰洪羲瑾再牌不進罷職傳旨,傳于金箕殷曰,只推。
以副應敎趙民和,校理趙經鎭牌不進罷職傳旨,傳于金箕殷曰,只推。
韓兢履,以訓鍊都監言啓曰,本局千摠,今當差出,而擬望之人乏少,外任竝擬,何如?傳曰,允,
上在昌德宮。停常參·經筵。
自寅時至未時,灑雨下雨,測雨器水深九分。
朔祭親行後,大殿·王大妃殿·中宮殿·嘉順宮·世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。
李勉求啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
韓兢履啓曰,來初五日,朝參日次矣,敢稟。傳曰,停。
李錫夏啓曰,左承旨權丕應,左副承旨韓兢履,今日不爲仕進,竝卽牌招,何如?傳曰,允。
傳于李錫夏曰,未下直守令·邊將,使之當日辭朝。
傳于李錫夏曰,吏·兵批歲抄點下者,依例捧傳旨。
金箕殷,以弘文館言啓曰,本館下番闕直,事甚未安,副應敎趙民和,校理趙經鎭,修撰李羲準,副修撰洪羲瑾,旣有只推之命,竝卽牌招,以爲推移入直之地,何如?傳曰,允。
以左承旨權丕應牌不進罷職傳旨,傳于李勉求曰,只推。
以副應敎趙民和,校理趙經鎭,修撰李羲準,副修撰洪羲瑾牌不進罷職傳旨,傳于李勉求曰,只推。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于李勉求曰,只推。
金箕殷,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
金箕殷,以魂宮享官意啓曰,今日朝上食敎是時,忠義沈鐛,奉審殿內,則正門外簷內仰帳上,有雨漏處,故敢啓。傳曰,知道。擇日修改。
韓兢履,以都摠府言啓曰,今日入直內三廳武兼禁軍及軍兵等,當爲中日習射技放,而魂宮朔祭親祭正日相値,不得設行之意,敢啓。傳曰,知道。
戶曹判書鄭晩錫疏曰,伏以臣,於見職,何嘗有一半分依俙承當之望,而周歲冒據乎?蓋其除拜之初,辭不獲命,而陳言之煩瀆,徒涉要寵,弊局之逡巡,或歸占便,且間値有事,未遑控籲,荏苒月日,式至于今,而若其釋負之願,固未敢食息忘也。噫,臣之事殿下,亦已久矣。其褊滯疎闇之狀,誠莫逃於日月之明,而譬之於物,斗筲之小器也,駑駘之賤品也,溢顚速咎,理所必至。況所帶職任,不啻若注洪流而負泰山,則必無幸於且溢且顚矣。天地生成之德,曲費造化,隨處庇覆,姑幸免大何,而惟其難平者物情,有疾首而怨咨,有戟手而笑罵,其玷名器辱朝廷,孰甚於此乎?到今事勢,臣固不敢爲久據計,抑臣稟質脆薄,善病早衰,氣血枯涸,形殼僅存,殆同癃廢樣,而又於近日,重嬰感疾,風眩闖發,咯血頻作,眼視不分尋丈,神精若墮烟霧,飮啖全廢,委頓床笫,實難時月間蠢動,雖在閑司漫局,亦無以陳力自效,況此重任劇務,尙可望其擔夯剸理乎?由前由後,決不可仍冒,方欲治疏祈免之際,濟用監提調臣李好敏,以色紬貢價之相持未受,陳疏辭遞,蓋此貢價,已於年前,六等預受,而竝作監吏之負逋,還徵未易,需用甚艱,該監雖以進排之闕等爲憂,而但貢價,不可疊下,吏逋不可官徵。故臣曹果相持不給矣。今乃因此而遞其任,苟究其由,卽臣之故,臣何獨晏然自在,放倒廉隅乎?玆敢披瀝肝血,冒瀆崇嚴。伏乞聖明,俯賜鑑諒,亟許鐫免,以幸公事,以安私分,不勝大願。臣無任云云。答曰,省疏具悉。卿其勿辭行公。
丙子六月初一日子時,上御齋殿。朔祭親行入侍時,都承旨李錫夏,左承旨權丕應,右承旨李愚在,左副承旨韓兢履,右副承旨李勉求,同副承旨金箕殷,假注書蔡定永·嚴燾,記注官曺錫鯤,別兼春秋金道喜,直提學金履喬,檢校直閣徐俊輔,檢校待敎朴宗薰·李龍秀·李鶴秀侍立訖。時至,左通禮跪啓請行禮。上具功服,出齋室,詣通和殿。贊禮前導,入兆夾門,陞自東階詣板位。贊禮跪啓請俯伏哭。上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。執禮請行初獻禮。上詣尊所北向立,執尊者擧冪。箕殷酌鬱鬯,錫夏以爵受鬱鬯,上詣靈座前北向立。贊禮跪啓請跪。上跪,錫夏奉香,愚在奉爐跪進。贊禮跪啓請三上香。上三上香,愚在奠爐於案,錫夏奉爵跪進。贊禮跪啓請執爵。上執爵以授勉求,奠于靈座前。贊禮跪啓請俯伏興少退跪。上俯伏興少退跪,大祝進靈座之右,東向跪讀祝訖。上出戶降復位,亞獻官領府事李時秀,終獻官靑城尉沈能建,以次獻爵如儀訖,降復位。贊禮跪啓請俯伏哭。上俯伏哭,在位者皆俯伏哭。贊禮跪啓請止哭興再拜興平身。上止哭興再拜興平身,在位者皆止哭興再拜興平身。宮闈令,納神主如儀,上詣望燎位,大祝燎於坎。贊禮跪啓請禮畢。仍導以行,上入齋殿,諸臣以次退出。
上在昌德宮。停常參·經筵。
李勉求啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
以副應敎趙民和,校理趙經鎭,修撰李羲準,副修撰洪羲瑾牌不進罷職傳旨,傳于金箕殷曰,只推。
金箕殷,以弘文館言啓曰,本館下番闕直,事甚未安,副應敎趙民和,校理趙經鎭,修撰李羲準,副修撰洪羲瑾,旣有只推之命,竝卽牌招,以爲推移入直之地,何如?傳曰,允。
金箕殷啓曰,副校理李允謙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,事甚未安,副應敎趙民和,校理趙經鎭,修撰李羲準,副修撰洪羲瑾,旣有只推之命,竝更牌招,以爲推移入直之地,何如?傳曰,允。
李勉求啓曰,卽者義禁府都事來言,時囚毋得過三日滯囚,曾有定式矣。時囚罪人具絎等,當爲捧供,而判義禁朴宗來,知義禁洪義浩,俱有身病,同義禁金相休,呈辭受由,一員未差,不得備員開坐云。判義禁朴宗來,知義禁洪義浩,竝卽牌招,以爲開坐之地,何如?傳曰,允。
又啓曰,判義禁朴宗來,知義禁洪義浩牌不進推考傳旨今方捧入,而開坐命下之後,如是違牌,事甚未安,竝更牌招,以爲開坐之地,何如?傳曰,允。
金箕殷,以禮曹言啓曰,因魂宮草記,魂宮正門外簷內仰帳上雨漏處,擇日修改事,命下矣。見今雨意方濃,土瓦霑濕,待快晴擇日擧行,何如?傳曰,允。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于李勉求曰,只推。
李愚在,以吏曹言啓曰,新除授繕工監假監役官李義路,除拜後過限未出仕,依例改差,何如?傳曰,允。
李勉求,以訓鍊都監言啓曰,本局別將任聖說,時帶摠管,職務相妨,別將之任,今姑改差,何如?傳曰,允。
又以刑曹言啓曰,左邊捕盜廳啓辭內,昨日晝時,無賴之輩,爛漫酗酒,作挐於孝經橋街上,適見過去軍官軍士,詬辱驅打,頭面破傷,流血狼藉,酗酒驅人,俱是當禁矣。發捕捉來,則其中朴夢賢,乃是前日隨行掖隷云,故卽爲放釋矣。今朝賊漢推閱之時,夢賢之父飯監名不知人,多率王大妃殿別監一隊,持杖突入臣家中門內,咆哮驅打軍官軍士等,頭面破傷,流血淋漓,又爲捉去軍官,扶曳頭髮,無數亂打,甚至於毁破軍官等家舍,擧措駭悖,景色危惡,無非縱恣蔑法之習。上項作挐別監等,竝令該曹,照法勘處之意,敢啓。傳曰,知道事,命下矣。掖隷輩豪橫之習,前後飭禁,不啻截嚴,而今此飯監朴重信,別監丁啓植·崔文行·姜喜仁·宋仁喆·李健植·車元燁等,俱以掖屬,縱恣不法,成群作黨,驅打人命,毁破民家,甚至於突入捕將家,若是作挐之狀,揆以法綱,萬萬痛惡。竝施一次刑訊後,分首從,朴重信,邊遠充軍於平安道朔州府,丁啓植,黃海道長淵縣,姜喜仁,豐川府,崔文行,江原道三陟府,宋仁喆,襄陽府,李健植,忠淸道庇仁縣,竝徒三年定配所押送,車元燁,年未免幼,不過隨往而已,旣施嚴刑,參酌分棟之意,敢啓。傳曰,知道。旣施一次之刑,竝放送,可也。
副校理李允謙疏曰,伏以臣,情私之萬萬悶迫,猥陳於前日辭本,而由限纔過,召命又降,一味違傲,義分是懼,適因母病之少減,不得不黽勉出肅,仍爲就直,而憧憧一念,長在親闈矣。卽接家信,臣母病情,夜來添損,諸般症形,比前稍劇,家僮踵至,促臣歸視,臣自聞此報,心神飛越,按住不得,忙陳短章,徑出禁扄。伏乞聖慈,俯垂矜諒,特許遞改臣本職,俾臣得以安意救護,仍治臣屢瀆之罪,以肅朝綱,千萬至祝。臣無任云云。省疏具悉。爾其勿辭救護。
上在昌德宮。停常參·經筵。
自午時至申時,日暈。
李勉求啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李錫夏啓曰,左承旨權丕應,右承旨李愚在,左副承旨韓兢履,今日不爲仕進,竝卽牌招,何如?傳曰,允。
李勉求啓曰,判義禁朴宗來,知義禁洪義浩再牌不進推考傳旨,今方捧入,而開坐命下之後,如是違牌,事甚未安,所當更請牌招,而係是一日三牌,何以爲之?敢稟。傳曰,更爲牌招。
以副應敎趙民和,校理趙經鎭,修撰李羲準,副修撰洪羲瑾再牌不進罷職傳旨,傳于金箕殷曰,只推。
金箕殷啓曰,玉堂上下番俱空,事甚未安,副應敎趙民和,校理趙經鎭,修撰李羲準,副修撰洪羲瑾,旣有只推之命,竝卽牌招,以爲推移入直之地,何如?傳曰,允。
以副應敎趙民和,校理趙經鎭,修撰李羲準,副修撰洪羲瑾牌不進罷職傳旨,傳于金箕殷曰,只推。
李錫夏啓曰,假注書嚴燾,身病猝重,勢難察任,今姑改差,何如?傳曰,允。
嚴燾改差,代以許晟爲假注書。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于李勉求曰,只推。
以左承旨權丕應,右承旨李愚在,左副承旨韓兢履牌不進罷職傳旨,傳于金箕殷曰,只推。
李勉求,以備邊司言啓曰,王綱解紐,國法掃地,罹之者免刑戮,故犯之者如茶飯,甚至有日前掖隷之變而極矣。近來此輩之恣意跳踉者,殆無歲無之,而未嘗聞一隷之加以重繩,以爲懲創之政。故馴致有今番無前之變怪矣。爲捕將者,方開坐治盜,校卒咸聚,而惟彼掖隷輩,持杖突入,勢若豕突,聲如虓吼,階下擺列之若校若卒,鳥駭獸竄,而畢竟亂打軍校,仍爲捽曳而去,又撤毁捕校家舍,想其頭勢,亦足怖懍。兩廳捕校,街路之上,恐或逢着掖隷,藏蹤匿影,至於去其牌而易其服云,捕廳卽戢盜衙門,關係,何如,而許多校卒,因此而至於渙散之境,論以事面,誠甚駭歎。如此蔑法之類,若不嚴繩,將何以懲悖習而杜後弊乎?秋曹議律,尙不免失之太輕,而及承批下,乃有放送之命,若如是則誠恐此輩,益無所顧畏,將不知日後,惹出何許變怪。言念及此,寧不寒心?分付秋曹,首犯者施以減死島配之律,隨從者竝施邊遠定配之典,恐不可已矣。雖以捕廳校卒言之,其時爭鬨之端,搏打之擧,未必不由於渠輩之先爲犯手,亦令秋曹,嚴刑取服,照法勘處,以爲懲後之地。捕廳草記中朴夢顯者,乃以前日掖隷放釋云。當初起鬧者夢顯也,則藉令卽今隨行,固當具由請勘,而以前日隨行,遽然放釋,未免乖當。且不能操束校卒,致有此事端,亦甚可駭。左邊捕盜大將徐英輔,從重推考,何如?傳曰,日前捕廳草記,泛看而允下,旋覺之放送者此也,更思之,捕廳草記措辭,萬萬不審,該大將罷職,該隷輩,已懲矣,置之,可也。
李勉求啓曰,左邊捕盜大將徐英輔罷職事,命下矣。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,以他邊大將兼察事,命下矣。兼察左邊捕盜大將吳毅常,卽爲牌招聽傳敎,何如?傳曰,允。
兵曹,以朴基豐爲左邊捕盜大將。
李勉求啓曰,新除授左邊捕盜大將朴基豐,卽爲牌招,傳受命召及大將牌·傳令牌,何如?傳曰,允。
李錫夏,以吏曹言啓曰,本曹正郞閔哲儒呈狀內,矣身素患痰癖之症,當此換節之時,一倍添劇,萬無起動供職之望云。身病旣如是沈篤,則有難强令察任,改差,何如?傳曰,允。
金箕殷,以禮曹言啓曰,卽接幼學洪秉倫等十八人聯名呈單,則以爲,先祖贈領議政忠烈公命耇,昔在丙丁之難,以平安道觀察使,從間道勤王,至金化縣栢田,力戰被害,仁廟臨朝出涕曰,今玆板蕩,藩臣死難者,只洪命耇一人,命贈爵謚,旌表門閭,錄用子孫,朝家崇褒之前,靡不用極,而尙未蒙不祧之恩,百世之公議,後裔之私心,誠爲抑鬱。及伏覩正宗大王御製洪翼靖奏藁旌贈引,若曰李尙吉·尹棨·洪命耇之特命不祧,卽丙子忠臣也。大哉王言,登諸琬琰,炳若日星,則是先朝已施之典,私門已蒙之恩。又當是歲之重回,亟擧立主之禮,若將有待,不容少緩,而特未有判下該曹者,則有不敢遽然奉行,卽爲具由啓達,以爲及時擧行云矣。謹考先朝御製,則聖敎昭載,果如單辭。蓋此三臣之危忠姱節,相與伯仲,故聖朝崇報,一視無間,不祧之典,亦未嘗不及於洪命耇,而李尙吉·尹棨,則或因特旨之先下,或因後裔之上聽,已自臣曹,按例擧行,而至於洪命耇,則特以恩敎之只載於御製,而未捧承傳,迄不知有成命矣。御製文字,今已印頒中外,則命耇不祧之節,恐當敬遵擧行,而旣與承傳,事體有異,臣曹不敢擅便,問議大臣處之,何如?傳曰,允。
李勉求,以禁衛營言啓曰,本營千摠柳聖台,身病猝重,勢難察任,改差,何如?傳曰,允。
兼判義禁朴宗來疏曰,伏以臣,桑楡之餘景漸短,癃廢之宿病已痼,精力都銷,收拾實難,雖是閑漫職事,尙患不堪,矧玆議讞重地,何敢冒當?旣未引年而謝事,惟宜隨遇而盡分,是故不念筋力,不顧顚沛,除命之下,章皇出肅,連赴府坐,强策竭蹶,居然月已更矣。其奈衰敗之氣,如日下山,心雖勤而力不從,誠未效而病先至,忽然關格之祟,轉成暴泄之症,半旬之間,眞元大脫,欲食而胸膈痞滯,欲起而頭目眩轉,種種醜惡之狀,難以煩擧,委頓床笫,轉動須人,自顧病狀,萬無時月內供職之望,而見今開坐有命,天牌荐臨,目下症形,蠢動無路,荐違召命,冞增悚蹙。玆敢略控短章,仰瀆崇嚴。伏乞聖慈,天地父母,俯垂諒察,將臣金吾兼任,特許遞解,使得安意調治,俾尋生路,則生成之澤,隕結難酬。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
自寅時至未時,灑雨下雨,測雨器水深九分。
李勉求啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李愚在啓曰,左副承旨韓兢履,今日不爲仕進,卽爲牌招,何如?傳曰,允。
金箕殷啓曰,玉堂上下番俱空,已至多日,事甚未安,副應敎趙民和,校理趙經鎭,修撰李羲準,副修撰洪羲瑾,旣有只推之命,竝更牌招,以爲推移入直之地,何如?傳曰,允。
以副應敎趙民和,校理趙經鎭,修撰李羲準,副修撰洪羲瑾牌不進罷職傳旨,傳于金箕殷曰,只推。
金箕殷啓曰,玉堂上下番俱空,已至多日,事甚未安,副應敎趙民和,校理趙經鎭,修撰李羲準,副修撰洪羲瑾,旣有只推之命,竝更牌招,以爲推移入直之地,何如?傳曰,允。
李勉求啓曰,開坐命下,已至多日,而尙未擧行,事甚未安。判義禁朴宗來,同義禁金相休受由,同義禁一員未差,只有知義禁洪義浩一人,無以備員開坐,同義禁未差之代,政官牌招開政差出,待下批,牌招,以爲開坐之地,何如?傳曰,允。
有政。吏批,行判書朴宗慶進,參判趙弘鎭牌不進,參議趙貞喆進,同副承旨金箕殷進。以李友秀爲校理,元在明爲同義禁,趙翼鉉爲敦寧都正,柳榮五爲吏曹正郞,洪百泳爲宗廟副奉事,李光承爲假監役,李馨運爲愍懷墓守衛官,成均博士單李文欽,學諭單金聖默,故學生安龜相贈戶參例兼,司果安岑贈左承旨,同知安世得兩代追贈。
兵批,行判書朴崙壽病,參判申在明病,參議鄭景祚病,參知李鼎秉進,右承旨李愚在進。以朴明勳爲管城將,同知單金見臣,護軍尹尙圭,副護軍洪光一·金啓溫·安㢞·李升權·趙運永·成鼎源,副司直洪敬謨,副司果李奎憲·李度憲,以上竝單付。
金箕殷啓曰,新除授校理李友秀,卽爲一體牌招,以爲入直,何如?傳曰,允。
兵曹,以朴基豐爲訓鍊中軍,吳毅常爲禁軍別將。
兵曹口傳政事,副護軍單金逌根。
李勉求啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于李勉求曰,只推。
以左副承旨韓兢履牌不進罷職傳旨,傳于李愚在曰,只推。
金箕殷,以吏曹言啓曰,今月初八日行明陵忌辰祭典祀官兼大祝,前縣監尹日逵塡差,而時無職名,令該曹口傳付軍職,何如?傳曰,允。
兵曹口傳政事,副司果單尹日逵。
李勉求,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以義禁府言啓曰,卽接月令醫員朴致華手本,則時囚罪人具絎,素患疝積之症,處濕添劇,又添毒感,食飮全却,轉側須人,症形危重云。罪人病勢如此,則一邊保放,一邊草記,曾有定式矣。具絎,姑爲保放之意,敢啓。傳曰,知道。
右副承旨李勉求,同副承旨金箕殷等聯名疏曰,伏以公法不可撓屈,王言大關聽聞,俄者備局草記批旨,何爲而如是過中也。當初事實,臣等旣未能目擊而耳聞,則捕校與掖隷之罪犯淺深,固不敢臆說勘斷,而藉使掖隷之所犯,不至甚重,捕廳之草記,或有不審,其在抑近習杜後弊之政,但當嚴法重勘,以懲他日,而今乃該曹擬律,而反加裁損,廟堂陳請,而不賜允可,至有該將臣罷職之命,外面驟看,不無偏聽曲庇之嫌。殊非宮府一體之義,其爲聖德之累,豈細故也?從今以往,此輩雖閭巷之間,更肆恣橫之習,夫孰敢禁制,而亦誰能爲殿下言之哉?原其始端,雖似至微,究厥流弊,所關甚大。臣等職忝惟允,適又坐直,未敢終默,短章聯龥。伏乞亟收俄下批旨,仍兪備局草記,使攸司得以伸刑法,聽聞不至於駭惑,不勝幸甚。臣等無任云云。省疏具悉。只稱掖屬,足矣。因猥屑之事,捕廳草記辭語,非欠敬乎?予之放送,豈爲偏聽泛看而允下?尙覺悚然矣,爾等勿煩。
上在昌德宮。停常參·經筵。
藥房提調李肇源,副提調李愚在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
進上洗耳湯,自今日一椀式煎入事,榻前下敎。
金箕殷啓曰,合辭許久闕啓,事甚未安,除在外·陳疏外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李錫夏啓曰,左承旨權丕應,左副承旨韓兢履,右副承旨李勉求,今日不爲仕進,竝卽牌招,何如?傳曰,允。
以副應敎趙民和,校理趙經鎭,修撰李羲準,副修撰洪羲瑾再牌不進罷職傳旨,傳于金箕殷曰,只推。
金箕殷啓曰,玉堂上下番俱空,已至多日,事甚未安。副應敎趙民和,校理趙經鎭,修撰李羲準,副修撰洪羲瑾,旣有只推之命,竝更牌招,以爲推移入直之地,何如?傳曰,允。
以副應敎趙民和,校理趙經鎭,修撰李羲準,副修撰洪羲瑾牌不進罷職傳旨,傳于金箕殷曰,只推。
金箕殷啓曰,同義禁元在明牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,同義禁元在明再牌不進推考傳旨,今方捧入,而開坐命下,已至多日,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,新除授校理李友秀,時在京畿安山地,經筵入番事緊,斯速乘馹上來事,下諭,何如?傳曰,允。
又啓曰,副校理李允謙,由限已過,卽爲牌招入直,何如?傳曰,允。
金箕殷啓曰,大司憲宋穉圭,執義林處鎭,掌令車信用,持平姜橒在外,掌令曺錫正疏批未下,持平蔡弘韻牌不進,監察茶時之意,敢啓。傳曰,知道。
以持平蔡弘韻,正言朴周燮牌不進罷職傳旨,傳于金箕殷曰,只推。
以左承旨權丕應,左副承旨韓兢履,右副承旨李勉求牌不進罷職傳旨,傳于金箕殷曰,只推。
金箕殷,以都摠府言啓曰,副摠管朴宗柱,以摠戎中軍,本營諸將官射會監試事,南別營晝仕出去之意,敢啓。傳曰,知道。
掌令曺錫正疏曰,伏以臣,伏見廟堂草記及承宣聯疏批旨下者,始知掖隷作挐之事,捕將不審之失矣。蓋其事端,始自捕校,則平日操束,可知不嚴,及其草記,固宜審愼,而其所措語,又涉欠敬,罷職之命,恐失太輕。臣謂前捕盜大將徐英輔,加施譴削之典,宜矣。第念掖隷之蔑法跳踉,便作歲課,睯不知畏,轉益恣橫,以至今番變怪,尤是前所未有,言念國綱,實不勝凜然而寒心也。秋曹擬律,亦屬惟輕,而乃殿下,特命放送,廟堂草記,意在懲創,而乃殿下,又命置之,臣未知殿下此擧,謂此輩無罪而然歟,抑知其有罪,而猶有所庇惜而然歟?謂之無罪也,則公議不可遏也,有罪也,則常憲不可廢也。臣知殿下,激惱於捕將,竝與此輩當施之律而不施之,有若遏公議而廢常憲,臣竊惑之。夫捕將之罪,則以其罪勘之,此輩之律,則以其律治之者,方可謂兩不相悖,而今此處分,是豈平日所仰望於殿下者哉?噫,抑近習三字,卽我朝家法,而聖王之一大政也。雖使此輩,罪不至甚,一或干法,則其所懲治,當用如倍之律,況其罪犯,大關紀綱,此而仍置,則目下失刑,固非細故,日後深慮,將至難言,以我殿下之明聖,何不念及於此耶?且大臣,殿下之所敬禮者也,承宣,王言之所出納者也。以啓以疏,俱出於振勵匡救之忱,而不賜開納,一例靳許,如是而頹綱,何以正乎,言路,何以開乎?區區憂愛,有不能自已,敢陳狂瞽之說,以達黈纊之聽。伏願淵然深思,亟降明命,作挐掖隷,竝依廟啓嚴懲,斷不可已也。仍伏念臣,素患痺濕之症,便成貞痼之疾,纔經原隰之役,風寒添祟,又當盛夏之節,痰火交升,飮啖全却,營衛漸損,以此病狀,束帶供職,實無其望。鎭日召牌,積月違傲,惶霣悚隘,更添一病,不避猥屑,敢此附陳。伏乞聖慈,俯垂矜諒,特許遞改臣職名,以安私分,仍治臣瀆擾之罪,以肅朝綱焉。臣無任云云。省疏具悉。爾言好矣。予事亦不非矣,勿煩。捕將事依施,勿辭察職。
副校理李允謙疏曰,伏以臣,於日前直中,聞老母病報,猥陳請急之章,至犯徑出之罪,而特蒙恩由,專意救護,臣不勝惶霣感激。第其屢瀆擅離之罪,則歷日兢惕矣。顧何敢以經幄自居,仰陳愚見,而昨伏見籌啓批旨下者,是何處分之有此過中也?本事顚末,臣未能詳知,則雖不敢備論其罪犯輕重,而籌司之請勘俱該,則伊日光景,亦可推知矣。夫何日月之明,猶有所遺照,而不賜允許耶?大抵捕廳草記之措語不審,雖欠致敬之道,方其掖隷之入門作挐也,痛紀綱之日紊,歎威令之難制,倉卒搆啓,未加審愼,是豈於克敬之地,寧或少忽而然歟?至於掖隷之不加重繩,似失之太輕,臣未敢知殿下,以爲渠輩,已懲其罪,而已革其心乎?雖使此輩,果已革心改面,聖人色辭之重,猶不可假之於小人,而況此輩,曾前如此之習,不啻屢度,刑配懲治,每每隨加,而又有今日之所犯,則其爲未懲未革,槪可知也。嗚呼,廟堂之論奏而不之可,喉院之疏諫而不之從,臣恐由今以往,法語之言,更無爲殿下陳者,此豈細故也哉?臣適忝邇列,不勝憂愛之悃,敢此仰龥。伏願聖明,淵然深思,穆然改圖,亟收昨下批旨,仍賜允可之音,上以光聖德,下以解群惑,不勝幸甚。臣無任云云。省疏具悉。已諭於臺批,勿煩。
正言朴周燮疏曰,伏以臣,卽一倥侗底物耳,姿性則最居人下,識見則全昧世務,而粗解功令,濫竊科第,官以諫名,亦幾三月,時値盛際,未效一言,居常愧懼,無所容措。頃因署經之有命,不得不章皇出肅,而以此空疎蔑識,冒沒蹲據,貪戀榮祿,則不但譏笑之必至,實是義分之不敢,而臣素多疾病,當此炎熱,風眩交作,食飮全却,淹伏旅枕,積違庚牌,時月之間,萬無起動之望,今不可但以虛縻言之而已。伏乞聖慈,特垂矜察,亟遞臣所帶職名,以重公器,以安私分焉。臣於乞免之章,豈敢贅說,而日前伏見備邊司草記批旨,臣奉讀再三,誠不覺惝怳矣。當初捕卒·掖隷之爭鬨是非,臣旣不能目擊,則亦何敢臆斷,而第伏念,抑近習而懲豪頑,王政之所當先,屈公法而有裁損,民聽之所必惑。譴罷之典,旣下於捕將,則刑配之律,豈貸於掖隷乎?大臣,殿下之股肱,而靳允於納君無過之地,承宣,殿下之喉舌,而不察其有懷畢陳之義,此豈臣所望於聖明之世者哉?伏願更加三思,亟降處分,使國綱立而後弊杜焉。臣無任云云。省疏具悉。已諭於玉堂之批,勿煩,勿辭察職。
正言任鼎常疏曰,伏以臣,庸愚譾劣,最居人下,淸朝耳目之任,本不近似,召牌之下,一味違傲,聖恩天大,郵罰不加,自顧義分,恒切感惶,更何敢以臺職自居,而事在目下,不能泯默,猥陳愚見,惟聖明,勿以人廢言焉。日前承宣,因掖隷特放事,聯陳一疏,卽伏見批旨下者,若曰予之特放,豈爲偏聽,大哉王言,凡在瞻聆,孰不欽仰,而第伏念捕將之職,國家之重任也,而掖隷之作黨起鬧於捕將之家,今已再矣。此若不痛加懲戢,則其流之弊,有不可勝言。捕廳草記,事極欠敬,誠有罪焉。只命罷職,猶涉寬典,實仰聖度之包容,而至於掖屬,則乃因草記之不審,不以其罪罪之,大臣之請,近密之疏,一倂靳兪,是豈群下平日所仰望於我殿下者哉?聖意固非出於曲護掖隷之念,而使無知之掖屬,負如許之罪,輒得幸逭,則亦豈無日後之慮乎?惟彼掖隷之類,雖隨事裁抑,尙患有橫恣之習,今其悖習,有關紀綱,而捕將則旣勘罪,掖隷則卒無事,此後雖有蔑法之事,將何以禁止乎?非但閭巷之間,必多難支之弊,聽聞所及,豈無四方之憂歎也哉?事雖微細,貽累於聖德,大矣。臣不勝區區憂愛之忱,玆敢不避猥越,略陳短章。伏願聖明,亟加三思,特允廟堂所請,作挐掖隷,分首從,嚴加處分,以光聖德焉。臣無任云云。省疏具悉。已諭於玉堂之批,勿煩。
上在昌德宮。停常參·經筵。
自卯時至申時,灑雨下雨,測雨器水深二分。
夜自三更至初七日開東,灑雨下雨,測雨器水深六分。
金箕殷啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李錫夏啓曰,左承旨權丕應,左副承旨韓兢履,右副承旨李勉求,今日不爲仕進,竝卽牌招,何如?傳曰,允。
又啓曰,假注書蔡定永,身病猝重,勢難察任,今姑改差,何如?傳曰,允。
又啓曰,卽伏見慶尙監司李存秀封進竹笋膳狀,則年月下,日字不爲書塡,事甚疎忽,不可無警,推考,何如?傳曰,允。
以副校理李允謙牌不進罷職傳旨,傳于金箕殷曰,只推。
金箕殷啓曰,玉堂上下番俱空,已至多日,事甚未安。副應敎趙民和,校理趙經鎭,副校理李允謙,修撰李羲準,副修撰洪羲瑾旣有只推之命,竝更牌招,以爲推移入直之地,何如?傳曰,允。
以副應敎趙民和,校理趙經鎭,副校理李允謙,修撰李羲準,副修撰洪羲瑾牌不進罷職傳旨,傳于金箕殷曰,只推。
韓兢履啓曰,同義禁元在明再牌不進推考傳旨,今方捧入,而開坐命下,已至多日,連事違召,終不承膺,揆以事體,萬萬未安。判義禁朴宗來受由,同義禁所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁元在明牌不進推考傳旨,今方捧入,而開坐命下,已至多日,連事違召,不卽承膺,事甚未安,更爲牌招,判義禁朴宗來,由限已過,一體牌招,以爲備員開坐之地,何如?傳曰,允。
李愚在啓曰,戶曹郞廳來言,明日慶尙道左後漕倉點檢時,判書鄭晩錫,當爲進去,而有身病,無以出往,次堂例不得擧行云,判書卽爲牌招,何如?傳曰,允。
韓兢履啓曰,大司憲宋穉圭,執義林處鎭,掌令車信用,持平姜橒在外,掌令曺錫正陳疏,持平蔡弘韻牌不進,監察茶時之意,敢啓。傳曰,知道。
以持平蔡弘韻,正言朴周燮·任鼎常牌不進罷職傳旨,傳于韓兢履曰,只推。
以左承旨權丕應,右副承旨李勉求牌不進罷職傳旨,傳于李錫夏曰,只推。
金箕殷,以禮曹言啓曰,忠烈公洪命耇不祧之節,問議大臣處之事,草記允下矣。發遣郞廳,問議于大臣,則議政府左議政臣韓用龜以爲,凜然忠節,炳烺宇宙之間,倬乎雲漢,昭布琬琰之中,傳旨雖未判下,御製卽是成命,朝家崇報之典,旣無間於三臣,該曹擧行之節,宜不踰於是歲,伏惟上裁云。右議政臣金思穆以爲,忠烈公洪命耇之丙子殉節,炳若日星,光垂簡冊,況先朝御製,竝擧三臣之不祧,則宜有一例之同祀,而第緣成命之未下,以致崇報之尙稽,今當舊甲之重回,有此後孫之齊龥,該曹登聞,有不可已,事係恩典,伏惟上裁云。領中樞府事臣李時秀,行判中樞府事臣徐邁修,奉朝賀臣李敬一,俱病未獻議云。行判中樞府事臣徐龍輔,行判中樞府事臣金載瓚俱在外,不得收議,大臣之議如此,上裁,何如?傳曰,依大臣議爲之,可也。
韓兢履,以兵曹言啓曰,僉知中樞府事李龜雲,除授在外,過限未上來,內禁衛將趙雲衢,五衛將安大進·具鼎錫,忠翊衛將韓景禹,俱以病難供職,呈狀乞遞,竝改差,何如?傳曰,允。
又以義禁府言啓曰,卽接月令醫員朴致華手本,則時囚罪人柳相弼,素患服暑之症,闖發處濕之餘,食飮全却,目下症形,實爲不輕云。罪人病勢如此,則一邊保放,一邊草記,曾有定式矣。柳相弼,姑爲保放之意,敢啓。傳曰,知道。
判義禁府事朴宗來疏曰,伏以臣,於日前,猥陳實病之難强,顒蘄兼銜之遞解,及承批旨,諭之以勿辭,許之以調理,仰念憫恤之德,藹然顧復之仁,臣雙擎九頓,感極而涕。臣之所患,苟如一時冒感,稍加調攝,朝夕可瘳,則初豈敢費辭煩龥,上以貽酬應之勞,下以干占便之科哉?誠以病有根委,症不尋常,不一鳴暴,則聖明,亦何以照燭也?臣有數十年貞疾,到老益痼,苟經一番勞動,輒致幾層落下,平居靜蟄,不比恒人,久矣。近者重經暴泄,眞元大陷,別症闖發,百道交攻,癖積橫亘,而胸膈痞痛,頑痰流注,而肢節牽澁,便道無常,眩暈隨劇,種種形症,日就沈痼,漸至於食飮全却,神精都消,奄奄作床笫上物,自顧病勢,萬無時月間起動之望。此際獄囚多滯,議讞方急,臣乃沈綿在床,昏若不知,伏枕惶阨,又添一病,由限已過,召牌儼臨,而無路蠢動,坐犯違逋,悚蹙之極,罔知攸措。玆敢畢陳情懇,仰瀆崇嚴。伏乞聖慈,天地父母,特加體諒,亟許遞改,使得安心調治,保延餘齡,則生成之澤,公私之幸。臣無任云云。答曰,省疏具悉。卿其勿辭,調理行公。
戶曹判書鄭晩錫疏曰,伏以臣,不揆僭越,冒控衷懇,而秪緣誠意之淺薄,未蒙聖批之準許,臣於是,撫躬慙悚,靡所容措,固當泯默靖處,恭竢處分,而第其職任,有不容一日暫曠,情病有不可一日苟冒,所宜遞去者非一,而徒懷瀆擾之懼,未免囁嚅而止,則是臣不以天人格感之理,仰蘄聽卑,而自阻於仁覆之下也,臣豈敢爲是哉?噫,度支之長,爲任甚重,雖在豐亨之時,猶且難其人而愼其簡,顧今正稅大縮,經用極繁,歲入不能支歲出,夫國無三年之蓄,尙云國非其國,況此不足於當歲,而曾無所蓄之可論乎?危亡之機,迫在朝夕,流涕痛哭,亦屬緩聲,其必大振作大變通,汲汲救接,然後庶乎可以有及當是時,宜屬之通才全識,綜理曲應之良手,豈可使如臣無似之賤品,苟然備充,久試蔑效而不之改也?此臣宜去者一也。臣向以濟用監貢價事,與李好敏所見各異,始旣互有筵奏,終又相與疏引,好敏則竟以此遞其提擧,臣何獨恬然翺翔於華膴之地乎?本事之曰可曰否,均是出於立見,職名之一遞一仍,大有關於喪廉,寧被慢命之誅,而更不可以本職自居也,審矣,此臣宜去者二也。賤疾之難於供仕,前疏亦已煩浼,而雜試刀圭,終無分效,症形日益沈痼,眞元日益澌脫,若其火痰作孼,風眩尤劇之際,暈倒不省,貼席㱡㱡,將何以閱繁簿而理劇務乎?此臣宜去者三也。不肖者退,不能者止,一邱一壑,於分固宜,而又有此三者宜去之端,今若貪榮冒祿,冥行苟蹲,而不知去,則臣身顚隮,固不可恤,而其於國事之僨敗,名器之玷辱,何哉?玆不得不冒死申龥。伏乞天地父母,俯察由中之懇,曲垂體下之恩,將臣本職,亟與鐫免,以幸公私,不勝大願。臣無任云云。答曰,省疏具悉。卿其勿辭行公。
行大司諫曺允遂疏曰,伏以臣,衰病沈痼,日違召牌,不敢以見職自居,惶蹙涔伏之中,伏聞喉院三司諸臣,以掖隷事,有所陳疏,意謂虛受之量,卽賜允兪之音,及見諸批,竝靳採納,臣不勝愕然而失圖也。蓋此掖隷之作挐,實是無前之變怪,此習漸長,後弊莫杜,法無所施,慮在難言。廟堂草記,深軫懲創之道,諸臣疏論,俱出匡救之忱,則殿下,特以捕將不審之失,竝廢掖隷當施之律,夫捕將則固不審矣,掖隷則亦可曰無罪耶?今以捕將之失,不治掖隷之罪,則彼掖隷之無知者,必將轉益跳踉,無所忌憚,又不知做出何許變怪。思之及此,寧不凜然,而刑政之乖當,聽聞之駭惑,尤何如哉?振勵頹綱,實係急務,玷累聖德,諒非細故,誠切憂愛,終難泯默,敢陳短章,略控愚見。伏願聖明,飜然改悟,特命依廟啓施行,俾爲抑近習伸公法之地,千萬幸甚。臣無任云云。答曰,省疏具悉。已諭於臺批,勿煩。
司憲府掌令曺錫正疏曰,伏以臣,猥陳一疏,顒俟兪音,及承批旨,辭敎鄭重,臣固感頌之不暇,而第臣之所請,只許捕將之勘罪,獨靳掖隷之當治,臣竊爲殿下惜之。蓋此掖隷罪犯,大關變怪,俱係罔赦,堂堂聖明之朝,何可使此輩,恣橫乃至是也?雖使懲治得當,常憲夬施,尙患其舊習之難化,後弊之莫杜,況此廟堂草記,三司疏論,竝不許施,而捕將則勘其不審之失,掖隷則逭其當施之律,刑政之倒置,聽聞之駭惑,姑捨是,彼掖隷輩,必將攘臂接跡,益無所忌,蔑綱干法,將不知至於何境,臣未敢知殿下,何所顧惜於此輩,而一任其跳踉乃爾耶?然則臣之前疏,徒歸捕將之請勘,反致掖隷之長惡,是豈臣疏所云勘罪施律兩不相悖之意也哉?恩批之下,憂愛益切,玆敢不避猥越,又此煩瀆。伏願更加三思,亟降處分,作挐掖隷,竝付攸司,按法重繩,使王綱得伸,頑習少戢,不勝幸甚。臣無任云云。省疏具悉。已諭前批,勿煩。
上在昌德宮。停常參·經筵。
自開東至人定,灑雨下雨,測雨器水深三寸七分。
自人定至初八日開東,灑雨下雨,測雨器水深二寸。
韓兢履啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
金箕殷啓曰,來十一日,輪對日次矣,敢稟。傳曰,當次人受點,後日次待令。
韓兢履啓曰,右副承旨李勉求,今日不爲仕進,卽爲牌招,何如?傳曰,允。
傳于金箕殷曰,禮房承旨馳詣明陵,奉審摘奸,局內諸陵,一體奉審以來。
韓兢履啓曰,玉堂上下番俱空,已至多日,事甚未安。副應敎趙民和,校理趙經鎭,副校理李允謙,修撰李羲準,副修撰洪羲瑾,旣有只推之命,竝更牌招,以爲推移入直之地,何如?傳曰,允。
以副應敎趙民和,校理趙經鎭,副校理李允謙,修撰李羲準,副修撰洪羲瑾牌不進罷職傳旨,傳于韓兢履曰,只推。
以右副承旨李勉求牌不進罷職傳旨,傳于韓兢履曰,只推。
韓兢履啓曰,戶曹判書鄭晩錫牌不進推考傳旨,今方捧入,而漕倉點檢,不爲擧行,如是違牌,事甚未安,更爲牌招,何如?傳曰,允。
又啓曰,戶曹判書鄭晩錫牌不進推考傳旨,今方捧入,而漕船點檢,不卽擧行,如是違牌,事甚未安,更爲牌招,何如?傳曰,允。
又啓曰,戶曹判書鄭晩錫,再牌不進推考傳旨,今方捧入,而漕船點檢,當爲進去,而連事違牌,終不承膺,揆以事體,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁元在明牌不進推考傳旨,今方捧入,而開坐命下,已至多日,連事違召,無意承膺,揆以事體,誠極未安,更爲牌招,以爲開坐之地,何如?傳曰,允。
蔡定永改差,代以南履懋爲假注書。
南履懋有頉,代以李鳳純爲假注書。
韓兢履啓曰,事變假注書金祖欽,身病率重,勢難察任,今姑改差,何如?傳曰,允。
金祖欽改差,代以全性有爲事變假注書。
韓兢履啓曰,都承旨李錫夏,左承旨權丕應,右承旨李愚在,今日不爲仕進,右副承旨李勉求牌不進,同副承旨金箕殷奉審進去,院中只有臣一人,伴直無人。右承旨李愚在,所當牌招,而拘於廳規,不得請牌,何以爲之?敢稟。傳曰,知申及坐直外竝許遞,前望單子入之,待下批,牌招察任。
承旨前望單子入之,權烒·韓興裕·金逌根·徐長輔落點。
韓兢履啓曰,新除授承旨權烒,資是嘉善,都承旨李錫夏,乃是通政,座次有違格例,何以爲之?敢稟。傳曰,新除授承旨許遞,前望單子入之。
承旨前望單子入之,徐俊輔落點。
韓兢履啓曰,禁旅宿衛,何等嚴重,而今日內三廳禁軍一名,夕食代還入之際,時値下鑰,未及入來,竟致闕番,誠極駭然。兵曹入直堂上及常時不能檢飭之當該堂上,不可無警,竝從重推考,入直兼司僕將,所當重勘,而本院請推之外,無他可施之罰,何以爲之?敢稟。傳曰,允,令該府拿問處之。
又以兵曹言啓曰,闕內入直,何等嚴重,而兼司僕金敬淳,今日夕食代出去矣,門鑰將下,未及入來,竟致闕番之境,宿衛重地,禁旅闕直,萬萬驚駭。常時不能檢飭之入直兼司僕將權煥,令該府拿問處之,當該禁旅金敬淳,嚴棍懲勵,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
正言朴周燮疏曰,伏以臣,昨以掖隷事,妄陳草草一疏矣,辭拙誠淺,未能格天,且惶且悚,豈敢更事煩縷,而莫遏者,公議也,莫屈者,公法也。臣竊伏念,王者之政刑,大公無私,克加審愼,無或輕重,是以大舜好生之德,罪疑則惟輕,而朱夫子亦嘗曰,輕刑爲事,則刑愈輕而反以長其悖惡作亂之習,使獄訟愈繁,朱夫子豈不講習於大舜惟輕之典,而但患其末流之弊,莫可以防遏故也。今此掖隷之事,卽一微賤者也。與捕卒一時爭鬨,似無關於刑政之大者,只緣捕將措辭之不審,自上處分,未免顚倒,群心轉激,衆聽愈惑,籌司啓之而殿下置之,秋曹勘之而殿下放之,承宣聯疏而斥之,三司交章而亦如之,今則此事,大關紀綱,大損刑政。殿下卽阼以來,果有此等事耶?年前掖隷作挐於捕廳與憲府也,處分至嚴且正,觀聽丕聳,閭里賴安矣。至於今番事,忽有此失當之擧,罪非疑而從輕,慮非細而不防,臣竊覸左右使令之周防畏備,果盡恰當底道理耶?殿下之今日處分,必於欠敬二字,有所激惱,而憲臺之更請譴削,實合事面之至重。然惟彼愚頑無識之類,藉以爲說,有若角勝者然,則其於累聖政而壞國綱,果何如?昨年如此而不知畏,今年如此而不能遏,則他日官府閭里之間,其旁若無人之習,又不知作出何許變怪,殿下何不念及於此耶?近年以來,百司懈怠,紀綱掃地,下凌上衆侮寡,背理而傷道者,指不勝屈,而以猛治之,則敢生怨懟之心,以寬治之,則反啓豪頑之風,將至於末如之何矣。苟使殿下之政,一出於大公至正,宰執秉持而不敢失,臺諫補察而無所私,則何憂乎?紀綱之不立,俗習之不美,而況此幺麽至賤之輩,橫恣放縱,無嚴畏無忌憚,若是之甚耶?此莫非群下不率敎之致,正宜殿下,反求於一心上,修正之工,益加董勵,而今乃待將相不如掖隷,視三司輕如下賤,公車之積,便成日課,殿下謂臣等不可言而言乎?臣則謂不得請則不止也。昔我顯宗朝,諫官有言宮禁事有失,若曰予苟無一毫私意,人言必不至此,猗歟大哉。列聖朝不以人廢言,於此槪可仰覩矣。臣言雖微,所願則忠,臣職雖卑,其責則諫。伏願聖上,淵然深思,廓然改圖,亟循籌司之啓,使公法得當,頑習知戢焉。臣無任云云。省疏具悉。已諭於昨日臺諫·玉堂之批,勿辭察職。
上在昌德宮。停常參·經筵。
韓兢履啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻呈辭,監察茶時之意,敢啓。傳曰,知道。
又啓曰,玉堂上下番俱空,已至多日,事甚未安。副應敎趙民和,校理趙經鎭,副校理李允謙,修撰李羲準,副修撰洪羲瑾,旣有只推之命,竝更牌招,以爲推移入直之地,何如?傳曰,允。
以副應敎趙民和,校理趙經鎭,副校理李允謙,修撰李羲準,副修撰洪羲瑾牌不進罷職傳旨,傳于韓兢履曰,只推。
韓兢履啓曰,戶曹判書鄭晩錫三牌不進推考傳旨,今方捧入,而漕船點檢,一時爲急,連事違召,無意承膺,揆以事體,萬萬未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,戶曹判書鄭晩錫牌不進推考傳旨,今方捧入,而漕船點檢,一時爲急,如是違牌,事甚未安,,陳疏到院,而原疏以國忌正日,纔已退却矣,更爲牌招,何如?傳曰,原疏捧入。
又啓曰,戶曹判書鄭晩錫疏批已下,卽爲牌招,何如?傳曰,允。
又啓曰,同義禁元在明再牌不進推考傳旨,今方捧入,而開坐命下,已至多日,連事違牌,無意承膺,揆以事體,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁元在明牌不進推考傳旨,今方捧入,而開坐命下,已至多日,終不承膺,事體所在,誠極未安。陳疏到院,而原疏以國忌正日,纔已退却矣,更爲牌招,何如?傳曰,原疏捧入。
又啓曰,新除授同副承旨徐長輔,時在京畿抱川地,斯速乘馹上來事,下諭,何如?傳曰,許遞,前望單子入之,待不批牌招察任。
承旨前望單子入之,鄭元容落點。
韓兢履啓曰,新除授右副承旨鄭元容,時在慶尙道順興地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,權丕應落點。
李鳳純有頉,代以鄭知容爲假注書。
全性有有頉,代以蔡弘勉爲事變假注書。
蔡弘勉有頉,代以李命純爲事變假注書,
以左議政韓用龜初度呈辭,傳于李錫夏曰,遣史官封還。
以左承旨韓興裕,左副承旨金逌根,右副承旨徐俊輔牌招不進,罷職傳旨,傳于韓兢履曰,只推。
李錫夏,以禮曹言啓曰,卽接社稷署所報,則今日雨後,壇內灰墻南門,顚僕云矣。見今霖雨未收,待快晴擇日修改,何如?傳曰,允。
韓兢履,以都摠府言啓曰,光德門西邊內宮墻挾門一間,因雨勢頹圮之意,敢啓。傳曰,知道。
又以兵曹言啓曰,卽接北所衛將趙廷彦牒報,則光德門西邊內宮墻挾門,因雨頹圮云。爲先令紫門監,以杻把子及長木,堅實圍排,而係是局出身直所,把守則限修改間,令局出身,輪回晝察夜巡之意,分付,何如?傳曰,允。
又以兵曹言啓曰,卽見慶熙宮入直衛將林哲龜牒報,則武德門西邊墻垣三間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接慶熙宮入直衛將林哲龜牒報,則武德門西邊大松一株,拔根顚僕云。令該所依例斫去之意,敢啓。傳曰,知道。
又以訓鍊都監言啓曰,因兵曹草記,光德門西邊內宮墻挾門頹圮處,崇智門局出身五人除出,限修改間,晝察夜巡之意,敢啓。傳曰,知道。
戶曹判書鄭晩錫疏曰,伏以臣,輕犯慢命之誅,不敢作進身計者,是豈臣所樂爲哉?左右思量,反覆講究,終未得因仍苟蹲之道,切切焉祈免之念,不啻如負重者求卸,執熱者思濯。再控肝膈之蘊,備陳悶隘之情,竊庶冀天地生成之德,無物不遂,所願必從,及奉批旨,不惟不賜允許,繼而召牌,鎭日荐臨,臣於是,理窮勢蹙,求死而不得也。夫已試蔑效,宜遞其職,不但臣心之自量,而朝論巷議之所大同也。與人相持,獨保其位,不但臣面之有靦,而禮防廉隅之所截嚴也。狗馬賤疾之不可强策驅使,亦其事勢之所固然也。凡此數者一有之,而末由仍冒,聖鑑必有所俯燭,而猶此靳許至此者,抑或以度支任重,難於輕遞而然耶?此則有不然者。若不問其人之爲人,只以其任重而久其任,則竊恐未知其可也。今夫淺識謏見,素蔑其能者,將何以善理財賦,施措有方,忘廉冒恥,旣喪其身者,將何以謹守筦鑰,斂節得宜,委身床玆,暈眩不省者,亦將何以剸繁理劇,能無漏失也?若此人,雖使久於任,而其爲害,反有甚焉,以我殿下日月之明,豈或遺照於此乎?噫,君命莫嚴,而駕屨不俟,臣分至重,而湯火亦蹈,臣雖至愚極劣,此箇義理,亦或不至於全昧,而但名器終不可久玷,廉防終不可放倒,疾病終不可自强,鐵限難越,株守未變,欲起還仆,將進而退,罔念慢傲,冒犯違逋,漕點由是而稽滯,法綱由是而墮損,臣罪至此,萬死萬死。伏乞聖慈,俯垂哀憐,亟賜鐫免,仍令有司,勘斷其辜負恩命之罪,以爲人臣之戒焉。臣無任云云。答曰,省疏具悉。卿其勿辭行公。
同義禁元在明疏曰,伏以臣,於病伏江舍之際,伏奉金吾除旨,繼以開坐有命,天牌儼臨,固當聞命卽膺,以效不俟駕屨之義,而第臣狗馬賤疾,實有萬萬難强者。臣質本脆弱,癖積之症,卽是三十年貞疾,居恒厭厭,不敢以平人自處。又自年來,重添痰嗽,源委不細,忽於昨冬,挾寒斗劇,亘膈頑結,藥罔或效,迄玆八朔矣。症轉危惡,咳嘔交作,喘促欲絶,夜輒失眠,晝而疲神,眞元隨以枯涸,榮衛日益凋瘁,傍觀莫不憂之。又是目下最苦之症,脚部萎靡,步履孔艱,眼疼口瘡,竝時刺楚,俱係醫家之難治也。種種醜穢之狀,固不敢殫陳,而今若徒懷嚴畏,終未仰暴,則雖以我庇覆之聖慈,亦何由俯燭此實情也?王府囚供,其事頗重,決不容一任伈泄,顧臣病情,實無時日趨承之望,而嚴召屢降,蠢動無路,鎭日違逋,甘自犯於慢命之科,私心悚惶,已不暇論,而其損國體而稽公務,當如何哉?噫,仍念臣無他才術,一分報效,直不過筋力趨走之事,而今乃未老先病,事不從誠,至於隨行按例之擧,亦未免緣臣而遷就,還顧初心,不覺撫躬自悼而已。玆敢不避猥越,略陳實狀,仰瀆崇嚴。伏乞天地父母,俯垂矜察,特遞臣所帶兼任,仍治臣瀆擾之罪,俾公事無滯,病喘少安,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
李錫夏啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右承旨韓興裕,右副承旨金逌根,同副承旨徐俊輔,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。副應敎趙民和,校理趙經鎭,副校理李允謙,修撰李羲準,副修撰洪羲瑾,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批,牌招察任。
玉堂前望單子入之,副應敎趙琮鎭,校理尹應大,副校理李奎鉉,修撰李羲肇,副修撰洪益聞落點。
以副應敎趙琮鎭,副校理李奎鉉,修撰李羲肇牌不進罷職傳旨,傳于李錫夏曰,只推。
李錫夏啓曰,戶曹判書鄭晩錫牌不進推考傳旨,今方捧入,而漕船點檢,時日爲急,如是違牌,事甚未安,更爲牌招,何如?傳曰,允。
又啓曰,戶曹判書鄭晩錫牌不進推考傳旨,今方捧入,而漕船點檢,事係時急,如是違牌,極爲未安,更爲牌招,何如?傳曰,允。
又啓曰,戶曹判書鄭晩錫再牌不進推考傳旨,今方捧入,而點檢漕船,不容暫稽,屢違召牌,終未擧行,事體所在,萬萬未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,戶曹判書鄭晩錫三牌不進推考傳旨,今方捧入,而點船一時爲急,召牌多日連違,揆以事體,誠極未安。所當更請牌招,而係是一日四牌,何以爲之?敢稟。傳曰,更爲牌招。
以左承旨權丕應牌不進罷職傳旨,傳于李錫夏曰,只推。
李錫夏啓曰,右承旨韓興裕,右副承旨金逌根,同副承旨徐俊輔牌不進,左副承旨韓兢履式暇出去,院中只有臣一人,伴直無人。左承旨權丕應,旣有只推之命,卽爲牌招,何如?傳曰,允,右副承旨許遞,前望單子入之。
以右承旨韓興裕,右副承旨金逌根,同副承旨徐俊輔牌不進罷職傳旨,傳于李錫夏曰,只推。
李錫夏啓曰,左承旨權丕應牌不進,左副承旨韓兢履式暇出去,右副承旨未差,院中只有臣一人,伴直無人。右承旨韓興裕,同副承旨徐俊輔,旣有只推之命,竝更牌招,何如?傳曰,允。
承旨前望單子入之,李止淵落點。
李錫夏啓曰,新除授同副承旨李止淵,卽爲牌招,何如?傳曰,允。
以左承旨權丕應牌不進罷職傳旨,傳于李錫夏曰,只推。
李錫夏,以兵曹言啓曰,每都政,新資五窠,例爲差出,而今番都政,營將中軍,姑無準二十朔者,雖未滿朔數,依例推移內遷,何如?傳曰,允。
李錫夏啓曰,卽者義禁府都事來言,時囚罪人,當爲捧供,而判義禁朴宗來受由,同義禁二員未差,只有知義禁洪義浩一人,不得備員開坐云。同義禁未差之代,政官牌招,開政差出,待下批仍卽牌招,以爲備員開坐之地,何如?傳曰,允。
又啓曰,行吏曹判書朴宗慶,參議趙貞喆牌不進推考傳旨,及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允,參議只推,一體牌招。
又啓曰,左承旨權丕應牌招啓辭未下,右承旨韓興裕,右副承旨徐俊輔再牌不進,左副承旨韓兢履式暇出去,同副承旨李止淵牌不進,臣錫夏,吏·兵批兼進之意,敢啓。傳曰,知道。
有政。吏批,行判書朴宗慶式暇,參判未差,參議趙貞喆進。都承旨李錫夏進,啓曰,判書式暇,參判未差,小臣獨政未安,何以爲之?敢稟。傳曰,只出緊任。
以李潞爲文學,朴宗京爲右尹,李敬參爲刑曹參議,申在明·洪遇燮爲同義禁,權虎秉爲監察。
兵批,行判書朴崙壽進,參判申在明病,參議鄭景祚病,參知李鼎秉病,都承旨李錫夏進。以尹尙圭爲都摠管,朴孝成·林允喆爲僉知,閔修顯爲宣傳官,李尙謙爲內禁將,吳晉秀爲曹司衛將,許溶·金植·李蓍明·鄭宅恒·李益緖·鄭學莘爲五衛將,趙榮豐爲忠翊將,韓師建爲景福將,卞志讓·朴宗秀爲慶熙將,李羲平爲翊贊,李同淳爲文兼,韓明運爲武兼。知事單崔昔,護軍趙弘鎭·元在明·權烒,副護軍鄭元容·徐長輔·李愚在·李勉求·金箕殷·金逌根·尹羽烈·李升權,副司果趙民和·趙經鎭·李允謙·洪羲祖·李羲準·洪羲瑾。
李錫夏啓曰,右承旨韓興裕,右副承旨徐俊輔再牌不進,左副承旨韓兢履式暇出去,同副承旨李止淵牌不進,伴直無人。左承旨權丕應,旣有只推之命,更爲牌招,何如?傳曰,允。
以右承旨韓興裕,右副承旨徐俊輔再牌不進,罷職傳旨,傳于權丕應曰,只推。
以同副承旨李止淵牌不進罷職傳旨,傳于權丕應曰,只推。
權丕應啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于權丕應曰,只推。
李錫夏,以侍講院言啓曰,兼弼善趙經鎭,時無職名,令該曹口傳付軍職,何如?傳曰,允。
兵曹口傳政事,副司果單趙經鎭。
權丕應,以摠戎廳言啓曰,本廳中軍朴宗柱,身病猝重,勢難察任,今姑改差,何如?傳曰,允。
吏曹參判趙弘鎭疏曰,伏以臣,蹲據於選部之職,今已七朔矣。始旣濫竽,控辭不力,以貽名器之冒玷,間或代斲,注措多舛,以致謗議之橫集,齡迫崦嵫,病委床簀,許久虛絆,無一稱塞,疏龥屢煩,而苦忱徒歸於飾讓,政牌每降,而賤蹤自犯於違傲,臣罪至此,益無所逃矣。竊伏念群工淬勵,莫先於罰所當罰,庶政綜核,莫急於汰所當汰,尸位如臣,慢命如臣,而至于今郵罰不加,刊汰不行者,求諸凡百有位,寧有如許事體乎?顧臣癃疾昏聵之狀,前旣罄悉,今復臚陳浼聽,實是義分之所不敢出,而蓋其疾祟之危痼,精力之耗縮,有非一時旡妄之病,閉戶調息,尙懼孱喘之難支,況可彈束於班行之間乎,庶官冗漫,尙患職務之瘝曠,況可鞅掌於銓衡之地乎?且政月奄屆,曹務多端,此時佐貳,尤當必備,臣之求遞一念,比前日更加着急,而在朝家處臣之道,亦豈容一日虛徐乎?悶隘之極,瀝血申龥。伏乞聖慈,曲賜諒察,亟許鐫免,以重銓任,仍勘臣前後逋慢瀆撓之罪,俾朝綱肅而賤分安焉。不勝幸甚。臣無任云云。答曰,省疏具悉。所請依施。
上在昌德宮。停常參·經筵。
自辰時至人定,灑雨下雨,測雨器水深一寸二分。自人定至十一日開東,灑雨下雨,測雨器水深八分。
藥房提調李肇源,副提調李錫夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
權丕應,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而左議政韓用龜,右議政金思穆俱有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李錫夏啓曰,右承旨韓興裕,右副承旨徐俊輔,同副承旨李止淵,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。副應敎趙琮鎭,副校理李奎鉉,修撰李羲肇,旣有只推之命,竝更牌招,以爲推移入直之地,何如?傳曰,允。
權丕應啓曰,戶曹判書鄭晩錫四牌不進推考傳旨,今方捧入,而漕船點檢,不容少緩,連事違召,無意承膺,事體所在,誠極未安?所當更請牌招,而係是一日五牌,何以爲之?敢稟。傳曰,更爲牌招。
又啓曰,戶曹判書鄭晩錫牌不進推考傳旨,今方捧入,而漕船點檢,一時爲急,連事違召,尙不擧行,揆以事體,極爲未安,更爲牌招,何如?傳曰,允。
以右承旨韓興裕,右副承旨徐俊輔,同副承旨李止淵牌不進罷職傳旨,傳于李錫夏曰,許遞,前望單子入之,待下批,牌招察任。
兵曹口傳政事,副護軍單徐俊輔。
權丕應啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于權丕應曰,只推。
李錫夏,以禮曹言啓曰,再昨年五月,因濟州牧察理使李在秀別單,備邊司覆啓內,孝烈事,令該曹稟處事,允下矣。取考其原別單,則濟州良人林成彦,事父母盡誠,及父病重,仰天祈命,仍又斷其五指,以血灌口,奄奄幾絶之命,得延三日。濟州故牧子高允文,以獨身奉偏母,而身役最煩,每當赴役,必備置糧饌,以爲母朝夕之資,及其歸也。問其飢飽,若云不飽,則必驚遑丐貸,以必飽爲度焉,其母性急,常多怒叱,頻以杖笞之,則恐益母怒,坐受其杖,不現苦色。年旣壯,人多勸其娶妻以養母,則曰如其娶妻而不合於母心,不若鱞居而養志也,終不娶焉。島中有識者,謂以其所不娶,雖出於不學之致,而至於出天誠孝,莫不稱美。旌義將校玄胤慶,父老而癃病,長在床笫,晨昏定省,以順其志,左右扶將,以便其身,躬自執㸑,煎粥煖酒,每夜不寐,時以進供,如是四五年,無所懈惰,及病劇,割指出血,和米飮而灌諸口,以延數時之命。濟州故儒生田衡元妻梁氏,夫病危篤,日夜祝天,願以身代,夫竟不起,則纔過成服,杜門絶粒,及其夫葬之前一日,從容就死,與夫同穴。濟州故儒生吳隆復妻金氏,其夫病劇,奔走救療,終至不救,則以其遺子,托於奴婢,仍廢食飮,未滿一月,自經以從,與夫同穴。濟州故吏孫處權妻朴召史,自其適夫,敬之如賓,斗屋,雖無內外之別,而言笑之聲,不出戶外,人莫不奇之。其夫忽得重疴,須臾之間,遽至不起,則卽地自經,與夫同穴。大靜故儒生金昌銀妻金氏,夫病危篤,則禱天願代,及喪,襲歛之節,躬檢如禮,抱其子而乳之曰,汝須善事祖父母,至于啓殯之日,以同歸之言,告于柩前,而自縊下從云矣。島俗素稱淳古,而以孝以烈,蓋多其人,地是王化之所遠曁,事亦人紀之所大關,其在扶植之道,宜有特異之擧。濟州良人林成彦,旌義將校玄胤慶,竝施復戶之典。濟州故牧子高允文,故儒生田衡元妻梁氏,故儒生吳隆復妻金氏,故吏孫處權妻朴召史,大靜故儒生金昌銀妻金氏,竝施綽楔之典,恐合事宜,而事係恩典,臣曹不敢擅便,上裁,何如?傳曰,依草記施行,可也。
又以禮曹言啓曰,卽接溫陽幼學趙顯中所志,則以爲,矣身嫡妾俱無子,同姓十寸兄榮泰第二子昞逵,欲爲繼後,兩家諸族,相議完定,而榮泰夫妻俱歿,拘於常規,不得循例禮斜,依定式草記,稟處事呈狀,而一邊之言,有難準信,使其門長,具由呈狀,則門長幼學趙迪慶狀辭,果如顯中所訴矣。凡係繼宗立後者,兩邊與受,明有可據,而不得登聞者,許令該曹論理草記事,曾有筵奏定式。依定式趙榮泰第二子昞逵,立爲趙顯中之後,何如?傳曰,允。
又以成均館行大司成意啓曰,文廟守僕元窠中,一窠久任事,曾有定式矣。時任守僕李慶集,以事知守僕,旣有久勤,且嫺儀節,依定式,以李慶集單望書入之意,敢啓。傳曰,知道。
權丕應,以義禁府言啓曰,保放罪人柳相弼·具絎·李重恢,還囚捧供以入,而三囚病勢,一向未差,仍爲保放之意,敢啓。傳曰,知道。
義禁府啓目,慶源前府使柳相弼原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,兼司僕將權煥原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,香室官員文慶愛原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,穩城前府使具絎原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,長連前縣監李重恢原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
丙子六月初十日卯時,上御熙政堂。藥房入侍時,提調李肇源,副提調李錫夏,記事官趙雲從,記注官安亨鎭,別兼春秋金道喜,檢校待敎李鶴秀,以次進伏。醫官秦東秀·李命運·白成五,進伏楹外訖。肇源曰,雨後日氣淸涼,聖體,若何?上曰,一樣矣。肇源曰,寢睡·水刺之節,何如?上曰,一樣矣。肇源曰,王大妃殿氣候,何如?上曰,各殿宮氣候一樣矣。仍命醫官入診。東秀·命運診候,退伏奏曰,脈候左右三部調均矣。肇源曰,洗耳湯日來連爲煎入矣。白成五今方待令,使之入診詳察,何如?上可之。成五診察奏曰,癤候已向差減,而紫草膏,連爲付貼穩當矣。上曰,出去,湯劑及洗耳湯,更爲議定,可也。進御太和潤身湯,自今日一貼式煎入事。出榻敎王大妃殿進御加味六和湯,五貼製入事。出榻敎進御太和潤身湯,自明日停止事。出榻敎上命退,諸臣以次退出。
上在昌德宮。停常參·經筵。
權丕應啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李錫夏啓曰,左副承旨韓兢履,今日不爲仕進,卽爲牌招,何如?傳曰,允。
又啓曰,漢城左尹朴宗來,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議李敬參,除拜後過三日不爲出肅,事體所在,誠極未安。從重推考警責,仍卽牌招察任,何如?傳曰,允。
承旨前望單子入之,任厚常·鄭文始·朴周壽落點。
任厚常啓曰,玉堂上下番俱空,已至多日,事甚未安。副應敎趙琮鎭,副校理李奎鉉,修撰李羲肇,旣有只推之命,竝更牌招,以爲推移入直之地,何如?傳曰,允。
以副應敎趙琮鎭,副校理李奎鉉,修撰李羲肇牌不進罷職傳旨,傳于任厚常曰,只推。
任厚常啓曰,戶曹判書鄭晩錫再牌不進推考傳旨,今方捧入,而漕時檢船,不可稽滯,鎭日違牌,無意承膺,事體道理,具極未安?所當更請牌招,而係是一日三牌,何以爲之?敢稟。傳曰,更爲牌招。
又啓曰,戶曹判書鄭晩錫牌不進推考傳旨,今方捧入,而漕船點檢,一時爲急,連事違召,尙不擧行,事體所在,誠極未安,更爲牌招,何如?傳曰,允。
又啓曰,卽者戶曹郞廳來言,漕船點檢,當爲擧行,而判書未差,次堂例不得擧行云。判書有闕之代,政官牌招開政差出,待不批牌招,以爲擧行之地,何如?傳曰,允。
傳于任厚常曰,戶曹判書前望單子入之,政官出去。
戶曹判書前望單子入之,金履陽落點。
兵曹,以元永胄爲摠戎中軍。
以右承旨朴周壽,右副承旨韓兢履,同副承旨鄭文始牌招不進罷職傳旨,傳于任厚常曰,只推。
權丕應啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于權丕應曰,只推。
權丕應,以義禁府言啓曰,卽接月令醫員金俊男手本,則時囚罪人文慶愛,屢日處濕之餘,猝得泄痢之症,度數頻數,眞元大脫,權煥,素患關格之症,處濕添劇,呼吸喘促,轉側須人,目下症形,俱有難保之慮云。罪人病勢危重,則一邊保放,一邊草記,曾有定式矣。文慶愛·權煥,姑爲保放之意,敢啓。傳曰,知道。
左議政韓用龜疏曰,伏以莫尊於天,莫嚴於父,而凡有疾痛,無不呼龥者,誠以仁天之悶覆,慈父之顧復,曲遂其生,必從其欲,而不自知僭猥之爲罪也。臣於數月之內,冒死陳懇,至再至三,此乃疾痛必呼之義,而尙未蒙仁慈之施,顧臣區區去就,雖不足恤,其於民國之憂,何哉?嗚呼,此何等時?艱虞溢目,民生倒懸,雖使濟濟廊廟之臣,聚會精神,出入嘉猷,尙難望其整頓頹綱,了得一事,而乃以如臣之至庸極陋,裒然居百僚之上,替行首相之事,則上以僨誤國事,下以謬辱身名,畢竟顚敗,可立而待,是豈細故也哉?噫,臣之冒據匪據,五年于玆,未嘗一日忘退,而況今病與年深,鬼事漸迫,對人而睡,當食則噎,神識暈眩,如在舟車,肢體癱瘓,便同籧篨,形殼徒存,而氣血耗竭,如朽木之不復榮,頹景之不可挽,似此實狀,同朝之所共憐,而向伏承筋力康健之批,竊恐聖鑑,猶未照燭矣。其所康健,設如聖敎,從古大臣之責,不在於筋力奔走,許大擔夯,專係於才德全備,望實俱隆,若臣者,斗筲小器,樗櫟賤品,使之趨走於百執事之末,以效一日之責,則庶或策勵駑鈍,生死向前,而若以古大臣所擔夯者,責之於臣,則其不勝任,不啻若蚊山僬鼎,是尙可以筋力爲禮哉?此尤臣之所大懼者也。今臣蘄免,奚但以禮防當退之義而已哉?誠以疾病則已絶任重供劇之望,廉隅則實有貪榮尸位之愧,不得已積誠控訴,冀遂微諒,而纔徹辭單,遽命封還,臣誠惶隕抑塞,繼之以愕然失圖,不知所以爲計也。臣雖迷蠢,亦知義分之是懼,豈敢以荒拙之辭,屢瀆聽卑之天,而今則必遞之勢,如水之赴壑,矢之離弦,更無以挽回也。玆又冒萬死疾聲嗚呼。伏乞聖慈,俯垂矜憐,將臣議政之職,亟行鐫免,仍許乞身之請,特施賜骸之恩。臣當隕首結草,仰答終始生成之澤。臣無任涕泣懇祝之至云云。答曰,省疏具悉卿懇。日前疏批,罄悉予意,何爲尋單復疏乎?顧今廟務多滯,鼎席不備,況卿居首先之地,如是辭引乎?望卿勿控辭,卽起視事。仍傳于任厚常曰,此批答,遣史官傳諭于左議政。
戶曹判書鄭晩錫疏曰,伏以臣,屢龥而未蒙準可,積逋而尙逭罪勘,上下相持,國體多損,當此潦水之漲溢,久稽漕舶之點檢,公私俱弊,事情切悶,此罔非臣罪戾,而一日二日,積之如山矣。將欲進而冒應,則匹夫之諒難改,將欲退而自靖,則臣子之分甚嚴,反覆揣量,實無轉動之路,情旣窮矣,勢亦蹙矣,跼高蹐厚,靡所容措,此殆臣命卒之秋也。臣以至庸極陋之賤品,蒙被國恩,與天靡極,歷揚華膴,濫濟崇顯,今已老白首將死,而無他寸長銖能之可以裨益朝廷,惟以筋力奔走,鞠躬盡瘁,爲絲毫報效之方,夷險不避,湯火亦蹈而已,顧安敢逡巡辭遜,慢傲違逋哉?此非樂爲,實萬不獲已而然也。昔先正文純公臣李滉有言曰,人臣事君,可進則以進爲恭,不可進則以不進爲恭,進爲不恭,夫豈不義,而先正言之哉?臣之所願者恭耳,而或恐誤認以不恭爲恭,有違事君之道矣。臣情病之不可强,前疏已悉暴,而人旣引遞,獨自蹲據者,最是截然之鐵限。今若怵分畏義,喪廉沒恥,淟涊趨走,甘作患得失之鄙夫,以之玷名器而辱朝廷,則其可謂可進而進耶?寵隆九棘,補蔑一字,而徒壞了國家四維,非但臣之所不忍爲也,殿下亦將何所取,而必欲進之哉?此所以寧被鈇鉞之誅,而終不敢抗顔冒進也。鎭日違拒,輾轉迫阨,將自陷於辜恩方命之科,撫躬傷悼,生不如死之久矣。儻蒙聖慈曲加矜察,特允前疏所懇,俾遂其願,則此不獨爲微臣之至榮大幸,亦必有光於體群臣之聖德矣。臣雖冥頑如此,癃昏如此,而生隕死結,益圖萬一之酬報,敢以是血禱而顒望焉。臣無任戰灼危蹙,伏地竢勘之至云云。答曰,省疏具悉。所請依施。
平安監司李相璜疏曰,伏以臣,得伏見濟用前提調臣李好敏,戶曹判書臣鄭晩錫疏本,其所往復相難者,卽該監貢價成冊,排年除留事,而或以因此引去,或方以此撕捱,臣於是,瞿然慙悚,無所自容。監貢排限,實在臣待罪度支時,只憑署押,不加照檢,做此大錯,而畢竟贗迹露而犯漢逃,致使莫重供獻之需,狼狽無措,至徹章奏,屢煩酬應,臣之僨事之罪,已無所逃,而況兩重臣,皆視此以爲去就,臣若貪榮慕祿,厭然自揜,則天下寧有是也?玆敢冒死首實。伏乞聖明,亟許汰免臣藩寄,仍令攸司,議臣當勘之律,以爲居官瘝厥者之戒焉。臣無任云云。答曰,省疏具悉。卿其勿辭察任。
上在昌德宮。停常參·經筵。
任厚常啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御宮廳將官來言,今日本廳軍兵,日次私習云矣,敢啓。傳曰,知道。
權丕應啓曰,右承旨朴周壽,右副承旨韓兢履,同副承旨鄭文始,今日不爲仕進,竝卽牌招,何如?傳曰,允。
任厚常啓曰,副應敎李墷,旣入闕中,不爲肅謝,直爲出去,事甚未安,推考,何如?傳曰,允。
以副應敎趙琮鎭,副校理李奎鉉,修撰李義肇牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。副應敎趙琮鎭,副校理李奎鉉,修撰李羲肇,旣有只推之命,竝更牌招,以爲推移入直之地,何如?傳曰,允。
以副應敎趙琮鎭,副校理李奎鉉,修撰李羲肇牌不進罷職傳旨,傳于任厚常曰,只推。
任厚常啓曰,都承旨李錫夏,今日不爲仕進,左承旨權丕應式暇出去,右承旨朴周壽,右副承旨韓兢履,同副承旨鄭文始牌不進,院中只有臣一人,伴直無人。都承旨李錫夏,所當牌招,而拘於廳規,不得請牌,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,金履喬·任希存·尹羽烈·朴周壽·柳鼎養落點。
尹羽烈啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于尹羽烈曰,只推。
以吏曹參議趙貞喆牌不進罷職傳旨,傳于朴周壽曰,只推。
任希存,以兵曹言啓曰,卽接南道參軍南允東牒報,則御營廳所授肅靖門東邊第二城廊近處體城三間許頹圮云。爲先令結工監,把子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳中軍趙文彦,身病甚重,勢難察任,改差,何如?傳曰,允。
又以御營廳言啓曰,本廳字內肅靖門東邊第二城廊近處體城三間許頹圮處,令繕工監,把子圍排,分授軍門,卽速修築,而把守軍兵,亦令該軍門,量宜定送事,自兵曹草記矣。修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
上在昌德宮。停常參·經筵。
寅時卯時,有霧氣。
朴周壽,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
尹羽烈啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以左議政韓用龜再度呈辭,傳于金履喬曰,遣史官封還。
任厚常啓曰,玉堂上下番俱空,已至多日,事甚未安。副應敎趙琮鎭,副校理李奎鉉,修撰李羲肇,旣有只推之命,應敎李墷,一體牌招,以爲推移入直之地,何如?傳曰,竝許遞,政官牌招開政。
吏曹啓目粘連,觀此全羅道暗行御史趙萬永書啓,則栍邑中雲峰前縣監閔宗爀,綾州前牧使南麟耇,長城前前府使宋雲載,高敞前縣監徐良輔,古阜前郡守金載孟,靈巖前郡守李鍾英,咸平前前縣監李完植,求禮前縣監方禹鼎,本道沿路邑中鎭安前縣監金銖等段,其罪狀,繡啓旣請令攸司稟處,更無可論是白遣。栍邑中興德縣監李寅會段,還簿比甲戊摠,加徵爲一百二十三石零,難免偸弄之科,昨年賑恤時,錢穀文簿,私自磨滅,粧出僞券,末乃綻露,吏邸之養戶防結,矇不覺察,閭里之搜家奪牛,怨聲載路,不可置之於字牧之任是如爲白乎旀。海南縣監李朝鉉段,奸吏之私還名色,至於米租二千五百石,而漫不覺察,兩稅之未及上納者,以錢代捧,自下料理,以致裝發之愆期,雖非該倅之躬犯,實爲矇然是如爲白乎旀。本道沿路邑驛中寶城郡守柳成逵段,昨秋大同捧納時,嚴刑士人,責其熟禾之替納,甚至於向熟之穀,不問其主,率隷刈取,以充未納者之稅,軍丁捧疤,不計班賤,苟或稱冤,輒捧贖錢,似此狂悖之類,不可置之於臨民之任是如爲白乎旀。珍島郡守李一輝段,昨年稅米六十八石零,每石以十三兩作錢私用,而秋後輕價立本,還米太五百七十餘石,加分取耗,頻遞差任,則分賂於奸鄕,濫用重棍,則貽害於平民,似此駭妄不法之類,不可置之於字牧之任是如爲白乎旀。和順縣監李廣度段,加出各穀合二千一百九石零,而稱以甲戊停退條加錄是白乎乃,係是令前擅弄是白遣,況停條外餘數,猶爲六百八十餘石之多,而稱以還減,始加旋減,莫掩彌縫之跡。又按還簿,印上加書之跡,昭不可掩,賑口虛錄二千五百三十口,而賑餘穀四百二十三石零,錢一百三十六兩零,竝無歸屬,罪關不法,不可置之於字牧之任是如爲白乎旀。參禮察訪吳夏哲段,用杖多濫,至於人命或傷,而賑餘無歸屬之處,驛復有料販之弊是如爲白有臥乎所,上項六邑驛守令察訪等段,竝只爲先罷黜,令該府拿問重勘爲白乎旀。栍邑中海南前縣監李馥秀段,昨春賑餘租二千四百六十三石零,錢四百二十一兩零,竝無歸屬,又於稅米代錢四千一百二十四兩零,無難幻弄,以致上納之愆期,不可以已遞,置而不論是如爲白乎旀。康津前縣監李元學段,昨春賑恤時,飢口瞞報,爲一萬二千六百六十四口,而官自備冒錄,爲五百石,餘牟以租立本剩餘三百八十九兩,甲戊災結舊初不未分俵價錢一百四十九兩零,大同縮米四十五石那移取剩條三百六十兩,竝爲私用,年分紙價米,宮房免稅剩米,威脅取用,高價執錢,殆過二千,諸條所犯,俱係不法,不可以已遞,置而不論是如爲白乎旀。興陽前縣監安光贊段,昨春賑資措備時,貿結賣鄕,大係法外是白遣,賑餘錢七百五十四兩零,米八十石零,歸屬無處,所謂金浦人李義敬願納請賞條段,實以冊客,虛張冒錄,極涉不誠是如爲白乎旀。本道沿邑驛中南原前縣監金銖段,杖民橫杖,欲脅公議,軍額勒疤,專規賂物,及至罷歸時,吏校二十餘人換差捧賂,合爲一千五百兩零是如爲白乎旀。谷城前前縣監沈文永段,昨春賑民虛錄,爲八千四百六十九口,賑餘穀乾沒,爲四百七十一石零,托以補賑而賣鄕,至於三十四人之多,其捧價九百九十餘兩,都歸私用,米牟還立本剩錢三百四十兩,亦歸私用,不可以已歷數等,置而不論是如爲白乎旀。沃溝前縣監任百禧段,昨春賑恤時,飢民虛錄,爲三千八十六口,賑餘租二百五十四石零,錢六百二十九兩零,竝無歸屬,昨年災結之不爲分俵,留置該吏者,爲七結零,不可以已勘,置而不論是如爲白乎旀。獒樹前察訪金持泰段,昨春賑恤時乾沒,租爲一百十七石零,錢爲四百二十五兩零,兩年差役捧賂之數,多至三百十五兩,殘郵誅求,賤嬖干囑,俱極駭然,不可仍置是如爲白有臥乎所,上項七邑驛前任守令·察訪等段,竝只令該府,拿問重勘爲白乎旀。栍邑中扶安縣監李沆段,吏逋殊欠於完倉,官差或至於速獄是如爲白乎旀。茂長縣監鄭度采段,稅米代捧,終有該吏之懲治,營穀作錢,不無倉色之加執是如爲白乎旀。靈光前郡守尹鼎烈段,災結未俵,賙賑餘資,竝爲奸吏所偸弄,而該倅,終緣實病瘝務,有欠綜察之政是如爲白乎旀。務安前縣監崔秀俊段,昨春賑恤時,以太分賑,以米報營,伊時米太,其貴一也,而號名差殊,頗有怨聲是如爲白乎旀。本道沿路邑中全州前前判官徐有永段,昨春賑餘錢五百八十四兩零,米一百三十一石零,租三十九石零,太四十石零,竝無歸屬,全州餓莩,十居八九,賑政不善,推此可知是如爲白乎旀。南原前前縣監宋啓榮段,甲戊春,諉以大同馱價,山城軍餉米二百六十石,出給該色,任其料販,每石以十兩零作錢,而以二兩立本,剩錢二千餘兩,歸於乾沒,軍餉法意,何等重大,擅自反弄,甘犯容奸之科是如爲白乎旀。泰仁縣監金履會段,賑餘錢之公堂修葺,殊欠措處之失當是如爲白乎旀。任實前縣監沈能定段,昨春賑恤時,預借倉儲,而富民追後當納錢未畢捧,庫多虛留是如爲白有臥乎所,上項八邑前後守令等段,竝只令該府,拿問處之爲白乎旀。栍邑中咸平縣監具載恒段,猾吏偸災之習,勉在嚴束是如爲白乎旀。本道沿路邑中長興府使李德謙段,下吏恣橫,俵災偸弄,結甚夥然,作錢加執,數亦不少,而矇不覺察,民受其害是如爲白乎旀。礪山府使金衡遠段,邑號難治,政宜剛克是如爲白乎旀。淳昌郡守徐畊輔段,抄飢甚略,賑有餘謗,捧糴雖精,倉難祛瘼,田稅火粟,一時竝督,搜家奪牛,流亡相續,馴致北三面之荒廢,殆乎十室九空是如爲白有臥乎所,上項四邑守令等段,竝只罷黜爲白乎旀。栍邑中務安縣監南秉寬段,加分取耗,雖係法外,數甚零星,似非故犯是如爲白乎旀。本道沿路邑中順天前府使徐有素段,軍錢戶斂,班賤無等,賑恤餘謗,貧富俱困是如爲白乎旀。咸悅縣監金鎔段,爲治或柔,不無失刑之歎是如爲白有臥乎所,上項三邑前後守令等段,竝只從重推考爲白乎旀。栍邑中光陽縣監李明緖段,吏逋捧納,不無越徵之怨是如爲白乎旀。本道沿路邑中益山郡守洪百淳段,昨春種租,貸富分農,雖免荒廢之歎,或有稽報之怨是如爲白乎旀。金堤郡守朴宗岱段,昨年大同之中流不發,殊欠船奸之莫察是如爲白乎旀。萬頃縣令趙彝錫段,積年吏逋,或欠嚴督是如爲白乎旀。龍安縣監趙亨鎭段,捧稅之初,先劃邸債,至有民訴是如爲白乎旀。井邑縣監金昊淳段,稅納之初,官需督捧,不無其謗是如爲白乎旀。同福縣監李奎說段,軍納或擾,倉奸叵戢是如爲白有臥乎所,上項七邑守令等段,竝只推考爲白乎旀。玉果縣監李晩永段,官需減價,而廉聲已著,邑賑捐廩,而惠政又洽,勸農則野多買牛之頌,簽丁則村絶吠厖之擾,非但闔境飢口,無所捐瘠,抑亦一路治績,允爲尤異,使處盤根,必當游刃是如爲白乎旀。南平縣監金基有段,分賑必實,民無捐瘠之歎,捧稅旣平,官少鞭扑之擾,需價則減半,農牛則買給,隨處殫竭,村閭晏如是如爲白有臥乎所,今此繡啓中,貪墨不法之事,若是狼藉,而獨於此兩邑守令,顯加純褒,可知其治績之特異,其在黜陟彰痺之道,宜有施賞褒嘉之典。李晩永則似當施以熟馬賜給之典是白乎旀,金基有則似當施以陞敍調用之典是白乎矣,竝只係干恩典,臣曹不敢擅便,上裁敎是白乎旀。監司金敎根段,才優綜察,允合雄藩之剸理,望著嚴明,實爲列邑之彈壓,下車之初,墨倅解紱,按節以來,黎民引領是如爲白有臥乎所,道臣體重,今姑勿論爲白乎旀,前監司金啓溫段,律已著恬雅之操,奉公切勤孜之念是白乎矣,各邑賑簿,虛錄太過,而一從邑報,全不區別,吏或售奸,民實受弊,有欠綜核之政是如爲白有臥乎所,令廟堂稟處爲白乎旀。其餘栍邑及本道他道沿路守令察訪等段,旣乏優績,亦無顯疵,竝只置之爲白乎旀。其外閫帥·中軍·虞候·營將·邊將·監牧官等乙良,令兵曹稟處爲白乎旀。昨年咸平補賑人柳熀,興陽補賑人李義敬,俱是冒錄,則不可仍置,已施之賞典,勿施爲白乎旀。奏御文字,何等敬謹,而今此書啓中,不書御史職御,有違格例,不可無警,當該御史趙萬永,從重推考,何如?啓依回啓施行爲良如敎。
有政。吏批,行判書朴宗慶進,參判末差,參議趙貞喆進,左副承旨任厚常進。啓曰,禮曹參議,今番差出,而擬望之人乏少,承旨及外任竝擬,何如?傳曰,允。以趙萬元爲吏曹參判,金陽淳爲應敎,洪敬謨爲副應敎,李墷爲副校理,趙萬永爲修撰,柳鼎養爲禮曹參議,金履陽爲禮賓提調,李孝述爲引儀,洪義範爲監役,朴宗鎭爲懿昭墓守衛官,崔晉慶爲咸鏡都事,朴升煥爲長興府使,李載豐爲礪山府使,朴潤榮爲珍島郡守,尹載僖爲淳昌郡守,申在健爲寶城郡守,姜時煥爲咸平縣監,具命德爲興德縣監,韓譼爲和順縣監,張守初爲海南縣監,鄭弼漢爲參禮察訪。訓鍊都監提調單金履陽,軍器奉事單黃景輝,副奉事單吳國善,參奉單安興世。以李惟命爲大司成,李秀淵爲長寧殿令,元在明爲知春秋。
又啓曰,咸興判官,今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
再政,以趙台榮爲承旨,權必度爲戶曹佐郞,金履迪爲刑曹佐郞,沈能稷爲司僕正,金履祐爲典簿,兪秉柱爲漢城判官,鄭義命爲司藝,徐有膺爲咸興判官,同春秋單元在明。
兵批,行判書朴崙壽病,參判申在明入直進,參議鄭景祚病,參知李鼎秉病,右副承旨尹羽烈進。同知單朴宗秀,僉知三單許溶·李益緖·韓思建,大護軍鄭晩錫,護軍李志淵,副護軍李錫夏·韓興淵·李止淵·權丕應·韓兢履·鄭文始·尹勉鎭·南漢佶·權琇·柳得源·勸聖彦,副司直李燁·趙琮鎭·李奎鉉,副司果李羲肇,以上竝單付。
任厚常啓曰,今日政新除授玉堂,竝待下批,牌招,以爲推移入直之地,何如?傳曰,允。
傳于金履喬曰,永川郡守未差之代,令該曹口傳差出,催促下送。
兵曹口傳政事,以朴宗柱爲御營中軍。
尹羽烈啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于尹羽烈曰,只推。
金履喬,以司饔院監膳提調意啓曰,漁夫契貢人等呼訴內,近日大雨頻仍,江水漲溢,漁船不得往來,明日日下生鮮,萬無繼封之路,限水退捉得間,願以活鷄全數代封云。在前如此之時,曾有稟處變通事,而莫重御供,自下不敢擅便,惶恐敢啓。傳曰,莫重祭享所用日下,豈敢代封乎?依例封進,殿宮日下,代封,可也。
朴周壽,以兵曹言啓曰,內禁衛將李吉會·李應會,文臣兼宣傳官洪勝圭,武臣兼宣傳官趙台鎭,俱以身病猝重,勢難供職,呈狀乞遞,竝改差,何如?傳曰,允。
又以兵曹言啓曰,卽接東道參軍南允東牒報,則御營廳所授肅靖門東邊第二城廊近處體城三間許頹圮連接處一間許,又爲頹圮云。爲先令繕工監,把子圍排,分授軍門,一體修築,而旣是連接處,則把守軍兵,不必加定,以前把守軍,限改築間,嚴加守直之意,分付,何如?傳曰,允。
又以御營廳言啓曰,本廳字內肅靖門東邊第二城廊近處體城三間許頹圮連接處一間許,又爲頹圮云。爲先令繕工監,把子圍排,分授軍門,一體修築,而旣是連接處,則把守軍兵,不必加定,以前把守軍,限改築間,嚴加守直事,自兵曹草記矣。修築則與先頹圮處,一體擧行,把守則以先把守軍,另飭守直之意,敢啓。傳曰,知道。
大司成李志淵疏曰,伏以臣,猥叨見職,未能效一日之責,遽然爲五朔之久,日前辭單,以爲祈免之計矣,不意三度之啓,特蒙加由之批,恩出常格,且惶且感,無似如臣,何以得此於聖明之世也?臣於是職,苟有一分可强之望,則何敢復爲辭巽之圖,重犯瀆撓之罪,而第伏念臣,病抱貞疾,氣質虛弱,常時不病如病,寧日恒少。今年自入夏以來,忽得泄痢之症,幾至數朔,苦歇無常,委頓床席,食飮全却,種種醜惡之症,不一而足,精神昏迷,如墮烟霧之中,重以素患阿睹之疾,近又發作,閉戶處暗,雜試方藥,終無顯效。以此病狀,師席董率,已無可言,而至於逐朔課試,尙不得如例設行,瘝曠如此,猶且久據匪據,徒爲貪榮冒祿之歸,則人雖不言,寧不自愧?況値群彦林立之時,舊望新儲,不患無人,如臣尸素,一向虛縻,則臣固不足言,其於朝體之苟簡,當復如何?左右思量,蹲仍無路,玆敢披瀝衷懇,冒陳實狀。伏乞聖慈,俯賜鑑諒,亟遞臣所帶大司成之職,仍許竝解摠府兼銜,俾得以安意調息,不勝大願。臣無任云云。答曰,省疏具悉。所請依施。
上在昌德宮。停常參·經筵。
進御太和潤身湯,依前方自明日一貼式進入事榻前下敎。
尹羽烈啓曰,合辭許久闕啓,事甚未安,除在外外,呈告人員,竝卽牌招,何如?
傳于任厚常曰,禮房承旨馳詣宗廟·景慕宮,奉審摘奸以來。
備忘記,礪山府使李載豐下直,長弓一張,長箭一部,片箭一部,筒兒一箇賜給。
傳于任希存曰,戶判批下,卽爲牌招點檢。
傳于金履喬曰,新溪縣令未差之代,令該曹口傳差出,催促下送。
傳于金履喬曰,未下直守令,使之當日辭朝。
以應敎金陽淳,副應敎洪敬謨,副校理李墷,修撰趙萬永牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。應敎金陽淳,副應敎洪敬謨,副校理李墷,修撰趙萬永,旣有只推之命,副修撰洪益聞,自鄕上來云,竝卽牌招,以爲推移入直之地,何如?傳曰,允。
以應敎金陽淳,副校理李墷,修撰趙萬永,副修撰洪益聞牌不進罷職傳旨,傳于任厚常曰,只推。
金履喬啓曰,吏曹郞廳來言,長興府使朴升煥,珍島郡守朴潤榮,寶城郡守申在健,新溪縣令李義悅,興德縣監具命德,和順縣監韓譼,海南縣監張守初,兩司俱未署經云,除在外外,呈告人員,竝卽牌招,以爲備員署經之地,何如?傳曰,山林外,竝許遞,前望單子入之。
臺諫前望單子入之,大司諫權常愼,執義姜浚欽,司諫李鍾穆,獻納林景鎭,掌令李集運·金錫洪,持平李奎鎭·南潞,正言趙·朴來謙落點。
金履喬啓曰,守令署經事,命下矣。新除授兩司諸臺,竝卽牌招,以爲署經之地,何如?傳曰,允。
吏批三度,以申常顯爲宗廟令。
吏曹口傳政事,以李義悅爲新溪縣令。
吏曹口傳政事,以李秉奎爲永川郡守。
兵曹曰傳政事,以元永胄爲禁衛中軍。
尹羽烈啓曰,大司憲宋穉圭,執義林處鎭,掌令車信用,持平姜橒在外,掌令曺錫正,持平蔡弘韻牌不進,監察茶時之意,敢啓。傳曰,知道。
以掌令曺錫正,持平蔡弘韻,正言任鼎常·朴周燮牌不進罷職傳旨,傳于尹羽烈曰,只推。
金履喬,以吏曹言啓曰,新除授永川郡守李秉奎呈狀內,矣身父母,年踰八耋,萬無離捨遠赴之勢,特爲入啓遞改云。親年七十歲者,勿差三百里外遠邑守令事,載在法典矣。依法典改差,何如?傳曰,近邑相換。
戶曹判書金履陽疏曰,伏以臣,材同樗櫟,質脆蒲柳,散不中用,秋又先及,於世一無當,自知也明甚,而病隨年痼,志與歲頹,思欲復返湖鄕,遂厥初心,以爲飾巾俟命之計,而明時旣難便訣,遠道不堪來往,故竊有感於古人農桑近郊之語,迺於四月初,因陳疏尋鄕之路,挈眷寄寓於廣州濱江之地,距京師七十餘里,水泉淸利,足以養疴,境土寬閒,日與世疎,不意除旨遽下,以臣爲度支長,臣聞命震駭,若隕坑谷。臣嘗聞人之爲器,各有分定,如鍾觓升籥之不相通用,故從上帝王之命官授職,莫不因其器而適其用,于以庶事靡隳,百度維張,此實理亂得失,反覆毫忽之機也。凡人之膺新命而叨重器者,夫孰敢曰我其器也,而乃臣之於是職,眞實期期知其不可也。臣本生長寒素,老大濩落,金穀分數,迷不省曉,家人産業,亦未自理,每觀古史,至於事關財賦,輒掩卷不讀,惟其智有偏塞於所不知,蓋闕如也。以此遠邇親知,莫不病之以歇后疎闊,而秪緣近日按資循格之俗成,量能度器之法廢也,故節次通擬,遂至有今日之誤恩。嗚呼,臣之所大恐者,非敢爲一身地,誠爲國家惜此擧之萬萬謬當也。有國之務,莫先於理財。故古之識時務者,莫不以國無三年之蓄,國不可以爲國,丁寧陳告于時君者,豈徒然哉?誠以蓄儲不豫,猝遇兵荒,則民散用竭,國隨而危也。挽近以來,大農經用,不能支當年,而牽架度時,恬狃過日,際値西警,荐被慘歉,潰敗崩剗,莫可收拾,以至流莩遍野,閭井成墟,立視其死而莫之檢,聖王所以繼天體仁,裁成輔相之政,一不得施焉,使後之視今,以此時爲何如時也?往者已矣,來者可追,而方來之憂,反有甚於旣往,何者?凶荒之夏,豐則斯已,經用之竭,豐亦均耳。蓋理財之方,因時制宜,其事不一,而要其歸,則不過量入爲出四字,而迺今則財賦日以內縮,經費日以外敷,出入相量,彼此相準,太半不相當,將以加賦增斂,則民亡地荒,掊剋無所施,將以汰冗抑費,則形拘勢格,更張卒未易,如是而猶曰下不厲民生,上不乏國用,則眞所謂易牙不能調無鹽之味,師曠不能彈無絃之琴者。雖使冉求之藝,劉晏之達當之,亦恐其束手而待盡而已。此非臣一人之言,實國人之共覩而同憂者也。正宜廣掄愼簡,必得其人,然後庶可大而通變施措,小而救時彌綸,而乃以如臣朽敗之材,責之以要樑之用者,豈不萬萬寒心乎?臣言實非虛飾,聖明在所鑑燭。伏乞深加三思,不憚銷刻,亟遞臣職,回授時望,以幸國事,曲遂微諒焉。臣無任云云。答曰,省疏具悉。卿其勿辭行公。
上在昌德宮。停常參·經筵。
自卯時至酉時,灑雨下雨,測雨器水深二分。
夜自五更至十六日開東,灑雨下雨,測雨器水深六分。
藥房提調李肇源,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
尹羽烈啓曰,大司憲宋穉圭,掌令李執運,持平李奎鎭在外,執義姜浚欽,掌令金錫洪,持平南潞傳旨未下,監察茶時之意,敢啓。傳曰,知道。
朴周壽啓曰,備邊司郞廳來言,今日賓廳日次,而上前開拆相値,不得來會云矣,敢啓。傳曰,知道。
金履喬啓曰,行大司成李惟命,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。禮曹參議柳鼎養,過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于朴周壽曰,右承旨馳詣園所奉審,健陵·華寧殿,一體奉審以來。
傳于趙台榮曰,藥房入侍,湖南·嶺南·北關暗行御史同爲入侍。
任厚常啓曰,玉堂上下番俱空,已至多日,事甚未安。應敎金陽淳,副校理李墷,修撰趙萬永,副修撰洪益聞,旣有只推之命,竝卽牌招,以爲推移入直之地,何如?傳曰,允。
任厚常啓曰,副校理李墷,修撰趙萬永,旣入闕中,不爲肅謝,直爲出去,事甚未安,竝推考,何如?傳曰,允。
又啓曰,卽者伏見諸道今春夏等褒貶啓本,則京畿監司金魯敬,江原監司南履翼,忠淸監司洪奭周,咸鏡監司李羲甲,守令無一人居下。黃海監司李勉昇,平安監司李相璜守令無一人居中居下,殊無嚴明殿最之意,竝推考警責,何如?傳曰,允。
尹羽烈啓曰,卽伏見諸道今春夏等褒貶啓本,則京畿水使趙華錫,忠淸水使李載弘,黃海水使安橚,全羅左水使李儒秀,慶尙左水使李寅植,南兵使徐春輔,邊將無一人居下。黃海兵使李石求,全羅右水使李民秀,平安監司李相璜,兵使鄭周誠,慶尙監司李存秀,邊將無〈一〉人居下。殊無嚴明殿最之意,竝推考警責,何如?傳曰,允。
以執義姜浚欽,掌令金錫洪,持平南潞,司諫李鍾穆,獻納林景鎭,正言朴來謙牌不進罷職傳旨,傳于尹羽烈曰,只推。
任厚常啓曰,守令署經事,命下矣。執義姜浚欽,掌令金錫洪,持平南潞,司諫李鍾穆,獻納林景鎭,正言朴來謙,旣有只推之命,竝卽牌招,以爲備員署經之地,何如?傳曰,允。違牌勿爲呼望。
司諫李鍾穆啓曰,臣姿資鹵莽,言議空疎,淸朝耳目之任,初非可堪,而諫院除旨,忽下於意慮之外,天牌儼臨。臣且惶且感,雖不得不章皇出肅,而臣於合啓中,有私義之不可聯參者,在前引避,輒蒙恩遞,到今處義,宜無異同,以此情踪,其何可晏然於臺次乎?請命遞斥臣職。答曰,依啓。
以副應敎洪敬謨牌不進罷職傳旨,傳于任厚常曰,只推。
以應敎金陽淳,副校理李墷,修撰趙萬永,副修撰洪益聞牌不進罷職傳旨,傳于任厚常曰,只推。
趙台榮啓曰,守令署經事命下,而正言朴來謙,謂有情勢,奉牌闕外,連加催促,終不入來,事體道理,俱極未安,從重推考,何如?傳曰,允。
又啓曰,獻納林景鎭,嫌避還出給後,不出姑停望,直爲出去,事甚未安,推考,何如?傳曰,允。
任厚常啓曰,守令署經事命下,而憲府則雖已署經,諫院則行大司諫權常愼,正言趙在外,司諫未差,正言朴來謙奉牌闕外,只有獻〈納〉林景鎭一人,無備員署經,何以爲之?敢稟。傳曰,一司除署經。
兵曹,以趙文彦爲摠戎中軍。
任厚常,以吏曹言啓曰,今春夏等褒貶,當爲磨勘,而因本曹堂上不備,限內不得磨勘之意,敢啓。傳曰,知道。
又以議政府左右相意啓曰,今丙子年春夏等褒貶,當爲等第,而俱有故,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今丙子年春夏等褒貶,當爲等第,而領中樞府事臣李時秀有身病,判中樞府事臣徐龍輔·徐邁修·金載瓚俱在外,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事身病,不得爲之之意,〈敢〉啓。傳曰,知道。
又以忠勳府言啓曰,本府今丙子年春夏等褒貶,當爲磨勘,而有司堂上鰲恩君臣李敬一有身病,豐安君臣柳相祚在外,無以備員,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今丙子年春夏等褒貶,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今春夏等褒貶,當爲磨勘,而因特敎,臣履陽,以漕船點檢事,出往江上,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今丙子春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以禮曹言啓曰,卽接東關王廟守直官所報,則本廟正殿閣門外斑子八井,年久朽傷,今日曉頭,墜落云矣。正殿閣外,有此墜落之患,不可無慰安之擧,慰安祭,不卜日今十七日設行,而有頉處,擇日修改,何如?傳曰,允。
又以禮曹言啓曰,各陵殿園墓·本曹郞廳·四學童蒙敎官·通禮院·典牲署·東西氷庫·東西活人署·惠民署·圖畵官員等今丙子年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·禮賓寺·觀象監·內醫院·司譯院·典醫監·東南關王廟官員等褒貶,各其司領事·都提調·提調及堂上有故,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,元陵別檢申景雨,與參判臣金履載,有應避之嫌,不得同議磨勘,別啓本以入之意,敢啓。傳曰,知道。
又以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
又以奎章閣言啓曰,本閣今丙子年春夏等褒貶,當爲磨勘,而提學二員,直閣待敎俱未差,不得擧行,外閣褒貶,亦不得爲之之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,今十二日本曹褒貶磨勘時,屬司典獄署官員等今春夏等褒貶,本曹參議,例與刑房承旨,同爲磨勘,而該房承旨有故,不得磨勘以入之意,敢啓。傳曰,知道。
又以漢城府言啓曰,本府郞廳及五部官員今丙子年春夏等褒貶,當爲等第,而判尹臣洪義浩有身病,限內不得磨勘之意,敢啓。傳曰,知道。
又以工曹言啓曰,本曹郞廳等,矣今丙子年春夏等褒貶及屬司掌苑署·瓦署官員,今春夏等褒貶,合三度磨勘以入,而屬司中尙衣院·繕工監·造紙署·典涓司官員,今丙子年春夏等褒貶,因各該司提調有故,限內不得磨勘,而尙衣院·繕工監·造紙署·掌苑署·典涓司,去乙亥年秋冬等褒貶,亦因各該司提調有故,限內不得磨勘。其時官員,多有遷轉者,依近例蕩滌之意,敢啓。傳曰,知道。
尹羽烈,以兵曹言啓曰,本曹今丙子年春夏等褒貶等第,磨勘以入,而曹所屬軍器寺·司僕寺·訓鍊院官員部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今丙子年春夏等褒貶啓本中,刀擦三處之意,敢啓。傳曰,知道。
又以都摠府言啓曰,本部郞廳及部將等,今丙子年春夏等褒貶,當爲磨勘,而都摠管李明奎有身病,限內不得設行之意,敢啓。傳曰,知道。
又以訓鍊都監提調意啓曰,本局從事官禁松參軍及諸將官等,今丙子年春夏等褒貶,當爲等第,而都提調臣李時秀以身病,限內不得磨勘之意,敢啓。傳曰,知道。
又以禁衛營言啓曰,本營從事官及諸將官,今丙子〈年〉春夏等褒貶,當爲等第,而都提調臣金載瓚在外,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今丙子年春夏等褒貶,當爲等第,而都提調臣徐龍輔在外,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今丙子年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,興德縣監李寅會,海南縣監李朝鉉,寶城郡守柳成逵,珍島郡守李一輝,和順縣監李廣度,參禮察訪吳夏哲,海南前縣監李馥秀,康津前縣監李元學,興陽前縣監安光贊,南原前縣監金銖,谷城前縣監沈文永,沃江前縣監任百禧,獒樹前察訪金持泰,竝拿問重勘。扶安縣監李沆,茂長縣監鄭度采,靈光前郡守尹鼎烈,務安前縣監崔秀俊,全州前前判官徐有永,南原前前縣監宋啓榮,泰仁縣監金履會,任實前縣監沈能定,竝拿問處之事,傳旨啓下矣。李廣度·沈文永·任百禧·金持泰·尹鼎烈·崔秀俊·徐有永·金履會·沈能定,今方待命,拿囚。金銖,以南原前縣監,已爲就囚,待開坐添問目捧供,而李元學,下去京畿龍仁地,李一輝,下去全羅道康津地,李馥秀,下去忠淸道溫陽地,李寅會·李朝鉉·柳成逵·吳夏哲·李沆·鄭度采,俱在任所。宋啓榮以鎭安縣監,時在任所,依例發遣府書吏·羅將拿來。安光贊,以滿浦僉使,時在任所,發遣府書吏,交代後拿來,何如?傳曰,待待命拿囚。
又以禁府言啓曰,全羅道暗行御史趙萬永書啓內,栍邑中雲峰前縣監閔宗爀,綾州前牧使南麟耇,長城前府使宋雲載,高敞前前縣監徐良輔,古阜前郡守金載孟,靈巖前郡守李鍾英,咸平前縣監李完植,求禮前縣監方禹鼎,沿邑中鎭安前縣〈監〉金銖等罪狀,竝請令攸司稟處事,啓下矣。閔宗爀·南麟耇·宋雲載·金載孟·李完植·方禹鼎·金銖,今方待命,拿囚。而徐良輔,前以他罪,定配於咸鏡道穩城府,李鍾英,以咸從府使,時在任所,依例發遣府書〈吏〉·羅將拿來,何如?傳曰,待待命拿。
又以義禁府言啓曰,卽接月令醫員方始大手本,則時囚罪人南麟耇,痰癖之症,挾感添劇,身熱頭疼,轉側須人。尹鼎烈·金履會,猝得毒痁,寒熱交作,食飮全却,不省四到,目下症形,俱爲不輕云。罪人病勢如此,則一邊保放,一邊草記,曾有定式矣。南麟耇·尹鼎烈·金履會,竝姑爲保放之意,敢啓。傳曰,知道。
吏曹啓目粘連啓下是白有亦,觀此慶尙道暗行御史李墷書啓,則栍邑中金海府使申純,密陽前府使鄭致愚,河東前府使尹載鐸等段罪狀,繡啓旣請令攸司稟處,更無可論,而其中申純段,爲先罷黜爲白乎旀。本道沿路邑中泗川縣監李鼎五段,昨年三稅督納時,爲念貧民,勒貸富戶,多率官隷,躬行村閭,搜括不足,又施法外之刑,討出乃已,爲紓民力者,反歸於破民産。所貸富民錢未報者,爲二千五百二十七兩零,而此非民間之未捧,乃是吏屬之乾沒,民訟題決,全借吏手,受侮不少。棍治逋吏,逋吏之子,突入官庭,凌踏無地,亦可得報營論勘,一境駭歎是如爲白有臥乎所,爲先罷黜,令該府,拿問重勘爲白乎旀。栍邑中東萊前府使洪秀晩段,下納之米,雖減時直,得錢之多,殆前未有,幕裨潛結吏屬而濁亂,軍校爭開賂門而數遞,乃有闔境之喧,終致榜書之出,不明根因,遽以失刑是如爲白乎旀。咸安前郡守安㢞段,牟還之排戶加斂,富民錢之貸不準償,實非犯用,終是不察,雖已罷歸,有難寬恕是如爲白乎旀。丹城前縣監成義浩段,奸鄕猾吏,恣意舞弄,流亡還之排戶混徵,雖因營題而中止,呈議送之班民橫治,終致物情之駭歎,牛贖不分虛實,村戶多被侵困,不可以已遞而勿論是如爲白乎旀。柒原前縣監朴宗林段,諸犯俱係難赦,而已有道臣之査啓,不必更爲論列是白乎矣,至於殿牌見失之後,潛自造成,尤爲驚駭是白遣,癸酉災摠,濫穀瞞報,稱以補廨,私自取用者爲五結,且其鐵碑之勸豎,計若爲楚,意在附驥,貪饕如彼,詭譎至此,不可薄竄而止,宜有從重論勘是如爲白乎旀。本道沿路邑中昌原前府使朴明勳段,不恤民事,而專委吏鄕,歸橐是充,而戒忽在明,漕倉捧稅,色條先捧,官廩責納,杖囚相繼,村閭道路,騷擾喧傳是如爲白有臥乎所,上項五邑前任守令等段,竝只令該府,拿問重勘爲白乎旀。仁同府使鄭日永段,訟決或欠綜核,糴政盍察虛尺是如爲白乎旀。機張縣監曺慶夏段,自彦陽而移機張,彦民反喜,機民如失,可知平日之爲政,吏鄕是憂,難免過實之謗是如爲白有臥乎所,上項兩邑守令等段,竝只罷黜爲白乎旀。栍邑中蔚山前府使朴宗民段,還穀之例弄倉奸莫察是如爲白乎旀。梁山前郡守愼性眞段。倉奸不能盡察,訟牒亦或有滯是如爲白乎旀。本道,沿路邑中河陽縣監金景段,倉糴期於準捧,而或雜糠粃是如爲白乎旀。慈仁縣監許珩段,校院差任,不無人言是如爲白有臥乎所,上項四邑前後守令段,竝只從重推考爲白乎旀。栍邑中固城縣監具康段,手或疎於束薪是如爲白有臥乎所,推考爲白乎旀。本道沿路邑中善山僉使金明鎭段,威制吏鄕,惠及貧窮,災歲捧糴,寬嚴得宜,闕伍充額,虛實詳査,賑政一一有條理,需米年年多減價,諸般蠲餘,爲紓民力,有捐官廩,不以年至而或懈,是有奏頌之益播是如爲白乎旀。永川前郡守徐有膺段,倉糴禁散而流弊克祛,籍戶蠲費而謬例之永杜,需米之太半減賈,頌播隣境,官屬之痛絶勒買,今以場市,不煩不擾,治在其中是如爲白乎旀。大邱判官張瀚段,重公賦而災歲不至愆期,停官俸而窮民亦得紓力,聽斷旣明,操束且嚴,久益屬精,處處不煩是如爲白有臥乎所,上項三邑前後守令等段,繡啓之論其治績,旣茂且異,合施褒賞之典。金明鎭·徐有膺等段,似當竝施熟馬賜給之典是白乎旀。張瀚段,似當施以陞敍納用之典是白乎矣,竝只例干恩典,臣曹不敢擅便,上裁敎是白乎旀。監司李存秀段,剛確淸嚴,濟以通朗,威惠竝著於列邑,窮獨殆忘其荐饑,若加一二年委畀,庶幾八九分振作是如爲白有臥乎所,道臣體重,今姑勿論爲白乎旀。其餘栍邑及本道·他道,沿路前後守令·察訪等段,旣乏優績,亦無大疵,竝只置之爲白乎旀。其外閫帥·中軍·營將·虞候·邊將·監牧官等乙良,令兵曹稟處爲白乎旀。奏御文字,何等敬謹,而今此書啓中,不書御史職銜,有違格例,不可無警,當該御史李墷,從重推考,何如?判付啓。依回啓施行爲良如敎。
吏曹啓目粘連啓下是白有如,觀此咸鏡道暗行御史鄭基譱書啓,則栍邑中三水前府使李仁泳段,其罪狀,繡啓旣請令攸司稟處,更無可論是白遣。本道沿路邑驛中鏡城判官李運恒段,斲手之容奸,若非民論,則幾乎流毒而莫察,小卜之爲弊,至有營關,則何爲見瞞而防報,徵族逋之延及知面,一境騰怨,作錢條之勒奪耕牛,四野失農是如爲白乎旀。居山察訪黃碩潤段,簿牒皆委吏手,差除可速衆言,嬖屬衙眷,濫借馹騎,在法難恕是如爲白有臥乎所,上項兩邑驛守令·察訪等段,竝只爲先罷黜,令該府,拿問處之爲白乎旀。本道沿路邑中永興府使嚴耆段,採金何等禁條,而本宮至近之地,狼藉開礦,畢竟區處,亦招疑謗,六十八兩價之入錄賑簿者,只爲七百七十三兩,其時金價,何如是輕歇是白乎旀。賣鄕補賑,或不無權行之例,而錢樻置衙軒,關節通於冊客,鄕帖殆不勝計,任號率多冒受,賑簿所載賣任條二千餘兩,不爲不多,而群疑猶在於此數之外。還穀代捧,富民願納,貿穀殖利,竝與上項賣任賣金條及外此名色,合以計之,殆過五萬餘兩,況自備縣錄,官下雜用,混錄於其中是白遣。甲戌賑簿中二萬三千九百五十六口,乙亥賑簿中六千九百四十一分之虛增,尤無意義,還穀代捧錢中,互移山坪,以其餘剩一千一百兩,出給私人,仍無歸屬是如爲白乎旀。穩城前府使具絎段,濫杖太欠愼刑,設賑全不着意,吏奴路需之前在別備者,旣推於邱人,則一百石,半作爲私用,烽武納穀二百石,牟補之官下昨秋捧剩折米二百石取用,貶罷之後,使其私人,巡行各倉,勒執官剩,兩次所取爲折米三百餘石,竝皆入用,不可以已遞而勿論是如爲白乎旀。定平前府使尹禹鉉段,營作錢則受以詳定,高價斂捧,厥數夥多於餘剩,官發賣則抽出晩穀,那移充補,其害暗流於小民,冒減於增口,虛張於名目,夤緣取用,爲一千一百七十兩是白遣。公穀價代,見瞞於猾吏,流亡添補,移施於奴令,設賑時願納穀一千石之自備瞞報,太欠誠實,捧還後反剩條三百石之襲謬取用,名色不正是如爲白乎旀。長津前府使李一愚段,請得南邑錢還二千石價五千兩,放債民間,以三分利,先除一千五百兩,名以補賑,而半歸虛張,畢竟收捧,延及隣族。邸吏役價一千石,營耗請得米五百石,又爲作錢,而只是牟耳兩色,故詳定之價每石二兩是白去乙,勒捧四五兩,取剩殆過數千兩,稱以民庫復設,歸屬不明,民庫用下太半虛雜是白乎旀。及其箇滿之期,又生圖仍之計,來坐營下,諷動邑民,至有數百名來訴營門之擧,傳笑遠方,寧不寒心是如爲白有乎所,上項四邑前任守令等段,竝只令該府,拿問重勘爲白乎旀。吉州牧使白海鎭段,因循終欠振刷,柔善每遜剛明,還穀代捧之濫中折剩,道科雜種之下濫捧,吏奸莫察,民怨有歸是如爲白乎旀。高原郡守金時和段,矇不省事,奸猾乘隙,裒如充耳,小民無恃,聽訟全諉於吏鄕,差任招謗於冊客是如爲白有臥乎所,上項兩邑守令等段,竝只罷黜爲白乎旀。會寧前府使金見臣段,積弊不能振刷,由於生疎,頑鄕之惹起囂競,因其誤信是如爲白乎旀。北靑前府使洪大浩段,官條名色,不能痛革,難免襲謬是如爲白乎旀。利原前縣監金啓默段,惜其臨歸,點船有怨是如爲白有臥乎〈所〉,上項三邑前任守令等段,竝只推考爲白乎旀。端川前府使尹明儉段,所犯諸條,豈登道啓?已經府讞是白乎乃,所負公穀,無意備納,嚴飭督捧,不容少緩是如爲白有臥乎所,旣因道啓論列,纔府讞勘律,今姑勿論,而至於公穀督捧事,令刑曹擧行爲白乎旀。栍邑中慶源前府使柳相弼段,忠款則自分盡瘁,憂勤則常期竭力,不煩苛察,而吏鄕莫敢容奸,不求赫譽,而山坪均是口碑。律己淸嚴,及民慈惠,聽訟之明,捧糴之精,俱是職分事,不必煩陳是白乎乃,至如海津應捧白木二同,正粟十五石,全數蕩減,漁戶奠安,南運縮米一百七十石,進上條添價一百八十石及三百餘石之田稅妨結,二百餘石之種子添分,營納雜物之費,城役雇軍之需,牧子白徵之穀,淸市民斂之布,外他胡館所鋪之空石,軍案所入之淫費,相屬防給者,米爲百石零,布爲四十四疋,而皆出自備,罔非實惠。昨年慘歉,今春尤甚,誠心接濟,捐廩賙恤,闔境之民,無一損瘠,聲聞遍謄於一路,利爲最於列郡是如爲白乎旀。茂山府使鄭宅升段,面族徵逋之謬規先除,流民還集,私帖弄穀之奸習痛禁,猾吏斂手,戶籍雜費,賑案所入,一不收斂,應爲自備。本邑三山社,酷被荐歉,殆至十室九空,而旣除烟役,又給牛資,民始安堵,山谷愚氓,遮路爭頌,願借多年,實惠及民,推此可知是如爲白有臥乎所,上項兩邑前後守令等段,治績若是茂著,褒政,合施賞,竝只似當施以熟馬賜給之典是白乎矣,係干恩典,臣曹不敢擅便,上裁敎是白乎旀。其中柳相弼段,方在就理中,今姑勿論爲白乎旀。監司李羲甲段,地望旣重於坐鎭,聰明不遺於剖決,鑑別無威惠竝行,察民則透及微細,而未嘗有苛刻之政,通人情則務盡慈諒,而少不失尊嚴之體。七邑私賑,不費公穀,數千石自備,近萬口全活是如爲白有臥乎所,道臣體重,今姑勿論爲白乎旀。其餘栍邑及本道·他道沿路,前後守令·察訪等段,旣乏特異之績,亦無顯著之疵,竝只置之爲白乎旀。其外閫帥·中軍·虞候·邊將·監牧官等乙良,令兵曹稟處爲白乎旀。奏御文字,何等敬謹,而今此書啓中,御史職名,只書單銜,有違格例,不可無警,當該御史鄭基善,從重推考,何如?啓依回啓施行爲良如敎。
兵曹啓目粘連,此全羅道暗行御史趙萬永書啓,則珍島監牧官梁學曾段,吏弄莫察,民怨頗多是如爲白有臥乎所,吏弄之莫察,民怨之頗多,不可以事無指的,置而勿問,令該府,拿問處之爲白乎旀。兵虞候洪揖段,密關推捉之事,譏詗殊欠疎忽是如爲白乎旀。古今島僉使安廷允段,雖補賑蒙賞,實則經歲差職之後,始爲畢納,此等不誠希功之類,不可仍置是如爲白有臥乎所,旣曰密關而疎於譏詗,名以補賑而經歲不納者,其溺職之狀,希功之罪,俱極可駭,不可仍置。兵虞候洪揖,古今島僉使安廷允,竝罷黜爲白乎旀。監營前中軍金載謙段,昨年府內餓莩,至於三千六百六十四名之多,而捐俸買土,躬董掩骼,極爲可尙是如爲白有臥乎所,佐幕之任,處物衆之地,歲値大饑,許多餓莩,能捐殘俸買土掩骼者,其宅下處事,極爲可尙。繡啓若是褒嘉,似當施以相當職調用之典是白乎矣,係干恩賞,不敢擅便,上裁敎是白乎旀。左水使李儒秀段,廉以律身,寬以御衆,松政旣嚴,海弊多蠲是如爲白有臥乎所,松政·海弊,俱係水閫之緊務,而律己擧職,極爲可尙是白乎矣,閫帥事,與守令·邊將有異,今姑勿論爲白乎旀。其他閫帥·營將·中軍·虞候·邊將·監牧官,別無優異之績,亦無顯著之疵,竝只置之,何如?判付啓。依回啓施行爲良如敎。
行成均館大司成李惟命疏曰,伏以臣,性質魯鈍,才識淺短,本不合於淸朝百執事之末,而釋褐以後,濫被洪造,前後踐歷,踰溢涯分,居恒媿懼,若隕淵谷。世所稱淸班選銜,夢想不到,不意國子新命,遽及於臣身,臣誠惝怳震駴,不知所以措其躬也。夫朝廷職分,何莫非難愼,而至於師儒之長,實掌務冒之任,賁飾文治,仰贊菁莪之化,作成人才,克致思皇之美,其責也如彼其重,故其遴選也,若是之艱。如尹祥·金鉤之輩,尙矣無論,而雖以中世言之,膺是選,居是任者,率多鴻儒碩德,其流風雅韻,猶有藹蔚於後人之耳目,苟非經行文術,素負士林之重望者,擧皆逡巡退讓,罔或冒玷。顧今世降才難,俊彦之輩出,雖不逮古昔盛際,歷數廷紳,求可以勝其任者,何患無其人,而乃以如臣陋劣,苟然充位而已乎?況臣幼孤失學,長益魯莽,經傳則猶矇於訓詁,詞章則不曉其蹊逕,實無才技尺能可以適用,成均之方,矜式之道,固不敢擬義,而雖尋常考課之役,將何以鑑別品藻,稱塞其萬一也哉?臣若徒恃寵靈,不捄踰濫,揚揚冒據於皐比之坐,則臣之區區廉義,有不可恤,而其爲賢關之貽羞,多士之嗤笑,尤當如何?召牌之下,承膺無路,玆悉暴衷悃,仰瀆崇嚴。伏乞聖明,察臣言之非出飾讓,念公器之不可濫授,將臣職名,亟行鐫改,以嚴官方,以安賤分,不勝幸甚。臣無任云云。省疏具悉。卿其勿辭行公。
執義姜浚欽疏曰,伏以臣,庸愚譾劣,最居人下,初不近似於淸朝言責之任,而年前遭罹以後,臺端一步,便成鐵限,前後恩除,輒皆自引,不敢爲冒膺之計,至於數度就對,而亦不得放倒廉則,臣之情勢,非但通朝之所知,抑亦聖鑑之所已俯燭者也。迺者亞憲除旨,遽降於逖違之餘,署經有命,召牌荐臨,臣手奉恩誥,感惶靡措,豈不欲蹶趨承,少伸叩謝之忱,而顧臣自劃之義,已過十餘年所。欲進則事係廉防,不可破壞,欲不進則聖敎嚴重,不敢逡巡,百爾思量,不得不隨詣朝房,而金門咫尺,如隔溺水,臣何敢憑藉嚴命,以爲夤緣媒逆之計哉?且臣於府啓,有不可隨參者,從前如臣處義者,皆蒙體諒之恩,則臣於臺地,尤不可因仍蹲冒也決矣。伏乞聖明,俯賜鑑察,亟降鞶遞之恩,俾遂微諒,乃治臣慢命之罪,以肅朝綱焉。抑臣有區區憂愛之忱,今當擧筆之際,不容泯默,敢進一言。臣於年前,以頻接臣隣之意,仰陳愚悃,已承恩批,而伏見近日,大臣·三司·喉舌之臣,罕登筵席,而公車無言事之章,上下之情,不通久矣。自古明王·聖主,未有不接臣隣而能致太平者也。況言路否隔,豈治世之象哉?伏願殿下,其始自今,頻接臣隣,廣開言路,以進君德,益弘治道焉。臣無任云云。答曰,省疏具悉。所陳體念矣,爾其勿辭察職。
丙子六月十五日卯時,上御大造殿。藥房入診,湖南·嶺南·北關暗行御史同爲入侍時,提調李肇源,副提調金履喬,記事官朴齊明,記注官安亨鎭,別兼春秋金道喜,檢校待敎李鶴秀,同副承旨趙台榮,記事官趙雲從,暗行御史李墷·趙萬永·鄭基善,以次進伏。醫官吳千根·李命運·秦東秀·白成五,進伏楹外訖。肇源曰,數日間暑炎頗甚,聖體,若何?上曰,一樣矣。肇源曰,寢睡·水刺之節,何如?上曰,一樣矣。肇源曰,王大妃殿氣候,何如?上曰,各殿宮氣候一樣矣。仍命醫官入診。千根·命運·東秀診候,退伏奏曰,脈候左右三部調均矣。肇源曰,白成五,旣已待令,使之入診,何如?上曰,唯。成五診訖,退伏奏曰,癤候日來漸臻差復,而付貼藥及洗耳湯,出去後,謹當與諸醫議定矣。上曰,御史進前。萬永·基善·墷進前訖。上曰,諸道有何弊瘼之可言乎?萬永曰,湖南民情之切急者,已爲條陳於別單中,更無可達之辭矣。基善曰,關北弊瘼之小者,不必煩徹,大者已具別單,更無可達者矣。墷曰,嶺南甲戌以後,民失良心,弊瘼甚多,而其中切急者,已陳於別單,今無可達之辭矣。進上洗耳湯前方中,去柴胡·連翹,加地骨皮五錢,露蜂房二箇,馬牙硝一錢五分,自今日一椀式煎入事。出榻敎上命退,諸臣,以次退出。
上在昌德宮。停常參·經筵。
自開東至人定,灑雨下雨,測雨器水深八寸九分。
自人定至十七日開東,灑雨下雨,測雨器水深六寸三分。
尹羽烈啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
金履喬啓曰,藥房副提調,持湯劑來待矣。傳曰,封入。
傳于任厚常曰,傳香承旨,馳詣受香所,奉審摘奸以來。
傳于任希存曰,惠慶宮誕日進獻物種中,錢米輸送于龍洞宮,以爲祭需補用之地,其餘物種,各該司勿爲進排事,分付。
尹羽烈啓曰,禁衛大將李海愚,以東關王廟獻官,今方受香出去矣。所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,御將兼察,牌招聽傳敎。
以正言朴來謙牌不進罷職傳旨,傳于尹羽烈曰,只推。
尹羽烈啓曰,正言朴來謙,旣有只推之命,一體牌招,何如?傳曰,允。
任厚常啓曰,玉堂上下番俱空,已至多日,事甚未安。應敎金陽淳,副應敎洪敬謨,副校理李墷,修撰趙萬永,副修撰洪益聞,旣有只推之命,竝更牌招,以爲推移入直之地,何如?傳曰,允。
又啓曰,諸執事親呈擧案,自是例也,而今日東關王廟奉審摘奸時,齋郞南成老,未及待令,事極駭然。所當重勘,而本院請推之外,無他可施之罰,何以爲之?敢稟。傳曰,從重推考。
尹羽烈啓曰,大司憲宋穉圭,掌令李集運,持平李奎鎭在外,執義姜浚欽,掌令金錫洪,持平南潞牌不進,監察茶時之意,敢啓。傳曰,知道。
以執義姜浚欽,掌令金錫洪,持平南潞,獻納林景鎭,正言朴來謙牌不進罷職傳旨,傳于尹羽烈曰,只推。
任厚常,以禮曹言啓曰,魂宮正門外簷內仰帳上雨漏處,今六月十五日望祭,兼告事由,今日卯時修改事,啓下矣。見今雨勢如此,土瓦沾濕,莫重之役,有難堅緻,待快晴更爲擇日擧行,何如?傳曰,允。
尹羽烈,以兵曹言啓曰,今六月十七日,武臣堂上朔試射日次,而大殿誕日前一日,不得開坐,載在法典,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以義禁府言啓曰,珍島監牧官梁學曾,令該府拿問處之事,傳旨啓下矣。梁學曾,時在任所,依例發遣府羅將拿來,何如?傳曰,待待命拿囚。
左議政韓用龜疏曰,伏以臣於旬月之間,瀝盡肝血,上章者四,尋單者再,是豈臣樂爲而然哉?蓋有不得已者存乎中耳。人之爲言者,或疑其病非難强而圖占便宜,或責以情無可引而輒稱禮防,是皆不諒臣心者也。嗚呼,臣固老且病矣。病之可强與不可强,如飢飽寒煗,自量甚審,有非他人之所可知,而今若直歸之占便之科,則顧臣欺天欺人之罪,合置何典?且伏念古人,有無情勢而力辭其職者,人或問其故,則曰吾於是,自知不稱,情勢之最大者,豈有過於此哉?此是流傳之美譚,而辭受出處之嚴,有如是矣。今臣所叨之職,是何等職,而殿下,又以首先之地,俯責於臣,則以臣之謏才蔑識,曾無一半分堪承之望,不可但以不稱言。情之有無,病之淺深,有不暇論,伏況七十致仕,聖訓昭揭,未嘗以當退者之病與不病,有所進退於年至之後,而其惻怛之意,惟在於使臣以禮敦風勵廉,則今於乞骸之日,安得不以至嚴之禮防,輒敢煩徹,仰冀聖鑑之照燭也耶?以疏則洊承慰勉之批,以單則輒蒙封還之命,恩眷冞隆,雖極感祝,忱誠未孚,靡所措躬。梗楠爲支廈之用,而材不中則棄之,犬馬有報主之誠,而力不足則廢之,使臣而居是時擔是責者,殆不啻蚊背泰山,則日暮途遠,初非鞭策之可致,而以杙爲楹,尙何傾頹之足恃?臣則曰臣若不去,則殿下之國事將去矣,到此而殿下,奚惜乎臣哉?且殿下之於臣,天地也父母也。諒其心而曲遂之,憫其病而慈覆之,任其釋重就閒,毋自陷於大僇,然後方可謂全保之恩之德也。顧何必拘拘於體例之末,可許而不之許耶?噫,一言悟主,縱有愧於古人,積誠回天,竊自擬於今日,玆敢冒昧申控於黈纊之下。伏乞聖慈,念廟務之難曠,諒臣志之難奪,特丐一縷之命,亟解三事之任,俾得以優閑於朝賀之班,調息於刀圭之間,生免僨國之罪,死作含恩之鬼焉。疾聲之呼,言不知裁,惟有瞻望血懇而已。臣無任云云。答曰,省疏具悉卿懇。卿之如是引義,豈不過乎?鼎席不備,廟務多滯,四疏之多,亦可謂辭之足矣,此不必如是辭巽者也。前後之批,亦已悉諭,勿辭卽起視事。仍傳于任厚常曰,此批答,遣史官,傳諭于左相。
上在昌德宮。停常參·經筵。
自開東至申時,灑雨下雨,測雨器水深七寸四分。
尹羽烈啓曰,大司憲宋穉圭,掌令李集運,持平李奎鎭在外,執義姜浚欽未肅拜,掌令金錫洪,持平南潞呈辭,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
任厚常啓曰,來二十一日,輪對日次矣,敢稟。傳曰,當次人受點,後日次待令。
金履喬啓曰,藥房提調·副提調,持湯劑來待矣。傳曰,封入。
任厚常啓曰,工曹參判洪遇燮,旣入闕中,所帶同義禁之任,不爲肅謝,直爲出去,事甚未安,推考,何如?傳曰,允。
以應敎金陽淳,副應敎洪敬謨,副校理李墷,修撰趙萬永,副修撰洪益聞牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。應敎金陽淳,副應敎洪敬謨,副校理李墷,副修撰洪益聞,旣有只推之命,校理尹應大,自鄕上來云。竝卽一體牌招,以爲推移入直之地,何如?傳曰,允。
以應敎金陽淳,副應敎洪敬謨,校理尹應大,副校理李墷,副修撰洪益聞牌不進罷職傳旨,傳于任厚常曰,只推。
尹羽烈啓曰,卽者兵曹郞廳來言,敦化門·弘文館·曜金門三處水門,水勢漲溢,當爲開鑰云矣。依定式,除標信開閉之意,敢啓。傳曰,知道。
以漢城府民家頹壓別單,傳于任希存曰,恤典令該廳,卽爲題給事,分付。
任厚常,以奎章閣言啓曰,若値大雨,在直閣臣,不待備員,稟旨奉審事,載在閣志矣。夜來雨勢大霔,臣進詣奉審于奉謨堂·書香閣及閣內諸處之意,敢啓。傳曰,知道。
又以奎章閣言啓曰,臣進詣奉謨堂·書香閣奉審,則奉謨堂四面春舌及三門內外簷下,書香閣北邊春舌及付椽,俱爲滲漏。書香閣北邊三層石築,七八間頹圮,閣內諸處,亦多有間間滲漏處,待快晴修改之意,分付該曹,何如?傳曰,允。
又以禮曹言啓曰,卽接宗廟署所報,則今日之雨,宗廟第六室後北苑階四間許及南墻一間許,全然頹圮,永寧殿東門南邊朴工女夫瓦二十餘張,墜落云矣。莫重正殿至近之地,有此頹圮墜落之患,不可無慰安之擧,宗廟·永寧殿慰安祭,不卜日今六月十九日設行,修改等節,待快晴擇日擧行,何如?傳曰,允。
又以禮曹言啓曰,卽接社稷署所報,則今番雨後,本署神室內西邊第二三椽間,五六椽間,大段滲漏,至於道里門隻沾濕,南邊第三四椽間,亦爲滲漏,至於道里沾濕云矣。神室雨漏,若是大段,移安修改,不容少緩,而見今霖雨未霽,姑待快晴,擇日擧行,何如?傳曰,允。
又以禮曹言啓曰,卽接永禧殿官員所報,則昨今大雨後,正殿第一室後面椽間滲漏,仰土剝落,第三室五峰屛風後滲漏,以至沾濕於地衣,後面道里上楹外椽木,間間滲漏,第四室前面楹外椽木,大段滲漏,北挾室退二處與西北間春舌滲漏,移安廳樑間一處滲漏,北邊上下春舌滲漏云矣。莫重殿內雨漏,萬萬驚悚,臣曹堂上,卽爲進去奉審後稟處,何如?傳曰,允。
傳于任厚常曰,禮房承旨與禮堂,馳詣永禧殿,奉審以來。
任厚常,以禮曹言啓曰,臣德潤,馳詣永禧殿奉審,則第一室後面椽間滲漏,仰土剝落,第三室五峰屛風後滲漏,以至沾濕於地衣,後面道里上楹外椽木,間間滲漏,第四室前面楹外椽木,大段滲漏,北挾室退二處與西北間春舌滲漏,移安廳樑上一處滲漏,北邊上下春舌滲漏,一如殿官所報,而望療位上月臺三間許,俄者亦爲頹圮,殿官未及報曹之前,臣旣已進去,故一體奉審。修改改築等節,待快晴擇日擧行,而莫重殿內,有此頹圮之患,不勝驚悚,不可無慰安之擧。慰安祭,不卜日今六月十九日設行事,知委,何如?傳曰,允。
又以禮曹言啓曰,卽接景慕宮官員所報,則本宮正殿後面內墻二間許,今日雨後頹圮云矣。莫重正殿至近之地,有此頹圮之患,不可無慰安之擧。慰安祭,不卜日今六月十九日設行,改築之節,待快晴擇日擧行,何如?傳曰,允。
又以禮曹言啓曰,卽接明陵參奉所報,則今番大雨後,本陵仁元王后陵上曲墻內面,自丙方至丁方,廣爲九尺許,今日申時量頹圮云矣。莫重陵上曲墻,有此頹圮之患,不勝驚悚,不可無慰安之擧。慰安祭,不卜日今六月二十日設行,修改之節,本曹堂上·郞廳,待明朝進去奉審後稟處,何如?傳曰,允。
又以吏曹言啓曰,今此永寧殿·永禧殿慰安祭獻官·執事中,時無職名人員,令該曹,口傳付軍職,何如?傳曰,允。
兵曹口傳政事,護軍曺允遂,副司果朴聲漢竝單付。
尹羽烈,以都摠府言啓曰,宗廟東邊宮墻五間許,因雨勢頹圮之意,敢啓。傳曰,知道。
又以都摠府言啓曰,秋景苑東邊內宮墻一間許,因雨勢頹圮之意,敢啓。傳曰,知道。
又以都摠府言啓曰,通化門北邊內宮墻一間,因雨勢頹圮之意,敢啓。傳曰,知道。
又以都摠府言啓曰,小東門下水門鐵矢七介,因雨勢折落之意,敢啓。傳曰,知道。
又以兵曹言啓曰,拆見諸道褒貶啓本,則慶尙監司李存秀啓本中,浦項別將張得命,以雖駭奚責爲目,則宜置下考,而置諸中考。左兵使金煐啓本中,大丘營將柳可源,以難責詳明爲目,則宜置中考,而置諸上考。平安兵使鄭周誠啓本中,車嶺僉使金道佺,以益勉來效爲目,則宜置中考,而置諸上考。廣坪權管朴大觀,以邊禁漸弛爲目,則宜置下考,而置諸中考,殊無嚴明殿最之意,各該道帥臣,推考警責。大丘營將柳可源,車嶺僉使金道佺,中考施行,浦項別將張得命,廣坪權管朴大觀,下考施行,何如?傳曰,允。
又以兵曹言啓曰,五衛將許溶,前任慶州營將,李蓍明,前任晉州營將,李益緖,前任統虞候,鄭宅恒,前任北虞候,鄭學莘,前任平安兵虞候,俱在任所,上來間該廳番次苟艱云,竝改差,何如?傳曰,允。
又以兵曹言啓曰,卽接禁漏官李海升牒報,則雨勢如此,報漏閣將至頹壓之境,不堪居處云。附近處香室東邊公廨,使之移接之意,分付,何如?傳曰,允。
又以兵曹言啓曰,卽接東所衛將鄭鴻觀牒報,則內司僕西邊宗廟北墻連接舊築宮墻五間許頹圮云。爲先令紫門監,以杻把子,堅實圍排,依例樹柵,而此與外宮墻有異,在前雖無把守之例,其在愼重之道,不可疎忽。銅龍門入直禁衛軍,自該營量宜除出,限改築間,晝察夜巡之意,分付,何如?傳曰,允。
又以兵曹言啓曰,卽接東所衛將鄭鴻觀牒報,則內司僕西邊宗廟北墻連接舊築宮墻,今日頹圮,連接處三間許,又爲頹圮云。爲先令紫門監,以杻把子,堅實圍排,依例樹柵,卽速修築,而旣是連接處,則晝察夜巡軍,不必加定,以前巡察軍,一體擧行之意,分付,何如?傳曰,允。
又以兵曹言啓曰,卽接宗廟署入直部將趙雲炯牒報,則宗廟西門北邊舊築墻垣三間許頹圮云。臣崙壽,馳詣看審後,爲先令繕工監,以杻把子,堅實圍排,依例樹柵,而衛軍二名定立,限改築間,嚴加守直。令該曹,卽速修築,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接宗廟署入直部將趙雲烔牒報,則宗廟大門東邊舊築墻垣三間許,同近處舊築墻垣一間許,西邊舊築墻垣二間許,同近處舊築墻垣三間許,頹圮云。臣崙壽,馳詣看審後,爲先令繕工監,以杻把子,堅實圍排,依例樹柵,而各定衛軍二名,限改築間,嚴加守直。令該曹,卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接大報壇守直官王啓疇牒報,則明禮門西邊舊築墻垣三間許頹圮云。爲先令紫門監,以杻把子,堅實圍排,依例樹柵,卽速修築,而把守軍兵,西營入直禁衛軍十五名除出,限改築間,嚴加守直之意,分付,何如?傳曰,允。
又以兵曹言啓曰,卽接廣智營入直哨官李儒常手本,則拱北門西邊舊築墻垣一間許頹圮云。爲先令紫門監,以杻把子,堅實圍排,依例樹柵,卽速修築,而把守軍兵,廣智營入直砲手八名除出,限改築間,嚴加守直之意,分付,何如?傳曰,允。
又以兵曹言啓曰,卽接東所衛將鄭鴻觀牒報,則秋景苑東邊內宮墻一間許頹圮云。爲先令紫門監,以杻把子及長木,堅實圍排,把守軍,銅龍門入直軍八名除出,限修築間,嚴加守直之意,敢啓。傳曰,知道。
又以兵曹言啓曰,卽接東所衛將鄭鴻觀牒報,則宣仁門,下水門鐵箭七箇,爲急水所激拔落云。爲先令紫門監,堅實樹柵,卽速修改,而把守軍兵,弘化門入直訓局砲手八名除出,限修改間,嚴加守直之意,分付,何如?傳曰,允。
又以兵曹言啓曰,卽接西所衛將張彦極牒報,則永肅門南邊內宮墻四間許頹圮云。爲先令紫門監,以杻把子及長木,堅實圍排,而係是局出身直所近處,把守則限修築間,令局出身,輪回晝察夜巡之意,分付,何如?傳曰,允。
又以兵曹言啓曰,卽接西所衛將張彦極牒報,則北水閣水門東邊鐵門箭鐵二箇,爲急水所激折傷云。爲先令紫門監,堅實樹柵,卽速修改,而把守軍兵,以金虎門入直砲手八名除出,限修改間,各別守直之意,分付,何如?傳曰,允。
又以兵曹言啓曰,卽接西所衛將張彦極牒報,則泰秋門東邊內宮墻二間許頹圮云。爲先令紫門監,以杻把子及長木,堅實圍排,把守軍,金虎門入直軍十名除出,限修築間,嚴加守直,而西所東邊大松一株顚仆云。令該所,依例斫去之意,敢啓。傳曰,知道。
又以兵曹言啓曰,卽接西所衛將張彦極牒報,則泰秋門東邊內宮墻一間半許,半邊缺落云。爲先令紫門監,以杻把子及長木,堅實圍排,而此與全頹有異,又有前把守軍兵,一體守直之意,分付,何如?傳曰,允。
又以兵曹言啓曰,卽接北所衛將金達行牒報,則明光門東邊內宮墻一間許頹圮云。爲先令紫門監,以杻把子及長木,堅實圍排,把守軍,弘化門入直軍八名除出,限修築間,嚴加守直之意,敢啓。傳曰,知道。
又以兵曹言啓曰,卽接慶熙宮入直衛將林哲龜牒報,則興元門北邊墻垣二間,及同近處三間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接慶熙宮入直衛將林哲龜牒報,則崇義門北邊墻垣二間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接南道參軍李惟聃牒報,則禁衛營所授崇禮門東邊體城四間許,倉洞近處體城二間半許,第二城廊近處體城四間許,上仙臺近處體城五間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,拱北門西邊舊築墻垣一間許頹圮處,廣智營軍八名除出,將校一人率領,限修築間,嚴加守直。永肅門南邊內宮墻四間許頹圮處,局出身八人除出,限修築間,輪回晝察夜巡之意,敢啓。傳曰,知道。
又以訓鍊都監言啓曰,因兵曹草記,明光門東邊內宮墻一間許頹圮處,及宣仁門下水門鐵箭拔落處,弘化門軍各八名除出,將校各一人率領,限修改間,嚴加守直之意,敢啓。傳曰,知道。
又以禁衛營言啓曰,因兵曹草記,宗廟北墻五間許頹圮處,銅龍門入直軍十名除出,哨官一員率領,限改築間,晝察夜巡之意,敢啓。傳曰,知道。
又以禁衛營言啓曰,今此明禮門西邊宮墻頹圮處把守,以西營入直軍四十名內,十五名出用矣。餘數不多,宮墻外巡邏,勢難分排,出番鄕軍十名添入,使之警巡之意,敢啓。傳曰,知道。
又以禁衛營言啓曰,明禮門西邊宮墻三間許頹圮處,西營入直軍十五名除出,哨官一員率領,限改築間,嚴加守直之意,敢啓。傳曰,知道。
又以禁衛營言啓曰,因兵曹草記,秋景苑東邊內宮墻一間許頹圮處,銅龍門入直軍八名除出,哨官一員率領,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,泰秋門西邊內宮墻二間許頹圮處,金虎門軍十名除出,將校一人率領,限修築間,嚴加守直之意,敢啓。傳曰,知道。
又以禁衛營言啓曰,本營字內崇禮門東邊體城四間許,倉洞近處體城二間半許,第二城廊近處體城四間許,上仙臺近處體城五間許頹圮處,把守軍兵,令該軍門,量宜定送事,自兵曹草記矣。哨官各一員,出番鄕軍各二十名嚴飭定送,限修築間,輪回守直之意,敢啓。傳曰,知道。
兵曹啓目粘連,觀此慶尙道暗行御史李墷書啓,則左水使李寅植段,持重之地,不念體貌,理財之事,頗聞瑣屑,倉弊未察,病務多滯是如爲白乎旀。右兵虞候洪格段,人旣老矣,病又乘之,或有冊客之言說是如爲白乎旀。架山別將徐德敏段,自是校屬而幹事,未聞新到而有弊是如爲白有臥乎所,身爲閫任,名登繡啓,而諸條論列,有貶無褒。虞候之職,與他佐幕有異,而旣老且病,客又招謗,則其不勝任,推此可知,名以城將,旣曰有弊,則不可仍置。左水使李寅植,右兵虞候洪格,架山別將徐德敏,竝罷黜爲白乎旀。多大僉使吳致壽段,處事詳明,撫卒勤厚,悉心濟飢,鎭無捐瘠之慘,餘暇課農,屯有汚萊之闢,城廨之修葺,武士之激勸,蔚然聲譽是如爲白有臥乎所,濟飢課農,修葺激勸之政,俱有聲譽,則似當施以陞敍調用之典是白乎矣,係干恩賞,不敢擅便,上裁敎是白乎旀。統制使申鴻周段,威重自持,節制有方,厲松禁而釐海弊是如爲白乎旀。左兵使金煐段,沈重勤勵,優於撫恤,分糴則有公平之稱,察弊而無恣橫之習是如爲白有臥乎所,兩帥臣雖有褒嘉,閫帥事體,與守令·邊將有異,竝姑勿論爲白乎旀。其外閫帥·營將·中軍·虞候·邊將·監牧官,旣無優異之績,亦無顯著之疵,竝只置之,何如?判付啓。依回啓施行爲良如敎。
兵曹啓目粘連,觀此咸鏡道暗行御史鄭基善書啓,則高嶺前僉使金憲柱段,居鎭本自少事,入境緣何多謗,餉穀之捧布私分,大欠察奸之明,烽把之斂木除番,難免襲謬之失。良女之乍屬旋頉,人或致疑,鎭婢之分麻收布,衆皆興怨是如爲白有臥乎所,諸條所論,不可以已遞而無警,令該府,拿問處之爲白乎旀。城津僉使南建中段,久病或致妨務,擧措或多駭聽,冊客之强逼村女,衆謗因所自取,科慶之宴集鄕老,民怨何由而至是如爲白乎旀。咸興監牧官李寬福段,居職多年,瞞過上司,圖出請仍,委送京洛,畢竟雜費,遍徵各場是如爲白有臥乎所,上項鎭將·牧官之繡論諸條,如是深緊,不可仍置。城津僉使南建中,咸興監牧官李寬福竝罷黜爲白乎旀。乶下僉使康漢健段,誠勤克著於奉職,聲績最優於列鎭,殫力賙恤,悉心撫摩,殘卒胥悅,窮民賴安,公廨一百五十餘間之改建,軍器旗幟等物之繕備,皆捐殘廩能辦,實績非但鎭屬之稱頌,亦多隣境之播譽是如爲白有臥乎所,繡褒諸條,最優列鎭,而奉職則克著誠勤,賙恤則悉心撫摩,以至公廨軍器之修繕,捐廩著績,此等之人,不可無殊異之典,特施賞加,似合事宜是白乎旀。潼關僉使蔡達蓮段,赴任以後,奉職以誠,捐出廩米,數十戶流亡之役盡蠲,辦得皮鐵五十件,甲胄等屬一新,鑿石通險,牛車穩涉,足爲功利之遠及是如爲白乎旀。寶化堡權管羅昌聃段,鎭衙倉舍,一新修葺,料米收斂者,捐俸防給,米一百五十石之自備補賑,稱譽旣多是如爲白有臥乎所,兩鎭將之能捐殘俸,葺廨蠲弊,其所擧職,極爲可尙,似當施以陞敍調用之典是白乎矣,俱係恩賞,不敢擅便,上裁敎是白乎旀。南兵使徐春輔段,威望所推,郡邑倚以爲重,廉明自持,軍民畏而知愛,軍餉濫捧之弊,設禁而痛革,營屬侵漁之患,不令而自止,城外店舍,不問布馬之行賈,管下峽邑,不送茸貂之獵校,輿誦溢境,碑口載路是如爲白有臥乎所,以若地望,有此聲譽,固是職分之當爲,而況兵閫事體,與守令·邊將有異,今姑勿論爲白乎旀。其外閫帥·中軍·虞候·邊將,別無優異之績,亦無顯著之疵,竝只置之,何如?判付啓。依回啓施行爲良如敎。
尹羽烈,以義禁府言啓曰,慶尙道暗行御史李墷書啓內,金海府使申純,密陽前府使鄭致愚,河東前府使尹載鐸罪狀,令攸司稟處事,啓下矣。尹載鐸,今方待命拿囚,申純以兼營將守令,時在任所,發遣府書吏,差兼官後拿來,鄭致愚,以淸州牧使,時在任所云,依例發遣府羅將拿來,何如?傳曰,待待命拿囚。
又以義禁府言啓曰,泗川縣監李鼎五,東萊前府使洪秀晩,咸安前郡守安㢞,丹城前縣監成義浩,㭍原前縣監朴宗林,昌原前府使朴明勳拿問重勘事,傳旨啓下矣。洪秀晩·朴明勳,今方待命拿囚,李鼎五,時在任所,安㢞下去京畿龍仁地,成義浩,下去仁川地,朴宗林,前以他罪,定配於平安道渭原郡。依例發遣府書吏·羅將拿來,何如?傳曰,待待命拿囚。
又以義禁府言啓曰,咸鏡道暗行御史鄭基善書啓內,三水前府使李仁泳罪狀,令攸司稟處事,啓下矣。李仁泳,今方待命,拿囚之意,敢啓。傳曰,知道。
又以義禁府言啓曰,永興前府使嚴耆,穩城前府使具絎,定平前府使尹禹鉉,長津前府使李一愚,拿問重勘。鏡城判官李運恒,居山察訪黃碩潤,拿問處之事,傳旨啓下矣。嚴耆·尹禹鉉·李一愚,今方待命,拿囚。具絎,前以他罪,拿囚捧供後,因病保放,竝待開坐捧供。黃碩潤,時在任所,發遣府羅將拿來,李運恒,亦在任所,發遣府羅將,交代後拿來,何如?傳曰,待待命拿囚。
禁府啓目,任實前縣監沈能定原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,古阜前郡守金載孟原情云云。問目內辭緣,泛稱遲晩,刑推得情,何如?判付啓。除刑推議處爲良如敎。又啓目,全州前前判官徐有永原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,谷城前前縣監沈文永原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,長城前前府使宋雲載原情云云。問目內辭緣,泛稱遲晩,刑推得情,何如?判付啓。除刑推議處爲良如敎。又啓目,泰仁縣監金履會原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,康津前縣監李元學原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,綾州牧使南麟耇原情云云。問目內辭緣,泛稱遲晩,刑推得情,何如?判付啓。除刑推議處爲良如敎。又啓目,和順前縣監李廣度原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,古群山僉使韓廷勳原情云云。傳旨問目內辭緣,泛稱遲晩,刑推得情,何如?判付啓。除刑推議處爲良如敎。又啓目,花梁前僉使尙得容,問目內辭緣,泛稱遲晩,刑推得情,何如?判付啓。除刑推議處爲良如敎。又啓目,雲峰縣監安宗爀原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,沃溝前縣監任百禧原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,咸平前前縣監李完植原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,靈光前郡守尹鼎烈原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,務安前縣監崔秀俊原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,求禮前縣監方禹鼎原情云云。觀此所供,逐條發明,至請行査,其在綜覈之政,不可徑先勘斷。令該道道臣,詳査狀聞後稟處爲白乎旀,行査間姑爲保放,何如?判付啓,依允。又啓目,獒樹前察訪金持泰原情云云。觀其所供,逐條分疏,至請行査,其在覈實之道,有難遽議勘處,令該道臣,詳査狀聞後稟處爲白乎旀,行査間姑爲保放,何如?判付啓,依允。
尹羽烈,以義禁府言啓曰,保放罪人尹鼎烈·南麟耇·金履會,還囚捧供以入,而三囚病勢,一向未差,仍爲保放之意,敢啓。傳曰,知道。
又以義禁府言啓曰,卽見本府入直都事趙德林手本,則本處地勢汚下,昨今之雨,庭水衝亘,時囚所囚處,盡爲泛溢,將不得住接云。姑爲一竝保放,待水退還囚之意,敢啓。傳曰,知道。
上在昌德宮。停常參·經筵。
大殿誕日,王大妃殿·中宮殿·嘉順宮·世子宮,內閣·政院·朝廷二品以上·六曹堂上·奉朝賀口傳問安。答曰,知道。大殿,內閣·政院·朝廷二品以上·六曹堂上·奉朝賀單子問安。答曰,知道。
尹羽烈啓曰,大司憲宋穉圭,持平李奎鎭在外,執義姜浚欽未肅拜,掌令金錫洪,持平南潞呈辭,掌令一員未差,監察茶時之意,敢啓。傳曰,知道。
金履喬啓曰,藥房提調·副提調,持湯劑來待矣。傳曰,封入。
傳于任厚常曰,判府事留待。
傳于任厚常曰,留待大臣入侍。
傳于任厚常曰,禮房承旨馳詣宗廟·永寧殿·永禧殿·景慕宮,奉審摘奸以來。
傳于尹羽烈曰,發遣宣傳官,四郊農形,摘奸以來。
注書朴齊明病,代以李憲祚爲假注書。
尹羽烈啓曰,假注書李憲祚,時無職名,令該曹,依例付軍職,冠帶常仕,何如?傳曰,允。
任厚常啓曰,玉堂上下番俱空,已至多日,事甚未安。應敎金陽淳,副應敎洪敬謨,校理尹應大,副校理李墷,副修撰洪益聞,旣有只推之命,竝卽牌招,以爲推移入直之地,何如?傳曰,允。
以應敎金陽淳,副應敎洪敬謨,校理尹應大,副校理李墷,副修撰洪益聞牌不進罷職傳旨,傳于任厚常曰,只推。
金履喬,以司饔院監膳提調意啓曰,各道所封物膳進上,例皆前期封進,而今此誕日物膳中,忠淸道所封生鰒進上,無端闕封,其所擧行,萬萬駭然。當該道臣,爲先推考,封進官拿處,遲滯委折,使之査實馳啓,何如?傳曰,允。
傳于金履喬曰,生鰒旣以封進,該道臣推考及封進官拿處分揀。
以漢城府民家頹壓別單,傳于任希存曰,恤典令該廳,卽爲分給事,分付。
任厚常,以禮曹言啓曰,卽接穆陵參奉所報,則今六月十七日雨後,大王陵上丑方莎土,長爲三尺八寸,深爲二尺二寸許潰下。又自酉方至寅方莎土,岌岌欲潰,所見一時爲急,以空石蓋覆,叉木支撐云矣。莫重陵上莎土,有潰缺之患,萬萬驚悚。慰安祭,不卜日今二十日設行,修改之節,政府以下,卽爲進去奉審後稟處,何如?傳曰,允。
又以禮曹言啓曰,卽接顯陵參奉所報,則今六月十七日午時量,大王陵上曲墻,自申方至酉方,內面一間許頹圮云矣。莫重陵上曲墻,有此頹圮之患,不勝驚悚。慰安祭,不卜日今二十日設行,修改之節,本曹堂上郞廳進去,奉審後稟處,何如?傳曰,允。
又以禮曹言啓曰,卽接崇陵參奉所報,則本陵陵上階砌,自乾方至卯方莎草,長爲一百十尺,廣爲八十尺,子方莎草,長廣各五十尺許今六月十七日雨後缺落云矣。陵上至近之地,有此汰缺之患,不勝驚悚。此與曲墻內有異,慰安之節,依定式不爲磨鍊,而役處張大,局內陵寢,本曹堂郞,旣有奉審之行,一體進去奉審後稟處,何如?傳曰,允。
又以禮曹言啓曰,卽接弘陵官員所報,則本陵陵上左邊羊馬石下,至望燎位上,沙汰大作,廣爲數十步,長近十間,右邊則曲墻下,山神祭石上沙汰,直犯奉審路,橫亘碑閣上,丁字閣前面月臺石,俱爲崩頹,北邊階砌石二層,亦爲頹圮云矣。陵上丁字閣至近之地,有此汰缺崩頹之患,不勝驚悚。此與曲墻內有異,慰安之節,依定式不爲磨鍊,而役處張大,局內陵寢,本曹堂郞,旣有奉審之行,一體進去奉審後稟處,何如?傳曰,允。
又以禮曹言啓曰,卽接成均館所報,則昨日雨水,大成殿殿庭銀杏樹大枝,折落于南神門,瓦桶大段破傷脫落云矣。莫重正殿至近之地,有此瓦子破傷脫落之患,不可無慰安之擧,慰安祭,不卜日今二十日設行,而有頉處修改,待快晴擇日擧行,何如?傳曰,允。
又以禮曹言啓曰,本曹堂郞各陵有頉處奉審之行,局內陵寢,如有頉處,則兼進奉審,已有前例,今亦依此擧行,何如?傳曰,允。
尹羽烈,以兵曹言啓曰,今六月二十一日,二番內禁衛番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以柳文儉爲內禁將。
尹羽烈,以兵曹言啓曰,卽接宗廟署入直部將趙雲炯牒報,則宗廟大門西邊舊築墻垣四間許頹圮云。臣崙壽,馳詣看審後,爲先令繕工監,杻把子堅實圍排,依例樹柵,而衛軍二名定立,限改築間,嚴加守直。令該曹,卽速修築,亦令巡邏營門,申飭校卒,另加巡察之意,分付,何如?傳曰,允。
又以訓鍊都監言啓曰,因兵曹草記,北水閣水門東邊鐵門箭鐵折傷處,金虎門軍八名除出,將校一人率領,限修改間,各別守直之意,敢啓。傳曰,知道。
宣傳官李吉求書啓。臣於本月十八日未時量,以農形摘奸事,敬奉聖敎,馳往興仁之門外,次第看坪是白乎,則秋牟已盡刈取,春牟未收者,昨日之雨,間或有受害處是白遣,早稻盡爲移秧,或再除草是白遣,晩稻移揷日久,着根向翠,黍稷豆太木花段,擧皆茁長是白乎旀。覆沙處間間有之,而幸賴雨意之開霽,各穀別無受損是白齊。傳曰,知道。
宣傳官南錫圭書啓。臣於本月十八日未時量,以雨後農形摘奸事,伏奉聖敎,卽爲馳往崇禮門外,轉向南郊,詳細看坪是白乎,則秋牟已盡刈取,春牟未及掛鎌是白遣。早晩稻,幾盡移秧是白乎乃,早移初除草已畢,晩移姑未着根是白遣。黍粟·豆太·木花段置,次第茁茂是白乎乃,昨日大雨之後,濱川之田畓,被水漲溢,方在混沈,實難看審。故招問田夫是白乎,則以爲昨雨過多,雖有沈沒,旣無受風偃臥,則水退之後,似無爲害之慮云云是白遣。覆沙則間或有之是白乎乃,不至屢處是白齊。傳曰,知道。
宣傳官成永豐書啓。臣於本月十八日未時量,以農形摘奸事,敬奉聖敎,出自敦義門,遍往西郊,詳細看審是白乎,則秋牟收穫無遣,春牟亦幾收刈,間或未穫者,或仆田畝,未免霖雨之受害是白遣。畓穀段,皆被好雨之知時,早稻初除草,日以茁長,晩稻隨處移揷,着根向翠,黍稷·豆太·木花,箇箇立苖,除草方張是白遣。近水處間或被害是白乎乃,雨晴後浸水卽退,別無有損,還有潤色之望是白齊。傳曰,知道。
丙子六月十八日卯時,上御大造殿。判府事入侍時,左副承旨任厚常,記事官趙雲從,別兼春秋鄭基善·金道喜,判府事金載瓚,以次進伏訖。載瓚曰,近日以來,暑炎漸熾,霖潦支離,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,各殿宮氣候一樣矣。載瓚曰,臣之逖違軒陛,今已四朔,且當暑濕之時,王世子氣候,何如?上曰,安過矣。載瓚曰,小臣前後自作之孼,嶺海猶輕,而聖度天大,不加罪罰,特許恩副,古人所謂生隕死結之語,正爲臣今日道,河海之澤,實不知何以報答矣。載瓚曰,臣竊有區區私懇之仰達者,臣年來衰病頻仍,藥餌無效,惟水土稍勝,則少獲差可,今臣鄕居,非但水土之適宜,又是父母墳墓之所在,不可不頻數往留,而有難番番請暇,從便往來,旣有他大臣已例,故敢此冒陳矣。上可之。仍命退。大臣先退。又命退,承史,以次退出。
上在昌德宮。停常參·經筵。
尹羽烈啓曰,大司憲宋穉圭,持平李奎鎭在外,執義姜浚欽未肅拜,掌令金錫洪,持平南潞呈辭,掌令一員未差,監察茶時之意,敢啓。傳曰,知道。
金履喬啓曰,行左承旨任希存,今日不爲仕進,卽爲牌招,何如?傳曰,允。
傳于任厚常曰,禮房承旨馳詣文廟,奉審摘奸以來。
金履喬啓曰,藥房副提調,持湯劑來待矣。傳曰,封入。
傳于趙台榮曰,奉審進去大臣以下留待。
又傳于曰,奉審進去大臣以下入侍。
任厚常啓曰,玉堂上下番俱空,已至多日,事甚未安。應敎金陽淳,副應敎洪敬謨,校理尹應大,副校理李墷,副修撰洪益聞,旣有只推之命,竝卽牌招,以爲推移入直之地,何如?傳曰,允。
以應敎金陽淳,副應敎洪敬謨,校理尹應大,副校理李墷,副修撰洪益聞牌不進罷職傳旨,傳于任厚常曰,只推。
朴周壽啓曰,禁軍別將吳毅常,以薦取才事,明日慕華館出去矣。兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
以漢城府民家頹壓單子,傳于趙台榮曰,恤典令該廳,卽爲分給事,分付。
以京畿監司金魯敬狀啓,始興縣人物壓死事,傳于趙台榮曰,聞甚矜惻,元恤典外,另加顧助,壓死人如有生前身還布,竝蕩減事,分付。
金履喬,以吏曹言啓曰,掌樂院正南周獻呈狀內,矣身素患痰癖之症,挾感添劇,時月內萬無起動供職之望云。身病旣如是沈重,則有難强令察任,改差,何如?傳曰,允。
朴周壽,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日後一日相値,不得設行之意,敢啓。傳曰,知道。
又以兵曹言啓曰,卽接西道參軍金宗浩牒報,則訓鍊都監所授彰義門東邊第一城廊近處體城五間許,二城廊近處體城二間許及肅靖門西邊第七城廊近處體城二間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城彰義門東邊第一城廊近處體城五間許,第二城廊近處體城二間許及肅靖門西邊第七城廊近處體城二間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,三處各砲手二十名,將校一人率領,限改築間,嚴加守直之意,敢啓。傳曰,知道。
又以禁衛營言啓曰,本營把摠任百觀,身病猝重,勢難察任,改差,何如?傳曰,允。
尹羽烈,以義禁府言啓曰,因本府內水勢之漲溢,時囚諸人,竝爲保放,待水退還囚事,草記啓下矣。今已日晴水退,諸囚還囚之意,敢啓。傳曰,知道。
又以義禁府言啓曰,卽接月令醫員金俊男手本,則時囚罪人嚴耆·宋雲載,猝得癨氣,達夜叫痛,李廣度,暑泄之症,挾感闖發,食飮全却,徐有永,處濕之餘,又添毒感,症形危重云。罪人病勢如此,則一邊保放,一邊草記,曾有定式矣。嚴耆·宋雲載·李廣度·徐有永,竝姑保放之意,敢啓。傳曰,知道。
又以義禁府言啓曰,卽接月令醫員金俊男手本,則時囚罪人沈能定,素患關格之症,處濕添劇,呼吸不通,氣息奄奄,金銖,痰癖之症,有時闖發,又添毒感,寒熱交作,食飮全却,俱有難保之慮云。罪人病勢危重,則一邊保放,一邊草記,曾有定式矣。沈能定·金銖,竝姑保放之意,敢啓。傳曰,知道。
宣傳官李奎東書啓。臣於本月十八日未時量,以農形摘奸事,敬奉聖敎,馳往東郊,細細看審是白乎,則秋牟已盡刈取,早稻初除草,晩稻幾盡着根。豆太·木花,以雨澤之頻霑,到處茁茂是白乎乃,昨日之雨,濱川之田畓,或有沈墊,或有覆沙處是白齊。傳曰,知道。
任厚常,以奉常寺都提調·提調意啓曰,東耤親耕田八日耕落種,在於祭基里大川邊矣。今番大水,上中下防築八十一間,盡爲潰決成川,故發遣郞廳摘奸,則上邊三日耕落種處,則唐黍稷·黍粟·豆太,姑爲依舊,而其餘五日耕落種處,則純是大麥·小麥,而未及收穫之前,水勢橫注,便成沙岸。莫重大小麥進上,將不得如例封進,誠不勝萬萬惶悚。其他附近處位畓之水潰沙覆者,或爲一石落,或爲二石落,若不及今補築,則來頭潦水之時,當盡爲頹破,亦不可不趁卽改築。令畿營,多發役丁,急速補築之意,分付,何如?傳曰,允。
趙台榮,以賑恤廳言啓曰,謹依漢城府民家頹壓別單判付,西部字內全家頹壓五戶各錢二兩,完少頹多十戶各布一疋,壓死二名各錢二兩布一疋。南部字內全家頹壓九戶各錢二兩,完少頹多七戶各布一疋。北部字內全家頹壓八戶各錢二兩,完少頹多十一戶,二三間中完多頹少二戶各布一疋。壓死一名錢二兩·布一疋,依例題給之意,敢啓。傳曰,知道。
丙子六月十九日申時,上御熙政堂。奉審大臣以下入侍時,同副承旨趙台榮,記事官趙雲從,記注官安亨鎭,記事官李湜,右議政金思穆,觀象監提調南公轍,戶曹判書金履陽,以次進伏訖。思穆曰,霖雨初止,日氣晴好,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。上曰,奉審,何如?思穆曰,目今現頉處,雖不浩大,而自酉方至申方地形,有更爲潰決之慮,故面飭陵官,使之善爲撐拄矣。思穆曰,禮堂事當同爲入侍,而猝地有病,不得入來矣。上命退,大臣以下先退。又命退,承史,以次退出。
上在昌德宮。停常參·經筵。
藥房提調李肇源,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴周壽啓曰,備邊司郞廳來言,今日賓廳日次,而左議政韓用龜,右議政金思穆,俱有身病,不得來會云矣,敢啓。傳曰,知道。
金履喬啓曰,藥房提調·副提調,持湯劑來待矣。傳曰,封入。
朴周壽啓曰,玉堂上下番俱空,已至多日,事甚未安。應敎金陽淳,副應敎洪敬謨,校理尹應大,副校理李墷,副修撰洪益聞,旣有只推之命,竝卽牌招,以爲推移入直之地,何如?傳曰,允。
以應敎金陽淳,校理尹應大,副校理李墷,副修撰洪益聞牌不進罷職傳旨,傳于朴周壽曰,只推。
以左議政韓用龜三度呈辭,傳于朴周壽曰,遣史官封還。
注書趙雲從病,代以金炳球爲假注書。
尹羽烈啓曰,卽者義禁府都事來言,時囚罪人無得過三日滯囚,曾有定式矣。已捧供諸囚,當爲議處,而判義禁未差,次堂例不得擧行云。判義禁未差之代,政官牌招開政差出,待下批,牌招,以爲開坐之地,何如?傳曰,允。
尹羽烈,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
趙台榮,以兵批言啓曰,陞資拜營將者,瓜滿前以不職遞罷,則勿計朔數多少,還收資級,載在法典,而中軍,依營將例施行矣。前江原監營中軍李東膺,今春夏等褒貶等第居中,所授加資,依例還收之意,敢啓。傳曰,知道。
有政。吏批,行判書朴宗慶進,參判趙萬元在外未肅拜,參議趙貞喆牌不進,右副承旨尹羽烈進。以宋翼淵爲司諫,邊景鵬爲掌令,尹永輝爲修撰,朴蓍壽爲戶曹參議,金履陽爲判義禁,李鶴秀爲掌樂正,張振一爲司藝,裴相仁爲奉常僉正,金樂澧爲溫陵令,李學道爲監察,尹致堯爲廣興奉事,洪喆爲假監役,沈恭鎭爲昭寧園守奉官,李升權爲吉州牧使,李錫夏爲金海府使,申義直爲仁同府使,閔致書爲高原郡守,愼必復爲鏡城判官,李民植爲泗川縣監,權必度爲機張縣監,李宗采爲居山察訪。永川郡守李秉奎,白川郡守朴宗稷相換。乶下僉使康漢健今加嘉義加資事承傳。再政。以洪徹榮爲連山縣監。
兵批,行判書朴崙壽進,參判元在明病,參議鄭景祚病,參知李鼎秉入直,同副承旨趙台榮進。啓曰,慶尙左水使,今當差出,而擬望之人乏少,他道守令·邊將,竝擬,何如?傳曰,允。以曺允遂爲同知,元永胄爲副摠管,李光錫爲內禁將,李萬運·閔靖世·韓根馨爲五衛將,金秉喆爲訓鍊副正,李禎植爲宣傳官,韓道裕·李勉大爲都摠經歷,洪學淵爲文兼,姜仁鶴爲武兼,李觀植爲慶尙左水使,李鍾文爲城津僉使,孫應虎爲滿浦僉使,沈能完爲慶尙右兵虞候,黃俊彦爲全羅兵虞候,李勉可爲古今島僉使。前江原中軍李東膺,今加禦侮加資事承傳,副司正李憲祚。
尹羽烈啓曰,司諫宋翼淵,旣在闕中,不爲肅謝,直爲出去,事甚未安,推考,何如?傳曰,允。
以吏曹參議趙貞喆牌不進罷職傳旨,傳于尹羽烈曰,只推。
以京畿監司金魯敬狀啓,朔寧郡守金熙華,謂有身病,呈狀乞遞,不得已罷黜事,傳于趙台榮曰,令該曹,口傳差出,催促下送。
吏曹口傳政事,以鄭禮容爲朔寧郡守。
傳于趙台榮曰,新除授閫帥·守令·邊將,皆令明日辭朝。
尹羽烈啓曰,大司憲宋穉圭,持平李奎鎭在外,執義姜浚欽,掌令金錫洪,持平南潞牌不進,掌令一員未差,監察茶時之意,敢啓。傳曰,知道。
以執義姜浚欽,掌令金錫洪,持平南潞,獻納林景鎭,正言朴來謙牌不進罷職傳旨,傳于尹羽烈曰,只推。
以漢城府民家頹壓單子,傳于趙台榮曰,恤典令該廳,卽爲分給事,分付。
趙台榮,以吏曹言啓曰,曹所屬司饔院·宗簿寺官員等,矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以吏曹言啓曰,承文院副正字金樂壽,除拜後過限未肅拜,依例罷職,何如?傳曰,允。
又以吏曹言啓曰,今日本曹開拆坐起時,考見諸道褒貶啓本,則居昌府使尹稙,以始望其捄,終難有效爲目,溫陽郡守李儒亨,以謗或多爽,撿胡太忽爲目,蔚珍縣令安敬國,以弓師胡爲爲目,藍浦縣監尹錫永,以糴宜思釐,撿胡多謗爲目,連山縣監沈日魯,以吏猶售奸爲目,重林道察訪李元植,以損體宜警爲目,則俱宜置下考,而置諸中考。坡州牧使柳相默,以戒在僨轍爲目,竹山府使朴孝晉,以少加剛猛,何憂不濟爲目,楊根郡守權,以宜恕弛庖爲目,龍仁縣令徐殷輔,以局實難支,手豈故斂爲目,漣川縣監李在安,以猶宜節飮爲目,則俱宜置中考,而置諸上考,殊無嚴明殿最之意,四道道臣,推考警責。坡州牧使柳相默,竹山府使朴孝晉,居昌府使尹稙,溫陽郡守李儒亨,蔚珍縣令安敬國,藍浦縣監尹錫永,連山縣監沈日魯,重林道察訪李元植竝罷黜。楊根郡守權,龍仁縣令徐殷輔,漣川縣監李在安,竝中考施行,何如?傳曰,允。
又以魂宮都監都提調意啓曰,三都監儀軌,纔已修正,奎章閣所上件,依例粧冊以入,春秋館·禮曹,及鼎足山城·五臺山兩處史庫所上件,亦爲分送之意,敢啓。傳曰,知道。
朴周壽,以都摠府言啓曰,副摠管金益彬,以將鬼薦取才坐起事,慕華館晝仕出去之意,敢啓。傳曰,知道。
上在昌德宮。停常參·經筵。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
任厚常啓曰,明日乃是初伏,自明日處暑間,視事頉稟之意,敢啓。傳曰,知道。
尹羽烈啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房副提調,持湯劑來待矣。傳曰,封入。
備忘記,吉州牧使李升權,城津僉使李鍾文,滿浦僉使孫應虎下直,各長弓一張,長箭一部,片箭一部,筒兒一箇賜給。
任厚常啓曰,玉堂上下番俱空,已至多日,事甚未安。應敎金陽淳,校理尹應大,副校理李墷,副修撰洪益聞,旣有只推之命,與新除授修撰尹永輝,一體牌招,以爲推移入直之地,何如?傳曰,允。
以應敎金陽淳,校理尹應大,副校理李墷,修撰尹永輝,副修撰洪益聞牌不進罷職傳旨,傳于任厚常曰,只推。
尹羽烈啓曰,判義禁金履陽牌不進推考傳旨今方捧入,而開坐命下之後,如是違牌,事甚未安,更爲牌招,何如?傳曰,允。
任厚常啓曰,吏曹郞廳來言,仁同府使申義直,泗川縣監李民植,憲府則旣已署經,而諫院則尙未署經云。除在外外,未肅拜·呈告人員,竝卽牌招,以爲署經之地,何如?傳曰,一司除署經。
尹羽烈啓曰,大司憲宋穉圭,持平李奎鎭在外,執義姜浚欽,掌令金錫洪·邊景鵬,持平南潞牌不進,監察茶時之意,敢啓。傳曰,知道。
以執義姜浚欽,掌令金錫洪·邊景鵬,持平南潞,司諫宋翼淵,獻納林景鎭,正言朴來謙牌不進罷職傳旨,傳于尹羽烈曰,只推。
以漢城府民家頹壓單子,傳于趙台榮曰,恤典令該廳,卽爲分給事,分付。
以漢城府民家頹壓單子,傳于趙台榮曰,恤典令該廳,卽爲分給事,分付。
以漢城府民家頹壓單子,傳于趙台榮曰,恤典令該廳,卽爲分給事,分付。
以漢城府民家頹壓單子,傳于趙台榮曰,恤典令該廳,卽爲分給事,分付。
任厚常,以侍講院言啓曰,弼善宋翼淵入直矣,移拜司諫,上番闕直,事甚未安。輔德李憲琦,兼輔德趙貞喆,兼弼善趙經鎭,文學李潞,兼文學李羲肇,竝卽牌招,以爲推移入直之地,何如?傳曰,允。
以輔德李憲琦,兼輔德趙貞喆,兼弼善趙經鎭,兼文學李羲肇牌不進罷職傳旨,傳于任厚常曰,只推。
任厚常,以禮曹言啓曰,崇陵王后陵上階砌有頉處,待快晴擇日擧行事啓下,而夏節補土,恐不堅緻,待八月節候,擇日擧行,何如?傳曰,允。
趙台榮,以戶曹言啓曰,謹奉傳敎,愛蓮齋石築頹圮及石渠門傾側處修改吉日,令日官金性錡推擇,則今六月二十五日卯時爲吉云。以此日時擧行,何如?傳曰,允。
尹羽烈,以都摠府言啓曰,副摠管朴宗京,以漢城府左尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以兵曹言啓曰,今六月二十一日武臣賓廳講書時,武臣兼宣傳官金相稷·申彦模,通鑑第一卷不通。守門將金珍,通鑑第二卷不通,慶聖熙,將鑑不通。依定式竝推考警責,何如?傳曰,允。
又以兵曹言啓曰,宣薦內禁衛,取才三技入格別單及宣部守三薦參上武臣前銜人別取才,入格矢數,落仕年條,居住薦名,各其名下,懸註以入之意,敢啓。傳曰,知道。
又以御營廳言啓曰,本廳中軍朴宗柱,呈辭下鄕,身病甚重,時月之內,萬無上來察任之望,今姑改差,何如?傳曰,允。
又以禁衛營言啓曰,本營字內崇禮門東邊體城頹圮處,改築時所入石子,今月二十二日爲始,東郊蘆原近處,浮出取用之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城頹圮處,今方改築,而所入石子,依例浮取於蘆原地之意,敢啓。傳曰,知道。
又以義禁府言啓曰,卽接月令醫員李厚源手本,則時囚罪人沈文永,素患癖積之症,又添毒感,李完植,風痰之症,無時衝上,猝得暑癨,氣息奄奄,俱有難保之慮云。罪人病勢如此,則一邊保放,一邊草記,曾有定式矣。沈文永·李完植,竝姑保放之意,敢啓。傳曰,知道。
又以義禁府言啓曰,保放罪人嚴耆·具絎,還囚捧供以入,而具絎,病勢一向苦劇,仍爲保放之意,敢啓。傳曰,知道。
禁府啓目,穩城前府使具絎原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,東萊前府使洪秀晩原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,三水前府使李仁泳原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,高嶺前僉使金憲柱原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,昌原前府使朴明勳原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,定平前府使尹禹鉉原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,河東前府使尹載鐸原情云云。觀其所供,與繡啓臚列,率多相反,其在綜覈之政,有難徑先勘處,令道臣,詳査狀聞後稟處,此囚段,行査間保放,何如?判付啓,依允。又啓目,長津前府使李一愚原情云云。其所納供,逐條發明,與繡啓論列,一切相反,至請行査,有難遽議勘處,令道臣,詳査狀聞後稟處,此囚段,行査間姑爲保放,何如?判付啓,依允。又啓目,永興前府使嚴耆原情云云。其所納供,逐條發明,與繡啓論列,節節相反,有難遽議勘處,令道臣,詳査狀聞後稟處,此囚段,行査間仍爲保放,何如?判付啓,依允。
尹羽烈,以義禁府言啓曰,卽接月令醫員金俊男手本,則時囚罪人洪秀晩·金載孟,風眩之症,處濕添劇。任百禧·崔秀俊,泄痢苦劇,眞元大脫。朴明勳,素患痰積,挾感復發,又添癨痢,度數頻數,而諸囚病勢,俱爲不輕云。罪人病勢如此,則一邊保放,一邊草記,曾有定式矣。洪秀晩·金載孟·任百禧·崔秀俊·朴明勳,竝姑保放之意,敢啓。傳曰,知道。
任厚常,以吏曹言啓曰,今六月二十五日,都目政事爲之之意,敢啓。傳曰,知道。
上在昌德宮。停常參·經筵。
寅時卯時,有霧氣。
自酉時至人定,灑雨下雨,測雨器水深七分。
自人定至二十三日開東,灑雨下雨,測雨器水深二寸二分。
朴周壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴周壽啓曰,藥房提調,持湯劑來待矣。傳曰,封入。
尹羽烈啓曰,掌令邊景鵬,旣已肅謝後,不爲前啓,卽爲出去,事甚未安,推考,何如?傳曰,允。
任厚常啓曰,玉堂上下番俱空,已至多日,事甚未安。應敎金陽淳,校理尹應大,副校理李墷,修撰尹永輝,副修撰洪益聞,旣有只推之命,竝更牌招,以爲推移入直之地,何如?傳曰,允。
又啓曰,卽者吏曹郞廳來言,連山縣監洪徹榮,憲府則雖已署經,諫院則尙未署經云。除在外外,未肅拜·呈告人員,竝卽牌招,以爲署經之地,何如?傳曰,一司除署經。
以應敎金陽淳,校理尹應大,副校理李墷,修撰尹永輝,副修撰洪益聞牌不進罷職傳旨,傳于任厚常曰,只推。
以執義姜浚欽,掌令金錫洪,持平南潞,司諫宋翼淵,獻納林景鎭,正言朴來謙牌不進罷職傳旨,傳于尹羽烈曰,只推。
以漢城府民家頹壓別單,傳于任希存曰,恤典令該廳,卽爲分給事,分付。
任厚常,以吏曹言啓曰,新除授鏡城判官愼必復呈狀內,矣身母年今七十九歲,數千里絶遠之邑,勢難離捨遠赴,斯速入啓遞改云。親年七十歲以上人,勿差三百里外遠邑守令,載在法典,依例改差,何如?傳曰,近道相換。
又以侍講院言啓曰,本院與他司自別,以師傅衙門,號令百司,故雖以他尊重衙門,亦不敢任意囚治本院下人者,蓋其事體,截嚴而然也。昨夜因上番之闕直,院吏以草記之未下,待令闕外矣,一所監軍,執捉院吏,初無進來之事,而直爲決棍,聞極驚駭。當此書筵日開之時,院吏犯夜擧行,種種有之,而如是無難棍治,此以置之,不但本院體貌墜壞無餘,實無令行各司之勢,日後之弊,亦不可不念。其不解事體,躁妄無嚴之罪,所當嚴勘,而本院請推之外,無他可施之罰,何以爲之?敢稟。傳曰,拿處。
朴周壽,以兵曹言啓曰,宣仁門下水門鐵箭及北水閣水門鐵箭,今已修改矣。兩處把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,宣仁門下水門鐵箭及北水閣水門鐵箭,今已修改,兩處把守軍,還入直所,將校解送之意,敢啓。傳曰,知道。
又以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
任希存,以賑恤廳言啓曰,謹依漢城府民家頹壓別單判付,中部字內全家頹壓三戶各錢二兩,完少頹多十二戶各布一疋。東部字內全家頹壓七十戶各錢二兩,完少頹多三十五戶,各布一疋。西部字內全家頹壓五十三戶,各錢二兩,完少頹多九十三戶,二三間中,完多頹少二戶各布一疋。南部字內全家頹壓六十三戶各錢二兩,完少頹多三十九戶各布一疋。北部字內全家頹壓九十八戶,全家漂流八戶各錢二兩,完少頹多三十戶,二三間中,完多頹少二戶各布一疋,依例分給之意,敢啓。傳曰,知道。
上在昌德宮。停常參·經筵。
自開東至巳時,灑雨下雨,測雨器水深二分。夜自五更至二十四日開東,灑雨下雨,測雨器水深二分。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
任希存啓曰,右承旨朴周壽,今日不爲仕進,卽爲牌招,何如?傳曰,允。
金履喬啓曰,藥房副提調,持湯劑來待矣。傳曰,封入。
任厚常啓曰,玉堂上下番俱空,已至多日,事甚未安。應敎金陽淳,校理尹應大,副校理李墷,修撰尹永輝,副修撰洪益聞,旣有只推之命,竝卽牌招,以爲推移入直之地,何如?傳曰,允。
以應敎金陽淳,校理尹應大,副校理李墷,修撰尹永輝,副修撰洪益聞牌不進罷職傳旨,傳于任厚常曰,只推。
以右承旨朴周壽牌不進罷職傳旨,傳于任希存曰,許遞。
任厚常啓曰,卽者吏曹郞廳來言,承旨有闕,政事,取稟。傳曰,前望單子入之。
承旨前望單子入之,申綋落點。
兵曹口傳政事,副護軍單朴周壽。
尹羽烈啓曰,大司憲宋穉圭,持平李奎鎭在外,執義姜浚欽,掌令金錫洪·邊景鵬,持平南潞牌不進,監察茶時之意,敢啓。傳曰,知道。
傳于任厚常曰,當該承旨,從重推考。
以執義姜浚欽,掌令金錫洪·邊景鵬,持平南潞,司諫宋翼淵,獻納林景鎭,正言朴來謙牌不進罷職傳旨,傳于尹羽烈曰,只推。
以漢城府民家頹壓單子,傳于趙台榮曰,恤典令該廳,卽爲分給事,分付。
尹羽烈,以兵曹言啓曰,景福宮衛將韓師建,慶熙宮衛將卞志讓·朴宗秀,俱以病難供職。新除授古今島僉使李勉可老父,今年七十九歲,法不當遠離赴任,呈狀乞遞,竝改差,何如?傳曰,允。
又以義禁府言啓曰,保放罪人李重恢·柳相弼·具絎·文慶愛·權煥·南麟耇·宋雲載·金載孟·李完植·尹鼎烈·金銖·李廣度·沈文永·任百禧·崔秀俊·徐有永·金履會·沈能定·洪秀晩·朴明勳等,還囚議處以入之意,敢啓。傳曰,知道。
禁府啓目粘連,向前權煥亦,宿衛闕直事端,雖出於禁旅操束不嚴,罪責實在於將領,以此照律,何如?判付啓,依允。又啓目粘連,向前李重恢亦,當初躱失,雖在前官,過限未捉,難免溺職,以此照律,何如?判付啓,依允。又啓目粘連,向前尹禹鉉亦,營作錢之受以詳定,高價取剩,官發賣之抽出晩穀,準折那移,雖出營賑之計,難免違法之失。公穀代捧,固是荒年山社之謬例,而律以經法,烏得無罪?流亡添補之移施收合,爲除民間隣族之徵,而終涉苟且,自備瞞報則極口分疏,而反取用則自服襲謬。繡啓中或多從權,自歸犯科云者,囚供亦以謂不敢自明,論以常法,自有當勘,以此照律,何如?判付啓,依允。又啓目粘連,向前沈文永亦,賑餘穀之乾沒,歸之於縮穀充補,賣鄕錢之私用,歸之於願納酬償,事旣欠於誠實,嫌未遠於瓜履,而至於米牟還立本之不免襲謬,供旣自首,以此照律,何如?判付啓,依允。又啓目粘連,向前李仁泳亦,荒年草賊之治以盜棍,竟至致命,難免濫刑之科,貧民木之或及官屬,賑餘穀之査不還錄,雖云不出於故犯,實則大違於法意。茸貂抑買,旣是難明之累,還穀立本,莫脫取剩之跡,外此許多鄙瑣之事,囚供亦無自明,不必到底論斷,而至於繡衣按査時,威喝直招之人,錄置住接之處,囚供雖有分疏,繡啓可據,紀綱攸關,以此照律,何如?判付啓,依允。又啓目粘連,向前柳相弼亦,莫重獻馬之駑劣不駿,殊無審愼之義,以此照律,何如?判付啓,依允。又啓目粘連,向前任百禧亦,飢口虛錄,賑餘乾沒,雖有逐條自明之言,而繡啓體重,有難參恕。至於吏偸民結之旣査未懲,由前由後,俱難免不職不察之罪,以此照律,何如?判付啓,依允。又啓目粘連,向前南麟耇亦,賑民二萬三千餘口,賑穀二千二百餘石,較口量穀,初不相當,餘穀區處,終欠別白。正稅之代錢裝載,旣有違於經法,臭載之掩匿不聞,終不免於苟且,公納旣未及時,則本錢勢當還俵,而若以所收高價,一依本數還俵,則新穀追納,爲利甚博。感則有之,怨何由生?富民錢之勒徵,雖云補賑,加分耗之所用,終歸襲謬,田疇之荒廢,民戶之流離,登山塞路之變,俱是行路觀瞻之所不可誣者。苟能懷保勞徠,曲盡其方,則歲雖荐荒,俗雖不美,寧或至於此極乎?戶租馱價之襲謬捧用,火田收稅之白徵無蠲,猶屬細故,至於重獄之未覈,冊客之捧賂,猛差之勒奪民産,未必非衰老昏憒矇不覺察之致,而苟欲責備,不察亦罪,以此照律,何如?判付啓,依允。又啓目粘連,向前李完植亦,賑口虛錄,雖極發明,願納借名,大是不誠,零餘錢之乾沒,爲一百三十五兩,數雖零星,亦係不法,以此照律,何如?判付啓,依允。又啓目粘連,向前金銖亦,疤軍差任之俱以賄成,已是難明之累,而賑餘錢穀之竝歸乾沒,營閫山驛米租之反弄取利,繡啓旣以吏供印簿,昭不可掩爲言,則囚供分疏,終難取信。一千八百兩之留掌由吏者,雖云常廩之餘,使人驟聞,易有不止此數之疑,至於人命殺死二十八人之多,繡啓亦以殺獄劫盜之恒護難逭者,區別分曉,則其外十六人之罪,不必至死而死者,從可知也。繡啓中飢癘易死之時,懷保尤當自別云者,深得論事之體是白乎矣,揆以欽恤之義,難免濫刑之罪,以此照律,何如?判付啓,依允。又啓目粘連,向前韓廷勳亦,護稅造船,緩急懸殊,而離捨信地,旣甚顚倒,況其臭載之推諉他境,鉤拯之漫不着力,俱難免不誠無實之罪。不可以囚供之分疏,有所寬貰,以此照律,何如?判付啓,依允。又啓目粘連,向前金憲柱亦,捧布私分,莫察吏奸,烽把斂木,謬例是襲,村女之乍屬旋頉,鎭婢之分麻收布,俱屬鄙瑣,不可無罪,以此照律,何如?判付啓,依允。又啓目粘連,向前李元學亦,飢口瞞報,自備冒錄,繡啓旣有指的,囚供無以取信,舊初不五結零及大同縮米,年分紙價,宮稅剩米之四條襲謬,旣皆自服,不可以或歸賑資,有所參恕,以此照律,何如?判付啓,依允。又啓目粘連,向前閔宗爀亦,願納錢之冒錄自備,旣欠直實,屯衙結之推移私貿,終歸苟且,貸民錢而充公稅者,不卽還償,俵田災而售吏奸者,未盡査出。雖諉之經罷臨歸,旣始未卒,而失信於民,不察爲罪,至於刑罰之過中,流亡之相續,亦可見循摩之失宜。不可以囚供之分疏,有所容恕,以此照律,何如?判付啓,依允。又啓目粘連,向前金履會亦,賑餘穀之歸諸饍廨,雖出於出民還民荒餘紓力之意,而濟荒葺蔽,名色各異,揆以經道,不可無警,以此照律,何如?判付啓,依允。又啓目粘連,向前金載孟亦,爲慮穀縮,虛增飢口,囚供亦不能自明,卽此一事,已非誠實底道理,而賑餘錢穀之歸於乾沒,耗還加分之餘剩私用,雖有逐條分疏,極口稱寃,而繡啓旣以更招官簿,班班可按爲言,則事屬難明,無以取證。至於新造大斛,繡衣親自較量,有難歸之於塗聽,搜牛徵逋,沿面荒廢,雖欲曲爲之說,亦係不職不察之端,以此照律,何如?判付啓,依允。又啓目粘連,向前徐有永亦,賑餘錢米粗之竝無歸屬,囚供雖極分疏,繡啓旣有指的,全州餓莩之十居八九,雖諉之地廣民多,不善賙恤,難免其責,以此照律,何如?判付啓,依允。又啓目粘連,向前崔秀俊亦,分賑之以太代米,勢不容已,畢竟磨勘,準折他穀,則固無可罪之端,而互換名色,不可無警,以此照律,何如?判付啓,依允。又啓目粘連,向前文慶愛亦,莫重敬謹之地,有落字而不覺察,不可專諉罪於書寫忠義,以此照律,何如?判付啓,依允。又啓目粘連,向前尹鼎烈亦,災結未俵,賙賑餘資之吏緣爲奸,病未綜察,繡啓旣多原恕,數爻初無指的,觀此供辭,亦不無指陳援證之端,而瘝曠不察,在所難免,以此照律,何如?判付啓,依允。又啓目粘連,向前宋雲載亦,賑餘錢之自備沽衒,流丐民之暴骨慘矜,俱係不誠不職之端。山城米之取剩,大同錢之換執,邸吏別還之一任幻弄,故伍餘錢之都無歸屬,囚供全事發明,而皆無證據,有難取信。其餘鄙瑣諸條,猶屬細故,不足控論,而苟能氷蘗自勵,焚溺存心,道罷繡啓,豈若是狼藉無餘乎?不可以纔經勘斷,有所容貸。以此照律,何如?判付啓,依允。又啓目粘連,向前朴明勳亦,委吏鄕而不恤民事,充歸橐而戒忽在得,俱係不治,而旣無事端之指的,倉稅之色條先督,廩捧之杖囚相繼,囚供雖極發明,繡啓體重,不可無懲,以此照律,何如?判付啓,依允。又啓目粘連,向前李廣度亦,當初戶還,旣違經法,同罪倖逭,追後彌縫,刀筆莫掩,苟且莫甚,賑口虛錄,賑餘歸屬,供多自明,數亦不夥,而繡啓體重,有難曲恕,以此照律,何如?判付啓。依允。又啓目粘連,向前尙得容亦,病未駕海,旣有報營之狀,終又强赴,亦有交付之地,初不領護,粧撰瞞報,或有稱冤之端,而先病後瘳,終難免稽忽之跡,以此照律,何如?判付啓,依允。又啓目粘連,向前洪秀晩亦,下納旣減市直,實惠亦多及民,則羡剩多寡,固不必商較,而裨吏締交,易致壅蔽之端,軍校數遞,無怪夤緣之謗,謂之不察,無辭可解。至於府吏之潛通異國者,事旣發覺,三尺自在,固當明暴其罪,快施常刑,而始以棍配輕勘,終以他罪致命,失刑之責,在所難免,以此照律,何如?判付啓,依允。又啓目粘連,向前具絎亦,緣坐罪人之不善防守,以致逃失,已極駭然是白遣。濫杖雖諉於捧逋,救急自異於公賑,而苟使刑罰得中,懷保盡分,則死亡怨咨之說,奚爲而至哉?路需別備,有間於公穀典守,而數爻旣相矛盾,熢武番穀,亦云依營關釐正,而收捧實在秋後。惟此兩條,囚供發明,不可謂全無所據,而至於臨歸時反剩取用,囚旣自服,以此照律,何如?判付啓,依允。又啓目粘連,向前沈能定亦,賑恤時預借倉儲,事勢容或無怪,而終違法意,富民錢追後充補,錢租旣不區別,則易致疑眩,雖非故犯,不可無罪,以此照律,何如?判付啓,依允。
上在昌德宮。停常參·經筵。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申綋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房副提調,持湯劑來待矣。傳曰,封入。
任厚常啓曰,玉堂上下番俱空,已至多日,事甚未安。應敎金陽淳,校理尹應大,副校理李墷,修撰尹永輝,副修撰洪益聞,旣有只推之命,竝卽牌招,以爲推移入直之地,何如?傳曰,允。
傳于任厚常曰,寧邊府使未差之代,令該曹,口傳差出,催促下送。
吏曹口傳政事,以柳鼎養爲寧邊府使。
以應敎金陽淳,校理尹應大,副校理李墷,修撰尹永輝,副修撰洪益聞牌不進罷職傳旨,傳于任厚常曰,只推。
尹羽烈啓曰,大司憲宋穉圭,持平李奎鎭在外,執義姜浚欽,掌令金錫洪·邊景鵬,持平南潞牌不進,監察茶時之意,敢啓。傳曰,知道。
以執義姜浚欽,掌令金錫洪·邊景鵬,持平南潞,司諫宋翼淵,獻納林景鎭,正言朴來謙牌不進罷職傳旨,傳于尹羽烈曰,只推。
兵曹,以白東薳爲御營中軍。
以漢城府民家頹壓單子,傳于任希存曰,令該廳,恤典卽爲分給事,分付。
任厚常,以吏曹言啓曰,新除授全州府判官鄭昌耆,以慶尙道陜川郡守移拜,故除朝辭赴任之意,自臣曹啓稟行會矣。呈狀內,矣身七耋偏母,素患風眩之症,一倍添劇,促令歸護,今方上京,而症勢危篤,左右扶將,時月之內,萬無離捨赴任之望,卽速啓遞云。鄭昌耆之親病,旣如是危篤,則有難强令赴任,改差,何如?傳曰,允。口傳差出,催促下送。
申綋,以兵曹言啓曰,本曹,正郞金道喜,身病猝重,屢度呈狀乞遞,宿衛重地,不可久曠,今姑改差,何如?傳曰,允。
任厚常,以禮曹言啓曰,魂宮正門外簷內仰帳上雨漏處,今十五日望祭,兼告事由,十六日辰時修改事,啓下矣。伊日因雨勢,不得始役,更擇吉日擧行事,草記蒙允矣。修改吉日時,更令日官池景泌推擇,則今六月二十五日卯時爲吉云。以此日時擧行事,知悉,何如?傳曰,允。
申綋,以訓鍊都監·禁衛營·御營廳言啓曰,禁衛營字內明禮門西邊宮墻三間許頹圮處,今六月二十五日爲始,合力改築之意,敢啓。傳曰,知道。
任希存,以賑恤廳言啓曰,謹依漢城府民家頹壓別單判付,東部字內全家頹壓五戶各錢二兩,完少頹多五戶各布一疋。西部字內全家頹壓三百八十六戶各錢二兩,完少頹多八十五戶各布一疋。南部字內全家頹壓二百六十二戶各錢二兩,完少頹多三十四戶各布一疋。北部字內二三間中,完多頹少一戶布一疋,依例分給之意,敢啓。傳曰,知道。
尹羽烈,以義禁府言啓曰,卽接月令醫員李厚源手本,則時囚罪人申義直,處濕之餘,猝得癨氣,上吐下瀉,氣息奄奄,目下症形,十分危重云。罪人病勢如此,則一邊保放,一邊草記,曾有定式矣。申義直,姑爲保放之意,敢啓。傳曰,知道。
禁府照目粘連,靈光前郡守尹鼎烈矣本府議啓內,災結未俵,賙賑餘資之吏緣爲奸,病未綜察,繡啓旣多原恕,數爻初無指的,觀此供辭,亦不無指陳援證之端,瘝曠不察,在所難免。以此照律,罪杖八十收贖,奪告身三等私罪,奉敎依允爲旀,功減一等。又照目粘連,和順前縣監李廣度矣本府議啓內,當初戶還,旣違經法,同罪倖逭,追後彌縫,刀筆莫掩,苟且莫甚,賑口虛錄,賑餘歸屬,供多自明,數亦不夥,而繡啓體重,有難曲恕。以此照律,罪杖一百收贖,告身盡行追奪私罪,奉敎依允爲旀,功減一等。又照目粘連,慶源前府使柳相弼矣本府議啓內,莫重獻馬之駑劣不駿,殊欠審愼之義。以此照律,罪杖八十收贖,奪告身三等私罪,奉敎依允爲旀,功減一等。又照目〈粘連〉,長連前縣監李重恢矣本府議啓內,當初躱失,雖在前官,過限未捉,難免溺職。以此照律,罪杖八十收贖,奪告身三等私罪,奉敎依允爲旀,功減一等。又照目粘連,咸平前縣監李完植矣本府議啓內,賑口虛錄,雖極發明,願納借名,大是不誠,零餘錢之乾沒,爲一百三十五兩,數雖零星,亦關不法。以此照律,罪杖六十收贖,告身盡行追奪,徒一年定配私罪,奉敎依允爲旀,功減一等。又照目粘連,綾州前牧使南麟耇矣本府議啓內,賑民二萬三千餘口,賑穀二千二百餘石,較口量穀,初不相當,餘穀區處,終欠別白,正稅之代錢裝載,旣有違於經法,臭載之掩匿不聞,終不免於苟且。公納旣未及時,則本錢勢當還俵,而若以所收高價,一依本數還俵,則新穀追納,爲利甚博,感則有之,怨何由生?富民錢之勒徵,雖云補賑,加分耗之取用,終歸襲謬,田疇之荒廢,民戶之流離,登山塞路之變,俱是行路觀瞻之所不可誣者。苟能懷保勞徠,曲盡其方,則歲雖荐荒,俗雖不美,寧或至於此極乎?戶租馱價之襲例捧用,火田收稅之白徵無蠲,猶屬細故,至於重獄之未覈,冊客之捧賂,猛差之勒奪民産,未必非衰老昏憒矇不覺察之致,而苟欲責備,不察亦罪。以此照律,罪杖一百收贖,告身盡行追奪,流三千里定配私罪,奉敎依允爲旀,功減一等。又照目粘連,高嶺前僉使金憲柱矣本府議啓內,捧布私分,莫察吏奸,烽把斂木,謬例是襲,村女之乍屬旋頉,鎭婢之分麻收布,俱屬鄙瑣,不可無罪。以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目粘連,沃溝前縣監任百禧矣本府議啓內,飢口虛錄,賑餘乾沒,雖有逐條發明之言,而繡啓體重,有難參恕。至於吏偸民結之旣査未懲,由前由後,俱難免不職不察之罪。以此照律,罪杖七十收贖,告身盡行追奪,徒一年半定配私罪,奉敎依允爲旀,功議各減一等。又照目粘連,東萊前府使洪秀晩矣本府議啓內,下納旣減市直,實惠亦多及民,則羡剩多寡,固不必商較,而裨吏締交,易致壅褫之端,軍校數遞,無怪夤緣之謗,謂之不察,無辭可解。至於府吏之潛通異國者,事旣發覺,三尺自在,固當明暴其罪,快施常刑,而始以棍配輕勘,終以他罪致命,失刑之責,在所難免。以此照律,罪杖八十收贖,奪告身三等私罪,奉敎依允爲旀,功議各減一等。又照目粘連,香室官員文慶愛矣本府議啓內,莫重敬謹之地,有落字而不覺察,不可專諉罪於書寫忠義。以此照律,罪笞四十收贖,附過還職私罪,奉敎依允。又照目粘連,古群山前僉使韓廷勳矣本府議啓內,護稅造船,緩急懸殊,而離捨信地,旣甚顚倒,況其臭載之推諉他境,鉤拯之漫不着力,俱難免不誠無實之罪,不可以囚供之分疏,有所寬貰。以此照律,罪杖八十收贖,奪告身三等私罪,奉敎依允。又照目粘連,南原前前縣監·鎭安前縣監金銖本府議啓內,疤軍差任之俱以賄成,已是難明之累,而賑餘錢穀之竝歸乾沒,營閫山驛米租之反弄取利,繡啓旣以吏供印簿,昭不可掩爲言,則囚供分疏,終難取信,一千八百兩之留掌由吏者,雖曰常廩之餘,使人驟聞,易有不止此數之疑。至於人命致死二十八人之多,繡啓亦以殺獄劫盜之恒獲難逭者,區別分曉,則其外十六人之罪,不必至死者,從可知也。繡啓中饑癘易死之時,懷保尤當自別云者,深得論事之體,揆以欽恤之義,難免濫刑之罪。以此照律,罪杖一百收贖,告身盡行追奪,流三千里定配私罪,奉敎依允爲旀,功議各減一等。又照目粘連,古阜前郡守金載孟矣本府議啓內,爲慮穀縮,虛增飢口,囚供亦不能自明,卽此一事,已非誠實底道理,而賑餘錢穀之歸於乾沒,耗還加分之餘剩私用,雖有逐條分疏,極口稱冤,而繡啓旣以吏招官簿,班班可按爲言,則事屬難明,無以取證。至於新造大斛,繡衣親自較量,有難歸之於塗聽,搜牛懲逋,沿面荒廢,雖欲曲爲之說,亦係不職不察之端。以此照律,罪杖八十收贖,告身盡行追奪,徒二年定配私罪,奉敎依允爲旀,功議各減一等。又照目粘連,務安前縣監崔秀俊矣本府議啓內,分賑之以太代米,勢不容已,畢竟磨勘,準折他穀,則固無可罪之端,而互換名色,不可無警。以此照律,罪笞四十收贖,附過還職私罪,奉敎依允爲旀,功減一等爲良如敎。又照目粘連,昌原前府使朴明勳矣本府議啓內,委吏鄕而不恤民事,充歸橐而戒忽在得,俱係不治,而旣無事端之指的,倉稅之色條先督,廩捧之杖囚相繼,囚供雖極發明,繡啓體重,不可無懲。以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目粘連,全州前判官徐有永矣本府議啓內,賑餘錢米租之竝無歸屬,囚供雖極分疏,繡啓旣有指的,全州饑莩之十居八九,雖諉之地廣民多,不善賙恤,難免其責。以此照律,罪杖八十收贖,告身盡行追奪,徒二年定配私罪,奉敎依允爲旀,功減一等爲良如敎。又照目粘連,花梁前僉使尙得容矣本府議啓內,病未駕海,旣有報營之狀,終又强赴,亦有交付之地,初不領護,粧撰瞞報,或有稱冤之端,而先病後瘳,難免稽忽之跡。以此照律,罪杖八十收贖,奪告身三等私罪,奉敎依允爲旀,功議各減一等爲良如敎。又照目粘連,雲峰前縣監閔宗爀矣本府議啓內,願助錢之冒錄自備,旣欠直實,屯衙結之推移私貿,終歸苟且,貸民錢而充公稅者,不卽還償,俵田災而售吏奸者,未盡査出。雖諉之經罷臨歸,旣始未卒,而失信於民,不察爲罪,至於刑罰之過中,流亡之相續,亦可見循摩之失宜,不可以囚供之分疏,有所容恕。以此照律,罪杖八十收贖,告身盡行追奪,徒二年定配私罪,奉敎依允爲旀,功減一等爲良如敎。又照目粘連,泰仁縣監金履會矣本府議啓內,賑餘錢之歸諸饍廨,雖出於出民還民荒餘紓力之意,而濟荒葺弊,名色各異,揆以經道,不可無警。以此照律罪,笞四十收贖,附過還職私罪,奉敎依允爲旀,功減一等爲良如敎。又照目粘連,長城前府使宋雲載矣本府議啓內,賑餘錢之自備沽衒,流丐民之暴骨慘矜,俱係不誠不職之端。山城米之取剩,大同錢之換執,邸吏別還之一任幻弄,故伍餘錢之都無歸屬,囚供全事發明,而皆無證據,有難取信。其餘鄙瑣諸條,猶屬細故,不足控論,而苟能氷蘗自勵,焚溺存心,道罷繡啓,豈若是狼藉無餘乎?不可以纔經勘斷,有所容貸。以此照律罪,以父年七十七,無兄弟獨身,杖一百流三千里收贖,告身盡行追奪私罪,奉敎依允爲旀,功減一等爲良如敎。又照目粘連,谷城前縣監沈文永矣本府議啓內,賑餘穀之乾沒,歸之於縮穀充補,賣鄕錢之私用,歸之於願納酬償,事旣欠於誠實,嫌未遠於瓜履,而至於米還立本之不免襲謬,供旣自首。以此照律,罪杖一百收贖,告身盡行追奪,徒三年定配私罪,奉敎依允爲旀,功議各減一等。又照目粘連,兼司僕將權煥矣本府議啓內,宿衛闕直事端,雖出於禁旅操束不嚴,罪責實在於將領。以此照律,罪笞四十收贖,附過還職私罪,奉敎依允爲旀,功減一等。又照目粘連,定平前府使尹禹鉉矣本府議啓內,營作錢之受以詳定,高價取剩,官發賣之抽出晩穀,準折那移,雖出營賑之計,難免違法之失,公錢代捧,固是荒年山社之謬例,而律以經法,烏得無罪?流亡添補之移施收令,爲除民間隣族之懲,而終涉苟且,自備瞞報,則極口分疏,而反剩取用則自服襲謬。繡啓中或多從權,自歸犯科云者,囚供亦以謂不敢自明,論以常法,自有當勘。以此照律,罪杖八十收贖,告身盡行追奪,徒二年定配私罪,奉敎依允爲旀,功減一等。又照目粘連,三水前府使李仁泳矣本府議啓內,荒年草賊之治以盜棍,竟至致命,難免濫刑之科,貧民木之或及官屬,賑餘穀之査不還錄,雖云不出於故犯,實則大違於法意。茸貂抑買,旣是難明之累,還穀立本,莫脫取剩之跡,外此許多鄙瑣之事,囚供亦無自明,不必到底論斷,而至於繡衣按査時,威喝直招之人,錄置住接之處,囚供雖有分疏,繡啓可據,紀綱攸關。以此照律,罪杖一百收贖,告身盡行追奪,徒三年定配私罪,奉敎依允爲旀,功減一等。又照目粘連,康津前縣監李元學矣本府議啓內,飢口瞞報,自備冒錄,繡啓旣有指的,囚供無以取信。舊初不五結零及大同縮米,年分紙價,宮稅剩米之四條襲謬,旣皆自服,不可以或歸賑資,有所參恕。以此照律,罪杖一百收贖,告身盡行追奪,流三千里定配私罪,奉敎依允爲旀,功減一等。又照目粘連,任實前縣監沈能定矣本府議啓內,賑恤時預借倉儲,事勢容或無怪,而終違法意,富民錢之追後充補,錢租旣不區別,則易致疑眩,雖非故犯,不可無罪。以此照律,罪笞五十收贖,解見任別敍私罪,奉敎依允爲旀,功減一等。又照目粘連,穩城前府使具絎矣本府議啓內,緣坐罪人之不善防守,以致逃失,已極駭然是白遣,濫杖雖諉於捧逋,救急藉異於公賑,而苟使刑罰得中,懷保盡分,則死亡怨咨之說,奚爲而至哉?路需別備,有間於公穀典守,而數爻旣相矛盾,烽武番穀,亦云依營關釐正,而收捧實在秋後。惟此兩條,囚供發明,不可謂全無所據,而至於臨歸時反剩取用,囚旣自服。以此照律,罪杖六十收贖,告身盡行追奪,徒一年定配私罪,奉敎依允爲旀,功議各減一等爲良如敎。又啓目,海南前縣監李馥秀原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,於蘭前萬戶車聖民原情云云。問目內辭緣,泛稱遲晩,刑推得情,何如?判付啓。除刑推議處爲良如敎。又啓目,一所監軍申義直原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?啓依允。
尹羽烈,以義禁府言啓曰,時囚罪人南麟耇·金銖·李元學,各杖一百收贖,告身盡行追奪,流三千里定配。沈文永·李仁泳,各杖一百收贖,告身盡行追奪,徒三年定配。閔宗爀·金載孟·徐有永·尹禹鉉,各杖八十收贖,告身盡行追奪,徒二年定配照律公事判付內,依允。南麟耇·閔宗爀·徐有永·李元學·李仁泳·尹禹鉉,功減一等。金載孟·金銖·沈文永,功議各減一等事,命下矣。南麟耇,功減一等,杖一百收贖,告身盡行追奪,江原道原州牧丹邱驛,徒三年定配。閔宗爀,功減一等,杖七十收贖,告身盡行追奪,忠淸道忠州牧連原驛,徒一年半定配。徐有永,功減一等,杖七十收贖,告身盡行追奪,江原道洪川縣連峰驛,徒一年半定配。李元學,功減一等,杖一百收贖,告身盡行追奪,忠淸道禮山縣日興驛,徒三年定配。李仁泳,功減一等,杖九十收贖,告身盡行追奪,忠淸道泰安郡下川驛,徒二年半定配。尹禹鉉,功減一等,杖七十收贖,告身盡行追奪,黃海道鳳山郡洞仙驛,徒一年半定配。金載孟,功議各減一等,杖六十收贖,告身盡行追奪,江原道橫城縣蒼峰驛,徒一年定配。金銖,功議各減一等,杖九十收贖,告身盡行追奪,黃海道平山府金巖驛,徒二年半定配。沈文永,功議各減一等,杖八十收贖,告身盡行追奪,忠淸道林川郡靈楡驛,徒二年定配,而以議啓內辭意具罪目,依例發遣府書吏·羅將,押送于各其配所,何如?傳曰,允。
又以義禁府言啓曰,時囚罪人任百禧,杖七十收贖,告身盡行追奪,徒一年半定配。具絎,杖六十收贖,告身盡行追奪,徒一年定配。李完植,杖六十收贖,告身盡行追奪,徒一年定配,照律公事判付內,依允。任百禧·具絎,功議各減一等,李完植,功減一等事,命下矣。任百禧,功議各減一等,減徒加杖,杖一百收贖,告身盡行追奪。具絎,功議各減一等,減徒加杖,杖九十收贖,奪告身四等。李完植,功減一等,減徒加杖,杖一百收贖,告身盡行追奪,放送之意,敢啓。傳曰,知道。
上在昌德宮。停常參·經筵。
藥房提調,李肇源,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申綋啓曰,備邊司郞廳來言,今日賓廳日次,而都目政事相値,不得來會云矣,敢啓。傳曰,知道。
金履喬啓曰,藥房提調·副提調,持湯劑來待矣。傳曰,封入。
傳于金履喬曰,直提學金履喬馳詣健陵,奉審摘奸,顯隆園·華寧殿,一體奉審以來。
任厚常啓曰,玉堂上下番俱空,已至多日,事甚未安。應敎金陽淳,校理尹應大,副校理李墷,修撰尹永輝,副修撰洪益聞,旣有只推之命,竝卽牌招,以爲推移入直之地,何如?傳曰,允。
吏曹口傳政事,以李元默爲全州判官。
傳于金履喬曰,雖非親政,注書·尙瑞院官員,依例陞六。
又傳于曰,玉堂及臺諫·山林外,在外·未肅拜·未署經·呈告人員竝許遞,今日政差出。
又傳于曰,守令初仕之擇差,每當都政,屢煩飭敎,而歸於無實之地,今番則另加留心,期於對揚事,分付兩銓。
又傳于曰,忠臣·淸白吏子孫·西北·松都人,拔例收用事,分付兩銓。
尹羽烈啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
任厚常啓曰,玉堂上下番俱空,今日政新除授玉堂,待下批竝卽牌招,以爲入直之地,何如?傳曰,允。
尹羽烈啓曰,今日政新除授臺諫,待下批竝卽牌招,何如?傳曰,允。
吏批,都政。行判書朴宗慶進,參判趙萬元在外,參議趙貞喆進,行都承旨金履喬進。啓曰,臺諫多闕,禮曹參議,今當差出,而擬望之人乏少,外任竝擬,何如?傳曰,允。
又啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令·各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,直長仕日未滿十日以下者,啓稟陞六事,載在法典矣。直長中仕日未滿十日以下人,依例陞六,何如?傳曰,允。
又以吏批言啓曰,蔭官陞六後,準六朔經一考,始擬於五品窠,而間因排望之苟艱,以未經一考之人,啓稟陞擬事,定式矣。昨年冬大政,退行於今年二月,伊時陞六之人,至今月未準六朔之限,若捨此,則五品窠,實無排望之道,而曾前如此苟艱之時,多有啓稟陞擬之例,今亦依此爲之,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。以李功敏爲司饔主簿,南正容爲司䆃主簿,李翼在爲司僕主簿,李羲溫爲居昌府使,金魯鍾爲溫陽郡守。鏡城判官愼必復,梁山郡守李中鎭相換。幼學金潤澤,年八十今超通政,侍從臣前掌令金錫洪父加資事承傳。鄭東勉爲義盈主簿,吳致奎爲掌苑別提,韓用大爲康陵令,金基有爲錦山郡守,趙恩錫爲坡州牧使。典籍三單卓瑊·洪煥·權。趙德林爲平市直長,李度謹爲司圃直長,金箕曾爲醴泉郡守,朴長輿爲吏曹佐郞,鄭鴻慶爲兵曹佐郞,李文會爲大司諫,洪命周爲執義,任俊常爲司諫,夫宗仁·姜學濬爲掌令,魚在濂·黃儆彦爲持平,李游夏爲獻納,南周獻·李敎源爲正言,李墷爲應敎,曺錫正爲副應敎,李鍾穆·宋翼淵爲校理,金陽淳·申綽爲副校理,李奎鉉·洪羲弼爲修撰,兪應煥·趙萬永爲副修撰,任禹常爲尙瑞直長,尹師殷爲直講,鄭義命爲濟原察訪,李震寬爲重林察訪,閔琬爲刑曹正郞,嚴著·任岳周爲禁府都事,趙濟仁爲金溝縣令,兪秉柱爲甑山縣令,李鼎寬爲南平縣監,任禹常爲禁府都事,盧尙熙爲司藝,玄鎭商·睦台錫爲典籍,李漢極爲龍川府使,沈宜慶爲尙瑞副直長,鄭海柱爲戶曹佐郞,李氣浩爲工曹佐郞,黃基定爲竹山府使,金鎭九爲海美縣監,沈宜慶爲尙瑞直長,任禹常爲刑曹佐郞,金在熊爲漢城判官,李憲祚·金炳球爲典籍,金錫喜爲尙瑞副直長,李翼在爲監察,李元敬爲明川府使,洪雲錫爲熙川郡守,趙雲會爲司宰僉正,閔元鏞爲典牲副奉事,吳玹爲濟用副奉事,黃禧經爲活人別提,李功敏爲司僕主簿,吳致奎爲監察。禁府都事任岳周,濟用奉事,趙啓煥相換。李玄升爲繕工主簿,李文馨爲內贍主簿,金昌壽爲瓦署別提,吳漢禧爲掌苑別提,韓永杓爲禁府都事,李顯膺爲南部令,朴瑞源爲寧越府使,尹喜豐爲德源府使,趙禹錫爲蔚珍縣令,吳在臣爲藍浦縣監,李晩秀爲冬至兼謝恩正使,李志淵爲副使,朴綺壽爲書狀官,李勉求爲輔德,權丕應爲禮曹參議,姜浚欽爲弼善,元在明爲戶曹參判,李好敏爲同春秋,權中履爲工曹正郞,崔時淳爲掌樂正,李翼在爲工曹佐郞,李濟翼爲大同察訪,金聖謙爲栗峰察訪,韓喆濟爲平安都事,魏魯喆爲濬源殿令。知春秋單李好敏,李奎憲爲監察,朴齊顯爲漢城主簿,徐秉淳爲禁府都事,金永孚爲敦寧主簿,金箕書爲司饔主簿,金最根爲氷庫別提,李重根爲軍器主簿,趙奎昇爲吏曹佐郞,金炳元爲東部都事,李䎘在爲西部都事,金普淵爲童蒙敎官,李憲英爲翼陵參奉,鄭基弘爲健陵參奉,崔海翼爲昌陵參奉,柳持恭爲典獄參奉,盧光斗爲順康園守奉官。奉常直長單李源祚,兼養賢庫直長單李文欽。
兵批,行判書朴崙壽進,參判申在明進,參議鄭景祚入直進,參知李鼎秉進,同副承旨申綋進。啓曰,訓鍊正,今當差出,而擬望之人乏少,外任竝擬,何如?傳曰,允。
又啓曰,各道僉使·營將·中軍·虞候,今當差出,而擬望之人乏少,已準朔守令及未準朔禁軍將·邊將·虞候,竝擬,何如?傳曰,允。以吳泰賢爲同知,洪栒爲五衛將,李載亨爲宣傳官,柳信儉爲都摠經歷,柳光濂爲訓鍊僉正,李恩植爲都摠都事,朱載彦爲訓鍊判官,權瑞極爲武兼,夫士敏爲部將,李潤俊爲忠壯將。訓鍊判官柳鎭均,主簿李重根·安榮·李叶求以上依定式減下。金魯甲爲慶州營將,安光貞爲大邱營將,尹載奎爲北虞候,沈能壽爲統虞候,李鉉爲平安兵虞候,金魯巖爲晉州營將,呂喆永爲三陟營將,李邦翊·任聖尹爲永宗僉使,尹宇大爲上土僉使,柳基常爲多大浦僉使,張鳳運爲赤梁僉使,韓宗祿爲車嶺僉使,姜洙昌爲白峙僉使,李仁馥爲古今島僉使。訓鍊主簿單許灝,副護軍李龜雲,副司果洪學淵,車仁鳳爲所斤僉使,趙璟鎭爲北評事,柳馨基爲平山萬戶,李東燁爲助羅萬戶,王太爲鳥嶺別將。僉知三單李光錫·李萬運·閔靖世。具載重爲群山僉使,曺光秀爲玉浦萬戶,趙完璧爲在德萬戶,康鵬老爲溫萬戶,金彩礪爲玉江萬戶,韓國良爲五衛將,李亨煒爲加設訓鍊判官,丁柱鶴·金德淵·李恒球爲加設訓鍊主簿,洪應星爲五衛將,朱載彦爲慶尙左水虞候,鄭宗信爲黑山島別將,李晩榮爲舊所非別將,金守喆爲浦項別將。慶州營將金魯甲,大邱營將安光貞,平安兵虞候李鉉,統虞候沈能壽,北虞候尹載奎以上,今加折衝加資事承傳。趙存慶爲訓鍊正,權逴爲廣州中軍,白毅鎭爲高山里僉使,兪致逈爲仁遮外萬戶,李耆秀爲興陽監牧官。同知單徐興國,李時升爲五衛將,尹信烈爲景福將,崔昌國·李潤弘爲慶熙將,李元敬爲慶尙左兵虞候。副護軍金魯甲·安光貞,僉知張軫彩。
申綋,以兵批言啓曰,五衛將洪栒,前任廣州中軍,時在任所,閔靖世·洪應星·韓國良,除授在外,上來間該廳番次苟艱。景福宮衛將尹信烈,慶熙宮衛將崔昌國·李潤弘,病難供職。在德萬戶趙完璧,老父今年七十六歲,法不當遠離赴任,呈狀乞遞,竝改差,何如?傳曰,允。以尹義儉·趙德永爲宣傳官,李復馨·李元緖爲都摠都事,權喜成爲咸興監牧官。護軍權常愼,副司直宋翼淵·林景鎭,副司果朴來謙·趙。金鍾謙爲中樞經歷,李儒遠·柳彝均爲訓鍊主簿,李明植爲右捕從,李鎭遠爲武兼。同知李潤弘,僉知二單李時升·尹信烈,副司直金陽淳·洪敬謨·李友秀·尹應大·朴綺壽·李墷·尹永輝·洪益聞·權中淸·任俊常。禹孟河爲訓鍊僉正,李光魯爲訓鍊判官,徐國輔·尹秀烈爲訓鍊主簿,李萬柱爲武兼。副護軍鄭學莘·李益緖·鄭宅恒·吳致壽·南允豐·具廛。崔昌國·李恩植爲都摠經歷,李濟完爲訓鍊僉正,朴基碩·金瑩綬爲訓鍊判官,李煥爲訓鍊主簿。護軍吳翰源,副護軍李憲琦·尹相重。李禎植爲都摠都事,崔祉鉉爲訓鍊判官,孔彦柱·申錫祐·吳致聖爲訓鍊主簿。同知單洪應星,副司直姜浚欽·金錫洪·邊景鵬·李奎鎭·南潞。
又以兵批言啓曰,參下官仕日不足,未滿十日以下,曾有啓稟出六之規矣。宣傳官趙存中,武臣兼宣傳官李載暹·尹得燁,守門將閔致旭·李羲臣,仕日不足爲十日,依例陞六,何如?傳曰,允。以金學基爲訓鍊副正,李行淳·李載暹·尹得燁爲武兼,李勗爲部將。同知單韓國良,護軍崔致崙。吳致勛爲宣傳官,鄭履逵爲訓鍊主簿,李禮培·全致常爲武兼,金潤澤爲在德萬戶。副護軍洪栒,副司果李鶴秀·柳銓均。以鄭禹濟·尹澤烈爲五衛將,尹致大爲慶熙將,元榘爲宣傳官,朴兢淵爲都摠經歷,金觀澤爲五衛將,姜允河爲景福將,林世忠爲慶熙將,南錫老爲都摠都事,金鍾謙爲左捕從,韓宗顯爲五衛將,李元緖爲中樞經歷,趙存中爲訓鍊主簿,趙存中爲都摠都事。同知單尹致大。柳鳳爲訓鍊主簿,閔致旭爲部將。同知單姜允河,僉知單金觀澤·李寅達·尹永培爲宣傳官,趙晉錫·李敬建·宋秀國·韓用正爲武兼。李普源·吳致麟爲部將,金奎集·金敬祿爲守門將。權管秩乫軒洞金演燮,廣坪崔禧鎭,小坡兒胡柱臣。
以執義洪命周,掌令夫宗仁,持平魚在濂,獻納李游夏,正言李敎源·南周獻牌不進罷職傳旨,傳于尹羽烈曰,只推。
以副應敎曺錫正,校理李鍾穆·宋翼淵,副校理金陽淳,修撰李奎鉉,副修撰兪應煥·趙萬永牌不進罷職傳旨,傳于任厚常曰,只推。
申綋,以司僕寺一二提調意啓曰,兼內乘洪雲錫,今日都政,移拜熙川郡守矣。其代令該曹,卽爲口傳差出,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而都目政事相値,不得設行之意,敢啓。傳曰,知道。
又以都摠府言啓曰,副摠管元永胄,以禁衛中軍,新舊番軍兵等點考事,南別營晝仕出去之意,敢啓。傳曰,知道。
吏曹參判趙萬元疏曰,伏以臣,於病伏田廬之中,伏奉選部除旨,惶隕感祝,靡所容措。臣於是職,前後屢蒙恩點,自知其萬萬不稱,而或夤緣事會,不得不冒沒出肅者亦屢矣。無一報效,有百僨誤,尋常愧懼,若隕淵谷,今又誤恩,若偏於群彦林立之外,至及於荒野病淹之中,德海恩山,未足諭其萬一也。固當感激洪私,拚棄廉隅,進身京洛,叩謝恩命之不暇,而第臣失血本症,積年沈痼,重以年旣衰頹,氣不抵敵,發作無常,寧日恒少。近又霖熱薰蒸,暑滯成泄,數旬危苦,寄身床玆,食飮全却,形殼堇存,房闥起動,尙此須人,擔舁作行,萬無其望。此際伏聞大政入稟,期日只隔,而緣臣之病且居外,將不得備員擧行,私心之悚惶,已無可言,朝體之苟艱,當復如何?揆以義分,有難泯伏,玆敢不避猥越,從縣道疾聲呼籲。伏乞聖慈,俯垂矜憐,亟遞臣所帶之職,以便公私,因治臣逋慢之罪,以肅朝綱焉。臣無任云云。答曰,省疏具悉。卿其勿辭,調理上來。
丙子六月二十五日卯時,上御熙政堂。藥房入診入侍時,提調李肇源,副提調金履喬,假注書李憲祚,記注官曺錫鯤,別兼春秋鄭基善,檢校直閣鄭元容,以次進伏。醫官秦東秀·李命運·白成五,進伏楹外訖。肇源等曰,潦暑轉劇,聖體,若何?上曰,一樣矣。肇源等曰,王大妃殿氣候,何如?上曰,各殿宮氣候一樣矣。仍命醫官入診。東秀·命運,以次入診訖,退伏奏曰,脈候左右三部調均矣。上命成五入診。成五進伏奏曰,黃栢膏付之,洗以柴胡湯,則卽當責效矣。肇源曰,依前方爲之乎?成五曰,然矣。王大妃殿進御二錢重人蔘粟米飮,自今日一貼式限四貼煎入事。出榻敎嘉順宮進服二錢重人蔘粟米飮,自今日一貼煎入事。出榻敎上命退。諸臣以次,退出。
上在昌德宮。停常參·經筵。
自巳時至人定,灑雨下雨,測雨器水深二寸六分。
自人定至二十七日開東,灑雨下雨,測雨器水深一分。
任厚常啓曰,藥房提調,持湯劑來待矣。傳曰,封入。
傳于申綋曰,守令·邊將,初仕人留待。
傳于申綋曰,守令·邊將,初仕人入侍。
任厚常啓曰,玉堂上下番俱空,已至多日,事甚未安。副應敎曺錫正,校理李鍾穆·宋翼淵,副校理金陽淳,修撰李奎鉉,副修撰兪應煥·趙萬永,旣有只推之命,竝卽牌招,以爲推移入直之地,何如?傳曰,允。
以副應敎曺錫正,校理李鍾穆·宋翼淵,副校理金陽淳,修撰李奎鉉,副修撰兪應煥·趙萬永牌不進罷職傳旨,傳于任厚常曰,只推。
申綋啓曰,卽伏見兵曹局別將望單子,則局別將之將字,落漏書入,至於蒙點之境。奏御文字,何等審愼,而如是疎忽,事甚駭然。原單子改付標以入,而臣之矇然捧入,不勝惶悚。當該堂上,不可無警,推考,何如?傳曰,允。
兵曹口傳政事,以元榘爲司僕內乘。
申綋,以禁衛營言啓曰,來閏六月當四番左部左司屬忠淸道四哨軍兵逢點實數五百十三名,已爲點閱整齊。來閏六月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來八月當四番左部中司屬四哨內,忠淸道五百七名,京畿六名,來七月二十五日京中逢點。依例準二朔立番之意,兩道監·兵使處,預爲知委,何如?傳曰,允。
又以御營廳言啓曰,本廳來閏月七月兩朔應立左部右司屬全羅左道四哨軍兵五百十七名,今已逢點整齊矣。閏六月初一日,與舊番中司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來八月九月兩朔應立左部後司屬全羅左道二哨,右道二哨合四哨軍兵,七月二十五日,京中逢點。八月初一日,與右司軍兵,當爲替代立番,趁期調送事,本道監·兵使處,措辭知會之意,敢啓。傳曰,知道。
丙子六月二十六日卯時,上御熙政堂。守令·邊將初仕人入侍時,右承旨任厚常,同副承旨申綋,記事官趙雲從,記注官安亨鎭,記事官李湜,以次進伏。寧越府使朴瑞源,坡州牧使趙恩錫,龍川府使李漢極,竹山府使黃基定,德源府使尹喜豐,明川府使李元敬,熙川郡守洪雲錫,全州判官李元默,金溝縣令趙濟仁,甑山縣令兪秉柱,蔚珍縣令趙禹錫,南平縣監李鼎寬,海美縣監金鎭九,藍浦縣監吳在臣,健陵參奉鄭基弘,以次進伏訖。上曰,各奏職姓名,可也。瑞源等,竝皆俯伏仰奏,邊將及武臣初仕人,則宣傳官,自階下傳奏職姓名。大邱營將安光貞,晉州營將金魯巖,廣州中軍權逴,江原中軍李邦翊,平安兵虞候李鉉,慶尙左兵虞候權思奎,慶尙左水虞候朱載彦,永宗僉使任聖尹,多大僉使柳基常,群山僉使具載重,高山里僉使白毅鎭,赤梁僉使張鳳運,白峙僉使姜洙昌,車嶺僉使韓宗祿,古今島僉使李仁馥,所斤僉使車仁鳳,仁遮外萬戶兪致逈,平山浦萬戶柳馨基,助羅浦萬戶李東燁,玉浦萬戶曺光秀,玉江萬戶金彩礪,在德萬戶金潤澤,溫萬戶康鵬老,舊所非浦別將李晩榮,黑山島別將鄭東信,浦項別將金守喆,乫軒洞權管金演燮,小坡兒權管胡柱臣,宣傳官尹永培,武兼宋秀國·韓用正,竝皆傳奏訖。上命守令先退。瑞源等退出。又命退,承史,以次退出。
上在昌德宮。停常參·經筵。
自開東至申時,灑雨下雨,測雨器水深二分。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
尹羽烈啓曰,大司憲宋穉圭,掌令姜學濬,持平黃儆彦在外,執義洪命周未肅拜,掌令夫宗仁,持平魚在濂呈辭,監察茶時之意,敢啓。傳曰,知道。
任厚常啓曰,來初一日,輪對日次矣,敢稟。傳曰,當次人受點,後日次待令。
又啓曰,戶曹參判元在明,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,藥房提調,持湯劑來待矣。傳曰,封入。
又啓曰,藥房提調,持粟米飮來待矣。傳曰,封入。
傳于任厚常曰,魂宮朔祭當親行,該房知悉。
又傳于曰,未下直守令·察訪·虞候·邊將,皆令當日辭朝。
任厚常啓曰,卽者吏曹郞廳來言,金溝縣令趙濟仁,甑山縣令兪秉柱,南平縣監李鼎寬,明川府使李元敬,熙川郡守洪雲錫,蔚珍縣令趙禹錫,藍浦縣監吳在臣,德源府使尹喜豐,憲府則雖已署經,諫院則尙未署經云。除在外外,未肅拜人員,竝卽牌招,以爲備員署經之地,何如?傳曰,一司除署經。
備忘記,坡州牧使趙恩錫,永宗僉使任聖尹,海美縣監金鎭九,平安兵虞候李鉉,在德萬戶金潤澤,溫萬戶康鵬老,車嶺僉使韓宗祿,高山里僉使白毅鎭下直,各長弓一張,長箭一部,片箭一部,筒兒一箇賜給。
任厚常啓曰,玉堂上下番俱空,已至多日,事甚未安。副應敎曺錫正,校理李鍾穆·宋翼淵,副校理金陽淳,修撰李奎鉉,副修撰兪應煥·趙萬永,旣有只推之命,竝卽牌招,以爲推移入直之地,何如?傳曰,允。
以副應敎曺錫正,校理李鍾穆·宋翼淵,副校理金陽淳,修撰李奎鉉,副修撰兪應煥·趙萬永牌不進罷職傳旨,傳于任厚常曰,只推。
兵曹口傳政事,副司果單金道喜。
任厚常,以侍講院言啓曰,新除授輔德李勉求,除拜後過三日不爲出肅,卽爲牌招察任,何如?傳曰,允。
尹羽烈,以禁衛營言啓曰,本營騎士別將許溟,身病猝重,勢難察任,改差,何如?傳曰,允。
又以兵曹言啓曰,今六月二十七日,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火。奎章閣·議政府·承政院·漢城府,一體頒火之意,敢啓。傳曰,知道。
任希存,以賑恤廳言啓曰,謹依漢城府民家頹壓別單判付,西部字內全家頹壓三百八十九戶各錢二兩,完少頹多八十二戶各布一疋。北部字內全家頹壓一戶錢二兩,完少頹多三戶各布一疋,依例分給之意,敢啓。傳曰,知道。
副校理李墷疏曰,伏以臣,猥膺嶺南繡衣之命,粗伸臣子反面之忱,而才識不逮,論斷不嚴,多愧古人持斧之風。至於所帶館銜,自來區區情勢,有不敢遽然承膺,召牌日降,積犯違傲,且惶且悚,惟譴何是俟。際伏見東萊前府使洪秀晩所供,則以臣諸條論列,雖不敢謂全無是事,而擧皆遊辭粧撰,逐段彌縫,有若臣但摸皮膜,不識裏面者然,隱然歸之於失實之科,臣於此,誠不勝駭感之至。臣之原初書啓,竊自附簠簋不飾之義,不欲傷朝廷忠厚之風,略擧梗槪,俾思自省之道者,終欠別白,反開遂非之路。則臣之儱侗巽軟,方此自訟之不暇,而亦不容不逐條辨破,以明臣言之皆有所據,彼說之自歸飾詐也。大抵萊府乙亥條下納米都數,爲二萬三千八百六十石零,而乃以一萬三千二百八十九石零,分排作錢除出。其官餘米及應作者外四千五百石,每石十一兩五錢式合錢五萬一千七百五十兩,入給倭人每石十一兩五錢之價,卽前所未有之例,固已啓後來無窮之弊。且三千七百六十五石零,每石折價二十兩合錢七萬七千三百十四兩二錢四分內,四萬八百二十五兩,以每石十一兩五錢,例又爲給倭。其所剩餘錢,爲三萬六千四百八十九兩四錢四分,而其中四千七百四十一兩零,則謂以順付改色兩條,出給釜倉色與鄕廳,一千五百七十三兩零,則以官餘米七十八石零價除之,又三千兩,則屬之該監裨將權紀,又七千二百兩,則屬之訓導玄義洵。其餘一萬九千九百七十五兩零,移屬會所,歸之私用,其時簿書,昭不可掩,臣皆査實,俱有證案。又於本色米一萬五百七十一石零之中,給倭米不過三分之一,而其外三分之二,則每石取價,不下二十兩。都合取剩,不知其爲幾萬,則雖有補賑之需,防役之用,如干所費,不過九牛一毛,而餘剰所取,可謂塞破屋子,彼雖欲厭然自揜,其可得乎?且甲戌條四千二百三十石零之作錢取剩,又在此數之外,前後萬餘石取剩之數,吏簿自在。累鉅財歸橐之說,巷謠爭傳,而今其所供曰萊民給惠,豈無其術,而何必收取彼錢,白給吾民乎?又曰其時道內事情,若不輕價代捧,則民邑生梗,彼此一般,故不得不爲此方便之道。又曰米直雖減之又減,穀價翔貴,以致所捧之數較多於前,又曰只知其入,不知其出云云。蓋給倭實數之爲十一兩五錢,已是常法之外,而又於此數之外,加取八兩五錢者,是果出曲諒事情,而輕價代捧之意乎?萊人及惠,雖如其供,不必收取彼錢,而數外加捧,終無歸屬,未免專事肥己。若謂之爲念生梗,減之又減,則一石二十兩之價,恐不可以減之一字漫漶說去,而彼亦不敢曰所捧之數較少於前,則其所發明者,可謂上下橫決,而反不覺其眞贓之自露矣。其所謂知入不知出者,亦是自道其實狀也,尤豈非可笑之甚者乎?況其區處中三千七千之屬之某某者,是果公用乎,私用乎?軍校賣任錢之需於補賑,雖曰賑政通行之規,十數萬剩數自在,數百名任債奚爲?事面不顧,巨細無遺,零瑣之謗,言亦可羞,寵校之夤緣作奸,勢所必至,固不足責矣。至於權裨之濁亂,不一而足,雖以已出於吏校之招,觀之,下納時六千兩私橐之說,賄賂之近千金公行之跡,萬口喧傳,十手皆指,則其所謂監色之自不得不相關云者,果至財利上相關而言耶?府吏鄭平勳之杖斃,雖諉於前犯通倭之罪,當初倭書現捉之後,直用本律,有何不可,而只施重棍於設門外,若以事涉邊情,驚動瞻聆爲慮,則設門卽倭關外門,衆倭所見之處也,不欲驚動之意,果安在哉?其所謂他罪云者,臣未知其果以何罪至於三千里流配之境,而及夫遇赦放還之後,又復出沒邊境,蹤跡叵測,則可謂罪上添罪,不容少貸,而謂以未捉事端,忍置經年者,何其前後爲說,若是矛盾之甚乎?至若掛書之事,在其臨歸之際,而設使果出於平勳之手,不果是譏毁官長而已,視諸前罪,亦云薄矣。又況條件各異,則雖欲捏合,此何足爲屬於邊情,現捉事端之證,而且其事在䵝昧,未執眞贓,則乃嗾親校趙德健,誘饋杯酒,鉤得筆蹟,直以此斷爲眞贓,不有究覈,遽加酷杖,遂至脅摺瞳突,舌吐氣塞,乃以其未冷之屍,暴諸街路,重加嚴棍,是平勳死於掛書,而非死於交通邊情之罪也。此可見逞憤快心,惡謗滅口之計,而平勳,卽本府書啓之吏,如欲參驗其筆蹟,則何患不得於許多文簿之中,而乃反巧爲設計,暗地摸捉者,是豈公聽竝觀,明正其罪之擧乎?且於平勳死後,又有二謗之掛,人皆傳說,而其妻以此訟冤於臣,故査問於趙德健輩,而略聞其端緖,則疑似之跡,終不明的,酷猛之杖,未免濫殺。特以平勳之前犯死罪,只論其失刑者,臣亦失之太寬矣。蓋此諸條論列,初不明白指陳,致使囚供,敢生脫之計,竟爲薄勘而止,臣之不職之罪,於是乎益著矣。玆不得不冒煩崇嚴。伏乞聖明,俯賜諒察,亟下臣章于王府,使之更理,施以當律,仍治臣逋慢瀆擾之罪,以安私分,不勝幸甚。臣無任云云。省疏具悉。疏辭令廟堂稟處。
上在昌德宮。停常參·經筵。
尹羽烈啓曰,大司憲宋穉圭,掌令姜學濬,持平黃儆彦在外,執義洪命周未肅拜,掌令夫宗仁,持平魚在濂呈辭,監察茶時之意,敢啓。傳曰,知道。
傳于任厚常曰,禮房承旨,馳詣懿陵,奉審摘奸以來。
傳于任厚常曰,魂宮朔祭,親行置之。
任厚常啓曰,藥房提調,持湯劑來待矣。傳曰,封入。
又啓曰,藥房提調,持粟米飮來待矣。傳曰,封入。
申綋啓曰,卽伏見江華留守徐能輔,今春夏等褒貶啓本,則邊將無一人居中居下,殊無嚴明殿最之意,推考,何如?傳曰,允。
任厚常啓曰,玉堂上下番俱空,已至多日,事甚未安。副應敎曺錫正,校理李鍾穆·宋翼淵,副校理金陽淳,修撰李奎鉉,副修撰兪應煥·趙萬永,旣有只推之命。應敎李墷疏批已下,亦一體牌招,以爲推移入直之地,何如?傳曰,允。
以應敎李墷,副應敎曺錫正,校理李鍾穆·宋翼淵,副校理金陽淳,修撰李奎鉉,副修撰兪應煥·趙萬永牌不進罷職傳旨,傳于任厚常曰,只推。
任厚常,以禮曹言啓曰,穆陵大王陵上莎草潰缺處修改,待八月節候,擇日擧行事,前已啓下矣。修改吉日時,令日官池景泌推擇,則來八月初二日辰時爲吉云。以此日時擧行,而謹稽謄錄,則陵上修改時,有設都監擧行之例,有因特敎勿設都監,政府以下進去監董之例,今番則何以爲之乎?敢稟。傳曰,政府以下,進去監董。
又以禮曹言啓曰,崇陵·弘陵莎草汰落處補築時,事役浩大,不可以陵官專管擧行。依近例,以各其地方官楊州牧使,補土堂上差下,高陽郡守,補土差使員差下,與本陵官員,眼同擧行,恐合事宜,而臣曹不敢擅便,何以爲之乎?敢稟。傳曰,依此爲之。
又以禮曹言啓曰,崇陵沙汰處補築時,本曹堂上郞廳,當爲進去監董,而穆陵陵上莎草潰缺處,政府以下進去監董時,本曹堂上郞廳,旣已進去矣。在前局內陵寢修改時,兼進監董,多有已例,今亦依此擧行乎?敢稟。傳曰,兼進監董,可也。
又以禮曹言啓曰,崇陵陵上階砌莎草汰落處,丁字閣正間滲漏處,待八月節候修改事,啓下矣。吉日時,令日官池景泌推擇,則來八月初二日辰時爲吉云。以此日時擧行,先告事由祭,同日曉頭行,祝文令藝文館撰出,役軍及物力區劃等事,依近例,令各該司及京畿監司,預爲措備事,分付。本曹堂上·郞廳各一員進去,監董畢役,何如?傳曰,允。
又以禮曹言啓曰,弘陵陵上穴前莎草汰落處,丁字閣月臺石頹圮處,待八月節候修改事,啓下矣。吉日時,令日官池景泌推擇,則來八月初二日辰時爲吉云。以此日時擧行,先告事由祭,同日曉頭行,祝文令藝文館撰出,汰落處補築時,役軍及物力區劃等事,依近例,令京畿監司,預爲措備。月臺石頹圮處,事役極其浩大,依前例,臣曹堂郞,與戶曹郞廳,繕工監監役官進去,與本陵兩官,眼同監董。物力·機械·匠募,令各該司及京畿監營,磨鍊進排事,竝以分付,何如?傳曰,允。
任希存,以戶曹言啓曰,時御所內各司,依定式發遣本曹正郞臣尹致猷,兵曹參議臣鄭景祚,佐郞臣黃鍾人,東所衛將臣韓根馨,西所衛將臣張彦極,南所衛將臣李時升,北所衛將臣趙廷彦,眼同看審後,有頉處別單書入,而修改則擇日擧行,何如?傳曰,允。
申綋,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
以漢城府民家頹壓別單,傳于任希存曰,恤典令該廳,卽爲分給事,分付。
任希存,以賑恤廳言啓曰,謹依漢城府民家頹壓別單判付,北部字內全家頹壓八戶各錢二兩,完少頹多九戶各布一疋,依例分給之意,敢啓。傳曰,知道。
上在昌德宮。停常參·經筵。
尹羽烈啓曰,大司憲宋穉圭,掌令姜學濬,持平黃儆彦在外,執義洪命周未肅拜,掌令夫宗仁,持平魚在濂呈辭,監察茶時之意,敢啓。傳曰,知道。
任厚常啓曰,藥房提調,持湯劑來待矣。傳曰,封入。
備忘記,大丘營將安光貞下直,長弓一張,長箭一部,片箭一部,筒兒一箇賜給。
任厚常啓曰,玉堂上下番俱空,已至多日,事甚未安。應敎李墷,副應敎曺錫正,校理李鍾穆·宋翼淵,副校理金陽淳,修撰李奎鉉,副修撰兪應煥·趙萬永,旣有只推之命,竝卽牌招,以爲推移入直之地,何如?傳曰,允。
以應敎李墷,校理李鍾穆·宋翼淵,副校理金陽淳,修撰李奎鉉,副修撰兪應煥·趙萬永牌不進罷職傳旨,傳于任厚常曰,只推,
上在昌德宮。停常參·經筵。
藥房提調李肇源,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申綋啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
金履喬啓曰,藥房提調·副提調,持湯劑來待矣。傳曰,封入。
傳于任厚常曰,禮房承旨,馳詣宗廟·景慕宮,奉審摘奸以來。
備忘記,晉州營將金魯巖,三陟營將呂喆永,上土僉使,尹宇大下直,各長弓一張,長箭一部,片箭一部,筒兒一箇賜給。
傳于任厚常曰,魂宮朔祭,以親行磨鍊,侍衛以入直爲之。
傳于申綋曰,門路自內爲之。
尹羽烈啓曰,今日齋宿,承旨當爲備員,右副承旨趙台榮,卽爲牌招。行都承旨金履喬,行左承旨任希存,右承旨任厚常,所當牌招,而拘於廳規,不得請牌,何以爲之?敢稟。傳曰,允。牌招。
任厚常,以弘文館言啓曰,本館下番闕直,事甚未安。應敎李墷,校理宋翼淵·李鍾穆,副校理金陽淳,修撰李奎鉉,副修撰兪應煥·趙萬永,旣有只推之命,竝更牌招,以爲推移入直之地,何如?傳曰,允。
以應敎李墷,校理李鍾穆·宋翼淵,副校理金陽淳,修撰李奎鉉,副修撰兪應煥·趙萬永牌不進罷職傳旨,傳于任厚常曰,只推。
尹羽烈啓曰,大司憲宋穉圭,掌令姜學濬,持平黃儆彦在外,執義洪命周,掌令夫宗仁,持平魚在濂牌不進,監察茶時之意,敢啓。傳曰,知道。
以執義洪命周,掌令夫宗仁,持平魚在濂,獻納李游夏,正言南周獻·李敎源牌不進罷職傳旨,傳于尹羽烈曰,只推。
以京畿監司金魯敬狀啓,高陽郡人物壓死事,傳于任希存曰,聞甚矜惻,元恤典外,別加顧助,壓死人如有生前身還布,竝蕩減事,廟堂措辭,分付。
申綋,以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來閏六月朔試射,依定式停止之意,敢啓。傳曰,知道。
又以兵曹言啓曰,卽接西道參軍金宗浩牒報,則訓鍊都監所授彰義門南邊第五城廊近處,體城二間許頹圮云。爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城彰義門南邊第五城廊近處,體城二間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,嚴加守直之意,敢啓。傳曰,知道。
尹羽烈,以漢城府言啓曰,拯活人十五名以上者,抄啓事,曾有定式矣。卽接西部令徐有稷所報,則龍山坊土亭里契尊位中任等所告內,本洞最近江干,今月十七日夜,潦水猝至,一村墊沒,渰死之患,迫在呼吸之際,後漕倉漕船,來泊村岸,其中船主密陽居閑良金華碩,熊川居閑良朱思白等兩人,各持小船冒入,濟出三十餘戶幾百人口,炊而食之,湯而飮之。賴此全活,非但本洞人之擧皆呼訴,亦是沿江民之狼藉傳說云。近來濫觴之弊,不無其慮,故使之詳査,則該洞民人等口訴,一辭同然,金·朱兩人之拯救實績,果如所報,誠極可尙。其在激勸之道,宜有褒賞之擧,而臣府不敢擅便,令該曹考例稟處,何如?傳曰,允。
左議政韓用龜疏曰,伏以臣,抱至切之情,陳必退之義,罪犯屢瀆,而恩荷包容,郵罰不降,慰勉備至,如臣螻蟻之賤,何以得此於聖明之前?惶霣感激,不知死所。嗚呼,臣之臨年乞骸,或恐禮防之隳壞,量力求退,爲慮國事之僨誤,斷斷衷赤,可質彼蒼,而伏奉前疏批旨,有四疏足矣之敎,臣於是,益不勝瞿然慙悚之至。區區去就,粗有株守,五疏三單,實非虛假,而亶出於得請乃已之計,則足與不足,初非較量,而只緣臣誠未能格天,詞不得感尊,前後血懇,便歸飾讓,此又臣難貰之罪也。臣方蹙伏俟勘,更何敢仰首鳴呼,而第臣以視蔭殘喘,値此潦暑,宿祟新症,一倍危劇,食飮阻却,神識昏錯,房闥起居,尙多顚蹶,班聯趨簉,尤非擬議。由是而廊廟爲養病之防,事務有叢脞之歎,臣於病伏㱡㱡之中,每一念及於此,不覺蹶然而起,繞壁彷徨,若添一病,玆敢冒萬死疾聲申龥。伏乞聖慈,特軫賤疾難强之實狀,亟命斥退,改卜賢德,使廟務毋曠,私心獲安,千萬幸甚。臣無任云云。答曰,省疏具悉卿懇。愼節奉慮,顧今廟務多事,且賓對不行,已至多日,況前後批旨,已悉諭者乎?不須多誥,卿其調理視事,以副予意。仍傳于任厚常曰,此批答,遣史官傳諭于左議政。
魂宮朔祭親行敎是時,亞獻官,右議政金思穆,終獻官靑城尉沈能建,贊禮,禮曹判書趙德潤,典祀官奉常正李泰淳,宮闈令尙膳李元碩,執禮副司果洪敬謨,執尊司僕正沈能稷,大祝副應敎曺錫正,祝史副司果洪勝圭,齋郞副司果李若愚,盥洗位禮曹佐郞洪祐燮,盥洗位典籍權,爵洗位典籍鄭載慶,爵洗位典籍徐承烈,亞終獻典籍黃贊熙,贊者引儀金學羲,贊者引儀方禹矩,謁者兼引儀黃梯,謁者兼引儀李正幹,贊引假引儀李圭白,祭監監察鄭郁東,祭監監察沈能植。
丙子六月三十日卯時,上御熙政堂。藥房入診入侍時,提調李肇源,副提調金履喬,記事官朴齊明,記注官安亨鎭,記事官李湜,檢校待敎李龍秀,以次進伏。醫官洪旭浩·秦東秀·白成五,以次進伏楹外訖。肇源曰,數日以來,暑炎稍甚,聖體,若何?上曰,一樣矣。肇源曰,寢睡·水刺之節,何如?上曰,一樣矣。肇源曰,王大妃殿氣候,何如?上曰,一樣矣。肇源曰,嘉順宮氣候,何如?上曰,一樣矣。上命醫官入診。旭浩·東秀,以次入診訖,退伏奏曰,脈度左右三部調均矣。旭浩奏曰,近日進御之藥儘好,而時方三伏,但以二十貼進御似好,故敢此仰達矣。上曰,唯。肇源曰,今日爲十五貼,而更進五貼,則當爲二十貼矣。上曰,今日別無按察者,白成五退去,後日次待令,可也。上仍命退,諸臣,以次退出。
上在昌德宮。停常參·經筵。
自開冬至巳時,灑雨下雨,測雨器,水深一寸八分。
朔祭親行後,大殿·王大妃殿·中宮殿·嘉順宮·世子宮,內閣·政院·玉堂百官,奉慰單子問安。答曰,知道。
藥房口傳問安。答曰,知道。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申綋啓曰,來初五日朝參日次矣,敢稟。傳曰,停。
金履喬啓曰,藥房副提調,持湯劑來待矣。傳曰,封入。
備忘記,慶尙左水使李觀植下直,長弓一張,長箭一部,片箭一部,筒兒一箇賜給。
申綋啓曰,大司憲宋穉圭,掌令姜學濬,持平黃儆彦在外,執義洪命周,掌令夫宗仁,持平魚在濂牌不進,監察茶時之意,敢啓。傳曰,知道。
以執義洪命周,掌令夫宗仁,持平魚在濂,獻納李游夏,正言南周獻·李敎源牌不進罷職傳旨,傳于申綋曰,只推。
以應敎李墷,校理李鍾穆·宋翼淵,副校理金陽淳,修撰李奎鉉,副修撰趙萬永牌不進罷職傳旨,傳于任厚常曰,只推
任厚常,以奎章閣言啓曰,景慕宮·望廟樓,今朔奉審無頉之意,敢啓。傳曰,知道。
又以弘文館言啓曰,新除授副校理申綽,時在京畿廣州地,修撰洪羲弼,時在忠淸道天安地,經筵入番事緊,請竝斯速乘馹上來事,下諭。傳曰,依啓。
又以弘文館言啓曰,本館下番闕直,事甚未安。應敎李墷,校理李鍾穆·宋翼淵,副校理金陽淳,修撰李奎鉉,副修撰趙萬永,旣有只推之命,竝卽牌招,以爲推移入直之地,何如?傳曰,允。
申綋,以都摠府言啓曰,今日入直內三廳武兼禁軍及軍兵等,當爲中日習射技放,而魂宮朔祭親祭正日相値,不得設行之意,敢啓。傳曰,知道。
尹羽烈,以義禁〈府〉言啓曰,保放罪人申義直,還囚議處以入之意,敢啓。傳曰,知道。
禁府啓目,咸安前郡守安㢞原情云云。傳旨內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?啓,依允。又啓目,興陽前縣監安光贊原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編議處,何如?啓判付。依允。又啓目,密陽前府使鄭致愚原情云云。問目內辭緣,泛稱遲晩,刑推得情,何如?啓判付。除刑推議處爲良如敎。又啓目,靈巖前郡守李鍾英原情云云。問目內辭緣,泛稱遲晩,所當請刑是白乎矣,別軍職勿爲請刑,載在大典通編,議處,何如?判付啓,依允。又啓目粘連,向前李馥秀亦,賑資實入穀之爲四千餘石,而歲前救急,簸揚縮穀,皆在其中云者,囚供雖若爲分疏之端,而賑口元數,旣不條陳,餘剩有無,終不別白,稅米之幻弄愆期,亦不可以臨遞不察,有所寬恕。以此照律,何如?判付啓,依允。又啓目粘連,向前車聖民亦,漂船去來,事係愼重,而時刻早晩,終歸相左,以致帥臣之請勘,不審之罪,在所難逭。以此照律,何如?判付啓,依允。又啓目粘連,向前申義直亦,無夜標起夜之不進來,棍治,自是巡監之法例,而至於闕下待令春坊吏之不洞事由,徑先治罪,有關紀綱,極涉駭妄。以此照律,何如?判付啓,依允。
判敦寧李晩秀疏曰,伏以臣情踪窮蹙,疾病癃痼,命同草木,心如墻壁,杜門伏枕,厭厭無陽界念者久矣。千萬不自意,忽伏奉冬至兼謝恩正使之命,病中驚起,五內惝怳,誠莫知死罪賤臣,何以得此格外之誤恩也。夫專對之任,義重往役,臣子常分,所不敢辭。況臣曩値慶運,猥膺是命,燕雲薊樹,歷歷前度,苟使臣無情病之可言,則蹶趨承,寧有今昔之異哉?顧臣年前遭罹以來,滿身滓穢,爲世大僇,雖三沐而三薰,不可再玷於淸朝任使之列也決矣。迺蒙聖恩浩蕩,特記簪履,除書屢勤收錄,寵批曲加昭晳,以坑塪萬死之身,復齒衣冠之籍,枯荄陽春,未足爲喩。闔門銘鏤,同朝感歎,臣雖無狀,豈獨無戀結明時,銜戴恩造之心哉?其奈積罪如山,大防在前,匹夫微諒,分甘溝壑,前後五年之間,孤恩慢命,頑如木石,論以邦憲,誅殛亦輕。至若先朝御製印進之役,卽臣等終事殫誠之地,臣名忝閣班,躬逢盛會,獨不能隨諸僚後,與聞編校之末,少慰攀弓之餘痛,仰念恩遇,俯悼窮命,中夜血泣,死難瞑目。奚直古人周南留滯之恨而已?於此而尙不得轉動,則更何暇論於官職之辭受乎?此臣情踪之萬萬不可進也。且臣孤露餘生,老而不死,匪才冥升,獲譴神明,兩歲之中,荐遭重慼,情理慘毒,世無倫比。酷禍之所震剝,至情之所弸結,精神氣力,日就凘鑠,於是乎病遂乘虛而大肆,關格重症,課歲屢發,幾殊僅甦,便成貞疾。又於今年春夏之交,三朔阻食,五旬寒疾,症形危惡,眞元暴陷,轉輾沈篤,凜乎若傾刻且盡。幸自十數日來,雜試刀圭,稍尋生路,而視官忒昏,或迷尋丈,風眩頻作,如墮烟霧,腿膝痿攣,須杖而行,有似江南軟脚之病,頑痰用事,胸膈痞懣,一日所噉,不滿升龠,少失饑飽,輒作數日嘔泄,齒髮之凋落,骨體之柴削,比之病前,不啻落下幾級。臣之自量,人之見待,直是床簀拭巾之物,雖域內信宿之地,道塗行邁,末由自力,此去燕京,越重關度廣漠,原濕驅馳,風雪間關,蓋三千里之遠,而又過之。以臣奄奄癃病之軀,扶舁衝冒,强作飮氷之勞,決知有生行死歸之慮,螻蟻微喘,雖不足恤,其於委王命於草莽何哉?此臣疾病之萬萬不可强也。臣之若情若病,通朝擧世之所共知,臣若外托詩人靡盬之義,內懷榮塗媒進之計,忘廉包恥,抗顔周行,褎然居行人之首,則此眞小人而無忌憚也。世之持淸議者,孰肯恕臣於四維之外,而亦將何顔,重渡浿水,更對西州之士民乎?伏惟殿下,天地之仁,日月之明,無物不遂,無微不燭,今臣切至之懇,庶蒙天鑑之憫察。伏乞聖明,亟命遞改臣新授出疆之任,乃令選部,勿復檢擬,俾得以歸伏田野,歌詠聖化,以仰承終始生成之澤,不勝大願。臣無任云云。答曰,省疏具悉。年前事已爲洞燭,何必更提?專對之任,病勢難强,特爲許施。
丙子閏六月初一日子時,上御齋殿。朔祭親行入侍時,行都承旨金履喬,行左承旨任希存,右承旨任厚常,左副承旨尹羽烈,右副承旨趙台榮,同副承旨申綋,記事官朴齊明·趙雲從,記注官安亨鎭,記事官李湜,檢校待敎李鶴秀,以次侍立訖。時至,左通禮,跪啓請行禮。上具功服,出齋室,詣通和殿。贊禮,前導入北夾門,陞自東階,詣版位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭,興再拜興平身。上止哭,興再拜興平身,在位者,皆止哭興再拜興平身。執禮,請行初獻禮。上詣尊所,北向立,執尊者,擧羃。厚常酌鬱鬯,履喬以爵受鬱鬯。上詣靈座前,北向立。贊禮,跪啓請跪,上跪。履喬奉香,綋奉香爐跪進。贊禮,跪啓請三上香,上三上香。綋奠爐於案,履喬奉爵跪進。贊禮,跪啓請執爵,上執爵以授綋,奠于靈座前。贊禮,跪啓請俯伏興少退跪,上俯伏興少退跪。大祝,進靈座之右,東向跪讀祝訖。上出戶,降復位。亞獻官右議政金思穆,終獻官靑城尉沈能建,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮,跪啓請止哭興再拜興平身,上止哭興再拜興平身,在位者,皆止哭興再拜興平身。宮闈令納神主如儀。上詣望燎位,大祝燎於坎。贊禮啓禮畢,仍導以行。上入齋殿。諸臣,以次,退出。
上在昌德宮。停常參·經筵。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金履喬啓曰,右承旨任厚常,今日不爲仕進,卽爲牌招,何如?傳曰,允。
金履喬啓曰,藥房副提調,持湯劑來待矣。傳曰,封入。
任厚常,以弘文館言啓曰,本館下番闕直,事甚未安。應敎李墷,校理宋翼淵·李鍾穆,副校理金陽淳,修撰李奎鉉,副修撰趙萬永,旣有只推之命,竝卽牌招,以爲推移入直之地,何如?傳曰,允。
以應敎李墷,校理宋翼淵·李鍾穆,副校理金陽淳,修撰李奎鉉,副修撰趙萬永牌不進罷職傳旨,傳于任厚常曰,只推。
任厚常啓曰,副應敎曺錫正,副校理申綽,修撰洪羲弼在外,應敎李墷,校理宋翼淵·李鍾穆,副校理金陽淳,修撰李奎鉉,副修撰趙萬永,傳旨未下,玉堂上下番俱空,事甚未安。副修撰兪應煥,卽爲牌招入直,何如?傳曰,允。
尹羽烈啓曰,大司憲宋穉圭,掌令姜學濬,持平黃儆彦在外,執義洪命周,掌令夫宗仁,持平魚在濂牌不進,監察茶時之意,敢啓。傳曰,知道。
以執義洪命周,掌令夫宗仁,持平魚在濂,獻納李游夏,正言南周獻·李敎源牌不進罷職傳旨,傳于尹羽烈曰,只推。
以京畿監司金魯敬狀啓,龍仁縣令徐殷輔,身死事,傳于金履喬曰,令該曹,口傳差出,催促下送。
申綋,以兵曹言啓曰,卽接慶熙宮入直衛將尹致大牒報,則崇義門南邊墻垣三間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
尹羽烈,以義禁府言啓曰,卽接月令醫員金俊男手本,則時囚罪人鄭致愚素患痰癖之症,處濕添劇,寒熱交作,晝宵叫痛,食飮全却,氣息奄奄,實有難保之慮云。罪人病勢如此,則一邊保放,一邊草記,曾有定式矣。鄭致愚,姑爲保放之意,敢啓。傳曰,知道。
上在昌德宮。停常參·經筵。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申綋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
任厚常啓曰,藥房提調,持湯劑來待矣。傳曰,封入。
注書趙雲從病,代以鄭知容爲假注書。
鄭知容有頉,代以權中和爲假注書。
權中和有頉,代以權偌爲假注書。
以副修撰兪應煥牌不進罷職傳旨,傳于任厚常曰,只推。
任厚常啓曰,玉堂上下番俱空,事甚未安。應敎李墷,校理宋翼淵·李鍾穆,副校理金陽淳,修撰李奎鉉,副修撰趙萬永,旣有只推之命,竝更牌招,以爲推移入直之地,何如?傳曰,允。
以應敎李墷,校理宋翼淵·李鍾穆,副校理金陽淳,修撰李奎鉉,副修撰趙萬永牌不進罷職傳旨,傳于尹羽烈曰,只推。
吏曹口傳政事,以權徹爲龍仁縣令
尹羽烈啓曰,大司憲宋穉圭,掌令姜學濬,持平黃儆彦在外,執義洪命周,掌令夫宗仁,持平魚在濂牌不進,監察茶時之意,敢啓。傳曰,知道。
以執義洪命周,掌令夫宗仁,持平魚在濂,獻納李游夏,正言南周獻·李敎源牌不進罷職傳旨,傳于尹羽烈曰,只推。
趙台榮,以戶曹言啓曰,本曹歲鑄,自是定式,而近因銅鐵之不敷,未免間斷矣。當此經費匱竭之時,開鑄取用,在所不已,而銅鑄預先經紀,然後開鑄可以議到,各道産銅諸處,從便設店,以爲及時採用之地,何如?傳曰,允。
上在昌德宮。停常參·經筵。
進御太和潤身湯,自明日停止事,榻前下敎。
申綋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申綋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房副提調,持湯劑來待矣。傳曰,封入。
權偌在外,代以姜在勉爲假注書。
任厚常啓曰,玉堂上下番俱空,已至經宿,事甚未安。應敎李墷,校理宋翼淵·李鍾穆,副校理金陽淳,修撰李奎鉉,副修撰兪應煥·趙萬永,旣有只推之命,竝卽牌招,以爲推移入直,何如?傳曰,允。
以應敎李墷,校理宋翼淵·李鍾穆,副校理金陽淳,修撰李奎鉉,副修撰兪應煥·趙萬永牌不進罷職傳旨,傳于任厚常曰,只推。
尹羽烈啓曰,大司憲宋穉圭,掌令姜學濬,持平黃儆彦在外,執義洪命周,掌令夫宗仁,持平魚在濂牌不進,監察茶時之意,敢啓。傳曰,知道。
以執義洪命周,掌令夫宗仁,持平魚在濂,獻納李游夏,正言南周獻·李敎源牌不進罷職傳旨,傳于尹羽烈曰,只推。
申綋,以都摠府言啓曰,副摠管元永胄,以禁衛中軍軍兵等中日試射放事,南別營晝仕出去之意,敢啓。傳曰,知道。
又以兵曹言啓曰,明禮門西邊舊築墻垣三間許頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,因兵曹草記,禁衛營字內明禮門西邊宮墻,三間許頹圮處,今已畢築,把守軍兵,還入直所,將則解送之意,敢啓。傳曰,知道。
任厚常,以成均館大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕李慶集汰去,代以事知守僕,試才抄擇備三望受點次,別單書入之意,敢啓。傳曰,知道。
行兵曹判書朴崙壽疏曰,伏以天地之於物,曲遂其性,而物各有情,通塞多岐,則聽卑之仁,終無以博施,父母之於子,惟憂其疾,而子或善病,劇歇無常,則止慈之念,每隨而狃安,此亦理之常也。今臣之言情言病,凡幾遭矣,以其情則鐵限於華要也,以其病則朽木而冠裳也。臣之擔却重任,拖到今日,是豈情一分可强,病一分可力而然哉?始也放倒四維,冒膺召命,職緣迫於嚴畏也,終焉淟涊五朔,至經京察,亶由辭不獲命也。今則大政纔過,瓜期亦滿,瘡疣畢露,名實俱虧,而賤疾之添劇,又倍於前日矣。退伏私次,日夜蘄祝,惟竢天地父母顧復生成之賜而已。乃者三度加由之命,又出常格之外,臣誠撫躬悼歎,氷炭交中,茫然不知所以爲計也。嗚呼,臣之策名登朝,居然三十有一年矣。兩朝恩渥,泰華溟渤之彌高彌深,一身報答,涓埃絲髮之愈往愈蔑,而乃反名位徒極,罪戾徒積,踪地危蹙,則曲費昭晰,去就卽當,則屢加飭勉。式至今抗顔周行,自同平人者,一出造化,秋毫皆力,欲報之德,昊天罔極,斷斷一念,惟生死以之,此臣所以笑罵從他,趨走爲恭,而每中夜以思,未嘗不愧汗之與感淚交逬也。獨奈以百無似之才,處百不近之職,仍之以情有所萬不强,病有所萬不堪,則臣雖欲蹶自效,其於力不從心何哉?前後控籲,備暴情實,伏想莫逃於淵鑑之下,而目下病情,漸至難醫,半生癱瘓之証,正當蒸溽之候,肝火上烘,潮熱外煽,肢體之麻庳,若將不遂,神精之眩瞀,如醉不醒,寢噉都廢,榮衛柴削,雖在少壯,尙難支吾,況値衰暮,尤何抵敵?銓家引遞之六臘爲限,卽是故例,而較臣病狀,猶屬餘事,及今丐免,卽是臣投閒就醫,復尋生路之一機會也,稍緩則恐無及矣。玆不得不抖擻神魂,疾聲呼籲。伏乞聖慈,俯垂矜憐,亟命遞臣本兵之任,仍許臣數月之暇,俾得以及時調治,獲延殘喘,實終始庇保之澤也。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調韓用龜,提調李肇源,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申綋啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于尹羽烈曰,藥房入侍,大臣·閣臣,同爲入侍。
傳于申綋曰,守令未差之代,令該曹,口傳差出。
吏曹口傳政事,宋啓朱爲德山縣監。
傳于申綋曰,上京守令·邊將,皆令當日下送。
注書朴齊明病,代以洪彦謨爲假注書。
申綋啓曰,玉堂上下番俱空,已至多日,事甚未安。應敎李墷,校理宋翼淵·李鍾穆,副校理金陽淳,修撰李奎鉉,副修撰兪應煥·趙萬永,旣有只推之命,竝卽牌招,以爲推移入直,何如?傳曰,竝在外許遞,前望單子入之,待下批,牌招察任。
玉堂前望單子入之,應敎趙琮鎭,副應敎林景鎭,校理李鶴秀·李紀淵,副校理李基栽·李應奎,修撰尹景鎭·尹應大,副修撰洪益聞·權中淸落點。
申綋,以備邊司言啓曰,刑曹參判金熙周,受由下鄕,已過數朔矣。詞訟劇務,委屬可悶,今姑許遞,其代,令政院,政官牌招,開政差出,待下批,牌招察任,何如?傳曰,允。
申綋啓曰,行吏曹判書朴宗慶,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書更爲牌招,何如?傳曰,允。
以吏曹參議趙貞喆牌不進罷職傳旨,傳于申綋曰,只推,更爲牌招。
尹羽烈,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政·吏批,判書朴宗慶牌不進,參判趙萬元在外未肅拜,參議趙貞喆進,左副承旨尹羽烈進。啓曰,判書朴宗慶牌招不進,參判趙萬元在外未肅拜,小臣獨政未安,何以爲之?敢稟。傳曰,只出緊任。以鄭觀綏爲兼輔德,以李龍秀爲刑曹參判,以趙弘鎭爲右尹,以李錫奎爲同義禁,以洪學淵爲兵曹正郞,以李仁承爲靑巖察訪,以蔡定永爲栗峰察訪。
崇陵補土堂上單柳畊。
兵批,判書朴崙壽病,參判申在明入直進,參議鄭景祚病,參知李鼎秉病,同副承旨申綋進。以元永麟爲管城將,以李秀民爲臨津別將,以車順行爲甕津別將,同知單韓宗顯。以李墷·曺錫正·李鍾穆·宋翼淵·金陽淳·申綽爲副司直。以李奎鉉·洪羲弼·趙萬永,兪應煥爲副司果,竝單付。
尹羽烈啓曰,大司憲宋穉圭,掌令姜學濬,持平黃儆彦在外,執義洪命周,掌令夫宗仁,持平魚在濂牌不進,監察茶時之意,敢啓。傳曰,知道。
以執義洪命周,掌令夫宗仁,持平魚在濂,獻納李游夏,正言南周獻·李敎源牌不進罷職傳旨,傳于尹羽烈曰,只推。
尹羽烈,以義禁府言啓曰,卽接月令醫員金俊男手本,則時囚罪人宋啓榮,屢日處濕之餘,重得毒痁,寒熱進退,食飮全却,症形危重云。罪人病勢如此,則一邊保放,一邊草記,曾有定式矣。宋啓榮,姑爲保放之意,敢啓。傳曰,知道。
又以義禁府言啓曰,保放罪人鄭致愚,還囚議處以入,而病勢未差,仍爲保放之意,敢啓。傳曰,知道。
又以義禁〈府〉言啓曰,保放罪人鄭致愚,還囚照律,宋啓榮,還囚議處以入,而宋啓榮病勢,一向未差,仍爲保放之意,敢啓。傳曰,知道。
又以義禁〈府〉言啓曰,時囚罪人李馥秀,杖八十收贖,告身盡行追奪,徒二年定配,照律公事判付內,依允,功減一等事,命下矣。李馥秀,功減一等,杖七十收贖,告身盡行追奪,忠淸道德山縣汲川驛,徒一年半定配,而以議啓內辭意,具罪目依例發遣府羅將,押送配所,何如?傳曰,允。
禁府啓目粘連,向前成義浩亦,流亡還之排戶混徵,營題雖於未然,牛贖錢之不分虛實,繡廉難歸之無實,以此照律,何如?判付啓,依允。又啓目粘連,向前李寅會亦,還簿加摠,雖諉於該吏之臨急錯籌,而考準旣在繡査之後,則到今誠爲難明之端。賑簿粧僞,私賑異於公賑,增減初無利害,囚供分疏,或非情外,而至於防結之矇不覺察,囚旣自服,搜家之怨在奪牛,民口難防,以此照律,何如?判付啓,依允。又啓目粘連,向前宋啓榮亦,大同駄價之山餉出給,雖云本邑之積年謬例,而律以經法,難免襲謬。至於剩錢區處,春價輕於秋後,反弄利歸下屬,囚供所言,不爲無據,繡啓旣以容奸勘斷,則由前而未革前謬,由後而終歸不察,以此照律,何如?判付啓,依允。又啓目粘連,向前鄭度采亦,稅米代捧,雖云覺察,而懲治營穀,作錢不免下屬之加執,以此照律,何如?判付啓,依允。又啓目粘連,向前李朝鉉亦,私穀之混錄還簿,雖云防弊之謬規,而律以經法,在所痛革。稅米之裝發愆期,雖云荒年之通患,而吏緣爲奸,難保必無是白如乎,莅任屬耳,或有自明之端,因謬未刷,難免不察之失,以此照律,何如?判付啓,依允。
禁府照目粘連,靈巖前郡守李鍾英矣本府議啓內,賑簿之先錄錢穀都數,次錄用下實數,自是通行之例,而錢穀與用下之各成一冊者,極涉乖當,易致疑眩之端。設如囚供所言,富民願納事,當從實載錄,而乃爲激勸之方,計以平年之價,虛增七百餘石者,事不誠實,辭甚窘遁。結役廳米之作錢取剩,民庫稍異於國穀,歸屬或補於邑弊,各廳用下,謂有可據,而還穀之無難發賣,充給船糧者,難免那移反弄之罪。大同米之混同官需,一庫捧納,旣畢公稅,餘歸私用,雖是外邑之謬規,而論以法例,終欠別白。至於境內買畓,則繡査雖屬之民庫,畓券見在於郡人,在渠實爲難明之端,還牟裁送,自下買賣,未免貽累之歸,災結冒減,官屯混頉,大非奉法之義。以此照律,罪杖一百收贖,告身盡行追奪,流三千里定配,私罪,奉敎依允,功議各減一等。
又照目粘連,興陽前縣監安光贊矣本府議啓內,貿結賣鄕,亦自有同行異情者,所貿之結,旣是人吏之例受,結卜所差之鄕,亦是賑後之酬勞給帖者,則公私先後之間,容有事勢之或然,而論以經法,烏得無失是白乎彌。賑餘錢穀之歸屬無處一款,繡啓統論摠數,囚供皆有段落,而至於願納人之虛名冒錄,雖云遠嫌於自衒,反歸名實之相左。以此照律,罪杖八十收贖,奪告身三等,私罪,奉敎依允爲彌,功減一等。
又照目粘連,咸安前郡守安㢞矣本府議啓內,牟還之排戶加斂,富錢之貸不準償,繡啓雖歸之不察,而不察亦罪。以此照律,罪笞四十收贖,附過還職,私罪,奉敎依允爲彌,功減一等。
又照目粘連,密陽前府使鄭致愚,本府議啓內,繡啓中諸條論斷,俱屬不治之目,雖無事件之指的,可見聲績之未著。至於富民錢之區處失宜,用下記之淆雜不檢,繡啓旣有所據,不可以囚供分疏之俱有段落,有所取信。以此照律,罪杖八十收贖,奪告身三等,私罪,奉敎依允爲彌,功議各減一等爲良如敎。
禁府照目粘連,一所監軍申義直矣本府議啓內,無夜標犯夜之不進來,棍治,自是巡監之法例,而至於闕下待令春坊吏,不問事由,經先治罪,有關紀綱,極涉駭妄。以此照律,罪笞四十收贖,附過還職,私罪啓。奉敎依允爲彌,功減一等。
又照目粘連,海南前縣監李馥秀矣本府議啓內,賑資實入穀之爲四千餘石,而歲前救急,簸揚縮穀,皆在其中云者,囚供雖若爲分疏之端,而賑口元數,旣不條陳,餘剩有無,終不別白,稅米之幻弄愆期,亦不可以臨遞不察,有所寬恕。以此照律,罪杖八十收贖,告身盡行追奪,徒二年定配,私罪啓。奉敎依允爲彌,功減一等。
又照目粘連,於蘭前萬戶車聖民矣本府議啓內,漂船去來,事係愼重,而時刻早晩,終歸相左,以致帥臣之請勘,不審之罪,在所難逭。以此照律,罪杖八十收贖,奪告身三等,私罪啓。奉敎依允。
又啓目,海南縣監李朝鉉原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,興德縣監李寅會原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
又啓目,茂長縣監鄭度采原情云云。傳旨〈內〉辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,參禮察訪吳夏哲原情云云。觀此供辭,極口分疏,至請道査,分付道臣,詳査狀聞,以爲稟處之地爲白乎彌,此囚段,行査間保放,何如?判付啓,依允。
又啓目,丹城前縣監成義浩原情云云。傳旨內辭緣,泛稱遲晩,刑推得情,何如?判付啓,除刑推議處爲良爲敎。
又啓目,南原前前縣監宋啓榮原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
又啓目,向前鄭致愚亦,繡啓中諸條論斷,俱屬不治之目,雖無事件之指的,可見聲績之未著。至於富民錢之區處失宜,用下記之淆雜不檢,繡啓必有所據,不可以囚供分疏之俱有段落,有所不信。以此照律,何如?判付啓,依允。
又啓目,向前安㢞亦,牟還之排戶加斂,富錢之貸不準償,繡啓雖歸之不察,而不察亦罪。以此照律,何如?判付啓,依允。
又啓目,向前安光贊亦,貿結賣鄕,自有同行,而異情者所貿之結,旣是人吏之例受,結卜所差之鄕,亦是賑後之酬勞給帖者,則公私先後之間,容有事勢之或然,而論以經法,烏得無失是白乎彌,賑餘錢穀之歸屬無處一款,繡啓統論摠數,囚供皆有段落,而至於願納人之虛名冒錄,雖云遠嫌而自衒,反歸名實之相左。以此照律,何如?判付啓,依允。
又啓目,向前李鍾英亦,賑簿之先錄錢穀都數,次錄用下實數,自是通行之例,而錢穀與用下之各成一冊者,極涉乖當,易致疑眩之端。設如囚供所言,富民願納,事當從實載錄,而乃爲激勸之方,計以平年之價,虛增七百餘石者,事不誠實,辭甚窘遁。結役廳米之作錢取剩,民庫稍異於國穀,歸屬或補於邑弊,各廳用下,謂有可據,而還穀之無難發賣,充給船糧者,難免那移反弄之罪。大同米之混同官需,一庫捧納,公稅旣畢,餘歸私用,雖是外邑之謬規,而論以法例,終欠別白。至於境內買畓,則繡査雖屬之民庫,畓券見在於郡人,在渠實爲難明之端,還牟載送,自下買賣,未免貽累之歸,災結冒減,官屯混頉,大非奉法之義。以此照律,何如?判付啓,依允。
丙子閏六月初五日卯時,上御熙政堂。藥房入診,大臣·閣臣,承候同爲入侍時,都提調韓用龜,提調李肇源,副提調金履喬,記事官朴齊明,記注官曺錫鯤·李昌瑞,檢校直閣鄭元容,左副承旨尹羽烈,假注書姜在勉,右議政金思穆,檢校待敎朴宗薰,以次進伏。醫官秦東秀·卞之錞·李命運·白成五,以次進伏楹外訖。上曰,醫官入診。東秀·之錞·命運以次入診,退伏奏曰,脈度左右三部調均矣。肇源曰,白成五待令,使之按察,何如?上曰,唯。成五入察訖,退伏奏曰,洗耳湯,依前進用,黃栢膏則出去後,謹當改製而進矣。用龜曰,霖潦之餘,暑氣又甚,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,一樣矣。用龜曰,嘉順宮氣候,何如?上曰,一樣矣。用龜曰,日氣極熱,世子宮氣候,何如?上曰,安過矣。用龜曰,臣之區區情病,向以齟齬文字,略爲仰暴,冀蒙曲諒,而辭意未達,忱誠莫遂,恩批屢降,義分是懼。雖不得不黽勉登筵,而病實難强,年至懸車,雖欲殫竭心力,冒當重任,而其勢末由,此猶屬一己之私。雖以國體言之,元輔未出,廟務多滯,公私瘝曠,豈不可悶?伏願改卜首相,以任國事。臣則以此病情,實無一分堪當之望,從當爲控免之計,而惟願被體諒之恩焉。仍命退,諸臣,以次退出。
上在昌德宮。停常參·經筵。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申綋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,行左承旨任希存,右副承旨趙台榮,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,朴宗珩·韓兢履落點。
以副應敎林景鎭,校理李鶴秀·李紀淵,副校理李應奎,修撰尹應大·尹景鎭,副修撰洪益聞牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,事甚未安。副應敎林景鎭,校理李鶴秀·李紀淵,副校理李應奎,修撰尹應大·尹景鎭,副修撰洪益聞,旣有只推之命,竝卽牌招,以爲推移入直,何如?傳曰,允。
以副應敎林景鎭,校理李紀淵,副校理李應奎,修撰尹應大·尹景鎭,副修撰洪益聞牌不進罷職傳旨,傳于朴宗珩曰,只推。
洪彦謨有頉,代以南履懋爲假注書。
南履懋有頉,代以鄭佺始爲假注書。
鄭佺始有頉,代以李憲兢爲假注書。
尹羽烈啓曰,近來堂後假官,擬望蒙點,輒皆懸頉,至於數日之內,九入望單,事之屑越,莫此爲甚。當該擬望之注書推考,新進怠慢,尢不可無警。前後懸頉之假注書,所當重勘,而本院請推之外,無他可施之罰,何以爲之?敢稟。傳曰,允。拿處。
尹羽烈啓曰,大司憲宋穉圭,掌令姜學濬,持平黃儆彦在外,執義洪命周,掌令夫宗仁,持平魚在濂牌不進,監察茶時之意,敢啓。傳曰,知道。
以執義洪命周,掌令夫宗仁,持平魚在濂,獻納李游夏,正言南周獻·李敎源牌不進罷職傳旨,傳于尹羽烈曰,只推。
朴宗珩,以吏曹言啓曰,上京守令,皆令當日下送事,命下矣。自臣曹,催促則,平山府使李忠運,纔已下去。順興府使鄭東晩,以爲身病沈重,時日內,萬無登途還任之望云。其身病之如何,而特敎催促之下,謂有身病,不卽下去者,事體所在,萬萬未安,罷黜,何如?傳曰,允。令該曹,口傳差出,當日下送。
吏曹口傳政事,以洪百儀爲順興府使。
朴宗珩啓曰,新除授應敎趙琮鎭,時在忠淸道新昌地,副校理李基栽時在京畿豐德地,副修撰權中淸,時在江原道三陟府。經筵入番事緊,斯速乘馹上來事,下諭,何如?傳曰,允。
申綋,以御營廳言啓曰,本廳把摠任百觀,方在鄕中,身病甚重,刺現無期,今姑改差,何如?傳曰,允。
尹羽烈,以義禁府言啓曰,保放罪人宋啓榮,還囚照律以入之意,敢啓。傳曰,知道。
禁府照目粘連,茂長縣監鄭度采矣本府議啓內,稅米代捧,雖云覺察而懲治,營穀作錢,不免下屬之加執。以此照律,罪笞四十收贖,附過還職,私罪,奉敎依允爲彌,功減一等爲良如敎。
又照目粘連,興德前縣監李寅會矣本府議啓內,還簿加摠,雖諉於諸吏之臨急錯籌,而考準旣在繡査之後,則到今誠爲難明之端。賑簿粧僞,私賑異於公賑,增減初無利害,囚供分疏,或非情外,而至於防結之矇不覺察,囚旣自服,搜家而怨在奪牛,民口難防。以此照律,罪杖一百收贖,告身盡行追奪,私罪,奉敎依允爲彌,功議各減一等爲良如敎。
又照目粘連,丹城前縣監成義浩矣本府議啓內,流亡還之排戶混徵,營題雖禁於未然,牛贖錢之不分虛實,繡廉難歸之爽實。以此照律,罪笞五十收贖,解見任別敍私罪,奉敎依允爲彌,功減一等爲良如敎。
又照目粘連,海南前縣監李朝鉉矣本府議啓內,私穀之混錄還簿,雖云防弊之謬規,而律以經法,所在痛革。稅米之裝發愆期,雖云荒年之通患,而吏緣爲奸,難保必無是白如乎,莅任屬耳,或爲自明之端,因謬未刷,難免不察之失。以此照律,罪杖一百收贖,告身盡行追奪,私罪,奉敎依允爲彌,功減一等爲良如敎。
又照目粘連,南原前前縣監宋啓榮矣本府議啓內,大同馱價之山餉出給,雖云本邑之積年謬例,而律以經法,難免襲謬。至於剩錢區處,春價輕於秋後,反弄利歸下屬,囚供所言,不爲無據,而繡啓旣以容奸勘斷,則由前而未革前謬,由後而終歸不察。以此照律,罪杖八十收贖,奪告身三等,私罪,奉敎依允爲彌,功議各減一等爲良如敎。
尹羽烈,以義禁府言啓曰,時囚罪人李鍾英,杖一百收贖,告身盡行追奪,流三千里定配,照律公事判付內,依允,功議各減一等事,命下矣。李鍾英,功議各減一等,杖九十收贖,告身盡行追奪,忠淸道大興郡光時驛,徒二年半定配,而以議啓內辭意具罪目,依例發遣府羅將,押送配所,何如?傳曰,允。
左議政韓用龜箚曰,伏以慶尙監司李存秀,纔已箇滿矣。固當卽爲差代,而第己·庚以來,年穀之歉荒,生民之困瘁,諸道同然,而至若嶠南諸郡,則殆有甚焉。再昨秋大浸之災,又是他道之所未有,倉厫如洗,公私倒懸,流殍相枕,十室九空,而此道臣莅任之後,殫竭誠力,賙賑之方,轉移之策,咸得其宜,七十州了遺之民,皆其功耳。又能彈壓維持,聲績茂著,今當及瓜之時,擧切借寇之願,苟欲使敗局粗完,積弊少蘇,則姑勿移付生手。限一年特仍其任,俾之壹心對揚,期奏成效,恐合事宜,敢陳愚見,恭俟處分。取進止。答曰,省箚具悉卿懇。所請依施。仍傳曰,此批答,遣史官傳諭于左議政。
上在昌德宮。停常參·經筵。
申綋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申綋啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次來待。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,同義禁李錫奎,左尹趙弘鎭,除拜後過三日不爲出肅,依定式推考警責,仍卽牌招察任,何如?傳曰,允。
尹羽烈啓曰,漢城判尹·知義禁洪義浩,再度呈辭,誤以三度呈辭,來呈入啓,以致踏下之境。臣之朧然捧入,不勝惶悚,而誤呈之呈辭,勿施,該府堂上,不可無警,推考,何如?傳曰,允。
以右承旨韓兢履牌不進罷職傳旨,傳于申綋曰,只推。
李憲兢有頉,代以李鳳純爲假注書。
以副應敎林景鎭,校理李紀淵,副校理李應奎,修撰尹應大·尹景鎭,副修撰洪益聞牌不進罷職傳旨,傳于申綋曰,只推。
申綋啓曰,應敎趙琮鎭,副校理李基栽,副修撰權中淸在外,校理李鶴秀內閣進,玉堂上下番俱空,已至多日,事甚未安。副應敎林景鎭,校理李紀淵,副校理李應奎,修撰尹應大·尹景鎭,副修撰洪益聞,旣有只推之命,竝卽牌招,以爲推移入直,何如?傳曰,允。
尹羽烈啓曰,大司憲宋穉圭,掌令姜學濬,持平黃儆彦在外,執義洪命周,掌令夫宗仁,持平魚在濂牌不進,監察茶時之意,敢啓。傳曰,知道。山林外,竝許遞,前望單子入之。臺諫前望單子入之,執義林處鎭,掌令李泰熙·權熀,持平沈能岳·朴來謙落點。
以執義洪命周,掌令夫宗仁,持平魚在濂,獻納李游夏,正言南周憲·李敎源牌不進罷職傳旨,傳于尹羽烈曰,只推。
申綋,以都摠府言啓曰,副摠管元永胄,以禁衛中軍,軍兵等中日試射放事,南別營晝仕出去之意,敢啓。傳曰,知道。
申綋啓曰,吏曹郞廳來言,守令有闕,政事,取稟。傳曰,政官牌招開政。
以吏曹參議趙貞喆牌不進罷職傳旨,傳于申綋曰,只推。
申綋啓曰,吏曹參議趙貞喆,旣有只推之命,一體牌招,何如?傳曰,允。
又啓曰,行吏曹判書朴宗慶,疏批已下,卽爲牌招,何如?傳曰,允。
行吏曹判書朴宗慶疏曰,伏以臣才疎識短,本不猶人,年邁病痼,實難供仕,雖於閒司謾職,亦無一分堪承之望,而向蒙誤恩,叨此匪據,閱六月而行兩政,蓋臣不獲已也。顧臣所處,異於餘人,其進也雖無絲毫之裨補,其退也亦難時日之悤據,每承除命,未暇自恤,量其義分,從他笑罵,冒沒出膺,趨走爲恭,豈有一分當世之念,而如是爲哉?必不待臣言之畢,而殿下亦有所洞燭臣情矣。噫,天官上宰,是何等職也,京察大政,是何等事也?居是職行是政,而毋論大小,能免狼狽者,幾希矣。如臣庸碌者流,冥行擿埴,不知世情物態之如何,而信心直前,每行一政,而政眼纔出,安知無大駭於識者之議論者耶?由是而訾謗起於不意,疑怒生於无妄,則其於違拂人心,壞傷世道,以負我殿下簡臣特畀之恩,何哉?到此臣心倍加懍惕,惟其乞免,如縛求解,而三度加由之後,不可以夤緣出仕蹲據也,審矣。今於政牌之下,不敢進身,而重犯逋慢之罪,益增惶蹙,玆敢冒入文字,仰瀆崇嚴。伏乞聖慈,憐憫臣體諒臣,亟解臣吏曹判書之任,俾便公私。臣無任云云。答曰,省疏具悉。卿其勿辭行公。
上在昌德宮。停常參·經筵。
申綋啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
以副應敎林璟鎭,校理李紀淵,副校理李應奎,修撰尹應大·尹景鎭,副修撰洪益聞牌不進罷職傳旨,傳于申綋曰,只推。
申綋啓曰,玉堂上下番俱空,已至多日,事甚未安,副應敎林璟鎭,校理李紀淵,副校理李應奎,修撰尹應大·尹景鎭,副修撰洪益聞,旣有只推之命,竝卽牌招,以爲推移入直,何如?傳曰,允。
又啓曰,卽者吏曹郞廳來言,德山縣監宋啓朱,憲府則雖已署經,諫院則尙未署經云。除在外外,未肅拜人員,竝卽牌招,以爲備員署經之地,何如?傳曰,一司除署經。
又啓曰,行吏曹判書朴宗慶,參議趙貞喆牌不進推考傳旨及罷職傳旨,今方捧入,而開政命下,已至經宿,如是違牌,不卽承膺,誠甚未安,判書更爲牌招,何如?傳曰,允。參議只推,一體牌招。
又啓曰,行吏曹判書朴宗慶牌不進推考傳旨及參議趙貞喆再牌不進罷職傳旨,今方捧入,而開政命下之後,連事違召,無意承膺,事體所在,誠甚未安,參判趙萬元在外,判書更爲牌招,何如?傳曰,參議只推,與判書更爲牌招。
有政。吏批,行判書朴宗慶進,參判趙萬元在外,參議趙貞喆牌不進,右副承旨朴宗珩進。以趙弘鎭爲工曹參判,李衡柱爲直講,趙忠植爲掌樂主簿,李肇源爲冬至兼謝恩使,鄭漪爲淸州牧使,金秉喆爲咸從府使,曺始振爲鎭安縣監,成均博士單李命純,學正二單朴齊輝·金祖欽,慶尙監司李存秀,限一年仍任事承傳,進士魚用升,年八十二,侍從臣前持平魚在濂父,加資事承傳,故同知蔡永昌,贈戶判例兼,孝行表著,贈職事承傳。
兵批,行判書朴崙壽病,參判申在明病,參議鄭景祚病,參知李鼎秉入直進,同副承旨申綋進。䕶軍任希存,副䕶軍趙台榮,副司直洪命周·夫宗仁·姜學濬·魚在濂·黃儆彦·沈能岳,副司果朴齊聞,竝單付,黃土岐權管單朴師禹。
傳于申綋曰,水原判官未差之代,令該曹,口傳差出,催促下送。
以吏曹參議趙貞喆再牌不進罷職傳旨,傳于申綋曰,只推。
以獻納李游夏,正言南周獻·李敎源,掌令李泰熙,持平朴來謙牌不進罷職傳旨,傳于申綋曰,只推。
申綋,以侍講院言啓曰,下番說書趙忠植入直矣,陞拜掌樂院主簿,纔已出去,司書未差,兼司書洪益聞,卽爲牌招入直之地,何如?傳曰,允。
申綋,以禮曹言啓曰,卽接宣陵參奉所報,則本陵王后陵上,曲墻東邊外隅,今番潦雨後蹲縮矣,內面七尺二寸許,今日曉頭,又爲頹圮云矣,陵上曲墻,有此頹圮之患,誠甚驚悚,不可無慰安之擧,慰安祭,不卜日今閏六月初十日設行,修改之節,依定式,令廣州府留守,進去奉審後,狀聞稟處,何如?傳曰,允。
持平沈能岳啓曰,臣於淸朝耳目之任,豈有一分堪承之望,而柏府特除,忽下於夢想之外,而召牌繼降,怵畏義分,雖不得不冒沒出肅,而第臣於合啓中,竊有私義之難安,有不可隨衆聯參者,故年前諫職之叨,亦蒙體諒之恩,今臣處義,前後無異,何可因冒於臺次乎?請命遞斥臣職。答曰,依啓。
申綋,以義禁府言啓曰,卽接月令醫員金俊男手本,則時因罪人南履懋,所患癖積之症,又添暑㿑,時時衝上,氣息奄奄,權中和所患積病,當暑添劇,食飮專却,轉側須人,目下症形,實有難保之慮云。罪人病勢如此,則一邊保放,一邊草記,曾有定式矣。南履懋·權中和,竝姑保放之意,敢啓。傳曰,知道。
上在昌德宮。停常參·經筵。
進上洗耳湯,自明日停止事,榻前下敎。
尹羽列啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
申綋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金履喬曰,未下直守令,皆令明日辭朝。
金履喬啓曰,右承旨韓兢履,今日不爲仕進,卽爲牌招,何如?傳曰,允。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎,修撰尹應大·尹景鎭,旣有只推之命,竝卽牌招,推移入直,何如?傳曰,允。
任厚常,以侍講院言啓曰,下番連日闕直,事甚未安,司書·說書未差,兼司書洪益聞,傳旨未下,司書·說書未差之代,令政院,稟旨差出,待下批牌招,以爲推移入直,何如?傳曰,允。
任厚常啓曰,因侍講院草記,司書·說書未差之代,令政院,稟旨差出,待下批牌招,以爲推移入直事,允下矣。未差之代,政官牌招,開改差出,何如?傳曰,前望單子入之,待下批,牌招察任。
春坊前望單子入之,司書洪勝圭落點。
說書前望單子入之,洪彦謨落點。
以右承旨韓兢履牌不進罷職傳旨,傳于金履喬曰,只推。
以副應敎林景鎭,校理李紀淵,副校理李應奎,修撰尹應大·尹景鎭牌不進罷職傳旨,傳于任厚常曰,只推。
以兼司書洪益聞牌不進罷職傳旨,傳于任厚常曰,只推。
尹羽烈啓曰,大司憲宋穉圭,執義林處鎭,掌令權熀在外,持平一員未差,掌令李泰熙,持平朴來謙牌不進,監察茶時之意,敢啓。傳曰,知道。
以掌令李泰熙,持平朴來謙,獻納李游夏,正言南周獻·李敎源牌不進罷職傳旨,傳于尹羽烈曰,只推。
尹羽烈啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
吏曹口傳政事,以金履祜爲水原判官。
尹羽烈,以戶曹言啓曰,各道年終錢穀,御覽會計,待全羅道·慶尙道·咸鏡道會案上來,修正以入事,前已啓下矣。三道會案,今纔齊到,御覽會計,受出修正之意,敢啓。傳曰,知道。
又以義禁府言啓曰,卽接月令醫員金俊男手本,則時囚罪人洪彦謨,自來暑症,處濕添劇,鄭知容,素患癖積,挾感陡劇,李憲兢痢症猝發,度數頻數,鄭佺始,猝得毒感,症形危重云。罪人病勢如此,則一邊保放,一邊草記,曾有定式矣。洪彦謨·鄭知容·李憲兢·鄭佺始,竝姑保放之意,敢啓。傳曰,知道。
上在昌德宮。停常參·經筵。
藥房都提調韓用龜,提調李肇源,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,藥房口傳問安。答曰,知道。
申綋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申綋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于申綋曰,大臣·備局堂上引見。傳于尹羽烈曰,洪彦謨,分揀放送。傳于尹羽烈曰,公事不謹之中官玉潤祥·宋寅榮,待開門拿處。
任厚常啓曰,右承旨韓兢履,右副承旨朴宗珩,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,金啓河·朴孝成落點。
任厚常啓曰,玉堂上下番俱空,已至多日,事甚未安。副應敎林景鎭,校理李紀淵,副校理李應奎,修撰尹應大·尹景鎭,副修撰洪益聞,旣有只推之命,竝卽牌招,以爲推移入直,何如?傳曰,允。
以副應敎林景鎭,校理李紀淵,副校理李應奎,修撰尹應大·尹景鎭,副修撰洪益聞牌不進罷職傳旨,傳于任厚常曰,只推。
尹羽烈啓曰,卽者義禁府都事來言,時囚無得過三日滯囚,曾有定式矣。時囚罪人李沆,保放罪人南履懋·鄭知容·李憲兢·鄭佺始·權中和等,當爲俸供,而判義禁金履陽,同義禁申在明,俱有身病,同義禁李錫奎服制,知義禁未差,不得擧行云。判義禁金履陽,同義禁申在明,竝卽牌招,以爲開坐之地,何如?傳曰,允。
又啓曰,判義禁金履陽牌不進推考傳旨,今方捧入,而開坐命下之後,如是違牌,事甚未安,更爲牌招,以爲備員開坐之地,何如?傳曰,允。
又啓曰,判義禁金履陽再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,卽者吏曹郞廳來言,鎭安縣監曺始振,兩司俱未署經云。除在外外,未肅拜人員,竝卽牌招,以爲備員署經之地,何如?傳曰,允。
又啓曰,大司憲宋穉圭,執義林處鎭,掌令權熀在外,持平一員未差,掌令李泰熙,持平朴來謙牌不進,監察茶時之意,敢啓。傳曰,知道。
以掌令李泰熙,持平朴來謙,獻納李游夏,正言南周獻·李敎源牌不進罷職傳旨,傳于尹羽烈曰,只推。
以獻納李游夏,正言南周獻·李敎源,持平朴來謙牌不進罷職傳旨,傳曰,只推。
申綋,以都摠府言啓曰,副摠管元永胄,以禁衛中軍軍兵等中日試射放事,南別營晝仕出去之意,敢啓。傳曰,知道。
尹羽烈,以義禁府言啓曰,保放罪人洪彦謨,分揀放送事,命下矣。洪彦謨,放送之意,敢啓。傳曰,知道。
丙子閏六月初十日卯時,上御熙政堂。藥房入診,大臣·備局堂上,引見入侍時,都提調韓用龜,提調李肇源,副提調金履喬,假注書姜在勉,記注官安亨鎭,記事官李湜,同副承旨申綋,假注書李鳳純,事變假注書李命純,右議政金思穆,行知中樞府事南公轍,行吏曹判書朴宗慶,行戶曹判書金履陽,行知敦寧府事金在昌,行大䕶軍金蓍根·金羲淳,左參贊李好敏,工曹判書韓用鐸,刑曹判書韓致應,禮曹判書趙德潤,訓鍊都正李溏,韓陵君李海愚,以次進伏,醫官李漢臣·秦東秀·白成五·李命運,進伏楹外訖。用龜等曰,日氣甚熱,聖體,若何?上曰,一樣矣。用龜等曰,寢睡·水刺之節,何如?上曰,一樣矣。用龜曰,洗耳湯,今已停止,癤候近有快復之效否?上曰,姑未快矣。用龜曰,王大妃殿氣候,何如?上曰,殿宮氣候一樣矣。仍命醫官入診,漢臣·東秀·命運,以次入診訖,退奏脈度曰,左右三部調均矣。肇源曰,成五待令,使之診候,何如?上曰,姑爲置之。履喬曰,油香膏,更爲製進乎?上曰,連爲製入。仍命藥房先退,肇源·履喬·在勉退出。上曰,次對爲之。用龜·思穆曰,惟我王世子睿齡,已屆入學之年,實是宗社無疆之大慶,八域臣庶,莫不延頸跂足,思見環橋盛禮,而今春國家有事,不遑陳情,誠不勝抑鬱之忱,亟令議曹,謹稽列聖朝已行之典,涓擇吉日,磨鍊節目,卽爲稟旨擧行,何如?上曰,待明春更奏,可也。出擧條用龜曰,湖南暗行御使趙萬永書啓,以前監司金啓溫,各邑賑簿,虛錄太過,而一從邑報,全不區別,吏或售奸,民實受弊,有欠綜核之政爲辭,而吏曹回啓,請令廟堂稟處矣。歉歲賑政,大關民命,而穀簿虛實,全不照檢,以致惠澤未究,奸弊益滋,莫體朝家委畀之意,又失道臣按察之政,前全羅監司金啓溫,亟施譴罷之典,何如?上曰,依爲之。出擧條用龜曰,副校理李墷上疏,以東萊前府使洪秀晩供辭中,下納米作錢取剩之數,府吏杖斃之事,游辭粧撰,專事彌縫,請令更理,施以當律爲辭,而批旨,有令廟堂稟處之命矣。繡啓論人,本自嚴重,苟得眞贓,何不逐條臚列於當初書啓之時,而乃於囚供分疏之後,始有此疏擧,雖出忠厚之意,難免不審之失,從重推考,前東萊府使洪秀晩,不可置之䵝昧之科,更令王府,拿致嚴覈,其所犯諸條,果如堂疏所論,則如法勘處,何如?上曰,依爲之。出擧條用龜曰,年來外邑還餉,多在停蕩之中,以致穀簿枵然,已極可悶,而雖以留庫條言之,爲守令者,不能如法典守,一任官吏之偸弄,及其發覺之後,又不得準數徵捧,而仍成舊逋,竟使國穀日益耗縮,寧不痛駭?守令交遞後,觀察使,定差員與新官,眼同反庫啓聞,卽金石之典,而載在通編矣。近來此法亦蕩然,每於反庫之時看作應文之具,全不照察,只以營邑穀簿之無所相左,按例登聞,是豈當初設法之意哉?分付各該道臣,使反庫差員,眼同新官,親執簿書,逐倉考閱,以其見在實數及欠逋多小,修成冊報于營門,自營門轉報本司,自本司,發遣郞官,摘奸以來,如或與成冊相左,則反庫兩官,依通編所載,施以不以實之律,不能察飭之當該道臣,亦爲嚴勘,何如?上曰,依爲之。出擧條用龜曰,法者天下平也,若使同罪而異罰,有罪而倖逭,則烏在其天下平之義乎?向來高敞縣監徐良輔,濫施法外之刑,以致官吏之父子竝命,究厥所犯,極其憯毒,故擬律之時,因下敎施以次律矣。今番湖南繡啓中,鎭安前縣監金銖之殺傷人命,至於二十八人之多,就其中若區別殺獄,劫盜之在法難逭者,則外此十六人,有何必殺罔赦之罪,而至有母子之竝命,兄弟之俱殺乎?藉曰不施法外之刑,皆不得生出獄門,則挺刃無異,而殺傷甚多,其用意之慘毒,殆有浮於徐良輔,安得不以徐良輔所被之律,施之於金銖乎?亟令王府,更爲擬聿,一以平刑政,一以謝鎭民,恐不可已矣。上曰,依爲之。出擧條用龜曰,故相臣文貞公李敬輿,經術名節,爲一世之所推重,當孝廟御極之初,際遇隆重,訐謨密勿,先正臣宋時烈,至比於昭烈之武候,況其再拘瀋館,一節靡渝,撑亘宇宙之貞忠大義,永有辭於天下後世矣。在朝家崇報之道,合施不祧之恩,而聞已親盡,遷其祠版云,因令宗孫,還主其祀,特命遣官致侑,以示曠感之意,何如?上曰,依爲之。出擧條用龜曰,前禮曹參判金㙆上疏批旨,有可以稟處者,令廟堂稟處之命矣。取見其疏本,則有六條陳勉,而其末端,仍請侑祭於先正臣李滉,又請故參議臣李象靖,贈職贈諡,立祠侑祭矣。六條陳勉,切實懇摯,以人主之一心,爲出治之大本,此誠不易之正論,而輔導春宮,尤是今日之最急務,惓惓憂愛之言,可見衷赤,倘蒙採納,措諸實政,則三古之治,無有加於是者,豈不休哉?先正臣李滉,學宗洛·閩,統接洙·泗,盛德大業,幈幪一世,而嶠南一方,卽我東之闕里也,故遺風餘烈,至今未沫,士趨旣端,民俗尙質,一種邪徒之粵境流入者,卒不能亂苗而滋蔓,此莫非先正臣築底根基,深厚鞏固之力也。蓋自列聖朝以來,每致曠感之意,侑祭揭虔之所,而聖上御極以後,尙今未遑,誠爲闕典,依宰臣所請,卽爲遣官致祭。故參議李象靖,全嶺之士,咸稱宗師,其篤行實學之爲一方楷範,蓋可想得,粵在先朝,視同抄選之列,屢示虛竚之意,而惜未究用,官止三品,不但嶺人之嗟鬱而已,其在彰善尙德之道,合視優異之典,而賜謚立祠侑祭之請,俱係莫重恩典,竝姑置之。至於贈職之請,依定式分付吏曹,使之稟處,何如?上曰,依爲之。出擧條上曰,大臣就座。上曰,諸宰奏事。公轍曰,臣於昨秋,因惠廳經用之罔涯沒策,三南穀開春後,卽爲船運之意,筵稟發關矣。其後諸道,屢煩往復,湖西則就分定中,折半僅爲上送,而兩南則仍無皁白,以致國計之無限狼貝。非不知無前歉荒之歲,泛舟之役,多有掣礙,而言念中外共濟之義,誠甚慨歎。旣往勿論,雖以今年收租言之,貢價不足,將爲四五朔之多,此亦假令稅穀之無事齊泊,意外別下之有無,有未可預必,則來頭之艱窘,比昨年尤有倍焉。若不及今措劃,則勢將無及,湖南米二萬石,嶺南米一萬五千石,湖西米五千石,竝以均廳句管穀中,區劃排定,使之開倉後,別爲捧置,預先裝發於解氷之後,以爲稅穀新捧前,到京取用之地,而昨年諸道之相持不送,動稱輸運之多費民力,而究其本,則專由於捧糴不實,倉庫在在枵然之致。顧今諸道之雨暘調順,可占有秋,道臣守宰,若先自糴糶之政,嚴立科條,着意任怨,則豈有此患?須念上供所重,與都民切急之瘼,預爲經紀,無更如前之意,三道道臣處,一體行會,何如?上曰,依爲之。出擧條公轍曰,俄以三南穀四萬石請得事,仰稟蒙允矣,外方還穀斛子,邑各不同,到京改量,則欠縮甚多,徒損穀簿,竟無實用。今番則勿委該邑,道臣往復京廳後,量宜造給,俾有一定之規,船運時,委之監色,則必多奸弊,以鄰近邑守令·察訪·邊將中,別定勤幹差員領送之意,措辭分付,何如?上曰,依爲之。出擧條公轍曰,魂宮祭享所用生獐,自惠廳封進矣,當此日候之極熱,不但獵捉之極難,雖或獵捉而易致腐傷,事甚悚然,前此享祀所封及進獻物種,以非節難得,多有代封之例,莫重祭需之仰請代封,臣則惶恐待罪,而觀於貢人之齊訴,可知實狀之如此,生獐以生猪,隨時代封以進,何如?上曰,依爲之。卿則勿待罪,可也。出擧條綋曰,今日賓對,兩司諸臺無一人進參,事甚未安,竝推考,何如?上曰,依爲之。出擧條上命大臣以下先退,用龜等退出。又命退。承史以次退出。
上在昌德宮。停常參·經筵。
尹羽烈啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎,修撰尹應大·尹景鎭,副修撰洪益聞旣有只推之命,竝卽牌招,以爲推移入直,何如?傳曰,允。
以副應敎林景鎭,校理李紀淵,副校理李應奎,修撰尹應大·尹景鎭,副修撰洪益聞牌不進罷職傳旨,傳于任厚常曰,只推。
尹羽烈啓曰,判義禁金履陽三牌不進推考傳旨,今方捧入,而開坐命下之後,連事違召,終不承膺,揆以事體,誠極未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁金履陽牌不進推考傳旨,今方捧入,而開坐命下,已至經宿,連事違召,終不承膺,事體所在,誠極未安,更爲牌招,同義禁李錫奎,服制已過,一體牌招,何如?傳曰,允。
又啓曰,判義禁金履陽再牌不進推考傳旨及同義禁李錫奎牌不進推考傳旨,今方捧入,而開坐命下,已至經宿,連事違召,無意承膺,揆以事體,萬萬未安,判義禁金履陽,所當更請牌招,而係是一日三牌,何以爲之?同義禁李錫奎,更爲牌招,何如?傳曰,竝許遞,前望單子入之,待下批,牌招察任。
金吾堂上前望單子入之,判義禁朴宗來,同義禁尹魯東,落點。
尹羽烈啓曰,判義禁朴宗來,同義禁尹魯東牌不進推考傳旨,今方捧入,而開坐命下之後,如是違牌,事甚未安,竝更牌招,以爲開坐之地,何如?傳曰,允。
以持平朴來謙,獻納李游夏,正言南周獻·李敎源牌不進罷職傳旨,傳于尹羽烈曰,只推。
尹羽烈啓曰,守令署經事,命下矣。持平朴來謙,獻納李游夏,正言南周獻·李敎源,旣有只推之命,與行大司諫李文會,一體更爲牌招,以爲備員署經之地,何如?傳曰,允。
以持平朴來謙,獻納李游夏,正言南周獻·李敎源再牌不進罷職傳旨,傳于尹羽烈曰,只推。
尹羽烈啓曰,守令署經事,命下矣。持平朴來謙,獻納李游夏,正言南周獻·李敎源,旣有只推之命,與行大司諫李文會,一體更爲牌招,以爲備員署經之地,何如?傳曰,允。
又啓曰,大司憲宋穉圭,執義林處鎭,掌令權熀在外,持平一員未差,掌令李泰熙,持平朴來謙牌不進,監察茶時之意,敢啓。傳曰,知道。
以掌令李泰熙,持平朴來謙,獻納李游夏,正言南周獻·李敎源牌不進罷職傳旨,傳于尹羽烈曰,只推。
以玉閏祥·宋寅榮囚單子,傳于尹羽烈曰,竝公罪勘放。
尹羽烈,以義禁府言啓曰,左議政韓用龜所啓內,今番湖南繡啓中,鎭安前縣監金銖之殺傷人命,至於二十八人之多,就其中若區別殺獄·劫盜之在法難逭者,則外此十六人,有何必罔赦之罪,而至有母子之竝命,兄弟之俱殺乎?藉曰不施法外之刑,皆不得生出獄門,則挺刃無異而殺傷甚多,其用意之慘毒,殆有浮於徐良輔,安得不以徐良輔所被之律,施之於金銖乎?亟令王府,更爲擬律,一以平刑政,一以謝鎭民事,允下矣。金銖,依徐良輔例,以次律,杖一百收贖,告身盡行追奪,平安道楚山府流三千里定配,而金銖已爲徒配於黃海道平山府,依例發遣府羅將,自平山府執捉,仍令押送于新定配所,何如?傳曰,允。
尹羽烈,以義禁府言啓曰,卽接月令醫員金俊男手本,則時囚罪人李沆,素患癖積,屢日處濕之餘,又添暑癨,食飮全却,目下症形,實有難保之慮云,罪人病勢如此,則一邊保放,一邊草記,曾有定式矣。李沆姑爲保放之意,敢啓。傳曰,知道。
上在昌德宮。停常參·經筵。
藥房提調李肇源,副提調金履喬啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
申綋啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹羽烈啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于任厚常曰,魂宮望祭,以自內親行磨鍊,侍衛,以入直磨鍊,雲寶劍置之。
申綋啓曰,判義禁朴宗來,同義禁尹魯東再牌不進推考傳旨,今方捧入,而開坐命下之後,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎,修撰尹應大·尹景鎭,副修撰洪益聞,旣有只推之命,竝卽牌招,以爲推移入直,何如?傳曰,允。
以副應敎林景鎭,校理李紀淵,副校理李應奎,修撰尹應大·尹景鎭,副修撰洪益聞牌不進罷職傳旨,傳于任厚常曰,只推。
傳于申綋曰,日熱如此,輕囚放釋。
申綋啓曰,守令署經事,命下矣。持平朴來謙,獻納李游夏,正言南周獻·李敎源旣有只推之命,與行大司諫李文會,更爲牌招,以爲備員署經之地,何如?傳曰,允。
以持平朴來謙,獻納李游夏,正言南周獻·李敎源牌不進罷職傳旨,傳于申綋曰,只推。
申綋啓曰,守令署經事命下,已至多日,誠甚未安,憲府則大司憲宋穉圭,執義林處鎭,掌令權熀在外,持平朴來謙牌不進,一員未差,只有掌令李泰熙一人,諫院則行大司諫李文會,獻納李游夏,正言南周獻·李敎源牌不進,司諫任俊常在外,無以備員署經,何以爲之?敢稟。傳曰,山林外竝許遞,前望單子入之。
臺諫前望單子入之,大司諫權常愼,執義朴綺壽,司諫趙民和,掌令林東鎭,持平尹景鎭·金蘭淳,獻納金容默,正言柳季獜·洪遠謨落點。
申綋啓曰,守令署經事,命下矣。新除授兩司諸臺,竝卽牌招,以爲備員署經之地,何如?傳曰,允。
又啓曰,大司憲宋穉圭,執義林處鎭,掌令權熀在外,持平一員未差,掌令李泰熙,持平朴來謙牌不進,監察茶時之意,敢啓。傳曰,知道。
以掌令李泰熙,持平朴來謙,獻納李游夏,正言南周獻·李敎源牌不進罷職傳旨,傳于申綋曰,只推。
申綋啓曰,臣綋,敬奉聖敎,馳往義禁府,取考囚徒案,則時囚罪人方禹鼎·金持泰·嚴耆·李一愚·尹在鐸·吳夏哲·李沆·洪秀晩等八人,因繡啓竝仍囚,南履懋·鄭知容·權中和·李憲兢·鄭佺始等五人,俱是輕囚,故竝依傳敎放送,仍爲馳往典獄署,取閱囚徒案,則御寶僞造罪人四名,啓字僞造罪人二名,殺獄罪人十九名,囑付凶榜罪人一名,大將牌偸竊罪人一名,捕廳移文罪人一名,印信僞造罪人一名,俱是重囚,故竝爲仍囚,此外幻弄公貨,包蔘潛商,所犯國穀,菜果闕供,多負公貨,毁撤家舍,假稱禁隷,毆打人物罪,可合勘律者,徐慶淳等九名,不可以輕囚論,一體仍囚,其餘各司雜犯,他矣錢不報,婢子招引,官令拒逆,酗酒作挐等罪人李東起等三十四名,罪名旣係輕囚,故竝依傳敎放送之意,敢啓。傳曰,知道
以慶尙監司李存秀狀啓,密陽府民家漂頹事,傳于金啓河曰,聞甚矜惻,元恤典外,別加顧助事,分付。
尹羽烈,以兵曹言啓曰,卽接慶熙宮入直衛將尹致大牒報,則都摠府前中松一株,因風折落云,令該所,依例斫去之意,敢啓。傳曰,知道。
又以義禁府言啓曰,時囚罪人玉潤祥·宋寅榮囚單子,傳曰,竝公罪勘放事,命下矣。玉潤祥·宋寅榮,以不應爲事理重律,各杖八十,公罪收贖,放送之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深三寸一分。
申綋啓曰,大司憲宋穉圭,執義朴綺壽在外,掌令李泰熙呈辭,掌令林東鎭,持平尹景鎭·金蘭淳傳旨未下,監察茶時之意,敢啓。傳曰,知道。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎,修撰尹應大,副修撰洪益聞,旣有只推之命,竝卽牌招,以爲推移入直,何如?傳曰,允。
以副應敎林景鎭,校理李紀淵,副校理李應奎,修撰尹應大,副修撰洪益聞牌不進罷職傳旨,傳于任厚常曰,只推。
以司諫趙民和,正言柳季獜·洪遠謨,掌令林東鎭,持平尹景鎭·金蘭淳牌不進罷職傳旨,傳于申綋曰,只推。
申綋啓曰,守令署經事,命下矣。司諫趙民和,正言柳季獜·洪遠謨,掌令林東鎭,持平尹景鎭·金蘭淳,旣有只推之命,竝卽牌招,以爲備員署經之地,何如?傳曰,允。
司諫趙民和啓曰,臣於諫諍之任,何嘗一毫近似,而薇垣特除,忽下於夢想之外,署經有命,庚牌荐降,臣怵畏義分,雖不得不章皇出肅,而第臣於合啓中,竊有私義之不可聯參者,前已引避,輒蒙體諒,今臣處義,宜無異同,其何可一刻晏然於臺次乎?請命遞斥臣職。答曰,依啓。
正言洪遠謨啓曰,臣姿性鹵莽,言議巽劣,淸朝耳目,初不近似,而千萬夢想之外,薇垣特除,忽下於病暑呻囈之中,臣且惶且感,雖不得不章皇出肅,而第臣於合啓中,有私義之不可聯參者,曾叨是職,輒蒙體諒之恩,今臣處義,宜無異同於前後,以此情踪,何可晏然於臺次乎?請命遞斥臣職。答曰,依啓。
持平金蘭淳啓曰,臣之言議風采,本不合於淸朝耳目,而柏府特除,忽下於夢想之外,署經有命,庚牌儼臨,臣感激恩私,怵畏義分,雖不得不章皇出肅,第臣於合啓中,有私義之不可隨衆聯參者,前後引避,輒蒙恩諒,今臣處義,宜無異同,以此情踪,其何可一刻晏然於臺次乎?請命遞斥臣職。答曰,依啓。
以掌令林東鎭,持平尹景鎭,正言柳季麟牌不進罷職傳旨,傳于申綋曰,只推。
任厚常,以侍講院言啓曰,王世子進講史略第一卷,今將垂畢矣,繼講冊子,依例問議于傅賓客,何如?傳曰,允。
任厚常,以魂宮享官意啓曰,今日夕上食敎是時,入直忠義李博鉉,奉審殿內,則正殿正門外簷左右樑上,有雨漏處,故敢啓。傳曰,知道。
尹羽烈,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
申綋,以義禁府言啓曰,保放罪人李沆,還囚捧供以入,而病勢一向未差,仍爲保放之意,敢啓。傳曰,知道。
禁府啓目,扶安縣監李沆原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判何啓,依允。又啓目,東萊前府使洪秀晩原情云云。觀其所供,諸條,與繡疏多有相左,至請行査,其在覈實之政,有難遽議勘斷,令該道道臣,詳査狀聞後,稟處爲白乎旀,此囚段,行査間姑爲保放,何如?判付啓,依允。
判敦寧李彦植疏曰,伏以臣性本庸愚,才又空疎,猥忝內贍提擧之任,今已六年于玆,而本寺,以御供衙門,漸就凋殘,莫可支吾,職事所守,憂懼日積,不避猥越,乃於昨冬,以慶州封山,依蔚珍梁山罷封之例,屬之本寺,收稅補公之意,敢陳一言矣。特蒙嘉納之聖批,至承廟堂之稟處,莊誦感祝,恭俟處分,而念此罷封山之論,厥維久矣。此山雖曰封山,無可用之材,多爲弊之端,國不能受其效,民不免罹其患,以之有山底之閭閻,不能支存而流散者相望,故道啓邑報之前後請罷,寔循民情,而年前按廉之臣,亦以此事,盛陳其弊,此實中外所知之大痼瘼也。伊時廟堂,關問本道,則道臣,又以罷爲便民,曾有所報來者矣。昨冬廟堂之回啓也,又請關問而處之者,蓋出鄭重難愼之意,而及行關之後,倅臣所報,多有矛盾,道臣不爲論斷,只以邑牒,轉報廟堂,有非關問之本意,廟堂,更以博採物情,折衷登聞之意,關飭本道,其後嶺民,又以此弊,來訴廟堂,論訴本寺,故廟堂又行關本道,質問其委折,凡幾遭矣,而一直寂然,尙不修啓,當初臣疏,雖不足言,廟堂之覆啓關問,事體自別,而如是稽緩,不但臣之訝惑,廟堂亦必以爲怪矣。雖未知本道事情之如何,而顧今本寺凋弊之狀,日甚一日,月前廟堂之請劃,爲惠廳錢二千緍,不過爲目前之排用,至於來頭之支計,積費思量,實無方便,而唯封山一事,若蒙見施,則可除嶺民之痼瘼,亦將有補於公用,實爲民國俱利之計,而只以道啓之不來,廟堂尙未稟定,許久遲待,以臣愚見,竊有所不然者,前後道臣倅臣,請罷之疏報,非一非再,則爲民痼瘼,不待更問而可知,旣其如此,則朝家之因此而處分,未或有損於事面,臣之有今日之仰請,不可謂無稽之妄論也。伏乞聖慈,特垂鑑諒,亟賜處分,俾本寺,得爲矯捄之地,仍治臣瀆擾罪,以肅朝綱,千萬幸甚。答曰,省疏具悉。疏辭,令廟堂稟處。
上在昌德宮。停常參·經筵。
自酉時至人定,灑雨下雨,測雨器水深二分。
申綋啓曰,大司憲宋穉圭,執義朴綺壽在外,掌令李泰熙呈辭,掌令林東鎭,持平尹景鎭未肅拜,持平一員未差,監察茶時之意,敢啓。傳曰,知道。
傳于任厚常曰,禮房承旨,馳詣宗廟·永寧殿·景慕宮,奉審摘奸以來。
任厚常啓曰,玉堂上下番俱空,已至多日,誠極未安,副應敎林景鎭,校理李紀淵,副校理李應奎,修撰尹應大,副修撰洪益聞,旣有只推之命,竝卽牌招,以爲推移入直之地,何如?傳曰,允。
以副應敎林景鎭,校理李紀淵,副校理李應奎,修撰尹應大,副修撰洪益聞牌不進罷職傳旨,傳于任厚常曰,只推。
任厚常啓曰,副修撰洪益聞,旣入闕中,不爲肅謝,直爲出去,事甚未安,推考,何如?傳曰,允。
藥房口傳啓曰,魂宮親享,旣有成命,時刻已至,雨勢滂沱,雖曰自內行禮,將不無沾濕之慮,而恐有欠於大聖人節宣之方,臣職在保䕶,區區下情,不勝憂悶,玆敢仰籲。伏乞亟寢躬享之命焉,惶恐敢啓。答曰,知道。已行禮矣。
承政院行左承旨金啓河,右承旨任厚常,左副承旨尹羽烈,右副承旨申綋啓曰,魂宮親享,已有成命,見今霖雨連注,溽暑無前,此時勞動玉體,達夜將事,實有違於大聖人保嗇節宣之方,臣等非不知聖慕冞篤,不憚躬將,而時刻已至,雨勢滂沱,霑服將事,有非禮經之義,臣等忝在邇列,萬萬焦迫,玆不得不冒昧仰籲。伏願亟收親享之命焉,惶恐敢啓。答曰,知道。已諭於口啓之批矣。
任厚常,以禮曹言啓曰,再昨年三月,因全羅道儒生生員盧希遠等上疏批旨內,有令該曹稟處之命矣。取見其疏本,則以爲,故儒臣贈判書安邦俊,廢棄擧業,專意性理,在於成童之後,千里坡山,負笈從師,糾合同志,倡義從戎,在於弱冠之年,可見其天資之卓異,而大學旨義,演而成書,則發揮乎朱子之章句,理氣四七,辨而爲說,則折衷乎李珥之立論,古今典禮之考證得失,而金長生,許以精博,亦可見工夫之深密矣。所師者成渾,而受其衣書之托,所從遊者,又是金長生,則淵源之正也。當光海亂紀之際,掛冠歸田,逮仁廟改玉之初,薦剡膺命,則出處之當也。李珥·成渾之被誣也,上疏力辨,而醜正之徒息,李珥之石潭日記,付諸李廷龜之史役,而彰癉之筆著,皐比講學,訓誨後進,而遠近章甫,聞風歸依。宋時烈,以爲湖南之士,不失趨向,此邦俊學問,足以受大名也。絶爾瞻好爵之誘,避纘男踵門之訪,節義之本,已立於其初矣。國朝戎狄之亂,莫大於壬丁丙三年,而輒皆首倡起義,龍灣之播越也,贊機於鄭澈之體府,弘立之反噬也,劃計於李元翼之軍司,南漢圍城之日,千里勤王,及聞媾和,痛哭還山,乃至庚辰犯順之時,瀝血封章,明大義於天下,與金尙憲,實相伯仲,其節義,又足以受大名矣。況其苦心,在於尙忠義扶綱常辨邪正明是非,故其著之文字,措諸事爲者,擧其槪焉,則抗義新編作而趙憲之節彰,老辣髓辭成而李貴之忠顯,三冤記事撰而金德齡之冤雪,混定編錄出而金悌男之枉伸,而聖祖之實錄正,金尙憲,受讒邪黨,則上疏力辨,鄭徹被誣按獄,則著書伸理,玆莫非義理之著於事功者也。是以當世諸賢之以邦俊告于朝者,尹煌則薦其氣節,趙翼則薦其學問,吳允謙則薦其恬退,李敬輿則薦其行義,閔鼎重則請以優禮,宋浚吉則請以贈秩,而仁廟有予已聞知之敎,孝廟有待以儒賢之命,則受知聖主,亦可謂盛矣,今則爵秩旣躋正卿,公格已合應謚,請賜美謚,以光聖德云矣。安邦俊學問節義之卓絶炳朗,聖祖之褒嘉至矣,諸賢之推詡備矣,而第其節惠之尙闕,實爲朝家之欠典,公議所在,有難終靳,況是年,卽其倡義回甲之歲也,其在聖朝樹風聲之道,尤當有表章之擧,依疏請特施贈謚之典,恐合事宜,而係干恩典,臣曹不敢擅便,上裁,何如?傳曰,依草記施行,可也。
尹羽烈,以兵曹言啓曰,卽接西道參軍金宗浩牒報,則訓鍊都監所授彰義門南邊第五城廊近處,前日頹圮把守連接處,體城一間許頹圮云。爲先令繕工監,把子圍排,分授軍門,急速修築,而旣是連接處,則把守軍兵,不必加定,以前把守軍,限改築間,仍爲嚴加守直之意,分付,何如?傳曰,允。
又以訓鍊都監言啓曰,本局分授都城彰義門南邊第五城廊近處,前日頹圮把守連接體城一間許頹圮處,令該軍門,急速修築,而旣是連接處,則把守軍兵,不必加定,以前把守軍,仍爲守直事,自兵曹草記矣。嚴飭於前把守將卒,限改築間,一體守直之意,敢啓。傳曰,知道。
上在昌德宮。停常參·經筵。
自人定至十五日開東,灑雨下雨,測雨器水深一寸。
自開東至申時,灑雨下雨,測雨器水深八寸五分。
魂宮望祭親行罷還內後,大殿·王大妃殿·中宮殿·嘉順宮·世子宮,內閣·政院·百官,奉慰單子問安。答曰,知道。藥房口傳問安。答曰,知道。
藥房都提調韓用龜,提調李肇源,副提調金履喬啓曰,親行望祭,聖慕克伸,侵曉將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
申綋啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹羽烈啓曰,備邊司郞廳來言,今日賓廳日次,而魂宮望祭親行相値,不得來會云矣,敢啓。傳曰,知道。
金啓河啓曰,同副承旨朴孝成,今日不爲仕進,卽爲牌招,何如?傳曰,允。
任厚常啓曰,校理李紀淵,旣入闕中,不爲肅謝,直爲出去,事甚未安,推考,何如?傳曰,允。
尹羽烈啓曰,卽者兵曹郞廳來言,敦化門·弘文館·曜金門,三處水門,水勢漲溢,當爲開鑰云矣。依列除標信開閉之意,敢啓。傳曰,知道。
傳于申綋曰,當該承旨推考。
任厚常啓曰,假注書李鳳純,身病猝重,勢難察任,今姑改差,何如?傳曰,允。
又啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎,修撰尹應大,副修撰洪益聞,旣有只推之命,竝卽牌招,以爲推移入直之地,何如?傳曰,允。
以副應敎林景鎭,校理李紀淵,副校理李應奎,修撰尹應大,副修撰洪益聞牌不進罷職傳旨,傳于任厚常曰,只推。
申綋啓曰,大司憲宋穉圭,執義朴綺壽在外,掌令李泰熙·林東鎭,持平尹景鎭牌不進,持平一員未差,監察茶時之意,敢啓。傳曰,知道。
以同副承旨朴孝成牌不進罷職傳旨,傳于申綋曰,只推。
以掌令李泰熙·林東鎭,持平尹景鎭,正言柳季麟牌不進罷職傳旨,傳于申綋曰,只推。
任厚常,以侍講院言啓曰,王世子繼講冊子,問議于傅賓客,則傅左議政韓用龜,以爲史略第一卷,畢講之後,又以第二卷繼講,恐有支離汗漫之慮,且培養根本,成就德性,莫如小學一書之最切於心身,抄略雖已進講,此不過大旨要語,更以全篇繼講,允合蒙養之義,而不敢以愚見,質言仰對矣。左賓客南公轍,以爲小學一部,卽我列聖朝家法也,竊嘗得聞於逮事諸臣,英廟朝於倦勤之齡,不輟誦讀,先大王,亦嘗下敎於筵臣曰,予之平生最用工者,無如小學,自沖年課讀,不知爲幾百遍,今我春宮邸下,小學抄略,則雖已進講,此是河海之涓滴,若其全體大用,則尙未及讀盡一通,蓋此書,是小子之事,而大人之道具焉,學之必豫者,欲及其智思未有所主,要使群聖賢格言至訓,盈耳充腹,久自安習,則後雖有人慾搖惑,不能入也,若爲之不豫,及乎長大,意慮嗜好,生於內,辯言事物,交於外,欲其純一,不可得已,所以讀書次第,小學必先於諸經,以早用工夫爲貴,臣意則以小學繼講甚好,而愚淺之見,不敢質對矣。右賓客李肇源,以爲朱夫子小學一書,其敎在於明倫,其要在於敬身,必使之講以習之,於始學之時者,欲其習與智長,化與心成,以達乎修齊治平之功,蓋作聖之根基也,造道之階級也,抄略雖已進講,全書姑未繼讀,方當睿知日開之時,古人之嘉言懿行,政宜可法而可則者,則繼講冊子之當以小學,恐不容少緩,而至若一部史書,考驗歷代之治亂,揚扢人事之得失,與經傳相爲表裏,庶博約兩得其美,以臣愚見,法講進小學,召對進通鑑,以爲,交須竝資,不歸偏廢之地甚好,伏惟上裁。左副賓客金羲淳,以爲古人爲學,莫先於蒙養,而蒙養之工,莫要於小學,蓋以是書也,在於沖歲,講習於事親事長之節,爲他日成己成物之功,三代所以八歲以入小學者是也,而寶齡恰已屆於講是書之年,是其爲急先務,實非他書之可比,而謏陋之見,不敢質言以對矣。右副賓客金履喬,以爲書筵之先講小學,卽是列聖朝已例,而我邸下,進講小學抄略之後,繼以史略第一卷者,爲其文理之依靠,事實易於解釋也,今則睿學,日有將進,書籍之難解處,皆已領會,而寶齡又屆入學之歲,功在蒙養,學宜豫習,愚見則以小學進講,恐無他議,而旣始之史略,亦不可中輟,依先朝故事,竝爲肄習於召對時,似合事宜,而膚淺之見,不敢質言仰對云矣,敢啓。傳曰,依傅議爲之,可也。
又以侍講院言啓曰,王世子繼講冊子,以小學爲之事,命下矣。依小學抄略例,以校書館所在鑄字新印,進講之意,敢啓。傳曰,繼講冊子,當內下矣。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,卽者望廟樓兼別監來言,望廟樓墻垣頹圮云,故臣鶴秀,與本宮提調金羲淳,進詣奉審,則東邊墻垣一間半頹圮矣,待快晴擇日修改之意,分付該曹,何如?傳曰,允。
金啓河,以戶曹言啓曰,本曹歲鑄,今方經紀,各道産銅諸處,從便設店,及時採用之意,前已草記蒙允矣。方欲以曹儲銅鐵,爲先開鑄,萊府倭銅及各店採銅,隨貿隨用,而當此公貿方張之時,無論倭銅店銅,私商之潛相和買,有關法紀,一切嚴禁,如有現捉者,一竝屬公,施以私鑄律事,嚴飭京外,何如?傳曰,允。
尹羽烈,以兵曹言啓曰,今閏六月十五日癸巳丑正二刻四分立秋,七月朔改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,卽接西所衛將張彦極牒報,則泰秋門東邊內宮墻一間許頹圮云,爲先令紫門監,以杻杷子及長木,堅實圍排,把守軍,金虎門入直軍八名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,泰秋門東邊內宮墻一間許頹圮處,金虎門軍八名除出,將校一人率領,限改築間,嚴加守直之意,敢啓。傳曰,知道。
魂宮望祭親行敎是時,亞獻官行判中樞府事金載瓚,預差左議政韓用龜,終獻官永明尉洪顯周,預差靑城尉沈能建,贊禮禮曹判書趙德潤,預差禮曹參判金履載,典祀官奉常正李泰淳,宮闈令尙膳李元碩,執禮校理李鶴秀,執尊副司果宋翼淵,大祝校理李紀淵,祝史副司果李鍾穆,齋郞副司果洪羲祖,盥洗位司藝張振一,直講尹師殷,爵洗位典籍洪煥·卓瑊,亞終獻盥洗位校檢李齊學,贊者引儀方禹矩·金學羲,謁者兼引儀韓守一·李正幹,贊引假引儀金光素·邊相岱,祭監監察鄭郁東·盧命鼎。
丙子閏六月十五日子時,上御齋殿。望祭親行入侍時,行都承旨金履喬,行左承旨金啓河,右承旨任厚常,左副承旨尹羽烈,右副承旨申綋,記事官趙雲從,假注書李鳳純,記注官安亨鎭,記事官李湜,原任提學朴宗慶,檢校直閣徐俊輔·鄭元容,檢校待敎朴宗薰·李龍秀,以次侍立訖。時至,左通禮,跪啓請行禮,上具功服,出齋室,詣通和殿。贊禮,前導入北夾門,陞自東階,詣版位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興,再拜興平身,上止哭興,再拜興平身,在位者,皆止哭興,再拜興平身。執禮,請行初獻禮,上詣尊所,北向立,執尊者擧羃,羽烈酌鬱鬯,履喬以酌受鬱鬯,上詣靈座前,北向立。贊禮跪啓請跪,上跪,履喬奉香,綋奉香爐跪進。贊禮,跪啓請三上香,上三上香,綋奠爐於案,履喬奉酌跪進。贊禮,跪啓請執爵,上執爵以授綋,奠于靈座前。贊禮,跪啓請俯伏興少退跪,上俯伏興,少退跪。大祝,進靈座之右,東向跪讀祝訖,上出戶降復位,亞獻官判中樞府事金載瓚,終獻官永明尉洪顯周,以次獻爵如儀訖,降復位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興,再拜興平身,上止哭興,再拜興平身,在位者,皆止哭興,再拜興平身,宮闈令,納神主如儀,上詣望燎位,大祝燎於坎。贊禮,啓禮畢,仍導以行,上入齋殿,諸臣以次退去。
上在昌德宮。停常參·經筵。
卯時辰時,有霧氣。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申綋啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹羽烈啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,同副承旨朴孝成,今日不爲仕進,卽爲牌招,何如?傳曰,允。
又啓曰,左邊捕盜大將朴基豐,以武臣堂上祿試射試官,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
李鳳純改差,代以張敎根爲假注書。
張敎根在外,代以金逸淵爲假注書。
申綋啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎,修撰尹應大,副修撰洪益聞,旣有只推之命,竝卽牌招,以爲入直之地,何如?傳曰,允。
以副應敎林景鎭,校理李紀淵,副校理李應奎,修撰尹應大,副修撰洪益聞牌不進罷職傳旨,傳于申綋曰,只推。
掌令林東鎭啓曰,臣姿性庸愚,識又蔑裂,本不合於淸朝耳目之任,而掌憲特除,感惶靡極,召牌儼臨,義分是懼,冒沒出肅,而第臣於合啓中,有區區私義之不可冒參者,曾叨臺地,屢次引避,輒蒙體諒之恩,今臣處義,宜無前後之異同,以此情踪,何可一刻晏然於臺次乎?請命遞斥臣職。答曰,依啓。
以掌令李泰熙,持平尹景鎭,正言柳季獜牌不進罷職傳旨,傳于申綋曰,只推。
以漢城府民家頹壓單子,傳于申綋曰,恤典,令該廳,卽爲分給事,分付。
申綋,以吏曹言啓曰,新除授掌樂院主簿趙忠植呈狀內,矣身素患痰癖之症,挾暑添劇,時月內,萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
尹羽烈,以兵曹言啓曰,內禁衛將柳文儉,身病猝重,勢難供職,呈狀乞遞,領軍之任,不可久曠,改差,何如?傳曰,允。
又以都摠府言啓曰,副摠管元永胄,以禁衛中軍軍兵等中日試射放事,南別營晝仕出去之意,敢啓。傳曰,知道。
申綋,以禮曹言啓曰,卽接社稷署所報,則今番雨後,壇內東壝門顚仆,北壝門柱根朽傷,幾至顚仆云矣。神室滲漏及南壝門顚仆處,告由修改,以今閏六月二十五日卯時,已爲推擇啓下,趁此日時,一體擧行,何如?傳曰,允。
又以禮曹言啓曰,卽接崇陵別檢所報,則今月十五日酉時,本陵丁字閣前面艮方月臺石,長三十六尺,高三層,盡爲頹圮云矣。本陵王后陵上階砌莎草汰落處,丁字閣正間滲漏處,告由修改,以來八月初二日辰時,已爲推擇啓下,趁此日時,一體擧行,祝文,令藝文館,措辭添入,所入物力,令各該司,磨鍊進排,役處浩大,不可以本陵官兼監役擧行,臣曹堂郞,與戶曹郞廳,繕工監監役官進去,與本陵官員,眼同監董,機械匠手役軍,亦令各該司及京畿監營,進排待令事,竝爲分付,何如?傳曰,允。
又以禮曹言啓曰,因奎章閣草記,望廟樓東邊墻垣一間半頹圮處待快晴擇日修改之意,分付,該曹事,允下矣。本宮內墻頹圮處,修改,以今閏六月二十二日卯時,已爲推擇啓下矣,趁此日時,一體擧行之意,敢啓。傳曰,知道。
尹羽烈,以備邊司言啓曰,卽見全羅道暗行御史趙萬永別單,則其一,陳田徵稅,最是湖民切骨之冤,略以目下陳頉,較諸近摠,不啻十之二三,而沿邑尤甚,逐年白徵,侵及隣族,陳田愈多,居民轉縮,査陳執摠,限年減稅,使之聚民復墾,隨起執摠,依舊責稅,畓摠之海溢浦落等未及蒙頉者,亦一體査頉事也。陳土白稅,蓋爲殘民稱冤之端,而湖南一路,自經荐歉,顚連多而溝塍廢,閭里疎而隣族侵,戶以日縮而土以漸陳,査陳而減稅,隨起而執摠,正爲今日恤隱之急務,而因前道臣疏論,稟處行會,纔有月矣,該道必當擧行,而今番繡論,益驗其實狀,以此更關,使之另飭守宰,査實釐革,俾有蘇捄之實效。其一,糶糴虛錄之弊,無邑不然而以尤甚邑論之,全州等四邑,爲五分之四,雲峰等三邑,爲四分之三,靈光等十三邑,多寡不等,而數亦不少,此蓋流亡過半,指徵無處,而猶責耗條,徒擁虛簿,貪官猾吏,又從以作奸犯科,亦緣虛錄多而難以區別故也。今番戶還,諸邑憑藉流絶之難捧,彌縫吏鄕之宿逋,此若査減流亡之還,則以今國計,有不敢仰請,排年分捧,則旣曰流絶,無處可捧,其勢必至有隣族結戶之徵,而捨此二者,無他變通,先從尤甚諸邑,詳覈執摠,從長變通事也。糶糴,蓋所以爲民國經遠之圖,而藉此一事,滋生衆瘼,吏日以售其奸,民日以罹其苦,蕩殘流亡,將見無民而後已,無民則無邑,何以爲國?言念及此,誠不覺痛心,湖南之中,繡論諸邑,爲弊最甚,如不大加更張,無以矯救,譬如大病,必須瞑眩之劑,然後可瘳者也。然而此不可猝乍可議,則就其可以着手者,亟加變通,始有拯溺之效,諸邑中量其受病之淺深,可捧與難捧間,詳査分等,量宜措處,至於作奸犯科之類,毋論官與吏,蟊民蠧國,其罪一也,一一査發,修啓以請朝家處分。其一,軍額之多闕,專由於有勢有財者,免而捧疤納布,卽其貧殘無依之類,故一遇歉荒,死亡相續,有黃白隣族之徵,校院之冒屬,牧驛之投托,吏鄕之族親,官屬之契房者,一一査櫛,毋敢許頉,元案外餘丁保等,各項名色,亦宜裁減,移補元額,其外疊役白徵之萬不獲已者,限生聚間,詳査權減,排年充額事也。有國則有民,有民則有兵,而近來軍額之多闕,雖謂之有民而無兵,可也。苟究其弊,職由於有勢者免,無依者入,而無依者遂多散亡,則黃白之徵,隣族之侵,不一其端,而其所謂有勢者投托之藪,逋匿之竇,又多名色,此而不搜括移補,將何以蘇民瘼而矯軍弊乎?以此一事,前後朝飭,不啻縷縷,今番繡論,諸道同然,依前行會,更加嚴飭。其一,禁御兩營上番軍,法意雖重,以今湖南事勢,如例上番,則廢農資糧,弊難毛擧,若使限年停番,代納軍錢,則京營本道,實爲兩便事也。禁御兩營軍之輪次上番,法意至重,而湖南事勢,雖遇昨歲之少豐,歉餘凋瘵,尙未蘇息,限年停番之論,固亦無怪,而苟欲停番於此,必有引年於彼,彼此事勢,不無掣礙之端,置之。其一,漁鹽船稅事目,至嚴,而近來破傷者多,新査者少,加以饑癘流亡,替徵及於山峽,箭網疊稅,名色日繁,而至若新起,則未及案付之,故利歸官吏,令道臣,査出新創者,以充元案之有頉,査減白徵疊納之類,以除民冤事也。漁鹽船稅摠,必較新舊而爲準,自是恒式,而以舊則傷破居多,以新則査現絶少,以至有替徵疊稅,施及於峽野,吏滋其奸,民病其斂,勢固然矣,令道臣,嚴飭列邑,査得新起,移充舊頉,痛革白徵之弊。其一,各宮免稅,與元結有異,而各邑都吏,締結營屬,混入民結,高價執錢,爲民痼弊,自今爲始,各樣免稅,依各宮實納,知委營邑,均排民夫,以爲減徵之道事也。免稅與民結,混同執錢,高價督捧,無非奸吏剝民之計也,關飭列邑,量宜措處之道,分付該道。其一,各司屯土,陳廢居多,而一依元摠,加減不得,京差侵虐多端,隣族俱徵,實爲莫大之弊而全州之伊西,靈巖之露兒,沃溝·桂田·古阜·卵山卽其尤甚,而推之,他亦可知,自今京差,一切禁斷,使該邑執災,自巡營精覈,捧稅上納事也。京差之爲屯民痼瘼,諸路皆然,前因該道臣疏,已有關飭,今見繡論,弊復如前,京差則一切嚴禁,自該邑,別定吏校,執災捧稅,俾皆精實納稅,該司亦使之一遵常摠,而若或自邑所送者,反效京差作弊之習,則屯民稱冤,將必一般,另加嚴飭,俾無此患之意,一體分付。其一,獒樹掌內,南原屬東道驛,驛殘馬少,至於難支,以同縣屬鷹嶺驛,合屬東道事也。東道與鷹嶺兩驛,同在一邑,合屬應役,似爲矯弊之道而事勢便否,有不可知,令道臣,裁量通變之道。其一,法聖鎭漕舡二十五隻,每隻米八石式,合二百石納於差員,旣非應捧,而間已革罷,旋又襲謬,自今永罷,毋或更犯事也。法聖漕舡米之屬於差員,沿革之間,未知事情如何,而如係漕卒難支之端,宜有可罷之道,令道臣,詳察矯革。其一,昨年設賑時,咸平納粟人長湍柳熀,興陽納粟人金浦李義敬,俱無補賑,而虛名冒錄,古今島僉使安廷允,雖有所納,未及準數,而拖至除職後畢納,極涉不誠,以此推之,他邑補賑,亦難保箇箇的實,宜令道臣,更査其實納與虛錄,區別存拔事也。補賑人之必有賞典,自是救荒之大政,不可以虛張之冒錄,仰干朝家之恩賞,而邑鎭所報,淆濫若是,聞極驚駭,令道臣,更加査實,區別修啓。其一,綾州人朴安之毆打其亡兄嫂,鄭召史及姪女,竝縛入空石,仍使其子快福及族人在翰,投之江中,同時致死,而鄭召史之子升彦,目見毆打,隨往投水處,知其母與妹竝命之狀,而爲其叔誘脅,不爲告官,旋避他邑,在翰則,已爲身故,而安之·快福·升彦三兇罪犯,大關倫紀,亟施當律事也。三兇之罪,俱犯倫常,安之父子之行兇情節,已極獰毒,而升彦,則目見其母與妹之竝命,旣不能救生,又不能同死,反又避身他邑,可謂天下之大變,國有三尺,於容暫貸,而掩置經歲,今始發露,不可謂有邑有官,亦可駭歎,三兇等之斷以當律,無容更議,而事關殺獄,格例亦嚴,分付道臣,更加推覈,啓聞後,下該曹稟處。其一,羅州人贈承旨梁山璹易名事及長興故學生鄭光露褒異事也。兩人之一忠一孝,俱合崇奬,竝令該曹稟處,何如?傳曰,允。
又以兵曹言啓曰,卽接慶熙宮入直衛將尹致大牒報,則興元門北邊墻垣二間許頹圮云,爲先令繕工監,把子圍排,卽速修築,而亦令巡邏營門,申飭校卒,限改築間嚴加巡察之意,分付,何如?傳曰,允。
又以兵曹言啓曰,卽接東道參軍南允東牒報,則御營廳所授興仁門北邊第二城廊近處,體城五間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以御營廳言啓曰,本廳字內興仁門北邊第二城廊近處,體城五間許頹圮處,令繕工監,把子圍排,分授軍門,卽速修築,而把守軍兵,亦令該軍門,量宜定送事,自兵曹草記矣。修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
上在昌德宮。停常參·經筵。
申綋啓曰,合辭,許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹羽烈啓曰,來二十一日,朝參日次矣,敢稟。傳曰,停。
任厚常啓曰,來二十一日,輪對日次矣,敢稟。傳曰,當次人受點,後日次待令。
申綋啓曰,卽者義禁都事來言,時囚無得過三日滯囚,曾有定式矣,時囚罪人柳成逵·尹錫永捧供,李沆當爲議處,而判義禁朴宗來未肅拜,知義禁未差,同義禁申在明有身病,只有同義禁尹魯東一員,不得備員開坐云。判義禁朴宗來,同義禁申在明,竝卽牌招,以爲備員開坐之地,何如?傳曰,允。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎,修撰尹應大,副修撰洪益聞,旣有只推之命,竝卽牌招,以爲推移入直之地,何如?傳曰,允。
申綋啓曰,大司憲宋穉圭,執義朴綺壽在外,掌令李泰熙,持平尹景鎭牌不進,掌令一員,持平一員未差,監察茶時之意,敢啓。傳曰,知道。
以掌令李泰熙,持平尹景鎭,獻納金用默,正言柳季獜牌不進罷職傳旨,傳于申綋曰,只推。
以副應敎林景鎭,校理李紀淵,副校理李應奎,修撰尹應大,副修撰洪益聞牌不進罷職傳旨,傳于任厚常曰,只推。
以忠淸監司洪奭周狀啓,林川郡守趙鎭壽身死事,傳于任厚常曰,令該曹,口傳差出,催促下送。
任厚常,以吏曹言啓曰,今此永禧殿修改告由祭及移還安祭,曲祀官前獻納李游夏塡差,而時無職名,令該曹,口傳付軍職,何如?傳曰,允。
兵曹口傳政事,副司果單李游夏。
以漢城府民家頹壓別單,傳于金啓河曰,恤典,令該廳,卽爲分給事,分付。
以漢城府民家頹壓別單,傳于金啓河曰,恤典,令該廳,卽爲分給事,分付。
尹羽烈,以備邊司言啓曰,卽見咸鏡道暗行御史鄭基善別單,則其一,北道連値荐歉,還餉虛留,無邑不然,而關北尤多,茂山等六邑虛留,殆近十二萬石,而太半是流亡舊逋,按簿督捧,隣族替徵,畢竟未捧,徒失餘民,就其中最難捧者,竝爲査出,限年排捧事也。北路荐歉,還簿紊亂,反臥成習,虛留夥多,還穀法意,掃地殆盡,朝家旣聞之後,事當溯考年條,論勘守令,以懲其違法之罪,而由來旣久,誅不勝誅,則勢不得不付之昧爽,圖善其後,而北關壤地窮絶,貿遷不通,故少豐少歉,年穀之貴賤懸絶,今若硬定年限,分排數爻,年豐而不加捧,歲饑而必取盈,則徒歸文具,吏滋僞而民受困,反不如待年豐方便收捧之爲愈,而此旣是指徵無處,流來反逋之爲朝家所知者,則其在綏遠寧失之義,合以蠲惠之澤,行於其間,一竝除耗收捧之意,分付道臣。其一,本道歲入耗條及各項稅米,合爲一萬二千五百五十四石零,而每年應下,爲一萬五千三百八石零,則元不足,爲二千七百五十四石零,至於不恒上下之需,又在此數之外,推移裒益,在所不已,以餉穀幾萬石,移作元會數事也。軍餉穀,有乘無除,患在於峙,元會耗入不當出,每患不足,其在裒益之道,合有變通之方,而第於分排移錄之際,恐不無掣礙難便之端,分付道臣,參量事勢,以爲啓聞稟處之地。其一,各邑穀折米之規,邑各不同,土式戶式,多寡懸殊,爲吏鄕舞弄之階,貽小民加徵之弊,令道臣守宰,參互事勢,指一定式事也。戶式土式之不同,而會案邑簿之相左,名實乖戾,奸僞易售,此誠北關之痼弊,而土式行用,厥惟久矣。民間通貨,率以爲常,若欲革祛土式,一遵戶式,則民不爲便,又欲因俗制宜,通行土式,則一道之內,南北異式,穀簿去來,觸處窒礙,因革之間,兩難硬定。若使南·北關,各成會案,除非荒年移粟,勿以文簿互換,則下以無拂俗難便之患,上以爲覈實矯弊之政矣。至於三·甲,雖屬南關,民俗近北,川嶺限隔,穀不出境,雖使區別式例,無去無來,似無掣肘之端,令道臣,爛加商確,著爲一定之式。其一,北營邑鎭驛之官捧雜種,折價作穀,待秋出秩,與還上混捧,而其先捧日用,先貸倉穀,故遇歉未捧,則歸於倉逋,自今作穀名色,一切禁斷,依西關之江邊七邑本道之三·甲行錢例,廩餘雜種,一竝作錢,北邑民庫,應下條之以布穀代捧者,亦依詳定例,以錢收捧事也。官捧作錢,誠爲北中巨瘼,民還之反臥,倉簿之淆亂,蓋莫不是爲之厲階,在所痛革,無容更議,而廩餘雜種,亦是民所當納,則元初代捧,非爲厲民,今若禁作穀而責本色,則想其爲弊,反有甚焉,只當別其簿而分其藏,使公穀私儲,絶不相混,如有倉貸添還者,隨其現發,直勘以那移反弄之律,則亦足爲祛其泰甚之道,令道臣,關飭列邑,成節目施行,至於北關行錢之論,其來久矣,說者輒以關西之江邊七邑爲證,而此有大不然者,關西則我人通貨於柵內,關北則彼人交市於我境,彼我去來之間,物情懸殊,今若打壞幾百年莫嚴之法禁,則其爲生弊,反甚於小小難便之端,繡衣之不以申禁爲請,乃以弛禁爲言者,大失審愼之體,從重推考,分付道臣,申飭行錢之禁,俾不得恣意冒法。其一,茂山補民庫,有短四升布名色,散俵民間,取殖補役者,而升麤尺短,不勘爲用,徒添民弊,特令作穀取耗需用事也。其事,纔因本道論報,已爲作穀,今不必更論,其虛項嶺,古爲間路緊阨,故東有溫·寶化·森森坡·吾村等四堡,西有雙靑·黃土·梨洞等三鎭,一自甲·茂兩邑設置之後,四堡三鎭,自成內地,無所緊關,不必置此冗鎭,空費廩料,關問道臣,詳審利害,竝爲革罷,至於間烽,亦察形便,量宜存革事也。甲·茂旣已設邑,則諸鎭無甚關係,革罷之論,匪今斯今,而事係存革,在所難愼,竝與間烽形便,令道帥臣,審察利害,指一以聞。其一,安邊·永豐社幅圓甚廣,其土宜稼,雖設雄府,亦可有裕,而距邑絶遠,大嶺間之,獄訟與稅納,不於官而一管於社任里監,官令不通,民無依歸,設一鎭堡,稍峻其秩,以有地望者,差除事也。永豐一社,處在四道之交,距邑遼絶,人烟不通,弱肉强食,民不聊生,設置鎭堡,有所管攝,實爲去暴安民之道,而遠情難詳,新創宜愼,分付道帥臣,爛商當否以聞。其一,高原郡南烽臺,在於熊望·天佛兩烽燧之間,有無不關,而加設之後,凡百爲弊,不一其端,年前道臣,狀請撤烽,至承待年豐更爲論啓之敎,而因循未果,宜令道臣,更卽論列,永爲革罷事也。新設烽燧之無益於瞭望,爲弊於民者,年前或因道帥臣論啓,有所革罷者,而事係難愼,分付道帥臣,審察形便,以爲論啓之地。其一,穩城·端川牧場,爲民痼瘼,而穩城則斃馬徵納,假家分斂,穀草排定,逃故代雇等弊,皆是難支之端,而以三十八名牧子,牧養數百馬匹,毋論孳産之有無,只以三孳一息之法,逐年責納,尤是行不得者,端川則數十里牧場,間三年植柵,麾動一邑,轉輸百里,而今其馬匹,只是七十餘匹,則不宜若是廣占,且場土膏沃,若使起墾,不下爲千百日耕,穩城牧場,永爲革罷,端川牧場,作爲太僕屯田,兩牧馬匹,査其時存實數,移之南關牧場事也。其一,文川,卽關北殘邑,而一自咸興牧官移設之後,場內便成他境,牧子盡歸頉役,該邑民少役多,漸至難醫,而況牧馬,皆在列邑,各有主倅,不關於牧官之有無,自今永減監牧官之職,所管各場收稅牧馬等節,使各該邑,兼察事也。三牧痼瘼,果如繡論,則合有變通之道,而幾百年設施之場,或移或罷,大關更張,有難遽議,令本寺,量宜稟處。其一,端川貢銀,爲五百兩,而民以掘銀,爲必死之役,春秋各一兩式,收斂雇立,貢銀之外,情費甚多,一經監官,輒皆蕩産,且該府詳定元田畓,每年會減於銀店給復,而所受正粟,爲九百餘石,除役民戶,爲三百餘戶,則在國計,亦多所損,自今正粟,自戶曹,每年收入,銀子則某樣貿用,而如或難便,則付之本府,貿取封進事也。銀店之設,其來已久,安得無生弊厲民之端,而今若不屬度支,作爲私店,則侵漁誅求,未必不反加於前,亦令道臣,詳探事情,存革間論理狀聞。其一,高山驛馬,到關東界,則銀溪驛屬,不許替騎,每每仍把,直到京城,馬瘏卒痡,勢所固然,而苟究弊源,蓋由於平邱之東路三站,仍把銀溪之馬,已成近例,故銀溪見失於平邱,責報於高山,馴致此弊,宜令三道道臣,申明舊法,痛革此弊,三驛察訪,從重論勘事也。其一,沿邊邑鎭守令邊將,赴任與遞歸時,皆許乘馹,而輸城察訪,雖在沿邊,與邑鎭有間,故不計乘馹,每當遞等,二千里迎送,貽弊多端,此不可不念,該察訪,旣兼鎭務,無異邊將,亦依他邊將例,特許乘馹事也。其一,關北守令之乘車往來,便成近例,草料騎馬,不過一匹,而每站責立,必爲數三匹,扶囑步從,亦無難加把,驛路凋弊,由此益甚,嚴飭道臣,一切禁斷事也。高山之凋弊,由於仍把,仍把由於他驛之凋弊,淍弊由草料之加把,加把由於法綱之不立,今若申嚴加把之禁草料,定式外,無敢加一匹添一夫,則正所謂去其害馬者,而各驛,庶幾有蘇瘵之望,嚴飭三道道臣,痛禁其加把仍把之弊,隨其現發,直施以本律,斷不可已,至於輸城,亟之一依沿邊邑鎭,乘馹赴任,亦足爲除弊之道,定式施行,關北守令之乘車來往,亦令道臣,嚴飭禁斷。其一,關北六鎭之沿邊守備,近漸解弛,雖江邊植木事言之,斧斤日尋,沙汰日增,嚴飭該帥臣,凡係邊上禁條,申明舊制,外他近城山麓及原野之瘠薄,不敢起耕處,竝依南中宜松山例,使之封植,考課勤慢事也。沿邊諸山,童濯光潔,幾乎樵蘇不繼,邊禁未必不由此漸弛,言念緩急,誠爲寒心,嚴飭當該帥臣,董督列邑,從其陳荒空曠之地,樹以楡柳松杉之屬,定其規模,課以年歲,俾有蔚然改觀之效,何如?傳曰,允。
金啓河,以鑄錢所言啓曰,鑄錢開鑄事,已爲草記蒙允矣,會同後應行事目,別單書入之意,敢啓。傳曰,知道。
又以鑄錢所言啓曰,鑄錢事目,今已啓下矣,本所監董郞廳戶曹正郞尹致猷,限畢鑄,除本司凡干差役,竝許停免,以爲專意擧行之地,何如?傳曰,允。
申綋,以義禁言啓曰,保放罪人李沆,還囚議處以入,而病勢一向未差,仍爲保放之意,敢啓。傳曰,知道。
禁府啓目,藍浦前縣監尹錫永原情云云。傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,寶城前郡守柳成逵原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目粘連,向前李沆,亦現於繡啓,參以囚供,所論兩條,俱有段落,則或可爲參恕之道,而其常時不能檢飭,烏得無罪?以此照律罪,何如?判付啓,依允。
上在昌德宮。停常參·經筵。
申綋啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹羽烈啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳〈軍兵〉,日次私習云矣,敢啓。傳曰,知道。
傳于任厚常曰,禮房承旨,馳詣永禧殿,奉審摘奸以來,明日移還安時,左承旨進去奉審。
備忘記,慶州營將金魯甲下直,長弓一張,長箭一部,片箭一部,筒兒一箇賜給。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎,修撰尹應大,副修撰洪益聞,旣有只推之命,副校理李基栽,自鄕上來云,竝一體牌招,以爲推移入直之地,何如?傳曰,允。
申綋啓曰,大司憲宋穉圭,執義朴綺壽在外,掌令李泰熙,持平尹景鎭牌不進,掌令一員,持平一員未差,監察茶時之意,敢啓。傳曰,知道。
以掌令李泰熙,持平尹景鎭,獻納金用默,正言柳季麟牌不進罷職傳旨,傳于申綋曰,只推。
以副應敎林景鎭,校理李紀淵,副校理李應奎·李基栽,副修撰洪益聞牌不進罷職傳旨,傳于任厚常曰,只推。
吏曹口傳政事,以李憲成爲林川郡守。
以漢城府民家頹壓別單,傳于金啓河曰,恤典,令該廳,卽爲分給事,分付。
申綋,以義禁府言啓曰,卽接月令醫員金德厚手本,則時囚罪人尹錫永,素患痰癖之症,闖發於換節之時,食飮全却,病勢危篤云,罪人病勢如此,則一邊保放,一邊草記,曾有定式矣。尹錫永,姑爲保放之意,敢啓。傳曰,知道。
金啓河,以賑恤廳言啓曰,謹依漢城府民家頹壓別單,判付中,部字內完少頹多十二戶,各布一疋,東部字內全家頹壓三十一戶,各錢二兩,完少頹多四十八戶,各布一疋,西部字內全家頹壓十五戶,各錢二兩,完少頹多十九戶,二三間中完多頹少一戶,各布一疋,南部字內全家頹壓五十戶,各錢二兩,完少頹多四十一戶,各布一疋,北部字內全家頹壓七戶,各錢二兩,依例分給之意,敢啓。傳曰,知道。
八道儒生,幼學李奎·呂瓚永·李樂垕·兪景柱·李德謙·李崇會·李坤載·李敦中·趙在兢,進士洪秉正·許明,幼學沈允永·趙在斗·李桂秀·申在景,進士金弘根·洪直謨,幼學金履鍾·兪邁煥·權五應·任天白·李實·金履平,進士魚在璜·李正器,幼學金正鎭·吳致文,進士金泳根,幼學黃仁泰·韓景裕·李炕·洪羲泰·李秉珏·吳佑常,進士李根中·金錫載·高大鎭,幼學李尙楫·元錫晉·徐有薰,進士兪鳳柱·崔克明,幼學金霽淳·韓漢奎·金致壽·呂得永·金履初·李槼·金浩根·李象秀·李羲章·金懿淳,進士沈義厚,幼學金人淳·金胤根·洪孝燮,進士金運根,幼學徐逈輔·韓翼新·李俊祜,進士洪稚圭·沈能弘·元錫洪,幼學沈能大·趙人淳·李友淵·韓學新·洪秉輪,進士洪椣,幼學李秉民·李義樂·金淸淳·李宅信,進士沈順祖,幼學李魯瓚·元碩孫·李尙信·閔養元·李魯廷·洪理燮,進士權鉉,幼學申光純·宋一輝·金載佖·韓大鉉,進士趙鍾淳,幼學申光正·金載佾·趙鍊·李升魯·崔咸憲·柳泰壽·金載佶·申光岳·朴萬永·具東老·李益魯·兪圖煥,進士趙啓永,幼學李栢秀·金載璟·李樂誠,進士兪駿煥,幼學黃基宇·趙顯豐·金在敬·兪長柱·李松秀·黃勉忠·徐有皓·金魯光·李寬·金近喜,進士徐輔,幼學兪晦柱·李萬善·李憲·黃基垕·兪春柱·金致鍾·元錫周·金達淵·兪元煥·徐有塾·趙晳永·魚在寬·金鏽·李學信·尹肇一,進士李龍淵,幼學金器鍾·金秉鉉·沈宜翼·李㽥·趙在永·元錫圖·李秉孝·閔致貞·李敎新·趙頤淳·黃基鎬·徐致輔,進士趙學儉·兪杞柱·洪蓍謨·金命淳·兪永煥·李秉夏·尹致明·柳譱·朴齊亨·李弼會·金·柳楷·朴履亨·洪在果·朴來衡·金應淵,進士沈能基·奇學臣·金炳洙·李鍾夏·沈復奎·金度均·尹致和·金在衡·柳孝根·洪在源·朴繼昌·禹健永,生員趙寅永,幼學朴泰浩·徐和輔·金錫淳·徐吉輔·李魯宰·李秉德·尹致逵·趙秉憲·申錫敎·閔致玉·尹慶宣·申錫範·尹行時·白弘洙·李浩岳·柳翊·金英淳,生員黃基默·李明迪·韓永履·趙秉性·金在鶴·李白淵·李寅亮·白榮洙·洪用燮·趙秉正·金在晉·梁命勳·李炳謙·金宜淳·沈羲之·李龍在·任澈常·兪中柱·李瑞圭,生員趙基,幼學魚致壽·洪祜賢·尹致燁·李祜信·尹致聞·洪秉謨·李惇九·魚命友·吳佑常·閔成鏞·朴齊憲·李觀洙·洪憲周·申日顯·朴齊賓·尹榮厚·金升淳·沈正之,生員李命九,幼學李澈淵·李用晉·金在儒·趙基升·朴慶浩·尹致俊·趙在性·田在豐·尹守慶·邊吉淳,進士洪章煥,幼學李憲九·朴齊臣·洪在容·李鶴九·金大均·宋一范·閔時赫·金炳敎·申在誠·金載傑·申在淵·柳岱壽·申在一·金孟範·申在百·金仁範·申在萬·金益範·李靜魯·李厚·李泰魯·沈命永·李敦學·申在晃·鄭謙·申在順·鄭基默·申光斆·起選·洪在喆·閔大鏞·尹慶守·趙遂·閔夔鏞·安光翼·尹希·安光憲·李圭祥·安光三·張禹鉉·李鼎燮,進士李義實,幼學金履赫·朴泰浩·洪大晋·朴,進士辛溵·朴敏五·洪益徽·朴栽根·林命濟·呂東遠·李心淵·柳鼎重·沈樂永·兪成煥·李仁默·朴孝天·宋在善·李日會·徐克修·黃鎰·朴齊淵·具在默·韓用雨·李運光·申光斗·沈升永·具敬默·洪秉友·朴鼎德·洪秉德·吳致琦·金相九·李冕容·尹文鉉·吳致翼·黃仁欽·金在善·黃鍾根·申儀顯·趙春永·尹昌烈·李元淵·徐廣輔·徐萬淳·李龍九·趙在晟·李東奎·尹致休·李文修·李昌政·李在實·李文植·金箕炡·李度元·尹行近·孟性淳·李元圭·朴寅永·沈緯之·申·朴光壽·李後述·李益周·柳晦培·黃基豐·趙命彬·愼奎瑞·鄭寅周·李秉幹·朴思欽·金載權·金箕煥·李度廣·丁義炳·柳潝·鄭鴻基·鄭達容·尹序一·李度星·孟肇遠·任燦·金魯仁·任泰如·尹益厚·金益喜·朴基成·尹行裕·任泰松·李度義·金克鉉·李儒煥·鄭樂善·尹行烈·林世榮·崔鍾百·洪永謨·李命卨·吳聖懋·金魯遠·孟始遠·李光履·沈樂成·具濯·康德和·成錫箕·趙雲·徐謙善·趙雲縉·李曄·李相獜·朱鳳相·鄭雲衡·全世覺·鄭龍錫·成若烈·姜懋煥,進士金世傑·南黼·梁挺岳·郭登·成在韶·安處奎·朴永中·李馬龍·具永祚·曺南奎·呂文聖·裴禹烈·鄭煥舜·劉起澤·張晉鴻·李彙玉·宋寅璜·金勉運·沈宜魯·蔡周郁·白益俊·黃守默·申在升·都守洛·宋奎默·李秉默·河晉輔·石重默·南景極·琴詩述·金象奎·芮時櫓·司空洙·尹學臣·金會運·馬道修·姜思逵·朱應三·李基濬·金祉厚·金商賢·朴光燦·李顯權·金永龜·尹鍾泰·宋奎享·朴在行·吳廷奎·曺舜臣·劉致一·鄭旻章·盧錫民·崔理·吳泰臣·尹㬢民·羅廷贊·申志仁·姜在欽·成弼源·安尙東·黃夏錫·廉龍起·朴文彦·丁文煥·李集年·蘇公述·南履兢·白昇明·李遇聖·邊相圭·鄭翼良·玄溥盈,進士金珏淵·李漢謙·李亮會·朴名進·金學㞳·元英鎭·辛錫珉·安秉敏·沈南奎·金益煥·曺亨振·金箕魯·玄相言·韓定履·金曦·沈光泰·鄭斗和·許珏·朴秀民·安暹·李衡鎭·南宮琬·韓用訥·宋尙默·鄭元和·朴之喆·蔡弘相·申應天·任圭白·安宅重·李範衡·權錫江·鄭匡一·李東五·沈希之·尹載玄·李師俊·閔學文·申述朝·趙植林·安璞·崔百亨·尹善學·金粲·梁國顯·兪宅齡·黃彬·呂皓永·朴長祿·奇元孝·宋吉鳴·具興祿·車禧修·金甲悅·韓致穆·金履湖·徐慶達·廉重燁·洪益彬·金志穆·沈昌周·吳達昇·李秉侃·李用和,進士黃就英·崔尙綸·羅贊謙·韓致毫·白最英·李乙樹·鄭載冕·劉綜良·朴夔秀·桂恒·朴文肯·崔性稷·張紀修·金奎煥·白思曾·文若源·玄仁祿·李通默·金日愚·李東奎·金洛榮·金基曾·李達喆·咸鏡道,進士趙光祜·趙命夔,幼學李師弼·韓光弼·朴命璧·李蓍鉉·金利運·金就鐸·崔命璜,進士崔如大·金鍊白,幼學朱鎭源·李吉源·李甲三·韓弘玭·金鏞,進士洪錫年·崔慶雲·黃禧經·吳秉良·李齊松·李齊栢·李景格,幼學申宗文·朱司圭·金慶郁·趙應八·趙應楷等疏曰,伏以在昔周之成王,以周公有勳勞於天下,賜魯重祭而報之,夫周公,以王室之親,左右沖辟,勤勞公心,爲不世大勳,則禘祭之賜,雖有先儒之議,成王之大報,實天下之公,非一人之私,而周公之輔翼之誠,贊襄之功,駕軼今古而無有也,於不休哉。嗚呼,今我殿下之藎臣,有周公之人,其人卽故忠獻公臣朴準源是也。輔導之任,殫竭之誠,無一毫有間,第朝家之酬報,獨不及於成王者,實爲八域之慨惜,故臣等略陳其十八年輔導之勳勞。伏乞殿下澄省焉。朴準源,篤生詩禮之家,早襲家庭之學,氣宇淸秀,骨格俊爽,自在齠齔,愛親事長之道,出於至誠,動靜事爲,合於禮節,性又好讀書,及長,篤志工夫,默契聖賢之旨,探賾義理之說,又泛覽百家之文,益自刻勵,質疑問難於伯兄監役臣朴胤源,胤源,大儒,輒許以識解精敏,有吾所不及,孝友其天性也,母病刺臂進血,夜泣禱天,父喪哭泣盡禮,哀毁踰制,伯兄如事嚴父,人稱伯康之愛,復見於今日,中歲取其閑適,家於黃驪江上,與文簡公臣金亮行,文敬公臣李直輔,掌令臣閔彝顯,昕夕從遊,薰德慕義,質問講磨,邃學篤行,屹然爲士流之模範,平生工夫,專主乎大學之誠意,一心戒懼,必在於中庸之謹獨,踐履篤實,操守堅確,自丁未以後,進身而事君也,以端雅正直之姿,任師保輔導之責,一隻身擔負,小心謹愼,十八年禁直,鞠躬盡瘁,語默不踰乎規矩,行止不失其尺寸,朝夕納誨,有啓沃之功,晝霄仔肩,盡懇惻之誠,我先大王,不備輔養官,而自內勸課,獨任於準源,下敎曰,保䕶沖子,在卿一身,準源,旣受命保養,則始自襁褓,至于衣尺漸長,起居常隨,飮食必察,晨夕勤勞,靡有少懈,進以經傳,日勤程課,又手抄程·朱箴銘,以備燕閑之規,自是睿學日就。準源常退直所,猶着公服,端坐看書,肩背疎直,不以祈寒盛暑而少忽。先大王,使人視之,知其狀曰,此人愼獨之工多矣。及胤源,以學行選僚屬,胤源號近齋也,上謂筵臣曰,近齋大儒,予固知之,以予觀之,其弟亦學者,禁直多年,操躬飭行,無不嘆服,且明習經義,可合諭善之材,古語曰,知臣莫如君,先大王豈欺我哉?噫,當庚申崩坼之日,奠宗社於磐泰之安,翊聖躬於億萬之基,我先王顧命之義,而聖上保䕶之責,斷斷貞忠,可質神明,赫赫勳功,爰及生靈,猗歟之功之忠,我殿下已盡俯燭,而御製碑文中,有曰情有祖孫之親,兼有師弟之義,日月麗天,可瞻而難附,群物着地,可見而易制,遠不可識,文之觀也,近而易察,質之用也,文之有餘,質之不足,皆中於禮篤於行,言語則翼翼訢訢,誠信懇惻也,恭儉則兢兢休休,崇敬去奢也,忠孝則洞洞屬屬,如執滿盈,寬恕柔柔和和,包荒隱過,又耽玩經史,講究旨義,以體驗之方,存養之功,省察乎幽獨之中,恐懼乎周旋之際,善行懿德,動法賢聖,忠國孝家,卓於當時,其非誠於中而發於外者,豈能如是乎?公之蹟公之事,只是一箇誠字,非但小子有賴,實國家賴安,十手之指,十目之視,豈或有私於公哉?銘又曰,玉溫金精,公生我邦,勤我課讀,勉我眞實,誠無自欺,由是聖域,皇王大道,誦說前席,祭文又曰,十八年敎,其敎也直,言行道德,小子之欽服也,經學文章,小子之願學也。然則準源非但有輔導之忠,其學文之工,造詣之極,我聖學師受而高明,一國賴以安,萬姓被其澤,思所以百世不泯,而瞻彼黃驪,舊址尙存,則一間茅屋,兩丁苾享,實合我聖朝尊尙酬報之典,故粵壬申四學儒生臣李坤載等,相率陳籲,則恩批,今見爾等之疏,可知多士之公議也,予豈有異意乎?自古難愼,不卽允兪,非爲其人之不可也。大抵士論,愈久愈好爲敎,驪州儒生臣申光台等,繼而叫閤,則批旨,忠獻公,嘗有言立身事君,只是謹愼而已,予固歎美,至今言猶在耳,若使爾等之請聞之,其必愕爾,無所間於存歿,前日靳許者,乃予不忘忠獻公之本心,而此所以報忠獻者也,不然何待多士屢疏,予言止此,不須多誥爲敎,自此連陳疏,至十餘度,終未蒙允許之恩,此可見大聖人會極歸極之法意,然臣等與朴準源,生竝一世,心悅誠服,耳擩目染者多矣。苦心至誠,豐功偉績,雖山野之喑聾跛躄,皆知爲支廈之棟樑,稽疑之蓍龜,萬口一辭,毋敢貳焉,則不待百世而不可誣者,公議也。夫成王之報周公,賜天子大祭而不以爲泰,今殿下之報忠獻,只在一間小祠,而每以爲難,此臣等之惑滋甚而有所不已也。嗚呼,歲月浸久,公議愈鬱,八路韋布之賤,不揆僭越,敢陳芻蕘之說於黈纊之下。更伏乞聖明,不以人廢言,亟命攸司,使贈領議政忠獻公臣朴準源,特蒙俎豆之典,上以光聖德之報,下以循公議之鬱。臣等無任云云。省疏具悉。已諭於前批,爾等退修學業。
忠淸道儒生幼學尹敬厚·閔在相·李鍾永·沈衡泰,進士鄭一濂,幼學李志遠·鄭在文,進士李穆遠·李基祏·兪蓍煥,生員李基祥,幼學南履佑·徐來輔·李容舜·李容德,生員洪喆休·洪集休,幼學李象會·李敏謙·申用顯·魚用信·李綗遠·沈元泰·李遠大·韓周雨,進士柳溵·洪復休·鄭重鉉,幼學權大濟·權大謙·李秉文·金濟楨·任膺常·任喆常·鄭在福·權寶仁·李在行·鄭在泂·權處·權用揖·鄭在濂·朴載濂·沈緯之·沈衡之·宋欽義·權中寶·宋義圭·權用夏·徐齡輔·李在赫·韓邦維·洪大輔·柳豐之·洪奭浩·鄭在恭·徐有遠·南一中·兪建柱·李章會·金錫祚·尹鳳烈·金宗元·洪羲燮·洪鼎謨·兪廷柱·金在淵·金履源·閔宗鎭·金基正·魚在聞·李赫源·金鍾烈·兪宇柱·許澯·宋命奎·曺允昇·申相靖·韓致恒·李在國·吳兢鎭·梁景玉·成簡默·南建仲·柳瑗·朴師鴻·金斗彬·元用霖·安廷藎·崔建柱·林栽誠·李寅亨·南鍾赫·趙性復·成始元·金·徐芝淳·宋文敎·李奎禹·沈能澤·宋復圭·鄭東泰·尹守禧·鄭在涑等疏曰,伏以臣等,生長草野,竊嘗伏聞我正宗大王,特命裒輯丙丁間節義臣事蹟,以爲尊周錄,臣等每欽誦我寧考匪風下泉之思,而但恨書而未行焉,褒賞錄中諸臣,亦未能盡其命撰之意,臣等適當玆歲,追念舊事,於戲,不忘之思,不暇爲殉節臣悲之也。臣等所居之土,卽贈判書臣李尙伋,杖屨之鄕,故臣等知其事爲最詳,而慕其義爲最深。崇報之典,如有不稱於其節,則臣等之必欲一進黈纊,闡發幽光者,豈非秉彝之不可已者乎?尙伋,卽贈左議政忠肅公臣尙吉之弟也,當丙子之難,尙吉,陪廟社入江都,尙伋則以兵曹參知,從大駕入南漢時,和議將成,尙伋斥之甚力,終始無變,及其下城,痛哭於行在外,遂與文正公臣金尙憲·文忠公臣鄭蘊等,不從三田之行,而及聞江都陷敗,將往求其兄,遇賊陣於道,劫欲使降,以死自誓,罵不絶口,賊脫其衣服,而猶且不屈,竟至被害,至今思之,令人髮豎,是以尊周錄死節條中,記其事曰,虜旣僭號,忠正公洪翼漢,上章斥和,尙伋,主其議甚力,及扈駕入南漢,前之主正論者,皆反自諱,尙伋所執彌勵,每傷國事,日夜號泣,而下城之日,欲求其兄尙吉于江都,遇賊歿于道,先正臣宋時烈,撰神道碑略曰,公執靮從難,觸冒風雪,而傷痛國事,日夜涕泣,及大駕幸三田,公痛哭曰,和議之害,一至於此哉?與其苟生,無寧義死,遇賊被犯,遂卒于道。忠州邑誌曰,尙伋,與洪公翼漢等,力斥和議,及和成,痛哭出城,聞其兄殉節於江都,遂直向江都,遇賊猝逼,罵不絶口,被害于道,蓋公私之文蹟昭在,來後之慕仰冞切,則豈可與溝瀆之諒,掩翳而不章哉?嗚呼,丙丁之事,尙忍言哉。天地變易,冠屨倒置,忠臣義士,冒白如樂地,灑熱血酬社稷者,雖是臣分之所固然,而朝家所以扶奬褒賞,以爲萬代之瞻仰者,當無所不容其極,如尙伋兄弟立慬,竝萃一門,杲卿之髮纔進,魯公之禍繼慘,雖求之當日殉節之家,鮮有其倫,竊伏念南漢之顯節祠,卽圍城後殉節人報侑之所也,凡從扈於入城之日,而殉節於城下之後者,無不與是享焉。當初斥和三臣,先爲揭虔者,以其事在其地故也,又以文正公臣金尙憲,文忠公臣鄭蘊追配之者,亦莫非扈從入城時,秉義抗節之臣,則至若尙伋之節義,非但爲同其地而均其事者,矧復立慬於圍城外咫尺之塗者乎?蓋以卽地興思,樹以風聲也,則兄以殉節而配侑於江都,弟以殉節而獨漏於南漢祠者,士林之抑鬱,姑置無論,朝家之闕典,實非細故,今臣等所論,卽尙伋之大節,則不暇以小節細行,參於其間,而平生蓄積,其樹立之根本,則亦何可沒之也?若其投印於逆造按藩之時,退身於賊瞻凶論之日,而改紀之初,首應臺選,不苟不阿,確有志節者,或載於尊周錄中,或見於私家掌故,朱子所謂求伏節死義之臣於平日輕爵之人者,正謂是也,雖非殉節一着,猶足以腏食於鄕社,風勵後世,況其烈烈之氣,赫赫之名,可以與日月爭光,與天壤不朽則其所以報施者,復安有所惜哉?伏乞聖明,仰體先朝輯錄之聖念,俯採輿人誦慕之公議,卽命南漢之顯節祠,特依金·鄭兩臣追配之例,以爲尙伋配侑之所,仍降不祧之典,則上以有光於聖德,下以有裨於頹俗,奚但臣等之與榮也?臣等不勝激切。臣等無任云云。省疏具悉。疏辭,令廟堂稟處,爾等退修學業。
上在昌德宮。停常參·經筵。
夜三更至二十日開東,灑雨下雨,測雨器水深二分。
朴蓍壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金啓河啓曰,左副承旨尹羽烈,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,朴蓍壽落點。
傳于朴孝成曰,永禧殿修改別單,書入。
以修撰尹應大牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎·李基栽,副修撰洪益聞,旣有只推之命,竝卽牌招,以爲推移入直之地,何如?傳曰,允。
以副應敎林景鎭,校理李紀淵,副校理李應奎·李基栽,副修撰洪益聞牌不進罷職傳旨,傳于任厚常曰,只推。
朴蓍壽啓曰,大司憲宋穉圭,執義朴綺壽在外,掌令李泰熙,持平尹景鎭牌不進,掌令一員,持平一員未差,監察茶時之意,敢啓。傳曰,知道。
以掌令李泰熙,持平尹景鎭,獻納金用默,正言柳季獜牌不進罷職傳旨,傳于朴蓍壽曰,只推。
朴蓍壽,以都摠府言啓曰,今日入直內三廳武兼禁軍及軍兵等,當爲中日習射技放,而永禧殿修改相値,不得設行之意,敢啓。傳曰,知道。
又以備邊司言啓曰,頃因湖西暗行御史李友秀別單,牙山貢津倉差員之輪定便否,漕需犯逋徵捧及守令論勘事,竝爲覆啓關問矣。卽見道臣洪奭周狀啓,則以爲,漕需之米,元非糶糴之穀,初無耗條之可論,而私分執耗,割取元穀,幻作未捧之耗者,係是不法,難免贜汚之科,當該守令洪章輔·金胄淵·朴周源·徐有鎭,已爲身死,朴善浩·金箕弼·趙鎭翊·李義福·尹慶烈·李文遠等罪狀,令攸司稟處,各年耗條之私捧取用,未捧耗條之那移元穀,合爲三千十二石零,竝爲徵捧,而其中身故者,似難追徵,至若耗條取用中,或有補賑防役等屬於公下者,徵捧之際,似合區別,蓋此耗條,係是橫徵於民者,徵出該倅之後,所當計減,於當初所納之民,而年條旣久,査櫛實難,就流來民未捧中,均排計減,前縣監李文遠貸下錢一千四百六十一兩零,亦爲趁期準徵,吏奴舡直等所逋米一千四百二石零及各人等處流來未捧錢一萬三百二十一兩零,則貧殘居多,竝與民未捧米一千八百七十三石零中計減,餘數限十年分捧,每年漕運時,收納該曹,自今漕需,毋論米錢,就其當年應入,計除應下,餘數一體上納,則庶可爲矯弊之道,竝令廟堂稟處,差員輪定,事係更張,博詢爛商,追後登聞爲辭矣。春貸於民,秋成而斂,卽糶糴之法,而還餉之謂也。然而擅分則罪,那移則罪,況此漕需,非糶糴之穀,而惟意散斂,非殖耗之物,而取以什一,又以未捧之耗,割取於元穀,非直擅分那移之兩罪俱發,烏得免貪墨之律乎?犯逋之前後守令,依道啓,令攸司,拿問勘處,私捧之耗,那移之穀,貸下之錢,身故者外,竝爲刻期準徵,而其中耗條還徵者,均排計減於流來未捧之中,公下私用,亦令詳覈,區別收捧,吏奴舡直及各人等所逋之若錢若米,民人處未捧之米,亦爲依狀請,限十年排捧,漕運時上納於該曹,漕需儲留,法意有在,而惟彼不法之官,自作染指之資,轉成厲民之階,今此計除應下餘數,上納之論,蓋欲使穀物無虧欠之歎,守宰爲遠罪之道,誠爲得宜,亦令依此施行,差員之輪定五邑,待其爛商登聞,量宜稟處,何如?傳曰,允。
又以備邊司言啓曰,卽見補土堂上楊州牧使柳畊狀啓,則以爲,崇陵陵上,階砌莎草汰落處及丁字閣正間滲漏處,役處,比諸辛未,不啻浩大,錢三千五百兩,令某衙門區劃,則從略需用,有餘則還納,不足則加請,斧鍤等鐵器械,三軍門及營繕,依例進排,用後還下,藁索空石及達古木,畿營進排,相地官·奏時官,令該司定送事,請令廟堂稟旨分付矣。今此陵役,若是浩大,所入物力,亦當從優磨鍊矣,以兵曹及禁衛營錢各一千兩,御營廳錢一千五百兩,使之分當擧行,而所入木物器械空石等雜種,自本所,往復取用於京外各營衙門,相地官奏時官,亦以依前定送之意,分付該監,何如?傳曰,允。
任厚常以奉常寺都提調·提調意啓曰,東耤親耕田所種皮黍打作,則所出爲一石五斗之意,敢啓。傳曰,知道。
金啓河,以賑恤廳言啓曰,謹依漢城府民家頹壓別單,判付,中部字內,完少頹多四戶,各布一疋,東部字內全家頹壓八戶,各錢二兩,完少頹多十六戶,各布一疋,西部字內全家頹壓六十三戶,各錢二兩,完少頹多,六十一戶,二三間中完多頹少二戶,各布一疋,南部字內全家頹壓四十八戶,各錢二兩,完少頹多三十四戶,各布一疋,北部字內全家頹壓三十二戶,各錢二兩,完少頹多三十八戶,二三間中,完多頹少三戶,各布一疋,依例分給之意,敢啓。傳曰,知道。
朴蓍壽,以義禁府言啓曰,保放罪人李沆,還囚照律,尹錫永還囚議處以入,而尹錫永病勢,一向未差,仍爲保放之意,敢啓。傳曰,知道。
又以義禁府言啓曰,卽接月令醫員金德厚手本,則時囚罪人柳成逵,屢日處濕之餘,猝得泄痢,食飮全却,金宗淳素患痰積,挾感闖發,達夜叫痛,兩囚病勢,俱有難保之慮云。罪人病勢如此,則一邊保放,一邊草記,曾有定式矣。柳成逵·金宗淳,竝姑保放之意,敢啓。傳曰,知道。
禁府照目粘連,扶安縣監李沆矣本府議啓內,觀於繡啓,參以囚供,所論兩條,俱有段落,則或可爲參恕之道,而其常時不能檢飭,烏得無罪?以此照律,罪笞五十收贖,解見任別敍,私罪奉敎依允爲旀,功議各減一等爲良如敎。又啓目,向前柳成逵,亦繡啓論列旣如是,則不可以囚供之逐條分疏,各有委折,有所容恕,以此照律,何如?判付啓,依允。又啓目粘連,向前尹錫永,亦致敗之地,囚供雖諉於庇仁,臭載之所,道啓斷歸於藍浦,寧以囚供分疏,不以道啓爲主乎?地方官之罪,在所難免,以此照律,何如?判付啓,依允。
上在昌德宮。停常參·經筵。
夜自三更至五更,灑雨下雨,測雨器水深二分。
藥房都提調韓用龜,提調李肇源,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
申綋啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于金啓河曰,藥房入侍,大臣·閣臣同爲入侍。
朴蓍壽啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
注書趙雲從病,代以金遇明爲假注書。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎·李基栽,修撰尹應大,副修撰洪益聞,旣有只推之命,竝卽牌招,以爲推移入直之地,何如?傳曰,允。
以永禧殿修改別單,傳于任厚常曰,行戶曹判書金履陽,禮曹判書趙德潤,內下虎皮各一領賜給,戶曹佐郞趙敏永,禮曹佐郞黃燾,兼監役本殿令李升淵,竝陞敍,繕工副奉事徐胤輔,本殿參奉趙元植,竝陞六,本殿典監安文規,擇日官池景泌,奏時官·計士·員役·工匠等,竝考例施賞。
金啓河,以戶曹言啓曰,今二十二日,宗廟·景慕宮修改時,本曹堂上,當爲分進,而參判參議,俱爲未差,令政院,稟旨差出,以爲分排擧行之地,何如?傳曰,允。
任厚常啓曰,因戶曹草記,今二十二日,宗廟·景慕宮修改時,本曹堂上,當爲分進,參判·參議,俱爲未差,令政院,稟旨差出事,允下矣。未差之代,政官牌招,開改差出,何如?傳曰,允。
又啓曰,行吏曹判書朴宗慶牌不進推考傳旨,今方捧入,而開政命下之後,如是違牌,事甚未安,參判趙萬元在外,參議趙貞喆服制,判書,更爲牌招,何如?傳曰,允。
申綋啓曰,大司憲宋穉圭,執義朴綺壽在外,掌令李泰熙,持平尹景鎭牌不進,掌令一員,持平一員未差,監察茶時之意,敢啓。傳曰,知道。
以掌令李泰熙,持平尹景鎭,獻納金用默,正言柳季獜牌不進罷職傳旨,傳于申綋曰,只推。
以副應敎林景鎭,校理李紀淵,副校理李應奎·李基栽,修撰尹應大,副修撰洪益聞牌不進罷職傳旨,傳于任厚常曰,只推。
任厚常,以吏批言啓曰,侍從臣年七十以上人,每於歲首,抄啓加資,而新有應推恩人,雖非歲首,亦爲抄啓加資事,在載法典矣,侍從臣年七十以上人,別單書入之意,敢啓。傳曰,知道。
有政。吏批,行判書朴宗慶進,參判趙萬元在外,參議趙貞喆服制,右承旨任厚常進。以金陽淳爲司諫,沈能稷爲掌令,具宜默爲持平,李寅溥爲正言,兪應煥爲修撰,金蓍根爲判尹,李志淵爲戶曹參判,李龜雲爲參議,金相休爲左尹,趙德潤爲知義禁,鄭尙愚爲同春秋,吳致奎爲刑曹佐郞,李翊會爲宗簿正,李在純爲繕工副正,尹景儀爲典簿,閔令儒爲典籍,沈命永爲引儀,金鑰爲司僕主簿,徐相祿爲掌樂主簿,李祖榮爲掌苑奉事,洪羲明爲繕工副奉事,徐佐輔爲永禧殿參奉,兼華寧殿令單金履祜,承文副正字二單,成始光·李旭馨,兼養賢奉事單李得英,故縣令李守一,贈兵參例兼,氣節卓異,贈職事承傳,知春秋單鄭尙愚,左尹朴宗京,右尹金相休。
兵批,行判書朴崙壽病,參判申在明入直進,參議鄭景祚病,參知李鼎秉病,右副承旨申綋進。大䕶軍洪義浩,䕶軍李文會,副䕶軍韓兢履·朴宗珩·尹羽烈·魚用升·柳春源,副司直林處鎭·任俊常·趙民和·權熀·林東鎭·朴來謙·金蘭淳,副司果李敎源·洪遠謨·南周獻·徐胤輔·趙元植,竝單付。
朴蓍壽,以備邊司言啓曰,卽見慶尙道暗行御史李墷別單,則其一,軍田糴三者,國之大政,而田弊釐革,莫如量田,一道改量,有難遽議,而至若甲乙兩年沿江,左右成川浦落之入於永災者,爲三千四百餘結,而其中可以還起者,亦有混入,先就永災夥多,若而邑沿江處,另行査櫛,且沿邑陳田之白地應稅,徵及隣族,實非恤隱之政,水田之永災還起者,不待三年,自今年出稅,旱田眞箇陳廢者,姑令隨起收稅,則庶可爲移此補彼之政,守令躬行査櫛,監營覆審摘奸,又差送敬差官,考覈虛實,軍政一事,闕額雖多,苟能實心査充,不患無丁,別般嚴飭,俾無虛伍替徵之患,至若金海·咸安死亡過半,不可以常例論,戶口復舊間,限三分一權減軍摠,而京營軍需,則不可減數,令道臣,從長變通,以爲給代之地,還弊之最甚者,卽價執錢,歇價移貿,而甚者加作取剩,竝與歇價而初不分給,及當捧糴,添數出秩,還民難支,吏逋滋蔓,從今以後,如有不得不作錢移貿者,則先爲狀請,無敢擅便,而不然則雖詳定移貿,切勿爲之,其餘捧糴時,以錢代捧之弊,一切嚴禁,徵族自是朝禁,而公穀盡歸,立本料利之中,幾乎無邑無逋,而混稱甲乙絶戶之還,竝與故犯新逋而移錄,替徵隣族,令道臣,嚴飭守宰,另査還錄於逋吏名下,石數最多者,啓聞用律事也。田制之紊亂久矣,改量之擧,固不可緩,而議者皆以難其人,安於姑息,今此繡單中,只請沿邑永災之査櫛者,蓋出於不得已也,爲守宰者,各其邑永災處,若能躬自審察,使虛實無混,奸僞莫售,則陳田漏結,必多還實,分付道臣,嚴飭沿邑,毋敢因循厭避,恪勤擧行,勿論査得之爲幾結,必於災摠磨勘之前,從實報營,俾有實效,至於還起畓之三年前出稅,有違經法,敬差官之覆審時差送,又非近例,竝置之,軍丁闕額之査括塡充,前後朝飭,不啻申嚴,而避役之淵藪未破,替徵之痼瘼依舊,此專由於守令之不任怨不畏法,寧不駭歎?前此因繡論,已爲行會,分付道臣,依前關惕念擧行,金海·咸安之民,死亡偏多,闕伍莫補,其在恤隱之政,尤當拔例矯捄,而至於減額給代,大關變通,亦令道臣,商量便否,指一登聞,還穀爲弊之端,指不勝摟,而移貿加作,錢捧立本等,許多名色,俱是生民切骨之瘼,而至若吏逋之混錄於絶戶,使其隣族莫保者,尤豈仁政之所可忍乎?向來湖西繡衣,備陳此弊,故以詳定收價,先懲奸吏,爲防糴弊禁族侵之方,而已有所覆奏矣,今亦依此嚴飭於道臣,逋吏之多石者,亦令隨其現發,啓聞用律。其一,儲置米,本是新結中劃給者,而近來萊府下納諸邑儲置,以還米參互劃下,而還米則不可入用,故不得已將還米二石,改舂爲一石,而舂縮一石,待秋竝耗,添數出秋,白地加徵,在小民實爲切瘼,自今萊府附近邑儲置,必以新結米,限萬石恒定劃給,下納萊府事也。下納邑儲置之以還米參互劃下,必因京廳事勢之萬不獲,而已改舂之際,倍數白徵,果如繡啓,則誠爲殘民難支之弊,分付該廳,參量事勢,從長稟處。其一,金海蒜山倉公鹽之一年三千石,自是定式,而監色,加數料販,憑公營私,峻捧勤授,偸剩白徵等諸弊,爲小民切骨之冤,自今勿委營裨及營屬,而蒜山倉別將,作兵批窠,另擇差送,使之照管,不然則付之該府,管檢擧行事也。公鹽說弊,前後何限,而尙不得釐弊者,以其無良策也,今此五條論列,非不詳盡,而以管檢之勿委營屬,爲矯捄之方者,雖有意見,別將之自京差送,未必番番擇人,府使之在官照檢,未必事事嚴束,其所爲弊,恐無異同,而繡論旣如此,分付道臣,更加爛商,指一稟處。其一,統營貿麰,例以一兩分給,而竝耗以錢收捧,其所取殖,至於倍蓰,而且況近來各邑受來統錢,從他乾沒,竝與一兩錢,初不給民,白地責徵,吏校輩,從以射利,年久私債,竝皆藉此,捧以三四倍利殖,今以量定元數,分排各邑,執錢必以時價,出給必準詳定,永爲恒式事也。統營貿麰,誠一痼瘼,餉屯設置,蓋爲貿麰之革罷,而屯穀見縮,支放沒策,故尙今未罷,又從以量定之外,加數移貿,殆無限節,吏校之偸弄,沿民之冤徵,誠極可駭,嚴飭該閫,以其量定元數,分排列邑,俾無逐年增加之弊,執錢與出給多寡之懸殊,尤爲殘民難支之端,一以詳定爲準,從前朝飭,諸道同然,依此施行之意,分付道帥臣。其一,統營恒留軍糧,本自尠少,有欠備虞之道,嶺南各邑所在會付米半留條二千石,許令移置本營,全數恒留,而三年輪轉,分數改色,至若運入之節,限以十年,每年二百石,均排各邑,次次載運事也。統營,以關防待變之地,所儲軍糧,未滿千包,其在備虞之策,誠極寒心,會付米二千石之移置恒留,足爲經遠之圖,而第其分年運輸,逐邑均排,恐有難便之端,關問便否於道帥臣後,量宜稟處。其一,固城,以營下劇邑,弊多難支,而一自贍餉屯募入起墾之後,轅門唐洞一村居民,屬之統營,旣除煙役,不簽軍丁,故便作避役之藪,本邑戶口,因此漸縮,民邑俱弊,從今唐洞一村,還屬本縣事也。固城之近益凋弊,實由於春元唐洞之竝屬統營,唐洞還屬之論,非今斯今,而前後帥臣之執以爲難者,必有所以然之故,豈或以利害之私,計較於屬此屬彼,不念邑弊而然乎?關問於該帥臣,從長稟處。其一,蛇梁鎭,在於固城地,元戶未滿三百戶,而昨年鐖厲之後,時存不過八十餘戶,而應役軍額,合爲九百五十一名,以今戶摠,無以責元定之役,進上軍,雖不敢遽議蕩減,至若營邑本物軍,統營燔灰軍,則數旣無多,不難變通,本邑價布軍,則唐洞一村還屬之後,似可移此補彼,令營邑鎭,從長矯捄事也。蛇梁鎭戶縮軍多之弊,誠爲可悶,而軍額存減,難以遽議,分付道帥臣,爛商通變之策,狀聞後稟處。其一,聞慶等嶺底十二邑稅米太,與位米太,自前輸納於忠州可興倉,而以其轉輸之難,稅米太則竝許純錢代納,獨位米太,以本色上納,故各邑之結役磨鍊也,添數分排,倍價徵捧,吏緣爲奸,民受其弊,此亦依稅米太例,許令代錢上納事也。位米太轉輸之難,固無異於稅米太,而不但多寡之懸殊,各司各官之許多用費,全靠於此,今若一例以錢代納,則其勢似難置之,若夫添數分排,倍價徵捧之弊,令道臣,嚴飭於營底各邑,毋得復踵前習。其一,河東船所,移設於昆陽蛇浦,而掘巷未深,不容無更擧之役,且當初割界時,彼此靳持不果,依定界劃付,故局內素窄,民戶零星,萬無守䕶之望,附近昆陽之弓項一村,割付河東,則在本郡無甚大損,更審形止後施行,而拙浦之事,付諸該府使,隨便完役事也。其一,柒谷邑治之設於架山山城,蓋爲保障之意,而城內所居,不過吏隷數十戶,耕墾無地,只以還穀資活,故無不負逋,侵及隣族,勢不免遍及一境,移邑之論,厥惟久矣,甲戌以後,流亡又多,尤不成樣,及今移設,在所不已,本府八莒倉,卽舊日邑治,地廣民稠,鄕校尙在,移此設彼,民邑俱幸事也。其一,架山南倉之設置,專爲備豫,而倉儲枵然,成餉皆捧於本邑,徒以軍作米屢百石,稱以修城之費,每歸消瀜,故所以有革罷之論,柒谷府治,若移設,則亦不可無山城主管之官長,別將之自監營差送者及營幕之南倉別將,竝革罷,一依鳥嶺·金烏例,召募別將一員,自兵曹差送,兼管架山與南倉事也。昆陽弓項之割付河東,柒谷邑治之移八莒,其形便利害,有難懸空遙度,竝與架山南倉別將革當否,而令道帥臣,具意見指一論啓。其一,左道兵水兩營移設之議,其來久矣,華山形便之勝,項串船港之宜,已備於帥臣之前後論啓,其在重關防之道,雖合移設,而時詘擧贏,恐非急務,而事係戎政,不敢不槪論事也。兵水營移設,係是關防之重,而議未歸一,事非時急,今姑置之。其一,黃腸封山,凡爲七邑,而固城·鎭海·梁山等若而處外,在在童濯者,不但爲斧斤火燒,甲乙阻飢之民,剝皮擣葉,千百爲群,營邑飭令,有不得行而然矣,申飭各該邑鎭,播種長養,別般䕶松事也。禁松事目,自來至嚴,況封山禁養,法意,何如,而一任其偸斫火燒,以至於在在童濯,誠極駭歎,飭各該邑鎭,使之別般禁䕶,且令隨時栽植,俾有長養蔚密之效。其一,驛路之第一痼弊,卽位土與復戶,每爲土戶豪輩之歇價潛買,便作私物故,驛民漸至無土無復之境,自今土豪私買,一倂還退,而無論邑驛民,位土之耕作者,待秋成自各其驛道,定色吏,與該驛任掌,眼同踏驗,依私畓倂作例,與作者半分後,以其石數,報于監營,監營使各其驛道,從長區處於各該驛,而復戶亦於本道大同捧上時,一體收納,準給該驛之意,成節目遵行事也。位土私買,復戶預買,乃是驛弊之最巨者,其所矯捄之策,今此繡論,誠得其要,私買之現發者,依法典無價還退,而耕作之踏驗,收穫之分半,復戶之捧給,實爲永杜賣買之弊,令道臣,依此嚴飭於各該邑驛,使之成節目,永久遵行。其一,淸道故府使朴慶新,故縣監慶傳,故僉正慶胤等,一家十四人,當壬辰之亂,倡義討賊,實蹟可據,竝爲贈秩事也。激礪忠憤,闔門誓死,義旗所向,狡虜震讋,當時實蹟,可見驗故相之薦詡,沒後特贈,允合朝家之褒奬,令該曹稟處。其一,尙州吏李慶大,合有褒美之典事也。其一,晉州故士人成師海妻鄭氏,泗川故士人河容寬後妻金氏,東萊將校孫重一妻姜召史,合施旌閭之典事也。一孝三烈,若是卓異,俱合褒美之典,竝令該曹,稟處,何如?傳曰,允。
又以兵曹言啓曰,卽因宗廟署入直部將李基東所報,東邊外墻頹圮處,守直衛軍所接假家半間許,偶因燈火燒燼,故分付衛所,更爲造給,而衛軍之不能審愼,極爲可駭,嚴棍懲礪之意,敢啓。傳曰,知道。
申綋,以義禁府言啓曰,牙山前縣監朴善浩·金箕弼·趙鎭翊·李義福·尹慶烈·李文遠,竝拿問勘處事,傳旨啓下矣。朴善浩·金箕弼·趙鎭翊·尹慶烈,今方待命拿囚,李義福下去京畿楊根地,李文遠下去忠淸道牙山地云,依例發遣府羅將,竝拿來,何如?傳曰,待待命拿囚。
丙子閏六月二十日卯時,上御熙政堂。藥房入診,大臣·閣臣,承候入侍時,都提調韓用龜,提調李肇源,副提調金履喬,記事官朴齊明,記注官曺錫鯤·李昌瑞,行左承旨金啓河,記事官趙雲從,判府事金載瓚,檢校直閣鄭元容,檢校待敎朴宗薰·李鶴秀,以次進伏,醫官吳千根·李命運·白成五,進伏楹外訖。載瓚曰,霖雨支離,東風連吹,或多過涼之時,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,一樣矣。載瓚曰,嘉順宮氣候,何如?上曰,一樣矣。載瓚曰,潦炎正値難堪之時,王世子氣候,何如?上曰,安過矣。仍命醫官入診,千根·命運,以次入診,退伏奏曰,脈候左右三部調均矣。用龜曰,白成五使之入察,何如?上曰,癤候今已快差,白成五不必入察矣。上命退,諸臣以次退出。
上在昌德宮。停常參·經筵。
自巳時至申時,灑雨下雨,測雨器水深六分。
自人定至二十二日開東,灑雨下雨,測雨器水深四寸六分。
申綋啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
朴蓍壽啓曰,禁衛營將官來言,今日本營軍兵,日次私習云兵,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴孝成啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎·李基栽,修撰尹應大,副修撰洪益聞,旣有只推之命,與新除授修撰兪應煥,一體牌招,以爲推移入直,何如?傳曰,允。
以副應敎林景鎭,校理李紀淵,副校理李應奎·李基栽,修撰尹應大·兪應煥,副修撰洪益聞牌不進罷職傳旨,傳于朴孝成曰,只推。
朴蓍壽啓曰,假注書金遇明,時無職名,令該曹,依例付軍職,冠帶常仕,何如?傳曰,允。
申綋啓曰,大司憲宋穉圭,執義朴綺壽在外,掌令李泰熙·沈能稷,持平尹景鎭·具宜默牌不進,監察茶時之意,敢啓。傳曰,知道。
以掌令李泰熙·沈能稷,持平尹景鎭·具宜默,司諫金陽淳,獻納金用默,正言柳季獜·李寅溥牌不進罷職傳旨,傳于申綋曰,只推。
朴孝成,以禮曹言啓曰,宗廟內墻及北苑階頹圮處,永寧殿東門上朴工瓦子墜落處,景慕宮內墻頹圮處,以今二十二日修改事,啓下,而纔經大潦,雨又如此,土石沾濕,此時修改,恐欠堅緻,更令日官池景泌推擇,則來七月初八日卯時爲吉云,以此日時退行,何如?傳曰,允。
又以禮曹言啓曰,卽接英陵令·寧陵參奉所報,則近來虎患狼藉,白晝橫行於火巢內,囕害人命於陵底至近之地,守僕之守直,山直之巡山,不得隨時云矣。莫重之地,有此虎患,誠甚驚駭,令該軍門,發遣校卒,期於不多日內獵捉,何如?傳曰,允。
朴蓍壽,以備邊司言啓曰,卽見全羅監司金敎根狀啓,則以爲,本道穀簿,元數不敷,以其應分,排巡無路,還餉留庫各穀二萬石,特許加分事,請令廟堂,稟旨分付矣。諸道加分之請,蓋緣民情之切急,分留常法,勢難膠守,竝皆許施矣,此亦依狀請數爻,特令加俵,何如?傳曰,允。
申綋,以義禁府言啓曰,卽接月令醫員金德厚手本,則時囚罪人朴善浩,篤老宿病,兼患毒感,症甚危劇云,罪人病勢如此,則一邊保放,一邊草記,曾有定式矣。朴善浩,姑爲保放之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深二寸七分。
夜自一更,至二十三日開東,灑雨下雨,測雨器水深四分。
申綋啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金履喬啓曰,行左承旨金啓河,今日不爲仕進,卽爲牌招,何如?傳曰,許遞,前望單子入之,待下批,牌招察任。
又啓曰,知義禁趙德潤,判尹金蓍根,右尹金相休,除拜後過三日不爲出肅,竝依定式推考警責,仍卽牌招察任,何如?傳曰,允。
承旨前望單子入之,金相休落點。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎·李基栽,修撰尹應大·兪應煥,副修撰洪益聞,旣有只推之命,竝牌招,以爲推移入直之地,何如?傳曰,允。
傳于金履喬曰,發遣宣傳官,民家頹壓處,摘奸以來。
金履喬啓曰,今閏六月二十四日,祿都目政事爲之之意,敢啓。傳曰,知道。
司諫金陽淳啓曰,臣庸愚淟劣,淸朝言責,何嘗一毫髣髴,而亞諫特除,召牌荐降,臣怵畏義分,雖不得不章皇祗肅,第於合啓中,私義有不可聯〈參〉者,曾叨臺地,屢蒙恩諒,今臣處義,前後無異,請命遞斥臣職。答曰,依啓。
掌令沈能稷啓曰,臣姿質庸愚,才識鹵莽,本不近似於淸朝耳目之任,而迺者掌憲除旨,遽下於夢想之外,天牌荐降,義分是懼,雖不得不章皇出肅,而第臣於合啓中,有私義之不可聯參者,前叨諫院之任,以此引避,旣蒙體諒之恩,今臣處義,宜無前後異同,以此情蹤,其何可一刻晏然於臺次乎?請命遞斥臣職。答曰,依啓。
以黃海監司李勉昇狀啓,文化縣令尹心約身死事,傳于金履喬曰,令該曹,口傳差出,催促下送。
吏曹口傳政事,以洪容默爲文化縣令。
以掌令李泰熙,持平尹景鎭·具宜默,獻納金用默,正言柳季獜·李寅溥牌不進罷職傳旨,傳于申綋曰,只推。
以副應敎林景鎭,校理李紀淵,副校理李應奎·李基栽,修撰尹應大·兪應煥,副修撰洪益聞牌不進罷職傳旨,傳于任厚常曰,只推。
任厚常,以禮曹言啓曰,卽接宗廟署所報,則今日之雨,永寧殿南神門東邊內墻,三間頹圮云矣。正殿至近之地,連爲有頉,殊極驚悚,慰安祭,當爲磨鍊,前因瓦子之墜落,設行慰安,未及修改之前,又設慰安,恐涉瀆屑,在前如此之時,不爲再擧,多有已例,慰安之擧,不爲磨鍊,修改之節,待快晴,與東門上朴工墜落處,同爲擇日擧行,何如?傳曰,允。
又以禮曹言啓曰,社稷神門滲漏處,顯陵大王陵上曲墻頹圮處,明陵仁元王后陵上曲墻頹圮處,以今月二十五日,修改事,前已啓下矣。見今潦雨未霽,土石沾濕,此時修改,恐欠堅完,姑待快晴,更爲擇吉擧行,何如?傳曰,允。
朴蓍壽,以都摠言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接宗廟署入直部將洪枃牒報,則宗廟大門西邊舊築墻垣,一間許頹圮云。臣崙壽,馳詣看審後,爲先令繕工監,以杻把子堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接大報壇守直官王啓疇牒報,則大報壇舊築墻垣,十五間許頹圮云矣。爲先令紫門監,以杻把子堅實圍排,依例樹柵,急速修築,而把守軍兵,令廣智營入直砲手,量宜除出,限改築間,嚴加守直之意,分付,何如?傳曰,允。
又以兵曹言啓曰,卽接慶熙宮入直衛將尹致大牒報,則興元門北邊墻垣,二間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以訓鍊都監言啓曰,因兵曹草記,大報壇北邊墻垣十五間許頹圮處,廣智營軍三十名除出,限改築間,嚴加守直,而廣智營軍五十名內,三十八名出用,則宮墻外巡邏,無以分排,出番軍二十名,依例添入之意,敢啓。傳曰,知道。
又以御營廳言啓曰,英陵·寧陵局內,虎患狼藉,囕害人命,令該軍門,發遣校卒,期於捕捉事,自禮曹草記允下矣。本廳善放砲手五十名,定將校率領,今月二十二日,出送行獵之意,敢啓。傳曰,知道。
申綋,以義禁〈府〉言啓曰,卽接月令醫員金德厚手本,則時囚罪人金箕弼,屢日處濕之餘,痢疾苦劇,度數頻數,趙鎭翊,猝得挾食,上吐下瀉,眞元大脫,尹慶烈,素患積病,闖發於處濕,達夜叫痛,諸囚病勢,俱爲不輕云,罪人病勢如此,則一邊保放,一邊草記,曾有定式矣。金箕弼·趙鎭翊·尹慶烈,竝姑保放之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深一寸二分。
自人定至二十四日開東,灑雨下雨,測雨器水深二分。
申綋啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎·李基栽,修撰尹應大·兪應煥,副修撰洪益聞,旣有只推之命,竝卽牌招,以爲推移入直之地,何如?傳曰,允。
任厚常,以吏曹言啓曰,今此宗廟永寧殿,秋享大祭祭官中,時無職名人員,令該曹,口傳付軍職,何如?傳曰,允。
兵曹口傳政事,副司果單金陽淳·金敎喜。
任厚常,以侍講院言啓曰,弼善姜浚欽,以其親病,陳疏徑出,上番闕直,事甚未安,輔德李勉求,兼輔德鄭觀綏,兼弼善趙經鎭,文學李潞,兼文學李羲肇,竝卽牌招,以爲推移入直之地,何如?傳曰,允。
任厚常啓曰,弼善姜浚欽,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考,何如?傳曰,允。
正言李寅溥啓曰,臣庸愚淟劣,淸朝耳目之任,本不近似,而忽於夢想之外,伏奉薇垣除旨,召牌荐降,感恩怵義,雖不得不章皇出肅,粗伸叩謝之忱,而第臣於合啓中,竊有私義之難安者,在前如臣情地,擧皆隨卽引避,輒蒙體諒之恩,今臣處義,宜無異同,以此情踪,何可一刻蹲仍於臺次乎?請命遞斥臣職。答曰,依啓。
以漢城府民家頹壓單子,傳于朴孝成曰,恤典,令該廳,卽爲分給事,分付。
以漢城府民家頹壓別單,傳于朴孝成曰,恤典,令該廳,卽爲分給事,分付。
以漢城府民家頹壓別單,傳于朴孝成曰,恤典,令該廳,卽爲分給事,分付。
申綋啓曰,大司憲宋穉圭,執義朴綺壽在外,掌令一員未差,掌令李泰熙,持平尹景鎭·具宜默牌不進,監察茶時之意,敢啓。傳曰,知道。
以掌令李泰熙,持平尹景鎭·具宜默,獻納金用默,正言柳季獜牌不進罷職傳旨,傳于申綋曰,只推。
以副應敎林景鎭,校理李紀淵,副校理李應奎·李基栽,修撰尹應大·兪應煥,副修撰洪益聞牌不進罷職傳旨,傳于任厚常曰,只推。
任厚常,以禮曹言啓曰,卽接顯陵參奉所報,則今閏六月二十二日未時量,本陵王后陵上,曲墻自丑方至卯方,長二十二尺頹圮云矣。陵上曲墻,有此頹圮之患,不可無慰安之擧,慰安祭,不卜日今二十五日設行,修改之節,本曹堂上郞廳,進去奉審後,稟處,何如?傳曰,允。
又以禮曹言啓曰,卽接奉常寺所報,則今二十二日雨後,奉審神室,則室內風雲雷雨神位所奉龕室後面,玄冥氏神位所奉龕室西邊樑上,大段滲漏,卽爲修改云矣。見今潦雨未收,此時修改,有難堅緻,待快晴,擇日擧行,何如?傳曰,允。
朴蓍壽,以都摠府言啓曰,秋景苑東邊內宮墻二間許,因雨勢頹圮之意,敢啓。傳曰,知道。
又以司僕寺一二提調意啓曰,旌義前縣監李種德,遞任進上馬漂失代,改封進馬二匹,今纔上來,禾毛色,別單書入,而依例內廐立養之意,敢啓。傳曰,知道。
又以兵曹言啓曰,五衛將李時昇,慶熙宮衛將林哲龜·林世忠,病難供職,景福宮衛將姜允河,老病在鄕,上來無期,文臣兼宣傳官李同淳,除授在外,過限未上來,洪學淵,時帶本朝正郞,職務相妨,呈狀乞遞,竝改差,何如?傳曰,允。
又以兵曹言啓曰,卽接東所衛將韓根馨牒報,則秋景苑內宮墻二間許頹圮云。爲先令紫門監,以杻把子及長木,堅實圍排,把守軍,則傍近旣有前把守軍八名矣,二名加把,限修築間,一體守直之意,敢啓。傳曰,知道。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣二間頹圮云。爲先堅實圍排,待晴合力改築之意,敢啓。傳曰,知道。
弼善姜浚欽疏曰,伏以臣,卽接家信,則臣之八十老母,素患貞疾,重以外感,夜來諸症,一倍添加,飮㗖全却,轉動須人,緣臣在直,無人將䕶,專伻來報,促臣歸視,臣自聞此報,方寸如灼,按住不得,徑出禁扄。伏乞聖明,亟遞臣職,俾便救䕶,仍治臣罪,以肅朝綱焉。臣無任云云。省疏具悉。爾其勿辭救䕶。
上在昌德宮。停常參·經筵。
自開東至酉時,灑雨下雨,測雨器,水深一寸二分。
夜自二更至四更,灑雨下雨,測雨器,水深一分。
申綋啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。山林外在外及未肅拜人,竝許遞,前望單子入之,待下批,牌招察任。
傳于任厚常曰,霖雨跨朔,必有各穀受損之慮,祈晴祭,不卜日設行事,分付該曹。
任厚常啓曰,玉堂上下番俱空,已至多日,事甚未安,副應敎林景鎭,校理李紀淵,副校理李應奎·李基栽,修撰尹應大·兪應煥,副修撰洪益聞,旣有只推之命,竝卽牌招,以爲推移入直之地,何如?傳曰,允。
臺諫前望單子入之,大司諫宋祥濂,執義洪命周,司諫曺錫正,掌令宋翼淵,持平趙經鎭·朴潞壽,獻納趙民和,正言洪敬謨·金陽淳落點。
金履喬啓曰,卽者吏曹郞廳來言,文化縣令洪容默,兩司俱未署經云,新除授臺諫,竝卽牌招,以爲備員署經之地,何如?傳曰,允。
以漢城府民家頹壓別單,傳于金相休曰,恤典,令該廳,卽爲分給事,分付。
以漢城府民家頹壓別單,傳于金相休曰,恤典,令該廳,卽爲分給事,分付。
以漢城府民家頹壓別單,傳于金相休曰,恤典,令該廳,卽爲分給事,分付。
申綋啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
有政。吏批,行判書朴宗慶進,參判趙萬元在外未肅拜,參議趙貞喆病,行都承旨金履喬進。以洪遇燮爲右尹,金履陽·柳相祚爲同經筵,朴宗來爲右賓客,洪遠謨爲兵曹正郞,孔胤恒爲兵曹佐郞,李敎源爲司僕正,李顯膺·沈能植爲社稷令,金永受爲平市令,朴宗濂爲監察,兪鳳柱爲慶基殿參奉,趙雲杓爲惠陵參奉,執義單朴綺壽,幼學高天柱,年八十三,今超通政,侍從臣前掌令高鳴鶴父,加資事承傳,知經筵金履陽,同經筵趙德潤。
兵批,行判書朴崙壽進,參判申在明病,參議鄭景祚病,參知李鼎秉病,右副承旨申綋進。以韓致應爲都摠管,白東薳爲副摠管,鄭東杓爲僉知,李吉會爲內禁將,李益誠爲五衛將,李仁馥·嚴獜奎爲慶熙將,吳斗運爲景福將,元榘爲訓鍊副正,李元緖爲宣傳官,申義和爲備邊郞,李大亨爲訓鍊主簿,權中淸·林處鎭爲文兼,李羲臣爲守門將,禹德逸爲平薪僉使,申光碩爲撫夷萬戶,金興祿爲森森坡萬戶,同知單田道寧,僉知鄭鴻觀·韓興裕·張振彩,䕶軍權常愼·金啓河,司直朴綺壽·尹景鎭·沈能稷·金用默·具宜默,司果李寅溥·柳季獜,可正金遇明,竝單付。
申綋啓曰,大司憲宋穉圭在外,執義洪命周,掌令李泰熙·宋翼淵,持平趙經鎭·朴潞壽牌不進,監察茶時之意,敢啓。傳曰,知道。
以掌令李泰熙牌不進罷職傳旨,傳于申綋曰,只推。
以執義洪命周,掌令宋翼淵,持平趙經鎭·朴潞壽,司諫曺錫正,獻納趙民和,正言洪敬謨·金陽淳牌不進罷職傳旨,傳于申綋曰,只推。
以執義洪命周,掌令宋翼淵,持平趙經鎭·朴潞壽,司諫曺錫正,獻納趙民和,正言洪敬謨·金陽淳牌不進罷職傳旨,傳于申綋曰,只推。
以副應敎林景鎭,校理李紀淵,副校理李應奎·李基栽,修撰尹應大·兪應煥,副修撰洪益聞牌不進罷職傳旨,傳于任厚常曰,只推。
以兼輔德鄭觀綏,兼弼善趙經鎭,文學李潞,兼文學李羲肇牌不進罷職傳旨,傳于任厚常曰,只推。
任厚常,以禮曹言啓曰,卽接宗廟署所報,則今日之雨,本廟第十五室後面朴工上椽端女夫瓦十餘張,及雜像二箇墜落云矣。莫重正殿至近之地,有此墜落之患,聲震廟內,不可無慰安之擧,慰安祭,不卜日今二十六日設行,修改之節,來七月初八日,北苑階及內墻修改時,同爲擧行,何如?傳曰,允。
又以禮曹言啓曰,卽接大報壇守直官所報,則今番雨後,奉室外板門內,東邊一處,第三位內板門內西邊二處滲漏,卽爲修改云矣。修改屬耳,有此滲漏之患,極爲驚悚,移安修改,不容少緩,見今霖雨乍晴旋注,此時修改,勢難堅緻,待快晴,擇日擧行,何如?傳曰,允。
又以禮曹言啓曰,顯陵令金永受,今日政移拜平市署令,而今二十五日,行本陵慰安祭,旣已入齋,依例將事後,就職之意,分付,何如?傳曰,允。
又以禮曹言啓曰,傳曰,霖雨跨朔,必有各穀受損之慮,祈晴祭,不卜日設行事,命下矣。四門榮祭,不卜日今二十六日,設行,三日而止事,知委,何如?傳曰,允。
朴蓍壽,以兵曹言啓曰,卽接宗廟署入直部將李用錫牒報,則宗廟大門西邊舊築墻垣二間許頹圮云。臣崙壽,馳詣看審後,爲先令繕工監,以杻把子,堅實圍排,依例樹柵,而衛軍二名定立,限改築間,嚴加守直,令該曹,卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接慶熙宮入直衛將尹致大牒報,則興元門北邊墻垣六間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接廣智營入直哨官韓應一手本,則拱北門西邊舊築墻垣,前日頹圮連接處二間許,又爲頹圮云。爲先令紫門監,以杻把子,堅實圍排,依例樹柵,卽速修築,而係是連接處,把守軍兵,廣智營入直砲手,令該營,量宜加定,與前把守軍,限改築間,嚴加守直之意,分付,何如?傳曰,允。
又以司僕寺一二提調意啓曰,兼內乘元榘,今日政移拜訓鍊院副正矣,其代,當卽差出,而本寺有擧行事,今姑仍任,何如?傳曰,允。
金相休,以賑恤廳言啓曰,謹依漢城府民家頹壓別單判付,中部字內全家頹壓四戶,各錢二兩,完少頹多三戶,各布一疋,西部字內完少頹多五戶,各布一疋,南部字內全家頹壓二戶,各錢二兩,壓死二名,各錢二兩布一疋,北部字內全家頹壓一戶,錢二兩,依例分給之意,敢啓。傳曰,知道。
朴蓍壽,以訓鍊都監言啓曰,因兵曹草記,拱北門西邊舊築墻垣前日頹圮處連接二間許,又爲頹圮,廣智營軍七名除出,與前把守將卒,限改築間,一體守直,而廣智營軍七十名內,四十五名出用則宮墻外行巡,無以分排,出番軍十名,依例添入之意,敢啓。傳曰,知道。
又以禁衛營言啓曰,秋景苑東邊內宮墻二間許頹圮處,把守軍,傍近旣有前把守軍八名,加定二名事,自兵曹草記矣。銅龍門入直軍二名除出,限改築間,一體守直之意,敢啓。傳曰,知道。
又以御營廳言啓曰,本廳千摠李甲會,受由下鄕,還現無期,今姑改差,何如?傳曰,允。
又以御營廳言啓曰,本廳哨官李命源·孫宗厚·禹德遠,身病甚重,勢難察任,竝改差,何如?傳曰,允。
禁府啓目,牙山前縣監朴善浩·金箕弼·趙鎭翊·尹慶烈等原情云云。傳旨內辭緣,泛稱遲晩,竝刑推得正,何如?判付啓,除刑推議處爲良如敎。又啓目,珍島監牧官梁學曾原情云云。傳旨內辭緣,泛稱遲晩,刑推得正,何如?判付啓,除刑推議處爲良如敎。又啓目,通津府使金宗淳原情云云。傳旨問目內辭緣,泛稱遲晩,所當請刑是乎矣,曾經宣傳官,勿爲請刑,載在大典通編,議處,何如?判付啓,依允。又照目粘連,寶城前郡守柳成逵矣本府議啓內,繡啓論列,旣如是,則不可以囚供之逐條分疏,各有委折,有所容恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,藍浦前縣監尹錫永矣本府議啓內,致敗之地,囚供雖諉於庇仁,臭載之所,道啓斷歸於藍浦,寧以囚供分疏,不以道啓爲主乎?地方官之在所難免,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
申綋,以禁府言啓曰,保放罪人柳成逵·尹錫永,還囚照律,金宗淳·朴善浩·金箕弼·趙鎭翊·尹慶烈,還囚捧供以入,而金宗淳·朴善浩·金箕弼·趙鎭翊·尹慶烈,病勢一向未差,竝仍爲保放之意,敢啓。傳曰,知道。
上在昌德宮。停常參·經筵。
夜自四更,至二十六日開東,灑雨下雨,測雨器水深四分。
藥房都提調韓用龜,提調李肇源,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順〈宮〉·世子宮口傳問安。答曰,知道。
傳于朴蓍壽曰,大臣·備局堂上,引見。
傳于任厚常曰,禮房承旨,馳詣宗廟,奉審摘奸,與同副承旨,分詣受香諸處,奉審摘奸以來。
任厚常啓曰,玉堂上下番俱空,已至多日,事〈甚〉未安,副應敎林景鎭,校理李紀淵,副校理李應奎·李基栽,修撰尹應大·兪應煥,副修撰洪益聞,旣有只推之命,與校理李鶴秀,一體牌招,以爲推移入直之地,何如?傳曰,允。
又啓曰,守令署經事,命下矣。執義洪命周,掌令宋翼淵,持平趙經鎭·朴潞壽,司諫曺錫正,獻納趙民和,正言洪敬謨·金陽淳,旣有只推之命,與行大司諫宋祥濂,一體牌招,以爲備員署經之地,何如?傳曰,允。
又啓曰,守令署經事,命下矣。執義洪命周,掌令宋翼淵,持平趙經鎭,司諫曺錫正,獻納趙民和,正言洪敬謨·金陽淳,旣有只推之命,與行大司諫宋祥濂,一體牌招,以爲備員署經之地,何如?傳曰,允。
申綋啓曰,大司憲宋穉圭在外,執義洪命周,掌令李泰熙·宋翼淵,持平趙經鎭·朴潞壽牌不進,監察茶時之意,敢啓。傳曰,知道。
以執義洪命周,掌令李泰熙·宋翼淵,持平趙經鎭·朴潞壽,司諫趙錫正,獻納趙民和,正言洪敬謨·金陽淳牌不進罷職傳旨,傳于申綋曰,只推。
以執義洪命周,掌令宋翼淵,持平趙經鎭,司諫曺錫正,獻納趙民和,正言洪敬謨·金陽淳牌不進罷職傳旨,傳于申綋曰,只推。
吏曹口傳政事,園所參奉單李導重。
朴蓍壽,以都摠府言啓曰,今日入直內三廳武兼禁軍及軍兵等,當爲中日習射技放,而榮祭齋戒相値,不得設行之意,敢啓。傳曰,知道。
又以兵曹言啓曰,卽伏見京畿監司金魯敬狀啓,則本道進上封進時,敦義門,明日爲始,開閉一節,令兵曹,稟旨分付爲辭矣。敦義門,依前例,令政院,臨時請出標信,開閉,何如?傳曰,允。
又以兵曹言啓曰,卽接慶熙宮入直衛將尹致大牒報,則開陽門西邊墻垣二間,崇義門南邊墻垣二間,北邊墻垣一間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
慶尙監司李存秀疏曰,伏以臣,猥膺重寄,三年于玆矣。揆分量能,豈有堪承之望,而特以受任之初,適値大無,宵旰之宸憂方殷,溝壑之民命近止,急疾讓夷,義不敢辭避,始旣冒據,終又盤礴,罪徒積於尸素,病亦隨而膏肓,今春一疏,猥暴實狀,誠淺辭拙,不足以仰感至尊,未蒙允許,惶霣悶迫,已無可言,而報瓜已隔三數月矣,屢瀆是懼,泯默挨過,屈指瓜朔,日跂單車之來代,不啻如纍人之望赦矣。伏見邸報,廟箚謬請,聖批誤許,乃有格外特仍之擧,茫然失圖,不勝抑鬱之至,此非但臣一身之悶隘也,民事狼狽,可立而待,蓋嶠南一方,卽劫後滄桑也,自初至今,仰賴朝家依保之澤,賙恤之典,寬紓之政,靡不庸極,使殿屎之民,得有今日,秋毫皆殿下賜也,第緣臣奉職無狀,不善對揚,流離者未盡歸業,凋瘵者未盡回蘇,百度墜地,振刷無期,衆瘼鱗生,矯捄沒策,譬如破壞之器,百孔千創,如欲隨罅而隨縫,縫罅益出,不可以爲器矣,必也一入爐鞴,更加鎔造,然後居然爲完器,目今善後之道,正宜另擇恢刃之手,亟行改轍之政,一洗疵纇,重新弊局,如臣糊塗憒劣者,不待瓜限,固合早卽鐫改,況可使之仍冒於箇滿之後,蹲據於蔑效之地哉?事勢之苟艱,朝政之乖當,誠非細事,況臣受氣虛脆,自來善病,肺喝血咯,已成貞疾,南來以後,風土所感,素祟益痼,諸症迭發,營衛內消,形觀外鑠,見者莫不危之,臣亦自覺凜然,若不及今納節,歸伏故山,實有難醫之慮,以此危惡之症,廁之在朝百執事之末,尙無以束帶供職,況於七十州撫字之任,豈可仍冒於過瓜之後乎?敢暴肝膈,仰瀆崇嚴。伏乞聖明,曲察由中之懇,特垂體下之仁,亟賜遞改,卽命差代,俾重任無曠,殘喘獲延,則天地生成之澤,其敢不殞結以報也?臣無任云云。答曰,省疏具悉。卿其勿辭察任。
丙子閏六月二十五日卯時,上御熙政堂。藥房入診,大臣·備局堂上,引見入侍時,都提調韓用龜,提調李肇源,副提調金履喬,記事官朴齊明,記注官曺錫鯤·李昌瑞,檢校直閣徐俊輔,左副承旨朴蓍壽,假注書金遇明,事變假注書李命純,右議政金思穆,行吏曹判書朴宗慶,行兵曹判書朴崙壽,行戶曹判書金履陽,行知敦寧府事金在昌,漢城判尹金蓍根,行大䕶軍金羲淳,左參贊李好敏,刑曹判書韓致應,訓鍊都正李溏,韓陵君李海愚,以次進伏,醫官吳千根·李漢臣·秦東秀·卞之錞·白成五·李命運,以次進伏楹外訖。用龜曰,潦雨連降,至設榮祭,日氣又爲蒸鬱,此時聖體,若何?上曰,一樣矣。用龜曰,王大妃殿氣候,何如?上曰,各殿宮氣候一樣矣。上曰,醫官入診。千根·漢臣·東秀·之錞·命運,以次入診訖,退伏奏曰,脈度左右三部調均矣。上曰,成五不必入察矣。肇源曰,付貼藥停止間,何以爲之?上曰,連爲付貼矣。仍命藥房先退,肇源·履喬·齊明·俊輔退出。上曰,次對爲之。用龜曰,年前,以外邑捧還,無敢以未捧磨勘之意,筵奏申飭,不啻截嚴,而又若任他,更不痛禁,則必當復踵前習,以致穀簿之日益蕩然,揆以糴法,寧不寒心?且其所捧穀品,全不精實,每當取用之時,輒有麤劣不完之歎,自今麥還,必令準數精捧,亦無敢以未捧二字,上煩朝廷之意,嚴加禁飭於諸道道臣,何如?上曰,依爲之。出擧條用龜曰,卽見黃海水使安橚報本司辭緣,則以爲,水軍番布,卽當朔收捧,當朔放下者,而當納各邑,違越定式,不但遄當不納,甚至有經年者,故營屬鎭卒,不得仰哺,將有渙散之慮云矣。近來紀綱日益懈弛,上而朝家命令,下而營閫關飭,爲守令者,少無警惕遵奉之意,而至若兵水營,則不行黜陟之政,故尤無憚畏之心,其所擧行,若是稽忽,是豈遵事面嚴節制之道哉?分付該閫,經年不納之當該守令,指名登聞,嚴加勘處,以爲懲一之政,何如?上曰,依爲之。出擧條用龜曰,國家之設置王府,蓋爲懲有罪也,非欲置人於死,故獄囚病重,則特許保放,欽恤之德意,非不美矣,而近來法綱漸弛,反生弊端,凡厥罪囚,一入圓門,輒稱病重,又自該府,不問其虛實輕重,無難草記,輒請保放,殆無暫時在囚之人,且所謂保放者,必取其家近之處,往往尋常出入,有若無故者然,烏在其置圜土之義哉?年前大臣,以此事,筵達申飭,伊時不無實效,而近又依舊蕩然,誠極寒心,更加嚴飭,從今以後,如非病勢之眞箇危重者,無敢循例保放,使懲恤囚之意,兩行而不悖,恐不可已矣。上曰,依爲之。出擧條用龜曰,忠淸道儒生尹敬厚等,以故忠臣贈判書李尙伋,丙子之難,斥和甚力,終始無變,及其下城之時,痛哭行在之外,不從三田之行,將往救其兄尙吉於江都,遇賊於道,劫欲使降,罵不絶口,竟至遇害,節義卓然,鮮有倫比,疏請追配顯節祠,施以不祧之典,而有令廟堂,稟處之命矣。倡論於斥和之際,立殣於下城之後,同時全節,視諸人而無愧,一門精忠,與其兄而成雙,先正臣闡幽之辭,有足徵信,尊周錄摭實之文,尤爲敦史,今此多士齊籲,可見公議之不泯,而第追配與不祧,俱係莫重恩禮,不敢容易議到,特施節惠之典,以爲樹風奬節之方,何如?上曰,依爲之。出擧條用龜曰,大司憲宋穉圭,陞資之後,合施榮贈之典,而未嘗以官職自居,故不欲送言於該曹云,分付該曹,使之依例貤贈,何如?上曰,依爲之。出擧條用龜曰,趙文逵,卽業儒之人,而西征時,巡撫中軍,以白衣從事之意,言于廟堂而帶去者也。文逵贊籌奏捷,勞勩最著,及其論賞之際,混屬軍門調用秩,昨年始自廟堂,分付銓曹,改以相當職調用,而尙未區處,物議嗟惜,分付該曹,相當初仕,待窠調用,何如?上曰,依爲之。出擧條用龜曰,本司有司堂上南公轍,資是輔國,無兼察有司之例,金履陽,方帶大農劇任,職務相妨,竝減下,前備堂趙尙鎭·李益運·趙弘鎭,竝還差,行護軍朴宗薰·趙鍾永,禮曹參判金履載,文學才猷,俱合參聞廟謨,竝備局堂上差下,仍令兼察有司之任,句管堂上有闕之代,大䕶軍金羲淳嶺南句管,行䕶軍趙鍾永海西句管,使之察任,何如?上曰,依爲之。出擧條崙壽曰,嶺南繡啓中,架山別將徐德敏,自是校屬而幹事,未聞新到而有弊爲辭,故只從文勢,以新到有弊罷黜矣,御史本意,則以未聞有弊爲辭云,罷黜勿施,原啓目中付標,何如?上曰,依爲之。出擧條蓍壽曰,今日賓對,兩司諸臺,無一人進參,事甚未安,竝推考,何如?上曰,依爲之。出擧條上命大臣以下先退,用龜等退出,又命退,承史以次退出。
上在昌德宮。停常參·經筵。
自辰時至酉時,灑雨下雨,測雨器水深六分。
夜自四庚,至二十七日開東,灑雨下雨,測雨器水深二分。
申綋啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,允。
以副應敎林景鎭,校理李鶴秀·李紀淵,副校理李應奎,修撰尹應大·兪應煥,副修撰洪益聞牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安,副應敎林景鎭,校理李鶴秀·李紀淵,副校理李應奎,修撰尹應大·兪應煥,副修撰洪益聞,旣有只推之命,竝卽牌招,以爲推移入直之地,何如?傳曰,允。
以執義洪命周,掌令宋翼淵,持平趙經鎭,司諫曺錫正,獻納趙民和,正言洪敬謨·金陽淳牌不進罷職傳旨,傳于申綋曰,只推。
任厚常啓曰,守令署經事,命下矣。執義洪命周,掌令宋翼淵,持平趙經鎭,司諫曺錫正,獻納趙民和,正言洪敬謨·金陽淳,旣有只推之命,與行大司諫宋祥濂,一體牌招,以爲備員署經之地,何如?傳曰,允。
申綋啓曰,大司憲宋穉圭在外,執義洪命周,掌令李泰熙·宋翼淵,持平趙經鎭牌不進,朴潞壽未署經,監察茶時之意,敢啓。傳曰,知道。
以執義洪命周,掌令宋翼淵,持平趙經鎭,司諫曺錫正,獻納趙民和,正言洪敬謨·金陽淳再牌不進罷職傳旨,傳于申綋曰,只推。
以掌令李泰熙牌不進罷職傳旨,傳于申綋曰,只推。
以副應敎林景鎭,校理李鶴秀·李紀淵,副校理李應奎,修撰尹應大·兪應煥,副修撰洪益聞牌不進罷職傳旨,傳于任厚常曰,只推。
以漢城府民家頹壓別單,傳于金相休曰,恤典,令該廳卽爲分給事,分付。
任厚常,以興仁之門獻官言啓曰,今此榮祭,祝史儀賓府都事李鳳秀,去夜行祀之後,猝患暑癨,萬無起動之路,令該曹,以無故之人,卽速變通,以爲備員將事之地,何如?傳曰,允。
金相休,以賑恤廳言啓曰,謹依漢城府民家頹壓別單,判付,東部字內全家頹壓六十三戶,各錢貳兩,完少頹多十六戶,各布一疋,西部字內全家頹壓二十五戶,各錢二兩,完少頹多八戶,各布一疋,南部字內全家頹壓三十二戶,各錢二兩,完少頹多三十一戶,二三間中完多頹少二戶,各布一疋,北部字內全家頹壓三十四戶,各錢二兩,完少頹多二十六戶,二三間中完多頹少七戶,各布一疋,依例分給之意,敢啓。傳曰,知道。
上在昌德宮。停常參·經筵。
自夜四更,至二十七日開東,灑雨下雨,測雨器水深二分。
自未時至酉時,灑雨下雨,測雨器水深九分。
申綋啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
任厚常啓曰,來初一日,輪對日次矣,敢稟。傳曰,當次人受點,後日次待令。
又啓曰,玉堂上下番俱空,已至多日,事甚未安,副應敎林景鎭,校理李紀淵·李鶴秀,副校理李應奎,修撰尹應大·兪應煥,副修撰洪益聞,旣有只推之命,竝卽牌招,以爲推移入直之地,何如?傳曰,允。
任厚常啓曰,守令署經事,命下矣。執義洪命周,掌令宋翼淵,持平趙經鎭,司諫曺錫正,獻納趙民和,正言洪敬謨·金陽淳,旣有只推之命,與行大司諫宋祥濂,一體牌招,以爲備員署經之地,何如?傳曰,允。
傳于任厚常曰,雨意尙濃,再次榮祭,遣近侍設行。
任厚常啓曰,今二十九日,再次榮祭,遣近侍設行事,命下矣。何承旨進去乎?敢啓。傳曰,左承旨·右承旨·左副承旨·右副承旨,進去。
以司諫曺錫正,執義洪命周,掌令宋翼淵牌不進罷職傳旨,傳于申綋曰,只推。
以執義洪命周,掌令李泰熙·宋翼淵,司諫曺錫正牌不進罷職傳旨,傳于申綋曰,只推。
以副應敎林景鎭,校理李鶴秀·李紀淵,副校理李應奎,修撰尹應大,副修撰洪益聞牌不進罷職傳旨,傳于任厚常曰,只推。
以漢城府民家頹壓別單,傳于金相休曰,恤典,令該廳,卽爲分給事,分付。
以黃海監司李勉昇狀啓,平山等邑民家漂頹,人物渰死事,傳于金相休曰,聞甚矜惻,元恤典外另加顧助,而其中平山府民家漂頹,至於百戶之過,恤典優數題給,渰死人,如有生前身還布,竝蕩減事,廟堂,星火分付。
獻納趙民和啓曰,臣之庸愚湔劣,本不合於淸朝耳目之任,而納言特除,忽下於病伏之中,署經有命,天牌屢臨,臣怵畏義分,感激恩私,雖不得不冒沒出肅,粗伸叩謝之忱,而第臣於合啓中,有私義之不可聯參者,前叨臺銜,屢蒙恩遞,且臣於本院,已經亞諫,揆以公格,自在應遞,以此情踪,何可一刻晏然於臺次乎?請命遞斥臣職。答曰,依啓。
正言金陽淳啓曰,臣於諫諍之任,初不近似,而薇院華銜,乍遞旋授,臣感恩怵義,雖不得不章皇出肅,第於本院,旣經亞諫,在法當遞,且況私義,不可聯參,前已體諒,今臣處義,難以冒據,請命遞斥臣職。答曰,依啓。
正言洪敬謨啓曰,臣言議風采,本不近似於耳目之任,而薇垣除旨,恩出特點,署經有命,召牌屢降,怵畏義分,雖不得不章皇出肅,而第臣於本院,已經納言,且合啓中,有不可隨衆聯參者,公格私義,俱難冒據,以此情踪,何可一刻晏然於臺次乎?請命遞斥臣職。答曰,依啓。
持平趙經鎭啓曰,臣以言議,則耳目之任,本不近似,以私義,則合啓之中,有難冒參,乃於陜旬病伏之中,忽荷持憲特除之恩,署經有命,召牌屢臨,臣感恩怵義,雖不得不章皇出肅,而曾叨臺地,引避輒蒙恩諒,今於見職,處義宜無異同,以此情踪,其何可一刻晏然於臺次乎?請命遞斥臣職。答曰,依啓。
任厚常,以禮曹言啓曰,傳曰,雨意尙濃,再次榮祭,遣近侍設行事,命下矣。再次榮祭,不卜日今二十九日爲始,三日而止事,知委,何如?傳曰,允。
朴蓍壽,以兵曹言啓曰,卽接慶熙宮入直衛將嚴獜奎牒報,則崇義門北邊墻垣二間許頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接東道參軍南允東牒報,則御營廳所授光熙門北邊第一城廊近處體城二間許頹圮云,爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以備邊司言啓曰,頃因黃海監司李勉昇狀啓,償債逋穀,充報前,限十年停耗之意,覆啓行會矣。卽見該道臣狀啓,則以爲,癸酉乙亥逋穀一萬七千七百八十石外,又有狀聞後査出庚午辛未乙亥逋穀六千七百四十一石零,合前後逋穀,爲二萬四千五百二十一石零,而四千五百二十一石耗條,則自本營措備,其餘二萬石耗條,則限十年停耗,而除却元賑私賑,均廳戶曹等穀八千四百七十一石零,則其餘一萬一千五百二十九石,皆是支放穀,而無他給代之道,今以五山城餉穀六千九百七十三石,與各邑鎭城屯所在元賑私賑常平等穀四千五百五十六石,換名以來,則營倉支放條,逋欠之穀,出而爲外邑所在之實數,而取耗執錢,以爲支放之需,外邑所在五山城等穀,入而爲營倉逋欠之虛簿,而充上前限十年停耗,事甚便宜,請令廟堂稟處,而作還排劃,漸致節晩,故分留修啓時,城餉換劃,先爲勘簿爲辭矣。本道負逋之愈往愈甚,觀於前後道啓,可以推知,癸酉償逋之後,又有己亥査逋,弊上生弊,逋後出逋,若不用大變通,無以爲革弊釐逋之道,道啓所論新舊逋穀,爲二萬四千五百二十一石零,而以償債錢作米,限十年除耗充報,則未準十年之前,耗條之入於支放者,勢當從他區劃,就其中四千五百餘石耗條,從本營措備一萬一千五百餘石耗條,則以五山城餉元賑·私賑·常平等穀,換劃充補,意在矯弊,事不獲已,而換劃之際,去來多端,以虛簿作爲實摠,以實穀充於虛逋,終涉張皇,易致疑眩,如欲不煩於去來,直爲塡補,則不無其道,以道臣所請城餉元賑私賑常平等穀,每年耗條一千一百五十餘石,限十年許劃給代,恐爲便當,以此分付,餉糴所關,事體不輕,不待朝家處分,徑先排劃,未免輕遽,道臣從重推考,釐革一事,極爲難愼,如不別加操束,每易添生後弊,今之所以矯捄者,安知無如前生弊之端?竝以此意,申飭道臣,何如?傳曰,允。
又以御營廳官啓曰,本廳字內光熙門北邊第一城廊近處體城二間頹圮處,令繕工監,把子圍排,分授軍門,卽速修築,而把守軍兵,亦令該軍門,量宜定送事,自兵曹草記矣。修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
上在昌德宮。停常參·經筵。
朴孝成啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于朴孝成曰,工刑換房。
傳于金履喬曰,傳香承旨,馳詣受香諸處,奉審摘奸以來。
傳于朴孝成曰,朔祭,當自內親行,該房知悉。
朴孝成啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,獻納李奎鉉,持平李潞,正言朴齊聞·李基栽,落點。
朴孝成,以弘文館言啓曰,本館上番闕直,事甚未安,副應敎林景鎭,校理李鶴秀·李紀淵,副校理李應奎,修撰尹應大,副修撰洪益聞,旣有只推之命,應敎趙琮鎭,自鄕上來云,一體牌招,以爲推移入直之地,何如?傳曰,允。
又以都摠府言啓曰,來七月初一日,魂宮親行朔祭時,侍衛寶劍,當爲備員,而副摠管朴宗柱·白東薳·尹尙圭在外,趙文彦有身病,一員未差,無以備員,令政院,稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,來七月初一日,魂宮朔祭親行時,侍衛寶劍,當爲備員,而副摠管朴宗柱·白東薳·尹尙圭在外,趙文彦有身病,一員未差,無以備員,令政院,稟旨變通,仍令該曹,待下批牌招事,允下矣。合有變通之道,何以爲之?敢稟。傳曰,許遞。
又以吏曹言啓曰,今此榮祭祭官中,時無職名人員,令該曹,口傳付軍職,何如?傳曰,允。
兵曹口傳政事,副司果趙民和·趙經鎭·洪敬謨·金陽淳,竝單付。
朴孝成啓曰,大司憲宋穉圭在外,執義洪命周,掌令李泰熙·宋翼淵牌不進,持平朴潞壽未署經,持平一員未差,監察茶時之意,敢啓。傳曰,知道。
以執義洪命周,掌令李泰熙·宋翼淵,司諫曺錫正牌不進罷職傳旨,傳于朴孝成曰,只推。
以應敎趙琮鎭,副應敎林景鎭,校理李鶴秀·李紀淵,副校理李應奎·李基栽,副修撰洪益聞牌不進罷職傳旨,傳于朴孝成曰,只推。
又以吏曹言啓曰,挽近以來,享官圖避,誠一痼弊,今此宗廟朔祭,大祝,以副司果尹永輝塡差矣,謂有身病,多日相持,終不出齋,揆以事體,萬萬駭然,尹永輝,請令該府,拿問重勘,其代以副司果洪羲瑾,改付標以入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而榮祭相値,不得設行之意,敢啓。傳曰,知道。
又以兵曹言啓曰,卽伏見京畿監司金魯敬狀啓,則本道進上封進時,敦義門,明日爲始,開閉一節,令兵曹,稟旨分付爲辭矣,敦義門,依前例,令政院,臨時請出標信,開閉,何如?傳曰,允。
又以兵曹言啓曰,卽接西所衛將張彦極牒報,則集成門南邊內宮墻一間半許頹圮云矣,爲先令紫門監,以杻把子及長木,堅實圍排,把守軍,金虎門入直軍十名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,集成門南邊內宮墻一間半許頹圮處,金虎門軍十名除出,將校一人率領,限修築間,嚴加守直之意,敢啓。傳曰,知道。
又以義禁府言啓曰,忠淸監司洪奭周狀啓內,致傷漕船,不爲修改之牙山前縣監李義福·尹慶烈·李文遠等罪狀,令攸司稟處事,啓下矣。右人等,前以他罪,有拿問勘處之命,尹慶烈,已爲就囚,因保放,待開坐捧供,李義福下去楊根地,李文遠下去牙山地,未及就囚,待就囚添問目,捧供之意,敢啓。傳曰,知道。
又以賑恤廳言啓曰,謹依漢城府民家頹壓別單判付,中部字內全家頹壓五戶,各錢二兩,完少頹多一戶,布一疋,東部字內全家頹壓二十一戶,各錢二兩,完少頹多十一戶,各布一疋,西部字內全家頹壓十二戶,各錢二兩,完少頹多九戶,各布一疋,南部字內全家頹壓五十二戶,各錢二兩,完少頹多三十五戶,二三間中完多頹少,各布一疋,北部字內全家頹壓十二戶,各錢二兩,完少頹多各布一疋,依例分給之意,敢啓。傳曰,知道。
判敦寧李彦植疏曰,伏以臣疾病癃痼之狀,卽通朝之所共知,從前享役,有當少間之際,則力疾將事,而時値危惡之證,則輒敢呼籲,居常悚惶,如負大何,至所帶享官之任,實有難强之勢,瀆擾是懼,忍死供職,而顚仆之患,終必無幸,迺者銓曹,差臣以永寧殿秋享獻官,臣雖不病,旣叨魂宮享官,則又當廟享,事涉苟艱,情實悶隘,而不敢自陳,誓戒肄儀,扶舁進參矣,忽於夜來,重添暑藿,因以暴泄,舊症新祟,一時闖發,委身床席,眞元暴下,房闥之間,不能蠢動,非但醜穢之症,不可擬議於齋沐之地,以此僵仆之形,萬無强策於駿奔之列,玆不得不冒死鳴號於仁覆之天。伏乞聖慈,俯垂生成之澤,亟下改差之命,以幸公私,千萬至祝。臣無任云云。答曰,省疏具悉。疏辭,許令該曹,改付標。
上在昌德宮。停常參·經筵。
藥房提調李肇源,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
朴孝成啓曰,大司憲宋穉圭在外,執義洪命周差祭,掌令李泰熙呈辭,掌令宋翼淵,持平李潞未肅拜,持平朴潞壽未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而魂宮朔祭親行齋戒相値,不得來會云矣,敢啓。傳曰,知道。
傳于金履喬曰,傳香承旨,馳詣宗廟,景慕宮,奉審摘奸以來。
兵曹口傳政事,以柳相祚·吳翰源·金啓河·洪旭浩·李元植,爲副摠管。
朴孝成,以弘文館言啓曰,本館上番闕直,事甚未安,應敎趙琮鎭,副應敎林景鎭,校理李鶴秀·李紀淵,副校理李應奎,副修撰洪益聞,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,文學李潞,移拜持平,纔已出去,上番闕直,事甚未安,兼弼善未差,輔德李勉求,兼輔德鄭觀綏,弼善姜俊欽,兼文學李羲肇,竝卽牌招,以爲推移入直之地,何如?傳曰,允
朴孝成啓曰,持平李潞,旣在闕中,不爲肅謝,直爲出去,事甚未安,推考,何如?傳曰,允。
傳于朴孝成曰,發遣吏郞,諸執事淸齋與否,摘奸以來。
以應敎趙琮鎭,副應敎林景鎭,校理李紀淵,副校理李應奎,副修撰洪益聞牌不進罷職傳旨,傳于朴孝成曰,只推。
又以兵曹言啓曰,來七月初二日,宗廟·景慕宮秋享大祭時,守門當爲塡差,而本曹郞廳,都摠府郞廳,五衛將,排擬無路,依定式軍門將官,代差以入之意,敢啓。傳曰,知道。
又以兵曹言啓曰,卽接慶熙宮入直衛將嚴獜奎牒報,則興元門北邊墻垣一間許頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
上在昌德宮。停常參·經筵。
朔祭親行後,大殿·王大妃殿·中宮殿·嘉順宮·世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。奉謨堂展拜後,內閣·政院·藥房口傳問安。答曰,知道。還內後,內閣·政院·藥房問安。答曰,知道。
朴蓍壽啓曰,來初五日,朝參日次矣,敢稟。傳曰,停。
任厚常啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
傳于任厚常曰,傳香承旨,馳詣宗廟·永寧殿,奉審摘奸以來。
金履喬啓曰,校理李紀淵,副校理李應奎,旣入闕中,不爲肅謝,直爲出去,事甚未安,竝推考,何如?傳曰,允。
任厚常,以奎章閣言啓曰,奉謨堂每年孟春·孟秋涓吉展拜事,載在閣志矣。今秋展拜吉日,以何間推擇乎?敢稟。傳曰,今日爲之,侍衛以入直磨鍊,雲寶劍置之。
傳于朴孝成曰,出宮門路,以協陽門爲之。
傳于任厚常曰,依甲子年例,禜祭停止,報謝祭設行。
任厚常,以禮曹言啓曰,傳曰,依甲子例,禜祭停止,報謝祭設行事,命下矣。謹依甲子年例,禜祭則去閏六月二十九日,今七月初一日,連二日旣已設行,依下敎停止,今初二日,設行報謝祭,而祝文,令藝文館撰出,獻官·典祀官,姑爲留待,報謝祭獻官受香祝進詣後,面看退去,禜祭祝文一張,報謝祭後,與本祝文,同爲望燎,城門勿閉事,竝爲知委,何如?傳曰,允。
傳于任厚常曰,受香諸處,禜祭進去承旨,仍爲奉審摘奸以來。
任厚常啓曰,玉堂上下番俱空,事甚未安,應敎趙琮鎭,副應敎林景鎭,副修撰洪益聞,旣有只推之命,竝卽牌招,以爲推移入直之地,何如?傳曰,允。
傳于朴孝成曰,明日一內禁軍試射爲之,處所,以映花堂爲之。
傳于朴孝成曰,出宮門路,以協陽門爲之。
以輔德鄭觀綏,兼文學李羲肇牌不進罷職傳旨,傳于朴孝成曰,只推。
任厚常,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,太廟展謁,每以春秋定式,取稟矣,今秋展謁吉日,以何間推擇乎?敢稟。傳曰,以望後擇入,可也。
又以禮曹言啓曰,景慕宮展謁,每以孟春孟秋定式,取稟矣,今秋展謁吉日,以何間推擇乎?敢稟。傳曰,太廟展謁日,同爲擇入,可也。
又以禮曹言啓曰,以太廟展謁取稟草記,傳曰,以望後擇入,可也,以景慕宮展謁,取稟草記,傳曰,以太廟展謁日,同爲擇入,可也事,命下矣。展謁吉日,令日官池景泌推擇,則今七月十八日,十九日俱吉云,以何日定行乎?敢稟。傳曰,以十九日爲之,可也。
丙子七月初一日子時,上御齋殿。朔祭親行入侍時,行都承旨金履喬,同副承旨朴孝成,記事官朴齊明,假注書金遇明,記注官安亨鎭,記事官李湜,檢校待敎朴宗薰·李龍秀·李鶴秀,侍立訖。時至,左通禮,跪啓請行禮,上具功服,出齋室,詣通和殿。贊禮,前導入北夾門,陞自東階,詣板位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興,再拜興平身,上止哭興,再拜興平身,在位者,皆止哭興,再拜興平身。執禮,請行初獻禮,上詣尊所,北向立,執尊擧羃,履喬酌鬱鬯,孝成以爵受鬱鬯,上詣靈座前,北向立。贊禮,跪啓請跪,上跪,履喬奉香,孝成奉爐跪進。贊禮,跪啓請三上香,上三上香,孝成,奠爐於案,履喬奉爵跪進。贊禮跪啓請執爵,上執爵以授孝成,奠于靈座前。贊禮,跪啓請俯伏興,少退跪,上俯伏興,少退跪。大祝,進靈座之右,東向跪讀祝訖,上出戶降復位。亞獻官左議政韓用龜,終獻官靑城尉沈能建,以次獻爵如儀訖,降復位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興,再拜興平身,上止哭興,再拜興平身,在位者皆止哭興,再拜興平身。宮闈令,納神主如儀,上詣望燎位,大祝燎於坎。贊禮,跪啓請禮畢,仍導以行,上入齋殿,諸臣以次退出。
丙子七月初一日午時,上詣奉謨堂。展拜入侍時,行都承旨金履喬,同副承旨朴孝成,記事官朴齊明,假注書金遇明,記注官曺錫鯤,記事官李湜,原任提學朴宗慶,檢校直閣鄭元容,檢校待敎朴宗薰·李龍秀·李鶴秀,以次侍立訖。通禮跪啓請外辦,上具翼善冠·衮龍袍,乘輿出協陽門,由建陽·銅龍·景和·靑陽門,入宜春門,降輿入幕次。少頃,通禮跪啓請外辦,上出幕次,就板位,行四拜禮。禮畢,乘輿出宜春門,由靑陽·景和·銅龍·建陽門,入協陽門還內,出標信解嚴,入幕次後,問安勿爲之事,榻前下敎。諸臣以次退出。
上在昌德宮。停常參·經筵。
朴孝成啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴蓍壽啓曰,禁衛營將官來言,今日本營軍兵,日次私習云矣,敢稟。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
任厚常啓曰,玉堂上下番俱空,已至多日,事甚未安,應敎趙琮鎭,副應敎林景鎭,副修撰洪益聞,旣有只推之命,與校理李紀淵,副校理李應奎,修撰兪應煥·尹應大,一體牌招,以爲推移入直之地,何如?傳曰,允。
執義洪命周啓曰,臣資性鹵莽,言議骫骳,淸朝耳目,本非近似,亞憲除旨,忽下於前望特點,臣怵義感恩,章皇出肅,而第臣於合啓中,區區私義,竊有不可隨衆聯參,曾叨臺地,以此引避,輒蒙體諒,今臣處義,宜無前後異同,間値差祭,今始來避,所失尤大,臣以此情踪,何可冒據於臺次乎?請命遞斥臣職。答曰,依啓。
以司諫曺錫正,獻納李奎鉉,正言李基栽·朴齊聞,掌令李泰熙·宋翼淵,持平李潞牌不進罷職傳旨,傳于朴孝成曰,只推。
以應敎趙琮鎭,副應敎林景鎭,副修撰洪益聞牌不進罷職傳旨,傳于任厚常曰,只推。
任厚常,以吏曹言啓曰,本曹正郞柳榮五呈狀內,矣身素患痰癖之症,當此換節之時,挾感添劇,時日內萬無起動供職之望云,其身病旣如是,則有難强令察任,改差,何如?傳曰,允。
又以禮曹言啓曰,因全羅道暗行御史趙萬永別單,備邊司覆啓內,長興故學生鄭光露,褒異事,令該曹稟處事,允下矣。取考其原別單,則以爲,鄭光露,卽相臣忠莊公苯之子也。端廟癸酉之禍,知其父盡忠必死,佯狂出走,以苯之受後命也,突入抱哭,苯揮之使去,仍變名匿跡而沒世,莫知其爲忠臣之子,及其墓誌之出也,我英宗大王,特稱奇異,至有嫡孫調用之命,其時事實,載在寶鑑,又令該道,守護鄭苯之墓,又有其子光露塚,一體修葺之敎,此蓋出於敦尙忠孝之聖意,則光露之處於至難,圖生存祀者,實爲卓絶之行,其在樹風之道,合有褒異之擧云矣。鄭光露之能體父志,圖生而存祀,果是人所不及處,而謹按修塚之特旨,仰認敦尙之聖意,則迨此採聞之日,旌而表之,以聳觀瞻,恐不至汰濫,而事係恩典,臣曹不敢擅便,上裁,何如?傳曰,依草記施行。
又以禮曹言啓曰,因慶尙道暗行御史李墷別單,備邊司覆啓內,一孝三烈,俱合褒美,竝令該曹,稟處事,允下矣。取考其原別單,則以爲,尙州人吏李慶大,七歲喪母,能知哀慕,平居朝夕,其父未及飯,則亦不飯,有疾則未嘗離側,八九歲時,見其父齒脫,輒拾而藏之,患痘時,誡勿觸風,則旣瘳數月,猶不出門曰,親有敎矣。其課學也,不令之止則不止,長而給事于州衙,得錢帛則盡獻之父,用必俟命。逮夫喪父而葬也,所占處近於州內士族之墓,力勢地分不可敵,慶大,伏藁泣乞,露居三日,霜雪遍體,水漿不入口,禁者感而許之,遇祭必齋潔致誠敬,俗節必拜墓,雖甚風雨,至老不懈,將死,誡其子,以棺無漆,葬必於親塋之側,此其所以善事親,而且其平日言行,亦多可觀,律身有素,以不欺官不病民,爲一成規,與人語或及古之孝子忠臣烈女等事,輒感慨嗚咽,爛紙有君王字,不塗窓壁,鄕人至今稱道。晉州故士人成師海妻鄭氏,事其姑,能養志,隣里感其孝,及其夫死,號慟殊無異於人者,而襲斂衣衾,必親裁縫而齊整曰,吾夫平日,冠衣必皆齊整,吾豈忍不以事其生者,送其終乎?自其飯含,至於就木,靡不臨視,成服後,自己衣服,淨洗別置,乃於一日入殯所,以其夫冠纓自經,見有三度書,置在靈几上,其一告其夫下從之辭,其一告訣於其父母,其一遺其姪子,使之訓戒其嗣兒,區處其家事也。泗川故士人河龍寬後妻金氏,成婚而未及于歸,其夫來其家,遘癘不起,金氏絶而復蘇,翻然而作曰,天實爲之,痛何及焉?莫若檢治送終之節,以爲無憾之道,又告其母曰,夫則死矣,前娶有育,吾有托身之子,夫有承嗣之兒,勿爲我過悲,吾當隨喪而去,及其柩發之日,金氏趣裝曰,一去歸未易,當收拾己物,乃入室良久不出,開戶視之,業已死矣,口有鹽鹵之汁,此其捨命之物也。東萊將校孫重一妻姜召史,家素食貧,而能善事其舅,其夫嬰疾而數年轉劇,截髮賣衣,以資醫藥,賃縫雇舂,以繼粥飮,夫竟不起,則忍哀含痛,隨力備葬,葬畢,乃投于斷厓之下,適被人救護,得不死,復自寬懷曰,今反思之,則喪祭不可不躬檢也,藥債與喪債,不可不辦報也,自此晝夜勤苦,作業不輟,兩債旣報,及其小朞之日,蠲潔以祭,祭訖,卽往其夫墓,哭盡哀,因飮毒死,卽其夫命絶之時,有斂具衣襲,先已藏在笥中云矣。尙州人吏李慶大之以若微地,有此實行,晉州故士人成師海妻鄭氏,泗川故士人河龍寬妻金氏,東萊將校孫重一妻姜召史之矢心殉夫,觀於繡啓,俱驗其卓節,竝施旌表之典,恐合樹風之道,而事係恩典,臣曹不敢擅便,上裁,何如?傳曰,依草記施行。
朴蓍壽,以兵曹言啓曰,武臣賓廳講書及武經講書人員,加抄別單書入之意,敢啓。傳曰,知道。
又以兵曹言啓曰,去夏等能麽兒考講時,部將洪梡,二次不通,依定式從重推考,何如?傳曰,允。
又以兵曹言啓曰,五衛將李萬運·金觀澤,除授在外,過限未上來,慶熙宮衛將尹致大,翊衛司翊衛南寅老,大報壇守直官王德五,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而內試射相値,不得設行之意,敢稟。傳曰,知道。
又以御營廳言啓曰,因禮曹草記,英陵·寧陵局內,獵虎事,定將校,率領砲手,去月二十二日出送矣。二十八日申時量,大虎一頭,捉得於英陵案山近處,故謹此封進,而仍爲行獵之意,敢啓。傳曰,知道。
朴孝成,以義禁府言啓曰,卽接月令醫員玄應喆手本,則時囚罪人尹永輝,以黃疸之症,寒熱交作,身體俱黃,夜不交睫,不思食飮,梁學曾,屢日處濕之餘,泄痢苦劇,眞元大脫,氣息奄奄,兩囚病勢,實爲不輕云,罪人病勢如此,則一邊保放,一邊草記,曾有定式矣。尹永輝·梁學曾,竝姑保放之意,敢啓。傳曰,知道。
丙子七月初二日卯時,上詣春塘臺。一內禁軍試射入侍時,右承旨任厚常,左副承旨朴蓍壽,右副承旨申綋,同副承旨朴孝成,記事官朴齊明,假注書金遇明,記注官曺錫鯤,記事官李湜,以次侍立訖。上具戎服,乘輿出協陽門,由建陽·銅龍至光德門,宣傳官,跪啓稟鳴金小吹打,入靑陽門,啓稟鳴金吹打止,至作門外,放信砲三聲,開作門,上降輿陞座,吹打作止,令兵曹判書朴崙壽,以軍禮見,次宣傳官,行參現禮,次武藝別監軍牢巡視手內吹,各分班叩頭,命起去應退,宣傳官,跪啓稟聚官軍號令,放信砲,宣傳官稟試射矢數。上曰,依例擧行,可也。試射初巡訖,上命崙壽等,監試射,仍降座乘輿,出靑陽門,由銅龍·建陽,入協陽門·宣化門,還內,諸臣以次退出。
上在昌德宮。停常參·經筵。
朴蓍壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
任厚常啓曰,同副承旨朴孝成,今日不爲仕進,卽爲牌招,何如?傳曰,允。
傳于任厚常曰,禮房承旨,馳詣受香諸處,奉審摘奸以來。
任厚常啓曰,玉堂上下番俱空,已至多日,事甚未安,應敎趙琮鎭,副應敎林景鎭,校理李紀淵,副校理李應奎,修撰兪應煥·尹應大,副修撰洪益聞,旣有只推之命,竝卽牌招,以爲推移入直之地,何如?傳曰,允。
朴蓍壽啓曰,事變假注書李命純,身病猝重,勢難察任,今姑改差,何如?傳曰,允。
又啓曰,禁衛大將李海愚,左邊捕盜大將朴基豐,以東南關王廟獻官,今方受香出去矣。李海愚所佩命召及朴基豐所佩命召及大將佩·傳令佩,竝來請還納,何以爲之,而將兵之任,不可一刻無摠察之人,捕將則在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察,禁將御將兼察。
又啓曰,左邊捕盜大將,他邊大將兼察,禁將御將兼察事,命下矣。兼察禁衛大將李溏,兼察左邊捕盜大將吳毅常,竝卽牌招,聽傳敎,何如?傳曰,允。
任厚常啓曰,卽者議政府錄事來言,左議政韓用龜,以爲儒通闖發,情踪危蹙,冒出城闉,轉尋鄕路云,仍納命召,何以爲之?敢稟。傳曰,所謂通文,必是無倫駭悖之說,予不欲見之,已命燒之,發通者,亦已處分矣,卿以體國之大臣,不念事體,蒼皇出城,有若引義,豈不爲怪鬼輩得計乎?萬萬慨歎,萬萬慨歎不暇長語,玆遣近侍,傳宣此意,卿其卽爲偕入,還傳命召。
傳于任厚常曰,前年以怪悖之通文,逐吏判,今年又欲敲撼左相,渠輩欲空朝廷而何所爲乎?漸不可長,所謂通文,令成均館,卽地燒火,所謂發通之類,不可以儒生待之,卽爲邊遠充軍,勿揀赦典,以示靖世道堲䜛說之意。
申綋啓曰,左議政韓用龜處,遣近侍傳宣事,命下矣,何承旨進去乎?敢稟。傳曰,右承旨進去。
又啓曰,右承旨任厚常,左議政處傳諭事,命下矣。所當牌招,而拘於廳規,不得請牌,何以爲之?敢稟。傳曰,牌招。
李命純改差,代以金景濂爲事變改注書。
傳于任厚常曰,有實故承旨,不爲仕進承旨,竝許遞,前望單子入之,待下批,牌招察任。
承旨前望單子入之,任希存·鄭觀綏落點。
持平李潞啓曰,臣姿性鹵莽,言議巽劣,淸朝耳目之任,本不近似,而不意柏府除命,忽下於春坊入直之中,召牌屢降,義分是怵,雖不得不冒昧出肅,而第臣於合啓中,有不可隨衆聯參者,前後臺臣之似此情地,無不引避,竝蒙體諒之恩,則今臣處義,宜無異同,請命遞斥臣職。答曰,依啓。
以同副承旨朴孝成牌不進罷職傳旨,傳于申綋曰,只推。
以掌令李泰熙·宋翼淵,司諫曺錫正,獻納李奎鉉,正言朴齊聞·李基栽,牌不進罷職傳旨,傳于申綋曰,只推。
以應敎趙琮鎭,副應敎林景鎭,校理李紀淵,副校理李應奎,修撰兪應煥·尹應大,副修撰洪益聞牌不進罷職傳旨,傳于申綋曰,只推。
朴蓍壽,以兵曹言啓曰,今七月十九日,大駕詣宗廟展謁,仍詣景慕宮展謁時,何營軍兵隨駕,何營軍兵留陣?禁軍及馬步軍,以幾番幾哨磨鍊?而餘軍留營,何以爲之乎?敢稟。傳曰,訓局步軍八哨,馬軍一哨爲先廂,御營廳鄕軍二哨,禁騎一番爲後廂,禁軍二番隨駕,禁將率京軍一哨,騎士一番,留陣留營,置之可也。
又以兵曹言啓曰,宣薦內禁衛,額外內禁衛,今秋等試射時,入格人賞格,謹依判下別單,筒箇弓矢,以軍器寺所在者,取來頒給之意,敢啓。傳曰,知道。
上在昌德宮。停常參·經筵。
尹羽烈啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,撫夷萬戶申光碩,森森坡萬戶金興祿下直,各長弓一張,長箭一部,片箭一部,筒兒一個賜給。
以應敎趙琮鎭,副應敎林景鎭,校理李紀淵,副校理李應奎,修撰兪應煥·尹應大,副修撰洪益聞牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至多日,事甚未安,應敎趙琮鎭,副應敎林景鎭,校理李紀淵,副校理李應奎,修撰兪應煥·尹應大,副修撰洪益聞,旣有只推之命,竝卽牌招,以爲推移入直之地,何如?傳曰,允。
傳于朴蓍壽曰,秋到記明日爲之,處所,仁政殿爲之,同副承旨,馳往泮宮,今日夕食堂到記,收聚以來。
傳于尹羽烈曰,明日出宮門路,協陽門爲之。
傳于朴蓍壽曰,讀券官右議政金思穆有頉代,兵曹判書朴崙壽,講製兼。
尹羽烈啓曰,今此秋到記試官望中,時無職名人,令該曹,口傳付軍職,何如?傳曰,允。
兵曹口傳政事,護軍單金履喬。
傳于朴蓍壽曰,都承旨·右承旨,竝許遞,前望單子入之。
承旨前望單子入之,尹序東·尹羽烈落點。
朴蓍壽啓曰,新除授左副承旨尹羽烈,卽爲牌招,何如?傳曰,允。
金景濂在外,代以邊景俊爲事變假注書。
朴蓍壽啓曰,卽者藥房掌務官來言,都提調韓用龜在外,提調李肇源有身病,副提調任厚常,奉命在外,明日日次問安,無進參之人云,何以爲之?敢稟。傳曰,副提調許遞,前望單子入之。
傳于朴蓍壽曰,禮刑換房。
尹羽烈啓曰,事變假注書邊景俊,時無職名,令該曹,依例付軍職,使之冠帶常仕,何如?傳曰,允。
以右承旨鄭觀綏牌不進罷職傳旨,傳于朴蓍壽曰,只推。
朴蓍壽啓曰,大司憲宋穉圭在外,執義未差,掌令李泰熙·宋翼淵牌不進,持平朴潞壽未署經,一員未差,監察茶時之意,敢啓。傳曰,知道。
以掌令李泰熙·宋翼淵,司諫曺錫正,獻納李奎鉉,正言朴齊聞·李基栽牌不進罷職傳旨,傳于尹羽烈曰,只推。
以應敎趙琮鎭,副應敎林景鎭,校理李紀淵,副校理李應奎,修撰兪應煥·尹應大,副修撰洪益聞牌不進罷職傳旨,傳于朴蓍壽曰,只推。
朴蓍壽,以禮曹言啓曰,卽接永禧殿官員所報,則今七月初五日,秋到記時,兩官俱爲觀光云矣。莫重之地,不可曠直,假官依定式,令吏曹,以成均館官員,口傳啓下,以爲代直之地,何如?傳曰,允。
尹羽烈,以兵曹言啓曰,拱北門西邊宮墻頹圮處,今已修築矣,把守軍兵,本處還爲入直之意,敢啓。傳曰,知道。
又以訓鍊都監·禁衛營·御營廳言啓曰,東關王廟東邊墻垣二間頹圮處,今七月初四日爲始,三營合力改築之意,敢啓。傳曰,知道。
又以訓鍊都監言啓曰,本局別將李元植,身病甚重,勢難察任,改差,何如?傳曰,允。
又以禁衛營言啓曰,臣海愚,進詣東廟,有頉處看檢修改後,別單書入之意,敢啓。傳曰,知道。
又以御營廳言啓曰,南關王廟有頉處,臣監董修改後,別單書入之意,敢啓。傳曰,知道。
又以義禁府言啓曰,明日親臨仁政殿,秋到記試取時,本府都事七員赴擧,本府入直都事,當直入直都事,公事回公都事,仁政門·光範門·崇範門禁亂都事,無以推移,假都事三員,令該曹,口傳差出,以爲分排之地,何如?傳曰,允。
又以刑曹言啓曰,傳曰,前年以怪悖之通文,逐吏判,今年又欲敲撼左相,渠輩欲空朝廷而何所爲乎?漸不可長,所謂通文,令成均館,卽地燒火,所謂發通之類,不可以儒生待之,卽爲邊遠充軍,勿揀赦典,以示靖世道堲讒說之意事,命下矣。謹依傳敎,發通儒生梁珪,咸鏡道穩城府,邊遠充軍定配所,卽爲押送,同參儒生沈宜永,下往驪州地云,發關畿營,使之罔夜捉送,而待其押來,擧行之地,敢啓。傳曰,知道。
右承旨任厚常書啓,臣於本月初三日酉時量,敬奉聖敎,馳往于果川下北面上加次山里,議政府左議政韓用龜所住處,傳諭是白乎,則以爲,臣犯鍾漏之戒,而罪著壞防,有負乘之懼,而辭不獲命,冒沒蹲據,厚招譏議,早晩顚沛,固所自料,迺者聲罪之論,闖發於冠儒之人,其所以執之仇仇者,卽李益運備堂還差之事,而旣不就事論事,又復橫說豎說,滿紙醜辱,便一急書,臣雖疲劣,豈欲與之呶呶辨說,自損體貌也哉?至若李益運事,臣與益運,聲氣不同,趨向各異,而籌堂還差,自是已例,非出愛護,且其染邪之跡,果如儒通,不見容於衛道之正論,則年前居留華銜,儐使重任,一例無礙,而堂堂首善之地,何無一言之聲討,忽於昨年都憲之除,今番備堂之差,始有此峻斥之擧,未知近日有甚罪累之新犯,眞贓之斯得而然歟。臣誠愚昧,莫知其所以也。嗚呼,今臣所被人言,天下之至醜也,人臣之極罪也,臣亦粗具彝性,豈敢以滿身滓穢,復廁於三事之列,上貽淸朝之羞,下乖自靖之義乎?情地危蹙,遽尋鄕路,回首終南,寸心如結。不意玆者,近侍之臣,遠臨荒江,傳宣聖旨,十行恩言,反覆鄭重,慰勉則如雨露之淪浹,處分則如鈇鉞之森嚴,臣雖抱此入地,萬萬無所憾矣,雙擎九頓,不覺涕淚之被面。噫,當國家艱虞之時,受聖朝承弼之任,臣若殫誠對揚,擧措得宜,能使人心厭服,世道鎭安,則人之爲言,豈若是憯毒,以致朝廷日卑,冠裳盡汚乎?此皆臣難貰之罪也。今若貪戀寵祿,感激恩造,旣去而復來,乍出而旋入,則是眞無忌憚之一鄙夫,雖欲抗顔於周行,淸朝士大夫,豈肯與之爲伍哉?今此承宣偕來之命,尤是曠絶之異恩,而區區自劃,已有株守之義,復入城闉,斷無其望,惟願遄被金木之誅,少贖違慢之罪云矣。臣則旣承偕來之命,故姑爲仍留,緣由竝以馳啓云云。答曰,昨日批答已諭,卿其卽爲上來,安心視事事,爾其更爲傳諭,期於偕來。
申綋啓曰,左議政韓用龜,又使錄事,來納命召,何以爲之?敢稟。傳曰,仍傳命召。
右議政金思穆疏曰,伏以,噫,人心益下,世道漸乖,無事不有,至於日前儒通而極矣。夫大臣者,上之所以禮待而倚重也,下之所以想望而具瞻也,是故漢臣之言曰,貴大臣,定有辜矣,猶未斥然,正以呼之也,然則雖或有大譴大何之事,三司在焉,百僚備焉,聲討論列,自有朝廷,今以一備堂還差之事,微眇之一書生,肆然發通,詆斥秉軸之首相,滿紙臚列,罔有紀極,乃敢於一日之內,傳播中外,往古來今,寧有是哉?僚相自有此事,惶蹙不安,蒼皇屛出,景色愁沮,豈意陶鑄昇平之世,有此推波助瀾之擧也?臣亦同席與聞之人,首相今旣引義,有不敢獨爲晏然,方欲治疏將上之際,伏見傳敎下者,處分光明,如日月之照臨,絲綸嚴截,若霜雪之凜烈,至於通文之付丙,該儒之充丁,大哉王言,一哉王心,字字奉讀,臣不勝欽誦攢歎,而若其伊日之事,聖鑑何以悉燭耶?臣請備陳之。向於賓對之日,往赴朝房,左揆,語及於備堂還差,而只擧二人,故臣以爲此外,如或見漏,則其在詳愼之道,更考有無似好,左揆之意,亦以爲然,開鑰之後,左揆直向藥院,臣則仍入賓廳矣。及夫詣閤之際,左揆來言,果有一人之未及思者,卽李益運也,方欲竝擧云,臣亦以似然答之。所謂儒通,但知左揆之獨奏,未聞僚席之相議而然耶。若臣初無一言,則左揆不必更考有無,如無更考,則益運,亦不必竝擧於還差之中,若論益運混擧之非,則臣敢曰不知,而特以人言之不及臣身,自同無故,豈有是理?左揆引此而遜荒,臣亦因此而可去矣。竊聞人臣去就,四維爲重,雖微官庶僚,處義可觀,況忝居三事之地,自歸於拚棄放倒之科,則得不爲淸朝之羞恥耶?噫,今臣可去之端,豈獨此一事而已?無才德可取,冒據匪據,以癃痼難强,宜去不去者,居然爲九年于玆矣,是豈可已而不已哉?誠以河海恩深,涓埃之報答無階,鍾漏聲盡,桑楡之晩景莫收,引年上章而未蒙許可之音,援例尋單而亦有封還之擧,徊徨踧踖,淟涊盤礴,迄至于今,臣固罔廉,人謂斯何?參前倚衡,宜去而不宜不去也審矣,玆敢披瀝肝膈,略入文字。伏乞聖慈,諒臣難冒之勢,察臣宜去之義,亟賜斥退,千萬幸甚。臣無任云云。答曰,省疏具悉卿懇。李益運備堂差下,當然,有何可引之事?勿辭視事。仍傳于申綋曰,此批答,遣史官,傳諭于右議政。
戶曹判書金履陽疏曰,伏以今日國計,誠岌岌然殆哉,幸昨歲稍登,民志少定,故依舊恬嬉,若無事然,而大農經費之支臘不優則固自如也,從前姑息而牽補者,卽不過劃取還餉,而沁漢雙樹,次第窮竭,是無異於剜肉自補,肉幾無可剜矣。夫閭閻氓庶之家,尙且計入量出,粗可臘伏,然後始得以舒膝土塢,自齒鄕井,而今以千乘之尊,百官萬軍之庶,內有宗廟·社稷之奉,外有事大交鄰之費,而朝不慮夕,東塗西抹,尙患其不繼,此殆有國以來,所未有者也。惟民與國一體相須,未有百姓足而國不足者,亦未有不裕於國而能惠於民者,雖以近日事言之,八方殿屎而莫之救,田疇不闢而抽徵日急,轉漕不時而民力已竭,此皆國計之不裕,而民不聊生者也。以此世之論者,莫不言不通變,則無以國爲,曰量田可爲也,田戶布口錢可行也,曰宮稅之濫式者可減也,曰軍制之近冗者,可以限年權罷也。凡此敷說者,顧豈無一二事可行者,而左牽右掣,徒歸於游談,去年今歲,卒無所施行,正如重病之家,諸方雜進,竟未有一貼藥投試,而病日深於膏肓矣。方今臣曹之按例鑄錢,亦出於計窮知索,苟冀其少補,而我國銅錢,未能卽山而鑄,南購倭銅,北市燕錫,輸載力鉅,爲利不豐,近又銅鐵價倍,諸物謄翔,故剩日益薄,殆幾於無,而濫惡滋僞,薄劣易壞,勢之所必然。夫錢者,貨之源而貨源旣竭,則凡所以生殖之方,更無容措之處,臣竊以爲今日救時通變之道,惟鑄大錢與小錢,參行而已。此非臣獨創之見,自先朝以來,重臣儒臣之疏論此事者,前後相襲,而時則經費之匱,尙不至如今日,事屬變更,遂寢不行,而其議則未嘗息,是議也,亦非無稽而作,自周之行九府圜,便有子母相權之法,重大倍故爲母,輕小半故爲子,大小錢之竝行,可知也。自是之後,漢之八銖五銖四銖半兩,或通行於一時,或隨時而變易,歷代因之,損益不一,有以一而當千百,有以一而當十當五,未始有膠固而執一者,豈苟爲是哉?天下貨財之權,實在造命之地,故因時制宜,量重權輕,惟以裕財足國,利用便民爲務。漢昭烈之初定蜀都也,患財用之匱乏,劉巴勸行一兩錢,數月之間,府庫充溢,方其艱虞草創之際,猶且藉是而裕用,況今平世尤易爲功。蓋大錢之利於行有三,費少而利博,一也,轉輸之便簡,一也,淆少而久不泐,一也。然於大錢之中,亦有輕重之可論者,當五則失之輕而取贏薄,當百以往,則偏於重而取贏濫,薄則功利不著,濫則奸宄易生,觀於第五琦之始鑄當十之錢而便之,加鑄重輪,以當五十而弊始滋焉,可知當十之折衷而得當,經遠而無患,今若以銅四錢,鑄一錢,以爲當十之用,與時用小錢,參用而竝行,則子母相權,流通甚便。厥或言不便者,其說有三,一曰創例之難愼也,一曰兼竝之滋多也,一曰盜鑄之易起也。此皆所謂似而非者,歷世沿革之故,幾可歷歷陳數,而其在我國,楮幣而爲綿幣,綿幣而爲錢幣,楮綿與錢,孰非創始,而況此錢幣之中,舊重新輕,以倍相差,夫豈有一定不易之制乎?兼竝之甚,莫如近日,夫安在於大錢之行與不行乎?最是盜鑄之爲可患,而此亦有未必然者,我東非如中國之壤地廣紆,易以隱屛,富人自保而畏刑,貧戶無資以自辦,銅罕土産,俗喜告訐,以此之故,在前鑄利之倍蓰也,未嘗有盜鑄而抵罪者,今此大錢之利,多不能倍,何患古無而今有乎?此故儒柳馨遠之質言我國之無盜鑄者,爲可徵也,藉使法綱漸弛,奸竇或開,亦未聞患噎而却穀,懲焚而絶煙者,惡乎其可也?三說者辨其惑,則外此而幾無一事之妨公害私者,臣之苦心力請,期欲斷行者此也,第念更張事重,偏見難信,伏願殿下,將臣此疏,歷詢大臣,斷以淵衷,亟命試可,以爲疏貨源資國計之道焉。臣無任云云。答曰,省疏具悉。疏辭令廟堂,熟講便否以聞。
上在昌德宮。停常參·經筵。
藥房副提調朴蓍壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。王大妃殿·中宮殿·嘉順宮·世子宮藥房口傳問安。答曰,知道。
秋到記,殿座罷還內後,內閣·政院·藥房口傳問安。答曰,知道。
尹羽烈啓曰,大司憲宋穉圭在外,執義未差,掌令李泰熙呈辭,宋翼淵未肅拜,持平朴潞壽未署經,一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而左議政韓用龜在外,右議政金思穆有身病,不得來會云矣,敢啓。傳曰,知道。
朴蓍壽啓曰,玉堂上下番俱空,已至多日,事甚未安。應敎趙琮鎭,副應敎林景鎭,校理李紀淵,副校理李應奎,修撰兪應煥·尹應大,副修撰洪益聞,旣有只推之命,竝卽牌招,以爲推移入直之地,何如?傳曰,允。
傳于朴蓍壽曰,兵曹判書朴崙壽,講製命官爲之。
傳于朴蓍壽曰,科次入侍。
傳于朴蓍壽曰,秋到記殿講居首通幼學朴宗休,製述賦居首三下進士鄭東逸,竝直赴殿試,講之次幼學徐有鼎,製述之次草三下生員徐膺淳,竝直赴會試,講之次幼學金錠,製述之次次上進士李東獻,竝給二分,講之次幼學李基準,製述之次次上洪錫謨,竝給一分,講略粗以下幼學李垿等十五人,製述之次次上進士兪駿煥,竝考例施賞。
傳于尹羽烈曰,當該承旨,從重推考。
傳于朴蓍壽曰,入格儒生,明日待令。
朴蓍壽,以承文院都提調意啓曰,全羅道漂民出送事,北京禮部咨文出來矣。以前頭使行,別伸謝悃之意,撰出先通咨文,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
尹羽烈,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,知中樞府事崔昔,內禁衛將李尙謙,兼司僕將權煥,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局別將李馨秀,把摠金鎭億,俱有身病,勢難察任,竝改差,何如?傳曰,允。
又以訓鍊都監言啓曰,因兵曹草記,拱北門西邊舊築墻垣頹圮處,今已畢築,把守廣智營軍,曾已添入矣。把守校卒,解送之意,敢啓。傳曰,知道。
丙子七月初五日卯時,上詣仁政殿。秋到記儒生分製講,試取入侍時,行左承旨任希存,左副承旨尹羽烈,右副承旨朴蓍壽,同副承旨申綋,記事官朴齊明·趙雲從,記注官曺錫鯤,記事官李湜,檢校直閣鄭元容,檢校待敎李鶴秀,以次侍立。時至,通禮跪啓請外辦,上具翼善冠·無紋黑團領,乘輿出宣化門·協陽門,由肅章門,入仁政門,詣仁政殿。通禮跪啓請降輿,上降輿陞座,製述試官,讀券官兵曹判書朴崙壽,奎章閣直提學金履喬,行護軍朴宗薰,對讀官副司果洪敬謨·趙民和·李敎源,副司直尹命圭,講考官兵曹判書朴崙壽,行護軍李文會·趙鐘永,參考官行副護軍李止淵·朴宗珩,副司果李翊會,率儒生行四拜禮訖,以次就座進伏。上命書題,崙壽·履喬,書題曰,庶民惟星賦,限申時。敎源·命圭,奉御題懸之,仍命禮畢。通禮跪啓請降座乘輿,上降座乘輿,出仁政門,還宮門路,以賓陽門爲之事,駕前下敎,由肅章門·建陽門·銅龍門·景化門·集禮門·明政門,入賓陽門。王大妃殿進御香薷君子湯,五貼製入事。出榻敎命出標信解嚴,諸臣以次退出。
丙子七月初五日午時,上御熙政堂。科次入侍時,右副承旨朴蓍壽,記事官朴齊明,記注官曺錫鯤,記事官李湜,試官行兵曹判書朴崙壽,直提學金履喬,行護軍朴宗薰,副司果洪敬謨·趙民和,司僕正李敎源,副司直尹命圭,以次進伏訖。左副承旨尹羽烈,持收券單子,追後入侍,傳授司謁,仍爲退伏。上曰,試券持入,命官科次,可也。敬謨等,以次對讀,崙壽曰,今番取幾人乎?上曰,春到記取幾人乎?宗薰曰,取五人矣。上曰,依春到記例爲之,可也。崙壽等,考試訖。奏曰,等則書以三下乎?上曰,唯。崙壽等,以次書等訖,蓍壽等,持三下一試券,授司謁以進,上坼祕封以下,蓍壽以次讀奏姓名。上曰,榜目則退出修入,而從當下敎矣。仍命退,崙壽等,以次退出。又命退,承史以次退出。
上在昌德宮。停常參·經筵。
尹羽烈啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
尹序東啓曰,右副承旨朴蓍壽,今日不爲仕進,卽爲牌招,何如?傳曰,允。
傳于尹羽烈曰,入格儒生入侍。
注書朴齊明病,代以嚴燾爲假注書。
以應敎趙琮鎭,副應敎林景鎭,校理李紀淵,副校理李應奎,修撰兪應煥·尹應大,副修撰洪益聞牌不進罷職傳旨,傳于尹序東曰,竝許遞,政官牌招開政。
尹序東,以侍講院言啓曰,兼司書洪益聞,時無職名,令該曹口傳付軍職,何如?傳曰,允。
尹序東啓曰,玉堂上下番俱空,事甚未安,今日政新除授玉堂,竝待下批牌招,以爲推移入直之地,何如?傳曰,允。
又啓曰,行吏曹判書朴宗慶,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書更爲牌招,何如?傳曰,允。參議只推,一體牌招。
有政。吏批,行判書朴宗慶式暇,參判趙萬元在外未肅拜,參議趙貞喆進,同副承旨申綋進。啓曰,判書式暇,參判在外未肅拜,小臣獨政未安,何以爲之?敢稟。傳曰,只出緊任。以李墷爲執義,南奎采爲持平,李紀淵爲應敎,李泰淳爲副應敎,李允謙爲校理,林處鎭·趙經鎭,爲副校理,洪羲瑾·權中淸爲修撰,李友秀爲副修撰,朴綺壽爲兼弼善,趙冀永爲文學,鄭晩錫爲知義禁,李采爲同義禁,韓兢裕爲吏曹正郞,李鍾運爲宗簿正,李魯應爲南部令,徐相祿爲監察,前僉知孔源仁,朝官年八十,今加嘉善,依定式加資,故學生宋煥明,贈吏參例兼,故學生宋礪相贈吏議,故學生宋會源贈僕正,已上,大司憲宋穉圭三代追贈。
兵批,行判書朴崙壽病,參判申在明病,參議鄭景祚病,參知李鼎秉入直進,左副承旨尹羽烈進,同知單嚴獜奎,內乘元榘,仍任事承傳。大護軍崔昔,護軍金相休,副護軍朴孝成·金潤澤·高天柱,副司直洪命周·趙琮鎭·林景鎭·李潞·李紀淵·李應奎,副司果兪應煥·尹應大·洪益聞·洪勝圭,副司正邊景俊,以上竝單付。
尹羽烈啓曰,大司憲宋穉圭在外,執義未差,掌令李泰熙·宋翼淵牌不進,持平朴潞壽未署經,一員未差,監察茶時之意,敢啓。傳曰,知道。
以掌令李泰熙·宋翼淵,司諫曺錫正,獻納李奎鉉,正言朴齊聞·李基栽牌不進罷職傳旨,傳于尹羽烈曰,只推。
以右副承旨朴蓍壽牌不進罷職傳旨,傳于尹序東曰,只推。
尹羽烈,以兵曹言啓曰,今日一所巡將羅儉,俄已受點矣。卽者該廳書員來言,羅儉遍訪城中,終無去處云。門限已迫,原單子改付標以入,而當該巡將之不爲待令,萬萬駭然,令該府拿問處之,何如?傳曰,允。
又以司僕寺一二提調意啓曰,濟州出來先運年例進上馬八匹,別御乘馬二十匹,山屯馬二百匹,合二百二十八匹內,二匹船中故失,三匹到中路故失,九匹到中路病留,十四匹到龍仁病留,七匹到津頭逃逸,四匹到本寺病留,除實納馬一百八十九匹,禾毛色別單書入之意,敢啓。傳曰,知道。
又以訓鍊都監·禁衛營·御營廳言啓曰,東關王廟東邊墻垣頹圮處,今已畢築之意,敢啓。傳曰,知道。
又以禁衛營言啓曰,本營中軍,今當差出,而擬望之人乏少,外任竝擬,何如?傳曰,允。
又以御營廳言啓曰,英陵案山近處,大虎一頭捉得封進之後,連爲行獵,今月初三日酉時量,小虎一頭,又爲捉得於英陵案山近處,故謹此封進,而仍爲行獵之意,敢啓。傳曰,知道。
又以濬川司言啓曰,本司都廳李馨秀,訓鍊都監別將改差,代以禁衛營千摠金守淵差下,使之察任,何如?傳曰,允。
右承旨任厚常書啓,臣在於果川縣下北面上加次山里,本月初五日卯時量,伏奉聖諭,更爲傳諭于議政府左議政韓用龜所住處是白乎,則以爲臣於昨日附奏,悉暴斷斷由中之懇,仰冀窮迫之情,得徹聽卑之下,生成之澤,不遺體物之中矣。誠薄辭拙,未能孚格,恩諭繼降,勉飭愈隆,臣誠抑塞隕越,不省攸措。嗚呼,臣之可去之義,不待今日而已躍如矣。年至則可去,病痼則可去,不勝其任則可去,而宜去而不去,安得不人怒而鬼猜乎?今臣所遭,卽臣所召,有何怨尤?伏況聖明,以靖世堲讒之意,火其書而罪其人,煌煌綸綍,一世傳誦,群情咸服,此豈但爲賤臣地也?而區區感祝之忱,則有倍他人。今於敦諭之下,曷敢不蹶趨承,仰答休命,而第念臣以自來可去之義,又遭此罔測之言,四維之防範至嚴,萬重之鐵限已成,復入脩門,初非可議,竊庶幾日月之明,不待臣言之畢,而已有照燭矣。至於近臣之來守荒村,徒傷事體,民邑受弊,尤所當念,亟命收還,仍令有司,勘臣孤恩慢命之罪,是臣日夕之所蘄祝云矣。臣則旣承偕來之命,故姑爲仍留,緣由竝以馳啓云云。答曰,前批已諭,卿何辭巽如是?望卿更勿引義,卽日上來事,爾其更爲傳諭,期於偕來。
尹羽烈啓曰,左議政韓用龜,又使錄事,來納命召,何以爲之?敢稟。傳曰,還傳命召。
丙子七月初六日辰時,上御熙政堂。入格儒生入侍時,左副承旨尹羽烈,記事官趙雲從,記注官曺錫鯤·李昌瑞,以次進伏,儒生進士鄭東逸·徐膺淳·李東獻·洪錫謨·兪駿煥,幼學朴宗休·徐有鼎·金錠·李基準·李垿·李容敏,進士權,幼學張時用·韓相洪·具定默·孟明淳·趙應周·朴偀·金人柱·李鳳柱,生員許馨,幼學康麟祥·朴龍九·李鼎敍,以次列立庭下訖。上曰,儒生以次陞殿,奏職姓名,可也。東逸等,各奏職姓名。上曰,及第與直赴會試給分人出送,其餘儒生,使之頒賞行禮,可也。上曰,待令戶曹郞廳。工曹郞廳,誰也?羽烈曰,戶曹郞廳尹致猷,工曹郞廳權中履矣。引儀,唱四拜,施賞儒生,行拜禮訖,上命諸儒生退去。又命退,承史以次退出。
上在昌德宮。停常參·經筵。
尹羽烈啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,來十一日,朝參日次矣,敢稟。傳曰,停。
任希存啓曰,來十一日輪對日次矣,敢稟。傳曰,當次人受點,後日次待令。
尹序東啓曰,行左承旨任希存,右副承旨朴蓍壽,今日不爲仕進,竝牌招,何如?傳曰,允。
又啓曰,玉堂上下番俱空,已至多日,事甚未安,應敎李紀淵,副應敎李泰淳,校理李允謙,副校理趙經鎭,修撰洪羲瑾,旣有只推之命,竝卽牌招,以爲推移入直之地,何如?傳曰,允。
尹羽烈啓曰,事變假注書邊景俊,身病猝重,勢難察任,今姑改差,何如?傳曰,允。
任希存,以成均館同知館事行大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,明日爲之,弘文提學,待開門牌招。
傳于任希存曰,明日七夕製,通方外,試紙,用大好紙。
尹羽烈啓曰,卽者義禁府都事來言,時囚罪人,無得過三日滯囚,曾有定式矣。罪人黃碩潤捧供,保放罪人金宗淳等議處,方禹鼎等査啓,當爲回啓,而判義禁朴宗來受由,知義禁鄭晩錫未肅拜,同義禁李采在外,只有同義禁尹魯東一員,不得備員開坐云,知義禁鄭晩錫,卽爲牌招,以爲開坐之地,何如?傳曰,允。
又啓曰,知義禁鄭晩錫牌不進推考傳旨,命方捧入,而開坐命下之後,如是違牌,事甚未安,更爲牌招,以爲備員開坐之地,何如?傳曰,允。
又啓曰,知義禁鄭晩錫再牌不進推考傳旨,今方捧入,而開坐命下之後,連事違召,終不承膺,揆以事體,極爲未安,所當更請牌招,而係是一日三牌,何以爲之?敢稟。傳曰,更爲牌招。
尹羽烈啓曰,行都承旨尹序東,身病出去,行左承旨任希存,不爲仕進,右承旨任厚常,奉命在外,右副承旨朴蓍壽,傳旨未下,同副承旨申綋式暇,院中只有臣一人,伴直無人,行左承旨任希存,所當牌招,而拘於廳規,不得請牌,何以爲之?敢啓。傳曰,牌招。
邊景俊改差,代以朴齊輝爲事變假注書。
尹羽烈啓曰,大司憲宋穉圭在外,執義李墷,掌令李泰熙·宋翼淵,持平南奎采牌不進,持平朴潞壽未署經,監察茶時之意,敢啓。傳曰,知道。
以右副承旨朴蓍壽牌不進罷職傳旨,傳于尹羽烈曰,只推。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于尹羽烈曰,只推。
以應敎李紀淵,副應敎李泰淳,校理李允謙,副校理趙經鎭,修撰洪羲瑾牌不進罷職傳旨,傳于尹羽烈曰,只推。
以黃海監司李勉昇狀啓,鳳山郡民家漂頹事,傳于尹羽烈曰,聞甚矜惻,元恤典外,別加顧助事,廟堂分付。
兵曹,以安橚爲禁衛中軍。
尹羽烈,以兵曹言啓曰,今月初十日,一番兼司僕番次矣,該番將有闕之代,依承傳,口傳擬入之意,敢啓。傳曰,知道。
兵曹以宋哲文爲司僕將。
尹羽烈,以兵曹言啓曰,卽接東所衛將韓宗顯牒報,則秋景苑東邊內宮墻三間許頹圮處,今已修築云。把守軍兵,還爲入直之意,敢啓。傳曰,知道。
又以兵曹言啓曰,卽接西所衛將張彦極牒報,則泰秋門東邊內宮墻一間許頹圮處,今已修築云。把守軍兵,還爲入直之意,敢啓。傳曰,知道。
又以兵曹言啓曰,卽接西所衛將張彦極牒報,則泰秋門東邊內宮墻三間半許頹圮處,今已修築云。把守軍兵,還爲入直之意,敢啓。傳曰,知道。
又以禁衛營言啓曰,因兵曹草記,秋景苑東邊內宮墻三間許頹圮處,今已畢築,把守軍兵,還爲入直所,將則解送之意,敢啓。傳曰,知道。
又以御營廳言啓曰,英陵案山近處,大虎一頭,小虎一頭,捉得封進之後,連爲行獵,今月初五日未時量,小虎一頭,又爲捉得於英陵局內鸎峰山下,故謹此封進,而更無虎跡,山行軍仍爲撤還。陵寢近處,一獵三捉,則該校論賞,曾有已例矣。捉虎將敎鍊官司果崔宗佐,宜有論賞之擧,而臣不敢擅便,令該曹考例稟處,何如?傳曰,允。
右承旨任厚常書啓,臣在於果川縣下北面上加次山里,本月初六日午時量,伏奉行都承旨臣尹序東,次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白乎等以,敬奉聖諭,卽爲傳諭于韓用龜是白乎,則以爲臣義在必退,情亦難强,再徹封奏,一直違逋,若論夏府關和之典,焉逭虞廷方命之誅,而聖度包容,郵罰不加,溫批誕宣,誨之以更勿引義,勉之以卽日上來,區區去就,無足輕重,而懇懇恩諭,若是諄複,臣誠感激惶隘,靡所措躬。噫,大臣者,卽朝野之所具瞻也,以臣情踪,旣退復進,不念四維之重,又忝三事之職,先犯貪戀之罪,則以今委靡頹敗之朝象民習,必當以臣爲口實,不知人間有羞恥事,其將作何許世界耶?此又臣之所大懼,而寧被鈇鉞之誅,不敢爲冒進之計者也。且臣狗馬賤疾,越添於捿屑之中,神思昏錯,不能悉暴衷情於數行附奏,姑俟少間,更控一疏,仰請處分云矣。臣旣承偕來之命,故姑爲仍留,緣由竝以馳啓云云。答曰,前批旣已盡諭,更何辭巽如是乎?卿其勿爲强引,卽起登途上來,以副予意事,爾其更爲傳諭,期於偕來。
尹羽烈啓曰,左議政韓用龜,又使錄事來納命召,何以爲之?敢稟。傳曰,還傳命召。
上在昌德宮。停常參·經筵。
尹羽烈啓曰,大司憲宋稚圭在外,執義李墷,掌令宋翼淵,持平南奎采未肅拜,掌令李泰熙呈辭,持平朴潞壽未署經,監察茶時之意,敢啓。傳曰,知道。
任希存啓曰,右副承旨朴蓍壽,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,金魯應落點。
又啓曰,玉堂上下番俱空,已至多日,事甚未安,應敎李紀淵,副應敎李泰淳,校理李允謙,副校理趙經鎭,修撰洪羲瑾,旣有只推之命,竝卽牌招,以爲推移入直,何如?傳曰,允。
又啓曰,弘文提學朴宗慶牌不進推考傳旨,今方捧入。而七夕製命下之後,如是違牌,事甚未安,更爲牌招,何如?傳曰,允。
又啓曰,弘文提學朴宗慶再牌不進推考傳旨,今方捧入。而七夕製命下之後,連事違牌,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,弘文提學朴宗慶三牌不進推考傳旨,今方捧入。而七夕製命下之後,連事違召,終不承膺,揆以事體,誠極未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,弘文提學朴宗慶四牌不進推考傳旨,今方捧入。而七夕製命下之後,一向違召,無意承膺,事體所在,誠極未安,所當更請牌招,而係是一日五牌,何以爲之?敢稟。傳曰,更爲牌招。
又啓曰,弘文提學朴宗慶,五牌不進推考傳旨,今方捧入。而七夕製命下之後,一直違召,無意變動,事體道理,俱極未安,所當更請牌招,而係是一日六牌,何以爲之?敢稟。傳曰,更爲牌招違牌,勿爲呼望。
傳于尹羽烈曰,右副承旨,持此御題,與弘文提學,偕往泮宮,試取以來。
尹羽烈啓曰,臣與弘文提學朴宗慶,偕往泮宮,七夕製儒生試取,則收券爲七百六十八張矣,捧入之意,敢啓。傳曰,知道。
傳于尹羽烈曰,科次入侍。
傳于尹羽烈曰,讀券官承旨·入直閣臣·摠府堂上·兵曹堂上,對讀官·入直兵曹郞廳·春坊官員差下。
傳于尹羽烈曰,入格儒生,明日待令。
以左副承旨金魯應牌不進罷職傳旨,傳于尹羽烈曰,只推。
以應敎李紀淵,副應敎李泰淳,校理李允謙,副校理趙經鎭,修撰洪羲瑾牌不進罷職傳旨,傳于尹羽烈曰,只推。
尹羽烈,以都摠府言啓曰,今日入直內三廳武兼禁軍及軍兵等,當爲中日習射技放,而宗廟·景慕宮,修改相値,不得設行之意,敢啓。傳曰,知道。
又以都摠府言啓曰,都摠管韓致應,以刑曹判書,本曹坐起,晝仕出去之意,敢啓。傳曰,知道。
又以義禁府言啓曰,明日七夕製試取時,本府都事,皆爲赴擧,只有武都事一員,本府入直,而當直入直都事,公事回公都事,無以推移,假都事二員,令該曹口傳差出,以爲分排之地,何如?傳曰,允。
又以訓鍊都監言啓曰,因兵曹草記,泰秋門東邊內宮墻一間許頹圮處,今已修築,把守金虎軍,還入直所,將校解送之意,敢啓。傳曰,知道。
又以訓鍊都監言啓曰,因兵曹草記,泰秋門東邊內宮墻三間半許頹圮處,今已修築,把守金虎門軍,還入直所,將校解送之意,敢啓。傳曰,知道。
尹羽烈,以成均館行大司成意啓曰,文廟守僕元窠中,一窠久任事,曾有定式矣。時任守僕洪翼龍,以事知守僕,旣有久勤,且嫺儀節,依定式以洪翼龍,單望書入之意,敢啓。傳曰,知道。
尹羽烈,以義禁府言啓曰,保放罪人尹慶烈·尹永輝,還囚捧供以入,而兩囚病勢,一向未差,竝仍爲保放之意,敢啓。傳曰,知道。
禁府啓目,副司果尹永輝原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,牙山前縣監尹慶烈原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,居山察訪黃碩潤原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,泗川縣監李鼎五原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,一所巡將羅儉原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
右承旨任厚常書啓,臣在於果川縣下北面上加次山里,本月初七日戌時量,伏奉左副承旨臣尹羽烈次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白乎等以,敬奉聖諭,卽爲傳諭于韓用龜是白乎,則以爲臣擬進尺疏,畢暴寸衷,而賤疾方劇,未及構呈,卽又伏奉隆批,慰撫則愈往愈摯,命召則隨納隨還,臣誠崩迫惶隘,不知所以措得此身也。噫,自顧微諒,雖有守株之義,若論邦憲,合被抗命之律,惟願速賜處分,以尊國綱,以勵臣分焉云矣。臣則旣承偕來之命,故姑爲仍留,緣由竝以馳啓云云。答曰,今見附奏,如是浼浼,萬萬過矣。望卿卽日上來,以副予前後屢諭之意事,爾其更爲傳諭,期於偕來。
尹羽烈啓曰,左議政韓用龜,又使錄事來納命召,何以爲之?敢稟。傳曰,還傳〈命〉召。
左議政韓用龜疏曰,伏以臣,卽一畸窮人也,幸遭聖明之世,忝居輔弼之任,則得以少須臾無死,竭力報效,以答聖恩之萬一,豈非至榮大願,而量時度才,固不足以勝堪,年至病痼,亦無望於趨走,不得不爲祈免之計,欲使國事無誤,身名得全,以遂讓賢之微悃,以賁尙廉之休治矣。及夫六疏三單,誠懇未格,恩禮冞隆,則臣實廻旋不得,冒沒復進,而自矢於心曰,聖明奚取於臣,而敦勉如此,倚毗如此,臣是何人,敢以區區私情爲哉?惟期生死,一心向前,以效古人鞠躬盡瘁之義。然自顧初心,不覺靦然,畢竟命與仇謀,事與心違,一擧足而顚沛立至,此臣向疏所云無補於國,而徒致一身之狼狽者,臣之逆料,不幸有中矣。由前而欲退未退,由後而欲進未進,籧篨戚施,蹙蹙靡騁,臣之今日所當境界,求之古人,亦有是否,只恨賦命之奇險而已。嗚呼,臣罪,臣自知之,匹夫之罪,由於懷壁,而臣白首低徊,罔念鍾漏之爲羞,君子之智,貴乎見幾,而臣信心直行,不知穽擭之可畏,彼執話欛於備堂,假頭面於儒通者,豈眞有往日之讎嫌哉?特不過臣職名之在身耳。苟使臣,以死自守於向日祈懇之際,終得職名之去身,彼伺隙齮齕之類,雖欲加誣於臣,皮不存而毛無所傅矣。由是言之,僇辱之來,臣實自取,又何尤人焉?迺者處分嚴正,好惡明示,開釋鄭重,近侍宣召,臣亦知橫逆之言,不足與較辨,曠絶之恩,不可以孤負,屛伏荒江,自貽憂戚,豈所樂爲?惟是大質一虧,補息無及,驚魄一定,創痛愈深,重入都門,此生無望,又況前以寵靈而復出,致此咎悔,今忘咎悔而恬然,又恃寵靈,則後人之蹈前轍,尙謂不遠,臣轍臣自蹈之,其可曰不遠而已乎?去就云云,非可擬議於今日者,言之至此,吁亦窮矣,瞻望宸極,有淚無從,以聖上禮使曲保之至恩大德,豈不惻然而垂憐之乎?且臣別有所隱痛者,臣名以大官,職居具瞻,而不能彈壓物情,扶植世敎,値前古所無之事,被人臣難貰之誣,使四百年堂堂中書之地,緣臣一人而汚穢至此,此臣所以羞愧欲死,而論其罪狀,萬殞猶輕,玆敢披瀝肝血,冒瀆崇嚴。伏乞聖慈,念滓累之不可復拭,察負犯之不可復貰,亟收偕來之命,仍治當勘之律,俾得以滅跡息影,保有殘喘,則非罪伊榮,雖死猶生。臣無任云云。答曰,省疏具悉卿懇。悖通,予已處分,卿何過彈也?以一悖通,大臣去國,古今之所無,卿若自引,其何爲國體,而卿亦爲與悖通較辨者也。卿其思之,雖十疏,決無許副之理,不在多誥,卿其卽爲入來視事。仍傳于尹羽烈曰,此批答,遣史官,傳諭于左議政。
丙子七月初八日酉時,上御熙政堂。科次入侍時,右副承旨尹羽烈,假注書嚴燾,記注官安亨鎭,記事官李湜,弘文提學朴宗慶,讀券官都摠管韓致應,左承旨任希存,讀券官檢校直閣鄭元容,兵曹參議鄭景祚,兼弼善朴綺壽,兼司書洪益聞,兵曹佐郞孔胤恒,以次進伏訖。上曰,藝文提學,何不入來乎?羽烈曰,藝文提學未差矣。宗慶曰,限後軸,亦收取以來,竝置之乎?上曰,限後當爲幾軸乎?宗慶曰,雖未及知數,數似夥然矣。上曰,竝考,可也。上曰,試券若已整齊,速令持入,提學科次,可也。上曰,摠府堂上,使之斯速入參。賤臣承命出去,回奏曰,都摠管韓致應,以刑判,晝仕進去,副摠管洪旭浩,係是蔭官,不得入參云矣。上曰,兵曹佐郞爲誰?羽烈曰,孔胤恒也。都摠管韓致應,追後進伏,上曰,分考,可也。綺壽等,以次對讀,宗慶曰,券無佳作,似緣題難之致,而今若竣考,則恐無以排比,當取幾人乎?上曰,取七人,限後軸則置之,可也。宗慶考試訖,奏曰,等則書以三下乎?上曰,三下次上,量宜書等,可也。宗慶,以次書等,上曰,承旨坼封讀奏也。羽烈,以次讀奏封內姓名。上曰,傳敎出去後書入,可也。仍命退,宗慶等以次退出。又命退,承史以次退出。
上在昌德宮。停常參·經筵。
尹羽烈啓曰,大司憲宋稚圭在外,執義李墷,掌令宋翼淵,持平南奎采未肅拜,掌令李泰熙呈辭,持平朴潞壽未署經,監察茶時之意,敢啓。傳曰,知道。
任希存啓曰,左副承旨金魯應,今日不爲仕進,卽爲牌招,何如?傳曰,允。
申綋啓曰,玉堂上下番俱空,已至多日,事甚未安,應敎李紀淵,副應敎李泰淳,校理李允謙,副校理趙經鎭,修撰洪羲瑾,旣有只推之命,竝卽牌招,以爲推移入直,何如?傳曰,允。
傳于申綋曰,宗廟秋展謁,更以今月十八日內擇入,景慕宮秋展謁,十八日後擇入,十八日卽宣禧宮再回甲也。其日酌獻禮,當親行,祭物自內措備,香祝令香室擧行,毓祥宮一體展拜矣,該房知悉。
申綋,以禮曹言啓曰,宗廟秋展謁,更以今月十八日內擇入,景慕宮秋展謁,十八日後擇入事,命下矣。令日官池景泌推擇,則宗廟秋展謁,今七月十三日·十五日俱吉,而十五日則皇壇奉室,修改移還安相値,景慕宮秋展謁,同月二十七日·二十八日俱吉云,以何日定行乎?敢稟。傳曰,太廟展謁,以十五日爲之,景慕宮展謁,以二十七日爲之。
傳于申綋曰,七夕製儒生試取時,賦三下一生員洪穉圭直赴會試,三下二幼學安弘壽給二分,草三下幼學趙雲鶴給一分,進士宋啓榮等四人,竝令該曹考例分等施賞。
傳于尹羽烈曰,入格儒生入侍。
以左副承旨金魯應牌不進罷職傳旨,傳于申綋曰,只推。
以應敎李紀淵,副應敎李泰淳,校理李允謙,副校理趙經鎭,修撰洪羲瑾牌不進罷職傳旨,傳于申綋曰,只推。
尹羽烈,以兵曹言啓曰,卽接西所衛將張彦極牒報,則永肅門南邊內宮墻四間許頹圮處,今已修築云,局出身晝察夜巡,依例停止之意,敢啓。傳曰,知道。
又以兵曹言啓曰,卽接北所衛將趙廷彦牒報,則明光門東邊內宮墻一間許頹圮處,今已修築云,把守軍兵還爲入直之意,敢啓。傳曰,知道。
又以訓鍊都監言啓曰,因兵曹草記,永肅門南邊內宮墻四間許頹圮處,今已修築,晝察夜巡,局出身還入直所之意,敢啓。傳曰,知道。
又以禁衛營言啓曰,本營字內上仙臺近處體城五間許頹圮處,今七月初十日,始役改築之意,敢啓。傳曰,知道。
丙子七月初九日辰時,上御熙政堂。入格儒生入侍時,右副承旨尹羽烈,記事官趙雲從,記注官曺錫鯤,記事官李湜,以次進伏。儒生生員洪穉圭,幼學安弘壽·趙雲鶴,進士宋啓榮·趙雲杓,生員李敎俊,進士朴光浩,列立庭下訖。上曰,儒生以次奏姓名,可也。穉圭等,以次陞殿奏職姓名。上曰,施賞人行禮。引儀唱四拜禮,啓榮等四人,領賞行禮,與他儒生竝退。上命退,承史以次退出。
上在昌德宮。停常參·經筵。
藥房提調李肇源,副提調尹序東啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御香薷君子湯,前方中,人蔘加五分,去天麻牛膝,加倭黃連七分,五貼製入事,榻前下敎。
尹羽烈啓曰,大司憲宋穉圭在外,執義李墷,掌令宋翼淵,持平南奎采未肅拜,掌令李泰熙呈辭,持平朴潞壽未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
尹序東啓曰,左承旨任希存,左副承旨金魯應,今日不爲仕進,卽爲牌招,何如?傳曰,竝許遞,前望單子入之,待下批牌招察任。
承旨前望單子入之,申絢·李愚在,落點。
申綋啓曰,新除授行左承旨申絢時在京畿廣州地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,朴宗薰落點。
申綋啓曰,行都承旨尹序東,資是嘉善,新除授承旨朴宗薰,乃是嘉義,座次有違格例,何以爲之?敢稟。傳曰,左承旨許遞,前望單子入之,待下批牌招察任。
承旨前望單子入之,洪遇燮落點。
尹序東啓曰,玉堂上下番俱空,事甚未安,應敎李紀淵,副應敎李泰淳,校理李允謙,副校理趙經鎭,修撰洪羲瑾,旣有只推之命,竝更牌招,以爲入直之地,何如?傳曰,允。
以應敎李紀淵,副應敎李泰淳,校理李允謙,副校理趙經鎭,修撰洪羲瑾牌不進罷職傳旨,傳于尹序東曰,只推。
尹羽烈啓曰,卽伏見黃海兵使李石求,捉虎申飭事狀啓,則外幅臣字下,不爲着銜,事甚疎忽,不可無警,從重推考,何如?傳曰,允。
申綋,以戶曹言啓曰,宗廟東西外墻頹圮處改等吉日,令日官池景泌推擇,則今七月十二日卯時爲吉云,以此日時擧行,何如?傳曰,允。
又以戶曹言啓曰,香室藝文館辛未煨燼之後,連値慘歉,尙未改建,而物財前有措置,人力今幸稍紓,及今營建,不容少緩,以今八月內,擇日始役,何如?傳曰,允。
尹羽烈,以訓鍊都監言啓曰,因兵曹草記,明光門東邊內宮墻一間許頹圮處,今已修築,把守弘化門軍,還入直所,將校解送之意,敢啓。傳曰,知道。
又以司僕寺一二提調意啓曰,濟州出來後運三名日進上馬六十匹,差備進上馬八十匹,歲貢馬二百匹,凶咎駑駘馬二十匹,合三百六十匹內,一匹船中故失,十五匹中路故失,九匹到中路病留,四匹到中路逃逸,十二匹到始興病留,五匹到本寺病留,一百匹訓鍊都監,二十五匹禁衛營,二十五匹御營廳,十二匹兵曹,軍馬分給除,實納馬一百五十二匹,禾毛色,別單書入之意,敢啓。傳曰,知道。
右承旨任厚常書啓,臣在於果川縣下北面上加次山里,本月初八日酉時量,伏奉行左承旨臣任希存次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白乎等以,敬奉聖諭,卽爲傳諭于韓用龜是白乎,則以爲臣於一日之內,猥以數行之奏,一封之疏,瀝盡腔血,再瀆宸聽,仰冀從欲之天,俯垂成物之仁矣。及伏奉批旨,上下七十有五言,反復諄懇,委曲丁寧,以國體之不可不念,悖通之不足相較,慰撫開誨,靡不用極,有足以孚豚魚而感木石,臣於是,百回莊誦,感淚無從。噫,袖中彈文,臺端簡書,從古何限?而名以大官,遭此誣衊於一二悖儒,自有中書以來所未聞者,臣雖無似,豈欲較挈於無倫無脊之言,自決去就於十行敦勉之下,而第念今臣所處,旣與匹奏有異,若以悖出之言,謂無足有無,自壞廉防,放倒猖披,則將何以眎四方而謝輿議乎?若使臣,復入脩門,國體之虧損,尤當何如哉?旣斧之根,絶更蘖之望,已涅之質,無還素之理,到今所祈祝者,惟在遄被當勘之律,以爲究竟之地而已,伏地嗚泣,不知所達云矣。臣則旣承偕來之命,故姑爲仍留,緣由竝以馳啓云云。答曰,前批旣已悉諭,何必更提前事,如是屢屢?卿其更勿辭巽,卽日上來事,爾其更爲傳諭,期於偕來。
尹羽烈啓曰,左議政韓用龜,又使錄事來納命召,何以爲之?敢稟。傳曰,還傳命召。
上在昌德宮。停常參·經筵。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
洪遇爕啓曰,玉堂上下番俱空,事甚未安,應敎李紀淵,副應敎李泰淳,校理李允謙,副校理趙經鎭,修撰洪羲瑾,旣有只推之命,竝更牌招,以爲入直之地,何如?傳曰,允。
傳于洪遇爕曰,魂宮望祭,以親行磨鍊,侍衛依前以入直爲之。
注書趙雲從病,代以鄭知容爲假注書。
傳于洪遇爕曰,呈辭判義禁許遞,政官牌招開政。
傳于洪遇爕曰,呈辭春坊許遞,今日政差出。
洪遇爕,以吏批言啓曰,藝文館提學,今當差出,而前望中在京無故之人,只有二人,以二望擬入之意,敢啓。傳曰,知道。
有政。吏批,行判書朴宗慶進,參判趙萬元在外未肅拜,參議趙貞喆牌不進,同副承旨申綋進。以李羲肇爲副修撰,姜世綸爲弼善,趙忠植爲司書,趙鍾永爲右尹,金在昌爲判義禁,韓用鐸爲知經筵,申在明爲知春秋,金羲淳爲藝文提學,趙尙鎭爲左賓客,兪應煥爲奉常正,李羲發爲軍資正,盧命鼎爲顯陵令,沈命永爲監察,朴馨源爲掌樂主簿,姜在勉爲肇慶廟別檢,朴齊輝爲景陽察訪,學正二單康國龍·金輦學,錄單李得英,故學生李敬瀳,贈童蒙敎〈官〉,孝行卓爾贈職事承傳,同春秋申在明。
兵批,行判書朴崙壽進,參判申在明入直,參議鄭景祚病,參知李鼎秉進,左副承旨李愚在進,啓曰,黃海水使,今當差出,而擬望之人乏少,承旨及同道守令,他道守令,竝擬,何如?傳曰,允。以洪義浩爲知事,許溟爲內禁將,魚用升·李敏會爲五衛將,申爲訓鍊副正,兪漢宰爲翊衛,金儞根爲武兼,白殷鎭爲宣傳官,李儒甲爲中樞經歷,李台遠爲訓鍊僉正,申綋爲黃海水使,同知單吳斗運,及第姜鎭華,今加折衝,加資事承傳,護軍任希存·孔源仁·申絢,副護軍金魯應·朴蓍壽,副司直姜浚欽,副司果禹錫簡·高時臣,竝單付。
洪遇爕啓曰,玉堂上下番俱空,已至多日,事甚未安,今日政,新除授玉堂,待下批,一體牌招,以爲入直之地,何如?傳曰,允。
李愚在啓曰,臣與同副承旨申綋伴直矣,移拜黃海水使,伴直無人,右副承旨尹羽烈,卽爲牌招,何如?傳曰,允。
兵曹口傳政事,行護軍單朴宗薰。
李愚在啓曰,吏曹郞廳來言,承旨有闕政事,取稟。傳曰,前望單子入之,待下批牌招察任。
承旨前望單子入之,申在明落點。
尹羽烈啓曰,大司憲宋穉圭在外,執義李墷,掌令李泰熙·宋翼淵,持平南奎采牌不進,持平朴潞壽未署經,監察茶時之意,敢啓。傳曰,知道。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于尹羽烈曰,只推。
以應敎李紀淵,副應敎李泰淳,校理李允謙,副校理趙經鎭,修撰洪羲瑾牌不進罷職傳旨,傳于尹羽烈曰,只推。
以吏曹參議趙貞喆牌不進罷職傳旨,傳于尹羽烈曰,只推。
洪遇爕,以禮曹言啓曰,今此惠慶宮喪禮,大殿·王大妃殿·嘉順宮服制,以大功終九月事,磨鍊啓下矣。謹稽謄錄,則大功以下通計閏朔,乃是國朝已行之禮,而九月之限,止於今朔,除服之節,以來八月初一日,磨鍊擧行之意,敢啓。傳曰,知道。
尹羽烈,以兵曹言啓曰,今七月十八日,大駕詣宣禧宮,親行酌獻禮,詣毓祥宮展拜時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍八哨,馬軍二哨爲先廂,訓將率領,御營廳鄕軍一哨,禁營出入番鄕軍騎士爲後廂,御將率領,禁營標下軍,禁將率領留陣,入直禁軍折半,與出番禁軍一番隨駕,禁營軍入番者替,代以訓局禁御馬步軍,量宜爲之,留營置之,可也。
洪遇爕,以吏曹言啓曰,新除授本曹正郞韓兢裕呈狀內,矣身素患痰癖之症,當此換節之時,一倍添劇,時月之內,萬無供職之望云,成均館典籍金炳球呈狀內,矣身素患痰癖之症,挾感添劇,時月之內,萬無起動供職之望云。其身病俱如是沈重,則有難强令察任,竝改差,何如?傳曰,允。
又以吏曹言啓曰,新除授奉常寺直長李源祚,除拜後過限未肅拜,依例改差,何如?傳曰,允。
又以侍講院言啓曰,新除授弼善姜世綸,時在慶尙道尙州地,書筵入番事緊,斯速乘馹上來事,下諭,何如?傳曰,允。
尹羽烈,以兵曹言啓曰,宣傳官許榦呈狀內,今月初七日內試射時,得蒙直赴殿試之恩典,所帶之職,依例入啓遞改云矣。許榦所帶之職,係是南行窠,不可仍帶,改差,何如?傳曰,允。
又以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
又以兵曹言啓曰,大報壇北邊舊築墻垣十五間頹圮處,今已修築矣。把守軍兵,本處還爲入直之意,敢啓。傳曰,知道。
又以訓鍊都監言啓曰,本局局別將李允德,身病甚重,勢難察任,改差,何如?傳曰,允。
又以訓鍊都監言啓曰,因兵曹草記,大報壇北邊舊築墻垣十五間許頹圮處,今已修築,把守廣智營軍,曾已添入矣。把守校卒,解送之意,敢啓。傳曰,知道。
又以司僕寺一二提調意啓曰,濟州山馬監牧官金瀛礎,乙亥丙子兩年條封進馬二匹,今纔上來,禾毛色別單書入,而依例內廐立養之意,敢啓。傳曰,知道。
右承旨任厚常書啓,臣在於果川縣下北面上加次山里,本月初十日巳時量,伏奉右副承旨臣尹羽烈次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白乎等以,敬奉聖諭,卽爲傳諭于議政府左議政韓用龜是白乎,則以爲臣之離違軒陛,幾浹一旬,而閔覆之天,臨之孔邇,優渥之諭,式日斯降,臣是何人,坐邀此曠絶之恩數?臣實迷蠢,亦知君令臣恭之義,而猶且死不敢仰承者,是豈臣樂爲也哉?前後疏奏,悉暴衷赤,伏地兢惶,祗俟嚴誅而已云矣。臣旣承偕來之命,故姑爲仍留,緣由竝以馳啓云云。答曰,前批已悉諭予至意矣。意謂聞卿卽日簉朝之報,附奏又至聽予浼浼,卿何如是辭巽?不必如是更引,卿其卽日登途上來,以副予意事,爾其更爲傳諭,期於偕來。
尹羽烈啓曰,左議政韓用龜,又使錄事來納命召,何以爲之?敢稟。傳曰,還傳命召。
平安監司李相璜疏曰,伏以臣匪材重寄,居然歲已週而且有月矣。尸位素餐,無所猷爲,每一循省,赧怍而汗,臣自知罪,人謂斯何?臣竊伏念,今臣部內事之仰詒殿下西顧之憂者曰,戶口流徙之未復也,田疇汚萊之未闢也,軍無實簽而還多虛簿也,邊禁歲弛而鄕俗日渝也,然此特擧其大者言耳。外此千百瘡孔之上而耗國,下而病民者,殆不可毛擧,所由來固久矣,而若其竟成敗局,不可收拾,則自辛壬始,臣之受命西來,距辛壬不遠,殿下所以期責於臣,臣所以報答我殿下者,顧不在於隨處振擧,醫若疾苦,使關河一路,漸還他本來面目乎?臣實不肖,無以任此,半籌莫展,沁泄到今,而卽景之泯棼,尤有不及於今日已前者,臣之昨夏冒赴,始雖諉之於辭不獲命,律以古人量己之義,已不免苟焉之歸,及夫莅事以後,轉見其材不勝任,譬如弱駑重負,鞭策不前,而猶且貪戀棧豆,顚躓爲期者,此其事又豈但苟焉而止哉?旣輸爾載,悔亦靡及,夫設官分治,有國之大政,而乃不計時之艱泰,人之能否,下以苟冒爲榮,上以苟授爲恩,上下相蒙,謂或如是可以苟度目前,然畢竟僨敗,害有攸歸,民國之憂,將安所極?臣庸是懼,耿耿一念,恒在於畢瀝情實,仰請處分,而重以臣目下病情,實無以抖擻擔夯。視此殷務,怔忡眩渴,此固臣十年貞疾,平居羸瘁,凜然若不能朝夕,庶亦蒙淵鑑之所俯燭,而自今年以來,神日益離,胃日益敗,對人酬接,未過數轉,輒不記始語之爲何事。常日兩飱,計不過一溢,而入口便如嚼蠟,下咽無異呑石,隨痰上下,凝滯不化,嘔噦溏洩,無症不作,一日二日,經春歷夏,而今則醫技告殫,病祟轉深,寄身床玆,自庭戶運動而不能自力者,已月餘日矣。按例公事之當止於署押者,精騖腕掉,尙不能隨到隨判,傍觀爲之憫然,況其邑牒營簿之若大若小,自有程限素定,與利害當辨者?而亦無以運用神思,措辭析理,如醒如夢,䑃朧閱過,而竝皆閣寘一邊,謾不得復省。夫以一路之大,百務之繁,而一日休衙,尙有瘝厥之憂,況今日明日,鎭長如是,不知何日,當得了此?病懷迫塞,重添一病,若又徊惶淟涊,不卽決去,致使庶事澒洞,轉無涯畔,是重孤乙丙爲西民憧憧之聖念也。臣罪到此,尤何以自贖,反復思惟,衷情實苦,玆敢力疾陳章,干冒威尊。伏乞聖慈,哀其情而恕其僭,特恢聽卑之聰,曲推遂物之仁,將臣所帶藩寄,亟行鐫免,俾重務無曠,微懇獲準,則非但臣一己之幸而已,民事幸甚,國事幸甚,惟殿下察焉。臣無任云云。答曰,省疏具悉。卿其勿辭察任。
京外儒生幼學李在赫·李基洛·李樂垕·呂瓚永·兪兌柱·李德謙·李崇會·權漢龍·李東垕·兪達煥·李坤載·李惇中,進士洪秉正,幼學趙在兢,進士許明·金弘植·洪直謨·沈允永·趙在斗·李桂秀·申在景·李松秀·金履鍾·金履平·權五應·李樂誠·金炳先·金履初·兪春柱·韓景裕·兪晦柱·金載璟·徐有序,進士金泳根·李正器·兪鳳柱·兪漢崇·金魯光·金昔淵·兪杞柱,幼學李寬·黃勉心·呂杞永·趙應奎·兪長柱·洪孝燮·李象秀·李羲章·金浩根·金胤根·金人淳·趙顯豐·黃全·閔百霖·李顯臣·黃鎰·朴玄成·兪煥·朴齊淵·權趾仁·沈承祺·辛大集·兪紳煥·李垂,進士李龍淵·沈宜厚·金運淳·徐恒輔·宋祥來·徐兢修·趙寅永·黃基協·申義顯,幼學黃鍾根·朴基稷·趙春永·柳淵植·趙廷魯·柳元植·兪榦柱·李鼎禹·李元淵·尹昌烈·李華冕·李羲元·金致載·趙秉觀·趙福元·趙樹憲·沈鍠·徐廣輔·李國標·李光漢·李邦烈·洪秉尙·徐萬淳·金魯俊·李學明·李龍九·李孝明·趙在晟·金處和·李光一·金處明·申應模·朴敦壽·李文容·尹昇烈·李東奎·尹致休,進士金鼎根·趙基恒·李命九·沈宜復·韓祖馨·李根中·高大鎭·金錫載,幼學閔序鏞·李南周·尹致祚·李煥正·吳致琦·趙秉常·李昕·朴會淳·南英中·吳致翼·趙在秀·李龍周·李鍾徹·李膺浩·尹行厚·金在先·兪明煥·黃鍾憲·金應根·徐念淳·金命淳·兪永煥·李秉夏·金德喜·申在胤·李學在·李羲殷·尹致明·柳譱·朴齊亨·李弼會·金·柳楮·朴履亨·洪在果·朴來衡·金應淵·奇學臣·沈復奎·李鍾河·金炳洙·金度均·尹致和·柳孝根·洪在源·朴泰浩·禹健榮·金錫淳·李得孝·洪鼎九·朴廷鉉·尹勉欽·鄭寅周·兪漢斗·尹勉鉉·韓益裕·韓用雨·鄭石義·李運光·鄭沃·韓義良·申光斗·金鉉·尹勉容·沈升永·權植·金大淵·權洵·尹衡德·權桂·金禹瑞·具敬默·李希泰·崔好烈·金宗圭·尹師德·李柱天·具在默·安允赫·閔礪世·兪光柱·朴趾德·李鎭宇·鄭洛·尹始復·李源行·朴鼎德·韓喆商·柳彦徵·洪秉郁·柳殷春·洪秉友·李三鉉·洪秉憲·柳琢·李志仁·柳健徵·洪益徽·李商玄·趙在性·田載豐·尹守慶·洪章爕·洪在容·李憲九·朴齊臣·李鶴九·金大均·宋一范·閔時爀·金炳敎·卞秀一·金鏞·魚在寬·黃基鎬·元錫周·李厚根·趙頤淳·尹肇一·李敎新·閔致貞·李秉孝·金達淵·元錫圖·金秉鉉·李學信·趙在永·沈宜翼·李㽥·崔克明·任天白·李尙楫·元錫疇·李儁敏·吳致聞·吳佑常·徐有薰·金致壽·李實·金正鎭·黃仁泰·魚在璜·李·李槼·任泰始·洪羲泰,進士任泰魯·洪穉圭,幼學宋煥玉·金載健·宋鎭圭·徐逈輔·韓翼新·李俊祜·沈能大,進士沈能弘·沈順祖,幼學李友淵·元錫圭·洪秉輪·洪理燮·李魯瓚,進士趙鍾淳,幼學李秉民·李魯廷·李尙信·金淸淳·閔養元·韓大鉉·宋一渾·申光純·申在成·申光正,進士金載佖·洪益謨·權鉉,幼學金載傑·柳岱壽·崔成憲·李靜魯·金益範·李泰魯·金泰鉉·沈命永·李敦學·申在百·鄭謙煥·申在萬·洪在喆·申在順·閔大鏞·尹慶集·趙遂·閔夔鏞·安光翼·尹希大·李圭祥·張禹鉉·李鼎燮·權鎔·鄭世周·尹晩植·兪奭煥·金履赫·柳絅漢·朴泰浩·朴衡爕·具東老·李基浩·朴萬永·李升爀·李元圭·朴敏祥·李海楫·朴光壽·尹德一·白東佐·沈緯之·李益周·辛溵·愼淑·南宮鏞·柳晦·黃基豐·韓命祖·崔泰淵·趙命彬·金命鉉·愼奎瑞·金和集·李忠卨·趙百逵·李埴·徐和輔·李魯宰,進士沈能基,幼學申錫敎·尹慶宣·尹行時·白弘洙·金英淳·韓永履·金在鶴·洪用燮·趙秉正·沈羲之·李龍在·林澈常·李瑞圭·魚致壽·洪祐賢·尹致燁·李祐信·尹致聞·李惇九·洪秉謨·吳佑常,進士沈亨之,幼學尹致俊·洪相九,進士金龍煥·李心淵·柳瑞·李用觀,幼學兪彦夏·林東潤·張有源·呂東遠·呂東憲·宋在善·金昌緯·李日會·魚致大·李智愚·兪錫柱等疏曰,伏以,傳曰,鄕先生歿而祭於社,又禮曰,功存社稷則祀之,然則士爲鄕黨之模楷,宜有芬苾之享,臣爲邦國之蓍龜,亦有俎豆之禮者,其例久矣。恭惟我列聖相承,崇儒重道,尙德報功,彬彬爲金石之典,無論宗臣戚里,苟有其人,未嘗以新設而有所拘禁,必宣額而表章之者,不可枚擧。至若故文貞公臣閔維重,以肺腑之臣,文學勳勞,爲一世山斗,士林先建祠而尊尙之,朝家因賜額而酬報之,則今於忠獻公臣朴準源,獨豈無崇報之典耶?嗚呼,臣等,與朴準源生竝一世,其翊聖之忠,存社之功,心悅誠服,耳擩目染者多,故臣等略陳其一二。伏乞殿下澄省焉。朴準源,篤生詩禮之家,早襲淵源之學,氣宇淸雅,骨格俊爽,自在髫齡,愛親敬長,出於至誠,動靜事爲,合於禮節。性又好讀書,篤志工夫,探㶊經傳之奧,默契聖賢之旨,沈潛乎義理之府,從容乎禮法之場。尤喜讀孟·朱書,益自刻勵,質疑問難於伯兄監役臣朴胤源,胤源,大儒,輒詡以識解精敏,有吾所不及。孝友其天性也,母病刺臂進血,父喪哀毁踰制,事兄如事嚴父,孚尹旁達,切磋琢磨,以成其德。中歲爲其卒業,家於黃驪江上,與文簡公臣金亮行,文敬公臣李直輔,掌令臣閔彝顯,樂從之遊,質疑講學,薰德慕義,爲世推重,性又謹拙,一定規矩,不旁走一步。心學工夫,以大學之誠意,中庸之謹獨,老而彌篤,粵自丁未,進身而事君也,以端雅正直之姿,任師保輔導之責,一介身擔負,鞠躬盡瘁,十八年禁直,小心謹愼,語默不踰乎規矩,行止不失其尺寸,朝夕納誨,有啓沃之功,晝宵仔肩,盡懇測之誠。我先大王下敎曰,保護沖子,在卿一身,而兼有輔導之責,雖有師傅諭善,不如卿自內勸課。準源旣受命保養,則始自襁褓,至于衣尺漸長,起居常隨飮食必察,進以經傳,程課日勤,又手抄程·朱箴銘,以備燕閒之規,晨夕勞勩,幾無退食之暇,自是睿學日就。準源,常退直所,猶着公服,跪坐對書,不以劇暑而廢之,上使人視之,知其狀曰,此人愼獨之工多矣。及朴胤源以學行選僚屬,上謂筵臣曰,此人予固知之,以予觀之,其弟亦學者,禁直多年,操躬飭行,無不歎服,且明習經義,可合諭善之材,古語云知臣莫如君者,正謂此也。噫,當庚申崩坼之日,奠宗社於磐泰之安,翊聖躬於億萬之基,斷斷貞忠,可質神明,赫赫勳功,爰及生靈。是以御題碑文中有曰,情有祖孫之親,兼有師弟之義,自幼至長,一物之知,一字之通,莫非公之功之誠,導我以大道,戒我以聖訓,耽玩經史,講究旨義,以體驗之方,存養之工,省察乎幽獨之中,恐懼乎周旋之際,善行懿德,動法賢聖,忠國孝家,卓於當時,其非誠於中而發於外,則能如是乎?紀公之績,祀公之事,只是一箇誠字,非但小子有賴,國家賴安,十目之視,十手之指,豈或有私於公哉?銘又曰,勤我課讀,勉我眞實,誠無自欺,由是聖域,皇王大道,誦說前席,十八年敎,其敎也直,時値岌嶪,柱石棟樑,矢心自靖,獻于先王。祭文又曰,如玉君子,謂公之質,言行道德,小子之欽服也。經學文章,小子之願學也,學問之勉,成就之力,非公何者?嗚呼,公功,不盡不極,由是觀之,準源,非但有輔導之勳,誠正之學,造詣之工,我聖學師受以至于於緝熙光明,豈不休哉?噫,自戚聯以後數十年間,處至密之地,擔至重之任,常持身於戒愼恐懼之中,焦心殫慮,竭忠畢義,始以保護,終以輔導,勞大於王室,功高於社稷,古所謂可以托六尺之孤者,其庶幾焉。敷揚則哲,尊聖德於日月之明,表章忠藎,頌偉績於鍾彝之重,若非平日誠意愼獨之工,治平位育之功,何如是卓越耶?是以文簡公臣金亮行曰,朴準源,老而好學,可爲矜式,文敬公臣李直輔曰,吾嘗同里閈熟,知其爲賢士,況其有社稷莫大之功乎?此兩臣經術文章,爲世儒宗,則豈可有一毫阿好之言哉?猗歟,準源之功之忠,雖山野之愚夫愚婦,皆知其賢誦其德,思所以百世不泯,故黃驪舊址,構成數椽,名之曰書社,春秋芬苾之薦,冬夏絃誦之會,以寓士林景慕之誠。而第伏念自古祠院,在在相望,皆以書社爲鄕祠,以鄕祠爲額院者,自有已例,故臣等不揆僭越,齊聲呼籲於黈纊之下。更伏乞聖明,不以人廢言,特下酬報之典,使贈領議政忠獻公臣朴準源之書社,卽賜恩額,上以光聖德,下以循公議之地。臣等無任云云。省疏具悉。已諭於前批,爾等退修學業。
上在昌德宮。停常參·經筵。
自巳時至人定,灑雨下雨,測雨器水深三分。
自人定至夜五更,灑雨下雨,測雨器水深一分。
尹羽烈啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴齊輝外任,代以李命純爲事變假注書。
以應敎李紀淵,副應敎李泰淳,校理李允謙,副校理趙經鎭,修撰洪羲瑾,副修撰李羲肇牌不進罷職傳旨,傳于洪遇爕曰,只推。
洪遇爕啓曰,玉堂上下番俱空,已至多日,事甚未安,應敎李紀淵,副應敎李泰淳,校理李允謙,副校理趙經鎭,修撰洪羲瑾,副修撰李羲肇,旣有只推之命,竝更牌招,以爲推移入直之地,何如?傳曰,允。
尹羽烈啓曰,卽者義禁府都事來言,時囚罪人黃碩潤等議處及保放罪人方禹鼎等査啓回啓,當爲擧行,而判義禁金在昌未肅拜,次堂例不得擧行云,判義禁卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入。而開坐命下之後,如是違牌,事甚未安,更爲牌招,以爲開坐之地,何如?傳曰,允。
又啓曰,大司憲宋稚圭在外,執義李墷,掌令李泰熙·宋翼淵,持平南奎采牌不進,持平朴潞壽未署經,監察茶時之意,敢啓。傳曰,知道。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于尹羽烈曰,只推。
洪遇爕,以禮曹言啓曰,今七月十七日,長寧殿正殿滲漏處修改告由祭,受香兩官中一員,今日當爲陪進,備員將事,而別檢今方入直,令李秀淵身病猝重,受香無人云,本殿令李秀淵,今姑改差,其代,卽令該曹,以在京無故人口傳差出,以爲受香進去後,備員擧行之地,何如?傳曰,允。
吏曹口傳政事,以尹成圭爲長寧殿令。
尹羽烈,以備邊司言啓曰,卽見京畿監司金魯敬狀啓,則以爲弘陵穴前補土役所,極其浩大,所入物力,豫難指的,先以錢三千五百兩,令某衙門區劃,則從略排用,有餘則還納,不足則加請,空石木物及鐵器械雜物,三軍門及戶曹摠戎廳,分當進排,用後還下,役軍,依明陵補土時例,本陵元軍二日赴役,本陵保軍及局內諸陵墓軍,本郡煙軍一日赴役外,竝以募軍使用,相地官·奏時官,令該司定送事,請令廟堂,稟旨分付矣。今此陵役,極其浩大,物力區劃及役軍使用,竝依狀請施行,而諸營事勢,難於專當,兵曹·禁衛營,各一千兩,御營廳一千五百兩,使之分當擧行,空石木物鐵器械雜物,令三軍門及戶惠摠戎廳進排,相地官·奏時官,令該司定送之意,分付,何如?傳曰,允。
又以備邊司言啓曰,卽見京畿監司金魯敬狀啓,則以爲宣禧墓汰落,役處極其浩大,役軍假量似不下四五千名,而本墓元軍,不過三十,煙軍之遠地赴役,亦非擬議,勢不得不竝用雇軍,所入物力,先以錢三千五百兩,令某衙門區劃,則從略排比,有餘則還納,不足則加請,空石木物及鐵器械雜物,三軍門及戶曹摠戎廳,分當進排,用後還下,相地官·奏時官,定送等事,請令廟堂稟旨分付矣。墓所役處,若是浩大,所請物力三千五百兩中,兵曹一千兩,禁衛營五百兩,御營廳二千兩,分排劃送,役軍使用之節,物種進排等事,相地官·奏時官定送事,竝依狀請施行,何如?傳曰,允。
又以刑曹言啓曰,發通儒生沈宜永,方在驪州地,發關畿營,罔夜捉上,而待其押來擧行事,前已草記蒙允矣。沈宜永,自該牧,今始押來,平安道昌城府邊遠充軍,定配所卽爲押送之意,敢啓。傳曰,知道。
又以御營廳言啓曰,今七月十一日,中日時,本廳敎鍊官崔奎赫,片箭貫一中邊二中,依例別單書入之意,敢啓。傳曰,知道。
右承旨任厚常書啓,臣在於果川縣下北面上加次山里,本月十一日巳時量,伏奉行左承旨臣洪遇爕次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白乎等以,敬奉聖諭,卽爲傳諭于議政府左議政韓用龜是白乎則,以爲臣之出而事君,四十有餘年矣。雖無尺寸之長,涓埃之報,其所以藉之於手,矢之於心,則惟是不欺君三字而已。今伏奉聖諭,有不必强引之敎,臣誠慙惶抑塞,罔知措躬之所也。噫,可强而不强,當進而不進,飾辭例讓,坐要恩數,則是乃上而欺君,下而欺心之無狀小人,於是乎臣之平生素守,破壞無餘矣。以滓累之蹤,又添此不誠之罪,今若拚棄廉防,冒沒趨承,復叨中書之席,則其爲累則哲之明,駭四方之聽,尤當如何哉?情窮理迫,言不知裁,惟願劃卽處分,亟令攸司,議臣當被之典云矣。臣旣承偕來之命,故姑爲仍留,緣由竝以馳啓云云。答曰,前後批答,已言之,卿何不念予意如是?其間廟務之積滯必多,卿居時任之首席,又何必如是屢引?勿辭,卽日簉朝事,爾其更爲傳諭,期於偕來。
上在昌德宮。停常參·經筵。
尹羽烈啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
以應敎李紀淵,副應敎李泰淳,校理李允謙,副校理趙經鎭,修撰洪羲瑾,副修撰李羲肇牌不進罷職傳旨,傳于洪遇爕曰,只推。
洪遇爕啓曰,玉堂上下番俱空,已至多日,事甚未安,應敎李紀淵,副應敎李泰淳,校理李允謙,副校理趙經鎭修撰洪羲瑾,副修撰李羲肇,旣有只推之命,竝卽牌招,以爲推移入直,何如?傳曰,允。
洪遇爕啓曰,臣遇爕,依定式,進詣香室,奉審香祝櫃祝板袱子,則精潔之意,敢啓。傳曰,知道。
以兵曹,宣禧宮親行酌獻禮,毓祥宮展拜侍衛節目,傳于尹羽烈曰,景慕宮展拜,軍兵磨鍊依此爲之,入直禁軍,勿爲出用,出番中五十人,添入。
尹羽烈啓曰,大司憲宋穉圭在外,執義李墷,掌令李泰熙·宋翼淵,持平南奎采牌不進,持平朴潞壽未署經,監察茶時之意,敢啓。傳曰,知道。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于洪遇爕曰,只推。
洪遇爕,以侍講院言啓曰,新除授司書趙忠植,除拜屢日,尙不出肅,卽爲牌招察任,何如?傳曰,允。
又以吏曹言啓曰,今七月十七日,行顯陵修改告由祭典,祀官兼大祝,前正郞閔哲儒塡差,而時無職名,令該曹口傳付軍職,何如?傳曰,允。
兵曹口傳政事,副司果單閔哲儒。
尹羽烈,以兵曹言啓曰,昨年十月合三慶慶科庭試,別試武科殿試時,直赴殿試人,及會試人等,無緣不赴,委折査問各該道帥臣後,稟處事,草記蒙允,關問各該帥臣矣。卽接回牒,則直赴殿試人濟州閑良姜福悌·任成雲·金光三·李善集等四人作故,濟州閑良金明勳·宋益訓·玄奎·高齊頴·金光訥·韓益範·金麗銀·張永祚·康日升·金大雲·李仲泰·李光夏·玄道行·姜寶得·金景烈·金麗喆·玄德範·宋益輔·康成允·金光寶等二十人,直赴會試人慶尙左兵營馬兵朴莫大,濟州閑良金載連·玄琦·高日奉·張錫元·趙東福·林奉得等七人遭故,竝依法典陳試,濟州閑良韓尙智·文光寶·佐景孝·李慶信·權時中等五人作故,南兵營武學金日祥,崔得蕃,已爲赴試於本道道科,勿施,濟州閑良宋永武·文士彦·金義良·申英倫·梁仲良·洪範榮·康天賚·高益祿·皇甫泉·李東曄·安宗珍·安敦行·高貴得·韓良·金永甲·金益範·申孟倫·金以煥·高富永·金景元·文壽福·金廷瑞·李鎭弘·張南用·秦國寶·金鉉重·金成孫·佐孝現·趙光好·金聲玉·申明秀·梁應孝·高仁祿·韓應泰·康周洽·姜潤赫·吳彦慶·金慶三·高鳳日·高贊集·鄭志顯·金胤喆·金光玉·宋日興·金亨鶴·金廷煥·李成才·秦光夏·康宗花·金尙弼·鄭運喬·梁國建·姜日太·宋以集·姜益佐·蔡仁奉·張廷用·高昌甲·姜才泰·金相宅·金光祿·金信慶·吳彦春·宋信永·康世倫·金案·姜大雲·高仁寶·金德順·李光龍·吳廷麟·高元太·李光悌·金光弼·金鶴信·金連夏·康智源·洪云世·朴秀震·高德連·高益峰·尹光銀·成才泰·文祥明·李東普·金鳴鐵·李顯祿·朴成民·張斗悅·高昌協·姜奉能·金宗煥·金斗七·宋信謙·金宗秀·洪範植·姜在寬·高尙岑·成大協·金揚運·高運泰·高季元·成彦宗·李東煥·金商範·高相喆·夫載曄·李東圭·姜應瑞·梁士彦·李春完·夫夢彦·具念祖·李春三·秦大有·金大鍾·韓國相·洪昌現·任愛鑑·丁若文,將仕郞金鍾仁,牙兵金光珍·金泰仁·金成祿,旗牌官文彦長,武學姜仁泰,防軍蔡成寬等一百二十七人,或以親病,或以身病,不赴,依法典勿施,而其中金相宅·金楊運,所授帖文失火被燒,外此各人等所授帖文,收來爻周,濟州閑良安聖溫遭故云,而科前科後,不爲區別,更爲査問後,稟處,何如?傳曰,允。
又以兵曹言啓曰,今月十六日,一番羽林衛番次,而該番將尹義儉,方帶宣傳官,以職務相妨,呈狀乞遞,勢難兩處供職,所帶羽林將之任改差,其代依例口傳差出,何如?傳曰,允。
兵曹口傳政事,以李益緖爲羽林將。
尹羽烈,以義禁府言啓曰,保放罪人嚴耆·李一愚·方禹鼎·金持泰·吳夏哲査啓,啓下,與尹慶烈·趙鎭翊·金宗淳·尹光輝·梁學曾等還囚議處,朴善浩·金箕弼等,身病一向危劇,末由就囚,不得一體議處以入之意,敢啓。傳曰,知道。
禁府照目粘連,向前嚴耆段,採金屬公,賣任納錢,倉糴之互移,貿穀之取剩,觀於道査,歸屬有據是白乎乃,採金賣任,本有朝禁,而潛採之初,旣不嚴法痛禁,補賑之外,亦有出帖酬勞兺除良,營作有剩,旣出吏招,飢口相左,混入自備,不可以囚供之逐段發明,私賑之有異公賑,有所容恕是白乎旀,李一愚段,還錢放債之利條,已有民庫補用之道,査役價營耗之取剩,雖載各項防役之官簿,而餘剩歸屬,旣無可據之文蹟兺除良,況旀民庫別下之冗衍,邑民諷送之輕率,俱是爲罪之端,竝只以此照律,何如?判付啓,依允。又啓目粘連,向前金持泰段,賑餘錢穀之乾沒,差役賂物之捧納,繡啓道査,一辭指陳是白遣,誅求殘驛,添給馬價,亦是法外之事,以此照律,何如?判付啓,依允。又啓目粘連,向前吳夏哲段,濫杖傷命,賑餘乾沒,雖已脫空於道査,復戶之買賣取剩,自歸違法之罪,不可以襲謬有所容貸,以此照律,何如?判付啓,依允。又啓目粘連,向前方禹鼎段,官倉改建之費,混取餉穀,番布充納之需,至捧鄕錢,賑餘錢穀之或歸私賑,戶還分徵之自致繹騷,觀於道査曰有段落,謂從民願是白乎乃,富民畓之歇價移納於倉還者,比之婢贖之橫徵隣氓,罪尤較重,以此照律,何如?判付啓,依允。又啓目粘連,向前李鼎五亦,稅穀之勒貸於饒戶,雖爲貧民之紓力,乃是法外兺除良,畢竟未償,數旣夥然,不可全歸於民間未捧是白遣,外此諸條,亦係不職之端,以此照律,何如?判付啓,依允。又啓目粘連,向前黃碩潤亦,濫借驛馬,雖有囚供之分疏是白乎乃,簿牒之委吏,差任之速謗漫漶爲說,不能自明,難免不職之罪,以此照律,何如?判付啓,依允。又啓目粘連,向前梁學曾亦,吏奸民怨,囚供雖諉於旣往,在任經歲,不卽摘發昏謬之罪,在所難免,以此照律,何如?判付啓,依允。又啓目粘連,向前尹永輝亦,疾病藉曰難强差祭,終不出齋,揆以事體,終涉駭然,以此照律,何如?判付啓,依允。又啓目粘連,向前金宗淳亦,乾濕米之迫暮追報,雖有囚供之分疏是白乎乃,稅船致傷旣在於境內,則指路護送,不能檢飭之失,在所難免,以此照律,何如?判付啓,依允。又啓目粘連,向前羅儉亦名在省記,無難擅離,蒙點之下,未卽待令,乃反推諉於下屬,誠極駭然,以此照律,何如?判付啓,依允。又啓目粘連,向前趙鎭翊段,漕需米之分給取耗,藉曰流來謬例,而襲謬亦罪不可以石數之不多,歸屬於公下,有所參恕是白乎旀,尹慶烈段,襲謬之罪,旣無異同於諸囚是白遣,破傷船之生徵,旣承判下行會,而因襲延拖,今諉兩年値歉者,誠極駭然,竝只以此照律,何如?判付啓,依允。又啓目,金海府使申純原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,牙山前縣監李義福·李文遠等原情云云。李義福段,傳旨問目內辭緣,泛稱遲晩,所當請刑是白乎矣,年過七十,法不當請刑,議處爲白乎旀,李文遠段,傳旨問目內辭緣,泛稱遲晩,刑推得情,何如?判付啓,依允爲旀,李文遠段,除刑推議處爲良如敎。
左副承旨任厚常書啓,臣在果川縣下北面上加次山里,本月十二日巳時量,伏奉同副承旨臣尹羽烈次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白乎等以,敬奉聖諭,卽爲傳諭于議政府左議政韓用龜是白乎,則以爲臣以區區去就,仰貽酬應之煩,凡幾遭矣,夙夜懍惕,求死不得,而今下恩諭,又復鄭重,至以卿居時任之首席,尤何必屢引爲敎,臣誠惶惑恧蹙,不知所以仰復也。噫,臣於向日,以疏以單,祈免不已者,蓋以首席之任,不能堪勝也。今又人言憯毒,顚頓狼狽,貽羞朝廷者,亦以首席之任,冒沒承當也。由前由後,首席之任,豈可擬議於滓累之蹤,而臣疏所云臣轍臣不可自蹈者,卽是臣衷赤之言,而庶幾聖明,必有所諒燭,臣何敢拖長其說,重犯屑越之誅哉?量才度時,參前倚衡,萬無進身之望,伏地戰恐,惟俟處分而已云矣。臣旣承偕來之命,故姑爲仍留,緣由竝以馳啓云云。答曰,疏批與附奏之批,已悉諭,卿何必過引至此?況承旨偕來,亦已至多日,以卿體國之義,何不思此?卿其勿復强引,卽日簉朝,以副予至意事,爾其更爲傳諭,期於偕來。
尹羽烈啓曰,左議政韓用龜,又使錄事來納命召,何以爲之?敢稟。傳曰,還傳命召。
前正言李履熙疏曰,伏以臣疎逖之蹤,偏被恩造,歷揚遴選,感祝歌咏,欲報萬一,不可得也。臣退伏鄕廬,懸心象魏,第於耳目之所及,貽羞朝廷,壞亂倫常,則忠憤所激,有倍於人,直欲手笏矣,事在目下,而大關倫彝,有難泯默,而按住不得,不避越俎之嫌,玆敢疾聲之討,惟聖明少垂察焉。苟論其亂倫之罪,則南延君球是已,輕儇之性,悖惡之習,自在韋布,素著不義之行,迨廁近宗,不悛舊染之汚,初入魂宮,稱病還第,而煮肉投骰之戲,自同平人,迨赴園所,玄宮方下,而捽曳邑隷之擧,殆若常時龍寺之花柳,醉岸平笠,蓮池之漁獵,倒着布巾,嘯聚無賴,而作偏成黨,打破民産,而勒奪酒食,在京而拳踢掖隷,出鄕而破碎旅店,百里之內,閉肆逃避,怨聲載路,行旅側目,此在渠猶屬薄物細故耳。惟彼仙寢,何等肅敬之地,況此堊室,乃是寢苫之所,而妖娼馱致而醜聲傳播,荒淫狼藉而衆謗不恤,箭門之外,托以沐浴而嬲戲女色,饋室之奠,緣於耽遊而晏時闕參,魂宮之前,乘轎直入,寢園之上,擔輿橫馳,此是大不敬矣。君上趨蹌於陵上,大臣莫輿於闕內,則渠敢恣行朝廷上所不行之擧乎?凶悖之行,愈往愈甚,是可忍也,孰不可忍也?昔我肅廟朝楨·柟,以代奠官,嚴廬之傍,潛通紅袖,遂致大戾,此爲楨·柟逆節之張本矣。夫私奸服舍,漢法必誅,則侍園奸淫,當作如何耶?嗚呼,仙園儼臨,陟降在上,哀慟悽愴,駿奔以誠者,人情之固也。伏況我先大王陵寢密邇,梧雲昭回,愀如見之誠,於不忘之思,肅恭祗敬,自盡追報,以答大亨之孝矣。凡今日北面於殿下之庭者,孰不皆然?而渠則處地自別,忝在朞服之列,其所齊齋精禋者,宜異於人矣。職是守園,非比尋常,而漁色不能齋,流連不與祭,此豈爲黍稷之馨乎?言之及此,誠不勝於悒,此實四百年來所未有之大變也。履霜之氷,燎原之火,臣竊憂之也。向者丁閣之頹,不至浩鉅,而二日之內,連疊登聞,受嗾齋郞而罔念屑越,不顧瞞上而惟事要功,至於園郞之遞易,自來有式,而月前勒遞其從,旋差其兄,園郞,亦是名器,父兄本無自辟,而渠乃壞了創開,不少顧忌,此亦眼無朝廷之一大案也。噫嘻,渠以蒙騃白徒,受國特恩,擢諸近宗,榮貴降赫,則固當小心圖報,而侍園不過半載,辜負乃若爾焉,草不使蔓,芸不竢蕃,則不如早爲之所矣。臣側聽屢日,人莫有言之者,臣竊惜之也。如此凶醜之類,決不可置之於守園之官,近宗之列。伏願聖明,亟賜處分,以明倫紀,以幸世道焉。臣無任云云。傳于李愚在曰,南延君事,寧有是也?予豈不聞乎?可知其虛誣之說,設如其言,此非國家安危之事,前銜投疏,駭妄極矣。前正言李履熙,亟施譴削之典,原疏還給。
上在昌德宮。停常參·經筵。
尹羽烈啓曰,大司憲宋穉圭在外,執義李墷,掌令宋翼淵,持平南奎采未肅拜,掌令李泰熙呈辭,持平朴潞壽未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于洪遇燮曰,禮房承旨,馳詣宗廟·景慕宮,奉審摘奸以來。
傳于李愚在曰,昨日前銜疏,捧納承旨,從重推考。
洪遇燮啓曰,今日齋宿承旨,當爲備員,而行都承旨尹序東,不爲仕進,所當牌招,而拘於廳規,不得請牌,左副承旨任厚常,奉命在外,何以爲之?敢稟。傳曰,偕來承旨外許遞,前望單子入之,待下批牌招察任。
傳于洪遇燮曰,左承旨·右承旨·右副承旨·同副承旨竝許遞,前望單子入之,待下批牌招察任。
承旨前望單子入之,朴宗薰·李文會·鄭元容·李鼎秉·徐鼎輔,落點。
朴宗薰啓曰,今日齋宿,承旨當爲備員,而行左承旨李文會牌不進,更爲牌招,何如?傳曰,允。
徐鼎輔啓曰,明日大駕,詣宗廟入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
又啓曰,明日動駕時,兩司侍臣,當爲進參,未署經外,未肅拜·呈告人員,竝待開明牌招,何如?傳曰,允。
傳于李鼎秉曰,明日出宮內門路,以協陽門爲之。
傳于李鼎秉曰,明日差早開門。
徐鼎輔啓曰,掌令宋翼淵,副校理趙經鎭,旣入闕中,不爲肅謝,直爲出去,事甚未安,竝推考,何如?傳曰,允。
以應敎李紀淵,校理李允謙,副校理趙經鎭,修撰洪羲瑾,副修撰李羲肇牌不進罷職傳旨,傳于徐鼎輔曰,只推。
以司書趙忠植牌不進罷職傳旨,傳于徐鼎輔曰,只推。
徐鼎輔,以奎章閣言啓曰,明日,卽書香閣秋孟朔大奉審日次,而動駕相値,不得擧行,依節目當朔內擇日擧行之意,敢啓。傳曰,知道。
又以奎章閣言啓曰,守宮檢校提學南公轍,待開門牌招,何如?傳曰,允。
又以弘文館言啓曰,本館下番闕直,事甚未安,應敎李紀淵,校理李允謙,副校理趙經鎭,修撰洪羲瑾,副修撰李羲肇,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,司書趙忠植,旣有只推之命,更爲牌招察任,何如?傳曰,允。
又以禮曹言啓曰,魂宮以下陵殿墓廟官員及行祭受香服色,以淺淡服磨鍊矣。來八月初一日,自上除服後,依例以吉服擧行事,知委,何如?傳曰,允。
李鼎秉,以兵曹言啓曰,明日擧動時,入直堂上及侍衛,當爲備員,而參判·參知未差之代,以在京無故人,令該曹口傳差出,待下批牌招,以爲侍衛進參之地,何如?傳曰,允。
吏曹口傳政事,以尹尙圭爲兵曹參判,李翼晉爲參知。
吏曹口傳政事,兵曹參議單李翼晉,參知單鄭景祚。
李鼎秉,以都摠府言啓曰,今日入直內三廳武兼禁軍及軍兵等,當爲中日習射技放,而魂宮望祭親祭齋戒相値,不得設行之意,敢啓。傳曰,知道。
又以備邊司言啓曰,諸道道帥臣秋操稟啓,今已齊到矣。國之大政,莫過於詰戎,蓋以陰雨之戎,不可以平世而或忽故也,而邇來春秋之操,停廢不行,已近十年,事之疎虞,莫此爲大,按例設行,宜不容少緩,而第今諸道事情,雖有登熟之漸,屢經饑荒,民力多瘁,蘇息難期,若於此時,使之赴操,則必有事勢之掣礙者,在今懷保之道,尤不可不念。今秋諸道三都水陸各操,巡歷巡點,竝姑停止,而各邑鎭官門聚點,依例擧行,各樣都試覆審考講,竝依前設行,而都試之前此停退者,一體爲之之意,分付,何如?傳曰,允。
禁府照目粘連,永興前府使嚴耆,長津前府使李一愚等矣本府議啓內,嚴耆段,採金屬公,賣任納錢,倉糴之互移,留穀之敢剩,現於道査,歸屬有據是白乎乃,採金賣任,本有朝禁,而潛採之初,旣不嚴治痛禁,補賑之外,亦有酬勞出帖兺除良,營作有剩,旣出吏招,飢口相左,混入自備,不可以囚供之逐段發明,私賑之有異公賑,有所容恕是白乎旀,李一愚段,還錢放債之利條,至有民庫補用之道査,役價營耗之取剩,雖載各項防役之官簿,而餘數歸屬,旣無可據之文蹟兺除良,況旀民庫別下之冗衍,邑民諷送之輕率,俱是爲罪之端,竝只以此照律罪,嚴耆段,杖六十收贖,告身盡行追奪,徒一年定配,李一愚段,從重論杖六十收贖,告身盡行追奪,徒一年定配,竝只私罪奉敎依允爲旀,各功減一等爲良如敎。又照目粘連,求禮前縣監方禹鼎矣本府議啓內,官倉改建之費,混取餉穀,番布充納之需,至捧鄕錢,賑餘錢穀之或歸私賑,戶還分徵之自致驛騷,觀於道査,曰有段落,謂從民願是白乎乃,富民畓歇價移納之倉還者,比之婢贖之橫徵隣氓,罪尤較重,以此照律,從重論杖八十收贖,告身盡行追奪,徒二年定配,私罪奉敎依允爲旀,功減一等爲良如敎。又照目粘連,獒樹前察訪金持泰矣本府議啓內,賑餘錢穀之乾沒,差役賂物之捧納,繡啓道査,一辭指陳是白遣,誅求殘驛,添給馬價,亦是法外之事,以此照律罪,從重論杖八十收贖,告身盡行追奪,徒二年定配,私罪奉敎依允。又照目粘連,參禮前察訪吳夏哲矣本府議啓內,濫杖傷命,賑餘乾沒,雖已脫空於道査,復戶之買賣取剩,自歸違法之罪,不可以襲謬,有所容貸,以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,居山前察訪黃碩潤矣本府議啓內,濫借驛馬,雖有囚供之分疏是白乎乃,簿牒之委吏,差任之速謗,漫漶爲說,不能自明,難免不職之罪,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。又照目粘連,牙山前縣監趙鎭翊·尹慶烈等矣本府議啓內,趙鎭翊段,漕需米之分給取耗,藉曰流來謬例,而襲謬亦罪,不可以石數之不多,歸屬於公下,有所參恕是白乎旀,尹慶烈段,襲謬之罪,旣無異同於諸囚是白遣,破傷船之生徵,旣承判下行會,而因襲延拖,今諉兩年値歉者,誠極駭然,竝只以此照律罪,趙鎭翊段,杖七十收贖,告身盡行追奪,徒一年半定配,尹慶烈段,從重論,以制書有違律,杖一百收贖,告身盡行追奪,竝只私罪奉敎依允爲旀,趙鎭翊段,功議各減一等爲旀,尹慶烈段,功減一等爲良如敎。又照目粘連,通津府使金宗淳矣本府議啓內,乾濕米之迫暮追報,雖有囚供之分疏是白乎乃,稅船致傷,旣在於境內,則指路護送,不能檢飭之失,在所難免,以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,泗川前縣監李鼎五矣本府議啓內,稅穀之勒貸於饒戶,雖爲貧民之紓力,乃是法外兺除良,畢竟未償,數旣夥然,不可全歸於民間未捧是白遣,外此諸條,亦係不職之端,以次照律罪,以揚武原從功臣煌孫,杖七十,徒一年半定配收贖,告身盡行追奪,私罪奉敎依允。又照目粘連,珍島監牧官梁學曾矣本府議啓內,吏奸民怨,囚供難諉於旣往,在任經歲,不卽摘發,昏謬之罪,在所難免,以此照律,罪笞四十收贖,附過還職,私罪奉敎依允。又照目粘連,副司果尹永輝矣本府議啓內,疾病藉曰難强,差祭終不出齋,揆以事體,終涉駭然,以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,一所巡將羅儉矣本府議啓內,名在省記,無難擅離,蒙點之下,未卽待令,乃反推諉於下屬,誠極駭然,以此照律,罪笞四十收贖,附過還職,私罪奉敎依允爲旀,功議各減一等爲良如敎。又照目粘連,向前李義福段,漕米取耗,雖云襲謬,而事旣現發,法難容貸兺除良,破船之生徵,不卽擧行於判下之初,以致許多年抛置,罪實爲首是白乎旀,李文遠段,漕米之分還,漕錢之取剩,纔因繡啓,已經照律,今不得疊勘是白乎矣,漕船破傷,不卽生徵,前後守令,罪無異同,竝只以此照律,何如?判付啓,依允。又照目粘連,向前申純亦,穀價之乾沒,耗落之取剩,泥生結之漫不摘發,設如分疏之囚供是白良置,難免不職之罪是白遣,價布錢之加斂,事係民隱,不可以時値綿歉,有所參恕,以此照律罪,何如?判付啓,依允。
上在昌德宮。停常參·經筵。
魂宮望祭親行罷還內後,大殿·王大妃殿·中宮殿·嘉順宮·世子宮,內閣·政院·玉堂百官奉慰單子問安。答曰,知道。藥房口傳問安。答曰,知道。
大駕,詣宗廟入齋室後,內閣·政院·玉堂·藥房口傳問安。答曰,知道。王大妃殿·嘉順宮,遣承旨問安。答曰,知道。世子宮,遣宮官口傳問安。答曰,知道。還內後,內閣·政院·玉堂·藥房口傳問安。答曰,知道。
藥房提調李肇源,副提調朴宗薰啓曰,親行望祭,聖慕克伸,侵曉將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
李鼎秉啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,司僕寺內乘來言,捲簾,取稟。傳曰,捲三面。
又啓曰,臣鼎秉,王大妃殿·嘉順宮問安進去,下直之意,敢啓。傳曰,知道。
鄭元容啓曰,卽者義禁府都事來言,今日動駕時,駕側鳴錚罪人沈宜性,移送秋曹云矣,敢啓。傳曰,知道。
傳于李鼎秉曰,南延君事,予所業已洞燭,今聞待罪云,在於莫重守園官,如是之擧,徒損體貌,勿待罪事,嚴飭。
又傳于曰,明日出入番禁軍,試射爲之,處所,以暎花堂爲之。
以統長金道亮手本,武藝別監韓光禹,前後申飭,何等截嚴,而莫重動駕時,無端闕到之狀,萬萬驚駭,爲先除下後,令攸司科治事。
傳于鄭元容曰,如此無嚴之類,不可尋常處之,令訓將各別嚴棍二十度後除下,以懲後弊。
以執義李墷,掌令宋翼淵,持平南奎采,司諫曺錫正牌不進罷職傳旨,傳于鄭元容曰,只推。
以應敎李紀淵,校理李允謙,修撰洪羲瑾,副修撰李羲肇牌不進罷職傳旨,傳于徐鼎輔曰,只推。
以副校理趙經鎭牌不進罷職傳旨,傳于徐鼎輔曰,只推。
徐鼎輔,以弘文館言啓曰,本館下番闕直,事甚未安,應敎李紀淵,校理李允謙,副校理趙經鎭,修撰洪羲瑾,副修撰李羲肇,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,大駕今已還宮,守宮檢校提學南公轍,依定式減下,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以侍講院言啓曰,再明日賓客相見禮時,宮官當爲全數進參,而兼輔德鄭觀綏,兼司書洪益聞,俱有身病,弼善姜世綸在外,兼文學李羲肇本職未肅拜,兼說書未差,無以備員,竝令政院稟旨變通,何如?傳曰,允。
李鼎秉,以戶曹言啓曰,宗廟北墻頹圮處,改築吉日,令日官池景泌推擇,則今七月十六日辰時爲吉云,以此日時,擧行,何如?傳曰,允。
又以戶曹言啓曰,宗廟東西外墻頹圮處,今已完築,依定式刻識年條後,改築間數及監董郞廳看役計士姓名書入,而工匠等姓名,依例載之謄錄,以爲後考之意,敢啓。傳曰,知道。
又以兵曹言啓曰,宗廟大門東邊墻垣頹圮二處,西邊墻垣頹圮六處,西門北邊墻垣頹圮一處,今已畢築矣。各處守直衛軍,竝解送之意,敢啓。傳曰,知道。
又以訓鍊都監言啓曰,本局千摠柳和源,身病甚重,勢難察任,改差,何如?傳曰,允。
鄭元容,以義禁府言啓曰,時囚罪人嚴耆·李一愚,各杖六十收贖,告身盡行追奪,徒一年定配,照律公事判付內依允,各功減一等事,命下矣。嚴耆·李一愚,功減一等,減徒加杖,各杖一百收贖,告身盡行追奪,放送之意,敢啓。傳曰,知道。
又以義禁府言啓曰,時囚罪人趙鎭翊,杖七十收贖,告身盡行追奪,徒一年半定配,照律公事判付內依允,功議各減一等事,命下矣。趙鎭翊功議各減一等,減徒加杖,杖一百收贖,告身盡行追奪,放送之意,敢啓。傳曰,知道。
又以義禁府言啓曰,時囚罪人方禹鼎,杖八十收贖,告身盡行追奪,徒二年,照律公事判付內依允,功減一等事,命下矣。方禹鼎,功減一等,杖七十收贖,告身盡行追奪,江原道鐵原府豐田驛,徒一年半定配,而以議啓內辭意,俱罪目,依例發遣府書吏,押送配所,何如?傳曰,允。
又以義禁府言啓曰,時囚罪人金持泰,杖八十收贖,告身盡行追奪,徒二年定配,照律公事判付內依允事,命下矣。金持泰,杖八十收贖,告身盡行追奪,黃海道鳳山郡洞仙驛,徒二年定配,而以議啓內辭意,俱罪目,依例發遣府羅將,押送配所,何如?傳曰,允。
又以義禁府言啓曰,卽接月令醫員洪得運手本,則時囚罪人李義福,年近八十,泄痢之症,添劇於處濕之餘,登溷無常,症形危惡,李文遠,重得毒痁,寒熱交作,食飮全却,症形不輕云。罪人病勢如此,則一邊保放,一邊草記,曾有定式矣。李義福·李文遠,竝姑保放之意,敢啓。傳曰,知道。
左副承旨任厚常狀啓,臣在於果川下北面上加次山里,本月十三日巳時量,伏奉同副承旨臣尹羽烈次知成帖有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白乎等以,敬奉聖諭,卽爲傳諭于議政府左議政韓用龜是白乎,則以爲臣之今日情地,吁亦窮且蹙矣,欲進也則四維之防範至嚴,欲退也則十行之敦迫愈摯,古人觸藩之喩,正道臣目下光景,惶隘罔措,只願溘然而已。第伏念微臣去就,雖無足輕重,亦關風化之盛衰,與其進而失咫尺之守,無寧退而伏違慢之誅,此臣所以不敢以趨走爲恭,仰累聖朝礪世矜俗之政者也。至於偕來之命,有非負罪賤臣,所敢承當者,向以收還之意,略陳於附奏之末,而見今喉舌之臣,久淹荒陋之地,國體之虧損,尤當如何哉?況此靑黃未交之時,民食孔艱,而殘邑廚傳之弊,尤不可勝言?倘聖明,念及於臣之進退,不係於偕來而徒有妨於民邑,則亦願亟命撤還,一以尊事體,一以省民弊,千萬幸甚,今因聖敎,敢此煩瀆,尤切兢惶俟勘之至云矣。臣旣承偕來之命,故姑爲仍留,緣由竝以馳啓爲白臥乎事良是旀,詮次善啓向敎是事。答曰,前批已諭,卿何必引義,如是屢屢?不必深引,卿其體予前後至意,卽日上來事,爾其更爲傳諭,期於偕來。
李鼎秉啓曰,左議政韓用龜,又使錄事來納命召,何以爲之?敢稟。傳曰,還傳命召。
丙子七月十五日子時,上御齋殿。望祭親行入侍時,行都承旨朴宗薰,右承旨徐鼎輔,右副承旨鄭元容,同副承旨李鼎秉,記事官朴齊明,假注書鄭知容,記注官李昌瑞,別兼春秋鄭基善,直提學金履喬,檢校直閣徐俊輔,檢校待敎李鶴秀,以次侍立。〈時〉至,左通禮跪啓請行禮,上具功服,出齋室,詣通和殿。贊禮前導入北夾門,陞自東階,詣板位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。執禮請行初獻禮,上詣樽所,北向立。執尊者擧羃,鼎輔酌鬱鬯,宗薰以爵受鬱鬯。上詣靈座前,北向立。贊禮跪啓請跪,上跪。宗薰奉香,鼎秉奉香爐跪進。贊禮跪啓請三上香,上三上香。鼎秉奠爐於案,宗薰奉爵跪進。贊禮跪啓請執爵,上執爵以授鼎秉,奠于靈座前。贊禮跪啓請俯伏興少退跪,上俯伏興少退跪。大祝校理李鶴秀進靈座之右,東向,跪讀祝訖,上出戶降復位。亞獻官判敦寧李彦植,終獻官行中樞府事南公轍,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者,皆止哭興再拜興平身。宮闈令納神主如儀,上詣望燎位,大祝燎於坎。贊禮跪啓請禮畢,仍導以行,上入齋室,諸臣以次退出。
丙子七月十五日辰時,大駕詣宗廟,秋展謁入侍時,行都承旨朴宗薰,右承旨徐鼎輔,右副承旨鄭元容,同副承旨李鼎秉,記事官朴齊明·趙雲從,記注官安亨鎭,別兼春秋鄭基善,直提學金履喬,檢校直閣徐俊輔,檢校待敎李鶴秀,以次詣閤。時至,通禮跪啓請外辦,上具翼善冠·無紋黑團領,乘輿出宣化門。藥房提調李肇源,副提調朴宗薰,進前奏曰,侵早勞動,聖體,若何?上曰,一樣矣。肇源曰,王大妃殿湯劑,今日當爲議入,何提調留院乎?上曰,提調留院,可也。至協陽門外降輿所,通禮跪啓請降輿乘輦,上降輿乘輦,由肅章門·進善門·敦化門,至宗廟洞口。通禮跪啓請降輦乘輿,上降輦乘輿,由廟大門,至齋殿門朴。通禮跪啓請降輿,上降輿入齋殿。少頃,改具冕服。贊禮導詣板位,行四拜禮,仍詣殿內奉審訖,詣廟西夾門。通禮跪啓請乘輿,上乘輿,至永寧殿門外。通禮跪啓請降輿,上降輿。贊禮導詣板位,行四拜禮,仍詣殿內奉審訖,還詣齋殿。敎曰,展拜後,問安勿爲之。出榻敎仍改具翼善冠·無紋黑團領,乘輿進發,出廟大門,至降輿所。通禮跪啓請降輿乘輦,到把子橋,入敦化門·進善門·肅章門。敎曰,還宮內門路,以賓陽門爲之。出駕前下敎由建陽門·銅龍門·景化門·集禮門,至明政門。通禮跪啓請降輦乘輿,上降輦乘輿,由明政門入賓陽門,還內。王大妃殿進御香薷君子湯,依前方五貼製入事。出榻敎諸臣以次退出。
上在昌德宮。停常參·經筵。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鼎秉啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴宗薰啓曰,行左承旨李文會,今日不爲仕進,卽爲牌招,何如?傳曰,允。
傳于徐鼎輔曰,禮房承旨,馳詣社稷,奉審摘奸以來。
傳于朴宗薰曰,召對爲之。
徐鼎輔啓曰,藝文提學金羲淳,旣入闕中,不爲肅謝,直爲出去,事甚未安,推考,何如?傳曰,允。
又啓曰,因侍講院草記,再明日賓客相見禮時,宮官當爲全數進參,而兼輔德鄭觀綏,兼司書洪益聞,俱有身病,弼善姜世綸在外,兼文學李羲肇,本職未肅拜,兼說書未差,無以備員,竝令政院稟旨變通事,允下矣。合有變通之道,何以爲之?敢稟。傳曰,在外及有故人,竝許遞,政官牌招開政。
朴宗薰啓曰,行吏曹判書朴宗慶,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書更爲牌招,何如?傳曰,允。參議只推,一體牌招。
有政。吏批,行判書朴宗慶陳疏,參判趙萬元在外未肅拜,參議趙貞喆進,右承旨徐鼎輔進。啓曰,判書朴宗慶陳疏入啓,參判趙萬元在外未肅拜,小臣獨政未安,何以爲之?敢稟。傳曰,只出緊任。以李憲琦爲兼輔德,洪命周爲弼善,李友秀爲兼文學,李奎鉉爲兼司書,蔡弘韻爲吏曹正郞,李海慶爲東部令,李羲平爲監察,兼瓮津府使單申綋,前判官張持大,今加通政,加資事承傳,趙德永爲咸從府使。
傳于徐鼎輔曰,見窠,皆令差出。
再政。李俊秀爲禁府都事,崔仁簡爲典籍,李羲贊爲引儀,耆老所守直官單金輦。
兵批,行判書朴崙壽病,參判尹尙圭未肅拜,參議李翼晉入直進,參知鄭景祚病,同副承旨李鼎秉進,同知單李寅馥,護軍尹序東·申在明·洪遇爕·安橚,副護軍李愚在·尹羽烈,副司直姜世綸,竝單付。
傳于徐鼎輔曰,吏判未差之代,前望單子入之。
吏曹判書前望單子入之,金履陽落點。
兵曹口傳政事,上護軍單朴宗慶。
鄭元容啓曰,大司憲宋穉圭在外,執義李墷,掌令李泰熙·宋翼淵,持平南奎采牌不進,朴潞壽未署經,監察茶時之意,敢啓。傳曰,知道。
以司諫曺錫正,正言朴齊聞·李基栽,執義李墷,掌令李泰熙·宋翼淵,持平南奎采牌不進罷職傳旨,傳于鄭元容曰,只推。
以應敎李紀淵,校理李允謙牌不進罷職傳旨,傳于徐鼎輔曰,只推。
以副校理趙經鎭再牌不進罷職傳旨,傳于徐鼎輔曰,只推。
以修撰洪羲瑾,副修撰李羲肇牌不進罷職傳旨,傳于徐鼎輔曰,只推。
徐鼎輔,以禮曹言啓曰,來八月初一日,大殿除服之節,纔已稟定,而伊日魂宮朔祭相値矣。謹稽謄錄,則有因親享而除之之例,亦有攝事時,自內除之之例,今番則何以擧行乎?敢稟。傳曰,朔祭享後,自內除服矣。
又以禮曹言啓曰,吏曹參議趙貞喆,上疏批旨內,所請依施事,命下矣。依聖敎,以趙最淳第三子石塊,立爲趙正淳之後,立案成給之意,敢啓。傳曰,知道。
徐鼎輔,以戶曹言啓曰,時御所內,各司雨漏處修改吉日,令日官金性錡推擇,則今七月十七日卯時爲吉云,以此日時,擧行之意,敢啓。傳曰,知道。
李鼎秉,以兵曹言啓曰,今七月十七日,武臣堂上朔試射日次,而以宣禧宮親行酌獻禮齋戒相値,不得爲之之意,敢啓。傳曰,知道。
又以訓鍊都監言啓曰,謹依統長金道亮手本判付,今日動駕時,闕到武藝別監韓光禹,各別嚴棍二十度後除下,以懲後弊之意,敢啓。傳曰,知道。
鄭元容,以刑曹言啓曰,右議政金思穆箚子批旨內,省箚具悉卿懇。愼節奉慮,悖通予已洞燭,借他人之名用之,尤爲悖惡,卽自刑曹捉來,嚴問情節事,命下矣。穩城府邊遠充軍罪人梁珪,昌城府邊遠充軍罪人沈宜永,罔夜押送事,發關各該道臣,而待其押來擧行之意,敢啓。傳曰,知道。
右議政金思穆箚曰,伏以太廟祗謁,聖慕克伸,日吉辰良,回鑾萬安,區區慶忭,曷有其極?仍伏念臣於向者,猥上陳懇之章,未蒙允可之音,只恨辭不達意,誠未格天,而顧今左相之屛處江干,浹旬有餘矣。敦勉之絲綸,課日鄭重,辭巽之章奏,旁午登徹,廟務多滯,國事罔涯,臣又惶蹙跧伏,情志莫伸。重以癃痼之疾,轉益柴頓,暑泄頻仍,頑痰升降,貼席僵臥,若無省覺,昨日動駕,竟不得趨參陪扈之列,瞻望雲天,只增悚懍。臣於治箚請譴之際,得聞衛外擊錚人沈宜性,卽充軍罪人宜永之弟云。始焉以肆然無嚴爲驚駭,追聞其事實,則渠兄初不干預悖通,而梁珪偸名冒錄云,若如其言,則梁珪之前後所爲,尤極叵測,此必有多少情節於其間而然,如此之類,豈可責之以冠儒服儒之人乎?大抵今番悖通,實是四百年所未有之變也,朝廷之上,大臣爲重,而幺麽一介白徒,稱以儒通,侵侮詆斥,不有餘力,以致今日朝象泮渙,鼎席空虛,若此不已,則向日聖敎中,必欲空朝廷而乃已者,臣誠萬萬欽仰。今則本罪之外,又添一案,決不可仍而置之,伏願亟命該曹,發配兩罪人,捉致對質,嚴刑窮覈,明正其罪,以重有國之刑政,以杜來後之弊源焉。取進止。答曰,省箚具悉卿懇。愼節奉慮,悖通予已洞燭,借他人之名用之,尤爲悖惡,卽自刑曹捉來,嚴問情節。仍傳于徐鼎輔曰,此批答,遣史官,傳諭于右議政。
行吏曹判書朴宗慶疏曰,伏以載涓吉日,祗謁太廟,聖慕克伸,淸蹕穩旋,區區慶忭之忱,曷有其極?仍伏念臣,猥以菲薄之才,久膺重大之寄,今於見職,前後爲六七除拜,而冒行大政,凡四遭矣。夫物之舊者廢,行之久者止,試之而無可者乃已,此理所固然,勢必不免,而如臣者,卽物之舊而可廢也,行之久而可止也,試之無可而可已者也。然則臣之當遞也,於斯審矣。噫,臣受國厚恩,與天無極,頂踵毛髮,皆我殿下賜也,凡情蹤之屈伸進退,官職之辭受去就,臣不敢揣分任情,而惟殿下命,是承是膺,凡世所謂一切夷險,非臣之所欲擇也。斷斷苦衷,天日照臨,苟使臣才猷足以彌綸一世,鑑識足以辨別群品,內而有激揚之效,外而得黜陟之宜,尊朝廷於日月之上,導俗趨於太和之中,則臣雖萬被睢盱,爲虀爲粉,豈敢不國耳公耳,以圖涓埃之報也哉?今臣則不然,智慮未周於物我,取捨莫分於臧否,居然半年之間,大小政注,不過按簿循格,蹈轍襲套而已。政目一播,瘡疣百出,對揚之地,孤負如此,撫躬踧踖,轉益愧懼。而且臣自來善病之狀,乃聖明之所俯燭,暑濕爲祟,寢食全廢之中,添以毒感,委頓床笫,亦有日矣。以今症情,萬無咫尺蠢動之望,開政有命,庚牌儼臨,末由趨承,玆敢疾聲呼籲,猥瀆崇嚴。伏乞聖慈,亟遞臣吏曹判書之任,回授可勘之人,俾便公私,千萬幸甚。臣無任云云。答曰,省疏具悉。所請依施。
兵曹參判尹尙圭疏曰,伏以臣本以無似,濫躋卿列,每自循省,若隕淵谷,向以前任南邑事,罪重勘輕,尤不勝惶愧之至。夫還穀之法意莫嚴,虛勘之律文至重,謹稽大典,還穀虛勘之過十石以上,無論多寡,其罪一也。臣雖昏劣,亦知所重。故在任之時,適値大無,而另加董督,刻期捧勘,意謂無所欠縮。迺者査還之擧,出於年久之後,而臣所準捧者,反有千餘石之未捧,其間委折,實難詳知,而莫非臣矇未覺察之致也。本其事情,雖異於故犯,論以公法,同歸於虛留,雖曰兩次之逋,非自臣始,未捧之穀,較少其數,決不可以此寬恕也,審矣。臣於對吏之時,略控首實之辭,而王府議讞,視法猶輕,臣實自愧,至今未已。噫,縣邑小治也,糶糴常政也,居小治而任常政,惛不事事,亦旣如此,尙何望備數於淸朝任使之末乎?不意收簪之恩,忽下於跧伏之中,顧臣戀軒之忱,尤倍於逖違之餘,又況時値動駕,義重陪扈,而舊愆方此自訟,新除不敢遽膺,庚牌之下,坐犯違傲,揆以分義,益增悚蹙,玆敢略暴情實,仰瀆崇嚴。伏乞聖明,俯賜鑑諒,亟遞臣職,以安私分,仍治臣瀆擾之罪,以肅朝綱,不勝幸甚。臣無任云云。答曰,省疏具悉。卿其勿辭行公。
吏曹參議趙貞喆疏曰,伏以繼絶存亡,王政之所先,臣竊有私懇之萬萬傷憐者,玆敢仰瀆崇嚴之聽,惟聖明垂察焉。臣之再從祖故右議政臣道彬,後嗣零替,在昔英宗大王,敎以大臣奉祀,事體自別,特命以臣從兄宇喆,立爲其后矣。四十星霜之間,臣之從兄及其子前郡守臣鎭壽,其孫正淳,又不幸而次第淪歿,神版無託,香火已斷,一坏孤墳,樵牧難禁,臣爲是之悲,遍通宗族,欲以臣族孫最淳之第三子石塊,定爲正淳繼子矣。臣雖爲臣門之長,亦不敢不聞于朝,略陳短章。伏乞依英廟朝已例,亟降處分,使之繼絶存亡,不勝幸甚。臣無任云云。省疏具悉。所請依施。
校理李允謙疏曰,伏以臣於見職,豈有一分堪承之望,而只爲昵侍香案,仰承玉音,有除輒膺,出入直廬者,已十有餘年矣。臣旣無情勢,豈敢屢違召命,荐犯傲慢之罪,而臣之老母病情,轉益沈痼,近因晩炎猶酷,將攝失宜,泄痢交劇,食飮全却,眞元大下,精神昏瞀,委貼床第,轉動須人,症形添劇,藥餌罔效,臣方左右扶護,方寸煎灼矣。際玆顒望之餘,召對有命,飭敎繼下,臣若迫於嚴命,一入脩門,則病母扶將,按護之節,傍無替行之人,此臣情地之萬萬悶迫者也,玆敢不避煩瀆,疾聲仰籲。伏乞聖慈,俯賜鑑諒,亟命遞改臣所帶之職,以便救護,仍治臣屢違之罪,以肅朝網,千萬幸甚。臣無任云云。省疏具悉。爾其勿辭救護。
獻納李奎鉉疏曰,伏以臣庸愚疎拙,百不猶人,言責重任,萬不相稱,前後除旨,不敢爲冒進之計,今又特點誤及,庚牌鎭日,愆尤雖積於逋慢,問備每至於例勘,臣且惶且感,益無所措。昨秋太廟,玉輅載戒,群情胥欣,陪班義重,雖不得不承名叩謝,薄伸忱誠,而因仍冒居,實無其望。伏乞亟賜遞改,以安私分焉。臣本不欲以言責自居,然念臣家,以世祿之裔,受國厚恩,河海莫量,而又偏蒙我殿下天地日月之仁之明,先臣伸厚誣之冤,闔門被再造之私,感結幽明,圖報無地,區區移孝之願,如有可以忠君利國,則身不己有,遇事直前卽臣平日素所蘊畜也。今當可言之會,益不勝愚衷自激,故玆敢附陳,惟聖明垂察焉。顧今國家之所可憂者,于內于外,指不勝摟,外而歉饉荐臻,民生殿屎,稅賦不完,儲用罄竭,內而王綱解紐,俗習偸壞,庶僚怠慢,百度不備,一日二日,愈往愈甚。凡今之人,退而坐私室之中,則莫不發言憂歎,而進而立朝廷之上,則左右牽掣,無一人慷慨擔着,殆如巨廈之將頹,而莫之支木,大艑之已漏,而不思備袽,靡靡然竟入危亡而後已,此誠今日群下,偸惰苟容之罪也。然不有以勸之,孰得以勉之,不有以懲之,孰得以懼之,其所以勸之懲之,顧不在於殿下一轉移之間耶?伏念殿下,以大有爲之姿,誕承艱大之投,臨御幾近二紀,治化尙無所成,仁愛有餘而奮發常少,恭儉克著而振刷不足,悠悠汎汎,式至于今,如此而其可謂有願治之志,而何望其丕應之效耶?凡百事爲,先在立志,王者志王,覇者志覇,農者志於豐,射者志於鵠,今我殿下,所當志者,豈非治平邦國而董勵群工乎?方殿下富於春秋,明習庶事,聖學緝熙,玉度康旺,此政君臣上下粹勵圖治之會,而苟安成習,伈泄依舊,六對之廢,勿論事故之有無,三講之停,非止寒暑之頉稟,廟務積滯,詢咨不及,筵接稀闊,交孚無路,以之朝象潰裂,廉隅都喪,主威不立,紀綱掃地,似此貌樣,決非聖世之所宜有,豈不爲之大可懼處乎?伏願殿下,猛省立志,以治平董勵,爲己分內事,凡於發號出令之際,奮發振刷,如風雷之飛厲,霜雪之嚴重,而且於召接之節,日以爲常,講究治道,矯得積弊,則治化之隆,指日可期。惟殿下懋哉懋哉。臣於昨日班退之際,得聞輦路,有沈儒鳴金之擧云,眞所謂世變層生,無所不有者也。臣於此,不勝駭惋,終有所不得泯默者。大抵向來所謂儒通,此果出於公憤乎,出於士論乎?夫莫嚴者公議也,莫重者士論也,士論非他,卽公議之攸在也,公議非他,卽擧世同然之辭也。國人皆曰可,物情歸一然後,方可謂公議,而若非關國家安危,係義理是非,則誠不得容易發論。蓋爲士者,非但爲自重之道也,至於時政小得失,人物小臧否,自有三司可言之人,彼冠儒服儒,讀書修業者,豈可隨事出言,有若有言責者之爲哉?今日之公卿,卽前日之士子也,今日之士子,卽他日之公卿也。其人則固無間於士與公卿,而可言與不可言,則自有所處之不同矣。出位而言,君子猶非之,況無其位而言之,而其言也又非公議之所發乎?今此梁珪之悖通,若一例稱之以士論,則居賢關菁莪之列者,豈不爲之羞愧乎?不可以儒生待之之聖敎,已昭諭,而近聞梁珪發通之初,以獨名送呈齋中,齋中據例不受,則更以沈宜永,添入來呈,而其後其弟之呈單自明,齋儒之顯言冒錄,一世喧傳,物情轉惑,而塗聽風聞,不敢取信矣。果有其弟,肆意鳴冤,驚動天聽之擧,若初旣聯參,而旋生掉脫之計,其罪尤大,合置加律之典矣。始果全昧而橫被借名之變,則到今同罪,豈非冤枉之甚乎?設如其言,則梁珪之賣友欺世,亦可謂罪上添罪,以此以彼,仍置䵝䵢之科,則豈不大有欠於朝家綜核之政乎?梁珪則雖未知何許人,而卽此一事,尤可知其人之不足爲士,其言之不足稱士論也。外托通文之名,內售敲撼之計,不顧倫脊,脅勒爲說,句語論斷,直若伏蒲之官,白簡彈文者,然片紙朝飛於泮齋,相席夕虛於中書,傳聞駭惑,光景愁沮。噫嘻,此何等變怪?昔宋臣韓琦之下車答狂生也,不過曰徐當求退,而未嘗因此去國,今日大臣,以秉軸體國之人,不念事體,蒼皇逬出,有若遭人言之爲者,求諸古大臣處事,亦豈不慨然乎?聖旨昭晰,溫諭連降,臣不必更言,而至於梁珪處分,終未免失之太寬。如渠鄕曲無賴之類,有何一分知識,得聞朝政而辦此乎?其幻面藏頭,穽人濟私之計,明若觀火,此而不痛加覰破,劃卽鋤治,則此輩無所懲畏,將成無窮之憂。使一二雜類,截取片楮,大臣不如意,則今日逐大臣,六卿不如意,則明日逐六卿,以至群僚百執事之私相憎惡者,朝逐暮逐,紛紜不已,則殿下朝廷,其將爲此輩所壞了而任其空虛乎?非但庶僚之惴惴莫保,必至國脈之駸駸受傷,此豈細故小憂也哉?伊日嚴敎,雖出靖世道墍讒說之意,而終歸捨本治末之歎,因此而須有一番大懲創,然後賢關可尊,士趨可端。亟令攸司,拿致梁珪,嚴加究覈,仍與沈宜永對質,使無罪者得免橫罹,有罪者無得幸逭焉。臣嘗伏聞,先朝特禁儒生獨疏之例,申明掌議謹悉之規。於猗盛哉。以先朝崇儒重道之聖意,其於振作士氣,扶植士論之道,靡所不容其極,而猶有此禁之著式者,蓋出於慮後日此等之弊也,豈非今日所可監則者邪?此後,則凡儒生之方外發通者,先受可否於掌議,然後始許發通,仍爲定式,外此矯捄之方,亦令泮長齋任,從長變通,俾杜此等挾雜之弊,似不可已矣。今臣所論,雖涉愚妄,實出於無隱願忠之義,而旣係國家大刑政,則此亦奮發中一事也,勿以人微廢言,則不勝幸甚。臣無任云云。省疏具悉。已諭於大臣箚批,爾其勿辭,察職
丙子七月十六日未時,上御熙政堂。召對入侍時,參贊官朴宗薰,持孟子第七卷,檢校直閣鄭元容,持孟子第七卷,侍講官李泰淳,持孟子第七卷,記事官趙雲從,持孟子第七卷,記注官安亨鎭,持孟子第七卷,記事官李湜,持孟子第七卷,以次進伏訖。上開卷命讀,泰淳,讀自孟子曰,挾貴而問,止仁民而愛物。上曰,文義陳之。泰淳曰挾富挾貴,帝王家所不爲之事,而滕更挾有其二,殊非求師問學之意也。雖以堯·舜之聖,貴爲天子,薄衣菲食,而滕更之反有所挾,此其意,專由於不誠故耳。蓋學問之道,先務誠意上用工,則敎人與受學者,皆能專一矣。上曰,參贊官陳之。宗薰曰,今此章曰,其進銳者,其退速,凡天下萬事,不進則退,非但學問爲然,政令事務,亦莫不有進退之幾,唯立志率氣,接續無間,然後可以進進不已矣。今日旣行召對,繼自今頻開講筵,從容討論,毋或有進銳退速之意,則非但聖學上資益弘多,今當春宮睿學日就之時,必思身敎之義,俾有觀法之地。且於進接講對之時,春宮侍側,其於問難酬酢之節,習熟見聞,則其誘導進益之功,反有勝於春宮書筵之一日一開矣。伏願深留聖意焉。上曰,閣臣陳之。元容曰,挾貴而問以下五挾,一有所挾,則君子輒不爲答者,誠由於其問也,心不一而誠不專也。爲學之道,惟問爲要,昧者非問難識,疑者非問難辨,故曰審問,又曰不恥下問,非但學道爲然,人主出治,萬幾至繁,若不勤咨臣隣,則何以廣聰明而應事務乎?比年召接稀闊,群下憂悶,何幸近日臨殿視事,今又特開講筵,非但臣等之動色歡忭,民庶輿儓,亦皆欣欣胥告矣。然而雖賜召接,臨文講義,不過草草備例而止,則不可謂盡好問之道矣。必時時臨筵,毋或間斷,講學之餘,留心民事,咨訪討論,日以爲常,則自當有裨於治化矣。上掩卷,宗薰曰,玉堂空番,已至許久,見今新涼方屆,而經筵以玉堂之不備,不得入稟,召對命下,而只以一員進參,事體苟艱,違牌玉堂,竝卽申飭牌招,以爲備員入直之地,何如?上曰,依爲之。出擧條泰淳曰,近日玉堂之違牌者,不可不一番飭勵矣。元容曰,近來玉堂空番,萬不成說,蓋玉堂上下番,一日不備,則輒入視事頉稟,其職任之緊重,有如是,而館門長鎖,動以月計,故果皆爲之憂歎矣。上命玉堂先退,泰淳退出。又命退,承史以次退出。
上在昌德宮。停常參·經筵。
夜自五更至十七日巳時,有霧氣。
鄭元容啓曰,大司憲宋穉圭在外,執義李墷,掌令宋翼淵,持平南奎采未肅拜,掌令李泰熙呈辭,持平朴潞壽未署經,監察茶時之意,敢啓。傳曰,知道。
李鼎秉啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,來二十一日朝參日次矣,敢稟。傳曰,停。
徐鼎輔啓曰,來二十一日,輪對日次矣,敢稟。傳曰,當次人受點,後日次侍令。
李鼎秉啓曰,臣鼎秉入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意,勞問,則亦皆好在云矣,敢啓。傳曰,知道。
傳于朴宗薰曰,召對爲之。
傳于徐鼎輔曰,明日先詣毓祥宮展拜後,宣禧宮酌獻禮,該房知悉。
又啓曰,明日大駕詣宣禧宮入齋室後,王大妃殿·嘉順宮問安,何承旨進去乎?敢稟。傳曰,右副承旨進去。
傳于李鼎秉曰,明日出宮內門路,以協陽門爲之。
傳于李鼎秉曰,明日差早開門。
朴宗薰啓曰,今日齋宿,承旨當爲備員,而行左承旨李文會,不爲仕進,卽爲牌招,左副承旨任厚常,奉命在外,何以爲之?敢稟。傳曰,左承旨許遞,前望單子入之,待下批牌招察任。
承旨前望單子入之,洪遇爕落點。
朴宗薰啓曰,今日齋宿,承旨當爲備員,而行左承旨洪遇爕在外,何以爲之?敢稟。傳曰,許遞,前望單子入之,待下批牌招察任。
承旨前望單子入之,李龍秀落點。
以應敎李紀淵,副校理趙經鎭牌不進罷職傳旨,傳于徐鼎輔曰,竝許遞,前望單子入之。
以修撰洪羲瑾,副修撰李羲肇再牌不進罷職傳旨,傳于徐鼎輔曰,竝許遞,前望單子入之。
玉堂前望單子入之,應敎趙民和,副校理洪敬謨,修撰李鍾穆,副修撰姜世綸,落點。
徐鼎輔,以弘文館言啓曰,本館下番闕直,事甚未安,應敎趙民和,副校理洪敬謨,修撰李鍾穆,竝卽牌招,修撰權中淸,自鄕上來云。一體牌招,以爲推移入直之地,何如?傳曰,允。
又以弘文館言啓曰,副校理林處鎭,時在忠淸道石城地,副修撰姜世綸,時在慶尙道尙州地,副修撰李友秀,時在京畿安山地,經筵入番事緊,請斯速乘馹上來事,下諭。答曰,依啓。
又以侍講院言啓曰,新除授兼文學李友秀,時在京畿安山地,書筵入番事緊,斯速乘馹上來事,下諭,何如?傳曰,許遞,前望單子入之,待下批牌招察任。
兼文學前望單子入之,李鶴秀落點。
以忠淸監司洪奭周狀啓,報恩郡殺獄罪人逃躱,過限未捉,惶恐待罪事,傳于鄭元容曰,勿待罪事,回諭。
李鼎秉,以都摠府言啓曰,今日入直內三廳武兼禁軍及軍兵等,當爲中日習射技放,而宣禧宮親行酌獻禮齋戒相値,不得設行之意,敢啓。傳曰,知道。
李龍秀,以戶曹言啓曰,華排設各種,依昨臘淡排設例,磨鍊上下事,自政院口傳下敎矣。本曹例於每年年終,各項物種,依定例都數磨鍊,預先上下於司鑰等處,以爲翌年排用之地,故今年所用,昨冬已爲磨鍊都下。昨年臘以後,別以淡色磨鍊,至今爲用,則年例磨鍊,依數自在,今若更爲上下,便是一年疊下,今不必擧論。至於都下外物種之不得不變色者,自臣曹,參量磨鍊,何如?傳曰,依前下敎爲之,屛風則只一坐修補。
左副承旨任厚常書啓,臣在於果川縣下北面上加次山里,本月十五日午時量,伏奉同副承旨臣李鼎秉次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白乎等以,敬奉聖諭,卽爲傳諭于議政府左議政韓用龜是白乎,則以爲德音渙發,近侍宣召,卽曠絶之禮也,優異之恩也,如非元老宗臣之身佩安危者,不可加之以是禮是恩,況如臣者,滓累違逋之一賤品也,尤焉敢當此?而出都門,旬有餘日,敦召之命,殆無虛日,義分之惶蹙,顧當如何哉?噫,臣之今日情踪,無一步可進之勢,有十分必退之義,聖鑑在上,豈或遺照,而猶且繾綣慰勉,示之以必致之義,此莫非臣忱誠淺薄,屢陳疏啓,未能格聽,以致恩禮之若是屑越,尤是臣死罪也。惟願遄被當律,以安賤分云矣。臣旣承偕來之命,故姑爲仍留,竝以馳啓云云。答曰,觀此附奏,如是浼浼,前後之諭,已悉言矣。其間卿之去京,爲日已久,卽日簉朝事,爾其更爲傳諭,期於偕來。
李鼎秉啓曰,左議政韓用龜,又使錄事來納命召,何以爲之?敢稟。傳曰,還傳命召。
丙子七月十七日午時,上御熙政堂。召對入侍時,參贊官鄭元容,持孟子第七卷,檢校直閣徐俊輔,持孟子第七卷,侍講官李泰淳,持孟子第七卷,記事官朴齊明,持孟子第七卷,記注官曺錫鯤,持孟子第七卷,別兼春秋鄭基善,持孟子第七卷,以次進伏訖。上開卷命讀,泰淳,讀自孟子曰知者無不知也,止是之謂不知務。元容讀自孟子曰不仁哉,止及其所愛也。俊輔,讀自孟子曰春秋無義戰,止流杵也。上曰,文義陳之。泰淳曰,此章之義,專在於務字上,不但爲知者仁者之緩急次第,天下百千萬事,不務則壞了,農者不務,則穀不成,士庶不務,則身不立,國家不務,則政不修,故自正心修身,以至齊家治國平天下之要,皆從務字上出來。伏願殿下,尤用力於務字工夫,則幸甚。元容曰,仁道無過於愛人,知道無過於親賢,而治國共修之道,惟親賢爲先,故所以有急親賢之訓也。天地無獨運之機,君臣有相須之義,兆民之衆,萬機之繁,旣無以獨御,苟不能與賢共之,則自致聰明之偏蔽,機務之叢脞,故自昔明君哲辟,莫不以求賢爲第一急務,汲汲然如不及者此也。然而親賢之道,若不以誠,則徒有親賢之名,未見親賢之實,故急親賢三字,實爲求治之要,而急之一字,尤爲求賢之要者,惟聖明留念焉。俊輔曰,急親賢三字,承宣已以爲第一義仰對,而親賢之本,在於知人,知人之本,在於誠意正心,而人主一心,實爲萬化之源,若於誠正之上,克盡其道,則本源瀅澈,鑑別無差,人之賢愚,莫逃於明鏡止水之中矣。欲盡親賢之要,先務知人,欲致知人之明,先於誠正上着工,進退之間,自致辨別之克明,而賢士大夫,不期親而自親矣。伏願聖明,留神於此焉。上命退,諸臣以次退出。
上在昌德宮。停常參·經筵。
大駕詣毓祥宮,入齋室後,王大妃殿·嘉順宮遣承旨問安。答曰,知道。世子宮遣宮官問安。答曰,知道。仍詣宣禧宮,酌獻禮罷,還內後,內閣·政院·玉堂·藥房口傳問安。答曰,知道。
李鼎秉啓曰,司僕寺內乘來言,捲簾,取稟。傳曰,捲三面。
鄭元容啓曰,臣以王大妃殿·嘉順宮問安進去,下直之意,敢啓。傳曰,知道。
傳于朴宗薰曰,贈贊成家,遣內侍致祭,奉祀孫李宗祥,從其履歷,防禦使待窠調用。
鄭元容啓曰,卽者義禁府都事來言,今日動駕時,駕側鳴錚罪人李廣健,移送秋曹云矣,敢啓。傳曰,知道。
傳于李鼎秉曰,召對爲之。
以應敎趙民和,副校理洪敬謨,修撰李鍾穆·權中淸牌不進罷職傳旨,傳于朴宗薰曰,只推。
朴宗薰,以弘文館言啓曰,本館下番闕直,事甚未安,應敎趙民和,副校理洪敬謨,修撰李鍾穆·權中淸,旣有只推之命,竝卽牌招,以爲推移入直之地,何如?傳曰,允。違牌,勿爲呼望。
李鼎秉,以兵曹言啓曰,一兼禁軍盧世述棍治事,命下矣。決棍十度,懲勵之意,敢啓。傳曰,知道。
鄭元容,以義禁府言啓曰,忠淸監司洪奭周狀啓內,報恩郡殺獄罪人鄭汗卜,越獄逃躱,終未捉得,已過百日之限,當初失囚時,報恩兼任懷仁縣監李在謙,過限未捉之該郡守金民淳,罪狀,竝令攸司稟處事,啓下矣。李在謙·金民淳,俱在任所云,發遣府羅將,拿來,何如?傳曰,待待命拿囚。
左副承旨任厚常書啓,臣在於果川縣下北面上加次山里,本月十七日巳時量,伏奉同副承旨臣李鼎秉次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲臣每承一番恩諭,輒增一番罪戾,豈敢以窮蹙之情,更爲蔓辭仰瀆,而昨伏承聖批,有去京已久,卽爲簉朝之敎,臣奉讀以還,自不覺感極涕零。殿下以朝夕承弼之任,委之於臣,臣以生死隕結之忱,銘之於心,豈欲暫違軒陛之下,遠投郊坰之外,而顧臣必退之義,前已陳暴無餘矣。區區去就,不係日字之久速,斷斷衷赤,唯恐廉防之墮壞,倘聖明俯燭匹夫之微諒,不忍遽加以慢命之誅,則亟賜斥退之恩,使國體無損,臣分獲安焉云矣。臣旣承偕來之命,故姑爲仍留,緣由竝以馳啓云云。答曰,觀卿前後附奏,一向浼浼,卿試思之,前後之批,予幾盡言無遺,則卿之終不承命,是豈體國之義乎?不須多誥,望卿卽日簉朝事,爾其更爲傳諭,期於偕來。
李鼎秉啓曰,左議政韓用龜,又使錄事來納命召,何以爲之?敢稟。傳曰,還傳命召。
吏曹參議趙貞喆疏曰,伏以臣,與新除授吏曹判書金履陽,有內外從應避之嫌,而在下當退,自是公格,玆敢略陳短章。伏乞聖慈,照例遞改,不勝幸甚。臣無任云云。省疏具悉。所請依施。
丙子七月十八日卯時,大駕詣毓祥宮展拜,宣禧宮酌獻禮擧動入侍時,行都承旨朴宗薰,行左承旨李龍秀,右承旨徐鼎輔,右副承旨鄭元容,同副承旨李鼎秉,記事官朴齊明·趙雲從,記注官曺錫鯤,別兼春秋鄭基善,直提學金履喬,檢校直閣徐俊輔,檢校待敎李鶴秀,以次侍立。時至,通禮跪啓請外辦,上具翼善冠·無紋黑團領,乘輿出宣化門。藥房提調李肇源,副提調朴宗薰,進輿前奏曰,侵早勞動,聖體,若何?上曰,一樣矣。至協陽門外,降輿所,通禮跪啓請降輿乘輦。上降輿乘輦,由肅章門·進善門·敦化門,至毓祥宮門外。通禮跪啓請降輦乘輿,入宮大門,至齋殿門外,降輿入齋室,仍敎曰,入齋室後,問安勿爲之。出榻敎少頃,上詣版位,行再拜禮,敎曰,同副承旨,詣延祜宮奉審以來。出駕前下敎乘輿,詣宣禧宮,至彰義宮前路,下輦步過,旋卽乘輦。宗薰曰,彰義宮前路下輦時,同僕內乘,不爲待令,事甚駭然,當該內乘,所當重勘,而本院請推之外,無他可施之罰,何以爲之乎?〈敢稟。〉上曰,事過後拿處,可也。出擧條上至宣禧宮門外,通禮跪啓請降輦乘輿,入宮大門,至齋殿門外,降輿入齋室,敎曰,入齋室後,問安勿爲之。出榻敎仍詣版位,行再拜禮,宗親文武百官,亦以次行禮。贊禮前導詣神位前,三上香,少退跪,仍執盞獻盞訖,大祝進跪讀祝。贊禮啓請俯伏興平身,上俯伏興平身,仍詣望燎位。禮畢,上還御齋殿,敎曰,酌獻禮後,問安勿爲之。出榻敎少頃,鼓三嚴,通禮跪啓請外辦,上出齋殿,乘輦至彰義宮前路,又下輦步過,乘輦入敦化門·進善門·肅章門,還宮內門路,以賓陽門爲之。出駕前下敎由建陽門·銅龍門·明光門·集禮門,至明政門。通禮跪啓請降輦乘輿,上降輦乘輿,入賓陽門,命出標信解嚴,還內,諸臣以次退出。
丙子七月十八日午時,上御熙政堂。召對入侍時,檢校待敎李龍秀,持孟子第七卷,參贊官李鼎秉,持孟子第七卷,侍講官李泰淳,持孟子第七卷,記事官趙雲從,持孟子第七卷,記注官曺錫鯤,持孟子第七卷,記注官李昌瑞,持孟子第七卷,以次進伏訖。上開卷命讀,泰淳,讀自孟子曰有人曰我善爲陳,止財用不足。上曰,參贊官讀之。鼎秉,讀自孟子曰不仁而得國,止所爲義也。上曰,閣臣讀之。龍秀,讀自人能充無欲,止則亦無有乎爾。上曰,文義陳之。泰淳曰,以章內無畏寧爾四箇字觀之,則武王之於百姓,其眷眷敎牖之意,溢於言表,同符陽春,育物之化,無異慈母愛子之恩,故東面而征,西夷怨,南面而征,北狄怨,以致和氣融融之境,而然而書曰,我武惟揚,殺伐用張,此則又是秋霜凜烈之這氣象矣。今我殿下,臨御之後,凡百施措,動合天則,逈出百王,而但柔德稍過,或不無乾斷不足之患。伏願殿下,體念武王威德竝行之意,克施剛柔兼濟之道,則八域臣民,尤用蹈舞,懋哉懋哉焉。上曰,參贊官陳之。鼎秉曰,玉堂所奏剛柔兼濟之說,切而要,約而盡,以臣淺見,無容贅陳,惟願聖明,體念於是焉。上曰,閣臣陳之。龍秀曰,兩臣所奏,竭盡無餘蘊,臣無更達之辭矣。上掩卷。泰淳曰,孟子今已畢講,繼講冊子,以何書爲之乎?上曰,以大學爲之,可也。上命退,諸臣以次退出。
上在昌德宮。停常參·經筵。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鼎秉啓曰,明日常參·經筵,取稟。傳曰,停。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李龍秀啓曰,右承旨徐鼎輔,今日不爲仕進,卽爲牌招,何如?傳曰,允。
李鼎秉啓曰,修撰權中淸,特敎申飭之下,謂有情勢,奉牌闕外,終不承膺,事體所在,誠極未安,從重推考,何如?傳曰,許遞。
又啓曰,三皇忌辰日,親行望拜禮,前期一日,以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,當日承旨進去,奉室奉審。
傳于李龍秀曰,召對爲之。
以右承旨徐鼎輔牌不進罷職傳旨,傳于李龍秀曰,只推。
鄭元容啓曰,大司憲宋穉圭在外,執義李墷,掌令李泰熙·宋翼淵,持平南奎采牌不進,朴潞壽未署經,監察茶時之意,敢啓。傳曰,知道。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于鄭元容曰,只推。
李鼎秉啓曰,卽者吏曹郞廳來言,咸從府使趙德永,諫院則雖已署經,憲府則尙未署經云,除在外·未署經外,未肅拜·呈告人員,竝卽牌招,以爲備員署經之地,何如?傳曰,一司除署經。
以別兼春秋金道喜牌不進罷職傳旨,傳于李鼎秉曰,只推。
李鼎秉,以都摠府言啓曰,都摠管韓致應,以刑曹判書,本曹坐起,晝仕出去之意,敢啓。傳曰,知道。
又以戶曹言啓曰,宗廟北墻頹圮兩處,合十三間半,改築之役,今已完畢之意,敢啓。傳曰,知道。
又以兵曹言啓曰,宗廟北邊墻垣頹圮兩處,今已畢築矣,晝察夜巡軍兵,竝解送直所之意,敢啓。傳曰,知道。
又以兵曹言啓曰,卽接西所衛將張彦極牒報,則集成門南邊內宮墻一間半許頹圮處,今已修築云,把守軍兵,還爲入直之意,敢啓。傳曰,知道。
又以摠戎廳言啓曰,本廳右部千摠申晤,身病猝重,勢難察任,改差,何如?傳曰,允。
丙子七月十九日午時,上御熙政堂。召對入侍時,參贊官李龍秀,持大學,檢校直閣鄭元容,持大學,侍讀官洪敬謨,持大學,檢討官李鍾穆,持大學,記事官朴齊明,持大學,記注官李昌瑞,持大學,別兼春秋鄭基善,持大學,以次進伏訖。上命開卷讀之。敬謨,讀自夫三代盛時,止至實下工夫。上曰,下番讀之。鍾穆,讀自正若顔子所云,止次第以講。上曰,參贊官讀之。龍秀,讀自其日卽甲子,止甲寅序。上曰,閣臣讀之。元容,讀自大學章句序,止億兆之君師。上曰,文義陳之。敬謨曰,大學一書,原於一心,該於萬事,而其本在於修身也,其則曰在乎齊家也,其功用,極於天下之大也。聖人立之以爲敎,人君本之以爲治,士子業之以爲學,用以輔君,是蓋六經之摠要,萬世之大典,自古帝王之所以爲學爲敎爲治之道,皆不外乎是書,而今講御製序文,英廟朝修齊之工,本乎小學,次之以大學,以成五十年郅隆之治。猗歟盛哉。此豈非今日所當繼述者乎?伏願毋徒以聖學上工夫致力,而體驗於修齊之要,以盡作聖之功,克念紹先之道,是臣區區之望矣。上曰,下番陳之。鍾穆曰,上番所陳,極爲切實,伏願體念而臣則無可達者矣。上曰,參贊官陳之。龍秀曰大學一書,原是三綱領八條目,而不外乎敬之一字矣,蓋心爲一身之主宰,敬爲一心之主宰,而非敬無以檢攝身心耳。人之所賦乎天,卽莫非仁義禮智之性,而心是活物,又無形體之模捉,每爲物欲所交蔽,不能乃復其初,故聖人於是乎學問以明之,涵養以持之,以本乎一心之收裁,措諸萬事而得宜。今殿下,處於君師之位,敎育導率之功,專在此一書講明,伏願留意焉。上曰,閣臣陳之。元容曰,大學之奧旨微義,非如臣者所可以文義形容,而蓋其節目規模,細密而廣大,始終本末,相貫而不紊,如逐段理會,則句句字字,莫非修齊之方,治平之道矣。諸臣皆有所奏,臣不敢更爲敷奏矣。上命掩卷,〈又命〉退,玉堂先退。龍秀曰,玉堂上下番俱備,日氣稍涼,經筵,取稟。依例入之乎?上曰,入之,可也。龍秀曰,別兼春秋,卽曾經翰林之人,故每當翰林不備之時,則例皆入直,以備左右史之任,館規卽然,而近日別兼春秋,久不就直,登筵之時,每以兼史替行者,極爲苟且,亦涉未安,卽爲牌招申飭,以爲推移入直之地,何如?上曰,依爲之。出擧條基善曰,臣以史庫事,有所仰達者矣。先朝御製全書刊印後,外史庫奉安件,分遣史官,奉往之意,筵白蒙允,今已三年,而或因史官之不備,或緣事故之相値,荏苒至今,事體悚然。見今秋事均登,成命已久,自本館次次擇日擧行,列聖朝實錄曝曬,亦有年限,而許久過限,或有幾至二限之處,一體擧行,何如?上曰,依此爲之。又命退,承史以次退出。
上在昌德宮。停常參·經筵。
自開東至巳時,灑雨下雨,測雨器水深五分。
藥房提調李肇源,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
李鼎秉啓曰,明日常參·經筵,取稟。傳曰,停。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鼎秉啓曰,備邊司郞廳來言,今日賓廳日次,而左議政韓用龜在外,右議政金思穆有身病,不得來會云矣,敢啓。傳曰,知道。
傳于李鼎秉曰,召對爲之。
李鼎秉啓曰,別兼春秋金道喜,旣有只推之命,更爲牌招,何如?傳曰,允。
鄭元容啓曰,卽者義禁府都事來言,時囚罪人申純等,當爲照律,而判義禁金在昌,知義禁鄭晩錫,俱有身病,同義禁李采在外,只有同義禁尹魯東一人,而照律,次堂例不得擧行云,判義禁金在昌,知義禁鄭晩錫,竝卽牌招,以爲備員開坐之地,何如?傳曰,允。
又啓曰,判義禁金在昌,知義禁鄭晩錫牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,極爲未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲宋穉圭在外,執義李墷,掌令李泰熙·宋翼淵,持平南奎采牌不進,朴潞壽未署經,監察茶時之意,敢啓。傳曰,知道。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于鄭元容曰,只推。
李鼎秉,以弘文館言啓曰,校理李允謙,由限已過,卽爲牌招察任,何如?傳曰,允。
又以禮曹言啓曰,宣禧宮修改時,移還安擇日,分付禮曹爲之,移還安告由祭,依己酉年例爲之事,命下矣。吉日時,令日官池景泌推擇,則今七月二十九日卯時爲吉云,以此日時擧行,先告事由祭,同日曉頭行,移安同日同時,還安及還安祭,事畢後隨時設行事,知委,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,宣傳官李馨秀,身病猝重,勢難供職,呈狀乞遞,改差,何如?傳曰,允。
又以訓鍊郡監言啓曰,因兵曹草記,集成門南邊內宮墻一間半許頹圮處,今已修築,把守金虎門軍,還入直所,將校解送之意,敢啓。傳曰,知道。
又以禁衛營言啓曰,因兵曹草記,宗廟北邊墻垣頹圮兩處,今已畢築,把守軍兵,還入直所,將校則解送之意,敢啓。傳曰,知道。
鄭元容,以義禁府言啓曰,忠淸水使李載弘狀啓內,馬梁僉使趙大福,庇仁縣監李升烈,爲先罷黜,其罪狀,令攸司稟處事,啓下矣。趙大福·李升烈,俱在任所云,趙大福,依例發遣府書吏,交代後拿來,李升烈,發遣府羅將,拿來,何如?傳曰,待待命拿囚。
丙子七月二十日辰時,上御熙政堂。召對入侍時,檢校待敎李龍秀,持大學,參贊官李鼎秉,持大學,侍讀官洪敬謨,持大學,檢討官李鍾穆,持大學,記事官趙雲從,持大學,記注官安亨鎭持大學,別兼春秋鄭基善,持大學,以次進伏訖。上開卷命讀,敬謨,讀自使之治而敎之,止而后能得。上曰,下番讀之。鍾穆,讀自物有本末,止使無訟乎。上曰,參贊官讀之。鼎秉,讀自無情者,止釋正心修身。上曰,閣臣讀之。龍秀,讀自所謂齊其家,止未之有也。上曰,注書讀之。賤臣讀自故治國在,止可以敎國人。上曰,上番讀之。亨鎭,讀自詩云宜兄宜弟,止仁親以爲寶。上曰,下番讀之。基善,讀自秦誓曰,止大學章句大全終。上曰,文義陳之。敬謨曰,大學之敎,蓋自三代晠世,節目之詳,大小之序,秩然具備,而三代以前,則賢聖之君繼作,兼盡君師之責,三代以後,則雖知有君道,不知有師道,學校之敎,寢而不行,敎化陵夷,風俗頹敗,其法雖存,其知者鮮。是故朱夫子序文中,旣曰天必命之,以爲億兆之君師,使之治而敎之,又曰,其所以敎,又皆本之人君躬行心得之餘,蓋天降生民,雖畀以仁義禮智之性,旣無以諄諄然敎之,故必命聖君,敎立於上而化行於下,此易所謂裁成天地之道,輔相天地之宜者也。今殿下,居君師之位,誠正之道,修齊之效,必有躬行心得之餘,先以殿下一身爲立敎之本,君以治之,師以敎之,使大學之敎,復明於世,則治隆俗美之化,不獨專美於三代晠世矣,伏願體念焉。上曰,下番陳之。鍾穆曰,近日連行召對,大學一部,今又畢講,勤學之盛德,臣實欽仰,而第念大學之道,不專在於記誦詞章章句訓詁之學。就其篇中,覽書經之證引,則思齊美於堯·舜之聖,覽詩經之取譬,則期匹休於周·文之德,孜孜講究,毋徒爲口耳之剽竊,則明德新民止善之工,不期進而自進,以至修齊治平之極功,亦皆從此中推去矣。伏願聖明體念焉。上曰,閣臣陳之。龍秀曰,臣別無可陳之文義矣。上曰,參贊官陳之。鼎秉曰,一部大學,孰非切要,而誠意工夫,最爲喫緊,蓋誠是徹上徹下之工,而不誠則無物,故學問而不誠,則無以爲學,治國而不誠,則無以爲國,百千萬事,苟或不誠,則輒致壞了,儘乎誠一字之爲修齊治平之大關捩也。伏願殿下,於誠意上,深留睿念焉。敬謨曰,大學今已畢講,繼講冊子,以何書爲之乎?上曰,以論語爲之,可也。上命玉堂先退,敬謨等退出。龍秀曰,宣禧宮修改時移還安告由祭,依己酉年例爲之事,命下矣。謹稽己酉年謄錄,則獻官以都尉塡差,祭物自太常進排,至於祭文,則親撰以下矣,今番何以爲之乎?上曰,知製敎製進,而勿自內閣擧行,令藝文館擧行,可也。王大妃殿進御香薷君子湯,依前方五貼製入事。出榻敎嘉順宮進服補中君子湯,自今日五貼式日次製入事。出榻敎上命退,承史以次退出。
上在昌德宮。停常參·經筵。
李鼎秉啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴宗薰啓曰,明日常參·經筵,取稟。傳曰,停。
李鼎秉啓曰,來二十五日朝參日次矣,敢稟。傳曰,停。
傳于李龍秀曰,戶房承旨,與禮曹堂上·戶曹郞廳,依定式,馳詣宣武祠,奉審摘奸以來。
傳于李鼎秉曰,召對爲之。
李鼎秉啓曰,判義禁金在昌三牌不進推考傳旨,今方捧入,而開坐命下之後,連事違召,終不承膺,揆以事體,極爲未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,卽者義禁府都事來言,時囚罪人申純等,當爲照律,而判義禁金在昌,享官入直,次堂例不得擧行云,何以爲之?敢稟。傳曰,判義禁許遞,前望單子入之,待下批牌招察任。
判義禁前望單子入之,朴崙壽落點。
李鼎秉啓曰,大司憲宋穉圭在外,執義李墷,掌令李泰熙·宋翼淵,持平南奎采牌不進,朴潞壽未署經,監察茶時之意,敢啓。傳曰,知道。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于李鼎秉曰,只推。
以校理李允謙牌不進罷職傳旨,傳于李鼎秉曰,只推。
以濟州防禦使尹久東狀啓,進上藥材靑皮,未滿定例,惶恐待罪事,傳于李鼎秉曰,勿待罪事,回諭。
李鼎秉,以兵曹言啓曰,今日武臣賓廳講書人員,落點單子,纔已啓下,而召對相値,不得爲之之意,敢啓。傳曰,知道。
左副承旨任厚常書啓,臣在於果川縣下北面上加次山里,本月十九日卯時量,伏奉同副承旨臣李鼎秉次知成貼有旨內,爾以左議政附奏,狀啓馳啓矣,批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲有召必趨,事君之禮,而冒犯違逋之科,有情必伸,自靖之義,而未蒙體諒之恩,夙夜懍蹙,靡所容措。伏況王言如絲如綸,而若是煩複,臣情至窮至迫,而不憚屢瀆,此皆臣難逭之罪也。伏地戰慄,惟鈇鉞是俟而已云矣。臣旣承偕來之命,故姑爲仍留,緣由竝以馳啓云云。答曰,觀此附奏,如是浼浼,前後之諭,已悉言之,卿之引義,亦可謂昭晰無餘。卿其勿復强引不當引之義,卽爲上來事,爾其更爲傳諭,期於偕來。
李鼎秉啓曰,左議政韓用龜,又使錄事來納命召,何以爲之?敢稟。傳曰,還傳命召。
說書洪彦謨疏曰,伏以臣幸蒙恩由,省掃先壠,情禮稱伸,榮感無極,返命未踰一日。卽聞臣之老母,在臣兄西邑任所,素患痰眩之症,不服水土,宿祟闖發,浹旬彌劇,重以霖濕中傷,泄痢交作,胃閉而却食,神煩而失睡,委身床第,湯餌罔效,病中呻囈,思欲見臣云。臣身係朝籍,旣曠省覲,母子離闈,音問間闊,寤寐憂戀之中,猝聞此報,五內煼灼,按住不得,今方刻日往省,而由限纔過,官銜尙縻,又以瑣細情私,仰瀆崇聽,極知僭越,而方寸已亂,不遑他計,玆敢陳章徑行。伏乞聖慈,曲垂鑑諒,特遞臣所帶職名,俾便往護,仍治臣擅行之罪,以肅朝綱焉。臣無任云云。省疏具悉。爾其勿辭救護。
丙子七月二十一日辰時,上御熙政堂。召對入侍時,檢校待敎朴宗薰,持論語第一卷,參贊官李鼎秉,持論語第一卷,侍讀官洪敬謨,持論語第一卷,檢討官李鍾穆,持論語第一卷,記事官朴齊明,持論語第一卷,記注官安亨鎭,持論語第一卷,別兼春秋鄭基善,持論語第一卷,以次進伏訖。上命開卷讀之。敬謨曰,集註序說,或有進講之時,或有不講之時,今番何以爲之乎?上曰,只讀序說,可也。敬謨,讀自史記世家,止作中庸。上曰,下番讀之。鍾穆,讀自子曰學而,止患不知人也。上曰,閣臣讀之。宗薰,讀自子曰爲政,止有恥且格。上曰,參贊官讀之。鼎秉,讀自子曰五十有五,止以爲孝乎。上曰,注書讀之。賤臣,讀自子曰吾與回言,止人焉瘦哉。上曰,上番讀之。享鎭,讀自子曰溫故而知新,止而後從之。上曰,下番讀之。基善,讀自子曰君子周而不比,止斯害也已。上曰,文義陳之。敬謨曰,學而·爲政兩篇,今日幾爲盡講,而開卷第一義,卽學而章也。淺言之則初學入德之門,莫切於此,推以言之,則聖神功化之極,實亦無以加此。章句雖不多,而分三節看之,卽一部,大學之全體大用,其工夫效驗,徹頭徹尾。夫學而時習,卽大學之明明之德,而在人君則遜志時敏之時,同此時字也。朋來而樂者,卽大學之新民,而在人君則修文德以來之來,同此來字也。不知不慍,卽大學之止於至善,而在人君則蕩蕩乎民無能名焉,同此極功也。是故朱夫子表揭於首章,以示學者之先務,一言而上下皆通,聖凡一致,雖於六經之中,鮮有此章之比,於此章,思繹而推類,則其餘自然易曉。伏願留神體驗焉。上曰,下番陳之。鍾穆曰,上番文義,至爲切實,臣則無容更陳矣。上曰,閣臣陳之。宗薰曰,臣亦別無可陳者矣。上曰,參贊官陳之。鼎秉曰,子曰溫故而知新,可以爲師矣。故者舊所聞,新者今所得,大凡爲學之道,必於經傳上,句句尋繹然後,可以次第究得。殿下於召對進講之際,勿以多奏爲課,從略讀去,發問論難,則必有實見得之效。伏願留念焉。上掩卷命退,諸臣以次退〈出〉。
上在昌德宮。停常參·經筵。
李鼎秉啓曰,明日常參·經筵,取稟。傳曰,停。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鼎秉啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于李鼎秉曰,召對爲之。
傳于李鼎秉曰,贈贊成祠版,在祀孫任所云,獻官與諸執事,以地方官及察訪,塡差致祭。
鄭元容啓曰,大司憲宋穉圭在外,執義李墷,掌令李泰熙·宋翼淵,持平南奎采牌不進,朴潞壽未署經,監察茶時之意,敢啓。傳曰,知道。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于鄭元容曰,只推。
李鼎秉,以禮曹言啓曰,來八月初八日,宣禧墓局內汰落處補築時,依丙申年本墓莎草修改時遣儀賓致祭例,擧行事,命下矣。丙申年,則祭物·執事官,皆自本道擧行,而到今事體所重,與丙申有異,祭物,令太常進排,執事官,令吏曹差出,何如?傳曰,允。
鄭元容,以義禁府言啓曰,保放罪人李文遠·李義福,還囚照律,朴善浩·金基弼,還囚議處以入,而朴善浩病勢,一向未差,仍爲保放之意,敢啓。傳曰,知道。
禁府照目粘連,牙山前縣監李義福,喪人李文遠等矣本府議啓內,李義福段,漕米取耗,雖云襲謬,而事旣現發,法難容貸兺除良,破傷船之生徵,不卽擧行於判下之初,以致許多年抛置,罪實爲首是白乎旀,李文遠段,漕米之分還,漕錢之取剩,纔因繡啓,已經照律,今不得疊勘是白乎矣,漕船破傷,不卽生徵,前後守令,罪無異同,竝只以此照律罪,李義福段,從重論杖一百收贖,告身盡行追奪,李文遠段,杖一百收贖,告身盡行追奪,竝只私罪奉敎依允爲旀,竝只功議各減一等爲良如敎。又照目粘連,金海前府使申純矣本府議啓內,穀價之乾沒,耗落之取用,泥生結之漫不摘發,設如分疏之囚供是白良置,已難免不職之罪是白遣,價布錢之加斂,事係民隱,不可以時値綿歉,有所參恕,以此照律,罪杖六十收贖,告身盡行追奪,徒一年定配,私罪奉敎依允爲旀,功減一等爲良如敎。又啓目,報恩郡守金民淳原情云云。問目內辭緣,泛稱遲晩,刑推得情,何如?啓除刑推議處爲良如敎。又啓目,司僕寺內乘元榘原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?啓依允。又啓目粘連,向前朴善浩段,漕米分給,在於前官是白遣,翌年之初不出耗,道査亦有所據是白乎矣,一年耗條取用,雖屬公下,難免襲謬之失,以此照律爲白乎旀,金箕弼段,報營受題,以他穀分給,則不可混歸於漕耗之取用,合有參恕之道,分揀放送,何如?啓依允。
鄭元容,以義禁府言啓曰,時囚罪人申純,杖六十收贖,告身盡行追奪,徒一年定配,照律公事判付內,依允,功減一等事,命下矣。申純功減一等,減徒加杖,杖一百收贖,告身盡行追奪,放送之意,敢啓。傳曰,知道。
丙子七月二十二日辰時,上御熙政堂。召對入侍時,參贊官李鼎秉,持論語第一卷,檢校直閣鄭元容,持論語第一卷,侍讀官李允謙,持論語第一卷,檢討官李鍾穆,持論語第一卷,記事官趙雲從,持論語第一卷,記注官李昌瑞,持論語第一卷,別兼春秋鄭基善,持論語第一卷,以次進伏訖。上命開卷讀之。允謙讀自子曰由誨女,止祿在其中矣。上曰,下番讀之。鍾穆讀自哀公問曰何爲則,止不能則勸。上曰,文義陳之。允謙曰,論語一部,字字句句,的當精美,別無可以拈出敷陳者,而大抵典學之工,莫要於體驗二字,殿下今若於此書中,逐段理會,眞實體驗,至於貫通而浹洽,則日新之功,不期至而自至矣。伏願聖明體念焉。上曰,下番陳之。鍾穆曰,上番所奏切實,臣無容贅陳矣。上曰,參贊官陳之。鼎秉曰,孔子對哀公之問,有曰擧直錯諸枉則民服,蓋爲國之道,無出於擧直錯枉,苟欲擧錯之得義,宜先得人而用之,得人然後,自可以安民矣。得人之要,在於知人,知人鑑衡,係乎明德。伏願殿下,克明明德,以爲擧直錯枉之本,以爲知人安民之基焉。上曰,閣臣陳之。元容曰,臣則別無可陳者矣。上掩卷,命玉堂先退,允謙等退出。又命退,承史以次退出。
上在昌德宮。停常參·經筵。
自酉時至人定,灑雨下雨,測雨器水深一分。
自人定至二十四日開東,灑雨下雨,測雨器水深四分。
李鼎秉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,明日常參·經筵,取稟。傳曰,停。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于李鼎秉曰,召對爲之。
傳于李鼎秉曰,戶判未差之代,政官牌招開政。
李鼎秉啓曰,行吏曹判書金履陽牌不進推考傳旨,今方捧入,而開政命下之後,如是違牌,事甚未安,參判趙萬元在外,參議未差,判書更爲牌招,何如?傳曰,允。
又啓曰,行吏曹判書金履陽再牌不進推考傳旨,今方捧入。而開政命下之後,連事違傲,無意承膺,揆以事體,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行吏曹判書金履陽,疏批已下,卽爲牌招,何如?傳曰,允。
又啓曰,行吏曹判書金履陽牌不進推考傳旨,今方捧入。而開政命下之後,連事違召,終不承膺,事體道理,俱極未安,更爲牌招,何如?傳曰,允。
又啓曰,行吏曹判書金履陽再牌不進推考傳旨,今方捧入。而開政命下之後,一向違傲,終不承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
鄭元容啓曰,大司憲宋穉圭在外,執義李墷,掌令李泰熙·宋翼淵,持平南奎采牌不進,朴潞壽未署經,監察茶時之意,敢啓。傳曰,知道。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于鄭元容曰,只推。
李鼎秉,以吏曹言啓曰,今此社稷大祭祭官中,時無職名人,令該曹口傳付軍職,何如?傳曰,允。
兵曹口傳政事,副司果單李羲肇。
李鼎秉,以奉常寺都提調·提調意啓曰,東耤親耕田所種皮稷打作,則所出爲一石八斗之意,敢啓。傳曰,知道。
左副承旨任厚常書啓,臣在於果川縣下北面上加次山里,本月二十一日辰時量,伏奉同副承旨臣李鼎秉次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲臣課日封奏,瀝盡滿腔血懇,而伏承前後批旨,誨飭而慰勉之者,愈往愈摯。今又以昭晰無餘之敎,俾開進身之路,臣於是仰佩殊眷,俯察微悃,誠不勝感惶抑塞之至。向來處分,旣嚴且正,日月臨赫,魑魅莫遁,今臣所引,實不在於未盡昭晰也。其自悼者,如臣無似,久竊台鉉,未效絲髮,蹲仍不去,受此汚衊,從此朝廷,緣臣而不尊,頹敗之綱,泮渙之象,莫可收拾,言念及此,臣罪何居。惟願亟降威罰,以爲不忠者之戒焉云矣。臣旣承偕來之命,故姑爲仍留,緣由竝以馳啓云云。答曰,觀此附奏,一向浼浼,予之諭於卿,可謂罄悉無餘,卿之前後辭引,尤爲已伸卿之至意。況廟務積滯,今至幾箇日也,卿其更勿强引,以答予意,以副予望事,爾其更爲傳諭,期於偕來。
李鼎秉啓曰,左議政韓用龜,又使錄事來納命召,何以爲之?敢稟。傳曰,還傳命召。
鄭元容,以義禁府言啓曰,保放罪人朴善浩,還囚照律以入之意,敢啓。傳曰,知道。
禁府照目粘連,牙山前縣監朴善浩矣本府議啓內,漕米分給,在於前官是白遣,翌年之初不出耗,道査亦有所據是白乎矣,一年之耗條取用,雖屬公下,難免襲謬之失,以此照律,罪笞五十收贖,解見任別敍,私罪,奉敎依允。又啓目粘連,向前金民淳亦,罪人逃失,雖在兼官,限內未及捉得,不飭之失,在所難免,以此照律罪,何如?判付啓,依允。又啓目粘連,向前元榘亦,雖緣未及容旋,而不能待令於信地之罪,在所難免,以此照律,何如?判付啓,依允。
禁府照目粘連,司僕內乘元榘矣本府議啓內,雖緣未及容旋,而不能待令於信地之罪,在所難免,以此照律,罪笞四十收贖,附過還職,私罪啓依允爲旀,功減一等爲良如敎。又照目粘連,報恩郡守金民淳矣本府議啓內,罪人逃失,雖在兼官,限內未及捉得,不飭之失,在所難免,以此照律,罪笞四十收贖,附過還職,私罪啓依允爲旀,功減一等爲良如敎。
行吏曹判書金履陽疏曰,伏以臣待罪司農,際時艱急,才智窮竭,尺寸無補,夙夜憂遑,不知所出,忽不自意,移授臣以選部之長,擔夯纔卸,責任反大,一如經涉重險,前臨漲海,是豈臣一己之憂而已哉?用財用人,王政之體要,治忽之關棙,而乃以如臣之倥侗衰朽,無一可紀者,隨闕塡補,殆若歷試者然,朝家官人之政,若是之苟焉,而欲望其維持世道,彌綸國事,則嗚呼,其左矣,無待乎有識之竊歎,而臣實爲之大懼也。況臣於昨秋叨是職也,因一二玉堂之隨衆注擬,臺評峻發,遣辭深緊,臣旣自引而遞,終關大僚之去就,臣若以事屬經年,捐作細故,平步宿趼,則竊恐人言不足畏之語,不幸近之矣。且況臣於此事,非徒往者不可諫,卽亦來者不可追。夫朝廷用捨,公議是視,苟非國人之所共棄而棄之,是私意也。臣之前所注擬者,本非創出己臆,不過因襲舊望,而奈物情不齊,人見各異,前後政官,竝被論列,臣若懲前狼狽,從而枳之,則恐非公議之所安也。苟或信臣本心,依前檢擬,則便是知罟擭而莫之辟也。不激不隨,實爲兩難,此尤臣難冒之大端也,庚牌荐降,趨簉無路。伏乞聖慈,察臣材器之不稱,諒臣情地之難安,亟賜鞶褫,回授時彦,深存愼簡之義,曲垂全保之澤焉。臣無任云云。答曰,省疏具悉,卿其勿辭行公。
丙子七月二十三日辰時,上御熙政堂。召對入侍時,參贊官李鼎秉,持論語第一卷,檢校直閣徐俊輔,持論語第一卷,侍讀官李允謙,持論語第一卷,檢討官李鍾穆,持論語第一卷,記事官朴齊明,持論語第一卷,記注官曺錫鯤,持論語第一卷,別兼春秋鄭基善,持論語第一卷,以次進伏訖。上命開卷讀之。允謙讀自或謂孔子曰奚不爲政,止所損益可知也。上曰,下番讀之。鍾穆,讀自周因於殷禮,止雖百世可知也。上曰,文義陳之。允謙曰,此章夫子之對或人也。以君陳孝友之施於有政告之,善政者,爲治之具,孝者,爲仁之本也。成王之命釐東郊也,不求威猛剛克之臣,而必求君陳孝恭之德,蓋難化者商民也,不可以威猛制之,必以仁孝爲治,然後庶幾感化故也。君陳,能推居家篤行之孝,以爲治洛化民之本,此不過源於一家之政,而施之有國者也。一家之政,便是齊家。傳曰,欲治其國者,先齊其家,又曰,齊家而後國治,人君致治之道,亶由於以孝爲理,而其要道,卽修身而齊家,齊家而以至於平天下,次第條理,亦不外是。伏願益加體念焉。上曰,下番陳之。鍾穆曰,上番所陳好矣,臣則別無可達者矣。上曰,參贊官陳之。鼎秉曰,大車無輗,小車無軏,其何以行之哉?夫車之恃而行之者輗也,人之所以立者信,則紀綱者,國之元氣,國無紀綱,其何以爲國乎?國之有紀綱,猶人之有血氣,人無血氣,百病交作,國無紀綱,百弊俱生。以當今言之,紀綱頹廢,百度懈弛,若此不已,國勢委靡,可立而待也。如欲大振作大更張,必也以剛果而濟之。伏願殿下,於剛果上,猛省留神焉。上曰,閣臣陳之。俊輔曰,參贊官所奏,極爲切實,伏願體念,而臣則無可陳者矣。上命掩卷,諸臣以次退出。
上在昌德宮。停常參·經筵。
自開東至未時,灑雨下雨,測雨器水深二分。
自人定至夜五更,灑雨下雨,測雨器水深二分。
朴宗薰啓曰,明日常參·經筵,取稟。傳曰,停。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于鄭元容曰,召對爲之。
備忘記,黃海水使申綋下直,長弓一張·長箭一部·片箭一部·筒兒一箇,賜給。
傳于李龍秀曰,戶曹判書前望單子入之。
戶曹判書前望單子入之,朴宗慶落點。
朴宗薰啓曰,行吏曹判書金履陽三牌不進推考傳旨,今方捧入。而開政命下之後,連爲違召,終無變動,事體道理,誠甚未安,所當更請牌招,而係是一日四牌,何以爲之?敢稟。傳曰,更爲牌招。
有政。吏批,行判書金履陽進,參判在外未肅拜,參議未差,行左承旨李龍秀進。以李憲琦爲吏曹參議,趙琮鎭爲修撰,李惟命爲刑曹參判,李愚在爲大司成,李魯應爲敦寧判官,成元柱爲庇仁縣監,尹致民爲南部令。
兵批,行判書朴崙壽進,參判尹尙圭病,參議李翼晉病,參知鄭景祚病,同副承旨李鼎秉進。以許溟爲宣傳官,柳烇爲曹司衛將,尹悅厚爲慶熙將,金魯哲爲宣傳官,趙建洙爲宣傳官,洪枃爲都摠都事,李應燮爲中樞都事,李達模爲翊贊,李憲承爲衛率,張宅運爲守門將,趙相仁爲馬梁僉使,護軍洪遇爕·李文會,副護軍趙貞喆·張持大·姜鎭華,副司果洪羲瑾·權中淸,以上竝單〈付〉。
再政,以徐有近·崔舜鳳爲訓鍊主簿。
鄭元容啓曰,大司憲宋穉圭,執義李墷,掌令李泰熙·宋翼淵,持平南奎采牌不進,朴潞壽未署經,監察茶時之意,敢啓。傳曰,知道。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于鄭元容曰,只推。
李鼎秉,以兵曹言啓曰,卽接慶熙宮入直衛將李寅馥牒報,則本宮內都摠府前,中松一株,因風折落云,依例斫去之意,敢啓。傳曰,知道。
南延君球疏曰,伏以臣千萬不似之質,猥承守園之命,震越罔措,籲免無路,夙夜戰兢,罪戾日積。忽於日前前銜之疏,伏見批旨下者,骨驚心悼,五內失守,無以自容於天地之間,而聖敎嚴重,昭晰備至,臣惶隕感激,不覺血淚之被面也。嗚呼,今臣所叨之任,事體何等重大,禮節何等嚴正,則臣雖萬萬無狀,亦具彝性,此豈道理之所敢有?而其疏本,雖未得見,傳說狼藉,遣辭無非慘毒,其中有人臣所不忍聞之說,苟如人言,臣雖萬被誅戮,亦有餘罪,而臣之有罪無罪,惟聖明在上,臣何敢覼縷自明也哉?席藁蹙伏,惟俟嚴罰之加矣。不意恩覆曠絶,責諭荐降,拔之坑坎,措諸袵席,曲庇造化,必欲其全生,至有譴斥言者之擧,歷數千古,豈有如臣遭罹,而又豈有如臣拯拔洗濯,若是鄭重哉?人言之來,不敢一一對辨,而臣若奉公持身,不至於悖謬,則人言之罔極,奚至於是乎?卽此一款,臣罪難貰,崩迫之極,不得不仰天呼籲。伏乞天地父母,亟降嚴誅,以昭王章,以靖臣法。臣無任云云。答曰,省疏具悉。前銜疏,已洞燭罪之,於卿何有?然卿亦尤爲小心,有改無勉,報答國家親親之義。
丙子七月二十四日辰時,上御熙政堂。召對入侍時,檢校待敎朴宗薰,持論語第一卷,參贊官鄭元容,持論語第一卷,侍讀官李允謙,持論語第一卷,檢討官李鍾穆,持論語第一卷,記事官趙雲從,持論語第一卷,記事官李湜,持論語第一卷,別兼春秋金道喜,持論語第一卷,以次進伏訖。上命開卷讀之。宗薰曰,此卷自止,不過數三節小一章矣,何以爲之乎?上曰,以此卷仍讀之也。允謙,讀自子曰非其鬼,止無勇也。上曰,文義陳之。允謙曰,此章非其鬼祭之,見義不爲兩段,似非比類對擧者,而非其鬼祭之,卽不當爲而爲者也,見義不爲,卽當爲而不爲者也。夫子聖訓,只取其當爲與不當爲而對言之耳。夫義者,事之宜也,凡於日用事爲之間,見其當爲之義,猶且恬常滯故,少無奮勵振發之意,則末流之弊,自然馴至於因循退托之境,故智仁勇三德中,勇是剛果直前,無所疑憚之第一要道。此非但學問工夫中成終底道理,日用常行間事之當爲處,隨事勇決,斷然行之,然後可免委靡不振之歎。伏願於勇字上,深留聖意焉。上曰,下番陳之。鍾穆曰,上番所奏切實,臣無更達之辭矣。上曰,閣臣陳之。宗薰曰,玉堂所陳勇決之義好矣。然勇決亦非有別般工夫,此章緊要處,專在見字爲字上。蓋旣曰見義,則是已知之也,旣知之,則必爲之然後,可以收效凡人之患,只是不爲而已。今日行一事,明日行一事,爲之不已,則此便是勇也,非但學者,雖以人君出治之道言之,當講筵則問難討論,遇公事則判決可否,莫不皆有當行之則,此卽所謂見義而爲之也。推之萬事,精粗皆然,若漠然不爲,則有何勇決之可論乎?臣則曰,此章着眼處,在爲字,伏願以此留神焉。上曰,參贊官陳之。元容曰,臣則別無可陳者矣。上命掩卷退,諸臣以次退出。
上在昌德宮。停常參·經筵。
藥房提調李肇源,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
徐鼎輔啓曰,明日常參·經筵,取稟。傳曰,停。
李鼎秉啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而左議政韓用龜在外,右議政金思穆有身病,不得來會云矣,敢啓。傳曰,知道。
傳于李鼎秉曰,召對爲之。
朴宗薰啓曰,藥房提調·副提調,持湯劑來待矣。傳曰,封入。
傳于朴宗薰曰,吏曹參判未差之代,前望單子入之。
吏曹參判前望單子入之,尹序東落點。
徐鼎輔,以弘文館言啓曰,新除授修撰趙琮鎭,卽爲牌招察任,何如?傳曰,允。
以修撰趙琮鎭牌不進罷職傳旨,傳于徐鼎輔曰,許遞,前望單子入之。
修撰前望單子入之,申綽落點。
朴宗薰,以吏曹言啓曰,今此宣禧宮修改告由祭,典祝官兼大祝,前佐郞洪命周塡差,而時無職名,令該曹口傳付軍職,何如?傳曰,允。
李鼎秉啓曰,大司憲宋穉圭在外,執義李墷,掌令李泰熙·宋翼淵,持平南奎采牌不進,持平朴潞壽未署經,監察茶時之意,敢啓。傳曰,知道。
以執義李墷,掌令李泰熙·宋翼淵,持平南奎采,司諫曺錫正,獻納李奎鉉,正言朴齊聞·李基栽牌不進罷職傳旨,傳于李鼎秉曰,竝許遞,前望單子入之,待下批牌招察任。
臺諫前望單子入之,執義崔時淳,掌令任俊常·兪應煥,持平柳榮五,司諫姜浚欽,獻納林景鎭,正言李趾秀·洪周命,落點。
徐鼎輔,以侍講院言啓曰,王世子進講小學第一卷,今已畢講,第二卷繼講之意,敢啓。傳曰,知道。
又以禮曹言啓曰,大殿除服後,親享魂宮時,服色當爲稟定,而謹稽謄錄,則先朝丁未年文禧廟小祥除服後,親臨魂宮墓所服色,問議大臣後,有出還宮時,從常用吉服,入廟時,自齋殿改御黲袍,近侍及百官從上服,掖隷用靑色之命矣。今番則何以擧行乎?敢稟。傳曰,依此爲之。
又以禮曹言啓曰,大殿服盡前,殿庭軒架前後部鼓吹,依補編受敎,竝去之事,已爲啓下矣。謹稽謄錄,則除服之後,依例擧行,而惟於魂宮行禮出還宮時,限禫祭,有陳而不作之例,今亦依此擧行乎?敢稟。傳曰,軒架鼓吹,待附宮陳之,可也。
左副承旨任厚常書啓,臣在於果川下北面上加次山里,本月二十三日巳時量,伏奉同副承旨臣李鼎秉次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲臣前後數行之奏,未達危蹙之情,尙逭重誅,虛辱聖眷,徊徨江干,獨自阻於遂物之化,跼高蹐厚,如窮無歸。噫,臣之受人齮齕,相職爲之祟耳。若使職名在身,則今雖趨承明命,必當又觸駭機,不得一日之安,而重貽朝廷之羞,臣豈忍爲此哉?日夜北望之祝,惟在亟賜荃察,俾全株守而已云矣。臣旣承偕來之命,故姑爲仍留馳啓云云。答曰,觀此附奏,如前引義,實爲慨然。噫,卿之去京,爲日已久,予之俟卿,不啻如渴。卿其更勿引不當引之義,卽日上來,以副予眷眷之意事,爾其更爲傳諭,期於偕來。
李鼎秉啓曰,左議政韓用龜,又使錄事來納命召,何以爲之?敢稟。傳曰,還傳命召。
吏曹參判趙萬元疏曰,伏以臣向陳微懇,未蒙體諒,病伏鄕廬,虛帶銓銜,三朔于玆矣。苟有一分可强之勢,則豈敢以區區賤疾,每煩黈纊之聽,自歸猥屑之科,而疾痛之呼父母,常情之固然,與其慢命而偃處,毋寧龥情而祈免,臣於是,益不勝惶阨靡措之至。第臣目下病情,漸至難醫,積年失血之症,闖乘衰朽之氣,歲加月增,一番所失,多則計以升斗,氣血內耗,榮衛外鑠,危症敗兆,層生疊發,有時昏窒,不省四到者,亦屢矣。加以月前,暑癨成泄,首尾數朔,苦歇無常,近遇微涼,一倍添劇,舊症新祟,百道交攻,眞元澌陷,胃氣虛弱,對投之劑,終無分效,朝晝之食,未滿數合。精神昏若墜霧,形症轉成浸紙,比諸向來陳龥之時,又不啻落下幾層,淹淹床第,差完無期,病中譫囈,常在於恩命之未謝,職名之尙縻,食息靡安,寸忱如結。又況佐貳之有時代斲,爲任不輕,有非閒司冗官之比,則豈可久授於荒野呻吟之蹤,以作其癢疴之坊乎?在公器而殆甚苟且,揆私心而只增罪戾,反覆思惟,衷情轉苦,玆從縣道,力疾露章,干瀆崇嚴。伏乞聖慈,諒其病而恕其僭,亟遞臣所帶天官之任,俾職事無曠,微分獲安焉。臣無任云云。答曰,省疏具悉。所請依施。
丙子七月二十五日卯時,上御熙政堂。藥房入診,召對同爲入侍時,提調李肇源,副提調朴宗薰,記事官朴齊明,記注官安亨鎭,別兼春秋金道喜,以次進伏,醫官吳千根·秦東秀·卞之錞·洪旭浩·白成五·李命運,進伏楹外訖。上曰,玉堂何不入來乎?宗薰曰,召對則未承同爲入侍之下敎,故不爲入來矣。上曰,注書出去,與玉堂同入。賤臣承命出傳,與玉堂同入進伏。肇源曰,近日新涼驟至,聖體,若何?上曰,一樣矣。肇源曰,王大妃殿氣候,何如?上曰,一樣矣。肇源曰,嘉順宮氣候,何如?上曰,一樣矣。上曰,醫官,只三人入診,可也。旭浩·東秀·之錞,入診訖,退伏,以次奏曰,脈度左右三部調均矣。旭浩奏曰,天氣暑退,調理之劑,當爲議定,故敢此仰達矣。上曰,唯。肇源曰,白成五待令矣。上曰,置之,可也。肇源曰,乳香膏連爲製入乎?上曰,唯。宗薰曰,南延君疏批中,無靦之靦字,以文理觀之,似是勉字,以勉字改頒布乎?上曰,唯。仍命藥房先退,肇源等退出。參贊官李鼎秉,持論語第二卷,檢校直閣徐俊輔,持論語第二卷,侍讀官李允謙,持論語第二卷,檢討官李鍾穆,持論語第二卷,記事官朴齊明,持論語第二卷,記注官安亨鎭,持論語第二卷,別兼春秋金道喜,持論語第二卷,以次進前。上命開卷讀之。允謙,讀自孔子謂季氏八佾,止祭神如神在。上曰,下番讀之。鍾穆,讀自吾不與祭,止旣往不咎。上曰,參贊官讀之。鼎秉,讀自管仲之器小哉,止以夫子爲木鐸。上曰,閣臣讀之。俊輔,讀自子謂韶,止吾何以觀之哉。上曰,文義陳之。允謙曰,第一章季氏八佾二章,三家雍徹云云,痛陪臣僭竊之罪,有此譏貶之辭者也。蓋君臣之分,截然不侔,故傳曰,下不可以凌上,臣不可以儗君,此天地之常經,古今之大義也,而其所維持,卽紀綱是耳。是時,魯國紀綱陵夷,臣分虧壞,彼三家者,無所忌憚,侈欲大肆於其所不敢爲者,乃敢萌心而忍爲之,甘自歸於犯分凌節之科,可勝痛哉?夫子此訓,嚴於斧鉞,殆若春秋筆法,特揭之以爲罪三家,而垂萬世之戒矣。大抵紀綱,卽法也,故曰法紀,曰法綱,日前承宣,亦以此有所仰奏者,國之有紀綱,猶人之有元氣,元氣不實,則百病交侵,紀綱不立,則百度皆弛,是以懸法象魏,使人明知有不可犯者矣。法久禁弛,馴致於踰分敗常之域,以近日閭巷間奢侈一節言之,市井輿儓,不過賤類,而其居處衣章諸般侈濫之習,無非犯分凌節之事,上下無章,有識竊歎,如是而莫可禁止,則紀綱可謂無餘地矣。此不可不大加更張,然後國可以爲國,惟在殿下,躬率之得宜。伏願自宮中,益加儉約,使朝廷士大夫,有所觀感取則,以至於庶民下流,自然丕變,不敢踰制,則立紀綱正風俗,端不外是,惟望深留聖念焉。上曰,下番陳之。鍾穆曰,上番俄以第一章第二章,文義仰對矣。其下章有曰,人而不仁,如禮何,人而不仁,如樂何,此章之義大矣哉。論語二十篇內,孔夫子問答之辭,敎誨之訓,拈以一仁字者多矣。然而此章以凡人之正不正爲訓,若是推而大之,帝王體用之要,尤大焉。堯·舜之道,孝悌而已,有子曰,孝悌也者,爲仁之本,此堯·舜之仁也,史記曰,下車泣辜,此夏禹之仁也,書經曰,克寬克仁,此殷湯之仁也,孟子曰,發政施仁,先此四者,此周文王之仁也,又曰,拯民於水火之中,此武王之仁也,事件雖殊,歸趣則一也。仁字之義旣切,而益加講究,則節禮學樂,凡人之事也,制禮作樂,帝王之政也。禮樂彬彬,各得其正,則三代之治,何以過此?惟願此章之仁字上,留念焉。上曰,參贊官陳之。鼎秉曰,上下番所陳,娓娓儘好,臣無容更達,而三代盛時,禮樂政法,無非可監,而夫子曰,吾從周,蓋周家儀文節,則最爲彬郁,實爲後世監法之資故也。惟我列聖朝曁我先王,典章謨猷,亦猶三代之於周家也。古人云欲法堯·舜,當法祖宗,臣則以謂今日苟欲遠法周家,莫如近則先朝,伏願聖明,留神於此焉。上曰,閣臣陳之。俊輔曰,上下番參贊官所奏,果多切實,伏願體念,而臣則別無可達者矣。上命掩卷。王大妃殿進御加味〈六〉君子湯,自今日五貼式,日次製入事。出榻敎進御加味六君子湯,自今日一貼式煎入事。出榻敎仍命退,諸臣以次退出。
上在昌德宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等,中日試射技放,請出標信。傳曰,知道。
又啓曰,大司憲宋穉圭,掌令任俊常在外,執義崔時淳,掌令兪應煥,持平柳榮五傳旨未下,朴潞壽未署經,監察茶時之意,敢啓。傳曰,知道。
徐鼎輔啓曰,明日動駕相値,視事頉稟之意,敢啓。傳曰,知道。
傳于徐鼎輔曰,召對爲之。
朴宗薰啓曰,藥房提調·副提調,持湯劑來待矣。傳曰,封入。
又啓曰,三品官之無得過三日,循例請牌,曾有定式矣。吏曹參議李憲琦,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,刑曹參判李惟命,除拜後過三日不爲出肅,依定式推考警責,仍卽牌招察任,何如?傳曰,允。
鄭元容啓曰,明日大駕詣景慕宮入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
傳于鄭元容曰,明日出宮內門路,以協陽門爲之。
傳于鄭元容曰,明日差早開門。
傳于鄭元容曰,魂宮朔祭,以親行爲之,侍衛全數磨鍊,出宮門路,臨時更待下敎。
傳于鄭元容曰,戶判疏批已下,卽爲牌招。
傳于徐鼎輔曰,賓客未差之代,前望單子入之。
左賓客前望單子入之,李晩秀落點。
鄭元容啓曰,明日動駕時,兩司侍臣,當爲進參,除在外·未署經外,未肅拜·呈告人員,竝待開門牌招,何如?傳曰,允。
以執義崔時淳,掌令兪應煥,持平柳榮五,司諫姜俊欽,獻納林景鎭牌不進罷職傳旨,傳于鄭元容曰,只推。
以正言洪周命牌不進罷職傳旨,傳于鄭元容曰,只推。
徐鼎輔,以侍講院言啓曰,兼司書李奎鉉,時無職名,令該曹口傳付軍職,何如?傳曰,允。
兵曹口傳政事,副司果單李奎鉉。
徐鼎輔,以奎章閣言啓曰,守宮檢校待敎朴綺壽,待開門牌招,何如?傳曰,允。
又以弘文館言啓曰,新除授修撰申綽,時在廣州地,經筵入番事緊,請斯速乘馹上來事,下諭。答曰,依啓。
鄭元容,以兵曹言啓曰,五衛將魚用升,老病在鄕,上來無期,文臣兼宣傳官林處鎭,除授在外,過限未上來,竝改差,何如?傳曰,允。
又以訓鍊都監言啓曰,朝家設置月課,所以重關防備不虞之義,邑鎭無異,而三南·海西各邑,月課所用鉛丸火藥,自京設貢造送,以爲鍊習之資,至若鎭堡,則雖有藥丸價,每朔木三疋,而每當鍊習,私自貿取,有違法意,故昔在丙寅,以其木收納賑廳,設貢造送,因立廛市民爭端,旋卽罷貢矣。丙寅舊貢人輩,以復設之意,受題廟堂,屬之本營,本營非貢物衙門,依前自賑廳收捧上下藥丸,造備分給等節,自本營句管,而西北·京畿,宜無異同,關問便否,一體施行,何如?傳曰,允。
又以禁衛營言啓曰,來十月當五番左部右司屬忠淸道四哨軍兵,來九月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以禁衛營言啓曰,來八月當四番左部中司屬忠淸道五百七名,京畿六名,合四哨軍兵,逢點實數五百十三名,已爲點閱整齊,來八月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,本營字內崇禮門東邊第二城廊近處體城四間許頹圮處,今七月二十八日,始役改築之意,敢啓。傳曰,知道。
又以御營廳言啓曰,本廳來八月九月兩朔應立左部後司屬全羅左道二哨,右道二哨,合四哨軍兵五百十七名,今已逢點整齊矣。八月初一日,與舊番右司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來十月十一月兩朔應立中部前司屬全羅右道四哨軍兵,九月二十五日,京中逢點,十月初一日,與左部後司軍兵,當爲替代立番,趁期調送事,本道監兵使處,措辭知會之意,敢啓。傳曰,知道。
又以義禁府言啓曰,明日擧動時,各差備都事,當爲備員,都事李俊秀身病猝重,萬無供役之望,改差,其代,令該曹口傳差出,以爲分排之地,何如?傳曰,允。
左副承旨任厚常書啓,臣在於果川縣下北面上加次山里,本月二十五日午時量,伏奉同副承旨臣李鼎秉次知成帖有旨內,爾以左議政附奏狀啓,馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎則,以爲纔徹懇迫之辭,旋降隆摯之批,以臣之去京日久,至有如渴之敎,臣惶隕感激,尤無容措。嗚呼,莫嚴者君命,而乃敢力抗,莫重者廟務,而又復積抛,臣豈全昧義分而然哉?以其所自守者,匹夫難奪之志也,所仰望者,聖人不枉之德也。若論臣罪,誅戮猶輕,若言臣情,前後無異,伏地戰灼,更無所達云矣。臣旣承偕來之命,故姑爲仍留,緣由竝以馳啓云云。答曰,前後批旨,已悉諭予至意,卿何必强引,徒損國體?上下相持,於事於理,俱爲未安,卿其深諒此意,卽日上來,以副予眷眷之意事。爾其更爲傳諭,期於偕來。
鄭元容啓曰,左議政韓用龜,又使錄事來納命召,何以爲〈之〉?敢稟。傳曰,還傳命召。
禁府啓目,報恩兼任懷仁縣監李在謙原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
戶曹判書朴宗慶疏曰,伏以臣於向日,猥控瀝血之懇,特荷體物之仁,許解銓任,俾就優閒,臣仰戴洪私,俯愜微分,執熱濯淸,未足以喩此爽意,曾未幾日,度支之命,又從而降矣。臣始而戰恐,終又惶感,誠不敢知殿下以爲度支之重,不如銓衡,而姑以臣處之與閒局等耶?抑以臣於是職,亦是宿趼,而謂可以勝其任耶?夫度支之爲民國重也,何時不然,而至於今日安危休戚之大關者,實爲六官之最。臣聞財者,有國之大命也。古人以無三年之蓄,謂之國非其國,而今也則一歲之蓄,尙患無有,爲有司者,非不知民力之已竭,爲民生者,亦豈不知公賦之爲重,而國用之莫可支也,則程督日馳於道路,民命之莫可保也,則欠逋歲積於州縣。上下相持,因狃成習,而奸竇利徑,又從以旁生曲穿,馴致各庫枵然,虛簿徒擁,出不能量入,朝不能謀夕。凡於廩料之頒給,貢價之撥下,類未免東破西補,顚倒苟且,殆若委巷編戶,不能貯甁罌繼新舊,而日以假貸爲生,哀痛二字,古人固亦用之於國計之爲憂,而竊恐不至如今日之甚也。臣每中夜以起,痛艱虞之難濟,慨籌策之無良,或至涕泗交頤,而猶有所仰望於我聖上,簡拔材能,如古所稱善理財賦者,庶有以一半分收拾矣。曾謂今日,以是任而畀之於臣耶?臣於年前,猥叨是職,于時也國用民力,雖亦告窘,而比之今日,猶屬稍裕,臣雖素乏能幹,無一善狀,而力强志銳,尙可以奔走供職,惟以謹管鑰察簿書,爲一分報效之道,而然猶隨處僨誤,不能稱塞聖簡。況今民國倒懸之勢,如右所陳,而臣又志與年邁,病隨日添,精神意用,頓異昔時,猶且諉以曾經,處若可勘,則是以費人之庸手,而攘臂於膏盲之席也。臣不足恤,其於民國之受其敗,何哉?噫,臣以臣身,獻我殿下,故前後官職,有除輒膺,未敢以情勢云者,形於辭章,而臣之近日所叨,朝天官而夕地部,左甲兵而右錢穀,則一身兜攬,如負且乘,私心兢惕,姑無論已。竊恐有累於我聖上覆幬生成之至仁盛德,此又臣不敢冒膺之一端也。玆敢悉暴衷懇,仰徹宸嚴。伏乞聖慈,特垂鑑諒,將臣新除度支之任,亟命鐫遞,回授可堪之人,使私分獲安,而重任無曠焉。臣無任云云。答曰,省疏具悉。卿其勿辭行公。
丙子七月二十六日卯時,上御熙政堂。召對入侍時,檢校待敎朴宗薰持論語第二卷,參贊官徐鼎輔持論語第二卷,侍講官趙民和持論語第二卷,檢討官李鍾穆持論語第二卷,記事官趙雲從持論語第二卷,記注官李昌瑞持論語第二卷,別兼春秋鄭基善持論語第二卷,以次進伏訖。上命開卷讀之。民和讀自子曰里仁爲美,止能惡人。上曰,下番讀之。鍾穆讀自子曰苟志於仁,止必於是。上曰,閣臣讀之。宗薰讀自子曰我未見好仁者,止力不足者。上曰,參贊官讀之。鼎輔讀自蓋有之矣,止我未之見也。上曰,注書讀之。賤臣讀自子曰人之過也,止斯知仁矣。上曰,上番讀之。昌瑞讀自子曰朝聞道,止小人懷惠。上曰,下番讀之。基善讀自子曰放於利,止如禮何。上曰,文義陳之。民和曰,此章集註曰,里有仁厚之俗爲美,若使居是里,而孝友相勸,患難相救,則一里之中,雖未必人人皆賢,而其所以薰陶漸染之效,自然有觀感興起之休。故孟子論鄕井之俗曰,出入相友,守望相助,疾病相扶持,則百姓親睦,孔子亦曰,德不孤必有隣,里仁之有資於人,蓋如是矣。至若帝王之尊,深居九重,分義截嚴,初無隣里相資之道,特以召接臣僚,討論咨訪,以成隣比之義,故帝舜之告戒大禹曰,臣哉隣哉,隣哉臣哉,其君臣相須之殷,上下交孚之美,觀此臣隣之互稱,可以想得,而隣之爲言,卽左右輔弼之謂也。左右輔弼之臣,今亦未嘗不備,惟我殿下,以時召接,詢訪治道,克體孔聖里仁爲美之訓,俾有帝舜臣哉隣哉之休,是臣區區之望也。上曰,下番陳之。鍾穆曰,上番所奏,極爲切實矣。第念孔夫子處世之時,周室微弱,諸侯强盛,五覇之徒,率皆假仁義而行之,一時習俗,靡然倣效,絶少仁厚之風,故孔子特以里仁言之,觀於一擇字而可知也。若如堯·舜之時,則民淳俗厚,比屋可封,初無可擇之里矣,此豈非在上者導率之效乎?聖人言外之旨,可以想得於章句訓詁之間。伏願殿下,深推導率之義,俾爲一國興仁之道焉。上曰,閣臣陳之。宗薰曰,臣則無可奏之辭矣。上曰,參贊官陳之。鼎輔曰,臣亦無可陳者矣。上命掩卷退。玉堂先退。宗薰曰,明日湯劑,動駕相値,煎入早晩,預此稟定矣。上曰,還宮後煎入,可也。仍命退,承史以次退出。
上在昌德宮。停常參·經筵。
大駕詣景慕宮,入齋室後,王大妃殿·嘉順宮,遣承旨問安。答曰,知道。世子宮,遣宮官口傳問安。答曰,知道。展拜罷後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
徐鼎輔啓曰,明日常參·經筵,取稟。傳曰,停。
又啓曰,來初一日輪對日次,而社稷大祭齋戒相値,頉稟之意,敢啓。傳曰,知道。
李鼎秉啓曰,司僕寺內乘來言,捲簾,取稟。傳曰,捲三面。
又啓曰,臣以王大妃殿·嘉順宮問安進去,下直之意,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于朴宗薰曰,召對爲之。
吏曹口傳政事,以徐胤輔爲禁府都事。
以執義崔時淳,持平柳榮五,司諫姜浚欽,獻納林景鎭,正言洪周命牌不進罷職傳旨,傳于鄭元容曰,只推。
徐鼎輔,以奎章閣言啓曰,書香閣秋孟朔大奉審,當朔內擇日擧行事,草記蒙允矣。令日官推擇,則今二十八日爲吉云,以此擧行之意,敢啓。傳曰,知道。
又以奎章閣言啓曰,大駕今已還宮,守宮檢校待敎朴綺壽,依定式減下,何如?傳曰,允。
又以禮曹言啓曰,來八月初一日,王大妃殿·嘉順宮,除服儀註,直爲書入殿宮之意,敢啓。傳曰,知道。
又以禮曹言啓曰,來八月初一日,魂宮朔祭親行事,命下矣。同日,自上除服之節,謹依前例,以親享時擧行,磨鍊節目以入之意,敢啓。傳曰,知道。
又以禮曹言啓曰,今此穆陵大王陵上莎草潰下處,修改時,雖不設都監,工役緊重,不可無別看役之人,前五衛將趙學枋,前虞候韓國養,差下,使之擧行,何如?傳曰,允。
又以禮曹言啓曰,今此崇陵陵上曲墻下汰落處,及丁字閣月臺石頹圮處,修改時,役處緊重浩大,不可無別看役之人,前縣監李寅會,前主簿崔命遠,差下,使之擧行,何如?傳曰,允。
又以禮曹言啓曰,郊壇四孟朔,遣禮郞看審有無頉,草記事定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·漢江壇,馬祖壇壇上及四面紅箭門墻垣階砌,俱爲無頉,先農壇北邊紅箭門顚仆,先蠶壇北邊紅箭門柱根塗灰,壇上階砌石塗灰,間間剝落,雩祀壇南北邊紅箭門柱根朽傷,祈雨壇西邊紅箭門箭木三箇朽傷,壇上四面塗灰,間間剝落,司寒壇東邊紅箭門柱根塗灰剝落,厲壇東邊紅箭門箭木三箇朽傷,壇上階砌石塗灰,間間剝落,卽爲修改事,分付該監,而此後看護等節,另加申飭之意,敢啓。傳曰,知道。
李鼎秉,以兵曹言啓曰,大殿除服後,魂宮親享時,侍衛服色,自當純吉,而謹稽謄錄,則先朝丁未受敎中,侍衛仍吉,惟繖扇及掖隷,用靑色之命,故今因禮曹草記,掖隷用靑色事,啓下矣。繖扇則何以爲之乎?敢稟。傳曰,繖扇用吉,可也。
又以摠戎廳言啓曰,本廳千摠李宜秀,謂有身病,終不來現,揆以紀律,誠爲可駭,爲先汰去之意,敢啓。傳曰,知道。
右議政金思穆疏曰,伏以孟秋展謁,克伸聖慕,舊甲追感,載行躬祼,鑾蹕穩旋,群情胥悅,臣於日前箚陳充軍罪人嚴覈之請,特蒙允從之音,大聖人翕受之盛德,臣不勝感頌之至。噫,今日朝象,何爲而至於斯也?僚相之棲屑江郊,月將盡矣。巽牘聯翩,兪往兪固,言念國事,中夜不寐。夫大臣之去國,其故多端,而因一張悖通,決三事去就,臣未之聞焉。蓋不齊者物情也,難平者人心也。一或有不愜於心,則粧出一箇儒生,便作驅逐之妙方。吁,今世道,胡至於此極?若使左揆,一向引義,無意變動,則適足爲敲撼者中其計,而副其願,然則中書,將無煖席之時,後弊實有燎原之慮,言之及此,寧不寒心?溫綸連降,近侍尙守,必欲召還之聖德至意,孰不欽仰?今若荐敷心腹之諭,別示勤懇之意,則以大臣國耳公耳之心,亦豈無感激恩私,幡然改圖,思所以生死向前之道耶?伏願益軫聖念,更加敦勉焉。臣之所處,與左揆固無間焉,一去一否,有愧管子之四維,則左揆簉朝之前,晏然冒膺,於公於私,決知其行不得矣。矢心旣堅,株守難變,而且臣癃痼之狀,前已屢煩聖聰,今何復事覼縷?暑泄之症,日漸添劇,朝夕飮啜,不過爲數三匙粥糜,若其精神之消落,而健忘忒甚,視聽之昏耗,而酬接益艱,猶屬目下餘事,只自拭巾待符而已。年位之亢極如此,疾病之危篤如此,情踪之難安又如此,猶且不計性命,知進而不知退者,臣雖老悖,寧有是哉?前後陪班,一未趨參,尤切悚蹙,只增死罪,更願亟降威譴,以懲逋慢之罪,千萬幸甚。臣無任云云。答曰,省疏具悉卿懇。愼節奉慮,日前批旨,爲卿已爲悉諭,卿何必更爲陳章?左相前後附奏,非不勉諭,而一向辭巽,無意簉朝,實爲悶然。然卿若先起視務,則左相亦豈無幡然之意乎?卿其勿復辭巽,卽起視事。仍傳于李鼎秉曰,此批答,遣史〈官〉傳諭于右議政。
永明尉洪顯周疏曰,伏以臣見差社稷大祭獻官誓戒已過,享日迫近,在臣義分,固當蹶趨命,而第臣素抱濕痰,値此夏秋之交,外觸風寒,旣嬰毒感,內祟傷食,連作暴泄,乍減乍添,刀圭未輟。今日閟宮展謁,義重陪班,不敢言病,黽勉進參,仍又往赴肄儀,菫菫成禮,侵冒陰冷,受損又多,歸家頹臥,諸症添倍,殆乎昏不省事,以若病情,萬無强策將事之望。齋宿隔日,雖欲待數日調將之暇,而不可得,玆不得不忙陳短章,仰瀆崇嚴。伏乞聖慈,亟命該曹變通,以便公私,仍治臣瀆撓之罪,以肅朝綱焉。臣無任云云。答曰,省疏具悉。疏辭,許令該曹改付標。仍傳于李鼎秉曰,此批答,遣史官傳諭于永明尉。
丙子七月二十七日卯時,大駕詣景慕宮,秋展謁擧動入侍時,行都承旨朴宗薰,行左承旨李龍秀,右承旨徐鼎輔,右副承旨鄭元容,同副承旨李鼎秉,記事官朴齊明·趙雲從,記注官曺錫鯤,別兼春秋鄭基善,直提學金履喬,檢校直閣徐俊輔,檢校待敎李鶴秀,以次詣閤。時至,通禮跪啓請外辦,上具翼善冠·無紋黑團領,乘輿出宣化門。藥房提調李肇源,副提調朴宗薰,進輿前奏曰,侵早勞動,聖體,若何?上曰,一樣矣。至協陽門外降輿所,通禮跪啓請降輿乘輦,上降輿乘輦,仍由肅章門·進善門·敦化門,至宗廟前路降輦所。通禮跪啓請降輦,上降輦步過。通禮跪啓請乘輦,上乘輦,至宮大門外。通禮跪啓請降輦乘輿,入齋室。仍敎曰,入齋室後,問安勿爲之。出榻敎少頃,改具冕服,詣板位,行再拜禮,入齋室奉審訖。還詣齋室,改具翼善冠·無紋黑團領,乘輿出宮大門。通禮跪啓請降輿乘輦,上降輿乘輦,至宗廟前路。通禮跪啓請降輦,上降輦步過。通禮跪啓請乘輦,上乘輦,至把子橋前路,敎曰,侍衛軍兵雨具。出駕敎由敦化門·進善門,敎曰,還宮內門路,以賓陽門爲之。出駕敎仍由肅章門·建陽門·銅龍門·景化門·集禮門,至明政門。通禮跪啓請降輦乘輿,上降輦乘輿,入明政門·賓陽門,命出標信解嚴。仍還內,諸臣以次退出。
丙子七月二十七日辰時,上御熙政堂。召對入侍時,參贊官朴宗薰,持論語第二卷,直提學金履喬,持論語第二卷,侍講官趙民和,持論語第二卷,檢討官李鍾穆,持論語第二卷,記事官趙雲從,持論語第二卷,記注官曺錫鯤,持論語第二卷,別兼春秋鄭基善,持論語第二卷,以次進伏訖。上命開卷讀之。民和,讀自子曰不患無位,止忠恕而已矣。上曰,下番讀之。鍾穆,讀自子曰君子喩於義,止內自省也。上曰,參贊官讀之。宗薰,讀自子曰事父母幾諫,止勞而不怨。上曰,閣臣讀之。履喬,讀自子曰父母在不遠遊,止可謂孝矣。上曰,注書讀之。賤臣,讀自子曰父母之年,止一則以懼。上曰,上番讀之。錫鯤,讀自子曰古者言之不出,止不逮也。上曰,下番讀之。基善,讀自子曰以約,止鮮矣。上曰,文義陳之。民和曰,子曰吾道一以貫之,非但聖人之道,一以貫之,凡天下百千萬物百千萬事,無一不本於一理。以言乎天地之道,則日月星辰山川草木昆蟲之有萬不同者,其本則一氣之所生也,以言乎人道,則三綱五常四端七情之不一其端者,其本則一心之所推也。從古聖帝明王,治天下之大經大法,亦不過一箇精一之心法,今夫四海之廣,兆民之衆,一日之間,萬幾之煩,何莫非帝王一心上分內事,而及其從欲而治,丕應徯志,比如綱紀張而衆目皆擧,元氣旺而血脈流通,而洪範建極之治,大學挈矩之訓,皆是一以貫之之義也。惟我夫子,有德而無位,不得施於當時,而今我聖上,有孔夫子天縱之德,膺孔夫子所無之位,其於一以貫之之化,特不過一擧措之間耳。伏願以是心行是政,使吾東八域之內,咸被一貫之化,是臣區區之望也。上曰,下番陳之。鍾穆曰,此篇一以貫之章,卽孔夫子大道著見處也。程·朱子,曉譬旣已該備,先儒氏發論,亦多詳明,以臣鹵莽之學,豈敢贅陳其萬一哉?第念夫子先發吾道之所以然,以告曾子,曾子,亦已理會,而對之以唯。蓋一者體也,貫者用也,體者,吾心之本也,用者,事物之應也。以學問工夫言之,卽是誠也。至誠無息之謂天道,眞實無妄之謂人道,合天道人道,則聖人之道也。殿下以天縱之聖姿,有日新之聖學,講究此章,益加體行,以一貫之道,應萬事理萬幾,則其功用,豈不大且美哉?臣敢以是仰勉焉。上曰,參贊官陳之。宗薰曰,玉堂上下番,皆以一貫之義,敷衍仰奏。此章,果爲論語一書中要切處,所當着意硏究,蓋此書何章,非至言要義,而其中亦有眼目字句,如一貫是已。又如下章喩於義之喩字,最好玩索,喩字,知之深切之意也。試以小人之於利深好而力求者,反而觀之,則君子之於義可知矣。註云惟其深喩,是以篤好,更以此說推之,則惟其篤好,然後爲能深喩,其理相因而相發,凡於學問之所當爲,事物之所當然,瞭然知得,必如是而爲義,不如是則非義,然後可謂深喩。人主萬機,誠甚煩劇,而事事皆有當然之則,一或厭煩而因循,則其害立見,若明知其當急而不可緩,則自然有樂,此不疲之意,如是體認,喩字實有雋味,每於此等處,留神,區區之望也。上曰,閣臣陳之。履喬曰,上下番參贊官,皆以一貫章,反覆陳奏。蓋以一貫之義,卽聖學中最淵深最要切處,夫子非特喩之於曾子,亦嘗發之於子貢。若以知行言之,一貫當屬於知邊,而非徒學問爲然,吾人之日用事物,帝王之治法政謨,皆當有一定之規,所謂一定之規,便是一貫之意也,統而喩諸學問,固不過一箇誠字。擧而措諸政治,亦不出這箇誠字。今我殿下,應接萬機之時,先之以一定之規,繼之以不息之誠,一貫之道,隨處用工,則一貫之治,自當收效。伏願留神而體驗焉。上掩卷命退,玉堂先退。宗薰曰,除服節次,向於禮曹草記批旨,承朔祭享後,自內除服之敎矣。今則,朔祭旣承親行之命,朔祭係是初一日行禮,則當於除服後行事,該曹,當以此磨鍊儀註,故敢達矣。上曰,依此爲之。仍命退,承史以次退出。
上在昌德宮。停常參·經筵。
李鼎秉啓曰,合辭許久闕啓,事甚未安,除在外未暑經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
徐鼎輔啓曰,明日魂宮親祭齋戒,再明日社稷大祭齋戒,三明日毓祥宮仲朔祭齋戒相値,視事頉稟之意,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
又啓曰,卽者議政府司錄來言,穆陵陵上莎草修改時,大臣當爲進去,而領議政未差,左議政韓用龜在外,右議政金思穆有身病,不得進去云,何以爲之?敢稟。傳曰,領府事進去。
又啓曰,卽者社稷署官員來言,來八月初二日,秋享大祭時,本暑提調,當爲進參,而提調趙德潤,以禮曹堂上,穆陵陵上莎草修改進去,不得進參云,何以爲之?敢稟。傳曰,許遞,前望單子入之,待下批,牌招察任。
社稷提調前望單子入之,金在昌落點。
李鼎秉啓曰,大司憲宋穉圭,掌令任俊常在外,執義崔時淳,掌令兪應煥牌不進,持平朴潞壽·柳榮五未暑經,監察茶時之意,敢啓。傳曰,知道。
以執義崔時淳,掌令兪應換,司諫姜俊欽,獻納林景鎭牌不進罷職傳旨,傳于李鼎秉曰,只推。
徐鼎輔,以奎章閣言啓曰,臣等進詣書香閣,御眞展奉,奉審無頉,奉謨堂及閣內諸處,亦爲無頉,而西庫北簷二間許,爲風落松所壓傷,分付該曹,使之修改,何如?傳曰,允。
李鼎秉,以都摠府言啓曰,都摠管韓致應,以刑曹判書,本曹坐起晝仕出去之意,敢啓。傳曰,知道。
朴宗薰,以吏曹言啓曰,卽接奉常寺牒報,則以爲,來八月初一日,魂宮朔祭親行時,典祀官,以本寺正塡差,而正兪應煥,日前移拜臺職,其代,斯速變通,以爲擧行之地云,奉常寺正未差之代,口傳備擬以入之意,敢啓。傳曰,知道。
吏曹口傳政事,以李墷爲奉常正。
李鼎秉,以戶曹言啓曰,各道年分事目,從近當磨鍊以入矣。災傷覆審,勿送敬差官,專委道臣,已成近倒,今年亦依此擧行事,分付,何如?傳曰,允。
上在昌德宮。停常參·經筵。
藥房提調李肇源,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
鄭元容啓曰,大司憲宋穉圭,掌令任俊常在外,執義崔時淳未肅拜,掌令兪應煥,持平朴潞壽差祭,持平柳榮五未署經,監察茶時之意,敢啓。傳曰,知道。
李鼎秉啓曰,備邊司郞廳來言,今日賓廳日次,而魂宮朔祭親行齋戒相値,不得來會云矣,敢啓。傳曰,知道。
傳于徐鼎輔曰,禮房承旨,馳詣宗廟·景慕宮,奉審摘奸,仍詣文廟,奉審摘奸以來。
朴宗薰啓曰,藥房提調·副提調,持湯劑來待矣。傳曰,封入。
傳于朴宗薰曰,召對爲之。
傳于李鼎秉曰,出宮當自內爲之,雲寶劍置之,侍衛,以入直磨鍊。
傳于徐鼎輔曰,發遣吏郞,諸執事淸齋與否,摘奸以來。
李鼎秉啓曰,執義崔時淳,司諫姜浚欽,獻納林景鎭,旣入闕中,不爲肅謝,直爲出去,事甚未安,推考,何如?傳曰,允。
徐鼎輔,以弘文館言啓曰,副修撰姜世綸自鄕上來云,卽爲牌招察任,何如?傳曰,允。
又以禮曹言啓曰,今此穆陵大王陵上莎草修改時,別看役趙學枋,身病猝重,不得進去云,減下,其代,以前僉使安德恒差下,使之擧行,何如?傳曰,允。
又以禮曹言啓曰,今此弘陵陵上穴前汰落處及丁字閣月臺石頹圮處修改時,工役緊重浩大,不可無別看役之人,前郡守權玭,前僉知崔忠一差下,使之擧行,何如?傳曰,允。
李鼎秉,以都摠府言啓曰,今日入直內三廳武兼禁軍及軍兵等,當爲中日習射技放,而魂宮朔祭親行齋戒相値,不得設行之意,敢啓。傳曰,知道。
又以兵曹言啓曰,來八月初二日,社稷大祭時,守門當爲塡差,而本曹郞廳·都摠府郞廳,排擬無路,依定式,軍門將官代差以入之意,敢啓。傳曰,知道。
又以兵曹言啓曰,今七月各廳堂下朔試射,臣連因有故,不得爲之之意,敢啓。傳曰,知道。
又以訓鍊都監言啓曰,本局中軍朴基豐,身病甚重,勢難察任,改差,何如?傳曰,允。
左副承旨任厚常書啓,臣在於果川縣下北面上加次山里,本月二十七日卯時量,伏奉右副承旨臣鄭元容次知成帖,有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,臣之尙逭王章,其敢曰臣之幸耶?虛辱恩禮,而王綱日卑,積違召命,而臣分日虧,內則廟務叢拙,輿情憂歎,外則邇臣淹滯,邑弊滋多,此皆臣之罪也。有罪幸逭,在臣身雖云幸矣,恐非國家之幸,聖鑑孔昭,不待臣言,庶幾俯燭,而今下恩諭,又若是嚴重,臣何敢以窮竭之辭,更籲於聽卑之天,而衷情所迫,自不覺瀆屑之爲懼。嗚呼不已,更蒙特降一兪,以正臣罪,則豈有國體之虧損,上下之相持乎?惶隘之極,言不知裁,尤萬萬死罪云矣。臣旣承偕來之命,故姑爲仍留,緣由竝以馳啓云云。答曰,前後批旨已諭,卿何必連事辭巽,不顧上下相持之未安乎?卿其深諒斯義,勿復提說前日事,卽起登途事,爾其更爲傳諭,期於偕來。
李鼎秉啓曰,左議政韓用龜,又使錄事,來納命召,何以爲之?敢稟。傳曰,還傳命召。
禁府啓目粘連,向前李在謙亦,罪人逃失,雖在兼符齎送之後,旣是該郡守赴任之前,則不飭之失,在所難免,以此照律,何如?判付啓,依允。
禮曹判書趙德潤,參判金履載,參議權丕應等疏曰,伏以臣等,伏見臣曹草記批旨下者,有曰軒架鼓吹,待祔宮陳之,臣等竊仰聖慕彌廓,禮欲從厚,誠不勝欽歎感悅之至。然伏念,禮不得中,斯爲失禮,向來廷臣之不改淡服,進退無稽,不免苟且,旣往雖不可追,而今玆軒懸鼓吹之待祔不陳,又恐其不合於禮之中也。君子無故,禮樂未嘗斯須去身,況王朝典禮,尤與士庶不同,出入動作之際,朝覲祀享之節,非樂無以成禮,非爲人主耳目之娛也。今我殿下,功縗已釋,禮制有限,雖餘哀未忘,至情無窮,魂宮行禮之外,凡係常儀,斷當援經稽典,一切用樂,以就禮經不敢不至之義而已。今若冠冕輿衛,皆已復常,而獨於軒架鼓吹之節,廢而不擧,不惟違於古今已行之例,實亦無當於左右而有礙於瞻聆矣。禮義至重,無微不謹,況其大者,臣等職忝掌禮,竊有管見,敢此聯陳。伏願殿下,穆然遠覽,俯詢廟堂,務歸至當焉,臣等無任云云。答曰,省疏具悉。待祔宮,依例陳之,依初下敎爲之。
丙子七月二十九日辰時,上御熙政堂。召對入侍時,參贊官李龍秀,持論語第二卷,檢校直閣鄭元容,持論語第二卷,侍講官李泰淳,持論語第二卷,記事官趙雲從,持論語第二卷,記注官李昌瑞,持論語第二卷,別兼春秋鄭基善,持論語第二卷,以次進伏訖。上命開卷讀之。泰淳,讀自子曰君子欲訥,止敏於行。上曰,參贊官讀之。龍秀,讀自子曰德不孤,止必有隣,上曰,閣臣讀之。元容,讀自子游曰事君數,止斯疏矣。上曰,文義陳之。泰淳曰,必有隣之隣字,卽親切無間之謂也。以帝堯廣運之德,帝舜濬哲之德,有天下一家底氣象,此莫非隣比親切之意也。今我殿下,以堯·舜之德爲德,則八域臣隣,將咸囿於戶庭之內,其親切無間之意,尤當如何哉?伏願殿下,更加留念焉。上曰,參贊官陳之。龍秀曰,臣則無可陳者矣。上曰,閣臣陳之。元容曰,玉堂以德必有隣爲奏,儘好矣。夫鄰是隣比相親之謂也。有德者必有其類以從之,聲氣相應,情志相通,有如隣居之親近,故必以隣字說去矣。人主位高處上,無朋友交游之樂,而所可相須而相資者,惟群下是已,故書經之稱以臣哉隣哉,卽此也。茍使上有施措,咨詢不及,上有過失,規諫不聞,則是君上不過孤立於上而已,治化何從而成哉?近來逐日臨講,召接臣隣,而章句之讀奏,文義之敷陳,卽是按例文具,而未嘗見臨文發問,質疑辨難,如此則雖日日開筵,何可望聖學之將就耶?益加猛省,勿循常規,旨義則剖析討論,疑難則反覆詢問,以爲明經旨裨聖工之方,是臣所望也。上命掩卷退,諸臣以次退出。
上在昌德宮。停常參·經筵。
李鼎秉啓曰,來初五日朝參日次矣,敢稟。傳曰,停。
傳于徐鼎輔曰,禮房承旨,馳詣社稷,奉審摘奸以來。
徐鼎輔啓曰,藥房提調,持湯劑來待矣。傳曰,封入。
傳于李鼎秉曰,召對爲之。
傳于李鼎秉曰,穆陵進去大臣,留待。
傳于李鼎秉曰,穆陵進去大臣,入侍。
李鼎秉,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?取稟。傳曰,當詣明陵,展拜日字,念間擇入。
又以禮曹言啓曰,以陵幸取稟草記,傳曰,當詣明陵,展拜日字,念間擇入事,命下矣。幸行吉日,令日官池景泌推擇,則今八月十九日二十日俱吉云,以何日定行乎?敢稟。傳曰,以十九日爲之,明日兵判,持軍令待令于映花堂。
傳于李鼎秉曰,明陵展謁時,當親祭矣,該房知悉。
傳于李鼎秉曰,令番幸行時,凡係民事,務濫省約,依京擧動例擧行,京外植炬,出宮時除之事,自廟堂,各別申飭,事係民事,以儲置米會減事,亦爲分付。
傳于李鼎秉曰,發遣吏郞,諸執事淸齋與否,摘奸以來。
禮曹,今八月初九日,王世子生辰,宗親·文武百官,以黑團領,熙政堂,權停例行禮事,知委擧行,何如?判付啓,權停爲良如敎。
李鼎秉,以吏曹言啓曰,因故禮曹參判金㙆上疏,左議政韓用龜所啓,故參議李象靖贈職之請,依定式分付吏曹,使之稟處事蒙允矣。李象靖之學有淵源,工踐實地,爲一方之表準,承先朝之殊遇,而不究其用,官止三品者,宜爲南士之齎菀,其在聖朝尙德之政,合有優典之褒,施以贈職之典,何如?傳曰,允。
又以吏曹言啓曰,因慶尙道暗行御史李曄別單備邊司覆啓,淸道故府使朴慶新,故縣監慶傳,故僉正慶胤等贈秩,令該曹稟處事允下矣。朴慶新等三人,龍蛇之亂,一門同心,矢死敵愾,功著斬獲生蒙顯褒,可驗實蹟之難誣,歿無貤贈,蓋緣讓功而不專,則朝家風奬,合示殊異,施以贈職之典,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以景慕宮都提調意啓曰,太常所進生梨,今方薦新於本宮,而宮苑生梨,初無結實,莫重薦新,無以擧行,不勝惶恐之意,敢啓。傳曰,知道。
又以奉常寺都提調意啓曰,祭享所用秋等中脯,依定式,今八月初一日始造之意,敢啓。傳曰,知道。
又以宣惠廳言啓曰,本廳郞廳李義敎,今已瓜滿,而本廳多有擧行事,難付生手,姑爲仍任,何如?傳曰,允。
又以兵曹言啓曰,內禁衛將李吉會,文臣兼宣傳官權中淸,俱以身病猝重,勢難供職,呈狀乞遞,竝改差,何如?傳曰,允。
又以訓鍊都監言啓曰,本局哨官申義權,身病甚重,勢難察任,改差,何如?傳曰,允。
又以摠戎廳言啓曰,普賢峰補土所,每年春秋奉審,曾有定式矣。今則潦雨已霽,臣與漢城府判尹金蓍根,濬川堂上李溏,今月初三日,同往看審之意,敢啓。傳曰,知道。
丙子八月初一日子時,上御齋殿。朔祭親行入侍時,行都承旨朴宗薰,行左承旨李龍秀,右承旨徐鼎輔,右副承旨鄭元容,同副承旨李鼎秉,記事官朴齊明·趙雲從,別兼春秋鄭基善·金道喜,直提學金履喬,檢校直閣徐俊輔,檢校待敎李鶴秀,以次侍立訖。時至,左通禮跪啓請行禮,上具功服出齋室,詣通和殿,贊禮,前導入北夾門,陞自東階,詣版位,贊禮,跪啓請俯伏哭,上俯伏哭,在位者皆俯伏哭,贊禮,跪啓請止哭興·再拜興·平身,上止哭興再拜興平身,在位者,皆止哭興再拜興平身,贊禮,跪啓請除服,上還御齋室,改具翼善冠黲袍烏角帶,出齋室,入詣版位,贊禮,跪啓請俯伏哭,上俯伏哭,在位者,皆俯伏哭,贊禮,跪啓請止哭興,再拜興,平身,上止哭興再拜興平身,在位者,皆止哭興再拜興平身,執禮,請行初獻禮,上詣尊所,北向立,執尊者擧羃,鼎輔酌鬱鬯,宗薰以爵受鬱鬯,上詣靈座前北向立,贊禮,跪啓請跪,上跪,宗薰奉香,鼎秉奉香爐,跪進,贊禮,跪啓請三上香,上三上香,鼎秉,奠爐於案,宗薰,奉爵跪進,贊禮,跪啓請執爵,上執爵以授鼎秉,奠于靈座前,贊禮,跪啓請俯伏興少退跪,上俯伏興,少退跪,大祝,進靈座之右,東向跪讀祝訖,上出戶降復位,亞獻官領府事李時秀,終獻官判府事金載瓚,以次獻爵如儀訖,降復位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者,皆止哭興再拜興平身,宮闈令,納神主如儀,上詣望燎位,大祝燎於坎,贊禮,啓禮畢,仍導以行,上入齋室,諸臣以次退出。
丙子八月初一日辰時,上御熙政堂。召對入侍,穆陵進去大臣,同爲入侍時,參贊官李鼎秉,持論語第二卷,檢校直閣徐俊輔,持論語第二卷,侍講官李泰淳,持論語第二卷,檢討官姜世綸,持論語第二卷,記事官朴齊明,持論語第二卷,記注官曺錫鯤,持論語第二卷,別兼春秋金道喜,持論語第二卷,領府事李時秀,以次進伏訖。時秀曰,月朔已改,服制遽終,伏想聖慕,益復難抑矣。近來東風連吹,日氣過涼,涉夜將事,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,殿宮氣候,皆一樣矣。上曰,穆陵役事,善爲往還也。時秀曰,役處不大,似不至多日矣。上命大臣先退,時秀退出,上命開卷讀之。泰淳,讀自子謂公冶長,止以其兄之子妻之。上曰,下番讀之。世綸,讀自子謂子賤,止瑚璉也。上曰,參贊官讀之。鼎秉,讀自或曰雍也,止無所取材。上曰,閣臣讀之。俊輔,讀自孟武伯問子路,止吾與汝不如也。上曰,文義陳之。泰淳曰,此章,言公冶長之縲絏非其罪也。此可見大聖人至正至公之論也。夫有罪者罪之,無罪者恕之,然後無罪者知勸,有罪者知懲也。雖以近來儒生事言之,臺章已徹,處分嚴重,固不待臣之更陳,而蓋士習不古,朝象益乖,名以儒生,小不如意,輒發悖通,敲逐朝紳,甚至梁珪而極矣。大臣栖屑,廟務叢脞,論其罪狀,不但止於拿覈而已,更加嚴刑,還發配所,則士習可定,朝體可尊,伏願留念焉。上曰,下番陳之。世綸曰,公冶長一篇,所以論古今人物賢否得失者也。見其事之得失,可以知其人之賢否,知其賢否,以爲用捨之方,卽人主之最先務也。然知人之難,舜·禹之所相勉也,所以知之者,惟公而察之而已。公則明,明則賢否得失,莫逃於衡鑑之下,而以之行考績黜陟之法,則百工之釐,庶績之熙,可立而待也,惟聖明留意焉。上曰,參贊官陳之。鼎秉曰,夫子稱子賤之賢而必曰魯無君子者,斯焉取斯,夫魯之君子不外乎孔門諸子之中,則夫子之得天下英材而敎導成就,可知耳,學不厭敎不倦,而人才之盛,至於如此,則此是三樂中一事,永爲百世之師者也。洪惟我列聖朝,培養之化,非不盛且偉矣,而至於先朝,文風大振,治敎休明,靑衿濟濟,絃誦洋洋,賓興之士,無不陶鑄於範圍造化之內,而蔚然爲晠世之瑞物矣。挽近以來,學舍頹廢,士氣摧沮,誦聲無聞,偸薄成風,此豈非殿下右文之治,不逮於先朝,而興起之士,多遜於昔時者耶?士者,國之元氣,今日之章甫,卽爲後日之搢紳,則不爲作成培養,而能若是乎?伏願聖上,銳意文治,修明舊典,逐月應製,仲朔課講,依例設行,誘掖奬勸,則庶有振頹俗風四方之效,願留念焉。上曰,閣臣陳之。俊輔曰,臣則別無可陳者矣。上命掩卷退,諸臣以次退出。
上在昌德宮。停常參·經筵。
夜自一更,至初三日開東,灑雨下雨,測雨器水深五分。
李鼎秉啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐鼎輔曰,禮房承旨,馳詣受香諸處,奉審摘奸以來。
徐鼎輔啓曰,明日常參·經筵,取稟。傳曰,停。
朴宗薰啓曰,藥房提調,持湯劑來待矣。傳曰,封入。
傳于李龍秀曰,召對爲之。
傳于李鼎秉曰,魂宮秋享大祭,以親臨磨鍊,侍衛,以入直爲之。
傳于李鼎秉曰,穆陵進去大臣以下,留待。
傳于李鼎秉曰,穆陵進去大臣以下,入侍。
注書朴齊明病,代以李憲兢爲假注書。
李憲兢有頉,代以鄭佺始爲假注書。
徐鼎輔,以吏曹言啓曰,今此景慕宮魂宮園所秋享大祭察官中,時無職名人員,令該曹口傳付軍職,何如?傳曰,允。
又以內醫院提調意啓曰,年例燕貿唐藥材,依例磨鍊,別單書入之意,敢啓。傳曰,知道。
兵曹,明陵幸行時軍令,八月十九日出宮,黔岩碑閣所晝停,自闕門二十六里,明陵展謁,自晝停所十里,以上三十六里,親祭還詣黔岩碑閣所晝停,當日還宮。
李鼎秉,以兵曹言啓曰,在前幸行時,摠戎使,率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前幸行,當日回鑾時,侍衛,全數磨鍊,而或有兵曹·都摠府堂上郞廳,五衛將各二員,武兼十員,隨駕之例,近年連以全數磨鍊,再昨年,元陵幸行時,亦爲全數磨鍊,今亦依近例擧行,何如?傳曰,允。
又以兵曹言啓曰,今八月十九日,明陵幸行時,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍五哨,馬軍二哨,爲先廂,禁御營鄕軍七哨,騎士各一番爲後廂,訓御將領率,禁將率禁營京鄕軍及訓局餘軍,竝全數留都,禁軍六番爲之,可也。
又以兵曹言啓曰,在前幸行時,挾輦軍四百名,餘軍二百名磨鍊,而再昨年元陵幸行時,以三百名,餘軍二百名磨鍊矣。今番則何以爲之乎?敢稟。傳曰,元軍三百名,餘軍一百名爲之。
又以兵曹言啓曰,在前幸行時,先廂步軍一哨,晝停所,連爲作門,十里外斥候伏兵及傳語軍,摠戎廳,廣州府,各隨地方,以所屬束伍步軍,排立矣。今亦依此擧行之意,分付,何如?傳曰,允。
又以兵曹言啓曰,幸行時,回鑾後隨駕軍兵犒饋,近年連以乾物分給矣。今亦依此擧行,何如?傳曰,允。
又以兵曹言啓曰,今此明陵幸行時,各差備所把驛馬,別單磨鍊書入,而本曹驛馬外,不足之數,依近例,京畿驛馬十五匹補把事,分付該道之意,敢啓。傳曰,知道。
又以寺僕寺一二提調意啓曰,今此明陵幸行時,各差備入把馬磨鍊,別單書入,而其中驛馬,則令兵曹,依例知委各驛,使之直爲入把,何如?傳曰,允。
又以司僕寺一二提調意啓曰,今此明陵幸行時,補把驛馬,從近道,限三十匹,分排知委各驛,以爲入用之地,何如?傳曰,允。
左副承旨任厚常書啓,臣在於果川縣下北面上加次山里,去月二十九日巳時量,伏奉行都承旨臣朴宗薰次知成帖有旨內,爾以左議政附奏狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,古人之一言感主者,只是一箇誠字而已。臣於近日,剔露心肝,反覆敷奏者,亦願自達其誠於崇嚴之下,獲全匹夫之諒,而辭未感尊,罪著不誠,惶霣恧蹙,無所容措,今又聖諭諄諄,如耳提面命,而臣則辭竭意窮,苟欲仰復,不過昨日已陳之說,告君之辭,豈敢若是支蔓,若是煩瀆,又添不誠之罪哉?只自伏地屛營,恭俟嚴誅而已云矣。臣旣承偕來之命,故姑爲仍留,緣由竝以馳啓云云。答曰,前後批旨,已諭予至意,卿何爲如前辭巽,徒損國體?卿其知予至意,卽日簉朝,以答予意事,爾其更爲傳諭,期於偕來。
李鼎秉啓曰,左議政韓用龜,又使錄事,來納命召,何以爲之?敢稟。傳曰,還傳命召。
丙子八月初二日辰時,上御映花堂。兵曹判書,持軍令入侍時,同副承旨李鼎秉,記事官朴齊明,記事官李湜,別兼春秋金道喜,以次進伏訖。兵曹判書朴崙壽,進前跪進軍令,上命踏啓字以下,崙壽先退。仍命退,承史以次退出。
丙子八月初二日辰時,上御熙政堂。召對入侍時,檢校待敎李龍秀,持論語第二卷,參贊官李鼎秉,持論語第二卷,侍講官李泰淳,持論語第二卷,檢討官姜世綸,持論語第二卷,記事官趙雲從,持論語第二卷,記注官曺錫鯤,持論語第二卷,別兼春秋金道喜,持論語第二卷,以次進伏訖。上命開卷讀之。泰淳,讀自宰予晝寢,止不可得而聞也。上曰,下審讀之。世綸,讀自子路有聞,止是以謂之文也。上曰,參贊官讀之。鼎秉,讀自子謂子産,止再斯可矣。上曰,閣臣讀之。龍秀,讀自子曰寗武子,止其愚不可及也。上曰,注書讀之。賤臣,讀自子在陳,止不知所以裁之。上曰,上番讀之。錫鯤,讀自子曰伯夷·叔齊,止怨是用希。上曰,下番讀之。道喜,讀自子曰孰謂微生高,止亦恥之。上曰,文義陳之。泰淳曰,此章以宰予之言行不符,申申警責,聖門三千弟子,盡萃天下英才,而猶有提撕勸勉之不暇,故中庸曰,言顧行行顧言,大易曰,言出乎身,行發乎遠,其言善,千里之外應之其言不善,千里之外違之,蓋言行,君子之樞機也。其在帝王家修己治人之道,尤當致謹於言行,故敢以是所勉焉。上曰,下番陳之。世綸曰,子曰吾未見剛者,恃氣剛戾者,非剛也。悻直自用者,非剛也,此孔子所以歎其未見也。蓋剛者,柔之對也,剛而不柔,則非所謂眞剛也。若徒柔而不剛,則委靡頹惰,百事尤無所成矣。必也柔而濟剛,剛柔得中,然後方可謂眞剛也。易曰,天行健,健者,剛健之謂也,人君亦一天也。君道當法天之剛健而已。恭惟我殿下政令注措之間,不大聲以色,雍容做去,未或有過中之擧,實不勝欽仰萬萬,然而見今朝綱解弛,百隷怠慢,內而恬嬉成習,外而貪墨成風,以之民國受弊,莫可矯捄,臣愚主臣,竊以爲,聖德中剛健之道,或有所不足故也。繼自今,臨事而每思奮發,施令而務在廓揮,以是而導率群下,則庶有振作丕變之效,伏願深留聖意焉。上曰,參贊官陳之。鼎秉曰,孔文子之所以爲文,不專在於敏而好學,其要亶係乎不恥下問四箇字而已。蓋古之聖帝明王,道全德備,無待於外,而猶有不自滿假之心,旣勤學矣而又好問焉,此所以聖而益聖者也。今我殿下,日開講筵,勤接臣隣,臣等非不萬萬欽仰,而第章句之講讀,文義之敷陳,毋徒責之於一二儒臣,自上亦必以時發問,微辭奧旨,從容討論,則群下謏淺之識,雖無足以仰裨聖學,而其於顧問之際,豈無萬一之補哉?伏願留念焉。上曰,閣臣陳之。龍秀曰,參贊官所奏,儘好矣。大凡質疑問難,自是講學之要道,殿下苟虛心發問,則在筵諸臣,孰敢不罄竭愚衷,仰塞明旨乎?伏願留神而體念焉。上命掩卷退,諸臣以次退出。
丙子八月初二日申時,上御熙政堂。穆陵進去大臣以下入侍時,同副承旨李鼎秉,記事官趙雲從,記注官曺錫鯤,記事官李湜,領府事李時秀,觀象監提調李好敏,繕工監提調韓用鐸,以次進伏訖。時秀曰,今日又陰冷,風氣甚不順,夜間聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,殿宮氣候一樣矣。上曰,無事竣役而往來乎?時秀曰,畢役狀啓,已爲封奏,而臣等進詣之初,卽爲奉審,始役之時,又爲詳審,則此非封土頹傷而然也。大體莎草年久,則易致蹲縮,莎草蹲縮,則雨水自然停滀,不能順勢疏洩,故封土隨以縮陷,屛風石欄干石近處,積漸陷縮,至有此潰下之境,自初若這這修補,則頉處必不至如是矣。目下潰決處外,如干頉處,亦非一二,且修改停當之後,覆以草芚,已至三四朔之久,故芚內莎草,亦多枯損,今若片片補莎,則非但事面之未安,未久將又有頉,故上邊莎土之堅固無頉處,可計數十尺外,舊莎草,盡爲捲奉以退,而且封土舊品,本非不好之土品,附以新土,反有不相縫合之慮,故土則仍用舊土,堅封補築,卽又以新莎草,全數改鋪,以今所見,築役堅緻,似無更頉之患矣。陵上莎草之從便修改,曾有先朝受敎,故今番亦以此後,則這這從便修補之意,面飭於陵官處,而畢役,則在於今日午時,臣等則未時還發入來矣。上命大臣以下先退,時秀等先退,又命退,承史以次退出。
上在昌德宮。停常參·經筵。
自開東至酉時,灑雨下雨,測雨器水深一寸二分,夜自四更,至初四日開東,灑雨下雨,測雨器水深二分。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鼎秉啓曰,明日常參·經筵,取稟。傳曰,停。
朴宗薰啓曰,藥房副提調,持湯劑來待矣。傳曰,封入。
傳于李鼎秉曰,穆陵莎草修改時,大臣以下,別單書入。
李鼎秉啓曰,事變假注書李命純,身病猝重,勢難察任,今姑改差,何如?傳曰,允。
以權偌爲事變假注書。
兵曹,以白東薳爲都監中軍。
以執義崔時淳,掌令兪應煥,司諫姜浚欽,獻納林景鎭牌不進罷職傳旨,傳于鄭元容曰,只推。
鄭元容啓曰,大司憲宋穉圭,掌令任俊常在外,執義崔時淳,掌令兪應煥牌不進,持平朴潞壽·柳榮五未署經,監察茶時之意,敢啓。傳曰,知道。
李鼎秉,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以摠戎廳言啓曰,都城主脈補土所,臣與漢城俯判尹濬川堂上,今月初三日,同往看審之意,已爲草記蒙允矣。見今雨勢如此,有難看審,待晴擧行之意,敢啓。傳曰,知道。
上在昌德宮。停常參·經筵。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鼎秉啓曰,明日常參·經筵,取稟。傳曰,停。
朴宗薰啓曰,藥房副提調,持湯劑來待矣。傳曰,封入。
以穆陵大王陵上莎草修改後,別單,傳于李鼎秉曰,領中樞府事李時秀,內下大豹皮一令賜給,觀象監提調議政府左參贊李好敏,繕工監提調工曹判書韓用鐸,禮曹判書趙德潤,各內下虎皮一令賜給,地方官楊州牧使柳畊,內下鹿皮一令賜給,禮曹正郞韓相殷陞敍,繕工監監役尹正圭,陵別檢尹永魯,參奉李秉遠,各陞六,莎草浮出繕工監監役兪漢芝,陵上排設典設司別檢蔡臣永,各兒馬一匹賜給,別着役前虞候韓國養,前僉使安德恒,各兒馬一匹賜給,擇日官池景泌,相地官趙尙質,奏時官崔心煥,救療官金瀅,竝考例施賞,領役牌將,計士·守僕·員役·工匠等,竝考例施賞。
鄭元容啓曰,大司憲宋穉圭,掌令任俊常在外,執義崔時淳,掌令兪應煥牌不進,持平朴潞壽·柳榮五未署經,監察茶時之意,敢啓。傳曰,知道。
以執義崔時淳,掌令兪應煥,司諫姜浚欽,獻納林景鎭牌不進罷職傳旨,傳于鄭元容曰,只推。
以平安監司李相璜狀啓,定原縣監鄭魯榮,受由上京,瓜期已滿,秋務向殷,曠官爲悶,其代,令該曹,各別擇差下送事,傳于李鼎秉曰,令該曹,口傳差出,催促下送。
兵曹,以李元植,爲御營中軍。
李鼎秉,以禮曹言啓曰,奉朝賀李敬一上疏批旨內,所請依施事,命下矣。依聖敎,以李啓年子甲六,立爲李啓尙之後,立案成給之意,敢啓。傳曰,知道。
又以兵曹言啓曰,留都營狀啓,例爲付撥,而或有時急之事,則京畿驛馬待令事,曾有定式矣。今亦依此擧行,何如?傳曰,允。
又以禁衛營言啓曰,本營字內,上仙臺近處體城五間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
禁府啓目,柒原前縣監朴宗林原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,庇仁縣監李升烈原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
禁府啓目粘連,報恩兼任懷仁縣監李在謙,矣本府議啓內,罪人逃失,雖在兼符齎送之後,旣是該郡守赴任之前,則不飭之失,在所難免,以此坐律罪,笞五十收贖,解見任別敍,私罪,奉敎依允爲旀,功減一等爲良如敎。
左副承旨任厚常書啓,臣在於果川縣下北面上加次山里,本月初二日巳時量,伏奉同副承旨臣李鼎秉,次知成貼有旨內,爾以左議政附奏狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,臣於昨日附奏,不敢覼縷,非直以情窮辭竭,蓋欲尊國體也,勵臣分也,而未蒙揆予之恩,荐承來汝之諭,豈不欲顚倒趨造,仰答德意,而其於犯管子四維之戒何哉?惟願遄伏刑章,少贖前後慢命之罪云矣。臣旣承偕來之命,故姑爲仍留,緣由竝以馳啓云云。答曰,前後之批,盡諭,卿其更勿辭巽,卽日上來,以副予至意事,爾其更爲傳諭,期於偕來。
李鼎秉啓曰,左議政韓用龜,又使錄事,來納命召,何以爲之?敢稟。傳曰,還傳命召。
鰲恩君李敬一疏曰,伏以日月流邁,魂宮服制奄過,伏惟聖懷愴慕,益復如新,伏念臣,賦命險釁,曾於三十年前,慘遭長子之無嗣夭折,以第三子秉奎之子啓尙立後矣。昨年冬,又遭啓尙之夭沒,臣之六代祖文忠公臣恒福不祧之祀,遽爾斷絶,臣不勝痛迫之私,伏念勳臣立後,自有彝典,今以族孫啓年之五歲子幼名甲六,定爲啓尙之子,而存亡繼絶,乃是人倫之大事,法不當私自決定,敢此登聞焉。臣無任云云。答曰,省疏具悉卿懇。所請依施,仍傳于李鼎秉曰,此批答,遣史官,傳諭于鰲恩君。
知中樞府事南公轍疏曰,伏以臣於病伏呻囈之中,卽接吏曹移牒,以臣差景慕宮秋享大祭獻官矣。固當竭蹶駿奔之不暇,而臣於近來,便成病廢之物,醜穢之狀,不可近與肅敬之地,而見方重患毒感,多日不瘳,頭疼寒熱,膈煩嘔吐,食飮全却,頑痰壅滯,房闥之內,轉動艱辛,而足筋牽引之症,當此換節之交,一倍刺痛,周旋上下,萬無其路,玆敢倩構短章,疾聲仰籲。伏乞聖慈,俯賜鑑諒,許令該曹,卽速變通,以重祀典,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
藥房提調李肇源,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,藥房口傳問安。答曰,知道。
鄭元容啓曰,合辭許久闕啓,事甚未安,除在外·未署經外,未肅辭呈告人員,竝卽牌招,何如?傳曰,允。
朴宗薰啓曰,明日常參·經筵,取稟。傳曰,停。
李鼎秉啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,行左承旨李龍秀,今日不爲仕進,卽爲牌招,何如?傳曰,允。
李鼎秉啓曰,備邊司郞廳來言,今日賓廳日次,而左議政韓用龜在外,右議政金思穆有身病,不得來會云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于朴宗薰曰,文臣製述,明日爲之,處所,以仁政殿爲之。
傳于李鼎秉曰,出宮門路,以協陽門爲之。
傳于朴宗薰曰,讀券官領府事李時秀有頉,代以南公轍爲之。
鄭元容啓曰,大司憲宋穉圭,掌令任俊常在外,執義崔時淳,掌令兪應煥牌不進,持平朴潞壽·柳榮五未署經,監察茶時之意,敢啓。傳曰,知道。
以執義崔時淳,掌令兪應煥,司諫姜浚欽,獻納林景鎭牌不進罷職傳旨,傳于鄭元容曰,只推。
以咸鏡監司李羲甲狀啓,咸興府民家頹壓事,傳于李鼎秉曰,聞甚矜惻,元恤典外,別加顧助,以會外米各加一石,題給事,分付。
以江原監司南履翼狀啓,江陵等邑民家漂頹,人物渰死事,傳于李鼎秉曰,聞甚矜惻,元恤典外,別加顧助,渰死人,如有生前身還布,竝蕩減事,分付。
朴宗薰,以吏曹言啓曰,卽接通禮院牒報,則以爲,明日親臨文臣製述時,左右通禮,不可不備員,而左通禮鄭日泰,身病猝重,不得進參,卽速變通云,通禮院左通禮鄭日泰改差,其代,口傳備擬以入之意,敢啓。傳曰,知道。
吏曹口傳政事,以李游夏爲左通禮。
朴宗薰,以吏曹言啓曰,今此山川祭祭官中,時無職名人員,令該曹,口傳付軍職,何如?傳曰,允。
兵曹口傳政事,副司果單曺錫正。
吏曹口傳政事,以柳和源爲定原縣監。
李鼎秉,以兵曹言啓曰,內禁衛將李光錫,五衛將鄭禹濟,俱以身病猝重,勢難供職,呈狀乞遞,竝改差,何如?傳曰,允。
承政院左副承旨任厚常狀啓,臣在於果川縣下北面上加次山里,本月初四日巳時量,伏奉同副承旨臣李鼎秉次知成貼有旨內,爾以左議政附奏狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,臣至迫之情,旣不得仰格宸聽,必劃之義,亦無以自壞株守,伏地戰灼,泥首待誅而已云矣。臣旣承偕來之命,故姑爲仍留,緣由竝以馳啓云云。答曰,前批已諭,何必更辭?卽日簉朝,仍察廟務事,爾其更爲傳諭,期於偕來。
李鼎秉啓曰,左議政韓用龜,又使錄事來納命召,何以爲之?敢稟。傳曰,還傳命召。
知事趙尙鎭疏曰,伏以臣卽伏見吏曹名帖,以臣塡差,今八月初九日南壇祭初獻官,臣苟有一分可强之勢,豈敢不竭蹶趨承,而第臣素患溏泄之症,卽是數十年貞疾,到老益痼,寧日絶少,頻頻脫肛,不能行步,種種遺矢,每汚衣袴,自分爲床簀間癃廢之物矣。近當節煥,仍成休息之痢,登溷無常,眞元積敗,虛汗喘促,四肢戰掉,八耋視蔭之景,跨朔泄痢,諸症之危惡,此實常理之所不免也。況又數年以來,左脅頑痰,流注腿間,骨節酸疼,屈伸須人,今於駿奔之役,非但筋力之凘頓,以此至醜穢之狀,將何以唐突進身於淸齋肅敬之地哉?拘馬賤疾,每瀆天聽,極知其萬萬惶猥,而症實難强,懼甚不潔,玆不得不冒萬死疾聲呼籲於黈纊之下。伏乞天地父母,俯賜矜諒,亟許付標,以重享事,仍治臣冒瀆之罪,以安賤分,千萬幸甚。臣無任云云。答曰,省疏具悉。疏辭,許令該曹改付標。
禮曹參判金履載疏曰,伏以臣,昨隨僚堂之後,聯陳愚見,仰冀詢處,卽伏見批旨,有依前下敎爲之之命,臣竊以爲過也。夫喪而寧戚,謂其不及也,禮之從厚,謂其疑也。今謂之不及也,則縗制已訖,無可踰也。謂之疑也,則當吉而吉,當作而作,復何疑乎?禮之設,所以爲大防,別嫌明微而定猶豫也。故一或差失,無以合天理而視民不忒,樂之於禮,其名雖殊,其理則一,故作輟之間,罔不依禮,服盡而不用樂,與服未盡而用樂,其失一間耳。歷稽漢晉以來,以至於國朝,自非遏密之時,未嘗有三年廢樂之擧,蓋以金石賓享之禮,簫管警塗之衛,實人君之盛典,當陽之威飾,不可以斯須廢也,是故,功朞之輟,各有其限,未之或越,夫豈情不足於哀戚,政以禮不可以不至也?一失於禮,受君子之譏,啓後世之弊,可不愼歟?事不師古,猶不可以有濟,況先王制禮,其可無義而違毁,終歸徑情顚倒之失乎?雖以聲聞不擧之義言之,宮中則猶可以不擧,宮外之不作,又何稽焉?八方之惑,來後之議,聖明將無以塞之矣。惜乎以聖上淵邃之學,不盡於精微之察也。臣職忝掌禮,明知邦禮之失,不敢以聯疏之未蒙允兪,遽有所自已,復此冒陳,苟賜採納,實所大幸,如或聖心,終以爲未然,則乞下臣章,博詢而處之,俾王朝之大典,要歸於至當,千萬顒祝。臣無任云云。答曰,省疏具悉。已諭於堂箚之批矣。
應敎趙民和,校理李允謙,副校理洪敬謨,修撰李鍾穆,副修撰姜世綸等,聯名箚曰,伏以臣等,伏見禮堂聯疏批旨下者,聚首莊誦,有以仰大聖人禮必從厚之盛意也。第伏念,禮曰,大夫無故不徹懸,士無故不徹琴瑟,君子之於樂,其不可斯須去身者如是矣。況軒架鼓吹,卽人主出入動作之大儀節,則尤何可無故而徹,斯須而去乎?今我殿下,禮制有限,功縗已釋,則樂非可徹可去之時,雖緣聖慕無窮,餘哀未忘,有此義起之敎,而昔吾夫子,旣祥而成笙歌,子夏·子張,旣祥而見,夫子,予之琴,齊斬朞功,服除一也。喪制纔終,琴笙載御,夫豈非禮而夫子行之,蓋先王制禮,正之以中,而使有餘者,不敢盡焉。要之不出于聖人之大閑而已。臣等又按喪禮補編戒令條,我英宗大王,以軒架鼓吹事,敎曰,禮不及非禮,過亦非禮,服盡後擧行,可也。考諸禮經,垂訓如彼,稽之補編,著令如此,此豈非後世之所當法,而今日之所可行者乎?禮堂疏請,實出於據禮折中之意,而一例靳兪,得不踰於聖人之大閑乎?臣等,謏淺之見,何敢冒昧論禮,而職忝論思,事係變禮,有不容泯默,竊附無隱之義,仰瀆崇嚴之聽。伏乞聖明,亟加三思,特允禮堂之請,俾盡合禮之道焉。取進止。答曰,省箚具悉。已諭於禮堂聯疏之批矣。
京外儒生進士李漢明,生員李哲秀,進士朴光浩,幼學尹承鉉·金斗岳,生員洪章燮,幼學兪廣柱·洪應謨·李炳謙·趙基升·金炳麟,生員沈源祖·李勉祜,進士洪準謨,幼學申在正·李學愚·尹永鉉·申日顯·洪殷燮·李正夏·鄭世臣·柳觀升,生員李恒九,幼學李仁謙,生員洪穉圭,幼學李寅淸·趙基亨·洪鼎周·朴泰浩·李正誼·尹行龜·李寅會·沈碩奎·李躍沼·金大均,進士閔致文,幼學尹守慶·李墅·朴齊憲·申錫龜·尹致道·金淵根·李龍在·南久淳·尹庠一,進士洪疇·吳羽常·洪在果·金弘根,幼學權五應·閔致祿·金達淵·洪孝燮·吳致翼·徐有偉·沈宜㝢·柳得鏞·韓命敎·金東獻·洪益謨·金敦淳·李觀夏·吳致琦·金成淳·南錫晦·金胤根·李秉夏·金錫弼·李光年·沈宜晉·金度均·吳致長,進士金正喜,幼學洪耆燮,幼學柳璟·趙斗淳·李秉植·趙鎭文·李憲瑋·徐相奎·鄭世昌·兪象煥,進士閔翊顯,幼學李羲敎,進士閔致翼,幼學金祖根·洪鍾薰·徐右輔·柳辯·李絅愚·洪秉敍·閔致明·金祐根·尹致舜·柳譱,進士許明,幼學徐平輔·洪秉泰·洪鍾茂·趙基恒·沈昌永·徐賢輔·黃鎰·朴來慶·李延秀,進士元錫圭·李祖植,幼學李廷堅·金綏遠·李義宅·趙基甲·兪漢象·洪秉性·趙鎭京,進士金泳根,幼學權暐·申錫箕·尹致遂·尹致華·鄭翼朝·魚命圖·尹致大·洪良厚·徐錫輔·沈宜升·金來淳·宋衛圭·魚在洛·申光訓·南明烈·徐兢輔·金明白·徐好善·宋一淸·宋欽栗·趙明彬等疏曰,伏以往昔丙丁之變,嗚呼尙忍言哉。中華而胡羯也,人類而禽獸也。九點齊煙,總化爲腥羶之氣,一部陽秋,終歸於弁髦之設,向微一二臣,秉義殉國,則永無辭於天下後世,而一隅靑邱,亦將淪胥以陷於被髮左衽之域矣。然則惟我檀·箕舊邦,尙保其一片乾淨,而使夫人人者,皆知尊王攘夷,君君臣臣,撐宇宙亙古今,磨泐不得之大法大倫者,寔一二臣之力,而孰其中,又有卓絶超特,獨辦得載籍以來所未有之事者?蓋有官守者,死於官,有責任者,死於事,持節者,死命,赴陳者,死綏,其死雖難,皆其職耳。若乃韋布之士,而生於距京師萬里外服,官未霑九品之班,名不編陪臣之列者,乃能爲皇朝天子,抗大義立大節,視其死如歸,斯豈不尤奇且偉,而又其死之也?從頌暇豫,出於其平日素蓄積,而非一時慷慨取死者比,則此尤所謂難之難者也。卽故成均生員贈持平,加贈領議政,諡忠正公臣金益兼,是其人也。益兼,惟故大司憲世所稱黃岡金繼輝之曾孫,而先正臣文元公金長生之孫也。幼習詩·禮之家聲,蚤服義方之庭訓,加之以姿性之卓異,甫弱冠,登上庠遊太學,同時儕流,皆豪傑出類之士,而咸加推重,莫或右焉。及丙子虜使之來,語絶悖慢,益兼,倡〈率〉多士,上章請斬,其略曰,醜虜僭號,卽天地之大變,至使我背父母之邦而面凶渠,此言奚宜至哉?今宜斬其使而函其首,以奏天朝,仍以大義,奬勵三軍,則喑聾跛躄,亦且增百倍之氣,何憂乎力之不足哉?是日虜使,懼而遁去,其直聲烈氣,眞可以破賊膽而又足使天下嚮義之士,聞風而爭起,則益兼之樹大節,不在於死之日,而已在於一章血封之時也。是年冬,虜乃大擧入寇,益兼,與其母徐往入江都,糾合士友,矢以死守,操弧登陴,爲諸人倡,及城陷而事不可爲,則遂與文忠公臣金尙容,忠烈公臣權順長,登南城譙樓,同日效死於烈焰之中,而其母徐,其女弟故修撰臣張次周之妻,亦皆引決於寓舍,一家三節之同時竝出者,卽亦往牒之所罕有,而益兼之年,時纔二十有三,較諸文文山未老殉節,又少若干歲矣。其烈性根天,斯可知也,而以其妙年布衣能辦之事,故其竦動人,尤有甚焉。時移代往,而其蹟愈彰愈著,赫然如昨日事,而當時秉筆之君子,又從以誦義無窮,則之烈之功之弊天壤而不泯者,又可知也。謹稽先正臣文正公宋時烈,表其墓道曰,汝南,才高氣淸,志潔行峻,今其所成就如是,雖日月爭光,可也。汝南,益兼字也,先正臣文純公權尙夏,記其廟碑曰,布衣匹夫,同衛社稷,以身殉國,使東表士民,知有天地之常經,不失爲三百年禮義之邦者,伊誰之功也?惟此兩先正之言,已足以質天地徵百世,而雖以朝家崇報之典言之,爵諡以寵賚,祠廟而榮饗焉,則恩貤哀贈,不可曰蕭條,而九地忠魂,庶亦可以無憾矣。第是不祧之令,旌閭之命,蓋嘗遍及於同時殉節之諸臣,如文忠公臣金尙容,忠穆公臣李時稷,忠顯公臣宋時榮,忠肅公臣李尙吉,義烈公臣洪命亨,忠憲公臣尹烇,忠烈公臣權順長,無不百世永享,擧皆一體同祭,至若綽楔之典,亦竝次第均施,無一或漏,而獨於益兼,尙闕而未及,忠可以炳千秋,而香火不過於數歲,義足以倡四海,而名姓未表於一閭,則其於彰顯激勵之道,已不能全備,而況益兼,與殉國諸臣,其志操同,忠義同,處事同,效節同,以至立慬之年月日時,無或不同,又其最初一疏,能使虜使禠魄而遁逃,義聲大振於天下,則與諸臣,無不同之中,爲其首倡者,寔益兼是已,而今於報施之際,乃或彼備而此欠,彼豐而此嗇,則玆豈非聖朝之缺典,而志士忠臣之失望齎恨,尤當如何也?往在英廟丙子,特降益兼節惠侑祭之命,蓋値是年之重屆,庸示曠感之宸衷,而其表章激勵之聖意,亦有可以仰認者矣。顧今三回之舊甲,居然又至,未備之闕典,怳若待今,齎鬱之餘,群情莫遏,同聲之應,千里合契,玆摭一國公共之論,齊籲九天閶闔之下。伏乞聖明,俯賜鑑諒,特許贈領議政忠正公臣金益兼不祧旌閭之請,上以光顯忠之聖德,下以勵樹風之令憲,不勝大願,臣等無任云云。答曰,省疏具悉。疏辭,令該曹稟處,爾等退修學業。
丙子八月初五日卯時,上御熙政堂。藥房入診入侍時,提調李肇源,副提調朴宗薰,記事官趙雲從,記注官李昌瑞,別兼春秋鄭基善,直提學金履喬,以次進伏,醫官吳千根·秦東秀·卞之錞·洪旭浩·白成五·李命運,進伏楹外訖。肇源曰,近日涼意頓生,聖體,若何?上曰,一樣矣。肇源曰,寢睡·水刺之節,何如?上曰,一樣矣。肇源曰,王大妃殿氣候,何如?上曰,殿宮氣候一樣矣。上曰,醫宮入診,可也。千根·旭浩·命運,以次入診訖,退伏奏曰,脈候左右三部調均矣。肇源曰,耳後癤候,近已快差乎?白成五,今方待令,使之按察,何如?上曰,近則夬差,別無按察者矣。肇源曰,白成五,時帶外任,曠官可悶,一番按察後,下送,似好矣。上曰,不必按察,卽爲下送,可也。肇源曰,在前行幸時,水刺茶飮所用江心水,或有置之之例,今番則何以爲之乎?上曰,置之,可也。宗薰曰,玉堂聯箚入啓,今已三日連爲入稟,尙未蒙批,故敢又提達矣,進御加味六君子湯,前方中,砂仁加二分,加酸棗仁一錢,當歸身七分,自明日一貼式煎入事。出榻敎仍命退,諸臣以次退出。
上在昌德宮。停常參·經筵。
鄭元容啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
李鼎秉啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐鼎輔啓曰,明日魂宮秋享大祭親祭齋戒相値,視事頉稟之意,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于鄭元容曰,科次入侍。
傳于徐鼎輔曰,文臣製述入格人,賞格,依例捧傳旨。
傳于徐鼎輔曰,弘陵修改時,別單書入。
傳于徐鼎輔曰,崇陵修改時,堂上以下,別單書入。
以弘陵陵上穴前汰落處,月臺石頹圮處,補築修改後,別單傳于徐鼎輔曰,禮曹參議權丕應,內下虎皮一令賜給,禮曹正郞弼聖賚,補土差使員高陽郡守洪世周,戶曹正郞李德彬,竝陞敍,繕工監假監役李光承,兼監役本陵令辛蓍根,參奉尹鼎植竝陞六,已陞六者陞敍,別看役前郡守權玭,前僉使崔忠一,各兒馬一匹賜給,相地官朴致明,奏時官金相郁,擇日官池景泌,領役牌將計士員役守僕·工匠等,竝考例施賞。
以崇陵曲墻下汰落處,月臺石頹圮處,修改後別單,傳于徐鼎輔曰,禮曹判書趙德潤,內下虎皮一令賜給,補土堂上楊州牧使柳畊,內下鹿皮一令賜給,戶曹佐郞宋啓根,禮曹正郞韓相殷,竝陞敍,繕工監監役洪羲范,兼監役本陵別檢權華,參奉金重根,竝陞六,別看役前縣監李寅會,前主簿崔命遠,前武兼李濟元,各兒馬一匹賜給,擇日官池景泌,相地官金重鎭,奏時官李允敬,領役牌將·計士·員役·守僕·工匠等,竝考例施賞。
傳于徐鼎輔曰,發遣吏郞,諸執事淸齋與否,摘奸以來。
朴宗薰,以吏曹言啓曰,卽接通禮院牒報,則以爲,今日殿座時,左右通禮,不可不備員,而新除授左通禮李游夏在外,卽爲變通差出,以爲擧行之地云,通禮院左通禮李游夏改差,其代,口傳備擬以入之意,敢啓。傳曰,知道。
吏曹口傳政事,以李東煥爲左通禮。
李鼎秉,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以摠戎廳言啓曰,臣基厚,與漢城判尹金蓍根,濬川堂上李溏,同往普賢峰,巡審都城主脈補土所,則自北曲城九蹲峰,至兄弟峰下岡脊支麓,多有缺落蹲縮處,其在愼重之道,不可不及今改築,故方自臣營,經紀始役,而在前告由祭等節,例自禮曹,擇日設行矣。今亦依此擧行,何如?傳曰,允。
禁府啓目粘連,向前朴宗林亦,諸條所犯及殿牌私造事,俱係罔赦,前因道査,已經勘處是白遣,至於災結·私用等兩條,追後現發,又登繡啓,本罪之外,尤極可駭,以此照律,何如?判付啓,依允。
又啓目粘連,向前李升烈亦,異樣般之未及問情,旋卽放還,雖諉之於事勢所使,論以邊情,極爲可駭,以此照律,何如?判付啓,依允。
丙子八月初六日辰時,上詣仁政殿。文臣製述入侍時,行都承旨朴宗薰,右承旨徐鼎輔,右副承旨鄭元容,同副承旨李鼎秉,記事官趙雲從,假注書鄭佺始,別兼春秋鄭基善·金道喜,以次侍立。時至,通禮,跪啓請外辦,上具翼善冠·衮龍袍,乘輿出宣化門,由協陽門·肅章門,入仁政門,至仁政殿,通禮,跪啓請降輿,上降輿陞殿,諸臣以次進伏訖。上命試官行禮,讀券官行吏曹判書金履陽,行護軍金履喬·金會淵,對讀官行副護軍趙貞喆,侍講院輔德李勉求,行副護軍申緯·金箕殷,率應試文臣行四拜禮訖,以次陞殿。上命題溫故而知新賦,限申時。判義禁朴崙壽進前奏曰,拿處罪囚之待待命就理,不但軫弊之聖意,係是特恩,則固當罔夜馳來,趁卽待命,而毋論道里之遠近,疾病之如何,今已屢月,尙有未及就囚者,紀綱所在,萬萬駭然,本罪之外,遲滯委折,添問目捧供,以爲嚴勘之地,何如?上曰,依爲之。出擧條宗薰曰,禁府時囚,待待命,命下之後,于今四朔,尙不就囚者,至於四人之多,事未前有,萬萬駭然,其間如果關問該道,計程督飭,則豈若是許久稽緩乎?當該不飭之金吾堂上,竝捧現告推考,何如?上曰,依爲之。出擧條通禮,跪啓請禮畢。上曰,還內門路,以賓陽門爲之事。出駕敎上降殿乘輿,出仁政門·肅章門·建陽門·銅龍門·景化門·集禮門·明政門,入賓陽門,出標信解嚴,還內後,諸臣以次退出。
丙子八月初六日未時,上御熙政堂。科次入侍時,右副承旨鄭元容,記事官趙雲從,記事官李湜,別兼春秋金道喜,讀券官行吏曹判書金履陽,行護軍金履喬·金會淵,對讀官行副護軍趙貞喆,侍講院輔德李勉求,行副護軍申緯·金箕殷,以次進伏訖。上曰,科次爲之,收券合爲幾張乎?元容曰,六十一張矣。履陽等,考券訖,科次出榜,三下一承文院副正字嚴燾,三下成均館博士李文欽,副司果李寅溥,草三下承文院副正字金周默,司僕寺正李敎源,成均館典籍李炫章,副司直洪羲祖。履陽曰,向日宣禧宮親祭後,有李宗祥隨其履歷,防禦使調用之下敎,而宗祥未經邊地,若從其履歷而調用,則當爲邊地矣。邊地防禦使之間,臣曹眩於擧行,敢此提達矣。上曰,以邊地擧行,可也。仍命退,諸臣以次退出。
上在昌德宮。停常參·經筵。
鄭元容啓曰,大司憲宋穉圭,掌令任俊常在外,執義崔時淳未肅拜,掌令兪應煥,持平朴潞壽差祭,持平柳榮五未署經,監察茶時之意,敢啓。傳曰,知道。
李鼎秉啓曰,明日常參·經筵,取稟。傳曰,停。
又啓曰,來十一日朝參日次,敢稟。傳曰,停。
徐鼎輔啓曰,來十一日輪對日次矣,敢稟。傳曰,當次人受點,後日次待令。
傳于徐鼎輔曰,禮房承旨,馳詣景慕宮,奉審摘奸以來。
朴宗薰啓曰,藥房副提調,持湯劑來待矣。傳曰,封入。
傳于徐鼎輔曰,今番穆陵·崇陵,陵役後,禮曹堂上地方官以下賞典,一人毋得疊受。
傳于李鼎秉曰,出宮門路,以協陽門爲之。
傳于徐鼎輔曰,發遣吏郞,諸執事淸齋與否,摘奸以來。
李鼎秉啓曰,今此明陵幸行時,何大臣留都乎?敢稟。傳曰,領府事爲之。
以咸鏡監司李羲甲狀啓,安邊府民家頹壓事,傳于李龍秀曰,聞甚矜惻,元恤典外,別加顧助事,分付。
兵曹口傳政事,副司果單趙琮鎭。
朴宗薰,以司饔院監膳提調意啓曰,漁夫契貢人等呼訴內,近以風勢不調,魚族深入,設網屢日,終未捉得,明日日下生鮮,將至闕供之境,限捉得間,以活鷄全數代捧云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,代封。
鄭元容,以義禁府言啓曰,全羅監司金敎根狀啓內,水虞候洪達三,南桃浦萬戶洪胤章,地方官珍島郡守朴潤榮罪狀,竝令攸司稟處事,啓下矣。洪達三·洪胤章·朴潤榮,俱在任所云,依例發遣府羅將,交代後,竝拿來,何如?傳曰,待待命拿囚。
禮曹冬至兼謝恩使,拜表吉日,來十月二十四日辰時,方物封裹,前期三日同月二十一日推擇,啓依允。
上在昌德宮。停常參·經筵。
上詣魂宮入齋室後,內閣·政院·玉堂·藥房口傳問安。答曰,知道。
親祭罷,還內後,內閣·政院·玉堂·藥房口傳問安。答曰,知道。
徐鼎輔啓曰,明日常參·經筵,取稟。傳曰,停。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鼎秉啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐鼎輔曰,禮房承旨,同副承旨,分詣受香諸處,奉審摘奸以來。
徐鼎輔啓曰,藥房提調,持湯劑來待矣。傳曰,封入。
鄭元容啓曰,大司憲宋穉圭,掌令任俊常在外,執義崔時淳,掌令兪應煥牌不進,持平朴潞壽·柳榮五未署經,監察茶時之意,敢啓。傳曰,知道。
以執義崔時淳,掌令兪應煥,司諫姜浚欽,獻納林景鎭牌不進罷職傳旨,傳于鄭元容曰,只推。
以慶尙監司李存秀狀啓,義城縣令柳尋春,以其身病,屢呈辭狀,不得已罷黜事,傳于李鼎秉曰,令該曹口傳差出,催促下送。
以平安監司李相璜狀啓,順安縣民家失火事,傳于李龍秀曰,聞甚矜惻,元恤典外,別加顧助事,廟堂分付。
以江原監司南履翼狀啓,三陟府民家漂頹事,傳于李龍秀曰,聞甚矜惻,元恤典外,別加顧助事,廟堂分付。
右承旨徐鼎輔書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣漢江壇上,神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,待將事,還奉神位版後,復命之意,敢啓。傳曰,知道。
徐鼎輔,以奉常寺都提調·提調意啓曰,祭享所用秋等中脯三百四十八貼,今八月初七日,畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
鄭元容,以漢城府言啓曰,拯活人十五名以上者抄啓事,曾有定式矣。卽接南部都事韓成履所報,則豆毛坊箭串一契·二契·中村契尊位中任等所告內,矣等所居之地,處在逼水之濱,本無依山之險,而去六月十七日,急水大漲,平陸成江,千有餘戶,漂渰之患,迫在頃刻,許多民命,號哭罔措之際,箭串一契居閑良梁仁哲,二契居禁軍洪浩得,中村契居閑良李龍源,豆毛浦契居禁軍朴光漢,水鐵里契居訓局軍金萬雄等五人,首發拯活之論,各持船隻,冒險乘危,盡力收載,拯活之民,合爲數千餘口云,故自臣府,更加査實,則諸洞民人等所招,一如該部所報矣。其在激勸之道,宜有褒賞之擧,而臣府不敢壇便,令該曹,考例稟處,何如?傳曰,允。
李鼎秉,以兵曹言啓曰,內禁衛將許溟,方帶宣傳官,以職務相妨,呈狀乞遞,勢難兩處供職,所帶內禁將之任,改差,何如?傳曰,允。
又以訓鍊都監言啓曰,本局局別將崔命健,身病沈重,勢難察任,改差,何如?傳曰,允。
左副承旨任厚常書啓,臣在於果川縣下北面上加次山里,本月初六日卯時量,伏奉同副承旨臣李鼎秉次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,臣蹙伏荒墅,帀月于玆,而有召輔違,有情莫伸,卽聖世之逋民,天下之窮人也。況今賤疾危厲於惶隘棲屑之中,神識昏錯,惟符到是俟,若未蒙鞶禠之恩於一息未泯之前,則豈不有憾於天地生成之化乎?日夜北望之祝,惟在於是云矣,臣旣承偕來之命,故姑爲仍留,緣由竝以馳啓云云。答曰,前批已諭,何必如是更辭?卿其卽日上來,以答予意事,爾其更爲傳諭,期於偕來。
李鼎秉啓曰,左議政韓用龜,又使錄事,來納命召,何以爲之?敢稟。傳曰,還傳命召。
水原留守徐榮輔疏曰,伏以臣之父母墳山,在於京畿長湍地,而臣身縻職事,曠闕省掃,歲旣已再周矣。霜露怵惕之懷,實結于中,見今公私粗閑,倘蒙恩由,擬於幸行回鑾之後,隨便往省,玆敢短章仰籲,伏望聖慈,特許臣往來之暇,以伸至情,千萬幸甚。臣無任云云。答曰,省疏具悉。卿其往省焉。
丙子八月初八日子時,上詣魂宮,秋享祭入侍時,行都承旨朴宗薰,行左承旨李龍秀,右副承旨鄭元容,同副承旨李鼎秉,記事官趙雲從,假注書鄭佺始,記注官安亨鎭,別兼春秋金道喜,檢校待敎李鶴秀,以次侍立。時至,通禮,跪啓請外辦,上具翼善冠·衮龍袍,乘輿出宣化門,由協陽門·建陽門·銅龍門·景化門·集禮門·光德門,入延喜門,降輿入齋室,上具淺淡服·烏犀帶,出齋室,詣通和殿,贊禮前導入北夾門,陞自東階,詣版位,贊禮跪啓請俯伏哭,上俯伏哭,在位者皆俯伏哭,贊禮,跪啓請止哭興再拜興平身,上止哭興再拜興平身,在位者,皆止哭興再拜興平身,執禮,請行初獻禮,上詣尊所,北向立,執尊者擧羃,龍秀酌鬱鬯,鼎秉,以爵受鬱鬯,上詣靈座前,北向立,贊禮,跪啓請跪,上跪,宗薰奉香,鼎秉奉爐,跪進,贊禮,跪啓請三上香,上三上香,鼎秉,奠爐於案,鼎秉,奉爵跪進,贊禮,跪啓請執爵,上執爵,以爵授宗薰,奠于靈座前,贊禮,跪啓請俯伏少退跪,上俯伏興少退跪,大祝,進靈座之右,東向跪讀祝訖,上出戶降復位,亞獻官行判中樞府事金載瓚,終獻官行大護軍金羲淳,以次獻爵如儀訖,降復位,贊禮,跪啓請俯伏哭,上俯伏哭,在位者皆俯伏哭,贊禮,跪啓請止哭興再拜興平身,上止哭興再拜興平身,在位者皆止哭興再拜興平身,宮闈令,納神主如儀,上詣望燎位,大祝,燎於坎,贊禮,跪啓請禮畢,仍導以行,上入齋室。上曰,親祭罷後,問安勿爲之事。出榻敎上出齋室,乘輿出延喜門,由光德門·集禮門·景化門·銅龍門·建陽門·協陽門,入宣化門,出標信解嚴,還內後,諸臣以次退出。
上在昌德宮。停常參·經筵。
世子宮生辰,大殿·王大妃殿·中宮殿·嘉順宮,內閣·政院·玉堂·朝廷二品以上·六曹堂上·奉朝賀·大司諫,口傳問安。答曰,知道。
世子宮,內閣·政院·玉堂·朝廷二品以上·六曹堂上·奉朝賀·大司諫,單子問安。答曰,知道。
徐鼎輔啓曰,明日常參·經筵,取稟。傳曰,停。
鄭元容啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
李鼎秉啓曰,吏兵曹郞官之省記親呈,例也,而今日申刻已過,兵曹郞廳,不爲來待,屢度催促,晩始來呈,事未前有,極爲該然,所當重勘,而本院請推之外,無他可施之罰,何以爲之?敢稟。傳曰,從重推考。
吏曹口傳政事,以李羲贊爲義城縣令。
李鼎秉,以都摠府言啓曰,今日入直內三廳武兼禁軍及軍兵等,當爲中日習射技放,而王世子生辰相値,不得設行之意,敢啓。傳曰,知道。
又以兵曹言啓曰,內吹螺赤及龍虎營兼內吹螇赤,今秋等習角賞木,謹依判下別單,施賞之意,敢啓。傳曰,知道。
又以訓鍊都監言啓曰,本局兼內吹,今秋等習角賞格,依啓下單子,木綿二十四疋,施賞之意,敢啓。傳曰,知道。
又以禁衛營言啓曰,謹依本營兼內吹,今秋等習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹,今秋等習角賞格,謹依啓下單子,李禧喆等十一名處,各木二疋施賞之意,敢啓。傳曰,知道。
上在昌德宮。停常參·經筵。
開東,有霜氣。
藥房提調李肇源,副提調朴宗薰啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御加味君子陽,自今日停止事,榻前下敎。
嘉順宮進服補中君子湯,前方中,去升麻柴胡,加益智仁五分,自今日五貼式製入事。榻前下敎。
徐長輔啓曰,明日常參·經筵,取稟。傳曰,停。
李鼎秉啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而左議政韓用龜在外,右議政金思穆有身病,不得來會云矣,敢啓。傳曰,知道。
徐鼎輔啓曰,右副承旨鄭元容,今日不爲仕進,卽爲牌招,何如?傳曰,允。
朴宗薰啓曰,藥房提調·副提調,持湯劑來待矣。傳曰,封入。
注書趙雲從病,代以洪龜燮爲假注書。
洪龜燮在外,代以尹棨烈爲假注書。
以右副承旨鄭元容牌不進罷職傳旨,傳于李鼎秉曰,只推。
李鼎秉啓曰,大司憲宋穉圭,掌令任俊常在外,執義崔時淳,掌令兪應煥牌不進,持平朴潞壽·柳榮五未署經,監察茶時之意,敢啓。傳曰,知道。
以執義崔時淳,掌令兪應煥,司諫姜浚欽,獻納林景鎭牌不進罷職傳旨,傳于李鼎秉曰,只推。
兵曹,以朴宗來爲留都大將。
徐鼎輔,以奎章閣言啓曰,景慕宮望廟樓,今秋大奉審,臣鶴秀,與本宮提調金羲淳,進詣展奉,奉審無頉之意,敢啓。傳曰,知道。
李鼎秉,以戶曹言啓曰,謹奉傳敎,福慶門·麗明門,與月臺及協祥門·淸暉門,修改吉日,令日官池景泌推擇,則今八月十一日辰時爲吉云,以此日時擧行,何如?傳曰,允。
又以都摠府言啓曰,都摠管韓致應,以刑曹判書,本曹坐起晝仕出去,而逐日赴坐,煩稟未安,入番間,除草記往來之意,敢啓。傳曰,知道。
又以兵曹言啓曰,卽接北所衛將趙廷彦牒報,則光德門西邊內宮墻挾門頹圮處,今已修築云,局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,光德門西邊內宮墻挾門頹圮處,今已修改,晝察夜巡崇智門局出身,依例停止之意,敢啓。傳曰,知道。
又以摠戎廳言啓曰,卽接北漢管城將元永麟所報,則以爲,今夏潦雨後,本城訓鍊都監字內女城二間半十五隅,禁衛營字內女城五間三十六隅,御營廳字內女城二間八隅,頹圮云,趁卽修築之意,分付各該字內營門,何如?傳曰,允。
左副承旨任厚常書啓,臣在於果川縣下北面上加次山里,本月初八日巳時量,伏奉同副承旨臣李鼎秉次知成貼有旨內,爾以左議政附奏,狀啓馳啓矣。批答一度,正書下送爾,其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,聖批愈隆,而臣情愈蹙,不敢章皇更陳,只自惶霣俟罪而已云矣。臣旣承偕來之命,故姑爲仍留,緣由,竝以馳啓云云。答曰,前批已諭,卿何必如是更辭?卿其諒予至意,卽日上來事,爾其更爲傳諭,期於偕來。
李鼎秉啓曰,左議政韓用龜,又使錄事,來納命召,何以爲之?敢稟。傳曰,還傳命召。
上在昌德宮。停常參·經筵。
李鼎秉啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
徐鼎輔啓曰,明日貞陵忌辰祭齋戒,再明日三明日,明陵忌辰祭齋戒正日相値,視事頉稟之意,敢啓。傳曰,知道。
又啓曰,右副承旨鄭元容,今日不爲仕進,卽爲牌招,何如?傳曰,允。
朴宗薰啓曰,藥房副提調,持湯劑來待矣。傳曰,封入。
傳于徐鼎輔曰,魂宮望祭,兼秋夕祭,以親行磨鍊。
李鼎秉啓曰,假注書尹棨烈,時無職名,令該曹,依例付軍職,使之冠帶常仕,何如?傳曰,允。
注書朴齊明病,代以權中和爲假注書。
權中和有頉,代以李旭馨爲假注書。
以右副承旨鄭元容牌不進罷職傳旨,傳于徐鼎輔曰,只推。
李鼎秉啓曰,大司憲宋穉圭,掌令任俊常在外,執義崔時淳,掌令兪應煥牌不進,持平朴潞壽·柳榮五未署經,監察茶時之意,敢啓。傳曰,知道。
以執義崔時淳,掌令兪應煥,司諫姜浚欽,獻納林景鎭牌不進罷職傳旨,傳于李鼎秉曰,只推。
徐鼎輔,以禮曹言啓曰,穆陵別檢尹永魯,參奉李秉遠,崇陵別檢權華,參奉金重根,弘陵參奉尹鼎植,旣有陞六之命矣,秋夕節享在近兩官,不可不備陞六之代,竝令該曹,以在京無故人,口傳差出,以爲備員,將事之地,何如?傳曰,允。
又以吏曹言啓曰,禮曹草記穆陵別檢尹永魯,崇陵別檢權華,穆陵參奉李秉遠,崇陵參奉金重根,弘陵參奉尹鼎植陞六之代,口傳差出事,允下矣。各陵官,今方口傳備擬以入,而尹永魯·權華·李秉遠·金重根·尹鼎植,令該曹,口傳付軍職,何如?傳曰,允。
吏曹口傳政事,以權徽爲穆陵別檢,李光載爲崇陵別檢,吳彦誼爲穆陵參奉,趙哲永爲崇陵參奉,洪章燮爲弘陵參奉。
徐鼎輔,以吏曹言啓曰,今此秋夕祭祭官,當爲分排,而除老病公頉,實無推移排比之路,依例刑官司饔院官員,年六十以上人員,通融塡差以入,而其中時無職名人員,令該曹,口傳付軍職,何如?傳曰,允。
兵曹口傳政事,副司果尹永魯·權華·李秉遠·金重根·尹鼎植,竝單付。
李鼎秉,以兵曹言啓曰,今此幸行時,領軍之將,侍衛之任,不可不備,內禁將·五衛將·文兼有闕之代,竝口傳差出,以爲備員隨駕之地,何如?傳曰,允。
兵曹口傳政事,以李馨秀·鄭煥宗·許溶爲內禁將,沈豐祖·李秉文爲五衛將,尹秉烈·洪勝圭爲文兼。
李鼎秉,以兵曹言啓曰,今此幸行時,禁軍中人馬俱健者,點擇隨駕,而其餘新受馬及病蹇不能致遠之類,依前推移,入直監軍巡將,亦依前例,以十八日受點人員,十九日至,使之仍察之意,敢啓。傳曰,允。
又以訓鍊都監言啓曰,本局別將元永胄,時帶摠管,職務相妨,今姑改差,何如?傳曰,允。
又以摠戎廳言啓曰,本廳右司把摠李煥輔,身病猝重,勢難察任,改差,何如?傳曰,允。
又以義禁府言啓曰,保放罪人洪秀晩·尹載鐸,査啓啓下,還囚議處以入之意,敢啓。傳曰,知道。
禁府照目粘連,庇仁前縣監李升烈,矣本府議啓內,異樣船之未及問情,旋卽放還,雖諉之於事勢所使,諭以邊情,極爲可駭,以此照律,罪杖八十收贖,奪告身三等,私罪,奉敎依允。又照目粘連,柒原前縣監朴宗林,矣本府議啓內,諸條所犯及殿牌私造,俱係罔赦,前因道査,已經勘處是白遣,至於災結私用等兩條,追後現發,又登繡啓,本罪之外,尤極可駭,以此照律罪,從重論勘,杖一百收贖,告身盡行追奪,勿限年禁錮,私罪,奉敎依允。又啓目粘連,東萊前府使洪秀晩,査啓云云。觀此査案,逐條論列,俱是前所已勘之事,別無追後更發之罪,則今不可以一事再勘,依前勘律,施行,何如?判付啓,依允。又啓目粘連,河東府使尹載鐸,査啓云云。倉穀那移,賑租取剩,道査論列,各有段落,雖不謂之立本是白乎矣,初簿莫察,終歸糢糊之科,舂縮添價,難克形跡之嫌兺除良,吏奸客賂,不能戢察,至登繡啓,極爲可駭,以此照律,何如?判付啓,依允。
上在昌德宮。停常參·經筵。
李鼎秉啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察祭時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐鼎輔啓曰,藥房提調,持湯劑來待矣。傳曰,封入。
傳于徐鼎輔曰,魂宮望祭時,出宮,自內爲之,該房知悉。
以江原監司金履翼狀啓,江陵等邑民家漂頹,人物渰死壓死事,傳于李鼎秉曰,聞甚矜惻,元恤典外,別加顧恤,元別恤典外,加給會外米各一石,渰死壓死人,如有生前身還布,竝蕩減事,廟堂分付。
徐鼎輔,以禮曹言啓曰,卽接穆陵別檢所報,則本陵大王陵上莎草修改後,逐日奉審,則其間雨後莎草,漸至抽靑,庶有着根之望,見今夜露沾潤,灑水等節,姑爲停止云矣,敢啓。傳曰,知道。
李鼎秉,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以摠戎廳言啓曰,都城主脈補土處,今日始役,而臣與右部千摠李馨秀,看審形止後,仍差都廳,使之董役,昨日政內禁將除授矣。役處浩大,難付生手,仍任,何如?傳曰,允。
又以兵曹言啓曰,今月十四日,一番內禁衛番次,而新除授該番將李馨秀,因摠戎廳草記,該廳千摠仍任矣,其代,依承傳口傳擬入之意,敢啓。傳曰,知道。
兵曹口傳政事,以李東憲爲內禁將。
兵曹口傳政事,副護軍鄭魯榮,副司果朴齊聞·李基栽·趙冀永·鄭日泰·李游夏,竝單付。
李鼎秉,以訓鍊都監言啓曰,今此幸行時,隨駕武藝別監一百五十人,饌價錢,每人各三錢,門旗手二十八名,饌價錢每名各一錢五分,依例分給之意,敢啓。傳曰,知道。
左副承旨任厚常書啓,臣在於果川縣下北面上加次山里,本月初十日午時量,伏奉同副承旨臣李鼎秉次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,臣尙逭當勘之律,每承踰分之批,仰念國事,徒切嫠婦之憂,俯循微踪,難變虞人之志,瞻望雲天,惟願亟賜處分,俾無一夫之不獲焉云矣,臣旣承偕來之命,故姑爲仍留,緣由竝以馳啓云云。答曰,見卿附奏,無意幡然,卿何見前後批旨而如是更辭?卿其更勿辭巽,卽日上來事,爾其更爲傳諭,期於偕來。
李鼎秉啓曰,左議政韓用龜,又使錄事,來納命召,何以爲之?敢稟。傳曰,還傳命召。
李鼎秉,以義禁府言啓曰,時囚罪人朴宗林,杖一百收贖,告身盡行追奪,勿限年禁錮照律公事判付內,依允啓下矣。朴宗林,前因在官時不法之事,流三千里定配於平安道渭原郡,前罪目,添書今番罪目,依例發遣府書吏,還發配所之意,敢啓。傳曰,知道。
禁府照目粘連,河東前府使尹載鐸,矣本府議啓內,倉穀那移,賑租取剩,道査論列,各有段落,雖不謂之立本是白乎矣,初簿莫察,終歸糢糊之科,舂縮添價,難免形跡之嫌兺除良,吏奸客賂,不能戢察,至登繡啓,極爲可駭,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
上在昌德宮。停常參·經筵。
鄭元容啓曰,大司憲宋穉圭,掌令任俊常在外,執義崔時淳差祭,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
朴宗薰啓曰,行左承旨李龍秀,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于徐鼎輔曰,禮房承旨,馳詣明陵,奉審摘奸,局內諸陵,一體奉審以來。
傳于李鼎秉曰,軍士房承旨入侍。
傳于朴宗薰曰,不爲仕進承旨許遞,前望單子入之,待下批,牌招察任。
承旨前望單子入之,洪羲俊落點。
朴宗薰啓曰,假注書李旭馨,身病猝重,勢難察任,今姑改差,何如?傳曰,允。
李旭馨改差,代以金逸淵,爲假注書。
朴宗薰啓曰,別兼春秋鄭基善,以其親病,陳疏徑行,原疏,以國忌齋戒,纔已退却矣。所當直捧禁推傳旨,而此與無端徑行有異,推考,何如?傳曰,允。
李鼎秉啓曰,撥路申飭,前後何如?邊情所關,尤係緊急,而卽伏見統制使申鴻周異樣船形止狀啓,則封發在於去月二十六日,而今始來到,多日稽滯,誠甚未安,推考警責,何如?傳曰,允。
徐鼎輔啓曰,今十九日明陵親祭祭文,當爲製進,藝文提學金羲淳,待明朝牌招,何如?傳曰,允。
兵曹口傳政事,副司果單韓兢裕。
朴宗薰,以吏曹言啓曰,司僕寺正李敎源呈狀內,矣身素患痰癖之症,當此換節之時,一倍添劇,時日之內,萬無供職之望,卽速入啓遞改云,其身病旣如是沈重,則有難强令察任,改差,何如?傳曰,允。
丙子八月十三日卯時,上詣春塘臺。親臨內調馬入侍時,同副承旨李鼎秉,假注書尹棨烈,記注官李昌瑞,別兼春秋金道喜,以次侍立訖。上具戎服乘馬出宣化門,由協陽門·建陽門·銅龍門,至靑陽門,入映花堂陞座,命承旨調馬諸節,斯速擧行,承旨,傳于宣傳官,仍爲調馬,凡三巡後,卽命內外廐馬竝退送,上乘馬,由靑陽門,入協陽門·宣化門還內,承史以次退出。
上在昌德宮。停常參·經筵。
徐鼎輔啓曰,明日常參·經筵,取稟。傳曰,停。
李鼎秉啓曰,大司憲宋穉圭,掌令任俊常在外,執義崔時淳差祭,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于徐鼎輔曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳于徐鼎輔曰,魂宮望祭,以攝行磨鍊。
李鼎秉啓曰,司諫姜浚欽,旣入闕中,不爲肅謝,直爲出去,事甚未安,推考,何如?傳曰,允。
兵曹口傳政事,護軍單李龍秀。
以左副承旨洪羲俊牌不進罷職傳旨,傳于徐鼎輔曰,只推。
徐鼎輔,以成均館同知館事意啓曰,本館入直久任郞廳外,凡郞,無敢入直,若有代員替直之事,則草記代直事,曾有定式矣。司成李東煥,直講李在璣,典籍李炫章,俱爲差祭,時無入直之員,以他郞官,姑爲代直,何如?傳曰,允。
右承旨任厚常書啓,臣在於果川縣下北面上加次山里,本月十二日巳時量,伏奉同副承旨臣李鼎秉次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,臣之不可冒進之義,不但臣之自量甚審,殿下以體物之仁,處聽卑之位,不待臣之罄盡血懇,庶幾諒燭,而一任其違逋而不之罪焉,一任其瘝曠而不之斥焉。輒以分外之寵命,施之於已退之身,一日二日,久已四旬,上下相持之際,民國之受弊,紀綱之益頹,顧當如何哉?惶霣俟勘,不知所達云矣。臣旣承偕來之命,故姑爲仍留,緣由竝以馳啓云云。答曰,前後批旨,已悉諭,卽日上來,以副予至意事,爾其更爲傳諭,期於偕來。
李鼎秉啓曰,左議政韓用龜,又使錄事,來納命召,何以爲之?敢稟。傳曰,還傳命召。
上在昌德宮。停常參·經筵。
自巳時至未時,日暈。
夜三更,月暈。
藥房提調李肇源,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗薰啓曰,明曰常參·經筵,取稟。傳曰,停。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而左議政韓用龜在外,右議政金思穆有身病,不得來會云矣,敢啓。傳曰,知道。
朴宗薰啓曰,左副承旨洪羲俊,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
以左副承旨洪羲俊牌不進罷職傳旨,傳于朴宗薰曰,只推。
鄭元容啓曰,大司憲宋穉圭,掌令任俊常在外,執義崔時淳,掌令兪應煥牌不進,持平朴潞壽·柳榮五未署經,監察茶時之意,敢啓。傳曰,知道。
以執義崔時淳,掌令兪應煥,獻納林景鎭牌不進罷職傳旨,傳于鄭元容曰,只推。
以咸鏡監司李羲甲狀啓,德原等邑民家漂頹,人物渰死事,傳于李鼎秉曰,聞甚矜惻,元恤典外,別加顧助,渰死人如有生前身還布,竝蕩減事,分付。
朴宗薰,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,因京外儒生進士李漢明等上疏批旨內,有令該曹稟處之命矣。取見其疏本,則以爲,故成均生員贈領議政忠正公臣金益兼,幼習詩·禮之家聲,早服義方之庭訓,加之以姿性之卓爾,甫弱冠,登上庠,遊太學,同時儕流,皆豪傑出類之士,而咸加推重,莫或右焉。及丙子虜使之來,語絶悖慢,益兼,倡〈率〉多士,上章請斬,是日,虜使懼而遁去,是年冬,虜乃大擧入寇,益兼,與其母徐,往入江都,糾合士友,矢以死守,及城陷而事不可爲,則遂與文忠公金尙容,忠烈公權順長,登南城譙樓,同日效死於烈焰之中,而其母與女弟,亦皆引決於寓舍,益兼之年,時纔二十有三矣。先正臣文正公宋時烈,表其墓曰,才高氣淸,志潔行峻,今其所成就如是,雖日月爭光,可也。先正臣文純公權尙夏,記其碑曰,布衣匹夫,同衛社稷,以身殉國,使東表士民,知有天地之常經,不失爲三百年禮義之邦者,伊誰之功也?惟此兩先正之言,已足以質天地徵百世,而爵諡而寵賚,祠廟而榮饗,朝家崇報,庶可謂無憾矣。第不祧之令,蓋嘗遍及於同時殉節之諸臣,如文忠公金尙容,忠穆公李時稷,忠顯公宋時榮,忠肅公李尙吉,義烈公洪命亨,忠憲公尹烇,忠烈公權順長,無不百世永享,至若棹楔之典,亦竝次第均施,無一或漏,而獨於益兼,尙闕而未及,其於彰顯激勸之道,已不能全備,而況益兼,與殉國諸臣,其志操同,忠義同,處事同,效節同,以至立慬之年月日時,無或不同,又其最初一疏,能使虜使,禠魄而遁逃,義聲大振於天下,則與諸臣,無不同之中,爲其首倡者,寔益兼是已,而今於報施之際,乃或彼豐而此嗇,則玆豈非聖朝之闕典也?乞許金益兼不祧旌閭之請,以光聖德云矣。丙丁守義者,歷落相望,而妙年布衣尺疏扶倫,南樓烈焰,以身殉國,永有辭於天下萬世者,忠正公金益兼,是其人也。在朝家崇報之道,苟有當施之典,宜無所不用其極,而至若祠版之不祧,門閭之旌表,同時死節諸臣,已皆次第蒙恩,則在益兼,特一未遑之事,況當舊甲之重回,合施曠感之盛典,儒疏所陳,金益兼,不祧旌閭之請,特爲許施,恐合事宜,而係干恩典,臣曹不敢擅便,上裁,何如?傳曰,依草記施行。
又以禮曹言啓曰,慶尙道儒生成守魯等,疏請贈參議洪宇定易名之典,而廟堂覆啓內,竝擧安養曾等疏請故縣監姜恰,故府使沈長世,故司禦洪錫,褒贈事,以爲今此四人尊周之義,遯世之操,在朝家扶人紀樹風聲之道,正合褒嘉,且當舊甲之重回爵諡之請,尤可見公議,而贈職之令,吏曹稟處,贈諡之令,禮曹稟處,旣有年前筵達蒙允,此亦分付兩曹,使之量宜稟處事,允下矣。贈參議洪宇定易名之請,已經廟堂之論啓,可見朝野之公議,而時贈爵秩,未準諡法,臣曹不得盾例覆奏,正二品加贈,令吏曹稟處後擧行,何如?傳曰,允。
又以禮曹言啓曰,祠院之毋得私自新創,朝禁本來至嚴,而精舍里社之別立名目者,一體勘律事,亦有受敎定式矣。卽見驪州儒生等呈單,則京儒韓景裕·朴宗九等,與無賴輩李光奎,稱以書社,冒禁建屋於驪州地,至有私造位版之擧,而因本邑儒生之據法呈官,隨卽毁撤云,未有成命之前,任自創設,已係法外,而位版之私造,尤萬萬驚駭,事體所在,不可置而勿論,當該儒生等,令該曹,照律嚴勘,以杜後〈弊〉,何如?傳曰,允。
又以長生殿提調意啓曰,黃腸板斫來,江原道,五年爲限,慶尙道·全羅道,十年爲限,而庚申斫來,今至十七年,非但年條之俱爲過限,目今本殿所儲,內外板材,盡乏無餘,其在重事體之道,不可不及今斫來,發遣敬差官於黃腸所在三道,使之斫來,何如?傳曰,允。
鄭元容,以訓鍊都監言啓曰,今此丙子重試對擧,庭試武科殿試時,本局軍兵直赴應試應頉人,別單書入之意,敢啓。傳曰,知道。
又以禁衛營言啓曰,今此丙子重試對擧,庭試武科殿試時,本營將校中,直赴應試人,別單書入之意,敢啓。傳曰,知道。
又以御營廳言啓曰,今此丙子重試對擧,庭試武科殿試時,本廳將校中,直赴應試人,別單書入之意,敢啓。傳曰,知道。
又以摠戎廳言啓曰,今此丙子重試對擧庭試武科殿試時,本廳屬三鎭營直赴人應試,別單書入之意,敢啓。傳曰,知道。
又以禁衛營言啓曰,本營字內,上仙臺近處頹城女墻,今已畢築,崇禮門東邊體城四間許頹圮處,今八月十六日,仍爲始役改築之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城四間許頹圮處,今八月十六日爲始,改築之意,敢啓。傳曰,知道。
又以義禁府言啓曰,卽接月令醫員張錫禧手本,則時囚罪人徐良輔,數千里長程,徒步就囚,兩脚浮高,不能轉動,身熱如火,惟思水飮,目下症形,極爲不輕云,罪人病勢如此,則一邊保放,一邊草記,曾有定式矣。徐良輔,姑爲保放之意,敢啓。傳曰,知道。
戶曹判書朴宗慶疏曰,伏以臣於見職,豈有一分堪承之望,而辭未遂懇,黽勉蹲冒者,今幾數旬矣。按簿考校,莫可調支之狀,所見甚於所聞,左右思量,茫無涯畔,而前判書臣金履陽,以錢幣事,陳疏仰請,此誠爲經費之匱竭,國計之哀痛,而出於萬不獲已之策也。今臣代斲之地,豈容異議於其間,而第念事係大變通大更張,則與歲鑄,事面逈異,雖使衆論僉同,廟啓獻覆,固當十分鄭重,決非一有司之所可專管句當者,曾前鑄錢之設都監,已多其例,大錢新鑄,容竢日後廟堂稟處,別設都監擧行,而至於臣曹之今番設始,工匠畢集,鑪冶已備,爲日且久,有難遲待,姑先以措辦物財,依前設鑄以補經用,事甚便好,玆敢據實仰浼。伏乞俯垂鑑察,亟賜允許,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
李鼎秉啓曰,合辭許久闕啓,事甚未安,除在外未署經,差祭外,未肅拜·呈告人員,竝卽牌招,何如?傳曰,允。
又啓曰,明日崇陵忌辰祭齋戒,再明日明陵親祭齋戒,三明日明陵幸行相値,視事頉稟之意,敢啓。傳曰,知道。
李鼎秉啓曰,藥房提調,持湯劑來待矣。傳曰,封入。
又啓曰,行都承旨朴宗薰,左副承旨洪羲俊,今日不爲仕進,左承旨徐鼎輔式暇,右承旨任厚常奉命在外,右副承旨鄭元容內閣直,院中只有臣一人,伴直無人,左副承旨洪羲俊,所當牌招,而拘於廳規,不得請牌,何以爲之?敢稟。傳曰,左副承旨·右承旨竝許遞,前望單子入之,待下批,牌招察任。
承旨前望單子入之,徐長輔·金箕殷落點。
傳于李鼎秉曰,判義禁未差之代,前望單子入之,待下批,牌招察任。
判義禁前望單子入之,金履陽落點。
徐長輔啓曰,大司憲宋穉圭,掌令任俊常在外,執義崔時淳牌不進,掌令兪應煥差祭,持平朴潞壽·柳榮五未署經,監察茶時之意,敢啓。傳曰,知道。
以執義崔時淳,司諫姜浚欽,獻納林景鎭牌不進罷職傳旨,傳于徐長輔曰,只推。
以慶尙監司李存秀狀啓,進上山藥,未及充實,限內不得封進,惶恐待罪事,傳于徐長輔曰,勿待罪事,回諭。
徐長輔,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
又以御營廳言啓曰,本廳哨官朴榮遇·金尙孝,以微細事相較,至於手本之擧,事甚可駭,竝爲先汰去之意,敢啓。傳曰,知道。
又以義禁府言啓曰,頃因繡啓,珍島前郡守李一輝拿來草記,有待待命拿囚之命,故發關知委矣,卽接全羅監司金敎根牒呈,則康津居珍島前郡守李一輝,今八月初一日,因病身故云,罪名勿論,何如?傳曰,允。
右承旨任厚常書啓,臣在於果川縣下北面上加次山里,本月十四日巳時量,伏奉行都承旨臣朴宗薰次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,七尺微軀,去就何關,而十行牖迷之敎,聯翩於荒陋之地,在臣身榮耀雖極,在國體虧損實多,且臣衷情抑塞,因極無所,日事煩瀆,若無嚴畏,上之所以俯施於下者,或涉於褻,下之所以仰答於上者,若是之慢,此是臣夙夜凜蹙,繼以憂歎,如無容於天地之大者也。伏願亟收誤恩,仍降嚴誅,以重國綱,以勵臣分云矣。臣旣承偕來之命,故姑爲仍留,緣由竝以馳啓云云。答曰,前後批旨,已悉諭,況幸行在卽,卿其卽日上來,以副予意事,爾其更爲傳諭,期於偕來。
徐長輔啓曰,左議政韓用龜,又使錄事,來納命召,何以爲之?敢稟。傳曰,還傳命召。
刑曹啓目,罪人梁珪,其所供辭,專事粧撰,愚頑之習,悖慢之辭,一直抵賴,平問之下,難以得情,嚴刑取服,沈宜永冒錄一款,雖極發明,梁珪取服之前,虛實難辨,待梁珪刑推得情後,稟處,何如?判付啓,施威嚴問爲良如敎。
右議政金思穆箚曰,伏以霜露旣降,聖慕冞新,謁陵隔日,蹕路塵淸,歡欣相告,大小惟均,顧今夙駕將戒,儀衛整備,百工有司,莫不奔走率職,而僚相在外,尙未簉朝,臣之危蹙情踪,前已悉暴,不敢屢瀆,而交節之際,暴泄三日,自來癃痼,又添一層,僵臥床席,殆若朝夕垂盡者然。借使情無可引,以此奄奄之形,萬無强起之勢,莫重陪扈之列,將無時任押班之人,此臣之罪也。不但大關國體,實是有壞臣分,況臣前後闕禮,非止一再,論其辜犯,自有常憲。伏乞聖明,亟遞臣職,仍治臣罪,以振王綱,以警具僚焉。取進止。答曰,省箚具悉卿懇。愼節奉慮,卿何必過引,尙今不爲視事?卿其勿辭,調理視事。仍傳于李鼎秉曰,此批答,遣史官傳諭于右議政。
判義禁朴崙壽疏曰,伏以臣,冒膺中權,居然月屢改而歲且易矣。蚊負駑策,未足喩其擔夯之重,而動駕隔以數夜,擧行自爾旁午,奏當之責,竝萃此時,議讞決囚,未免曠滯,惶悶之極,短章陳籲。伏乞聖慈,俯垂鑑諒,亟遞臣金吾兼銜,以便公私,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
徐長輔啓曰,大司憲宋穉圭,掌令任俊常在外,執義崔時淳未肅拜,掌令兪應煥差祭,持平朴潞壽·柳榮五未署經,監察茶時之意,敢啓。傳曰,知道。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
朴宗薰啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
又啓曰,藥房副提調,持湯劑來待矣。傳曰,封入。
吏曹口傳政事,以鄭尙愚爲分內醫提調。
朴宗薰,以吏曹言啓曰,卽接司僕寺牒報,則以爲,今此明陵幸行時,本寺正,例爲進輿差備,而正有闕未差,卽速變通差出,以爲擧行之地云,司僕寺正未差之代,口傳備擬以入之意,敢啓。傳曰,知道。
吏曹口傳政事,以李羲準爲司僕寺正。
鄭元容,以兵曹言啓曰,今此幸行時,右邊捕盜大將吳毅常,以禁軍別將隨駕矣。在前如此之時,有他邊大將兼察之例,回鑾間,左邊捕盜大將朴基豐,姑令兼察,何如?傳曰,允。
鄭元容啓曰,因兵曹草記,今此幸行時,右邊捕監大將吳毅常,以禁軍別將隨駕矣,在前如此之時,有他邊大將兼察之例矣,回鑾間,左邊捕盜大將朴基豐,姑令兼察事,允下矣。兼察右邊捕盜大將朴基豐,卽爲牌招,聽傳敎,何如?傳曰,允。
又以禁衛營言啓曰,今八月十九日,明陵幸行時,本營留都事,命下矣。依兵曹節目,外營各處入直將官軍兵等,依例除標信出用,銅龍門·建陽門,西營入直將官軍兵,以訓鍊都監將官軍兵,前期一日,待標信替代赴陣,而還宮後,竝還爲入直,新營,則千摠朴基赫,騎士將李喆,哨官李守麟·朴宗泰,敎鍊官高光彬,騎士二十五人,兼別破陣二名,工匠牙兵二十五名,率領入直,南別營,則哨官池景俊,別騎衛一人,工匠牙兵十名,率領守直,火藥庫,則哨官洪益壽,兼別破陣六名,別破陣八名,率領守直,都城把守三處,則哨官鄭弘哲·金處坤·池得源,鄕軍六十名,率領守直之意,敢啓。傳曰,知道。
刑曹啓目粘連,罪人梁珪,依判下,施威嚴問,則其所供辭,與前無異,一直抵賴,終不直告,平問之下,難以取服,嚴刑得情,何如?判付啓,目前供辭,隱然以斥邪之說,欲售疑亂漫患之計,故至有施威更問之命是如乎,今此供辭,雖云自服,猶極痛惡。大抵以重臣爲穽,而欲爲敲撼大臣之柄者,其計叵測,亦可謂欲巧反拙,自初構勒重臣者,亦不敢曰重臣之染邪學,則可知其誣,況云云殘忍之說,誰果見之,如是構人乎?設如其說,豈可得邪學之目乎?況朝家旣燭其冤,嚮用無礙,內外淸要之重任,銓擬廟剡,無不爲之,苟或齮齕,則其時齮齕,猶或近似,今於許多,然後忽以循例還差之事,自稱斥邪,欲以重臣爲穽,以陷大臣者,其可成說乎?大臣,何干於重臣,而敢懷竝擠之心乎?三尺童子,猶不可欺,其敢欺朝廷乎?究厥心腸,萬萬凶譎,萬萬陰憯,冒錄列名,猶屬細故,人心之壞溺,何至於此乎?所當更加嚴問,渠旣以誣人自服,自上,亦已洞觸奸狀,如渠蟣蝨之類,生殺何足損益於刑政?梁珪段,特爲末勘之未勘,以此判付,洞諭後,嚴刑一次,絶島減死定配爲旀,沈哥旣曰不知,參酌放送爲良如敎。
徐長輔,以刑曹言啓曰,悖通罪人梁珪,更招啓目判付內,日前供辭,隱然以斥邪之說,欲售疑難漫漶之計,故至有施威更問之命是如乎,今此供辭,雖云自服,猶極痛惡,大抵以重臣爲穽,而欲爲敲撼大臣之柄者,其計叵測,而亦可謂欲巧反拙,自初構勒重臣者,亦不敢曰重臣之染邪學,則可知其誣,況云云殘忍之說,誰果見之,如是構人乎,設如其說,豈可得邪學之目乎?況朝家,旣獨其冤,嚮用無礙,內外淸要之重任,銓擬廟剡,無不爲之,苟欲齮齕,則其時齮齕,猶或近似,今於許多,然後忽以循例還差之事,自稱斥邪,欲以重臣爲穽,以陷大臣者,其果成說乎?大臣,何干於重臣,而敢懷竝擠之心乎?三尺童子,猶不可欺,其敢欺朝廷乎?究厥心腸,萬萬凶譎,萬萬陰憯,冒錄列名,猶屬細故,人心之壞溺,何至於此乎?所當更加究問,渠旣以誣人自服,自上亦已洞燭奸狀,如渠蟣蝨之類,生殺何足損益於刑政?梁珪段,特爲末勘之末勘,以此判付,洞諭後嚴刑一次,絶島減死定配爲旀,沈哥,旣曰不知,參酌放送事,判下矣。謹依判付,罪人梁珪,嚴刑一次後,全羅道康津縣古今島,減死定配所,卽爲押送,沈宜永,參酌放送之意,敢啓。傳曰,知道。
上在昌德宮。停常參·經筵。
夜自三更至五更,月暈。
徐長輔啓曰,大司憲宋穉圭,掌令任俊常在外,執義崔時淳未肅拜,掌令兪應煥差祭,持平朴潞壽·柳榮五未署經,監察茶時之意,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
進御湯劑,明日則勿爲煎入事。榻前下敎。
徐鼎輔啓曰,明日大駕詣明陵,入齋室後,王大妃殿·嘉順宮問安,何承旨進去乎?敢稟。傳曰,左承旨進去。
傳于鄭元容曰,明日出宮內門路,以協陽門爲之。
傳于鄭元容曰,明日差早開門。
李鼎秉啓曰,卽者漢城府郞廳來言,明日幸行時,本府堂上一員,當爲導駕,而判尹金蓍根,別雲劍進,左尹未差,右尹趙鍾永隨駕進,無導駕之員云,左尹未差之代,政官牌招,開改差出,待下批牌招,以爲導駕之地,何如?傳曰,前望單子入之,待下批,牌招察任。
左尹前望單子入之,申光軾落點。
傳于徐長輔曰,左尹申光軾,蕩滌敍用。
徐鼎輔,以奎章閣言啓曰,守宮檢校待敎朴綺壽,待開門牌招,何如?傳曰,允。
鄭元容,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,今八月二十日,文臣朔試射試官望,十九日入啓,而幸行相値,依前例停止之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
右承旨任厚常書啓,臣在於果川縣下北面上加次山里,本月十六日巳時量,伏奉同副承旨李鼎秉次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,諄諄聖諭,式日斯降,而斷斷微諒,迷不知變,罪戾徒積,鈇鉞是俟,伏況幸行隔日,鑾蹕將啓,凡百有位,莫不奔走先後,各執其事,而如臣不忠,虛縻保護之任,跡阻陪扈之列,揆以分義,焉逭常憲?趨詣輦路之側,瞻望羽旄之美,誠禮當然,而危蹙之蹤,不敢進身於近京之地,泥首荒江之濱,未效犬馬之忱,臣罪到此,尤合萬殞,惶懍之極,罔知攸達云矣。臣旣承偕來之命,故姑爲仍留,緣由竝以馳啓云云。答曰,前後批旨已諭,卿其卽日上來,以副予意事,爾其更爲傳諭,期於偕來。
鄭元容啓曰,左議政韓用龜,又使錄事,來納命召,何以爲之?敢稟。傳曰,還傳命召。
上在昌德宮。停常參·經筵。
自午時至酉時,灑雨下雨,測雨器水深五分。
大駕詣碑閣所,入幄次後,內閣·政院·玉堂·藥房,口傳問安。答曰,知道。
世子宮,遣宮官問安。答曰,知道。
仍詣入齋室後,內閣·政院·玉堂·藥房,口傳問安。答曰,知道。
世子宮,遣宮官問安。答曰,知道。
還詣碑閣所,入幄次後,內閣·政院·玉堂·藥房,口傳問安。答曰,知道。
世子宮,遣宮官問安。答曰,知道。
還宮後,內閣·政院·玉堂·藥房·朝廷二品以上·六曹堂上,口傳問安。答曰,知道。
徐鼎輔啓曰,明日常參·經筵,取稟。傳曰,停。
徐長輔啓曰,大司憲宋穉圭,掌令任俊常在外,執義崔時淳未肅拜,掌令兪應煥差祭,持平朴潞壽·柳榮五未署經,監察茶時之意,敢啓。傳曰,知道。
徐鼎輔啓曰,臣鼎輔,王大妃殿·嘉順宮,問安進去,下直之意,敢啓。傳曰,知道。
鄭元容啓曰,今日還宮時,通禮不卽待令,以致解嚴啓請之後時,事極可駭,所當重勘,而本院請推之外,無他可施之罰,何以爲之?敢稟。傳曰,令該府拿問處之。
徐長輔啓曰,卽者義禁府都事來言,今日動駕時,駕側鳴錚罪人李雷夏等二十五人,移送秋曹云矣,敢啓。傳曰,知道。
徐鼎輔,以奎章閣言啓曰,大駕今已還宮,守宮檢校待敎朴綺壽,依定式減下,何如?傳曰,允。
兵曹,大駕自黔巖碑閣所,詣陵所時軍令,初吹辰初一刻,二吹辰初二刻,三吹辰初三刻,大駕自黔巖碑閣所,還宮時軍令,初吹未初一刻,二吹未初二刻,三吹未初三刻。
丙子八月十九日子時,上詣明陵。親祭幸行入侍時,行都承旨朴宗薰,左承旨徐鼎輔,右承旨鄭元容,左副承旨徐長輔,右副承旨金箕殷,同副承旨李鼎秉,記事官朴齊明,假注書尹棨烈,記注官曺錫鯤,別兼春秋金道喜,檢校提學金祖淳,提學南公轍,原任提學朴宗慶,檢校待敎李龍秀·李鶴秀,以次侍立訖。鼓三嚴,通禮,跪啓請外辦,上具戎服乘駕轎,出宣化門,藥房提調李肇源等,進前奏曰,侵曉勞動,聖體,若何?上曰,一樣矣。由協陽門·肅章門·進善門·敦化門,出崇禮門,宣傳官,稟鳴金三下吹打作,詣黔巖晝停所,入幄次,京畿監司,率各務差使員,還宮時待令于晝停所。出榻敎上曰,軍兵食代,從速爲之,宣傳官,承命奏食代,皆已爲云矣。上曰,三吹爲之。通禮跪啓請外辦,上出幄次,乘座馬進發,至龍峴,乘步輦踰峴。元容曰,步輦不卽待令,以致輦路之遲滯,其所擧行,極爲未安,當該司僕寺官員,所當重勘,而本院請推之外,無他可施之罰,何以爲之乎?上曰,事過後拿處,可也。出擧條踰龍峴,細雨連灑。元容曰,雨勢如此,雨具,何以爲之乎?上曰,侍衛軍兵雨具。出駕敎詣明陵洞口外,宣傳官,稟止鳴金,下馬乘輿,入齋室,通禮,啓外辦,上具翼善冠·淺淡服·烏犀帶,乘輿至紅箭門外,降輿詣版位,行四拜禮,仍詣陵上奉審,承史閣臣及陵司,以次陪從,仍詣碑閣奉審,還詣階上板位,行四拜禮,贊禮前導,詣神位前跪,三上香,執爵獻爵,少退跪,大祝金陽淳,跪讀祝文訖,上降復就階上板位,亞獻官判中樞府事金載瓚,終獻官永明尉洪顯周,以次行禮如儀訖,上行四拜禮,仍詣望燎位,望燎禮畢,還詣齋室,親祭罷後,問安勿爲之事。出榻敎上曰,右副承旨,同副承旨,分詣局內諸陵,奉審摘奸以來。出榻敎仍敎曰,諸司預備。出榻敎百官揷羽。出駕敎自陵洞口至崇禮門,捧上言。出駕敎上改具戎服,出齋室至洞口,降步輦,乘座馬。宗薰曰,見今霏灑之雨,實多沾濕之慮,還御駕轎,何如?上曰,少間當爲之矣。至新作峴,宗薰曰,替馬之時,許久遲滯,揆以擧行,萬萬駭然,當該司僕寺官員,所當重勘,而本院請推之外,無他可施之罰,何以爲之乎?上曰,事過後,拿問處之,可也。出擧條上曰,注書誰也?宗薰曰,假注書,臣尹棨烈也。還詣晝停所,入幄次,上命京畿監司,率各務差使員入侍,右承旨鄭元容,假注書尹棨烈,記注官安亨鎭,別兼春秋金道喜,與京畿監司金魯敬,一路都差使員楊州牧使柳畔,道路橋梁差使員坡州牧使趙恩錫,地方官高陽郡守洪世周,傳語差使員永平縣令林昇運,金浦郡守李謙秀,偕入進伏。上命奏職姓名,魯敬以下,奏對訖。上曰,各陳弊瘼。魯敬以下,起伏對曰,別無弊瘼之可達者矣。命魯敬等退出,上命三吹,通禮,跪啓請外辦,上出幄次,乘座馬至洪濟院。元容曰,雨勢尙此未霽,更御駕轎,似好矣。上曰,姑置之。至慕華峴,乘步輦,逾峴降步輦,乘座馬,由崇禮門·敦化門·進善門·肅章門·協陽門·宣化門,還內,諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂·藥房,翌日口傳問安。答曰,知道。
大殿,朝廷二品以上·六曹堂上,翌日單子問安。答曰,知道。
藥房提調李肇源,副提調朴宗薰啓曰,祗謁仙寢,聖慕克伸,回鑾萬安,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
李鼎秉啓曰,合辭許久闕啓,事甚未安,除在外未署經外,未肅拜·呈告人員,竝卽牌招,何如?傳曰,允。
又啓曰,明日再明日,宣陵忌辰祭齋戒正日相値,視事頉稟之意,敢啓。傳曰,知道。
又啓曰,備邊司郞廳來言,今日賓廳日次,而翌日問安相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,左承旨徐鼎輔,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于李鼎秉曰,瑞蔥臺,明日爲之,處所,春塘臺爲之。
傳于李鼎秉曰,明日出宮門路,以協陽門爲之。
傳于李鼎秉曰,瑞蔥臺,以二十三日爲之。
以左承旨徐鼎輔牌不進罷職傳旨,傳于朴宗薰曰,只推。
李鼎秉啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
以執義崔時淳,掌令兪應煥,司諫姜浚欽,獻納林景鎭牌不進罷職傳旨,傳于李鼎秉曰,只推。
以司僕正李羲準拿處傳旨,傳于李鼎秉曰,分揀。
以司僕判官徐觀淳拿處傳旨,傳于李鼎秉曰,分揀。
以咸鏡監司李羲甲狀啓,文川等邑民家漂頹,人物渰死事,傳于李鼎秉曰,聞甚矜惻,元恤典外,別加顧恤,壓死渰死人,如有生前身還布,竝蕩減事,廟堂分付。
以江原監司南履翼狀啓,杆城等邑民家頹壓,人物渰死事,傳于李鼎秉曰,聞甚矜惻,元恤典外,別加顧恤,三陟,則元別恤典外,會外米各一石加給,渰死人,如有生前身還布,竝蕩減事,廟堂分付。
李鼎秉,以都摠府言啓曰,卽者入直武兼所告內,昨日入直武兼李德恒·全致常,不爲入來云,莫重內入直,有此闕直之境,事未前有,萬萬駭然,其罪狀,令該府,拿問處之,何如?傳曰,允。
又以兵曹言啓曰,卽者入直武兼李鎭遠所告內,去夜武兼全致常·李德恒二人,闕直云,旣入省記,無端闕直,事極驚駭,臣方就直,今始聞知,宿衛重地,經夜掩置,事未前有,當該入直摠管,不可無警,從重推考,全致常·李德恒,令該府,拿問重勘,何如?傳曰,允。
又啓曰,卽伏見都摠府草記,則入直武兼李德恒·全致常,昨夜闕直云,莫重內入直,有此闕直之境者,事未前有,萬萬駭然,不飭之兵曹摠府,入直堂上,竝從重推考,行巡摠府郞廳及闕直武兼,竝所當重勘,而本院請推之外,無他可施之罰,何以爲之?敢稟。傳曰,允,拿處。
又以兵曹言啓曰,今番幸行時,隨駕將校軍兵,各差備等犒饋,以乾物分給之意,敢啓。傳曰,知道。
又以兵曹言啓曰,五衛將李益誠,慶熙宮衛將李寅馥,俱以病難供職,呈狀乞遞,景福宮衛將吳斗連,除授在外,過限未上來,竝改差,何如?傳曰,允。
又以訓鍊都監言啓曰,今番幸行時,隨駕將校軍兵及武藝別監等犒饋,依定奪,以乾物磨鍊,分給之意,敢啓。傳曰,知道。
又以禁衛營言啓曰,隨駕本營將校軍兵等處,依定奪,乾犒饋磨鍊分給之意,敢啓。傳曰,知道。
又以禁衛營言啓曰,建陽門鄕軍直所,多有頹傷處,今八月二十一日,始役修改之意,敢啓。傳曰,知道。
又以御營廳言啓曰,隨駕駕前別抄及將校軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番明陵幸行時,隨駕將校軍兵等處,乾犒饋,依定式,磨鍊分給之意,敢啓。傳曰,知道。
右承旨任厚常書啓,臣在於果川縣下北面上加次山里,本月十八日巳時量,伏奉行都承旨臣朴宗薰次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,臣屢犯方命之誅,又添闕禮之罪,冒死陳懇,仰請威罰,而伏奉批旨,依前以卽日上來爲敎,抑塞崩迫之中,益慙微誠,不能見格於宸聽也,蹙伏惶隕,只願無吪而已云矣。臣旣承偕來之命,故姑爲仍留,緣由竝以馳啓云云。答曰,前後批旨,已悉諭予至意,卿其勿復辭引,卽日還第事,爾其更爲傳諭,期於偕來。
李鼎秉啓曰,左議政韓用龜,又使錄事,來納命召,何以爲之?敢稟。傳曰,還傳命召。
戶曹參議李龜雲疏曰,伏以臣伏蒙閏六月二十日除旨,以臣爲戶曹參議。噫,臣直一田野間老朽聾聵之物耳,何足有無於淸朝,而前後恩除,逈出常格,奄躋緋玉,忝居參座,臣聞命驚惶,若無所容,自顧義分,何敢駕屨是俟,而第臣賤疾,實有萬萬難强者,臣質本虛弱,素抱痰癖之症,已是數十年貞疾,況今犬馬之齒,洽過七旬,形骸已槁,脈息僅存,雖欲感激恩私,强策疲鈍,自廁於奔走之列,何可得哉?嗚呼,臣之自來情私,有進無退而已。方其盛壯之時,恩旨之降,殆無虛月,而有除輒膺,未或言私,今臣卽昔臣也。葵藿之誠,螻蟻之性,不至全塞,而況我殿下,曠感於臣先祖臣滉,方有侑祭之命,恩及泉壤,榮動衿紳,臣感頌隆渥,圖報無地,乃敢不自量度,妄生趨進,叩謝之計,抖擻精神,指日啓行矣。始緣極熱而宿暑猖獗,近因換節而風眩闖發,欲起而還仆者,不知幾次,以是坐失時日,已違期限,一肅之願,畢竟莫遂,而逋慢之罪,去而益深,玆敢從縣道路,略入文字,仰瀆崇嚴。伏乞天地父母,憐臣病狀,將遞臣所帶之職,以安私分,仍治臣孤恩負國之罪,以肅朝綱焉。臣無任云云。答曰,省疏具悉。所請依施。
慶尙道幼學李彙楨,幼學閔致博,幼學洪始雨,幼學李商雨,幼學黃泰鉉,幼學趙述孝,幼學柳寔春,幼學李壽運,幼學孫星壽,幼學李義祥,幼學金宗炁,幼學金道孫,幼學李師延,幼學鄭昌熙,幼學李學秀,幼學李海鷹,幼學金漸運,幼學李震文,幼學金沂進,幼學洪,幼學金樂英,進士李老淳,幼學金熙復,幼學柳致翊,幼學琴詩述,幼學朴永中,進士柳璧祚,生員趙顯震,幼學權寅壽,生員趙秀榮,生員李彙遠,幼學朴章淳,幼學洪塧,生員金顯鐸,生員趙顯休,幼學朴宗垕,幼學李秉進,生員李家發,幼學崔龍羽,幼學金永獻,生員金亨壽,幼學李彙栢,幼學李勉運,幼學李顯運,進士李匡德,生員李廷佑,幼學趙龜燮,幼學趙基永,生員徐成烈,幼學權赫祖,幼學朴春穆,生員黃敏中,幼學黃中德,幼學金斐宅,幼學琴養淳,幼學琴養蒙,幼學姜世鄰,幼學黃石老,生員黃磻老,幼學李林淳,幼學李能淳,幼學李彙寧,幼學李彙珉,幼學李彙根,幼學李彙正,幼學李龜報,幼學李龜洪,幼學李龜周,幼學李龜天,幼學李龜恒,幼學李龜章,幼學李世益,幼學李鍾淳,幼學李溟淳,幼學李大淳,幼學李保淳,幼學李晦淳,幼學李彙鳳,幼學琴汝玉,幼學琴汝謨,生員金星鍊,幼學金甲鍊,幼學金匡鍊,幼學李彙標,幼學李彙萬,幼學李民淳,幼學李師愚,幼學李晩受,幼學李汝迪,幼學李宗泰,幼學李宗慶,幼學李鉉貞,幼學李寅吉,幼學李時敬,幼學李時標,幼學琴宗夏,幼學琴泰烈,幼學李逵翕,幼學權宗寅,幼學申德成,幼學李相璜,幼學李相運,幼學李光文,幼學權度禹,幼學李洛祥,幼學南毅陽,進士許參,幼學朴濬永,幼學朴基永,幼學朴致永,幼學朴始采,幼學柳軾祚,幼學柳崇睦,幼學柳長祚,幼學柳綿祚,幼學柳岡祚,生員柳道宗,幼學柳進明,幼學柳進翼,幼學柳懿睦,幼學柳尙睦,幼學柳楨祚,幼學柳洛祚,幼學柳明祚,幼學柳達祚,幼學柳一祚,幼學柳雲祚,幼學柳徽祚,幼學柳思睦,幼學柳暹祚,幼學柳英祚,幼學柳斗春,幼學柳始春,幼學柳漢春,幼學柳協春,幼學柳亨春,幼學鄭夢弼,幼學李鳴祥,幼學李萬祥,幼學李魯祥,幼學李在儉,幼學李在健,幼學李旭祥,幼學李麟祥,幼學李龜祥,幼學李采祥,幼學李鼎大,幼學張錫敏,幼學張錫良,幼學張錫元,幼學張錫永,幼學張錫愚,進士李祥發,幼學權顯仁,幼學任養坤,幼學仕直坤,幼學朴春曄,生員申冕朝,幼學申樂敎,幼學李魯經,幼學李魯曾,幼學李魯璧,幼學姜肱欽,幼學權象度,幼學權貞度,幼學李秉鐸,幼學李秉周,幼學李秉商,幼學李秉夏,幼學金宗漢,幼學李汝舟,幼學安寊,幼學安世應,幼學安錫洪,幼學金百兼,幼學金海壽,幼學金麟壽,幼學金弼亨,幼學金弼華,幼學柳斗文,幼學柳田文,幼學柳健休,幼學柳宣文,生員柳約文,幼學柳玄休,幼學柳洛休,幼學柳宇春,生員柳晦文,生員柳龜休,幼學金鎭漢,生員柳韶休,幼學金鎭鎬,幼學金興燦,幼學金明燦,生員金琬燦,生員金晶燦,幼學金翼壽,幼學金鎭華,幼學金龜壽,幼學金仁壽,幼學金崗壽,幼學金鎭岳,幼學金華壽,幼學金恒壽,幼學金虎壽,幼學金相虎,幼學金民喆,幼學金宅壽,幼學金宏運,幼學金鎭坤,幼學金祚運,幼學金若運,幼學金憲運,幼學金昇壽,幼學柳宜睦,幼學柳泰睦,幼學柳進漢,幼學洪薖,幼學柳進川,幼學柳光祚,幼學柳華睦,幼學柳漢祚,幼學柳殷春,幼學柳同春,幼學柳宇春,幼學李奎運,幼學李奎楨,幼學李奎文,幼學李奎五,幼學李彦模,幼學李宗模,幼學李義簡,幼學李潤根,幼學李潤發,生員李重錫,幼學金道文,幼學金道觀,幼學金星冕,幼學金星說,幼學金行奎,幼學金行九,幼學金行五,幼學金行源,幼學金南壽,幼學金老壽,幼學金應壽,幼學金道壽,幼學金兌運,幼學金永運,幼學金漸運,幼學金浩運,幼學金邦喆,幼學金廷喆,幼學金弘喆,幼學金南運,幼學金會運,幼學金斗運,幼學金禎運,幼學金肇運,幼學金晉壽,幼學金翼運,生員金養運,幼學金坤壽,生員金羲壽,幼學洪履厚,進士孫星說,幼學李在佐,幼學李泰祥,幼學李在倫,幼學李鼎三,幼學李可祥,生員李鼎基,進士李鼎儼,幼學李在植,幼學李在秉,幼學李在恒,幼學李在復,幼學李岳祥,幼學李在伋,幼學李鼎成,幼學李庭百,幼學趙天復,幼學趙星復,幼學李升秀,幼學李庭詩,幼學李周誠,幼學李周洛,幼學李周城,幼學李五秀,幼學李命秀,進士李宗休,進士李宗周,進士李稷慶,幼學柳進貞,幼學柳進一,幼學柳碩祚,幼學權洛度,幼學黃躋熙,進士權思襄,生員權就度,幼學權啓宗,生員金熙昇,生員金熙紹,生員金熙命,幼學金熙復,幼學金在衡,幼學金在仁,幼學金在聞,幼學金在崙,幼學金在七,幼學柳炳文,幼學柳述文,幼學柳憲休,幼學柳致奎,幼學柳致直,幼學金壽玉,幼學金壽星,幼學金道中,幼學金道曾,幼學金道通,幼學李彙進,幼學李進淳,幼學李日淳,幼學李會淳,幼學鄭光奎,幼學鄭光漢,幼學鄭光殷,幼學鄭必遠,幼學琴應時,幼學崔鴻遇,幼學蔡天休,幼學張思殷,幼學張思學,幼學張敦學,幼學鄭憲一,幼學鄭元一,幼學鄭漢弼,幼學鄭殷弼,幼學鄭良弼,幼學李章瑱,幼學申致鳳,幼學申致孝,〈幼學〉申致堯,幼學申致顯,幼學申致坤,幼學申致道,幼學孫永祿,幼學孫星渭,幼學孫鍾會,幼學孫星近,幼學孫星灝,幼學黃宗幹,生員琴英鐸,幼學金道明,幼學金道天,幼學趙始復,幼學趙必復,生員趙彦儒,生員趙弘復,幼學趙志復,幼學趙彦休,幼學趙彦俊,幼學趙彦仁,幼學趙彦信,幼學金宗軾,幼學金基進,幼學金淸進,幼學金海進,幼學金周進,幼學金泳進,幼學金堂進,幼學金庭進,幼學申鼎周,幼學申祖遇,幼學申鼎文,幼學申鼎鉉,幼學申舜一,幼學申龍一,幼學申鐸敎,幼學李根發,幼學李名發,幼學李宜敏,幼學李浩發,幼學李魯文,生員李章瑀,幼學金永翰,幼學金養敬,幼學金養時,幼學金行進,幼學金養文,幼學李是珩,幼學李尙魯,幼學李尙弘,幼學李尙冕,幼學李尙海,幼學尹,幼學尹儻,幼學尹德吉,幼學尹,幼學尹陽憲,幼學尹心憲,幼學金永羲,幼學尹默憲,幼學鄭熙,進士朴宗喬,幼學鄭汝弼,幼學鄭光烈,幼學鄭光照,幼學鄭光世,幼學鄭光晦,幼學鄭昌魯,幼學鄭昌信,幼學洪述謨,幼學洪贊謨,幼學朴春穆,幼學朴春亨,幼學朴春明,幼學崔廈鎭,進士崔奎鎭,幼學崔,幼學崔,幼學李龜孫,幼學李龜晦,幼學李龜鼎,生員李程淳,幼學李孟淳,幼學李彙運,幼學李彙英,幼學李龜裕,幼學李㝡淳,幼學李元淳,幼學柳升春,生員李錥,進士洪文豹,生員黃莘老,幼學姜一欽等疏曰,伏以臣等竊伏念,一介布衣之自廢其身,而有以擔夯乎綱常之重,扶植乎名節之懿者,此莫非大聖人鳶魚作人之化,菁莪育士之澤,有以致之,肆惟我聖朝四百年來,輒於此等人,尤致意焉。其所以奬勵而表章之者,不以心跡之顯微而或忽,不以時世之久近而或歇,不以資級之崇庳而或殊,貤贈之典,前後便蕃,節惠之恩,古今輝映,以闡幽潛之蹟,以賁昭明之治,豈不猗歟盛哉?第伏念,故徵士臣金富弼,以君子明夷之義,有高士蠱九之志,邃學深識,固可以師表於斯文,高標卓節,又足以樹風於百代,而惟其生前之韜晦甚深,歿後之聲聞不著,今過數百年所,而朝家之所以褒奬之者,迄未之及焉。臣等於此,烏得無好德之良心,而抑鬱之輿情乎?玆敢冒死而略陳之,惟聖明垂察焉。蓋富弼,卽中廟朝名臣金緣之子,先正文純公臣李滉之高第弟子也。其父之立朝風節,略與文元公臣李彦迪相似,而終爲金安老所中傷,竄配者累年,官止於觀察使,富弼,自幼人品甚高,剛直勁貞,其得之於家庭者,固有以異於人而及聞李文純講道陶山,摳衣師事,往來請益,亟見推許,講心經而辨解最精,論朱書而考據甚的,讀啓蒙而修改極正,雖以文純之眞積微密,而未嘗不舍從於其聞,至有蓬麻自直,金石相宣之喩,則其造詣之精深,踐履之篤實,蓋無愧於伊川之呂原明,考亭之蔡季通矣。中廟丁酉,成進士,間遊太學,聲譽籍甚,逮至乙巳,聞仁廟賓天,驚呼失聲,如不欲生,遂廢擧子業,不復爲進取計,自是每當七月一日,輒入仁山父墓下,痛哭竟夜而返,終身如是,未嘗或廢,實松柏于庭,顔其堂曰後凋,又種梅其傍,以寓其淸寒之趣,後以遺逸薦,凡三徵而三不起,文純,以詩贈之曰,後凋主人堅素節,除書到門心不悅,坐對梅花氷雪香,目擊道存吟不輟,蓋喜其出處之得正也。嗚呼,富弼之平生事行,大槪如此,學問之高明,行義之醇備,已被師門之印可,又有後賢之論撰,而若其樹立之卓絶奇偉,則幽沕而不章,湮沒而不稱,世代寢遠,風韻日晦,臣等謭劣,無所知識,而請以此申之,可乎?富弼,以名門世胄,夙抱才器,固可以出而有爲,而況復運際昌熙,時丁大猷,上可以賁飾治道,下可以展布素學,固乃往而不返,自處以聖世逸民,七月竟夜之哭,三徵不起之志,誠莫知其何所以也,而至今想像,猶令人悽惋忼慨,若有所不盡底悲慕者,何也?蓋其意甚苦,其跡甚泯,在當時,惟文純深知之,故許之以後凋之節,稱之以氷雪之香,而其友故判事臣徐克一,作歌以美之,有曰,有如金後凋,執正義秉天經,又曰,西山餓仁山哭,光爭日月炳萬古,此皆實際語也。富弼又嘗有詩曰,感誦屈原·岳飛傳,遙憶河西·聽松翁,蓋河西,文正公臣金麟厚之號也。聽松,文貞公臣成守琛之號也,當其時也,文正隱居於湖南,文貞隱居於漢北,富弼隱居於嶺外,地之相距七百有餘里,而所遭之時旣同,所執之義亦同,故其所以貞不見跡,微能全節者,可謂如印一板,而富弼之於文正,尤有所相沕者,只此寂寥一句詩,已帶得楚騷憑心之恨,宋史滿襟之淚,而義理之勇,剛大之氣,俱可以懍乎千古,塞乎兩間,維持乎民彝之大,而命脈乎斯文之重者矣。竊伏念文正,則旣蒙列聖朝建祠宣額之榮,超資易名之褒,又被我先大王特達之知,曠絶之恩,其所以崇報之者,無有餘蘊,而顧以富弼之危忠姱節,同調共貫,洙·泗之間,時有齗齗,而褒奬之道,尙此寥寥,其爲士林之遺恨,明時之欠典,當如何哉?臣等竊伏見大典通編儒賢及節義〈之〉表著者,特許賜諡,儀禮諡法,小行受小名,大行受大名,今以富弼之問學節行論之,固當爲表著之列,而亦合於超受爵諡之科矣。又竊按國朝故事,雖未及正二品,越例贈諡,蓋非一二,有若臣南孝溫·趙旅·丁熿·朴紹·李穆·任鉉·尹棨之倫,初不過寒士微官,而或以忠義而諡焉,或以直節而諡焉,或以死事而諡焉,未嘗以爵品爲拘,超越爲難,則臣等之爲富弼仰請其特許贈諡者,蓋有所受之也。恭惟我殿下,春秋鼎盛,聖學緝熙,政令施措,動合天則,而尤於崇儒奬節,益致聖意,凡係先朝未遑之典,靡不思所以繼述,則數百年公議之積屈而得伸者,顧不在於今日也耶?伏願聖明,俯察芻蕘,下詢廊廟,特降金富弼贈諡之命,于以風勵一世,扶植元氣,世道幸甚,斯文幸甚,臣等無任云云。省疏具悉。疏辭,令該曹稟處,爾等退修學業。
上在昌德宮。停常參·經筵。
徐長輔啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
徐長輔啓曰,卽者刑曹郞廳來言,擊錚罪人捧供之不得過三日,曾有定式矣。所當卽爲擧行,而適値齋日,不得用刑,待無故日擧行云矣,敢啓。傳曰,知道。
以全羅監司金敎根狀啓,誕報廟龍袍·日傘·面帳等渝弊物件,令該曹,磨鍊稟旨分付事,傳于李鼎秉曰,一竝自本道擧行事,分付。
以黃海監司李勉昇狀啓,金川郡守鄭持容,遭母喪事,傳于李鼎秉曰,令該曹,口傳差出,催促下送。
徐長輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李鼎秉,以戶曹言啓曰,本曹經費之匱竭,比前尤甚,年例所用,萬無排比之路,而尙方燕貿物種中,不急所需,在前如此之時,每多特寢之例,今番依庚午·辛未例施行,而其中白絲一種,卽衣襨所用,限一百斤貿取,內局燕貿唐材中,緊種外亦爲姑徐之意,分付尙衣院及內醫院,何如?傳曰,允。
又以戶曹言啓曰,經用所需草薍,以高陽鴨島所收,劃給繕工監進排,而每年春秋,下送監役官監刈矣。本島爲今番僚水所沈,草薍所出,極甚零星,如例監刈,實無義意,且多爲弊之端,今年監刈之行,則姑爲權停,以其所費,移給貢人,使之專當擧行之意,分付,何如?傳曰,允。
又以戶曹言啓曰,本曹米邊所用不足,殆近四萬石,各項經用,實無支繼之道,均役廳移來海西小米一萬四千七百八石中,限七千石,以本道所在備局句管水營軍糧大米,換錄取用,而竝餘小米七千七百八石,必以精實準斛者,叧擇措備,待明春運納之意,分付該道,何如?傳曰,允。
又以禁衛營言啓曰,本營中軍安橚,身病甚重,勢難察任,今姑改差,何如?傳曰,允。
李鼎秉,以成均館大司成意啓曰,文廟守僕六窠中,一窠久任啓下事,曾有定式矣,守僕洪翼龍汰去,代以有久勤曾經事知守僕金慶徹,依定式單望書入之意,敢啓。傳曰,知道。
上在昌德宮。停常參·經筵。
五更,月暈。
徐長輔啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
徐鼎輔啓曰,明日殿座相値,再明日懿陵忌辰祭齋戒,二十五日二十六日,徽陵忌辰祭齋戒正日相値,視事頉稟之意,敢啓。傳曰,知道。
〈又〉啓曰,藥房提調,持湯劑來待矣。傳曰,封入。
傳于徐長輔曰,召對爲之。
傳于鄭元容曰,明日出宮門路,以協陽門爲之。
吏曹口傳政事,以李在純爲金川郡守。
兵曹,以任聖說爲禁衛中軍。
以江原監司南履翼狀啓,平海郡民家漂頹事,傳于李鼎秉曰,聞甚矜惻,元恤典外,別加顧恤事,廟堂分付。
徐鼎輔,以禮曹言啓曰,卽接穆陵參奉所報,則本陵大王陵上,莎草修改後,逐日奉審,則莎草轉益油然,日漸蘇新云矣,敢啓。傳曰,知道。
鄭元容,以備邊司言啓曰,卽見咸鏡監司李羲甲狀啓,則以爲,都試已停止者,旣有合設之命,則北兵營·本營屬甲戌·乙亥·丙子三年條及行營屬癸酉·甲戌·乙亥·丙子四年條,當一體設行,而北關諸邑,連値歉荒,公私凋瘵,則各年都試之一時合設,弊已多端,事亦罕有,該兵營·行本營·親騎衛·武學等都試,只令昨年條及今年條,合設於今秋,本營之甲戌條,行營之癸酉·甲戌條,特令置之事,請令朝堂,稟旨分付矣。都試已停者之合設於今秋,成命已下,而本道事情,間經水潦,槪論諸邑,豐歉相錯,多日設場,爲弊可知,三四年條竝設,且無近例,只行昨今兩年條而癸甲兩年條,則竝依道臣所論,置之,恐合事宜,以此分付,何如?傳曰,允。
又以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之患,今亦依前例知悉,而應把驛馬四十五匹內,忠淸道八匹,全羅道十匹,慶尙道二十匹,來九月二十日,京中逢點,江原道四匹,咸鏡道三匹,直送安北,十月初一日,逢點事,各道監司處,行移,何如?傳曰,允。
又以禁衛營言啓曰,本營字內崇禮門東邊第二城廊近處體城四間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
徐長輔,以義禁府言啓曰,卽接月令醫員崔進基手本,則時囚罪人李鍾運,素患脹喘之症,處冷添劇,五內衝亘,頑痰凝結,喘促委頓,食飮全却,目下症形,實爲不輕云,罪人病勢如此,則一邊保放,一邊草記,曾有定式矣。李鍾運姑爲保放之意,敢啓。傳曰,知道。
右承旨任厚常書啓,臣在於果川縣下北面上加次山里,本月二十日巳時量,伏奉行都承旨臣朴宗薰次知成貼有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎,則以爲,修辭立其誠,卽大易文言,而謂其辭之眞實旡妄也。臣之近日所陳之辭,雖不敢與議於君子誠信之道,自以爲無一毫假飾之辭,而容光之下,猶有遺燭,疾聲之呼,未蒙體諒,今又承卽日還第之批,臣若感激怵畏,見職未解之前,晏然入城,偃處私次,則區區所引之義,便成前後兩截,已是自外於聖朝勵廉之化,而雖使冒還私次,情踪之危蹙,旣無異同,則恩命之違逋,又當一般,義分之惶懍,反有甚於屛伏鄕外之日,參前倚衡,進身無望,伏地戰灼,恭俟處分而已云矣。臣旣承偕來之命,故姑爲仍留,緣由竝以馳啓云云。答曰,前後之批,已悉諭,勿復辭引,卽爲上來事,爾其更爲傳諭,期於偕來。
徐鼎輔啓曰,左議政韓用龜,又使錄事,來納命召,何以爲之?敢稟。傳曰,還傳命召。
丙子八月二十二日未時,上御熙政堂。召對入侍時,參贊官徐長輔,持論語第二卷,檢校直閣鄭元容,持論語第二卷,侍講官李泰淳,持論語第二卷,檢討官姜世綸,持論語第二卷,假注書尹棨烈,持論語第二卷,記注官安亨鎭,持論語第二卷,記事官李湜,持論語第二卷。上開卷命讀,泰淳,自顔淵·季路侍,止敝之而無憾。上曰,下番讀之。世綸,自顔淵曰願,止少者懷之。上曰,參贊官讀之。長輔,自子曰已矣乎,止訟者也。上曰,閣臣讀之。元容,自子曰十室,止好學也。上曰,文義陳之。泰淳曰,以此章老者安之·少者懷之之意觀之,則此摠指天下之人也,而自堯·舜時,康衢謠,老少各得其樂,氣像少無間焉,猗歟盛哉,雖以目下言之,屢經饑荒之餘,今歲猶云小康,老少流散之類,尙未按堵,惟我殿下奠接之方,懷保之澤,靡不用極,而于斯時也,益加聖念,則八域生靈,咸被子惠之德,感戴孔邇之化,以至於安定還集之樂矣,敢此仰奏。上曰,下番陳之。世綸曰,此章夫子師弟間言志,雖有小大之別,而皆自仁字中出來,子路之車馬衣裘,與朋友共,求仁也。顔淵之無伐無施,不違仁也。夫子之老者安·朋友信·少者懷,安仁也。下聖人一等,臣不欲仰勉,而以言其工夫次第,則先從求仁上立志,自求仁而至於不違仁,自不違仁而至於安仁,用是而行仁政,則庶見綏來動和之效,而無一物不得其所矣,伏願留念焉。上曰,閣臣陳之。元容曰,此章意味,甚好。夫子使顔淵·季路,各言其志,季路又願聞夫子之志,言語問答之際,其立志之高下,造道之深淺,非但可尋於辭氣之表,師弟之間,氣像和悅,情志交流,千載之下,有足以感動人心者矣。君臣之際,與師弟相同,臣之於君,惟當有懷必達,無言不陳,而雖有可達之懷,可陳之言,非借方寸之地,則無以上達矣。向始召對之後,又復間斷,蓋講學作輟無常,則非但有害於聖學進修之方,雖群下可以稟奏者,可以提達者,亦無以導達,豈不大可悶乎?此後則承旨儒臣,頻賜召接,日以爲常,勿使有間斷之患,情志相孚,酬酢如響,使聖門師弟問答之美,復覩今日筵席之上,是臣之望也。元容曰,入啓文字,當爲審愼,而召對座目單子,字樣不成,極爲駭然,雖因促敎之連降,不得不奉入,而不可無警,當該兼春秋,從重推考,何如?上曰,依爲之。出擧條元容曰,今此入侍時,別兼春秋金道喜,適有故不得隨入,而事甚未安,推考,何如?上曰,依爲之。出擧條元容曰,以外史庫御製奉安事,史官,間已筵奏蒙允,而太白山史庫開庫擇日,亦已啓下矣。事當趁期發去,而別兼春秋鄭基善有實故,金道喜有親病,俱無從近登道之望云,擇單,今姑勿施,更待明春擧行之意,分付,何如?上曰,依爲之。出擧條上掩卷,命玉堂先退,泰淳等,以次退出,又命退,承史以次退出。
上在昌德宮。停常參·經筵。
還內後,內閣·政院·玉堂·藥房,口傳問安。答曰,知道。
徐長輔啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
又啓曰,假注書尹棨烈,身病猝重,勢難察任,今姑改差,何如?傳曰,允。
徐鼎輔啓曰,別兼春秋金道喜,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
傳于金箕殷曰,召對爲之。
徐長輔,以摠戎廳言啓曰,北漢禁衛營字內城堞頹圮處,自該營,今月二十四日,擇日始役,改築之意,敢啓。傳曰,知道。
吏曹啓目,觀此慶尙道慶州幼學孫鍾烈等上言,則以爲,臣矣身七代祖贈訓鍊院正臣孫宗老,光海政亂,西宮幽閉,嘆曰,三綱淪矣,尙可以仕乎?家居力田,以養母,丙子之亂,倍道勤王,死于雙嶺,身後褒嘉,不過訓正而已。依他例,特降爵諡之命亦爲白有臥乎所,孫宗老,昏朝屛跡,志節有似乎董養,雙嶺立殣,聖褒至比於杲卿,堂下武職,未可謂崇報,重當舊甲,尤宜有顯褒,合施進階加贈之典是白乎矣,事係恩典,臣曹不敢擅便,上裁,何如?判付啓,施行爲良如敎。
兵曹啓目粘連,觀此東部幼學李遠規上言,則以爲,其矣祖東馨,特蒙恩宥,罪名昭晳,而身故之後,尙未蒙敍,亟命該曹,職牒特爲還給事,伏蒙天恩爲白良結,有此呼籲爲白有臥乎所,身後蒙敍,亦或有例是白乎矣,事係干恩典,臣曹不敢擅便,上裁,何如?判付啓,依回啓施行爲良如敎。
漢城左尹申光軾疏曰,伏以仙寢展禮,聖慕克伸,鑾蹕穩旋,玉體萬康,區區慶幸,曷有其極?仍伏念臣,訟愆杜蟄,兩載于玆,忽伏奉日前恩誥,以臣爲漢城府左尹者,前望特點,人臣之至榮也,罪名蕩滌,仁天之曲庇也。螻蟻賤臣,何足比數於朝行之末,而收簪之渥,乃如是逈出萬萬也?臣於是,惶隕震越,自不覺其涕淚之無從也。召牌奄降,已在迫曛,鑾輅夙戒,只隔來晨,淸道時急,他不暇顧,雖不得不冒沒出肅,粗伸叩謝之忱,而第臣之昨春待罪湖邑時,所遭人言,極其憯毒,遣辭囫圇,醜辱狼藉,初無一事之指的,欲使自明之無路,生將爲沒身之恥,死將爲難瞑之恨,幸蒙聖鑑孔昭,亟下本道行査之命,果自本道,別定五邑査官,會査本邑而猶恐或疎,更推營庭,到底窮覈,終無近似於言者之言,則據實馳啓,査案自在,臣不必呶呶追辨,而醜陋一加,薰沐難洗,雖使臣沒齒自靖,尙不足爲黥劓之息補,抑臣之所自悼者,臣以至庸愚極,孤畸之蹤,偏蒙不世之恩,驟躋亞卿之列,涯分已踰,絲毫蔑效,白首分憂,不能隨處對揚,反致孔棘之言,一身僇辱,姑捨其爲累聖簡而辜國恩,當復如何?罔非臣難貰之罪,今何敢諉以人言之爽實,憑恃寵靈,夤緣事會,揚揚彈束,晏若無故,重犯無忌憚之科哉?臣雖奊詬,不忍爲此,且臣犬馬之齒,已迫七耋,素患癖積,重添輪症,以情以病,實無蠢動之望,玆敢不避猥䙝之誅,仰暴崇嚴之下,伏望聖慈,天地父母,特諒臣情病之難强,許令選部,鐫削臣職,仍治臣辜負之罪,以勵臣分,千萬幸甚。臣無任云云。答曰,省疏具悉。卿其勿辭行公。
別兼春秋金道喜疏曰,伏以臣母,夙嬰貞疾,委身床笫,以時沈淹,與歲冞痼,一年二年,便成癃廢,少若調將之失宜,輒致危篤之層加,當其苦劇之際,凜有晷刻之慮矣。忽自日前,宿病闖發,別症交攻,積氣衝上,胸腹刺痛,毒感緊中,頭目暈眩,飮啖全却,藥餌罔效,臣自聞此報,方寸如灼,殿座有命,請急切猥屑之嘆,僚員有故,番次無推移之路,退自前席,急伻踵至,促臣歸視,臣安得不疾聲呼籲,自阻於孝理之天也。伏乞聖慈,俯垂矜諒,亟遞臣別兼之銜,俾便救護,仍治臣瀆擾之罪,以嚴朝綱焉。臣無任云云。省疏具悉。爾其勿辭救護。
丙子八月二十三日卯時,上詣春塘臺。瑞蔥臺入侍時,行都承旨朴宗薰,左承旨徐鼎輔,右承旨鄭元容,左副承旨徐長輔,右副承旨金箕殷,同副承旨李鼎秉,記事官朴齊明,假注書尹棨烈,記注官曺錫鯤,別兼春秋金道喜,以次侍立訖,通禮,跪啓請外辦,上具戎服,乘座馬,出宣化門,仍由協陽門·銅龍門,至靑陽門。宗薰·元容等進曰,瑞蔥臺處所,與魂宮密邇,且異於幸行時,吹打雖是軍樂,恐涉未安,以鑼鼓擧行,似好,故敢此仰達矣。上曰,依例爲之,可也。詣春塘臺,小開門節次,宣傳官按例擧行,降座馬陞御榻,宣傳官,稟鳴金二下大吹打作,兵曹判書朴崙壽,訓鍊大將朴宗慶,御營大將李溏,訓鍊文從事官李敎源,御營文從事官金蘭淳,次第以軍禮現謁,檢校提學朴宗慶,檢校直閣鄭元容,檢校待敎朴宗薰·李鶴秀等進曰,侵早勞動,聖體,若何?上曰,一樣〈矣〉。崙壽曰,應試人員甚多,前或有分所之例,故敢達矣。上曰,分所爲之,可也。又曰,分所則以丹楓亭·不老門爲之乎?上曰,可也。又曰,砲放則前或有當日爲之之例,或有翌日爲之之例,又或有開場外營之例,何以爲之乎?上曰,中日閣,今日爲之,可也。元容曰,分三所開場事,命下矣。別軍職宣傳官中,以秩高人各一人,進詣監試,而主試則兵曹判書·訓鍊大將·御營大將分詣乎?上曰,依此爲之,可也。又曰,參試官,依例以各營文從事官爲之乎?上曰,唯。崙壽曰,分所監試時,將臣當爲主試,而或有只以別軍職宣傳官進去之例矣。上曰,然則以別軍職宣傳官進去。宗薰曰,左議政偕來承旨,有實病難强云,故敢此仰達矣。上曰,左議政偕來承旨,同副承旨進去。出榻敎崙壽曰,旗鼓迎接吹打,不卽擧行,當該宣傳官,記過,何如?上曰,可也。監察李奎憲,以茶時入來,退去之際,不爲曲步。長輔曰,監察李奎憲,出入之際,有所失措,不可無警,推考,何如?上曰,依爲之。出擧條崙壽曰,射員呼名,卽令擧行,何如?上曰,唯。元容曰,兵曹判書及訓鍊大將·御營大將,仍留壇上,何如?上曰,仍留壇上,可也。通禮告禮畢,降御榻乘座馬,由靑陽門·銅龍門·協陽門·宣化門,還內,下信箭解嚴,諸臣以次退出。
丙子八月二十三日酉時,上御熙政堂。召對入侍時,參贊官金箕殷,持論語第三卷,檢校直閣鄭元容,持論語第三卷,侍讀官洪敬謨,持論語第三卷,檢討官姜世綸,持論語第三卷,記事官朴齊明,持論語第三卷,記注官安亨鎭,持論語第三卷,記事官李湜,持論語第三卷,以次進伏訖。上命開卷讀之。敬謨,讀自論語集註,止雍也之言然。世綸,讀自哀公問,止未聞好學者。箕殷讀自子華使於齊,止鄰里鄕黨乎?元容,讀自子謂仲弓,止其舍諸。上曰,文義陳之。敬謨曰,雍也一篇,論古今人物之賢否得失,而此章有曰,居敬而行簡,又曰居簡而行簡,夫敬以自處,簡而行之,則可以臨民而事不煩擾,若先自處以簡,則中無主而所行失之太簡,居敬之簡譬之,則如主人居家嚴肅,每事須要整齊,奴僕廝養,亦不敢散漫,凡處置家事者,正正堂堂,皆有法度,無一毫紛擾煩鎖之弊,居簡之簡,譬之則如主人居家,全不務收斂,凡待奴僕處家事者,率易放縱,不成貌樣,其流之害,至於猖狂自姿,夫自身而家,自家而國,天下皆一理也。居敬而行自簡則有之矣,未有居簡而能自敬者也。敬者,固通貫動靜,而此則以居字對行字,專指裏面道理而言也。書曰,臨下以簡,此帝舜能敬而自簡處也。程子所謂居敬則行自簡者也,伏願此等處,益加留神焉。上曰,下番陳之。世綸曰,此章言臨民之道,而居敬行簡爲可,敬與簡,實內外相須,而敬之爲言,主一無適之工也,徹上徹下之道也。主一而無適,則心不煩擾,徹上徹下,則事有終始,其所謂簡者,亦非一於寬洪之謂也。當寬而寬,當嚴而嚴,一事一爲,動中法度者,是謂行簡之實,伏願體念焉。上曰,參贊官陳之。箕殷曰,論語一部,皆記聖賢言行,則何莫非後學之模範,而就今日所奏諸章言之,不貳過三字,最爲緊切於學問工夫,大抵人孰無過,而知而能改者,蓋鮮矣。无妄之間,雖有過失,便卽覺悟,能不遂非,則自當漸進於無過之地,可以優入於聖賢之域矣。是故顔子,已到亞聖地位,而夫子之讚其好學,不過稱其不遷怒不貳過而已,則其爲學問之最緊切最極工,可以推知,此則以匹庶之學言之也。雖以人君言之,政令施措之際,或有過中失當之擧,覺其有過,不吝卽改,毋或貳之,則自可動合規度,事必當理矣。伏願深留聖念焉。上曰,閣臣陳之。元容曰,臣則別無可陳者矣。上掩卷命退,諸臣以次退出。
上在昌德宮。停常參·經筵。
徐長輔啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐鼎輔曰,禮房承旨,馳詣懿陵,奉審摘奸以來。
朴宗薰啓曰,藥房副提調,持湯劑來待矣。傳曰,封入。
尹棨烈改差,代以金周默爲假注書。
傳于朴宗薰曰,召對爲之。
傳于朴宗薰曰,政官牌招開政。
朴宗薰啓曰,行吏曹判書金履陽,參判尹序東,參議李憲琦牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
鄭元容,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,謹依成冊啓下,御前前排牢子全義賢等三十名,巡令手崔大吉等二十八名,挾馬旗手高翰福等十二名,各木一疋,信箭手元大孫等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
徐長輔,以刑曹言啓曰,禮曹啓辭內,祠院之毋得私自新創,朝禁本來至嚴,而精舍里社之別立名目者,一體勘律事,亦有受敎定式矣,卽見驪州儒生等呈單,則京儒韓景裕·朴宗九等,與無賴輩李光奎,稱以書社,冒禁建屋於驪州地,至有私造位版之擧,而因本邑儒生之據法呈官,隨卽毁撤云,未有成命之前,任自創設,已係法外,而位版之私造,尤萬萬驚駭,事體所在,不可置而勿論,當該儒生等,令該曹,照律嚴勘,以杜後弊,何如?傳曰允事,命下矣。謹按律文,則大典通編雜令條有曰,外方祠院冒禁創設首倡儒生,遠配,當該儒生韓景裕,依此律,全羅道沃溝縣定配所,卽爲押送,朴宗九,前以憑藉建院,僞造書簡,騙取錢財罪,已爲刑配於龍潭縣,以此意,徒流案中,添書罪目之意,分付道臣,何如?傳曰,允。
右承旨任厚常狀啓,臣在於果川縣下北面上加次山里,本月二十二日辰時量,伏奉同副承旨臣李鼎秉次知成貼,有旨內,爾以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白乎等以,敬奉聖諭,卽爲傳諭于議政府左議政韓用龜是白乎,則以爲,附奏體重,支蔓是懼,不敢以已陳之辭,更徹於崇嚴之下,惟願遄被王章而已云矣。臣旣承偕來之命,故姑爲仍留,緣由竝以馳啓云云。答曰,前後之批,已悉諭,勿爲辭引,卽爲上來,以副予意事,爾其更爲傳諭,期於偕來。
朴宗薰啓曰,左議政韓用龜,又使錄事,來納命召,何以爲之?敢稟。傳曰,還傳命召。
丙子八月二十四日辰時,上御熙政堂。召對入侍時,參贊官朴宗薰,持論語第三卷,檢校直閣鄭元容,持論語第三卷,侍讀官洪敬謨,持論語第三卷,檢討官姜世綸,持論語第三卷,記事官朴齊明,持論語第三卷,記注官曺錫鯤,持論語第三卷,記注官李昌瑞,持論語第三卷,以次進伏訖。上命開卷讀之。敬謨,讀自子曰回也,止至焉而已矣。上曰,下番讀之。世綸,讀自季康子,止未嘗至於偃之室。上曰,參贊官讀之。宗薰,讀自孟之反,止民鮮久矣。上曰,閣臣讀之。元容,讀自子貢曰如有博施,止仁之方也已。上曰,文義陳之。敬謨曰,此章,言顔子三月不違仁,仁者心之德,而此心常存,無少間斷,便是不違,故孔門群弟中,或日一至焉,或月一至焉,而獨稱顔子之三月不違,顔子之於聖人,雖未達於一間,此所以爲亞聖者也。蓋嘗論顔子之天資,則明與剛也,論顔子之用工,則敬與義也,惟其明且敬也。故幾纔動處,便覺,惟其剛且義也。故纔覺便爲一刀兩段,克祛己私,爲仁漸熟,能三月之久,而心不違仁,此天資學力,兩極其功,而人惟不能克祛己私,天理純全之時少,私欲間斷之時多,故其餘則日月至焉。非顔子之大勇,豈能如是乎?惟聖明之君,雖無己之可克,然以人心道心之訓見之,其用功,初無異於顔子下聖人一等,臣不敢仰勉,而修德爲政,必以求仁中立志,至於不違,不違而至於安仁,則全體渾然,純亦不已,可見與天地合德之妙,伏願體念焉。上曰,下番陳之。世綸曰,孔子言由也果於從政乎何有,此謂大夫之事,而大而言之,人君爲政之道亦然。子路不過聖門四科中一人,臣不欲以子路之事仰勉,而以子路言行言之,聞善言未之能行,惟恐有聞,其果也如是,故夫子許之以政事,則果之道,亦自不易矣。夫果者,果斷之謂也。凡於一政一事,究其事理之至當處,斷然行之者,是之謂果也。或於政事之間,遲疑而不斷,則上無以董率,下不能飭勵,遂至百隷怠慢,庶績叢脞,終不免國綱之莫可收拾矣。此政君臣上下交勉處,故敢此引文義仰達矣。上曰,參贊官陳之。宗薰曰,臣則別無文義之可以敷奏者,而博施濟衆章云,堯·舜,其猶病諸,堯·舜,豈眞有所未盡於博施乎?蓋堯·舜之心,必欲吾仁之無所不及,際天所覆,極地所蟠,無一毫之不濟,然後始可以恔於心,心實無窮,故每有猶病底意也,人君御世之道,必推是心,勿以堯·舜之猶病,爲不敢企及之事,每以博施濟衆爲準的然後,始得此章之本旨矣。上曰,閣臣陳之。元容曰,臣則別無可陳者矣。上命掩卷。敬謨·世綸曰,本館乃是儲庤經籍,以備講筵之地,而經書中禮記,無一件藏弆,年前召對,有持禮記以入之命,而不得進講,講筵事體,萬不成說,顧今鎭日開筵之時,不可不備置,而外間亦無板本所在處,及此以活字開印,藏置於館中,自本館,又爲印出幾件,廣布外間,似好,而以周易言之,本館所在,惟案冊與上下番件而已,每於進講之時,以上下審件,輪回進講,事面亦甚苟艱,行會於板本所在處,使之印來,先正臣李滉文集,固宜印置,以備乙覽者,而本館亦未儲庤,一體行會,以爲印來之地,似好,故敢此仰達矣。上曰,依爲之。出擧條世綸曰,故掌令鄭宗魯,卽文莊公鄭經世之祀孫也。天姿溫粹,德性渾厚,早承家傳之學,專心爲己之工,貫穿經傳,如誦己言,循蹈軌轍,蔚有成法,身在山樊,名徹九重,昔在先朝,超授六品,擢置南臺,其所以奬拔而禮遇者,無異於抄選,大聖人緇衣好賢之誠,實不勝欽仰,而我殿下,亦嘗陞畀掌憲,以示眷遇之意,其人之負望,卽此可見,逮至晩年,造詣日深,七十年著書,多有所闡發經旨,而敎授不倦,門徒甚盛,湖·嶺之間,聞風興起者,踵相接焉,實是近世之醇儒,多士之宗師,生前雖未能盡究其用,而今於身故之後,特施褒贈之典,以示隱卒之意,則庶爲表章斯文,聳動士林之一助,請令該曹,稟處,何如?上曰,依爲之。出擧條玉堂先退。宗薰曰,臣待罪本院,竊有區區愚見之可以稟定者矣。每當以司謁口傳下敎之時,或有當以文跡擧行者,則承旨,卽依司謁所傳,直以傳曰,書入,待還下頒布,已成近例,雖未知始自何時,而乃前所未有之例也。非但王言事體至重,其在慮後弊之道,誠甚悚然,自今以後,如祭享時,淸齋摘奸,擧動時門路傳敎之依例書出者外,雖數字措語,毋得以口傳承書,若於口傳下敎中,有不得不〈以〉文蹟頒布者,則必更爲微稟,待書下後,承書以出,實合愼重之義,以此定式載之院中故事,毋敢違越,似好,故敢此仰達矣。上曰,依爲之。出擧條宗薰曰,我朝文獻,莫如政院日記,蓋其該括事實,憑信掌考,以謄錄之體,兼史策之用,其爲緊重,有如是矣。注書之當直者,按日修正,毋得借手謄書,至於入侍筵話,尤屬嚴祕,雖遞任之後,必冠帶入來,躬自繕寫,每於翌月念前粧冊以納,則自該房而考準,差堂上而句管,古例卽然,近來則此規漸弛,惰慢成習,爲注書者,看作苦役,全不致謹,甚至於倩人草謄,經月不納,事之可駭,莫此爲甚,雖以去七月朔日記言之,往往胡亂荒率,書不成字,漏落差誤,文不成句,誠不足爲久遠考信之資,決不可仍置,上下注書,竝爲先從重推考,此後如有借筆之現發者,隨卽嚴勘,而其中最不謹者,方使之改修正以納矣。當該假注書,所當重勘,以爲懲後之地,而本院請推之外,無他可施之罰,何以爲之乎?上曰,依爲之,當該假注書,拿處,可也。出擧條元容曰,昨日瑞蔥臺宣傳官閔修顯,片箭爲邊二中矣。謹考前例,或有陞資之時,或有賞格之時,今番何以爲之?上曰,以賞格施行,可也。仍命退,承史以次退出。
上在昌德宮。停常參·經筵。
藥房提調李肇源,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
徐長輔啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
朴宗薰啓曰,右承旨鄭元容,今日不爲仕進,卽爲牌招,何如?傳曰,許遞,今日政差出。
徐長輔啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于徐長輔曰,召對爲之。
朴宗薰啓曰,行吏曹判書金履陽,參判尹序東,參議李憲琦再牌不進推考傳旨及罷職傳旨,今方捧入,而開政命下之後,如是違牌,事甚未安,參判尹序東,陳疏到院,而原疏,以國忌齋戒,纔已退却矣。判書·參判,所當更請牌招,而係是一日三牌,何以爲之?敢稟。傳曰,參議只推,與判書,更爲牌招,參判上疏捧入。
注書朴齊明病,代以申萬休爲假注書。
兵曹口傳政事,副護軍單鄭元容。
有政。吏批,行判書金履陽進,參判尹序東陳疏入啓,參議李憲琦進,左承旨徐鼎輔進。以李止淵爲承旨,李若愚爲文學,洪敬謨爲兼文學,趙貞喆爲戶曹參議,洪義浩爲知春秋,朴宗慶爲禮賓提調,尹應大爲宗簿正,洪彦謨爲禮曹佐郞,趙琮鎭爲掌樂正,鄭冕綏爲繕工副正,李東樹爲引儀,鄭在誠·趙重日爲假監役,李周楨爲開城經歷,盧爲忠淸都事,鄭瑋爲珍島郡守,高道成爲靑丹察訪。故同知崔均,贈吏判例兼,故水使崔堈,贈兵判例兼,已上忠節卓異,贈職事承傳,故參議李象靖,贈吏參例兼,學行表著,贈職事承傳,故同知朴慶傳,贈兵判例兼,朴慶胤贈兵判例兼,故僉知朴慶新,贈兵參例兼,已上忠節卓異,贈職事承傳。
再政。以南履懋爲說書,金箕弼爲掌樂僉正,李度憲爲掌苑別提,洪喆爲監役。
三政。以尹景壽爲景慕宮令,金基中爲假監役。
兵批,行判書朴崙壽病,參判尹尙圭入直進,參議李翼晉病,參知鄭景祚病,左副承旨徐長輔進。護軍朴宗京·趙萬元,副護軍任厚常·洪羲俊·李龜雲,副司直李奎鉉·宋翼淵·李泰熙·南奎采,副司果趙琮鎭·洪羲范·尹正圭·李光承,僉知魚用升·尹悅厚竝單付,以金斗寬爲漢江別將,東林別將單李興桃。
朴宗薰啓曰,新除授右副承旨李止淵,卽爲牌招,何如?傳曰,允。
朴宗薰,以吏批言啓曰,新除授漢城府左尹申光軾,前任洪陽縣監時,解由未及成出,何以爲之?敢稟。傳曰,勿拘。
徐鼎輔,以內醫院提調意啓曰,御用熟地黃監蒸事,院官員吳俊瑞,黃海道黃州地下去矣。騎卜馬各壹匹,書員崔興麟所騎馬壹匹,印信壹顆,竝爲題給,而回還時,熟地黃載持馬,本道監司處,下諭,何如?傳曰,允。
徐長輔,以兵曹言啓曰,瑞蔥臺時試射放入格宣傳官·別軍職·中官,駕後禁軍事知兼司僕,交龍旗馬上奉持步下奉持別監,弓人矢人,武藝別監門旗手,謹依判下別單,筒箇弓矢木布,分等施賞,而筒箇弓矢,以軍器寺所在者,取來頒給之意,敢啓。傳曰,知道。
又以訓鍊都監言啓曰,今番瑞蔥臺試射放時,本局將官將校軍兵等,射砲藝入格之類,謹依判下單子,以軍器寺筒箇及戶曹木布,施賞之意,敢啓。傳曰,知道。
又以訓鍊都監言啓曰,本局分授都城肅靖門西邊第七城廊近處體城二間許頹圮處,今八月二十六日爲始,改築之意,敢啓。傳曰,知道。
又以禁衛營言啓曰,謹依定式,臣海愚,進詣南壇,奉審摘奸,則壇上與階砌紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
又以禁衛營言啓曰,瑞蔥臺試射放時,柳葉箭貫一中邊一中,哨官徐在元,弓矢一部,鳥銃貫二中帳幕軍柳大孫等二名,各木二疋,邊二中安仁宅等五名,各木一疋布一疋,貫一中全命哲等三名,邊一中柳澤柱等十五名,各木一疋,謹依單子判下,以軍器寺弓矢及本營木布,施賞之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城四間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以摠戎廳言啓曰,北漢御營廳字內城堞頹圮處,自該營,今月二十五日,擇日始役改築之意,敢啓。傳曰,知道。
吏曹參判尹序東疏曰,伏以濡露興感,聖慕克伸於仙寢,吉日回鑾,群情欣瞻於羽旄,區區下忱,慶賀曷已?臣於病伏㱡㱡之中,伏奉前望點下,以臣爲吏曹參判者,臣聞命惝怳,五內失守,誠莫知除命之何爲而及於臣身也。宋臣歐陽脩,上箚論兩制員數之漸多曰,官以難得爲貴,人以得職爲榮,搢紳之望旣隆,朝廷之體增重,蓋謂今之淸要之職也。夫六官分掌,何者非重,而六官之中,天官最重,是職也,其責任何如,地望何如,人物之權衡而通塞焉與聞,淸濁之激揚而賢愚焉可否,如値長席不備,則有時代斲,惟此任顧不重歟?是故歷數今古,不可人人而冒據,如循資例授之爲者,明矣。念微臣才不猶人,學未通方,濫竊科籍,今已三十有五年矣。逮事前後,偏被陶甄之化,歷揚內外,滾到卿月之班,莫非招齊人濫竽之歎,取曹詩在梁之譏,而況今七耋將迫,萬念都灰,嬴博餘慟,血淚未乾,而重以癃痼之疾,駸駸轉劇,脅痰衝亘,氣息喘促,頭眩闖發,精神昏亂,且脚痿之症,自來貞疾,坐臥須人,寸步不前,此實通朝之所共知也。雖在少壯之時,三班仕籍,知者無多,矧玆衰暮之境,一切世事,聽若褎如,至若政注排擬,銓家格例,何異於向瞽者以問丹靑,責聾者而審鍾鼓也。然則人器之不稱如臣,見識之無稽如臣,而猝然置之於天曹之席,烏在其上所謂官爲貴而人爲榮耶?若使臣,徒知恩榮之爲重,從他笑罵之紛集,視若固有,冒沒出膺,睢盱之場,顚躓必至,此則猶屬臣一己之私,其於累淸朝愼簡之政,致四方駭惑之聽,豈細故也哉?百爾思量,承膺無路,累犯違傲,益增罪戾,玆敢披露肝膈,仰瀆宸嚴。伏乞聖慈,亟命鐫遞臣新授職名,以重銓選,仍治臣瀆擾之罪,以肅朝綱焉。臣無任云云。答曰,省疏具悉。卿其勿辭行公。
丙子八月二十五日辰時,上御熙政堂。藥房入診入侍時,提調李肇源,副提調朴宗薰,記事官朴齊明,記注官安亨鎭·李昌瑞,檢校待敎李鶴秀,以次進伏,醫官吳千根·李漢臣·秦東秀·卞之錞·洪旭浩·劉賢基·李命進,進伏楹外訖。上曰,大臣何不入來耶?肇源曰,大臣無入來者矣。肇源曰,霜朝過涼,聖體,若何?上曰,一樣矣。肇源曰,寢睡·水刺之節,何如?上曰,一樣矣。肇源曰,王大妃殿氣候,何如?上曰,殿宮氣候,皆一樣矣。旭浩等,以次入診。上曰,卞之錞以下,置之,可也。旭浩等,診訖退伏奏曰,脈度左右三部調均矣。旭浩奏曰,進御湯劑,明日則當爲三十貼之限矣,繼進湯劑,則退出後,當議定以進矣。上曰,唯。上命退,肇源退出,宗薰曰,下審玉堂姜世綸,以故掌令鄭宗魯褒贈事,出擧條而褒贈,重典也。或因公議之齊發,或因大僚之陳請,而事係干恩,在所難愼。今以一玉堂之見,遽然仰請,揆以事面,實涉未安,副修撰姜世綸,從重推考,何如?上曰,依爲之。出擧條命退,諸臣以次退出。
丙子八月二十五日辰時,上御熙政堂。召對入侍時,參贊官徐長輔,持論語第三卷,侍讀官洪敬謨,持論語第三卷,檢討官李鍾穆,持論語第三卷,檢校待敎李鶴秀,持論語第三卷,假注書金周默,持論語第三卷,記注官安亨鎭,持論語第三卷,記注官李昌瑞,持論語第三卷,以次進伏訖。上命開卷讀之,敬謨,讀自述而第七,止游於藝,鍾穆,讀自子曰自行束脩,止無大過矣。長輔,讀自子所雅言,止怪力亂神,鶴秀讀自子曰三人行,止其於予何。上曰,文義陳之。敬謨曰,此章曰德之不修,學之不講,聞義不能徙,不善不能改,是吾憂也。聖人固無四者之憂,而所以然者,乃自謙之辭而敎人之意也。四者之中,修德爲大本,講學爲實工,德以修而日新,學以講而日明,苟或間斷,豈非可憂乎?臣於向來,待罪春坊,侍講於世子宮書筵及召對,則睿質夙就,文理漸暢,自是輔導之方,宜無不用其極,竊觀課程之法,開筵不過一日一次,而僚屬具員,無師傅之嚴,講讀備禮,無進修之益,至於朝夕陪侍,出入居處者,似不出宦寺之流,而臣不審殿下,自內敎導之方何如,而以書筵觀之,不過文具而已,則顧何望於學之成而德之修乎?況今沖年典學之工,時日爲急,誠願內而以身而敎之,遇物而誨之,與選左右簡其禮貌,不時召接,俾盡薰習成性之方,身敎之要,亦莫如日開經筵召對,使我邸下,昵陪座側,獲覩法筵之儀,親聽講讀之音,以之觀感而取則,何憂乎德之不修,學之不就乎?伏願深留聖意焉。上曰,下番陳之。鍾穆曰,子曰述而不作,信而好古,蓋好古之義,誠爲今日殿下體行之切要處也。宋儒之言有曰,欲法堯·舜,當法祖宗,我朝立國四百餘年,列聖朝治法政謨之昭著,賢哲臣對揚贊佐之功烈,盡是古事,而所好者,徒以文具,則非所謂信也。信字有眞實之意,則好古而好信,然後亦有實效矣。伏願此章此句,深加留念焉。上曰,參贊官陳之。長輔曰,大聖人道學言行,盡在於論語一部,而此篇,多記聖人謙己誨人容貌行事,故尤是後人所當監法體行處也。此與鄕黨篇,相爲表裏,而鄕黨,畫聖人之義,亦可以觀於此矣。夫德必修而後成,學必講而後明,見善能徙,改過不吝,卽聖人日新之工,而至於志於道·據於德·依於仁·游於藝等四者,又是爲學次第,不失先後之序者也。奚莫非操存省察,內外交養之方,而日用事爲動靜語黙之間,無少間斷,涵泳優游,然後自底於聖賢之域,而藝是禮樂射御書數六藝之謂,而游是玩物適情之謂也。玩物,本非美辭,而若不以六藝玩之,玩以他物,則其害必至於喪其志而已矣。此豈不大可懼哉?伏願淸燕之暇,幽獨之中,必以此恒存戒懼之志,如不在六藝之數者,則毋或游玩於其間,是臣區區之望也。上曰,閣臣陳之。鶴秀曰,聖人之行道濟世,專在於時君之嚮用,時君若不用,則雖以顔子之亞聖,只當安於陋巷而已。是故程子之進講於經筵也,以魯君之不能用顔淵,深致慨惜之意,君之於臣,必進其賢者而用之,此爲治國之大政,於此必深留聖念焉。仍起伏奏曰,本閣別置物種中,多有見乏者,今番使行時,以關西不虞備銀,依例貿來,似好,故敢此仰達矣。上可之。仍命退,諸臣以次退出。
上在昌德宮。停常參·經筵。
朴宗薰啓曰,明日常參·經筵,取稟。傳曰,停。
徐長輔啓曰,大司憲宋穉圭,掌令任俊常在外,執義崔時淳未肅拜,掌令兪應煥呈辭,持平朴潞壽·柳榮五未署經,監察茶時之意,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,左承旨徐鼎輔,今日不爲仕進,卽爲牌招,何如?傳曰,允。
朴宗薰啓曰,藥房副提調,持湯劑來待矣。傳曰,封入。
傳于金箕殷曰,召對爲之。
傳于徐長輔曰,持孟子初卷,別講入侍。
朴宗薰啓曰,別兼春秋金道喜,由限已過,卽爲牌招入直,何如?傳曰,允。
朴宗薰,以侍講院言啓曰,說書洪彦謨,移拜禮曹佐郞矣。下番闕直,事甚未安,司書趙忠植,兼司書李奎鉉,新除授說書南履懋,一體牌招,以爲推移入直之地,何如?傳曰,允。
以京畿監司金魯敬狀啓,楊州牧使柳畊,身病猝重,呈狀乞遞,不得已罷黜事,傳于朴宗薰曰,政官牌招開政,待下批催促下送。
朴宗薰啓曰,行吏曹判書金履陽,參判尹序東,參議李憲琦牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允,參議只推,與判書·參判,一體牌招。
朴宗薰,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,行判書金履陽進,參判尹序東式暇,參議李憲琦牌不進,行都承旨朴宗薰進。以金箕書爲平市主簿,李勉求爲楊州牧使。再政。金魯應爲輔德,金相種爲司饔主簿,前牧使南寅老,年七十今加通政,侍從臣說書南履懋,父加資事承傳。
兵批,行判書朴崙壽進,參判尹尙圭入直進,參議李翼晉病,參知鄭景祚病,右承旨徐長輔進。以鄭華錫爲五衛將,池錫奎爲景福將,姜彝中爲慶熙將,李禎植爲都摠經歷,趙參爲武兼,南鴻重爲守門將,李禮培爲全羅右水虞候,梁洙昌爲蒜山僉使,尹得燁爲仁遮外萬戶,姜壽箕爲南桃浦萬戶,李潤豐爲仇寧萬戶。再政。柳彝均爲都摠都事,李寅達·尹永培爲武兼,副司果單崔成範。
徐長輔啓曰,今此庭試武科初試一所試官李志淵·任希存,二所試官尹益烈·金啓河牌不進,無以備員受點,竝更牌招,一所參試官黃鍾仁在外,李在璣,學禮講進,二所參試官李羲發,學禮講進,閔鼎秀牌不進,無以備員受點,令該曹,改付標以入。傳曰,允,違牌人,更爲牌招。
以武二所參試官閔鼎秀牌不進罷職傳旨,傳于徐長輔曰,只推。
徐長輔啓曰,今此庭試武科初試監試官,當爲備員受點,而大司憲宋穉圭,掌令任俊常,正言李趾秀在外,大司諫宋祥濂,司諫姜浚欽,獻納林景鎭,執義崔時淳,掌令兪應煥牌不進,持平朴潞壽·柳榮五,正言洪周命未署經,無以備員,何以爲之?敢稟。傳曰,違牌人只推,竝更爲牌招。
以武二所參試官蔡弘䪨牌不進罷職傳旨,傳于徐長輔曰,只推。
徐長輔啓曰,今此庭試武科初試一所試官李志淵,奉命在外,任希存,二所試官尹益烈·金啓河再牌不進,無以備員受點,所當更請牌招,而係是一日三牌,何以爲之,而二所參試官金用默在外,蔡弘䪨牌不進,無以備員受點,令該曹,改付標以入,何如?傳曰,允,更爲牌招,如有違牌,勿爲呼望。
以監試官兪應煥·姜浚欽·崔時淳·林景鎭再牌不進罷職傳旨,傳于徐長輔曰,只推。
徐長輔啓曰,今此庭試武科初試監試官,當爲備員受點,而大司憲宋穉圭,掌令任俊常,正言李趾秀在外,大司諫宋祥濂,司諫姜浚欽,獻納林景鎭,執義崔時淳,掌令兪應煥再牌不進,持平朴潞壽·柳榮五,正言洪周命未署經,無以備員,何以爲之?敢稟。傳曰,更爲牌招,如有違牌,勿爲呼望,先進參後謝恩。
又啓曰,監試官受點,一時爲急,而司諫姜浚欽,獻納林景鎭,謂有情勢,奉牌闕外,連加催促,終不承膺,事體道理,萬萬未安,竝從重推考,何如?傳曰,允,嚴飭牌招。
以右副承旨李止淵牌不進罷職傳旨,傳于金箕殷曰,只推。
以吏曹參議李憲琦再牌不進罷職傳旨,傳于金箕殷曰,只推。
以左承旨徐鼎輔牌不進罷職傳旨,傳于金箕殷曰,只推。
以司書趙忠植,兼司書李奎鉉,說書南履懋牌不進罷職傳旨,傳于金箕殷曰,只推。
以慶尙左水使李觀植狀啓,寧海府人物渰死事,傳于金箕殷曰,聞甚矜惻,元恤典外,別加顧助,渰死人如有生前身還布,竝湯減事,廟堂分付。
朴宗薰,以禮曹言啓曰,來九月初六日,文武官重試對擧庭科文科,親臨與命官,何以爲之,而處所,以何處擧行乎?敢稟。傳曰,春塘臺親臨磨鍊。
又以禮曹言啓曰,卽接公州幼學任烈所志,則以爲,同姓七寸姪文常,以五世宗孫,嫡妾俱無子,而身死,以其同姓八寸弟致常第二子百鍊,欲爲立後,宗黨相議完定,而文常夫妻俱沒,拘於常規,不得循例禮斜,矣身忝在門長之列,故玆以具由仰訴,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長任烈所訴旣如此,依定式,任致常第二子百鍊,立爲任文常之後,何如?傳曰,允。
金箕殷,以戶曹言啓曰,香室藝文館改建之役,以今八月內始役之意,前已草記允下,而卜定木物,未及齊到,且當深秋,日晷漸短,未凍前難以告訖,姑待明春擧行,何如?傳曰,允。
朴宗薰,以成均館大司成意啓曰,文廟守僕,依宗社守僕試才抄擇,別單啓下事,曾有定式矣。守僕李時膺汰去,代以事知守僕,試才抄擇,備三望受點次,別單書入之意,敢啓。傳曰,知道。
徐長輔,以禁衛營言啓曰,建陽門鄕軍直所頹傷處,修改今已畢役之意,敢啓。傳曰,知道。
又以御營廳言啓曰,瑞蔥臺試射放時,柳葉箭入格駕前別抄曺光顯,貫一中邊一中,弓矢一部,曺壽昌等四人,邊二中,各弓箭一部,姜碩俒等五人,邊一中,敎鍊官浪忠順,邊一中,各長弓一張,片箭入格駕前別抄崔復基,貫一中,弓箭一部,洪聖源等四人,邊一中,各帿弓一張,鳥銃入格帳幕軍鄭福起,貫一中邊二中,木三疋,李憲洽等二名,邊三中,各木二疋,布一疋,柳義孫等二名,貫二中,各木二疋,全景福等八名,貫一中邊一中,玉仁哲等十二名,邊二中,木布各一疋,金振玉等三名,貫一中,秦再崇等十一名,邊一中,各木一疋,謹依別單判下,以軍器寺弓箭及本廳木布,施賞之意,敢啓。傳曰,知道。
同副承旨李鼎秉書啓,臣在於果川縣下北面上加次山里,本月二十四日巳時量,伏奉行都承旨朴宗薰次知成貼有旨內,前右承旨任厚常,以左議政附奏,狀啓馳啓矣。批答一度,正書下送,爾其更爲傳諭,期於偕來事亦敎是白乎等以,敬奉聖諭,卽爲傳諭于議政府左議政韓用龜是白乎,則以爲,王言如綍,而無日不降,臣罪如山,而無日不積,如欲更籲,則辭意俱竭,遂欲泯伏,則義分都虧,戰震惶隕,罔知攸達云矣。臣旣承偕來之命,故姑爲仍留,緣由,竝以馳啓云云。答曰,卿之邁邁,何如是也?以悖通之故,卿若決去,國體果何如,予又當何如乎?前後批旨,卿以文具知之,故不欲入來乎?予雖否德,豈以文具待卿,予亦辭意俱竭,卿何困予至此,必有非常之辭敎,非常之擧措,然後卿方不以文具知之而入來乎?竊爲卿慨惜,予言至此,卿勿更引,卽爲幡然事,更遣亞卿傳諭,期於偕來。
徐長輔啓曰,左議政韓用龜,又使錄事,來納命召,何以爲之?敢稟。傳曰,還傳命召。
又啓曰,左議政韓用龜附奏批答,更遣亞卿傳諭,期於偕來事,命下矣。何亞卿進去乎?敢稟。傳曰,戶曹參判進去。
丙子八月二十六日辰時,上御熙政堂。召對入侍時,參贊官金箕殷,持論語第三卷,檢校直閣徐俊輔,持論語第三卷,侍讀官洪敬謨,持論語第三卷,檢討官李鍾穆,持論語第三卷,假注書申萬休,持論語第三卷,記注官安亨鎭,持論語第三卷,記事官李湜,持論語第三卷,以次進伏訖。上命開卷讀之。敬謨,讀自子曰二三子,止恭而安。上曰,文義陳之。敬謨曰,子以四敎文行忠信,蓋聖人施敎之序,先使學者,讀書講明義理,故先之以文,旣曉得義理,然後可以修行,故次之以行,行是外面行底,外面能行,然後方可責其裏面,故以忠信結之,此中庸之先說知仁勇,而終之以誠者也。四敎之中,忠信爲本,而忠爲實心,信爲實事,朱夫子曰,人不忠信,事皆無實,人有眞實之心,然後當有眞實之事,苟或有一毫不實處,便不是忠信,此是聖人敎人之要道,爲學之極功,而非徒學者工夫上如此,人君御世之道,亦當如此,必有修德之實心,然後有修德之實事,必有爲治之實心,然後有爲治之實事,未有無是心之實,而能有其事之實者也。以是推之,何事不然?今日以此章進講,當以此章仰勉,誠願深留聖念,修德也,爲治也,以實心行實政不思不勉,從容中道,無非實理之流行,則萬事不爲叢脞,百度以之皆貞,惟殿下懋哉懋哉。上曰,下番陳之。鍾穆曰,上番所奏忠信之義,以實心實事仰對,誠爲切要矣,以此觀之,下章有曰,聖人曰,君子者曰,善人曰,有恒者,盡是實事,而孔夫子憂世道之衰微,勉學者之進德,有此垂訓,而朱夫子釋之以稟質學業,分而言之,進覽此章而講究,則作成之化,需用之道,可以推類而見之耳。蓋帝王作人之功,不外乎稟質之培養,朝廷用人之方,亦在於學業之揀拔,以此四者,施之於政敎,則豈不盛哉?殿下居大聖之位,闡大聖之化,顧今朝野之間,必多四者之人財,以夫子得見之訓,深體而勤念,則此章之義,不但爲講討之資,抑亦爲治化之益,臣敢以是仰勉焉。上曰,參贊官陳之。箕殷曰,上下番已陳之,臣則無可陳之文義矣。上曰,閣臣陳之。俊輔曰,臣無可奏之辭矣。上掩卷,命玉堂先退,敬謨等退出,又命退,承史以次退出。
丙子八月二十六日午時,上御熙政堂。別講入侍時,參贊官徐長輔,持孟子第一卷,侍讀官洪敬謨,持孟子第一卷,檢討官李鍾穆,持孟子第一卷,假注書申萬休,持孟子第一卷,記注官安亨鎭,持孟子第一卷,記事官李湜,持孟子第一卷,以次進伏訖。上命開卷讀之。敬謨,讀自孟子見,止王之不忍也。上曰,下番讀之。鍾穆,讀自王曰然,止未之有也。上曰,參贊官讀之。長輔,讀自莊暴,止由古之樂也。上曰,閣臣讀之。俊輔,讀自曰可得聞與,止同樂則王矣。上曰,注書讀之。仍敎曰,注書誰也?賤臣,起伏奏曰,假注書臣申萬休也。讀自齊宣王,止不亦宜乎。上曰,上番讀之。亨鎭,讀自齊宣王問曰,止寡人好勇。上曰,下番讀之。湜,讀自對曰王請無好小勇,止惟恐王之不好勇也。上曰,文義陳之。敬謨曰,孟子一書,總而論之,只是遏人欲存天理六箇字,而首章惠王之問,孟子對以仁義而已,何必曰利,利是遏人欲也,仁義是存天理也。君子利己之心,不可有利物之心,不可無絶利己之心,然後可行利物之事,故孟子不言利,專攻人利己之心,而以下章文王以民力爲臺爲沼,而民歡樂觀之。文王循天理之公,能愛其民,故民樂其樂,以至麋鹿魚鱉之微,亦被利物之澤,究其本,則由夫順理與徇欲之分,而此孟子所以以利對仁義而分言之,以爲一章之大指,一書之綱領,伏願默察義利公私之別,深加體念焉。上曰,下番陳之。鍾穆曰,孟子首篇,無非行王之義,而至於第三章梁惠王移民移粟之說,最可觀耳。孟子,以王者規模,治國制度,爲惠王敷陳,極其該備,若以此章,反覆講究,則可謂爲國乎何有,伏願益加體念焉。竊惟近歲以來,屢歉之餘,昨今兩年,稍有豐登,然斯民之飢寒,難保其必無,而老者之衣帛食肉,難期其皆然,倘以我殿下視民如傷之德,宵旰之際,軫念於民生之飢寒,老者衣食,亦如此章,孟子之所訓,則我東土下民之涵泳於聖澤,曷有其極?惟願殿下,懋哉懋哉。上曰,參贊官陳之。長輔曰,孟子之時,齊梁之君,不能行王道,故孟子之齊之梁,必以發政施仁,重言複說,於此可以見仁政,爲王道之本矣。夫人君,若以區區小惠,以爲仁政,而不能行先王之政,則此是喣濡之仁而已,而雖有仁心,若無勇斷,則仁不得爲仁,故孟子,以文王·武王之勇,因勉齊君之好勇,蓋仁非勇,則實無以牢確做去矣。中庸之言知仁勇,而以勇爲結者此也。竊覸殿下,仁心仁政,洽於八域,而惟其差欠於勇決果斷,漸致日趨於優游悠泛,此豈非大警惕大振作之時乎?伏願勿以一時講讀,爲應文之具,而深留聖意於勇字上,以爲施仁之資焉。上曰,閣臣陳之。俊輔曰,上下番,已陳之,臣則別無可陳者矣。上掩卷。仍命退,諸臣以次退出。
上在昌德宮。停常參·經筵。
金箕殷啓曰,明日常參·經筵,取稟。傳曰,停。
徐長輔啓曰,大司憲宋穉圭,掌令任俊常在外,執義崔時淳,掌令兪應煥試所進,持平朴潞壽·柳榮五未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道
又啓曰,御營廳將官來言,今日本廳軍兵,日次私習云矣,敢啓。傳曰,知道。
金箕殷啓曰,來初一日輪對日次矣,敢稟。傳曰,當次人受點,後日次待令。
朴宗薰啓曰,左承旨徐鼎輔,右副承旨李止淵,同副承旨李鼎秉,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于金箕殷曰,召對爲之。
傳于徐長輔曰,入直玉堂,持孟子初卷,別講入侍。
徐長輔啓曰,右邊捕盜大將朴基豐,以武二所試官,今方出去矣。所佩命召及大將牌傳令牌,竝來請還納,何以爲之?敢稟。傳曰,仍佩往來。
以右承旨徐鼎輔,右副承旨李止淵,同副承旨李鼎秉牌不進罷職傳旨,傳于金箕殷曰,只推。
金箕殷,以弘文館言啓曰,副校理林處鎭,自鄕上來云,卽爲牌招察任,何如?傳曰,允。
又以侍講院言啓曰,下番闕直,已至多日,事甚未安,司書趙忠植,兼司書李奎鉉,說書南履懋,旣有只推之命,竝更牌招,以爲推移入直,而新除授文學李若愚,除拜累日,尙不出肅,卽爲牌招察任,何如?傳曰,允。
又以吏批言啓曰,因禮曹草記,贈參議洪宇定,易名之請,已經廟堂之論啓,可見朝野之公議,而時贈爵秩,未準諡法,臣曹不敢循例覆奏,正二品加贈,令吏曹稟處擧行事,允下矣。洪宇定之義秉春秋,隱居求志,風聲百代之下者,値玆舊甲之回,宜有顯褒之擧,加贈易名,實是公議之所同,而正卿超贈,事越常格,臣曹不敢擅便,上裁,何如?傳曰,依草記施行。
徐長輔,以都摠府言啓曰,今日入直內三廳武兼禁軍及軍兵等,當爲中日習射技放,而內試射相値,不得設行之意,敢啓。傳曰,知道。
又以武一所試官意啓曰,臣所今日平明開場,擧子捧單數,自天字至號字,合爲二千五百人矣。先自柳葉箭試取,而元貫革外,加設六貫革,合八貫革試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至劍字半字,合爲二千四百三十三人矣。先自柳葉箭,加設六貫革,試取之意,敢啓。傳曰,知道。
又以訓鍊都監言啓曰,本局北營,以宮墻外宿衛重地,將官軍兵入直處所及大廳,擧皆傾頺,難以居接,有駭觀瞻,故自臣營,措辦物力,已於閏六月初九日,始役,大廳新建三十九間,各處廨宇修葺二百四間,而今已畢役矣。看役將校知彀官嘉善韓興國,資憲金昌仁,嘉義李東翰,折衝金道默,前僉使林麓,別武士折衝韓益秀等,晝夜董督,亟就告完者,誠爲可尙,軍器修補公廨營建時,監董人請賞,自有已例,而事係恩典,不敢擅便,令該曹,考例稟處,何如?傳曰,允。
又以摠戎廳言啓曰,北漢訓鍊都監字內城堞頹圮處,自該營,今月二十八日,擇日始役,改築之意,敢啓。傳曰,知道。
金箕殷,以賑恤廳言啓曰,東部於義洞契任掌權成大,今月二十七日,本洞路傍,得二歲遺棄男兒,同里居良女趙召史,欲爲收養,西部蓮池契任掌河士玉,今月二十七日,本洞路傍,得一歲遺棄男兒,同里居良女崔召史,欲爲收養,北部上牌契任掌尹器太,今月二十七日,本洞路傍,得二歲遺棄男兒,同里居良女姜召史,欲爲收養,貧不自食,皆願受料,告于本部,自各該部,同日牒呈,故依節目,竝爲給料,使之乳養之意,敢啓。傳曰,知道。
徐長輔,以刑曹言啓曰,依下敎,魂宮水刺間水工金命玉,嚴刑一次後,慶尙道安東府定配所,卽爲押送之意,敢啓。傳曰,知道。
右承旨徐長輔,左副承旨金箕殷啓曰,伏以逆祿凶豎之蹕路鳴金,凡幾遭矣。八字凶言,塗人耳目,三尺王章,合施劓殄,而尙有凶醜之漏網,敢肆悖擧之怙終。嗚呼,渠雖戾種,其輕朝廷而侮王法,胡至於斯?所謂聖吉,齒尙蒙騃,而肆厥跳踉,已自四五年前,則主張指使,明有其人,日柱,假息於晦島,醜類和應於輦轂,梟音獍舌,蜮伺豕突,如詬如譏,至再至三,苟有血性,孰肯與此賊共生乎?丙寅之行討也,如果鋤治到底,則必無遺卵之尙存。壬申之上言也,如果究覈嚴處,則必無凶供之課呈,一事三失,百怪層生,至於今番之供,氣益豪而意益健,無一分嚴畏之意,卽全篇噴薄之辭,噬囓咆哮,勃慢凌厲,拶逼口氣,橫及大僚,而甚至無倫之語,敢犯莫重之地,此其意果出於自鳴乎?臣等未敢知殿下,以爲天討旣已略行,殘孽有不足憂,欲一向置之包涵之中耶?毒虺斷頭,餘氣猶能螫人,惡木斬芽,叢孽必復逬生,且況義理者,不明則晦,隄防者,不嚴則壞,懲旣往之失刑,惕方來之憂虞,奮發威斷,亟訖天誅,則此誠明義理嚴隄防之一大機會也。伏願殿下,淵然深思,遄降明旨,日柱則快允臺請,聖吉則嚴加盤覈,其匿影假面,設計指揮者,査出正罪,以爲掀拔窩藪,芟絶根苗之地焉。竊覸殿下,每於此等處,過存優容,或欠剛果,故凡諸釁孽,靡所懲畏,以至名載白簡,罪著丹書者流,敢稱籲冤,竝起爭先,喙喙群鳴,喧聒天聽,此豈細故也哉?其不可爲輕重差殊之別也,審矣,亦乞竝賜處分焉。臣等職忝惟允,忠憤斗激,玆敢相率聯籲,顒俟兪音,惶恐敢啓。答曰,前後批旨已諭,今何必更啓?不允。
戶曹參判李志淵書啓,臣本月二十六日戌時量,敬奉聖諭,卽爲馳詣于果川縣下北面上加次山里,議政府左議政韓用龜所住處,傳諭是白乎,則以爲,臣罪積違逋,尙逭當律,日夕懍蹙,求死不得,千萬不自意,亞卿之臣,深夜儼臨,傳宣聖諭,十行辭旨,旣嚴且重,有非臣子所敢承聞者,奉讀以還,驚遑隕越,神精失守,不敢偃處私次,歸身縣獄,恭俟金木之誅云矣。臣旣承偕來之命,故仍爲隨往,緣由竝以馳啓云云。答曰,昨批罄諭,意謂幡然覺悟,不俟駕屨而造朝,反爲縣獄胥命之擧,予豈使卿不安而然乎?萬萬過矣,萬萬過矣。卿其卽爲安心入來,聽予面諭事,卿其更爲傳諭,期於偕來。
金箕殷啓曰,左議政韓用龜,又使錄事來納命召,何以爲之?敢稟。傳曰,還傳命召。
丙子八月二十七日午時,上御熙政堂。召對入侍時,參贊官金箕殷,持論語第四卷,檢校直閣徐俊輔,持論語第四卷,侍講官趙民和,持論語第四卷,檢討官李鍾穆,持論語第四卷,假注書申萬休,持論語第四卷,記注官曺錫鯤,持論語第四卷,記事官李湜,持論語第四卷,以次進伏訖。上命開卷讀之。民和,讀自泰伯,止道遠。上曰,下番讀之。鍾穆,讀自仁以爲己任,止惟恐失之。上曰,參贊官讀之。箕殷,讀自子曰巍巍乎,止民能無名焉。上曰,閣臣讀之。俊輔,讀自巍巍乎,止吾無間然矣。上曰,文義陳之。民和曰,子曰恭而無禮則勞,愼而無禮則葸,勇而無禮則亂,直而無禮則絞,恭愼勇直,人之美德也,而不以禮節之,則其過也有四者之弊,蓋禮卽四端之一,而天理之節文,人事之儀則,而不可斯須去身者也。人之所賦之性,雖有四德之美,不以其禮,則猶有此弊,禮之於人,誠大矣哉。試以治國之道言之,典章法度,良法美制,非不粲然具備,而若無以禮而節文儀,則末流之弊,將至紀綱陵夷,名分掃地,奢濫踰制,風俗偸薄,故孔子曰,能以禮讓,爲國乎何有?又曰,齊之以禮,且以成湯之德,仲虺誥之曰,以禮制心,其曰制之與齊之云者,專在於在上者導率之如何耳。雖以下文君子篤於親則民興於仁之訓觀之,莫非上之人,躬行心得,上行下效之致。伏願此等處,另加留意,是臣區區之望也。上曰,下番陳之。鍾穆曰,上番所對,甚切實矣。此章下句曰,故舊不遺,則民不渝,先儒釋之曰,上厚則下歸厚,厚者仁厚也,仁厚之道,莫切於故舊之不遺,是故書曰,無遺壽耇。又曰,詢玆黃髮,此皆不遺之義也。人主倚毗之道,朝廷矜式之方,專在於元老耆舊之臣宿德老成之人,不但民俗之不渝,以之朝廷而朝廷有忠厚之風,以之鄕黨而鄕黨有忠厚之風,上行下效之美,捷於影響,惟此故舊不遺四字,實爲御世陶俗之第一講究處也。老老,卽王政之先務,親親,亦君德之大道,則老老親親,而民俗豈有渝薄之理乎?此章文義,實是人君體行之要,伏願益加留念焉。上曰,參贊官陳之。箕殷曰,上下番已皆仰陳,而大哉堯之爲君一章,尤爲切當於今日,蓋帝堯之爲君,一準於天,與天同其大,德化巍巍蕩蕩,民無能以名焉者,非有別般事也。只是克明其峻德,以至於平章百姓而已。今殿下所處之位,卽帝堯所處之位也。攬造化之柄,御億兆之民,邦之治忽,俗之汚隆,惟在於一轉移之間,伏願體天之仁,則堯之德,俾我黎民,咸底於於變時雍之化,無使大堯,專美於前焉。上曰,閣臣陳之。俊輔曰,參贊官已陳之,臣則別無可陳者矣。上掩卷。仍命退,諸臣以次退出。
丙子八月二十七日申時,上御熙政堂。別講入侍時,參贊官徐長輔,持孟子第一卷,檢校直閣徐俊輔,持孟子第一卷,侍講官趙民和,持孟子第一卷,檢討官李鍾穆,持孟子第一卷,假注書申萬休,持孟子第一卷,記注官安亨鎭,持孟子第一卷,記事官李湜,持孟子第一卷,以次進伏訖。上命開卷讀之。民和,讀自見孟子,止亦非也。上曰,下番讀之。鍾穆,讀自樂民之樂,止先王觀也。上曰,參贊官讀之。長輔,讀自晏子,止諸侯度。上曰,閣臣讀之。俊輔,讀自今也則,止毁之矣。上曰,注書讀之。賤臣,讀自王曰王政,止罪人不孥。上曰,上番讀之。亨鎭,讀自老而無妻,止發政施仁。上曰,下番讀之。湜,讀自必先此,止哀此㷀獨。上曰,文義陳之。民和曰,孟子歷聘諸國,勸行王政,其說甚多,而雪宮章,最是第一義也。其中樂民之樂者,民亦樂其樂,憂民之憂者,民亦憂其憂云者,又是王政之最先務也。此可見君民相與之義,上下同流之化矣。以鄒聖平日行王之心,今於宣王之問也。宜以堯·舜之博施病諸,文·武之與民偕樂等,仁民仁政之王道爲對,而必以齊景公事爲言者,豈不以時之近而法之易耶?今當戰國之時,聖帝明王,行仁之政,雖難猝行,而若使宣王,法景公已行之事,興發補助,與民憂樂,則其治法政謨,必有可觀者,此孟子所以眷眷於此也。惟我國家,聖神相繼,恤民之政,字民之仁,洋溢區宇,聖德神功,布在方策,惟在我殿下繼述而行之而已。此等文義,推移觀之,以爲法先行仁之道,是臣區區之望也。上曰,下番陳之。鍾穆曰,此章卽景公之問,而晏子之對,最可觀處也。古昔明王聖君,游豫之事,後世凡君庸主,荒亡之事,分而言之,以一說字,可知景公之明聽翕施,然不但爲景公之所說,亦可爲後世人主之所可鑑誡,其所可鑑而可誡者,卽興發補助之擧,流連荒亡之歎,以此兩端,可見聖君庸主之別耳。此章文義,儘好進覽,惟願益加省察焉。上曰,參贊官陳之。長輔曰,上下番已陳之,臣則別無可陳者矣。上曰,閣臣陳之。俊輔曰,臣則無可陳者矣。上命掩卷。長輔奏曰,臣俄見秋曹捧供,漢祿之孫聖吉,又爲鳴錚矣。近日隄防雖曰不嚴,而凶逆餘孽,豈敢若是其跳踉乎?見之未半,心寒膽掉,寧欲無訛,漢祿,卽窮天地亘萬古所未有所未聞之極惡大憝也。八字凶言,塗人耳目,三尺王章,合施殄滅無遺,而丙寅行討之時,旣不能到底鋤冶,失之太寬,故根窩自在,暗地滋蔓,往在壬申,乃有七歲凶種上言之擧,而又不能窮覈嚴處,折其亂萌,故伊後三次鳴金,少無懲畏,此豈一蒙騃所可爲者哉?日柱,假息海島之中,而敢自指揮,凶徒,盤結輦轂之下,而潛相和應,始以嘗試之計,漸肆凌厲之氣,至於今番之供,益無忌憚,惟意噴薄,噬囓首討之朝臣,橫及筵奏之大僚,其所造謀設計,不在鳴暴,在於構陷一世,而至以無倫之說,敢犯莫重之地,此專由於前後懲討之未盡究覈,而梟音獍舌,愈出愈憯也。思之骨驚,言之痛心,凡今含生之倫,孰肯與此賊,共戴一天乎?若又如前假貸,修靳盤覈,則伏莽之憂,勢所必至,而其將人不得爲人,國不得爲國矣。伏願深加驚惕,廓揮乾斷,日柱,則亟允臺請,凶徒之盤結慫慂者,則嚴覈得情,夬施當律,以爲打破根窩,底定人心之地焉。俊輔奏曰,丙寅懲討之時,未盡掃蕩其根窩,故至有壬申上言之擧,而亦未卽到底盤覈,一番再番,至於今番而極矣。伏願亟允群請,窮覈前後情節,使亂本拔而人心定焉。上曰,當以擧條爲之乎?長輔對曰,俄入院啓,姑未承批,得此方寸之地,敢此陳達,而此是筵說也。民和·鍾穆奏曰,今聞承宣所奏,則漢祿孫聖吉者,又復上言矣。今日朝廷,若有一分紀綱,則逆家遺孽,猖獗跳踉,稱以訟冤,歲以爲課,至再至三之不足,而甚至一年之內,春秋再擧,至此之甚乎?此載藉以來所未有之變怪也。噫,彼漢祿八字凶言,旣有一世之喧傳,三尺王章,已成千古之斷案,渠雖凶逆,豈不知萬無疑亂掉脫之計,而其奈天網太恢,王法久屈,壬申嘗試之計,置之勿問,甲戌怙終之習,姑且寬恕,則乃有一年再擧之境,而狼毒益肆,怨讟愈深,反噬首討之諸人,至及筵奏之相臣,閃東倏西,窮凶絶悖之狀,卽一彈人之疏章,古今天下,豈有如此之變乎?此專由於鋤治失宜,窩窟自在,如日柱之假息海島者,或爲之慫慂,或爲之指使,藏形匿跡,借名闖呈,眩惑天聽,疑亂國是,此豈不驚心而憤痛者乎?今將拜箚聯進沬飮之忱,而適登講筵,先此仰奏,伏願亟賜嚴處,盤覈得情,永絶亂本焉。上命退,諸臣以次退出。
上在昌德宮。停常參·經筵。
李鼎秉啓曰,明日常參·經筵,取稟。傳曰,停。
金箕殷啓曰,大司憲宋穉圭,掌令任俊常在外,執義崔時淳,掌令兪應煥試所進,持平朴潞壽·柳榮五未署經,監察茶時之意,敢啓。傳曰,知道。
金箕殷啓曰,右副承旨李止淵,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李希祖落點。
李鼎秉啓曰,藥房提調,持湯劑來待矣。傳曰,封入。
傳于李鼎秉曰,召對爲之。
傳于李鼎秉曰,別講入侍。
傳于李鼎秉曰,西北別付料試射,明日春塘臺爲之。門路,協陽門爲之。
李鼎秉啓曰,明日傳香禮房承旨,當爲齋宿,而左承旨徐長輔,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
李鼎秉啓曰,卽者吏曹郞廳來言,珍島郡守鄭瑋,兩司俱未署經,除在外·未署經·試所進外,未肅拜人員,卽爲牌招,以爲署經之地,何如?傳曰,允。
以司書趙忠植,兼司書李奎鉉,說書南履懋牌不進罷職傳旨,傳于李鼎秉曰,只推。
李鼎秉,以侍講院言啓曰,新除授輔德金魯應,除拜後,過三日不爲出肅,卽爲牌招察任,何如?傳曰,允。
又以侍講院言啓曰,下番司書趙忠植,兼司書李奎鉉,設書南履懋牌不進,下番闕直,事甚未安。文學李若愚,旣已肅拜,姑降入直之意,敢啓。傳曰,知道。
以輔德金魯應牌不進罷職傳旨,傳于李鼎秉曰,只推。
李鼎秉,以魂宮享官意啓曰,忠義沈鐛·李博鉉,來九月初六日,別試庭試,皆當赴擧云,忠義二員代,假官一員,令忠勳府,依例差出,使之臨期致齋,自九月初二日,至初七日,入番察任,而沈鐛,又赴初九日進士覆試云。假官,仍令待令,何如?傳曰,允。
又以兵曹言啓曰,來九月初六日,丙子重試對擧庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
又以兵曹言啓曰,宣傳官李奎東呈狀內,今月二十三日,瑞蔥臺時,得蒙直赴殿試之恩典,所帶之職,依例入啓遞改云矣。李奎東所帶之職,係是南行窠,不可仍帶,改差,何如?傳曰,允。
又以武一所試官意啓曰,臣所今日平明開場,柳葉箭,自盈字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭·片箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭應射擧子,自天字至月字,合爲五百人內,三矢入格六人,二矢入格一百人,合一百六人矣,日暮姑停之意,敢啓。傳曰,知道。
又以武二所試官意啓曰,臣所今日柳葉箭·片箭應射擧子五百四十一人內,柳葉箭入格一百三十九人,片箭入格九十五人矣,日暮姑停之意,敢啓。傳曰,知道。
又以義禁府言啓曰,忠淸監司洪奭周啓本內,牙山縣癸酉始逋未捧,當該縣監尹慶烈,甲戌乙亥始逋未捧當該縣監李文遠,溫陽郡甲戌乙亥始逋未捧,當該郡守李儒亨,有此違法而虛勘,其罪狀,竝令有司稟處事,啓下矣。尹慶烈下去京畿長端地,李文遠下去忠淸道牙山地,李儒亨下去京畿水原地,依例發遣府罷將,竝拿來,何如?傳曰,待待命拿囚。
領府事李時秀,判府事金載瓚,右議政金思穆,聯名箚曰,伏以,噫嘻,痛矣,凶醜餘孽之蹕路鳴金,歲以爲常,少無顧忌者,是豈特變怪而已哉?禹鼎孔昭,而魑魅敢欲逃形,麟筆莫嚴,而亂賊無所知懼,謂天可欺,謂人可誣,暗地綢繆,顯售嘗試於今日,國有一分紀綱,焉敢乃爾?噫,祿賊之凶言逆節,天地之所不容,鬼神之所必誅,而丙寅處分,凜如鈇鉞,昭如日星,鐵案已成,則渠有何可暴之端,而乃敢生心掉脫,藏頭閃忽,每於動駕之時,震驚天聽,至再至三,又至於四者,此豈三尺童子,所可獨辦也哉?其設施醞釀之計,吁,亦凶且憯矣。況今春左揆之筵奏,卽擧一國同情之辭,俟百世不惑之義,而把持脅勒,肆意侵斥,無所畏戢,敢以疑眩之凶計,反詆懲討之正論,卽往牒之所無,義理有漸晦之慮,隄防有益壞之歎,此臣等之所大懼也。臣等以此事,前後聯籲,亦已屢矣。初未能沬血力爭,以致凶豎之尙今假息,依舊跳踉,此固臣等之罪,而雖我殿下好生之德,亦豈容一向容貸,以貽方來無窮之慮乎?憂憤之極,聯陳短箚。伏乞聖明,深存遠慮,夬揮乾斷,先命攸司,嚴覈其指使窩窟,以爲鋤治掃蕩之地。日柱,亦爲亟允臺請,以嚴國綱,以杜亂本焉。取進止。答曰,省箚具悉卿等之懇。龜·祿之罪案,雖發於丙寅,其罪已著於五六十年之間,則渠輩,敢以先朝曲加涵貸之聖德,陽若不知,反欲爲疑亂掉脫之計者,至憯且巧,至凶且悖。嗚呼,事關昔年之事,渠輩敢謂予不知,而跳踉如此者,其可曰一分有天理人心乎?朝於秋判·吏判之批,亦已有所敎,卿等其知之。此批答,遣史官,傳諭于時原任大臣。
應敎趙民和,副應敎李泰淳,校理李允謙,副校理林處鎭,副校理洪敬謨,修撰李鍾穆等,聯名箚曰,伏以,國之所以爲國,法綱張而已,人之所以爲人,倫紀明而已,法綱不張,則王章頹,而亂逆無所知懼矣,倫紀不明,則隄防壞,而變怪無所不有矣。顧今法綱,張乎否乎,倫紀明乎否乎?苟能綱張而倫明,則豈有如祿賊之孫,口尙乳臭者,稱以訟冤,犯蹕鳴金,至再至三,甚至於一年之內,敢售再擧之變,有若抱枉而求伸,懷冤而未暴者乎?噫,彼漢祿凶言逆節,卽天地間有君君臣臣父父子子以來,所未聞所未覩之極逆大憝也。八字凶言,眞贓畢露,三尺王章,斷案已成,此實環東土含生之倫,誓不欲共戴一天者,今已十年于玆。以渠凶孽,雖襲逆心,豈不知罪案之莫可掉脫,而當初嘗試之計,瞰其朝綱之頹弛,嗣後怙終之習,狃於法紀之蕩然,末乃以毒獍惡鷙之一種傳襲者,略無顧忌,不少畏憚,反噬首討之諸人,攙及筵奏之相臣,一篇旨意,粧出無將之禍心,滿紙張皇,宛是誣人之彈章,悖慢之習,謂天日之可欺,巧憯之計,謂黑白之可變,古今天下,寧有如許之一大變怪乎?彼所謂聖吉者,小豎子耳,當初七歲之兒,今幾成丁,惟彼三尺之喙,雖曰能言,若無慫慂是主張是,一種凶徒,則渠何敢圖翻公案於國是大定之後,手抱萬言,驚動天聽,有若尋常遭彈者之對辨,若是無忌耶?噫,彼日柱,特一假頭之鬼,而偃息海島,讎視公議,指使排布,若無顧忌,假以蒙騃之童,欲售疑眩之計者,究厥所爲,寧不萬萬痛惡乎?此專由於殿下,不能振肅朝綱,廓揮乾斷,遂使逆家幼稚,角勝朝廷,眼無國家,跳踉猖獗,任其所爲而不知止耳。思之及此,直欲無生。嗚呼,三代聖王,豈不欲純任德化,而惟於難貸之惡,罔赦之罪,則必窮治而痛繩,故書曰,予則孥戮,又曰殄滅無遺,此豈忍於不忍而然?不如是,將無以明天常而立人紀,杜禍源而靖世道故耳。苟或過於濡忍,主於寬縱,當斷不斷,網漏呑舟,則豺虺,非率化之物,蜂蠆增毒螫之性,怨讟醞釀,愈往愈甚,殆同野燒而草生,石壓而筍出,畢竟涓涓之成江河,綿綿之尋斧柯,勢所必至。惟我殿下之所嘗處分於賊臣漢祿者,嚴於斧鉞,而有丙寅之筵敎,明如日星,而有壬申之箚批,煥乎若麟筆之嚴正,昭乎如禹鼎之莫逃,丹書鐵案,磨泐他不得,則雖於千百載之久,夫豈有疑亂眩幻之慮,而其奈天網太恢,根窩未拔,鋤治失時,亂本自在,以致有凶醜餘孽,鼓掌而潛肆,換頭而逞惡,目前悖擧,已極驚心,日後事變,有不可測。伏願聖上,淵然深思,惕然遠覽,亟令攸司,盤覈指使之類,永拔亂萌,克嚴隄防,以爲振法綱而明倫紀之地焉。取進止。答曰,省箚具悉。已諭於吏判·刑判之疏批矣。
刑曹判書韓致應,參判李惟命,參議李敬參等,聯名疏曰,伏以,天下之變怪,愈往愈極,而漢祿孫聖吉者,又爲鳴錚於輦路之側矣。旣不得退却不捧,則又不得不按例回啓,而目見凶逆之名,手判凶逆之案,自不覺骨顫而膽掉也。今日臣子,忍戴一天,懲討不行,猖獗益甚,王綱之日頹,隄防之日壞,一至於此,尙何言哉?及觀其原情,尤有所憤惋者。滿紙張皇,不干渠家之罪犯,一片精神,都在朝臣之傾陷,公肆噴薄,口氣莫掩於反噬,恣意構勒,手勢益急於逞毒。罪人家鳴冤,終古何恨,而哀矜惻怛,至誠祈懇,事理則然,而若其噴構陷,有如對章駁擊之爲者,古今所未聞也。噫,彼逆豎之爲此擧者,凡今三度,而凶言悖腸,愈出愈憯,是豈乳臭小豎之所能獨辦也哉?必有凶醜餘孽,匿影潛伏於黑窣窣地,慫慂是主張是,壞亂義理,嘗試朝廷,必欲禍人家國而後已,其機大可懼也,聖吉何足言哉?思之及此,凜然寒心。惟彼蒙騃,藉曰不知,暗地指使,自有其人,原單製寫,必非其手,一番盤覈,自當盡露。伏乞亟降明命,窮覈根窩,以杜亂萌,以絶覬覦焉。臣等無任云云。答曰,省疏具悉。渠家之至今曲貸,卽昔年罔極之大德。近來含容,亦是仰體之意,則敢以反噬之習,欲爲反案之計者,萬萬凶悖。到此豈可一味任置乎?從當另有處分矣。
行吏曹判書金履陽疏曰,伏以,王綱不得張,亂賊不知懼,漢祿之孫聖吉,乃復鳴金蹕路,前乎歲以爲課者,今焉春秋相繼。嗚呼,世變之極,誠不圖至於此也,凡爲今日臣子者,孰不聽之驚骨,思之腐心,而臣之誓不欲與此賊,共戴一天者,尤有別於餘人。取見其秋曹所供,則滿紙叫攘,絶無毫分鳴籲底意,都是兇戾構勒之辭,反噬困鬪,吁,亦憯矣。前此臣等所以不言也,蓋以義理者,天下之公,非一家一人,所得而私者,故付之共誅之公議,欲以廣義理於一世也,而渠反以無說可明持之,不亦可笑之甚乎?至於告敎有無之說,尤見其窮遁閃忽,不省其爲何謂。聖敎若曰,龜·祿之罪,自昔聞知,又若曰,承聆於昔日,申複丁寧,炳若日星,誅討之嚴,自在於告敎之中,而渠乃敢分析翻弄,作爲白晝迷藏之計,尤見其眼無王言,敢所不敢之凶肚逆腸矣。且其構勒之欛柄,專在於臣之前疏中無名之禍一句語,而原其本事,自有委折。臣族弟臣履載,庚申一疏,旣論銓長疏語之失也。其時銓長之特簡,實出於默運用舍之柄,庸寓造化之權者,而因此一疏,未免沮格於勉出之際,則淵衷不槪,譴之以不率敎者此也。惟此聖意,非但五晦筵敎之縷縷敷示,前後筵席之承領聖旨者,非一二臣而已,初何嘗以聲討渠輩之故而罪之乎?一自崩拆之燮以後,渠輩反敢謂時可乘,謂天可欺,傅己臆於聖敎,逞私憾於王章,捏合羅織,驅之罔測。噫,聖敎本旨,渠輩亦豈不明知,而變幻舞弄,惟意所欲,誣逼之實,渠自當之。臣所謂無名之禍者,正覰渠輩構捏之情狀,則今反轉以擬之於先朝處分者,亦一渠輩無嚴之斷案也。旣以是構勒臣身,又以是脅持大僚,意欲以箝杜國是,推倒朝廷乃已。嗚呼,凶國禍家,雖是渠輩傳襲之伎倆,而苟使國有禦侮之臣,朝有不撼之勢,渠輩焉敢若是,焉敢若是?臣所以沸腔沬血,如不欲生者也。伏願聖明燭亂賊之所由,念王綱之將墜,奮發廓揮,亟賜處分焉。臣無任云云。答曰,省疏具悉。龜·祿之凶言,予於昔日,雖沖齡,亦嘗承聞而知之,卿等特發之耳。渠輩敢生掉脫之心,把持卿等,欲爲眩亂之計者,予實痛之。五晦筵敎,卽是宰臣,侵斥眷注之重臣,有此激惱之嚴敎,而庚申以後,渠輩,以此隱然歸之於爲渠輩之敎,以爲陷人逞志之方,其心所在,路人知之,朝廷之人,孰不知之乎?此筵敎,何干於龜·祿之凶言與否,而渠輩輒敢藉口眩亂乎?以其乳臭之童,置之勿問,故習以爲常,當有所商量處分矣。
行大司諫宋祥濂,執義崔時淳,司諫姜浚欽,掌令兪應煥,獻納林景鎭,聯名疏曰,伏以,隄防不嚴,義理日晦,逆祿之孫,肆然鳴金於蹕路者,今幾遭矣。噫嘻,至頑絶悖,亦豈不知鐵案一定,磨泐他不得,而始假童稚之名,欲售嘗試之計,及夫天網太恢,盤覈不加,則蕩然無復畏憚矣。鴞音不革,狼毒漸肆,乃敢屢驚天聽,看作歲課,將以爲漫漶掉脫之漸,其說則愈出而愈憯,其跡則彌久而彌露,自鳴之證旣窮,反噬之勢益急,挺身首討之重臣,誣之以罔測,沬血筵奏之大僚,詆之以護黨,恣意眩亂,不類困獸之哀號,盛氣跳踉,已孚羸豕之蹢躅,誠亦一大變怪矣。若是而猶復一例容貸,欲以不治治之,則亂賊無所知懼,凶徒自以得計,涓涓終至於決隄,綿綿將及於尋斧,方來之憂,庸有極哉?雖以今番事觀之,負犯甚重,名在丹書之一二罪人家,敢懷僥倖之望,輒爲伸暴之計者,卽祿孫爲之前茅故也。夫以祿賊之劇逆大憝,遺醜餘孽,悍然鳴冤,至再至三,而置之勿問,則將可戢奸宄之心,而杜覬覦之習乎?況渠年紀,已過十歲,其所醞釀,亦非一朝,指使情節,一按可服,從前倖逭,已極失刑,及今鋤治,不容少緩。憂憤所激,相率聯籲,伏願亟加三思,夬允群請,卽令攸司,嚴問窮覈,以絶奸萌,以昭邦憲,斷不可已也。臣等無任云云。答曰,省疏具悉。已諭於前批矣。
校理李鶴秀疏曰,伏以,涓涓之水,及於滔天者,以其不能防之於細流故也,灼灼之火,至于燎原者,以其不能滅之於始燄〈故〉也,至若亂臣賊子,國法之所劓殄無遺者,而乃或蘖芽其種,潛滋暗長,則此全由於大易所謂辨之不早,而畢竟末流之禍,不翅若滔天燎原之勢也。況敍秩命討,卽聖君哲辟之所以建大本立人極者,而必嚴必明,惟恐其食息有違,一或反是,則天理民彝之重,幾乎熄矣,可不懼哉,可不愼哉?然則臣未知目下之敍秩命討,嚴耶不嚴耶,明耶不明耶。若曰嚴且明也,則雖金銷石泐,世變百端,彼支流之尙有遺育者,敢欲掉脫於萬世同仇之鐵案,而稱以鳴冤,課歲犯蹕,作爲常行之能事者,其故何也?噫,我殿下建本立極之治,旣失於一初嚴明,而邇來所處分,又一切行之以姑息之政,則宜乎跳踉躑躅,其來有漸而式至于今,則氣豪意快,益無顧忌,反噬之擧,愈急於首發之諸臣,詬罵之語,轉加於聲討之大僚,外挾嘗試之術,內逞凶悖之習,於是乎果於用法,掃淸凶窩,在今日亦云太晩,而尤不容一刻少緩。夫如是然後,上所云天理民彝之重,始可以炳如日星,而此眞皐陶作士,明五刑以弼五敎之意也。若以好生之聖德,必欲終始涵貸,則怙終賊刑之訓,何爲著於大舜之典?義刑義殺之文,可以刪於朱子之箚,而古昔先王之一部成法,其將無地可講,臣於此,益不勝抑鬱之至也。臣職忝三司,義同沐浴,衷情所激,按抑不得,玆敢隨諸臣後,粗效沫飮之忱。伏乞聖明,特降盤覈之命,使指使慫慂之餘醜,莫逭於三尺之嚴,千萬幸甚。臣無任云云。答曰,省疏具悉。已諭於前批矣。
丙子八月二十八日辰時,上御熙政堂。召對入侍時,參贊官李鼎秉,持論語第四卷,檢校直閣徐俊輔,持論語第四卷,侍講官趙民和,持論語第四卷,檢討官李鍾穆,持論語第四卷,假注書申萬休,持論語第四卷,記注官李昌瑞,持論語第四卷,記注官曺錫鯤,持論語第四卷,以次進伏訖。上命開卷讀之。民和,讀自子罕,止少也賤故。上曰,下番讀之。鍾穆,讀自多能鄙事,止末由也已。上曰,參贊官讀之。鼎秉,讀自子疾病,止何有於我哉。上曰,閣臣讀之。俊輔,讀自子在川上,止奪志也。上曰,注書讀之。賤臣,讀自子曰衣弊,止勇者不懼。上曰,上番讀之。昌瑞,讀自可與共學,止未可與權。上曰,下番讀之。錫鯤,讀自唐棣,止何遠之有。上曰,文義陳之。民和曰,子罕言利與命與仁,此章雖小,其意甚美。蓋利者,對義而言者也,若常常言之,又恐人將趨利而害義,故罕言利,欲人知其所戒也。與夫天所賦與之命,其理甚微,無聲臭之可尋,而至於統四德兼萬善之仁,其道甚大,非一朝一夕所可至者。此等處,若常常說到,又恐有門人䳱遠躐等之心,故亦罕言之,此可見聖人諄諄善誨之意也,聖人之一語一默,無非至意存焉。子之常言詩·書執禮也,子之不語怪力亂神也,子之罕言利與命與仁也。此皆門人記述之言,而其常言罕言,不語之際,敎誨之聖意,自在其中。鄕黨,卽一畫聖人之書,而先儒謂以以身敎之,大抵敎人之法,莫如身敎之速於觀感而效則也。今我春宮邸下,春秋鼎盛,睿智日就,聞正言見正事之道,非無宮僚·賓師之左右輔導,而至於日用事爲之間,言語動作之際,習熟見聞,薰陶親炙之效,莫如我殿下先正其身,以身爲敎,一言一默,必遵禮法,一動一作,皆有規度,以寓遇物之誨,俾作貽燕之謨,則豈不休哉,豈不盛哉?此等文義,政好推移看之,伏願留意焉。上曰,下番陳之。鍾穆曰,此篇麻冕章曰,今也純儉,吾從衆,夫崇儉之德,自古帝王必先之務也。今也麻冕,不過一衣冠之制,比諸深衣,其經費至少,然猶以尙儉之意,有所從衆,則不以少而忽之,以至於大者之推效,亦可見矣。何必以宮室之壯麗,衣服之華靡然後,謂之奢而始欲儉耶?竊惟殿下,亦於日用常行之事,先自少者而務儉,則此乃導率之化也,臣敢以是仰勉焉。上曰,參贊官陳之。鼎秉曰,殿下日於召對別講,召接儒臣,講讀經傳,筵臣敷奏,一言半辭,莫非有補於聖躬,則正夫子所謂法語之言也,而非聞之爲難,行之爲難,故曰說而不繹,從而不改,吾末如之何也,已必於奏對緊要處,說繹而體念焉,則聖學之工,莫切於此也。上曰,閣臣陳之。俊輔曰,參贊官已陳之,臣別無可陳者矣。上掩卷。仍命退,諸臣以次退出。
丙子八月二十八日午時,上御熙政堂。別講入侍時,參贊官李鼎秉,持孟子第一卷,檢校直閣徐俊輔,持孟子第一卷,侍講官趙民和,持孟子第一卷,檢討官李鍾穆,持孟子第一卷,假注書金周默,持孟子第一卷,記注官曺錫鯤,持孟子第一卷,記注官李昌瑞,持孟子第一卷,以次進伏訖。上命開卷讀之。民和,讀自王曰寡人,止於王何有。上曰,下番讀之。鍾穆,讀自孟子謂,止爲民父母。上曰,參贊官讀之。鼎秉,讀自齊宣王問,止彫琢玉哉。上曰,閣臣讀之。俊輔,讀自齊人伐,止及止也。上曰,文義陳之。民和曰,孟子之對齊王也,以四境之內不治,則如之何爲問,則宣王顧左右而言他,此是後世可爲監戒處也。宣王,固是資質之美者,見牛而有易羊之仁,問樂而言世俗之好,若能以是心行是政,則猶可爲戰國之賢君,而況有亞聖行王黜覇之術,遏人存天之訓,日陳於前,可謂君臣相得之會也。今於孟子之問,宜以三代行仁之謨,四境懷保之術,不憚於自責,不恥其下問,訏謨講論,酬酢如響,而不此之爲,乃反顧在右,以釋其愧,言他事,以亂其辭,專無責己求言之道,其不足與有爲,正如本註所言矣。然宣王之止於宣王,果如孟子所謂不爲也,非不能也,苟有有爲之心,則推易羊之心而可以推恩於百姓矣,以世俗之樂而可以同樂於百姓矣,何憂乎四境之不治乎?此不過宣王一轉移之間,而因循退托,玩愒姑息,以至有顧左右言他之擧矣。此等文義,政合懲戒,伏願體念焉。上曰,下番陳之。鍾穆曰,明堂章,與百姓同之之辭,凡數條而上章,亦多有如此所對矣。蓋孟子,行王之意,盡是與民同之義,故與衆樂樂,與民偕樂,言必稱之,而此章文義,尤可觀矣。好貨好色,儘爲可好之事,然可好者同之,則推此而民生之艱難疾苦,亦不可不念,至於夏暑雨冬祁寒,亦惟曰怨咨。又於漢宣帝所謂歎息愁恨之聲者,無非視民如傷之德也,且況先天下之憂而憂,後天下之樂而樂,則旣與之同樂,亦豈無與之同憂乎?進覽此章,特軫與民同樂之餘,益勤與民同憂之念,實爲治化之切要,惟願省察而體念焉。上曰,參贊官陳之。鼎秉曰,下番玉堂,以爲民一事,眷眷敷奏者甚好矣。大抵人君治政,莫過於爲民,而人主不能獨運於上,則必擇賢才而任之而後,可以安民,故曰國君進賢,如不得已,將使卑踰尊疏踰戚,可不愼歟?用舍之際,無論賢否,必待擧國公共之論而進退之,則可以進賢而民安矣。故曰,如此然後,可以爲民父母,於此等處,留心猛省焉。上曰,閣臣陳之。俊輔曰,臣則別無可陳者矣。上掩卷。仍命退,諸臣以次退出。
上在昌德宮。停常參·經筵。
朴周壽啓曰,明日常參·經筵,取稟。傳曰,停。
徐長輔啓曰,大司憲宋穉圭,掌令任俊常在外,執義崔時淳,掌令兪應煥試所進,持平朴潞壽·柳榮五未署經,監察茶時之意,敢啓。傳曰,知道。
李希祖啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金箕殷啓曰,藥房提調,持湯劑來待矣。傳曰,封入。
備忘記,楊州牧使李勉求下直,長弓一張,長箭一部,片箭一部,筒兒一箇賜給。
傳于李鼎秉曰,召對爲之。
傳于徐長輔曰,別講入侍。
傳于朴周壽曰,魂宮朔祭,當親行,侍衛入直磨鍊,雲寶劍置之,出宮門路,自內爲之矣,該房知悉。
以左承旨徐鼎輔牌不進罷職傳旨,傳于朴周壽曰,許遞,前望單子入之,待下批,牌招察任。
承旨前望單子入之,朴周壽落點。
朴周壽啓曰,守令署經事,命下矣。憲府則大司憲宋穉圭,掌令任俊常在外,執義崔時淳,掌令兪應煥試所進,持平朴潞壽·柳榮五未署經,諫院則行大司諫宋祥濂,司諫姜浚欽試所進,獻納林景鎭牌不進,正言李趾秀在外,洪周命未署經,無以備員署經,何以爲之?敢稟。傳曰,山林外,在外·未署經竝許遞,前望單子入之。
以獻納林景鎭牌不進罷職傳旨,傳于徐長輔曰,只推。
朴周壽,以禮曹言啓曰,卽接濟州牧使尹久東所報,則旌義幼學高鳳禔,去丁卯年本州陞補初試入格,會試觀光次起送,依例許赴云矣。凡大小科初試入格者,除非法典所載應頉,一經會試,毋得許赴,法例則然。今此高鳳禔,以丁卯陞補初試,已經兩式年會試,揆以科法,不當擧論,而謹稽謄錄,濟州儒生,則以趁期越海,其勢誠難,每因臣曹啓稟,得蒙追後許赴之命,今番則何以爲之乎?敢稟。傳曰,今番依例許赴,可也。
李希祖,以武一所試官意啓曰,臣所今日平明開場,柳葉箭,自閏字仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭·片箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭應射擧子,自盈字至藏字,合爲七百人內,三矢入格六人,二矢入格五十四人,昨日入格一百六人,合爲一百六十六人矣,日暮姑停之意,敢啓。傳曰,知道。
又以武二所試官意啓曰,臣所今日柳葉箭·片箭,應射擧子七百五十人內,柳葉箭入格六十二人,片箭入格七十七人矣,日暮姑停之意,敢啓。傳曰,知道。
李希祖,以訓鍊都監言啓曰,守直法意,何等嚴重,而去三日,東別營入直哨官洪聖源,身爲將令,率下軍卒之營內作拏,至有鬪鬨喧聒之境,而矇不覺察,萬萬駭然。爲先汰去之意,敢啓。傳曰,知道。
又以御營聽言啓曰,本廳字內肅靖門東邊第二城廊近處頹城改築處,女墻亦已畢築之意,敢啓。傳曰,知道。
又以御營廳言啓曰,本廳字內興仁門北邊第二城廊近處體城五間許頹圮處,今八月二十九日,爲始改築之意,敢啓。傳曰,知道。
徐長輔,以義禁府言啓曰,保放罪人徐良輔·李鍾運,還囚捧供以入,而李鍾運病勢一向未差,仍爲保放之意,敢啓。傳曰,知道。
禁府啓目,武兼李德恒·全致常等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,前假注書嚴壽原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,馬梁前僉使趙大福原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,高敞前縣監徐良輔原情云云。問目內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?判付啓,依允。又啓目,鏡城判官李運恒原情云云。傳旨內辭緣,泛稱遲晩,所當請刑是白乎矣,曾經待從,勿爲請刑,載在大典通編,議處,何如?判付啓,依允。又啓目,通禮院左通禮李鍾運原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,都摠府都事趙存中·洪袀等原情云云。傳旨內辭緣,泛稱遲晩,所當請刑是白乎矣,都摠都事,勿爲請刑,載在大典通編,竝只議處,何如?判付啓,依允。又啓目粘連,前主簿李莘耆上言原情云云。李海昇之不能輕騎疾逐,致使賊豎嬰城者,誠有罪焉,而松林勝捷,名旣在於將領,八耋投荒,罪亦可謂略懲,到今宥赦,不害爲曠蕩之典,而事係特恩,臣府不敢擅便,上裁,何如?判付啓,依回啓施行爲良如敎。又啓目粘連,幼學方相五上言原情云云。方萬規之身居卑位,敢言不諱者,義有所受,心實靡他,故當時布韋之抗疏伸救者,聖考不惟不罪之,乃以士氣詡奬之,一時處分之恕不竟日,庶可以仰體,雖緣其子孫單寒鹵莽,埋沒遐鄕,呼籲之擧,始自近年,而公議之稱冤齎鬱,厥惟久矣。方萬規罪名,特爲蕩滌,實合聖朝無冤不伸之義,而事係愼重,臣府不敢擅便,上裁敎是白乎旀,其弟聖規,名在歲抄中,此則令該曹,稟處,何如?判付啓,依回啓施行爲良如敎。又啓目粘連,童蒙金業悅上言原情云云。金鎭恒之居官所坐,元自不輕,故喪前所犯之收贖放送,雖是經法之所載,而大臣之申論發配者,意有存焉。第其衰麻居謫,今已經年,母老未養,情亦可矜。到今肆赦,實合孝理之政,而事係特恩,臣府不敢擅便,上裁,何如?判付啓,依回啓施行爲良如敎。
兵曹,來九月初六日,丙子重試對擧庭試,春塘臺親臨,覆試敎是時,原榜人及直赴會試人規矩,片箭三矢一百三十步,一巡一中,貫革五矢一百二十步,一巡一中二分,柳葉箭五矢一百三十步,一巡二中,以上取二技,落點。
兵曹,來九月初六日,丙子重試對擧庭試,春塘臺親臨,殿試敎是時,直赴人規矩,柳葉箭五矢一百二十步,一巡一中,講書粗以上,除吳子,取一技,落點。
戶曹參判李志淵書啓,臣在於果川縣邑內里,本月二十八日辰時量,伏奉右承旨臣徐長輔次知成貼有旨內,卿以左議政附奏狀啓馳啓矣,批答一度,正書下送,卿其更爲傳諭,期於偕來事亦敎是白等以,敬奉聖諭,卽爲專諭于議政府左議政韓用龜是白乎則,以爲臣自伏奉日昨聖諭,五情失守,七尺靡措,泥首屛息,如鈇鉞之儼臨,撫躬省愆。若天地之難容,不意恩綸誕降,德意曠蕩,誅殛不加,眷遇彌隆,必欲開進身之路,至有聽我面諭之敎。臣雖迷如豚魚,頑如木石,寧不感激恩造,竭蹶趨承,而顧臣咫尺之守,已決方寸之間,未蒙處分之前,無非臣待誅之日,伏地戰泣,仍爲胥命云矣。臣旣承偕來之命,故姑爲仍留,緣由竝以馳啓云云。答曰,昨批已悉予意,卿何固執如是?予之必欲卿入來,卽尊國體定人志之苦心也。卿何不深諒也?卿雖欲爲必辭,卽日入來,然後尙有爲卿體諒之道。卿在外而終不動,則雖經年胥命於縣獄,斷無聽許之理。如是敷敎,而卿不入來,則卿之去就,非予所知。卿其自諒爲之事,卿其更爲傳諭,期於偕來
李希祖啓曰,左議政韓用龜,又使錄事來納命召,何以爲之?敢稟。傳曰,還傳命召。
上護軍李肇源疏曰,伏以,臣猥膺專對之命,出疆之期,奄已隔月矣。臣之父母墳山,在於京畿楊州地,而今當遠離,霜露節屆,情私怵惕,非特有倍於平日。且塋域有事,勢將躬往董役,而臣所帶嘗藥之任,有非閒漫職事之可比,揆以義分,有不敢循例請由。玆不得不短章呼籲,仰瀆崇嚴。伏願聖慈,將臣內局提擧之銜,特命遞改,仍許臣一旬之暇,俾卽來往,以伸至情,千萬幸甚。臣無任云云。答曰,省疏具悉。卿其勿辭往省焉。
行都承旨朴宗薰疏曰,伏以,臣卽伏見副修撰姜世綸到院之疏,以日昨請推事,過自分疏,至云慙恧,抑此儒臣,有所未諒於臣之本意也。蓋臣之請推,非曰其人之不合於褒贈也,亦非曰儒臣此等之請,從古無其例也。古之儒臣,講對論說之際,或因下詢,或緣文義,以褒奬問學節義之士,風勵一世之意,有所敷陳,而亦必鄭重其事,博議朝廷,未嘗有率然建白,如今者之爲也。臣實爲儒臣惜其未盡善於處事,略有所提奏,不意其過加疑怒,至露章自引也。然經幄橫經之臣,旣以臣言爲難安之端,臣亦豈可晏然而已乎?玆敢略暴短章,徑出禁扄。伏乞聖慈,俯垂諒察,亟遞臣職,以安私分,仍治臣擅離之罪,以肅朝綱,千萬幸甚。臣無任云云。答曰,省疏具悉。卿其勿辭行公。
副修撰姜世綸疏曰,伏以,臣以嶠嶺外逖違之踵,重入脩門,橫經前席,昵瞻耿光,賤忱之歡忭,私分之榮耀,當復如何?仍伏念臣之謏聞蔑學,本不敢自居以論思啓沃之任,而竊嘗聞古之居是職者,凡係君德時政用人薦士褒賢奬節等事,不論事之大小,無所不言。蓋古昔盛事也,臣不敢妄擬古人,而至於事關崇儒重道之政,今之講官,亦無不可陳之義,故日前召對,敢陳古掌令鄭宗魯褒贈稟處之請。至蒙唯允之命,而不意有承宣請推之擧,臣仰以感頌,俯以慙恧,繼之以莫曉其所以也。蓋宗魯,七十年讀書飭行,其經術文章,蔚然爲全嶺之矜式,多士之師表,至被兩聖朝禮遇,擢置風憲之列,奈其山樊之志益固,遂終老於桑戶棬樞之中,今焉已泉下矣。山南人士,莫不齎咨涕洟,若無所依歸,間因儒林之葬會,已有叫閽請贈之論,而臣適有赴召之行,士友之臨祖送之者,相與告戒曰,在昔賢之負望士林者,筵臣多有陳達而褒贈者,子盍勉之,臣業已鄭重而首肯矣。亦嘗取考先輩掌故之蹟,在昔先正臣金宏弼院額之宣,自儒臣講席而發之,文忠公金誠一爵諡之請,亦發於講席。外此一行一節之筵臣請褒者,亦多已例,臣不必張皇枚擧矣。夫請諡·請額,比諸貤贈,尤爲重典,而不待大臣之請多士之籲,而古之儒臣已言之,當時亦不以儒臣之獨言爲未安。臣固不及古人萬萬,顧其官則古也,況臣所言,卽是崇儒重道之一端,而冀或仰補我殿下興學右文之化者,則承宣所奏,有若筵臣之非所當言而言者,豈古今異宜而然也?靜究厥由,莫非臣人微望輕,言不見孚於同朝之致,尙誰尤哉?自顧情踪,實無抗顔就列之望,玆敢略入文字,仰瀆崇嚴。伏乞聖明亟削臣職名,以謝人言,以安微分焉。臣無任云云。省疏具悉。爾其勿辭察職。
丙子八月二十九日辰時,上詣春塘臺。西北別付料試射入侍時,同副承旨李希祖,假注書金周默,記注官安亨鎭·李昌瑞,以次侍立訖。上具戎服,乘馬出宣化門,由協陽門·建陽門·銅龍門,至光德門,宣傳官,跪啓稟鳴金小吹打。入靑陽門,啓稟鳴金吹打止。至作門外,放砲開作門,上下馬陞座,吹打作止。令兵曹判書朴崙壽,以軍禮見次宣傳官行參現禮,次武藝別監·軍牢·巡視手內吹,各以次分班叩頭。命起去應退。宣傳官,稟試射矢數,上曰,依例擧行,可也。未付料亦射之。崙壽曰,武家中可合奬拔之人不肯爲武者,自前多有別薦與勸武之例矣。故將臣趙心泰之孫元錫,故將臣李仁秀之孫秉熙,故將臣李潤成之從孫煥奎,故亞將申大偀之孫從鎬,人器地閥,合置韎韋之列,分付各營門,使之勸武傳令,俾遂其箕裘之業甚好,故敢此仰達矣。上曰,依爲之。出擧條仍降座乘馬,出靑陽門,由銅龍門·建陽門,入協陽門,上還內,承史以次退出。
丙子八月二十九日辰時,上御熙政堂。召對入侍時,參贊官金箕殷,持論語第四卷,檢校直閣徐俊輔,持論語第四卷,侍講官趙民和,持論語第四卷,檢討官李鍾穆,持論語第四卷,假注書金周默,持論語第四卷,記注官安亨鎭,持論語第四卷,記注官李昌瑞,持論語第四卷,以次進伏訖。上命開卷讀之。民和,讀自孔子於鄕黨,止躩如也。上曰,下番讀之。鍾穆,讀自揖所與,止似不息者。上曰,參贊官讀之。箕殷,讀自出降一等,止厚以居。上曰,閣臣讀之。俊輔,讀自去喪無所,止不正不坐。上曰,注書讀之,賤臣讀自鄕人儺,止不敢嘗。上曰,上番讀之。亨鎭,讀自廐焚,止必畜之。上曰,下番讀之。昌瑞,讀自侍食於君,止朝服拖紳。上曰,文義陳之。民和曰,此篇夫子之言語容色衣服飮食之節,無不備錄。聖人之許多道理,皆在於此一篇,而宛然有如復見之意,今不可以一章一句,拈出仰奏者矣。然孔子之德,渾然天成,泛應曲當溫良恭儉之德,無處不然,無時不然,而獨以鄕黨一節,爲弁卷第一義者,其義甚美。夫鄕黨者,父兄宗族所在之處也,生斯長斯,老斯聚斯之地也,孔子嘗曰,言不忠信,行不篤敬,雖州里行乎哉?孟子曰,非要譽於鄕黨朋友,蓋士之修身潔行皆自鄕黨而始,終至於達乎朝廷,行乎天下,此槪門弟子敎不躐等,循序以進之意,而此與大學所謂修身齊家,治國平天下之道,相爲表裏,此等處,玩賾而深究,則聖學進修之工,亦將有益矣。伏願體念焉。上曰,下番陳之。鍾穆曰,鄕黨篇文義,上番所奏,甚該備而切實矣。此篇之劃出一箇聖人,卽程子之論,而孔夫子動作威儀之盛,衣服飮食之節,盡在於是,一覽此篇,宛如夫子之在座,論語二十篇中,此爲最可觀處也。然而人主推用之道有二焉,蓋夫子處人臣之位,其於宗廟朝廷,則有動容周旋之可範,亦於居處出入,則有飮食頤養之可法,不可以夫子之所行,諉之於高遠難行也。人君臨御朝廷之際,淸燕宮禁之中,取則而體行之,則君德進修,聖躬保護,其所以爲效爲益,不亦大乎?此推用之道一也。夫子以後,更無如夫子者,然降一等而論之,則端躬飭己之士,必多其人,亦於朝著進退之儀,筵席奏對之時,容貌之著見,言語之辭氣,其所謂君子小人賢不肖之別,不難分矣。以此知人而用人,則治政德化之資益,亦豈不美乎?此推用之道二也。惟玆鄕黨一篇,實有推用之道二焉,伏願殿下,以此篇置諸座右,日省而推用,是臣區區之望也。上曰,參贊官陳之。箕殷曰,上下番所奏甚好,臣則別無可奏者矣。上曰,閣臣陳之。俊輔曰,上下番已有所陳,臣則無可陳者矣。上命掩卷,俊輔起伏奏曰,校書館所在經傳,卽殿講及科場所用,而若有破傷,則筵稟修補事,曾有定式矣。本館冊子,十餘年來,破傷散落,殆無完帙。及今準備,可以入用,而北漢所藏經書板本,年久刓缺,不可不修改後印出,而修改物力,他無變通。校書館紙契,多有遺在,就其中量其所入,換作物力,以爲修改之地似好,故敢此仰達矣。上可之。仍命退,諸臣以次退出。
丙子八月二十九日午時,上御熙政堂。別講人侍時,參贊官徐長輔,持孟子第一卷,檢校直閣鄭元容,持孟子第一卷,侍讀官林處鎭,持孟子第一卷,檢討官李鍾穆,持孟子第一卷,假注書申萬休,持孟子第一卷,記注官安亨鎭,持孟子第一卷,記注官李昌瑞,持孟子第一卷,以次進伏訖。上命開卷讀之。處鎭,讀自鄒與魯鬨,止何則可也。上曰,下番讀之。鍾穆,讀自孟子對曰,止不遇哉。上曰,文義陳之。處鎭曰,此章則別無可達之辭,而下章有曰凶年饑歲,君之民,轉乎溝壑,散而之四方君之,倉廩實,府庫充,有司莫以告,國家之有倉廩府庫者,豐年則斂之,凶年則散之,以恤其飢寒,而有司之臣,不能盡其任,則在下之民,亦安能向上哉?書曰,民固邦寧,寧邦之道,莫如恤民,而其責亦在於有司之臣,由此觀之,責成之方,專在於有司,恤民之道,莫緊於倉積,於斯二者,深加留念焉。上曰,下番陳之。鍾穆曰,此篇末章,魯平公將見孟子而遂不見之,此乃始聞樂正子之言,欲見之,復聞藏倉者之言而不見之。若使平公,眞有好賢之心,如詩之緇衣章,則豈有一人之言而欲見之,一人之言而不見之乎?由是觀之,平公終未免魯國之凡君耳。夫好賢之心,莫如誠實,而誠實之工,爲學文之切要,今此文義,雖不必深看,亦於此箇誠字,有所講究,則實多資益之道,故敢此仰達矣。上曰,參贊官陳之。長輔曰,玉堂上下番,皆已陳之,臣則別無可達之辭矣。上曰,閣臣陳之。元容曰,臣亦別無可達之辭矣。上掩卷。仍命退,諸臣以次退出。
上在昌德宮。停常參·經筵。
藥房提調李肇源,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
李希祖啓曰,明日常參·經筵,取稟。傳曰,停。
徐長輔啓曰,大司憲宋穉圭在外,執義崔時淳,掌令兪應煥試所進,掌令一員,持平二員未差,監察茶時之意,敢啓。傳曰,知道。
李鼎秉啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李希祖曰,禮房承旨,馳詣宗廟·景慕宮,奉審摘奸以來。
李鼎秉啓曰,備邊司郞廳來言,今日賓廳日次,而魂宮朔祭親行齋戒相値,不得來會云矣,敢啓。傳曰,知道。
傳于李鼎秉曰,召對爲之。
傳于金箕殷曰,別講爲之。
傳于徐長輔曰,右承旨入侍。
臺諫前望單子入之,掌令姜世鷹,持平尹庠圭·閔哲儒,正言具宜默·李友秀落點。
傳于金箕殷曰,留院上疏入之。
朴宗薰啓曰,守令署經事,命下矣。新除授掌令姜世鷹,持平尹庠圭·閔哲儒,正言具宜默·李友秀,竝卽牌招,獻納林景鎭,旣有只推之命,一體牌招,以爲備員署經之地,何如?傳曰,允。
朴宗薰,以吏曹言啓曰,今此魂宮朔祭親行時,亞獻官,以原任大臣塡差事,命下矣。領中樞府事李時秀,行判中樞府事金載瓚,俱以病不得進參,何以爲之?敢稟。傳曰,以儀賓塡差。
以魂宮朔祭親行時祭官單子,傳于朴宗薰曰,亞獻官,以原任大臣塡差,終獻官,以儀賓塡差,大祝,以東璧玉堂塡差。
李鼎秉,以都摠府言啓曰,今日入直內三廳武兼禁軍及軍兵等,當爲中日習射技放,而魂宮朔祭親祭齋戒相値,不得設行之意,敢啓。傳曰,知道。
以慶尙監司李存秀狀啓,密陽等邑民家漂頹人物壓死事,傳于朴周壽曰,聞甚矜惻,元恤典外,別加顧恤。壓死人,如有生前身還布,竝蕩減。其中蔚山·延日,戶數夥多,會外穀各一石加給事,廟堂分付。
朴宗薰,以吏批言啓曰,卽接通禮院牒報,則以爲,今此魂宮朔祭親行時,左右通禮,不可不備員,而左通禮李鍾運,方在就理中,不得進參,斯速燮通差出,以爲及時擧行之地云。通禮院左通禮李鍾運改差,其代口傳備擬以入之意,敢啓。傳曰,知道。
吏曹口傳政事,以柳季麟爲左通禮。
金箕殷啓曰,左通禮柳季麟,不爲肅謝,徑先擧行,事甚未安,推考,何如?傳曰,允。
朴周壽,以漢城府言啓曰,依定式,無主未葬處,分付各部,搜訪報來,故別單書入,而至於有主未葬之類,亦令一一知委,斯速過葬事,申飭各部之意,敢啓。傳曰,知道。
李鼎秉,以武一所試官意啓曰,臣所今日平明開場,柳葉箭,自玉字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭·片箭,仍爲試取之意,敢啓。傳曰,知道。
又以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,西北別付料軍官及未付料軍官,試射入格人,謹依判下別單施賞,而筒箇·弓矢·上弦弓·箭竹,以軍器寺所在者,取來頒給之意,敢啓。傳曰,知道。
又以訓鍊都監言啓曰,本局局別將具縉,身病甚重,勢難察任,改差,何如?傳曰,允。
又以禁衛營言啓曰,本營字內崇禮門東邊第二城廊近處頹城女墻,今已畢築,倉洞近處體城二間半許頹圮處,仍爲始役改築之意,敢啓。傳曰,知道。
又以武一所試官意啓曰,臣所今日柳葉箭應射擧子,自玉字至號字,合爲三百人內,三矢入格五人,二矢入格六十一人,前三日入格二百七十三人,合爲三百三十九人矣。柳葉箭,旣已畢試,片箭與鐵箭,自天字,鱗次試取,而隨其入格,仍爲捧講之意,敢啓。傳曰,知道。
又以武一所試官意啓曰,國試法意,何等嚴重,而武兼吳興謙,身爲都廳,拾箭尺量之時,恣意弄奸,萬萬駭然,不可以尋常置之,令該府拿問處之,何如?傳曰,允。
又以武二所試官意啓曰,臣所今日柳葉箭·片箭應射擧子,四百八十三人內,柳葉箭入格二十八人,片箭入格二十六人,前日入格五百四十四人,合爲五百九十八人,而今已畢試,鐵箭,自天字,鱗次試取之意,敢啓。傳曰,知道。
又以武一所試官意啓曰,臣所今日柳葉箭應射擧子,自閏字至水字,合爲一千人內,三矢入格七人,二矢入格一百人,昨日入格六十人,再昨日入格一百六人,合爲二百七十三人矣,日暮姑停之意,敢啓。傳曰,知道。
又以武二所試官意啓曰,今日柳葉箭·片箭,應射擧子七百九十六人內,柳葉箭入格六十九人,片箭入格一百二人矣,日暮姑停之意,敢啓。傳曰,知道。
徐長輔,以義禁府言啓曰,因全羅道海南縣竄配罪人金鎭恒子業悅上言,本府回啓內,金鎭恒之居官所坐,元自不輕,故喪前所犯之收贖放送,雖是經法之所載,而大臣之申論發配者,意有存焉。第其衰麻居謫,今已經年,母老未養,情亦可矜,到今肆赦,實合孝理之政,而事係特恩,臣府不敢擅便,上裁,何如?判付內,依回啓施行事,命下矣。金鎭恒放送事,分付該道道臣之意,敢啓。傳曰,知道。
又以義禁府言啓曰,因咸鏡道慶源府減死定配罪人李海昇子莘耆上言,本府回啓內,李海昇之不能輕騎疾逐,致使賊豎嬰城者,誠有罪焉,而松林勝捷,名旣在於將領,八耋投荒,罪亦可謂略懲,到今宥赦,不害爲曠蕩之典,而事係特恩,臣府不敢擅便,上裁,何如?判付內依回啓施行事,命下矣。李海昇放送事,分付該道道臣之意,敢啓。傳曰,知道。
戶曹參判李志淵狀啓,臣在於果川縣邑內里,本月三十日辰時量,伏奉左承旨臣朴周壽次知成貼,有旨內,卿以左議政附奏,狀啓馳啓矣,批答一度,正書下送,卿其更爲傳諭,期於偕來事亦敎是白等以,敬奉聖諭,卽爲傳諭于議政府左議政韓用龜是白乎則,以爲臣倖逭三尺,獲全一縷,已是天地涵容之大德,而又伏奉夜下聖諭,首尾一百有二言,字字鄭重,句句懇惻,念國體之不尊,慨迷執之莫悟,誨之若嚴師,詔之如慈父,以臣罪累,何以得此?手擎恩言,以首頓地,自不覺感涕之被面。至若入來後體諒之敎,尤是臣出死入生,轉罪爲榮之一大關捩也。臣於數月之間,積誠陳懇,冀回天聽者,蓋以見職之尙縻身上,而今承此丁寧之敎,臣若一入城闉,則鞶褫之命,可以不俟終日,臣敢不奉若金石,信如四時乎?今方冒還私次,恭俟處分云矣。臣旣承偕來之命,故仍爲復路,緣由竝以馳啓云云。答曰,卽見附奏,知已還第,幸甚幸甚。體諒在予,卿其待明朝登筵,先聽予諭事,遣史官,傳諭于左議政。
副修撰姜世綸疏曰,伏以,噫嘻,逆種聖吉之犯蹕鳴錚,凡幾遭矣。始自免襁,今幾成丁,其頑益長,其惡漸滋,殆若尋常罪累之籲冤請伸者然,看作歲課,今又一年而再肆。玆則非他故也,我殿下盛德至仁,每過於涵容,自初處分,未能盡拔本除根之道,致使羸豕脫柅,困獸抉網,敢售躑躅跳踉之計,而不知戢,臣安得無憾於天地之大乎?噫,彼漢祿,是果何等劇賊也,何等大憝也?絶悖之凶言,左契昭著,無將之情節,眞贓畢露,斷案旣成,天討略行,則雖千百世之後,焉敢萌自鳴掉脫之心,而奈其醜孽凶裔,尙此假息,縱其愚騃之稚屬,益逞傳襲之逆肚,滿紙凶供,其閃弄誣逼,又倍於前。義理則必欲疑亂,隄防則必欲打壞,迺敢以先朝筵敎,隱然歸之於爲渠輩敷示然者,燮幻聖旨,舞弄王言,論厥心腸,律其罪惡,尤是千剮萬戮之一大案也。其反噬毒螫之攙及於諸臣,猶屬細故也,環東土含生之倫,尙今共戴一天,不克行劓殄無遺之典者,其可曰國有法乎?日前館僚之聯箚,適在臣前疏未承批之時,故不能隨諸臣後,以效沬飮之義,緩討之罪,臣實自訟,而連伏見近日箚疏批旨下者,痛辨源委,剖厥肺肝。魑魅莫逃於禹鼎,斧鉞益嚴於麟筆,王言一播,可以破賊膽而折奸萌,豈不盛哉?繼而有另有處分之敎,在廷臣僚,莫不欽仰贊嘆,擧謂義理幾晦而將復明,隄防幾壞而將復嚴,顒俟明旨之渙發,而側聽數日,未聞有大處分下者。伈泄玩愒,猶夫前日,如是而王章何時可伸,亂賊何所知懼乎?伏願聖明,穆然深思,廊揮乾斷,亟降盤覈之命,俾爲掃蕩之地,日柱,亦允臺請,以嚴國綱,以杜亂本焉。仍伏念臣,跡本孤畸,姿極鹵莽,而厚被兩聖朝殊渥,周旋於臺省·經幄之間,行且三十有年。在少壯已萬不猶人,矧今桑楡晼晩,蒲柳凋謝,直是濩落倥侗之一朽殼耳,自知分甘於邱壑,邇來跡阻於城闉,頻年除旨,虛辱於蓬蓽。到老微誠,益切於狗馬,瞻言京闕,戀結寢夢,逖矣嶠嶺,罪積逋慢。乃者赴召,爲伸延頸之願,間復移除,適値開筵之時,惟覲光爲急,章皇出肅,而班聯之間,齟齬轉甚,講對之際,醜拙畢露。自顧慙恧,顔或發騂而田野遐蹤,惟以日月之依近,爲榮且幸矣。顧何敢以向日之區區情勢,更爲瀆擾之計,而第臣素患痰積,便成貞疾,遇寒輒發,如期作苦,重以數日以來,添得重感,宛轉叫楚於旅邸栖屑之中,而調將失宜,症形越㞃,飮啖全却,欲起旋仆,實無時日間持被就直之望。伏乞聖慈,諒臣病狀,亟遞臣職名,以安賤分,不勝大願。臣無任云云。省疏具悉。已諭於他批,爾其勿辭察職。
丙子八月三十日辰時,上御熙政堂。藥房入診,召對同爲入侍時,提調李肇源,副提調朴宗薰,假注書金周默,參贊官李鼎秉,持論語第四卷,檢校直閣鄭元容,持論語第四卷,侍讀官林處鎭,持論語第四卷,檢討官李鍾穆,持論語第四卷,假注書申萬休,持論語第四卷,記注官安亨鎭,持論語第四卷,記事官李湜,持論語第四卷,以次進伏,醫官吳千根·李漢臣·秦東秀·卞之錞·白時昌·李命運,以次進伏楹外訖。肇源等曰,日氣稍涼,聖體,若何?上曰,一樣矣。肇源等曰,寢睡·水刺之節,何如?上曰,一樣矣。殿宮氣候一樣矣。仍命醫官入診。千根等,以次診候訖,退伏奏曰,脈候左右三部調均矣。上命藥房入診先退,肇源等退出。上曰,召對爲之,仍開卷命讀,處鎭,讀自君命召,止行駕矣。上曰,下番讀之。鍾穆,讀自入太廟,止三嗅而作。上曰,文義陳之。處鎭曰,讀書先看大意,鄕黨一篇,乃聖人日用事爲一動一靜,門人無不謹書而備錄之,以詔後世,今讀其書,宛然如聖人之在目矣。人君,必以此篇爲矜式,則資益尤多矣。至於迅雷風烈,在天爲非常之災,而聖人必變,乃敬天之怒也。況人君,處參三育萬之位,而其可不敬天乎?故詩曰對越在天,易曰對時育物,其在迓天休命之道,必也克修厥德,然後景星鄕雲,和風甘雨,自然致之矣。伏願殿下,留心於修德,以爲迓天之休,是臣區區之望也。上曰,下番陳之。鍾穆曰,此篇之末,卽記其夫子升車之容也,有曰不內顧,不疾言,不親指,聖人車上之容儀,有如此,然不但在車之時,雖燕居之際,亦當如是故,禮曰,頭容直,此誡其頻顧之義也,又曰,口容止,此誡其疾言之義也。又曰,手容恭,此誡其親指之義也,正心修身,亦自此等處,先爲着工,勉勉不已,則治平之功,亦可自此而期矣。聖人一事一行,無非取則者,而至於此章,深加省察,其所資益,容有極哉?臣敢以是仰勉焉。上曰,參贊官陳之。鼎秉曰,夫子入太廟,每事問,夫子,自少以知禮聞,則於太廟儀節,不必問而後知之,而猶爲問之者,謹之至也。夫好問則裕,自用則小,今當講筵日開之時,經傳旨義之疑晦難曉處,自上必發問而論難之,則允合古聖王好問用中之道矣。上曰,閣臣陳之。元容曰,此篇可以拈章逐句,節節體認,而最是學者之切要處也。內而父兄宗族之間,外而君臣朋友之際,以至於言語動靜居處飮食衣服之節,門弟子,隨處隨事,心悅誠服,以欲學不能之誠,輒皆詳記而備錄,著爲此篇。自天命之性,道不可離,至放彌六合,退藏於密,許多道理,無不包在這裏。程子所謂分明劃出一箇聖人者也,此豈聖人必欲拘拘而爲是,屑屑而爲此哉?誠以聖德至善,充積于中,而動容周旋,發見於外者,自然中於道合於禮,不期然而然矣。人主處至尊之位,兼作師之道,萬民之所瞻仰,一世之所標準,先自勉於修身工夫,造道高大之域,然後凡應事接物,發號施令之際,自得以泛應曲當,動皆合度矣。伏願於自修上,益加體念焉。上掩卷。仍命退,諸臣以次退出。
丙子八月三十日午時,上御暎花堂。別講入侍時,參贊官金箕殷,持孟子第二卷,檢校直閣鄭元容,持孟子第二卷,侍讀官林處鎭,持孟子第二卷,檢討官李鍾穆,持孟子第二卷,假注書金周默,持孟子第二卷,記注官安享鎭,持孟子第二卷,記事官李湜,持孟子第二卷,以次進伏訖。上命開卷讀之。處鎭,讀自公孫丑問曰,止可復許乎?上曰,文義陳之。元容曰,自止甚短,下番玉堂,亦未及讀奏矣。上曰,文義仍陳之,可也。處鎭曰,公孫丑之問,夫子若當路於齊,則管仲·晏子之功,可復許乎云者,但知其國有二子而已故也。孔門五尺之童,羞稱五覇,其功不過詭遇而獲禽,固不足道,則管仲之以其君覇,晏子之以其君顯,亦何足稱道哉?雖當乏人才之時,不足以此等人,爲輔治之賢。伏願省察焉。上曰,下番陳之。鍾穆曰,公孫丑之問管仲·晏子,無足怪也。管仲以其君覇,晏子以其君顯,以丑之意見,自以爲功業無過於此者,故若或孟子當路,則以是期望者,誠不異矣。然而孟子,以行王黜覇之論,使丑曉然知其非焉,如無孟子答問之訓,則不但公孫丑,不能解惑,竊恐後世之流弊,亦不少矣。此章之義,別無蘊奧,而亦可以省覽焉,故敢此仰對矣。上掩卷。仍命退,諸臣以次退出。
丙子八月三十日申時,上御暎花堂。右承旨持公事入侍時,右承旨徐長輔,假注書金周默,記注官安亨鎭,記事官李湜,以次進伏訖。上曰,公事入之。長輔,進嶺南狀啓。上命退,承史以次退出。
上在昌德宮。停常參·經筵。
朔祭罷後,大殿·王大妃殿·中宮殿·嘉順宮·世子宮,內閣·政院·玉堂·藥房·百官奉慰單子問安。答曰,知道。
李希祖啓曰,明日常參·經筵,取稟。傳曰,停。
徐長輔啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥試所進,持平尹庠圭呈辭,監察茶時之意,敢啓。傳曰,知道。
李鼎秉啓曰,來初五日朝參日次矣,敢稟。傳曰,停。
傳于徐長輔曰,召對爲之。
傳于徐長輔曰,左議政入侍。
傳于朴周壽曰,別講爲之。
傳于朴周壽曰,諸承旨持公事入侍。
傳于李希祖曰,發遣吏曹郞廳,諸執事淸齋與否,摘奸以來。
李希祖啓曰,吏曹參議李憲琦,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考,何如?傳曰,允。
朴周壽啓曰,狀啓封進,何等審愼,而卽伏見黃海監司李勉昇大同護送狀啓,則原啓外帖,油痕汚漬,事甚未安,推考,何如?傳曰,允。
李希祖啓曰,守令署經事,命下矣。憲府則大司憲宋穉圭,掌令姜世鷹,持平閔哲儒在外,執義崔時淳,掌令兪應煥試所進,只有持平尹庠圭一人,諫院則行大司諫宋祥濂,司諫姜俊欽試所進,獻納林景鎭,正言具宜默牌不進,正言李友秀在外,無以備員署經,何以爲之?敢稟。傳曰,違牌人只推,更爲牌招。
又啓曰,珍島郡守鄭瑋,憲府則雖已署經,諫院則行大司諫宋祥濂,司諫姜浚欽試所進,獻納林景鎭牌不進,正言李友秀在外,只有正言具宜默一人,無以備員署經,何以爲之?敢稟。傳曰,一司除署經。
以獻納林景鎭,正言具宜默牌不進罷職傳旨,傳于徐長輔曰,只推。
朴周壽,以戶曹言啓曰,本曹卽財賦衙門,雖在經費有裕之時,固當量入爲出,以爲隨用節省,而況今連値災減,稅入年縮,一年所捧,不能當半年所需,國計之哀痛,未有如今日之甚者也。到此事勢,必也更張變通而後已,然其在愼重之道,姑不敢遽議於此,而如不緊不急之事,則雖載定例·前例·定式者,可以姑減者姑減,姑徐者姑徐,待曹儲稍裕間,依此施行之意,分付各司,而如或有稟旨關報者,量其緩急進退,一體擧行,何如?傳曰,允。
李希祖,以禮曹言啓曰,卽接園所參奉所報,則今初六日庭試,兩參奉及執事忠義,俱爲觀光云矣。忠義假官,依前例自臣曹別單單付以入,而參奉二員假官,令吏曹口傳差出,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
李鼎秉,以都摠府言啓曰,副摠管李元植,以御營中軍,本營諸將官射會監試事,南小營晝仕出去之意,敢啓。傳曰,知道。
李希祖,以司饔院監膳提調意啓曰,各殿宮日下生雉,全數代封矣,今則秋節已深,山雉漸出,今日爲始,日下生雉,依例復舊封進之意,敢啓。傳曰,知道。
李鼎秉,以兵曹言啓曰,兼司僕將宋哲文,慶熙宮衛將尹悅厚,俱以病難供職,呈狀乞遞,竝改差,何如?傳曰,允。
又以訓鍊都監言啓曰,今番瑞蔥臺試射時,武藝廳及本局將校·軍兵等直赴殿試人中,應試·應頉之類,追別單書入之意,敢啓。傳曰,知道。
又以禁衛營言啓曰,今此丙子重試對擧庭試武科殿試時,本營將校·軍兵中應試人,別單書入之意,敢啓。傳曰,知道。
又以御營廳言啓曰,今番瑞蔥臺試射時,本廳將校·軍兵等直赴殿試人,追別單書入之意,敢啓。傳曰,知道。
又以摠戎廳言啓曰,北漢御營廳字內城堞頹圮處,自該營八月二十五日始役,今日畢築之意,敢啓。傳曰,知道。
又以武一所試官意啓曰,臣所今日平明開場,自寒字,片箭與鐵箭試取,而依昨日例,仍爲捧講之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,昨日鐵箭發射之際,京居閑良李承明鐵箭尺量,衛軍符同用情,故現捉於機詧之捕校,臣等嚴加懲治矣。承明含慍於捕校之捉納衛軍,鳩聚閑良無賴輩十餘人,毆打捕校,罔有紀極,事之驚惋,莫此爲甚。近來法綱,雖曰蕩然,科場轉益紛挐,至於成群作黨,毆打檢察之捕校,事未前有。此與遐土愚氓有異,尤萬萬痛惡,此等之類,決不可尋常處之。令該曹捉來承明,嚴刑究問後,竝與隨從諸漢,而分輕重嚴勘遠配,以懲日後,以嚴科場之地,何如?傳曰,允。
又以武一所試官意啓曰,臣所今日片箭與鐵箭捧講擧子,自天字至張字合爲一千三百人內,片箭入格一百五十人,鐵箭五人,講入格十五人,合爲一百七十人矣,日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子一百四十一人內,入格二十人,而日暮姑停之意,敢啓。傳曰,知道。
丙子九月初一日丑時,上御魂宮。朔祭親行入侍時,行都承旨朴宗薰,左承旨朴周壽,右承旨徐長輔,左副承旨金箕殷,右副承旨李鼎秉,同副承旨李希祖,假注書金周默·申萬休,記注官安亨鎭,記事官李湜,直提學金履喬,檢校直閣鄭元容,檢校待敎李鶴秀,侍立訖。時至,左通禮跪啓請行禮,上具淺淡服,出齋室詣通和殿,贊禮前導入北夾門,陞自東階詣板位。贊禮跪啓請俯伏哭,上俯伏哭,在位者皆俯伏哭。贊禮跪啓請,止哭興再拜興平身,上止哭興再拜興平身,在位者皆止哭興再〈拜〉興平身。執禮請行初獻禮,上詣尊所北向立,執尊者擧羃,宗薰酌鬱鬯,長輔以爵受鬱鬯。上詣靈座前,北向立。贊禮跪啓請跪,上跪,宗薰奉香,長輔奉爐跪進。贊禮跪啓請三上香,上三上香,長輔奠爐於案,宗薰奉爵跪進。贊禮跪啓請執爵,上執爵以受長輔,奠于靈座前。贊禮俯伏興少退跪,上俯伏興少退跪,大祝進靈座之右,東向跪讀祝訖。上出戶降復位,亞獻官靑城尉沈能建,終獻官永明尉洪顯周,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。宮闈令納神主如儀,上詣望燎位,大祝燎於坎。贊禮跪啓請禮畢,仍導以行,上入齋殿,諸臣以次退出。
丙子九月初一日辰時,上御熙政堂召對,左議政同爲入侍時,參贊官徐長輔,持論語第五卷,檢校直閣鄭元容,持論語第五卷,侍讀官林處鎭,持論語第五卷,記注官曺錫鯤,持論語第五卷,檢討官李鍾穆,持論語第五卷,假注書申萬休,持論語第五卷,記事官李湜,持論語第五卷,左議政韓用龜,以次進伏訖。用龜曰,日氣過涼,聖體,若何?上曰,一樣,而殿宮氣候亦一樣矣。用龜曰,臣之情勢,已悉於前後附奏,更無可達之辭,而臣之斷斷血腔,不避夷險生死,向前矣,臣固不忠無狀,至有今番之事,臣身不足惜,此是中書四百年所未有之事也。臣之遭罹,旣如是罔測,則以何面目,更入修門,而前後聖諭,愈往愈隆,至蒙入來登筵之後,當有體諒之敎,故冒沒入來,冀蒙處分矣。上曰,所奏過矣,第早出以休焉。用龜起伏奏曰,臣旣蒙體諒之敎,故感戴恩諭,雖不得不入來,而未蒙體諒之前,不可更留城闉矣。姑俟一兩日,未蒙處分,則將欲復尋鄕路,故先此仰達矣。上命大臣先退。仍敎曰,召對爲之。開卷命讀,處鎭讀自論語集註,止所記也。上曰,下番讀之。鍾穆讀自子曰先進,止不說。上曰,文義陳之。處鎭曰,禮樂雖不可斯須去身,有先後進野人·君子之稱,則亶出於文質不得中故也。質勝文則野,文勝質則史,文質得中,然後始爲彬彬可觀。聖人過化存神之妙,不外乎中字上工夫,書經之允執厥中,思傳之不偏謂中者,尤可見矣。今於政令施措之間,必以一中字益加聖念,是臣之望也。上曰,下番陳之。鍾穆曰,第二章有十哲四科之訓,蓋言語也政事也文學也,非不至美至大底事,若無德行,則三者亦隨而無足觀矣。是故德行二字,首先揭示者,可見孔門設敎論人之大旨也。得於心之謂德,發於事之謂行,有德有行,則何患乎言語之不誠實,何慮乎政事之不通敏,何憂乎文學之不進修也?以此章旨義,推用於人君聖學工夫,則君臨之道,惟德爲貴,器使之方,惟行是取,玆豈非資益之切要處耶?伏願殿下,懋哉懋哉。上曰,參贊官陳之。長輔曰,上下番已陳之,臣則別無可達者矣。上曰,閣臣陳之。元容曰,臣亦別無可達者矣。上掩卷,仍命退,諸臣以次退出。
丙子九月初一日辰時,上御暎花堂。諸承旨持公事入侍時,左承旨朴周壽,右承旨徐長輔,左副承旨金箕殷,右副承旨李鼎秉,同副承旨李希祖,假注書金周默·申萬休,記注官安亨鎭,記事官李湜,檢校待敎李鶴秀,以次進伏訖。上曰,公事讀之。周壽讀奏江華留守徐能輔狀啓,過時未葬之類無乎事,命書判付訖。長輔曰,臣刑房無公事矣。箕殷曰,臣工房無公事矣。鼎秉曰讀奏忠淸兵使柳相燁狀啓前水使李宜秀身死事,又讀奏黃海兵使李石求狀啓捉虎申飭事,命書判付訖。希祖曰,臣禮房無公事矣。上命退,諸臣以次退出。
丙子九月初一日午時,上御熙政堂。別講入侍時,參贊官朴周壽,持孟子第二卷,檢校直閣鄭元容,持孟子第二卷,侍讀官林處鎭,持孟子第二卷,檢討官李鍾穆,持孟子第二卷,假注書申萬休,持孟子第二卷,記注官曺錫鯤,持孟子第二卷,記事官李湜,持孟子第二卷,以次進伏訖。上命開卷讀之。處鎭讀自孟子曰,止於是。上曰,下番讀之。鍾穆讀自曰管仲,止爲然。上曰,參贊官讀之。周壽讀自公孫丑,止不動心。上曰,閣臣讀之。元容讀自曰若是,止不動心。上曰,文義陳之。處鎭曰,公孫丑之問,孟子之答以子誠齊人爲敎,丑之見局於齊君,只知二子之爲賢者,際當五覇之時,王道不行,故孟子之敎果如此矣。孟子不過戰國之匹士,而亦以空言,毅然自當其一治之任,況人君立標準於大公至正之域,則奬拔人才,導率群下,尤當自別。臣於行王之道,是所區區之望也。上曰,下番陳之。鍾穆曰,此篇中今時則易然之句,可以一時字看取矣。孟子之時則周室微弱,戰國紛爭,當是時,若以王道行之,則倒懸之民,如水就下,故孟子以易然爲訓,而後世以漢唐以來,亦各有其時焉。創業之時,則帝王之立國規模,歷歷可觀,守成之時,則帝王之遵守制度,班班可考,時之義大矣哉。竊惟我殿下當今之時,卽守成之時也,邊上無警,域內無事,可謂太平之時,若或以此時,謂已安而已治,有所少忽而少弛,則其弊不知至於何,而其害亦莫可救也。必也日夕乾惕,三時戰兢,克遵列聖朝治法政謨,以啓萬萬年無疆之基,猗歟休哉。惟願省覽而體察焉。上曰,參贊官陳之。周壽曰,上下番已盡之,臣別無可陳者矣。上曰,閣臣陳之。元容曰,下番之以今時則易然敷陳者誠好矣。治國之道,時之義亦不可不知也,且此章之以管·晏爲問者,亦可見其時代之如何。此時去三王之世不遠,而時俗聞見,拘拘於功利之術,雖有英才美質之人,亦不識聖賢之大事業。此無他,其時君世主之所尙者旣然,故群下之所期勉者,亦不出乎此。豈不可歎哉?曾西之言曰得君如彼其專,行乎國政,如彼其久,功烈如彼其卑,其下語之際,三言其如彼者,深言其管·晏之可惜也。夫人臣雖有蘊抱才器,學文經濟之術,不能得君則無以展布,故雖以孟子之聖,歷聘列國,而終不得行道,得君之難,蓋如此矣。人君治國之道,先在於得人,而今我殿下,春秋鼎盛,域內無事,此正有爲之時,而所謂迨國閑暇者也,事半功倍,今時亦然,而顧今人才,雖云今不如古,豈有才借異代之理乎?培養作成之化,在乎上,求用委任之權,亦在乎上。伏願留念焉。上掩卷,仍命退,諸臣以次退出。
上在昌德宮。停常參·經筵。
李希祖啓曰,明日常參·經筵,取稟。傳曰,停。
徐長輔啓曰,合辭許久闕啓,事甚未安,除在外·試所進·傳旨未下外,呈告人員,竝卽牌招,何如?傳曰,允。
李鼎秉啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李希祖曰,禮房承旨馳詣受香諸處,奉審摘奸以來。
李鼎秉啓曰,禁衛大將李海愚,御營大將李溏,以東·南關王廟獻官,今方受香出去矣,所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將,訓將兼察,御將,摠戎使兼察。
李鼎秉啓曰,禁將訓將兼察,御將摠戎使兼察事,命下矣。兼察禁衛大將朴宗慶,兼察御營大將金基厚,竝卽牌招聽傳敎,何如?傳曰,允。
傳于朴宗薰曰,諸承旨持公事入侍。
朴宗薰啓曰,諸承旨持公事入侍事,命下矣。六房無公事,不得入侍之意,敢啓。傳曰,知道。
李希祖,以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月十九日卯時,衣襨·香燭·祭品奉詣吉日,同月二十日辰時俱吉云。以此日時擧行之意,敢啓。傳曰,知道。
徐長輔啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥試所進,持平尹庠圭牌招啓辭未下,監察茶時之意,敢啓。傳曰,知道。
傳于朴宗薰曰,召對爲之。
傳于朴周壽曰,別講爲之。
以獻納林景鎭牌不進罷職傳旨,傳于徐長輔曰,只推。
傳于李鼎秉曰,武科殿試,訓鍊院命官爲之。
李鼎秉,以訓鍊都監言啓曰,本局哨官元永道,身病甚重,勢難察任,改差,何如?傳曰,允。
又以武一所試官意啓曰,臣所今日平明開場,鐵箭自呂字試取,而依昨日例,仍爲捧講之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日片箭應射擧子,自寒至號字,合爲一千七百人內,入格一百七十一人,昨日入格一百五十人,合數三百二十一人矣。片箭旣已畢試,而鐵箭與捧講擧子,自寒字至律字,六百五十人內,鐵箭入格四十三人,昨日入格五人,合爲四十八人,捧講入格九人,昨日入格十五人,合爲二十四人矣,日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子一千九十四人內,入格一百六人矣,日暮姑停之意,敢啓。傳曰,知道。
丙子九月初二日辰時,上御熙政堂。召對入侍時,參贊官朴宗薰,持論語第五卷,侍讀官林處鎭,持論語第五卷,檢討官李鍾穆,持論語第五卷,檢校待敎李鶴秀,持論語第五卷,假注書申萬休,持論語第五卷,記注官李昌瑞,持論語第五卷,別兼春秋金道喜,持論語第五卷,以次進伏訖。上命開卷讀之。處鎭讀自子曰孝哉,止昆弟之言。上曰,下番讀之。鍾穆讀自南容,止以其子妻之。上曰,參贊官讀之。宗薰讀自季康子,止不可徒行也。上曰,閣臣讀之。鶴秀讀自顔淵死,止二三子也。上曰,文義陳之。處鎭曰,此章曰南容三復白圭,此則衛武公抑詩之辭也。抑詩曰白圭之玷尙可磨也,斯言之玷不可爲也,玷磨之義,不但在於斯言而已,然百行萬事,皆以玷磨之義推之,則實爲學文上緊要,是故衛武公九耋暮年,猶以此箴警,至今稱之以賢君。若以此章文義,施之於御世敷敎之化,則其功用甚大,玷磨工夫,惟願深加省察焉。上曰,下番陳之。鍾穆曰,上番所奏好矣。此乃抑詩之辭,衛武箴警自修者也。惟我英宗大王,八十寶齡,五十年致治之德,以此抑詩,每發於絲綸,親誦於經筵,猗歟盛哉。我殿下繼志述事之念,亦於此章,益加體念焉。上曰,參贊官陳之。宗薰曰,臣別無可陳者矣。上曰,閣臣陳之。鶴秀曰,上下審所陳好矣。大抵古之君子,言行一致,故日用事爲之間,眞實做去,表裏如一,若或徒其言而無其實,則非所以日進於善也。今此南容之三復者,可見其謹字之下工,而一言一行之稍欲自修者,猶能如此,況帝王出治之道,尤以躬行爲本,然後政令施措,動中彝則,古昔明王之治,庶可竝美於今日。伏願深留聖念焉。上掩卷,命退,玉堂及閣臣先退。宗薰奏曰,今番庭試,鄕儒大會,厥數甚多云。在前文武合施於春塘臺,固多已例,而今番規矩,旣是三技,儒生又極衆多,必有狹窄窘速之慮,故敢此仰達矣。上命書傳敎曰,武科殿試,訓鍊院命官爲之。宗薰曰,今番規矩中貫革,以一百二十步一中二分受點矣。貫革步數在法典,本爲一百五十步,而或以百四十·百三十步受點時亦多矣。至於百二十步,則乃是柳葉箭步數也,以此步數,只取一中,其例絶罕,故敢此仰達矣。上曰,原單子還入,可也。仍命退,承史以次退出。
丙子九月初二日午時,上御暎花堂。別講入侍時,參贊官朴周壽,持孟子第二卷,侍讀官林處鎭,持孟子第二卷,檢討官李鍾穆,持孟子第二卷,檢校待敎李鶴秀,持孟子第二卷,假注書金周默,持孟子第二卷,記注官李昌瑞,持孟子第二卷,別兼春秋金道喜,持孟子第二卷,以次進伏訖。上命開卷讀之。處鎭讀自北宮黝,止必反之。上曰,下番讀之。鍾穆讀自孟施舍,止無懼而已矣。上曰,參贊官讀之。周壽讀自孟施舍似曾子,止守約也。上曰,閣臣讀之。鶴秀讀自昔者曾子,止曾子之守約也。上曰,文義陳之。處鎭曰,此章孟子語勇之訓,儘可觀矣。挾泰山以超北海,所以語勇於梁王也,一怒而安天下,所以語勇於齊王也,勇有大小,而此章語勇之最可觀者,亦在於孔夫子縮與不縮之訓矣。縮有正直之義,則誰能撓奪之哉?勵精圖治,君德之正道也,自彊不息,君道之直體也,若有不縮於董百官章百姓之治,則帝王之勇,豈復有大於此者乎?伏願殿下,懋哉懋哉。上曰,下番陳之。鍾穆曰,閣臣所講之章曰,曾子之守約也。此一約字,其義甚奧,蓋約者,要約也,要約者,反己循理也。曾子聞勇於孔子,故其勇非比於孟施舍·北宮黝之匹夫勇也,專以反己循理,爲不奪之勇,可謂大哉。宋之相臣韓琦,不動不撓,措天下於泰山磐石之安,此亦學得守約之勇也,此章之約字,最可省覽處,故敢此仰達矣。上曰,參贊官陳之。周壽曰,臣則別無可奏者矣。上曰,閣臣陳之。鶴秀曰,別無可陳者矣。上掩卷。仍命退,諸臣以次退出。
上在昌德宮。停常參·經筵。
李鼎秉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李希祖啓曰,明日常參·經筵,取稟。傳曰,停。
李鼎秉啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,仁遮外萬戶尹得燁下直,長弓一張,長箭一部,片箭一部,筒兒一箇賜給。
以持平尹庠圭,正言具宜默牌不進罷職傳旨,傳于徐長輔曰,只推。
朴宗薰啓曰,假注書金周默,身病猝重,勢難察任,今姑改差,何如?傳曰,允。
傳于李希祖曰,召對爲之。
傳于朴宗薰曰,諸承旨持公事入侍。
傳于金箕殷曰,別講爲之。
李希祖啓曰,在前親臨庭試,有時原任大臣入侍之例,今番則何以爲之?敢稟。傳曰,依例爲之。
又啓曰,在前親臨庭試,有宗宰磨鍊入侍之例,今番則何以爲之?敢稟。傳曰,依例爲之。
徐長輔啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥試所進,持平尹庠圭傳旨未下,監察茶時之意,敢啓。傳曰,知道。
傳于金箕殷曰,坐直承旨入侍。
金周默改差,代以李源祚爲假注書。
李鼎秉,以都摠府言啓曰,副摠管任聖說,以禁衛中軍,軍兵等中日試射放事,南別營晝仕出去之意,敢啓。傳曰,知道。
朴宗薰,以吏曹言啓曰,贈諡文靖公洪樂命延諡,今九月初八日,定行於忠淸道牙山縣云矣,敢啓。傳曰,知道。
李希祖,以禮曹言啓曰,卽接晉州幼學陳以采所志,則以爲,族弟鴻德,嫡妾俱無子,以其同姓八寸弟以成第二子尙圭,欲爲繼後,兩家相議完定,未及禮斜,而兩邊父母俱歿,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記,曾有筵奏定式,而門長陳以采所訴旣如此,依定式,陳以成第二子尙圭,立爲陳鴻德之後,何如?傳曰,允。
李鼎秉,以兵曹言啓曰,今九月初六日丙子重試對擧庭試武科,訓鍊院命官殿試時,直赴殿試人應試·應頉區別,別單書入之意,敢啓。傳曰,知道。
又以訓鍊都監言啓曰,本局分授都城肅靖門西邊第七城廊近處體城二間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
又以禁衛營言啓曰,本營千摠李仁達,身病猝重,勢難察任,改差,何如?傳曰,允。
又以禁衛營言啓曰,本營字內崇禮門東邊體城四間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
徐長輔,以刑曹言啓曰,因武二所啓辭,符同衛軍,科場用情,含慍譏校,作黨毆打之李承明,嚴刑遠配,以嚴科場事,命下矣。謹依傳敎,捉致承明,嚴刑究問,則鐵箭放射之時,嗾囑衛軍,作奸於步數之罪,箇箇遲晩,而毆打譏校,則身在場內,故場外鬪鬨之擧,初不知之云矣。謹按律文,則大典通編武科條,有曰科場用奸者,邊遠充軍,李承明依此律,平安道三和府,邊遠充軍,定配所旣爲押送之意,敢啓。傳曰,知道。
朴周壽,以鑄錢所言啓曰,鑄錢,依定奪,今月初六日爲始,鑄字洞均役廳倉內,設所開鑄之意,敢啓。傳曰,知道。
李鼎秉,以武一所試官意啓曰,臣所今日鐵箭應射擧子,自呂字至號字,合爲一千五十人內,入格四十五人,昨日入格四十三人,再昨日入格五人,合爲九十三人矣。鐵箭旣已畢試,而捧講擧子,自呂字至水字,合爲七百五十人內,入格二十一人,昨日入格九人,再昨日入格十五人,合爲四十五人矣,日暮姑停之意,敢啓。傳曰,知道。
又以武一所試官意啓曰,臣所今日平明開場,自玉字仍爲捧講之意,敢啓。傳曰,知道。
又以武一所試官意啓曰,臣所今日捧講擧子,自玉字至號字,合爲三百人內,入格二十五人,前三日入格四十五人,合爲七十人矣,各技皆已畢試,今方計劃,修正榜目之意,敢啓。傳曰,知道。
又以武二所試官意啓曰,臣所今日應講擧子三十七人內,入格二十人,而日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子一千四十人內,入格一百十四人,昨日入格一百二人,再昨日入格二十人,合二百三十六人,今已畢試,仍爲捧講之意,敢啓。傳曰,知道。
又以武二所試官意啓曰,臣所今日平明開場,昨日未畢講擧子,仍爲捧講之意,敢啓。傳曰,知道。
又以武二所試官意啓曰,臣所今日應講擧子五百二十七人內,入格二百一人矣,各技纔已畢試,今方計劃,修正榜目之意,敢啓。傳曰,知道。
禁府啓目粘連,向前李德恒·全致常等亦,擧行不謹,罪雖諉於該吏,宿衛闕直,法自在於刑書,竝只以此照律,何如?判付啓,依允。又啓目粘連,向前趙存中·洪栒等,宿衛闕直,雖出意慮之外,察飭不預,難免疎忽之失,竝只以此照律,何如?判付啓,依允。又啓目粘連,向前李種運亦,昧例雖緣生疎,失措有損事體,以此照律,何如?判付啓,依允。又啓目粘連,向前李運恒亦,斲斗生奸,旣云不遠,而復小卜爲弊,亦是襲謬之失,而徵逋興怨,可知措處之失宜,耕牛勒奪,亦見不嚴,以此照律,何如?判付啓,依允。又啓目粘連,向前趙大福亦,異國船之未及問情,旋卽放還,論以事勢,不足怪,準以邊情,難免疎忽,以此照律,何如?判付啓,依允。又啓目粘連,向前嚴燾亦,替書誤字,雖在遞職之後,不察之失,固所難免,以此照律,何如?判付啓,依允。又啓目粘連,向前徐良輔亦,許多人之濫杖致斃,可見殘暴之實,錢·米·租之非法取用,亦係貪黙之罪,論其所犯,俱在罔赦,而其所致斃,旣非當下致命,則較之已勘之前罪,尙云稍輕,外此所犯,罔非罪上添罪,而比之人命之殺死,猶屬細故,量罪準法,律無以加,依前還發配所,何如?判付啓,依允。又啓目,牙山前縣監尹慶烈原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,溫陽前郡守李儒亨原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,武臣兼宣傳官吳興謙原情云云。傳旨內辭緣,泛稱遲晩,刑推得情,何如?判付啓,除刑推爲良如敎。
又以義禁府言啓曰,卽接月令醫員洪得運手本,則時囚罪人李儒亨屢朔泄痢之餘,處冷添劇,登溷頻數,咳喘轉甚,不省四到,症形危重云。罪人病勢如此,則一邊保放,一邊草記,曾有定式矣。李儒亨姑爲保放之意,敢啓。傳曰,知道。
又以義禁府言啓曰,保放罪人李鍾運,還囚議處以入,而病勢一向未差,仍爲保放之意,敢啓。傳曰,知道。
禁府啓目粘連,向前尹慶烈亦,歉荒容有其說,數爻亦不甚多,而糴法本自嚴重,未捧難免溺職,以此照律,何如?判付啓,依允。又啓目粘連,向前吳興謙亦,近日科場,日漸淆雜,無奸不有,看作伎倆,隨其現發,當爲勵百,依法典照律,何如?判付啓,依允。又啓目粘連,向前李儒亨亦,囚供雖諉之流逋,道啓旣差是丁寧,揆以法意,有難參恕兺除〈良〉,今春新有筵稟定式,以此照律,何如?判付啓,依允。又照目粘連,前假注書嚴燾矣本府議啓內,替書誤字,雖在遞職之後,不察之失,固所難免,以此照律,罪笞四十收贖,附過還職,〈私罪〉。奉敎依允爲旀,功減一等爲良如敎。又照目粘連,通禮院左通禮李鍾運矣本府議啓內,昧例雖緣生疎,失待有損事體,以此照律,罪笞四十收贖,附過還職,私罪。奉敎依允爲旀,功減一等爲良如敎。又照目粘連,武兼李德恒·全致常等矣本府議啓內,擧行不謹,罪雖諉於該吏,宿衛闕直,法自在於刑書,竝只以此照律,罪笞五十收贖,解見任別叙竝只私罪。奉敎依允爲旀,竝只功減一等爲良如敎。又照目粘連,都摠都事趙存中·洪栒等矣本府議啓內,宿衛闕直,雖出意慮之外,察飭不預,難免疎忽之失,竝只以此照律,罪笞四十收贖,附過還職,竝只私罪。奉敎依允爲旀,竝只功減一等爲良如敎。又照目粘連,鏡城前判官李運恒矣本府議啓內,斲斗生奸,旣云不遠,而復小卜爲弊,亦是襲謬之失,而徵逋興怨,可知措處之失宜,耕牛勒奪,亦見操束之不嚴,以此照律,罪杖八十收贖,奪告身三等,私罪。奉敎依爲旀,功減一等爲良如敎。又照目粘連,馬梁前僉使趙大福矣本府議啓內,異國船之未及問情,旋卽放還,論以事勢,誠不足怪,準以邊情,難免疎忽,以此照律,罪杖八十收贖,奪告身三等,私罪。奉敎依允。
徐長輔,以義禁府言啓曰,時囚罪人徐良輔議處結語內,量罪準法,律無以加,依前還發配所,何如?判付內,依允事,命下矣。徐良輔咸鏡道穩城府,依前還發配所,而發遣府書吏,押送之意,敢啓。傳曰,知道。
吏曹啓目粘連,啓下是白有亦,因平安道宣川幼學方五相上言義禁府覆啓節該,方萬規罪名,特爲蕩滌,而其弟聖規名在歲抄中,令該曹稟處事依回啓施行事判下敎是乎所,觀此上言內辭緣,則以爲,辛壬之禍,凶徒逆豎,內外紏結,讐視建儲之義,肆爲上及之計,屠戮忠賢,誣逼殿宮,逆鏡首倡,末有尹恕敎之疏,而陰憯凶悖,甘作鏡賊之殿後,臣矣身曾祖故造紙別提臣萬規,不勝憤冤,遂上辦誣之章,卽承恩批,恕敎之徒,視若私讐,必欲厮殺而後已。至使斷斷一介,竟罹慘禍,九重深遠,孤忠莫暴。亟令本司,特雪臣矣身曾祖萬規之冤,更令歲抄單子,抹去臣矣身曾祖之弟故典籍臣聖規之名字,以伸至痛亦爲白有臥乎所,方萬規之幾年抱冤,今旣昭雪,則其弟聖規之株連罷削,宜蒙疏滌之典。身故後蒙敍,亦多已例,而事係特恩,臣曹不敢擅便,上裁,何如?判付啓,依回啓施行爲良如敎。
吏曹參議李憲琦疏曰,伏以,臣父爲省先墓,日前往交河之地,忽自再昨,重添毒感,症形非細,委頓床席,寢食全闕,荒廬孤寄,看護無人,疾足專至,促臣歸視。臣自聞此報,神情飛越,按住不得,齎藥挈醫,晷刻難掩,投進短章,徑出城闉。伏乞聖明,察臣懇迫之私,本兼諸職,竝命鐫改,俾得專意救護,仍治臣擅離之罪,以肅朝綱焉。臣無任云云。省疏具悉。爾其勿辭往護。
丙子九月初三日辰時,上御熙政堂。召對入侍時,參贊官徐長輔,持論語第五卷,侍讀官李允謙,持論語第五卷,檢討官李鍾穆,持論語第五卷,檢校待敎李鶴秀,持論語第五卷,假注書申萬休,持論語第五卷,記注官李昌瑞,持論語第五卷,別兼春秋金道喜,持論語第五卷,以次進伏訖。上開卷命讀,允謙讀自季路問,止以俟君子。上曰,下番讀之。鍾穆讀自赤爾何如,止孰能爲之大。上曰,參贊官讀之。長輔讀自顔淵問仁,止我獨亡。上曰,閣臣讀之。鶴秀讀自死生有命,止遠也已矣。上曰,文義陳之。允謙曰,四子言志章,卽此篇中第一意義,讀此篇想此時,聖師賢弟,在座列侍,各以所懷,言其所尙,或有率爾而對者,或因聖問而對者,末乃有曾點捨瑟之對,其問答酬酢之間,氣像可觀,凡人之情,酬酢然後情志相孚,故古人雖於至尊之前,設難仰質,酬酢如響,有時承問而陳之,輒賜溫顔而受之,視若家人,少無間隔,如是而上之情志,下之忠悃,自然流通,此是盛世美事,而以今日講筵言之,臣等與承史·閣臣,入侍香案,敷陳文義之外,凡於民國事務,頻賜酬酢,則亦不無一得之見,可以仰裨聖德,故敢此仰達矣。上曰,下番陳之。鍾穆曰,四子言志章,上番講義甚好矣。然而子路曰比及三年,可使有勇,冉由亦曰比及三年,可使足民,三年者,久之義也。孔子有訓,亦以三年有成爲言,蓋莫非三年以後,始可論治效矣。竊以我朝當今之事觀之,內而各司郞官,外而各道守令,皆以久任然後,可論責成之效,此章文義比及三年之語,深加省覽焉。上曰,參贊官陳之。長輔曰,論語一部,皆是聖人師弟間動靜語默之可以爲法於後世者,而觀於四子之言志,則最是聖門言行問答之間,敎誘有方,和氣流通,千載之下,其規模氣像,盡在此章,而先儒所著夙興夜寐箴所云乃啓方冊,對越聖賢,夫子在座,顔·曾後先云者,政指此等處也。四子之造詣淺深,自不掩於其志之各言,而曾點之志,自然相合於夫子之志,故夫子所以有與點之褒,而當日函丈之筵,天地舒泰,襟懷灑落,不獨規規於事爲間而已矣。大抵人君頻接臣僚,從容答問,則情志交孚,酬酢如響,政治得失,閭閻疾苦,無不畢陳於筵席之前,而其氣像之和平?當如聖門之師弟矣。伏願勿以一時講讀而置之,必於此深加體念焉。上曰,閣臣陳之。鶴秀曰,有國所重,莫過於財與民而已,兩者俱或受弊,國將不得爲國,可不愼歟?魯人長府之改,便是可已不已者,故閔子之諷之,念財民之所重而發也。夫子之稱之,喜其言之中節而然也,雖以此章見之,治國之最所先務,亶在於節用而愛民,伏願留念焉。上掩卷。仍命退,諸臣以次退出。
丙子九月初三日辰時,上御熙政堂。諸承旨持公事入侍時,行都承旨朴宗薰,左承旨朴周壽,右承旨徐長輔,左副承旨金箕殷,右副承旨李鼎秉,同副承旨李希祖,假注書金周默·申萬休,記注官李昌瑞,別兼春秋金道喜,檢校待敎李鶴秀,以次進伏訖。上曰,公事讀之。宗薰曰,臣吏房無公事矣。周壽讀奏平安監司李相璜過時未葬,恤典題給啓本,上命書判付訖。長輔曰,臣刑房無公事矣。箕殷曰,臣工房無公事矣。鼎秉讀奏訓鍊院殿試節目,殿試改付標節目,開城留守金銑狀啓,邪學無乎事,江華留守徐能輔狀啓,邪學無乎事,上命書判付訖。希祖曰,臣禮房無公事矣。上命退,諸臣以次退出。
丙子九月初三日午時,上御熙政堂。別講入侍時,參贊官金箕殷,持孟子第二卷,侍讀官李允謙,持孟子第二卷,檢討官李鍾穆,持孟子第二卷,檢校待敎李鶴秀,持孟子第二卷,假注書申萬休,持孟子第二卷,記注官李昌瑞,持孟子第二卷,別兼春秋金道喜,持孟子第二卷,以次進伏訖。上開卷命讀,允謙讀自曰敢問,止遠矣。上曰,下番讀之。鍾穆讀自子貢曰,止可運之掌上。上曰,參贊官讀之。箕殷讀自所以謂,止非人也。上曰,閣臣讀之。鶴秀讀自惻隱之心,止不智也。上曰,文義陳之。允謙曰,此浩然章問答,一節深於一節,細究旨意,茫無涯畔,朱子集註與先儒定論,暸然垂訓,如臣淺見,更有何仰陳者,而其中不動心,最是存養之要訣,凡人七情之所發,每不免動心暴氣之歎,故遇事觸物,必制其心,然後雖或有動之時,亦庶幾持之愈固,非但學文工夫爲然,心身上保嗇攝養之效,亦可推驗於此,伏願留念焉。上曰,下番陳之。鍾穆曰,此章有曰國家閑暇,明其政刑,蓋政者正也,刑者齊其不齊也,明其政刑而後,可以言治效,其時卽國家閑暇之時也。勝國間於齊楚,問其事齊事楚之時,則其曰閑暇乎,鄒與魯鬨,有司死者三十三人,則亦可謂閑暇乎?勝鄒之刑政,未能明之於閑暇之時,故不免爲小國矣。第念我國四境之內,升平無事,正是刑政益明之時也,治之旣明,益求其明,則上文所訓賢者在位,能者在官,可觀於今日,而太平之治,可躋於無疆,省覽此章,區區之望也。上曰,參贊官陳之。箕殷曰,今日所奏諸章,無非後學所可柯則,實爲人君所當鑑戒者,而摠而論之,浩然章知言一句語,尤爲切實。蓋知言云者,卽盡心知性,究極此理,識得是非,辨其善惡之謂,而苟能的知此理,擇而固執,則以下諸章,何以爲假仁,何以爲行仁,何以則明其政刑,何以則自求多福,如何是無敵於天下,如何是不忍之政,許多事皆可實見實得,暸然心胸,而外此取人官人之際,亦當聽其言辨其人,邪正賢否,自無所逃,而無智愚竝用,賢邪雜進之弊矣。伏願特於知言一句上,深加體念焉。上曰,閣臣陳之。鶴秀曰,上下番已陳之,臣則別無可陳者矣。上掩卷。仍命退,諸臣以次退出。
丙子九月初三日申時,上御熙政堂。坐直承旨入侍時,右承旨徐長輔,左副承旨金箕殷,假注書申萬休,記注官安亨鎭·李昌瑞,以次進伏訖。上曰,公事讀之。長輔讀奏黃海監司李勉昇啓本,罪人鄭石哲甕津府到配事,命書判付訖。箕殷曰,臣工房無公事矣。上命退,承史以次退出。
上在昌德宮。停常參·經筵。
徐長輔啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
李希祖啓曰,明日常參·經筵,取稟。傳曰,停。
李鼎秉啓曰,武一所監試官先進參後謝恩命下之後,司諫姜浚欽不爲肅謝,自外徑歸,事甚未安,推考,何如?傳曰,允。
傳于徐長輔曰,召對爲之。
傳于李鼎秉曰,別講爲之。
李希祖啓曰,校理李允謙,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考,何如?傳曰,允。
徐長輔啓曰,大司憲宋穉圭,掌令姜世鷹,持平閔哲儒在外,執義崔時淳試所進,掌令兪應煥,持平尹庠圭牌不進,監察茶時之意,敢啓。傳曰,知道。
以掌令兪應煥,持平尹庠圭,司諫姜浚欽,獻納林景鎭,正言具宜默牌不進罷職傳旨,傳于徐長輔曰,只推。
李希祖啓曰,卽者議政府錄事來言,左議政韓用龜以爲,卽伏承批旨下者,辭敎截嚴,衷情震剝,不敢偃處私次,走伏金吾門外,恭俟鈇鉞之誅云,仍納命召。何以爲之?敢稟。傳曰,還傳命召。
傳于李希祖曰,卿愈往而愈過矣,此豈謂卿眞如是也?卿若出城則爲如是也,過矣過矣。卿其卽爲安心還第事,遣史官傳諭于左議政。
以咸鏡監司李羲甲狀啓,甲山府使李春熙親病危篤,廢却公務,不得已罷黜事,傳于李希祖曰,令該曹口傳差出,催促下送。
李希祖啓曰,武二所監試官崔時淳先進參後謝恩命下之後,不爲肅謝,自外徑歸,事甚未安,推考,何如?傳曰,允。
李希祖,以禮曹言啓曰,卽接宗廟署所報,則今初六日庭試時,本署官員,俱爲觀光云矣。依定式臣曹佐郞黃燾,差送假官代直後,使之赴擧之意,敢啓。傳曰,知道。
又以禮曹言啓曰,卽接永禧殿官員所報,則今初六日庭試時,兩官俱爲觀光云矣。依定式假官一員,令吏曹以成均館官員口傳啓下,以爲替直後赴擧之地,何如?傳曰,允。
李鼎秉,以兵曹言啓曰,今此丙子重試對擧庭試武科訓鍊院命官殿試時,執鼓官當以訓鍊正塡差,而訓鍊正趙存慶,方在呈辭在外,無以擧行,依近例以訓鍊副正金學箕塡差之意,敢啓。傳曰,知道。
徐長輔,以義禁府言啓曰,今初六日親臨春塘臺文科庭試訓鍊院武科殿試時,本府都事九員,皆爲赴擧,只有武都事一員,當直入直都事,本府入直都事,公事回公都事,靑陽門·弘化門·月覲門·集春門·通化門武所禁亂官都事,無以推移,假都事八員,令該曹口傳差出,以爲分排之地,何如?傳曰,允。
左議政韓用龜疏曰,伏以,臣抱至迫之懇,犯必死之罪,奔走呼號,如窮無歸者,五旬有七日。惟我殿下,特垂覆燾之澤,俯憐窮隘之情,遂以體諒之意,敎告於綸綍之間,臣於病伏之中,蹶然而起,攢手而祝曰,上天之仁,無物不遂,有如是矣。聞此敎而猶復逡巡,則是不信聖人之言也,臣豈敢也?於是乎戴罪包羞,重入城闉,不覺顔騂而背汗,及承恩諭,冒登前席,申暴未畢之血懇,仰冀曲副之隆恩,而天聽邈然,大失所圖,周旋阼階,措躬無所,臣之斷斷微忱,若能孚格宸心,則豈以體下之盛德,終靳所欲之必從乎?此尤臣之滿心惶恧,求死而不得者也。臣以復尋鄕路,質言於筵退之時,臣豈欲便訣堯·舜,木石與居,而蓋有不得已者存乎中耳。且臣惶隘奔逬,觸冒霜冷,宿疾復谻,委頓叫楚,不但跬步之間,姑難蠢動,竊庶幾聖心開悟,諒其勢而悶其情,鞶褫之音,不日斯降,遲徊顒俟者,今已屢日,而處分不下,衷情抑塞,玆不得〈不〉悉罄腔血,又此呼籲於天地父母之前。伏願哀憐而垂察焉。臣無任云云。答曰,省疏具悉卿懇。卿終不入來,故予心悶菀,以有體諒之道爲敎。卿入來補予,國事稍定之後,予始體諒,則予不爲虛言,卿亦得當,而今復欲出城,豈不悻悻乎?若欲卽爲體諒,卿不入來,予可許之,何爲入來之後乎?君臣之間,貴相知心。卿試思之。如是而卿不回心,是悖通重而予諭輕也,非予負卿,卿實負予。望卿諒予至懇,勿復爲過擧,幡然安心視事。仍傳于李希祖曰,此批答,遣史官傳諭于左議政。
校理李允謙疏曰,伏以,臣之八耋老母,自來病情,殆無寧日,而幸因症之稍減,神氣之小安,日前就直矣。卽接家信,臣母病勢,適因將攝之失宜,猝然添劇,委頓床笫,神息危綴,家僮踵至,促臣歸視。臣自聞此報,心神飛越,未暇替直,忙陳短章,徑出禁扄。伏乞聖慈,俯垂矜諒,亟命遞改臣職,俾便救護,仍治臣擅離之罪,以肅朝綱,千萬至祝。臣無任云云。答曰,省疏具悉。爾其勿辭救護。
丙子九月初四日午時,上御熙政堂。召對入侍時,參贊官徐長輔,持論語第五卷,侍讀官李允謙,持論語第五卷,檢討官李鍾穆,持論語第五卷,假注書李源祚,持論語第五卷,記注官安亨鎭,持論語第五卷,別兼春秋金道喜,持論語第五卷,以次進伏訖。上開卷命讀,允謙讀自子貢問政,止吾猶不足,上曰,下番讀之。鍾穆讀自如之何其,止在家必聞。上曰,參贊官讀之。長輔讀自樊遲從遊,止非惑與,上曰,閣臣讀之。俊輔讀自樊遲問仁,止以友輔仁。上曰,注書讀之,賤臣讀自論語集註,止子將奚先。上曰,上番讀之。亨鎭讀自子曰必也,止苟而已矣。上曰,下番讀之。道喜讀自樊遲學稼,止雖令不從。上曰,文義陳之。允謙曰,子貢問政,夫子以足食足兵民信答之,而及其再問,而必不得而去之,則寧去食去兵,而信終不可去。蓋軍民一也,苟能足食,則雖無兵,猶可以與民守之,而至於無食,則雖有兵不能守,此理勢之所必至,而夫子猶以爲可去者,豈不以信,爲王政之本,而無信則國不能爲國耶?今以人道言之,信居五常之一,有如五行之土,周包於四者之中,仁義禮智,非信則不能爲全德,而人君發政施令之際,一信字不可暫忽。雖以今時言之,每當綸綍之頒下於諸道也,民之見之者,莫不曰王言一出,信如四時,若於注措之間,小欠誠信之道,則彼至愚而神者,豈不知之乎?伏望於此等處,益加省察焉。上曰,下番陳之。鍾穆曰,顔淵篇末章曰以友輔仁,而集註曰取善以輔仁,此章之旨,本謂朋友相規之義,而推而論之,則君臣之間,輔仁二字,亦可用之。今以天道言之,則四時之佐,五行之吏,相輔而後歲功成,以治道言之,則舜有臣五人,周有亂臣十人而天下治,此豈非輔仁之大者乎?目今聖明在上,如天之仁,而亦必取人之善而後,方可謂集大成之道,若使賢者在位,能者在職,庶官百僚,各當其任,有以盡輔佐之功,則君德曰就高明,治化自躋隆洽。伏願深留聖意於輔字之義焉。上曰,參贊官陳之。長輔曰,玉堂所奏甚好,臣別無可陳者矣。上曰,閣臣陳之。俊輔曰,臣亦無可陳者矣。上曰,注書誰也?長輔奏曰,李源祚矣。上曰,父名誰也?賤臣對曰,前掌令臣李奎鎭是臣父矣。上命掩卷。仍命退,諸臣以次退出。
丙子九月初四日申時,上御熙政堂。別講入侍時,參贊官李鼎秉,持孟子第二卷,檢校直閣徐俊輔,持孟子第二卷,侍讀官李允謙,持孟子第二卷,檢討官李鍾穆,持孟子第二卷,假注書李源祚,持孟子第二卷,記注官李湜,持孟子第二卷,別兼春秋金道喜,持孟子第二卷,以次進伏訖。上開卷命讀,允謙讀自不仁不智,止不屑就也。上曰,下番讀之。鍾穆讀自柳下惠,止君子不由也。上曰,文義陳之。允謙曰,子路聞過則喜,喜則必改,大禹聞昌言則拜,拜則必遷,至於帝舜之捨己從人,尤有大焉。大抵人不能無過,而有過而改之則與無過同,故雖以如是之聖賢,亦必以屈己從善爲言,如所謂改過弗吝,過則不憚改,皆指此也。爲人君者,設或有過中之擧,朝廷諫爭之臣,若進匡規之言,則必也虛心聽納,改之毋吝,體風雷遄復之象,有日月復明之美,則爲禹爲舜,亶在於是。伏願深留聖念於此章之旨焉。上曰,下番陳之。鍾穆曰,初章曰仁者如射,正己而發,發而不中,不怨勝己者,反求諸己而已矣。蓋正之爲言,卽正心之正字而已者,修身之謂也,苟能正心而修身則仁在其中。以是推之,治平之道,亦不外是矣。此章別無深奧之旨,而最切於反躬省察之功。伏望益加體念焉。上曰,參贊官陳之。鼎秉曰,取人之善而爲善,則人之善卽己之善也。今日講官所奏,莫非補益聖體之言,深加留念,是臣區區之望也。上曰,閣臣陳之。俊輔曰,臣無可陳者矣。上命掩卷。仍命退,諸臣以次退出。
上在昌德宮。停常參·經筵。
藥房副提調朴宗薰啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李希祖啓曰,明日殿座相値,再明日·三明日光陵忌辰祭齋戒正日相値,視事頉稟之意,敢啓。傳曰,知道。
李鼎秉啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而左議政韓用龜胥命,右議政金思穆有身病,不得來會云矣,敢啓。傳曰,知道。
傳于金箕殷曰,召對爲之。
傳于朴宗薰曰,諸承旨持公事入侍。
傳于李鼎秉曰,別講爲之。
徐長輔啓曰,卽者義禁府都事來言,左議政韓用龜今方胥命於金吾門外云。係是大臣去就,敢啓。傳曰,知道。
李鼎秉啓曰,卽者議政府錄事來言,左議政韓用龜以爲,臣之所被嚴旨,萬萬震懍,有非臣子所敢承聞者。雖伏承還第之敎,未蒙勘處之前,不敢冒歸私次,仍爲胥命云,仍納命召。何以爲之?敢稟。傳曰,命召還傳。
徐長輔啓曰,大臣胥命金吾,則該府都事卽時言送本院,自是例也,而去夜左議政韓用龜胥命後,禁府今始來言,以致大臣去就之如是遲滯者,事甚未安。當該堂上推考,該都事所當勘處,而本院請推之外,無他可施之罰,何以爲之?敢稟。傳曰,允。拿處。傳曰,謂卿見俄諭,卽爲幡然還第,猶此胥命,豈所望於卿乎?然卿旣以此難安,卿若卽爲安心還第,不復爲過擧,則予亦卽當還收矣。仍傳于李希祖曰,此批答,遣史官傳諭于左議政。
事變假注書權偌書啓,臣敬奉聖諭,馳往傳諭于議政府左議政韓用龜胥命所是白乎則,以爲,臣洊承恩諭於泥首俟命之中,其所以開誨而慰撫之者,愈往愈摯,至有還第後卽當還收之敎。臣旣承此曠絶之恩言,如得出死而入生,今方冒還私次,恭俟處分云矣,敢啓。傳曰,知道。傳于朴宗薰曰,左相已還第,疏批中悖通重而予諭輕也八字,還收。
傳于李希祖曰,今番庭試試紙,大好紙雜用。
傳于李希祖曰,每當科時,試官之專事違牌,紀綱所在,萬萬駭然。今番則政院各別申飭,初牌皆令入來,若違牌,勿爲呼望。
李鼎秉啓曰,今此試官望中時無職名人,令該曹口傳付軍職,何如?傳曰,允。
兵曹口傳政事,副護軍單徐鼎輔·李止淵。
李希祖啓曰,讀券官韓用鐸,特敎嚴飭之下,謂有情勢,奉牌闕外,無意承膺,事體所在,誠極未安,推考,何如?傳曰,允。嚴飭之下,奉牌闕外,萬萬未安,仍以前牌,催促入來。
又啓曰,對讀官韓兢履,特敎申飭之下,謂有情勢,奉牌闕外,終不承膺,事體所在,誠極未安。所當重勘,而本院請推之外,無他可施之罰,何以爲之?敢稟。傳曰,莫重國試,稱以情勢,奉牌闕外,萬萬寒心。從重推考,仍以前牌催促,違牌,勿爲呼望。
傳于李希祖曰,行護軍李龍秀·金相休·金會淵,禮曹參判金履載,兵曹參判李志淵,行護軍申在明·尹魯東,漢城右尹趙鐘永,行護軍尹益烈·金啓河,竝讀券官加差下,行副護軍李箕淵·韓義運·愼宜學,工曹參議韓翼鎭,校理李鶴秀,副司直朴綺壽,副校理洪獻謨,副司直金蘭淳,文學李若愚,副司果金炳球,竝對讀官加差下。
徐長輔啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納林景鎭,正言具宜默牌不進罷職傳旨,傳于徐長輔曰,只推。
李鼎秉啓曰,明日訓鍊院武科殿試時,兩司當爲進參,城上所牌招言送,何如?傳曰,允。
又啓曰,明日訓鍊院武科殿試時,命官何大臣進去乎?敢稟。傳曰,金判府事進去。
傳于李鼎秉曰,武科殿試命官判府事金載瓚有頉,代行知敦寧金在昌命官兼進。
傳于李鼎秉曰,別雲劍望李彦植勿施,其代以永明尉洪顯周爲之。
傳于李鼎秉曰,出宮門路,以協陽門爲之。
吏曹口傳政事,以李宗祥爲甲山府使。
朴宗薰,以吏曹言啓曰,新除授成均館典籍李憲祚呈狀內,矣身素患痰癖之症,當此換節之時,一倍添劇,時日內萬無起動供職之望云。身病旣如是沈篤,則有難强令察任,改差,何如?傳曰,允。
朴周壽以鑄錢所言啓曰,本所郞廳尹致猷職務相妨,無以擧行,事甚苟艱,今姑改差,其代以戶曹正郞李德彬差下,除本仕,使之專意察任,何如?傳曰,允。
李鼎秉,以兵曹言啓曰,明日殿座時,侍衛禁軍等,別將當爲率領,而別將吳毅常以宗宰進參矣。二番內禁衛將鄭煥宗,使之兼別將擧行之意,敢啓。傳曰,知道。
又以兵曹言啓曰,直赴殿試奉承傳馬兵池昌元等二百二十四人,會試人馬兵朴莫大等二十二人,隨其錄名,許赴於明日殿試之意,敢啓。傳曰,知道。
又以兵曹言啓曰,卽接濟州人李膺良·李膺彦等呈狀,則李膺良去己巳年增廣武科初試入格,李膺彦去癸酉年增廣武科初試入格,而連値遭故,未得赴試,今始上來,願赴於今番庭試殿試云。濟州人初試入格者許赴他科,已有定式,依例許赴於明日殿試,何如?傳曰,允。
又以御營廳言啓曰,今此春塘臺親臨庭試文科試取時,東營入直軍二十名,弘化門外排立,集春營入直軍二十名,月覲門外排立矣。當夜宮墻外巡邏,無以分排,出番鄕軍十名添入於東營,二十名添入於集春營,各該入直將官率領警巡之意,敢啓。傳曰,知道。
又以摠戎廳言啓曰,北漢訓鍊都監字內城堞頹圮處,自該營八月二十八日始役,今日畢築之意,敢啓。傳曰,知道。
徐長輔,以義禁府言啓曰,時囚罪人吳興謙告身盡行追奪,限己身絶島水軍充定照律公事判付內,依允事,命下矣。吳興謙告身盡行追奪,全羅道萬頃縣古群山絶島,限己身水軍充定,而以議啓內辭意,具罪目依例發遣府羅將,押送配所,何如?傳曰,允。
義禁府言啓曰,保放罪人李儒亨還收照律以入之意,敢啓。傳曰,知道。
禁府照目粘連,,牙山前縣監尹慶烈矣本府議啓內,歉荒容有其說,數爻亦不甚多,而糴法本自嚴重,未捧難免溺職,以此照律,罪杖八十收贖,奪告身三等,私罪。啓,奉敎依允爲旀,功減一等爲良如敎。又照目粘連溫陽前郡守李儒亨矣本府議啓內,囚供雖諉之流逋,道啓旣若是丁寧,揆以法意,有難參恕兺除良,今春新有筵稟定式,以此照律,罪逋穀未收殺之前,禁錮勿揀赦典,私罪。啓,奉敎依允。又照目粘連,,武臣兼宣傳官吳興謙矣本府議啓內,近日科場日漸淆雜,無奸不有,看作伎倆,隨其現發,當爲勵百,依法典照律,罪告身盡行追奪,限己身絶島水軍充定,私罪。啓,奉敎依允。
行知中樞府事南公轍疏曰,伏以,臣於病伏涔涔之中,伏奉試牌,其在不俟駕之義,固當竭蹶趨承之不暇,而臣之已成病痼,聖明之所俯燭,而通朝之所共知也。精神凡百,不可與聞於莫重考試之役,而又於近日以來,重患毒感,頑痰凝結,咳嗽倍劇,食飮全却,達夜叫苦,藥餌終無見效,元氣隨而脫落,實無時日內束帶轉動之勢。勿爲呼望飭敎又下,而自犯逋慢之誅,惶悶迫隘,如添一症。伏乞殿下,俯垂諒察,亟收牌召之命,仍治臣瀆擾之罪,使朝綱肅而私分安焉。臣無任云云。答曰,省疏具悉。卿其勿辭,調理行公。
上護軍朴宗來疏曰,伏以,臣見擬於春塘臺庭試讀券官之望矣,試事體嚴,往役義重,固當竭蹶不俟駕屨,而第臣自日前,忽患感冒痰癖,宿病從以闖肆,頭疼目眩,胸膈痞塞,怔忡又劇,神精昏瞀,食飮全却,動作甚艱,少或觸冷,輒復倍劇,兼以頑痰流注於頸項,回旋不得,閉戶深處,淹淹床笫者,已有日矣。蓋其春夏積病之餘,眞元不接,涼煖換節之際,諸症層加,今則日就沈篤,有添無感,藥餌不能責效,醫者爲之却步,以此病狀,房闥轉動,實無自力之望。顧何以束帶趨走於考試之列乎?天牌之下,飭敎繼降,而顧今病勢,蠢動無路。旣不能趨造嚴命,又不能隨詣朝房,臣罪至此,尤合萬殞。玆不得不疾聲呼籲,仰瀆崇嚴。伏乞聖慈,天地父母,特賜矜諒,亟許變通,仍治臣瀆擾之罪,以肅朝綱,以安私分,千萬幸甚。臣無任云云。答曰,省疏具悉。卿其勿辭,調理行公。
丙子九月初五日辰時,上御熙政堂。藥房入診入侍時,副提調朴宗薰,檢校直閣徐俊輔,假注書申萬休,記注官曺錫鯤,別兼春秋鄭基善,以次進伏,醫官吳千根·李漢臣·秦東秀·卞之淳·劉賢基·李命運,進伏楹外訖。宗薰曰,日氣淸涼,聖體,若何?上曰,一樣矣。宗薰曰,寢睡·水刺之節,何如?上曰,一樣矣。宗薰曰,王大妃殿氣候,何如?上曰,各殿宮氣候一樣矣。仍命醫官入診,千根·漢臣診候,退伏奏曰,脈候左右三部調均矣。宗薰曰,今番庭試,擧子多會,今日申時入場後,闕門若爲盡鎖,則不但夜不往來,且有擧子不盡入之慮。弘化·通化兩門鎖之,集春·月覲兩門開之,以爲鄕儒稍稍入之,似好矣。上曰,依此爲之。仍命退,諸臣以次退出。
丙子九月初五日辰時,上御熙政堂。召對入侍時,參贊官金箕殷,持論語第五卷,檢校直閣徐俊輔,持論語第五卷,侍講官李泰淳,持論語第五卷,檢討官李鍾穆,持論語第五卷,假注書李源祚,持論語第五卷,記注官曺錫鯤,持論語第五卷,別兼春秋鄭基善,持論語第五卷,以次進伏訖。上開卷命讀,泰淳讀自魯衛之政,止與聞之。上曰,下番讀之。鍾穆讀自定公問,止興邦乎?上曰,參贊官讀之。箕殷讀自〈曰〉一言而,止莫予違也。上曰,閣臣讀之。俊輔讀自如其善而,止喪邦乎?上曰,文義陳之。泰淳曰,此章可見聖王爲治之本末。蓋民雖富庶,而不能立學校明禮義以敎之,則有卽近禽獸之患矣。就以目今言之,國家富庶,亦已多讓於古,而敎化終不浹洽。伏願益懋聖學,以爲端本出治之道,則三代之治,庶可挽回矣。上曰,下番陳之。鍾穆曰,爲君難三字,其旨甚深,而其效甚大。夫難字與易字互對,而先難則易在其中,先易則其害甚大,故三代之治,亦以克艱厥后爲言,蓋與此章之旨同也。若能眞知爲君之難,則其功效不但止於一時之興邦,而億萬年祈永之方,亶在於是矣。上曰,參贊官陳之。箕殷曰,臣別無可陳者矣。上曰,閣臣陳之。俊輔曰,臣亦無可陳者矣。上命掩卷。仍命退,諸臣以次退出。
丙子九月初五日辰時,上御熙政堂。諸承旨持公事入侍時,行都承旨朴宗薰,左承旨朴周壽,右承旨徐長輔,左副承旨金箕殷,右副承旨李鼎秉,同副承旨李希祖,檢校直閣徐俊輔,假注書申萬休·李源祚,記事官李湜,別兼春秋鄭基善,以次進伏訖。上曰,公事讀奏也。宗薰曰,臣吏房無公事矣。周壽曰,臣戶房亦無公事矣。上曰,推考房有公事乎?長輔曰,無之矣。箕殷曰,臣工房亦無公事矣。鼎秉讀奏平安監司大國人去來事狀啓及副司果望筒訖。上命退,承史以次退出。
丙子九月初五日申時,上御熙政堂。別講入侍時,參贊官李鼎秉,持孟子第二卷,侍講官李泰淳,持孟子第二卷,檢討官李鍾穆,持孟子第二卷,檢校待敎李鶴秀,持孟子第二卷,假注書李源祚,持孟子第二卷,別兼春秋鄭基善,持孟子第二卷,以次進伏訖。上開卷命讀,泰淳讀自孟子集註,止辭以病。上曰,下番讀之。鍾穆讀自齊人無以,止莫如我敬王〈也〉。上曰,閣臣讀之。鶴秀讀自景子曰否,止不相似然。上曰,注書讀之。賤臣讀自豈謂是歟,止慢其二哉。上曰,上番讀之。基善讀自故將大有爲,止與有爲也。上曰,下番讀之。道喜讀自〈故〉湯之於伊尹,止不勞而伯。上曰,文義陳之。泰淳曰,天時不如地利,地利不如人和,蓋人和則衆心成城,雖有秦楚之堅甲利兵,亦不足畏,故易坎卦,有三險之訓,而其中王公之險,卽所謂人和也。然使人心親附於我,而不期和而自和者,惟在於人主之一心,此豈非體念處乎?上曰,下番陳之。鍾穆曰,次章曰輔世長民莫如德,夫君子之德,聖人之德,雖有大小之不同,而德則一也。此雖孟子自道之言,而人君出治之道,亦不外是,伏願深留聖意焉。上曰,參贊官陳之。鼎秉曰,此章曰君臣主敬,主敬故有不俟駕屨之義,君有命則奔走奉承,是臣職分之當然,而近來法綱解弛,無難違命,豈不寒心哉?今日試望,自上特敎申飭,故奉行之道,比前自別,此後則另加飭勵,以振頹綱,是所望也。上曰,閣臣陳之。鶴秀曰,臣別無可陳者矣。上命掩卷。仍命退,諸臣以次退出。
上在昌德宮。停常參·經筵。
庭試殿座罷後,內閣·政院·玉堂·藥房口傳問安。答曰,知道。
徐長輔啓曰,大司憲宋穉圭,掌令姜世鷹,持平閔哲儒在外,執義崔時淳未肅拜,掌令兪應煥呈辭,持平尹庠圭試所進,監察茶時之意,敢啓。傳曰,知道。
李鼎秉啓曰,臣鼎秉訓鍊院武科殿試進去,下直之意,敢啓。傳曰,知道。
傳于金箕殷曰,召對爲之。
傳于徐長輔曰,喧嘩不禁之禁喧郞廳拿處。
傳于李希祖曰,堂上對讀官徐俊輔·金逌根·鄭元容·趙貞喆讀券官加差下,入直玉堂·春坊·兵曹郞廳對讀官加差下。
傳于李希祖曰,今番庭試取二十人。
傳于李希祖曰,科次入侍。
傳于李希祖曰,都承旨入侍。
以對讀官韓兢履牌不進罷職傳旨,傳于李希祖曰,只推。
李希祖,以禮曹言啓曰,今九月十五日文官重試時,親臨與命官,何以爲之,而處所以何處擧行乎?敢稟。傳曰,親臨爲之,處所春塘臺爲之。
朴宗薰,以吏曹言啓曰,因平安監司李相璜狀啓,慈山府使朴宗琦,安北縣監安廷善催促下送事,允下矣。自臣曹催促,則慈山府使朴宗琦,以爲親病危重,不得下去云,安北縣監安廷善以爲,身病猝劇,萬無還任之望云。親病異於身病,朴宗琦則改差,安廷善則雖未知其病勢之果如何,而狀請催促之下,謂有身病,不卽下去者,揆以事體,誠甚未安,罷黜,何如?傳曰,允。
李鼎秉,以都摠府言啓曰,今日入直內三廳武兼禁軍及軍兵等,當爲中日習射技放,而親臨庭試相値,不得設行之意,敢啓。傳曰,知道。
徐長輔,以義禁府言啓曰,卽接月令醫員洪得運手本,則時囚罪人徐秉淳,素患風眩之症,處冷添劇,有時失精,四肢麻木,轉側須人,食飮全廢,症形危重。罪人病勢如此,則一邊保放,一邊草記,曾有定式矣。徐秉淳姑爲保放之意,敢啓。傳曰,知道。
丙子九月初六日辰時,上詣春塘臺。文官重試對擧庭試試取入侍時,行都承旨朴宗薰,左承旨朴周壽,右承旨徐長輔,左副承旨金箕殷,同副承旨李希祖,記事官朴齊明,假注書李源祚,別兼春秋鄭基善·金道喜,直提學金履喬,檢校直閣徐俊輔·鄭元容,檢校待敎李龍秀·李鶴秀,以次侍立訖。鼓三嚴,通禮跪啓請外辦。上具翼善冠·衮龍袍,乘輿出宣化門,由協陽門·建陽門·靑陽門,至帳殿,通禮跪啓請降輿,上降輿陞座。檢校提學金祖淳,原任提學朴宗慶等進前奏曰,侵早勞動,聖體,若何?上曰,一樣矣。讀券官領敦寧府事金祖淳,行戶曹判書朴宗慶,行大護軍金羲淳,行吏曹判書金履陽,漢城府判尹金蓍根,行大護軍林漢浩,議政府左參贊李好敏,刑曹判書韓致應,行護軍金履喬,吏曹參判尹序東,行護軍李龍秀,行護軍金相休,行護軍金會淵,禮曹參判金履載,戶曹參判李志淵,行護軍申在明,行護軍尹魯東,漢城府右尹趙鍾永,行護軍尹益烈,行護軍金啓河,對讀官行副護軍徐俊輔,行副護軍金逌根,行副護軍鄭元容,戶曹參議趙貞喆,行副護軍鄭觀綏,行副護軍洪羲俊,成均館大司成李愚在,行副護軍金魯應,行副護軍徐鼎輔,行副護軍李止淵,行副護軍申緯,行副護軍朴宗珩,行副護軍李錫祜,行副護軍韓耆裕,行副護軍任厚常,行副護軍尹羽烈,刑曹參議李敬參,行副護軍朴孝成,兵曹參議李翼晉,兵曹參知鄭景祚,行副護軍李箕淵,行副護軍韓義運,行副護軍愼宜學,工曹參議韓翼鎭,弘文館校理李鶴秀,副司直朴綺壽,弘文館副校理洪敬謨,副司直金蘭淳,侍講院文學李若愚,前典籍金炳球,行四拜禮。命官領敦寧爲之事。出榻敎上命書題。宗慶·履陽·羲淳書題曰,臣哉隣哉賦。上曰,懸題還內後爲之。通禮跪告禮畢,啓請乘輿,上乘輿,由靑陽門·建陽門·協陽門還內。諸臣以次退出。
丙子九月初六日辰時,上御熙政堂。召對入侍時,檢校待敎朴宗薰,持論語第五卷,參贊官金箕殷,持論語第五卷,侍講官李泰淳,持論語第五卷,檢討官李鍾穆,持論語第五卷,假注書李源祚,持論語第五卷,別兼春秋鄭基善,持論語第五卷,別兼春秋金道喜,持論語第五卷,以次進伏訖。上開卷命讀,泰淳讀自葉公問政,止大事不成。上曰,下番讀之。鍾穆讀自葉公語孔子,止同而不和。上曰,文義陳之。泰淳曰,此章曰,近者悅遠者來,夫近者遠之本,而來者悅之效也。人君之化,必自近而及遠,由悅而至來,悅者,敎化浹洽,有手舞足蹈之意,來者,聲敎遠曁,有蠻荊來威之效,此三代之治所以有無思不服之盛也。然悅之之道,不可易言,而必心悅誠服而後,始謂之悅,此則惟在人君導率之如何耳。上曰,下番陳之。鍾穆曰,子貢問士,而夫子以三等分言之,蓋首章則進身於朝,居官任職之士也,次章則未聞於世,而居家檢飭之士也,如漢之州郡孝廉是也。目今聖明在上,簡拔人材,凡在廷之臣,人器賢愚,皆已知之,而至於草野山樊之中,必有隱居飭躬之士,不及施用於世者。伏願更加聖念於簡拔遺逸之政焉。上曰,參贊官陳之。箕殷曰,臣無可陳者矣。上曰,閣臣陳之。宗薰曰,臣亦無可陳者矣。上命掩卷,宗薰曰,試所承旨食代無人,前亦有他承旨進去食代之例,故敢此仰達矣。上曰,從便一人進去,可也。仍命退,諸臣以次退出。
丙子九月初六日申時,上御熙政堂科次入侍時,左承旨朴周壽,記事官朴齊明,別兼春秋鄭基善·金道喜,領敦寧金祖淳,行戶曹判書朴宗慶,大護軍金羲淳,檢校直閣鄭元容,檢校待敎李鶴秀,以次進伏訖。上曰,都承旨入侍。賤臣出傳,與都承旨朴宗薰偕入進伏。上曰,科次,可也。祖淳考取二十張,奏曰,今此試券,別無優劣,竝以三下書等,何如?上曰,唯。祖淳等編次訖,宗薰坼封讀奏幼學林顔喆等二十人姓名。上命退,諸臣以次退出。
上在昌德宮。停常參·經筵。
自人定至夜五更,灑雨下雨,測雨器水深一寸二分。一更二更,電光。
李鼎秉啓曰,大司憲宋穉圭,掌令姜世鷹,持平閔哲儒在外,執義崔時淳未肅拜,掌令兪應煥,持平尹庠圭呈辭,監察茶時之意,敢啓。傳曰,知道。
李希祖啓曰,來十一日輪對日次矣,敢稟。傳曰,當次人受點,後日次待令。
李鼎秉啓曰,來十一日朝參日次矣,敢稟。傳曰,停。
朴周壽啓曰,右承旨徐長輔,右副承旨李鼎秉今日不爲仕進,竝卽牌招,何如?傳曰,允。
傳于李希祖曰,召對爲之。
傳于李希祖曰,別講爲之。
注書朴齊明病,代以崔聖岳爲假注書。
李鼎秉啓曰,假注書崔聖岳時無職名,令該曹依例付軍職冠帶常仕,何如?傳曰,允,
以右承旨徐長輔牌不進罷職傳旨,傳于朴周壽曰,只推。
以兵曹佐郞鄭鴻慶拿處傳旨,傳于李鼎秉曰,分揀。
李希祖啓曰,吏曹郞廳來言,新恩政事,取稟。
有政。吏批,行判書金履陽進,參判尹序東病,參議李憲琦在外,同副承旨李希祖進。以李基栽爲副修撰,洪大浩爲兼弼善,尹應大爲兼文學,李奎淵爲宗廟令,李錫祜爲慈山府使,金用默爲安北縣監,李昌瑞爲魚川察訪,朴聖道爲順懷墓守衛官。典籍單林顔喆,文科甲科第一人,典設別提單權挺幹,武科甲科第一人,學錄二單文慶愛·金持純,承文正字二單成始光·李旭馨。副護軍尹相重·元永麟,已上今加嘉善,雲山郡守金翼基,前縣監鄭益行已上今加通政加資事承傳。贈吏議洪宇定贈吏判例兼,贈訓正孫宗老贈左承旨,贈故僉知崔復觀贈戶參例兼,故士人趙碩泰贈童敎,已上孝行卓異贈職事承傳。
兵批,行判書朴崙壽進,參判尹尙圭病,參議李翼晉病,參知鄭景祚入直進,右副承旨李鼎秉進。以洪光一·李益誠·李觀誠爲參知,李克豐爲兼司僕將,李在修爲司禦,申彦謨爲訓鍊主簿,李秉吉爲武兼,閔致勳·李顯夔·李宜植爲宣傳官,申錫朋爲守門將,李惟一爲呂島萬戶,黃仁燁爲大興中軍。同知單池錫圭,僉知單姜彝中,副護軍宋知濂·李光憲·朴宗琦·南寅老,副司直任俊常·柳榮五·朴潞壽,副司果李趾秀·洪周命·許幹·李奎泰,以上竝單付,及第朴挺幹武科甲科第一人,送東敍用,臨津別將李秀民今加折衝加資事覆啓判下。
事變假注書權偌書啓,臣敬奉聖諭,馳往傳諭于西部皇華坊聚賢洞契議政府左議政韓用龜所住處,則以爲,旣伏承體諒之恩諭,故以臣情踪,冒還私次,而卽又伏奉登筵聽諭之敎,謹當待朝,趨入前席,畢暴衷懇云矣,敢啓。傳曰,知道。
李鼎秉,以兵曹言啓曰,今九月十五日丙子重試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,以親臨磨鍊,春塘臺爲之。
又以兵曹言啓曰,卽接西所衛將沈豐祖牒報,則本所南邊中松二株,因風顚仆云。令該所依例斫去之意,敢啓。傳曰,知道。
丙子九月初七日辰時,上御熙政堂。召對入侍時,參贊官金箕殷,持論語第五卷,檢校直閣徐俊輔,持論語第五卷,侍講官李泰淳,持論語第五卷,檢討官李鍾穆,持論語第五卷,假注書李源祚,持論語第五卷,記注官李昌瑞,持論語第五卷,別兼春秋鄭基善,持論語第五卷,以次進伏訖。上開卷命讀,泰淳讀自子貢問曰,止是謂棄之。上曰,文義陳之。泰淳曰,子路問士於夫子,夫士者,國家之元氣也。昨日臨軒試士,累萬靑襟,濟濟觀光,可謂盛矣,而巖穴隱居之賢,山林讀書之儒,尙有未盡來觀者,今日人材雖不能如古,而就其中而簡拔之,則他日笙鏞治道,黼黻皇猷者,亦不爲無人。若使在上者,誠心求訪,依古造士進士之例,以爲別般簡掄之道,則必大有補於治道矣。上曰,下番陳之。鍾穆曰,夫子曰剛毅木訥近仁,不直謂之仁,而謂之近仁者,只以資質而言之也。蓋人之簡黙厚重者,眞是好資質,若加之以爲仁底工夫,則其成就豈易量哉?故漢之汲黯·張相如,皆質厚小文,而至今猶以賢宰相稱之,此章雖是夫子一時論人之語,而實爲用人之所當監法者矣。上曰,參贊官陳之。箕殷曰,臣無可陳者矣。上曰,閣臣陳之。俊輔曰,臣亦無可陳者矣。上命掩卷。仍命退,諸臣以次退出。
丙子九月初七日午時,上御壽康齋。別講入侍時,參贊官李希祖,持孟子第二卷,檢校直閣徐俊輔,持孟子第二卷,侍講官李泰淳,持孟子第二卷,檢討官李鍾穆,持孟子第二卷,假注書崔聖岳,持孟子第二卷,記注官李昌瑞,持孟子第二卷,別兼春秋鄭基善,持孟子第二卷,以次進伏訖。上曰,注書是新榜及第乎?俊輔曰,昨年道科及第云矣。上命開卷讀之。泰淳讀自今天下,止所受敎。上曰,下番讀之。鍾穆讀自湯之,止寡人之罪也。上曰,參贊官讀之。希祖讀自孟子謂蚳鼃,止未可以言與。上曰,閣臣讀之。俊輔讀自蚳鼃,止不以天下儉其親。上曰,文義陳之。泰淳曰,湯之於伊尹,桓公之於管仲,有不敢召。君上之焉有不召之臣?此則以貴德尊士爲審故耳。殿下於此四箇字,克用體行之道,則雖有如伊尹之聖,管仲之賢,當不待召而自至矣。伏願益加留念焉。上曰,下番陳之。鍾穆曰,上番所奏甚好矣,此章末端曰況不爲管仲者乎,此孟子自許之辭,當時齊梁之君,不能禮延而授政,至今爲經旨上講究嗟惜者矣。願今我朝科目取人,而不必多,自高自好之士,雖不及古之聖賢,然亦於此等人材,先致禮聘而招延,則有補治道,其效實大。伏願留念於此章焉。上曰,參贊官陳之。希祖曰,玉堂上下番所陳切實,臣別無可陳者矣。上曰,閣臣陳之。俊輔曰,臣亦別無可陳之文義矣。上曰,承旨是蔭承旨乎?俊輔曰,文臣矣。上曰,然則西北文官乎?俊輔曰,居海州矣。上曰,是誰之孫乎?希祖曰,故贊成文成公臣李珥七代孫矣。上曰,玉堂上番是退溪之孫乎?泰淳曰,九代孫矣。仍掩卷,命退,玉堂先退,承史以次退出。
上在昌德宮。停常參·經筵。
徐長輔啓曰,大司憲宋穉圭,掌令姜世鷹,持平閔哲儒在外,執義崔時淳未肅拜,掌令兪應煥,持平尹庠圭呈辭,監察茶時之意,敢啓。傳曰,知道。
李希祖啓曰,明日常參·經筵,取稟。傳曰,停。
李鼎秉啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李希祖啓曰,卽者副校理洪敬謨以其親病,陳疏徑出,原疏以國忌正日,纔已退却矣,所當直捧禁推傳旨,而此與無端徑出有異,推考,何如?傳曰,允。
傳于徐長輔曰,召對爲之。
傳于金箕殷曰,別講爲之。
傳于李希祖曰,在院承旨入侍。
朴宗薰啓曰,假注書崔聖岳身病猝重,勢難察任,今姑改差,何如?傳曰,允。
李希祖,以禮曹言啓曰,今此丙子式年監試覆試試官,當爲磨鍊,而堂下無故可擬之人乏少,依近例以堂上官通融擬入,而時無職名人,令該曹口傳付軍職,何如?傳曰,允。
李鼎秉啓曰,監試覆試一所試官李好敏·韓致應·金會淵·吳翰源·尹魯東,二所試官尹尙圭牌不進,朴崙壽·金羲淳·鄭尙愚陳疏到院,而原疏以國忌正日,纔已退却矣,竝更牌招,一所試官金在昌享官入直,參試官李止淵·李基栽,二所參試官洪羲俊·朴孝成·洪命周·鄭基善牌不進罷職傳旨捧入,南周憲在外,無以備員受點,令該曹更爲擬入,何如?傳曰,允,違牌,勿爲呼望。
以監試覆試一所參試官李止淵·李基栽,二所參試官洪羲俊·朴孝成·洪命周·鄭基善牌不進罷職傳旨,傳曰,只推。
李希祖,以禮曹言啓曰,今此丙子式年監試覆試一所,設場於本曹矣,上直郞廳,依例朝房直宿之意,敢啓。傳曰,知道。
又以禮曹言啓曰,卽接穆陵別檢所報,則本陵大王陵上莎草修改後,逐日奉審,則一向油然,而今則霜降已久,新舊莎草,同然一色,顯有着根云矣,敢啓。傳曰,知道。
李鼎秉,以訓鍊都監言啓曰,本局分授都城彰義門南邊第五城廊近處體城二間許及連接第三城廊近處一間許頹圮處,今九月初八日爲始,改築之意,敢啓。傳曰,知道。
又以摠戎廳言啓曰,北漢禁衛營字內城堞頹圮處,自該營八月二十四日始役,今日畢築之意,敢啓。傳曰,知道。
行判敦寧府事李晩秀疏曰,伏以,臣猥參庭試讀券官之望,天牌儼臨,繼伏聞飭敎嚴重,有違牌勿爲呼望之命,論以臣分,孰敢不竭蹶趨承,不俟駕屨,而顧臣僇廢之蹤,不可復齒朝行,卽聖鑑之所畢燭,通朝之所共知,更何可論於抗顔束帶,周旋於試事之列哉?轉動無路,惶隘轉甚,猥暴情實,不敢蔓辭。伏乞聖明,亟命重勘臣慢傲之罪,以肅法紀,以全微諒,不勝幸甚。臣無任云云。答曰,省疏具悉。卿其勿辭行公。
禮曹判書趙德潤,參判金履哉,參議權丕應聯名疏曰,伏以,臣等以服除後用樂之爲宜,前後陳請,迄未蒙允兪,臣等愚淺,亦知殿下此敎,出於孝思之無窮,苟非大失禮而甚害義者,臣等亦何心捨將順之美,冒違咈之懼,至再至三,不知止乎?夫禮者,人之所以節人情而合天理,以垂萬世之則也,其爲義甚精微,其爲慮至深遠,一或徑情,而不以禮裁之,過與不及之俱失,差毫釐而繆千里,將不勝其弊矣。今此待祔用樂之敎,臣等未敢知殿下,準於何禮,援於何義,而堅定聖志,不納群下之請也,將質於經乎,則孔子旣祥而鼓琴,子游·子張祥而見,與之琴,孟獻子禫懸而不樂,夫子言加於人一等,先儒或以爲譏其不合於禮,非與之之辭也,夫祥而禫猶然,況功制之旣釋乎?將考之於典乎,則服盡前撤樂哉,於喪禮補編可知,服盡後用樂,卽應行之典也。將參之以歷代之文獻乎,則自漢晉以來,至于宋明,未有服除後猶撤樂之事。大功九月之服,待祔作樂云者,雖見於晉書司馬興之徐爰之議,而其所云祔者,卽葬而後祔之祔也,非如卽今聖敎中祔宮之祔也。是反在服盡前,又非可以援比者,抑或聖意以爲,功縗之釋,旣準於禮,軒架之廢,未足害義,而禮緣人情,可以義起乎,則是又有不然者。記曰達於樂而不達於禮,謂之素,達於禮而不達於樂,謂之偏,樂之不備,禮亦有缺。且夫所謂義起者,爲事有不可不然,而經與典闕而無文,則吾可以起義,而節文儀則焉,故曰協諸義,而協雖先王未之有可以義起,旣曰義焉,則其不敢一循於情,可知也。今此用樂之爲宜,昭著于經,而明載於典,可謂先王之制之所未有者,則違而棄之,卽禮之失,非義之起也。故曰禮之於國也,猶衡之於輕重也,繩墨之於曲直也,規矩之於方圓也,爲國家者,雖一遵於禮,猶懼有失,況失之於禮,而其弊將如何哉?臣等所以爲聖明惜此擧,仡仡不敢已者也,抑菀之至,又此相率聯籲,重瀆宸嚴。伏乞聖明,特回淵聰,俯納管見焉,臣等無任云云。答曰,省疏具悉。已諭於前批矣。
丙子九月初八日辰時,上御熙政堂。召對入侍時,檢校待敎朴宗薰持論語第六卷,參贊官徐長輔持論語第六卷,檢討官姜世綸持論語第六卷,假注書李源祚持論語第六卷,記注官安亨鎭持論語第六卷,別兼春秋金道喜持論語第六卷,以次進伏訖。上曰,玉堂一人何去乎?長輔曰,上番以親病徑出,空番矣。上命開卷讀之。世綸讀自憲問第十四,止速成者也。上曰,文義陳之。世綸曰,此章曰仁者必有勇,勇者不必有仁,此兩勇字,其義煞異,上勇字,指君子之勇而言也,下勇字,指匹夫之勇而言也。蓋匹夫之勇,不過一時血氣之盛,非君子之所貴,而必仁者而後,當仁而仁,當勇而勇,此所當體念處也。上曰,參贊官陳之。長輔曰,臣別無可陳者矣。上曰,閣臣陳之。宗薰曰,臣亦別無可陳者矣。上命掩卷,仍命退,諸臣以次退出。
丙子九月初八日午時,上御壽康齋。別講入侍時,檢校待敎朴宗薰持孟子第二卷,參贊官金箕殷持孟子第二卷,檢討官姜世綸持孟子第二卷,假注書李源祚持孟子第二卷,記注官安亨鎭持孟子第二卷,別兼春秋金道喜持孟子第二卷,以次進伏訖。上開卷命讀,世綸讀自沈同以其私,止問而解之。上曰,閣臣讀之。宗薰讀自見孟子問,止固所願也。上曰,參贊官讀之。箕殷讀自他日見王,止私龍斷焉。上曰,文義陳之。世綸曰,人君以天吏稱者,以其居天位而代天工也。今以君道言之,剛健不息,與天合德,雨露霜雪,無非敎化,先天而天不違,後天而奉天時,使庶官百僚,各盡其職,有如四時之佐,五行之吏,相助而成主宰之功,此所謂天吏,而人君之所當顧名思義者也。上曰,參贊官陳之。箕殷曰,每事必有誠僞之分,人君待賢之禮,苟不以誠心將之,則雖禮貌備至,不過僞而已。矧乎孟子之心,本欲救時行道,而齊王旣不能用之,則雖欲授之以室,享之以祿,豈孟子之所樂爲哉?不但待賢之道爲然,天下萬事,不誠則無物。伏願深覽此章之旨,凡於政令注措之間,益懋誠實底道理焉。上曰,閣臣陳之。宗薰曰,玉堂及參贊官所奏甚好,臣別無更陳者矣。上命掩卷。仍命退,諸臣以次退出。
丙子九月初八日午時,上御壽康齋。在院承旨持公事入侍時,行都承旨朴宗薰,左承旨朴周壽,右承旨徐長輔,左副承旨金箕殷,右副承旨李鼎秉,同副承旨李希祖,假注書李源祚·崔聖岳,記事官李湜,別兼春秋金道喜,以次進伏訖。上曰,今日閣臣番次誰也?宗薰曰,檢校待敎李鶴秀今方入來云矣。上曰,公事讀奏也。宗薰曰,臣吏房無公事矣。周壽曰,臣戶房亦無公事矣。希祖讀奏慶尙道陶山書院致祭啓本,鼎秉讀奏咸鏡道邊將到任啓本。上曰,推考房及工房,皆有公事乎?長輔·箕殷等曰,皆無之矣。上命退,承史以次退出。
上在昌德宮。停常參·經筵。
李鼎秉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李希祖啓曰,明日常參·經筵,取稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,仇寧萬戶李潤豐下直,長弓一張,長箭一部,片箭一部,筒兒一箇賜給。
傳于徐長輔曰,召對爲之。
傳于李希祖曰,別講爲之。
傳于徐長輔曰,諸承旨持公事入侍。
崔聖岳改差,代以徐英淳爲假注書。
李希祖啓曰,假注書徐英淳時無職名,令該曹依例付軍職,冠帶常仕,何如?傳曰,允。
徐長輔啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納林景鎭,正言具宜默牌不進罷職傳旨,傳于徐長輔曰,只推。
傳于李鼎秉曰,永明尉覲親之行,給馬。
李希祖,以弘文館言啓曰,本館上番闕直,事甚未安,副應敎李泰淳,校理李允謙,副校理林處鎭,竝卽牌招,以爲推移入直,副修撰李基栽,一體牌招察任,何如?傳曰,允。
又以禮曹言啓曰,大小科陳試人草記許赴事,曾有定式矣。丁卯年合製初試入格幼學林時中·金夢弼,戊辰年公都會初試入格幼學孫秉周·洪載南,己巳年公都會初試入格幼學崔奭東,監試初試入格幼學金濟甲,庚午年陞補初試入格幼學崔崑重·韓敬緝,合製初試入格幼學鄭淳永·朴魯壽,公都會初試入格幼學崔應淳·黃基命·趙得相·安濟民·梁漢樞·任益煥·白文·李必玉·馬思衡·尹人圭·金榮之,監試初試入格幼學南鼎耇·申在翼·吳應鎬·鄭達勳·邊用夏,辛未年陞補初試入格幼學金善臣,合製初試入格幼學兪長柱·金慶茂·李錫輔·洪範猷·李象祖·李信默,公都會初試入格幼學曺羽明·黃潤鍾,壬申年合試初試入格幼學李儀肇·洪秉憲,公都會初試入格幼學金履耇·趙廷珪·趙敬養·李民愚·羅漢夔,癸酉年監試初試入格幼學李演禹·李演箕·安弘默·李寅昱·李晩鉉·金星大·金珀·李俊英,業儒洪羲福,甲戌年監試初試入格幼學李朝膺·李玄圭·尹瑗·崔幹·吳相奎·朴時欽·鄭誾·吳淵默·孫鎭範·柳絢·李文煥·李志冕·沈玉祖·吳鍾寬·兪碩柱·李貞天·李觀愚·元履榮·辛敬孝·李錫孝·徐晩淳·尹寀烈·吳胤錫·琴晳孝·李德曜·安承照·高雲錫·芮大烈·具始龍·李溟崑·南羲采·許·吳亨泰·李相健·金文河·鄭繼祚·裴漢明·柳聲祚·許倜·李祥翕·宋在行·裴聖綵·金鳳勳·黃基新·李益烈·康念吾·韓光淵·曺錫璉·李箕鎭·金汝霖·姜在奎·韓中履·沈養鼎·鄭衡錫·柳奎煥·權晦榮·洪敏學·朴文性·姜星會·金光瑀·金永奎·朴尙璴·宋商基·趙瀅·金履璜·李秉赫·金光禹·張公烈·李廷黼,俱爲陳試,故取考其所受公文,則明白無疑,而遭艱及朞服未葬,父子俱參者,竝許陳試,法典所載,一體許赴於今此式年監試覆試之意,敢啓。傳曰,知道。
李鼎秉,以都摠府言啓曰,副摠管任聖說以禁衛中軍,軍兵等中日試射放事,南別營晝仕出去之意,敢啓。傳曰,知道。
又以兵曹言啓曰,卽接慕華館守直官朴慶郁牒報,則迎恩門柱木,年久動退,仍爲頹仆云,令該曹卽速改建之意,分付,何如?傳曰,允。
又以禁衛營言啓曰,臣海愚進詣南廟有頉處,看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以御營廳言啓曰,本廳字內興仁門北邊第二城廊近處體城五間許頹圮處,今已畢築,把守軍兵,依例撤罷,女墻仍爲始役之意,敢啓。傳曰,知道。
長輔,以刑曹言啓曰,卽接西部民崔昌文呈訴,則以爲,出身吳致文,無端起閙,毆打渠之夫妻及隔壁寓居之士族婦女權氏,傷痕大段云,故聞極驚駭,發遣月令醫,眼同婢差,一倂看審,則口咬拳踢之痕,逐處狼藉,極爲深重矣。毆傷人物,已極痛駭,而至於權氏,明是士族婦女,則突入內室,捽髮毆打,尤係變怪。覈其情實次,發刑吏推捉,則致文不但拒不就捕,拔劍肆惡,有若角勝官府者然,揆以法綱,誠萬萬痛惋。致文係是出身,則法不當推治,而如渠賤孽,不必移送王府,自臣曹辜限間嚴囚,依律勘斷,何如?傳曰,允。
刑曹啓目,南部沈氏擊錚原情內,矣媤祖父濟恭十年作相,人無異議,追理之論,看作新發之案,百般捃摭,虛張罪目,硬定三尺之案,伏乞俯垂昭釋之恩云。所供如此,上裁,何如?啓,原情勿施爲良如敎。
左議政韓用龜疏曰,伏以,臣豈容身帶見職,跡入脩門者哉?縣獄一步,視爲畢命之所,罪名未降之前,斷無以移易分寸,而職以如綸之音,特示褫鞶之路,旣使之來汝,又將以揆余,有可以今若面聖,卽當見副,十行溫諄之諭,丁寧如耳提,臣自承是敎,如夢得醒。竊以爲,一諾千金,於敵猶然,況王言信如四時,處分只在一轉,遂不得不擺棄廉防,顚倒登對,而體諒之恩,意謂在卽,及申起居之禮,繼陳肝膈之懇,而過矣之敎,歸休之諭,與臣之所仰望,一相反焉。臣於此,大失初圖,五內隕抑,去就全沒,着落情踪,自歸狼狽,疏龥而至承威敎,胥命而未蒙兪音,今將爲進退俱失之人矣。噫,向日聖諭中,尙有體諒之敎,抑或姑且敷示,只爲臣致身之地而止耶?審如是也,果不能無憾於大聖人信辭令之德,而如臣一己之私,有不遑念到矣。臣猥忝是職,幾年于玆,而忱誠未孚於平昔,情地見乖於今日,又使吾君一言之重,將見有始而無終者,亦由臣不忠不誠之罪也。臣拊心自悼,忽欲無生,只恨天地至大,而七尺靡歸,父母孔邇,而此心未燭也。嗚呼,國事稍定,終當體諒,臣旣承牖迷之敎矣,非不隕越莊誦,而臣情到此,抑有所萬萬抑鬱,轉益窮阨者。見今世道人心,日以陷下,國計民憂,茫無止泊,浸浸有胥溺之急,雖使碩德宏材,披竭前進,尙難望以扶顚持危,而夫子期月可之訓,更何論於今日乎?然而乃以臣無似,畀以是任,責之以國事底定,則此何異於南轅北適,而雖使臣盡瘁乃已,公而無奏效之期,私而無準請之日,而天下事遂無可爲也,何聖明不加照燭,而乃有是敎耶?嗚呼,貴相知心之敎,卽古今爲人臣者之得之以爲榮,不得之以爲戚者也。臣奉讀以還,不覺感涕之無從,而殿下所以處臣者,恩禮非不優厚,若其一片心地,尙有所不賜鑑諒者,上下公私之間,了無所一分裨益,而以致時月易邁,艱虞漸棘,臣之決不可一日冒居,卽此可推。至若區區私義,更何敢覼縷煩複,而今臣轉身之方,惟有得遞與得罪兩條路耳。以禮斥免,雖不敢望,嶺海鈇鉞,實所甘心,玆敢瀝血更籲,仰瀆崇嚴。伏乞聖慈,特垂鑑憐,遄降威罰,使公法伸而私分安焉。臣無任云云。答曰,省疏具悉卿懇。不入來而體諒,與入來而卽爲體諒,則是皆爲悖通而舍卿也,予豈爲此乎?非予欲食言也,其勢然也,卿何不諒予苦心乎?予於前領相,終亦勉副,卿之所見也。卿其安心視事輔予,終亦體諒有日矣。卿其諒之。仍傳于李希祖曰,此批答,遣史官傳諭于左議政。
永明尉洪顯周疏曰,伏以,臣之老母,方在臣兄任所公州監營,而臣於夏初,得蒙恩由,往覲而歸,私心感祝,于今不已。然寒燠已改,秋序向闌,臣之離闈之情,去以益切,對案而忘食,繞榻而不寐,雖欲按住而不可得也。且念臣母年來多病,衰氣漸下,老懷易弱,臣之請暇之願,尤非尋常離側之比矣。切欲尋單,而一年再呈,有違格例,玆敢不避猥屑,仰瀆崇嚴。伏乞聖慈,特賜恩暇,俾申至情,千萬幸甚。臣無任云云。
答曰,省疏具悉。所請依施。仍傳于李希祖曰,此批答,遣史官傳諭。
江華留守徐能輔疏曰,伏以,臣受命保釐,今已六朔,任重而力弱,局敗而弊痼,志雖切於報效,才莫逮於剸理。言念一島之懷保,心焉如燬,永惟三路之控扼,夜猶不寐,欲含默而因循則勢無支保,欲振刷而更張則力實無奈,氷炭交中,憂煎逾切。臣若徒懷嚴畏,不一呼籲於聽卑之天,則是自阻於仁覆之下,而上孤委畀之隆恩,下負顒若之群情,臣豈忍爲是哉?玆敢不避猥越,摭實陳暴,惟聖明栽處焉。大抵本府,處海防要衝之會,作畿輔屛翰之勢,緩急之所倚重,非此等閒藩鎭,故在昔列聖朝設施之初,不以時平而或緩,桑土之戒,不以歲儉而少忽。京坻之積〈峙〉,城池之壯固,兵甲之犀利,糧餉貨泉之殷富,殆乎甲於國中,民生恃以安業,將卒賴以益勵,蔚爲萬年鞏固之基。奈之何數十年來,凋弊日甚,瘡疣百出,蓋無一毫一髮之不受病者,今若枚擧而歷陳,則非徒煩絮之是懼,實非更僕而可數,只論其切急切要之瘼。餉簿足則庶事不期擧而自擧,餉簿空則衆瘼雖欲祛而莫祛,然則餉簿虛實,爲本府存廢之關捩也。卽無論往昔盛時,雖以挽近言之,京司之所稱貸,荒年之所停減,厥數夥然,餘者尙近數萬包,以其耗息,需用於將士支放,樓櫓修補,而一年之耗,不能當一年之用,則不得不就原餉中割本而足之。今年割一千石,明年割二千石,割之不已,以至今春原餉之傾庫,分糶者只是二千三十二石而已,擧一島十有五倉,更無一包之穀,只是枵然一空城,自古及今,有城有池,而焉有如許事理乎?今幸賴天之靈,年穀稍登,雖使秋後沒數盡捧,竝其原穀與耗條,全屬支放,其於明年一歲之應下,猶患其强半不足。若是則以若保障之地,軍餉各色,其將闕之乎,許多將士仰哺之資,其將絶之乎?殿閣修繕,城墉補葺等事,其將已之乎?此皆燃眉之急,而不可一日虛徐者也。蓋每年各樣應下合爲四千四百餘石,其餘小小修理,瑣瑣供億之不恒上下,不在此中,而一千石則以田稅米用下,九百石則以軍官番米用下,其餘二千五百石,全靠於餉穀,而餉穀已作無麪之不托,則百爾思量,着手無地。臣自赴任以來,採探府內物情,莫不曰事已急矣,勢已迫矣,前此京司之所貸去,洽過十餘萬石,趁今推來,以解涸轍之艱,於義爲當,於計爲得。其言亦自無怪,而顧今大農之匱竭,無智愚所共憂歎,當此之時,乃忽責之以十萬包米之還報,是無異乎索毛於龜背,亦非捄時之通論,外此則只有一策之仰請,朝家別般區劃而已。苟使中外有司之臣,竝力共濟,則尙可以排比牽補,而臣若急於救瘼,徒事多請,則有傷攸司之惜費,怵於干恩,過加省約,則反蔑更張之實效,由後均非告君以誠之道,於是乎酌量支用之數,折衷多寡之間,積費商度,始乃粗有要領,顧其勢必有四萬包米,然後庶有以從略塗抹,濟此遑急,臣請條陳之。謹稽國典,凡軍餉之在於諸道山城者,必皆二分留庫,一分還分,或三分留庫,一分還分,而乃若本府設施之初,恒留之穀,不啻數十倍於分給之數,誠以禦侮之具,兵食最重故也。今臣固不敢援此爲說,而雖出於末計下策,只倣尋常糶糴之例,半留半分,斷不可已,而萬家之邑,萬包留庫,萬包分還,亦不可減,此二萬石,先爲運峙於本府。至於支放之資,還分萬石之耗,當爲千石,以此較之於應下二千五百石之數,其所不足,尙爲一千五百石,此則以各道所在會付穀中,除出二萬石,仍置該道,名曰江都補餉穀,逐年糶糴,雖値歉荒,毋得停退,取其耗條,補此不足之下,則比之創始,規模雖不可跂及,其於目下救急之方,庶或有濟,都合爲四萬石矣。其餘船運之費,不恒加下之零,有不敢一一煩聞,臣謹當就其中從長拮据,期有成效。臣非不知諸道穀簿,在在枵然,而本府事勢,得此則尙可支保,不得此則是擧江都而棄之。藉曰得之,且不準四萬之數,則其勢不得不割本,割本如前,則不出十年,又必至於仰煩朝家之憂,臣豈敢爲一毫浮哆之辭,仰塵黈纊之下哉?伏乞下臣此疏於廟堂,爛議便宜之策,以附近各道所在會付米四萬石,特爲劃下,俾江都一島,得以全保,不勝幸甚。臣無任云云。答曰,省疏具悉。疏辭,令廟堂稟處。
丙子九月初九日辰時,上御熙政堂。召對入侍時,參贊官徐長輔持論語第六卷,檢討官姜世綸持論語第六卷,檢校待敎李鶴秀持論語第六卷,假注書李源祚持論語第六卷,別兼春秋金道喜持論語第六卷,以次進伏訖。上開卷命讀,世綸讀自衛靈公問陳,止窮斯濫矣。上曰,參贊官讀之。長輔讀自子曰賜也,止必有近憂。上曰,閣臣讀之。鶴秀讀自子曰已矣,止師之道也。上曰,文義陳之。世綸曰,軍旅之事,有國之所不可廢也,故洪範居八政之目,羲易著地水之象,然古之聖王,必不得已而後用之,非人君之急先務也。衛靈公之見夫子,君德治道,無非可問,而汲汲然惟軍旅之問,此夫子所以不對也。雖然一張一弛,文·武之道,則詰戎之政,亦不可忽,而我朝重熙累洽,民不知兵,加以近來凶荒之餘,物故者多,列邑軍籍,徒擁虛簿,實非細故也。伏望留意於戎政,申飭諸道,使之充闕伍繕器械,不容暫緩也。上曰,參贊官陳之。長輔曰,今日所講章章句句,莫非體行效則之言,而其中過而不改是謂之過八字,尤當惕念處也。夫自非上聖之姿,則不能無過,然過而能改則與無過同。惟我殿下聖德至仁,臣固欽仰,而一日萬幾之間,不能無一毫之差,每於政令動作之際,克下反躬省察之工,苟有過焉則改之,毋各察之以明,而改之以勇,則上聖之位,亦不難至矣,伏望留念焉。上曰,閣臣陳之。鶴秀曰,臣無他可陳者矣。上命掩卷。仍命退,承史諸臣以次退出。
丙子九月初九日午時,上御熙政堂。別講入侍時,參贊官李希祖持孟子第二卷,檢討官姜世綸持孟子第二卷,檢校待敎李鶴秀持孟子第二卷,假注書李源祚持孟子第二卷,記注官曺錫鯤持孟子第二卷,別兼春秋金道喜持孟子第二卷,以次進伏訖。上開卷命讀,世綸讀自古之爲市,止孟子去齊。上曰,參贊官讀之。希祖讀自宿於晝,止客不悅曰。上曰,閣臣讀之。鶴秀讀自弟子齊宿,止孟子去齊。上曰,文義陳之。世綸曰,關市之政,亦是仁政之一端,故只使有司治之,而上無所與於其利,後世征商,實自龍斷始,則人之罔利者,可知所戒矣。然此非特販沽貪婪之謂,而凡功利之術,皆可謂龍斷,推類觀之,則一切利欲之心,皆所當戒,而王覇之分,亦不過義利之間耳,伏惟軫念焉。上曰,參贊官陳之。希祖曰,臣無可陳者矣。上曰,閣臣陳之。鶴秀曰,臣亦無可陳者矣。上命掩卷。仍命退,諸臣以次退出。
丙子九月初九日未時,上御熙政堂。諸承旨持公事入侍時,右承旨徐長輔,左副承旨金箕殷,右副承旨李鼎秉,同副承旨李希祖,假注書李源祚·徐英淳,記事官李湜,別兼春秋金道喜,以次進伏訖。上曰,公事讀奏也。希祖曰,臣吏房代房,無公事矣。箕殷曰,臣戶房代房,有公事矣。因讀奏全羅道大同裝載啓本。上曰,禮房公事奏之。希祖曰,無之矣。上曰,兵房有公事乎?鼎秉曰,無之矣。上曰,推考房有公事乎?長輔讀奏慶尙·忠淸道罪人到配啓本。上曰,工房亦奏之也。箕殷曰,無之矣。上命退,承史以次退出。
上在昌德宮。停常參·經筵。
藥房副提調朴宗薰啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣不任區區憂慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
李鼎秉啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李希祖啓曰,明日常參·經筵,取稟。傳曰,停。
李鼎秉啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴宗薰啓曰,左副承旨金箕殷今日不爲仕進,卽爲牌招,何如?傳曰,許遞,前望單子入之。承旨前望單子入之,鄭觀綏落點。
傳于李希祖曰,禮房承旨馳詣宣武祠,奉審摘奸以來。
傳于朴宗薰曰,諸承旨,持公事入侍。
傳于徐長輔曰,召對爲之。
傳于李鼎秉曰,別講爲之。
傳于李希祖曰,坐直承旨入侍。
以副應敎李泰淳,校理李允謙,副校理林處鎭,副修撰李基栽牌不進罷職傳旨,傳于李希祖曰,只推。
李鼎秉啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納林景鎭,正言具宜默牌不進罷職傳旨,傳于李鼎秉曰,只推。
以江原監司南履翼狀啓,三陟府使權太應身死事,傳于李希祖曰,令該曹口傳差出,催促下送。
吏曹口傳政事,以韓忠裕爲宗廟令,李勉心爲三陟府使。
傳于李希祖曰,舒川郡守未差之代,令該曹口傳差出,催促下送。
吏曹口傳政事,以韓用夏爲舒川郡守。
傳于李希祖曰,未下直守令·上京守令,皆令明日辭朝。
李希祖,以禮曹言啓曰,全羅道觀察使封進來十月令宗廟·魂宮·園所薦新柚子,今十一日薦進,而景慕宮薦新,則慶尙道例爲封進,姑未及上來,依前例以宗廟薦新加封柚子,同日一體薦新,園所薦新,則魂宮內官,依例陪進,園所薦進,何如?傳曰,允。
李鼎秉,以訓鍊都監言啓曰,本局中軍白東薳身病甚重,勢難察任,改差,何如?傳曰,允。
又以禁衛營言啓曰,本營把摠趙,身病猝重,勢難察任,改差,何如?傳曰,允。
又以禁衛營言啓曰,本營哨官吳致文,酗酒作拏,毆打人物,至於秋曹推捉之境,爲先汰去之意,敢啓。傳曰,知道。
又以禁衛營言啓曰,本營字內崇禮門東邊頹城改築處女墻,亦已畢築之意,敢啓。傳曰,知道。
行兵曹判書朴崙壽疏曰,伏以,臣冒據重任,恰已過半載矣。屢控血懇,未蒙恩諒,大防則無難厮壞,華貫則晏若固有,甘自歸於四維以外之人,而亦不之恤焉。則臣身已非臣有,去就一節,更無事乎猥溷聰聽,而第臣受氣甚脆,罹疾最深,積肆於內,痰注於外,千奇百怪,層生疊現,方其劇時,頃刻不支。以此病狀,尙延殘喘,不但人不期臣,抑亦臣不自料,而今則症隨衰添,邪乘虛闖,肝火煽而夜不交睫,胃土敗而食不滿龠。最是半體癱瘓之症,徒劇於經潦遇冷之時,左部不仁,起居脫着,有時倩人。雖冗司漫務,決知其萬不堪任,況宿衛管轄之責,不可暫瘝者乎?非不知復申苦懇,冀欲蒙幸,而時値幸行,陪扈爲重,不敢言私,連因事會,拖至于今。數昨公退之後,重添挾食之症,頑痰塡塞,疝癖衝亘,昏倒床笫,不省四到,雜灌藥物,終無分減。而試望見擬,又在此際,牌召儼臨,呼籲路阻,不得已舁進朝房,恭俟嚴譴,飭敎荐下,致勤中夜之酬應,威罰不加,特蒙上天之曲庇,螻蟻賤臣,何以得此?歸伏私次,感涕被面。嗚呼,臣以必遞之情,處匪據之地,其所以拚棄廉隅,感激圖報,惟在於筋力趨走,而其奈力不從心,病日益深,駸駸至於莫可救藥之境,則臣雖欲憑恃寵靈,殫竭向前,亦將如之何哉?人臣言病,卽是萬不獲已之擧,夫以汲黯之多病,請告期滿之後,不敢自籲,而使莊助代爲之請,雖以國朝令式言之,諸臣呈告,三度必遞,蓋以庶官之不可久曠,私情之不可屢瀆故也。今臣疾病,有甚於黯,而前此陳懇,又不止於三,則中權重地,豈可一任其瘝曠,而臣分義,亦何敢懷嚴畏之懼,自阻閔覆之下乎?玆敢力疾呼籲,仰瀆崇嚴。伏乞聖慈,俯垂矜諒,亟賜恩遞,俾得以缷解重擔,安意調治,復尋生路,則自今餘日,皆殿下賜也。臣無任云云。答曰,省疏具悉。卿其勿辭,調理行公。
丙子九月初十曰辰時,上御熙政堂。藥房入診入侍時,副提調朴宗薰,假注書李源祚,記注官曺錫鯤,別兼春秋鄭基善,檢校待敎李鶴秀,以次進伏,醫官吳千根·李漢臣·秦東秀·卞之錞·洪旭浩·劉賢基·李命運,進伏楹外訖,宗薰曰,今朝日氣甚涼,聖體若何,寢睡·水刺之節,何如?上曰,一樣矣。宗薰曰,王大妃殿氣候,何如?上曰,一樣矣。宗薰曰,嘉順宮氣候,何如?上曰,一樣矣。仍命醫官入診,洪旭浩·吳千根,以次診候訖,退伏奏曰,脈候左右三部調均矣。上曰,他醫官診候,置之,出去湯劑議入也。進御加味拱辰湯,自明日一貼式煎入事。出榻敎上命退,諸臣以次退出。
丙子九月初十日辰時,上御熙政堂。諸承旨持公事入侍時,行都承旨朴宗薰,右承旨徐長輔,右副承旨李鼎秉,假注書李源祚·徐英淳,記注官安亨鎭,別兼春秋鄭基善,檢校待敎李鶴秀,以次進伏訖。上曰,公事奏之。宗薰曰,臣禮房代房矣,禮房無公事矣。上曰,吏房有公事乎?宗薰曰,有之。因讀奏江原道三陟府使身死啓本。上曰,刑房有公事乎?長輔曰,無之。鼎秉曰,臣戶·工房代房矣,戶·工房俱無公事矣。上曰,兵房有公事乎?鼎秉曰,無之。上曰,玉堂入番誰也?宗薰曰,下番則姜世綸,上番則空番矣。上曰,趙民和出去乎?宗薰曰,試所進矣。宗薰曰,注書朴齊明,仕日已滿十五朔之限,仕滿狀依例成送吏曹,何如?上曰,依爲之。出擧條上命退,承史以次退出。
丙子九月初十日未時,上御熙政堂。召對入侍時,參贊官徐長輔持論語第六卷,檢討官姜世綸持論語第六卷,檢校待敎李鶴秀持論語第六卷,假注書徐英淳持論語第六卷,記注官曺錫鯤持論語第六卷,別兼春秋鄭基善持論語第六卷,以次進伏訖。上曰,注書是徐英淳乎?長輔曰,然矣。上曰,年幾許?長輔曰,二十四矣。上曰,閣臣年幾許?鶴秀曰,三十七矣。上命開卷讀之。世綸讀自季氏將伐,止孔子曰。上曰,參贊官讀之。長輔讀自求無乃爾,止且爾言過。上曰,閣臣讀之。鶴秀讀自虎兕出於柙,止孔子曰求。上曰,注書讀之。賤臣讀自君子疾夫,止夫如是。上曰,上番讀之。錫鯤讀自遠人不服,止蕭墻之內。上曰,下番讀之。基善讀自天下有道,止論語集註。上曰,文義陳之。世綸曰,此曰益者三友,損者三友者,所以輔仁也。上自王公,下至庶人,未有不須友成德者,以人主言,則臣隣有友道焉,三友損益,在君德尤有所切。如便辟善柔便侫者,習於威儀言語之際,而工於媚悅,則易爲人主之所好,而耳目心志之間,所損大矣。必也得其直而思聞其過,得其諒而思進於誠,得其多聞而思進於明,則斯可爲輔仁成德之道,而聖而益聖矣,伏願留意焉。上曰,參贊官陳之。長輔曰,臣別無可陳者矣。上曰,閣臣陳之。鶴秀曰,臣別無可陳者矣。上命掩卷。仍命退,諸臣以次退出。
丙子九月初十日申時,上御熙政堂。別講入侍時,參贊官李鼎秉持孟子第二卷,檢校直閣鄭元容持孟子第二卷,侍讀官林處鎭持孟子第二卷,檢討官姜世綸持孟子第二卷,假注書徐英淳持孟子第二卷,記注官曺錫鯤持孟子第二卷,別兼春秋鄭基善持孟子第二卷,以次進伏訖。上命開卷讀之。處鎭讀自孟子去齊,止玆不悅。上曰,下番讀之。世綸讀自高子以告,止誠小人也。上曰,參贊官讀之。鼎秉讀自孟子去齊,止考之則可矣。上曰,閣臣讀之。元容讀自夫天未欲,止孟子去齊,上曰,注書讀之。賤臣讀自去齊居休,止古之道乎。上曰,上番讀之。錫鯤讀自曰非也,止不受也。上曰,下番讀之。基善讀自繼而有師,止孟子集註。上曰,文義陳之。處鎭曰,此章王庶幾改之改字之義旨哉。孟子嘗曰,君子之過,如日月之食云爾,則雖君子,亦未嘗無過,然惟其能改之,故曰改之爲貴,改之爲德,由此觀之,則一改字卽君子修身上工夫也。書經之改過不吝,左傳之過而能改,一則稱君之德也,一則勉君之辭也。苟如是也,此所謂日月之更,民得以仰之,而在君上懋善之方,豈不美哉?必於改字,深加省察焉。上曰,下番陳之。世綸曰,孟子三宿出晝之意,可見惓惓於斯世斯民,而齊王終不能盡其誠禮而留之,使堯·舜其君之道,棲屑於齊梁而莫之行焉。此無他,當時之君,急於功利之私,狃於世俗之見,固知孟子爲大賢而不能用也。此等處所宜致慨而鑑戒矣。上曰,參贊官陳之。鼎秉曰,戰國時君,無非以功利爲心,而其中燕昭王,欲得賢士與共國,先以郭隗爲賢,而改築宮師事之,故四方賢士聞風而爭趨。燕本以孤弱之國,終致富强之勢,則孟子之於齊宣,可謂不求自至之賢者,而惜乎不能用其言行其道,至使浩然有歸志,千載之下,極令人掩卷太息處也。才不借於異代,而人才無古今之殊,以今言之,草野豈無遺賢乎?誠心渴求,登崇俊良,區區之望也。上曰,閣臣陳之。元容曰,臣別無可陳者矣。上曰,注書是新榜乎?元容曰,是昨年庭試矣。上曰,卽日放榜乎?元容曰,然矣。上命掩卷。仍命退,諸臣以次退出。
丙子九月初十日申時,上御熙政堂。坐直承旨入侍時,同副承旨李希祖,假注書徐英淳,記注官曺錫鯤,別兼春秋鄭基善,以次進伏訖。上曰,公事讀奏也。希祖讀奏廣州留守沈象圭射講修上啓本。上曰,啓本入之。上曰,更無公事乎?希祖曰,無之矣。上命退,承史以次退出。
上在昌德宮。停常參·經筵。
鄭觀綏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李希祖啓曰,明日常參·經筵,取稟。傳曰,停。
李鼎秉啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
又啓曰,左副承旨徐長輔今日不爲仕進,卽爲牌招,何如?傳曰,允。
傳于徐長輔曰,召對爲之。
傳于李希祖曰,諸承旨持公事入侍。
傳于朴宗薰曰,別講爲之。
傳于鄭觀綏曰,坐直承旨入侍。
兵曹,以李元植爲都監中軍。
以左副承旨徐長輔牌不進罷職傳旨,傳于鄭觀綏曰,只推。
鄭觀綏啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納林景鎭,正言具宜默牌不進罷職傳旨,傳于鄭觀綏曰,只推。
以慶尙監司李存秀狀啓,慶州等邑民家頹壓事,傳于李鼎秉曰,聞甚矜惻,原恤典外,別加顧助事,分付。
朴宗薰,以吏曹言啓曰,新除授禮曹佐郞洪彦謨呈狀內,矣身素患痰癖之症,當此換節之時,一倍添劇,時日內萬無起動供職之望云,身病旣如是沈篤,則有難强令察任,改差,何如?傳曰,允。
又以吏曹言啓曰,未下直守令·上京守令,皆令明日辭朝事,命下矣。自臣曹催促,則未下直守令慈山都護府使李錫祜,甲山都護府使李宗祥,安北縣監金用默,纔已辭朝,上京守令淸州牧使鄭漪,長城都護府使洪集圭,古阜郡守尹聲大,益山郡守洪百淳,醴泉郡守金箕曾,咸陽郡守金芝淳,白川郡守李秉奎,高城郡守李益秀,原州判官李,文義縣令徐有偁,慶山縣令成近默,永柔縣令鄭時綏,甑山縣令兪秉柱,恩津縣監柳仁根,山淸縣監南履愚,宜寧縣監沈毅鎭,開寧縣監金初淳,昌寧縣監李魯俊,泰仁縣監金履會,南原縣監趙鎭翼,井邑縣監金昊淳,高山縣監金永錫,金化縣監李游,俱爲下去云,泰安郡守任㸁,兔山縣監李興愚,俱以身病猝重,萬無還官之望云。雖未知其病勢之如何,而特敎催促之下,謂有身病,不卽下去者,揆以事體,誠極未安,竝罷黜,何如?傳曰,允。令該曹口傳差出,催促下送。
李鼎秉,以戶曹言啓曰,上納事體,本自嚴重,俱有定限,而挽近以來,過限愆期,愈往愈甚,至於經歲不納。雖以今年言之,秋序已晩,未納尙多,揆以法意,萬萬駭然。其中稅米太之未納,亦甚夥多,若過三數十日,則幾何爲氷泊而船路不通乎?外邑擧行,尤極寒心。名以上納,已往過限,姑置勿論,限十月旬望不爲准納,當該守令,但當依事目別般照律嚴處,爲先以此意,嚴明分付於各該道道臣,使之星火擧行,何如?傳曰,允。
又以摠戎廳言啓曰,都城主脈補土,八月十二日始役,今九月初十日,已爲畢役,而役處地名,廣狹把數,別單書入之意,敢啓。傳曰,知道。
鄭觀綏,以義禁府言啓曰,保放罪人徐秉淳還囚捧供以入,而病勢一向未差,仍爲保放之意,敢啓。傳曰,知道。
禁府啓目,牙山前縣監喪人李文遠原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,禁府都事徐秉淳原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
鄭觀綏,以義禁府言啓曰,卽接月令醫員金俊喆手本,則時囚罪人李文遠素患腹積,處冷添劇,時時衝上,氣息奄奄,目下症形,十分危重云。罪人病勢如此,則一邊保放,一邊草記,曾有定式矣。李文遠姑爲保放之意,敢啓。傳曰,知道。
丙子九月十一日辰時,上御熙政堂。召對入侍,諸承旨持公事同爲入侍時,參贊官鄭觀綏持論語第七卷,檢校直閣鄭元容持論語第七卷,侍讀官林處鎭持論語第七卷,檢討官姜世綸持論語第七卷,假注書徐英淳持論語第七卷,記注官安亨鎭持論語第七卷,別兼春秋鄭基善持論語第七卷,行都承旨朴宗薰,右副承旨李鼎秉,同副承旨李希祖,以次進伏訖。上命開卷讀之。處鎭讀自陽貨欲見,止下愚不移。上曰,下番讀之。世綸讀自子之武城,止繫而不食。上曰,參贊官讀之。觀綏讀自子曰由也,止德之賊也。上曰,閣臣讀之。元容讀自道聽而塗說,止天何言哉。上曰,注書讀之。賤臣讀自孺悲欲見,止遠之則怨。上曰,上番讀之。亨鎭讀自子曰年四十,止終也已。上曰,下番讀之。基善讀自論語集註,止卷之十八。上曰,文義陳之。處鎭曰,武城是巖險用武之地,習俗自來尙武,而子游能以道化民,變甲冑之俗,爲絃歌之聲,此夫子所以莞爾而許之也。在昔先王,莫不以禮樂爲做治之本,鍾鼓玉帛,使人鼓舞,而不自知敎化之感人,有如是矣。伏惟我先朝,崇奬文敎,所以樂育而振作之者,可謂郁乎文矣,而挽近以來,漸不如古,黌舍之間,絃誦之音,寥寥無聞,臣未知導率之方,或有所未盡而然歟。伏望深留聖意於興學校明禮樂之政焉。上曰,下番陳之。世綸曰,夫子曰性相近也,此性字,朱子則兼言氣質,程子則專言氣質。蓋人生之初,氣以成形,理亦賦焉,形卽氣質也,理卽性也,纔說性字,已寓於氣質之中,兼氣質之兼字,其義尤精備矣。天所賦予之理,卽本然之性,而堯·舜與衆人同,特其氣質之稟,有淸濁厚薄之異。故所以有夫子相近之訓,衆人之不能保本然之性者,由於爲氣質之所使也。善學者克其氣質之偏,以復其天性之本然。朱子所謂須從難克處克將去者,言克其氣質之偏也,孟子所謂湯·武反之者,言反於本然之性也。克其偏處,反於本然,則便是堯·舜性之之域,此是聖人問學體驗之工夫大頭腦,伏願着力留意焉。上曰,參贊官陳之。觀綏曰,上下番已陳之,臣別無可陳者矣。上曰,閣臣陳之。元容曰,性近習遠之近與遠者,互對爲言,最可翫會處也。夫降衷之理,天下同然,何嘗有近字之可言,而特以墮在氣質後,隨其質之淸濁純駁之不同,却自有過於仁邊,不足於義邊,過於禮邊,不足於知邊者矣。然亦是不甚相遠,而至於積習之後,賢愚判殊,有什佰千萬之截然者,然則習之一字,豈不大可着念者乎?習字卽魯論開卷第一義,習之義,自學問思辨,至日用事爲之所當恒習者,而習善則善,習惡則惡,亦理之必然者也。人有稟賦淸粹,才氣英明者,則矯揉復初,爲聖爲賢,亦不至甚難着力。伏願講此等章,益加聖工於操存省察之道焉。上命掩卷後,仍敎曰,公事奏之,可也。宗薰曰,臣吏房無公事矣。鼎秉曰,臣戶房代房,無公事矣。希祖曰,臣禮房無公事矣。鼎秉曰,臣兵房有公事矣。仍讀奏部將病親呈辭,讀未畢,上曰,入之,可也。觀綏曰,臣刑房無公事矣。希祖曰,臣工房代房,無公事矣。處鎭曰,論語今將畢講,而繼講冊子,當爲稟定,以何冊子進講乎?上曰,詩傳爲之,可也。元容曰,講對之每以經書輪回爲之者固好,而史記亦不可不常覽。蓋古今治亂得失,人物臧否,治法政謨之可以鑑戒者,俱載於史記矣。年前召對講綱目,而未及畢講,今以綱目繼講似好,故敢達矣。上曰,從當下敎矣。上命玉堂先退,又命退,諸臣以次退出。
丙子九月十一日未時,上御熙政堂。別講入侍時,參贊官朴宗薰持孟子第三卷,檢校直閣鄭元容持孟子第三卷,侍讀官林處鎭持孟子第三卷,檢討官姜世綸持孟子第三卷,假注書徐英淳持孟子第三卷,記注官安亨鎭持孟子第三卷,別兼春秋鄭基善持孟子第三卷,以次進伏訖。上命開卷讀之。世綸讀自世子自楚,止所受之也。上曰,參贊官讀之。宗薰讀自謂然友,止未有命戒。上曰,閣臣讀之。元容讀自百官族人,止於民有制。上曰,注書讀之,賤臣讀自陽虎曰,止助者籍也。上曰,上番讀之。亨鎭讀自龍子曰,止寡取之。上曰,下番讀之。基善讀自凶年糞其田,止固行之矣。上曰,文義陳之。處鎭曰,此章,先儒之論已多矣。未發是性,而性自本善,故孟子所謂性善者,以其本體言之,仁義禮智之未發,是也,以其用處言之,四端之情,發而中節者,是也。孟子之必稱堯·舜者,所以質其事以實之也,蓋知性善則可以知堯·舜之道,可以行堯·舜之事矣。孟子於滕世子,必勉之以堯·舜者,際當戰國之時,聖學不明,天下之人,但知功利之可求,不知己性之本善,故有此道而必稱之。學問之工,性善二字,最爲緊要,深加省察焉。上曰,下番陳之。世綸曰,上番旣以性善之義仰奏,而大抵吾人性分中,萬善具焉,堯·舜之所以爲堯·舜,非有別樣道理,不過盡其性而已,堯·舜以下,臣不欲仰勉矣。伏願於涵養體認之際,深究孟子性善之旨,克念堯·舜盡性之方焉。上曰,參贊官陳之。宗薰曰,性善二字,乃是孟子一篇宗旨,孟子發揮性善之義,開示後人,所以爲亞聖也。上下番玉堂,俱以此旨敷奏,其言固好,而上番以性屬之未發而爲體,以善屬之已發而爲用者非矣。性善何可分屬如是乎?性卽理也,人於有生之初,稟得天理之至善,是爲性也。有善而無惡,惟其人欲汨之,私意蔽之,如明鏡之塵垢,故或失其本然之善。欲知人性皆善之說,則下章舜何人予何人之句是已。蓋舜與凡人,其性則同,究觀乎兩箇人字,可知所以爲人之理,卽上所云性善也,旣知其然,則可以人人爲舜,所以爲之之道,卽此有爲二字是也。有爲亦不必求之高遠微妙之域,卽夫日用常行事務應接之際,每每理會至善之所在,行之不已,則性可以復其本善,而凡人可以爲舜爲堯。性善卽聖學之大頭腦,有爲卽聖工之着手處,有爲二字,最好玩味矣。非但學問爲然,治道亦然,自古志士所願欲,莫過於生有爲之世,事有爲之主。臣固知殿下有聖人生知之姿,而益於有爲之道,勉勉加工,奮勇猛進,以成有爲之治,是臣區區之望也。上曰,閣臣陳之。元容曰,臣別無可陳者矣。上命掩卷,仍命退,諸臣以次退出。
丙子九月十一日申時,上御熙政堂。坐直承旨持公事入侍時,右承旨鄭觀綏,假注書李源祚,記事官李湜,別兼春秋鄭基善,以次進伏訖。上曰,公事讀奏也。觀綏讀奏全羅道農形啓本。上曰,公事入之。仍命退,承史以次退出。
上在昌德宮。停常參·經筵。
李鼎秉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭觀綏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李希祖啓曰,明日常參·經筵,取稟。傳曰,停。
李鼎秉啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于徐長輔曰,召對爲之。
傳于朴宗薰曰,諸承旨持公事入侍。
傳于李鼎秉曰,坐直承旨入侍。
傳于李希祖曰,魂宮望祭,當爲親行,侍衛入直磨鍊,雲寶劍置之,出宮門路,自內爲之矣,該房知悉。
傳于李希祖曰,今月二十八日,淸璿郡主回甲也,其日遣知敦寧金在昌,致祭于墓所。
吏曹口傳政事,以宋哲文爲泰安郡守,洪俊謨爲兔山縣監。
鄭觀綏啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
以司諫姜浚欽,獻納林景鎭,正言具宜默,執義崔時淳,掌令兪應煥,持平尹庠圭牌不進罷職傳旨,傳于鄭觀綏曰,只推。
朴宗薰,以吏曹言啓曰,今九月十五日,行宗廟望祭,大祝,前佐郞洪彦謨塡差,而時無職名,令該曹口傳付軍職,何如?傳曰,允。
兵曹,副司果洪彦謨。
丙子九月十二日辰時,上御熙政堂。召對入侍時,參贊官徐長輔持論語第七卷,檢校直閣鄭元容持論語第七卷,侍讀官林處鎭持論語第七卷,檢討官姜世綸持論語第七卷,假注書徐英淳持論語第七卷,記事官李湜持論語第七卷,別兼春秋金道喜持論語第七卷,以次進伏訖。上命開卷讀之。處鎭讀自論語集註,止去父母之邦。上曰,下番讀之。世綸讀自齊景公,止孔子行。上曰,參贊官讀之。長輔讀自楚狂接輿,止不得與言。上曰,閣臣讀之。元容讀自長沮·桀溺,止是知津矣。上曰,注書讀之。賤臣讀自問於桀溺,止不與易也。上曰,上番讀之。湜讀自子路從而後,止植其杖而芸。上曰,下番讀之。道喜讀自子路拱而立,止卷之十六。上曰,文義陳之。處鎭曰,此篇多記聖賢之出處,蓋聖賢之出處,實關時運之汚隆,世道之治亂。以此篇觀之,殷周之末,春秋之世,賢人君子,皆隱處而不出,則其時之治象,可知也。齊景公之欲以季·孟間待孔子者,程子曰,待之之禮極隆,乃爲權臣所忌,雖知孔子之聖而不能用,惜乎,若使景公,誠能用孔子,一變至道之效,庶見於朞月之間,而蔽於昏弱,終使孔子接淅而行。由是觀之,自古有爲之君,所貴乎得人而能用也。舜用元凱而天下願戴,周有十亂而王業克成,成湯之於伊尹,高宗之於傅說,擧於畎畝·版築之中,置諸輔弼之列,功存社稷,澤流後世,鍾鼎竹帛,光耀千秋,如此之時,可以野無遺賢,豈不盛哉?以今日言之,草萊巖穴之間,亦豈無宿德負望之士,懷道抱器之賢乎?其搜羅招延之道,惟在廣詢博採,如得其人,則殿下苟以側席之誠,加以招旌之禮,則際此明時,士豈不出而仕乎?然則虞夏殷周之盛,可見於今日。伏願深軫求賢之方,益懋致治之道焉。上曰,下番陳之。世綸曰,周公曰無求備於一人,此人主用人之所當監法者也。夫人之氣質有通塞,材藝有短長,宜於此者,或有不宜於彼,能於大者,反有不能於小,自非大聖以上不器之君子,則其不可責備於一人明矣。故古之用人,莫不隨其人而任其職,上自論道經邦之列,下至百工衆技之流,各當其任,各盡其材,一藝一能之士率錄,而天下無棄材。於是乎民有定業,官有定守,集衆人之善,而成一代之治,此先王用人之要法,而元聖之所以詔告於魯公者也。降及後世,人材漸不如古,而所以用之之道,則必欲求備,人無不爲之官,官無不可之人,朝除暮遷,無所拘礙,夫以一人之身,而責之於衆人之事,安得無瘝曠僨誤之失乎?此理勢之所必然,而習俗旣痼,卒難改革,此臣之所嘗慨歎,而三復於此章之旨者也。伏望深留聖意,克軫器使之方,則或不無一分裨益於淸朝官人之制耳。上曰,參贊官陳之。長輔曰,臣別無可陳者矣。上曰,閣臣陳之。元容曰,臣別無可陳者矣。上命掩卷。仍命退,諸臣以次退出。
丙子九月十二日辰時,上御熙政堂。諸承旨持公事入侍,別講同爲入侍時,行都承旨朴宗薰,右承旨鄭觀綏,左副承旨徐長輔,右副承旨李鼎秉,同副承旨李希祖,檢校直閣鄭元容,假注書李源祚·徐英淳,記事官李湜,別兼春秋金道喜,以次進伏訖。上曰,公事讀奏也。宗薰曰,臣吏房無公事矣。長輔曰,臣戶房代房,而戶房有公事矣。仍讀奏咸鏡監司吉州牧反庫啓本。希祖曰,臣禮房有公事矣。仍讀奏江華留守長寧殿奉審啓本及奎章外閣奉審兼曝曬啓本。鼎秉曰,臣兵房無公事矣。觀綏曰,臣推考房有公事矣。仍讀奏京畿監司擊錚罪人原情啓本。長輔曰,臣工房無公事矣。上曰,公事入之。仍敎曰,別講爲之。出榻敎源祚承命出傳,還入進伏。上曰,上番出去,持冊子以來也。湜承命趨出,持孟子第三卷入來進伏,侍讀官林處鎭,檢討官姜世綸,隨後入來進伏訖。上命開卷讀之。處鎭讀自詩云雨我,止王者師。上曰,下番讀之。世綸讀自詩云周,止新子之國。上曰,文義陳之。處鎭曰,孟子對滕文公爲國之問,以庠序學校之政爲先,則可謂知所本矣。又曰仁政必自經界始,蓋經界之政,卽國計民命之所係故也。井地之制,尙矣無論,今不可遽議,而田政之紊亂,莫今日若。諸道量田,殆近百年之久,其間川谷之變易,溝洫之遷移,勢所固然,而帳付田案,腐弊漫漶,有不可詳,則猾吏之因緣偸弄,作爲奸竇者,在在皆然,國計之漸耗,民病之切骨,職此之由也。及今改量均賦,以紓民國之急,實爲仁政之最,敢此因文義仰達矣。上曰,下番陳之。世綸曰,此曰雨我公田,遂及我私,公田以井田言,而井田之規,先王仁政之最大者也。在昔三代之時,經界一定,而氓俗厚於下,治道隆於上,鄕黨州里之間,藹然有孝悌敦睦之風,此三代之所以爲三代,而一自溝洫廢而阡陌興,富强之術行,而民以詐力相尙,於是乎風漓俗廢,而駸駸然入於渝薄矣,,故張橫渠奮起百世之下,慨然有志於買田畫井之制。矧乎我國卽箕聖所封之地,而平壤含毬·普通門外,尙有井田之遺址,慕古有志之士,安得無曠世感歎之意乎?雖然井田之古今異宜,固不可遽議於今日,而因其法而得其意,則藍田呂氏之鄕約是耳。蓋是約行則民俗自厚,周禮六德之敎,寓於其中,而使民日遷善而不自知,此朱子所以有取於是,而編入白鹿洞規者也。伏惟我先大王,深軫化民善俗之方,頒下鄕約,合編於諸道,十行綸綍,昭布一世,至今讀之者,怳然如復見三代之盛。其在我殿下繼述之道,尤當留意於此,以爲移風易俗之方。伏望軫念而體行焉。上命掩卷,仍命退,諸臣以次退出。
丙子九月十二日申時,上御熙政堂。坐直承旨入侍時,右副承旨李鼎秉,假注書徐英淳,記事官李湜,別兼春秋金道喜,以次進伏訖。上曰,公事讀奏也。鼎秉讀奏江華留守疏批祗受事狀啓及咸鏡監司罪人到配事啓本。上曰,公事入之。又敎曰,更無公事乎?鼎秉曰,無之矣。上命退,承史以次退出。
上在昌德宮。停常參·經筵。
鄭觀綏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李希祖啓曰,明日親祭齋戒相値,視事頉稟之意,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于朴周壽曰,召對爲之。
傳于徐長輔曰,別講爲之。
傳于李希祖曰,坐直承旨入侍。
傳于李希祖曰,未下直守令·察訪·邊將,皆令明日辭朝。
朴宗薰啓曰,假注書徐英淳身病猝重,勢難察任,今姑改差,何如?傳曰,允。
兵曹口傳政事,以金益彬爲御營中軍。
朴宗薰,以吏曹言啓曰,卽接奉常寺牒報,則以爲,今十五日魂宮望祭親行時,本寺正例以典祀官進參,而正李墷受由在外,不得擧行,卽速變通云。奉常寺正李墷改差,其代口傳備擬以入之意,敢啓。傳曰,知道。
吏曹口傳政事,以林東鎭爲奉常正。
鄭觀綏啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納林景鎭,正言具宜默牌不進罷職傳旨,傳于鄭觀綏曰,只推。
鄭觀綏,以兵曹言啓曰,禁軍別將吳毅常素患痰癖之症,近益添劇,無望供職,呈狀乞遞,領軍之任,不可暫曠,改差,何如?傳曰,允。
又以都摠府言啓曰,副摠管李元植,以訓鍊都監中軍,本營別武士取才事,南別營晝仕出去之意,敢啓。傳曰,知道。
丙子九月十三日辰時,上御熙政堂。召對入侍時,參贊官鄭觀綏持論語第七卷,檢校直閣鄭元容持論語第七卷,侍讀官林處鎭持論語第七卷,檢討官姜世綸持論語第七卷,假注書李源祚持論語第七卷,記事官李湜持論語第七卷,別兼春秋金道喜持論語第七卷,以次進伏訖。上開卷命讀,處鎭讀自論語集註,止何其拒人也。上曰,下番讀之。世綸讀自子夏曰雖小道,止過也必文。上曰,參贊官讀之。觀綏讀自子夏曰君子,止出入可也。上曰,閣臣讀之。元容讀自子游曰子夏,止然而未仁。上曰,注書讀之。賤臣讀自曾子曰堂堂,止矜而勿喜。上曰,注書年幾何?賤臣對曰,二十五矣。上曰,上番讀之。湜讀自子貢曰紂,止不知量也。上曰,下番讀之。道喜讀自陳子禽,止大全卷之十九。上曰,諸承旨持公事入侍。出榻敎行都承旨朴宗薰,左承旨朴周壽,左副承旨徐長輔,同副承旨李希祖,假注書徐英淳,承命入來進伏。上曰,文義陳之。處鎭曰,此章日知其所亡,月無忘其所能,上句卽新知工夫,下句卽溫故工夫。學問之道,或有間斷作撤之時,不但前所未知者,無新知之道,亦故所已知者,不爲已有矣。故論語一篇第一義,不外於學而時習四字,而周王之日就,商宗之時敏,皆從此中做出來者矣。今我殿下萬幾之暇,日再開筵,睿學日躋,以臣等疎材蔑學,雖不敢仰贊萬一,而惟願終始不怠,每於此等處,體認而力行,則自當有日新又新,聖而益聖之效也,伏望留念焉。上曰,下番陳之。世綸曰,夫子之得邦家者,所謂立之斯立,道之斯行,綏之斯來,動之斯和,此子貢言夫子若得位行道,則其過化存神之妙如此也。以次第言之,民無恒産則無恒心,而敎不能入,故以立之斯立爲先,資富而不訓則近於禽獸,故以道之斯行爲次,旣立其生,又行其敎,而從而安之,則人自來矣。於是乎鼓舞群動於變時雍,則所謂王者之民,皞皞如也,此實爲國化民之極功也,吾夫子懷此道器,不得展布,以未得位故也。今我殿下,有夫子之道,而得夫子未得之位,其治功德化,何詎不若子貢之所稱道,而以目下治象觀之,比諸四者,不啻相懸,臣實未曉其故也。伏願益懋聖德,政令注措之間,必自期以夫子四者之功效,俾聖人之神化,鼓舞於八域,豈不盛哉?上曰,參贊官陳之。觀綏曰,臣無可陳者矣。上曰,閣臣陳之。元容曰,臣亦無可陳者矣。上命掩卷,仍敎曰,公事讀奏也。宗薰曰,臣吏房無公事矣。周壽曰,臣戶房無公事矣。希祖曰,臣禮房亦無公事矣。觀綏曰,臣兵房代房,有公事矣。仍讀奏平安監司義州府尹憲書齎咨官無弊入柵事狀啓,又奏曰,臣刑房有公事矣。仍讀奏黃海監司罪人到配事狀啓。長輔曰,臣工房無公事矣。上命玉堂先退,處鎭等退出,又命退,承史以次退出。
今九月十三日午時,上御熙政堂。別講入侍時,參贊官朴周壽持孟子第三卷,檢校直閣鄭元容持孟子第三卷,侍讀官林處鎭持孟子第三卷,檢討官姜世綸持孟子第三卷,假注書李源祚持孟子第三卷,記注官曺錫鯤持孟子第三卷,別兼春秋金道喜持孟子第三卷,以次進伏訖。上開卷命讀,處鎭讀自使畢戰,止自經界始。上曰,下番讀之。世綸讀自經界不正,止莫養君子。上曰,文義陳之。處鎭曰,以經界一章言之,孟子之意,惟在於勸行王道,故此章上文曰,有王者起,必來取法,滕地雖小,苟行其政,亦足以爲王者師也。當時列國之君,只知有功利之說,不知王政之所先,故孟子於齊·梁之君,未曾言此,獨於滕君之問井地也,喜其有意於仁政,而因而發之,眷眷陳說,冀其有行。若使滕君,行此經界之政,則商湯之興於七十里,文王之興於百里,可見於當時,而惜乎其徒問而不能行也。此實爲後王之所監戒處,伏願深留聖意焉。上曰,下番陳之。世綸曰,此章曰無君子莫治野人,無野人莫養君子,此指分田制祿之法也。蓋君子則居官治民,野人則出力供上,野人窮則君子亦不得爲君子,而國從而不能爲國矣。書曰民惟邦本,本固邦寧,試以近日觀之,連歲大無之餘,民戶流亡者,十居五六,閭里蕭然,卒無振起之望。及今勞來安恤之典,必別加講究,凡於糶糴田賦之政,皆思惠民之道,俾有及下之澤焉。目今國計之艱縮,非不知之,而有民而後有國,伏望深念焉。上曰,參贊官陳之。周壽曰,玉堂上下番所奏甚好,臣別無可陳者矣。上曰,閣臣陳之。元容曰,臣亦無可陳者矣。上命掩卷,仍命退,諸臣以次退出。
丙子九月十三日申時,上御熙政堂。坐直承旨持公事入侍時,同副承旨李希祖,假注書李源祚,記事官李湜,別兼春秋金道喜,以次進伏訖。上曰,公事讀奏也。希祖讀奏東萊府使倭館摘奸啓本。上曰,公事止此乎?希祖曰,然矣。上曰,公事入之。仍命退,承史以次退出。
上在昌德宮。停常參·經筵。
鄭觀綏啓曰,大司憲宋穉圭,掌令姜世鷹,持平閔哲儒在外,執義崔時淳未肅拜,掌令兪應煥,持平尹庠圭呈辭,監察茶時之意,敢啓。傳曰,知道。
鄭觀綏啓曰,禁衛營將官來言,今日本營軍兵,日次私習云矣,敢稟。傳曰,啓字誤以稟字書入,當該承旨推考,啓辭更爲書入。
又〈啓曰〉,御營廳將官來言,今日本廳軍兵,日次私習云矣,敢啓。傳曰,知道。
又〈啓曰〉,禁衛營將官來言,今日本營軍兵,日次私習云矣,敢啓。傳曰,知道。
傳于李希祖曰,禮房承旨馳詣宗廟·景慕宮,奉審摘奸以來。
李希祖啓曰,明日殿座相値,視事頉稟之意,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
朴宗薰啓曰,今日齋宿,承旨當爲備員,而右副承旨李鼎秉受由在外,何以爲之?敢稟。傳曰,許遞,前望單子入之,待下批,牌招察任。
傳于朴周壽曰,召對爲之。
傳于徐長輔曰,別講爲之,在院承旨同爲入侍。
承旨前望單子入之,申緯落點。
朴宗薰啓曰,未下直守令,明日辭朝事,旣有成命,而舒川郡守韓用夏下直單子,晩後來呈,事體所在,極爲駭然。所當重勘,而本院請推之外,無他可施之罰,何以爲之?敢稟。傳曰,從重推考,卽速下送。
申緯啓曰,今此文臣重試試官望中,時無職名人,令該曹口傳付軍職,何如?傳曰,允。
兵曹口傳政事,副護軍金箕殷·金魯應竝單付。
傳于申緯曰,明日出宮門路,以協陽門爲之。
徐英淳改差,代以權敦仁爲假注書。
傳于鄭觀綏曰,坐直承旨入侍。
傳于鄭觀綏曰,留院公事入之。
李希祖啓曰,今此文臣重試讀券官南公轍·朴宗慶·金羲淳·李龍秀·朴宗京牌不進,竝更牌招,對讀官金箕殷·李敬參牌不進,無以備員受點,更爲擬入,何如?傳曰,允。違牌,勿爲呼望。
以對讀官李憲琦·金箕殷·李敬參牌不進罷職傳旨,傳于李希祖曰,只推。
以參考官韓耆裕·任厚常牌不進罷職傳旨,傳于申緯曰,只推。
申緯啓曰,今此武臣重試考官韓用鐸·趙德潤牌不進,無以備員受點,竝更牌招,何如?傳曰,允。違牌,勿爲呼望。
以試官望筒,傳于申緯曰,考官領府事李時秀,更爲命招。
以試官望筒,傳于李希祖曰,讀券官右議政金思穆,更爲命招。
李源祚重試赴試,代以鄭基直爲南行假注書。
權敦仁重試赴試,代以金普淵爲南行假注書。
權偌重試赴試,代以林顯喆爲南行事變假注書。
以趙文彦爲禁軍別將。
申緯,以都摠府言啓曰,副摠管李元植,以訓鍊都監中軍,挾輦軍點考事,南別營晝仕出去之意,敢啓。傳曰,知道。
又以兵曹言啓曰,今九月初六日,丙子重試對擧庭試,武科殿試時,直赴殿試人馬兵池昌元等二百二十四人內,一百七十四人應試參榜,所授帖文,依例爻周,而其中慶尙右兵營馬兵鄭鳳賢,中路見失,親騎衛金光迪,追捕武士元八起等二人作故,馬兵池昌元,內禁衛安光喆,閑良宋益訓·玄奎·高齊穎·金光訥·韓益範·金麗銀·張永祚·康日昇·金大雲·李仲泰·玄道行·金景烈·金麗喆·玄德範·宋益輔·康成允·金光寶·尹光斗,戰船代將韓弘定,親騎衛劉漢益·李明述·咸宗國·李光祿,袱直康信永,別武士李處琦·嚴思欽·池二淸·李光恒,選武軍官李宗林,前縣令宋之廉,別武士徐明讚,別驍士崔景信,訓局軍龍致祥,門旗手洪漢祚,別隊馬兵李千柱·李大順·鄭興得等三十九人遭故,依法典陳試,濟州閑良金明勳·姜寶得,全羅監營馬兵丁大甲,江華府舟師軍官宋啓源,武旅軍官李達興,壯旅軍官金逈源·金相泰等七人無緣不赴,其委折關問該道道臣·守臣處後稟處,別付料軍官金漢默,羽林衛方處仁等二人,身病猝重,不得赴試,係是三式年內,依定式陳試。直赴會試人馬兵朴莫大等二十二人內十人應試,所授帖文,依例爻周,馬兵金弼潤作故,慶尙左兵營馬兵朴莫大,濟州閑良林奉得·玄琦·金載連·安聖溫·張錫元·高日奉,慶尙監營選武軍官金致淳等八人遭故,依法典陳試,濟州閑良趙東福,慶尙右兵營馬兵沈尙鑑,全羅監營選武軍官宋得仁等三人,無緣不赴,其委折亦爲査問各該道後,稟處,何如?傳曰,允。
又以兵曹言啓曰,今此丙子重試武科春塘臺親臨殿試時,執鼓官當以訓鍊正塡差,而訓鍊正趙存慶方在呈辭在外,無以擧行,依近例以訓鍊副正金學基塡〈差〉之意,敢啓。傳曰,知道。
又以訓鍊都監言啓曰,本局分授都城彰義門南邊第五城廊近處體城二間許及連接第三城廊近處體城一間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
又以禁衛營言啓曰,本營字內崇禮門東邊倉洞近處體城二間半許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
丙子九月十四日辰時,上御熙政堂。召對入侍時,檢校待敎朴宗薰持論語第七卷,參贊官朴周壽持論語第七卷,侍讀官林處鎭持論語第七卷,檢討官姜世綸持論語第七卷,假注書李源祚持論語第七卷,記注官曺錫鯤持論語第七卷,別兼春秋鄭基善持論語第七卷,以次進伏訖。上開卷命讀,處鎭讀自論語集註,止在予一人,上曰,下番讀之。世綸讀自謹權量,止大全卷之二十。上曰,文義陳之。處鎭曰,堯·舜·禹相傳之心法,卽一中字是已。夫不偏不倚無過不及之謂中,而天地位萬物育,皆從一中字推去,則其爲聖學之頭臚,莫大於此,而其中允執之允字,尤當着力處也。允執厥中四字,此是三聖所行之道,欲法三聖之治者,當行三聖之道,臣敢以此仰勉矣。上曰,下番陳之。世綸曰,論語一部,卽夫子言行之所載也。夫子之道,卽堯·舜·禹·湯·文·武之道,雖不能得時行道,而其發於言行者,莫不爲萬世之法程,故歷敍道統於終篇,以見其道之有在,與孟子終篇之義同也。一自三代以降,王霸之術分,而先王執中建中之治,寥寥無聞,伏惟我先大王,以生知之聖,懋緝熙之學,得夫子未得之位,行夫子未行之道,二紀治化,嵬嵬蕩蕩,三代以後,道統之傳,復續於千載之下。而我殿下承先王之緖業,得前聖之心法,日開講筵,聖學日就,論語七篇,旣畢講矣。講之旣熟,必思體而行之之道,則善繼善述之方,亶在於是矣。古人云欲法三代,當法祖宗,伏願着力體念焉。上曰,參贊官陳之。周壽曰,臣無可陳者矣。上曰,閣臣陳之。宗薰曰,臣亦無可陳者矣。上命掩卷,仍命退,諸臣以次退出。
丙子九月十四日午時,上御熙政堂。別講入侍,在院承旨同爲入侍時,檢校待敎朴宗薰持孟子第三卷,參贊官徐長輔持孟子第三卷,侍讀官林處鎭持孟子第三卷,檢討官姜世綸持孟子第三卷,假注書李源祚持孟子第三卷,記注官安亨鎭持孟子第三卷,別兼春秋鄭基善持孟子第三卷,左承旨朴周壽,右承旨鄭觀綏,假注書徐英淳以次進伏訖。上開卷命讀,處鎭讀自夫滕壤地,止莫養君子。上曰,下番讀之。世綸讀自請野九一,止五十畝。上曰,文義陳之。處鎭曰,君子治野人,野人養君子,此分田制祿之法也。蓋野人勤苦服力,以事其上,上之人徒食其祿,而不能宣布王化,使庶民遂其生,則是豈勞心治人之義哉?後世用人之道,漸不如古,內而百僚,外而諸州,莫不有伴食素餐之譏,因循偸惰,徒〈糜〉廩祿,使窮蔀夏畦之人,不得被其澤焉,豈不悶哉?伏望深軫此弊,另擇人材,以爲蘇救之方焉。上曰,下番陳之。世綸曰,九一什一之法,先王所以均賦役於民,而必周知民數,然後賦役可均,故周禮,大司農籍民數,歲終獻于天子,則天子拜而受之。我朝籍法,本自嚴重,而連歲凶荒之餘,民戶太減,苟且彌縫,闕額居多,賦役之不均,職此之由。伏望申飭諸路,別般矯革,俾有實效焉。上曰,參贊官陳之。長輔曰,臣別無可陳者矣。上曰,閣臣陳之。宗薰曰,臣亦別無可陳文義,而今日自止太小,且止句必於字句當斷處似好,故敢此仰達矣。上命掩卷,仍命玉堂先退,處鎭等退出。上曰,公事讀奏也。宗薰曰,臣吏房有公事矣。仍讀奏右賓客朴宗來三度呈辭。周壽曰,臣戶房無公事矣。宗薰曰,臣禮房代房而無公事矣。觀綏曰,臣兵房代房而有公事矣。仍讀奏南兵使捉虎申飭狀啓,又奏曰,臣刑房無公事矣。長輔曰,臣工房亦無公事矣。觀綏曰,奏御文字,何等審愼,而卽伏見南兵使徐春輔捉虎申飭狀啓,則年月行有所漏落,不審之失,在所當警,推考,何如?上曰,依爲之。出擧條宗薰曰,持公事入侍傳敎,當爲書出,而今日是齋日,以在院承旨入侍,書出傳敎,似好矣。上曰,以別講爲之,在院承旨同爲入侍書出也。上命退,承史以次退出。
丙子九月十四日申時,上御熙政堂。坐直承旨入侍時,右承旨鄭觀綏,假注書權敦仁,記注官安亨鎭,別兼春秋鄭基善,以次進伏訖。上曰,公事讀奏也。觀綏讀黃海兵使李石求,蒜山僉使梁洙昌到任啓本。上曰,公事入之。因命退,承史以次退出。
上在昌德宮。停常參·經筵。
魂宮望祭罷後,大殿·王大妃殿·中宮殿·嘉順宮·世子宮,內閣·政院·玉堂·朝廷二品以上奉慰單子問安。答曰,知道。藥房口傳問安。答曰,知道。
文武科重試殿座罷還內後,內閣·政院·玉堂·藥房口傳問安。答曰,知道。
藥房提調李肇源,副提調朴宗薰啓曰,親行望祭,聖慕克伸,侵曉將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
李希祖啓曰,明日常參·經筵,取稟。傳曰,停。
申緯啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而殿座相値,不得來會云矣,敢啓。傳曰,知道。
朴宗薰啓曰,藥房提調·副提調持湯劑來待矣。傳曰,封入。
鄭基直有頉,代以徐左輔爲南行假注書。
傳于李希祖曰,判府事更爲命招。
傳于申緯曰,科次入侍,武所命官,以兵曹判書爲之。
傳于申緯曰,當該注書推考。
以安橚爲摠戎中軍。
李希祖,以奎章閣言啓曰,景慕宮望廟樓今望奉審,無頉之意,敢啓。傳曰,知道。
申緯,以都摠府言啓曰,今日入直內三廳武兼禁軍及軍兵等,當爲中日習射技放,而親臨文武官重試相値,不得設行之意,敢啓。傳曰,知道。
又以禁衛營言啓曰,今日重試時,建陽門入直把摠金魯益,銅龍門入直哨官丁若鎭,西營入直哨官朴元植,當爲應試矣。應試間出番把摠李喆懋,哨官鄭弘哲·咸敬周,待標信姑令代直,而事過後還爲入直之意,敢啓。傳曰,知道。
領中樞府事李時秀〈答曰〉,伏以,臣於享所入齋之時,伏蒙考官恩點,嚴召荐下,坐犯違傲,歷宵悚惶,如負大何。蓋臣癃杇之狀,日以益甚,近因霜氣陡冷,露處稍久,則輒作寒泄,委身床褥,爲日已多,而以享官塡差事,屢煩特敎,義分是懼,雖不得不强病進參,至於終日禁苑,許多武臣考試之役,萬無堪承之望,禁中違召,諒非獲已,果於班退之後,宿症又劇,達曙辛苦。此際天牌更臨,末由祗承,惶隕之極,無所逃罪,玆敢短箚自列。伏乞聖明,亟降譴罰,以警具僚,以安私心焉。取進止。答曰,省箚具悉卿懇。未參考官何傷?愼節奉慮。卿其勿辭,安心調理。仍傳于申緯曰,此批答遣史官,傳諭于領府事。
丙子九月十五日子時,上御齋殿。望祭親行入侍時,行都承旨朴宗薰,左承旨朴周壽,右承旨鄭觀綏,左副承旨徐長輔,右副承旨李希祖,同副承旨申緯,假注書李源祚·權敦仁,別兼春秋鄭基善·金道喜,檢校直閣徐俊輔·鄭元容,檢校待敎李鶴秀侍立訖。時至,左通禮跪啓請行禮,上具淺淡服,出齋室,詣通和殿。贊禮前導,入北夾門,陞自東階,詣板位。贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身。執禮請行初獻禮,上詣尊所北向立,執尊者擧羃,宗薰酌鬰鬯,長輔以爵受鬰鬯,上詣靈座前,北向立,贊禮跪啓請跪,上跪,宗薰奉香,長輔奉罏跪進,贊禮跪啓請三上香,上三上香,長輔奠罏於案,周壽奉爵跪進,贊禮跪啓請執爵,上執爵,以爵授周壽,奠于靈座前,贊禮跪啓請俯伏興小退跪,上俯伏興小退跪,大祝進靈座之右,東向跪讀祝訖,上出戶降復位。亞獻官領府事李時秀,終獻官判敦寧李彦植,以次獻酌如儀訖,降復位。贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,在位者皆止哭興再拜興平身,宮闈令納神主如儀,上詣望燎位,大祝燎於坎。贊禮跪啓請禮畢,仍導以行,上入齋殿後,諸臣以次退出。
丙子九月十五日辰時,上詣春塘臺。文武科重試入侍時,行都承旨朴宗薰,左承旨朴周壽,右承旨鄭觀綏,左副承旨徐長輔,右副承旨李希祖,同副承旨申緯,假注書權敦仁,南行假注書金普淵,別兼春秋鄭基善·金道喜,檢校直閣徐俊輔·鄭元容,以次詣閤侍立。時至,通禮跪啓請外辦,上具翼善冠·衮龍袍,乘輿出宣化門,由協陽門·銅龍門·集禮門·靑陽門,至帳殿,上降輿陞座,行小開門節次訖。宗薰曰,昨夜試官望單子,判府事金載瓚以考官受點,而承旨不能詳察,錯認以領府事李時秀更招之敎,誤出命招於領府事,至有違牌陳箚之擧。臣等之不善擧行,萬萬惶懍,而判府事命招,今方出送之意,敢達矣。俊輔曰,大臣命招,事體自別,而政院擧行,極涉未安,當該承旨從重推考,何如?上曰,依爲之。出擧條上曰,重試武科考官,右議政兼試。出榻敎宗薰曰,讀券官金會淵身病沈苦,召牌之下,雖不得不擔舁到院,而以若病狀,實無入來行禮之望,故敢達矣。上曰,試官望單子入之。上曰,行禮申飭。贊儀唱試官以下四拜,讀券官右議政金思穆,戶曹判書朴宗慶,對讀官刑曹參議趙貞喆,副護軍鄭元容·徐俊輔,大司成李愚在,考官兵曹判書朴崙壽,工曹判書韓用鐸,參考官副護軍朴宗珩,兵曹參議李翼晉,僉知李鐵求,副護軍金守基,以次行禮訖。思穆進前奏曰,日候深涼,侵夜將事之餘,霜朝臨座,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。思穆曰,臣適登筵,有區區所懷,故敢此仰達矣。科試法意,本自嚴重,試望人之詣院後蒙點,古法卽然,而近日科時,或有未及承牌,而先蒙恩點者,如臣有情病者,亦在家受點,進退不得,雖不得不蒼黃入參,而臣恐重科試之法意,或因此等處而少忽,故猥此陳達矣。思穆曰,臣之情病,已悉於前後箚疏,無容煩瀆,而待左相登筵,臣亦同其去就之意,質言於君父,今日參班,特因往役之故,而今日以後,則處義與前無異矣。且臣賤疾,有加無減,近當寒節,日益澌綴,以若病狀,實無以强蹲於三事之列,唯願速賜體諒焉。上曰,今番重試取三人。仍命宗慶書銘題石渠門,又命頒試紙。觀綏曰,假主書權敦仁當赴重試,而以南行假注書一員之未及仕進,權爲登筵矣。今當頒紙,事當筵退應試,而注書不備,何以爲之乎?上曰,只使南行注書擧行,文注書則出送赴試,可也。又命武科設場,因敎曰,宣傳官李貞坤擧行慢忽,爲先記過待令,記過待令。敎曰,帳前擧行,何其緩忽也?後勿如是之意,嚴飭拿出。通禮跪告禮畢,上乘輿逌靑陽門·集禮門·銅龍門·明政門·賓陽門還內,諸臣以次退出。
丙子九月十五日未時,上御熙政堂。重試科次入侍時,行都承旨朴宗薰,假注書權敦仁,記事官李湜,別兼春秋鄭基善,讀券官右議政金思穆,戶曹判書朴宗慶,對讀官刑曹參議趙貞喆,副護軍鄭元容·徐俊輔,大司成李愚在,以次進伏訖。上曰,科次爲之。宗慶曰,自前重試試券,例爲易書,故本券之無一字塗抹,爲違格矣。今番則禮曹節目,不以易書磨鍊,而應試諸臣,徒諳舊例,依前塗抹,反似違格,試取之際,何以爲之?敢此稟定矣。上曰,無礙試取,可也。上曰,試券爲幾軸?周壽曰,十軸矣。上曰,重試唱榜及生進放榜,在何日?宗薰曰,重試放榜十九日,生進放榜二十一日矣。科次訖,命宗薰坼皮封,讀奏姓名,銘三下一及第李魯集,三下副司果曺錫正,獻納林景鎭以上取三人。王大妃殿進御潤燥湯五貼製入事。出榻敎上命退,試官先退,又命退,承史以次退出。
上在昌德宮。停常參·經筵。
自申時至人定,灑雨下雨,測雨器水深五分。
自人定至夜三更,灑雨下雨,測雨器水深一分。
申緯啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李希祖啓曰,明日常參·經筵,取稟。傳曰,停。
又啓曰,藥房提調,持湯劑來待矣。傳曰,封入。
又啓曰,假注書權敦仁身病猝重,勢難察任,今姑改差,何如?傳曰,允。
傳于李希祖曰,別講爲之。
李希祖啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納林景鎭,正言具宜默牌不進罷職傳旨,傳于李希祖曰,只推。
李希祖啓曰,吏曹郞廳來言,新恩政事,取稟。傳曰,當日爲之。
又以吏曹言啓曰,文科重試甲科第一人李魯集,依法典當爲加資下批,而方在奪告身中,何以爲之?敢稟。傳曰,蕩滌敍用。
有政。吏批,行判書金履陽進,參判尹序東病,參議李憲琦病,右副承旨李希祖進。以權熀爲獻納,徐鼎輔爲輔德,朴宗慶爲右賓客,李衡柱爲工曹正郞,徐胤輔爲工曹佐郞,閔升龍爲禮曹佐郞,朴肯源爲顯隆園令,金重根爲禁府都事。前縣監李魯集通訓,今加通政,文科重試甲科第一人,副司果趙錫正,獻納林景鎭通訓,以上今加通政,重試前資窮準職,依法典陞堂上。
兵批,行判書朴崙壽病,參判尹尙圭病,參議李翼晉病,參知鄭景祚入直進,同副承旨申緯進。護軍尹相重·元永橚·申大範,副護軍李鼎秉·林允喆·鄭東杓·鄭益行·安,副司果徐章輔·李光龍·洪橚·洪羲象·朴齊明竝單付。前郡守任百觀,武科重試甲科第一人資窮,前正李普榮武科重試人,重試前已行準職,以上依法典今加折衝。
再政,以尹正圭爲禁府都事,李度憲爲漢城主簿,徐承烈爲直講。兼春秋單李衡柱。
李希祖啓曰,卽者吏曹郞廳來言,兔山縣監洪俊謨,兩司俱未署經云。除在外外,未肅拜·呈告人員,竝卽牌招,今日政新除授臺諫,待下批一體牌招,以爲備員署經之地,何如?傳曰,竝待開門牌招。
又以禮曹言啓曰,今九月十九日文武官重試及對擧庭試文武科放榜時,親臨與權停例,何以爲之,而處所,以何處擧行乎?敢稟。傳曰,仁政殿親臨磨鍊,生進放榜,亦以親臨仁政殿磨鍊。
又以禮曹言啓曰,卽接金山幼學姜履載所志,則以爲,同姓七寸叔碩弼嫡妾俱無子,以其同姓十四寸兄碩範第二子得璜,欲爲繼後,兩家同議完定,未及禮斜,而碩弼夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長姜履載所訴旣如此,依定式姜碩範第二子得璜,立爲姜碩弼之後,何如?傳曰,允。
又以內醫院官員以都提調·提調意啓曰,本院燕貿藥材,已爲別單啓下矣。今因戶曹草記,限折半貿來,其餘則令戶曹別貿取用之意,敢啓。傳曰,知道。
又以戶曹言啓曰,頃以海西穀換錄取用事,草記蒙允,而卽見該道臣所報,則穀物所儲,山沿各異,實無盡數運致之路,就沿邑所在中,大米二千石,小米三千石運納爲辭矣。越海運穀,不可無護送之人,自該道守令中,別定差使員,使之從便領運來納之意,分付道臣,何如?傳曰,允。
又以奉常寺官員以都提調意啓曰,東耤親耕田所種唐黍打作,則所出爲一石二斗,豆打作則所出爲十四斗,太打作則所出爲一石,粘粟打作則所出爲三斗之意,敢啓。傳曰,知道。
申緯,以御營廳言啓曰,本廳字內興仁門北邊第二城廊近處頹城改築處,女墻亦已畢築之意,敢啓。傳曰,知道。
又以御營廳言啓曰,本廳字內光熙門北邊第一城廊近處體城二間許頹圮處,今九月十七日爲始,改築之意,敢啓。傳曰,知道。
丙子九月十六日申時,上御熙政堂。別講入侍時,參贊官申緯持孟子第三卷,侍講官李泰淳持孟子第三卷,檢討官李鍾穆持孟子第三卷,檢校待敎李鶴秀持孟子第三卷,假注書李源祚持孟子第三卷,記事官李湜持孟子第三卷,別兼春秋金道喜持孟子第三卷,以次進伏訖。上命開卷讀之。泰淳讀自死徙無出鄕,止君與子矣。上曰,下番讀之。鍾穆讀自有爲神農,止以爲食。上曰,參贊官讀之。緯讀自陳良之徒,止爲聖人氓。上曰,閣臣讀之。鶴秀讀自陳相見許行,止惡得賢。上曰,注書讀之,賤臣讀自孟子曰許子,止以粟易之。上曰,上番讀之。湜讀自以粟易器械,止耕且爲也。上曰,下番讀之。道喜讀自然則治天下,止天下之通義。上曰,文義陳之。泰淳曰,公事畢然後敢治私事,此三代井地之法,所以能使民善俗,知先公後私之義也,如詩之言,雨我公田,遂及我私,是也。然民之所以能如是,不但其法之美,而實由於人君躬行敎率之效,伏願於此等處留念焉。上曰,下番陳之。鍾穆曰,以許行章觀之,亦可見仁政之效也。滕君自爲世子,已樂聞孟子之言,蓋有意於仁政者,及其爲君未久,而遠方之人,已有爲氓之願,其效豈不捷哉?惜乎,其終不能推行王政,使滕止於爲滕而已。伏望講究於此章之旨,兼爲監戒之資焉。上曰,參贊官陳之。緯曰,臣別無可陳者矣。上曰,閣臣陳之。鶴秀曰,臣亦無可陳者矣。上命掩卷,仍命退,諸臣以次退出。
上在昌德宮。停常參·經筵。
夜自三更至五更,月暈。
申緯啓曰,合辭許久闕啓,事甚未安,除在外·傳旨未下外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,明日常參·經筵,取稟。傳曰,停。
申緯啓曰,來二十一日朝參日次,而殿座相値,頉稟之意,敢啓。傳曰,知道。
朴宗薰啓曰,來二十一日輪對日次,而殿座相値,頉稟之意,敢啓。傳曰,知道。
又啓曰,藥房副提調,持湯劑來待矣。傳曰,封入。
傳于徐長輔曰,別講爲之。
朴宗薰啓曰,注書有闕之代,被薦人朴心壽薦狀,依例成送吏曹之意,敢啓。傳曰,知道。
權敦仁改差,代以朴宗範爲假注書。
朴宗範有頉,代以李時獻爲假注書。
以執義崔時淳,掌令兪應煥,司諫姜浚欽,獻納權熀,正言具宜默牌不進罷職傳旨,傳于申緯曰,只推。
申緯啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥再牌不進,持平尹庠圭牌不進,監察茶時之意,敢啓。傳曰,知道。
以持平尹庠圭牌不進罷職傳旨,傳于申緯曰,只推。
朴宗薰啓曰,守令署經事,命下矣。執義崔時淳,掌令兪應煥,司諫姜浚欽,獻納權熀,正言具宜默旣有只推之命,與行大司諫宋祥濂一體牌招,以爲備員署經之地,何如?傳曰,允。
又啓曰,守令署經事,命下矣。執義崔時淳,掌令兪應煥,司諫姜浚欽,獻納權熀,正言具宜默旣有只推之命,與行大司諫宋祥濂一體牌招,以爲備員署經之地,何如?傳曰,允。
以執義崔時淳,掌令兪應煥,司諫姜浚欽,獻納權熀,正言具宜默再牌不進罷職傳旨,傳于申緯曰,只推。
申緯,以兵曹言啓曰,在前重試參榜中罷散人,有稟旨蕩滌之例矣。今此武科重試前縣監李完植·李寅會,方在奪告身中,何以爲之?敢稟。傳曰,竝蕩滌洗用。
又以訓鍊都監言啓曰,本局別將徐有鳳身病猝重,勢難察任,改差,何如?傳曰,允。
又以扈衛廳別將以大將意啓曰,別將李禹道身病猝重,勢難察任,改差,何如?傳曰,允。
丙子九月十七日辰時,上御熙政堂。別講入侍時,參贊官徐長輔持孟子第三卷,侍講官李泰淳持孟子第三卷,檢討官李鍾穆持孟子第三卷,檢校待敎李鶴秀持孟子第三卷,假注書李源祚持孟子第三卷,記注官曺錫鯤持孟子第三卷,別兼春秋鄭基善持孟子第三卷,以次進伏訖。上開卷命讀,泰淳讀自當堯之時,止烈山澤而焚之。上曰,下番讀之。鍾穆讀自禽獸逃匿,止君臣有義。上曰,參贊官讀之。長輔讀自夫婦有別,止而暇耕乎。上曰,閣臣讀之。鶴秀讀自堯以不得舜,止農夫也。上曰,文義陳之。泰淳曰,大禹八年於外,三過其門而不入,此一段誠心,在國而不在家,不知檋梮之爲勞,腁胝之爲苦也。夫大禹,聖人也,固無容議,而人臣之能爲國忘家,先公後私者,專由於人主導率之如何,伏願留念焉。上曰,下番陳之。鍾穆曰,后稷敎民稼穡,民食旣足,而又懼飽煖而無敎則近於禽獸,故次曰勞之來之,匡之直之,而繼之以振德之,蓋不如是,則敎化不行,風俗不正,而人材亦不出矣。此實治國之根本,伏望省覽於此章之旨,以爲出治之本焉。上曰,參贊官陳之。長輔曰,上下番已陳之,臣則別無可陳者矣。上曰,閣臣陳之。鶴秀曰,臣亦無可陳者矣。上命掩卷,又命退,諸臣以次退出。
上在昌德宮。停常參·經筵。
申緯,以都摠府言啓曰,今日入直內三廳武兼禁軍〈及軍〉兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,明日常參·經筵,取稟。傳曰,停。
又啓曰,藥房副提調,持湯劑來待矣。傳曰,封入。
朴周壽啓曰,右副承旨李希祖今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李敬參落點。
申緯,以都摠府言啓曰,副摠管任聖說,以禁衛中軍,軍兵等中日試射放事,南別營晝仕出去之意,敢啓。傳曰,知道。
傳于徐長輔曰,別講爲之。
傳于申緯曰,明日出宮門路,以協陽門爲之。
申緯啓曰,司諫姜浚欽三牌不進,依定式,遞差傳旨及禁推傳旨捧入之意,敢啓。傳曰,知道。
以司諫姜浚欽三牌不進禁推傳旨,傳于申緯曰,分揀。
申緯啓曰,司諫姜浚欽旣有分揀之命,卽爲一體牌招,何如?傳曰,允。
又啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默牌不進罷職傳旨,傳于申緯曰,只推。
申緯,以義禁府言啓曰,保放罪人徐秉淳·李文遠,還囚議處以入,而兩囚病勢,一向未差,竝姑保放之意,敢啓。傳曰,知道。
禁府啓目粘連,向前徐秉淳亦,大臣胥命,事體甚重,而不卽聞知,以致言送之晼晩者,誠爲駭然,以此照律,何如?判付啓,依允。又啓目粘連,向前李文遠,道啓則以未捧虛勘論斷,囚供則以加捧還給爲辭,兩相矛盾,極涉疑眩,而道啓本自體重,囚供有難盡信,以此照律,何如?判付啓,依允。
申緯,以義禁府言啓曰,保放罪人徐秉淳·李文遠,還囚照律以入之意,敢啓。傳曰,知道。
禁府照目粘連,牙山前縣監李文遠矣本府議啓內,道啓則以未捧虛勘論斷,囚供則以加捧還給爲辭,兩相矛盾,極涉疑眩,而道啓本自體重,囚供有難盡信,以此照律,罪杖八十收贖,奪告身三等,私罪。奉敎依允爲旀,功議各減一等。又照目粘連,禁府都事徐秉淳矣本府議啓內,大臣胥命,事體甚重,而不卽聞知,以致言送之晼晩者,誠爲駭然,以此照律,罪笞四十收贖,附過還職,私罪。奉敎依允爲旀,功議各減一等爲良如敎。
申緯,以訓鍊都監言啓曰,本局分授都城彰義門東邊第一城廊近處體城五間許頹圮處,今九月十八日爲始,改築之意,敢啓。傳曰,知道。
丙子九月十八日午時,上御熙政堂。別講入侍時,檢校待敎朴宗薰持孟子第三卷,參贊官徐長輔持孟子第三卷,侍講官李泰淳持孟子第三卷,檢討官姜世綸持孟子第三卷,假注書李時獻持孟子第三卷,記注官安亨鎭持孟子第三卷,別兼春秋鄭基善持孟子第三卷,以次進伏訖。上命開卷讀之。泰淳讀自分人以財,止相嚮而哭。上曰,下番讀之。世綸讀自皆失聲然後,止不善變矣。上曰,文義陳之。泰淳曰,爲天下得人難,堯之得舜,舜之得禹,皐陶有何難事,而其得人用人之際,難愼之義,溢於言外。以今言之,則用人之道,不能除却一私字,下至微官庶僚,皆出阿好之私,未見公平之道,烏在其難愼之義也?伏願體念,以爲矯救之方焉。上曰,下番陳之。世綸曰,大哉,堯之爲君,惟天爲大,惟堯則之,天之所以爲大,不過曰剛健不息之道而已,堯之所以則天,亦不過曰剛健不息之道,則後王之所以法堯者,亦不外於這箇道理,伏願體念焉。上命掩卷,仍命退,諸臣以次退出。
上在昌德宮。停常參·經筵。
親臨仁政殿,放榜還內後,內閣·政院·玉堂·藥房口傳問安。答曰,知道。
鄭觀綏啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭呈辭,監察茶時之意,敢啓。傳曰,知道。
朴宗薰啓曰,明日常參·經筵,取稟。傳曰,停。
又啓曰,藥房副提調,持湯劑來待矣。傳曰,封入。
又啓曰,假注書李源祚身病猝重,勢難察任,今姑改差,何如?傳曰,允。
傳于朴周壽曰,別講爲之。
傳于朴宗薰曰,檢校直閣鄭元容,馳詣華寧殿,奉審摘奸,仍詣健陵·顯隆園,一體奉審以來。
傳于朴宗薰曰,貴主家有科慶,萬萬奇喜,和平翁主內外祠版,遣內侍致祭事,分付。
傳于鄭觀綏曰,坐直承旨入侍。
朴宗薰,以禮曹言啓曰,卽接幼學宋能所志,則以爲,矣身本名卽能圭,而今番庭試赴擧時,倉卒書封,誤落圭字,而倖占科名,自顧歉愧,無地自容,玆敢據實仰暴,請卽草記勘罪云矣。名字漏書,雖出無情,揆以科制,恐難仍置,拔去,何如?傳曰,此草記勿施,以本名施行。
又以禮曹言啓曰,新榜及第宋能,以本名施行事,命下矣。原榜目中改付標以入之意,敢啓。傳曰,知道。
又以禮曹言啓曰,卽接前縣監金相儼所志,則以爲,同姓九寸姪箕朝立後事,今番幸行時,上言呼籲,而其家外無主張之人,故名字與第行,一依婦人所錄,正書以呈,而今始覺之,則箕燮第四子在泰,誤以箕錫第三子在恒書之,至於覆啓蒙允,莫重奏御文字,有此差錯,萬萬惶悚,請卽啓稟釐正云矣。入啓文字之誤書以呈,殊涉不審,而旣知其誤,則不可仍置,原公事中付標以入之意,敢啓。傳曰,知道。
又以禮曹言啓曰,卽接全州幼學宋命德所志,則以爲,同姓八寸弟廷龜嫡妾俱無子,以其同姓八寸弟命復第二子益明,欲爲繼後,兩家諸族,同議完定,而廷龜夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長宋命德所訴旣如此,依定式,宋命復第二子益明,立爲宋廷龜之後,何如?傳曰,允。
申緯,以兵曹言啓曰,今九月十八日甲子亥初初刻六分立冬十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
丙子九月十九日辰時,上詣仁政殿。文武科放榜入侍時,行都承旨朴宗薰,左承旨朴周壽,右承旨鄭觀綏,左副承旨徐長輔,右副承旨申緯,假注書李源祚·李時獻,別兼春秋鄭基善·金道喜,檢校待敎李鶴秀,以次侍立訖。鼓三嚴,通禮啓請外辦,上具遠遊冠·絳紗袍,乘輿出宣化門,由協陽門·肅章門·仁政門,至仁政殿,通禮啓請降輿,上降輿陞座。宗薰曰,武科唱榜人尙未入來,想必見阻於作門,以前下標信,分付作門,使之卽入,何如?上曰,唯。宗薰曰,重試人曺錫正,適有故不得入來云。在前或有有實故不參之人,花牌依例出給之例,今亦依此出給,何如?上曰,唯。宗薰曰,新榜中宋能以名字誤書事,呈于禮曹,禮曹俄已草記,而尙未蒙批下,故不得入來云矣。上曰,從當批下矣。兵曹判書朴崙壽進前奏曰,明日戎點,禁軍別將當爲進去,而內三廳番,今又蒙點,不可無變通之道,改付標以入之意,敢達矣。上曰,唯。領府事李時秀,藥房副提調朴宗薰進前奏曰,雨餘日氣甚冷,侵曉臨殿,勞動旣多,聖體,若何?上曰,一樣,而各殿宮氣候,亦一樣矣。上曰,行禮速爲之也。宗薰曰,武科人數旣多,花牌頒賜之際,終不整齊,宣傳官二人,特爲下送,使之申飭,似好矣。上曰,唯。仍放榜訖,通禮跪告禮畢,啓請乘輿,上乘輿出仁政門,由肅章門·協陽門還內,諸臣以次退出。
丙子九月十九日午時,上御熙政堂。別講入侍時,檢校待敎朴宗薰持孟子第三卷,參贊官朴周壽持孟子第三卷,侍講官李泰淳持孟子第三卷,檢討官姜世綸持孟子第三卷,假注書李時獻持孟子第三卷,記注官李衡柱持孟子第三卷,別兼春秋金道喜持孟子第三卷,以次進伏訖。上命開卷讀之。泰淳讀自從許子之道,止夷子不來。上曰,下番讀之。世綸讀自他日又求見孟子,止命之矣。上曰,文義陳之。泰淳曰,此曰,夫物之不齊,物之情也,蓋天地間百千萬物,各殊其情,不可比而同之者,此天之理也。雖以東國言之,京鄕異俗,遠近殊風,有若人心之不同,無異人面之不同,而其所以爲國盡忠之情,則渾然一出於正者,莫不田於先朝化育之功,殿下導率之澤矣。伏願益加聖念焉則幸甚。上曰,下番陳之。世綸曰,此曰,若保赤子者,蓋夷之引之以爲愛無差等之證,而殊不識親親而仁民,仁民而愛物,自有先後輕重之序,固不足說,而以康誥本文言之,其惻怛懇至於愛民之意者,無如若保赤子四字。蓋子之始生也,爲其父母者,所以扶持愛護者,飢飽之或失時,寒煖之或不適,其心無一息之或弛,人君之愛民,苟如是也,豈有一夫一婦之不得其所哉?所以先聖之以若保赤子四字,取譬於愛民之道者也。伏願於四箇字,益加體念焉。上曰,參贊官陳之。周壽曰,臣則別無可陳之義矣。上曰,閣臣陳之。宗薰曰,臣亦無更陳之義矣。上命掩卷,仍命退,承史以次退出。
丙子九月十九日申時,上御熙政堂。坐直承旨入侍時,右承旨鄭觀綏,假注書李時獻,記注官李衡柱,記事官李湜,以次進伏訖。上曰,坐直承旨一人,誰也?觀綏曰,左承旨臣朴周壽也。上曰,閣臣,誰也?觀綏曰,臣未及知之矣。上命退,諸臣以次退出。
上在昌德宮。停常參·經筵。
藥房提調李肇源,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此問安。答曰,知道。
王大妃殿·中宮殿·嘉順宮·世子宮,口傳問安。答曰,知道。
鄭觀綏啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
申緯啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李敬參啓曰,明日殿座相値,視事頉稟之意,敢啓。傳曰,知道。
申緯啓曰,備邊司郞廳來言,今日賓廳日次,而左議政韓用龜,右議政金思穆俱有身病,不得來會云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于李敬參曰,別講爲之。
傳于朴宗薰曰,諸承旨持公事入侍。
傳于申緯曰,明日出宮門路,以協陽門爲之。
李源祚改差,代以朴鳴載爲假注書。
鄭觀綏啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默牌不進罷職傳旨,傳于鄭觀綏曰,只推。
鄭觀綏啓曰,明日生進放榜,兩司侍臣當爲進參,除在外外,未肅拜·呈告人員,竝待開門牌招,何如?傳曰,允。
以全羅監司金敎根狀啓,寶城郡守申在健遭生母喪事,傳于朴宗薰曰,令該曹口傳差出,催促下送。
吏曹口傳政事,以李濟元爲寶城郡守。
兵曹,以元永冑爲摠戎中軍。
朴周壽,以戶曹言啓曰,慶壽宮第宅價輸送事,命下矣。依庚子已例,黃銀六百六十兩代,錢一千七百八十二兩輸送之意,敢啓。傳曰,知道。
李敬參,以禮曹言啓曰,麗王諸陵,每式年發遣本曹郞廳看審事,曾有定式,而戊午式以廚傳之有弊,因特敎,使地方官擧行,其後連爲地方官擧行矣。今番則何以爲之乎?敢稟。傳曰,今番亦以地方官爲之。
李敬參,以內醫院都提調·提調意啓曰,駞駱粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
申緯,以都摠府言啓曰,副摠管李元植以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
鄭觀綏,以義禁府言啓曰,全羅監司金敎根狀啓內,和順前縣監李廣度罪狀,令攸司稟處事,啓下矣。李廣度下去京畿永平地云,依例發遣府羅將拿來,何如?傳曰,待待命拿囚。
丙子九月二十日辰時,上御熙政堂。藥房入診入侍時,提調李肇源,副提調朴宗薰,假注書李源祚,記注官曺錫鯤,別兼春秋鄭基善,檢校待敎李鶴秀以次進伏,醫官吳千根·李漢臣·秦東秀·卞之錞·朴器成·權以中·李命運,進伏楹外訖。肇源曰,日氣甚冷,聖體,若何?上曰,一樣矣。寢睡·水刺之節,何如?上曰,一樣,而各殿宮氣候,亦一樣矣。肇源曰,醫官診候,何如?上曰,今日姑置之也。肇源曰,楊口縣監權以中,今纔上來,只令此一入診候,似好矣。上曰,此亦後日待令,可也。肇源曰,前日湯劑改定之後,進御之時,或有滯候,不善消下。則當待下敎,更爲加減以入,故敢稟矣。上曰,別無滯候矣。王大妃殿進御調中君子湯,自今日五貼製入事。出榻敎上命退,諸臣以次進出。
丙子九月二十日辰時,上御熙政堂。別講入侍,諸承旨持公事同爲入侍時,參贊官李敬參持孟子第三卷,檢校待敎李鶴秀持孟子第三卷,侍講官李泰淳持孟子第三卷,檢討官姜世綸持孟子第三卷,假注書李時獻持孟子第三卷,記注官曺錫鯤持孟子第三卷,記事官李湜持孟子第三卷,行都承旨朴宗薰,左承旨朴周壽,右承旨鄭觀綏,右副承旨申緯,假注書李源祚,以次進伏訖。上命開卷讀之。泰淳讀自陳代曰,止往何哉。上曰,下番讀之。世綸讀自且夫枉尺,止亦可爲與。上曰,參贊官讀之。敬參讀自昔者趙簡子,止請辭。上曰,閣臣讀之。鶴秀讀自御者且羞,止直人者也。上曰,文義陳之。泰淳曰,此曰招虞人以旌不至,所謂虞人是不過皮冠田獵之類,烏知進退之節,而猶能知旌招之非禮,堅守不赴,而今也則不然。士大夫出處之際,或有見利而捨義,功令之士,亦於得失之場,率多紛競之事,殿下導率功化,靡不用極,而謬俗成習者,則似不可卒然改易。伏願益加聖念,以至於一變至道,則臣民幸甚。上曰,下番陳之。世綸曰,此云詭遇獲禽,喩陳代之枉尺直尋也,範我馳驅,喩孟子之不枉己循人也。然大而言之,詭獲,霸道也,範驅,王道也。蓋戰國時習俗,病於霸者計較功利之說,故孟子七篇,動必稱堯·舜·文·武之政,又曰五尺之童,羞道桓·文,於此又深斥陳代尋尺枉直之語,而又引王良之事以明之,此可見惓惓於尊王黜霸之意矣。此等文義,亦必分王霸看,似好矣。上曰,參贊官陳之。敬參曰,臣則別無可陳之義矣。上命掩卷,仍命玉堂先退,泰淳等退出。上曰,公事讀奏也。宗薰曰,臣吏房有公事矣。仍讀奏別兼春秋鄭基善病親呈辭。周壽曰,臣戶房有公事矣。仍讀奏全羅監司寶城稅船致敗事狀啓。敬參曰,臣禮房無公事矣。緯曰,臣兵房有公事矣。仍讀奏守門將金邦孝病親呈辭。觀綏曰,臣刑房有公事矣。仍讀奏全羅監司罪人到配事啓本。周壽曰,臣工房代房而無公事矣。上曰,公事入之。仍命退,諸臣以次退出。
上在昌德宮。停常參·經筵。
親臨仁政殿生進放榜還內後,內閣·政院·玉堂·藥房口傳問安。答曰,知道。
鄭觀綏啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
申緯啓曰,來二十五日朝參日次矣,敢稟。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李敬參啓曰,明日·再明日齊陵忌辰祭齋戒·正日相値,視事頉稟之意,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于申緯曰,諸承旨持公事入侍。
傳于申緯曰,貴主家有科慶,和柔翁主內外祠版,遣內侍致祭。
朴鳴載有頉,代以徐憙淳爲假注書。
朴宗薰啓曰,假注書李時獻身病猝重,勢難察任,今姑改差,何如?傳曰,允。
又啓曰,事變假注書權偌身病猝重,勢難察任,今姑改差,何如?傳曰,允。
朴宗薰啓曰,今九月二十四日,祿都目政事爲之之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默牌不進罷職傳旨,傳于申緯曰,只推。
申緯,以兵曹言啓曰,今九月二十一日,武臣賓廳講書日次,而親臨生進放榜相値,不得爲之之意,敢啓。傳曰,知道。
又以兵曹言啓曰,宣傳官許溟,慶熙宮衛將姜彝中,景福宮衛將池錫圭,文臣兼宣傳官尹秉烈,俱以身病猝重,勢難供職,呈狀乞遞,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而親臨生進放榜相値,不得設行之意,敢啓。傳曰,知道。
又以禁衛營言啓曰,本營字內崇禮門東邊倉洞近處頹城改築處女墻,亦已畢築之意,敢啓。傳曰,知道。
戶曹參判李志淵疏曰,伏以,臣之父母墳山,在於忠淸道淸風地,而久曠省掃之行,每切私心之戀結。今當銜命之任,出彊不遠,事當先期往省,而間因公擾,未敢言私,玆敢短章陳籲,冀蒙恩暇,得以辭陛前往來之地,千萬至祝。臣無任云云。答曰,省疏具悉。卿其往省焉。
丙子九月二十一日卯時,上詣仁政殿。生進放榜入侍時,行都承旨朴宗薰,左承旨朴周壽,右承旨鄭觀綏,左副承旨徐長輔,右副承旨申緯,同副承旨李敬參,假注書李源祚·李時獻,記注官李衡柱,別兼春秋金道喜,檢校直閣徐俊輔,檢校待敎李鶴秀,以次侍立。通禮跪啓請外辦,上具翼善冠·衮龍袍,乘輿出協陽門,仍由肅章門,入仁政門,通禮跪啓請降輿,上降輿陞座。命生進放榜,生東進西,整齊行禮,贊儀唱四拜,生進行四拜禮,頒白牌。宗薰曰,承史·閣臣·侍衛中,有應爲後陪之人,使之下去同參,何如?上曰,唯。通禮跪告禮畢,上降座乘輿出仁政門,仍由肅章門·協陽門還內,諸臣以次退出。
丙子九月二十一日午時,上御熙政堂。諸承旨持公事入侍時,左副承旨徐長輔,右副承旨申緯,假注書李源祚·李時獻,記注官安亨鎭,別兼春秋金道喜,檢校待敎李鶴秀,以次進伏訖。上曰,公事讀奏也。長輔曰,臣戶房代房,而戶房有公事矣。仍讀奏江華留守狀啓,庇仁等邑大同船護送事。緯曰,臣兵房無公事,代房亦無公事矣。上曰,他承旨何不入也?長輔曰,吏·戶·刑三房須資出去,禮房則服制出去矣。上命退,諸臣以次退出。
上在昌德宮。停常參·經筵。
四更五更,月暈。
鄭觀綏啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭呈辭,監察茶時之意,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于朴宗薰曰,新榜生進入侍。
以承傳色口傳下敎于申緯曰,左議政,何尙今不爲出仕乎?廟務積滯,斯速出仕之意,遣史官傳諭,二十五日次對,進定於再明日。
李時獻改差,代以李嘉愚爲假主書。
權偌改差,代以金錫龍爲事變假注書。
朴宗薰啓曰,假注書望不卽擬入,屢度催促,尙今遲滯,事甚駭然。注書趙雲從從重推考,使之卽爲擬入,何如?傳曰,允。
申緯,以訓鍊都監言啓曰,內外山松禁法意,何等嚴重,而幼學李憲重稱以士子,禁松軍執捉犯松人之際,無端毆打,私自放送,而禁松軍則受傷甚重,以致闕巡之境者,事未前有,萬萬駭然,令該曹照法嚴繩,何如?傳曰,允。
丙子九月二十二日辰時,上御熙政堂。新榜生進入侍時,行都承旨朴宗薰,左承旨朴周壽,右承旨鄭觀綏,左副承旨徐長輔,右副承旨申緯,檢校待敎李鶴秀,假主書李源祚·李時獻,記注官曺錫鯤,別兼春秋金道喜,以次進伏訖。上曰,生進肅謝,已爲之乎?宗薰曰,然矣。上曰,生進各五人,分東西進入,奏姓名次第爲之。訖,上命退,諸臣以次退出。
上在昌德宮。停常參·經筵。
夜自四更至二十四日開東,灑雨下雨,測雨器水深五分。
朴宗薰啓曰,明日常參·經筵,取稟。傳曰,停。
鄭觀綏啓曰,大司憲宋穉圭,掌令姜世鷹,持平閔哲儒在外,執義崔時淳,掌令兪應煥,持平尹庠圭呈辭,監察茶時之意,敢啓。傳曰,知道。
申緯啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑入侍矣。傳曰,封入。
又啓曰,注書之必爲面看,自是規例,而前假注書李源祚謂有難安之端,不待交替,直爲出去,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
徐憙淳有頉,代以尹正鎭爲假注書。
李嘉愚有頉,代以林翰鎭爲假注書。
金錫龍有頉,代以尹書有爲事變假注書。
申緯啓曰,假注書尹正鎭時無職名,令該曹依例付軍職,冠帶常仕,何如?傳曰,允。
申緯,以都摠府言啓曰,副摠管金益彬以御營中軍,本營諸將官射會監試事,南小營晝仕出去之意,敢啓。傳曰,知道。
又以訓鍊都監言啓曰,本局把摠具載默身病甚重,勢難察任,改差,何如?傳曰,允。
又以禁衛營言啓曰,本營千摠吳致壽身病猝重,勢難察任,改差,何如?傳曰,允。
左議政韓用龜箚曰,伏以,臣之斷斷衷懇,畢暴於前後疏奏,庶幾日月之明,照燭無遺矣。噫,臣於見職未解之前,豈敢復處城闉,自外於四維之化,而向日批旨,諄複懇至,有足以孚感豚魚。臣雖迷蠢,亦知聖恩之曠絶,義分之截嚴,遂不敢更事煩瀆,泥首泯伏,而狗馬賤疾,猝劇於惶隘棲屑之餘,肢體癱瘓,便成風痺,神精昏瞀,若墮煙霧,源委沈深,如水漸漬,眞元耗渴,如燈將熄。目下形症,殆若下山之勢,固知畢竟無幸,而臣於病伏涔囈之中,每誦體諒二字之敎,冀或鞶褫之恩,朝暮且降,而一日二曰,處分尙靳,臣誠惶隕抑塞,不知所屆。昨日史官,忽臨陋室,聖問至及於簉朝,宸憂益切於滯務,繼有次對進定之命。以臣危蹙之情,荷此眷毗之恩,臣敢不戴罪包羞,趨走爲恭,而顧今賤疾,如右所陳,房闥起居,亦須傍人,束帶趨朝,無望自力。此所以摭實仰聞於史官之回,以冀聖慈之少垂矜諒,而臣於是,又添違慢之罪,滿心悚懍,歷日靡措。玆敢短箚自列,仰請威罰。伏願聖明,亟降嚴命,以伸公法,以安賤分焉。取進止。答曰,省箚具悉卿懇。愼節奉慮,卿其安心調理。廟務多滯,俟少間卽行次對。仍傳于朴宗薰曰,此批答遣史官,傳諭于左議政。
上在昌德宮,停常參·經筵。
自開東至申時,灑雨下雨,測雨器水深四分。
朴周壽啓曰,明日常參·經筵,取稟。傳曰,停。
申緯啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,二十五日次對,進定事,命下,而左議政韓用龜,右議政金思穆俱有身病,不得來會云矣,敢啓。傳曰,知道。
朴周壽啓曰,藥房提調,持湯劑來待矣。傳曰,封入。
林翰鎭有頉,代以宋能圭爲假注書。
宋能圭有頉,代以具行益爲假注書。
尹書有有頉,代以金仁燾爲事變假注書。
申緯啓曰,事變假注書金仁燾,時無職名,令該曹依例付軍職,冠帶常仕,何如?傳曰,允。
朴周壽,以禮曹言啓曰,今此丙子式年文科覆試,講經試官,當爲磨鍊,而擬望之人乏少,閣臣·承旨竝擬,何如?傳曰,允。
又以禮曹言啓曰,今此丙子式年文科覆試,講經試官,方爲磨鍊,而堂下無故可擬之人乏少,依近例以堂上官,通融擬入,而時無職名人,令該曹口傳付軍職,何如?傳曰,允。
申緯,以兵曹言啓曰,今此丙子式年武科覆試時,試官望,磨鍊以入,而當品中可擬之入乏少,曾經堂上兵使,竝擬以入之意,敢啓。傳曰,知道。
兵曹口傳政事,副司果單李墷。
申緯啓曰,今此式年文武科覆試時,一二所監試官各二員,當爲進去,而大司憲宋穉圭,掌令姜世鷹,持平閔哲儒在外,無以備員受點,何以爲之?敢稟。傳曰,竝許遞,前望單子入之,待下批,牌招察任。
臺諫前望單子入之,大司憲林漢浩,掌令李奎鎭,持平韓啓玉落點。
傳于徐長輔曰,試官與監試官,如有違牌,勿爲呼望。
傳于徐長輔曰,未肅拜臺諫,使之先進參後謝恩。
申緯啓曰,左邊捕盜大將朴基豐,以武二所試官,明日慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,行大司憲林漢浩未肅拜,掌令李奎鎭,持平韓啓玉在外,執義崔時淳,掌令兪應煥,持平尹庠圭牌不進,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默牌不進罷職傳旨,傳于申緯曰,只推。
申緯,以兵曹言啓曰,文臣兼宣傳官洪勝圭,身病猝重,勢難供職,呈狀乞遞,改差,何如?傳曰,允。
有政。吏批,行判書金履陽進,參判尹序東病,參議李憲琦春坊進,左承旨朴周壽進。以尹魯東爲左尹,以李魯集爲刑曹參議,以金在元爲典籍,以李憲猷爲敦寧參奉。注書單朴心壽,兼春秋二單李基華·李昌瑞,祭酒單宋穉圭,左尹趙鍾永,右尹尹魯東。
兵批,行判書朴崙壽進,參判尹尙圭入直,參議李翼晉病,參知鄭景祚病,右副承旨申緯進。以金守基爲宣傳官,以金昌浩爲慶熙將,以韓興國爲慶熙將,以金復馨爲訓鍊僉正,以李煥輔爲訓鍊主簿,以金炳球爲文兼,以朴晦壽爲文兼,以趙晉錫爲武兼,以鄭日復爲武兼,以金厚淵爲守門將。同知單金達行,僉知單李周百·李毅和·朴文郁,護軍申光軾·宋穉圭,副護軍李希祖·林景鎭·曺錫正·許溟,副司直姜世鷹·閔哲儒,副司正尹正鎭竝單付。
朴周壽,以吏批言啓曰,前大司憲宋穉圭,方以成均館祭酒下批,而混同送西,誤付軍銜,矇然之失,臣不勝惶恐,而軍職望筒,勿施,何如?傳曰,允。
徐長輔啓曰,新除授注書朴心壽,卽爲牌招,何如?傳曰,允。
徐長輔,以禮曹言啓曰,今此丙子式年文科覆試,講經一所,設場於本曹矣。上直郞廳,依例朝房直宿之意,敢啓。傳曰,知道。
又以禮曹言啓曰,卽接四館所牒呈,則丙子四月春到記製述入格進士朴永元,殿講入格幼學黃浩民,同年七月秋到記製述入格進士鄭東逸,殿講入格幼學朴宗休,以上直赴殿試,丙子四月春到記殿講入格生員李哲秀,幼學朴基慶,同年七月秋到記殿講入格幼學徐有鼎,以上直赴會試事,命下,依例分等許赴事,報來矣。進士朴永元等四人,直赴式年文科殿試,生員李哲秀等三人,直赴式年文科覆試講經之意,分付,何如?傳曰,允。
又以禮曹言啓曰,卽見全羅監司金敎根狀啓,則枚擧咸平縣監姜時煥牒報,以爲今月十二日夜,本縣鄕校大成殿東隅風板內有火災,五聖位板及東西廡各位位版,奉安于墻外西齋淨潔處,祭器香卓,亦爲移置,仍卽撲滅,而東隅瓦子及椽木,多有毁撤,故今方整待,告由還安祭香祝,請令該曹磨鍊下送矣。聖廟失火,極爲驚悚,謹稽謄錄,則外方聖廟被燒時,有遣本曹郞官奉審後,設行慰安祭之例,而今番則幸未延及,登時撲滅,禮官擧行,雖不磨鍊,慰安祭香祝,令該司急速磨鍊,祝文中修改之由,措辭撰出,不卜日設行,而還安祭香祝,亦令一體磨鍊下送,事畢後設行事,竝爲分付,何如?傳曰,允。
又以禮曹言啓曰,大小科陳試人草記許赴事,曾有定式矣。丁卯年通讀初試入格幼學盧尙祐,庚午式年文科初試入格幼學尹致有·金羲鎭·朴宗翬,通讀初試入格幼學韓世膺·李邦梯,癸酉式年文科初試入格幼學李虞淳·朴敏淳·金宅奎·鞫思奉·羅冕熙·趙顯徹·韓益良·皇甫璿·柳世臣·池泰一·申在瑚·朴漢德·金仁修·崔致祥,俱爲陳試,故取考其所受公文,則明白無疑,而遭艱及朞服未葬者,竝許陳試,法典所載,一體許赴於今此式年文科覆試講經之意,敢啓。傳曰,知道。
申緯,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接西所衛將尹澤烈牒報,則永肅門北邊大松一株,因風折落云,令該所依例斫去之意,敢啓。傳曰,知道。
又以訓鍊都監言啓曰,本局分授都城彰義門東邊第一城廊近處體城五間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
又以訓鍊都監言啓曰,本局分授都城彰義門東邊第二城廊近處體城二間許頹圮處,今九月二十五日爲始,改築之意,敢啓。傳曰,知道。
又以御營廳言啓曰,本廳字內光熙門北邊第一城廊近處體城二間許頹圮處,今已畢築矣。把守軍兵依例撤罷,女墻仍爲始役之意,敢啓。傳曰,知道。
又以義禁府言啓曰,全羅監司金敎根狀啓咸平縣監姜時煥罪狀,令攸司稟處事,啓下矣。姜時煥時在任所云,依例發遣府羅將拿來,何如?傳曰,待待命拿囚。
行判敦寧府事李晩秀疏曰,伏以,臣於卽者,見擬文科覆試講經試官,天牌儼臨,特飭繼降,仍有違牌勿呼望之命,臣誠震懍悶隘,罔知攸措。顧臣身陷大僇,自分永棄,姓名漸遠於朝籍,踪跡只合於田野,前後除旨召命,不敢爲抗顔呈身之計者,良非獲已,是豈慢蹇而然哉?日前試牌,略控情懇,今臣去就,實無異同,聖鑑俯燭,豈待臣自言,而數日以來,猝中風寒,委席叫楚,轉動不得,禁扄奉牌,亦無其望,玆敢坐犯違傲,短疏自列。伏乞聖明,亟賜重勘,仍命勿復檢擬,以肅朝綱,以安賤分焉。臣無任云云。答曰,省疏具悉。不必深引,卿其勿辭,調理行公。
行知中樞府事南公轍疏曰,伏以,臣近當寒節,宿病新症,一倍添劇,不省戶外事久矣。不意此際,試牌儼臨,繼而有違勿呼望之命,其在不俟駕之義,卽當趨承之不暇,而第臣目下病情,實有難强之勢。蓋此狗馬賤疾,年年益痼,殆同癃廢之物,而適値秋冬之交,重得毒感,咳喘則達夜不能接目,頑痰則觸寒如期壅膈,食飮皆成嘔吐,寒熱無時發作,左臂不仁之症,又屬必危,方其刺痛之時,傍人爲之代悶,坐臥不能惟意。以此㱡㱡貌樣,多日考試之役,萬無其望,玆敢倩人構疏,仰籲宸嚴之下。伏乞聖慈,諒此至懇,亟賜變通,仍治臣瀆擾之罪,俾試事重而法紀昭焉。臣無任云云。答曰,省疏具悉。卿其勿辭,調理行公。
大護軍金羲淳疏曰,伏以,臣伏見東堂覆試試官之望,臣名亦在排擬之中矣。試事君命也,往役臣職也,從前於此等事,臣聞命輒進,不敢以不才辭焉者,蓋以重事體安義分也,至於今番試役,誠有私情之萬萬切悶者。臣之老母,年屆九耋矣,癃衰日甚,常有凜然澌綴之憂,當此日候稍涉霜冷,所患宿症痰眩與膈滯,隨時作苦,藥餌之節,將護之方,臣實晨夕左右之。此時鎖院,將費十餘日曠侍,則憂慮悸恐,情有所不可按住者,使其以公役之重,欲其强也,則心之不在,將不得安意於考講,此尤悚悶之大者。倘蒙聖明特推孝理,諒其情而矜其私,則宜有所通變之道,玆敢畢暴衷懇,仰瀆崇嚴。伏乞聖慈,俯垂諒察,亟命該曹改擬試望,以重試事,以安私情,千萬大願。臣無任云云。答曰,省疏具悉。所請依施。
判尹金蓍根疏曰,伏以,臣見擬於東堂覆試試官之望矣。試事隔夜,召命自天,臣義當翼趨,恭俟進退,而臣之區區情私,誠有不敢不仰暴者。臣有老父,年今八十有四矣。雖於平常少康之日,每有晨夕憂懍之私,而近因涼候之漸緊,調養失宜,寒痰挾感闖發,見方委頓床笫,刀圭飮啗,左右看護,有臣一人而已,他無替任者。若以此時曠側,多至十餘日,鎖院而不得出,則憂灼悶隘,將有不可以按住者。公役爲重,蘄免非不知悚惶,而私情切迫,强赴無路,玆敢披瀝衷情,仰首鳴號。伏乞聖慈,特推孝理之政,俯賜體諒之恩,許令改擬試望,以幸公私,不勝千萬懇祝。臣無任云云。答曰,省疏具悉。所請依施。
刑曹參判李惟命疏曰,伏以,臣見擬於文武科覆試一所試官望,繼以召牌儼臨,臣固當竭蹶趨承,而第臣八耋老母,病淹床笫,長時凜綴,近因日候不調,將攝失宜,重添毒感,証情危劇,胃閉而却食,神煩而失睡,眞元大脫,藥餌罔效,臣方左右扶將,實無晷刻離捨之望,玆敢忙陳短章,仰瀆崇嚴。伏乞聖慈,特賜矜諒,亟許變通,以便救護,仍治臣瀆擾之罪,以肅朝綱。臣無任云云。答曰,省疏具悉。所請依施。
上在昌德宮。停常參·經筵。
藥房副提調朴宗薰啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御調中君子湯,依前方五貼製入事,榻前下敎。
李敬參啓曰,明日常參·經筵,取稟。傳曰,停。
鄭觀綏啓曰,行大司憲林漢浩,執義崔時淳,掌令兪應煥,持平尹庠圭試所進,掌令李奎鎭,持平韓啓玉在外,監察茶時之意,敢啓。傳曰,知道。
申緯啓曰,備邊司郞廳來言,今日賓廳日次,而左議政韓用龜,右議政金思穆俱有身病,不得來會云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
李敬參啓曰,新除授注書朴心壽,時在全羅道羅州地,斯速乘馹上來事,下諭,何如?傳曰,允。
申緯啓曰,假注書具行益時無職名,令該曹依例付軍職,冠帶常仕,何如?傳曰,允。
朴宗薰啓曰,假注書尹正鎭身病猝重,勢難察任,今姑改差,何如?傳曰,允。
以江原監司南履翼狀啓,杆城郡民家失火事,傳于申緯曰,聞甚矜惻,元恤典外,別加顧助事,廟堂分付。
李敬參,以弘文館言啓曰,副修撰李基栽,卽爲牌招察任,何如?傳曰,允。
申緯,以兵曹言啓曰,來十月十一月當上番騎兵二百二十八名,依定式本曹點考後,仍令該曹襦衣題給之意,敢啓。傳曰,知道。
又以武一所試官意啓曰,臣所今日平明開場,而初試擧子,當付元額八十五人內,無緣不呈單爲三十七人,捧單實數四十八人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,應射擧子,自天字至地字半字合爲九十七人內,入門捧單五十七人,無緣不呈單者,京畿五人,江原道三人,忠淸道二人,全羅道七人,濟州三人,慶尙道十人,平安道十人矣。先自木箭試取之意,敢啓。傳曰,知道。
鄭觀綏,以刑曹言啓曰,因訓鍊都監啓辭,毆打禁松軍,私放犯松人之幼學李憲重,令該曹照法嚴繩事,命下矣。謹按律文,則大典通編禁制條,有曰京城十里內松木犯斫者,杖一百徒三年,大明律捕亡條,有曰若知追捕罪人,而致令逃躱者,減罪人罪一等。李憲重,依此律杖一百徒三年,罪減一等,決杖九十後,忠淸道林川郡,徒二年半定配所,卽爲押送之意,敢啓。傳曰,知道。
祭酒宋穉圭疏曰,伏以,臣之僥冒匪據,今幾月矣。臣誠淺辭拙,陳章乞免,未承兪音,而臣不惟不敢以賤陋姓名,累瀆天聽,夏秋以來,重添狗馬之疾,入死出生,尙不離床席,遂不能更竭微悃,期蒙罷斥,臣於㱡㱡中時有省覺,深懼棄命於草野,恒切撫躬而悼歎也。噫,授官而任職,擇人而責效,雖在散班,宜莫不然,今法府之長,其任甚重,是豈賤臣所可一日虛縻者哉?臣最以庸愚,濫叨寵擢,量分度力,無望報補,瀝血哀籲,不敢進身,而不許鐫改,屢閱時序,則爲累於綜核之政甚大,而臣身之添罪,有不暇言矣。至於宮僚勸講,尤不容曠闕,臣之本分,粗有可取,久帶極選於樵牧之社,初無實益於顧問之數,則所以招物議者,固已不淺,況臣萬不近似,國人所共知者乎?抑臣又有感泣惶汗,不能自勝者。迺者貤贈之典,實臣夢寐之外,榮極一身,恩侈三世,闔門慶幸,閭里聳動,顧臣不肖無狀,何以得此於我聖慈耶?臣以早孤餘生,祗奉華誥,有愴私心,雖糜身粉骨,豈足以報答隆渥之萬一,而臣才識空疎,無可展布,則只有屛伏邱壑,歌頌沒齒而已。臣力疾構疏,辭不達意,冞切踧踖。伏乞聖明,俯垂矜察,亟降指揮,將臣所帶本兼諸職,竝加鐫削,俾得安意待盡,則臣雖死之日,猶生之年也。臣無任云云。答曰,省疏具悉卿懇。延佇之餘,卽見來章,以病爲辭,不勝悵然。本職臺銜已遞,卿其安攝,俟間上來,以副予望。仍傳于李敬參曰,此批答遣地方官,傳諭于祭酒宋穉圭處。
上在昌德宮。停常參·經筵。
鄭觀綏啓曰,大司憲林漢浩,執義崔時淳,掌令兪應煥,持平尹庠圭試所進,掌令李奎鎭,持平韓啓玉在外,監察茶時之意,敢啓。傳曰,知道。
李敬參啓曰,明日常參·經筵,取稟。傳曰,停。
朴宗薰啓曰,藥房副提調,持湯劑來待矣。傳曰,封入。
尹正鎭改差,代以李嘉愚爲假注書。
申緯啓曰,假注書李嘉愚時無職名,令該曹依例付軍職,冠帶常仕,何如?傳曰,允。
傳于申緯曰,坐直承旨入侍。
以副修撰李基栽牌不進罷職傳旨,傳于李敬參曰,只推。
以江華留守徐能輔狀啓,今番庭試時,直赴人等,不得及期上送,惶恐待罪事,傳于申緯曰,物待罪事,回諭。
申緯,以禁衛營言啓曰,來十月當五番左部右司屬忠淸道四哨軍兵,逢點實數五百十三名,已爲點閱整齊,來十月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來十二月當五番左部後司屬忠淸道四哨軍兵,來十一月二十五日京中逢點,依例準二朔立番之意,本道監·兵使處,預爲知委,何如?傳曰,允。
又以禁衛營言啓曰,騎士都試時優等人,別單書入之意,敢啓。傳曰,知道。
又以禁衛營言啓曰,本營把摠洪章煥,身爲將官,擧措駭妄,不可仍置,爲先汰去之意,敢啓。傳曰,知道。
又以御營廳言啓曰,本廳來十月·十一月兩朔應立中部前司屬全羅右道四哨軍兵五百十七名,今已逢點整齊矣。十月初一日,與舊番左部後司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來十二月·丁丑正月兩朔應立中部左司屬全羅右道四哨軍兵,十一月二十五日,京中逢點,十二月初一日,與前司軍兵,當爲替代立番,趁期調送事,本道監·兵使處,措辭知會之意,敢啓。傳曰,知道。
又以武一所試官意啓曰,臣所今日木箭應射擧子四十八人內,三矢入格十二人,二矢入格十一人,一矢入格八人,合爲入格三十一人,而日暮姑停之意,敢啓。傳曰,知道。
又以武一所試官意啓曰,臣所今日平明開場,而昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日木箭應射擧子五十七人內,三矢入格七人,二矢入格六人,一矢入格四人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子十七人內,三矢入格二人,二矢入格二人,一矢入格二人,昨日入格三十一人,合爲入格三十七人矣。木箭旣已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子三十七人內,三矢入格三十二人,二矢入格四人,一矢入格一人,合爲入格三十七人矣。鐵箭旣已畢試,片箭鱗次試取之意,敢啓。傳曰,知道。
忠淸道·全羅道兩道儒生幼學李度正·李儒正·李義觀·蘇公述·金廷熙·徐有祿·鄭文馨·李魯宗,生員安洙,幼學李輝遠·李最熙·兪大謙·徐榮秀,生員許兢,幼學李景淵·李晩培,進士李章培,幼學李浩培·李敝會·李敏會·李友會·李敎會,生員鄭遂駿,幼學鄭亨默·鄭圭白·宋文㷜,進士韓洪德,幼學崔輔賢·朴宗敏·朴宗彦·朴彭壽·朴宗紀·成著默·林濟運·趙雲翮·成喆默·成效默,進士成兢默,幼學成義默·成岱柱·成奎柱·成基柱·鄭錫堯·姜昌欽·楊柱鶴·李祉榮·鄭載坤·鄭文輝·李斗運·鄭錫輝·楊柱天·楊以濟·李儒俊·李淳運·李儒恒·趙晉錫·田常九·金復采·呂善升·李儒永·金瑞甲·呂東憲·趙宜錫·李儒佶·田漢永·趙章錫·田遂行·鄭相虎·李儒一·金英邦·趙麟泰·李時榮·趙命錫·呂善延·尹文爀·宋世鑑·金志仁·崔命孝·張世燁·宋會東·柳煥龜·柳煥鳳·柳光秀·柳益秀·柳命秀·柳永傑·趙光誠·安榮植·羅漢錫·申洙·韓用毅·兪鳳柱·金啓愚·金振羽·韓用脩·任必常·金振容·韓任商·朴柱憲·金熙淳·金膺履·李鵬萬·李甲鳳·趙宅曾·崔漢箕,進士蔡圭夏,幼學李鼎燮·李喆在·李根孝·崔師錫·崔興俊·吳必中·李增燮·李樂在·柳漢錫·金有聲·李穟·李選萬·金坦輝·柳洙·尹致永·李憲鈺·李憲福·朴鎭基·朴鎭圭·李載坤·韓諅·朴鎭箕·朴鎭赫,進士崔禹圭,幼學李郁世·金樂忠·朴鎭容·朴鎭說·朴琛,生員崔龜宗,進士朴瑊,幼學朴琠·朴珽·申嶫·申嶹·朴玩·朴玲·李正鉉·朴斗慶·朴彦慶·柳東雨·趙邦和·李夏緖·柳行雨·具百乘·柳憲永·趙然克·趙俊和·柳鎭和·趙雲周·趙然大·韓世永·趙然玉·柳礎·尹瑞翊·趙倫和·柳聖雨·柳砇·林永珠·李鳳成·宋文煜·李揆寀·李萬柱·李在默·洪重弼·金大鉉·吳得讓·李惟一·鄭萬東·鄭在坤·鄭晩輝·洪彦洙·洪致遠·金命佑·李萬宗·韓潤商·李儒穆·李儀萬·金壃,進士韓用一,幼學宋彦載·韓用成·韓用彦·韓用斌·鄭日運·權珏·韓祥履,生員李命會,幼學李斗冕·李會宗·李塾·權時用·李度常·李·李得五·李守敬·權燁·許荃·蘇洙愚·白師中·郭鼎玉·李圭容·呂東樸·鄭啓默·南履信·趙龍圭·鄭鴻逵·郭林桂·趙執圭·呂寅永·韓榮觀·南履智·崔之仁·郭鼎煥·吳聖和·吳善近·鄭鈗·李益榮·趙玄圭·李象器·李希淵·尹鼎錫·李勉賢·尹輝東·鄭在淵·安思烈·鄭日郁·鄭日晉·鄭日肯·鄭日衡·鄭日垣·柳景渭·柳景行·徐悌祿·李壽一·徐秉祿·尹復鉉·田尙理·李夏宗·韓斗養·朴重曄·朴悌元·朴柱岱·朴柱經·鄭尙鉉·鄭重鉉·朴兌遠·金學宗·李敬直·李可宗·鄭墩·李敬亨·李敬元·趙尙和·趙萬和·李亨默·趙廷和·趙邦和·兪成柱·李尙德·申德洙·趙有和·李鐸·趙雲集·金旿·趙允和·兪漢斗·趙雲豐·朴齊吾·李亨采·李亨來·愼重善·愼益善·愼致亨·愼致晟·李周冕·李斗冕·李箕冕·李翼冕·李宗冕·李奎冕·李憲斌,進士朴晩源,幼學朴宗學,進士林龜鎭·李寅灝·邊正容·朴宗榦,幼學高濟應等疏曰,伏以,忠淸道連山縣龜山村,有故忠臣忠憲公尹烇鄕祀之祠,而以烇之從子故徵士掌令臣尹舜擧及烇之子故徵士進善臣尹元擧配食焉。蓋此百年鄕祠,雖出士林之公議,二字華額,尙稽朝家之恩賜,此由於臣等嚴畏囁嚅,未得陳聞之故,而實爲昭代之闕典矣。顧今歲籥重回於丙子,聖念追感於往事,特下忠烈祠致祭之命,使烇有知,可以感結於九原,而惟其未遑之典,若將有待於今日,臣等請歷溯始末,仰冀裁處焉。烇卽文正公煌之弟也。兄弟受業於文簡公成渾之門,從遊於文元公金長生父子,早以學行著聞,逮在昏朝,以施罰凶賊偉卿等事,削官被錮,改玉後出入臺閣,以讜直敢言稱。及當丙子之變,以弼善陪嬪宮入江都,見主事者,翫寇恬嬉,抵書責之,且以守城治兵,進援南漢,毋徒袖手談笑等語爲言,而言不見用。賊逼城陷,與李時稷·宋時榮約死,遂自縊於城上,爲從吏所救解而不得死。虜人圍守嬪宮,禁我人出入,必受虜標而後方許入,烇進無以入衛嬪宮,退不欲苟活賊中,遂引佩刀自刎,未及絶而賊至脅迫之,烇憤罵曰,我恨刃短,不能絶吭卽死,賊奴何不速殺我,遂被害,此死罵不絶口。噫,烇志節素著於平時,死生不苟於臨難,始約同志,欲效劉忠顯之自縊,終罵賊虜,能辦顔常山之不屈者,尤豈不卓卓乎烈烈乎哉,此烇殉義之本末,而文孝公趙翼,文敬公金集,文正公宋浚吉,文正公宋時烈,文簡公趙復陽,文忠公兪棨遺集中所記述而稱道者,皆可徵據。粵在孝宗朝,特命贈官錄孤,顯宗朝,有江都祠享之命,肅宗朝,又加贈吏判,仍命賜諡,英宗大王曁先大王,亦屢下恩諭,今我聖上丁卯之年,至蒙不祧之典,列朝褒揚,如彼其盛,昭載史牒,臣等不必更事煩縷。而乃若尹舜擧則文正公煌之子也。孝友忠信,得於天賦,名義砥礪,受之家庭,觀於述魯陵志,立南孝溫祠,可知其所存。而變故以後,主張家學,激昂感傷,慨然有蹈海之志,宅心制行,一以古人爲師,愛好名敎,講修禮學,家法則倣范文正,鄕約則遵呂藍田,至今兩湖間,能有賢士大夫遺矩者,皆舜擧之力也。若尹元擧則烇之子也。少以經綸自負,故相臣李元翼,一見而稱以國士,篤信李珥·成渾之學,斥絶仁弘·弘老之奸。丙子之變,從文敬公金集,募義兵向南漢,旋聞下城,報其父又死於義,以父死非命,國恥未雪,矢心自廢,孝·顯兩朝,屢勤旌招之命,而引劉子翬不仕之義,竟不應。與其從兄舜擧,爲兄弟間知己,置義庄立講舍,鄕黨人士之從學於舜擧·元擧兩臣之門者,人比之胡安定弟子。此兩臣者,雖未得出爲王國,用以攄其堯·舜君民之志,而乃若遯世獨行,卓立長往,身任春秋之大義,家傳洛·閩之正學,其所以起志士之感慕,爲學者之宗仰者,不但古所謂鄕先生而已。顧今聖明光御,儒化丕闡,眷眷乎尊周攘夷之義,勤勤乎褒忠尙節之典,則今如烇臨難成仁之大節,舜擧·元擧守死殉道之懿行,固宜在所崇奬。而惟此鄕祠建立,寔在肅廟朝庚申,今爲百年之久,則臣等之欽慕景仰於梓鄕俎豆之所者,冞切於殉節重回之歲,仰冀白鹿勅賜之額,以爲觀感興聳之資者,似或不至於僭越之歸。且夫祠院私設,無得輕許者,雖係朝令,此蓋英宗朝以後事,而以新設·疊設者言耳,今烇則旣在江都竝祀之列,不可謂之新設也,又無他院獨享之所,不可謂之疊設也。凡有大節義卓樹立,而享於鄕祠者,許以揭額之典,旣有列聖朝已例。且如金尙容·李時稷·宋時榮諸人,與烇同時立殣,而皆蒙祠院賜額之恩,則惟烇祠之獨漏於盛典,實有士林齎鬱之歎。伏願特令有司,卽議擧行,頒賜華額,以光朝家顯忠之德,俾伸士林尊慕之誠。臣等無任云云。答曰,省疏具悉。疏辭,令廟堂稟處,爾等退修學業。
丙子九月二十六日申時,上御熙政堂。坐直承旨入侍時,右副承旨申緯,假注書李嘉愚,記注官安亨鎭,記事官李湜,以次進伏訖。上曰,注書誰乎?緯曰,李嘉愚矣。新榜乎?緯曰,然矣。命公事入之。仍命退,承史以次退出。
上在昌德宮。停常參·經筵。
申緯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭觀綏啓曰,行大司憲林漢浩,執義崔時淳,掌令兪應煥,持平尹庠圭試所進,掌令李奎鎭,持平韓啓玉在外,監察茶時之意,敢啓。傳曰,知道。
李敬參啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
申緯啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于李敬參曰,魂宮朔祭,以親行磨鍊,出宮自內爲之,侍衛入直爲之。
朴宗薰啓曰,假注書具行益身病猝重,勢難察任,今姑改差,何如?傳曰,允。
具行益改差,代以林翰鎭爲假注書。
李敬參,以弘文館言啓曰,副修撰李基栽旣有只推之命,卽爲牌招察任,何如?傳曰,允。
以副修撰李基栽牌不進罷職傳旨,傳于李敬參曰,只推。
申緯,以訓鍊都監言啓曰,本局軍兵,卽輦下親兵,其所抄定,與他自別,故每式年各道陞戶,必以有根着身手壯健世居良民,另擇上送者,法意甚重,而各邑若以不合人苟充代送,則監司推考,守令罷職,色吏定配,次知座首吏房拿致軍門,從重科治事,事目申嚴,而伊後監司罷職,守令先罷後拿事,批旨又復截嚴矣。今式年陞戶點考時,察其可疑者,嚴査究覈,則多有雜頉,而不在事目條件者,姑先退却,更爲刻期抄報之意,別關嚴飭,而更爲抄報時,若或又復如前,則依事目施行之意,嚴明行會,何如?傳曰,允。
又以摠戎廳言啓曰,本廳需用,專靠於平安道德池屯稅穀,而本屯成樣,亦係於募民勸耕,故先朝甲寅,以本屯民人等烟戶雜役,一切蠲除,或有不遵者,當該守令草記論勘事,筵稟定式矣。自經搶攘之後,屯民渙散,土地陳廢,而今春自廟堂申明舊式,成給完文,關飭該道,使之知委於肅川·永柔等兩邑,以爲蘇弊募民之道矣。肅川府使李乘運,不有定式法意,施威於新接屯民,勒捧其身錢,加之以諉有舊逋,抑奪新接民之所收屯穀,使不得奠接,成一廢屯,擧措駭悖,不可仍置。其罪狀,依定式,令該府拿問處之,何如?傳曰,允。
又以武一所試官意啓曰,臣所今日片箭應射擧子三十七人內,貫一中一人,邊一中三人,合爲入格四人矣。片箭旣已畢試,騎芻鱗次試取之意,敢啓。傳曰,知道。
又以武一所試官意啓曰,臣所今日平明開場,昨日未畢試騎芻,仍爲試取之意,敢啓。傳曰,知道。
又以武一所試官意啓曰,臣所今日騎芻應射擧子九人內,二中入格一人,一中入格一人,而日暮姑停之意,敢啓。傳曰,知道。
又以武一所試官意啓曰,臣所今日騎芻應射擧子二十八人內,無一人得中矣。騎芻旣已畢試,騎槍當爲試取,而無一人應試,鳥銃鱗次試取之意,敢啓。傳曰,知道。
又以武一所試官意啓曰,臣所今日鳥銃應放擧子三十七人內,貫一中邊一中三人,貫一中一人,邊二中五人,邊一中八人,合爲入格十七人矣。鳥銃旣已畢試,仍爲開講試取之意,敢啓。傳曰,知道。
又以武二所試官意啓曰,臣所今日本箭應射擧子三十二人內,三矢入格十四人,二矢入格五人,一矢入格七人,昨日入格十七人,合爲四十三人矣。木箭今已畢試,鐵箭自天字,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子四十三人內,三矢入格二十三人,二矢入格三人矣。日暮姑停之意,敢啓。傳曰,知道
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子十七人內,三矢入格十四人,二矢入格三人,昨日入格二十六人,合爲四十三人矣。鐵箭今已畢試,片箭鱗次試取之意,敢啓。傳曰,知道。
又以武二所試官意啓曰,臣所今日片箭應射擧子四十三人內,貫一中邊一中一人,邊一中一人矣。片箭今已畢試,騎芻鱗次試取之意,敢啓。傳曰,知道。
上在昌德宮。停常參·經筵。
鄭觀綏啓曰,行大司憲林漢浩,執義崔時淳,掌令兪應煥,持平尹庠圭試所進,掌令李奎鎭,持平韓啓玉在外,監察茶時之意,敢啓。傳曰,知道。
李敬參啓曰,明日魂宮親祭齋戒相値,視事頉稟之意,敢啓。傳曰,知道。
申緯啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
申緯啓曰,假注書林翰鎭時無職名,令該曹依例付軍職,冠帶常仕,何如?傳曰,允。
朴宗薰啓曰,事變假注書金仁燾身病猝重,勢難察任,今姑改差,何如?傳曰,允。
正言李友秀啓曰,臣之言議風采,本不合於淸朝耳目之任。薇垣除旨,忽下於鄕廬跧伏中,臣感激恩私,怵畏義分,雖不得不竭蹶登途,祗肅恩命,而第臣於合啓中,有私義之不可隨衆冒參者。在前如臣情地者,擧皆引避,輒蒙體諒之恩,今臣處義,宜無異同,以此情踪,其何可一刻晏然於臺次乎?請命遞斥臣職,答曰,依啓。
朴周壽,以戶曹言啓曰,時御所內各司,依定式,發遣本曹佐郞臣鄭海柱,與兵曹參議臣李翼晉,佐郞臣孔胤恒,東所衛將臣鄭鴻觀,西所衛將臣沈豐祖,南所衛將臣李敏會,北所衛將臣金達行,眼同看審後,有頉處別單書入,而修改則擇日擧行,何如?傳曰,允。
又以戶曹言啓曰,臣宗慶與正郞臣尹致猷,進詣慶熙宮差備內各司,依節目眼同看審後,有頉處別單書入,而修改則今當寒節,待明春擧行,何如?傳曰,允。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣雨漏二庫,蠶壇碑閣雨漏一庫,追慕洞碑閣雨漏一庫,淨業院碑閣雨漏一庫,流霞亭雨漏四庫,千慕堂雨漏二庫,養正齋雨漏一庫,分付各該司,使之卽速修改之意,敢啓。傳曰,知道。
又以戶曹言啓曰,訓鍊院·慕華館,依定式,發遣本曹郞廳摘奸,則姑無頉處之意,敢啓。傳曰,知道。
申緯,以武一所試官意啓曰,臣所今日應講擧子三人內,入格二人,而日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試講,仍爲試取之意,敢啓。傳曰,知道。
又以武二所試官意啓曰,臣所今日騎芻應射擧子四十三人內,無一人入格矣。鳥銃鱗次試放之意,敢啓。傳曰,知道。
又以武二所試官意啓曰,臣所今日鳥銃應放擧子四十三人內,貫一中邊一中一人,貫一中一人,邊一中六人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢放鳥銃,仍爲試放之意,敢啓。傳曰,知道。
又以武二所試官意啓曰,臣所今日鳥銃應放擧子二十二人內,入格貫一中邊二中一人,貫一中邊一中一人,邊二中二人,貫一中一人,邊一中一人,昨日入格八人,合爲十四人矣。鳥銃今已畢放,騎槍當爲試取,而無一人應試者,故鱗次試講之意,敢啓。傳曰,知道。
又以訓鍊都監言啓曰,本局分授都城彰義門東邊第二城廊近處體城二間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
鄭觀綏,以義禁府言啓曰,肅川府使李乘運拿問處之事,傳旨啓下矣。李乘運以兼營將守令,時在任所,依例發遣府書吏,差兼官後,拿來,何如?傳曰,待待命拿囚。
副應敎李泰淳疏曰,伏以,臣才同散樗,智乏挈甁,冗班瑣職,猶懼不堪,而特以朝家拂拭之意,聖明陶勻之恩,非以臣爲有一分可取之實,曠想之感,錄後之典,蓋有所在。則臣於是,不敢以飾讓求美,虛禮自文,淸要華膴,踐歷無礙,而至若瀛洲東壁之職,尤是淸朝之極望,臣歷觀前後,膺是命者,皆是一代雋選,未有樸遫如臣,陋劣如臣者,或廁於其間,則臣是何人,濫玷名器,略無顧畏哉?醜狀未入於鑑諒,違牌徒歸於按例,駕屨之義,犯分是怵,黽勉就直,動逾時月,臣亦自知其濫竽,久矣。今臣言議見識,不堪論思,聖明亦已俯悉,宜其斥而退之,以勵來者,況臣孤露餘生,客裏逢秋,內切霜露之感,外懼負乘之災,俯仰憂悶,中宵彷徨。誠得及此罪戾未速之前,得以乞身休退,歸省先人墓,仍以歌詠聖化,是臣大願。玆敢陳情披瀝,言非例讓,情實由中。伏乞天地父母,俯賜監納,曲遂微諒,亟命鐫遞臣職,不勝區區祈懇之至。仍伏念,臣前後登筵,非止一再,伏覩我殿下典學之念,終始緝熙,詢咨之意,不鄙芻蕘,循是以往,不患不至於堯·舜,猗歟盛哉。昔在明·宣之際,臣之先祖臣文純公滉,際遇鴻昌,君臣同德,今讀其經筵講義,無非唐·虞吁咈之美,大人格君之要。我殿下之所以孜孜求道者,卽聖祖之心,而臣適以無似,忝職啓沃,前後召對之席,屢蒙顧問之私,而一未有以仰答聖意,裨補聖學,古人所謂有君無臣者,臣竊悲焉。每一筵退,中心耿耿,思欲竭其愚衷,以效其款款之忠,而學無心得,言多塗聽,不敢以新語,杜撰爲說,敢以所聞於先民者,爲殿下誦之。蓋聞敬者,聖學始終之要,而百王單傳之訣也。堯之欽明,湯之日躋,文王之翼翼,丹書之敬勝,無不於此乎致勤以詳,則豈不以扶豎警策之功,內外夾持之方,專在於一箇敬字,而坤六二之直方大不習无不利,所以爲聖學之極工也。韋布之學,章句之士,尙猶以此爲重,況人主以九五之尊,挾萬乘之威,便體之奉迭進,而拂違之士罕接,其地易肆而難敬,其心易蕩而難收,則其用工之方,尤不可以斯須或忽,終古興喪之源,罔不由於敬怠之分,可不懼哉?臣固知殿下之於敬,旣已至矣,無容更勉,而聖而益聖,其要亶在於此,惟殿下懋哉。雖然所謂敬者,豈徒然守着一箇字之謂哉?有動時敬,有靜時敬,臨事時敬在這裏,宴息時敬亦在這裏,名目夥然,地頭各異,須是隨時隨處,無所不用其力,方無透漏。先民已試之方,俱見於有宋以來諸賢論著之言,而第其爲說,散見雜出,顧未易以合衆說而會其歸,獨朱夫子敬齋一箴,節目詳而地頭不遺,精粗該而淺深有序,歷選群賢言敬之旨,求其直指全體,則未有若是箴之要且盡者也。先臣文純公所進聖學十圖,旣以是圖,載之第九,而又以十圖,皆當以敬爲本,自註於大學圖下,則敬之爲十圖之要領可知,而是圖之爲言敬之指南,又可知也。特其言句簡嚴,義理渾成,說其目而不及其所以名,擧其一而以例其所以名,擧其一而以例其所未言,學者於此,不能究其精微之蘊,而推類以達夫其餘,則亦無以融貫會通,以盡其旨義歸趣之所極矣。嶺南有故贈參判臣李象靖,嘗因是箴,分揭章句,鋪敍地頭,取夫洛建以下,以及先臣文純之言,門分彙摭,隨類附見,仍註其所以去取之意,合成一冊,名之曰敬齋箴集說,而古今人言敬之同異分合,巨細精粗,鑿鑿如指掌,無復餘蘊,實是聖門之階級,斯學之路脈,而當與聖學十圖,相爲表裏者也。昔朱夫子嘗勸何叔京,類聚程門言敬,稱其最爲直截,而先臣文純公,亦有取於程氏心經附註,以爲敬之如神明,愛之如父母,是書之所當愛敬而尊閣者,直與其心經無異同,而其爲直截於言敬則尤爲緊切。臣願殿下特命嶺營,印上一本,置之經筵,逐字逐句,究其旨歸,而以身體之,其於敬躋之工,蔑有加矣。臣憂愛所激,不暇他言,輒以前人遺緖,唐突陳聞,極知其僭且妄。然臣伏覩我殿下聖學所推,曠感名儒,特命賜祭於臣祖文純之祠,又以李象靖之賢,得其單傳,寵之以贈秩之典,是殿下未見其書,徒以聽於輿誦,而加之以不世之恩,尙德之義,崇學之典,可以振作士風,扶植世敎。凡在聽聞,孰不欽仰攢祝,以爲太平萬世之基,其在於此,而況臣以文純之孫,熏習於李象靖之敎,居常景仰,不啻如泰山北斗,則躬覩今日曠世之恩,感泣忻頌,如有自私者然。臣愚竊以爲,聞其名而得其人,不若見其書而知其道。殿下若使印進是書,兼亦使之竝進其所著文集論撰者而觀之,則當知李象靖之學,眞得不傳之祕,而妙道精義之學,大有裨於聖學之萬一也。昔我先大王,嘗觀李象靖所上九條之疏,極加歎賞,至以庸替座右之銘,要作觀省之資爲批,則當日契遇之隆,至今可以伏想矣。今臣之以是仰請者,非但爲是書之有補於聖功,其在我殿下追述志事之道,似或然矣。伏願殿下,勿以人廢言焉。臣無任云云。省疏具悉。所陳好矣,分付嶺營,卽爲印上。爾其勿辭察職。
忠淸道幼學鄭萬采,進士金學淵·兪漢業·金箕翼·閔致孝·金鍾慶,幼學鄭允采·金秉淵·金箕魯·金箕燦·閔致恒·李宗源·金在迪·洪大薰·兪漢祚·宋安圭·金在正·宋煥龍·金魯源·宋欽奭·金命鉉·宋欽益·金在龍·李晩榮·宋欽文·洪蓍·宋欽直·金埦·閔百謹·李實源·李甲秀·趙宗鎬·李漢明·金時翰·南有穎·李獻愚·李濟觀·閔致恪·李運源·黃浩性·李定源·李沂柱·兪漢方·李日煒·閔指顯·宋志圭·閔百安·金東萬·閔時顯·李濟豐·閔百運·柳煥集·成浚·柳永傑·金箕晳·金世基·兪駿柱·李濡秀·宋希圭·宋欽成·金時晦·尹經烈·黃基畯·具百師·崔光範·朴宗大·金履奎·沈源祖·金昔淵·沈義厚·趙益壽·南有聲·金遠載·黃宗雨·白師述·金魯泰·鄭濠·兪大謙·宋煥綱·金壎·宋直圭·安景祚·權思學·韓爀新·權相瓚·具百元·金相協·趙秉夏·金洛殷·金萬鍾·金時觀·李得愚·金克鉉·宋繼洙·權相翼·李泳·宋文會·宋在岳·朴宗文·洪周錫·宋南圭·李明伋·宋光旭·宋欽正·金在訥·朴英鎭·金在謙·朴光文·成淵·兪明煥·金魯壇·權思復·金魯儼·宋泰圭·宋欽時·李宗漢·趙樹綱·成潤·具顯默·金樂善·尹心緯·鄭圭煥·金亮欽·宋禮圭·兪彦鎜·鄭在誠·鄭東煥·金仁秀·宋文喆·李相晦·宋三圭·宋昇圭·金在復·宋文淵·李濟咸·趙基泰·兪昇煥·成海仁·權漢龍·洪秉正·洪直謨·咸亨默·金台秀·徐志永·鄭重範·韓鎭鎬·李基聖·趙臣模·李胄鱗·張淑·崔光明·魚在璜·李濟翼·李在郁·宋煥緯·金商敬·崔琠·姜在文·崔光心·崔學洙·李鎭一·柳煥憲·朴後藝·柳鎭赫,進士李溵·權鉉·金命赫,幼學金在鼎,進士沈順祖·徐恒輔·柳瑞·李用觀·宋祥來,幼學宋星箕·金箕弘·金魯欽·金致載·李文秀·李海度·沈思柱·元英心·李慶潤·任膺常·韓福仁·趙尊永·李雯·李光郁·洪時德·兪漢明·鄭欽明·朴載豐·李昌會·尹義采·任天欽·李度寅·李昌夏等疏曰,伏以,臣等粵在癸酉冬,以故副提學臣李惟弘忠義之卓,名節之懿,聯陳一疏,仰請贈爵諡之典,惟我殿下,不以草野搪揬爲罪,特下廟堂稟處之命,十行溫諭,極其隆重,臣等於此,有以仰認我殿下褒奬忠直扶植名敎之聖意,竊不勝欽仰攢頌之至。臣等旣奉恩批,退歸田里,恭俟回啓,冀蒙成命,而側聽累年,迄此寥寥。臣等茹菀之極,有所齊籲於月前輦路之側,而竟爲該曹之據例請寢,臣等到此,何敢更有煩瀆,而百年之公議,久而不泯,一方之輿情,鬱而未伸,於是,不避猥越之誅,相率申控於黈纊之下。伏乞聖明垂察焉。惟弘卽廣平大君章懿公璵之六世孫也。蟬聯奕舄,世篤忠貞,而惟弘自幼志氣過人,賦性剛直,早捷嵬科,歷揚淸顯,斤斤以風裁自持。深荷宣廟朝知遇,嘗以臺臣,入侍前席,極言時政,無所忌諱,上嘉之,命書諸壁,自是出入經幄,多所裨益。故相臣李德馨·李元翼,相繼爲體察使,皆辟爲從事,蓋服其素節,臨難可仗也。時賊臣仁弘,盜竊儒名,威制一世,力抗君父,而爾瞻,以其門徒,內外和應,駸駸乎柄用趨附者,日坌集于門,而惟弘獨心惡之,爾瞻累訪致款,而終不一往謝,嘗過仁弘所居而亦不見。至丁未,宣廟不豫,有內禪之命,領議政柳永慶,力爭寢之,於是,爾瞻等乘時釀禍,陰嗾仁弘,疏駁永慶,語甚憯毒。惟弘時以承旨,慨然言此,其意不在永慶,今若不早折亂萌,禍將不測,力主鞫問二賊之論,二賊竟竄北塞。明年戊申,上候大漸,忽內下封書于大臣,大臣疑懼不敢發,朝著汹汹,惟弘又率史官就前,謂大臣曰,書雖祕,豈可使喉院不知?遂發之,乃遺敎七宰臣者也。群疑乃定,於是直聲動朝廷。及廢主嗣位,爾瞻等復入用事,永慶誅死,七臣遠竄,而惟弘栫棘于江界,戊午,又遷于順天,遂死謫中。仁廟改玉,首命復其官爵,江界人士,圖像設祠以祀之。夫惟弘之策名立朝,首尾十有二年,其觸危履險,生死向國,西謫南遷,成就大節,一何其奇偉卓犖哉?仁弘之疏,是何等凶圖,而能首起而折之,使擧國知二賊之爲賊者,惟弘也,封書之下,亦何等危疑,而能片辭而定之,使當世知遺敎之的眞者,亦惟弘也。苟非有摧姦扶正之氣,炳幾燭微之識,可以方駕於呂獻可·劉器之之倫者,何以辦此?若使惟弘不去,而目見西宮幽閉之變,江都炕殺之禍,則亦當爲李恒福之箚,鄭蘊之疏無疑矣。爾瞻輩之必欲芟夷而斬伐者,安得不首及於惟弘乎?何幸天日重明,萬化維新,群凶就法,舊臣召還,而惟弘亦蒙追復之恩,則千古之冤,得以少暴,而地下之鬼,亦將蹈舞而感泣矣。第伏念,顯忠遂良,乃漸摩人心之本,旌直奬義,亦砥礪士習之端。肆惟我列聖朝以來,所以樹百世之風聲,昭一代之人文者,未嘗不眷眷於此,而至於昏朝所樹立者,則尤致意焉。一語之可以維持乎彝倫,則必表章之,一事之可以綦重乎名敎,則必崇報之,貤贈之典,不以幽潛而或闕,節惠之命,不以久遠而或靳。則夫以惟弘之淸忠直節,折奸凶於當時,高風卓蹟,起頑懦於後世,論其心跡,則與七臣相伯仲矣,考其時世,則與七臣同屈伸矣,而迄今獨漏於褒嘉之列者,無亦以事有未遑,而時有所待耶?臣等生長於惟弘衣履之鄕,其遺風餘韻,久爲依歸之所,常切景仰之思,則寧犯僭干之罪,不忍使惟弘,幽沕而不章,湮沒而不稱,故玆敢裹足西上,更申前籲。伏乞聖慈,俯察芻蕘,亟賜允兪,特降李惟弘贈爵賜諡之命,以褒忠直,以立世敎焉,千萬伏祝。臣無任云云。省疏具悉。疏辭令廟堂稟處,爾等退修學業。
上在昌德宮。停常參·經筵。
開東,灑雪。
藥房副提調朴宗薰啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿進御調中君子湯前方中,去黃芩,加杏仁·桃仁各七分,自今日五貼式,日次製入事,榻前下敎。
鄭觀綏啓曰,行大司憲林漢浩,執義崔時淳,掌令兪應煥,持平尹庠圭試所進,掌令李奎鎭,持平韓啓玉在外,監察茶時之意,敢啓。傳曰,知道。
李敬參啓曰,明日常參·經筵,取稟。傳曰,停。
朴宗薰啓曰,藥房副提調,持湯劑來待矣。傳曰,封入。
傳于李敬參曰,禮房承旨馳詣宗廟·景慕宮,奉審摘奸以來。
傳于申緯曰,廟務積滯,次對久未爲之,初五日次對,進定於明日。
鄭觀綏啓曰,明日次對,兩司當爲進參,除在外·試所進去外,竝待開門牌招,何如?傳曰,允。
申緯啓曰,備邊司郞廳來言,今日賓對日次,而魂宮親祭齋戒相値,不得來會云矣,敢啓。傳曰,知道。
金仁燾改差,代以金輦爲事變假注書。
李敬參,以弘文館言啓曰,副修撰李基栽旣有只推之命,卽爲牌招察任,何如?傳曰,允。
以副修撰李基栽牌不進罷職傳旨,傳于李敬參曰,只推。
李敬參,以弘文館言啓曰,本館上番副校理臣林處鎭,以宗廟冬享大祭祭官,今日議政府肄儀時,晝仕出去之意,敢啓。傳曰,知道。
又以禮曹言啓曰,各殿宮,有每年季冬禳災歲畫進上之規,而昨年則以惠慶宮喪禮相値,筵稟停止矣。今年爲始,依例擧行之意,分付,何如?傳曰,允。
申緯,以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以御營廳言啓曰,本廳字內光熙門北邊第一城廊近處頹城改築處女墻,亦已畢築之意,敢啓。傳曰,知道。
又以武一所試官意啓曰,臣所今日應講擧子十三人內,入格十一人,昨日入格二人,合爲入格十三人,而日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試講,仍爲試取之意,敢啓。傳曰,知道。
又以武一所試官意啓曰,臣所今日應講擧子二十一人內,入格十一人,前日入格通計,合爲二十四人矣。各技皆以畢試,今方計劃,修正榜目之意,敢啓。傳曰,知道。
又以武二所試官意啓曰,臣所今日應講擧子二十人內,入格八人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢講擧子,仍爲捧講之意,敢啓。傳曰,知道。
又以武二所試官意啓曰,臣所今日應講擧子十人內,入格七人,昨日入格八人,合爲十五人矣。各技皆已畢試,今方計劃,修正榜目之意,敢啓。傳曰,知道。
上在昌德宮。停常參·經筵。
夜自四更至初二日開東,灑雨下雨,測雨器水深四分。
李敬參啓曰,明日常參·經筵,取稟。傳曰,停。
申緯啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房都提調·副提調,持湯劑來待矣。傳曰,封入。
傳于申緯曰,大臣·備局堂上引見。
朴周壽啓曰,假注書李嘉愚,身病猝重,勢難察任,今姑改差,何如?傳曰,允。
李嘉愚改差,代以徐憙淳爲假注書。
鄭觀綏啓曰,行大司憲林漢浩,執義崔時淳試所進,掌令兪應煥,持平尹庠圭傳旨未下,掌令李奎鎭,持平韓啓玉在外,監察茶時之意,敢啓。傳曰,知道。
以掌令兪應煥,持平尹庠奎,獻納權熀,正言具宜默牌不進罷職傳旨,傳于鄭觀綏曰,只推。
李敬參,以弘文館言啓曰,副修撰李基栽,旣有只推之命,卽爲牌招察任,何如?傳曰,允。
又以禮曹言啓曰,卽接典牲署所報,則今十月初四日行宗廟冬享大祭所封犠牲,本署提調與小宗伯,眼同前期看品,而提調李肇源,以試官進去,無以擧行云,令政院稟旨變通,以爲趁卽看品之地,何如?傳曰,允。
李敬參啓曰,因禮曹草記,今十月初四日宗廟冬享大祭所封犠牲,提調與小宗伯,眼同看品,而提調李肇源,以試官進去,無以擧行,令政院稟旨變通事,允下矣。合有變通之道,何以爲之?敢稟。傳曰,許遞,前望單子入之,待下批,牌招察任。
典牲提調前望單子入之,朴宗薰落點。
以領中樞府事李時秀南陽地掃墳呈辭,傳于朴周壽曰,給由馬·澆奠床備給。
以領敦寧府事金祖淳驪州地掃墳呈辭,傳于朴周壽曰,給由馬·澆奠床備給。
李敬參,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
申緯,以兵曹言啓曰,禁軍別將趙文彦素患痰癖之症,當寒添劇,無望供職,呈狀乞遞。領軍之任,不可暫曠,改差,何如?傳曰,允。
又以都摠府言啓曰,今日入直內三廳武兼禁軍及軍兵等,爲當中日習射技放,而魂宮朔祭親祭正日相値,不得設行之意,敢啓。傳曰,知道。
丙子十月初一日子時,上御齋殿。朔祭親行入侍時,行都承旨朴宗薰,左承旨朴周壽,右承旨鄭觀綏,左副承旨徐長輔,右副承旨申緯,同副承旨李敬參,假注書李嘉愚·林翰鎭,記注官曺錫鯤,記事官李湜,檢校待敎李鶴秀,以次侍立訖。時至,左通禮跪啓請行禮,上具淺淡服,出齋室,詣通和殿,贊禮前導,入北夾門,陞自東階,詣板位。贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身。執禮請行初獻禮,上詣尊所,北向立,執尊者擧羃,宗薰酌酒,觀綏以爵受酒,上詣靈座前,北向立。贊禮跪啓請跪,上跪,宗薰奉香,觀綏奉罏跪進,贊禮跪啓請三上香,上三上香,觀綏奠罏於案,宗薰奉爵跪進,贊禮跪啓請執爵,上執爵,以爵授觀綏,奠于靈座前。贊禮跪啓請俯伏興小退跪,上俯伏興小退跪,大祝進靈座之右,東向跪讀祝訖,上出戶降復位。亞獻官左議政韓用龜,終獻官判敦寧李彦植,以次獻酌如儀訖,降復位。贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身。宮闈令納神主如儀,上詣望燎位,大祝燎於坎。贊禮跪啓請禮畢,仍導以行,上入齋殿,諸臣以次退出。
丙子十月初一日辰時,上御熙政堂。大臣·備局堂上引見入侍時,右副承旨申緯,假注書林翰鎭,事變假注書金輦,記注官李衡柱,記事官李湜,左議政韓用龜,右議政金思穆,行戶曹判書朴宗慶,行兵曹判書朴崙壽,行知敦寧府事金在昌,漢城判尹金蓍根,禮曹判書趙德潤,訓鍊院都正李溏,韓陵君李海愚,同知敦寧府事金基厚,副校理林處鎭,以次進伏訖。用龜等曰,日候甚寒,聖體,若何?上曰,一樣矣。用龜等曰,王大妃殿氣候,若何?上曰,殿宮氣候,一樣矣。用龜曰,以臣目下情踪,見帶之職,豈有一日冒據之望,而尙未蒙鞶禠之恩,繼以有別下飭諭,怵分畏義,冒沒承命,而反顧循省,惶愧靡措。向日疏批中有曰,不入來而體諒,與其入來而卽爲體諒,皆是爲悖通,舍卿予豈忍爲此哉,今此批旨,非獨爲臣地也,蓋出於尊國體堲讒說之聖意。臣誠欽仰感激,不敢復事煩籲,黽勉出膺,於是乎上之命令旣行矣,臣之義分粗伸矣,今則雖卽日體諒,非爲悖通而斥退也,明矣。少無損於國體,而信令之道,禮使之義,豈不兩得其宜乎?且疾病難强之狀,已陳於前箚,而不但肢體癱瘓,難於運用,最是昏眩之証,日甚一日,尋常事爲之間,言語酬接之際,顚錯遺忘,奄成篤老樣子,卽一待符之喘無用之物。當此艱虞溢目之時,殿下以軍國重務,委之於臣,臣雖欲披竭誠力,擔着做去,殆若僬鼎蚊山,決是行不得之事。今若蹲冒不去,竟誤國事,則臣雖萬被誅戮,何補於國?此尤臣之所大懼也。伏願亟命斥退,改卜賢德,以幸國事,千萬血祝。上曰,次對爲之。用龜曰,屢陳血懇,未蒙發落,誠萬萬抑鬱矣。上曰,次對爲之。用龜曰,旣登前席,當以民事之切急者,仰陳矣。仍奏曰,卽見平安監司李相璜分等狀啓,則尤甚名色,不爲擧論,平壤等二十六邑,置之稍實,三登等十六邑,置之之次,仍以爲後錄諸條,竝請令廟堂稟旨分付矣。本道今年穡事,大登之名,雖云過實,被損之穀,幸不爲災,勿論沿邑山郡,擧皆穰多歉少,道啓小康之稱,果是實際語,二等分劑,必有所斟量,依此施行。其一,各邑鎭所付帳外火田,今年亦多未闢,各衙門會錄及各鎭堡罷斂給代條,特許四分一權減,而給代不足條,以各鎭間年儲留條,從便區劃事也。陳荒火稅之分數蠲減,罷斂給代之從便區劃,旣有近年已例,勢難靳許,亦爲依施。其一,陳田火田之還,加起加執,今年亦許停免事也。陳田火田之勒令增摠,有非懋實之政,反添虛結之端,依所請許免。其一,本道各年未捧還中四分三,辛未停退還中四分一,昨年旣已收捧,就其餘數中未捧條四分一,停退條折半收捧,而辛壬兩年未捧中流亡條,姑爲仍停事也。本道還餉,逐年耗縮,支用設策,而道臣猶以未捧與停退條,或請四分一收捧,或請折半仍停,則經亂後民勢之尙未奠安,槪可想得。其在拔例軫恤之道,不可無闊狹,竝與辛壬未捧中流亡條仍停之請,而特爲許施。其一,各衙門及奎章閣屯土,近多陳廢,依昨年例,從實執稅事也。屯土尙多陳廢,有難責稅於不毛之地,依已例使之隨起隨稅,何如?上曰,依爲之。出擧條又所啓,卽見平安監司李相璜狀啓,則以爲,辛壬賊變,定原縣穀簿,散亡殆盡,而所捧新還與庫錢,以其見失,已蒙蠲蕩。至於停退未捧,係是民未納,故都數尙載於營上會案,年年仍停,而今當一道停退分捧之時,該邑旣無民名列錄之本案,只以都數收捧,則勢將遍一邑替徵,新集之民,將無以奠居,該邑事情,與他尤異,不可無別般優恤。定原縣舊還京司停退折米二千八百三十六石零,本營句管穀停退折米九百八十五石零,未捧折米九千九十六石零,合五千九百十八石零,特許蠲蕩事,請令廟堂稟處矣。今此定原一邑,卽經劫之餘開荒之初也,瘡痍甫起,流亡未集,朝家所以懷保而軫恤之者,靡不用極,而今若以半萬包停退未捧之還,只憑營上之案,遍徵於未受之民,則必當保抱携持,鳥駭獸散,是豈王政之所可忍乎?道臣蠲蕩之請,誠爲得宜。穀簿耗縮,雖甚可悶,目下事勢,不得不然,特爲許施,何如?上曰,依爲之。出擧條又所啓,備局堂上朴宗薰·趙鍾永·金履載,方帶有司之任,當此廟務積滯之時,以其新差之故,今日賓對,逡巡不參,誠極未安,令政院竝卽牌招,申飭行公,何如?上曰,依爲之。出擧條宗慶曰,本曹經費匱竭,無以支調之狀,前後登聞,不啻一再,今不必覼縷仰煩,而目下不足之數,殆近半年所用矣。雖或東西塗抹,牽架補漏,此不過一時彌縫而已。至於翼年需用,漸至減縮,不出數年,幾無一歲之經用,到此事勢,不得不別般通變。見今中外國儲,莫不枵然,無處着手,而今所謂鑄錢,卽曹儲銅及銀代銅十餘萬斤,而此皆經用中取用,則剩餘只爲萬餘兩,有鑄錢之名,無鑄錢之實,有何所補於需用乎?及此經紀,惟有一事。無論銀錢,別爲區劃,限五十萬,仍爲繼鑄,預備數年不足之數,庶可支過,而錢則他無推移之道,京外衙門中銀儲有裕處,限十二萬兩,特爲劃下,使之及時換銅鑄錢,各衙門則不可不給代,今則本曹經用不足條,勢將逐年請劃,每年折米二萬石式,限五年劃付各衙門,從便作銀,以充元數,恐合事宜,下詢大臣處之,何如?上曰,令廟堂稟處。出擧條用龜曰,猝乍間難以料量仰對,筵退後謹當爛商更稟。崙壽曰,向來武將家四人,以勸武仰奏矣。雖與別薦有異,取才越薦,依他例爲之後,始乃口傳,則殊非筵稟勸武之本意,直爲口傳,曾有已例,待禁旅有窠,依已例除取才口傳施行,似好,下詢諸將臣處之,何如?上曰,將臣之意,何如?宗慶曰,別薦與勸武,界限迥異,而勸武則取才越薦,始付禁旅,六朔後,自該曹循次除職,反不如南行薦收用之例。今聞兵判所奏,旣有先朝已例,依此施行,似好矣。海愚曰,如是區處之意,俄於閤外,與諸將臣,已有所相議,更無他見矣。溏曰,此與別薦有異,收用之道,似有所勝,兵判所奏,甚好矣。基厚曰,臣亦無他所見矣。上曰,依兵判所奏爲之。出擧條德潤曰,聖節望闕禮及拜表時儀節,當爲磨鍊,而謹稽謄錄,則拜表行禮,雖値我國齋日,勿拘用樂事,曾有先朝壬寅年受敎定式,聖意所在,可以仰認。今番雖有軒架鼓吹待祔宮陳之之命,望闕及拜表行禮,恐當依例用樂,故敢此仰達矣。上曰,依爲之。出擧條緯曰,今日賓對,兩司無一人進參,事甚未安,違牌諸臺,竝推考,何如?上曰,依爲之。上曰,玉堂有所懷乎?處鎭曰,臣則無所懷矣。上命退,諸臣以次退出。
上在昌德宮。停常參·經筵。
自辰時至未時,灑雨下雨,測雨器水深二分。
申緯啓曰,合辭許久闕啓,事甚未安,除在外·試所進去外,呈告人員,竝卽牌招,何如?傳曰,允。
李敬參啓曰,明日宗廟冬享大祭齋戒相値,視事頉稟之意,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
又啓曰,左副承旨徐長輔,今日不爲仕進,卽爲牌招,何如?傳曰,允。
徐憙淳在外,代以趙錫龜爲假注書。
趙錫龜在外,代以洪龜燮爲假注書。
朴宗薰啓曰,臣宗薰,以典牲署提調,宗廟冬享大祭犠性看品,進去下直之意,敢啓。傳曰,知道。
傳曰,發遣吏郞,諸執事淸齋與否,摘奸以來。
以左副承旨徐長輔牌不進罷職傳旨,傳于申緯曰,只推。
申緯啓曰,行大司憲林漢浩,執義崔時淳試所進,掌令兪應煥,持平尹庠圭牌不進,掌令李奎鎭,持平韓啓玉在外,監察茶時之意,敢啓。傳曰,知道。
以掌令兪應煥,持平尹庠圭,獻納權熀,正言具宜默牌不進罷職傳旨,傳于申緯曰,只推。
以副修撰李基栽牌不進罷職傳旨,傳于李敬參曰,只推。
兵曹,以白東薳爲禁軍別將。
申緯,以備邊司言啓曰,本司武郞廳李昇淵,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以備邊司言啓曰,本司武郞廳任泰淳,奔走勤仕,已滿十五朔,依例六品遷轉事,捧承傳施行,何如?傳曰,允。
又以兵曹言啓曰,今十月初十日丙子式年武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,以命官訓鍊院爲之。
上在昌德宮。停常參,經筵。
李敬參啓曰,明日常參·經筵,取稟。傳曰,停。
申緯啓曰,行大司憲林漢浩,執義崔時淳試所進去,掌令兪應煥,持平尹庠圭呈辭,掌令李奎鎭,持平韓啓玉在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于李敬參曰,禮房承旨,馳詣宗廟,奉審摘奸以來。
朴宗薰啓曰,事變假注書金輦,身病猝重,勢難察任,今姑改差,何如?傳曰,允。
李敬參,以弘文館言啓曰,副修撰李基栽,旣有只推之命,卽爲牌招察任,何如?傳曰,允。
以副修撰李基栽牌不進罷職傳旨,傳于李敬參曰,只推。
申緯啓曰,文一所監試官,先進參後謝恩命下之後,行大司憲林漢浩,不爲肅謝,自外徑歸,事甚未安,推考,何如?傳曰,允。
以全羅監司金敎根狀啓,潭陽府使金思采,因移囚首吏,四呈辭狀,不得已罷黜事,傳于申緯曰,令該曹口傳差出,催促下送。
申緯,以義禁府言啓曰,忠淸兵使柳相燁狀啓內,忠州牧使金基豐罪狀,令攸司稟處事,啓下矣。金基豐自任所未及上來云,依例發遣府羅將,所到處拿來,何如?傳曰,待待命拿囚。
又以御營廳言啓曰,本廳騎士都試時,各技優等人,別單書入之意,敢啓。傳曰,知道。
又以摠戎廳言啓曰,本廳中軍元永胄,身病猝重,勢難察任,改差,何如?傳曰,允。
兵曹,今十月初十日丙子式年武科,訓鍊院命官殿試時,原榜人規矩,片箭三矢一百三十步一巡二中三分,柳葉箭五矢一百二十步一巡二中,講粗以上,除吳子取二枝落點,今十月初十日丙子式年武科,訓鍊院命官殿試時,直赴殿試人規矩,柳葉箭五矢一百二十步一巡一中,講粗以上,除吳子取一枝落點。
上在昌德宮。停常參·經筵。
申緯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,明日常參·經筵,取稟。傳曰,停。
鄭觀綏啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
申緯啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
吏曹口傳政事,以李潞秀爲潭陽府使。
兵曹,以趙文彦爲摠戎中軍。
金輦改差,代以朴基旭爲事變假注書。
鄭觀綏啓曰,行大司憲林漢浩,掌令兪應煥,持平尹庠圭牌不進,執義崔時淳試所進去,掌令李奎鎭,持平韓啓玉在外,監察茶時之意,敢啓。傳曰,知道。
以掌令兪應煥,持平尹庠圭,獻納權熀,正言具宜默牌不進罷職傳旨,傳于鄭觀綏曰,只推。
申緯啓曰,監試官之出榜詣闕,自是例也,而文二所監試官執義崔時淳,不爲入來,司諫姜浚欽,先進參後謝恩命下之後,不爲肅謝,自外徑歸,事甚未安,推考,何如?傳曰,允。
徐長輔,以吏曹言啓曰,新除授成均館典籍林顔喆呈狀內,矣身素患痰癖之症,挾感添劇,時月之內,萬無起動供職之望,成均館典籍金在元呈狀內,矣身素患痰癖之症,當此換節之時,挾感添劇,時日之內,萬無供職之望云。其身病俱如是沈重,則有難强令察任,竝改差,何如?傳曰,允。
申緯,以兵曹言啓曰,五衛將李漙萬,老病在鄕,上來無期,羽林衛將趙雲豪,慶熙宮衛將嚴麟圭,俱以病難供職,呈狀乞遞,竝改差,何如?傳曰,允。
又以兵曹言啓曰,去秋等能麽兒考講時,訓鍊院僉正李復馨,主簿鄭善毅,軍器寺判官金思運,武臣兼宣傳官趙晉錫·徐敬輔,部將尹佑成,二次不通,依定式竝從重推考,何如?傳曰,允。
又以扈衛大將意啓曰,別將李尙說,身病猝重,勢難察任,改差,何如?傳曰,允。
又以備邊司言啓曰,抱冤莫伸者之許令上言,蓋不出四件事,而近來法綱頹敗,民習頑濫,事屬微瑣,足以就決於官府者,輒皆上煩天聽,萬萬痛惋。雖以今番事言之,京江各邑主人之口文多少,是豈朝家之所知,而欲聚京商散賣之穀,獨專其利,則少無嚴畏之心,肆然呼籲,漢江燻契民人之燻太分給,自有備局節目,而欲奪內契聊賴之資,作爲己業,則敢售欺瞞之習,無難煩徹。甚至於兩南邸吏,稱以邸役之難支,請令進俸吏替行,而敢陳退去等說,有若恐動者然,民習之無嚴,實是變怪,此不可不嚴加徵治,使彼頑愚之輩,知有朝廷之莫尊,法紀之可畏。今此上言作頭諸漢,亟令秋曹,照法重繩。其在惟允之職者,似此猥濫,不爲退却,至於登徹,誠極可駭,而京兆堂上之循例回啓,亦不無不審之失,竝捧現告,從重推考,原上言則一竝勿施,何如?傳曰,允。
鄭觀綏,以義禁府言啓曰,舒川前郡守李勉心拿來與忠淸監司洪奭周狀啓,宣惠廳粘目憑閱處之事,傳旨啓下矣。李勉心移拜三陟府使,時在三陟任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
自未時至申時,灑雨下雨,測雨器水深二分。
藥房都提調韓用龜,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
申緯啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴周壽啓曰,明日聖節望闕禮相値,視事頉稟之意,敢啓。傳曰,知道。
又啓曰,同副承旨李敬參,今日不爲仕進,卽爲牌招,何如?傳曰,允。
朴宗薰啓曰,藥房都提調·副提調,持湯劑來待矣。傳曰,封入。
朴周壽啓曰,明日聖節望闕禮,依例爲之之意,敢啓。傳曰,知道。
傳于申緯曰,試官中若有違牌,勿爲呼望。
朴周壽,以內醫院都提調意啓曰,提調李肇源,今日問安,不爲仕進,卽爲牌招,何如?傳曰,允。
朴基旭在外,代以田齊賢爲事變假注書,田齊賢在外,代以韓宗愈爲事變假注書。
申緯啓曰,行大司憲林漢浩,執義崔時淳,掌令兪應煥,持平尹庠圭牌不進,掌令李奎鎭,持平韓啓玉在外,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默牌不進罷職傳旨,傳于申緯曰,只推。
以同副承旨李敬參牌不進罷職傳旨,傳于申緯曰,只推。
朴周壽啓曰,今此式年文科會試試官,金在昌享官入直,李好敏在外,無以備員受點,令該曹改付標以入,何如?傳曰,允。
朴周壽,以弘文館言啓曰,副修撰李基栽,旣有只推之命,卽爲牌招察任,何如?傳曰,允。
以副修撰李基栽牌不進罷職傳旨,傳于申緯曰,只推。
申緯啓曰,司諫姜俊欽,謂有情勢,奉牌闕外,無意承膺,事體所在,誠極未安,推考,何如?傳曰,允。
又啓曰,執義崔時淳,掌令兪應煥,正言具宜默,旣在闕中,不爲傳啓,直爲出去,事甚未安,竝推考,何如?傳曰,允。
朴周壽啓曰,明日聖節望闕禮習儀時,兩司當爲進參,除在外·試所進去外,未肅拜·呈告人員,竝待開門牌招,何如?傳曰,允。
申緯,以備邊司言啓曰,冬至兼謝恩使拜表期日不遠,正使李肇源,依近例判中樞府事單付,口傳下批之意,分付該曹,何如?傳曰,允。
兵曹口傳政事,判府事單李肇源。
申緯,以都摠府言啓曰,副摠管李元植,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
朴周壽,以禮曹言啓曰,今此丙子式年文科會試試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又以內醫院都提調·提調意啓曰,年例各殿宮進上臘藥所入牛黃玖拾柒部壹錢壹分貳里參毫,麝香貳百肆拾柒部參分陸里參毫,竝令戶曹·宣惠廳進排,而丙申定式牛黃貳拾五部壹錢玖里貳毫,以本院春秋兩等元貢中,取用,何如?傳曰,允。
申緯,以御營廳言啓曰,本廳騎士將李存敬,身病甚重,勢難察任,改差,何如?傳曰,允。
漢城判尹金蓍根疏曰,伏以臣待罪京兆,今已屢月,而才短識淺,觸事生疣,惟譴何是竢。迺於月前幸行時,有江民上言之擧,自喉院循例啓下,以臣疎闇之致,不能到底審愼,亦不免循例回啓矣。卽伏見廟堂草記下者,有該堂重推之命,臣忝居九官之列,似此猥濫煩屑之事,未卽嚴辭防啓,自速問備之科,臣滿心慙恧,無地自容。玆陳短章,仰瀆崇嚴。伏乞天地父母,亟命鐫遞臣職名,以爲不職者之戒焉。臣無任云云。答曰,省疏具悉。卿其勿辭行公。
都承旨朴宗薰疏曰,伏以上言之煩氄,莫如近日,或稱抱冤,或託民瘼,事無巨細,雜然呼籲,誠不勝其紛紜。至於今秋幸行時,乃爲一百五十度之多,刪却其最猥屑大違式者外,畢竟登徹,亦居其半,蓋分房看詳於半日之內,未嘗不兢兢致愼,而取舍之或失其宜,勢所難免,居常凜然,不敢以事已過而自恕。卽伏見備局草記,果以數三民訴之不爲退却,其時承宣,至於論責,本事旣甚猥雜,民習亦極濫越,當退不退之失,實在喉院。況臣忝居長僚,凡院中事之若得若失,皆臣之責耳,顧何敢諉諸該房,獨自晏然而已乎?惶愧之極,據實仰暴。伏乞聖慈,俯垂諒察,亟降郵罰,以安私分,仍治臣瀆撓之罪,以肅朝綱,千萬幸甚。臣無任云云。答曰,省疏具悉。卿其勿辭行公。
行護軍吳翰源疏曰,伏以臣自月前,荐膺試官之命,往來武所,逐日奔奏,時値初寒,風氣峭厲,觸冒成祟,而臣亦不自知其受傷之深也,繼又冒當監試會圍試役,亦未敢以病自引,蓋病症未及形見,嚴命有所怵迫故也。忽於數昨,自摠府直中,頭疼風眩之症,闖發肆劇,漸就昏瞀,且左頰浮高,厚如手掌,言語飮食,極相妨礙,還歸私次,方用醫言,以厚綿貼裹半面,而連服湯餌,謹防外氣,以俟日久自愈矣。此際又入生畫試官之望,召牌儼臨,臣承命以來,惝怳悶蹙,益不知措躬之所也。第伏念莫重試役,期日已迫,目下病勢,旣無以力疾自强,徒事違傲,亦非分義之所敢出,玆敢忙陳短章,仰暴微忱。伏乞聖慈,俯諒臣病重實狀,亟命遞改,以重試事,以安私分,千萬幸甚。臣無任云云。答曰,省疏具悉。卿其調理行公。
上在昌德宮。停常參·經筵。
李敬參啓曰,明日常參·經筵,取稟。傳曰,停。
申緯啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,左副承旨徐長輔,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
李敬參啓曰,今日聖節望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
朴周壽啓曰,臣周壽,今日聖節望闕禮習儀,進去下直之意,敢啓。傳曰,知道。
鄭觀綏啓曰,假注書林翰鎭,身病猝重,勢難察任,今姑改差,何如?傳曰,允。
韓宗愈在外,代以禹夏哲爲事變假注書。
以左副承旨徐長輔牌不進罷職傳旨,傳于李敬參曰,只推。
以司諫姜浚欽牌不進罷職傳旨,傳于李敬參曰,只推。
鄭觀綏啓曰,行大司憲林漢浩牌不進,執義崔時淳,掌令兪應煥傳旨未下,李奎鎭,持平韓啓玉在外,尹庠圭試所進,監察茶時之意,敢啓。傳曰,知道。
以司諫姜浚欽牌不進罷職傳旨,傳于李敬參曰,只推。
以執義崔時淳,掌令兪應煥,司諫姜浚欽,正言具宜默牌不進罷職傳旨,傳于李敬參曰,只推。
李敬參,以禮曹言啓曰,今十月初十日丙子式年文科殿試節目,當爲磨鍊,而凡於殿試,親臨與命官,前期稟旨後擧行,曾有定式矣。今番則何以爲之,而處所,以何處擧行乎?敢稟。傳曰,仁政殿命官爲之。
又以禮曹言啓曰,慶尙道儒生幼學李彙禎等,疏陳故徵士金富弼節惠之請,而有令該曹稟處之命矣。金富弼,以先正臣文純公李熀之高弟,學問精深,踐履篤實,亟被賢師之推詡,允爲後學之表準,且其平生事行,無間於先正文正公金麟厚之出處,在朝家崇儒尙節之道,合擧殊異之典。謹稽通編,則儒賢及節義表著者,雖非正二品,特許賜諡事載錄,儒疏陳請,以是爲據,而凡係特諡者,亦皆先贈正卿,已有先朝定式,故爵秩未準者,除非特許,則元無自臣曹請施之例。今於金富弼易名之請,亦不得循例覆奏,贈職一款,令吏曹稟處後擧行,何如?傳曰,允。
又以司饔院監膳提調意啓曰,漁夫契貢人等呼訴內,冬節已屆,魚族深入,設網屢日,終未捉得,明日日下生鮮,將至闕供之境,限捉得間,以活鷄全數代封云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,依前代封。
申緯,以備邊司言啓曰,卽見戶曹判書朴宗慶擧條,則以爲本曹經費匱竭,不出數年,幾無一年之用,不可不別般變通,而本曹鑄錢,卽曹儲銅與銀代銅十餘萬斤,此皆經用中取用,則剩餘只爲萬餘兩,無所補於經用。京外衙門銀儲有裕處,限十二萬兩,特許劃下,換銅鑄錢,而其所給代,則本曹經用不足之每年請劃,將爲二萬石,以此限五年劃付各衙門,作銀以充爲辭,而有廟堂稟處之命矣。大農支調,今至於莫可爲之境,則鑄錢之加數經紀,誠爲得宜。所請銀貨十二萬兩,依數劃下,而勿論京外某營某衙,自本曹參量其多少,從便分排,草記稟處,以爲貿銅繼鑄之地。而銀貨儲留,自有所重,則劃米貿銀,限年充報,亦不容少緩,而第今諸道穀簿多寡,姑難遙度,措劃之方,更加爛商,從後稟旨施行,何如?傳曰,允。
又以備邊司言啓曰,江華留守徐能輔上疏批旨,有令廟堂稟處之命矣。取見其疏本,則備陳本府凋弊之狀,仍以爲本府每年應下米,爲四千四百餘石,而不恒上下,不在此中,一千石以田稅米用下,九百石以軍官番米用下,其餘二千五百餘石,專靠於餉穀,而京司稱貸,荒歲停減,年年割本,見今元餉,只有二千餘石,應下不足,着手無處,事勢急迫,不可無別般區劃。以附近各道米四萬石,特許劃下,而二萬石則先爲運峙本府,半留半分,取耗需用,二萬石則仍置各該道,名曰江都補餉穀,逐年糶糴,取耗補用,雖値歉荒,毋得停退爲辭矣。本府之儲置餉穀,所以重保障也,而邇來需用多端,且經荐歉,漸致耗縮,昔之十餘萬石,今爲數千餘石,備豫之疎虞,已無可論,支放之艱匱,日以益甚,守臣疏論,備盡事情,其所矯捄,不容少緩。而第今京外,到處枵然,如欲辦出四萬石穀物,可謂排比不得,所可着手者,惟三南若爾處。就湖南所在嶺南穀中折米一萬石,嶺南右兵營軍餉米五千石,左水營別餉米三千石,備局軍作米二千石劃給,使之每年取耗作錢以來,其餘不足數,更無從他劃出之道。本府所在木,爲二百九十同,而年前因守臣狀請,許使發賣補賑,旋以事勢之掣礙,遂還寢矣。見今年年木荒,且値豐歲穀賤,若使之發賣換米,從便改色,則化腐爲新,因棄爲用,實合弛張之道。除出二百同,發賣作米,則可爲六千六百餘石,本府所在銀四萬餘兩中,除出一萬兩,使之作米,則可爲一萬石,竝與本府前在餉米二千餘石,安興所留本府米二千餘石,竝計諸條米,當爲四萬六百餘石。就其中米五千石,作爲恒留,其餘三萬五千六百餘石,每年取耗,則米當爲三千五百六十餘石,而二千五百石,用於應下,一千六十餘石,作錢充報於所貸銀木,則六年,木可以盡充,十年,銀可以盡報,通計所報之數,綽有餘裕。以銀以木,俱有所重,固不可遽議着手,而今此牽補之計,出於不獲已,則其所充報,尤不容因循稽忽。分付守臣,惕念擧行,待銀木充報,本米一萬餘石,添餉留儲之意,仍成節目,以爲報本司施行之地,何如?傳曰,允。
李敬參,以戶曹言啓曰,因備邊司草記,大農支調,今至於莫可爲之境,則鑄錢之加數經紀,誠爲得宜。所請銀貨十二萬兩,依數劃下,而勿論京外某營某衙,自本曹參量其多少,從便分排,草記稟處,以爲貿銅繼鑄之地,而銀貨儲留,自有所重,則劃米貿銀,限年充補,亦不容少緩,而第今諸道穀簿多寡,姑難遙度,措劃之方,更加爛商,從後稟旨施行事,允下矣。兵曹天銀二萬兩,丁銀一萬兩,均役廳天銀二萬兩,丁銀一萬兩,禁衛營丁銀一萬五千兩,御營廳天銀五千兩,丁銀五千兩,摠戎廳天銀五千兩,關西營庫正銀二萬兩,北關天銀一萬兩,竝依此數,劃下鑄所,而許多銀貨,不可以本色換銅,無論本衙門與兩西勅需中,從便區處後,餘銀竝代錢取用之意,敢啓。傳曰,知道。
又以戶曹言啓曰,近年以來,國綱之解弛,殆無餘地,莫重供賦,外邑視若尋常,非愆期則致敗者。雖曰執籌船隻之晩時到泊,所納稅米,若能精實備待,如數裝載,則豈有故爲臭載之患,而或不臭載,所納米色,糠粃相半,不有上供之法意。如昨今大有之歲,米色之麤劣如此,則可知其監色輩從中幻弄,臨時貿米換納之狀,昭不可掩。已往姑舍無論,今此現發之邑,先施當律,以杜明春稅納幻弄之弊。本曹所納靈巖田稅七百餘石,色甚麤劣,不得已全數退却,換色以納,而當該守令,令該府拿問嚴勘,何如?傳曰,允。
又以戶曹言啓曰,迎恩門修改事,自兵曹草記允下矣。修改日子,令日官崔福基推擇,則今十月初十日卯時爲吉云。別定繕工監監役官,以此日時,監董改建之意,敢啓。傳曰,知道。
又以宣惠廳言啓曰,前郡守徐耕輔,本廳郞廳纔已啓下,而方在罷散中,令該曹權付軍職,以爲冠帶常仕之地,何如?傳曰,允。
申緯,以禁衛營言啓曰,今此丙子式年武科殿試時,本營將校中直赴應試人,別單書入之意,敢啓。傳曰,知道。
又以刑曹言啓曰,備邊司啓辭內,抱冤莫伸者之許令上言,蓋不出四件事,而近來法綱頹敗,民習頑濫,事屬微瑣,足以就決於官府者,輒皆上煩天聽,萬萬痛惋。雖以今番事言之,京江各邑主人之口文多少,是豈朝家之所知,而欲聚京商散賣之穀,獨專其利,則少無嚴畏之心,肆然呼籲,漢江燻契民人之燻太分給,自有備局節目,而欲奪內契聊賴之資,作爲己業,則敢售欺瞞之習,無難煩徹。甚至於兩南邸吏,稱以邸役之難支,請令進俸吏替行,而敢陳退去等說,有若恐動者然,民習之無嚴,實是變怪,此不可不嚴加懲治,使彼頑愚之輩,知有朝廷之莫尊,法紀之可畏。今此上言作頭諸漢,亟令秋曹,照法重繩。其在惟允之職者,似此猥濫,不爲退却,至於登徹,誠極可駭,而京兆堂上之循例回啓,亦不無不審之失,竝捧現告,從重推考,原上言則一竝勿施,何如?傳曰允事,命下矣。謹按律文,則大典通編訴冤條有曰,冒濫上言事理重者,依上書詐不實律論,大明律對制上書詐不以實條有曰,奏事上書詐不以實者,杖一百徒三年。江主人頭民林遇春,嶺南邸吏頭民金光漢,湖南邸吏頭民韓祥仁等,竝依此律,各決杖一百後,遇春江原道平海郡,光漢黃海道豐川府,祥仁忠淸道庇仁縣,徒三年定配所,卽爲押送,而漢江燻契頭民扈聖得,日前下往龍仁地云,發關該道,不日捉上,一體照勘之意,敢啓。傳曰,知道。
上在昌德宮。停常參·經筵。
申緯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李敬參啓曰,明日常參·經筵,取稟。傳曰,停。
申緯啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
李敬參啓曰,來十一日輪對日次矣,敢稟。傳曰,當次人受點,後日次待令。
申緯啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
李敬參啓曰,臣敬參,依定式,進詣香室,奉審香祝櫃祝板袱子,則精潔之意,敢啓。傳曰,知道。
林翰鎭改差,代以徐憙淳爲假注書。
申緯啓曰,假注書徐憙淳,時無職名,令該曹依例付軍職,冠帶常仕,何如?傳曰,允。
又啓曰,行大司憲林漢浩,執義崔時淳,掌令兪應煥牌不進,李奎鎭,持平韓啓玉在外,尹庠圭試所進,監察茶時之意,敢啓。傳曰,知道。
以執義崔時淳,掌令兪應煥,司諫姜浚欽,正言具宜默牌不進罷職傳旨,傳于申緯曰,只推。
申緯,以兵曹言啓曰,卽接金虎門入直把摠尹行源,哨官尹孝達等手本,則訓鍊都監內入直軍李春輝,今日夕食代出去,仍爲闕直云。莫重宿衛之地,有此闕直之擧者,聞極驚駭,闕直軍李春輝,令攸司從重科罪,當該入直把摠哨官,竝令該府,拿問處之,何如?傳曰,允。
申緯啓曰,闕內守直,何等嚴重,而金虎門入直訓局軍一名,今日夕食代出去,仍爲闕直云。萬萬驚駭,當該入直把摠及哨官兵曹郞廳,所當重勘,而本院請推之外,無他可施之罰,何以爲之,而入直兵曹堂上及該營大將,不可無警,竝推考,何如?傳曰,允。竝拿處。
申緯,以訓鍊都監言啓曰,闕內入直,何等嚴重,而金虎門入直軍一名,今日夕食代出去,門限已過,仍爲闕直,萬萬驚駭,入直把摠尹行源,哨官尹孝達,身爲將領,不能檢飭,致有此闕番之境,揆以紀律,不可尋常處之,爲先汰去,其罪狀,令該府拿問處之,臣則惶恐待罪之意,敢啓。傳曰,知道。卿則勿待罪。
又以都摠府言啓曰,副摠管金益彬,以御營中軍,軍兵等中日試射放事,南小營晝仕出去之意,敢啓。傳曰,知道。
又以御營廳言啓曰,今此丙子式年武科訓鍊院命官殿試時,本廳將校中直赴應試人,別單書入之意,敢啓。傳曰,知道。
判府事李肇源疏曰,伏以臣,猥膺專對之任,陞辭之期,只隔旬餘矣。臣之所叨藥院提擧,自是保護重任,決不可仍帶出疆。玆敢短章陳籲,仰瀆崇嚴,伏乞聖上,俯賜體諒,亟許遞免,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
朴宗薰啓曰,明日常參·經筵,取稟。傳曰,停。
鄭觀綏啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
朴宗薰啓曰,左副承旨徐長輔,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于朴宗薰曰,藥房提調前望單子入之。
內醫提調前望單子入之,金蓍根落點。
以左副承旨徐長輔牌不進罷職傳旨,傳于申緯曰,只推。
鄭觀綏啓曰,行大司憲林漢浩,執義崔時淳,掌令兪應煥牌不進,李奎鎭,持平韓啓玉在外,尹庠圭呈辭,監察茶時之意,敢啓。傳曰,知道。
以執義崔時淳,掌令兪應煥,司諫姜浚欽,正言具宜默牌不進罷職傳旨,傳于鄭觀綏曰,只推。
朴宗薰,以弘文館言啓曰,副修撰李基栽,旣有只推之命,卽爲牌招察任,何如?傳曰,允。
以副修撰李基栽牌不進罷職傳旨,傳于朴宗薰曰,只推。
朴宗薰啓曰,試官之出榜詣闕,自是例也,而文科會試監試官持平尹庠圭,獻納權熀,不爲入來,自外徑歸,事甚未安,竝推考,何如?傳曰,允。
以全羅監司金敎根狀啓,黑山島人物渰死事,傳于申緯曰,聞甚矜惻,元恤典外別加顧助,如有生前身還布,竝蕩減事,廟堂分付。
申緯,以兵曹言啓曰,內禁衛將李東憲,忠壯衛將田百寧,俱以身病猝重,勢難供職,呈狀乞遞,竝改差,何如?傳曰,允。
申緯,以訓鍊都監言啓曰,今此丙子式年武科殿試時,本局軍兵中直赴殿試應頉人,別單書入之意,敢啓。傳曰,知道。
申緯,以禁衛營言啓曰,本營哨官梁允觀,身病猝重,勢難察任,改差,何如?傳曰,允。
鄭觀綏,以義禁府言啓曰,靈巖郡守安性淵,令該府拿問嚴勘事,傳旨啓下矣。安性淵時在任所,依例發遣府羅將,拿來,何如?傳曰,待待命拿囚。
上在昌德宮。停常參·經筵。
鄭觀綏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴宗薰啓曰,明日殿試相値,視事頉稟之意,敢啓。傳曰,知道。
申緯啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,左副承旨徐長輔,同副承旨李敬參,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
鄭觀綏啓曰,卽者義禁府都事來言,時囚無得過三日滯囚,曾有定式矣。時囚罪人李廣度·孔胤恒·尹行源·尹孝達等當爲捧供,而判義禁金履陽,知義禁鄭晩錫受由在外,同義禁李采有身病,只有同義禁尹魯東一人,不得備員開坐云。同義禁李采卽爲牌招,以爲備員開坐之地,何如?傳曰,允。
朴宗薰啓曰,今此式年文科殿試,命官爲之事,命下矣。何大臣進去乎?敢稟。傳曰,右議政進去。
又啓曰,今此式年武科殿試,命官爲之事,命下矣。何大臣進去乎?敢稟。傳曰,金判府事進去。
又啓曰,今此式年文科殿試讀券官南公轍·朴宗慶·李肇源·尹序東牌不進,更爲牌招,曺允遂在外,無以備員受點,改付標以入,何如?傳曰,允。違牌勿爲呼望。
傳于朴宗薰曰,文科殿試命官右議政,代知事南公轍爲之,武科殿試命官金判府事,代行兵曹判書朴崙壽爲之。
鄭觀綏啓曰,明日訓鍊院武科殿試時,兩司當爲進參,城上所牌招言送,何如?傳曰,允。
又啓曰,明日式年武科殿試時,兩司城上所崔時淳·兪應煥·尹庠圭·姜浚欽·權熀·具宜默牌不進,無進去之員,行大司憲林漢浩,行大司諫宋祥濂,竝卽牌招進去,何如?傳曰,允。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默牌不進罷職傳旨,傳于鄭觀綏曰,只推。
鄭觀綏啓曰,明日式年武科殿試,城上所崔時淳·兪應煥·尹庠圭·姜浚欽·權熀·具宜默,旣有只推之命,竝更牌招進去,何如?傳曰,允。如有違牌,勿爲呼望。
又啓曰,行大司憲林漢浩,執義崔時淳,掌令兪應煥,持平尹庠圭牌不進,掌令李奎鎭,持平韓啓玉在外,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默牌不進罷職傳旨,傳于鄭觀綏曰,只推。
以左副承旨徐長輔,同副承旨李敬參牌不進罷職傳旨,傳于朴宗薰曰,只推。
以對讀官徐浚輔牌不進罷職傳旨,傳于朴宗薰曰,只推。
以參考官林景鎭·趙冀永牌不進罷職傳旨,傳于朴宗薰曰,只推。
朴宗薰,以侍講院言啓曰,王世子進講小學第二卷,今已畢講,第三卷繼講之意,敢啓。傳曰,知道。
申緯,以兵曹言啓曰,直赴殿試奉承傳內,禁衛安光喆等八十八人,隨其錄名,許赴於明日殿試之意,敢啓。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。直赴殿試馬兵全致範,閑良姜福悌·任成雲·金光三·李善集,扈衛軍官崔樂希·咸有信,選武軍官金宗瑾,親騎衛金光迪,追捕武士元八起等十人作故,今番式年殿試,依例付之榜末,成給紅牌,何如?傳曰,允。
又以摠戎廳言啓曰,今此丙子式年武科殿試時,本廳屬南陽·坡州別驍士直赴應試人,別單書入之意,敢啓。傳曰,知道。
又以摠戎廳言啓曰,本廳哨官趙貞基,下往屯所,擧措駭妄,爲先嚴棍,汰去之意,敢啓。傳曰,知道。
鄭觀綏,以刑曹言啓曰,爋契頭民扈聖得,下往龍仁地,發關該道,不日捉上,一體照勘事,前已草記蒙允,而扈聖得,今纔就捕矣。謹依上書詐不以實律,決杖一百後,黃海道長淵縣從三年定配所,卽爲押送之意,敢啓。傳曰,知道。
上在昌德宮。停常參·經筵。
辰時,有霧氣。午時,日暈。夜自一更至三更,月暈。
藥房都提調韓用龜,提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳間安。答曰,知道。
朴宗薰啓曰,明日常參·經筵,取稟。傳曰,停。
鄭觀綏啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
申緯啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,同副承旨李敬參,今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,鄭元容落點。
申緯啓曰,備邊司郞廳來言,今日賓廳日次,而殿試相値,不得來會云矣,敢啓。傳曰,知道。
朴宗薰啓曰,藥房三提調,持湯劑來待矣。傳曰,封入。
申緯啓曰,臣緯訓練院武科殿試,進去下直之意,敢啓。傳曰,知道。
傳于鄭觀綏曰,科次入侍。
朴宗薰,以弘文館言啓曰,副修撰李基栽,旣有只推之命,卽爲牌招察任,何如?傳曰,允。
以副修撰李基栽牌不進罷職傳旨,傳于朴宗薰曰,只推。
鄭觀綏啓曰,行大司憲林漢浩,執義崔時淳,掌令兪應煥牌不進,李奎鎭,持平韓啓玉在外,尹庠圭試所進,監察茶時之意,敢啓。傳曰,知道。
以執義,崔時淳,掌令兪應煥,司諫姜浚欽,獻納權熀牌不進罷職傳旨,傳于鄭觀綏曰,只推。
朴宗薰,以吏曹言啓曰,新除授忠淸道都事盧,除拜後過限未肅拜,依例改差,何如?傳曰,允。
申緯,以都摠府言啓曰,今日入直內三廳,武兼禁軍及軍兵等,當爲中日習射技放,而命官殿試相値,不得設行之意,敢啓。傳曰,知道。
朴宗薰,以禮曹言啓曰,今十月十五日辰時,丙子式年文武科放榜時,親臨與權停例,何以爲之,而處所以何處擧行乎?敢稟。傳曰,權停例磨鍊,處所以仁政殿爲之。
申緯,以備邊司言啓曰,卽見水原留守徐榮輔災實狀啓,則備陳穡事災損之狀,仍以爲,地部劃下災三十結外,不足災六百二十三結六十二負四束,特許加劃,新舊還之一時竝督,非所以懷保之道,丁卯戊辰己巳停退各穀及己巳仍未捧各穀,竝爲仍停,甲戌停退與仍未捧各穀,竝三分二仍停,推奴徵債,限明秋防塞事,請令廟堂稟旨,分付矣。本府以濱海之地,偏被浸溢之災,地部所劃之結,雖難均俵於各面,今此所請災結,終涉過多,事目外五百二十三結零,特爲加劃,還餉法意甚嚴,而丁卯以後停退未捧,厥數太多,年年有莫可收拾之勢,昨今兩年,幸値年登,各年舊還,可以漸次收捧,而一時竝督,民情必以爲難,丁卯戊辰停退未捧各穀,依所請仍停,己巳停退未捧,則年條稍近,穀數最多,三分一收捧,甲戌停退未捧,折米收捧,推徵防塞,依施,何如?傳曰,允。
又以備邊司言啓曰,卽見水原留守徐榮輔所報,則以爲,本府句管穀之見縮耗條二千六十六石,昨秋移劃於兩西,而今年則各年未捧中所捧穀,與昨年移劃穀還分取耗,合一千一百九十六石,計減於乙亥不足耗,則實不足耗,爲八百七十石零,依昨年例代劃爲辭矣。本府享需所用支放所入之資,若是不足,不可不依所報代劃以送,就海西元賑私賑自備穀中折米八百七十石零,準數劃送之意,分付,何如?傳曰,允。
又以備邊司言啓曰,卽見開城留守金銑所報,則以爲,本府南門樓修改之役,極爲浩大,容入物力,拮据無處,空名帖嘉善六十張,折衝一百四十張,特爲成給爲辭矣。本府工役之費,旣無拮据之方,有此陳請,而空名帖二百張,稍涉過多,以嘉善五十張,折衝一百張,準一百五十之數,成給,何如?傳曰,允。
又以備邊司言啓曰,卽見江原監司南履翼災實分等狀啓,則三陟等三邑,置之尤甚,江陵等十七邑,置之之次,杆城等六邑,置之稍實,仍以爲事目災一百結外,不足災四百四結九十四負,特許加劃,後錄諸條,竝請令廟堂稟旨,分付矣。本道以磽确之地,恒少登熟之時,而今年則峽農雖遜於野,畓耕有勝於田,若非嶺東·西若而邑風水之災,則足稱無欠之康年,道臣分等,必有斟量,依此施行,至於劃災之政,國計民力,所關非細,而今此四百結加請,溯考迫摠,終涉太多,事目百結外,二百五十結,特爲加劃。其一伊川等六邑,辛未還上停退未捧,及伊川等四邑,壬申停退各穀,絶戶停退各穀,特令仍停,高城等九邑,癸酉停退各穀,之次邑折半,稍實邑準數捧納事也。其一,嶺西還穀當捧中田米粟木麥,尤甚邑折半,之次邑三分一,稍實邑四分一,以有裕穀,準折代捧,待明秋還作本色事也。其一,安峽所在金化移轉穀中,大米以小豆太換捧,正租以粟稷換捧事也。其一,寧越元還中,平昌移轉耳麰,以木麥換捧事也。其一,各宮房各衙門有土免稅及各軍門屯稅,從實收稅,毋得濫捧之意,捧甘申飭事也。其一,尤甚之次邑,勿定配所事也。其一,推奴徵債,限明秋防塞事也。辛壬丙年條,歉餘少康,民力宜察,而其中絶戶,尤難竝督,特令因停。癸酉條,之次邑三分一仍停,尤甚邑折半仍停,稍實邑準數捧納,嶺西還穀之準折代捧,依所請許施,安峽大米,寧越耳麰,穀非宜土,民亦稱苦,竝許準折換作,有土免稅及軍門屯稅,依昨年例,竝令從實收稅,京外流配,只於尤甚邑勿定,推徵防塞,依施,何如?傳曰,允。
又以備邊司言啓曰,卽見黃海監司李勉昇災實分等狀啓,則海州等六邑,置之尤甚,信川等十邑,置之之次,黃州等七邑,置之稍實,仍以爲地部所劃災五百結外,不足畓災三千五百九十三結四十一負一束,旱田川浦災二百六十七結四十六負五束,綿田災三百四十九結四十八負一束,特許準劃,至如旱田水田川浦之入於永災者,分排年數,期於三年內還執準摠,後錄諸條,竝請令廟堂稟旨,分付矣。今年本道穡事,雖有若而邑之水災風損,而早種晩播,皆不愆期,山耕野耨,幸能均熟,足可謂近年之樂歲也。第其名實之相舛,不無優劣之可論,則道啓分劑,必有所據,依請施行,至若請災之數,終涉於過多,蓋本道災摠之多寡,專係於濱海之畓農,而海州一邑外,如延·白之每稱歉邑者,至入於之次,則今此所請,較論各年之豐歉,未免數爻之稍多,實無以依此準施,事目災外畓災二千五百結,綿災一百五十結,特爲加劃,旱田之不得請災,法意自別,丁巳罕有之例,不可尋常援引,而越格陳聞,大關後弊,道臣推考。其一,尤甚六邑及之次延·白兩邑,新舊還餉,當捧小米,限折半以租豆太唐米等,相當穀,準折代捧,之次信川等八邑,稍實,黃州等七邑,三分一準折代捧,待明秋還作本色事也。雖在均登之歲,論以各穀之成就,則此疆彼界,穰歉或殊,準折代捧,依道啓許施。其一,辛未壬申癸酉停退還餉,尤甚邑及之次邑中,延·白兩邑,全數仍停事也。當此少康之歲,亦用歉年之例,不爲分數收捧,則枵然之公穀,其何時充完乎?尤甚邑及延·白兩邑,使之三分一收捧。其一,訓局砲保布,尤甚之次邑折半,稍實邑三分一代錢,各軍門各衙門軍保布,尤甚之次邑純錢,稍實邑木邊中,折半代錢,江都選武布,毋論三等邑,依例純錢輸送事也。本道綿農,挽近最勝,訓局砲布,事體自別,無論三等邑,竝以本色收捧,各軍門各衙門軍保布,尤甚邑三分一代錢,稍實之次邑,竝勿論,江都選武布,依近例以純錢代捧。其一,延·白兩邑癸甲舊還及軍錢米布,依前仍停,待明秋收捧事也。穡事雖云稍登,民力尙未快蘇,各年舊還及軍米錢布,竝令仍停。其一,延安丙子軍保折半停退條,今秋當捧者,姑令仍停,待明秋收捧事也。昨年軍保,旣以停退之故,不入蕩排,則到今自是當捧,而民力之難辦,誠不可不念,亦依狀請姑停。其一,均廳納免稅米太,依已例,以詳定價執錢上納事也,執錢上納,在本廳無所損,在民勢爲紓力,依請許施。其一,金川所管大興城餉,捧留平倉,待明秋還納山城事也。城餉分留,非比邑糴,而除非尤甚之邑,則不可盡留平倉,逐歲爲例,使之半納邑倉,半輸山城。其一,各宮房各司火田,許令從實執卜事也。竝依近例,許令該邑,從實執稅。其一,甕津田摠,舊陳居多,自庚申年年加執,新起添錄者,至於五十餘結,卽是虛摠,責稅無人,始於戊辰,遂寢加執之規,而當初加錄,尙今自如,逐年加徵,爲民痼弊,該邑加錄田三十六結四十二負四束,畓十九結四十八負,今年爲始,收租案中永爲頉下事也。當初雖云虛錄,到今已成實摠,遽然請減,事甚難愼,而前後道帥臣之深所憂悶,卽在於民瘼之不可不矯捄者,則此等處小有闊狹,爲惠實大,特依所請,永許頉減。其一,本營牙兵入防,依近例停止事也。其一,尤甚邑京外徒流,限明秋勿定配所事也。其一,推奴徵債,限明秋防塞事也。入防停止,配所勿定,推徵防塞,竝依所請施行,何如?傳曰,允。
又以備邊司言啓曰,北道先運襦衣作木三十八同零,去核木花二千一百九十斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
禁府啓目,兵曹佐郞孔胤恒,金虎門入直把摠尹行源,哨官尹孝達等原情云云。傳旨內辭緣,泛稱遲晩,所當請刑是白乎矣,曾經待從及都摠經歷,勿爲請刑,載在大典通編,竝只議處,何如?判付啓,依允。又啓目,忠州牧使金基豐原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,和順前縣監李廣度原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
鄭觀綏,以義禁府言啓曰,卽接月令醫員鄭文綏手本,則時囚罪人金基豐,在途冒寒,重得毒感,身熱如火,痰喘嘔吐,食飮全却,症形危重云。罪人病勢如此,則一邊保放·一邊草記,曾有定式矣。金基豐姑爲保放之意,敢啓。傳曰,知道。
又以義禁府言啓曰,卽伏見忠淸監司洪奭周啓本啓下者,枚擧恩津縣監柳仁根牒呈,仍以爲,恩津縣發配平安道順川郡定配罪人李七孫,還來其家,因病物故云。配囚防守,本自愼嚴,而今此配所官之擅自許由,任其還家,大違法例,其罪狀,令攸司稟處爲辭矣。定配罪人,元無給暇之例,而配所官之無難許由,任其還家者,誠極駭然,當該順川郡守,關問該道,指名招來後,拿問處之,何如?傳曰,允。
丙子十月初十日未時,上御熙政堂。科次入侍時,右承旨鄭觀綏,假注書徐憙淳,記注官李衡柱,記事官李湜,讀券官行知中樞府事南公轍,行戶曹判書朴宗慶,行護軍金履喬,對讀官行副護軍金逌根,大司成李愚在,掌樂正趙琮鎭,兵曹正郞洪遠謨以次進伏訖。公轍曰,日候漸寒,聖體,若何?上曰,一樣矣。各殿宮氣候,亦一樣矣。上曰,科次人爲幾何?宗慶曰,元榜三十三人,直赴五人,竝三十八人矣。上曰,試券已盡詳細考閱乎?宗慶曰,別無佳作,而其中稍優三張,寘之甲科,其餘則以納券先後,爲次第矣。觀綏曰,封官待令,何如?上曰,待令,可也。賤臣傳命偕入。宗慶曰,等第則書以三下乎?上曰,唯。宗慶以次書等,上曰,承旨拆封讀奏,可也。觀綏以次讀奏,上曰,讀止父名,可也。觀綏讀奏訖,上曰,居首誰也?觀綏曰,朴宗休也。王大妃殿進御調中君子湯,自今日停止。出榻敎上仍命退,諸臣以次退出。
上在昌德宮。停常參·經筵。
自巳時至人定,灑雨下雨,測雨器水深九分。
自人定至夜二更,灑雨下雨,測雨器水深二分。
徐長輔啓曰,明日常參·經筵,取稟。傳曰,停。
申緯啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴周壽啓曰,右承旨鄭觀綏,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
申緯啓曰,臣緯今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,以入直禁軍戎器點考,則皆無頉,仍以傳敎內辭意勞問,亦皆好在云矣,敢啓。傳曰,知道。
徐長輔啓曰,吏曹郞廳來言,新恩政事,取稟。傳曰,當日爲之。
又以吏批言啓曰,今此式年文科甲科第二人三人,當付七品職,而時無見窠,生進仕滿直長二人,依例六品遷轉後,推移付職,何如?傳曰,允。
有政。吏批,行判書金履陽受由在外,參判尹序東進,參議李憲琦病不來,同副承旨申緯進。啓曰,判書金履陽受由在外,參議李憲琦病不來,小臣獨政未安,何以爲之?敢稟。傳曰,仍爲之。以尹秉烈爲正言,以南公轍爲右賓客,以洪秉直爲章陵令,以李慶旭爲典籍,以鄭宗顯爲忠淸都事,以李鍵爲沙斤察訪,故僉知金喆徽贈戶參例兼,故通德李喆休贈童敎,已上孝行卓異贈職事承傳。
兵批,行判書朴崙壽病,參判尹尙圭病,參議李翼晉入直進,參知鄭景祚病,右副承旨徐長輔進,同知單韓興國,副護軍李敬參·吳亨喆,副司果李友秀·趙忠植·李敎源·徐畊輔,副司正徐憙淳·尹始大·閔致奎,竝單付,及第具廷鉉,武科甲科第一人,依法典送東敍用。再政。以宋友淵爲禁府都事,柳會根爲掌苑別提。三政。典籍朴宗休,引儀具廷鉉,禧陵直長鄭在絅,司饔直長鄭東逸,竝單付。
以右承旨鄭觀綏牌不進罷職傳旨,傳于徐長輔曰,只推。
以左副承旨鄭元容牌不進罷職傳旨,傳于徐長輔曰,只推。
申緯啓曰,行大司憲林漢浩,執義崔時淳,掌令兪應煥,持平尹庠圭牌不進,掌令李奎鎭,持平韓啓玉在外,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默牌不進罷職傳旨,傳于申緯曰,只推。
申緯,以兵曹言啓曰,今日武臣賓廳武經講書人員望單子,纔已點下,而政事相値,不得爲之之意,敢啓。傳曰,知道。
上在昌德宮。停常參·經筵。
朴宗薰啓曰,明日常參·經筵,取稟。傳曰,停。
申緯啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,右承旨鄭觀綏,左副承旨鄭元容,今日不爲仕進,竝卽牌招,何如?傳曰,允。
朴宗薰啓曰,藥房副提調,持湯劑來待矣。傳曰,封入。
傳于鄭元容曰,魂宮望祭,以親行磨鍊,侍衛入直爲之,出宮自內爲之。
以魂宮望祭單子,傳于鄭元容曰,亞獻官以左議政塡差,終獻官以右議政塡差,預差以判敦寧李彦植塡差,大祝以時任玉堂堂下春坊塡差。
又以弘文館言啓曰,副修撰李基栽,旣有只推之命,卽爲牌招察任,何如?傳曰,允。
以副修撰李基栽牌不進罷職傳旨,傳于鄭元容曰,只推。
以右承旨鄭觀綏牌不進罷職傳旨,傳于申緯曰,許遞,前望單子入之,待下批,牌招察任。
承旨前望單子入之,權丕應落點。
申緯啓曰,行大司憲林漢浩,執義崔時淳,掌令兪應煥,持平尹庠圭牌不進,掌令李奎鎭,持平韓啓玉在外,監察茶時之意,敢啓。傳曰,知道。
以執義崔時淳,掌令兪應煥,,持平尹庠圭,司諫姜浚欽,獻納權熀,正言具宜默·尹秉烈牌不進罷職傳旨,傳于申緯曰,只推。
又以兵曹言啓曰,今月十五日二番羽林衛番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以任百觀爲羽林將。
又以訓鍊都監言啓曰,本局千摠李尙謙,身病甚重,勢難察任,改差,何如?傳曰,允。
上在昌德宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨徐長輔,今日不爲仕進,卽爲牌招,何如?傳曰,允。
申緯啓曰,明日魂宮親祭齋戒相値,視事頉稟之意,敢啓。傳曰,知道。
又啓曰,藥房提調,持湯劑來待矣。傳曰,封入。
鄭元容啓曰,新除授左承旨權丕應,時在忠淸道淸風地,斯速乘馹上來事,下諭,何如?傳曰,允。
又啓曰,明日傳香,禮房承旨當爲齋宿,而右承旨朴周壽,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
朴周壽,以弘文館言啓曰,副修撰李基栽,旣有只推之命,卽爲牌招察任,何如?傳曰,允。
鄭元容,以義禁府言啓曰,卽接月令醫員鄭文綏手本,則時囚罪人李廣度,素患癖積之症,屢日處冷,一倍添劇,昏倒不省,食飮全却,症形危重云。罪人病勢如此,則一邊保放·一邊草記,曾有定式矣。李廣度姑爲保放之意,敢啓。傳曰,知道。
又啓曰,卽者義禁府都事來言,時囚無得過三日滯囚,曾有定式矣。時囚罪人孔胤恒·尹行源·尹孝達,保放罪人李廣度·金基豐,當爲議處,而判義禁金履陽受由在外,次堂例不得擧行云,何以爲之?敢稟。傳曰,次堂擧行。
以右副承旨徐長輔牌不進罷職傳旨,傳于鄭元容曰,只推。
鄭元容啓曰,行大司憲林漢浩,執義崔時淳,掌令兪應煥,持平尹庠圭牌不進,掌令李奎鎭,持平韓啓玉在外,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默·尹秉烈牌不進罷職傳旨,傳于鄭元容曰,只推。
鄭元容,以都摠府言啓曰,副摠管任聖說,以禁衛中軍,軍兵等,中日試射放事,南別營晝仕出去之意,敢啓。傳曰,知道。
上在昌德宮。停常參·經筵。
朴周壽啓曰,明日常參·經筵,取稟。傳曰,停。
朴宗薰啓曰,右副承旨徐長輔,今日不爲仕進,卽爲牌招,何如?傳曰,允。
朴宗薰啓曰,藥房副提調,持湯劑來待矣。傳曰,封入。
傳于朴周壽曰,禮房承旨,馳詣宗廟·景慕宮,奉審摘奸以來。
以副修撰李基栽牌不進罷職傳旨,傳于朴周壽曰,只推。
朴宗薰啓曰,今日齋宿,承旨當爲備員,而左承旨權丕應在外,右副承旨徐長輔傳旨未下,何以爲之?敢稟。傳曰,牌招。
以右副承旨徐長輔牌不進罷職傳旨,傳于申緯曰,只推。
徐長輔啓曰,行大司憲林漢浩未肅拜,執義崔時淳,掌令兪應煥,持平尹庠圭呈辭,掌令李奎鎭,持平韓啓玉在外,監察茶時之意,敢啓。傳曰,知道。
朴周壽以奎章閣言啓曰,明日卽書香閣冬孟朔大奉審日次,時原任閣臣,依節目進詣擧行之意,敢啓。傳曰,知道。
上在昌德宮。停常參·經筵。
魂宮望祭罷後,大殿·王大妃殿·中宮殿·嘉順宮·世子宮,內閣·政院·玉堂·百官,奉慰單子問安。答曰,知道。
藥房口傳問安。答曰,知道。
藥房都提調韓用龜,提調金蓍根,副提調朴宗薰啓曰,親行望祭,聖慕克伸,侵曉將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
朴周壽啓曰,明日常參·經筵,取稟。傳曰,停。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而魂宮親祭相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房三提調,持湯劑來待矣。傳曰,封入。
又啓曰,假注書徐憙淳,身病猝重,勢難察任,今姑改差,何如?傳曰,允。
又啓曰,藥房提調·副提調,持湯劑來待矣。傳曰,封入。
徐長輔啓曰,行大司憲林漢浩,執義崔時淳,掌令兪應煥,持平尹庠圭牌不進,掌令李奎鎭,持平韓啓玉在外,監察茶時之意,敢啓。傳曰,知道。
以執義崔時淳,掌令兪應煥·持平尹庠圭,司諫姜俊欽,獻納權熀,正言具宜默·尹秉烈牌不進罷職傳旨,傳于徐長輔曰,只推。
以黃海監司李勉昇狀啓,延安府使尹光心,身病沈重,不得已罷黜事,傳于朴宗薰曰,令該曹口傳差出,催促下送。
吏曹口傳政事,以徐洛修爲延安府使。
以慶尙監司李存秀狀啓,梁山郡守愼必復,凡事一付吏鄕,執災之政,初不檢飭,不可任民社之責,不得已罷黜事,傳于朴宗薰曰,令該曹口傳差出,催促下送。
朴周壽,以奎章閣言啓曰,臣等進詣書香閣,御眞展奉,奉審無頉,而奉謨堂及內閣諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
朴宗薰,以吏曹言啓曰,贈諡忠穆公姜瑜延諡定行於今十月二十二日忠淸道堤川地鄕家云矣,敢啓。傳曰,知道。
朴周壽,以承文院都提調意啓曰,使行文書査對迫頭,本院提調,近甚數小,判敦寧府事李晩秀,行戶曹判書朴宗慶,行吏曹判書金履陽,行兵曹判書朴崙壽,知敦寧府事金在昌,議政府左參贊李好敏,右參贊閔命赫,工曹判書韓用鐸,大護軍金羲淳·李益運·洪義浩·鄭晩錫,吏曹參判尹序東,司諫院大司諫宋祥濂,行護軍權常愼·李文會·朴宗京·曺允遂·申光軾·吳泰賢,兵曹參判尹尙圭,豐安君柳相祚,竝還差。行承政院都承旨朴宗薰,禮曹參判金履載,戶曹參判李志淵,刑曹參判李惟命,漢城府左尹趙鍾永,右尹尹魯東,行護軍李龍秀·李魯益·申絢·金會淵·金相休·尹益烈·申溆·李錫奎·金啓河·申在明·吳翰源·金熙周·權烒·洪遇爕,鈴原君尹行直,亦爲差下,使之察任。行護軍李龍秀,仍察有司之任,上護軍朴宗來,禮曹判書趙德潤,行護軍李庚運,年滿七十,依定式減下,何如?傳曰,允。
徐長輔,以兵曹言啓曰,今月十八日一番內禁衛番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以尹郁烈爲內禁衛將。
徐長輔,以備邊司言啓曰,卽見慶尙監司李存秀災實狀啓,則分等不爲擧論,仍以爲道內各樣災頉,合爲三千七百九十結七十八負,地部劃下一千五百結外,不足災二千二百九十結七十八負,特許加劃,禁·御兩營軍布,兵曹價布及樂工保唱準保與各司身布,竝純錢,訓局砲保,折半代錢事,請令廟堂稟旨,分付矣。本道今年穡事,最優於諸道,田野皆闢,山沿均熟,卽十數年來初有之樂歲,此所以分等之不爲擧論於道啓者也。以若幅圓之大,請災之數,不過三千七百餘結,可謂十分精約,依所請準劃,至於軍布代錢事,今年綿歉,雖無異於昨年,京司經用,日益匱乏,不可不以本色需用者,措手沒策,道臣所請,難以曲施,兵曹及禁·御兩營軍布,折半代錢,樂工保·唱準保及各司所納身布,竝純錢代捧,砲保布則雖有所重,荐歉之餘,民情渴悶,不可無闊狹,特爲四分一代錢,使之趁限收納,何如?傳曰,允。
又以備邊司言啓曰,卽見平安監司李相璜所報,則以爲,本道七衙門屬軍餉,元摠漸縮,而應用自如,年年割本,以入當出,其所不足,爲一萬九千餘石,他無出處,如前割本,則元餉罄盡,策應無路,不可不汲汲措處,不足條一萬九千石中,九千石移送他道,其餘則仍責本道,而本道錢貨,無他擬議,就勅庫貿銀錢時在五萬兩及逐年貿銀條歲入一萬二千餘兩中,留其半而儲置貿銀,取其半而仍令作穀,別餉庫軍官身役錢歲入九千餘兩,守堞身布每年儲留二千七百兩,全數劃付,竝與歲入貿銀錢折半條,逐年作米,本營各庫錢二萬兩及宣川防營銀一萬兩,全數作穀,竝限七年取耗添付,則合當爲十萬七千石,而待本穀有裕,取二萬餘石,以償貿銀錢六萬七千兩貸用之數,而仍作該庫留穀,則勅貨似無甚損,外此惠民穀遺在一萬餘石,甲子燒燼木充補米四千餘石,亦爲移屬添餉,補用爲辭矣。本道餉摠,若是匱渴,年年割本,本亦無多,事勢遑急,不可不及今變通,而道臣所報,亦無他策,有此移送餉摠與錢貨作穀兩件之議,而以言乎移送,則近來諸路穀簿,到處枵然,近萬石之劃付,其弊則無異於移疾,其民則難保其稱便,而區劃之難,較勝於專責,分當之力,似歇於獨擔,目下矯捄,或可爲容旋之道,以言乎作穀,則各項銀錢所請中貿銀條貸用,事甚難愼,而以銀貨儲留,則無生殖之利,以穀物糶糴,則有添耗之益者,誠如道臣所論。且況待其穀裕,充上元數,則此與無端虛留有異,竝依報許施,以爲貿餉補摠之地,至於惠民穀,則遺在萬餘石之全數取用,亦非積年養穀之本意,就其中折半劃出,竝與燒燼木充補米,移錄餉摠之意,分付,九千石之移送一款,更待往復爛商,從後稟處,何如?傳曰,允。
丙子十月十五日子時,上詣魂宮,望祭親行入侍時,行都承旨朴宗薰,右承旨朴周壽,左副承旨鄭元容,右副承旨徐長輔,同副承旨申緯,假注書洪龜爕·徐憙淳,記注官曺錫鯤,別兼春秋金道喜,檢校待敎李鶴秀侍立訖。時至,左通禮跪啓請行禮。上具淺淡服,出齋室,詣通和殿。贊禮前導入北夾門,陞自東階,詣板位,贊禮跪啓請俯伏哭。上俯伏哭,在位者皆俯伏哭,贊禮跪啓請止哭,興再拜興平身。上止哭,興再拜興平身。在位者皆止哭,興再拜興平身,執禮請行初獻禮。上詣尊所,北向立。執尊者擧羃,宗薰酌鬱鬯,長輔以酌受鬱鬯。上詣靈座前,北向立。贊禮跪啓請跪。上跪,宗薰奉香,長輔奉爐跪進,贊禮跪啓請三上香。上三上香,長輔奠爐於案,宗薰奉爵跪進,贊禮跪啓請執爵。上執爵,以授長輔,奠于靈座前,贊禮跪啓請俯伏興,少退跪。上俯伏興,少退跪。大祝進靈座之右,東向跪讀祝訖。上出戶,降復位。亞獻官左議政韓用龜,終獻官右議政金思穆,以次獻爵如儀訖。降復位,贊禮跪啓請俯伏哭。上俯伏哭,在位者皆俯伏哭,贊禮跪啓請止哭,興再拜興平身。上止哭,興再拜興平身,在位者皆止哭,興再拜興平身,宮闈令納神主如儀。上詣望燎位,大祝燎於坎,贊禮跪啓請禮畢,仍導以行。上入齋殿,諸臣以次退出。
今十月十五日辰時,上御熙政堂。藥房入診入侍時,都提調韓用龜,提調金蓍根,副提調朴宗薰,假注書洪龜爕,記注官曺錫鯤,別兼春秋金道喜,檢校待敎李鶴秀以次進伏。醫官吳千根·秦東秀·卞之錞,李彦厚,白時昌,李命運以次進伏楹外訖。上曰,注書誰也?賤臣未及奏,宗薰曰,洪龜爕矣。用龜曰,日寒猝緊,聖體,若何?上曰,一樣矣。用龜曰,王大妃殿氣候,何如?上曰,各殿宮氣候,一樣矣。上曰,醫官入診,可也。千根·東秀,以次入診訖。退伏奏曰,左右三部調均,而右關脈,似微有沈意矣。上曰,湯劑退出後,議定以入,可也。用龜曰,卽見摠戎使金基厚狀啓,則以爲,都城主脈補土所,屢經霖雨,今又頹落,北漢行宮及各處公廨寺刹,修改已久,頹圮甚多,不可不趁,今修補,而以本廳凋殘之勢,無以措辦物力,自廟堂區劃,已多其例,某樣穀中,限一千石,空名帖四百張,特爲劃下,以完大役事,請令廟堂,稟處矣。所請物力,未及措劃,方張巨役,勢難中撤,先以戶曹貸去餉米代錢七千兩,已爲取用云。此不可不及,今區劃,爲還充之道,而目下穀簿,擧皆枵然,所請之穀,難以準許,湖西所在雙樹餉米八百石,空名帖四百張,特爲劃給,何如?上曰,依爲之。出擧條用龜曰,補土所訖役後,監董諸人之書啓論賞,曾有乙酉甲辰已例矣。今番工役,尤爲浩大,宜有激勸之道,故敢此仰達矣。上曰,別單書入,可也。用龜曰,近以監煎時早,開門每在開東前,闕內諸門,亦竝早開,自多掣礙處,曾前似此時,只開金虎門,監煎提調以下入來後,還爲權閉,待平明與諸門竝開,已有其例,今亦依此爲之,似好矣。上曰,唯。用龜曰,小兒醫金漢雋,待令已久,而未經入對,故雖値入診時,不敢遽進,此後則與他醫官,使之同爲入對,似好矣。上可之。進御加味拱辰湯停止,加味養胃湯,自今日一貼式,限三貼煎入事。榻敎仍命退,諸臣以次退出。
上在昌德宮。停常參·經筵。
夜五更,月有食之。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗薰啓曰,明日常參·經筵,取稟。傳曰,停。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
鄭元容啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,右承旨朴周壽,今日不爲仕進,卽爲牌招,何如?傳曰,許遞。前望單子入之,待下批,牌招察任。
朴宗薰啓曰,藥房副提調,持湯劑來待矣。傳曰,封入。
徐憙淳改差,代以朴鳴載爲假注書。
鄭元容啓曰,假注書朴鳴載時無職名,令該曹依例付軍職,冠帶常仕,何如?傳曰,允。
兵曹口傳政事,副護軍單朴周壽。
正言尹秉烈啓曰,臣姿識鹵莽,言議巽軟,淸朝耳目之任,本不近似,而薇垣除旨,忽下於夢想之外,庚牌荐降,臣感恩怵義,雖不得不章皇出肅,粗伸叨謝之忱,而第於合啓中,竊有私義之不可聯參者,在前如臣情勢,以此引避,輒蒙體諒之恩,今臣處義,宜無異同,以此情踪,其何可晏然於臺次乎?請命遞斥臣職。答曰,依啓。
鄭元容啓曰,行大司憲林漢浩,執義崔時淳,掌令兪應煥,持平尹庠圭牌不進,掌令李奎鎭,持平韓啓玉在外,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默牌不進罷職傳旨,傳于鄭元容曰,只推。
吏曹口傳政事,以金益鉉爲梁山郡守。
朴宗薰,以弘文館言啓曰,本館上番闕直,事甚未安,副校理洪敬謨牌招入直,副修撰李基栽旣有只推之命,一體牌招察任,何如?傳曰,允。
以副校理洪敬謨,副修撰李基栽牌不進罷職傳旨,傳于申緯曰,只推。
鄭元容,以都摠府言啓曰,副摠管任聖說,以禁衛中軍,軍兵等中日試射放事,南別營晝仕出去之意,敢啓。傳曰,知道。
鄭元容,以兵曹言啓曰,今十月十七日,武臣堂上朔試射日次,而月食相値,不得爲之之意,敢啓。傳曰,知道。
鄭元容,以備邊司言啓曰,卽見黃海監司李勉昇狀啓,則以爲,兔山縣新量田畓都摠,爲一千七百三十五結零,比諸舊摠,剩加爲十六結零,除其陳雜頉,則實起田畓,爲一千一百七十五結零,而比前時起,剩加爲三百四十四結零矣。舊陳中還起,每年加報田一結八十負五束,係是定式,而今番改量,旣無遺土,則定式責納,實無意義,今年爲始,還起一款,姑不擧論,來頭舊陳中如或有加起者,則使之隨起執卜事,請令廟堂,稟處矣。陳田之還起加報,當初定式,雖出於元結補縮之意,而名以還起,年年虛錄,甚至於加卜元田,白徵爲弊,則到今改量之後,如前責納,有非懋實之政,依道啓所請,更勿擧論,量後實起之數,比前時起,雖有剩加,而田畓陳結,尙爲三百餘結,舊量帳付,充完杳然,來頭勸耕之方,另飭該邑,如有舊陳中還起,則所執卜數,從實修報,使之漸次完摠之意,分付,何如?傳曰,允。
上在昌德宮。停常參·經筵。
進御加味養胃湯,自明日一貼式限二貼,更爲煎入事。出榻敎。
申緯啓曰,明日常參·經筵,取稟。傳曰,停。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,來二十一日朝參日次矣,敢稟。傳曰,停。
申緯啓曰,來二十一日輪對日次矣,敢稟。傳曰,當次人受點,後日次待令。
鄭元容啓曰,右副承旨徐長輔,今日不爲仕進,卽爲牌招,何如?傳曰,允。
鄭元容啓曰,假注書洪龜爕,身病猝重,勢難察任,今姑改差,何如?傳曰,允。
鄭元容啓曰,假注書朴鳴載,身病猝重,勢難察任,今姑改差,何如?傳曰,允。
鄭元容啓曰,事變假注書禹夏哲,身病猝重,勢難察任,今姑改差,何如?傳曰,允。
鄭元容啓曰,藥房提調,持湯劑來待矣。傳曰,封入。
承旨前望單子入之,洪遇爕落點。
鄭元容啓曰,行左承旨洪遇爕,時在京畿楊州地,斯速乘馹上來事,下諭,何如?傳曰,允。
申緯啓曰,行都承旨朴宗薰,今日不爲仕進,行左承旨洪遇爕,右承旨權丕應在外,左副承旨鄭元容內閣直,右副承旨徐長輔傳旨未下,院中只有臣一人,伴直無人,行都承旨朴宗薰所當牌招,而拘於廳規,不得請牌,何以爲之?敢稟。傳曰牌招。
以右副承旨徐長輔牌不進罷職傳旨,傳于鄭元容曰,只推。
申緯啓曰,行都承旨朴宗薰牌不進,行左承旨洪遇爕,右承旨權丕應在外,左副承旨鄭元容內閣直,院中只有臣一人,伴直無人,右副承旨徐長輔旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
鄭元容啓曰,行大司憲林漢浩,執義崔時淳,掌令兪應煥,持平尹庠圭牌不進,掌令李奎鎭,持平韓啓玉在外,監察茶時之意,敢啓。傳曰,知道。
以執義崔時淳,掌令兪應煥,持平尹庠圭,司諫姜浚欽,獻納權熀,正言具宜默牌不進罷職傳旨,傳于鄭元容曰,只推。
傳于鄭元容曰,時囚滯囚可憫,判義禁牌招,卽爲開坐。
洪龜爕改差,代以朴永元爲假注書。
朴鳴載改差,代以李憲球爲假注書。
禹夏哲改差,代以崔致輔爲事變假注書。
鄭元容,以備邊司言啓曰,延安府使尹光心,以其病狀,道臣請罷,已爲差代矣。本邑自是弊局,蘇捄沒策,而該府使莅任以後,銳意振刷,漸有就緖之望,而今若徑遞,則民邑事,誠萬萬可悶。該府使尹光心特爲仍任,俾奏成效,新除府使徐洛修,亦爲仍任前職,何如?傳曰,允。
申緯啓曰,吏曹郞廳來言,臺諫有闕,政事,取稟。傳曰,政官牌招開政。
傳于鄭元容曰,臺諫竝許遞,今日政差出。
申緯啓曰,行都承旨朴宗薰牌不進,行左承旨洪遇爕,右承旨權丕應在外,左副承旨鄭元容內閣直,右副承旨徐長輔未承牌,臣吏·兵批兼進之意,敢啓。傳曰,知道。
有政。吏批,行判書金履陽進,參判尹序東牌不進,參議李憲琦進,同副承旨申緯進。啓曰,臺諫闕員,今當差出,而擬望之人乏少,外任竝擬,何如?傳曰,允。
又啓曰,禮曹參議,今當差出,而擬望之人乏少,承旨竝擬,何如?傳曰,允。
以宋穉圭爲大司憲,李在秀爲大司諫,洪大浩爲執義,李泰淳爲司諫,白慶楷·閔升龍爲掌令,李是遠·李南翼爲持平,任天常爲獻納,李元默·洪赫爲正言,金在元爲司書,韓兢履爲禮曹參議,李義聲爲濟用奉事,延安府使單尹光心,漢城庶尹徐洛修,已上仍任事承傳。學正李得英,學錄金聖默,竝單付。承文提調單李晩秀·朴宗慶·金履陽·朴崙壽·金在昌·李好敏·閔命爀·韓用鐸·金羲淳·李益運·洪義浩·鄭晩錫·尹序東·宋祥濂·權常愼·李文會·朴宗京·曺允遂·申光軾·吳泰賢·尹尙圭·柳相祚·朴宗薰·金履載·李志淵·李惟命·趙鍾永·尹魯東·李龍秀·李魯益·申絢·金會淵·金相休·尹益烈·申溆·李錫奎·金啓洛·申在明·吳翰源·金熙周·權烒·洪遇爕·尹行直,已上竝差下事承傳。
兵批,行判書朴崙壽進,參判尹尙圭病,參議李翼晉入直進,參知鄭景祚病,同副承旨申緯進。以申在明爲副摠管,李普榮爲五衛將,孫道泓爲景福將,白世鎭爲慶熙將,洪禹祚爲忠壯將,徐敬輔爲禁衛把摠,李煥爲都摠都事,尹秀烈爲備邊郞,韓在祿爲武兼,柳聖台爲水原中軍,石弼柱爲麟山僉使,洪樂鉉爲禿用別將。同知金昌浩,僉知任百觀,副護軍鄭觀綏·尹敏東,副司果尹秉烈·徐亮輔·李勉儒,副司正朴鳴載,已上竝單付。
禮曹粘連啓目,擊錚人進士李廣健,爲其父柱溟復科事也。科第存削,事體不輕,問議大臣稟處事,啓下矣。發遣郞廳,問議于大臣,則左議政臣韓用龜,以爲同罪被拔,或削或復,其子呼籲,無足爲怪,而科第事體,不輕而重,伏惟上裁云。右議政臣金思穆,以爲蓋此李柱溟事,當時輿議之稱屈,臣嘗耳聞而目睹矣。同日拔榜之諸人,擧蒙追復之恩典,獨不言科事之得失,其志可尙,而到今身歿之後,其子之爲父呼籲,亦似無怪,伏惟上裁云。行判中樞府事臣徐龍輔,奉朝賀臣李敬一,俱病未獻議云。領中樞府使臣李時秀,行判中樞府事臣徐邁修,行判中樞府事臣金載瓚,俱在外,不得收議,大臣之議如此,上裁,何如?判付啓,大臣之議如此,復科爲良如敎。
申緯,以禮曹言啓曰,壬辰九月後庭試拔榜人李柱溟復科當否,大臣收議粘目判付內,大臣之議如此,復科事,判下矣。依前例榜目,令成均館修正以入,試券付紅籤,紅牌成給等事,令政院吏曹,稟旨擧行,何如?傳曰,允。
申緯,以戶曹言啓曰,本曹鑄錢所用京外區劃銀子,實難以本色換銅,故京司丁銀代錢二兩五錢,天銀代錢三兩,今皆從便區處,代錢取用矣。京外宜無異同,關西區劃天銀二萬兩,分半屬之本道與海西勅庫,依京司例代錢,無論貿銀錢及某樣錢中,及時取來,以爲貿銅之地,何如?傳曰,允。
申緯,以戶曹言啓曰,迎恩門改建之役,今已完畢之意,敢啓。傳曰,知道。
鄭元容,以備邊司言啓曰,頃因嶺南御史李墷別單,金海·咸安軍摠三分一權減,京營軍需給代便否,令道臣商量啓聞之意,覆啓行會矣。卽見慶尙監司李存秀狀啓,則以爲,民戶流亡,沿邑爲甚,而金海·咸安爲最甚,軍丁應役,不過三分之一,疊疤疊徵,不能支當,若不別般矯捄,則流民無以還集,餘戶莫可保存。兩邑軍摠中營鎭邑所屬軍保之可以闊狹者,今姑量宜權減,而上番正軍與束伍鄕軍之以身應役者,則竝査括塡代,至於金海京案軍保二千七百十六名,水防軍一千三百二十七名,咸安京案軍保一千四百二十一名,水防軍一千二十八名,合六千四百九十二名納布者,係是京營與各鎭軍需,雖不可盡數給代,就其中限折半以本道應加分劃付公下外,折米二千二百石,許劃給代,以詳定例作錢,而待明年兩邑軍摠,量宜分俵於戶口稍裕邑,則給代一款,自可勿論,請令廟堂,稟處矣。兩邑軍摠,旣以待明年釐革爲辭,則未釐革前,今年闕額之軍布,以加分耗折米二千二百石,作錢給代,誠爲便宜,依狀請施行,何如?傳曰,允。
鄭元容,以備邊司言啓曰,卽見咸鏡監司李羲甲災實分等狀啓,則咸興等六邑鎭,置之稍實,安邊等十一邑,置之之次,甲山等八邑,置之尤甚,後錄諸條,竝請令廟堂稟旨,分付矣。本道之今年穡事,蓋遜於諸路,而秋後成熟,亦優於免歉,第其幅圓夐長,一道之內,氣候不竝,南則以澇而兼風,北則始旱而旋霜,爲災各異,而農形亦有優劣,道臣之三等分排,必有依據,依此施行。其一,交濟久置外,元還餉各穀,尤甚邑三分一,之次邑之尤甚社里四分一,許以相當穀準折代捧,待明秋還作本色事也。今此尤甚邑與之次邑之尤甚社里,皆是被災失農之民,則還穀之分數代捧,亦爲紓力之道,依道啓許施。其一,長津府甲戌停退條,無遺準捧,尤甚之次邑各年舊還及甲戌仍停穀,特許仍停,吉州之癸酉舊還,長津之癸酉已上舊還,亦爲仍停,待明秋還作本色事也。各邑民力之紓困,各年舊還之多寡,道臣必有審察而酌量者,其停其捧,竝依所請。其一,尤甚邑限明秋勿定配所事也。其一,推奴徵債,限明秋防塞事也。尤甚邑配所之勿定,限明秋推徵之防塞,亦依施,何如?傳曰,允。
禁府啓目粘連,向前金基豐亦,軍器典守,關係甚大,罪人雖卽斯得,所失亦旣充補,而常時不飭,終難曲貸,以此照律,何如?判付啓,依允。又啓目粘連,向前孔胤恒段,訓局軍卒,雖非親率,禁中闕直,罪關不飭,尹行源·尹孝達等段,身爲將領,管下軍卒,有此闕直之擧,操束不嚴,難免其罪,竝只以此照律,何如?判付啓,依允。又啓目粘連,向前李廣度亦,定配防守,法意甚嚴,而一躱不捕,不卽報營,難免溺職之罪,以此照律,何如?判付啓,依允。
鄭元容,以義禁府言啓曰,保放罪人金基豐·李廣度,還囚議處以入,而兩囚病勢,一向未差,仍竝保放之意,敢啓。傳曰,知道。
鄭元容,以義禁府言啓曰,頃因忠淸監司洪奭周啓本,宣惠廳粘目內,稅穀裝載官寶城郡守,令該府指名現告,拿問重勘事允下。故發關該道,當該郡守,使之指名報來矣。卽接全羅監司金敎根牒呈,則以該郡前郡守申在健,指名現告,而申在健方在京畿坡州地云。依例發遣府書吏,拿來,何如?傳曰,待待命拿囚。
申緯,以均役廳言啓曰,頃因備邊司草記,戶曹區劃本廳分排銀子三萬兩,方欲以代錢,移送該曹,而本廳經用,近甚苟艱,實無遺儲中劃出之路,勢將以本廳穀之散在各道者,作錢取用矣。他道則曾多所劃,關北·關東折米二萬石,湖南船運米還寢中一萬石,使之作錢上送,而需用旣係緊急,趁歲前陸續運納,無得遲滯之意,分付各道道臣,何如?傳曰,允。
同義禁尹魯東·李采等疏曰,伏以臣等,俱以無似,猥忝王府之任,黽勉隨行,不過循例捧供而已。今者時囚議處,有次堂擧行之命,臣等悚惶怵惕,莫省攸措矣。竊伏念王府議讞,事體至重,有非次堂所可替行,且先朝己未受敎,昭載本府故事,奉遵勿墜,已成關和,故在前以次堂當之者,亦嘗陳疏,輒蒙體諒之恩,今臣等所處,實無異同,玆敢相率呼籲,仰瀆崇嚴。伏乞聖明,亟寢成命,以重公格,以安私分,千萬幸甚,臣等無任云云。答曰,省疏具悉。所請依施。
慶尙道儒生進士李在衡·許傪·宋曅·朴宗喬·權啓夏·李老淳·金輝運·朴慶家·張翿·李東益·李彙正,生員李彙遠·安允直·柳道宗·李重錫·李晶鱗·孫羽亨·尹奎東·金養運·朴章淳·朴時寅·李宗休·權思浹·李程淳·金熙紹·柳宜華·柳成·鄭奎錫·張錫愚·李以元·崔重執·朴箕寧·崔演·崔世獜·金宗奎·安爾龍·鄭允元·李健基·李大淳,幼學姜履載·李淵祥·李彙圭·李羲範·金蘭儒·柳思睦·金龍洛·南時晉·李佐秀·金相精·趙樂洙·申大晟·權仁度·趙昌復·徐庚輔·洪濬根·趙奫復·李致楨·權晟度·李光一·金在根·柳同祚·金秉天·金聖天·柳家祚·柳懿睦·柳長祚·柳台睦·李鎭宅·李秀五·李秀崗·李漢鼎·金洪柱·吳常泰·李源祜·李海臣·李源孝·李源睦·金獻運·金廷喆·金民喆·李學中·金龍紀·吳章鎬·吳應洛·朴允中·丁義鑽·丁義集·朴應淳·朴程淳·朴章淳·金永源·金永逵·金永逸·金樂英·金樂壽·金基久·金基積·宋文晦·宋學靖·宋弘洙·張宗鎭·張成矩·權若度·權錫良·權衡度·朴在璣·朴明中·朴宗厚·朴時薰·朴時懋·朴時愚·金永眞·金喆鍊·金永湜·金永集·徐有沆·柳炳文·柳致奎·柳致學·柳致直·徐膺輔·徐明輔·徐有洛·徐有汶·李彙龍·鄭光漢·李崇延·李佐延·李㶊延·鄭來崇·鄭來川·李宗益·李學秀·金世達·金升運·柳箕鎭·柳致韺·金在仁·金仁銖·柳進翰·金道周·鄭來新·鄭來震·鄭來虎·柳庭煥·柳蓍休·柳蘊文·柳退文·金利鎭·金憲夏·李楨斗·柳舜文·柳周文·李漢奎·金東奎·洪珪·朴東晟·朴宗協·琴鳴鐸·琴燦玉·李致德·李致迪·李啓默·李憲默·李養默·李致根·李致寅·李致龍·李致休·李致禎·李致述·李致馨·李致良·李容默·李致馥·李恒默·李喬相·李衡相·趙淵復·趙昌復·李宜相·洪潤根·李漢膺·洪宗潑·洪宗奫·洪晦根·權覺度·李漢翊·李漢貞·洪最根·洪濬根·權稱度·李漢永·權思周·權昉度·李爾鐸·權纘度·金在義·崔孝述·崔道民·都錫珪·金趾燦·金琮燦·金奎壽·崔柱河·崔柱昇·崔柱默·金鍊成·金希達·金樂耇·李觀成·張演·張湜·李尙坤·金希益·黃晶源·黃燦源·黃是源·黃孝源·成文周·成箕烈·成輝烈·金崗壽·金鎭洛·金蓮壽·張世漢·張弼漢·金箕洛·柳南春·權範洛·河錫洪·河錫九·朴升淵·朴慶起·朴奎書·郭鎭奎·郭龍石·金相基·金宗奎·安愿·安爾鎭·安爾龍·柳英祚·柳震春·金道默·李時吉·李時珍·李夢鉉·李斗鉉·李洛鉉·李國鉉·李是學·李龍鉉·李弼運·權秉奎·宋心牧·尹載鵬·尹載性·李獜運·李河運·李明運·李種運·李植運·李獻運·李在復·李以鼎·李睦祥·李騏祥·李以龍·李在穗·孫鍾泰·權正永·姜璧淳·金之赫·李昌益·權達成·姜體淳·李章益·李敏烈·呂文聖·呂學祖·金精赫·金益昊·李正永·李在龍·李在默·李明龍·趙熙默·趙熙仁·河晉賢·河景賢·李象烈·權秉樞·李長秀·李海祥·金行敎·李庭時·鄭銈等疏曰,伏以,天下明義之論,莫尙於春秋事義也。夫人而能知之,夫人而能言之,然苟不闡而明之,亦徒知而已,空言而已。是以惟我列聖朝數百年紹述之政,惟以闡明此義,爲一副家法,凡於丙丁諸臣之所嘉奬者,下有所陳達而不以爲煩,上以之褒揚而不嫌其多者,誠以此箇義理,一線乎窮陰,孤燭乎昏衢,不如是,無以倡名敎而扶世道也。肆惟我殿下,臨御以來,體聖祖薪膽之義,追寧考風泉之感,式至今日,歲甲重新,百年久鬱之論,次第方發,列朝未遑之典,後先克擧,至有太白諸臣侑贈之命,而殆無餘憾矣。臣等生長嶠南,習聞太白諸賢之遺風餘烈,至今追想,不覺斂袵興嗟,而獨於今日曠世之恩,竊有所向隅而深歎者,蓋當世入山諸臣,有六人焉。故處士臣姜恪,卽其一也。故應敎臣德瑞之孫,太白諸臣中,故洗馬臣恰弟也。恪以簪纓望族,世仕在京,生有異姿,長有文學,神彩峻爽,德器純成,當時耆德名公,皆以異日宰輔期之,及當丙子之難,與其兄恰,遵海而東,深入太白山下,痛念時事,絶意榮塗,嘗歎曰國家雖以宗社之故,屈意事大,然爲士者,豈可忍自媒進,向彼作陪臣乎?遂屛擧不赴,所居里南曰潛谷,北曰陶谷,兄弟因取以自號,兄曰潛隱,弟曰陶隱,平居坐不西向,所築之室,不設北牖,架上不置憲曆,窓外種大明紅數本,與同時入山人洪宇定·沈長世·鄭瀁·洪錫,分山結社,徜徉泉石,刻其巖曰俟德,名其臺曰臥仙,相與消遣於寂寞之濱,而終身不復入城,甲申聞毅宗皇帝殉社稷,遂痛哭入山庵以自終,而其發之嘯咏者,有曰不忍傷時淚,那堪向日心,有曰歲律含秋氣,人生抱永傷,有曰煙霞隱隱風塵隔,定識逍遙送百年。蓋其志行之塗人耳目者如此,而觀於其自比之意,蓋古之陶潛之倫也。昔朱夫子,以陶潛之風節,未盡旌顯於世,深加歎賞,請加封爵號。又於綱目,特書晉處士以表之,後之人有歎之者曰,特筆誰書晉處士,千年心事一朝明,向使潛,不遇朱子,其撫松採菊之跡,特一尋常隱逸之倫,而鋤寄奴拾柳絮之苦心微志,亦幾乎掩翳而不章矣。夫以潛之孤忠貞節,直待千年而始明,則如恪之自守而泯其迹者,不有以表章之,其爲皇明效忠之意,亦無以自明於世矣。臣等竊嘗以是而尙論恪之平生,其居之必於東海,魯連高蹈之志也,牖之不北,柴市向南之心也,巖之俟德,北海俟淸之意也。憲曆之不視,花卉之取意,尤令人感淚塡臆,而惜其畢命窮竇,志事未彰,雲仍殘替,闡揚無路,只今高風芳躅,留在於殘山剩水之間,而平日獨苦之心事,終無以表白於斯世,臣等之所尋常慨鬱于中,而況舊甲每回,天褒益新,丙子一回之年,臣鄭瀁贈吏參,再回而臣洪宇定贈吏議,今三回而臣恰,臣沈長世,臣洪錫,俱貤贈如二臣。又命致祭于洪宇定之祠,仍加贈正卿,夫恰之於洪·沈諸臣,相伯仲也,於恰爲兄弟也。彼五臣者,皆次第揄揚,極其隆摯,而恪以同時一體之人,獨不與焉者,已不無一顯一晦之歎,而雖以其家言之,其從叔臣渭聘,殉於江都之難,其從兄臣翯,死於寧遠之役,崇禎忠節,萃乎一室,而渭聘已享烈祠而錫美諡,翯已旌其閭而贈其秩矣。恪以其家人,身在韋布,無地效節,而乃能守義皇朝,沒身自靖,其心其節,誠無愧乎乃叔乃兄,而尙今一褒未蒙者,此又臣等之所嘗切慨者也,世或以官之有無,迹之著泯,爲其人之沈顯。然臣等獨以爲丙丁處義,無官高於有官,無迹難於有迹,是以昔我先大王,於丙丁諸臣事,曠感特施之恩,前後非一,而廢擧自靖之人,尤致意焉。若申曼,若閔嶪諸臣,皆或贈或諡,而嘗敎曰,悲歌往來,直欲抗葦朝天而不可得,則無寧沒身自靖,甘作逸民,丙辰特命嶺南,若於丙子後,廢科自靖之人,則錄其世派及行蹟,竝使修書謄上,聖意蓋以朝廷之上輦轂之下,事業之赫赫耳目者,固無加於搜揚,而若其窮閻遺佚之士,非此,無以自達於上矣。猗歟,大聖人曲達畢遂之盛德至意,竊不勝於戲不忘之思,今我殿下,以繼述之聖孝,適會此歲,其於先王昔年之敎,伏想有以感發者矣。噫,恪以喬木世臣,遐遁窮陬,慷忱悲憤,以絡其身者,又無間於申·閔諸臣,而旣未蒙五臣同贈之典,亦不與一室曠施之恩者,此固臣等之未能以時登聞之罪也。臣等玆敢不避猥越,略陳故崇禎處士臣姜恪之事實,仰塵崇嚴,伏願殿下,特念姜恪守義自靖之心,俾降五臣一體之恩,以光聖德,以樹名敎焉,臣等無任云云。省疏具悉。疏辭,令該曹稟處,爾等退修學業。
上在昌德宮。停常參·經筵。
申緯啓曰,明日常參·經筵,取稟。傳曰,停。
徐長輔啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
鄭元容啓曰,御營廳將官來言,本廳軍兵,日次私習云矣,敢啓。傳曰,知道。
鄭元容啓曰,藥房提調,持湯劑來待矣。傳曰,封入。
朴永元有頉,代以鄭東逸爲假注書。
李憲球有頉,代以鄭藎爲假注書。
崔致輔有頉,代以朴起壕爲事變假注書。
申緯啓曰,吏曹郞廳來言,守令多窠,政事,取稟。傳曰,政官牌招開政。
徐長輔啓曰,卽者刑曹律官來言,今二十日式年雜科覆試試官,本曹堂上,當爲備員受點,而判書韓致應,參議李魯集在外,參判李惟命有身病,不得備員受點云。何以爲之,而參判李惟命卽爲牌招,何如?傳曰,許遞。今日改差出。
申緯,以吏批言啓曰,成均館學錄金持純,受由過限不上來,依例罷職,何如?傳曰,允。
有政。吏批,行判書金履陽進,參判尹序東牌不進,參議李憲琦進,同副承旨申緯進。啓曰,全州判官,今當差出,而本邑以營下劇邑,物衆地大,素稱難治,不可不擇差,同道及他道有聲積,未準朔未準限守令,竝擬,何如?傳曰,允。
以鄭尙愚爲刑曹判書,尹文東爲參判,李光憲爲參議,尹應大爲副應敎,朴晦愚爲禮曹佐郞,李羲發爲寧海府使,趙學春爲瑞興府使,金箕殷爲安岳郡守,鄭性憲爲全州判官,祭酒單宋穉圭,判校安祫今加通政,滿三十朔,依法典陞堂上。
兵批,行判書朴崙壽病,參判尹尙圭病,參議李翼晉病,參知鄭景祚入直進,右副承旨徐長輔進,同知孫道泓,僉知李普榮,大護軍林漢浩·韓致應,護軍宋祥濂,副護軍李勉植·李魯集,副司直崔時淳·姜浚欽·李奎鎭·兪應煥·韓啓玉·尹庠圭·權熀,副司果具宜默,已上竝單付。
傳于申緯曰,守令未差之代,令該曹口傳差出,催促下送。
吏曹口傳政事,以尹光垂爲仁川縣監。
以慶尙道黃腸木敬差官韓相殷狀啓,醴泉郡封標木三株,僅爲作板,而黃廣尺數,不滿事目定式,惶恐待罪事,傳于申緯曰,勿待罪事,回諭。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍,持平李南翼牌不進,監察茶時之意,敢啓。傳曰,知道。
以掌令閔升龍,持平李南翼,正言李元默牌不進罷職傳旨,傳于申緯曰,只推。
禮曹,來十一月初四日冬至朝賀時,應行節目,參考前例,磨鍊擧行,何如?判付啓,權停爲良如敎。
鄭東逸有頉,代以宋欽奭爲假注書。
鄭藎有頉,代以李益文爲假注書。
朴起壕有頉,代以李慶纘爲事變假注書。
申緯,以承文院都提調意啓曰,月食已過,禮部回咨,依例撰出,正書安寶,順付於今番節使之行,何如?傳曰,允。
鄭元容,以兵曹言啓曰,今此式年武科殿試時,直赴殿試人內禁衛安光喆等九十八人內,三十人應試參榜,所授帖文,依定式收取爻周,內禁衛安光喆,馬兵池昌元,親騎劉漢益,閑良宋益訓·玄奎·高齊穎·金光訥·韓益範·金麗銀·張永祚·康日昇·金大雲·李仲泰·玄道行·金景烈·金麗喆·玄德範·宋益輔·康成允·金光寶·尹光斗,戰船代將韓弘定,親騎衛李光祿,袱直康信永,別武士李處琦,選武軍官李宗林,別武士嚴思欽,前縣令宋之廉,親騎衛李明述·咸宗國,別武士徐明讚,別驍士崔景信,別武士池二淸·李光恒,訓局軍龍致祥,門旗手洪漢祚,別隊馬兵李千柱·李大順·鄭興得等三十九人,遭故不赴,依法典陳試,羽林衛方處仁身病猝重,不得赴試,係是三式年內,亦爲依例陳試,北兵營親騎衛韓龍郁·鄭成桓·李亨聃·南一賢·崔龍淡·尹東誠·洪錫圭·金殷國·金重漢·李達天·方興宅·金龍澤·李大化·金聖極·柳宗曄,馬兵李恒錫·丁來殷,黃海水營追捕武士盧錫橘,別武士金世春,平安監營馬兵李以宅·朴大呂,壯中衛金昌祐,振武士金祖永·尹華重·劉鼎弼,別武士金龍澤·金應呂·白文奎等二十八人,俱以各道都試入格,覆啓蒙允,而距殿試迫近,不得及期上來應試,依例陳試,今式年原榜金祖淵無分,依法典退付後,殿試,何如?傳曰,允。
鄭元容,以訓鍊都監言啓曰,本局局別將元晦鎭,身病甚重,勢難察任,改差,何如?傳曰,允。
左議政韓用龜疏曰,伏以臣之情與病,夫豈有復廁三事,重釐庶務之望,而只緣屢瀆之辭,終未獲於格天,不世之寵,徒自媒於曠日,感結乎恩言之申複,怵畏乎義分之截嚴。遂不免黽勉强策,入而登對,出而視事,亦已旬有餘日矣。委積之事務,愈見其百孔而千瘡,消磨之精力,無望於左酬而右接,臣雖欲斷棄情病之私,而惟公是徇,只增其僨誤,決知無補益,苟冒一日,卽添一日之罪而已。如是則臣之復出,顧何爲哉?每一思惟,茫茫忽忽,當寢而無寐,當食而忘味,耿然一念,惟在決退,終必體諒之敎,千回莊誦,一日如歲。伏惟聖上,垂天地之仁,行四時之信,申巳許之恩命,遂顒祝之血懇,則雖死之日,猶生之年也。臣雖汲汲於求退,而事有關於國家之安危,則亦不容泯默而止,臣向在江郊時,伏見逆祿孫擊錚供辭,簸弄誣逼之語,上犯莫重之地,困鬪反噬之毒,遍及聲討之人,狼性梟音,愈往愈凶,自有凶逆以來,變怪之極,至此益無倫矣。噫嘻,謂上天可以矯誣,謂君父可以脅持,謂義理可以眩亂,謂縉紳可以魚肉,卽渠輩一種相傳之法文,而亦嘗一售於御極之初者也。上蒼悔禍,丙寅處分之後,大明中天,禹鼎照魅,則庶幾犯罪者伏,迷誤者覺,民志可壹,世道可靖,而奈之何?餘孽之猖獗,更甚於懲討未始之日也。惟彼乳臭之孤雛,但知梨栗之索耳,不有代述之人,安得供草之自成,不有助使之輩,安得蹕路之每犯?然則其凶燄之熾張,醜類之糾結,不待究問而可知,熾張而不熄,糾結而不散,則安知何樣變怪,又不伏於不知之中乎?思之及此,可謂心寒,幸賴我聖上,深燭奸凶之情狀,特揭義理之本源,數三批旨,光明嚴正,昭如日星,凜如霜雪,質鬼神而無疑,建天地而不悖,可使凶孽,破膽而垂首,可使廷臣,藉手而明目,臣固贊歎欽仰之不暇。然而義理之無窮,不講則不明,亂賊之易肆,不懲則不懼,夫龜·祿叔姪之前後凶言凶圖,莫非所以動搖國本,仇視儲位,而特其倖逭於當日,遂敢自掩於一世,假托義理,則上下皆入脅制,締結徒黨,則涯角打成一片,四五十年之間,百怪層生,流毒未已,及當庚申罔極之日,乃敢顯弄手脚,幾致滔天,繼而逆肚呈露,則觀柱辭職之疏,一何無嚴,悖論傳襲,則達淳初筵之奏,又何不道,頭面雖換於前後,心腸無分於彼此。故主勢日孤於上,亂萌日滋於下,天討雖行,而狼心未化,國是雖定,而梟音猶存,至於目下事而極矣。苟究其所以然,則蔽一言曰,朝家之容貸太過耳。若使龜·祿,正罪於前,則必無觀·達接踵於後矣,若使丙寅處分,拔本而塞源,則必無今日凶豎之跳踉矣。揆之事理,詎不然乎。嗚呼,近日聖批之卓然,未嘗不如上所云,而區區過慮,竊以爲,干戚之舞,不足以解平城之憂,蓋其剖破之敎,非不威於鈇鉞,語其實則終歸於容貸,而有遜於大懲創也。書曰怙終賊刑,又曰顚越不恭,殪殄滅之無遺育,惟彼課歲跳踉,豈止於怙終而已乎,劇逆大憝之罪,豈止於顚越不恭而已乎?聖人之心,卽天地好生之心,然一怒而安天下,則是所謂生道殺人也。故賊刑而不赦,殄滅而不恤也。伏願殿下,察漢賊不兩立之勢,念神人所共憤之義,廓揮乾斷,亟命有司,覈出其慫慂扶助之徒,先擧黨與之誅,仍允臺請,嚴鞫日柱,明正典刑,以絶亂本,以昭天綱,千萬幸甚。臣無任云云。答曰,省疏具悉卿懇。又何如是辭巽乎?國事稍定之後,予不食言,卿遂所願,豈不美好乎?卿其俟之,懲討事,卿言皆至當。然龜·祿之罪,先朝含容之聖意,卽是不得不然之事勢,而渠輩陰幸如此,乃敢頑恃,眩惑人心,豈不痛哉?罪狀旣發之後,乃我東萬世嚴守之義理,渠雖日日上言擊錚,何畏有何益於渠乎?予之容貸日柱輩,亦是仰述昔年聖意而已。且觀來頭,終若如許,則是本罪之外,又有角勝讎視之罪,亦豈可一味容貸乎?仍傳于申緯曰,此批答,遣史官傳諭于左議政。
上在昌德宮。停常參·經筵。
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗薰啓曰,明日常參·經筵,取稟。傳曰,停。
徐長輔啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,三品官之無得過三日,循例牌招,曾有定式矣。禮曹參議韓兢履,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,副應敎尹應大旣在闕中,不爲肅謝,直爲出去,事甚未安,推考,何如?傳曰,允。
又啓曰,藥房副提調,持湯劑來待矣。傳曰,封入。
宋欽奭有頉,代以黃浩民爲假注書。
李益文有頉,代以鄭東煥爲假注書。
李慶纘有頉,代以趙渡爲事變假注書。
黃浩民有頉,代以崔致憲爲假注書。
鄭東煥有頉,代以沈能恕爲假注書。
趙渡有頉,代以金履喆爲事變假注書。
朴宗薰,以弘文館言啓曰,副修撰李基栽旣有只推之命,與新除授副應敎尹應大,竝卽牌招察任,何如?傳曰,允。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍,持平李南翼牌不進,監察茶時之意,敢啓。傳曰,知道。
以掌令閔升龍,持平李南翼,正言李元默牌不進罷職傳旨,傳于徐長輔曰,只推。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
申緯啓曰,明日常參·經筵,取稟。傳曰,停。
鄭元容啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
鄭元容啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
以副應敎尹應大,副修撰李基栽牌不進罷職傳旨,傳于朴宗薰曰,只推。
崔致憲有頉,代以鄭在絅爲假注書。
沈能恕有頉,代以金大坤爲假注書。
金履喆有頉,代以金榶爲事變假注書。
鄭在絅有頉,代以趙嶷爲假注書。
金大坤有頉,代以鄭誠一爲假注書。
金榶有頉,代以安允璟爲事變假注書。
以持平李南翼,正言李元默牌不進罷職傳旨,傳于徐長輔曰,只推。
傳于朴宗薰曰,未下直守令邊將,皆令當日下送。
備忘記,麟山僉使石弼柱下直,長弓一張,長箭一部。片箭一部,筒兒一箇,賜給。
朴宗薰,以禮曹言啓曰,今此丙子式年雜科覆試,今日當爲開場,而兩司無進參之員云。令政院牌招,以爲擧行之地,何如?傳曰,允。
徐長輔啓曰,掌令閔升龍旣入闕中,不爲傳啓,直爲出去,事甚未安,推考,何如?傳曰,允。
以持平李南翼,正言李元默牌不進罷職傳旨,傳于徐長輔曰,只推。
今日雜科覆試時,諫院當爲進參,而大司諫李在秀,司諫李泰淳,獻納任天常,正言洪赫在外,正言李元默牌不進,無進參之員,何以爲之?敢稟。傳曰,違牌更爲牌招。
徐長輔啓曰,今日雜科覆試時,諫院當爲進參,而大司諫李在秀,司諫李泰淳,獻納任天常,正言洪赫在外,正言李元默再牌不進,無進參之員,何以爲之?敢稟。傳曰,違牌更爲牌招。
以正言李元默再牌不進罷職傳旨,傳于鄭元容曰,只推。
鄭元容啓曰,正言李元默三牌不進,依定式遞差傳旨及禁推傳旨,捧入之意,敢啓。傳曰,知道。
以正言李元默禁推傳旨,傳于徐長輔曰,分揀。
徐長輔啓曰,今日雜科覆試時,諫院當爲進參,而大司諫李在秀,司諫李泰淳,獻納任天常,正言洪赫在外,正言李元默三牌不進,無進參之員,何以爲之?敢稟。傳曰,更爲牌招,違牌勿爲呼望,使之先進參後謝恩。
傳于鄭元容曰,都城主脈補土時,摠戎使金基厚,內下虎皮一令賜給,都廳右部千摠前兵使李馨秀,都看役把摠前主簿卞永植,哨官前判官洪秉義,竝加資。策應監官敎鍊官前別將李道爕,僉使除授,看役牌將軍官前司果李松秀,敎鍊官前別將元永甲,折衝孫大亨,出身沈正書,閑良朴以煥,付料軍官。閑良李東柱·廉紀豐,竝邊將除授,員役等,自本營分等施賞。
朴宗薰,以禮曹言啓曰,來十二月初九日,宗廟·景慕宮臘享大祭,親祭取稟,當爲擧行,而伊日與長陵忌辰祭正日相値,不得循例取稟,何以爲之乎?敢稟。傳曰,依前例爲之。
朴宗薰,以禮曹言啓曰,來十二月十五日,行魂宮練祭,以親行磨鍊乎?敢稟。傳曰,以親行磨鍊。
朴宗薰,以禮曹言啓曰,因臣曹草記,儒疏所陳贈參議洪宇定易名之請,當爲稟處,而時贈爵秩,未準諡法,正二品加贈,令吏曹稟處後,擧行事蒙允,而自該曹稟處後,超贈啓下矣。洪宇定之合施節惠,備盡於前後覆啓,而至蒙正卿超贈之典,則公議所在,有難終靳,恐當依疏請許施,而係干恩典,臣曹不敢擅便,上裁,何如?傳曰,依草記許施。
朴宗薰,以禮曹言啓曰,因慶尙道幼學金璟燦等,忠淸道進士金志泰等,中外儒生幼學沈能喆等,全羅道幼學金世一等,報恩幼學金慶烈等上言,吏曹覆啓內,贈諡及旌閭之請,非臣曹所關,令禮曹稟處事,允下矣。觀此各人等上言,則金璟燦等以爲,星州人麗朝贊成都膺,當聖祖龍興之初,特降手書,除典醫少監·興威衛左將軍·龍武衛右領將軍·司鍊大將軍,前後凡五徵不就,又特賜京倉米一百七十斛而不受,上箋辭職,慨然以名義倫綱之不可貳自誓,聖祖特嘉其節,賜以靑松堂之號。又賜詩曰,愛看靑松節,貞幹手以摩,寒岡千仞上,霜雪不曾磨,手書恩帖,尙今寶藏,寵命如昨,兵曹佐郞都衡,其弟處士都勻,以都膺之族孫。孝友篤行,爲世所推,同遊於先正臣金宏弼之門,而都衡則中廟己卯,被賢良薦,因發策登第,逮北門之禍,削籍家居,歲朝月朔,北面四拜,以伸戀闕之誠。都勻則自其兄被削之後,杜門潛究於性理之學,所著天人策及性理會纂·考經集解等書,皆可以按其實行,文穆公鄭逑,嘗稱其兄弟曰,星鄕先覺之正人,又曰誠孝至行,人無間言,請施三賢旌閭之典云。金志泰等以爲,懷德故學生宋宜鉉,卽節士愉之後,文元公宋明欽之高弟也。早失怙獨與母居,恒抱至痛,以事父之道事母,每當親劑之時,則憂形於色,衣不解食不甘,夜候寢門,藥餌枕簟廁牏之事,躬自執而不委婢御,其母享遐壽而死,則宜鉉年已六旬,時月之制,棺斂之節,備盡情禮,三年居廬,不脫絰帶,省墓之外,足不出門,哭泣無時,血淚流襟,以至眼眚損明,身後無稱,公議抑鬱,亟施旌閭之典云。沈能喆等以爲,贈左參贊魚漢明,丙子之亂,以左道水運判官,爲運戶曹卜物,領率站船,泊于津畔,以俟卜物之來,及聞孝考將至,遂爲艤船濟屯之策,卽地招募津民,曉以大義,修飭船具,整備以待,孝考嘉其忠義,下詢爲誰,漢明對以職名,未幾又有一行,成群步來,其中一人,乃是掖隷,而所負卽仁烈王后魂殿也。漢明驚泣,旁求草芚張干船所,就以奉安,俄望後峴,又有馬轎之行,趕到津頭,則嬪宮及元孫也。漢明又募民丁護行,得以利涉,自亂後無意當世,謝棄擧業,屛居田野十餘年,爵祿不復及身,而歿後二年,孝考登大寶臨筵,語及江都事曰,其時非一運判,無以爲濟,但不知其姓名爲誰,筵臣莫能對,蓋漢明爲人忠謙,不伐功不言事,且其位卑而名晦,同朝之人,莫能知也。先正臣文純公權尙夏,文簡公金昌協,皆有敍述,請賜美諡,以伸公議云。金世一等以爲,羅州贈承旨金象乾,卽文烈公千鎰之長子,嘗出入先正臣李珥·成渾之門,家庭之敎訓旣篤,師友之淵源且正,屢登薦剡,皆不就。當龍蛇之變,文烈倡義討賊,泣血誓死,以象乾當一隊,父子奮烈告馘,畢竟同時立殣。宣廟聞而震悼,遣官侑祭,有曰父忠子孝,死有耿光,微卿父子,誰植綱常?其後屢被列聖朝致侑之恩,請依高敬命二子例,施以旌閭之典云。金慶烈等以爲,本縣故通德郞朴忠儉,自在髫齔,孝事其親,友于兄弟,及長受業於文烈公趙憲,當壬辰島夷之難,憲倡率義旅,以遏其鋒,忠儉奮身而從。禦賊于報恩之車嶺,力戰却之,淸州之戰,又獲全捷,至錦山,賊勢大熾,憲竟以身殉,忠儉曰,從賢師起義兵,所以忠君報國,殺身成仁,惟先生從,遂死其側。事實載於先正臣文敬公金集,文正公宋時烈所撰趙憲諡狀及行狀,而曾因道啓,只施給復之典,其後五六十年,公議久屈,亟擧旌奬之典云矣。故贊成都膺之全節前朝,其族孫故佐郞都衡,故處士都勻及故學生宋宜鉉之孝行實蹟,俱合褒奬,竝令該道,詳探報來後,更爲稟處。贈參贊魚漢明丙子扈聖之偉蹟,備載於先正臣文純公權尙夏,文簡公金昌協發揮之文字,實爲百世之公案,今於節惠之請,尤可見公議之愈久愈激。贈承旨金象乾,故通德郞朴忠儉,一是名父之肖子,一乃賢師之高弟,爲國從軍,誓心討賊,子死於父,弟殉於師,忠孝節義,至今炳烺,而褒典之一贈一復而止者,宜有士論之齎鬱。魚漢明節惠,金象乾·朴忠儉棹楔之請,特爲許施,恐有合於樹風奬節之道,而俱干恩典,臣曹不敢擅便,上裁,何如?傳曰,依草記施行。
鄭元容,以兵曹言啓曰,慶熙宮衛將韓興國,文臣兼宣傳官朴晦壽·金炳球,俱以身病猝重,勢難供職,呈狀乞遞,竝改差,何如?傳曰,允。
鄭元容,以備邊司言啓曰,關西先運襦衣二百四十九領,紙衣二百六十六領,照數捧上,稱量綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
徐長輔,以義禁府言啓曰,京畿監司金魯敬狀啓內,沃溝縣監朴鳴和罪狀,令攸司稟處事,啓下矣。朴鳴和時在任所,依例發遣府羅將,拿來,何如?傳曰,待待命拿囚。
鄭元容,以訓鍊都監言啓曰,本局砲保價布,卽宿衛軍兵奉足之需,與他軍布,事體自別。故雖綿農判歉之歲,道臣無得直請代錢,而分等分數代錢,除非特敎,亦不得輕易議到,前後廟堂之防啓與批旨,至爲嚴截矣。今此嶺南道啓中,砲保價布,通一道代錢之請,有違格例,廟堂回啓之許令四分一代錢,雖出於軫念民情,其在重軍需之義,不可循例施行,通一道代錢,特爲還寢,分等分數代錢,雖未經法,亦有已例。令廟堂,分付該道道臣,使之區別分等,狀聞後更爲稟處,何如?傳曰,允。
鄭元容,以禁衛營啓曰,本營哨官徐亮輔,身病猝重,勢難察任,改差,何如?傳曰,允。
鄭元容,以摠戎廳言啓曰,都城主脈補土監董將官將校,別單書入之意,敢啓。傳曰,知道。
鄭元容,以宣惠廳言啓曰,本廳郞廳前府使鄭東晩,今已啓下,而方在罷散中,權付軍職,以爲冠帶常仕之意,分付該曹,何如?傳曰,允。
丙子十月二十日辰時,上御熙政堂。藥房入診入侍時,提調金蓍根,副提調朴宗薰,假注書洪龜爕,記事官李湜,別兼春秋鄭基善,檢校直閣鄭元容,以次進伏。醫官吳千根·秦東秀·卞之錞·朴器成·李命運,以次進伏楹外訖。蓍根曰,日氣漸寒,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,殿宮氣候一樣矣。蓍根曰,加味養胃湯五貼進御後,聖候有差勝之效乎?上曰,一樣矣。上曰,醫官入診,可也。千根·東秀等以次入診訖。退伏奏曰,脈候左右三部調均矣。上曰,湯劑則退出後議定以入,可也。進御加味拱辰湯,前方中加人蔘一錢,自明日一貼式煎入事。出榻敎仍命退,諸臣以次退出。
上在昌德宮。停常參·經筵。
洪遇爕啓曰,明日常參·經筵,取稟。傳曰,停。
鄭元容啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
鄭元容啓曰,臣元容,今日方物封裹,進去下直之意,敢啓。傳曰,知道。
趙嶷有頉,代以孫爀爲假注書。
鄭誠一有頉,代以權達準爲假注書。
安允璟有頉,代以崔鳳恒爲事變假注書。
孫赫有頉,代以李得烈爲假注書。
權達準有頉,代以權弘復爲假注書。
崔鳳恒有頉,代以文致中爲假注書。
洪遇爕,以弘文館言啓曰,副應敎尹應大,副修撰李基栽,旣有只推之命,竝卽牌招察任,何如?傳曰,允。
洪遇爕啓曰,副校理洪敬謨,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考,何如?傳曰,允。
又啓曰,應敎趙民和,副校理林處鎭,修撰申綽,副修撰姜世綸在外,副應敎尹應大,副修撰李基栽牌不進,副校理洪敬謨陳疏徑出,玉堂上下番俱空,事甚未安,校理李允謙·李鶴秀,修撰李鍾穆,竝卽牌招,以爲推移入直之地,何如?傳曰,允。
以副應敎尹應大,副修撰李基栽牌不進罷職傳旨,傳于洪遇爕曰,只推。
鄭元容,以議政府右議政意啓曰,今日方物看品時,六曹堂上,當爲進參,而吏曹·兵曹堂上,俱不來會,不參堂上,令政院,竝卽牌招,以爲備員擧行之地,何如?傳曰,允。
以吏曹參議李憲琦牌不進罷職傳旨,傳于洪遇爕曰,只推。
傳于朴宗薰曰,捧納承旨當該注書,從重推考。
以統長黃大呂手本,武藝別監孫尙倫,莫重入直,無端逃走之狀,萬萬驚駭,爲先除下,移法司重治事,傳于徐長輔曰,如此無嚴之類,不可尋常處之,施以刑配,以懲後弊。
徐長輔,以刑曹言啓曰,統長黃大呂手本,武藝別監孫尙倫,莫重入直,無端逃走,爲先除下,移法司重治事,傳曰,如此無嚴之類,不可尋常處之,施以刑配,以懲後弊事,命下矣。謹依傳敎,孫尙倫嚴刑一次後,全羅道求禮縣定配所,卽爲押送之意,敢啓。傳曰,知道。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍試所進,持平李南翼未肅拜,監察茶時之意,敢啓。傳曰,知道。
又以備邊司言啓曰,卽見京畿監司金魯敬災實分等狀啓,則尤甚名色,不爲擧論,加平等四邑,置之之次,楊州等三十一邑鎭,置之稍實,仍以爲地部劃下災二百五十結外,不足災三千八百五十七結二負七束,特許準劃,後錄諸條,竝請令廟堂稟旨,分付矣。其一,甲戌停退還穀,竝令收捧,而其中之次加平等三邑,稍實楊州等六邑,竝折半仍停,之次高陽一邑及稍實驪州等三邑,石數最多,竝三分二仍停,甲戌停退身布,竝許仍停事也。其一,癸丑以後流來舊還,己巳以後各年停退,及各衙門各年停退身布,竝許仍停事也。其一,各年代捧還穀,一竝還作本色事也。其一,禁御兩營江都留餉米太,依已例以錢代捧事也。其一,守摠兩營守堞軍官壯抄牙兵等身米,依已例,每斗四錢代捧事也。其一,沿海各邑拯米太,竝許仍停事也。其一,推奴徵債,限明秋防塞事也。今歲畿農,春夏之交,雨暘調適,耕耘趨期,六月霖霪,縱多潰覆之患,入秋晴曝,綽有桑楡之收,風災則較輕於嶺東,海溢則稍歇於兩湖,水種旱耕,雖不無優劣,峽土野地,足可謂均熟,道啓中,尤甚名色之不爲擧論,亦可見其少康,今此兩等分排,必有所裁量,竝依此施行,災結加請,便成年例,給災之規,卽不過視年上下,較摠多寡而已。本道今年災摠之至過四千,終涉太多,事目劃下外三千結,特許加劃,使之以此均俵,各年停退,所當無遺準充,而豐歲恤民,尤合加意,道臣之請,從最近條收捧,其在整穀簿紓民力之義,儘有商量,至於楊州等邑之折半,高陽等邑之三分二仍停,亦得斟酌劑停之宜,竝與各年舊還停退及身布仍停事,特爲許施。各年代捧諸穀,値此稍熟,政合釐正,竝依狀請還作本色,禁御兩營江都留餉米太,係是緩急陰雨之需,除非萬不獲已,有難容易議到。況今稍登之年,以錢代穀,未必爲便民之實,竝依例以本色收捧,守摠兩營各樣身米,依近例許令代錢收捧,沿邑拯米太仍停事,推奴徵債防塞事,亦爲依施,何如?傳曰,允。
又以義禁府言啓曰,保放罪人金基豐·李廣度,還囚照律以入之意,敢啓。傳曰,知道。
禁府啓目粘連,和順前縣監李廣度矣本府議啓內,定配防守,法意甚嚴,而一躱未捕,不卽報營,難免溺職之罪,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又啓目粘連,忠州牧使金基豐矣本府議啓內,軍器典守,關係甚大,罪人雖卽斯得,所失亦旣充補,而常時不飭,終難曲貸,以此照律,罪笞四十收贖,附過還職,私罪,奉敎依允爲旀,功議各減一等爲良如敎。又啓目粘連,兵曹佐郞孔胤恒,金虎門入直把摠尹行源,哨官尹孝達等矣本府議啓內,孔胤恒段,訓局軍卒,雖非親率,禁中闕直,罪關不飭,尹行源·尹孝達等段,身爲將領,管下軍卒,有此闕直之擧,操束不嚴,難免其罪,竝只以此照律罪,各笞四十收贖,附過還職,竝只私罪,奉敎依允。又啓目,肅川府使李乘運原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,咸平縣監姜時煥原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。又啓目,全羅前右水虞候洪達三,南桃浦萬戶洪胤章,珍島前郡守朴潤榮等原情云云。洪達三·朴潤榮等段,問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處爲白乎旀,洪胤章段,問目內辭緣,泛稱遲晩,刑推得情,何如?判付啓,依允爲旀,除刑推議處爲良如敎。
徐長輔,以義禁府言啓曰,頃因忠淸監司洪奭周啓本,本府啓辭內,恩津縣發配順川郡定配罪人李七孫,還歸其家,因病物故,配所官之無難許由,任其還家者,誠極駭然。當該配所官順川郡守,關問該道,指名報來後,拿問處之事允下,故發關該道,使之指名以報矣。卽接平安監司李相璜牒呈,則當該配所官順川郡守徐羽淳,指名現告,而徐羽淳時在任所,依例發遣府羅將,拿來,何如?傳曰,待待命拿囚。
副校理洪敬謨疏曰,伏以臣之老母,自來病情,已成膏肓,委臥床笫,殆無寧日,近添輪行之感,寒熱交作,嘔咳益甚,食飮全却,藥餌爲須者,今爲十數日,而幸因症形之稍減,神氣之少安,黽勉就直矣。卽接家信,又以關膈之症,達宵苦劇,頭烘身戰,上吐下瀉,加之以積氣衝亘,諸症危綴,伻來急報,促臣歸護,臣自聞此報,按住不得,未暇替直,忙陳短章,徑出禁扃。伏乞聖慈,俯垂矜諒,亟命鐫遞臣職,俾便救護,仍治臣擅離之罪,以肅朝綱,千萬至祝。臣無任云云。省疏具悉。爾其勿辭救護。
上在昌德宮。停常參·經筵。
進御加味拱辰湯停止,加味正氣散一貼煎入事。出榻敎
進御加味正氣散,一貼更爲煎入事。出榻敎
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗薰啓曰,玉堂備員間,視事頉稟之意,敢啓。傳曰,知道。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍試所進,持平李南翼未肅拜,監察茶時之意,敢啓。傳曰,知道。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
李得烈有頉,代以徐洛淳爲假注書。
權弘復有頉,代以林龍鎭爲假注書。
文致中有頉,代以韓夢圭爲事變假注書。
徐洛淳有頉,代以宋守謙爲假注書。
林龍鎭有頉,代以朴春秀爲假注書。
韓夢圭有頉,代以全國憲爲事變假注書。
朴宗薰啓曰,藥房提調·副提調,持湯劑來待矣。傳曰,封入。
又啓曰,藥房提調·副提調,持湯劑來待矣。傳曰,封入。
以校理李允謙·李鶴秀,修撰李鍾穆牌不進罷職傳旨,傳于朴宗薰曰,只推。
朴宗薰啓曰,應敎趙民和,副校理林處鎭,修撰申綽,副修撰姜世綸在外,副校理洪敬謨受由,玉堂上下番俱空,事甚未安,副應敎尹應大,校理李允謙·李鶴秀,修撰李鍾穆,副修撰李基栽,旣有只推之命,竝卽牌招,以爲推移入直之地,何如?傳曰,允。
以副應敎尹應大,校理李允謙·李鶴秀,修撰李鍾穆,副修撰李基栽牌不進罷職傳旨,傳于朴宗薰曰,只推。
洪遇爕,以戶曹言啓曰,時御所內各司雨漏處,纔已別單啓下,當依定式修改,而時値冬寒,待明春擧行,何如?傳曰,允。
鄭元容,以兵曹言啓曰,本曹正郞洪學淵,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以都摠府言啓曰,副摠管任聖說,以禁衛中軍,軍兵等中日試射放事,南別營晝仕出去之意,敢啓。傳曰,知道。
又以備邊司言啓曰,卽見平安監司李相璜狀啓,則悉擧成川府押上罪人僧學相及出於僧招之各人等招辭,仍以爲,學相之自初納供,閃忽妖幻,今所輸款,難保是實,更加嚴訊,期於得情,金辰西之恇怯謊亂,未免亂招,一體訊覈事,請令廟堂,稟處。外此諸囚,旣無贓跡之可論,則合有酌決之政,而不敢擅便,以待處分爲辭矣。今此獄事之當初蔓延,卽學相之誣引也,末後究竟,亦學相之自服也。蓋此學相凶悖之說,不道之言,卽其譸張妖幻,欺人騙財之計,而及其被捉而究詰也。猶復指無謂有,施東閃西,甚至人名地名之假稱納供,畢竟援引俱虛,辭屈理窮,則遂以前後所供之皆出誣罔,始爲承款,究厥所爲,萬戮猶輕,至於金辰西,變幻納招,雖極痛惡,與學相之白地自做,煞有間焉。道臣雖以重獄體之意,一體請覈,而今觀査案,則其無實虛罔之狀,明白無疑,更無可覈者,學相則以亂言不道之罪,聚會民人,亟施梟首之律,以解衆惑,金辰西則施以次律,外此諸囚之已爲脫空者,竝令道臣,酌量決放,何如?傳曰,允。
又以備邊司言啓曰,頃因北道暗行御史鄭基善別單,所請諸條,令道臣論啓之意,覆啓行會矣。卽見咸鏡監司李羲甲狀啓,則其一,元會常賑兩穀耗條,與應入不能當應下每年不足之數,爲二千六百五十六石零,至於不恒別下。又在此數之外,而無他着手處,以南關軍餉及賑餘穀中,折米一萬五千石,北關元餉米及出身除防米中,折米五千石,北關各邑所管交濟散在穀中,折米一萬石,竝除出,合折米三萬石內,二萬二千石屬之元會,八千石屬之常賑,盡分取耗,俾補公用。其一,高原間烽,處在熊望·天佛兩烽之間,有無不關,徒貽民弊,卽爲革罷事,請令廟堂稟旨分付,而南兵使徐春輔,亦以高原間烽事,狀請革罷矣。穀簿互換,事屬愼重,分留常法,有難闊狹,而第念本道事勢,歲入不能支計,公穀至於割本,若不及令通變,將至莫可收拾,繡單道啓,一辭同然,分排攛挪,綽有商量,南關軍餉穀賑餘穀,北關元餉穀除防米交濟穀,合折米三萬石,依狀請除出,以丙子別會穀作名,許令盡分取耗,以補元會常賑穀歲用不足之數,而見今捧糴方張,文簿未勘,換名移穀,有非其時,待畢糴,各邑各衙門移錄穀數,使之區別修成冊報來後,自明年取用,高原間烽革罷之議,其來已久,道帥臣意見,亦無異同,其有弊無益,卽此可知,亦爲依狀請革罷之意,一體分付,何如?傳曰,允。
又以備邊司言啓曰,卽見忠淸監司洪奭周災實分等狀啓,則尤甚名色,不爲擧論,公州等三十邑鎭,置之之次,洪陽等二十五邑,置之稍實,仍以爲,新舊各樣災合爲九千五百二十六結六十負八束,地部劃下災一千結外,不足災八千五百二十六結六十負八束,特令加劃,後錄諸條,竝請令廟堂稟旨,分付矣。本道年事,風雨所被,不無所損,而峽沿俱登,足稱大有,道啓中二等分劑,依此施行,加請災結,多至八千五百餘結,竝計事目所劃,殆近萬結者,比摠於豐年所劃,則終涉過多,道啓所請,勢難準許,地部劃下外五千五百結,特爲加劃。其一,各年停退舊還餉中,甲戌條折半收捧,甲戌停退所無之邑,則癸酉舊還三分一收捧,癸酉甲戌舊還俱無邑,則壬申舊還三分一收捧,而其中無論壬申癸酉條,摠數不滿百石邑,則使之沒數收捧,其餘各年舊還條,竝許仍停。待明年次次收捧,魯城等七邑舊還,如爲仍停,只以反逋當捧條,準數收捧事也。舊還餉當捧,不以一年條爲準,而以停退多寡邑爲等者,其在公穀,徵捧稍易,其在還民,勞逸不偏,以此許施,雖非有違於糴法,而至於甲戌條,名雖舊還,年條最近,摠計各年之停穀,則厥數僅爲十分之一,竝令全數收捧,壬申癸酉條,若非甲戌停退邑,則當以他邑之甲戌例施行,而比論於癸酉條都不擧論之邑,則全數督捧,事涉偏苦,甲戌停退所無邑之癸酉舊還,癸甲停退俱無邑之壬申舊還條,竝折半徵捧,其中不滿百石邑,許令準捧,其餘各年舊還條,竝許仍停。魯城等七邑舊還,雖有反逋之多數,徵逋與捧糴,法意自別,不可因此低仰,反啓倖路,一依上項壬癸甲徵捧例擧行。其一,自今年十月,至明年九月當各邑所納各營門各衙門軍身布,竝純錢代捧,訓局砲保布,事體自別,限三分二特許代錢事也。綿農非不告歉,而軍需無以繼乏,其中訓局保布,事體尤別,只於之次邑四分一代捧,兵曹及各營門軍布,無論之次稍實邑,折半代捧,各司身布,竝許純錢代捧。其一,各年海溢停退及己巳以後停退軍米布錢,特許仍停事也。停退之軍米布錢,如今豐歲,固宜收捧,而民力未蘇,在所當念,竝許仍停。其一,庚午辛未兩年上黨餉米平澤·牙山兩邑移轉條,姑爲捧留邑倉,安興餉米泰安等五邑移轉條三分一,先令還納該鎭,而其中泰安一邑,卽該鎭地方,使之折半還納事也。城餉雖有所重,邑還苟患難繼,則姑令仍留,不害爲兩便之政,而歉年所許之例,不可遇豐而襲常,上黨移轉條三分二邑留,安興移轉條折半邑留,其中泰安一邑,使之全數輸納。其一,各年拯米太牙山所在丙辰辛酉丙寅三年條,未拯穀瑞山等六邑,庚午分俵條,全義·木川辛未分俵條,庇仁·藍浦壬申分俵條,藍浦·庇仁·保寧癸酉分俵條,韓山·舒川·林川·庇仁·藍浦·鴻山,今年分俵條,公州·魯城乙亥條,劣米石城·韓山今年條劣米,竝令限明秋停退事也。其一,牙山貢津倉大同,依已例追後裝發事也。其一,推奴徵債,限明秋防塞事也。拯劣米之退限,大同之追載,推徵之防塞,竝許施,何如?傳曰,允。
徐長輔,以義禁府言啓曰,保放罪人李乘運·姜時煥,還囚議處以入,而病勢一向未差,仍爲保放之意,敢啓。傳曰,知道。
禁府啓目粘連,向前洪達三·洪胤章·朴潤榮等亦,濤瀧險遠,風飆路阻,去帆如飛,莫可追及,自是事勢之或然者,而事係邊情,跡涉疎虞,道臣請勘,爲重事體,竝只以此照律,何如?判付啓,依允。又啓目粘連,向前姜時煥亦,人家隔遠之地,中夜失火,雖非意慮之所及,而不飭之失,在所難免,以此照律,何如?判付啓,依允。又啓目粘連,向前李乘運亦,邑民之逃役越境,藉重匿跡者,固當跟尋推徵,而屯民之騷撓,屯穀之混奪,難免束下不嚴之失,以此照律,何如?判付啓,依允。
徐長輔,以義禁府言啓曰,卽接月令醫員方始大手本,則時囚罪人姜時煥,素患風眩之症,處冷添劇,食飮全却,氣息奄奄,李乘運在道冒寒,重得毒感,就囚之後,一倍添劇,日夜苦痛,症形危重云。罪人病勢如此,則一邊保放·一邊草記,曾有定式矣。姜時煥·李乘運,姑爲保放之意,敢啓。傳曰,知道。
上在昌德宮。停常參·經筵。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍試所進,持平李南翼未肅拜,監察茶時之意,敢啓。傳曰,知道。
洪遇爕啓曰,玉堂上下番俱空,已至多日,事甚未安,副應敎尹應大,校理李允謙·李鶴秀,修撰李鍾穆,副修撰李基栽,旣有只推之命,竝卽牌招,以爲推移入直之地,何如?傳曰,允。
傳于朴宗薰曰,藥房入侍。
朴宗薰啓曰,藥房提調·副提調,持湯劑來待矣。傳曰,封入。
洪遇爕啓曰,拜表,兩司當爲進參,除在外·試所進去外,未肅拜人員,待開門牌招,何如?傳曰,允。
以副應敎尹應大,校理李允謙·李鶴秀,修撰李鍾穆,副修撰李基栽牌不進罷職傳旨,傳于洪遇爕曰,只推。
宋守謙有頉,代以李必玉爲假注書。
朴春秀有頉,代以禹錫文爲假注書。
全國憲有頉,代以丁載榮爲事變假注書。
李必玉有頉,代以尹效覺爲假注書。
禹錫文有頉,代以金永默爲假注書。
丁載榮有頉,代以林孝憲爲事變假注書。
林孝憲有頉,代以李升坤爲事變假注書。
徐長輔,以義禁府言啓曰,保放罪人李乘運·姜時煥,還囚照律以入之意,敢啓。傳曰,知道。
禁府照目粘連,全羅前右水虞候洪達三,南桃浦前萬戶洪胤章,珍島前郡守朴潤榮等矣本府議啓內,濤瀧險遠,風飆路阻,去帆如飛,莫可追及,自是事勢之或然者,而事係邊情,跡涉疎虞,道臣請勘,爲重事體,竝只以此照律罪,各笞四十收贖,附過還職,竝只私罪,奉敎依允爲旀,洪達三段,功減一等爲良如敎。又照目粘連,咸平縣監姜時煥矣本府議啓內,人家隔遠之地,中夜失火,雖非意慮之所及,而不飭之失,在所難免,以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,肅川前府使李乘運矣本府議啓內,邑民之逃役越境,藉重匿跡者,固當跟尋推徵,而邑民之騷撓,屯穀之混奪,難免束下不嚴之失,以此照律,罪笞四十收贖,附過還職,私罪,奉敎依允。
朴宗薰,以吏曹言啓曰,卽接通禮院牒報,則以爲,明日拜表時,左右通禮,不可不備員,而左通禮柳季麟,身病沈重,不得進參,卽速變通云。通禮院左通禮柳季麟改差,其代口傳備擬以入之意,敢啓。傳曰,知道。
吏曹口傳政事,以李鉐爲左通禮。
朴宗薰,以吏曹言啓曰,司僕寺正李羲準呈狀內,矣身素患痰癖之症,當此換節之時,一倍添劇,時月之內,萬無起動供職之望云。身病旣如是沈重,則有難强令察任,改差,何如?傳曰,允。
丙子十月二十三日辰時,上御大造殿。藥房入診入侍時,提調金蓍根,副提調朴宗薰,假注書洪龜爕,記事官李湜,直提學金履喬以次進伏。醫官吳千根·秦東秀·洪旭浩·卞之錞·李彦厚·李命運以次進伏楹外訖。蓍根曰,瑞雪初降,寒事漸緊,伏未審日間,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,殿宮氣候一樣矣。蓍根曰,正氣散二貼進御後,聖滯候有顯勝之效乎?上曰,似勝於昨日矣。上曰,醫官待令者爲幾何?蓍根曰,六人矣。仍命入診,旭浩·千根等以次入診訖。退伏奏曰,脈候左右三部調均,而沈滯之候,比昨日顯勝矣。上曰,湯劑則退出後議定以入,可也。蓍根曰,都提調韓用龜,以眼疾之苦劇,未得入侍矣。上曰,唯。進御加味正氣散,依前方一貼煎入事。出榻敎仍命退,諸臣以次退出。
上在昌德宮。停常參·經筵。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍試所進,持平李南翼牌不進,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪遇爕啓曰,玉堂上下番俱空,已至多日,事甚未安,副應敎尹應大,校理李允謙·李鶴秀,修撰李鍾穆,副修撰李基栽,旣有只推之命,竝卽牌招,以爲推移入直之地,何如?傳曰,允。
傳于洪遇爕曰,三使臣留待。
傳于朴宗薰曰,藥房入侍。
傳于洪遇爕曰,三使臣入侍。
以持平李南翼牌不進罷職傳旨,傳于徐長輔曰,只推。
以副應敎尹應大,校理李允謙·李鶴秀,修撰李鍾穆,副修撰李基栽牌不進罷職傳旨,傳于洪遇爕曰,只推。
尹效覺有頉,代以李憲球爲假注書。
金永默有頉,代以鄭東逸爲假注書。
鄭東逸有頉,代以黃浩民爲假注書。
黃浩民在外,代以金逸淵爲假注書。
徐長輔啓曰,假注書李憲球,時無職名,令該曹依例付軍職,冠帶常仕,何如?傳曰,允。
洪遇爕,以承文院都提調意啓曰,今日慕華館査對時,六曹堂上,當爲進參,而吏曹判書金履陽,嫌不進,參判尹序東,參議李憲琦,病不來會,不參堂上,令政院卽爲牌招,備員擧行之地,何如?傳曰,允。
以吏曹參議李憲琦牌不進罷職傳旨,傳于洪遇爕曰,只推。
徐長輔,以備邊司言啓曰,卽見訓鍊都監草記允下者,以嶺南砲保布,通一道四分一代錢之有違格例,至請還寢,仍令廟堂,分付道臣,區別分等狀聞後,更爲稟處爲辭矣。近年以來,綿歉荐仍,閭里之杼軸皆空,場市之買賣絶罕,徵布之難,無異刮龜,窮蔀民情,轉益遑急,此所以道臣之越格請代,而廟堂之不得不闊狹於分數之間者也。若以通一道許代言之,溯考近年已例,斑斑可據,而目今嶺南民勢,殆有甚於在前許代之時,則自朝家,固當拔例軫恤,以盡懷保之方,豈可使年前已施之例,靳特於今日乎?今此該營草記,雖出於重軍需存格例之意,道啓旣曰,全一道大無,則到今有難强令分等,且四分一許代,蓋有所參量於京外事勢,而又不用他營折半之例者,以其別有所重而然也。今若旣許而旋靳,則朝令反歸銷刻,民心必致抑鬱,此草記置之,依前回啓施行,何如?傳曰,允。
丙子十月二十四日辰時,上御大造殿。藥房入診,三使臣同爲入侍時,提調金蓍根,副提調朴宗薰,假注書洪龜爕,記注官李衡柱,別兼春秋金道喜,檢校直閣鄭元容,左承旨洪遇爕,上使李肇源,副使李志淵,書狀朴綺壽以次進伏。醫官洪旭浩·吳千根·秦東秀·卞之錞·李命運以次進伏楹外訖。蓍根曰,伏未審日間,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,殿宮氣候一樣矣。仍命醫官入診。旭浩·明運以次入診訖,退伏奏曰,脈候左右三部調均矣。上曰,三使臣遠路善爲往還也。仍下內賜丸劑及暖帽各一部,上命藥房先退,提調以下退出。又命退,三使諸臣以次退出。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍試所進,持平李南翼未肅拜,監察茶時之意,敢啓。傳曰,知道。
金逸淵在外,代以洪永觀爲假注書。
洪永觀有頉,代以申萬休爲假注書。
洪遇爕啓曰,玉堂上下番俱空,已至多日,事甚未安,副應敎尹應大,校理李允謙·李鶴秀,修撰李鍾穆,副修撰李基栽,旣有只推之命,竝卽牌招,副校理洪敬謨,由限已過,一體牌招,以爲推移入直之地,何如?傳曰,允。
以副應敎尹應大,校理李允謙·李鶴秀,副校理洪敬謨,修撰李鍾穆,副修撰李基栽牌不進罷職傳旨,傳于洪遇爕曰,只推。
徐長輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,卽見廣州留守沈象奎災實狀啓,則備陳穡事災損之狀,仍以爲,新舊災合爲一百五十二結五十四負七束,地部劃下二十結外,不足災一百三十二結五十四負七束,特許加劃,新舊還之竝督,民情必致騷然,己巳庚午停退各穀,竝仍停,甲戌停退及仍未捧各穀,竝三分一徵捧,推奴徵債,限明秋防塞事,竝請令廟堂稟旨,分付矣。本府農形,大略同於畿內諸邑,而地界濱江,偏被水潦之患,今報災摠,不是過多,事目災外加請一百三十二結零,特爲準許,餉穀雖急於充儲,民力實難於竝督,己庚停退穀仍停,甲戌停退與未捧條,三分一收捧,推徵防塞,竝依施,何如?傳曰,允。
又以義禁府言啓曰,卽接月令醫員方始大手本,則時囚罪人申在健,素患痰瘇,當寒肆毒,全身浮高,四肢不收,又添毒感,咳喘苦劇,目下症形,實爲危重云。罪人病勢如此,則一邊保放·一邊草記,曾有定式矣。申在健姑爲保放之意,敢啓。傳曰,知道。
丙子十月二十五日辰時,上御大造殿。藥房入診入侍時,提調金蓍根,副提調朴宗薰,假注書朴鳴載,別兼春秋鄭基善·金道喜,檢校直閣鄭元容以次進伏。醫官吳千根·秦東秀·卞之錞·洪旭浩·李彦厚·李命運以次進伏楹外訖。蓍根曰,日氣極寒,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,一樣矣。蓍根曰,嘉順宮氣候,何如?上曰,一樣矣。仍命醫官入診。千根·東秀,之錞·旭浩·彦厚·命運等,以次入診訖。退伏奏曰,脈候左右三部調均矣。上曰,湯劑則退出後議定以入,可也。仍命退,諸臣以次退出。
上在昌德宮。停常參·經筵。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍試所進,持平李南翼未肅拜,監察茶時之意,敢啓。傳曰,知道。
洪遇燮啓曰,玉堂上下番俱空,已至多日,事甚未安,副應敎尹應大,校理李允謙·李鶴秀,副校理洪敬謨,修撰李鍾穆,副修撰李基栽,旣有只推之命,竝更牌招,以爲推移入直之地,何如?傳曰,允。
洪遇爕啓曰,說書南履懋,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考,何如?傳曰,允。
傳于洪遇爕曰,留院公事入之。
以副應敎尹應大,校理李允謙·李鶴秀,副校理洪敬謨,修撰李鍾穆,副修撰李基栽牌不進罷職傳旨,傳于洪遇爕曰,只推。
申緯啓曰,明日冬至望闕禮習儀時,兩司當爲進參,除在外·試所進去外,未肅拜人員,待開門牌招,何如?傳曰,允。
洪遇爕,以吏曹言啓曰,今此景慕宮冬享大祭,堂上執禮,以前通禮李鍾運塡差,而時無職名,令該曹口傳付軍職,何如?傳曰,允。
又以吏曹言啓曰,卽接慶尙監司李存秀移文內,咸安郡守洪允復,以陞戶差員,上京已久,尙未還任,見今捧糴方始,俵災在卽,此時曠任,一日可悶,卽爲催促,使之還官,故自臣曹催促,則以爲身病猝重,萬無還官之路云。身病旣如是沈篤,則有難强令還任,罷黜,何如?傳曰,允。令該曹口傳差出,催促下送。
鄭元容,以備邊司言啓曰,頃因海西道臣年分狀啓,尤甚邑及延·白兩邑,辛壬癸三年條停退還餉,以三分一捧納之意,覆啓行會矣。卽見道臣所報,則備陳民勢窮乏之狀,請令還寢爲辭矣。舊停還餉之連年仍停,有非重糶糴之意,而今此六邑被災之民,延·白還集之戶,擧皆窮乏,難以奠安,此時新舊竝督,則恐無支保之望,宜有闊狹之政,辛壬兩年舊還,依道臣所請,特爲仍停,至於癸酉條,則年條稍近,使之三分一收捧,何如?傳曰,允。
又以備邊司言啓曰,頃因江華留守疏請,本府餉米,以兩南穀各一萬石,安興米二千餘石,本府餉米二千餘石,區劃充補,一萬石則以本府留庫銀一萬兩,發賣換米,六千餘石則以本府木二百同,發賣作米之意,覆啓行會矣。卽見該留守徐能輔所報,則以爲,近年銀貨低賤,勢無以發賣,以米以錢,從他區劃,以準萬石之數,兩南區劃米耗條二千石,趁歲前作錢輸送,以需支放,無使元餉減縮,而勿論豐歉,定以詳定價輸送,無得加減之意,定式知委於兩道,安興所留本府餉米一萬石中,除其停減與本府輸來,則留在米今爲三千七百石,竝耗條趁今輸送,停減者則隨捧隨送,俾補支放爲辭矣。銀儲之除出,蓋出於不得已,而發賣作米之難便,又如是,則銀一萬兩之劃給,還爲置之,其代以本府劃餘木九十同中,除却最腐傷十餘同,而七十餘同,亦令作米,則可爲二千六百石,又以雙樹餉米一千石,上黨餉米二千石,劃屬本府,而令該道,從便輸送。至於安興留在米,旣是本府之穀,亦使之盡數輸來,而如是分排,則竝前所劃各項米,合爲三萬八千餘石,兩南米二萬石,留在本道,取耗以來,雙樹·上黨米三千石,本府木作米九千三百石,合一萬二千餘石中二千石,爲今年支放,一萬餘石則還分取耗,竝兩南耗米當爲三千石,以二千五百石,屬之每年支用,五百石作錢貿木,年年還報本府,元餉餘在米二千餘石,竝安興輸來米三千七百餘石,合五千餘石,作爲留餉條,與還分穀輪回改色之意,分付本府。兩南米則自明年取耗,而定以詳定價,毋得加減,或値歉荒之年,勿入於停減事,知委該道,安興米之竝耗條趁今輸送,停減條之隨捧隨送,亦爲申飭於該道道臣,何如?傳曰,允。
戶曹參判李志淵疏曰,伏以臣,猥膺專對之命,今作出彊之行,瞻望觚稜,益切戀結之忱,仍念臣所帶地部佐貳之職,不可虛縻,玆敢援例陳章。伏乞聖慈,俯賜鑑諒,特命遞改,以便公私幸甚。臣無任云云。答曰,省疏具悉。所請依施。
上在昌德宮。停常參·經筵。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍試所進,持平李南翼牌不進,監察茶時之意,敢啓。傳曰,知道。
洪遇爕啓曰,來初一日輪對日次,而景慕宮冬享大祭齋戒相値,頉稟之意,敢啓。傳曰,知道。
徐長輔啓曰,御營廳將官來言,今日本廳軍兵,日次私習云矣,敢啓。傳曰,知道。
洪遇爕啓曰,左副承旨鄭元容,今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,李箕淵落點。
洪遇爕啓曰,玉堂上下番俱空,已至多日,事甚未安,副應敎尹應大,校理李允謙·李鶴秀,副校理洪敬謨,修撰李鍾穆,副修撰李基栽,旣有只推之命,竝卽牌招,以爲推移入直之地,何如?傳曰,允。
洪遇爕啓曰,臣遇爕,今日冬至望闕禮習儀,進去下直之意,敢啓。傳曰,知道。
以持平李南翼牌不進罷職傳旨,傳于徐長輔曰,只推。
以副應敎尹應大,校理李允謙·李鶴秀,副校理洪敬謨,修撰李鍾穆,副修撰李基栽牌不進罷職傳旨,傳于申緯曰,只推。
徐長輔啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
兵曹口傳政事,副護軍單鄭元容。
兵曹口傳政事,副司果單李鍾運。
吏曹口傳政事,以孫泰永爲咸安郡守。
申緯,以吏曹言啓曰,新除授禮曹佐郞朴晦壽呈狀內,矣身素患痰癖之症,當此換節之時,一倍添劇,旬月之內,萬無起動供職之望云。身病旣如是沈重,則有難强令察任,改差,何如?傳曰,允。
上在昌德宮。停常參·經筵。
李箕淵,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍試所進,持平李南翼未肅拜,監察茶時之意,敢啓。傳曰,知道。
李箕淵啓曰,禁衛營將官來言,今日本營軍兵,日次私習云矣,敢啓。傳曰,知道。
李箕淵啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,行左承旨洪遇爕,今日不爲仕進,卽爲牌招,何如?傳曰,允。
朴宗薰啓曰,玉堂上下番俱空,已至多日,事甚未安,副應敎尹應大,校理李允謙·李鶴秀,副校理洪敬謨,修撰李鍾穆,旣有只推之命,竝卽牌招,以爲推移入直之地,何如?傳曰,允。
李箕淵啓曰,今此雜科覆試時,監試官正言李元默,有先進參後謝恩之命,而出榜之後,不爲肅謝,直爲徑歸,事甚未安,推考,何如?傳曰,允。
以副應敎尹應大,校理李允謙·李鶴秀,副校理洪敬謨,修撰李鍾穆牌不進罷職傳旨,傳于洪遇爕曰,只推。
李箕淵,以備邊司言啓曰,江華留庫木發賣作米,以作還餉之意,草記行會矣。卽見該留守所報,則以爲,本庫係是外帑,自本府不得擅自開閉,中使或別軍職稟旨下送,開庫出給爲辭矣。帑庫儲置本,今將出庫,而本庫開閉,非本府所可擅便,下送中使,使之眼同擧行,何如?傳曰,允。
徐長輔,以義禁府言啓曰,通津府使金宗淳拿來,與京畿監司金魯敬狀啓,戶曹粘目憑閱處之事,傳旨,啓下矣。金宗淳以兼營將守令,時在任所,依例發遣府書吏,差兼官後拿來,何如?傳曰,待待命拿囚。
徐長輔,以義禁府言啓曰,忠淸監司洪奭周狀啓內,石城縣監愼宜默,韓山郡守宋啓楨,庇仁縣監成元柱等罪狀,竝令攸司稟處事,啓下矣。愼宜默·宋啓楨·成元柱,俱在任所,依例發遣府羅將,竝拿來,何如?傳曰,待待命拿囚。
李箕淵,以訓鍊都監言啓曰,本局哨官金晉淵,身病甚重,勢難察任,改差,何如?傳曰,允。
洪遇爕,以司譯院都提調竟啓曰,漢學訓長,郞官生訓誨之任,而今方有闕,以堂上譯官李時升差定,依例付祿,使之各別勸課,何如?傳曰,允。
行護軍李龍秀疏曰,伏以臣,卽伏見吏曹名帖,以臣塡差於來十一月初二日景慕宮冬享大祭亞獻官矣。禮重祀典,職在駿奔,在臣分義,固當蹶趨承之不暇,而第臣素患氣喘之症,自是十數年貞疾,而每於秋冬之交,如期闖發,乍添乍減,寧日絶少矣。數日以來,又復添劇,寒痰上壅,氣息甚促,呼吸莫通,跬步難動,顧臣之此時病情,固非時日可差,而卽亦通朝之所共知也。臣豈敢一毫飾辭,甘犯偃便之誅也哉?玆敢倩人構疏,仰瀆崇嚴。伏乞天地父母,俯賜矜諒,亟許付標,以重享祀,仍治臣瀆擾之罪,以安私分焉。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪遇爕啓曰,玉堂上下番俱空,已至多日,事甚未安,副應敎尹應大,校理李允謙·李鶴秀,副校理洪敬謨,修撰李鍾穆,旣有只推之命,竝更牌招,以爲推移入直之地,何如?傳曰,允。
以副應敎尹應大,校理李允謙·李鶴秀,副校理洪敬謨,修撰李鍾穆牌不進罷職傳旨,傳于洪遇爕曰,只推。
正言李元默啓曰,臣釋褐屬耳,言議風采,初無可論,則薇垣淸選,何嘗近似,而除旨遽降,召牌荐臨,至有雜科時先進參之命,銜恩怵義,他不暇顧,雖不得不冒沒暫膺,而第臣於合啓中李元樸諸子事,竊有區區私義之不可聯參者,從前之如臣踪地者,擧皆引避,輒蒙體諒之恩,則今臣處義,宜無異同,而適値事會,不敢言私,今始來避,所失尤大,以此情踪,其何可仍冒於臺次乎?請命遞斥臣職。答曰,依啓。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍,持平李南翼牌不進,監察茶時之意,敢啓。傳曰,知道。
以掌令閔升龍,持平李南翼牌不進罷職傳旨,傳于洪遇爕曰,只推。
李箕淵,以備邊司言啓曰,卽見全羅監司金敎根災實分等狀啓,則尤甚名色,不爲擧論,羅州等三十七邑鎭,置之之次,茂朱等十七邑,置之稍實,仍以爲,新舊各樣災合爲二萬四千五百十二結六十九負,地部劃下二千結外,不足災二萬二千五百十二結零,特許加劃,後錄諸條,竝請令廟堂稟旨,分付矣。今年三南,大抵均登,而若言其最,湖南是已,初秋穀價之低歇,殆五六十年來初有,則實是罕覯之康年,至於小小災傷,固樂歲之所不能免,二等分劑,必有斟量,依此施行。所報災摠,雖似過濫,本道年來,以未移請災之每多於諸道者,蓋緣荐歉以後,流戶未復,土地隨以荒廢,仍以稱未移者,今報中亦除却此數,當年災傷,數亦無多,有難過加剋削,事目災外一萬七千結,特爲加劃,使之均俵,己庚以來,洊經歉荒,甲戌以後,則連爲豐登,爲守宰者,苟能悉心於勞徠勸課之政,則流戶何至今未集,陳土何如是夥多乎?古之長吏,以增口墾田爲課,令道臣更加申飭,自明年考績之時,視以墾闢多少爲殿最。其一,各年舊還,竝爲仍停,甲戌舊還,之次邑三分二,稍實邑折半仍停,海南·長興·寶城辛未未捧及興德·高敞等邑各年反逋當捧條,限明秋停退事也。糴法莫嚴,當此少康之年,舊停之還,又許仍停,則收殺無期,誠甚可悶,而饑癘之餘,流亡居多,新舊之難於竝督,其勢固然,各年流來舊還,竝許仍停。甲戌條,之次邑三分一仍停,稍實邑則準數收捧,海南等三邑辛未未捧條及興德·高敞各年反逋當捧條,限明秋停退。其一,訓局砲保,事體自別,折半代錢,兵曹及各軍門各衙門番布,竝許純錢代納事也。今年綿歉,嶺·湖無間,京營經用,雖甚匱乏,窮蔀民情,不可不恤,依嶺南已施之例,訓局砲保,四分一代錢,而稍實邑則勿論,兵曹及各軍門價布,折半代錢,各衙門番布,使之純錢代納。其一,各年稅大同拯劣米太,區別年條,最近一年條,收捧上納事也。沿邑荐歉,民力未紓,依所請只以最近一年條,使之收捧,何如?傳曰,允。
黃海監司李勉昇疏曰,伏以臣之待罪藩臬,行將歲二周矣。報答之願,銘在心肺,而材具拙劣,知識淺短,施措則有百瘡疣,弊瘼則無一矯捄,居常愧懼,如不容措。然其憂莫大於海防,慮莫切於民瘼,有不得不及今通變者,臣亦揣摩久矣。今若因循爲事,終不陳請,則是不但負初心也,辜恩失職,罪無所逃。玆敢不避煩猥,具暴事實,以竢處分焉。我國三面環海之地也,海防孰非可虞,而未有如本道之緊且要者,本道之中,長淵又爲最,蓋長山一脈,直入海中,七十餘里長松疊嶂,可望於累百里之外,故唐船之漁採者,以此爲指東之標準,必先到長山串,然後始爲分路,之南之北,則長山卽其往來之咽喉也。船捷如飛,出沒無定,犯越我境,如踏無人者,自古已然,越在胡元辛卯,賊船數千,乘夜潛涉,橫行長驅,至碧瀾津而敗遁,又於皇明正統戊午,倭賊伺釁,一夜之間,涉海殺掠,沿邊七邑,遂成邱墟,此其有文蹟可考者也。至於近年,又有陸沙島之變·吾叉鎭之患·陸島之變,故老相傳,以爲彼人留接島中,至於通貨奸淫之境,故島民劉古石,至用極律於島邊,吾叉之患,則在於二十年前,而其時我國人命,至有被傷而致命者,銃刀軍器,俱爲其所奪,而鎭將邑倅,一切隱諱,瞞報免罪,自是之後,彼始輕我,比前益悍,每當風和之時,則無數帆檣,遍滿洋中,往往下陸,攘奪鷄狗,至及苽菜,揶揄閃忽,如逢鬼叉,沿海二百里之間,民不支堪,流散相續,往在丁卯,重臣李好敏,按本道時,別遣營校,又飭水營,盛設軍容,若將廝殺然,下陸諸胡,始生恐怯,一齊遁逃,七八年間,不敢現形,近又時或出來,窺覘嘗試,而我境防禦,如前孤弱,則又敢恣意跳踉,年增歲加,長山南北,泛洋之船,殆若海市,而各載鳥銃石子,若見追逐之狀,則輒亂發亂投,咆哮無比,少無畏怯退去之意,鎭浦疲弊,不敢生意於驅逐,坐待其去,而初不枚報,只以不下陸,爲僥倖,邊政之疎虞,民事之憂危,孰有甚於此哉?陸島之民,至有以連年被侵,願加防守之說來訴者,這間爻象,可推而知矣。臣於今秋,取路沿邊,長山南北,歷覽殆遍,海防形便,領略其槪,又所到之處,訪問土人,益得其詳,蓋長淵邑治,距海口七十餘里,時急之警,不虞之變,實無及時周旋之道,雖有十三浦之防守,五烽臺之備警,而數三軍卒,疎虞莫甚。吾叉·助泥,左右夾置,而不過爲候望之一小堡,處抗葦咫尺之地,無兵甲追逐之勢,則下陸侵掠,何變不生?念之及此,不勝懍然,若其備禦之策,則莫過於近海設防,稍尊體貌,使我而略存嚴威之勢,使彼而自生畏怯之心,不待追趕,而聞風退縮之爲上策,蓋蘇江,古之僉使也,僉使之時,被其侵苦,無異今之長山,而設營以後,漁戶無警,此其前鑑之可驗者也。長淵則關防之緊重,把守之廣闊,十倍於蘇江,而朝廷之憂,在於蘇江,不在於長淵者,何也?前後識者之憂歎非不多,而特未遑耳。自古有合置防營之議,而難之者有三,一曰,距水營百餘里之地,不必別設一營,使分節制之權,此有不然者,永宗之於江華·喬桐,不過爲百里之間,而猶不防其設置三營,但欲尊名位嚴防守,以固邊圉而已,管轄之便否,有不足論。一曰,軍制之數,不足爲防營,此亦有不然者,永宗軍制,極其零星而尙設防營,則設營與否,不在於軍制之多少,況本邑水軍,幾近千數,足以成樣者乎?一曰,經費匱竭,物財難辦,此亦有不然者,自古稱可設防營之處,北有助泥鎭基,南有管餉倉基,而管餉倉基,則在吾叉之後,土地瘠薄,人民不願,助泥鎭基,則據夢金之浦,形便緊要,土地饒沃,齊民之願,皆在於此,今若設營,不可捨此,而助泥鎭自當革罷矣。本鎭料布應下之物及所屬廨宇,皆可以移用,而多少工費,又有所商度者,若錢若穀,不當仰煩經費,但以一箇殘鎭,易以一座防營而已。邊彊得重門之備,海防增在山之威,豈不美哉?今若以爲官制猝難變通,前規不必釐改,海門防守,一如前日之疎虞,則沿邊之民,將不得一日安其業,沿民之憂,猶屬細故,又安知無意外難言之憂哉?臣謂革罷助泥,設置防營,使長淵縣監,風高則入處本邑,風和則出鎭防營,壯其威儀,肅其號令,如甕津蘇江之例,則制置得宜,少無妨礙,而邊圉有恃,民情賴安,可以無西顧之憂矣。此卽邊備之不可不設者也。且宮殿舟艦之材,一切取辦於長山,而斧斤日入,漸就童濯,吾叉·助泥等鎭,不惟不能禁飭,又從而偸竊之,胡船之來泊者,恣意斫伐,若此不已,則不出幾年,將爲赭山而後已,非可憂之甚乎?本邑雖掌禁護,而七十里之外,威令有所未及,若設營於此,則禁養之方,亦甚便宜,此又不可不念者也。自夫辛壬搶攘之後,環海以西,何邑不弊,而遂安一郡,最有甚焉。民散而閭里多墟,田荒而杼軸俱空,八千軍簿,虛伍過半,三千田摠,白徵居多,臣於行部,歷遍諸郡,民訴號冤,未有如玆邑之甚者,若將朝暮,匍匐入井,臣用是憂懼,卽加採訪,則其所受病之源,實在於文山·位羅兩鎭。蓋兩鎭,創自肅廟朝庚申,初自體府,差人收稅,募入民丁,時則二疋役重,故民多投入,仍作萬戶之窠,而文山在於明月嶺北防垣隘口,果是三登要衝之路也。甲子适賊,由間路到此,郡守李靖,率兵防禦數日,賊終不敢犯,迤從他路而去者,載在邑誌,果可謂關防必守之險,而此則設鎭以前之事,辛未冬西警時,郡守姜浚欽,率三邑兵,四朔防守,留鎭於本郡社倉,而文山鎭則初無一分藉力之事,由前由後,而鎭之有無,無少關係,位羅則在郡南路邊,不足爲關防之地,當初創置,未知何故,而今則徒擁虛簿,全無收布,手下無兵,口中無食,不久自當凘盡,而昨年兩鎭將遞歸時,皆徒步荷擔而去,以此貌樣,緩急何所用哉?考諸已往之蹟,揆以今日之勢,其必無補於關防,不待智者而可辨矣。文山鎭軍八百二十九名,位羅鎭軍五百二十六名,而其役偏苦,其名至賤,郡民之畏鎭役如死地,視鎭民如異類,婚媾不通,會集不齒,習俗已久,莫可矯捄,爲鎭民者,百計逃避,時日減縮,兩鎭時存之軍,今不滿二百丁。又自壬子,因朝令,自本郡塡送八十名身布,卽地代定,則恥冒其名,猶恐人知,朝令而夕避,夕疤而朝竄,相率扶携,流亡相續,各自洞里,收斂以送,於斯之際,鳥獸駭散,已十八九矣。睊睊却顧,朝不謀夕,實有遑遑難支之勢,然則邑之設,亶亦爲民,而民日益無,則邑將焉有?英廟朝時,御史南泰良回啓,請罷兩鎭,蓋自其時,已有此弊,及至近年,本邑郡守臣南涑·李錫祜·姜浚欽,相繼陳疏,啓下廟堂,仍卽關問便宜於本道道帥臣,而溯考伊時文蹟,亦無別般節拍,只以事係官方,竟寢其議,式至今日,其弊轉甚,官方之嚴重,廟議之難愼,臣雖愚昧,亦豈不諒?第念國家全盛,民殷兵强之時,增置關防,以重控禦,卽古人經遠之謨,而近年以來,民窮財竭,慮其經費,而京官亦多減損,參以時勢,而外邑不無沿革,至於鎭堡之廢置,尤多其數,本郡蔥嶺鎭,亦中間革罷,年前關北諸鎭,亦多革去,更張因革,已例班班,而其爲一邑痼疾,生民切骨之弊,未有若此鎭之爲尤甚,則其爲汲汲變通,如救焚拯溺之爲者決矣。假使兩鎭,眞有助於關防,苟知爲生民渙散之階,則在所通變之不暇,況今冒虛名而受實害,初無關防之可論者乎?雖然,鎭之設,亦百有餘年,其職所管,當有善後之策,本郡邑治,處在嶺下,兩鎭相距,不過十餘里,控制兩邊,守禦一嶺,爲眞箇關防之所,今以鎭軍餘存不滿二百者,移補正軍之虛額,永革鎭名,統合郡戶,則存者安堵,去者還接,送去二箇無用之鎭將,率來無數有用之實戶,咸統于邑,衆心成城,則其於關防,何渠不若二鎭而已耶?文山所管九嶺,爲七十餘里,位羅則不過三十里,各有監官山直,春秋鎭校,不過一番摘奸而已。自今使本官,別定嶺隘將校,禁護守直,主張管領,則比鎭將,必十倍嚴密,本官之職,統嶺一邑,何事不可付,何任不可責?臣謂文山·位羅兩鎭,竝與軍保之名,卽令罷革,而其有所管事,竝令本官擧行,然後民生可以安接,本郡可以支保,此亦民瘼之不可不祛者也。今臣所請一營之創設,兩鎭之革罷,其事雖殊,其義則一,設營而邊備可嚴,革鎭而郡勢可保,而究其本,則斷斷苦心,在於民國。伏乞聖明,特垂鑑諒,下臣此疏,令廟堂商確稟處,千萬幸甚。臣無任云云。答曰,省疏具悉。疏辭,令廟堂稟處。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍呈辭,持平李南翼未肅拜,監察茶時之意,敢啓。傳曰,知道。
李箕淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪遇爕啓曰,玉堂上下番俱空,已至多日,事甚未安,副應敎尹應大,校理李允謙·李鶴秀,副校理洪敬謨,修撰李鍾穆,旣有只推之命,竝卽牌招,以爲推移入直之地,何如?傳曰,允。
李箕淵啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于洪遇爕曰,禮房承旨,馳詣宗廟·景慕宮,奉審摘奸以來。
江原道黃腸木敬差官權中履狀啓,麟蹄縣封山濯濯,萬無依事目封進之望,故不得劃一準封,惶恐待罪事,傳于申緯曰,勿待罪事,回諭。
傳于洪遇爕曰,發遣吏郞,諸執事淸齋與否,摘奸以來。
以副應敎尹應大,校理李鶴秀牌不進罷職傳旨,傳于洪遇爕曰,只推。
朴宗薰,以吏曹言啓曰,今此冬至祭祭官,當爲分排,而除老病公頉,實無推移排比之路,依例刑官,司饔院官員年六十以上人員,通融塡差以入,而其中時無職名人,令該曹口傳付軍職,何如?傳曰,允。
又以吏曹言啓曰,成均直講徐承烈呈狀內,矣身素患痰癖之症,挾感添劇,時月之內,萬無起動供職之望云。身病旣如是沈篤,則有難强令察任,改差,何如?傳曰,允。
洪遇爕,以禮曹言啓曰,郊壇四孟朔,遣禮郞看審有無頉,自該曹草記事,定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·先農壇·雩祀壇·祈雨壇·馬祖壇·漢江壇·司寒壇·厲壇,壇上及四面紅箭門墻垣階砌,俱爲無頉,而先蠶壇西北邊紅箭門箭橫木各一箇朽落,北邊紅箭門柱根塗灰剝落,卽爲修改事,分付該監,此後看護等節,另加申飭之意,敢啓。傳曰,知道。
李箕淵,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
李箕淵,以備邊司言啓曰,北關後運紙衣七百三十一領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
宣傳官許棨書啓,臣於本月二十八日申時量,以泮氷摘奸事,敬奉聖敎,馳往龍山·麻浦·玄石·乫頭·西江·楊花津等處,詳細看審是白乎則,麻浦段,自是急流淺灘,氷未易合,穴船通路是白乎乃,一直寒酷,似可不日凝寒是白乎旀,龍山·玄岩·乫頭·楊花津五處段,氷凘橫江,漸至堅完是白如乎,待其十分無疑,許通人馬之意,各別申飭於鎭將及各該管領等處是白齊。傳曰,知道。
宣傳官李吉求書啓,臣於本月二十八日申時量,以泮氷摘奸事,敬奉聖敎,馳往漢江·西氷庫·銅雀·露梁等處,看審是白乎則,漢江·銅雀段,津頭左右,成氷日久,幾至堅完之境是白乎乃,當中十餘步,則今始合氷,氷厚爲二寸許,故人馬不得渡涉是白遣,西氷庫·露梁段,鑿氷通路,僅行小船是白乎所,兩鎭別將及各津管領等處,以完氷前勿許人馬通涉之意,各別申飭是白齊。傳曰,知道。
宣傳官趙建洙書啓,臣於本月二十八日申時量,以冸氷摘奸事,敬奉聖敎,馳往廣津·松坡·三田·纛島·豆毛浦,詳細看審是白乎,則廣津段,自是山高水深,合氷日久,氷厚五寸。且有穴船往來之路,人馬以船以氷,無難通涉是白遣,至於松坡·三田·豆毛浦段,淺灘之下,水勢稍强,且日候不甚酷寒,姑未成氷,左右邊略有氷凘是白乎乃,船隻無礙來往是白乎旀,纛島段,氷厚二寸,而本非通衢處,人馬來往稀少,亦無穴船通路之事,故申飭鎭將及管領處,待其完氷後許通是白齊。傳曰,知道。
丙子十月三十日辰時,上御大造殿。藥房入診入侍時,提調金蓍根,副提調朴宗薰,假注書李憲球,別兼春秋鄭基善·金道喜以次進伏。醫官吳千根·秦東秀·李命運以次進伏楹外訖。蓍根曰,日氣稍解,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,各殿宮氣候一樣矣。仍命醫官入診,千根·東秀·命運以次入診訖。退伏奏曰,脈候左右三部調均矣。命退,諸臣以次退出,
上在昌德宮。停常參·經筵。
李箕淵啓曰,來初五日,朝參日次矣,敢稟。傳曰,停。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍呈辭,持平李南翼未肅拜,監察茶時之意,敢啓。傳曰,知道。
李箕淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪遇爕曰,禮房承旨,馳詣景慕宮,奉審摘奸以來。
洪遇爕啓曰,吏曹郞廳來言,臺臣有闕,政事,取稟。傳曰,政官牌招開政。
有政。吏批,行判書金履陽進,參判尹序東牌不進,參議李憲琦牌不進,行左承旨洪遇爕進。啓曰,大司成今當差出,而擬望之人乏少,承旨竝擬,何如?傳曰,允。
以林顔喆爲正言,趙鍾永爲戶曹參判,洪遇爕爲大司成,朴潞壽爲兵曹正郞,朴齊一爲禮曹佐郞,崔雲翰爲承文板校,崔時淳爲宗簿正,李翊會爲軍資正,任俊常爲司僕正,申爲軍器副正,卓瑊爲直講,朴馨源爲禁府都事,李玄升爲監察,李有秀爲司僕主簿,趙運永爲三和府使,鄭元善爲雲山郡守,李俊模爲平澤縣監,奉常副奉事單尹宗鉉,副護軍李孝秀今加嘉善,前判官洪秉義今加通政,折衝朴師濂今加嘉善,折衝金綴今加嘉善,加資事承傳,故學生方德一贈戶佐,孝行卓異,贈職事承傳。
兵批,行判書朴崙壽病,參判尹尙圭入直進,參議李翼晉病,參知鄭景祚病,右副承旨申緯進,護軍李志淵,副護軍李愚在·安祫·李榏·李檍·李機,副司果李元默·鄭東晩,副司正李憲球,已上竝單付。
申緯啓曰,吏曹郞廳來言,承旨有闕,政事,取稟。傳曰,前望單子入之。
申緯啓曰,臣與行左承旨洪遇爕伴直矣。移拜大司成出去,伴直無人,同副承旨李箕淵,卽爲牌招,何如?傳曰,允。
以慶尙監司李存秀狀啓,進上生靑魚,限內不得封進,惶恐待罪事,傳于申緯曰,卿其勿待罪事,回諭。
以吏曹參議李憲球牌不進罷職傳旨,傳于申緯曰,只推。
申緯,以弘文館言啓曰,應敎趙民和,副校理林處鎭,修撰申綽,副修撰姜世綸在外,校理李鶴秀內閣直,校理李允謙,修撰李鍾穆傳旨未下,本館下番闕直,事甚未安,副應敎尹應大,旣有只推之命,副修撰李基栽,疏批已下,竝卽牌招,以爲推移入直之地,何如?傳曰,允。
以校理李允謙,修撰李鍾穆牌不進罷職傳旨,傳于申緯曰,只推。
申緯,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,試考恩賜儒生直赴帖,過科後令成均館,收聚爻周後草記事,曾有定式矣。卽接成均館所報,則今番式年文科殿試時,直赴殿試儒生進士李憲球·朴永元·鄭東逸,幼學黃浩民·朴宗休等五人登科,直赴會試儒生生員李哲秀等三人,未參榜,合儒生八人前所受直赴帖,一竝收聚以送云矣。所收帖文八張,依定式爻周之意,敢啓。傳曰,知道。
李箕淵,以都摠府言啓曰,今日入直內三廳武兼禁軍及軍兵等,當爲中日習私技放,而景慕宮冬享大祭齋戒相値,不得設行之意,敢啓。傳曰,知道。
申緯,以成均館同知館事意啓曰,本館入直久任郞廳外,凡郞無敢入直,若有代員替直之事,則草記代直事,曾有定式矣。司成李東煥身病呈旬,典籍李炫章受由在外,直講李在璣差祭進去,時無入直之員,以他郞官,姑爲代直,何如?傳曰,允。
又以司僕寺一二提調意啓曰,僉正洪羲宅,今已瓜滿,而本寺方有擧行之事,難付生手,今姑仍任,何如?傳曰,允。
宣傳官尹喜謙書啓,臣於本月二十八日申時量,以氷泮摘奸事,敬奉聖敎,馳往臨津,詳細看審是白乎,則一帶長江,果已合氷,而厚不過三寸,人不得踏行是白乎乃,大路公行,不可遲滯,伐氷行舟,如前通涉是白如乎,沙工等所告內,寒威更嚴,則亦當捨舟而踏氷乙仍于,臣以氷堅可渡,然後始許人馬通行之意,該鎭別將處,各別申飭是白齊。傳曰,知道。
漢城左尹趙鍾永疏曰,伏以臣,卽伏見吏曹名帖,以臣塡差於元陵冬至節享獻官矣。其在分義,固宜趨往將事之不暇,而第臣素患痰癖之疾,重觸感冒,一倍越添,背如潑水,寒熱交作,頭痛眩暈,委席叫楚,以今症狀,實有頃刻顚付之慮,惶悶之極,不知所措,玆敢略具短章,仰瀆崇聽。伏乞聖慈,特命付標,以重享事,仍治臣瀆擾之罪,以安私分焉。臣無任云云。答曰,省疏具悉。疏辭,許令該曹,改付標。
完原君李惟命疏曰,伏以臣,卽伏見吏曹移帖,以臣差健陵冬至祭獻官矣。祀典至重,何敢爲言私之計,而第臣八耋偏母,病淹床笫,積年沈痼,雖在少安之時,尙有凜綴之憂,而近因日寒陡緊,將攝失宜,重添毒感,兼以痰眩,神精昏霿,寢啖全廢,舊恙新祟,迭發交劇,臣方左右扶將,晝宵煎灼,目下情私,實無晷刻離捨之望,玆敢忙陳短章,仰干崇嚴。伏乞聖慈,俯垂矜諒,特命該曹,亟賜變通,以重享事,仍治臣瀆擾之罪,以肅朝綱焉。臣無任云云。答曰,省疏具悉。疏辭,許令該曹,改付標。
修撰李基栽疏曰,伏以臣,猥叨經幄之選,居然周歲有餘矣。自其入錄之初,輒以逡巡爲事,每當有除之徒,積違傲之罪,自顧慙悚,靡所容措,是豈臣之所樂爲哉?夫是選也,責重啓沃,職任論思,地望自別,有非具僚之比,雖使富於才學,嫺於文識者當之,猶將却顧徊徨,未敢爲冒進之計,若臣者,又其空疎鹵下,百無一能,出於時望之外者乎?此已臣不稱之實,況於館圈之初,臺言峻發,旣論以淆雜,至請以改圈,則全錄沮敗,已無可言。故前後錄中之人,無一箇膺是命者,臣之進退,於斯審矣。從前違召之日,宜卽一暴,而悚惶居先,唐突是懼,未敢以微末去就,仰煩宸聽矣。見今空番之牌,鎭日屢降,晉講之席,接晝無期,臣情勢之外,又添惶悶之一端,玆不得不冒昧陳懇。伏乞聖慈,俯賜鑑諒,亟遞臣職,仍治臣慢命之罪,以安賤分焉。臣旣不以見職自居,宜不贅及他說,而竊有平日所區區者,敢此附陳,惟聖明垂察焉。惟我王大妃殿下,壺德克叶于二南,陰功卓越乎千古,臣民愛戴之私,固是秉彝之所同得,而若故儒臣朴在源戊戌一疏,時値難言之會,克盡納約之道,此實首發之至論也。特贈之典,自天而旋降,嘉奬之敎,不日而荐下,終至有爵諡之便蕃。噫,朝家所以褒忠奬言者,何往非盛德令典,而卽此恩命,遽侈於當日者,尤豈非日月之光華臣民之感祝也哉?故參議臣李澤徵壬寅疏,以坤殿問候一事,縷縷爲辭,實是扶綸綱正事體之當然底道理也。彼以疎逖之踪,出位而陳章,拚死敢言,苟非愚衷所激一心向上者,豈能如是乎?自其時人多冤之者,觀於金吾郞之鞠庭周旋,可見彝性之所出也。嗚呼,洞悉其冤欲爲伸虛之敎,旣在庚申在宥之日,追述遺志,特許復官之命,繼下於辛酉嗣服之初。猗歟,盛矣。曷不休哉?如此之人,其在彰癉扶植之道,宜有褒揚之恩,臣謂故參議臣李澤徵,特加貤贈之典,恐合事,宜矣。臣無任云云。答曰,省疏具悉。疏辭,下詢大臣處之,爾其勿辭察職。
上在昌德宮。停常參·經筵。
李箕淵啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍呈辭,持平李南翼差祭,監察茶時之意,敢啓。傳曰,知道。
朴宗薰啓曰,假注書李憲球身病猝重,勢難察任,今姑改差,何如?傳曰,允。
以副應敎尹應大,副修撰李基栽牌不進罷職傳旨,傳于朴宗薰曰,只推。
承旨前望單子入之,尹羽烈落點。
朴宗薰啓曰,新除授左副承旨尹羽烈,卽爲牌招,何如?傳曰,允。
傳于尹羽烈曰,發遣吏郞,諸執事淸齋與否,摘奸以來。
兵曹口傳政事,副司果單柳季麟。
吏曹啓目粘連,觀此平安監司李相璜狀啓,肅川府使李乘運,瓜期已滿是白如乎,該邑素以積弊之局,且經辛壬兵荒,民邑凋瘵,爲淸南列邑之最,該府使留意振擧,非無措處之方,而未及就緖,付之生手,則實有不可收拾之慮,限周年仍任事,請令該曹稟處爲白有臥乎所,守令之瓜準差代,固是徑法,而西邑事情,與他自別,道臣所請,必有斟量,肅川府使李乘運,限周年仍任事,依狀請施行,何如?判付啓,依允。
同知崔光泰疏曰,伏以臣,伏奉吏曹祭帖,見差弘陵冬至祭獻官,享役莫重,敢不蹶趨承,而第臣犬馬之齒,今七十有三矣。衰與年謀,病隨日加,便作癃癈之人久矣。矧當嚴沍,重添傷寒之疾,兼以冷泄之症,胸腹牽痛,寒熱交攻,頭疼而眩暈益甚,脚攣而屈伸未能,食飮全却,轉側須人,奄奄床笫,漫無省覺,雖房闥之間,亦無以自力,顧何能進詣於象設之地,周旋於駿奔之列哉?玆敢倩人構疏,據實呼籲。伏乞天地父母,憐臣疾痛之狀,察臣窮蹙之情,特許變通,俾便公私,因治臣瀆擾之罪,以肅朝綱焉。臣無任云云。答曰,省疏具悉。疏辭,許令該曹,改付標。
上在昌德宮。停常參·經筵。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍呈辭,持平李南翼差祭,監察茶時之意,敢啓。傳曰,知道。
李箕淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹羽烈啓曰,戶曹參判趙鍾永,除拜後過三日不爲出肅,依定式推考警責,仍卽牌招察任,何如?傳曰,允。
傳于尹羽烈曰,禮房承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
尹羽烈啓曰,明日冬至望闕禮,依例爲之之意,敢啓。傳曰,知道。
以魂宮冬至祭單子,傳于尹羽烈曰,以親行磨鍊。
傳于李箕淵曰,侍衛入直磨鍊,雲寶劍置之,出宮門路,自內爲之。
李憲球改差,代以尹棨烈爲假注書。
注書趙雲從病,代以崔致憲爲假注書。
尹棨烈有頉,代以尹正鎭爲假注書。
崔致憲在外,代以李冕植爲假注書。
申緯啓〈曰〉,今日齋宿承旨,當爲備員,而行都承旨朴宗薰不爲仕進,右承旨徐長輔式暇,竝當牌招,而拘於廳規,不得請牌,左承旨權丕應在外,何以爲之?敢稟。傳曰,牌招。
以慶尙道黃腸木敬差官韓相殷狀啓,本道黃腸,擧皆尺數不準,惶恐待罪事,傳于李箕淵曰,勿待罪事,回諭。
朴宗薰,以吏曹言啓曰,卽接通禮院牒報,則以爲,魂宮冬至祭親行時,左右通禮,不可不備員,而左通禮李鉐在外,不得擧行,卽速變通云。左通禮李鉐改差,其代口傳備擬以入之意,敢啓。傳曰,知道。
吏曹口傳政事,以李東煥爲左通禮。
尹羽烈,以禮曹言啓曰,慶尙道觀察使封進今十一月令,宗廟·景慕宮·魂宮·園所,薦新生靑魚膳狀,昨日巳時量到曹,故入送承政院,開坼封進,關文粘連甘結,使其陪持吏,依例往付于奉常寺後,今初三日薦進之意,單子修啓,啓下矣。卽伏聞過時不爲擧行云,極爲驚悚,爲先査問於該寺及本道陪持吏,則魂宮·園所薦新,已爲擧行,物種陪納之際,日勢已暮,未及待令於奉常寺,以致如此云矣。莫重薦獻膳狀開坼單子,啓下後過時未薦,事未前有,萬萬惶悚,該陪持色吏,令該道,從重科治。且以本道言之,常時不能檢飭,以致此境,其在重事體之道,不可無警,本道道臣,從重推考,當該封進官拿處,而宗廟·景慕宮薦新生靑魚,今初四日冬至節享兼薦之意,竝爲分付,何如?傳曰,允。
李箕淵,以備邊司言啓曰,諸道舊還,已因年分狀啓,許令分數收捧,而惟嶺南·統營·江華·松都,姑未分排知委矣。嶺南年事,雖曰豐登,各年舊還之一時竝督,誠恐民力之不贍,以最近年甲戌條,使之收捧,甲戌條所無之邑,則以壬申條收捧,而無論甲戌·壬申條,小邑之過三千石,大邑之過五千石者,只令三分二收捧,統營則自己巳至甲戌,舊還其數無多,竝令盡捧,江華府則甲戌條三分二收捧,松都則辛未以後三年舊還,使之盡數收捧,何如?傳曰,允。
又以備邊司言啓曰,卽見平安監司李相璜所報,則以爲,本營壯中衛之設,蓋爲其近置營下,以備倉卒之用,而一朔料米,僅爲三斗,每月賞資,亦甚零星,其所管束,則是公門長待之役,故逃避相續,闕伍漸多,而三哨中一哨,以待年名色。又不給料,一有簽疤,百計圖免,不免爲擾民之歸,今若罷壯中衛,而援用扈衛京廳料射之法,以其一年應八,排定砲射幾窠,逐月試藝,分等給料,而城內外居民中從事武技者,竝皆許赴,則其數當不止三百,成出一案標,以別親衛士名色,以每月受料者,使之輪回入番。又於合操時,倣左右甲士例,一體隨參,則自作本營親衛,可以朝令夕發,而中衛旣罷之後,該衛都試,無所歸屬,以此移施於今設別親衛士,則亦可爲慰悅興起之道爲辭矣。年前壯中衛設施之法,非不詳備,而惟是科條甚薄,賞資不敷,擧是圖避,不能管束,反致軍制疎虞之歎,誠極可悶。今此變其舊制,援用料射之規者,深得通變之宜,罷壯中衛三哨,設別親衛幾額,使之較藝付料,輪次排番,中衛都試,亦爲移施,則捍衛之道,激勸之方,兩得其宜,依此許施,何如?傳曰,允。
行大護軍林漢浩疏曰,伏以臣,卽見吏曹享官名帖,以臣差魂宮冬至祭終獻官,在臣分義,固當趨承之不暇,而顧臣背後痰核,年久濃潰,孔穿而汁流,皮脫而成瀾,痛旣不堪,臭又不佳,已過一朔,訖無動靜,以此病狀,萬無自力强赴之勢。且身旣不潔,冒進淸肅之地,亦非所以齊齋沐而致敬也。享期此迫,受香在卽,唐突言私,極知猥越,而該曹享帖,夜始承見,臨急治疏,自爾時晩,臣罪至此,難逭重勘,而疾病之來,非人所能,玆敢短章自列,略暴實狀。伏乞聖慈,俯垂諒察,特令該曹,移差無故之人,仍治臣瀆擾之罪,以肅朝綱,千萬幸甚。臣無任云云。答曰,省疏具悉。疏辭,許令該曹,改付標。
上在昌德宮。停常參·經筵。
魂宮冬至祭親行還內後,大殿·王大妃殿·中宮殿·嘉順宮·世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。
大殿·王大妃殿·中宮殿·嘉順宮·世子宮,內閣·政院·玉堂·朝廷二品以上·六曹堂上,冬至單子問安。答曰,知道。
尹羽烈啓曰,明日常參·經筵,取稟。傳曰,停。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍呈辭,持平李南翼未肅拜,監察茶時之意,敢啓。傳曰,知道。
李箕淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐長輔啓曰,啓覆例於陽後前擧行矣。文書已爲修正,而三公不備,京外啓覆,不得如例擧行之意,敢啓。傳曰,知道。
尹正鎭有頉,代以嚴燾爲假注書。
備邊司,以元永胄爲平安兵使。
尹羽烈,以禮曹言啓曰,今十一月初四日,冬至朝賀諸道所封箋文中,慶尙左兵使金煐,以應封官,兼別軍職,故依例各爲封箋矣。一體看審捧入之意,敢啓。傳曰,知道。
李箕淵,以都摠府言啓曰,今日入直內三廳武兼禁軍及軍兵等,當爲中日習射技放,而冬至日相値,不得設行之意,敢啓。傳曰,知道。
又以備邊司言啓曰,方當俵災捧糴之時,外邑曠務,誠爲可悶,差員及受由上京未下直守令,竝令不多日內,催促下送之意,分付該曹,何如?傳曰,允。
丙子十一月初四日子時,上詣魂宮,冬至祭親行入侍時,行都承旨朴宗薰,右承旨徐長輔,左副承旨尹羽烈,右副承旨申緯,同副承旨李箕淵,假注書李憲球·李冕植,別兼春秋鄭基善·金道喜,檢校直閣徐俊輔·鄭元容,檢校待敎李龍秀·李鶴秀以次侍立訖。時至,左通禮跪啓請行禮。上具淺淡服,出齋室詣通和殿,贊禮前導入北夾門,陞自東階詣板位。贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者,皆止哭興再拜興平身,執禮請行初獻禮。上詣尊所北向立,執尊者擧羃。宗薰酌鬱鬯,長輔以爵受鬱鬯。上詣靈座前北向立。贊禮啓請跪,上跪。宗薰奉香,長輔奉爐跪進。贊禮跪啓請三上香,上三上香,奠爐於案。宗薰奉爵跪進。贊禮跪啓請執爵,上執爵以受長輔,奠于靈座前。贊禮請俯伏興少退跪,上俯伏興少退跪。大祝進靈座之右,東向跪讀祝訖,上出戶降復位。亞獻官判府事金載瓚,終獻官右議政金思穆,以次獻爵如儀訖,降復位。贊禮跪啓請俯伏哭,上俯伏哭。在位者皆俯伏哭,贊禮跪啓請止哭興再拜興平身,上止哭興再拜興平身。在位者,皆止哭興再拜興平身,宮闈令,納神主如儀,上詣望燎位。大祝燎於坎,贊禮跪啓請禮畢,仍導以行,上入齋殿。諸臣以次退出。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
尹羽烈啓曰,明日常參·經筵,取稟。傳曰,停。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李箕淵啓曰,備邊司郞廳來言,今日賓對日次,而無時急稟定事,不得來會云矣,敢啓。傳曰,知道。
朴宗薰,以吏曹言啓曰,卽因黃海道觀察使移文,據延安府使尹光心,不日下送事,自臣曹,催促於該府使處,則素患宿症,日漸沈痼,時日內,萬無起動作行之望云。向來請仍,雖爲敗局之蘇革,目下實病,反添瘝曠之巨弊,該府使尹光心罷黜,何如?傳曰,允。
李箕淵,以兵曹言啓曰,內禁衛將鄭煥宗,兼司僕將李克豐,五衛將李普榮·尹澤烈,景福宮衛將孫道泓,俱以身病猝重,勢難供職,呈狀乞遞,竝改差,何如?傳曰,允。
又啓曰,兵曹郞廳來言,平安兵使下批政事,取稟。傳曰,當日爲之。
朴宗薰,以吏曹言啓曰,因備邊司草記,差使員及受由上京未下直守令,竝令該曹催促,不多日內下送事,允下矣。自臣曹催促,則金堤郡守朴宗岱,博川郡守李義權,舒川郡守韓用夏,松禾縣監韓用鏶,三和府使趙雲永,雲山郡守鄭元善,俱爲下去云。居昌府使李羲溫,以爲親病沈重,萬無離側還任之望云。忠州牧使金基豐,以爲身病沈重,不得下往云。親病有異於身病,居昌府使李羲溫改差,忠州牧使金基豐,雖未知其病勢之如何,而催促之下,謂有身病,不爲下去者,揆以事體,誠極未安,罷黜,何如?傳曰,允。今日政,差出。
有政。吏批,行判書金履陽進,參判尹序東病,參議李憲琦春坊入直,行都承旨朴宗薰進。啓曰,忠州牧使,今當差出,而本州以湖西劇邑,物衆地大,素稱難治,不可不擇差,他道有聲續未準限守令,竝擬,何如?傳曰,允。以金炳球爲文學,金啓河爲左尹,曺允遂爲同義禁,李奎憲爲掌樂主簿,姜浚欽爲司成,金思植爲忠州牧使,趙命喆爲居昌府使,李在修爲延安府使,尹致宖爲橫城縣監,朴基碩爲熊川縣監,吳俊誠爲繕工主簿,司僕主簿洪羲宅仍任事承傳,禁府都事趙雲明,掌苑奉事李祖榮相換。
再政。以柳會根爲監察,張爕元爲長興主簿,李䎘在爲軍資奉事,金芝淳爲富平府使,左尹單尹魯東,右尹單金啓河,肅川府使李集運仍任事承傳。
兵批,行判書朴崙壽進,參判尹尙圭病,參議李翼晉入直,參知鄭景祚病,同副承旨李箕淵進。以趙文彦爲副摠管,鄭學莘爲內禁將,鄭宅恒爲兼司僕將,金翼基爲五衛將,鄭益行爲五衛將,林光淳爲景福將,尹任圭爲慶熙將,李羲肇爲文兼,李元默爲文兼,李濟弘爲訓鍊主簿,李馨萬爲訓鍊主簿,申錫朋爲武兼,李元植爲南兵使,訓鍊判官單成建鎭,前武兼李東鎭,前虞候韓國養,前主簿卞永植,已上今加折衝加資事,承傳。平安兵使單元永胄,護軍鄭周誠·李馨秀·朴師濂,副護軍李敬熙·金翼基·洪秉義·權常五,副司直李若愚,以上竝單付。
再政。以金啓河爲副摠管,兪應柱爲司禦,李用錫爲訓鍊主簿。
傳于朴宗薰曰,咸陽郡守未差之代,令該曹口傳差出,催促下送。
吏曹口傳政事,以金箕弼爲咸陽郡守。
傳于朴宗薰曰,景慕宮令,代以前銜擬入。
徐長輔啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍,持平李南翼牌不進,監察茶時之意,敢啓。傳曰,知道。
以掌令閔升龍,持平李南翼,正言洪赫牌不進罷職傳旨,傳于徐長輔曰,只推。
尹羽烈,以弘文館言啓曰,副應敎尹應大,副修撰李基栽,旣有只推之命,竝卽牌招察任,何如?傳曰,允。
以副應敎尹應大,副修撰李基栽牌不進罷職傳旨,傳于尹羽烈曰,只推。
朴宗薰,以吏曹言啓曰,新除授司饔院直長鄭東逸呈狀內,矣身素患痰癖之症,挾感添劇,旬月之內,萬無起動供職之望云。身病旣如是沈篤,則有難强令察任,改差,何如?傳曰,允。
李箕淵,以訓鍊都監言啓曰,本局千摠朴應浩,身病甚重,勢難察任,改差,何如?傳曰,允。
徐長輔,以義禁府言啓曰,熊川縣監崔鎭一拿處事,傳旨,啓下矣。崔鎭一時在任所云,依例發遣府書吏,交代後拿來,何如?傳曰,待待命拿囚。
丙子十一月初五日辰時,上御熙政堂。藥房入診入侍時,提調金蓍根,副提調朴宗薰,假注書李冕植,別兼春秋鄭基善·金道喜,檢校直閣徐俊輔以次進伏。醫官吳千根·秦東秀·崔遂燁·卞之淳·洪旭浩·李彦厚·李命運等,進伏楹外訖。蓍根曰,日氣甚寒,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,各殿宮氣候,一樣矣。仍命醫官入診。千根·東秀·旭浩·命運以次診候。退伏奏曰,脈候左右三部調均矣。上曰,湯劑退出定入,可也。蓍根曰,秋等麝香二百六十七部內,臘藥所入二百二十九部四分四釐六毫,紫金丹所入七十部四分五釐,待令雲母膏所入五部,樻上藥所入二部除之,實不足三十九部八分九釐六毫,令戶曹,別貿取用,何如?上曰,可也。仍命退,諸臣以次退出。
上在昌德宮。停常參·經筵。
尹羽烈啓曰,明日常參·經筵,取稟。傳曰,停。
李箕淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,右承旨徐長輔,右副承旨申緯,今日不爲仕進,竝卽牌招,何如?傳曰,竝許遞。前望單子入之,待下批,牌招察任。承旨前望單子入之,愼性眞·韓翼鎭落點。
朴宗薰啓曰,新除授左副承旨愼性眞,時在慶尙道安義地,斯速乘馹上來事,下諭,何如?傳曰,允。
吏曹口傳政事,以李憲祖爲景慕宮令。
朴宗薰啓曰,昨日口傳政事中,咸陽郡守副望金箕弼本職,卽掌樂僉正,而該曹誤以景慕宮令,擬入受點,景慕宮令,至於出代矣。其所做錯,萬萬未安,當該吏曹堂上,從重推考,咸陽郡守金箕弼職名,令該曹,改付標以入,景慕宮令望,勿施,何如?傳曰,允。
韓翼鎭啓曰,大司憲宋穉圭,執義洪大浩,掌令白慶楷,持平李是遠在外,掌令閔升龍,持平李南翼牌不進,監察茶時之意,敢啓。傳曰,知道。山林外在外臺諫,竝許遞,前望單子入之,待下批,牌招察任。
臺諫前望單子入之,執義李鶴秀,掌令李奎鎭,持平李遠翊落點。
以掌令閔升龍,持平李南翼,正言洪赫牌不進罷職傳旨,傳于韓翼鎭曰,推考傳旨捧入。
尹羽烈,以弘文館言啓曰,副應敎尹應大,副修撰李基栽,旣有只推之命,竝卽牌招察任,何如?傳曰,允。
以副應敎尹應大,副修撰李基栽牌不進罷職傳旨,傳于尹羽烈曰,推考傳旨捧入。
兵曹,以徐春輔爲訓鍊都監中軍。
行大司成洪遇爕疏曰,伏以臣,素蔑才識,夙抱貞疾,跧伏鄕廬,念絶榮途,忽於向日,特蒙銀臺除旨,仍下馹召之命,臣且惶且感,力疾趨膺,伴直喉院,爲日無多,國子新命,又下於千萬夢想之外,臣是何人,猥被洪私,至於此極也?臣於是惝惶恧蹙,莫省所以,而身在闕中,雖不敢不章皇出肅,而竊伏念是職也,長於賢關,而責任之重,有非閒司漫職之比,成均之法,著於周禮,敎胄之命,載於虞典,苟非經行學術,爲士林所推詡者,莫或居之,顧今世降才難,賢俊輩出,雖不及古,歷數廷紳,何患無其人,而乃以如臣湔劣,苟然充位乎?臣本空空蔑蔑,百無一能,非獨自知之明,一世之人,孰不知之,而乃以臣,冒參於皐比之席,則其爲賢關之貽羞,士林之嗤笑,尤當如何哉?臣雖貪榮戀寵,叨此匪據,其於上累則哲之明,下招四方之譏,誠非細故,此臣之所大懼也。玆不得不冒昧控籲於仁覆之下。伏乞聖慈,念公器之不可濫授,察臣言之非出飾讓,將臣職名,亟行鐫削,以嚴官方,以安賤分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
韓翼鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李箕淵啓曰,明日常參·經筵,取稟。傳曰,停。
韓翼鎭啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來十一日,朝參日次矣,敢稟。傳曰,停。
李箕淵啓曰,來十一日,輪對日次矣,敢稟。傳曰,當次人受點,後日次待令。
尹羽烈啓曰,右尹金啓河,除拜後過三日不爲出肅,依定式推考警責,仍卽牌招察任,何如?傳曰,允。
韓翼鎭啓曰,右尹金啓河,旣入闕中,兼帶副摠管之任,不爲肅謝,直爲出去,事甚未安,推考,何如?傳曰,允。
以執義李鶴秀,持平李遠翊牌不進罷職傳旨,傳于韓翼鎭曰,推考傳旨捧入。
韓翼鎭啓曰,大司憲宋穉圭,掌令李奎鎭在外,執義李鶴秀,持平李遠翊牌招啓辭未下,掌令閔升龍,持平李南翼牌不進,監察茶時之意,敢啓。傳曰,知道。
又啓曰,執義李鶴秀,持平李遠翊,旣有只推之命,竝卽一體牌招,何如?傳曰,允。
以掌令閔升龍,持平李南翼,正言洪赫牌不進罷職傳旨,傳于韓翼鎭曰,只推。
傳于韓翼鎭曰,慶尙監司有闕之代,政官牌招開政。
韓翼鎭啓曰,行吏曹判書金履陽,參判尹序東,參議李憲琦牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。
李箕淵,以弘文館言啓曰,副應敎尹應大,副修撰李基栽,旣有只推之命,竝卽牌招察任,何如?傳曰,允。
以副應敎尹應大,副修撰李基栽牌不進罷職傳旨,傳于李箕淵曰,只推。
李箕淵,以吏曹言啓曰,禮曹正郞洪祐爕呈狀內,矣身素患痰癖之症,當此換節之時,一倍添劇,旬月之內,萬無起動之望云。身病旣如是沈重,則有難强令察任,改差,何如?傳曰,允。
又以吏曹言啓曰,新除授禮曹佐郞朴齊一呈狀內,矣身素患痰癖之症,當寒添劇,時月之內,萬無起動供職之望云。身病旣如是沈篤,則有難强令察任,改差,何如?傳曰,允。
韓翼鎭,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,每有仍停都試,代行祿試射之例,今亦依此擧行,何如?傳曰,允。
行吏曹判書金履陽疏曰,伏以臣,歇后疎率,自是難化之本質,通世之所知,而重以蒲柳早衰,神魄俱凋,漫官冗務,尙患不稱,況此秤衡人器,調劑物情,審得失於分寸芒忽之間者,殆無異於責鴟鵂以晝視,强僬僥以扛鼎,故從前辭巽於是職也。言悉由中,非同飾讓,而誠未上格,義無必辭,黽勉就列,冥盲進,每一行政,若一添罪,迺於日昨口傳之望,做錯非細,殆有浮於石慶之死罪,而聖度寬假,輕勘而止。臣之惶懍愧恧,反有甚於蒙被重譴,臣若實心謹畏,事事密察,雖其神識迷瞀,翻忽之錯,寧至於此乎?尋常散政,猶莫掩其瘡疣,況彼大政,節目甚繁,觀瞻所屬,一事有錯,八方傳笑,苟使臣,知不能而不知止。終底於僨敗,則臣身顧無足言,而其累聖簡而羞朝紳者,爲如何哉?伏乞聖明,深燭誠懇,早賜斥退,回授才彦,以幸公私焉。臣無任云云。答曰,省疏具悉。卿其勿辭行公。
慶尙監司李存秀疏曰,伏以臣,仍叨於常格之外,蹲據於過瓜之後者,居然爲屢月矣。揆諸廉義,不勝恧蹙,兼以疾病,自底瘝曠,連章屢瀆,極涉悚惶,趑趄泯默,式至于今,何幸雨暘時若,天降康年,非若荒歲秋務之繁氄,故疾病呻囈之中,雖全未照察,尙能趁期了勘,纔奉覆啓允下,追檢兩歲藩務,何莫非罪戾,而論以一年職事,庶可謂了當,迨此祈免,實非違越於一年特仍之朝令矣。至於拘馬賤疾之實狀,屢陳於前後辭本,今不敢張皇更煩於奏御文字,而虛脆之質,自來善病,痰火咯血,病根已痼,不伏水土,轉成膏肓,寒節以後,一倍添劇。夜輒麻痺,便成籧篨,朝卽暈眩,如墜煙霧,按例之牒,每多逾日始署,抱訴之民,或有自外直還,尸素之罪,實無所逃,假使臣見帶之任,尙在瓜限之內,固當控籲於聽卑之下,以冀體諒之恩,況於過瓜已久秋務旣了之後,以此難强之疾,豈容盤礴乃爾?且以朝家事體言之,嶠南一方,何等重任,而一向委之於宛轉床褥之身,不思所以通變之道乎?況臣逖違威顔,三年于玆,北望雲天,寤寐如結,歸身日下,一覲耿光,退伏田廬,料治貞疾,獲囿生成之澤,少延藥餌之命,卽臣至願,玆敢不避猥越,仰首鳴號於慈覆之天。伏乞聖明,曲垂鑑諒,亟許遞改,使殘喘獲保,重任無曠焉。臣無任云云。答曰,省疏具悉。所請依施。
上在昌德宮。停常參·經筵。
尹羽烈啓曰,明日常參·經筵,取稟。傳曰,停。
韓翼鎭啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,允。
李箕淵,以宣惠廳言啓曰,前郡守朴宗敬,本廳郞廳差下矣。本廳多有擧行事,令該曹口傳付軍職,以爲冠帶常仕之地,何如?傳曰,允。
兵曹口傳政事,副司果單朴宗敬。
朴宗薰啓曰,行吏曹判書金履陽,參判尹序東再牌不進推考傳旨,今方捧入,而開政命下之後,連事違召,無意承膺,事體所在,誠甚未安,參議李憲琦傳旨未下,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
韓翼鎭,以兵批言啓曰,前監司李存秀,自吏曹送西矣。瓜滿監司,例爲隨品付樞銜,而同中樞,時無見窠,依例作闕下批之意,敢啓。傳曰,知道。
有政。吏批,行判書金履陽進,參判尹序東牌不進,參議李憲琦牌不進,行都承旨朴宗薰進。啓曰,慶尙監司,今當差出,而擬望之人乏少,承旨及他道監司竝擬,何如?傳曰,允。以沈能稷爲校理,曺錫正爲工曹參議,金在昌爲判義禁,朴宗休爲禮曹正郞,閔令儒爲禮曹佐郞,李憲祖爲掌樂僉正,徐命鐸爲內資主簿,宋文圭爲掌苑別提,趙寅永爲西部都事,金魯敬爲慶尙監司,黃燾爲自如察訪,閔養世爲黃山察訪,金性魯爲延曙察訪。再政。以崔日運爲引儀,黃贊熙爲禮曹佐郞,李魯益爲京畿監司。
兵批,行判書朴崙壽病,參判尹尙圭入直進,參議李翼晉病,參知鄭景祚病,同副承旨韓翼鎭進,同知單李存秀·尹任圭,僉知二單金翼基·鄭益行,護軍徐春輔,副護軍徐長輔·申緯·閔時榮·卞永植·韓國養·李東鎭,副司直洪大浩·白慶楷·李是遠,慶尙節度使金魯敬,以上竝單付。再政。京畿節度使單李魯益。
大司諫李存秀啓曰,臣言議風采,本不合於淸朝耳目之任,薇垣長席,尤豈近似,而意外除旨,忽下於下邑待罪之日,惶愧感激,蹶上來,雖不得不章皇出肅,第臣於合啓中,有私義之不可聯參者,在前如臣情地者,擧皆引避,竝蒙體諒,今臣處義,宜無異同,請命遞斥臣職。答曰,依啓。
尹羽烈,以弘文館言啓曰,副應敎尹應大,副修撰李基栽,旣有只推之命,竝卽牌招察任,何如?傳曰,允。
以副應敎尹應大,副修撰李基栽牌不進罷職傳旨,傳于尹羽烈曰,只推。
以執義李鶴秀,持平李遠翊牌不進罷職傳旨,傳于韓翼鎭曰,只推。
韓翼鎭啓曰,執義李鶴秀,持平李遠翊,旣有只推之命,竝一體牌招,何如?傳曰,允。
又啓曰,大司憲宋穉圭,掌令李奎鎭在外,執義李鶴秀,掌令閔升龍,持平李南翼牌不進,持平李遠翊陳疏,監察茶時之意,敢啓。傳曰,知道。
以執義李鶴秀,掌令閔升龍,持平李南翼,正言洪赫牌不進罷職傳旨,傳于韓翼鎭曰,只推。
朴宗薰啓曰,卽者吏曹郞廳來言,熊川縣監朴基碩,兩司俱未署經云。除在外·陳疏外,未肅拜人員,竝卽牌招,以爲備員署經之地,何如?傳曰,允。
以吏曹參議李憲琦牌不進罷職傳旨,傳于朴宗薰曰,只推。
尹羽烈,以禮曹言啓曰,各陵·園·墓,今秋植木播橡,纔已畢役,株數斗數,區別報來,依定式別單書入,而孝昌墓局內樹木茂密,今無播植處云矣,敢啓。傳曰,知道。
韓翼鎭,以備邊司言啓曰,卽見忠淸監司洪奭周狀啓,則備陳各樣災損及綿農慘歉之狀,仍以爲,前劃下六千五百結外,不足災三千二十六結零,特爲準劃,訓局砲保,毋論之次·稍實邑,三分二代錢,各營各司身軍布,純錢代納事,請令廟堂稟旨,分付矣。康年災摠之殆近萬結,未免過濫,不得已剋減,而今見道啓,流來陳荒,厥數頗多,似難排比,不可無闊狹,而依請準許,其勢末由,一千五百結,特爲加劃,使之從便均俵,蓋此陳荒之弊,專由於守宰之不能勸闢,向於湖南災啓,亦以自明年考課之時,視其墾闢多少,爲殿最之意,覆啓,行會矣。此亦一體嚴飭,俾有實效,至於綿農之歉荒,三南同然,軍布之分數許貸,皆用一例,蓋有所參量於京外事勢,而今又隨請隨施,則目下經用,其將渴而後已,決難許施,置之,何如?傳曰,允。
又以御營廳言啓曰,今十一月初七日,本廳中日時,敎鍊官崔鳳紀,片箭邊三中,依例別單書入之意,敢啓。傳曰,知道。
又以義禁府言啓曰,慶尙監司李存秀狀啓內,咸安郡守洪允復罪狀,令攸司稟處事,啓下矣。洪允復今方待命,拿囚之意,敢啓。傳曰,知道。
又以義禁府言啓曰,卽接月令醫員李德厚手本,則時囚罪人金宗淳,猝得泄痢之症,當寒添劇,度數頻數,眞元大脫,勺水不飮,精神昏迷,實有難保之慮云。罪人病勢如此,則一邊保放·一邊草記,曾有定式矣。金宗淳姑爲保放之意,敢啓。傳曰,知道。
判敦寧李彦植疏曰,伏以,猥叨內贍寺提擧,以本寺矯捄之策,前後疏籲,不止一再。蓋本寺醋·牛毛兩種進供之價,尙患不足,每自本寺,逐年助給,近因本寺事力之亦在弩末,萬無如前彌縫之方,此兩種闕供之患,迫在朝夕,臣旣叨見職,不敢泯默,輒以無煩於經費,不害於民事,而有可支保寺力者,妄陳迷見,至承下廟堂稟處之批,而事不徯志,竟無所諧,自廟堂,至請度支,略爲救急,嗣後矯捄之策,從當稟處爲啓矣。至今因循,未有區劃,而適有江民,以氷魚船收稅,願屬本寺,故臣謹考故實,則昔在世宗朝,因禱雨於此江,旣得霈而構亭,命名曰喜雨,且讓寧·孝寧兩大君,構亭於此地,故屢臨玉趾,特軫江民之生理,以氷魚船主人,永付本江民人,俾爲聊生之道矣。逮我成宗大王,以月山大君,在於江華,故臨御斯亭,有時瞻望,改號曰望遠亭。且以氷魚船一遵昔年施行事判付,炳若日星,而望遠亭事蹟,昭載於輿地勝覽,由是亭下居民,歌詠聖澤,安堵樂業者,屢百年所,間者南門外富豪奸徒,假稱江民,誘引魚船,龍斷榷利,盡奪望遠民之生業,自是之後,民戶渙散,比前日十減七八,越在英廟朝丁丑,別遣御史,特詢各江民瘼,因御史書啓,又有氷魚船還屬本江,依舊遵行之聖敎,而數年之後,前之奸豪輩,又復攘奪,望遠居民,反被陵轢,抱屈莫伸,至於流散之境,豈不萬萬可矜乎?臣竊念氷魚船弊,卽係望遠民之舊業,而無端爲奸徒之白地橫占,彼江民者,所傳來則盜反爲主,欲爭執則弱不敵强,乃願歸屬本寺,逐年納稅,以爲沾漑餘瀝,不失舊業之計者,尤涉矜悶,而以本寺事言之,取彼稅納,補此供需,力可紓於一分,事實出於兩便,故曾以此事,稟議大僚,則大僚之意,不以爲不可,臣遂令江民,依願屬寺,玆將本事故實,仰塵乙覽。伏乞聖明,特垂諒察,一遵列聖朝判付,特令廟堂,別成節目,無得更有移易,使奸徒永絶來後之窺覬,江民更沾昔年之恩渥焉。臣旣係悶阨,妄有陳籲,顧何敢更事干冒?重犯瀆擾之罪,而第此氷魚稅,元自零瑣,遍排一歲,供需尙多不敷之歎,際有延坪島民來訴,願以本島漁基收稅,納於本寺,俾免官屬侵漁之患云。臣謹考島民所納先朝乙卯啓下節目,則本道漁基,卽故忠愍公臣林慶業之所創設,永作島民之生理,間因吏屬邑民之侵奪,二十四漁基之內,所謂吏基邑基之冒占者,爲二十一處,島民則僅占一二,無以資生,至有甲寅擊錚之擧,而特命承旨臣李海愚,入島審察。仍令道臣査啓,廟堂覆啓,畢竟一島漁基,盡歸島民,自備局成給節目,永爲不刋之案,近年以來,弊復如前,節目徒成古紙,島民盡失生涯,抱冤嗷嗷之際,得聞氷魚船之屬本寺,相率上來,亦願依此例,竝屬本寺。臣竊伏念乙卯判付,辭敎截嚴,廟堂節目,詳悉備該,而目今延坪之見奪,望遠之抱冤,如印一板,而旣許江民之入屬,獨靳島民之從願,則足爲向隅之歎,儻使兩寺,竝屬本寺,則一歲兩種之供需,自可無慮進排,輒敢竝此尾陳。亦命廟堂,取考節目,劃給本寺,不勝幸甚。臣無任云云。答曰,省疏具悉。疏辭令廟堂,稟處。
上在昌德宮。停常參·經筵。
韓翼鎭啓曰,明日常參·經筵,取稟。傳曰,停。
又啓曰,大司憲宋穉圭,掌令李奎鎭在外,執義李鶴秀,持平李南翼傳旨未下,掌令閔升龍呈辭,持平李遠翊疏批未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,三和府使趙運永下直,長弓一張,長箭一部,片箭一部,筒兒一箇賜給。
傳于韓翼鎭曰,未下直閫帥·守令·察訪,皆令明日辭朝。
以執義李鶴秀,持平李南翼,正言洪赫牌不進罷職傳旨,傳于韓翼鎭曰,推考傳旨捧入。
韓翼鎭啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,李文會落點。
韓翼鎭啓曰,守令署經事,命下矣。執義李鶴秀,持平李南翼,正言洪赫,旣有只推之命,與持平李遠翊,一體牌招,以爲備員署經之地,何如?傳曰,允。違牌勿爲呼望。
又啓曰,守令署經事,命下矣。新除授行大司憲李文會,一體牌招,以爲署經之地,何如?傳曰,允。
又啓曰,持平李遠翊,謂有情勢,奉牌闕外,屢度催促,終不承膺,事體所在,誠極未安。從重推考,何如?傳曰,允。
又啓曰,持平李南翼,正言洪赫,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,守令署經事,命下矣,憲府則雖已署經,諫院則行大司諫李文會牌不進,司諫李泰淳,獻納任天常,正言林顔喆在外,只有正言洪赫一人,無以備員署經。行大司諫李文會,更爲牌招,以爲備員署經之地,何如?傳曰,一司除署經。
韓翼鎭,以弘文館言啓曰,副應敎尹應大,副修撰李基栽,旣有只推之命,與新除授校理沈能稷,一體牌招察任,何如?傳曰,竝許遞,前望單子入之。
玉堂前望單子入之,副應敎李墷,校理金陽淳,副修撰趙璟鎭落點。
韓翼鎭,以備邊司言啓曰,卽見慶尙監司李存秀狀啓,則以爲,甲乙以後,旱田陳廢中,全坪荒蕪,指徵無處者,咸安·金海·晉州·丹城·宜寧五邑爲最甚,故十分精抄,不得不變通者,爲七百五十結,而陳田降續,本是法典所載。且今番査得添錄之結,又加於此數,則在國結,爲有贏而無所縮,上項五邑無主陳結,特許降置續陳,自明年隨起隨稅事,請令廟堂稟旨分付矣。原田給災,係是法外,固難議到,而今此五邑陳田,卽是近年飢癘之餘,無主而荒廢者,旣不得給災,又無處徵稅,則姑置之降續,隨起隨稅,非但目下民無替徵之冤,誠有益於流戶之聞風還集。另飭守宰,補助勸耕,使之一二年內,還屬原結之意,分付,何如?傳曰,允。
又以御營廳言啓曰,本廳哨官沈履相,身病甚重,勢難察任,改差,何如?傳曰,允。
行護軍朴宗京疏曰,伏以臣,伏見儒臣李基栽請李澤徵貤贈之疏,語及先臣,其所下語,竊有所慨然訝惑,而抑臣私情,有不得不一暴其不然者矣。彼儒臣,必欲爲其人有所請,則就事論事,只言其所欲請,可也,今忽引人先故,比而喩之於千萬不當之人,而不念義理之昭揭,不分情跡之判異,公然攙說,重貽人子之悲慼,抑何故也?吁亦異哉。嗚呼,在昔爲聖母斷斷血忱,不顧一身之禍福,獨扶千古之倫常,使天經地維,民彝物則,賴而不墜者,卽先臣戊戌一疏,是已。惟我先大王日月之明,所畢燭而無餘蘊,至有追悔之敎,褒贈之恩,亦惟我聖明之所洞悉,而通朝之所共推者,則不待臣言之辨別,已有一世之公案矣。人之爲言,雖或有妄擬於不當擬之地,顧何損於臣父之所秉執也誠忠也哉?第臣之所大懼者,今距戊戌,未滿四十年之間,有此爽實之人言,則千載之下,年代愈邈,事實寢遠之後,人之只憑堂疏中首發等句語,看者,必將認以爲前後一轍,爛熳同歸矣。蓋其前一款,謂之以首發,則後一款,隱然若繼起,苟如是也,則以我寧考褒贈先臣之聖意,獨於彼,豈有當時之處分乎?似此塗人耳目之事,或未免爲後世之疑信,則臣安得不痛恨而悶阨也哉?玆敢冒陳短章,略暴其不然之實。伏惟聖明,垂察而明辨焉。臣無任云云。答曰,省疏具悉。先卿之忠,一國之所稱,儒臣疏之比論,誠不當,卿之欲辨,宜矣,彼則復官,足矣,下詢大臣事,置之。
持平李遠翊疏曰,伏以臣,卽一蒙騃賤品耳,早竊科第,已犯不幸之戒,屢居臺地,莫效一言之責,重以根孤植弱,涉世昧方,居常愧懼,若隕淵谷,不意昨年,聖恩過隆,除旨聯翩,關東之試事,纔竣,柏府之恩召,又降,臣是何人,得此於聖明之朝也?旋蒙恩遞,益切感幸,迺於千萬意外,持平崔漢翼之疏出,而忽引前秋試事,誣衊臣擠陷臣,無復餘地,臣見之未半,毛骨俱竦,撫心悼痛,寧欲卽地溘然而不可得也。雖荷聖度天大,特下稟處之命,而論其罪犯,嶺海斧鉞,何足以贖其萬一哉?幸而道査府讞,諸條脫空,墨池雪嶺,不足以喩其榮,而臣身之玷辱,臣心之痛恨,雖江河萬斛之水,亦何足洗淨乎?從此以往,惟思杜門自靖,以爲息補之道矣,迺者持憲除旨,忽下於屛縮之中,庚牌儼臨,闔門感榮,不覺涕淚之被面也。嗚呼,上天曲遂庶品,聖世雖無棄物,而是何記簪之誤恩,遽及於如臣滓穢之賤身也?生死肉骨之恩,與天靡極,糜粉隕結之願,無地可報,而第念,彈墨未乾,垢穢莫湔,臣何敢憑恃寵靈,揚揚彈束,重犯無忌憚之罪哉?玆敢略暴情實,冒死呼籲,伏願聖明垂察焉。噫噫,試事之本末,已悉於臣供,臺疏之虛實,旣暴於道査,而査啓曰,此非都事之所干與者,府讞曰,所査諸條,節節落空,今無可論。然則臣之有罪無罪,公案昭在,而今若架疊爲說,則有若與渠呶呶爭辨,徒汚筆舌而已,臣雖疲劣,寧忍爲是也?第臣自奉恩命,及其主試,精白一心,自以爲塵刹圖報之計,而誓不犯孤恩負國之罪矣。其奈命道畸窮,行己無素,不能見孚於人,而致此無前之辱?此臣所以隱痛欲死者也。爲日愈久,雖屬過境,而神魂震越,遍體生粟,傷弓之鳥,見木而驚,帶矰之翮,聞彈猶悸,惟當匿影剷跡,不以恒人自居,雖閑漫官職,決不當晏若無故,抗顔出膺,而況臺閣言責之重,尤豈如臣者,所可一日復玷者乎?伏乞聖慈,天地父母,俯垂哀憐,亟命鐫斥臣職,仍命選部,勿復檢擬,以謝人言,以重公器焉。臣於自引之章,不宜贅及他說,而事在必討,有不容泯默者。噫,彼漢祿,卽窮天地亘萬古所未聞所未覩之極逆大憝也。八字凶言,眞贓畢露,三尺王章,斷案已成,此實環東土含生之倫,誓不與此賊餘孽,共戴一天者,于今幾年于玆矣。彼所謂聖吉者,卽小豎子耳,乃敢犯蹕鳴金,至再至三,甚至於一年之內,再逞凶計,有若尋常罪累之抱枉而求伸者然,若無慫慂是主張是之一種凶徒,則口尙乳臭之一介聖吉,何敢圖翻公案於國是大定之後,驚動天聽,若是其無嚴乎?噫,讐視公議,指使排布,假托幼穉之童,欲售疑亂之計者,究厥所爲,不覺心寒而骨冷,此專由於國綱漸弛,王章太寬,遂使逆孽凶種,角勝朝廷,眼無國家,跳踉猖獗,任其所爲而不知止耳。伏願聖上,亟加三思,夬允群請,卽令攸司,嚴問窮覈,永拔亂萌,克嚴隄防,斷不可也。臣無任云云。省疏具悉。所陳不允,爾其勿辭察職。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
韓翼鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗薰啓曰,明日常參·經筵,取稟。傳曰,停。
韓翼鎭啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,平安兵使元永胄,南兵使李元植下直,各長弓一張,長箭一部,片箭一部,筒兒一箇賜給。
朴宗薰,以弘文館言啓曰,新除授副應敎李墷,校理金陽淳,副修撰趙經鎭,竝卽牌招察任,何如?傳曰,允。
又以侍講院言啓曰,兼文學尹應大,時無職名,令該曹口傳付軍職,何如?傳曰,允。
兵曹口傳政事,副司果單尹應大。
以副應敎李墷,校理金陽淳,副修撰趙經鎭牌不進罷職傳旨,傳于朴宗薰曰,只推。
以持平李遠翊牌不進罷職傳旨,傳于韓翼鎭曰,只推。
韓翼鎭啓曰,持平李遠翊,旣有只推之命,一體牌招,何如?傳曰,允。
又啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李南翼·李遠翊,正言洪赫牌不進罷職傳旨,傳于韓翼鎭曰,只推。
韓翼鎭,以都摠府言啓曰,副摠管任聖說,以禁衛中軍·軍兵等中日試射放事,南別營晝仕出去之意,敢啓。傳曰,知道。
又以都摠府言啓曰,副摠管金益彬,時無職名,令該曹口傳付軍職,何如?傳曰,允。
兵曹口傳政事,護軍單金益彬。
朴宗薰,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以吏曹言啓曰,新除授通禮院左通禮李東煥呈狀內,矣身素患痰癖之症,當此換節之時,一倍添劇,時月之內,萬無起動供職之望云。身病旣如是,則有難强令察任,改差,何如?傳曰,允。
韓翼鎭,以備邊司言啓曰,關西後運襦衣一百四十五領,紙衣一百領,照數稱量,木綿紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以訓鍊都監言啓曰,本局局別將李甲會,身病甚重,勢難察任,改差,何如?傳曰,允。
又以訓鍊都監言啓曰,巡邏法意,何等嚴重,而去夜一牌近處,捉一犯夜漢,則南部下屬輩,捉入巡卒於部內,無數毆打,奪取犯夜漢,無難放送,近日法綱,雖曰解弛,豈有如許變怪乎?惹出事端,必是下屬之所爲,而入直官員,不可無警。令該府拿問處之,部隷,令攸司照法勘罪,何如?傳曰,允。
丙子十一月初十日辰時,上御熙政堂。藥房入診入侍時,提調金蓍根,副提調朴宗薰,記事官趙雲從,記注官李衡柱,別兼春秋鄭基善以次進伏,醫官吳千根·秦東秀·李命運進伏楹外訖。蓍根曰,日氣陰寒,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,一樣矣。蓍根曰,嘉順宮氣候,何如?上曰,一樣矣。蓍根曰,醫官待令,使之入診,何如?上可之。千根·東秀·命運以次入診訖,退伏奏曰,脈候左右三部調均矣。上曰,出去議定湯劑,可也。宗薰曰,夜下護軍朴宗京疏批中,儒臣批論之批字,以文勢觀之,當作比字,而今以批字書下,何以爲之乎?上曰,以比字,改書頒布,可也。嘉順宮進服加味益氣湯,自今日五貼式日次製入事。出榻敎上命退,諸臣以次退出。
上在昌德宮。停常參·經筵。
尹羽烈啓曰,明日常參·經筵,取稟。傳曰,停。
韓翼鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹羽烈,以弘文館言啓曰,副應敎李墷,校理金陽淳,副修撰趙經鎭,旣有只推之命,竝卽牌招察任,何如?傳曰,允。
以副應敎李墷,校理金陽淳,副修撰趙經鎭牌不進罷職傳旨,傳于尹羽烈曰,只推。
韓翼鎭啓曰,大司憲宋穉圭,掌令李奎鎭在外,執義李鶴秀,掌令閔升龍,持平李南翼·李遠翊牌不進,監察茶時之意,敢啓。傳曰,知道。
以執義李鶴秀,掌令閔升龍,持平李南翼·李遠翊,正言洪赫牌不進罷職傳旨,傳于韓翼鎭曰,只推。
韓翼鎭,以刑曹言啓曰,訓鍊都監啓辭內,巡邏法意,何等嚴重,而去夜一牌近處,捉一犯夜漢,則南部下屬輩,捉入巡卒於部內,無數毆打,奪取犯夜漢,無難放送,近日法綱,雖曰解弛,豈有如許變怪乎?惹出事端,必是下屬之所爲,而入直官員,不可無警。令該府拿問處之,部隷,令攸司照法勘罪,何如,傳曰,允事命下矣,謹按律文,則大明律夜禁條有曰,犯夜拒捕及打奪者,杖一百,南部下隷池有龍,依此律決杖一百,懲礪放送之意,敢啓。傳曰,知道。
又以義禁府言啓曰,保放罪人申在健·金宗淳還囚,捧供以入之意,敢啓。傳曰,知道。
禁府啓目,舒川前郡守李勉心原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,石城縣監愼宜默,韓山郡守宋啓楨等原情云云。問目內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,靈巖郡守安性淵原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓。依允。又啓目,順川郡守徐羽淳原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓。依允。又啓目,通津府使金宗淳原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓。依允。又啓目,寶城前郡守喪人申在健原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓。依允。又啓目,咸安前郡守洪允復原情云云。問目內辭緣,泛稱遲晩,所當請刑是白乎矣,曾經都摠經歷,勿爲請刑,載在大典通編,議處,何如?判付啓。依允。
上在昌德宮。停常參·經筵。
進御香砂六君子湯,自今日一貼式煎入事,榻前下敎。
韓翼鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹羽烈啓曰,明日再明日,永陵忌辰祭齋戒正日,十五日,靖陵忌辰祭正日,十六日,永陵忌辰祭正日相値,視事頉稟之意,敢啓。傳曰,知道。
韓翼鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于尹羽烈曰,永陵受香承旨,仍爲奉審摘奸,局內諸陵,一體奉審。
傳于尹羽烈曰,魂宮望祭,以親行磨鍊。
韓翼鎭啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
尹羽烈啓曰,假注書嚴燾,身病猝重,勢難察任,今姑改差,何如?傳曰,允。
嚴燾改差,代以李嘉愚爲假注書。
以京畿監司金魯敬狀啓,楊州牧人物燒死事,傳于李箕淵曰,聞甚矜惻,元恤典外,別加顧助,燒死人如有生前身還布,竝蕩減事,分付。
尹羽烈,以弘文館言啓曰,副應敎李墷,校理金陽淳,副修撰趙經鎭,旣有只推之命,竝卽牌招察任,何如?傳曰,允。
禁府啓目粘連,向前徐羽淳亦,配囚許由,違越令式,至登道啓,罪難參恕,以此照律,何如?判付啓。依允。又啓目粘連,向前愼宜默段,稅船之中路移裝,旣由沙格之作奸,公納之以米換太,亦是邑例之襲謬,道啓雖陳,終違常憲是白遣,宋啓楨段,稅穀添載,雖因京司帖文,而報營受題是如是白乎乃,船到一旬,始爲裝發,難免其罪,竝只以此照律,何如?判付啓。依允。又啓目粘連,向前李勉心亦,稅船過境,始雖無弊護送,遇風還泊,竟致掌內臭載,以此照律,何如?判付啓。依允。又啓目粘連,向前申在健亦,田稅米·太之換捧,在於前官,裝載一旬之遲滯,待其船泊是如是白乎乃,添載一款,終違常法,不可以京司之知委,有所闊略,以此照律,何如?判付啓。依允。又啓目粘連,向前金宗淳亦,稅船致傷,旣在境內,不善護送,罪難參恕,以此照律,何如?判付啓。依允。又啓目粘連,向前安性淵亦,稅穀麤劣,雖是前官之所捧,裝發旣久,不戢吏奸,揆以法意,終難寬恕,以此照律,何如?判付啓。依允。又啓目粘連,向前洪允復亦,久曠弊邑,終不還任,致有道啓,誠極可駭,以此照律,何如?判付啓。依允。又啓目,南部都事韓成履原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
韓翼鎭,以義禁府言啓曰,卽接月令醫員安廷獜手本,則時囚罪人韓成履,處冷之餘,素患積病,猝然闖發,膈氣衝上,四肢不仁,呼吸不通,目下症形,實有危重云。罪人病勢如此,則一邊保放,一邊草記,曾有定式矣,韓成履,姑爲保放之意,敢啓。傳曰,知道。
水原留守徐榮輔疏曰,伏以臣,蒙被兩聖朝不世之恩,兜攬驟躐,致位至此,點檢三十年間,徒荷天地之洪造,莫效涓塵之報答,中夜思惟,愧汗浹衣,乃者一疾三朔,轉入膏肓,敗證畢具,醫技已殫,殘喘如線,朝夕且盡。螻蟻微命,固不足有無於聖世,而復登文陛,昵覲天顔,此生無望,瞻望觚稜,惟有伏枕悲泣而已,顧臣所帶,居留之任,緣臣淹病,許久曠官,營務民事,一切癈閣,病裏惶霣,如負大何,玆敢收召神精,短章仰暴。伏乞聖慈,亟命遞改,以便公私,不勝幸甚。臣於奄奄垂死之中,猶有一段憂愛之忱,敢此附陳焉。念今悠悠萬事,莫先於輔導元良,臣向忝賓僚,出入胄筵,竊覸睿質天成,溫文夙就,令聞洋溢,八域延頸。伏況新陽載回,尺衣漸長,時敏日新,此政其時,十寒一曝,人或爲憂,臣神短氣促,不敢費辭陳論。古昔先王養正作聖之方,詳載於保傅傳一篇,而程子所謂接賢士大夫時多,接宦官宮妾時少,卽進德之要訣也。惟聖上深留聖意,則宗社億萬年無彊之基,其在於斯。臣無任云云。答曰,省疏具悉。所請依施,尾附所陳切實,當留念矣。
上在昌德宮。停常參·經筵。
夜自一更至三更,月暈。
韓翼鎭啓曰,大司憲宋穉圭,掌令李奎鎭在外,執義李鶴秀,掌令閔升龍,持平李南翼·李遠翊傳旨未下,監察茶時之意,敢啓。傳曰,知道。
尹羽烈啓曰,藥房提調,持湯劑來待矣。傳曰,封入。
傳于尹羽烈曰,魂宮望祭親行時,出宮門路,自內爲之,雲寶劍,置之。
以執義李鶴秀,掌令閔升龍,持平李遠翊·李南翼,正言洪赫牌不進罷職傳旨,傳于韓翼鎭曰,只推。
以副應敎李墷,校理金陽淳,修撰趙經鎭牌不進罷職傳旨,傳于尹羽烈曰,只推。
尹羽烈,以弘文館言啓曰,副應敎李墷,校理金陽淳,副修撰趙經鎭,旣有只推之命,竝卽牌招察任,何如?傳曰,允。
李嘉愚有頉,代以柳榮輔爲假注書。
柳榮輔有頉,代以李憲兢爲假注書。
韓翼鎭,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,今十一月十五日,魂宮望祭親行時,侍衛寶劍,當爲備員,而副摠管柳相祚在外,金啓河·趙文彦未肅拜,都摠管韓致應呈辭,副摠管洪旭浩·吳翰源·申在明有身病,無以備員。令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。竝許遞。
兵曹口傳政事,以鄭晩錫爲都摠管,尹魯東·金相休·李惟命·申溆·申光軾·安橚爲副摠管。
尹羽烈,以吏曹言啓曰,今月十五日,行魂宮望祭親行時,大祝,前正李羲準塡差,而時無職名,令該曹口傳付軍職,何如?傳曰,允。
兵曹口傳政事,副司果單李羲準。
禁府照目粘連,寶城前郡守申在健矣,本府議啓內,田稅米·太之換捧,在於前官,裝發一旬之遲滯,待其船泊是如是白乎乃,添載一款,終違常法,不可以京司之知委有所闊略。以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,通律府使金宗淳矣,本府議啓內,稅船致傷,旣在境內,不善護送,罪難參恕。以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,石城縣監愼宜默,韓山郡守宋啓楨等矣,本府議啓內,稅船之中路移裝,旣由沙格之作奸,公納之以米換太,亦是邑例之襲謬,道啓雖陳,終違常憲是白遣,宋啓楨段,稅穀添載,雖因京司帖文,而報營受題是如是白乎乃,船到一旬,始爲裝發,難免其罪。竝只以此照律,罪各笞五十收贖,解見任別敍,竝只私罪奉敎依允爲旀,愼宜默段,功減一等,宋啓楨段,功·議各減一等爲良如敎。又照目粘連,靈巖郡守安性淵矣,本府議啓內,稅穀麤劣,雖是前官之所捧,裝發旣久,不戢吏奸,揆以法意,終難寬恕。以此照律,罪笞四十收贖,附過還職,私罪奉敎依允爲旀,功減一等爲良如敎。又照目粘連,咸安前郡守洪允復矣,本府議啓內,久曠弊邑,終不還任,致有道啓,誠極可駭。以此照律,罪笞四十收贖,附過還職,私罪奉敎依允爲旀,功減一等爲良如敎。又照目粘連,舒川前郡守李勉心矣,本府議啓內,稅船過境,始雖無弊護送,遇風還泊,竟至掌內臭載。以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,順川郡守徐羽淳矣,本府議啓內,配囚許由,違越令式,至登道啓,罪難參恕。以此照律,罪笞五十收贖,解見任別敍,私罪奉敎依允爲旀,功·議各減一等爲良如敎。又啓目粘連,向前韓成履亦,部屬之作挐犯科,身爲入直郞官,不能檢束之罪,在所難免。以此照律,何如?判付啓。依允。
韓翼鎭,以義禁府言啓曰,保放罪人韓成履,還囚議處以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
韓翼鎭啓曰,大司憲宋穉圭,掌令李奎鎭在外,執義李鶴秀,掌令閔升龍,持平李南翼呈辭,持平李遠翊未肅拜,監察茶時之意,敢啓。傳曰,知道。
尹羽烈啓曰,藥房提調,持湯劑來待矣。傳曰,封入。
傳于尹羽烈曰,禮房承旨馳詣宗廟·景慕宮,奉審摘奸以來。
備邊司,以林漢浩爲水原留守。
尹羽烈啓曰,水原留守當爲下批矣。政官牌招開政,何如?傳曰,允。
有政。吏批,行判書金履陽進,參判尹序東,參議李憲琦牌不進,右承旨尹羽烈進。以李泰熙爲左通禮,李尙迪爲禮賓主簿,尹序東爲司饔提調,趙琮鎭爲襄陽府使。行水原留守單林漢浩,華寧殿提調單林漢浩,成均博士單金祖欽。前郡守白東臣,前縣監張翼,以上通政加資事,承傳。
兵批,行判書朴崙壽病,參判尹尙圭病,參議李翼晉入直進,參知鄭景祚病,同副承旨韓翼鎭進。同知林光淳,副護軍李在秀,副司直沈能稷,副司果李基栽·鄭東逸。兼摠理使單林漢浩。
以吏曹參議李憲琦牌不進罷職傳旨,傳于尹羽烈曰,只推。
以副應敎李墷,校理金陽淳,副修撰趙經鎭牌不進罷職傳旨,傳于尹羽烈曰,只推。
韓翼鎭啓曰,持平李遠翊,旣入闕中,不爲肅謝,直爲出去,事甚未安。推考,何如?傳曰,允。
韓翼鎭,以備邊司言啓曰,黃海監司李勉昇上疏批旨,有令廟堂稟處之命矣,取見其疏本,則以爲,海防緊要,長淵爲最,而長山串,卽其咽喉,彼人犯越,自古已然。古有賊倭殺掠之患,近有陸沙·吾叉之變,而邑治之距海口,七十餘里,防守警備,極其疎虞,彼人之恣意跳踉,年增歲加。今若近海設防,尊體貌而壯威儀,使彼畏怯退縮,實爲備禦之上策,而助泥鎭之形便緊要,合設防營,該鎭料布,與廨宇,可以移用,多少工費,亦當不煩經費,罷助泥鎭,設置防營使。長淵縣監,風高則入處本邑,風和則出鎭防營,如甕津蘇江之例,則邊圉有恃,民情賴安,而長山養松之方,亦甚便宜。文山·位羅兩鎭革罷之議,其來已久,而今則爲弊轉甚,冒虛名而受實害,初無關防之可論,今以鎭軍餘存者,移補正軍之虛額,永革鎭名,統于本邑,使本邑別定嶺隘將校,禁護守直,則邑與民,可以支保,爲辭矣。蓋此西海外洋,直接登萊,唐船潛採之弊,殆乎無歲無之,則道臣之請以長淵陞爲防營,使之出鎭於風和之時者,誠出於申嚴備禦之意,而是議之作,匪今斯今,其所以難之者,亦多條件,形格而勢拘。道臣疏中,雖明其不然,而水營自在,節制又分,則其於提綱絜維之政,未免有牽掣之患。且彼人之所畏憚,惟在兵威,今雖陞爲防營,而軍制無所增加,則未必以官號之稍尊,使彼知戢,若其物財之區劃,猶屬於末務耳。大抵關防變通,其事至重,若未見十分利害,則不可容易議到,今姑置之,海防之管轄,專在於水營,前此非無唐船之來往,而以若見在之各鎭,猶能驅逐捍禦,不煩朝家之憂。挽近以來,漸不見憚者,良由於狃安成習而紀律全弛,防守單弱而警備疎忽之致,嚴飭該閫,隨事隨處,洞加檢察,俾有修擧操束之實效,此後如或有彼人潛越之弊,及聞於朝家,則該水使,斷當重勘,以此分付。文山·位羅罷鎭事,苟其形便,無益於備禦,而邇來弊瘼,反害於民邑,則罷鎭移軍,不害爲便宜之政,而前有帥臣之議格,未免旣發而還寢,先以道臣疏辭,關問於該帥臣,待其論理登聞後,從後稟處,何如?傳曰,允。
上在昌德宮。停常參·經筵。
藥房都提調韓用龜,提調金蓍根,右承旨尹羽烈啓曰,親行望祭,聖慕克伸,侵夜將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
韓翼鎭啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,大司憲宋穉圭,掌令李奎鎭在外,執義李鶴秀,掌令閔升龍,持平李南翼呈辭,持平李遠翊未肅拜,監察茶時之意,敢啓。傳曰,知道。
尹羽烈啓曰,藥房都提調·提調,持湯劑來待矣。傳曰,封入。
傳于尹羽烈曰,永陵受香承旨,仍爲奉審摘奸,仍詣綏吉園,奉審摘奸,昭寧園,一體奉審以來。
李箕淵,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,本館下番闕直,事甚未安。副應敎李墷,校理金陽淳,副修撰趙經鎭,旣有只推之命,竝卽牌招,以爲推移入直之地,何如?傳曰,允。
以副應敎李墷,校理金陽淳,副修撰趙經鎭牌不進罷職傳旨,傳于李箕淵曰,只推。
韓翼鎭,以義禁府言啓曰,海美縣監金鎭九拿來,與京畿監司金魯敬狀啓,戶曹粘目憑閱處之事,傳旨啓下矣。金鎭九,以兼營將守令,時在任所,依例發遣府書吏,差兼官後拿來,何如?傳曰,待待命拿囚。
魂宮望祭親行敎是時,亞獻官左議政韓用龜,終獻官永明尉洪顯周,贊禮禮曹判書趙德潤,典祀官奉常正林東鎭,宮闈令林宜馥,執禮副修撰趙經鎭,執尊副應敎李墷,大祝副司果李羲準,祝史副司果洪勝圭,齋郞副司果趙冀永,盥洗位典籍玄鎭商·李慶旭,亞·終獻盥洗位典籍鄭載慶,贊者引儀金學謩·方禹矩,謁者兼引儀李敦源·安國煥,贊引兼引儀韓守一,假引儀金光素,祭監監察鄭郁東·徐相祿。
丙子十一月十五日子時,上詣魂宮。望祭親行入侍時,右承旨尹羽烈,右副承旨李箕淵,同副承旨韓翼鎭,記事官趙雲從,假注書李憲兢,記注官安亨鎭,別兼春秋鄭基善,直提學金履喬,檢校直閣徐俊輔,檢校待敎李龍秀以次侍立。時至,左通禮跪啓請行禮,上具淺淡服,出齋室,詣通和殿,贊禮前導入北夾門,陞自東階詣板位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,執禮請行初獻禮,上詣尊所北向立,執尊者擧罩,羽烈酌鬱鬯,翼鎭以爵受鬱鬯,上詣靈座前北向立,贊禮啓請跪,上跪,羽烈奉香,翼鎭奉爐跪進,贊禮跪啓請三上香,上三上香,奠爐於案,羽烈奉爵跪進,贊禮請執爵,上執爵,以授翼鎭,奠于靈座前,贊禮請俯伏興少退跪,上俯伏興少退跪,大祝進靈座之右,東向跪讀祝訖,上出戶降復位,亞獻官左議政韓用龜,終獻官永明尉洪顯周,以次獻爵如儀訖,降復位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,宮闈令納神主如儀,上詣望燎位,大祝燎於坎,贊禮跪啓請禮畢,仍導以行,望祭親行後,問安勿爲之事。出榻敎諸臣以次退出。
丙子十一月十五日辰時,上御熙政堂。藥房入診入侍時,都提調韓用龜,提調金蓍根,右承旨尹羽烈,記事官趙雲從,記注官李湜,別兼春秋鄭基善,檢校直閣徐俊輔以次進伏,醫官吳千根·秦東秀·卞之錞·朴器成進伏楹外訖。用龜曰,日來寒事,一直不解,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,殿·宮氣候,一樣矣。仍命醫官入診,千根·東秀·之錞等,以次入診訖,奏曰,脈候左右三部調均矣。上曰,出去議定湯劑,可也。上曰,注書,誰也?賤臣仰對曰,注書臣趙雲從矣。嘉順宮進服加味益氣湯前方中,去蘇子·當歸·升麻·柴胡,加桂枝一錢,自今日五貼式日次製入事。出榻敎上命退,諸臣以次退出。
上在昌德宮。停常參·經筵。
李箕淵啓曰,玉堂備員間視事頉稟之意,敢啓。傳曰,知道。
韓翼鎭啓曰,大司憲宋穉圭,掌令李奎鎭在外,執義李鶴秀,掌令閔升龍,持平李南翼呈辭,持平李遠翊未肅拜,監察茶時之意,敢啓。傳曰,知道。
李箕淵啓曰,藥房提調,持湯劑來待矣。傳曰,封入。
又以弘文館言啓曰,本館下番闕直,事甚未安。副應敎李墷,校理金陽淳,副修撰趙經鎭,旣有只推之命,與修撰李鍾穆,一體牌招,以爲推移入直之地,何如?傳曰,允。
以副應敎李墷,校理金陽淳,修撰李鍾穆,副修撰趙經鎭牌不進罷職傳旨,傳于李箕淵曰,只推。
韓翼鎭啓曰,校理李允謙,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出,有異,推考,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
李箕淵,以吏曹言啓曰,新除授成均館司成姜浚欽呈狀內,矣身素患痰癖之症,挾感添劇,時月之內,萬無起動供職之望云。身病旣如是,則有難强令察任,改差,何如?傳曰,允。
上在昌德宮。停常參·經筵。
夜自二更至五更,月暈。
韓翼鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹羽烈啓曰,明日乃是小寒,自明日,日暖間視事頉稟之意,敢啓。傳曰,知道。
韓翼鎭啓曰,來二十一日,朝參日次矣,敢稟。傳曰,停。
尹羽烈啓曰,來二十一日,輪對日次矣,敢稟。傳曰,當次人受點後,日次待令。
又啓曰,藥房提調,持湯劑來待矣。傳曰,封入。
又啓曰,副校理林處鎭,修撰申綽,副修撰姜世綸在外,玉堂上下番俱空,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,竝卽牌招,以爲推移入直之地,何如?傳曰,允。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝卽牌招,以爲推移入直之地,何如?傳曰,允。
韓翼鎭啓曰,大司憲宋穉圭,掌令李奎鎭在外,執義李鶴秀,掌令閔升龍,持平李南翼·李遠翊牌不進,監察茶時之意,敢啓。傳曰,知道。
以執義李鶴秀,掌令閔升龍,持平李南翼·李遠翊,正言洪赫牌不進罷職傳旨,傳于韓翼鎭曰,只推。
以全羅監司金敎根狀啓,裁減災結加劃事及兵曹禁·御兩營納布,特許依前請,竝令廟堂稟處事,傳于韓翼鎭曰,所請依施事,分付。
尹羽烈,以奎章閣言啓曰,原任提學徐榮輔喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任提學徐榮輔喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
韓翼鎭,以兵曹言啓曰,宣傳官金守基,羽林衛將任百觀,五衛將沈豐祖·張彦極,俱以病難供職,呈狀乞遞,慶熙宮衛將白世鎭,除授在外,過限未上來,竝改差,何如?傳曰,允。
又以武臣堂上朔試射試官意啓曰,今日試射時,嘉善韓士元·李殷培,折衝黃處中·玄處德·李孟元·元善益·崔萬里·姜文得·金潤鶴·金宗兪,竝無緣不參,依承傳罷職,何如?傳曰,允。
又以義禁府言啓曰,因忠淸監司洪奭周査啓戶曹粘目內,群山僉使段,掌內漂出之敗船諸漢,初不究覈,徑先移送穀主官,恩津縣監柳仁根段,實監色之不爲騎船,中路代送,魯城縣監李宜春段,監色竝不領騎之罪,依道啓,竝令攸司稟處事,允下矣。群山僉使具載重,時在任所,依例發遣府書吏,交代後拿來,柳仁根·李宜春,俱在任所,發遣府羅將,竝拿來,何如?傳曰,待待命拿囚。
吏曹參判尹序東疏曰,伏以臣之見職,今已四箇月矣。徒竊華銜,有愧素餐,而兼以癃尫之狀,時月不同,閉門窮巷,一味涔涔,屢違政牌,自速慢命,旣不得陳力而就列,亦未嘗隨後而參席,每自循省,冞增罪戾。間値長僚之尋鄕,雖有一番之代斲,而對揚之責,尙矣難望,稱塞之道,猶未能爲,不言之中,安得無識者之竊笑耶?昏耗憒劣,實是通朝之共知,政注參佐,豈合如臣者久據?況當近日隆冬之候,素患貞疾,一倍添劇,遍體頑痰,隨處拘攣,行步拜起,俱覺艱難,房闥之間,便一籧篨。臣竊聞古之爲人臣者,不待伏於床笫,然後稱疾,不必廢其支體,然後辭官,以其心志已衰,筋力難强,則義當知止,不可貪榮,今臣所陳床笫之沈淹,旣多,支體之屈伸,亦妨,若又不思所以卸免之道,則是犯古人貪榮之戒。臣雖無似,寧有是也?且値京察隔月,銓職之一向虛縻,亦是臣惶懼之一端,玆將肝膈之懇,敢塵紸纊之聽。伏乞聖慈,特垂矜諒,亟遞臣職,以幸公私,千萬幸甚。臣無任云云。答曰,省疏具悉。卿其勿辭,調理行公。
水原留守林漢浩疏曰,伏以臣,備數於任使之末,伊來二十有五年,其本末長短,不待臣言之畢,而聖鑑已有所俯燭矣。地本單寒,才乏斗筲,而遭逢先朝,曲加陶甄,逮至嗣服,更蒙包荒,內外踐履,逾越涯分,裒然廁八座之班,而亦已有年,報蔑絲毫,職忝崇顯,感祝悚恧,未嘗一日安於中,今此居留新除,又及於臣身,臣聞命驚惶,莫知措躬之所矣。蓋此華城之爲地,介乎陸海之交,處乎畿輔之間,門屛於國都,項背於三南,此固表裏之要衝。伏況陵園象設,松柏密邇,衣冠月遊,陟降臨止,其事面之嚴且重,又如是矣。洪惟我先大王,審察形勝,相度陰陽,移奉園寢,開萬歲無彊之基,仍復景山遡澗,宮城則務爲鞏固,府庫則峙以餱糧,永垂我後人。物物罔非聖人之精力,事事罔非聖人之遺制,而夫何近年以來,屢經歉荒,昔之倉廩富有者,今皆枵然,昔之人民殷庶者,今皆蕭然,譬如將傾之廈,垂渴之泉,無以支其危而疏其源。若非才力誠力出於人者,實無所正其欹器,而今乃授之庸愚拙劣之姿,責之以葺理整頓之策,此身顚沛,固不足恤,而終至於僨誤國事,雖悔而莫及矣。且臣衰病日侵,神精日耗,觸事昏憒,隨處委靡,如此而將何以擔夯重任,以效一日之責乎?玆敢猥陳實狀,仰煩崇聽。伏乞聖慈,俯諒微衷,亟解見職,以安私分,以重公器焉。臣無任云云。答曰,省疏具悉。卿其勿辭察任。
京畿監司李魯益疏曰,伏以臣,特蒙恩由,淹病田廬,歲將及暮,久曠起居之班,恒切兢惶之忱,不圖今月初八日,伏奉除旨,以臣爲京畿觀察使,臣始焉惝怳,繼以震懍,不知所以自措也。夫藩臬之重,類非他官之可比。朱子曰,四海之利病,繫於斯民之休戚,斯民之休戚,繫於守令之賢否,而監司者,守令之綱也,朝廷者,監司之本也,蓋監司得其人,然後守令擧其職,斯民得其所,而監司之擇,在於朝廷,則其爲難愼,顧何如也?矧玆畿輔之重,又非他藩之比,標準於四方,屛衛於京師,上自陵園之奉,下至貢賦之常,莫不供給而支調,其爲責任,已非人人可辦,而不幸年來饑饉之餘,杼柚旣空,小民無所因極,府庫率匱,列邑徒擁虛簿,苟非平日才行,如漢儒所謂爲三輔儀表者,則不可以冒居而妄受也。顧臣才疎識淺,疾病沈痼,徒藉先臣之餘蔭,猥蒙朝家之謬擢,釋褐十數年,一無裨益,前後經歷,罔非踰濫,自知旣明,自量甚熟,庶幾跧伏松楸百里之地,國家有事,則蹶上途,以效身不自有之義,及其閒暇,則退與田夫野老,涵泳聖澤,優游至治,若將終年而沒世。此非臣敢慕退讓邁往之風也,知其才之不合於需用也,量其力之不堪於驅策也,雖使處之閒局漫職,猶懼其樣不入俗事難中窾,況此承流旬宣之地,黜陟澄淸之責哉?且臣曾未得一州縣,以試字牧之政,而一朝遽叨重寄,猝遇盤錯,叢脞齟齬,强所不能,則將未免操舟滄海之患,其不幾何而僨敗者,決矣。臣之狼狽,固所自分,朝家用人,豈不有違於朱子之旨意乎?伏願聖明,察臣愚悃,亟收新命,以重藩寄,以安微分,不勝幸甚。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
韓翼鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝卽牌招,以爲推移入直,何如?傳曰,允。
韓翼鎭啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李遠翊·李南翼,正言洪赫牌不進罷職傳旨,傳于韓翼鎭曰,只推。
以慶尙左水使李觀植狀啓,進上靑魚,趁未封進,惶恐待罪事,傳于尹羽烈曰,勿待罪事,回諭。
韓翼鎭,以訓鍊都監言啓曰,本局別將李馨秀,身病甚重,勢難察任,改差,何如?傳曰,允。
禁府啓目,恩津縣監柳仁根原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,沃溝縣監朴鳴和原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓。依允。又照目粘連,南部都事韓成履矣,本府議啓內,部屬之作挐犯科,身爲入直郞官,不能檢束之罪,在所難免。以此照律,罪笞四十收贖,附過還職,私罪奉敎依允爲旀,功減一等爲良如敎。
韓翼鎭,以義禁府言啓曰,保放罪人韓成履,還囚照律以入,而病勢一向未差,仍爲保放之意,敢啓。傳曰,知道。
尹羽烈,以司譯院都提調意啓曰,淸學訓長,卽官生訓誨之任,而今方有闕,以堂上譯官金權,差定,依例付祿,使之各別勸課,何如?傳曰,允。
上在昌德宮。停常參·經筵。
韓翼鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓翼鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹羽烈啓曰,藥房提調,持湯劑來待矣。傳曰,封入。
備忘記,京畿監司李魯益下直,長弓一張,長箭一部賜給。
尹羽烈啓曰,注書朴心壽,自鄕上來云,卽爲牌招入直,何如?傳曰,允。
韓翼鎭啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李遠翊·李南翼,正言洪赫牌不進罷職傳旨,傳于韓翼鎭曰,只推。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至多日,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝卽牌招,以爲推移入直,何如?傳曰,允。
以應敎趙民和,副應敎李墷,校理李允謙·金陽淳,副校理洪敬謨,修撰李鍾運,副修撰趙經鎭牌不進罷職傳旨,傳于尹羽烈曰,只推。
韓翼鎭啓曰,密符親納,例也,而前京畿監司金魯敬,所佩密符,使其褊裨替納。事甚未安,推考,何如?傳曰,允。
又啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
尹羽烈,以吏曹言啓曰,新除授襄陽府使趙琮鎭呈狀內,矣身素患痰癖之症,當寒危劇,時月之內,萬無起動赴任之望云。身病旣如是沈重,則不可遲待其差歇,罷黜,何如?傳曰,允。
韓翼鎭,以兵曹言啓曰,禁軍祿試射,未及畢試,日勢已暮,待明日更爲試取之意,敢啓。傳曰,知道。
禁府啓目粘連,向前朴鳴和亦,配囚逃失,現捉他官,其不善防守之罪,不可以未滿百日之限,有所容恕,以此照律,何如?判付啓。依允。又啓目粘連,向前柳仁根亦,領船監色,中路代騎,而穀主官不飭之罪,至登道啓,誠甚可駭,以此照律,何如?判付啓。依允。
注書朴心壽疏曰,伏以臣,久嬰貞疾,屛伏鄕里,一息綫續於床笫,萬念灰冷於榮塗,分甘廢棄,自量已審,不意玆者,堂后之除旨遽降,繼有馹召之命,臣誠惝怳踧踖,罔知攸措。欲偃息違命,則分義是懼,欲陳章控乞,則瀆擾是嫌,不計生死顚沛,惟思一肅恩命,粗伸叨謝之忱,迺者黽勉登程,扶舁寸進,倖免道斃,纔到京輦,而第緣觸冒風寒,諸症一倍陡劇。見方四肢癱瘓,百骸鑽刺,作一僵屍,奄奄垂盡,實無復起爲人之望,而以此病樣,殫冠束帶,重入脩門,其勢末由,殆古人所謂非神明棄之,乃疾病錮之也,臣情到此,其亦戚矣。且伏念,所帶職名,自是咫尺叨陪,左右記注,其責任之緊,非譬於閒漫之職,則雖使臣剛健猶人,一身便利,自顧空疎湔劣,固不敢承當,而已難容於物議之不協。況此癃廢之蹤,許久兜攬,一味逡巡,則職事之瘝曠姑舍,事面之苟且特甚,臣於是情迫勢蹙,不敢自已。若一日不遞,則病中添病,一日逋命,則罪上加罪,用是憂遑,餘喘莫保,玆敢不避猥越,略暴衷懇。伏乞聖慈,曲垂矜憐,亟賜刊削,俾安私分,以全微命,千萬幸甚。臣無任云云。省疏具悉。爾其勿辭,調理察職。
忠淸監司洪奭周疏曰,伏以臣,待罪藩臬,行將三考于玆矣,進不能宣上恩德,使斯民知豐登之樂,退又不能剔姦蠹杜侵欺,以少紓國計之急,恬嬉瘝素,一無猷爲。顧但以窮民無已之望,屢事干黷,殆若歲月以爲課,猥越之罪,臣實自知,卽伏見本道狀本之自備局覆奏蒙允者,前後災結之許劃,恰滿八千之數,得此於大農告匱之時,實是格外曠絶之澤。臣惟當與一方耘夫饁婦,北望攢祝,歌詠洪造,誠不容更有希冀,以自速冒濫之誅,至於各樣木邊,皆係軍需所重,而京儲垂竭之狀,實是中外之所共知,臣雖至愚,粗嘗聞共濟之義矣。苟使目下事勢,有可以一分强責,亦安敢曲循民情,而不卹公用之至重哉?第伏念,本道綿農之爲災,非可但以尋常歉荒言也。立苗之稀疎也,開花之零星也,顆房之爲風雨所腐落也,畢竟取收之百畝而無一也,此皆臣屢度啓牒之所已詳,今不待更爲贅陳,然此猶但以今年之災形,言耳。蓋自己·庚以來,穀旣屢歉,綿亦隨之,至經癸·甲之一大劫運,則閭里杼柚,蕩然無餘,其能留下種子,以待今年之播植者,固已尠矣。設使顆顆皆實,房房皆滿,猶不足以比諸常年之中熟,況其洳淤剝落,又若彼孔慘者乎?至若舊儲之日益竭乏,則昨年,旣甚於再昨年,今年,又甚於昨年,昨冬之猶能以弊衣敗絮,艱辛禦冬者,至今年則唯有赤立耳。臣於入秋已後,日接邑牒民訴,尙疑其有張皇過實之語,及晩秋行部之路,見登場棲畝之穀,在在可觀,而種綿之田,則枯莖腐房,一望慘目,數三殘花,僅如晨星,欲求一隴半畦之稍能成樣者,殆不可得,始爲之惻然而驚心。見今冬序已深,風雪栗烈,而耳目所及,絶少完膚,卽以納糴到官之民,見之,雖粗有蓋藏,不憚先輸者,視其衣則皆百結襤褸,呵凍之聲,殆不堪聞,竊惟聽卑之天,倘或垂察於此,則將有所不安於乙夜之寢矣。其又忍加之以鞭扑,迫之以追呼,而强督其所必不可得耶?民之大命,惟衣與食,有食無衣,其死等耳,顧今之懸鶉而呼寒者,皆往年呻吟之餘喘也,幸而不死於往年之饑,又將不免於今年之凍,言念其情,誠亦絶悲。矧彼軍保之民,尤是至窮之類,終歲服力,僅得甔石,八口生活,都仰于此,而目今一匹之木價,恰抵數斛之米直,如或於一家之中,有應數口之役者,則雖傾盡一年糊口之資,亦將不足以供其輸,臣竊恐其流散蕩析,相率而塡于溝壑,使公家徒失許多軍額,而終亦無補於絲毫之經費也。今聖明在上,懷保是先,蠲貸之政,恒出望外,下民無知,習以爲常,不知者,或憂其恩竭難繼,而識者之論,則咸以爲壽國脈而係人心,亶在乎此,今乃以挽近所未有之歉,而反不得蒙挽近所恒有之惠,則其爲抑鬱,當復如何?夫今年木價之比昨年,尤爲踊貴,萬口所傳,非可誣也,而昨年砲保則通一道,皆許三分一代錢,今年則只許之次邑四分一,昨年騎·步兵則皆許純錢,今年則只許折半。且以隣道之例,言之,則嶺南之七十餘邑,均蒙砲保之分數許代,而本道稍實二十五邑,則乃責以全納本色,畓穀之稍實,初無所與於綿農,則在彼偏苦之氓,尤安得免向隅之稱冤乎?今之議者,必將曰穀旣大登,民亦少康,雖行一切催督之政,不至如歉歲之難支云,而此又有不然者,今秋穡事,實不副名,較諸昨歲,猶且遠遜。但以禾稼之外,百物皆歉,窮民辦錢,更無他路,故甁罌之間,雖乏宿儲,場市之間,尙有餘粟,此所以驟聞市直,固無異於大有之歲,而細究實狀,反不免有病農之歎者也。且所謂稍實中右道若而邑,則元非産綿之土宜,惟當貿木於遠地,而穀賤如此,錢路尤艱,銖分加減,休戚懸絶,今若以名在稍實之故,反不得蒙一視之澤,則不但有違於綜核之政,實恐非我聖上視民如傷之本意也。臣以無似,任在分憂,凡係職事,義不容默,況於民命安危之關,人心離合之機,又豈敢徒懷嚴思,不悉陳於紸纊之下也?第以廊廟之議,旣以經用將竭,爲辭,則在臣分義,亦不敢盡申前請,而但於前年之例,一有所減,則臣雖重彼罪戾,萬無以承當了辦。伏乞聖慈,俯垂鑑諒,特賜裁處,仍治臣犯分屢瀆之辜,以安私分,千萬幸甚。臣無任云云。答曰,省疏具悉。事勢如此,各邑軍布代錢,依所請事,分付廟堂。
咸平縣監姜時煥疏曰,伏以臣,庸愚湔劣,最居人下,才乏寸長,識蔑管窺,可謂百執事無用,只是一棄物自分,不意誤恩遽降,委臣以百里之命,民人杜稷之責,簿書期會之事,雖粗閑少康之邑,固非如臣不才,所可堪承,而況玆咸平一縣,世所稱湖南之最弊邑,而非但一路之爲最,抑亦八域之所無也。雖僻在海隅,壤地褊小,在昔殷庶之時,民戶爲七千五十二戶,田結爲六千五百六十七結,各色軍保爲六千九十八名,而各穀還摠,則只數萬餘石而已,民無餘丁,地無遺利,可謂湖右之饒邑。歲自己巳·庚午,六年荐歉,至若甲·乙大凶,振古所無,一境之闔沒流亡,殆十之八九,而村里在在空虛,田野年年荒廢,目下三政之弊,幾至無邑之境,臣待罪以來,隨事躬執,不敢委諸吏手,細加査櫛,則軍案也,稅案也,還案也,渾是烏有之一部鬼錄,而自癸酉至丙子,當納之軍錢·稅穀,或有折半僅納者,或有全數不納者,原其爲弊,專由於無民二字。見存民戶,只二千九百九十一戶,而逃故闕額,爲三千五百三十六名,實結中田畓陳結,合爲一千六百九十九結九十負,而畓結爲七百四十三結六十六負,田結爲九百五十六結二十四負之中,無主陳田結,爲五百二結三十一負,舊還各穀仍停,爲一萬七千三十二石。昨年當捧,爲四萬九千九百十八石,而未捧,爲四萬七千九百三石之中,吏奴流逋,爲一萬四千六百九十六石,流亡戶之指徵無處者,爲一萬七千六百六十二石,蓋以七千餘石時所有之各摠,到今人亡村空之後,軍摠結摠則依舊自在,還摠則耗上生耗,逐年添簿,比舊摠,今至倍蓰矣。以言乎軍保,則六千名軍額,雖逐戶疤丁,計口充額,固無奈何,而今此二千九百餘戶之中,除却吏戶·班戶及諸般應頉,則所謂民戶,不滿千戶,而其所元定之役,無非疊役之民,至若逃故之代定塡額,錢布之趁限準納,其所謂無麪之不托矣。以言乎結役,則通一邑陳廢之結,不啻田多畓少,而陳田給災,初不擧論,如干劃下之災,只爲分俵於未移畓結而已,則就其中有主陳結,雖患白地之徵稅,尙有可徵之處,唉彼流亡而無主者,全村俱空,而一望長谷,鞠爲茂草,闔族皆沒,而靑山枯骨,名在稅案,無戶而有戶,無民而有結,則以其隣族洞里之無處可徵,付之無可奈何之科,而年年稅納,抛置一邊矣。以言乎還穀,則穀摠之多,幾乎甲於道內,而己·庚以後,逐年虛勘,民無可分之還,倉無可留之穀,厥惟久矣,於是乎吏緣爲奸,惟意偸弄,多則千有餘石,小則五六百石,而法意之蕩然寒心,寧欲無言。況今積逋之吏奴,物故居多,民間之還戶,流亡過半,蔽一言曰莫可矯救,而幾萬幾千之曰分,曰留,只是紙上空簿,則蓋此咸平一邑,直謂之無還,可也。以若十室斗邑,千弊百瘼,叢萃蝟集,不可謂有官無邑,而特以名號之尙存,京師則按例而關督,各營則依舊而責納,各樣上納之愆期,拖至於二年三年,則前後守土之臣,次第勘罷,而吏鄕之推治刑囚,便作月課,凡所以出於軍·出於結·出於還者,無不隣徵·族徵·面徵·里徵。其所謂隣族也,面里也,無非鰥寡孤獨至窮無依之民,而鞭扑爲事,鼎釜無餘,蔀屋怨咨之聲,道路呼號之狀,有非仁人君子之所可忍視,而足可以上干天和矣。蓋其景色之慘矜,殆甚於兵革之蕩殘,而無一奠安之策,只有剝割之政,哀此孑遺之民,其將幾何而盡散無餘耶?今年年事稍登,新舊竝督,則民勢倒懸,而去而益甚,而了無樂生之意,還有怨豐之言,民情到此,吁亦慼矣,目前之當納,尙患龜背之索毛,則年久之停退,其可雪上之加霜乎?大抵有民然後,有邑,有邑然後,方可以有軍有結有稅有糴,而與其徒擁虛簿,民卒盡劉,曷若減所當減,寧失於民,而姑俟其生養安集,漸次復舊之爲愈哉?臣嘗讀論語有若之言曰,百姓足,君孰與不足,百姓不足,君孰與足?旨哉言乎,此乃大易所謂損上益下曰益之義,而事到極處,常法不可膠守,得失未暇較辨,臣敢冒死而仰請焉。上所陳流亡還穀之指徵無處者及舊還身布之各年停退者,特施曠蕩之典,還穀中流逋未捧,勿爲備耗,限七八年排年分捧,而隨其所捧,移送他邑,俾無民少穀多之患。且其限年收殺之前,京營門作錢,勿爲分定,以紓民力,專意收捧,田結之陳廢者,一依畓結例,年分給災,而勸民墾耕,隨起執結,京衙門上番正軍,雖不敢仰請變通,而若其納布納米之類,量宜權減,待年還額,他邑之移來者,還送本邑,各營各鎭堡除番名色,姑爲裁減。戶籍則一從實摠磨勘,以除虛戶,以蠲民力,而迨此九空餘民之尙有一室,渙發慰諭之德音,夬施蠲恤之特惠,則荷擔者,尙可奠接,逃散者,或可還集,而苟或失今不圖,民盡邑空,則雖盡數蠲減,何補之有哉?臣亦嘗隨行於侍從之後,國計哀痛,非不尋常憂歎,而時値艱虞,職忝芻牧,坐視幾百生靈塗炭之命,而怵畏囁嚅,不思拯救,則是亦臣辜恩負國之罪也。事急不容徐步,心痛不能緩聲,而若其民情之切慘切矜,事勢之至艱至難,猶不敢細細枚陳,仰瀆崇聽。伏願聖慈,推赤子若保之仁,哀父母孔邇之情,將臣所陳諸條,下詢廟堂,爛加商確,劃卽稟處,俾此一境焚溺之民,獲蒙再造拯濟之澤,則咸民之幸,微臣之榮也。臣無任云云。省疏具悉。疏辭令廟堂稟處。
敎京畿監司李魯益書。王若曰,布政一路,國家所以重藩維,宣力四方,人臣所以盡職分。非其材不可虛授,非惟良無與共釐。矧邦畿維民所止,顧是任得人尤難。冠蓋相望,舟車相通。八路咽呃,稯秸之貢,魚鹽之賦,三輔股肱。宋兩京之居留是兼,戒綢繆於陰雨,漢五陵之拱護爲重,敬灑掃於春秋。土瘠役煩,自昔日而凋弊實最,歲飢民竭,在近年而懷保益艱。惟卿,珪璋令姿,簪纓華胄,器量沈深,儀範淸雅。蔚然故家遺風,操履恬約,文華暢贍,允矣賢相肖胤。由蔭路而釋褐,儲望厥惟久焉,置奎署而掌綸,注眷亦旣隆矣。持身殆若寒素,罕榮塗之交遊,絶口不設雌黃,貴平日之謹愼。存君子霽潦之戒,不憚望望然去于于然來,慕古人江湖之娛,未嘗汲汲於得戚戚於失。卿雖欲優閒自適,予則軫盤錯試才。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守·巡察使,卿其勉恢令圖,祗服寵命。下車勵澄淸之政,貪墨者皆可斂持,搴帷著激昂之譽,貞白則何待加勉?懷仁宣德之道,無以秋稔而少弛,蘇殘祛瘼之方,先自冬課而伊始。自餘裁稟,厥有典章。棨纛仗承流之威,明日冀州刺史,冠冕隨起居之列,依舊西淸仙僚。故玆敎示,想宜知悉。知製敎李鶴秀製進。
上在昌德宮。停常參·經筵。
藥房都提調韓用龜,提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,〈何如〉?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
朴宗薰啓曰,藥房三提調,持湯劑來待矣。傳曰,封入。
傳于韓翼鎭曰,大臣·備局堂上引見。
尹羽烈啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李南翼·李遠翊,正言洪赫牌不進罷職傳旨,傳于尹羽烈曰,只推。
李箕淵啓曰,玉堂上下番俱空,已至多日,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝更牌招,以爲推移入直,何如?傳曰,允。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于李箕淵曰,只推。
以慶尙監司李存秀狀啓,巨濟府島配罪人李魯春物故,而該府使具錫朋,法外檢驗,萬萬可駭。爲先罷黜,其罪狀令攸司稟處事,傳于李箕淵曰,令該曹口傳差出,催促下送。
韓翼鎭,以兵曹言啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
韓翼鎭,以都摠府言啓曰,副摠管金益彬,以文臣朔試射試官,慕華館晝仕出去之意,敢啓。傳曰,知道。
丙子十一月二十日辰時,上御熙政堂。藥房入診,大臣·備局堂上引見入侍時,都提調韓用龜,提調金蓍根,副提調朴宗薰,記事官趙雲從,別兼春秋鄭基善·金道喜,直提學金履喬,同副承旨韓翼鎭,假注書李憲兢,事變假注書李升坤,右議政金思穆,兼廣州留守沈象奎,行戶曹判書朴宗慶,行兵曹判書朴崙壽,行吏曹判書金履陽,左參贊李好敏,工曹判書韓用鐸,行大護軍韓致應,訓鍊院都正李溏,韓陵君李海愚,戶曹參判趙鐘永,禮曹參判金履載以次進伏,醫官吳千根·秦東秀·卞之錞·李彦厚·劉賢基·李命運,以次進伏楹外訖。用龜曰,寒事一直不解,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,殿·宮氣候一樣矣。仍命醫官入診。上曰,卞之錞·李彦厚置之。千根·東秀·命運,以次入診,退伏奏曰,脈候左右三部調均矣。上命藥房先退,履喬·雲從·千根·東秀·之錞·彦厚·賢基·命運等退出。上曰,次對爲之。用龜曰,卽見咸鏡監司李羲甲南兵使徐春輔狀啓,則枚擧長津府使李儒燁牒呈,以爲,本府十里許,有蘆灘烽燧,自起自滅,初無內外相準處,置之無益,邑站撥所,卽不可無者,而尙未設置,邊報因此稽滯。今若罷無關之烽,設有用之撥,以烽將之料米,移給撥將,而撥軍之糧米與雇價,依三水罷鎭設撥之例,就別害罷鎭將料米中,除出如干石移給,則事甚兩便,請令廟堂稟處矣。蘆灘烽燧,便同虛設,長津邑撥,事屬緊務,撤彼設此,實合通變之宜,糧料區劃,且有三水已例,依狀請許施,何如?上曰,依爲之。出擧條用龜曰,頃於南城城廨修補時,物力不足者,因該留守所報,留庫木三十七同,許令取用,而此是御覽會計案所載者,分付守臣,依例會減,何如?上曰,依爲之。出擧條用龜曰,頃以迎華驛馬,限三年勿爲使用於京役之意,筵奏分付矣,卽見京畿前監司金魯敬啓本,則以爲,道內各驛,近益凋弊,凡有公役,馬政極艱,園所三年內各項他役,則勿爲出用,至於陵幸及使行,依前入把事,請令廟堂稟旨分付矣。駭驛獨當園所三年內進排之役,故爲其紓力,雖令勿編於京役,而至若陵幸與使行之入把,係是道內通同之役,道臣狀辭又如此,依所請施行,何如?上曰,依爲之。出擧條用龜曰,忠淸·全羅兩道儒生·幼學李度正等上疏批旨,有廟堂稟處之命矣,取見其疏本,則備陳故忠憲公尹烇節義之實,仍請鄕祠賜額之典矣。扶倫常於昏濁之世,判熊魚於翻覆之際,直節大義,永有辭於後世,諸先正闡揚之文,有足徵信,列聖朝酬報之典,無復餘憾,今此鄕祠宣額之請,雖出士林之公議,先朝丁未,因大臣筵奏,有疊享處賜額,該曹勿爲覆啓之敎矣。江都忠烈祠,卽殉節諸臣俎豆之所,而忠憲竝享其中,今又宣額於鄕祠,則乃是疊享,置之,何如?上曰,依爲之。出擧條用龜曰,忠淸道儒生·幼學鄭萬采等上疏批旨,有廟堂稟處之命矣,取見其疏本,則備陳故副提學李惟弘貞忠直節之實,仍請贈爵贈諡之典矣。年前以贈爵則令吏曹稟處,贈諡則令禮曹稟處之意,筵奏定式矣,此亦分付吏·禮曹,使之稟處,何如?上曰,依爲之。出擧條用龜曰,卽見戶曹草記,則以爲,稅穀之故敗·愆期·氷泊等許多奸弊,每在於舟橋司執籌之船,若不及今變通,明年必甚於今年,誠非細憂,令廟堂稟處,爲辭矣。稅穀臭載,多在於執籌之船,蓋其留泊等待,每愆裝載之期,故監色船漢輩,乘機作奸,罔有紀極,而其所藉口,輒曰晩裝,今此該曹變通之請,惟在執籌之罷,參以事勢,誠得矯救之宜。依曹啓施行,而如是之後,舟橋一事,似不無掣礙之端,此則令舟橋堂上及戶·工判,更爲爛商,從長稟處,何如?上曰,依爲之。出擧條上曰,大臣就座,諸宰次第奏事。象奎曰,本府己巳·庚午·甲戌賑民當納身布代錢,許令停退者,合爲三千二百十一兩九錢二分,此旣軍民當納之錢,又係將士支放之需,則不可一向抛置,故各別査櫛,刻期嚴督,今春以後所捧,二千七百八十九兩七錢五分,未捧爲四百二十二兩一錢七分,而此則皆是流絶戶之指徵無處者也。今若必欲準捧,雖徵隣徵族,隣或不明,族亦無存,徒致繹騷,決難取辦,公納雖甚緊重,民情最宜軫慮,上項未捧錢四百二十二兩零,特許蕩減,使此無告之窮民,咸知曠絶之惠澤,恐合事宜,故敢此仰達矣。上曰,依爲之。出擧條宗慶曰,本曹各樣稅納,孰非惟正之供,而事體至爲嚴重,多有過限不納,前後關飭,不啻申複,至有草記行會之擧矣。一向玩愒,拖至深冬,而有未收及全不納之邑,揆以法意,萬萬可駭。其中木錢未收邑,則姑待晦間,終不來納,則令政院直捧現告,以爲拿問嚴處,而至於務安稅米·太全不納,今已氷塞,不可以過限言,當該邑倅,令該府拿問處之,何如?上曰,依爲之。出擧條宗慶曰,今番鑄錢,爲其貿米補縮之地,而至於錢邊所需,亦多不足,他無推移之道,惟有一事之可以變通,而無礙於事面者,蓋禁·御兩營鄕軍停番竝資保需用者也。此事在前,亦或有行之之時,然此不過近而六七朔,遠而一周年,有名無實,而且訓局軍許久助番,其勢末由,今若依癸丑例,禁·御兩營上番軍,每哨各除二十七名竝資保,限十五年收布取用,而動駕時陪衛及巡邏等節,兩營無異。至於禁營,則有內入直軍爲一百名,而上番四哨中停番,則入直排比,誠有不足之慮,無料待年軍中,限五六十名,依守門軍例,別給料米衣資,使之推移於外營番次,而與該營將臣,有所商議,故敢此仰達,竝下詢大臣及兩營將臣處之,何如?上曰,大臣·將臣之意,何如?用龜曰,今此減番之論,卽先朝華城役事時已行之例也。雖一二名減番,可除該邑之弊,而論以軍制,別無疎虞之端。且不爲厲民,而無中生財之道,莫過於此,恐不必持難矣,然而係是軍制,下詢於兵判及諸將臣而處之,似好矣。思穆曰,臣於閤外,略聞其槪,而與左相之意,無異同矣。崙壽曰,減額與全數停番,有異,臣亦無別見矣。海愚曰,減番收布,事極難愼,而戶曹判書所奏,旣出於不得已,則營門事勢,亦有目下變通,然後可以推移排比,番巡不足之數,以待年軍,限六十名,給料使役,其接濟之道,往復該曹,以除番錢中,量宜拮据之意,已有所相議,更無他見矣。溏曰,番上正軍之減番收布,揆以戎政,決不敢容易議到,而今聞戶曹判書所奏,則經費匱乏,國計罔涯,他無着手,至及於此,可想其萬不獲已,而且有癸丑已例,則到今事勢,似不可膠守經常,至於番巡之不足,兩營少無異同,待年軍·衣料等節,依禁營例,一體施行,似好矣。上曰,依爲之。出擧條宗慶曰,俄者大臣,以舟橋司變通事,有所仰達,而請令戶·工判稟處矣,臣曹已有所草記,別無他見之更達者矣。崙壽曰,每都政,新資五窠,例爲差出,而今番都政,營將·中軍,姑無準二十朔者,雖未滿朔,依例推移內遷,何如?上曰,依爲之。出擧條崙壽曰,軍布上納,法意甚重,京司申飭兵營,兵營則知委列邑,而向日筵稟行會之後,尙多有未納處,擧行之稽忽,經用之苟艱,俱極寒心,此不可無警。不飭之該帥臣,爲先從重推考,使之董督,刻期上納,而至於京畿楊州·陽城·砥平·竹山·陽智·朔寧等六邑價布,俱是壬申·癸酉·甲戌當納條,而諉之以已納,尙此不納,故査實則各邑色吏輩與曹隷,符同幻弄,自外私相與受,故曹隷移送捕廳,而蓋價布上納之法,輸納曹內,竝受着署之堂郞印跡,考還營門,例也,而不此之爲,曰已上納者,極爲駭然。爲先申飭,限以臘月內畢納,而又復拒納,則自臣曹草記請勘,以杜後弊,似好,故敢此仰達矣。上曰,依爲之。出擧條用龜曰,恩津·魯城兩邑稅穀所載船隻,致敗於庇仁烟島,而空船與船格,漂到於湖南之群山前洋,故湖西道臣,以該僉使之不爲究覈鉤拯,移送穀主官,請令攸司稟處矣。雖是該鎭掌內,旣非臭載之處,則安有究覈鉤拯之可論乎?然而道啓旣如此,更令兩道道臣,詳覈事情,據實登聞後,令該府稟處,何如?上曰,依爲之。出擧條用龜曰,群山僉使事,旣令詳覈後稟處矣,姑勿出代,似宜矣。上可之。上曰,注書,誰也?賤臣起伏奏曰,假注書臣李憲兢矣。上曰,事變注書,誰也?升坤奏曰,事變假注書臣李升坤矣。翼鎭曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命承史就座,翼鎭等皆就座。上曰,注書之年,幾何?賤臣起伏奏曰,三十三矣。上曰,注書之近族,爲誰?賤臣起伏奏曰,臣之近族,今無顯著可稱者矣。上命大臣·諸宰先退,又命退,承史以次退出。
上在昌德宮。停常參·經筵。
李箕淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹羽烈啓曰,藥房提調持湯劑來待矣。傳曰,封入。
又啓曰,玉堂上下番俱空,已至多日,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝更牌招,以爲推移入直之地,何如?傳曰,允。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于尹羽烈曰,只推。
韓翼鎭啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李遠翊·李南翼,正言洪赫牌不進罷職傳旨,傳于韓翼鎭曰,只推。
傳于李箕淵曰,都承旨外竝許遞,前望單子入之,待下批牌招察任。
承旨前望單子入之,李翼晉·韓義運·任厚常·金魯應·李愚在落點。
李箕淵啓曰,新除授承旨李翼晉,年限已過,何以爲之?敢稟。傳曰,許遞,前望單子入之。
承旨前望單子入之,李鼎秉落點。
吏曹口傳政事,以徐敬輔爲巨濟府使。
韓義運,以兵曹言啓曰,今十一月二十一日,武臣賓廳講書時,都摠府經歷柳信儉·李恩植,戶曹佐郞鄭海柱,宣傳官李元緖,通鑑第一卷不通,依定式竝推考警責,何如?傳曰,允。
又以義禁府言啓曰,慶尙監司李存秀狀啓內,巨濟府使具錫朋,爲先罷黜,其罪狀令攸司稟處事,啓下矣。具錫朋,時在任所,依例發遣府羅將,交代後拿來,何如?傳曰,待待命拿囚。
禁府啓目,魯城縣監李宜春原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,庇仁縣監成元柱原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,沃溝縣監朴鳴和矣,本府議啓內,配囚逃失,現捉他官,其不善防守之罪,不可以未滿百日之限,有所容恕。以此照律,罪笞四十收贖,附過還職,私罪奉敎依允。又照目粘連,恩津縣監柳仁根矣,本府議啓內,領船監色,中路代騎,而穀主官不飭之罪,至登道啓,誠甚可駭。以此照律,罪笞五十收贖,解見任別敍,私罪奉敎依允爲旀,功減一等爲良如敎。
慶尙監司金魯敬疏曰,伏以臣於本月初八日,伏奉嶺藩移除之命,臣且惶且愧,不知措躬之所也。噫,嶠南一路,素稱我東雄藩,責任之大,最於他路,蓋其山海包絡,民物殷盛,千餘里之圓幅周遭,七十所之名都錯列,鄒·魯之絃誦,海岱之絲漆,水陸關防之重,轉漕飛輓之勞,國家之倚重在此,財賦之取辦在此,其俗則樸魯,其務則繁劇,雖往昔盛際名碩之來旬者,莫不以難治稱焉。近年以來,因之以饑饉,加之以疾疫,流亡略盡而村閭虛矣,田野多荒而杼柚空矣,法綱不張,則吏奸日滋於舞弄,淳風未回,則民勢日困於剝割,廩庾乏公私之蓄,郡邑無牽補之望,膏肓之瘼,不可毛擧。苟非才足以彌綸巨細,威足以彈壓遠邇,望實俱隆於當世者,莫宜居之,譬則千間廣廈,震剝於風雨之餘,萬斛龍驤,漂蕩於波濤之中,棟宇將崩,衣袽莫備,則顚覆之憂,匪朝伊夕。惟有定制之良匠,副手之梢工,運其繩墨之妙,盡其棙柁之神,然後可以成苟完之功,免臭載之患矣,乃殿下以若重寄,遽畀於如臣無能者,臣未敢知,奚取於臣而有此誤恩也?臣本文質無當,才具素乏,忝按畿輔,亦已踰歲,竭力於凋弊之局,疲神於鞅掌之務,竊願效涓埃之報,而奈此心手相違,措處無術,重以疾病沈淹,神精耗謝,簿書期會之末,或多遺忘,幽明黜陟之間,無以綜察。夙夜懍惕,惟大何是俟,瘝溺之罪未勘,遷除之恩先下,在臣身則非不榮矣,其奈玷聖簡而僨國事,何哉?嶺臬之於畿輔,大小難易,固不相侔,蔑效於小易,而能堪於大且難者,理所必無,卽其利害,分數較然,上旣無難而授之,臣亦恬然而因有駑馬昧任重之難,鉛刀强再割之用,臣之狼貝,卽所自知,彼一路孑遺之民,而復何辜?臣雖不肖,不敢爲飾辭之讓,重自陷於不誠之科也,量力揆分,承膺無路,玆敢披瀝肝膈,仰煩崇聽。伏乞天地父母,俯垂鑑諒,特賜鐫改,以重一方之民命,以安一己之私分,不勝大願。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
夜五更,月暈。
韓義運,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,注書朴心壽,由限已過,卽爲牌招入直,何如?傳曰,允。
朴宗薰啓曰,藥房副提調,持湯劑來待矣。傳曰,封入。
韓義運啓曰,新除授同副承旨李鼎秉,時在慶尙道慶州地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,李止淵落點。
注書趙雲從病,代以尹正鎭爲假注書。
韓義運啓曰,假注書尹正鎭,時無職名,令該曹依例付軍職,冠帶常仕,何如?傳曰,允。
以左副承旨金魯應牌不進罷職傳旨,傳于任厚常曰,只推。
以同副承旨李止淵牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝更牌招,以爲推移入直之地,何如?傳曰,允。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于任厚常曰,只推。
以注書朴心壽牌不進罷職傳旨,傳于李愚在曰,只推。
韓義運啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李遠翊·李南翼,獻納任天常,正言洪赫牌不進罷職傳旨,傳于韓義運曰,只推。
以京畿監司李魯益狀啓,高陽郡守洪世周,到界公狀,不爲來呈,體統所在,不可仍置,不得已罷黜事,傳于任厚常曰,瓜近府使內遷,其代口傳差出,竝催促下送。
兵曹口傳政事,副司果單金明鎭。
吏曹口傳政事,以洪世周爲善山府使。
以善山府使望筒,傳于任厚常曰,高陽郡守未差之代,令該曹口傳差出,催促下送。
李愚在,以戶曹言啓曰,禁·御兩營鄕軍四哨中,每哨各二十七名,依癸丑年例減番收布事,筵稟蒙允矣。自該營草記定奪,知委各該道·帥臣,而收布一款,自各該邑,一遵戊辰中哨除番節目,自明年施行之意,分付,至於無料軍接濟之方,該營事勢,不可不念。減番收布外減番軍京營接濟米布錢,竝勿擧論,以此取用,而元收布,則限歲前,自各該營,移送本曹之意,一體分付,何如?傳曰,允。
韓義運,以備邊司言啓曰,卽見京畿前監司金魯敬狀啓,則以爲,去辛亥常賑租二千石,移作永陵陵還,凡係陵役,以此穀取耗需用,而辛亥以後,會減無節,犯用元穀,元穀不足,至於加下者,今爲五十餘石。陵還設置,本意嚴重,而無難犯用,循例磨勘,又不思據實論報者,揆以法意,萬萬駭然,元穀犯用之前後坡州牧使,不可無罪,而本穀旣乏,及今變通,在所不已,請令廟堂稟處矣。蓋此陵還之設置本意,至爲嚴重,典守會下之節,尤當十倍敬愼,而設施未多年,元穀旣歸於割盡,加下又至於登聞,言念事體,極爲驚駭。犯用元數,始自戊辰,戊辰以後,循例磨勘,襲謬不報之該牧使,竝捧現告,令該府拿問處之,加下則以該邑所在常賑穀,卽爲移報。本穀則所當更爲備置,而設使措劃如數,用下旣無恒式,則亦不無依前濫費未久消盡之慮,此後本陵需用,一依諸陵寢進排之例,自戶曹會減之意,定式施行,何如?傳曰,允。
又以備邊司言啓曰,卽見黃海監司李勉昇所報,則枚擧豐川府使李鼎會牒呈,以爲,本府還穀中稷唐,元非土宜之穀,年年換納,名存實無,各衙門會付皮雜穀三千七百九十石零,依準折式,換作小米,且許沙鎭在於本邑,而鎭還中皮雜穀爲一千三百九十六石零,此亦一體變通,換作小米,則可除邑鎭民弊,爲辭矣。該邑稷唐,本非土産,遠貿隣境,旣貽還民之勞費,換納他種,又致穀簿之紊亂,且如斗之邑,竝計鎭還皮雜穀名色,至於半萬包,爲弊滋多。誠如報辭,許令換作小米,準本摠而除民弊,允合事宜,依所請施行之意,分付,何如?傳曰,允。
又以訓鍊都監言啓曰,本局別將安橚,身病甚重,勢難察任,改差,何如?傳曰,允。
李愚在,以宣惠廳言啓曰,各樣上納,皆有期限,而至於惟正之供,所重,何如?今日之爲守宰者,苟或念到於國計,則竭力盡誠,自是職分內事,而當此大登之歲,稅納各穀,或値中路氷泊,或有初不裝發之邑,各道未收,洽爲萬餘包之多,此莫非奸鄕猾吏恣意舞弄,守令專事姑息,而甚者憑藉行不法之事,致此狼狽,言念紀綱,萬萬寒心。此而置之,後弊難言,京畿之通津,湖南之羅州·咸平·務安·康津,湖西之洪陽·舒川·公州,海西之延安九邑守令,竝令該府拿問處之,常時不能嚴飭之失,在所難免,四道道臣推考,何如?傳曰,允。
韓義運,以義禁府言啓曰,務安縣監南秉寬,令該府拿問處之事,傳旨啓下矣。南秉寬,時在任所,依例發遣府羅將,拿來,何如?傳曰,待待命拿囚。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗薰啓曰,左副承旨金魯應,同副承旨李止淵,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
任厚常啓曰,玉堂上下番俱空,已至多日,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝卽牌招,推移入直之地,何如?傳曰,允。
以同副承旨李止淵牌不進罷職傳旨,傳于朴宗薰曰,只推。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于任厚常曰,只推。
韓義運啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李遠翊·李南翼,獻納任天常,正言洪赫牌不進罷職傳旨,傳于韓義運曰,只推。
任厚常,以侍講院言啓曰,再明日賓客相見禮時,宮官當爲全數進參,而兼弼善洪大浩受由在外,無以備員。令政院稟旨變通,何如?傳曰,允。
任厚常啓曰,因侍講院草記,再明日賓客相見禮時,宮官當爲全數進參,而兼弼善洪大浩受由在外,無以備員,令政院稟旨變通事,允下矣。合有變通之道,何以爲之?敢稟。傳曰,許遞,前望單子入之。
兼弼善前望單子入之,李東煥落點。
吏曹口傳政事,以朴榮壽爲高陽郡守。
以高陽郡守望單子,傳于朴宗薰曰,守令未差之代,令該曹口傳差出,催促下送。
吏曹口傳政事,以金在熊爲昌平縣令。
韓義運,以兵曹言啓曰,僉知中樞府事洪光一,除授在外,過限未上來,內禁衛將尹郁烈,五衛將鄭益行·金達行,慶熙宮衛將尹任圭,俱以身病猝重,勢難供職,呈狀乞遞,竝改差,何如?傳曰,允。
又以禁衛營言啓曰,因戶曹判書朴宗慶所啓,禁·御兩營上番軍,每哨各除二十七名,限十五年,竝資保收布取用事,命下矣。六道所在本營鄕軍一百哨,每哨各減二十七名,竝資保收布上送,而四哨之制,依前仍置,每哨以九十七名,磨鍊上番之意,各道監·兵使處分付,何如?傳曰,允。
又以御營廳言啓曰,因戶曹判書朴宗慶所啓,禁·御兩營上番軍,每哨各除二十七名,限十五年,竝資保收布取用事,允下矣。六道所在本廳鄕軍一百哨,自明年至十五年,復番間,每哨各減二十七名,竝資保收布上送,而四哨之制,依前仍置,每哨以九十八名,磨鍊上番之意,各道監·兵使處分付,何如?傳曰,允。
禁府啓目粘連,向前李宜春亦,百包稅太,雖曰附載於他邑之船是白乎乃,定送之色吏,中路徑還,不可以追後更送,有所參恕,以此照律,何如?判付啓。依允。又啓目粘連,向前成元柱亦,稅船過境,無弊護送,而數日之後,遇風還漂是白乎乃,臭載旣在掌內,揆以法意,不可無罪,以此照律,何如?判付啓。依允。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗薰啓曰,同副承旨李止淵,今日不爲仕進,卽爲牌招,何如?傳曰,允。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
備忘記,水原留守林漢浩下直,長弓一張,長箭一部賜給。
朴宗薰啓曰,假注書李憲兢,晩時仕進,不及於廳坐之時,事甚駭然。所當重勘,而本院請推之外,無他可施之罰,何以爲之?敢稟。傳曰,從重推考。
任厚常啓曰,玉堂上下番俱空,已至多日,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝更牌招,以爲推移入直之地,何如?傳曰,允。
韓義運啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李遠翊·李南翼,獻納任天常,正言洪赫牌不進罷職傳旨,傳于韓義運曰,只推。
以同副承旨李止淵牌不進罷職傳旨,傳于李愚在曰,只推。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于任厚常曰,只推。
任厚常,以侍講院言啓曰,新除授兼弼善李東煥,謂有身病,不爲出肅。卽爲牌招,以爲相見禮進參,而時無職名,令該曹口傳付軍職,何如?傳曰,允。
兵曹口傳政事,副司果單李東煥。
以兼弼善李東煥牌不進罷職傳旨,傳于任厚常曰,只推。
韓義運,以兵曹言啓曰,今月二十七日,二羽禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以韓根馨爲羽林將。
韓義運,以禁衛營言啓曰,本營騎士將金達鍊,身病猝重,勢難察任,改差,何如?傳曰,允。
敎水原留守林漢浩書。王若曰,地是漢西京,瞻依體貌,自有所重,職則周東郊,保釐老成,最難其人。玆撤九棘之崇班,庸煩一府之重寄。眷華城拱護之地,卽寧考志事所存。盤泰卜萬年之基,一草一木,罔非遺澤,管轄控三路之隘,某山某水,皆經睿籌。城池樓櫓之大設施,遂成都護府節制,兵農儒武之所勸課,幾多造化中陶甄。況靈兆繼卜仙陵,而孺慕常在玆土。地理非比尋常,園寢之岡麓密邇,天威不違咫尺,華殿之簾帷邃嚴。每瞻仙蹕之所駐,小子當作何懷?尙說遺澤之均霑,父老至今流涕。顧斯任在所必愼,當是時疇咨若予。惟卿,詩禮故家,文雅本色。飭躬則貞白自守,每見有端凝之容,處事則繩墨不踰,未嘗近紛華之具。歷兩朝而夷險一節,吉人福祿是宜,自三銓而推躋九卿,平生恬約自持。專對風憲之無適不可,績庸難以悉擧,郡邑藩屛之所在爲治,望實從而益隆。玆授卿以水原府留守兼摠理使,卿其祗服寵命,克恢令圖。自律以簡儉公淸,卽卿所長,治道之振發剛克,亦予所期。如欲追先而報今,尤合此地之坐鎭,莫曰重內而輕外,何難庶務之臥治?自餘稟裁,厥有彝憲。喬陵之歲月屢更,體予慕羹墻之思,江漢之裘帶自優,殫卿壯銷鑰之任。故玆敎示,想宜知悉。知製敎李允謙製進。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
韓義運,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗薰啓曰,同副承旨李止淵,今日不爲仕進,卽爲牌招,何如?傳曰,允。
韓義運啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝更牌招,以爲推移入直之地,何如?傳曰,允。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于朴宗薰曰,只推。
韓義運啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李遠翊·李南翼,獻納任天常,正言洪赫牌不進罷職傳旨,傳于韓義運曰,只推。
以同副承旨李止淵牌不進罷職傳旨,傳于李愚在曰,只推。
以統長金道亮手本,武藝別監金今龍,爛熳泥醉,行身不謹,如此之類,不可置之於宿衛重地。爲先除下,其罪狀,令攸司科治事,傳于韓義運曰,如此輩,不可尋常處之,令訓將嚴棍後,移送秋曹,各別重繩,以杜後弊。
李愚在,以戶曹言啓曰,永陵修改物力還穀,盡犯元數,今至加下,更不措劃,此後需用,一依諸陵寢例,令戶曹會減事,廟堂草記允下矣。日後修改之需,當依定奪擧行,而當初劃給二千石元還,取耗需用,必有斟量,自辛亥至戊辰,殆近二十年,旣無不足之弊,則戊辰之於今年,不過九年,犯用元穀二千石,而反有加用乎?査實釐正,在所不已,戊辰以後各年用下數爻,一一區別,修報本曹,以爲査處之地事,分付該道道臣,何如?傳曰,允。
韓義運,以都摠府言啓曰,副摠管金益彬,以騎兵點考坐起事,外兵曹晝仕出去之意,敢啓。傳曰,知道。
又以義禁府言啓曰,羅州牧使洪秉周,咸平縣監姜時煥,務安縣監南秉寬,康津縣監任文白,洪陽縣監韓永逵,公州判官金基常,通津府使金宗淳,舒川前郡守李勉心,延安前府使尹光心等,竝拿問處之事,傳旨啓下矣。尹光心,今方待命拿囚,南秉寬,前以戶曹上納愆期事,拿來,草記有待待命拿囚之敎,已爲發關知委,待其就囚,添問目捧供,金宗淳,以兼營將守令,時在任所,發遣府書吏,差兼官後拿來,洪秉周·姜時煥·任文白·韓永逵·金基常,時在任所,李勉心,以三陟府使,亦在任所,依例發遣府書吏·羅將,竝拿來,何如?傳曰,待待命拿囚。
丙子十一月二十五日辰時,上御熙政堂。藥房入診入侍時,提調金蓍根,副提調朴宗薰,假注書李憲兢,別兼春秋鄭基善·金道喜以次進伏,醫官吳千根·秦東秀·李彦厚·朴器成·李命運以次進伏楹外訖。蓍根等曰,日寒一直不解,聖體,若何?上曰,一樣矣。蓍根等曰,寢睡·水刺之節,何如?上曰,一樣矣。蓍根等曰,王大妃殿氣候,何如?上曰,一樣矣。蓍根等曰,嘉順宮氣候,何如?上曰,一樣矣。仍命醫官入診,千根·東秀·彦厚·器成·命運,以次診候,退伏奏曰,脈候左右三部調均矣。上曰,出去議入湯劑也。仍命退,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨李止淵,今日不爲仕進,卽爲牌招,何如?傳曰,允。
金魯應啓曰,玉堂上下番俱空,已至多日,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝更牌招,以爲推移入直,何如?傳曰,允。
又啓曰,藥房提調,持湯劑來待矣。傳曰,封入。
以同副承旨李止淵牌不進罷職傳旨,傳于金魯應曰,只推。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于金魯應曰,只推。
韓義運啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李遠翊·李南翼,獻納任天常,正言洪赫牌不進罷職傳旨,傳于韓義運曰,只推。
韓義運,以兵曹言啓曰,來十二月·丁丑正月當上番騎兵二百二十八名,依定式本曹點考後,仍令該曹,襦衣題給之意,敢啓。傳曰,知道。
又以禁衛營言啓曰,來十二月當五番左部後司屬忠淸道四哨軍兵逢點實數五百十三名,已爲點閱整齊,來十二月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來十二月·丁丑正月兩朔應立中部左司屬全羅右道四哨軍兵五百十七名,今已逢點整齊矣。十二月初一日,與舊番前司軍兵,替代立番後,舊軍放送之意,敢啓。傳曰,知道。
又以禁衛營言啓曰,來丁丑二月當六番中部前司屬京畿四哨軍兵,來正月二十五日,京中逢點,依例準二朔立番,而依定奪,每哨以九十七名,磨鍊上送之意,本道監司處,預爲知委,何如?傳曰,允。
又以御營廳言啓曰,本廳來丁丑二月·三月兩朔應立中部中司屬全羅右道二哨,忠淸右道二哨合四哨軍兵,正月二十五日,京中逢點,二月初一日,與左司軍兵,當爲替代立番,而依定奪,每哨以九十八名磨鍊,趁期調送事,兩道監·兵使處,措辭知會之意,敢啓。傳曰,知道。
又以訓鍊都監言啓曰,謹依統長金道亮手本判付,武藝別監金今龍,各別嚴棍二十度後,移送秋曹之意,敢啓。傳曰,知道。
又以刑曹言啓曰,統長金道亮手本,武藝別監金今龍,不遵約束,爛熳泥醉,施罰之際,言語不恭,爲先除下,令攸司科治事,傳曰,如此輩,不可尋常處之,令訓將嚴棍後,移送秋曹,各別重繩,以杜後弊事,命下矣。謹按律文,則大典通編禁制條,有曰街路上使酒人,杖一百,大明律拒毆追攝人條,有曰抗拒不服者加二等,金今龍,依此律,杖一百罪加二等,決杖七十後,忠淸道林川郡,徒一年半定配所,卽爲押送之意,敢啓。傳曰,知道。
又以義禁府言啓曰,坡州前牧使李寅植·洪允復·李鐵求·李相謙·李榏·李鼎會·柳漢源·朴友淵·柳相默等,令該府拿問處之事,傳旨啓下矣。李鐵求·柳相默,今方待命拿囚,李榏,以訓局別將,入直闕內,柳漢源,以摠戎千摠,入直本營,待替直拿囚,李鼎會,以豐川府使,時在任所,係是兼營將守令,依例發遣府書吏,差兼官後拿來,李寅植·洪允復,下去京畿楊州地,李相謙,下去果川地,朴友淵,下去江原道原州地,亦爲發遣府書吏,拿來,何如?傳曰,待待命拿囚。
禁府照目粘連,魯城縣監李宜春矣,本府議啓內,百包稅太,雖曰附在於他邑之船是白乎乃,定送之色吏,中路經還,不可以追後更送,有所參恕。以此照律,罪笞四十收贖,附過還職,私罪奉敎依允。又照目粘連,庇仁縣監成元柱矣,本府議啓內,稅船過境,無弊護送,而數日之後,遇風還漂是白乎乃,臭載旣在掌內,揆以法意,不可無罪。以此照律,罪笞五十收贖,解見任別敍,私罪奉敎依允爲旀,功減一等爲良如敎。又啓目,延安前府使尹光心原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
金魯應,以義禁府言啓曰,卽接月令醫員李德厚手本,則時囚罪人尹光心,素患風痰之症,處冷添劇,四肢戰掉,言語短澁,精神昏瞀,症形不輕云。罪人病勢如此,則一邊保放,一邊草記,曾有定式矣,尹光心,姑爲保放之意,敢啓。傳曰,知道。
慶尙監司金魯敬疏曰,伏以臣,行將辭朝矣,臣之父母墳山,在於忠淸道禮山地,臣待罪畿輔,亦已踰年,職守有限,久曠省掃,今又度嶺而南,松楸之依戀益遠,霜露之怵惕冞切,玆敢略暴私懇,仰瀆崇嚴。伏願特賜恩由,俾得往省於陛辭之前,以伸至情,千萬伏祝。臣無任云云。答曰,省疏具悉。卿其往省焉。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
任厚常啓曰,來初一日,輪對日次矣,敢稟。傳曰,當次人受點後,日次待令。
朴宗薰啓曰,同副承旨李止淵,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
任厚常啓曰,玉堂上下番俱空,已至多日,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝更牌招,以爲推移入直之地,何如?傳曰,允。
朴宗薰啓曰,假注書李憲兢,身病猝重,勢難察任,今姑改差,何如?傳曰,允。
韓義運啓曰,大司憲宋穉圭,掌令李奎鎭在外,執義李鶴秀,掌令閔升龍,持平李遠翊·李南翼牌不進,監察茶時之意,敢啓。傳曰,知道。
以執義李鶴秀,掌令閔升龍,持平李遠翊·李南翼,獻納任天常,正言洪赫牌不進罷職傳旨,傳于韓義運曰,只推。
以同副承旨李止淵牌不進罷職傳旨,傳于李愚在曰,只推。
以應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭牌不進罷職傳旨,傳于任厚常曰,只推。
禮曹,來十二月十三日,王大〈妃〉殿誕日陳賀時應行節目,參考前例磨鍊,依此擧行,何如?判付啓,旣承慈敎,權停禮爲良如敎。
韓義運,以兵曹言啓曰,來十二月初一日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以尹相重爲內禁將。
禁府啓目,坡州前牧使李鐵求·李尙謙·李榏·柳漢源·柳相默等原情云云。傳旨內辭緣,泛稱遲晩,所當請刑是白乎矣,曾經閫帥及宣傳官,勿爲請刑,載在大典通編,竝只議處,何如?判付啓。依允。
韓義運,以義禁府言啓曰,卽接月令醫員鄭文綏手本,則時囚罪人李鐵求,以黃疸之症,面目俱黃,食飮全却,症形不輕云。罪人病勢如此,則一邊保放,一邊草記,曾有定式矣,李鐵求,姑爲保放之意,敢啓。傳曰,知道。
左議政韓用龜箚曰,伏以臣,每上辭本,不言情則言病,臣雖迷蠢,亦知其猥屑支離,爲萬萬死罪,而是豈可已而不已者哉?噫,臣之自壞素守,趨走爲恭,大關廉防,而向來恩批,諄複丁寧,臣夙夜蘄祝,惟在聖人之不我欺,則今不敢更暴情實,仰煩崇聽,而第念臣,貞痼之疾,轉入膏肓,自秋徂冬,屢經危域,近又忽添風祟,半體痿痺,神精迷眩,痰癖衝亘,水穀俱阻,榮衛益耗,兼以感冒忒重,嗽喘迭發,委頓床笫,若無省覺,因此而廟務多曠,民國受病,每一循省,惶汗浹背。伏況臣所帶嘗藥之任,非閑司漫職之比,而乍遞旋仍,今又歲且周矣,湯劑議定,日次承候,俱未能力疾趨簉,以致班聯未備。事體虧損,論以常憲,焉逭重誅,而威罰不加,職名自在,日夕懍蹙,如添一病,玆敢冒死,呼籲於天地父母之前。伏乞亟遞臣藥院之任,使國體增重,臣分獲安焉。取進止。答曰,省箚具悉卿懇。候班未參,何傷?卿其勿辭,安心調理。仍傳于任厚常曰,此批答,遣史官傳諭于左議政。
行護軍申溆疏曰,伏以臣,卽伏見吏曹帖文,以臣差來十二月初一日園所朔祭獻官者,在臣分義,固當蹶趨赴之不暇,而第臣素患勞症,當此隆寒,挾感闖發,諸般症形,一倍添劇,氣虛痰昇,頭目眩轉,寒熱交作,神思昏瞀,委身床席,莫省四到。莫重祀享,何敢爲言私之計,而以此病勢,萬無蠢動之望,惶隘之極,玆敢不避猥越,冒死呼籲於崇嚴之下。伏乞天地父母,俯垂矜諒,亟令該曹卽速變通,以重享事,仍治臣瀆擾之罪,以肅朝綱焉。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
朴宗琦,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,山林外竝許遞,前望單子入之,待下批牌招察任。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
韓義運啓曰,同副承旨李止淵,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,朴宗琦落點。
任厚常啓曰,藥房提調,持湯劑來待矣。傳曰,封入。
臺諫前望單子入之,大司諫權常愼,執義姜浚欽,司諫林處鎭,掌令李儒修·韓啓玉,持平李集運·李同淳,獻納洪羲瑾,正言趙象基·朴圭壽落點。
李憲兢改差,代以朴長復爲假注書。
任厚常啓曰,玉堂上下番俱空,已至多日,事甚未安。應敎趙民和,副應敎李墷,校理李允謙·金陽淳,副校理洪敬謨,修撰李鍾穆,副修撰趙經鎭,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,應敎金學淳,副應敎李羲準,校理洪大浩·宋翼淵,副校理李鍾運·李應奎,修撰李紀淵,副修撰尹應大落點。
任厚常啓曰,副修撰尹應大,旣在闕中,不爲肅謝,直爲出去,事甚未安。推考,何如?傳曰,允。
兵曹口傳政事,副司果單李鶴秀。
任厚常,以吏曹言啓曰,今此宗廟朔祭大祝,前校理李允謙,前正郞洪學淵,魂宮朔祭執禮,前應敎趙民和,大祝前副校理洪敬謨塡差,而時無職名,令該曹口傳付軍職,何如?傳曰,允。
兵曹口傳政事,副司果趙民和·李允謙·洪敬謨·洪學淵,竝單付。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。
朴宗琦,以兵曹言啓曰,本曹所納各樣價布,例自各道兵營,定將校都點發送,而海西十月當價布,金川郡都點發送事,自兵營狀聞啓下之後,已過一朔,初無來到,故其點考發送之將校,使之捉上矣。游辭防報,不爲起送者,體統所在,已極乖當,狀聞事體,何等嚴重,而有此爽實,尤極駭然。該兵使李石求,爲先罷黜,令該府拿問處之,何如?傳曰,允。
又以兵曹言啓曰,五衛將金翼基在外未上來,鄭鴻觀,忠翊衛將韓淞·李毅和,景福宮衛將林光淳,俱以身病猝重,勢難供職,呈狀乞遞。輪番之任,不可久曠,竝改差,何如?傳曰,允。
李愚在,以賑恤廳言啓曰,中部昌廛行廊契任掌吳今孫,今月二十七日,本洞路傍,得一歲遺棄男兒,同里居良女金召史,欲爲收養,西部倉洞契任掌鄭聖渭,今月二十七日,本洞路傍,得二歲遺棄男兒,同里居良女金召史,欲爲收養,貧不自食,皆願受料,告于本部,自各該府,同日牒呈,故依節目,竝爲給料,使之乳養之意,敢啓。傳曰,知道。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修傳旨未下,監察茶時之意,敢啓。傳曰,知道。
朴宗琦啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴宗薰啓曰,右副承旨李愚在,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于任厚常曰,禮房承旨馳詣宗廟·景慕宮,奉審摘奸以來。
傳于任厚常曰,魂宮朔祭當親行,侍衛入直磨鍊,雲寶劍置之,出宮門路,自內爲之矣,該房知悉。
朴宗薰啓曰,今日齋宿承旨,當爲備員,而右副承旨李愚在傳旨未下,何以爲之?敢稟。傳曰,牌招。
以右副承旨李愚在牌不進罷職傳旨,傳于朴宗薰曰,只推。
以副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,兼文學尹應大入直矣,卽拜副修撰,謂於本職,素有情勢,纔已出去矣,上番闕直,事甚未安。輔德徐鼎輔,兼輔德李憲琦,弼善洪命周,兼弼善李東煥,文學金炳球,竝卽牌招,以爲推移入直之地,何如?傳曰,允。
以弼善洪命周,兼弼善李東煥,文學金炳球牌不進罷職傳旨,傳于任厚常曰,只推。
以執義姜浚欽,掌令李儒修,獻納洪羲瑾,正言朴奎壽牌不進罷職傳旨,傳于韓義運曰,只推。
朴宗琦,以都摠府言啓曰,副摠管尹魯東,以漢城府左尹,本府坐起晝仕出去之意,敢啓。傳曰,知道。
又以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
朴宗琦啓曰,獻納洪羲瑾,旣入闕中,不爲肅謝,直爲出去,事甚未安。推考,何如?傳曰,允。
丙子十一月二十九日辰時,上御熙政堂。藥房入診入侍時,提調金蓍根,副提調朴宗薰,假注書尹正鎭,別兼春秋鄭基善·金道喜,檢校直閣徐俊輔以次進伏。醫官吳千根·秦東秀·卞之錞·李彦厚·白時昌·李命運·李宜春以次進伏楹外訖。蓍根等曰,日候不調,聖體,若何?上曰,一樣矣。蓍根等曰,寢睡·水刺之節,何如?上曰,一樣矣。蓍根等曰,王大妃殿氣候,何如?上曰,一樣矣。蓍根等曰,嘉順宮氣候,何如?上曰,一樣矣。仍命醫官入診,千根·東秀·之錞·彦厚·時昌·命運·宜春以次入診訖退伏。上曰,脈候奏之也。千根等以次奏曰,脈候左右三部調均矣。上曰,出去後,議定湯劑以入也。俊輔曰,臣以本閣事,有所仰達者矣。寫字官畫員,如有實官之窠闕,則雖有承傳或應付之人,必待本閣公事,先付差備待令中無料人事,旣有先朝受敎之節目,又有年前筵敎之申嚴,而近來該院·該曹,違越定式,輒事防報,以他人陞實,甚至應行草記,亦爲廢却,非止爲一再,事之寒心,莫此爲甚。寫字官畫員中,近日陞實人査出,降付生徒,以差備待令寫畫中無料人,卽爲陞付後,草記等節,按例擧行之意,分付該院·該曹,何如?上曰,依爲之。出擧條進御香砂六君子湯,自明日停止事。出榻敎王大妃殿進御加味六君子湯,自今日五貼式,日次製入事。出榻敎命退,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴宗琦啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于任厚常曰,禮房承旨馳詣受香所,奉審摘奸以來。
以右副承旨李愚在再牌不進罷職傳旨,傳于韓義運曰,只推。
傳于任厚常曰,吏·兵批歲抄點下者,依例捧傳旨。
任厚常啓曰,玉堂上下番俱空,已至多日,事甚未安。副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝更牌招,以爲推移入直之地,何如?傳曰,允。
以副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
以副應敎李羲準,副校理李鍾運·李應奎,副修撰尹應大牌不進罷職傳旨,傳于任厚常曰,只推。
以校理宋翼淵牌不進罷職傳旨,傳于任厚常曰,只推。
獻納洪羲瑾啓曰,臣以空疎之姿,本不合於淸朝耳目之任,而納言新命,忽下於特點,庚牌荐臨,義分是懼,雖不得不章皇出肅,少伸叩謝之忱,而第臣於合啓中,有不得晏然隨衆聯參者。前後叨拜,輒蒙恩遞,今亦宜無異同,請命遞斥臣職。答曰,依啓。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。
以執義姜浚欽,掌令李儒修,正言朴奎壽牌不進罷職傳旨,傳于韓義運曰,只推。
以咸鏡監司李羲甲狀啓,長津府使李儒燁,以其身病,連呈辭狀,不得已罷黜事,傳于朴宗琦曰,令該曹口傳差出,催促下送。
任厚常,以奎章閣〈言〉啓曰,景慕宮望廟樓,今朔奉審無頉之意,敢啓。傳曰,知道。
又以吏曹言啓曰,今此宗廟·社稷臘享大祭祭官中,時無職名人員,令該曹口傳付軍職,何如?傳曰,允。
金魯應,以戶曹言啓曰,曹中各樣物種,歲末遺在,依例別單書入之意,敢啓。傳曰,知道。
韓義運,以漢城府言啓曰,今丙子年獻民數時,京中八道戶口摠數,抄錄入啓,而濟州三邑民數,姑未上來矣。海島之往來遲速,固難責以程限,故不得一時磨勘,此則待其上來,追後添錄之意,敢啓。傳曰,知道。
又以義禁府言啓曰,黃海兵使李石求,令該府拿問處之事,傳旨啓下矣。李石求時在任所,依例發遣府都事,交龜後拿來,何如?傳曰,待待命拿囚。
丙子十二月初一日子時,上詣魂宮。朔祭親行入侍時,行都承旨朴宗薰,左承旨韓義運,右承旨任厚常,左副承旨金魯應,同副承旨朴宗琦,假注書尹正鎭·朴長復,別兼春秋鄭基善·金道喜,直提學金履喬,檢校直閣徐俊輔·鄭元容,檢校待敎李龍秀·李鶴秀以次侍立訖。時至,左通禮跪啓請行禮,上具淺淡服,出齋室,詣通和殿,贊禮前導入北夾門,陞自東階,詣板位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,執禮請行初獻禮,上詣尊所,北向立,執尊者擧羃,宗薰酌酒,義運以爵受酒,上詣靈座前,北向立,贊禮跪啓請跪,上跪,宗薰奉香,宗琦奉罏跪進,贊禮跪啓請三上香,上三上香,宗琦奠罏於案,宗薰奉爵跪進,贊禮跪啓請執爵,上執爵,以爵授義運,奠于靈座前,贊禮跪啓請俯伏興少退跪,上俯伏興少退跪,大祝進靈座之右,東向跪讀祝訖,上出戶,降復位,亞獻官判敦寧李彦植,終獻官行知敦寧金在昌,以次獻酌如儀訖,降復位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,宮闈令納神主如儀,上詣望燎位,大祝燎於坎,贊禮跪啓請禮畢,仍導以行。親祭罷後,問安勿爲之事。出榻敎上入齋殿,諸臣以次退出。
上在昌德宮。停常參·經筵。
藥房提調金蓍根,副提調朴宗薰啓曰,節屆隆冬,寒事轉緊,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?中宮殿氣候,何如?嘉順宮氣候,何如,世子宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
朴宗琦,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓義運啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官〈來言〉,今日本廳軍兵,日次私習云矣,敢啓。傳曰,知道。
韓義運啓曰,右承旨任厚常,右副承旨李愚在,今日不爲仕進,竝卽牌招,何如?傳曰,允。
朴宗薰啓曰,玉堂上下番俱空,已至多日,事甚未安。副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
以校理宋翼淵,副校理李鍾運·李應奎,副修撰尹應大再牌不進罷職傳旨,傳于朴宗薰曰,只推。
以副應敎李羲準牌不進罷職傳旨,傳于朴宗薰曰,只推。
以右承旨任厚常,右副承旨李愚在牌不進罷職傳旨,傳于韓義運曰,只推。
韓義運啓曰,卽者義禁府都事來言,時囚無得過三日滯囚,曾有定式矣,時囚罪人柳相默·李尙謙·柳漢源·李榏等,當爲議處,李寅植當爲捧供,而判義禁金在昌,社稷臘享大祭獻官受誓戒,知義禁鄭晩錫,同義禁尹魯東有身病,同義禁曺允遂在外,無以備員開坐云。知義禁鄭晩錫,同義禁尹魯東,卽爲牌招,以爲捧供,而議處則次堂例不得擧行,何以爲之?敢稟。傳曰,允。判義禁許遞,前望單子入之。
判義禁前望單子入之,朴崙壽落點。
韓義運啓曰,新除授判義禁朴崙壽,卽爲牌招,以爲開坐之地,何如?傳曰,允。
又啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。
以執義姜浚欽,掌令李儒修,正言朴奎壽牌不進罷職傳旨,傳于韓義運曰,只推。
吏曹口傳政事,以柳春源爲長津府使。
朴宗薰,以禮曹言啓曰,今十二月十五日魂宮園所練祭,兼行望祭事,啓下矣。祝文中措辭添入事,令藝文館擧行,何如?傳曰,允。
又以禮曹言啓曰,謹稽謄錄,則練祭時素膳,以常時國忌例封進矣。今此魂宮練祭時素膳,以顯隆園忌辰祭例封進事,知委,何如?傳曰,允。
朴宗薰,以承文院都提調意啓曰,日前因閣臣所奏,寫字官畫員近日陞實人,降付生徒,以內閣待令畫寫中無料人陞付事,命下矣。蓋畫寫之差備待令者,有御製謄書及印札等役,故粵在先朝,三次取才,以其畫多者,充補於待令之窠,特軫其事役之繁重,以酬勞之意,有陞付實官之判付節目,而其後畫員生徒,以實官之偏屬於內閣待令,至有上言呼籲之擧。其時禮堂回啓曰,當初節目中,旣無內閣待令盡補實官之後,始許取才居首之文,則隨時闊狹,惟在內閣與該曹,從長善處爲辭,而以依回啓施行判下矣。此實出於無所偏倚,惟才是取之聖意,則隨時闊狹,畫寫無間,而今此陞實人降付之請,誠未知其得當。近來畫寫之陞實者,或有承傳,或因取才,而與無端陞付,有異,渠輩雖微,皆是積年勤仕之類,今若無罪而見汰,則恐有欠於一視之政,今姑置之,內閣待令畫寫中無料者,待後窠陞實,何如?傳曰,允。
朴宗琦,以兵曹言啓曰,內禁衛將許溶,身病猝重,勢難供職,呈狀乞遞,今姑改差,何如?傳曰,允。
韓義運,以義禁府言啓曰,平山府使李忠運,豐川府使李鼎會,黃磵縣監趙吉喆,高敞縣監沈漢永,拿問嚴處事,傳旨啓下矣。李忠運以兼營將守令,時在任所,依例發遣府書吏,差兼官後拿來,李鼎會前以坡州牧使時永陵陵還歸於割盡罪,拿來草記,有待待命拿囚之敎,已爲發關知委,待其就囚,添問目捧供,趙吉喆·沈漢永俱在任所,發遣府羅將,竝拿來,何如?傳曰,竝待待命拿囚。
判敦寧李彦植疏曰,伏以臣於昨日,差魂宮朔祭亞獻官,臣之素患痰痺之症,重添毒感,咳喘猝劇,氣息垂絶,而將事在卽,忍死奔走,幸免僨誤,歸輒委倒,百體刺痛,五內煩灼,奄奄床第之際,又差太廟臘享獻官,事在倉卒,雖不得不扶舁進參於誓戒,而諸症越添,頭暈喘急,殆若垂盡者然。臣於此時,以此病狀,雖欲强策自效,房闥蠢動,尙不能焉,陞降駿奔,初非可論,玆敢疾聲呼籲於天地父母之前。伏願聖明,先治臣瀆擾之罪,仍命該曹及時變通,毋至臨事狼狽,以幸公私之地焉。臣無任云云。答曰,省疏具悉。疏辭,許令該曹改付標。
大司成洪愚燮疏曰,伏以臣於嚮日,先壟有事,情私忙急,陳章徑出,歷日悚惶,而第其歸尋鄕路,適値日候之猝寒,重得感疾,頑痰痞結於胸膈,咳嗽無節,神氣昏眩於晝宵,食飮全却,兼以痔漏宿症,乘虛闖劇,宛轉床褥,不得運用於房闥,以此病狀,旬月之內,實無蠢動之望。顧今歲色垂暮,泮試當前,而緣臣病伏於鄕廬,不得了勘於限內,則在臣惶蹙,有不暇言,而多士之缺望,尤當如何?玆敢不避猥越,縣道封章,冒昧仰籲於紸纊之下。伏乞天地父母,察臣病之末由登途,念課試之有難過期,亟命鐫遞,以便公私,仍治臣瀆撓之罪,以肅朝綱,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
朴宗琦啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于任厚常曰,魂宮臘享大祭,以親行磨鍊。
傳于任厚常曰,魂宮臘享大祭親行時,侍衛入直磨鍊,雲寶劍置之,出宮門路,自內爲之矣,該房知悉。
禮曹,來丁丑年正朝朝賀時應行節目,參考前例,磨鍊擧行,何如?判付啓,權停爲良如敎。
任厚常啓曰,玉堂上下番俱空,已至閱月,事甚未安。副應敎李羲準,校理宋翼淵,副校理李鍾運·李應奎,副修撰尹應大,旣有只推之命,應敎金學淳,自鄕上來云,竝一體牌招,以爲推移入直之地,何如?傳曰,允。
以應敎金學淳,副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于任厚常曰,只推。
以校理宋翼淵,副校理李鍾運·李應奎,副修撰尹應大牌不進罷職傳旨,傳于任厚常曰,只推。
以副應敎李羲準再牌不進罷職傳旨,傳于任厚常曰,只推。
朴宗琦啓曰,判義禁朴崙壽,知義禁鄭晩錫,同義禁尹魯東牌不進推考傳旨,今方捧入,而開坐命下之後,如是違牌,事甚未安。竝更牌招,以爲開坐之地,何如?傳曰,允。
朴宗琦啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。
以執義姜浚欽,掌令李儒修,正言朴奎壽牌不進罷職傳旨,傳于朴宗琦曰,只推。
朴宗薰啓曰,吏曹郞廳來言,臺諫有闕,政事,取稟。傳曰,政官牌招開政。
又啓曰,行吏曹判書金履陽,參判尹序東,參議李憲琦牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,一體牌招。
有政。吏批,行判書金履陽進,參判尹序東病,參議李憲琦進,右副承旨李愚在進。啓曰,大司成今當差出,而擬望之人乏少,外任竝擬,何如?傳曰,允。
以李游誠爲獻納,洪羲臣爲刑曹參判,林景鎭爲兵曹參議,洪羲俊爲大司成,兪應煥爲司成,李東煥爲掌樂正,李好敏爲知經筵,金履載爲同經筵,鄭淵始爲漢城判官,洪百淳爲襄陽府使,池若門爲桃源察訪。承文著作二單成始光·李旭馨,兵曹參議鄭景祚,參知林景鎭。
兵批,行判書朴崙壽進,參判尹尙圭病,參議未差,參知鄭景祚入直進,右承旨任厚常進。以閔德基·南寅老·徐季修爲僉知,尹敏東爲宣傳官,李普榮爲內禁將,朴興緖·李圭男·柳基恒·沈尙之·安光質·李近植·元在城爲五衛將,張持大·李儒謙爲忠翊將,鄭采淳爲景福將,白畊鎭·崔載璇爲慶熙將,李元緖爲禁衛把摠,吳慶元爲司禦,具塤爲訓鍊主簿,徐有鳳爲黃海兵使。同知尹相重,僉知金守基,護軍洪羲臣·李文會·尹文東·柳畊·洪遇爕·徐英輔·朴孝晉,副護軍權丕應·尹羽烈·愼性眞·韓翼鎭·李翼晉·李箕淵·李止淵·李鼎秉·金啓溫·尹之鉉·安廷善·南建中·李春熙·白海鎭·鄭來升·李德謙·曺慶夏·金衡遠·張翼·白東臣,副司直李泰淳·李墷·閔升龍·李奎鎭·金陽淳·李南翼·李遠翊·洪羲瑾·任天常,司果李鍾穆·趙經鎭·洪赫·林顔喆,司正尹正鎭,以上竝單付。
傳于朴宗琦曰,日寒如此,禁府·刑曹輕囚放釋,遣宣傳官,各營門入直軍薄衣及流丐,摘奸以來。
以忠淸監司洪奭周狀啓,恩津·魯城稅船致敗漂到處,迺是古群山,而修啓時,只書群山,奏御文字,有此疎漏,惶恐俟勘事,傳于李愚在曰,勿待罪事,回諭。
朴宗琦,以御營廳言啓曰,本廳騎士將柳文儉,身病甚重,勢難察任,改差,何如?傳曰,允。
知事李集斗疏曰,伏以居諸易流,魂宮祥期不遠,伏惟聖慕如新,臣民愴感,中外同情。仍伏念臣,素患癬疥之疾,遇寒益添,兼以毒感,委床叫痛,滿身搔癢,動撣不得之際,以臣差太廟臘享獻官預差,仍爲陞實,揆以義分,固當蹶趨承,而癃老抱病,通朝共知,實難强疾駿奔於將事之列。且以俎豆之禮,言之,不潔之手,執獻淸酌,末由抑行,冒死呼籲於紸纊之前。伏乞聖明,天地父母,俯察疾痛之呼,亟令該曹,卽爲改標變通,俾便公私,仍治臣瀆擾之罪,以肅朝綱,以安私分,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修未肅拜,監察茶時之意,敢啓。傳曰,知道。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,左副承旨金魯應,今日不爲仕進,卽爲牌招,何如?傳曰,允。
朴宗琦啓曰,玉堂上下番俱空,已至閱月,事甚未安。應敎金學淳,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
李愚在啓曰,臣愚在敬奉聖敎,馳往義禁府,取考囚徒案,則時囚罪人金基常以公州判官,稅穀未納,金鎭九以海美縣監,稅船致敗,金宗淳以通津府使,稅穀不納,保放罪人尹光心以前任延安府使,大同稅納,愆期不納,李鐵求·柳相默·李尙謙·柳漢源·李榏·李寅植·洪允復以前任坡州牧使,陵還加下,襲謬不報罪,俱是輕囚,故竝依傳敎放送,因爲馳往典獄署。取考囚徒案,則御寶僞造罪人四名,殺獄罪人二十四名,囑付兇榜罪人一名,大將牌偸竊罪人一名,啓字僞造罪人二名,印信僞造罪人一名,俱係重囚,故竝爲仍囚,此外幻弄公貨·毆打人物罪人等五名,所犯不輕,故仍爲還囚,其他凌辱毆打·酗酒作挐·他矣錢不報,各司雜犯罪人等二十四名,係是輕囚,故竝依傳敎放送之意,敢啓。傳曰,知道
朴宗琦啓曰,文學金炳球,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出,有異,推考,何如?傳曰,允。
朴宗琦,以侍講院言啓曰,文學金炳球入直矣,以其親病,陳疏徑出,上番闕直,事甚未安。輔德徐鼎輔,兼輔德李憲琦,弼善洪命周,兼弼善李東煥,兼文學尹應大,竝卽牌招,以爲推移入直之地,何如?傳曰,允。
以左副承旨金魯應牌不進罷職傳旨,傳于韓義運曰,只推。
以應敎金學淳,副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于朴宗琦曰,只推。
朴宗琦,以備邊司言啓曰,國之所以爲國,以其有法綱也·等威也。近來壞綱蔑分之習,無所不有,而至若日昨禁府羅卒輩,群打備隷於大臣家門屛之內,卽前所未有之一大變怪也。欲爲査處,發牌入直都事,則該都事,始稱其難於離次,末又以無騎推托,竟不來待,又欲捉來頭目羅將,則府內諸卒,作黨突出,碎破備牌,毆打備隷,又從以萬端咆喝曰,年前與掖屬爭鬨,有府隷輩捉待之傳敎,而吾輩亦能不遵而獲免,今此備隷,焉敢以大臣分付,捉致吾輩乎?仍爲拒逆不來,此乃不怕天·不怕地之一亂民也。違拒朝令,已犯悖逆之罪,而反以此爲藉口之資,作此罔赦之擧,若此不已,幾何不有張彝之變乎?其在存國綱杜亂萌之道,決不可尋常處之,分付捕廳,所謂行首羅卒及碎牌肆惡之諸羅卒,一一捕捉,嚴加究覈,待其承款,竝出付軍門,以犯分干紀之罪,梟首沙場,使頹綱振勵,頑俗懲戢,不爲來待之入直都事,亟施竄配之典。雖以一都事言之,旣不能嚴束府隷,致有此變,又於査實之際,只聽下屬之瞞告,以雇立一二漢,委罪塞責,寧有如許事體乎?亦令該府拿問重勘,常時不飭之堂上,一傡罷職,何如?傳曰,允。聞甚驚駭,可謂無前之變怪,其在懲戢,不可尋常處之,但雖蟣蝨之類,人命至重,特爲末勘,令該曹限死嚴刑三次,遠惡絶島,限其身爲奴,可也。
韓義運,以義禁〈府〉言啓曰,卽接月令醫員金俊男手本,則時囚罪人柳尙默·李尙謙·柳漢源·李榏·李寅植,屢日處冷之餘,輪行毒感,一倍添劇,食飮全廢,症形不輕云。罪人病勢如此,則一邊保放,一邊草記,曾有定式矣,柳相默·李尙謙·柳漢源·李榏·李寅植,竝姑保放之意,敢啓。傳曰,知道。
又以義禁府言啓曰,保放罪人尹光心·李鐵求,還囚議處以入,而兩囚病勢,一向未差,仍爲保放之意,敢啓。傳曰,知道。
宣傳官李載亨書啓,臣於本月初三日初更量,以衣薄摘奸事,伏奉政院所下聖敎,自通化門至永肅門,闕內各所入直將官·軍兵及各門守直騎兵·各處傳漏軍等,布諭聖念,面面詳察是白乎則,上下所着衣服,雖有厚薄之不等,俱免單薄呼寒之慮是白乎矣,其中所着,至薄寒苦最切者,這這抄出役姓名及所着,竝以後錄于左是白齊。敦化門軍士朔寧郡騎兵金桂宗,金虎門軍士忠州牧騎兵安興宗,陽城縣騎兵咸成甲,金城縣騎兵朴得伊,長湍府騎兵崔福崇,以上,上下衣服,俱爲無綿弊重衣,南所傳漏軍士長湍府騎兵李京信,景秋門軍士洪陽縣騎兵韓汗甲,耀金門軍士忠州牧騎兵權大老味,崇智門入直局出身全昌盛,以上,上襦無綿弊重衣。傳曰,衣資,令該營題給。
宣傳官閔致勳書啓,臣於本月初三日初更量,以衣薄摘奸事,祗奉政院所下標信,馳往外各營外城門入直將官·軍兵及各門守直軍等處,布諭聖念,面面詳察是白乎則,上下所着衣服,雖有厚薄之不同是白乎乃,俱免單薄呼凍是白乎矣,其中所着,間有至薄不堪寒苦者,這這抄出役姓名及所着,竝以後錄于左是白齊。廣智營入直右部右司右哨軍孟天大,訓鍊都監字內軍鋪軍金好振,以上,上下衣服,俱爲無綿弊重衣,敦義門守門軍崔先郁·金明哲,以上,下袴無綿弊重衣。傳曰,衣資,令該營題給。
宣傳官白殷鎭書啓,臣於本月初三日初更量,以流丐摘奸事,伏承政院所下聖敎,馳往城內各部字內,逐廤詳審是白乎則,孝橋下邊結幕一處流丐二十五名,廣通橋上邊一幕二十七名,下邊一幕二十二名,合三處七十四名是白乎所,臣招出細問是白乎則,渠輩所告內,姑無凍病是白乎乃,無物掩身云,故使該部量宜播給空石之意,申飭是白齊。傳曰,知道。
知事南公轍疏曰,伏以臣,卽伏見吏曹移牒,以臣差景慕宮臘享大祭獻官矣。禮重駿奔,義同往役,臣敢不蹶進與,而臣之積年痼肓之疾,已成廢棄之物,脚力之難於升降,喘氣之不能按住,自知不安於肅敬之地,而又當隆冬之節,重得輪行感疾,諸般症形,隨而闖發,氣虛痰熾,頭疼目眩,寒熱交作,食飮全却,委身床褥,不省人事。苟有一分之可强,祀享至重,何敢爲言病之計,而左右思量,蠢動無望,玆敢疾聲仰籲於天地父母之前。伏願殿下,俯察實狀,亟命該曹及時變通,仍治臣瀆擾之罪,以昭法紀,千萬幸甚。臣無任云云。答曰,省疏具悉。疏辭,許令該曹改付標。
上護軍朴宗來疏曰,伏以臣,卽伏奉吏曹名帖,以臣差宗廟臘享大祭初獻官矣。享禮旣重,分義且嚴,臣固當趨承之不暇,而第臣自月前,重患寒感,頭疼目眩,寒熱交劇,已經一旬,尙在床褥,兼以頑痰,流注於腰脅,動輒牽痛,屈伸甚艱,房闥之間,亦不能運用,而隷儀在明,繼又將出齋矣。以此病狀,萬無蠢動自力之望,至於肅敬之地,升降拜跪之節,尤非可論,玆不得已忙陳短章,仰瀆崇嚴。伏乞聖慈,天地父母,特垂矜諒,亟賜變通,以重享事,仍治臣瀆擾之罪,以安私分,千萬幸甚。臣無任云云。答曰,省疏具悉。疏辭,許令該曹改付標。
直提學金履喬,檢校直閣徐俊輔,檢校直閣鄭元容,檢校待敎朴宗薰,檢校待敎李龍秀,檢校待敎李鶴秀等疏曰,伏以日前,以本閣差備待令寫字官畫員無料者,依定式陞付實官事,臣俊輔筵稟蒙允矣。此事實有先朝受敎,受敎之遵行勿失,臣等職耳,自是每値有闕之時,則自本閣,依例文移於該院·該曹,而該院·該曹,亦依例塡差而已。近來則輒事防報,槪不施行,年前臣宗薰,以此筵稟,已塡者降付生徒,以待令當次人還爲陞塡,而其時至承聖敎,有曰此後申飭,更無如此之弊矣。伊後十年之內,抛閣不遵,又復如前,故臣等諸議以爲,渠輩雖甚微賤,御製書寫,差備供奉,事體旣重,勞役亦多。且一年四等御筆親考,不可比論於該司之取才,則陞實付料之先彼後此,實涉輕重之失宜。惟彼數三人已差之任,卽是待令輩當付之窠,若不降彼陞此,則因謬襲誤,莫可救正,受敎本旨,將歸於遂廢而不遵,臣等惟是之懼,至有登筵提稟之擧,而及承成命,關飭該司矣。卽伏見槐院草記,援引年前禮曹回啓,以臣等所奏,爲不當,夫受敎定式,旣如右,則生徒上言之以偏屬待令稱冤者,已是猥越,禮堂回啓之以從長善處爲辭者,未嘗別白。此無足爲可據之端,而臣等所奏,只是遵奉昔年定式及向來聖敎而已,殊未覺其爲不當也,槐院草記,雖如此,事當一依先朝受敎而勿廢,故玆敢聯陳事實,伏願仍前成命而處分焉。臣等無任云云。答曰,省疏具悉。槐院草記,已過,此上疏,亦不過乎?此後本閣畫寫陞實,依受敎爲之。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
殿·宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
嘉順宮進服加味益氣湯前方中,人蔘加一錢,去桂枝,自今日五貼式日次製入事,榻前下敎。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修未肅拜,監察茶時之意,敢啓。傳曰,知道。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
朴宗薰啓曰,三品官之無得過三日循例請牌,曾有定式矣,大司成洪羲俊,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,玉堂上下番俱空,已至閱月,事甚未安。應敎金學淳,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝更牌招,以爲推移入直之地,何如?傳曰,允。
又啓曰,假注書尹正鎭,身病猝重,勢難察任,今姑改差,何如?傳曰,允。
以大司成洪羲俊牌不進罷職傳旨,傳于朴宗薰曰,只推。
以應敎金學淳,副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于朴宗薰曰,只推。
以輔德徐鼎輔,兼輔德李憲琦,弼善洪命周,兼弼善李東煥,兼文學尹應大牌不進罷職傳旨,傳于朴宗薰曰,只推。
朴宗薰,以侍講院言啓曰,王世子進講小學第三卷,今已畢講,第四卷繼講之意,敢啓。傳曰,知道。
李愚在,以戶曹言啓曰,卽接內需司所報,則司單子內,魂宮練祥迫頭,祭需與內用之需,依丙寅年例,宣惠廳米一百五十石,戶·兵曹木綿各十五同,錢文各一百三十貫,取用,何如?啓。曾有已例,依此數輸送事,報該曹·該廳事,判下矣。謹依丙寅年例,木綿十五同,錢文一百三十貫輸送,而至於木綿,則舊儲垂乏,新捧尙遠,以代錢輸送之意,敢啓。傳曰,知道。
朴宗琦,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,謹依薄衣摘奸宣傳官李載亨書啓判下,敦化門軍士金桂宗,金虎門軍士安興宗等四名,景秋門軍士韓汗甲,曜金門軍士權大老味,南所傳漏軍士李景信等處,各木一疋,去核二斤,依例題給之意,敢啓。傳曰,知道。
又以訓鍊都監言啓曰,謹依傳敎,崇智門入直局出身全昌盛,廣智營入直軍孟天大,鋪軍金好振,敦義門守門軍崔先郁·金明哲等處,各木綿一疋,去核二斤,考例分給之意,敢啓。傳曰,知道。
又以備邊司言啓曰,向因宣惠廳草記,以稅納之愆期,有九邑守令拿處之命矣。惟正之供,事體甚重,而爲守令者,不能殫竭誠力,趁限輸納,罪固難逭,而第念此九邑,率多弊局,且今捧糴方張,曠務甚憫,已就囚者,卽爲勘處,未及就囚者,姑令戴罪行公,待畢糴拿勘,何如?傳曰,允。
韓義運,以義禁府言啓曰,卽接月令醫員金俊男手本,則時囚罪人韓永逵,就理之行,在路冒寒,重得毒感,寒熱交作,食飮全却,症形危重云。罪人病勢如此,則一邊保放,一邊草記,曾有定式矣,韓永逵姑爲保放之意,敢啓。傳曰,知道。
上在昌德宮。停常參·經筵。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修未肅拜,監察茶時之意,敢啓。傳曰,知道。
朴宗薰啓曰,右承旨任厚常,今日不爲仕進,卽爲牌招,何如?傳曰,允。
又啓曰,臣宗薰以典牲署提調,社稷·宗廟·景慕宮臘享大祭犠牲看品,進去下直之意,敢啓。傳曰,知道。
尹正鎭改差,代以沈能恕爲假注書。
朴宗琦啓曰,假注書沈能恕,時無職名,令該曹依例付軍職,冠帶常仕,何如?傳曰,允。
任厚常啓曰,玉堂上下番俱空,已至閱月,事甚未安。應敎金學淳,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝更牌招,以爲推移入直之地,何如?傳曰,允。
任厚常,以侍講院言啓曰,輔德徐鼎輔,兼輔德李憲琦,弼善洪命周,兼弼善李東煥,兼文學尹應大,旣有只推之命,竝更牌招,以爲推移入直之地,何如?傳曰,允。
以應敎金學淳,副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于任厚常曰,只推。
以弼善洪命周,兼弼善李東煥,兼文學尹應大牌不進罷職傳旨,傳于任厚常曰,只推。
朴宗薰,以吏曹言啓曰,卽接掌樂院牒報,則以爲,今初九日行宗廟·社稷·景慕宮臘享大祭時,本院官員,例以協律郞,進參,而正李東煥,有身病,僉正李憲祖,社稷協律郞進參,主簿李奎憲,宗廟協律郞進參,主簿鄭淵始,移拜漢城府判官,景慕宮協律郞,他無推移云,掌樂院主簿未差之代,口傳擬入之意,敢啓。傳曰,知道。
朴宗琦,以訓鍊都監言啓曰,今番臘猪行獵時,中虎一頭·大豹虎一頭·狼一頭,捉得於鐵原寶蓋山近處,謹此封進之意,敢啓。傳曰,知道。
韓義運,以義禁府言啓曰,義禁府都事朴馨源,亟施竄配之典事,承傳啓下矣。朴馨源全羅道龍安縣竄配,而以承傳內辭意,具罪目,依例發遣府羅將,押送配所,何如?傳曰,允。
知事趙尙鎭疏曰,伏以臣,癃疾危喘,與鬼爲隣,此際伏見吏曹名帖,以臣塡差今初九日景慕宮臘享大祭獻官,臣苟有一分可强之勢,駿奔之地,義當蹶,而第臣素患癖泄之症,卽是二十年貞疾,到老益痼,寧日絶少,頻頻脫肛,不能行步,種種遺矢,每汚衣袴。近當寒威之陡劇,痞泄一倍越添,癖積衝亘,肚腹攪痛,晝宵登溷,不有常度,食飮全却,眞元潛鑠,頭目眩瞀,四肢戰掉,加以腰腿骨節,頑痰硬着,鑽刺酸疼,屈伸不得,房闥之間,須人起動。諸般醜穢之狀,雖不敢一一煩浼,而以此不潔之症,籧篨之形,進身於淸齋肅敬之地,自力於升降拜跪之列,百爾思量,其勢末由。藉使臣,幸無目下形現之症,年迫八耋,尸居餘氣,筋力綿綴,喘息促急,固不敢視同恒人,冒當享役。況今痼疾沈纏,力不從心,疾聲瀆聽,諒不獲已,有臣如此,生不如死。伏乞聖慈,俯賜矜諒,亟許付標,以重享事,仍治臣瀆擾之罪,以安賤分,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修未肅拜,監察茶時之意,敢啓。傳曰,知道。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來十一日朝參日次矣,敢稟。傳曰,停。
任厚常啓曰,來十一日輪對日次矣,敢稟。傳曰,當次人受點後,日次待令。
又啓曰,玉堂上下番俱空,已至閱月,事甚未安。應敎金學淳,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝更牌招,以爲推移入直之地,何如?傳曰,允。
以應敎金學淳,副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于任厚常曰,只推。
吏曹口傳政事,以沈命永爲掌樂主簿。
任厚常啓曰,社稷署官員來言,今初九日臘享大祭時,本署提調,當爲進參,而提調未差,不得擧行云,未差之代,政官牌招,開政差出,何如?傳曰,允。
以吏曹參議李憲琦牌不進罷職傳旨,傳于任厚常曰,只推。
任厚常,以吏批言啓曰,新除授禮曹正郞朴宗休呈狀內,矣身素患痰癖之症,當此換節之時,一倍添劇,時月之內,萬無供職之望,卽速入啓遞改云。身病旣如是,則有難强令察任,改差,何如?傳曰,允。
有政。吏批,行判書金履陽進,參判尹序東牌不進,參議李憲琦牌不進,右副承旨李愚在進。以趙尙鎭爲知敦寧,申在明爲右尹,李存秀爲知義禁,尹行直爲同義禁,金永孚爲監察,鄭尙愚爲社稷提調,李龍秀爲濟用提調,金履喬爲長興提調,尹五榮爲益山郡守,崔命健爲長淵縣監。故正郞李柱溟贈副應敎,新及第未分館前身死,依法典相當職。
再政。以徐志輔爲禮曹正郞,朴齊顯爲敦寧主簿,宋文圭爲造紙別提,李憲祖爲臨陂縣令。左尹金啓河,右尹申在明,同義禁李存秀,以上竝單付。
兵批,行判書朴崙壽病,參判尹尙圭病,參議鄭景祚病,參知林景鎭入直進,同副承旨朴宗琦進。同知鄭采淳,僉知朴興緖·李圭男·柳基恒,副護軍洪光一·李益誠·李觀城,司正沈能恕,以上竝單付。
傳于任厚常曰,發遣吏郞,諸執事淸齋與否,摘奸以來。
兵曹口傳政事,副司果元永道·李命權,竝單付。
朴宗琦,以兵曹言啓曰,今十二月初九日宗廟·社稷·景慕宮臘享大祭時,守門當爲塡差,而本曹郞廳及都摠府郞廳五衛將,排擬無路,依定式軍門將官及堂上軍職·堂下前銜武臣,代差以入,而其中時無職名人,口傳付軍職,何如?傳曰,允。
又以訓鍊都監言啓曰,本局哨官李義會,身病甚重,勢難察任,改差,何如?傳曰,允。
韓義運,以義禁府言啓曰,卽接月令醫員金興信手本,則時囚罪人李海存,素患痰癖之症,處冷添劇,重得毒感,食飮全廢,症形不輕云。罪人病勢如此,則一邊保放,一邊草記,曾有定式矣。李海存姑爲保放之意,敢啓。傳曰,知道。
上在昌德宮。停常參·經筵。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修未肅拜,監察茶時之意,敢啓。傳曰,知道。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于任厚常曰,禮房承旨,馳詣社稷·宗廟·永禧殿·景慕宮,奉審摘奸以來。
任厚常啓曰,玉堂上下番俱空,已至閱月,事甚未安。應敎金學淳,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝更牌招,以爲推移入直之地,何如?傳曰,允。
以應敎金學淳,校理宋翼淵,副校理李應奎,副修撰尹應大牌不進罷職傳旨,傳于任厚常曰,只推。
任厚常啓曰,今十五日魂宮練祭親祭祭文,當爲製進,藝文提學金羲淳,待明朝牌招,何如?傳曰,允。
朴宗薰,以吏曹言啓曰,卽接掌樂院牒報,則以爲,今初九日行社稷臘享大祭時,本院官員,例以協律郞,進參,而僉正李憲祖,今日政移拜臨陂縣令矣。其代卽速變通云,掌樂院僉正未差之代,口傳擬入之意,敢啓。傳曰,知道。
吏曹口傳政事,以李亨會爲掌樂僉正。
朴宗薰,以吏曹言啓曰,今此魂宮臘享大祭親行敎是時,執禮前府使趙琮鎭塡差矣,時無職名,令該曹口傳付軍職,何如?傳曰,允。
兵曹口傳政事,副司果單趙琮鎭。
吏曹口傳政事,以宋啓根爲景慕宮令。
朴宗琦,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營哨官孫仁澤,身病猝重,勢難察任,改差,何如?傳曰,允。
上在昌德宮。停常參·經筵。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修未肅拜,監察茶時之意,敢啓。傳曰,知道。
金魯應啓曰,知敦寧趙尙鎭,右尹申在明,除拜後過三日不爲出肅,依定式推考警責,仍卽牌招察任,何如?傳曰,允。
李愚在啓曰,假注書沈能恕,身病猝重,勢難察任,今姑改差,何如?傳曰,允。
又啓曰,玉堂上下番俱空,已至閱月,事甚未安。應敎金學淳,校理宋翼淵,副校理李應奎,副修撰尹應大,旣有只推之命,竝更牌招,以爲推移入直之地,何如?傳曰,允。
以應敎金學淳,校理宋翼淵,副校理李應奎,副修撰尹應大牌不進罷職傳旨,傳于李愚在曰,只推。
以副應敎李羲準,副校理李鍾運牌不進罷職傳旨,傳于李愚在曰,只推。
丙子十二月初九日子時,上詣魂宮。臘享祭親行入侍時,行都承旨朴宗薰,左承旨韓義運,左副承旨金魯應,假注書朴長復·沈能恕,別兼春秋鄭基善·金道喜,直提學金履喬,檢校直閣徐俊輔·鄭元容,檢校待敎李龍秀侍立訖。時至,左通禮跪啓請行禮,上具淺淡服,出齋室,詣通和殿,贊禮前導入北夾門,陞自東階,詣板位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,執禮請行初獻禮,上詣尊所,北向立,執尊者擧羃,宗薰酌鬱鬯,義運以酌受鬱鬯,上詣靈座前,北向立,贊禮跪啓請跪,上跪,宗薰奉香,義運奉爐跪進,贊禮跪啓請三上香,上三上香,義運奠爐於案,宗薰奉爵跪進,贊禮跪啓請執爵,上執爵,以授義運,奠于靈座前,贊禮跪啓請俯伏興少退跪,上俯伏興少退跪,大祝進靈座之右,東向跪讀祝訖,上出戶降復位,亞獻官左議政韓用龜,終獻官靑城尉沈能建,以次獻爵如儀訖,降復位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,宮闈令納神主如儀,上詣望燎位,大祝燎於坎,贊禮跪啓請禮畢,仍導以行。親祭罷後,問安勿爲之事。榻前下敎上入齋殿,諸臣以次退出。
上在昌德宮。停常參·經筵。
藥房都提調韓用龜,提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
進御加味正氣散,一貼煎入事,榻前下敎。
王大妃殿進御加味六君子湯前方中,人蔘加五分,加便香附一錢·縮砂七分,自今日五貼式日次製入事,榻前下敎。
韓義運啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴宗琦啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
韓義運啓曰,右承旨任厚常,左副承旨金魯應,今日不爲仕進,竝卽牌招,何如?傳曰,允。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于朴宗琦曰,幼學洪緯榮,令該曹口傳付軍職,冠帶常仕,使之練祭參班。
兵曹口傳政事,副司勇單洪緯榮。
沈能恕改差,代以李嘉愚爲假注書。
朴宗琦啓曰,假注書李嘉愚,時無職名,令該曹依例付軍職,冠帶常仕,何如?傳曰,允。
任厚常啓曰,玉堂上下番俱空,已至閱月,事甚未安。應敎金學淳,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直,何如?傳曰,允。
以應敎金學淳,副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于任厚常曰,只推。
以左副承旨金魯應牌不進罷職傳旨,傳于朴宗琦曰,只推。
韓義運啓曰,卽者義禁府都事來言,時囚無得過三日滯囚,曾有定式矣。時囚罪人朴友淵,保放罪人韓永逵·李海存,當爲捧供,而同義禁曺允遂·李存秀·尹行直在外,只有判義禁朴崙壽一人,不得備員開坐云,何以爲之?敢稟。傳曰,在外同義禁竝許遞,前望單子入之,待下批牌招察任。
金吾堂上前望單子入之,知義禁閔命爀,同義禁申在明·申絢落點。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。
以執義姜浚欽,掌令李儒修,獻納李游誠,正言朴奎壽牌不進罷職傳旨,傳于韓義運曰,只推。
任厚常,以禮曹言啓曰,今十二月十五日魂宮練祭時,王大妃殿·中宮殿·嘉順宮哭臨儀註,直爲書入各殿·宮之意,敢啓。傳曰,知道。
又以禮曹言啓曰,卽接尙州生員琴英澤所志,則以爲,族弟廷九,嫡妾俱無子,以其同姓二十八寸兄致鳳第五子履烈,欲爲繼後,兩家諸族,相議完定,未及禮斜,而廷九夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長琴英澤所訴旣如此,依定式琴致鳳第五子履烈,立爲琴廷九之後,何如?傳曰,允。
朴宗琦,以兵曹言啓曰,連年綿荒,曹儲已盡無餘,今年各道所捧木邊,幾皆爲純錢,故各項上下,盡以代錢需用,而至於武藝廳試才賞格木,雖以如干所捧者,排比上下,內需司所送北道奴婢貢給代木,以本色輸送,其勢末由。且純錢上下,亦多已例,限明秋代錢輸送,何如?傳曰,莫重殿·宮內用之需,今而純錢,則內司事勢,亦無擧行,折半以本色輸送。
又以兵曹言啓曰,考見諸道今秋官鎭門聚點狀啓,則黃海前兵使李石求狀啓中,道內團束軍兵聚點時,豐川等四邑,戰馬瘦駑,服色麤劣,軍器什物,不無執頉云,忠淸兵使柳相燁狀啓中,道內編伍軍兵聚點時,懷德等六邑,器械間有破傷,服色亦多渝弊云,全羅兵使徐鳳淳狀啓中,道內束伍軍兵聚點時,咸平等七邑,器械或有破傷,服色間多渝弊,鍊習之節,未免生疎云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑守令,竝推考警責,何如?傳曰,允。
大司成洪羲俊疏曰,伏以臣,才乏寸長,學蔑一得,而特蒙陶鑄之化,濫廁緋玉之列,涯分已踰,塵刹莫報,每自循省,只切愧恧,而至於名塗華銜,實非意想攸到,乃於日前,伏奉除旨,以臣爲成均館大司成者,祗承恩誥,惶蹙感激,不知所以措躬也。噫,是職也,始自虞廷,備於周官,庠序學校,實爲敎化之本,菁莪棫樸,克盡作成之方,而三代以後,司徒敷敎之職,已廢,故太學造士之任,益專,培養元氣,參贊治道,使譽髦之士,蔚然作興,則必也學識淹博,藻鑑公明,如昌黎之招誨館下,歐陽之嘉祐多士者,居之,然後可以表準士習,敎育人材,而無愧於是職也,故掄選之法,自古難愼,而名碩鴻匠,擧皆逡巡却顧,不敢遽當者,此也。況今士風不振,文弊益痼,正宜妙揀師儒之長,專畀矯救之責,而今乃一朝委之於如臣魯莽庸陋之姿,其何以正士趨變文風,以仰副特簡之殊恩乎?凡朝廷之命官也,量才度能而授之,上有愼惜之義,下無僥濫之歎,則今何敢不自量度,若固有之,徒恃寵靈,冒沒出膺,抗顔於皐比之席,貽笑於首善之關乎?庚牌儼臨,冒犯違傲,惶懍震越,歷日靡措,玆敢披瀝微懇,仰瀆崇嚴。伏乞聖慈,察臣言之由衷,念臣職之匪分,亟命鐫改,以重名器,以安私分,千萬幸甚。臣無任云云。答曰,省疏具悉。爾其勿辭察職。
上在昌德宮。停常參·經筵。
韓義運,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴宗薰曰,藥房入侍。
朴宗薰啓曰,藥房三提調,持湯劑來待矣。傳曰,封入。
任厚常啓曰,玉堂上下番俱空,已至閱月,事甚未安。應敎金學淳,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝更牌招,以爲推移入直之地,何如?傳曰,允。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。
以執義姜浚欽,掌令李儒修,獻納李游誠,正言朴奎壽牌不進罷職傳旨,傳于韓義運曰,只推。
以應敎金學淳,副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于任厚常曰,只推。
朴宗薰,以吏曹言啓曰,今日本曹褒貶坐起時,堂上不可不備員,而參判尹序東病不來。令政院卽爲牌招,以爲同參開坐之地,何如?傳曰,允。
禁府啓目,義禁府一都事李海存原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,洪陽縣監韓永逵原情云云。傳旨內辭緣,泛稱遲晩,所當請〈刑〉是白乎矣,曾經侍從,勿爲請刑,載在大典通編,議處,何如?判付啓。依允。又啓目,坡州前牧使朴友淵原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓。依允。
韓義運,以義禁府言啓曰,保放罪人韓永逵·李海存,還囚捧供以入,而兩囚病勢,一向未差,仍爲保放之意,敢啓。傳曰,知道。
又以義禁府言啓曰,卽接月令醫員金興信手本,則時囚罪人朴友淵,素患疝積之症,闖發於處冷之餘,又添毒感,食飮全却,症形不輕云。罪人病勢如此,則一邊保放,一邊草記,曾有定式矣,朴友淵姑爲保放之意,敢啓。傳曰,知道。
丙子十二月十一日辰時,上御大造殿。藥房入診入侍時,都提調韓用龜,提調金蓍根,副提調朴宗薰,假注書朴長復,記注官李衡柱,別兼春秋鄭基善以次進伏,醫官秦東秀·吳千根·李彦厚以次進伏楹外訖。用龜曰,日氣劇寒,昨日正氣散進御之後,聖候諸節,若何?上曰,一樣矣。仍命醫官入診訖。東秀退伏奏曰,脈候三部調均,微數之症,減於昨日矣。千根退伏奏曰,脈候三部調均,勝於昨日矣。彦厚曰,脈候三部調均矣。上曰,湯劑則退出後,議定,可也。用龜曰,頭痛症候,若何?上曰,差減矣。用龜曰,齒痛症候,若何?上曰,尙有餘症矣。用龜曰,別無惡寒症候乎?上曰,無矣。宗薰曰,春帖子延祥詩,昨自該房,以如例擧行之意,入稟云矣。各殿·宮當爲依前製進,而王大妃殿·嘉順宮,亦爲依前擧行乎?上曰,王大妃殿·嘉順宮,勿爲擧行,以待三年後,可也。進御加味正氣散,依前方一貼煎入事。出榻敎仍命退,諸臣以此退出。
上在昌德宮。停常參·經筵。
王大妃殿進御二錢重人蔘粟米飮,自今日限四貼煎入事,榻前下敎。
中宮殿進御二錢重人蔘粟米飮,自今日限四貼煎入事,榻前下敎。
嘉順宮進服二錢重人蔘粟米飮,自今日限四貼煎入事,榻前下敎。
任厚常啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
韓義運啓曰,左副承旨金魯應,今日不爲仕進,卽爲牌招,何如?傳曰,許遞,前望單子入之。
承旨前望單子入之,徐春輔落點。
傳于任厚常曰,魂宮練祭時,侍衛入直磨鍊,雲寶劍置之,門路自內爲之矣,該房知悉。
韓義運啓曰,玉堂上下番俱空,已至閱月,事甚未安。應敎金學淳,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
傳于韓義運曰,前知敦寧金在昌分揀,使之園所獻官進去。
韓義運,以吏曹言啓曰,前知敦寧金在昌分揀,使之園所獻官進去事,命下矣,時無職名,今該曹口傳付軍職,何如?傳曰,仍任前實職。
吏曹口傳政事,行知敦寧單金在昌。
韓義運啓曰,假注書朴長復,身病猝重,勢難察任,今姑改差,何如?傳曰,允。
朴長復改差,代以李源祚爲假注書。
任厚常啓曰,明日傳香,禮房承旨當爲齋宿,右承旨韓義運,所當牌招,而拘於廳規,不得請牌,何以爲之?敢稟。傳曰,牌招。
朴宗琦啓曰,正言朴奎壽,避嫌還出給之後,不爲傳啓,直爲出去,事甚未安。推考,何如?傳曰,允。
任厚常啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。
以執義姜浚欽,掌令李儒修,獻納李游誠牌不進罷職傳旨,傳于任厚常曰,只推。
以應敎金學淳,副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于韓義運曰,只推。
韓義運啓曰,春帖子製述人,旣已抄啓矣。弘文提學朴宗慶,待開門牌招,以爲出韻科次之地,何如?傳曰,允。
以濟州牧使尹久東狀啓,莫重薦新與進上,俱不得如例封進,惶恐竢勘事,傳于朴宗琦曰,勿待罪事,回諭。
韓義運,以禮曹言啓曰,卽接濟州牧使尹久東狀啓謄報,則去十月令薦新柑子,一一摘取,肇慶廟薦新封進所餘,爲一百八十一箇,故謹援已例,都封上送,以爲稟旨薦獻之地事,爲辭矣。本島橘果稀結之時,減數薦獻,多有已例,今此所封柑子封進,數雖不足,謹依前例,宗廟·景慕宮·魂宮園所分排,當日薦進,園所薦新則魂宮內官,依例陪進園所薦進,何如?傳曰,允。
任厚常,以兵曹言啓曰,新除授五衛將柳基恒前任全州營將,李圭男前任尙州營將,沈尙之前任淸州營將,安光質前任平安監營中軍,李近植前任咸鏡監營中軍,元在誠前任黃海監營中軍,俱在任所,上來間該廳番次苟艱,朴興緖,景福宮衛將鄭來淳,文臣兼宣傳官李元默,俱以身病猝重,勢難供職,呈狀乞遞,竝改差,何如?傳曰,允。
又以訓鍊都監言啓曰,本局局別將具絳,身病甚重,勢難察任,改差,何如?傳曰,允。
禁府啓目粘連,向前韓永逵亦,觀此囚供,則本縣稅大同五千五百餘石,已爲運納,餘數六百四十餘石,以執籌船之過秋不來,報于舟司,而時値冬令,廣覓四隻小船,未及裝載,已爲氷塞,亦以此具由報營,則與全數未納,有異,而莫重正供,旣不能趁限準納,致有該廳草記,則不可以事勢之無怪,有所容恕。以此照律,何如?判付啓。依允。又啓目粘連,向前李海存亦,羅將輩之自干重辟,誠一變怪,身爲一都事,旣不能先事操束,又未能趁卽嚴覈,溺職之責,在所難免。以此照律,何如?判付啓。依允。又啓目粘連,向前朴友淵亦,陵還取耗,旣有定例,則用下之際,不能區別報營,循例勘簿,致有元穀之用盡,其矇不覺察之失,在所難免。以此照律,何如?判付啓。依允。
任厚常,以義禁府言啓曰,保放罪人韓永逵·李海存·朴友淵,還囚議處以入,而三囚病勢,一向未差,竝仍爲保放之意,敢啓。傳曰,知道。
上在昌德宮。停常參·經筵。
王大妃殿誕日,大殿·中宮殿·嘉順宮·世子宮,內閣·政院·玉堂·朝廷二品以上·六曹堂上口傳問安。答曰,知道。王大妃殿,內閣·政院·玉堂·朝廷二品以上·六曹堂上單子問安。答曰,知道。
徐春輔啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修未肅拜,監察茶時之意,敢啓。傳曰,知道。
韓義運啓曰,玉堂上下番俱空,已至閱月,事甚未安。應敎金學淳,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝更牌招,以爲推移入直之地,何如?傳曰,允。
又啓曰,知敦寧金在昌,旣入闕中,不爲肅謝,直爲出去,事甚未安。推考,何如?傳曰,允。
傳于韓義運曰,園所獻官知敦寧金在昌,仍爲奉審健陵·華寧殿一體奉審以來。
李源祚在外,代以朴容壽爲假注書。
兵曹,以趙文彦爲訓鍊都監中軍。
以副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于韓義運曰,只推。
以江原道黃腸木敬差官權中履狀啓,八部所入四十板,今已竣事尺度,不能依事目準封,惶恐待罪事,傳于韓義運曰,勿待罪事,回諭。
以濟州牧使尹久東狀啓,薦新大小橘,致此不足,惶恐待罪事,傳于韓義運曰,勿待罪事,回諭。
韓義運,以禮曹言啓曰,卽接濟州牧使尹久東狀啓謄報,則今十二月令乳柑·洞庭橘,一一摘取,洞庭橘,如例封進,乳柑,僅爲二百箇,薦新排數末由,謹依已例,都封上送于禮曹,以爲稟旨薦獻事,爲辭矣。宗廟薦新洞庭橘,依例當日薦進,宗廟·景慕宮·魂宮園所薦新乳柑,數雖不足,在前如此之時,多有減數薦獻之例,今亦依前例分排,一體薦進,而園所薦新乳柑,則魂宮內官,依例陪進園所薦進,何如?傳曰,允。
又以禮曹言啓曰,圖畫署,有別遞兒祿窠,而畫員中勤勞國役者,使之次次許付矣。付祿金應煒有頉代,畫員李宗根,前後國役,多有勤勞,依例許付,何如?傳曰,允。
又以禮曹言啓曰,圖畫署畫員金應煒有頉代,本署實官窠,以差備待令畫員金命遠陞付之意,敢啓。傳曰,知道。
任厚常,以備邊司言啓曰,魂宮練祭隔日,卿宰罷散人敍用,仍令該曹口傳付軍職,使之參班,何如?傳曰,允。
徐春輔,以義禁府言啓曰,保放罪人韓永逵·朴友淵·李海存,還囚照律以入之意,敢啓。傳曰,知道。
義禁府照目粘連,洪陽縣監韓永逵矣,本府議啓內,觀此囚供,則本縣稅大同五千五百餘石,已爲運納,餘穀六百四十餘石,以執籌船之過秋不來,報于舟司,而時値冬令,廣覓四隻小船,未及裝載,已爲氷塞,亦以此具由報營,則此與全數未納,有異,而莫重正供,旣不能趁限準納,致有該廳草記,則不可以事勢之無怪,有所容恕。以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,義禁府一都事李海存矣,本府議啓內,羅將輩之自干重辟,誠一變怪,身爲一都事,不能先事操束,又未能趁卽嚴覈,溺職之責,在所難免。以此照律,罪杖八十收贖,奪告身三等,私罪奉敎依允爲旀,功減一等爲良如敎。又照目粘連,坡州前牧使朴友淵矣,本府議啓內,陵還取耗,旣有定例,則用下之際,不能區別報營,循例勘簿,致有元穀之用盡,其矇不覺察之失,在所難免。以此照律,罪笞五十收贖,解見任別敍,私罪奉敎依允。
上在昌德宮。停常參·經筵。
朴宗薰啓曰,本院今秋冬等褒貶,當爲磨勘以入,而臣宗薰,連有身病,仍値齋日,不得如例磨勘之意,敢啓。傳曰,知道。
傳于韓義運曰,禮房承旨馳詣宗廟·景慕宮,奉審摘奸以來。
李愚在啓曰,闕門開閉時,都摠府郞廳,來告政院,眼同司鑰,趁時按鑰,自是例也,而今日都摠府郞廳,門鑰已放,終不來告,揆以紀綱,萬萬駭然。所當重勘,而本院請推之外,無他可施之罰,何以爲之,而不飭之堂上,不可無警,推考,何如?傳曰,允。拿處。
兵曹口傳政事,大護軍單鄭晩錫,護軍單尹魯東。
任厚常,以都摠府言啓曰,今日入直內三廳武兼禁軍及軍兵等,當爲中日習射技放,而魂宮練祭親行齋戒相値,不得設行之意,敢啓。傳曰,知道。
上在昌德宮。停常參·經筵。
上詣魂宮。練祭親行還內後,大殿·王大妃殿·中宮殿·嘉順宮·世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。
藥房都提調韓用龜,提調金蓍根,副提調朴宗薰啓曰,親行練事,孝思益新,侵曉將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
任厚常啓曰,備邊司郞廳來言,今日賓廳日次,而魂宮練祭正日相値,不得來會云矣,敢啓。傳曰,知道。
傳于韓義運曰,知敦寧金在昌,享官還差。
傳于韓義運曰,魂宮享官靑城尉沈能建,判敦寧李彦植,知敦寧金在昌,敦寧都正洪樂受,各熟馬一匹賜給,前享官永明尉洪顯周勿論,忠義沈鐛·李博鉉,各兒馬一匹賜給,都薛里內官李元碩·林宜馥,各熟馬一匹賜給,前都薛里內官韓敬善·智達成勿論,薛里內官金永曄·康聖輔,酒房內官千世澤·印永馥,進上差備內官金致灝·李福仁·洪應疇·孔維德,各兒馬一匹賜給,前酒房內官徐昌純勿論,守僕以下員役等,令該曹,米·布考例題給,守園官南延君球加資,參奉南駿應·李䆃重,忠義李時翼,各加一資,資窮者代加,前參奉李檃重勿論,侍園官康壽甲加資,已資窮,熟馬一匹面給,進止差備內官梁宗河·申應寬,各加一資,資窮者代加,守僕以下員役等,令該曹米·布考例題給,東西唱引儀,各上弦弓一張賜給。
朴宗薰啓曰,假注書李嘉愚,身病猝重,勢難察任,今姑改差,何如?傳曰,允。
徐春輔啓曰,副應敎李羲準,校理宋翼淵,副校理李鍾運·李應奎,副修撰尹應大,執義姜浚欽,獻納李游誠,旣入闕中,不爲肅謝,直爲出去,事甚未安。竝推考,何如?傳曰,允。
朴宗琦啓曰,卽伏見諸道今秋冬等褒貶啓本,則江原監司南履翼,咸鏡監司李羲甲,守令無一人居中居下,忠淸監司洪奭周,黃海監司李勉昇,平安監司李相璜,守令無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則開城留守金銑,忠淸水使李載弘,黃海水使申綋,全羅左水使李儒秀,邊將無一人居中居下,江華留守徐能輔,全羅監司金敎根,右水使李民秀,平安監司李相璜,統制使申鴻周,北兵使趙岐,邊將無一人居下,殊無嚴明殿最之意,竝推考警責,何如?傳曰,允。
韓義運,以弘文館言啓曰,本館下番闕直,事甚未安。副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
以副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于韓義運曰,只推。
韓義運,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今丙子年秋冬等褒貶,當爲磨勘,而提學二員,直閣·待敎,俱未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今秋冬等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
任厚常,以備邊司言啓曰,卽見濟州牧使尹久東災實狀啓,則分等不爲擧論,數件應行之事,候風涉海,恐有後時之慮,謹援已例,一邊擧行,一邊馳啓,爲辭矣。其一,三邑舊還仍停事也。其一,軍兵逃老故病廢之類,一一塡充,待明春從附近哨司鍊事也。如干災傷,不至於痒稼,畢竟成熟,亦優於食實,摠而言之,足爲稔歲,爲島民萬幸,而後錄二件,旣云先已擧行,且是年例所請,竝依狀請施行,何如?傳曰,允。
朴宗薰,以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
朴宗琦,以戶曹言啓曰,本曹郞廳及所屬各司官員今丙子秋冬等褒貶,依前例磨鍊以入,而軍資監·司宰監·內資寺·長興庫,因都提調·提調有故,不得磨勘,至於乙亥秋冬等褒貶,軍資監·司宰監·濟用監·內資寺·長興庫·平市署·五部,因都提調·提調·漢城府堂上有故,不得磨勘,丙子春夏等本曹郞廳及所屬各司褒貶,因本曹堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今丙子秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以漢城府言啓曰,臣蓍根,與東部都事金炳元,有叔侄應避之嫌,褒貶等第,次堂代行之意,敢啓。傳曰,知道。
又以漢城府言啓曰,本府郞廳及五部官員等今丙子年春夏等褒貶,因堂上有故,限內不得磨勘之意,曾已頉啓矣。其時官員,已多遷轉,無可考績,依近例本府郞廳褒貶蕩滌,而戶曹所磨勘五部官員褒貶,一體蕩滌之意,分付戶曹,何如?傳曰,允。
韓義運,以禮曹言啓曰,各陵殿園墓·本曹郞廳,四學童蒙敎官·通禮院·典牲署·禮賓寺·惠民署·圖畫署官員等今丙子年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·東西氷庫·東西活人署·觀象監·內醫院·司譯院·典醫監·東南關王廟官員等褒貶,各其司領事·都提調·提調及堂上有故,不得一時磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今丙子年秋冬等褒貶,限內不得磨勘之意,敢啓。傳曰,知道。
任厚常,以中樞府言啓曰,本府郞廳及醫員錄事等今丙子年秋冬等褒貶,當爲等第,而領中樞府事臣李時秀有身病,判中樞府事臣徐龍輔·徐邁修俱在外,判中樞府事臣金載瓚有身病,限內不得磨勘之意,敢啓。傳曰,知道。
又以都摠府言啓曰,本府郞廳及部將等今丙子年秋冬等褒貶,當爲磨勘,而都摠管李明奎有身病,限內不得設行之意,敢啓。傳曰,知道。
又以兵曹言啓曰,本曹今丙子年秋冬等褒貶等第,磨鍊以入,而曹所屬軍器寺·司僕寺·訓鍊院官員·部將等褒貶,因各其司提調及堂上有故,不得一體磨勘之意,敢啓。傳曰,知道。
朴宗薰,以忠勳府言啓曰,本府今丙子年秋冬等褒貶,當爲磨勘,而有司堂上鰲恩君臣李敬一有身病,豐安君臣柳相祚在外,無以備員,限內不得爲之之意,敢啓。傳曰,知道。
又以敦寧府言啓曰,本府郞廳等今秋冬等褒貶等第,當爲磨勘,而以領事身病,不得爲之之意,敢啓。傳曰,知道。
任厚常以訓鍊都監·都提調意啓曰,本局從事官·禁松參軍及諸將官等今丙子年秋冬等褒貶,當爲等第,而都提調臣李時秀以身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今丙子秋冬等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今丙子年秋冬等褒貶,當爲等第,而都提調臣徐龍輔在外,限內不得磨勘之意,敢啓。傳曰,知道。
李愚在,以工曹言啓曰,本曹郞廳等矣今丙子年秋冬等褒貶及屬司繕工監·掌苑署,典涓司官員等褒貶,合四度磨勘以入,而屬司中尙衣院·造紙署·瓦署官員等今丙子年秋冬等褒貶,因各該司提調有故,限內不得磨勘,而尙衣院·繕工監·造紙署·典涓司今丙子年春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
徐春輔,以義禁府言啓曰,今秋冬等本府郞廳褒貶等第,當爲磨鍊以入,而堂上有故,限內不得擧行之意,敢啓。傳曰,知道。
任厚常,以濬川司都提調意啓曰,本司都廳及郞廳今丙子年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
魂宮練祭兼望祭親行敎是時,亞獻官領府事李時秀,終獻官右議政金思穆,贊禮禮曹判書趙德潤,典祀官奉常正林東鎭,宮闈令尙繕林宜馥,執禮副司果趙民和,執尊副司果沈能稷,大祝應敎金學淳,祝史副司果李羲肇,齋郞副司果尹命圭,盥洗位兵曹正郞閔秉勳,禮曹佐郞黃贊熙,酌洗位典籍權·睦台錫,亞·終獻盥洗位典籍鄭載慶,贊者引儀金學羲·方禹矩,謁者引儀李東樹,兼引儀安國煥,贊引兼引儀李正幹,假引儀金光素,祭監監察邊始暹·李羲平,
丙子十二日十五日子時,上詣魂宮。練祭兼望祭親行入侍時,行都承旨朴宗薰,行左承旨徐春輔,右承旨韓義運,左副承旨任厚常,右副承旨李愚在,同副承旨朴宗琦,假注書李嘉愚·朴容壽,別兼春秋鄭基善·金道喜,直提學金履喬,檢校直閣徐俊輔·李光文·鄭元容,檢校待敎李龍秀·李鶴秀,以次侍立訖。時至,左通禮跪啓請行禮,上具淺淡服,出齋室,詣通和殿。贊禮前導,入北夾門,陞自東階,詣板位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。執禮請行奠幣禮,贊禮導上詣盥洗位,盥洗訖,贊禮導上詣尊所,北向立。執尊者擧羃,厚常酌鬱鬯,宗薰以瓚受鬱鬯,贊禮導上,入詣靈座前,北向立。贊禮啓請跪,上跪,宗薰奉香,宗琦奉爐跪進,贊禮跪啓請三上香,上三上香。贊禮啓請執瓚灌地,上執瓚灌地訖,宗薰以幣篚跪進,贊禮啓請執幣獻幣,上執幣獻幣,以幣授宗琦,奠于靈座前。贊禮啓請俯伏興平身,上俯伏興平身,贊禮導上出戶,降復位,執禮唱行初獻禮,贊禮導上,入詣靈座前,北向立。贊禮啓請跪,上跪,宗薰以爵跪進,贊禮啓請執爵獻爵,上執爵授春輔,春輔奉奠于靈座前。贊禮啓請俯伏興少退跪,上俯伏興少退跪,大祝金學淳進靈座之右,東向跪讀祝文訖。贊禮啓請俯伏興平身,上俯伏興平身,贊禮導上降復位。亞獻官領府事李時秀,終獻官右議政金思穆,以次亞·終獻如儀訖,贊禮啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,宮闈令納神主如儀,贊禮導上詣望燎位,大祝燎於坎,贊禮啓禮畢。仍導以行,上入齋殿,諸臣以次退出。
上在昌德宮。停常參·經筵。
自開東至巳時,有霧氣。
大殿·王大妃殿·中宮殿·嘉順宮·世子宮,內閣·政院·玉堂·朝廷二品以上·六曹堂上,翌日口傳問安。答曰,知道。
藥房都提調韓用龜,提調金蓍根,副提調朴宗薰啓曰,日月如流,練事奄過,伏惟孝思哀慕,益復如新,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍。王大妃殿·中宮殿·嘉順宮·世子宮,口傳問安。答曰,知道。
朴宗琦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗薰啓曰,左副承旨任厚常,今日不爲仕進,卽爲牌招,何如?傳曰,允。
備忘記,慶尙監司金魯敬下直,長弓一張,長箭一部,黃海兵使徐有鳳下直,長弓一張,長箭一部,片箭一部,筒兒一箇賜給。
韓義運啓曰,應敎金學淳,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考,何如?傳曰,允。
李嘉愚改差,代以金周默爲假注書。
備邊司,以韓用鐸爲咸鏡監司。
以左副承旨任厚常牌不進罷職傳旨,傳于朴宗琦曰,只推。
朴宗琦啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。
以執義姜俊欽,掌令李儒修,司諫林處鎭,獻納李游誠,正言朴奎壽牌不進罷職傳旨,傳于朴宗琦曰,只推。
韓義運,以弘文館言啓曰,本館下番闕直,事甚未安。副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
以副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于韓義運曰,只推。
李愚在,以兵曹言啓曰,前慶尙監司李存秀狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以備邊司言啓曰,頃見平安監司李相璜所報,以爲,本道軍餉耗應下不足條一萬九千石中,一萬石,以道內銀錢,作穀添付,又以惠民等穀,移劃,其餘九千石,移送他道,爲請,而欲取九千石之耗,則須有九萬石之元穀,當此穀簿枵然之時,移送一款,未可遽議,故更爲往復爛商,從後稟處之意,草記蒙允,行會本道。凡應下名色,年例歲入時存餉耗與各庫所在錢·穀,使之一通修成冊以來,則應下都數,爲五萬二千八百餘石,歲入實數,爲三萬二千九百餘石,餉穀城在平留新舊所捧之耗條,爲四千九百餘石。就應下都數中,計除此歲入與餉耗兩條後,所不足者,當爲充補,而應下中,均廳所納築垌物力條五百石,本以壯營屯土築垌之資,壬戌劃付均廳者,而今旣不爲築垌之用,則猶取於已竭之餉耗,事甚無義,自今年置之。華城所送一千石,本以江都添餉條,自華城請得者,而元穀旣盡,取耗無路,此則明年爲始,勿責於關西,而其代,就他道加分耗中,分排移劃,本道所在濬川司米二千一百餘石,亦以壯營穀之相換餘數,移屬均廳者,則本非該廳之穀,自今年添付餉摠,惠民穀之春間劃屬減軍給代條外,餘在折米一萬一千八百餘石,燒燼木充補米四千七百餘石,亦爲添餉。各庫銀錢之可合推移而作米者,有勅庫貿銀錢二萬五千兩,宣川銀價錢二萬五千兩,營各庫記留錢二萬兩,勅庫歲入貿銀錢丙子條一萬二千五百兩,別餉庫歲入錢乙亥·丙子兩年條二萬一千兩,守堞身錢乙·丙兩年歲入條五千四百兩,合錢十萬八千九百兩,作米爲三萬六千三百石。右項諸穀中,有耗前用下者,故耗條則爲四千餘石,此皆本道前報所請及今番往復而停當者,此外更無着手之處,海西勅需錢中六萬兩,許令權貸,自海西作米二萬石取耗,而關西京作錢中二千石,移之海西,如是則應下之數,除却移送,而減爲四萬九千三百餘石,歲入之數,添以穀耗,而增爲四萬一千八百餘石。以此歲入,較諸應下,則不足爲七千五百餘石,而每歲添入錢作穀,爲八千五百餘石,則自其翌年,年年所贏,爲千餘石,期以十年,漸次殖耗,又有別餉別備錢之自乙酉添貿者,則元穀之剩爲四萬石,耗爲四千石,此則仍付本摠,留存餘地,以資生殖之源,實合經遠之圖。至於海西錢及各庫錢之不可不先報者,無他措手,本道營別置穀舊還之今年還捧,當不下萬餘石,本穀之年前停未捧劃充時,亦有賑餘穀萬餘石之竝入者,則今此停未捧之還捧,還之會內,移付餉穀,儘合事宜。又就本道留穀中,從略加分竝取耗,自明年次次充報於各樣貸錢,而其移付及加分之石數與年限,令道臣商量更報,以爲酌定之地,何如?傳曰,允。
又以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
敎慶尙監司金魯敬書。王若曰,階前頫萬里之路,欽哉唐宣州分憂,界上爭二邦之民,嘉乃杜祁公移刺。出自二品卿月,去作一路福星。眷彼鳥嶺外一方,卽我鰈域內重鎭。東西各八九百里,物産饒魚鹽漆絲,大小凡七十一州,國用資甲兵錢穀。至今傳羅韓舊址,民俗淳厖,自古稱鄒魯流風,人材府庫。蓋其物衆而地大,鎭撫非比他藩,間又歲饑而民貧,疵瘼莫甚今日。肆惟宵旰之念,尤愼旬宣其人。才難不其然,久矣內屋屛註疏,任重有如是,迺者外朝紳詢咨。惟卿,古相肖孫,淸朝雅望。士願識君侯定價,爭誦韓荊州聲譽,公退與子弟讀書,蔚有柳河東家法。恬雅有鎭物之量,獨能超馳騁之場。綜密兼爲政之才,每試盤錯之地。銓部玉署,儘見事君公正之心,湖紱燕槎,屢著律己簡嚴之效。所以試之三輔,居然于玆一朞。地是漢馮翊難治,頭緖方就,民惟殷邦畿所止,口碑爭騰。適當嶺使之報瓜,爰見岳薦之膺簡。喬木之遺風猶在,克紹名祖之忠勤,甘棠舊詠尙傳,厥有乃兄之聲績。畿輔卽四方根本,予豈欲遽捨乎卿?嶺嶠爲三南要衝,人皆曰當屬之子。玆授卿以慶尙道觀察使兼兵馬水軍節度使大邱都護府使,卿其祗服寵命,克殫誠心。廉約自持,顧何有於省俗?威惠竝著,方可責其底功。勿以今歲之稍登,或弛撫字之念,譬如大病之少愈,必愼調養之方。白屋之杼柚俱空,課農桑以爲本,靑衿之絃誦不撤,興學校所當先。無曰千里俗不同,所貴一誠字做去。觀省勉王化之宣布,可哀小民,黜陟宜公道之恢張,無憚大吏,於戲,得卿之重,復予何憂?想平日奉職之勤,應無間於在內在外,顧列郡望風而畏,庶有譽於以猛以寬。卿其往哉,吾且召矣。故玆敎示,想宜知悉。知製敎副應敎李羲準製進。
應敎金學淳疏曰,伏以臣,私制甫闋,恩除遽降,逖違之餘,戀結倍深,揆以義分,固當卽地叩謝之不暇,而第伏念,臣之老母,一病五朔,症情危篤,委頓床笫,凡百凜凜,煎熬無時可紓,刀圭無日可停,目下情地,實無離捨之望。鎭日違召,甘犯逋慢之罪,何幸聖度天大,郵罰不加,惶隕感激,靡所容措,而迺者候班起居之禮,享役駿奔之地,義在蹶,不敢言私,章皇出肅,因仍就直,今又有日矣。定省稍曠,憂慮倍至,靑綾永夜,不遑假寐,曉探家信,則臣母病情,素患痰積之外,忽添寒感,兼以泄痢,種種別症,比之日前,反有加焉,家僮踵至,促臣歸見,臣自聞此報,方寸益亂,按住不得,玆敢忙陳短章,徑出禁扄。伏乞天地父母,俯賜矜諒,特許鐫遞臣職名,俾得以安意救護,仍治臣瀆擾之罪,以肅朝綱,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
朴宗琦,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴宗琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,左副承旨任厚常,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李惟命落點。
朴宗琦啓曰,來二十一日,朝參日次矣,敢稟。傳曰,停。
韓義運啓曰,來二十一日,輪對日次矣,敢稟。傳曰,當次人受點,後日次待令。
備忘記,長淵縣監崔命健下直,長弓一張,長箭一部,片箭一部,筒兒一箇賜給。
韓義運啓曰,假注書朴容壽,身病猝重,勢難察任,今姑改差,何如?傳曰,允。
朴容壽改差,代以李鎭華爲假注書。
韓義運啓曰,玉堂上下番俱空,事甚未安,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
以副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨。傳于韓義運曰,只推。
韓義運啓曰,吏曹郞廳來言,咸鏡監司下批政事,取稟。傳曰,當日爲之。
有政。吏批,行判書金履陽進,參判尹序東病,參議李憲琦病,左副承旨韓義運進。以李羲甲爲工曹判書,申若樞爲敦寧都正,李羲甲爲知經筵,李慶旭爲直講,金最根爲漢城主簿,金在昌爲繕工提調,咸鏡監司單韓用鐸,分奉常寺直長單朴松茂,奉常寺直長單成始光,奉事單文慶愛,南延君球昭義,今加中義加資事承傳,故學生李鉉贈童敎,孝行卓異贈職事承傳。
再政,以洪顯周爲平市提調。
兵批,行判書朴崙壽進,參判尹尙圭病,參議鄭景祚病,參知林景鎭入直進,同副承旨朴宗琦進。以李羲甲爲都摠管,徐英輔爲副摠管,尹益烈爲副摠管,金潤澤·金㝡煥·權聖祜·鄭必秀·崔榮祖爲五衛將,金鎭九爲景福將,禹孟河爲宣傳官,知事趙尙鎭,同知崔載璇,僉知安光質·李近植·張持大,大護軍李羲甲,副護軍金魯應·任厚常·趙翼鉉·李若洙·任聖皐,柳相奎,柳可源·李存敬,山馬監牧官金汝澄,咸鏡節度使韓用鐸,以上竝單付。
傳于韓義運曰,平市提調,長興提調相換。
朴宗琦啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。
以執義姜浚欽,掌令李儒修,司諫林處鎭,獻納李游誠,正言李奎壽牌不進罷職傳旨,傳于朴宗琦曰,只推。
兵曹,以李馨秀爲摠戎中軍。
韓義運,以吏批言啓曰,承文院博士李源祚,受由過限不上來,依例罷職,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則興海郡守趙濟民,以橫徵益察爲目,永春縣監南進和,以試胡損體爲目,藍浦縣監吳在臣,以先斥巨猾爲目,魯城縣監李宜春,以謗或由嬖爲目,宜寧縣監沈毅鎭,以頭緖莫省爲目,長鬐縣監朴慶悳,以海謗非眞·山禁益嚴爲目,連原道察訪朴升用,以勖哉察奸爲目,則俱宜置下考,而置諸中考,殊無嚴明殿最之意。兩道道臣,推考警責,上項六邑守令·一驛察訪,竝罷黜,何如?傳曰,允。
朴宗琦,以兵曹言啓曰,羽林衛將李益緖,慶熙宮衛將白耕鎭·崔載璇,俱以身病猝重,勢難供職,呈狀乞遞,竝改差,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人,別取才入格矢數·落仕年條·居住·薦名,各其名下,懸注以入之意,敢啓。傳曰,知道。
又以兵曹言啓曰,坼見諸道褒貶啓本·則統制使申鴻周啓本中,長木浦別將劉德顯,差欠束下爲目,北兵使趙岐啓本中,豐山萬戶金在聲,以何責施措爲目,則竝宜置中考,而置諸上考,殊無嚴明殿最之意。各該道·帥臣,推考警責,長木浦別將劉德顯,豐山萬戶金在聲,竝中考施行,何如?傳曰,允。
又以兵曹言啓曰,安骨萬戶朴興道,以三年窠邊將,連二等褒貶居中,其不職可知,依例罷黜,何如?傳曰,允。
又以兵曹言啓曰,嶺南別試武士,更爲試取事,草記啓下後,武士等各以本道入格技藝試取,則蔚山閑良金孝顯,講書略,彦陽閑良盧忠元,講書粗,興海閑良朴一範,片箭邊一中,其矢數講栍,比諸本道入格,皆未中式,梁山出身金汝鍾,淸河閑良徐致翰,片箭俱未入格,竝依例給糧下送,何如?傳曰,允。
又以訓鍊都監言啓曰,本局中軍趙文彦,身病甚重,勢難察任,改差,何如?傳曰,允。
又以義禁府言啓曰,卽接月令醫員金俊男手本,則時囚罪人李忠運·李鼎會,屢日處冷之餘,重添寒疾,食飮全却,氣息奄奄,轉側須人,症形甚惡云。罪人病勢如此,則一邊保放,一邊草記,曾有定式矣。李忠運·李鼎會,竝姑保放之意,敢啓。傳曰,知道。
上在昌德宮。停常參·經筵。
夜五更,月暈。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐春輔啓曰,行右承旨李惟命,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李憲琦落點。
韓義運啓曰,玉堂上下番俱空,已至經宿,事甚未安。副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
以副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于韓義運曰,只推。
韓義運,以侍講院言啓曰,兼輔德李憲琦入直矣,除拜承政院右副承旨,纔已違牌出去矣。上番闕直,事甚未安,輔德徐鼎輔,弼善洪命周,兼弼善李東煥,文學金炳球,兼文學尹應大,竝卽牌招,以爲推移入直之地,何如?傳曰,允。
又啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。
以執義姜浚欽,掌令李儒修,司諫林處鎭,獻納李游誠,正言朴奎壽牌不進罷職傳旨,傳于韓義運曰,只推。
以右副承旨李憲琦牌不進罷職傳旨,傳于徐春輔曰,只推。
以慶尙監司李存秀狀啓,晉州牧民家失火事,傳于徐春輔曰,聞甚矜惻,元恤典外,別加顧助事,分付。
韓義運,以禮曹言啓曰,卽接洪陽幼學梁宗貞所志,則以爲,同姓五寸姪彦基,嫡妾俱無子,以其同姓八寸兄彦相第二子大喜,欲爲繼後,兩家諸族,相議完定,而彦基夫妻,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長梁宗貞所訴旣如此,依定式,梁彦相第二子大喜,立爲梁彦基之後,何如?傳曰,允。
禁府啓目,平山府使李忠運原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,都摠府都事南成老原情云云。傳旨內辭緣,泛稱遲晩,所當請刑是白乎矣,都摠都事,勿爲請刑,載在大典通編,議處,何如?判付啓,依允。又啓目,熊川縣監崔鎭一原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,坡州前牧使李鼎會原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
韓義運,以義禁府言啓曰,保放罪人李忠運·李鼎會,還囚捧供以入,而病勢一向未差,竝仍爲保放之意,敢啓。傳曰,知道。
上在昌德宮。停常參·經筵。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,右副承旨李憲琦,同副承旨朴宗琦,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,李翼晉·李止淵落點。
徐春輔啓曰,新除授承旨李翼晉,年限已過,何以爲之?敢稟。傳曰,許遞,前望單子入之,待下批牌招察任。
承旨前望單子入之,徐英輔落點。
徐春輔啓曰,玉堂上下番俱空,已至多日,事甚未安,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
以副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于徐春輔曰,只推。
徐春輔啓曰,應敎金學淳,由限已過,一體牌招,以爲推移入直之地,何如?傳曰,允。
韓義運啓曰,大司憲宋穉圭,掌令韓啓玉,持平李集運·李同淳在外,執義姜浚欽,掌令李儒修牌不進,監察茶時之意,敢啓。傳曰,知道。山林外,竝許遞。
以執義姜俊欽,掌令李儒修,司諫林處鎭,獻納李游誠,正言朴奎壽牌不進罷職傳旨,傳于韓義運曰,只推。
韓義運啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以右副承旨李止淵牌不進罷職傳旨,傳于韓義運曰,只推。
以文學金炳球,兼文學尹應大牌不進罷職傳旨,傳于徐春輔曰,只推。
以弼善洪命周牌不進罷職傳旨,傳于徐春輔曰,只推。
韓義運啓曰,卽伏見京畿監司李魯益今秋冬等褒貶啓本,則守令無一人居中·居下,殊無嚴明殿最之意,推考警責,何如?傳曰,允。
兵曹,以朴基豐爲訓鍊都監中軍。
韓義運,以兵曹言啓曰,今十二月十九日癸巳巳正三刻十分立春,正月節改火進上時,宗廟署·社稷署,永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,宣傳官李貞坤,五衛將金潤澤,景福宮衛將金鎭九,俱以身病猝重,勢難供職,呈狀乞遞。五衛將金最煥,前任公州營將,崔榮祖,前任順天營將,權聖祜,前任江華中軍,沈尙之,前任慶尙監營中軍,俱在任所,該廳番次苟艱云,竝改差,何如?傳曰,允。
禁府啓目粘連,向前崔鎭一亦,薦進事體,何等敬謹,而因陪持吏之不善擧行,致有該曹之請勘,則其不能擇定陪持申飭上送之罪,在所難免,以此照律,何如?判付啓,依允。又啓目粘連,向前李鼎會亦,陵還取耗,未免襲謬,宮稅收納,亦有定限,而零餘之數,尙未準納,不可以荐歉民勢,有所參恕,以此照律,何如?判付啓,依允。又啓目粘連,向前李忠運亦,宮復錢一千七百餘兩,分二次上送,而因該吏之從中作奸,至有該曹之草記,其初不嚴飭之罪,不可以稅納之已畢,有所容恕,以此照律,何如?判付啓,依允。又啓目粘連,向前南成老亦,闕門放鑰時,摠郞之來告政院,卽每日應行之例,而未及來告,門鑰已放,溺職之責,在所難免,以此照律,何如?判付啓,分揀放送爲良如敎。
又以義禁府言啓曰,保放罪人李忠運·李鼎會,還囚議處以入,而兩囚病勢,一向未差,仍爲保放之意,敢啓。傳曰,知道。
上在昌德宮。停常參·經筵。
藥房都提調韓用龜,提調金蓍根,行左承旨徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮口傳問安。答曰,知道。
韓義運,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳于韓義運曰,大臣·備局堂上引見。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,右副承旨李愚在,同副承旨李止淵,今日不爲仕進,竝卽牌招,何如?傳曰,允。
以右副承旨李愚在,同副承旨李止淵牌不進罷職傳旨,傳于徐英輔曰,只推。
徐英輔,以內醫院都提調·提調意啓曰,副提調朴宗薰,今日問安,不爲仕進,卽爲牌招,何如?傳曰,允。
徐英輔啓曰,玉堂上下番俱空,已至多日,事甚未安。副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
以副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于徐英輔曰,只推。
徐英輔啓曰,應敎金學淳,旣有只推之命,一體牌招,何如?傳曰,允。
以應敎金學淳牌不進罷職傳旨,傳于徐英輔曰,只推。
以司諫林處鎭,獻納李游誠,正言朴奎壽牌不進罷職傳旨,傳于韓義運曰,只推。
韓義運啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義李鍾穆,掌令孔胤恒·李鉐,持平朴台壽·鄭基善落點。
徐英輔,以侍講院言啓曰,兼輔德李憲琦,時無職名,令該曹口傳付軍職,何如?傳曰,允。
兵曹口傳政事,副護軍單李憲琦。
徐英輔,以吏曹言啓曰,今十二月二十二日,都目政事爲之之意,敢啓。傳曰,知道。
韓義運,以漢城府言啓曰,濟州三邑民數,今始上來,依例入錄之意,敢啓。傳曰,知道。
又以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
又以訓鍊都監言啓曰,本局諸將官自今年正月至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講·都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講·都計劃居首人,別單書入之意,敢啓。傳曰知道
又以摠戎廳言啓曰,本廳諸將官今丙子年射講居首人,別單書入之意,敢啓。傳曰,知道。
又以義禁府言啓曰,黃海監司李勉昇狀啓內,鳳山郡守李惟秀,遂安郡守金鐮,瑞興府使趙學春,令攸司照法勘處事,啓下矣。李惟秀,以兼營將守令,時在任所,依例發遣府書吏,差兼官後拿來,金鐮·趙學春,俱在任所云,發遣府羅將竝拿來,何如?傳曰,待待命拿囚。
咸鏡監司韓用鐸疏曰,伏以臣伏奉除旨,以臣爲咸鏡道觀察使者,聞命驚惶,誠不知措躬之所也。臣以陋劣無用之姿,誤聖簡而玷卿班,十有餘年于玆,涓埃莫效,踰濫已極,中外要膴之任,更無夢想之到,而至如剸理,尤非所長,故初忝居留,閑局無事,而猶被瘝職之譏,及叨海臬,施措失宜,而徒貽後弊之憂。臣於民社之責,總轄之政,擔夯不去,卽有已試之明驗,而無所逃於日月之燭矣。況玆關北,接壤殊域而障蔽於塞徼,控衛上都而關防於要衝,王業濬發則周之豳·岐也,甲兵精利則唐之河·朔也。其爲雄藩重地,不比他省,兼以土壤荒瘠,風氣陰沍,嘉穀不生而産業蕭瑟,王化攸遠而休戚阻隔,由是焉每被朝家之眷念,而方面之必愼其選也。且摩天以北,距巡察營,又爲千里而遐,政令耳目,有管攝未及處,故自前宰邑者,非法之誅求,不正之歛括,多成流例,鮮有自拔。茸·貂·布·馬,絡繹南輸,孰非膏血之浚,而種種遇汚吏墨倅之恣意無忌,民生困悴,日而益甚。近又荐値歉荒,積儲到處空虛,村落太半流散,此時雖使循良如黃覇,威望如寇恂者任之,猶將逡巡却顧而不能遽當,迺取如臣之至疎闇無才術者,畀之不疑,未敢知則哲之明何故遺照之至此哉。高牙大纛之榮,人孰不願,而九重北顧之憂,恐無以少紓。臣雖愚昧無似,自知甚明,僨誤是懼,祗服寵命,彌日怔營,萬無承膺之望,重犯孤恩之罪,玆敢披瀝悃愊,仰瀆崇嚴。伏乞聖明,俯察微懇之由中,特收新命,更授良牧,使一路之民,得有奠安,不材之臣,獲免郵戾,千萬幸甚。臣無任云云。答曰,卿其勿辭往欽哉。
丙子十二月二十日辰時,上御熙政堂。藥房入診,大臣·備局堂上引見入侍時,都提調韓用龜,提調金蓍根,行左承旨徐英輔,假注書金周默,別兼春秋鄭基善·金道喜,檢校直閣鄭元容,左副承旨韓義運,假注書李鎭華,事變假注書李升坤,右議政金思穆,行戶曹判書朴宗慶,行兵曹判書朴崙壽,行吏曹判書金履陽,左參贊李好敏,刑曹判書鄭尙愚,禮曹判書趙德潤,訓鍊院都正李溏,韓陵君李海愚,同敦寧金基厚,戶曹參判趙鐘永,以次進伏,醫官吳千根·秦東秀·李命運,進伏楹外訖。用龜等曰,冬候稍煖,聖體,若何?上曰,一樣矣。用龜等曰,寢睡·水刺之節,何如?上曰,一樣矣。用龜等曰,王大妃殿氣候,何如?上曰,各殿宮氣候,皆一樣矣。仍命吳千根入診,千根診候訖。退伏楹外奏曰,左右三部調均矣。上曰,藥房先退,次對爲之。英輔等退出,用龜曰,年前因嶺南御史別單,金井山城別將設置事,令本道本邑,相議登聞之意,覆啓行會矣。向見東萊前府使洪秀晩狀啓,則以爲,金井山城,處在要衝,宜置別將,以重關防。今依繡啓所陳,倭館設門將三人,以本府首校,另爲擇差,從其久勤,遷爲別將,而一依架山別將例,自本府備三望報兵曹,入啓蒙點後頒敎旨,限以二周年交替。至於廩料支放,以所收屯租及金海等三邑餉耗折半劃付條排用,而又以每年巡營所送城錢二千兩,作屯添付,倉廨·衙舍,以城內國淸寺仍用,而略加修葺,以城錢會減事,請令廟堂稟處矣。設置山城,蓋出於固邊圉重關防之意,而繡啓·倅啓,旣無參差之見,則可知其要衝之地,不宜虛曠,而利害便否,亦宜詢及於道臣。新道伯到任後,使之詳察形便,具意見狀聞,以爲稟處之地,何如?上曰,依爲之。出擧條用龜曰,頃因內需司草記批旨,於義宮折受恩津江鏡浦商稅,還屬本宮事,關飭於該道矣。卽見忠淸監司洪奭周所報,則以爲,商稅·船稅,名色雖異,均廳設施之後,船隻皆有應稅,則到今還屬,實爲疊稅,而旣承判下關飭,不敢防塞,知委該邑,成節目上送爲辭矣。一物兩稅,本無其法,今此該宮收稅,卽是均役以前之事,所以有前後判付,而今若旣納均稅,又納宮稅,則豈非兩稅乎?藉曰地稅·商稅,與船稅有異,此有不然者。有船然後,有可泊之地,有可行之商,而無船則便是無皮之毛,豈可以名色之稱異,謂非船稅而收其零瑣之稅,以貽江民無窮之弊乎?且況均役以後,各宮房折受之浦稅·地稅,擧皆革罷,而獨於江鏡一浦,創開此路,則必當有紛然繼起之處。此已大關後弊,而雖以道臣報辭觀之,可見其黽勉難愼之意,故上來節目,卽已還下送,而其在正事面軫民弊之道,收稅一款,難以遽議,置之爲宜,故敢此仰達矣。上曰,依爲之。出擧條用龜曰,比年以來,屢經饑饉,牛畜耗減,甚至有以人代耕之患。今年雨晹調適,而陳廢猶多者,未必不由於是,故爲念嗣歲之農務,纔已關飭諸道,申明牛禁,而竝與歲時宰屠,勿論京鄕,亦一切嚴防矣。然而藏牌之令,或下於歲除,則數日之間,牛畜之耗損,當不知爲幾何,而前飭便歸虛地,寧不大可悶乎?歲時許屠,係是一日之澤,而昨年之不許弛禁,寔出於重農功之聖念,則今亦依昨年,勿爲藏牌之意,預先分付於法司,使京外百姓咸知朝令之申嚴,毋犯於罪科,何如?上曰,依爲之。出擧條宗慶曰,向以經費補用,兩營鄕軍減番收布事,筵稟,蒙允矣。今聞助番軍接濟,多有不足之慮,且兩營銀子,旣有取用於鑄錢,而雖自廟堂區劃給代,京外各衙門數爻夥多,難以盡數區劃。兩營則就此減番中,排年還報,恐合通變之道,而竝接濟不足條,洽過十餘萬兩,十五年之於二十年,其間不甚相遠,減番年限,退以二十年,以爲排比取用於銀代及助番接濟之需似好,故敢此仰達矣。上曰,依爲之。出擧條宗慶曰,鑄錢所用銅鐵,倭譯中以勤幹人差出,貿銅句管,使之專當擧行,而銅價錢,自京輸送,其勢末由,以各樣上納,準數換給之意,行會該道道臣矣。其間所換,數甚零星,貿銅自爾遲滯,起火誠有絶次之慮,事甚悶然。毋論某樣上納,另飭各邑,刻期收捧,竝京馱價趁卽輸送萊府,俾無後時狼狽之事,而此與外受,事面有異,勿侵雜費之意,一體分付,何如?上曰,依爲之。出擧條德潤曰,軒架鼓吹,伏承待祔宮陳之之命,故臣等屢陳愚見,而誠未仰格,尙靳兪音。此固出於聖孝之靡逮,而禮制有限,恐不可一向停止。大臣今方登筵,下詢處之,何如?上曰,大臣之意,何如?用龜曰,待祔宮用樂之命,出於無窮之孝思,而軒架鼓吹,大關人主動作之儀節,不可斯須可去者。伏況練事已過,禮制有限,則撤懸於服盡之後,實有違於折中之意,而卽群下之尋常抑鬱者也。今此禮堂所奏,誠爲得宜,及今勉從,實是不遠復之義,是臣等區區之望也。上曰,右相之意,何如?思穆曰,軒懸復設,宗伯所奏,允合禮節,臣無容他見,惟願亟賜勉從焉。上曰,依爲之。出擧條義運曰,今日賓對,臺諫無一人進參,事甚未安。違牌諸臺,竝推考,何如?上曰,依爲之。出擧條仍命大臣以下先退,用龜等退出。又命退,承史·諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐英輔啓曰,右副承旨李愚在,同副承旨李止淵,今日不爲仕進,卽爲牌招,何如?傳曰,允。
韓義運啓曰,來二十五日,朝參日次矣,敢稟。傳曰,停。
又啓曰,卽伏見京畿水使趙華錫今秋冬等褒貶啓本,則邊將無一人居中·居下,殊無嚴明殿最之意,推考警責,何如?傳曰,允。
執義李鍾穆啓曰,臣姿質鹵莽,言議空疎,淸朝耳目之任,初非可堪,而亞憲除旨,忽下於意慮之外,天牌儼臨,臣且惶且感,雖不得不章皇出肅,而臣於合啓中,有私義之不可聯參者。在前引避,輒蒙恩遞,到今處義,宜無異同,以此情蹤,其何可一刻晏然於臺次乎?請命遞斥臣職。答曰,依啓。
徐英輔啓曰,玉堂上下番俱空,已至多日,事甚未安。副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
以右副承旨李愚在,同副承旨李止淵牌不進罷職傳旨,傳于徐英輔曰,只推。
以應敎金學淳牌不進罷職傳旨,傳于徐英輔曰,只推。
徐英輔啓曰,應敎金學淳,旣有只推之命,一體牌招,何如?傳曰,允。
以應敎金學淳,副應敎李羲準,校理宋翼淵,副校理李鍾運·李應奎,副修撰尹應大牌不進罷職傳旨,傳于徐英輔曰,只推。
以司諫林處鎭,獻納李游誠,正言朴奎壽,掌令孔胤恒·李鉐,持平朴台壽·鄭基善牌不進罷職傳旨,傳于韓義運曰,只推。
韓義運,以義禁府言啓曰,保放罪人李忠運·李鼎會,還囚照律以入之意,敢啓。傳曰,知道。
禁府照目粘連,熊川前縣監崔鎭一矣本府議啓內,薦進事體,何等敬謹,而因陪持吏之不善擧行,致有該曹之請勘,則其不能擇定陪持申飭上送之罪,在所難免。以此照律,罪杖八十收贖,奪告身三等,私罪,奉敎依允。又照目粘連,平山府使矣本府議啓內,宮復錢一千七百餘兩,分二次上送,而因該吏之從中作奸,至有該曹之草記,其初不嚴飭之罪,不可以稅納之已畢,有所容恕。以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。又照目粘連,坡州前牧使李鼎會矣本府議啓內,陵還取耗,旣有定例,則會減元穀,未免襲謬,宮稅收納,亦有定限,而零餘之數,尙未準納,不可以荐歉民勢,有所容恕。以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
上在昌德宮。停常參·經筵。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,右副承旨李愚在,同副承旨李止淵,今日不爲仕進,竝卽牌招,何如?傳曰,竝許遞,今日政差出。
備忘記,高陽郡守朴榮壽下直,長弓一張,長箭一部,片箭一部,筒兒一箇賜給。
徐英輔啓曰,玉堂上下番俱空,已至多日,事甚未安。應敎金學淳,副應敎李羲準,校理宋翼淵,副校理李鍾運·李應奎,副修撰尹應大,旣有只推之命,竝卽牌招,以爲推移入直之地,何如?傳曰,允。
傳于朴宗薰曰,雖非親政,注書尙瑞院官員,依例陞六。
傳于朴宗薰曰,忠臣·淸白吏子孫,西北·松都人,拔例收用事,分付兩銓。
傳于朴宗薰曰,生民休戚,專係於守令,守令之治不治,亦在於初仕之善擇。今番都政,另加對揚,俾有實效事,分付兩銓。
金周默陞六,代以徐憙淳爲假注書。
李鎭華陞六,代以柳榮輔爲假注書。
徐憙淳在外,代以朴宗範爲假注書。
柳榮輔有頉,代以權中和爲假注書。
傳于韓義運曰,山林外臺諫及玉堂,竝許遞,今日政差出。
徐英輔啓曰,玉堂上下番俱空,已至多日,事甚未安,今日政新除授玉堂,竝待下批牌招,以爲推移入直之地,何如?傳曰,允。
韓義運啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
傳于徐英輔曰,春坊未差之代,前望單子入之,待下批牌招察任。
春坊前望單子入之,弼善李鍾穆落點。
徐英輔,以成均館大司成意啓曰,四學學製,例以四等設行,而四學敎授,謂有身病,限內尙不設行,事體所在,萬萬未安,令政院申飭,使之不多日內設行,何如?傳曰,竝許遞,今日政差出。
韓義運,以備邊司言啓曰,全羅兵使徐鳳淳,以其實病之難强,連呈辭狀。制閫重任,曠務可悶,改差,何如?傳曰,允。
都政。吏批,行判書金履陽進,參判尹序東進,行都承旨朴宗薰進。啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,四館陞六時,例有九處講後遷轉之規,而承文院褒貶,如或有故·過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,今都目大政,各岐仕滿應遷者相避及未準朔監察·禁府都事·戶曹·刑曹·工曹·漢城府郞官·平市署官員·五部令·各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬。未經一考之人,依例勿拘陞擬,何如?傳曰,允。
又啓曰,直長仕日未滿十日以下者,啓稟陞六,載在法典矣。直長中仕日未滿十日者,依例陞六,何如?傳曰,允。
又啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,楚山府使,今當差出,而擬望之人乏少,堂下曾經三品侍從,竝擬,何如?傳曰,允。
以鄭觀綏爲吏曹參議,洪獻謨爲掌苑別提,朴齊尙爲引儀,趙翊相爲禁府都事,閔致成爲長興府使,韓忠裕爲永春縣監。吏批啓曰,新除授參議鄭觀綏,令政院牌招,以爲同參政事之地,何如?傳曰,允。
以李憲周爲義興縣監,李羲平爲宗廟令,鄭弘相爲興海郡守,金原淳爲藍浦縣監,方禹矩爲召村察訪,故判書李泰永贈吏判例兼,工曹判書李羲甲考,以金宅善爲司饔直長,趙雲明爲宣陵直長,金基拓爲典牲直長,金鑅爲司饔直長,沈魯榮爲魯城縣監,前郡守李元臣,碧沙察訪朴大榮,草溪郡守趙徽鑑,前縣令安敬國,已上加資事承傳。
朴宗薰,以吏批言啓曰,今番都政,窠闕甚少,出六之人,將至虛司果,而區處無路矣。玉果縣監李晩永,明年當爲年限,而不過七八日間,依近例改差,以爲次次陞付之地,何如?傳曰,允。以李鳳秀爲宜寧縣監,李奎憲爲玉果縣監,尹景壽爲典牲判官,李承道爲引儀,金達衡爲碧沙察訪,安廷瓚爲禁府都事,金祖淵爲內資奉事,林頤鎭爲掌苑奉事,李敎明爲司䆃奉事,柳弘根爲司饔奉事,前度中禁府都事趙翊相不喩,氷庫別提趙翊相,以呂東根爲掌樂主簿,李翼在爲儀賓都事,任禹常爲刑曹正郞,金箕書爲景慕宮令,具應和爲价川縣監,軍資直長單金履鋼,以林顯喆爲濟用主簿,吳泰昌爲禁府都事,朴宗喜爲德川郡守,韓道裕爲興德縣監,田百寧爲大靜縣監,金敬淵爲宗廟直長,徐有稷爲中部令,黃禧經爲齊陵令,洪羲敬爲司饔僉正,李漢井爲長鬐縣監,典籍單李命純。以德川郡守望單子,傳曰,德川郡守,與華判相換。以金周默·李鎭華·朴齊明·高時臣·鄭東逸爲典籍,德川郡守朴宗喜,水原判官金履祜相換,以趙學濂爲宗簿主簿,李思默爲尙衣直長,洪命周爲楚山府使,李濟和爲鍾城府使,咸正禧爲寧遠郡守,朴齊明爲兵曹佐郞,黃贊熙爲肇慶廟令,金鑢爲活人別提,趙鎭五爲繕工奉事,李存敬爲富寧府使。
朴宗薰,以吏批言啓曰,英陵令韓益相呈狀內,矣身素患痰癖之症,當此換節之時,一倍添劇,時日內萬無供職之望云。身病旣如是沈篤,則有難强令察任,改差,何如?傳曰,允。以徐俊輔爲成川府使,權煥爲柒谷府使,朴齊尙爲監察,鄭東勉爲西部令,徐相祿爲英陵令,安廷喜爲內贍奉事,金容善爲禁府都事,朴彝鉉爲靖陵直長,金永範爲禮曹佐郞,尹永魯爲典籍,宗廟直長金敬淵,司圃直長李度謹相換,以柳畊·趙貞喆爲承旨,鄭基直爲引儀,申縉爲義盈主簿,林顯喆爲監察,朴潞壽爲京畿都事。
朴宗薰啓曰,新除授行左副承旨柳畊,同副承旨趙貞喆,竝卽牌招,何如?傳曰,允。
以李應淵爲司饔奉事,尹範五爲莊陵令,李克豊爲南陽府使,具載龍爲鐵山縣監,洪遇爕爲同經筵,楚山府使洪命周今加通政加資事承傳,以金啓溫爲大司諫,金熙華爲執義,李游夏爲司諫,姜學濬·金啓淵爲掌令,李魯新爲獻納,金永範·李相遠爲持平,鄭東逸·朴齊一爲正言。
傳于朴宗薰曰,吏兵批望筒遲滯,兩銓銓官,從重推考。
以洪獻謨爲平市主簿,金宅善爲濟用主簿,宋知濂爲戶曹參議,兪應煥爲弼善,禁府都事安廷瓚,義盈奉事元錫範相換,以趙民和爲應敎,李墷爲校理,李奎鉉爲修撰,金敬淵·朴升鉉爲副修撰,金宅善爲戶曹佐郞,申縉爲工曹佐郞,韓用大爲慶基殿令,李敦夏爲典籍,李度明爲掌苑別提,李鎭華爲禮曹佐郞,洪羲弼爲司成,徐秉淳爲敬陵令,兪應煥爲兵曹正郞,李象謙爲高山察訪,金履秀爲連原察訪,沈命永爲康陵令,李鍾穆爲中學敎授,任俊常爲東學敎授,李紀淵爲西學敎授,尹應大爲南學敎授,宋欽大爲禁府都事,崔命顯爲典籍,沈宜慶爲掌樂主簿,廣興直長單尹致堯,呂東根爲刑曹佐郞,宋欽人爲義盈直長,柳榮輔爲麒麟察訪,李宸在爲繕工奉事,任淵常爲尙瑞直長,申爲掌樂主簿,金學曾爲濟用主簿,安國衡爲義盈主簿,鄭奎行爲監察,李墉爲軍器主簿,崔養重爲司宰奉事,權偌爲明陵別檢,閔元鏞爲尙瑞副直長,趙啓煥爲司饔直長,朴耆元爲兼引儀,成禹圭爲典牲副奉事,吳顯相爲禁府都事。
朴宗薰,以吏批言啓曰,每當大政,蔭官虛司果之時,文陵令十窠中,雖不得以蔭官差出,而經稟後爲之事,曾有定式矣。今番都政,蔭官出六及雜岐區處,至於數十人之多,而分排無路,文陵令中推移,以蔭官差出,待後政還作文窠,以準十員之數,何如?傳曰,允。
以宋啓穆爲童蒙敎官,金箕明爲南部都事,李時在爲禧陵參奉,金在新爲顯陵參奉,李章培爲厚陵參奉,李文容爲莊陵參奉,閔致文爲貞陵參奉,南太淳爲長陵參奉,尹復誼爲明陵參奉,趙益源爲永陵參奉,李鍾仁爲靖陵參奉,元錫圭爲光陵參奉,李魯進爲溫陵參奉,閔時顯爲典獄參奉,申大應爲禮賓參奉,金時讓爲智陵參奉,閔文爀爲假引儀。
兵批,行判書朴崙壽進,參議鄭景祚入直進,右副承旨韓義運進。啓曰,今日都政時,本曹堂上,不可不備員,而參判尹尙圭,參知林景鎭,俱爲病不來,令政院牌招,同參政事,何如?傳曰,允。又啓曰,各道邊地僉使·營將·中軍·虞候,今當差出,而擬望之人乏少,已準朔守令及未準朔禁軍將·虞候·邊將竝擬,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。以朴宗來爲知事,曺允遂爲副摠管,李商一爲宣傳官,鄭益行爲羽林將,柳彝均爲訓鍊僉正,沈公綽·慶橚爲五衛將,郭宗默·徐章輔爲武兼,崔成範爲部將,訓鍊主簿辛景秀,同知白耕鎭,僉知金潤澤,已上竝單付,以趙存慶爲公州營將,李完植爲平安中軍,田德顯爲全州營將,沈能完爲尙州營將,李鎭國爲順天營將,訓鍊判官李亨燁,主簿李恒球·丁柱鶴·金德淵,以上依定式減下,以朴師悌·姜順國爲五衛將,安亨福爲慶熙將,權師億爲淸州營將,李周百爲咸鏡中軍,同知韓宗顯,僉知趙廷彦·李尙根·李潤度,已上竝單付,以李仁達爲江華中軍,李明玉爲黃海中軍,李敏會爲慶尙中軍,全繼祖爲全羅左水虞候,兪應煥爲文兼,同知單金鎭九,副護軍李近植·安光質·鄭必秀,以南建中爲多大僉使,閔修顯爲厚州僉使,李應會爲薪島僉使,李近植爲惠山僉使,洪達三爲忠淸水虞候,副護軍朴宗琦·李翼晉,副司直姜浚欽·李儒修·韓啓玉·李同淳·李集運,以文燦奎·李國柱·金萬珩爲五衛〈將〉,朴昌福爲景福將,李東膺爲訓鍊正,安原權管單張宅運,副護軍洪理爕·柳曮·李琦鉉·權聖祐·慶橚,以崔守元爲宣沙浦僉使,趙彦琦爲東里僉使,金命海爲古今島僉使,崔鳳紀爲西生僉使,金興圭爲柔院僉使,公州營將趙存慶,尙州營將沈能完,順天營將李鎭國,全州營將田德顯,平安中軍李完植,以上今加折衝,以李興淳爲德浦僉使,吳宗仁爲兔城僉使,李義曄爲恃寨僉使,趙完述爲鹿島萬戶,金璞爲平山萬戶,李羲午爲加設訓鍊,判官李得深·金尙孝,朴宗樞爲加設訓鍊主簿,崔德重爲鉢浦萬戶,金潤澤爲安骨萬戶,朴文欽爲山梁會萬戶,金慶哲爲靑水萬戶,金鐸坤爲五老梁萬戶,康思儉爲阿五地萬戶,護軍權常愼,副護軍李愚在·李止淵,副司直李鍾穆·林處鎭·金學淳·李羲準·洪大浩·宋翼淵·李鍾運·李應奎·李游誠·孔胤恒·李鉐·朴台壽·鄭基善,副司果朴奎壽·趙象基·申綽·李紀淵·姜世綸,尹應大,以上竝單付,以韓師健爲慶熙將,金宅善爲副率,安聖民爲正方別將,嚴萬喆爲金烏別將,鄭致一爲林土別將
韓義運,以兵批言啓曰,五衛將沈公綽前任洪陽營將,慶橚前任忠淸監營中軍,俱在任所,上來間該廳番次苟艱云,李國柱·姜順國·金萬珩,慶福宮衛將朴昌福,慶熙宮衛將韓師健·安亨福,俱以病難供職,呈狀乞遞,兔城僉使吳宗仁,老父今年七十六歲,法不當遠離赴任云,竝改差,何如?傳曰,允。以李昇淵爲都摠都事,李儒謙爲洪陽營將,兪漢宗爲忠淸中軍,朴道淳爲許沙僉使,金弘洛爲黃海水虞候,同知單姜順國·安亨福,僉知單朴師悌,以姜鎭華·白東臣·李寅協爲五衛將,金彝鍾爲黃海兵虞候,李儒甲爲慶尙兵虞候,副護軍趙存慶·沈能完·李鎭國·田德顯,以上竝單付,以吳仲權·宋興運爲五衛將,金亨喆爲景福將,池得龜·韓宗獻爲慶熙將,同知單朴昌福,僉知單文燦圭·朴國柱,以安光質爲宣傳官,閔時榮·金持煥爲五衛將,李載亨爲都摠經歷,金鍾謙爲訓鍊僉正,副護軍韓象默·閔亨默·安敬國·朴大榮,以上竝單付,以朴大榮爲忠翊將,南成老爲中樞經歷,南慶老爲中樞都事,李煥輔爲訓鍊判官,金珩爲兔城僉使,同知單金萬珩,僉知單白東臣·姜鎭華·李寅協,以李周錫爲宣傳官,李勉大爲左捕從事官,李晉澤爲訓鍊副正,韓成履爲副率,洪羲書爲忠州營將,同知單韓師健,副護軍宋冕載·南志彧,以上竝單付,以洪枸爲訓鍊僉正,徐國輔爲都摠都事,尹永培·李勖爲訓鍊主簿,李恩植爲備邊郞,同知單吳仲權,僉知單宋興運,以元策爲都摠經歷,朴蓍會爲訓鍊判官,李台遠爲左輔從事官,金守光爲武兼,李鐵求爲全羅兵使,同知單金志煥,以李勉大爲備邊郞,兪範柱爲都摠經歷,尹永培爲都總都事,趙晉錫爲訓鍊主簿,王允澤爲部將,同知單韓宗獻,以李光魯爲訓鍊僉正,鄭善毅爲中樞都事,張有聞爲鎭東萬戶,同知單池得龜,以崔應鉉爲武兼,李商球爲訓鍊主簿,李馨萬爲都摠都事,吳致勛爲左捕從事官,同知單金亨喆,以韓明運·李鍾振爲訓鍊主簿,李儒常爲宣傳官,朴東永爲武兼,金時懋爲楸坡萬戶,李寅達爲訓鍊主簿,鄭履逵爲雲寵萬戶,權思穆·金漢鼎爲武兼,副司果黃稊,以趙一源爲訓鍊判官,崔粹俊爲武兼,李義會爲訓鍊主簿。
韓義運,以兵批言啓曰,參下官仕日不足,未滿十日以下,曾有啓稟出六之規矣。宣傳官趙毅存,仕日不足爲七日,依例陞六,何如?傳曰,允。以柳銓均爲武兼,副司果柳聖魯·任泰純·柳昌根·申在溫·尹佑成·張鶴耇·金祉垕·金龍雲·金鎰·張興道·尹炯東·姜九成·韓用銓·吳允錫·崔達曾·趙毅存·李亨權·洪梡·李肯道·姜周誠,以上竝單付,以宋啓栢爲副率,元永貞·李奎五·李溟游·趙台和爲宣傳官,趙心錫爲武兼·南曦重·沈正書·孔鐵·李琇·孫宗壽·金樂朋爲部將,金光漢·韓昌默·李昌植·張仁源·徐春輔爲守門將,李鍾完爲少農權管,權善祜爲舊坡知權管,張啇說爲甲巖權管·金宗五爲嗭洞權管,盧興規爲雙靑權管,李銓鵬爲乾原權管,李大暹爲雲頭里權管,胡承祖爲廟洞權管。
以吏曹參議鄭觀綏牌不進罷職傳旨,傳于朴宗薰曰,只推。
以兵曹參知林景鎭牌不進罷職傳旨,傳于韓義運曰,只推。
韓義運,以司僕寺一二提調意啓曰,分養馬故失瘦瘠不馴守令,每於畢上納後,依法典,錄啓請罪矣。今年所納分養馬有頉邑守令現告成冊,今始來到,故啓目書入,依例施罰之意,敢啓。傳曰,知道。
徐春輔,以宣惠廳言啓曰,昨年三南·畿甸田結大縮,內以貢價,外以營邑需各樣價,皆爲減分矣。今年穡事稍登,京外裁減,自明年依例解分,而至於湖南,則給災爲一萬九千結之多,在前災近二萬結,則外方依例減分矣。明年湖南營邑需各樣價,仍爲減分磨鍊,何如?傳曰,允。
上在昌德宮。停常參·經筵。
韓義運啓曰,大司憲宋穉圭,執義金熙華,掌令姜學濬,持平金永範·李相遠在外,掌令金啓淵未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,行左副承旨柳畊,今日不爲仕進,卽爲牌招,何如?傳曰,允。
傳于徐春輔曰,閫帥·守令·察訪·營將·中軍·虞候·邊將·初仕人留待。
傳于徐春輔曰,閫帥·守令·察訪·營將·中軍·虞候·邊將·初仕人入侍。
傳于徐春輔曰,未下直閫〈帥〉·守令·營將·中軍·邊將·虞候·察訪,使之當日辭朝。
備忘記,富寧府使李存敬,全州營將田德顯,公州營將趙存慶,洪陽營將李儒謙,薪〈智〉島僉使李應會,柔院僉使金興圭,恃寨僉使李義曄,厚州僉使閔修顯,宣沙浦僉使崔守元,靑水萬戶金慶哲,山羊會萬戶朴文欽,雲寵萬戶鄭履逵,阿五地萬戶康思儉,五老梁萬戶金鐸坤下直,各長弓一張,長箭一部,片箭一部,筒兒一箇賜給。
備忘記,忠州營將洪羲書,淸州營將權思億,楸坡萬戶金時懋下直,各長弓一張,長箭一部,片箭一部,筒兒一箇賜給。
權中和有頉,代以李鳳純爲假注書。
傳于趙貞喆曰,留院上疏入之。
趙貞喆啓曰,玉堂上下番俱空,已至多日,事甚未安,應敎趙民和,校理李墷,修撰李奎鉉,副修撰金敬淵·朴升鉉,旣有只推之命,竝卽牌招,以爲推移入直之地,何如?傳曰,允。
以弼善李鍾穆牌不進罷職傳旨,傳于趙貞喆曰,只推。
以應敎趙民和,校理李墷,修撰李奎鉉,副修撰金敬淵·朴升鉉牌不進罷職傳旨,傳于趙貞喆曰,只推。
趙貞喆,以吏曹言啓曰,新除授大靜縣監田百寧戶奴呈狀內,矣上典母,年今七十,無兄弟獨身,萬無離捨遠赴之望。親年七十以上人,法不當三百里勿差,載在法典矣。大靜縣監田百寧,依法典改差,何如?傳曰,允。令該曹只傳差出,催促下送。
韓義運,以司僕寺提調意啓曰,兼內乘李鐵求,昨日都政,移拜全羅兵使矣。本寺方有擧行之事,經遞可悶,仍任,何如?傳曰,允。
趙貞喆,以承文院都提調意啓曰,院吏文學官閔時顯有闕,代幼學金錝差下,使之付軍職,冠帶常仕,何如?傳曰,允。
韓義運,以都摠府言,啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
韓義運,以禁衛營御·營廳言啓曰,因戶曹判書朴宗慶所啓,禁·御兩營鄕軍減番年限,退以二十年,以爲排比取用於銀代及助番軍接濟之需事,命下矣。六道所在兩營鄕軍中減番軍,限二十年收布上送事,各道監·兵使處,更爲知委之意,敢啓。傳曰,知道。
平安監司李相璜疏曰,伏以臣自膺西寄,前後丐恩而冀免者,章凡幾上矣。情有所不可强則辭,義有所不能安則辭,唐突呼籲,匪止一再,而畢竟辭不獲命,僶俛於此,居然過周歲而且半年矣。旣已辭不獲命,則凡關以外若大若小千百事爲,孰非臣職分之所當爲,而民勢之凋瘵,營務之棼錯,猶夫今日以前,若問臣何事猷爲,秖是高牙大纛,安享尊富,婦子僕妾,飽嬉遣日而已,至於某事稍能稱塞,某爲得免尸素,則自臣檢臣,百無一焉。殿下所以寄畀臣西事者,聖意豈亶然哉?每一思惟,惶汗浹背。更留一日,決知其無所裨益,退尋初服,庶或免重增罪戾。淸夜無寐,耿耿自語者,常在於更暴情實,仰請體諒,而嚴畏囁嚅,不敢自由荏苒者,遂迄于今耳。今則臣雖欲貪榮冒祿,更遲時月,其勢誠有萬萬不可能者,煩渴眩瞀,已成臣積年貞疾。雖因所處之勞逸,時不無劇歇之異,要之根柢旣固,無力可拔,臣之餘生,與病終始則已決矣。比又因西土風氣,不竝以南,未冬而寒,近水而濕,朝晝所遇,動與相妨,如水漬紙,始若不自覺悟,月計歲計,浸入腸腑,少有思索,引涼無節,稍煩應酬,如霧迷方,內蝕外攻,敗症疊出,床笫之喘,無以自保,自臣家常瑣細而不能自主,況可擬議於按一路之大,莅百務之繁乎?漫司冗員之無甚關係者,有職不擧,尙見有瘝厥之憂,顧以承流之地,而作爲養病之坊,泯棼頹墮,不可收拾,則上而國體之貽損,下而民生之受害,竟復成何許貌樣?然則臣之當去者,豈屬臣一己之私而已哉?臣之與病周旋,已多年所,臣病臣自知之。邇來十數年間,臣所以受委於中外者,皆國家之重任也。縱使能者處此,憊精殫力,猶懼不克,矧臣淺澁,本不猶人。今有泉源甚短,挹不盈掬,而朝戽暮汲,取之不已,則底土敗瘠,竟至剝削,其理實然。臣之所苦,政自類此,百爾思量,醫救無方,而唯是遄解重負,仍蒙恩暇,隨宜棲息於寬閑之野,使形役心勞,竝姑兩忘,遲之以歲月之功,濟之以藥餌之補,則或可以復尋生路乎。臣實不肖,顧奚足有無於朝廷,而若臣之私,則死生亦大故也。區區之願,自不能不冀倖於大化,玆敢仰首鳴號。惟聖明哀其情而恕其僭,劃賜鐫改臣職名,使公而無曠廢之歎,私而遂調息之宜,則公私不勝幸甚。臣無任云云。答曰,省疏具悉。所請依施。
丙子十二月二十三日辰時,上御熙政堂。閫帥·守令·察訪·營將·中軍·虞候·邊將·初仕人入侍時,行右承旨徐春輔,右副承旨韓義運,假注書朴宗範,記注官安亨鎭·李衡柱,以次進伏,成川府使徐俊輔,全羅兵使李鐵求,南陽府使李克豊,富寧府使李存敬,柒谷府使權煥,水原判官朴宗喜,興海郡守鄭弘相,寧遠郡守咸正禧,永春縣監韓忠裕,藍浦縣監金原淳,魯城縣監沈魯崇,宜寧縣監李鳳秀,長鬐縣監李漢井,義興縣監李憲周,鐵山縣監具載龍,价川縣監具應和,玉果縣監李奎憲,召村察訪方禹矩,碧沙察訪金達衡,麒麟察訪柳榮輔,以次進伏訖。上曰,各奏職姓名,可也。俊輔等竝皆俯伏仰奏,營將及中軍·虞候·邊將·武臣初仕人,則宣傳官,自階下傳奏職姓名,公州營將趙存慶,全州營將田德顯,洪陽營將李儒謙,平壤中軍李完植,咸興中軍李周百,江華中軍李仁達,黃州中軍李明玉,慶尙中軍李敏會,黃海水虞候金弘洛,多大僉使南建中,薪島僉使李應會,厚州僉使閔修顯,宣沙浦僉使崔守元,古今島僉使金命海,東里僉使趙彦琦,西生僉使崔鳳紀,柔院僉使金興圭,德浦僉使李興淳,恃寨僉使李義曄,許沙僉使朴道淳,雲寵萬戶張有聞,鹿島萬戶趙完述,平山浦萬戶金璞,安骨萬戶金潤澤,山羊會萬戶朴文欽,靑水萬戶金慶哲,阿吾地萬戶康思儉,五老梁萬戶金鐸坤,正方別將安聖民·金烏別將嚴萬喆,宣傳官元永貞·李奎五·李溟游·趙台和,部將孫宗壽,竝皆傳奏訖。上命守令先退。俊輔等退出。上曰,注書姓名何也?宗範起伏奏曰,賤臣朴宗範矣。又命退,承史以次退出。
上在昌德宮。停常參·經筵。
徐春輔啓曰,行左副承旨柳畊,今日不爲仕進,卽爲牌招,何如?傳曰,許遞,前望單子入之。
又啓曰,三品官之無得過三日,循例請牌,曾有定式矣。戶曹參議宋知濂,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于徐春輔曰,知申及右副承旨·同副承旨,竝許遞,前望單子入之,待下批牌招察任。
承旨前望單子入之,李存秀·朴周壽·愼宜學·李光憲落點。
徐春輔啓曰,新除授行都承旨李存秀,以前任慶尙監司,時在任所,斯速乘馹上來事,下諭,何如?傳曰,允。
又啓曰,玉堂上下番俱空,已至多日,事甚未安。應敎趙民和,校理李墷,修撰李奎鉉,副修撰金敬淵·朴升鉉,旣有只推之命,竝卽牌招,以爲推移入直之地,何如?傳曰,允。
以應敎趙民和,校理李墷,修撰李奎鉉,副修撰金敬淵·朴升鉉牌不進罷職傳旨,傳于徐春輔曰,只推。
徐春輔啓曰,吏曹郞廳來言,興海郡守鄭弘相,鐵山縣監具載龍,价川縣監具應和,宜寧縣監李鳳秀,永春縣監韓忠裕,藍浦縣監金原淳,興德縣監韓道裕,魯城縣監沈魯崇,兩司俱未署經云。除在外外,未肅拜人員,竝卽牌招,以爲署經之地,何如?傳曰,允。
兵曹口傳政事,護軍朴宗薰,副司果李光正竝單付。
朴周壽啓曰,大司憲宋穉圭,執義金熙華,掌令姜學濬,持平金永範·李相遠在外,掌令金啓淵未肅拜,監察茶時之意,敢啓。傳曰,知道。
以大司諫金啓溫,司諫李游夏,正言鄭東逸·朴齊一,掌令金啓淵牌不進罷職傳旨,傳于朴周壽曰,只推。
徐春輔啓曰,守令署經事,命下矣。大司諫金啓溫,司諫李游夏,正言鄭東逸·朴齊一,掌令金啓淵,旣有只推之命,更爲牌招,以爲備員署經之地,何如?傳曰,允。
以應敎趙民和,校理李墷,修撰李奎鉉,副修撰金敬淵·朴升鉉牌不進罷職傳旨,傳于徐春輔曰,只推。
徐春輔啓曰,延祥詩製述人,旣已抄啓矣。弘文提學朴宗慶,待開門牌招,以爲出韻科次之地,何如?傳曰,允。
又啓曰,今此延祥詩製述人中,時無職名人,令該曹口傳付軍職,何如?傳曰,允。
以戶曹參議宋知濂牌不進罷職傳旨,傳于愼宜學曰,只推。
愼宜學啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十四件,亦爲依前頒給之意,敢啓。傳曰,知道。
備邊司,以徐有聞爲平安監司。
以平安監司望單子,傳于愼宜學曰,義州府尹,未差之代,今日內薦望擬入,催促下送。
吏曹口傳政事,以金維輔爲大靜縣監。
徐春輔,以魂宮享官意啓曰,忠義沈鐛·李博鉉,今日竝赴學製云,假官忠義一員,令忠勳府差出,以爲代直之地,敢啓。傳曰,知道。
上在昌德宮。停常參·經筵。
藥房提調金蓍根,行右承旨徐春輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮口傳問安。答曰,知道。
朴周壽啓曰,大司憲宋穉圭,執義金熙華,掌令姜學濬,持平金永範·李相遠在外,掌令金啓淵傳旨未下,監察茶時之意,敢啓。傳曰,知道。
愼宜學啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,兔城僉使金珩下直,長弓一張,長箭一部,片箭一部,筒兒一箇賜給。
傳于李光憲曰,貢果入來,柑製,當明日爲之,處所,以春塘臺親臨磨鍊,通方外,試紙用大好紙事,分付事。
李光憲啓曰,玉堂上下番俱空,已至多日,事甚未安。應敎趙民和,校理李墷,修撰李奎鉉,副修撰金敬淵·朴升鉉,旣有只推之命,竝更牌招,以爲推移入直之地,何如?傳曰,允。
以應敎趙民和,校理李墷,修撰李奎鉉,副修撰金敬淵·朴升鉉牌不進罷職傳旨,傳于李光憲曰,只推。
以大司諫金啓溫,正言鄭東逸·朴齊一,掌令金啓淵再牌不進罷職傳旨,傳于朴周壽曰,只推。
以司諫李游夏再牌不進罷職傳旨,傳于朴周壽曰,只推。
李光憲啓曰,守令署經事,命下矣。大司諫金啓溫,司諫李游夏,正言鄭東逸·朴齊一,掌令金啓淵,旣有只推之命,竝更牌招,以爲署經之地,何如?傳曰,允。
愼宜學啓曰,掌令金啓淵,正言朴齊一,旣已肅謝,不爲傳啓,直爲出去,事甚未安,竝推考,何如?傳曰,允。
李光憲啓曰,守令署經事,命下矣。諫院則雖已署經,憲府則大司憲宋穉圭,執義金熙華,掌令姜學濬,持平李相遠·金永範在外,只有掌令金啓淵一人,無以備員署經,何以爲之?敢稟。傳曰,一司除署經。
又以吏曹言啓曰,新除授濟用監主簿全孝曾呈狀內,矣身素患痰癖之症,當此換節之時,挾感添劇,時日內萬無起動供職之望云。身病旣如是沈重,則有難强令察任,改差,何如?傳曰,允。
李光憲啓曰,吏曹郞廳來言,平安監司下批政事,取稟。傳曰,當日爲之。
備邊司薦望,以呂東植爲義州府尹。
李光憲啓曰,卽者吏曹郞廳來言,政事當日爲之事命下,而判書金履陽受由,參判尹序東病不來,參議鄭觀綏未肅拜,不得開政云。參判·參議,竝卽牌招,何如?傳曰,允。
又啓曰,吏曹參判尹序東,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安,參判更爲牌招,何如?傳曰,允。
以吏曹參議鄭觀綏牌不進罷職傳旨,傳于李光憲曰,只推,更爲牌招。
有政。吏批,行判書金履陽受由,參判尹序東進,參議鄭觀綏式暇,同副承旨李光憲進。啓曰,判書金履陽受由,參議鄭觀綏式暇,少臣獨政未安,何以爲之?敢稟。傳曰,仍爲之。以洪羲瑾爲校理,李羲肇爲修撰,李憲琦爲刑曹參議,金錫喜爲濟用主簿,申溆爲驪州牧使,李慶旭爲保安察訪,平安監司徐有聞,義州府尹呂東植,竝單付。
兵批,行判書朴崙壽受由,參判尹庠圭病,參議鄭景祚病,參知林景鎭入直進,右副承旨愼宜學進。僉知二單徐鳳淳·李鐵求,大護軍李相璜,護軍柳畊,副護軍韓義運·趙貞喆·李貞坤,副司果韓通裕,副司正林亨壽,副司勇金綜,竝單付。
傳于愼宜學曰,出宮門路,以協陽門爲之。
李光憲啓曰,明日正朝望闕禮習儀時,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
愼宜學啓曰,兵曹郞廳來言,明日殿座時,別侍衛不可不備,而本曹判書朴崙壽,方在外受由中,不得進參云,何以爲之?敢稟。傳曰,牌招。
又啓曰,行兵曹判書朴崙壽牌不進推考傳旨,今方捧入,而別侍衛當爲進參,而如是違牌,事甚未安,更爲牌招,何如?傳曰,允。
又啓曰,行兵曹判書朴崙壽再牌不進推考傳旨,今方捧入,而別侍衛當爲進參,而連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,別侍衛,次堂爲之。
以大司諫金啓溫牌不進罷職傳旨,傳于朴周壽曰,只推。
以司諫李游夏牌不進罷職傳旨,傳于朴周壽曰,只推。
李光憲,以奎章閣言啓曰,原任待敎李敎信生父喪,依定式遣檢書官,傳給內賜賻物,仍爲致弔以來之意,敢啓。傳曰,知道。
又以魂宮享官意啓曰,明日柑製時,忠義沈鐛·李慱鉉,皆當赴擧云,假官忠義一員,令忠勳府差出,以爲代直之地,敢啓。傳曰,知道。
又以禮曹言啓曰,卽接永禧殿官員所報,則明日親臨柑製試取時,本殿兩官,俱爲觀光云矣。依定式,假官,令吏曹,以成均館官員口傳啓下,以爲代直後赴試之地,何如?傳曰,允。
愼宜學,以備邊司言啓曰,乙亥庭試武科出身已越宣薦人及六臘越薦出身,今番庭試及式年出身已越宣薦人及六臘越薦出身等,當爲分防西北,而兩道邑鎭,多有歉荒處,許多人分防,不無主客俱困之慮。在前如此之時,特爲除防,多有已例,今番亦爲除赴防之意,分付,何如?傳曰,允。
又以兵曹言啓曰,乙亥庭試武科出身已越宣薦人及六臘越薦出身,今番庭試及式年出身已越宣薦人及六臘越薦出身等,纔仍備局草記,旣已除赴防矣。除赴防則有納米之例,而亦有因特敎除納米之時,今番則何以爲之乎?敢稟。傳曰,依例除納米。
朴周壽,以義禁府言啓曰,明日親臨春塘臺柑製試取時,本府都事九員赴擧,只有武都事一員,本府入直及當直入直·公事回公,靑陽門·月覲門·集春門禁亂官,無以推移。假都事五員,依已例,令該曹口傳差出,以爲擧行之地,何如?傳曰,允。
江華留守徐能輔疏曰,伏以日月流邁,惠慶宮祥事奄過,八域含生,擧切悲痛,伏況我殿下,聖慕增新,尤當如何?仍伏念臣猥以菲才,濫膺重寄,邑殘弊痼,識短手拙,不揆僭屑之罪,冒控疾痛之呼,不圖聖斷赫然,特允所請,恩同挾纊,惠逾船粟,漏船奠爲盤泰,窮冬忽作陽春,環一島萬餘生靈,莫不北望攢手,恭祝九如之頌。如臣魯愚,憑藉王靈,不任感激與榮之至。臣旣至願已諧,顧何敢更有干瀆,而臣聞康王之命畢公曰,不臧厥臧,民罔攸勸。又曰,彰善癉惡,樹之風聲。方是時洛邑之作,已三紀矣,敎化大行,民醇俗熙。畢公承周公君陳之後,只可弘周公丕訓而已,夫豈有彰癉臧否之可言,而今其策命之辭,不越乎此,則是知王政之先務,莫大於樹風矣。臣於赴任之後,伏覩本年四月三十日所下忠烈祠致侑傳敎,宸念起感於舊甲,恩酹誕宣於遺祠,凡在瞻聆,孰不欽仰?臣又伏覩本府所在謄錄,昔在肅廟丙子,故相忠文公臣李頤命,以本府留守上疏,請以翌年丁丑正月二十二日賜祭于忠烈祠,及至英廟丙子,先有賜祭之命,而伊時留守故相臣金相福,繼又上書,請以翌年丁丑賜祭,如肅廟故事,竝蒙允可。蓋以變亂雖作於丙子,立慬實在於丁丑,猗歟,兩聖祖褒忠奬節之德,卽亦康王誥敎畢公之意,而我聖上今春賜祭之命,實前聖後聖,其揆一也。顧今天星載周,太歲將屆,一島士民,莫不眷遺䠱而興喟,道往事而增衋,至有慷慨涕洟者,則神理人情,本不相遠,竊想忠魂毅魄,亦必徘徊悽愴於城樓臺隍之間矣。今臣此請,言則近於干恩,跡實涉於猥越,而第伏念採一方慕義之情,贊九重顯忠之德,卽守臣職也,而又況兩朝恩命,旣若是煒煥,前人疏辭,又如彼懇惻,臣何敢徒懷嚴畏,不思所以導達之道乎?玆敢掇拾前輩之緖餘,仰塵崇嚴之聰聽。伏乞將臣此疏,詢于宗伯之臣,考摭兩朝已行之禮,以其立慬之日,特祭于忠烈祠,以至殤祀及死事士民,設壇合祭,悉依舊典,一體擧行,則豈惟光聖德於簡策,慰忠魂於泉臺而已?抑將永樹八方之風聲,興起百代之忠義,其於固結人心,增重保障之道,尤豈少補也哉?抑臣於此,又有所不敢不陳請者。蓋此忠烈祠之建,始於仁廟壬午,自文忠公臣金尙容以下竝十九人,而有建祠時腏侑者,亦有追後躋享者,此非節義有淺深,崇報有重輕而然也,當時闡揚之議,或有先後之差故耳。乃若贈判書忠愍公臣閔垶,卽景靖公仁伯之子也,世篤忠孝,家居通津。及當丙·丁之難,謂其子曰,國家所恃者,江都也。吾家世受國恩,義當與之存亡。若江都失守,則國事無復可望,生亦何爲?遂挈家入江都,與其三子,編屬義旅,把守城池。及虜渡江,事無可爲,則人或勸之去,公曰,土大夫以義旅爲名,事急先走可乎?偸生幸免,非吾志也。顧謂三子曰,已不聞行在消息如何,又未知疆域餘存幾何,吾豈苟活爲哉?今日之義,惟向潔淨處從容就死而已。遂與其子之釙·之釛·之釴及其子婦李氏·金氏·柳氏及長女崔汝峻妻·次女處子三人及妾禹姓十二人,同日殉節於傳燈寺土宇下,又有庶姊一人後至,聞其闔門皆死,亦遂自決,蓋十三人也。噫,闔門殉節,古今鮮儔,不但昭著於江都誌·尊周錄而已,先正文正公臣宋時烈,又爲之立傳。其略曰,當時死義之家固多,而無如閔公一家之純者。又曰,知有義而不知有其身,如閔公者,古今天下,儘乎其鮮有矣。文正公臣李縡,繼爲之贊曰。雖謂之與日月爭光可也。又曰,我東方禮義之邦,增光於百世,繄公一門之功云爾,則垶之精忠大節,不待臣覼縷,而已自炳著矣。前後褒崇之典,固已至矣,而去庚戌三月,其五代孫光誼入侍時,先大王俯詢其立慬顚末,下敎若曰,今日召見始知之。李忠顯家四世八旌,人孰不咨嗟,而贈參判閔垶十二旌門,尤所卓然。一家竝時立慬爲十二人,以此節義,豈止於旌贈而已哉?表異之擧,不施於此家而何爲?今始覺悟,甚恨固陋。贈參判閔垶,加贈正卿宣諡,仍施收錄之典。大哉?聖人之訓,可以勵頑而立懦,竢百世而不惑也。以此節義,豈止於旌贈而已之敎?有以仰聖人微意之所在,而一隅海島,謂無忠烈祠則已矣,如有之,如垶之危忠卓節,安可不竝施配侑之典乎?至于今因循未遑者,蓋緣闡發之無人也。今當歲月之重回,益切士林之感慨,玆敢據實尾陳,亦乞竝令該曹採摭實蹟,以其立慬之正月二十二日,亟行配食之禮焉。臣無任云云。答曰,省疏具悉。疏辭,令該曹,稟處。
戶曹參議宋知濂疏曰,伏以臣不孝無狀,獲罪神明,臣父奄忽捐背,轉眄之間,燧火三改,禮制有限,冠裳如舊,顧其視息冥然,曾不如木石之頑。惟以病母在堂,相依爲命,而禍釁餘喘,無復人世之念,至於彯纓結綬,厠跡周行,尤非夢想之攸到。不意錄舊之念,特侈收簪之恩,地部新命,遽及於終制數月之內,臣手擎華誥入對,臣母愴孤孑之靡依,痛警效之莫及,告喜無地,血淚如逬。嗚呼,臣父立朝四十餘年,所被恩造,與天無極,而恬約守拙,罔敢踰繩尺,以是而受知於聖明,以是而貽訓於子姪。如臣顓蒙,無能爲役,而入而承家庭誡飭之嚴,出而荷聖朝陶甄之澤,凡其晨昏之所資,雨露之所涵,警策之,薰沐之,至于今獲免大戾者,罔非臣父之餘庥,而今焉已矣。人孰無顧復之愛,而顧臣震剝之情,悲苦之私,奈無以自力於驅策之末,吁,亦慼矣。臣於逖違之餘,寧無戀結之忱,而私痛結轖,末由按抑,召牌之下,冒犯違傲,繼陳苦懇,仰瀆崇聽。伏乞天地父母,俯垂憐憫,亟命鐫遞臣職,使之歸依松楸,以卒餘生,千萬至祝。臣無任云云。省疏具悉。爾其勿辭察職。
丙子十二月二十五日辰時,上御熙政堂。藥房入診入侍時,提調金蓍根,行右承旨徐春輔,假注書朴宗範,別兼春秋鄭基善·金道喜,檢校待敎李鶴秀,以次進伏,醫官吳千根·秦東秀·李彦厚·白時昌·李命運,以次進伏楹外訖。蓍根曰,日氣劇寒,聖候諸節,若何?上曰,一樣矣。蓍根曰,王大妃殿氣候,何如?嘉順宮氣候,何如?上曰,各殿宮氣候一樣矣。仍命醫官入診訖。東秀退伏秦曰,脈候三部調均矣。春輔曰,注書趙雲從,仕日已滿十五朔之限,仕滿狀,依例成送吏曹,何如?上曰,依爲之。出擧條上曰,注書朴宗範乎?宗範起伏奏曰,賤臣朴宗範矣。王大妃殿進御加味六君子湯,自今日停止。出榻敎嘉順宮進服加味益氣湯,自今日停止。出榻敎仍命退,諸臣以次退出。
上在昌德宮。停常參·經筵。
朴周壽啓曰,大司憲宋穉圭,執義金熙華,掌令姜學濬,持平金永範·李相遠在外,掌令金啓淵牌不進,監察茶時之意,敢啓。傳曰,知道。
愼宜學啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于愼宜學曰,侍衛軍兵毛具。
傳于徐春輔曰,讀券官吳翰源有頉,代朴宗薰兼爲之,對讀官李憲琦有頉,代入直春坊上番爲之。
傳于徐春輔曰,讀券官朴宗薰有頉,代以李存秀爲之。
徐英輔啓曰,臣英輔,今日正朝望闕禮習儀進去,下直之意,敢啓。傳曰,知道。
又啓曰,今日正朝望闕禮習儀,憲府則監察代行矣。雖無諫院,依例行禮之意,敢啓。傳曰,知道。
徐春輔啓曰,玉堂上下番俱空,已至多日,事甚未安。應敎趙民和,校理李墷,修撰李奎鉉,副修撰金敬淵·朴升鉉,旣有只推之命,與新除授校理洪羲瑾,修撰李羲肇,一體牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,應敎李鶴秀,校理趙經鎭·金學淳,修撰李羲準·李泰淳,副修撰姜世綸·林處鎭落點。
以校理金學淳,修撰李羲準牌不進罷職傳旨,傳于徐春輔曰,只推。
傳于徐春輔曰,科次入侍。
以大司諫金啓溫,司諫李游夏,獻納李魯新,正言朴齊一,掌令金啓淵牌不進罷職傳旨,傳于朴周壽曰,只推。
徐春輔,以侍講院言啓曰,兼司書李奎鉉,時無職名,令該曹口傳付軍職,何如?傳曰,允。
兵曹口傳政事,副司果單李奎鉉。
愼宜學,以都摠府言啓曰,今日入直內三廳武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
李存秀,以吏曹言啓曰,宗簿寺主簿金基石呈狀內,矣身素患痰癖之症,當此換節之時,一倍添劇,萬無供職之路云。溫陵參奉李魯進呈狀內,矣身素患痰癖之症,當寒添劇,供職無路,卽速入啓遞改云。其身病旣如是,則有難强令察任,竝改差,何如?傳曰,允。
丙子十二月二十六日辰時,上詣春塘臺。柑製儒生試取入侍時,行都承旨李存秀,左承旨徐英輔,行右承旨徐春輔,左副承旨朴周壽,右副承旨愼宜學,同副承旨李光憲,假注書朴宗範·李鳳純,別兼春秋鄭基善·金道喜,檢校直閣李光文,檢校待敎李龍秀·李鶴秀,讀券官領敦寧府事金祖淳,行護軍金履喬,對讀官行副護軍朴宗琦·鄭元容,副司果尹應大·趙萬永,以次侍立。時至,上具翼善冠·衮龍袍,乘輿由宣化門,出協陽門·建陽門·靑陽門,至帳殿,降輿陞座訖。祖淳進前曰,早朝勞動,聖體,若何?上曰,一樣矣。周壽讀奏入門單子,儒生三千五百三十八人。引儀唱引試官以下儒生等行四拜禮訖。上命書賦題曰,厥包橘柚,限申時。祖淳進伏承書讀奏訖,應大·萬永奉出揭之。上命頒橘,降座陞輿,由靑陽門,入協陽門還內。諸臣以次退出。
丙子十二月二十六日申時,上御熙政堂。科次入侍時,左副承旨朴周壽,假注書李鳳純,別兼春秋鄭基善·金道喜,讀券官領敦寧府事金祖淳,行護軍金履喬,行都承旨李存秀,對讀官行副護軍朴宗琦·鄭元容,副司果尹應大·趙萬永,以次進伏訖。上曰,科次,可也。祖淳曰,合考爲九張,當取幾人乎?上曰,取七人也。仍考券訖,命對讀官讀券。宗琦次第讀奏訖,祖淳曰,今此試券,別無佳作,壯元當書等以三下一乎?上曰,唯。祖淳曰,七券中亦出次上等乎?上曰,唯。祖淳書等畢,周壽捧進壯元券。上親圻還下。周壽次第坼封,讀奏生員朴岐壽等七人姓名。上命書傳敎曰,柑製賦三下一生員朴岐壽,直赴殿試,之次三下二進士閔哲行,直赴會試,草三下幼學柳最鎭,給二分,次上生員柳之習等四人,令該曹考例賞。又命書傳敎曰,入格儒生,明日待令。又命退,諸臣以次退出。
上在昌德宮。停常參·經筵。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李光憲啓曰,來初一日,輪對日次,而正朝相値,頉稟之意,敢啓。傳曰,知道。
又啓曰,三品官之無得過三日,循例請牌,曾有定式矣。刑曹參議李憲琦,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于李光憲曰,入格儒生入侍。
李光憲啓曰,玉堂上下番俱空,已至多日,事甚未安。校理金學淳,修撰李羲準,旣有只推之命,竝卽牌招,以爲入直之地,何如?傳曰,允。
以校理金學淳,修撰李羲準牌不進罷職傳旨,傳于李光憲曰,只推。
愼宜學啓曰,大司憲宋穉圭,掌令姜學濬,持平金永範·李相遠在外,執義金熙華,掌令金啓淵牌不進,監察茶時之意,敢啓。傳曰,知道。
以大司諫金啓溫,司諫李游夏,獻納李魯新,正言朴齊一,執義金熙華,掌令金啓淵牌不進罷職傳旨,傳于愼宜學曰,只推。
李光憲,以內醫院都提調·提調意啓曰,東里僉使玄在德,旣遞外任,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副護軍單玄在德。
李光憲,以吏曹言啓曰,今此正朝祭祭官,當爲分排,而除老病公頉,實無推移排比之路,依例刑官·司饔院官員年六十以上人員,通融塡差以入,而其中時無職名人,令該曹口傳付軍職,何如?傳曰,允。
又以禮曹言啓曰,溫陵正朝祭享時,兩官當爲備員將事,而參奉有闕未差,卽令該曹,以在京無故人口傳差出,以爲備員擧行之地,何如?傳曰,允。
愼宜學,以義禁府言啓曰,卽接月令醫員李德厚手本,則時囚罪人李石求,冒寒登程,素患痰癖之症,挾感闖發,寒熱交作,食飮全却,轉側須人,目下症形危重云。罪人病勢如此,則一邊保放,一邊草記,曾有定式矣。李石求,姑爲保放之意,敢啓。傳曰,知道。
又以義禁府言啓曰,黃海監司李勉昇狀啓內,平安前兵使鄭周誠罪狀,令攸司,稟處事,啓下矣。鄭周誠,今方待命,拿囚之意,敢啓。傳曰,知道。
咸鏡監司韓用鐸疏曰,伏以臣猥承藩寄,辭不獲命,獻歲之後,卽當赴任,而臣父母墳山,在於江原道原州地,今將遠隔千里,曠省數歲,不洎之悲,霜露之感,情私難抑,而不過十餘日,可以往還,玆敢短章陳籲。伏乞聖慈,俯察微懇,辭陛之前,特許往省,俾伸至情,千萬幸甚。臣無任云云。答曰,省疏具悉。卿其往省焉。
丙子十二月二十七日辰時,上御熙政堂。左承旨·左副承旨率入格儒生入侍時,行左承旨徐英輔,左副承旨朴周壽,右副承旨愼宜學,同副承旨李光憲,假注書李鳳純,記注官曺錫鯤·李衡柱,生員朴岐壽,進士閔哲行,幼學柳最鎭,生員柳之習,生員趙寅永,幼學李根天,幼學李基冕,以次進伏訖。上曰,入格儒生,各奏職姓名,可也。岐壽等進伏奏職姓名。上命頒賞如例。儒生竝爲退出。上命退,承史以次退出。
上在昌德宮。停常參·經筵。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,鍾城府使李濟和,鎭東萬戶張有聞下直,各長弓一張,長箭一部,片箭一部,筒兒一箇賜給。
徐春輔啓曰,玉堂上下番俱空,已至多日,事甚未安。校理金學淳,修撰李羲準,旣有只推之命,竝更牌招入直,何如?傳曰,允。
以校理金學淳·修撰李羲準牌不進罷職傳旨。傳于李光憲曰,只推。
徐春輔啓曰,玉堂上下番俱空,已至多日,事甚未安。校理金學淳,修撰李羲準,旣有只推之命,竝卽牌招,以爲入直之地,何如?傳曰,允。
愼宜學啓曰,大司憲宋穉圭,掌令姜學濬,持平金永範·李相遠在外,執義金熙華,掌令金啓淵牌不進,監察茶時之意,敢啓。傳曰,知道。
以大司諫金啓溫,司諫李游夏,獻納李魯新,正言朴齊一,執義金熙華,掌令金啓淵牌不進罷職傳旨,傳于愼宜學曰,只推。
吏曹口傳政事,以李晦淵爲溫陵參奉。
徐英輔,以漢城府言啓曰,未婚男女都數,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自該部修成冊報來,故別單書入之意,敢啓。傳曰,知道。
愼宜學,以刑曹言啓曰,依下敎,延祜宮內作弊罪人金昌祿·宋貴才,各嚴刑一次,懲勵放送之意,敢啓。傳曰,知道。
愼宜學,以刑曹言啓曰,備邊司啓辭內,國之所以爲國,以其有法綱也等威也。近來壞綱蔑分之習,無所不有,而至若日昨禁府羅卒輩,群打備隷於大臣家門屛之內,卽前所未有之一大變怪也。欲爲査處,發牌入直都事,則該都事,始稱其難於離次,末又以無騎推托,竟不來待。又欲捉來頭目羅將,則府內諸卒,作黨突出,碎破備牌,毆打備隷。又從以萬端咆喝曰,年前與掖屬爭鬨,有府隷輩捉待之傳敎,而吾輩亦能不遵而獲免。今此備隷,焉敢以大臣分付,捉致吾輩乎?仍爲拒逆不來,此乃不怕天不怕地之一亂民也。違拒朝令,已犯悖逆之罪,而反以此爲藉口之資,作此罔赦之擧,若此不已,幾何不有張彝之變乎?其在存國綱杜亂萌之道,決不可尋常處之。分付捕廳,所謂行首羅卒及碎牌肆惡之諸羅卒,一一捕捉,嚴加究覈,待其承款,竝出付軍門,以犯分干紀之罪,梟首沙場,使頹綱振勵,頑俗懲戢,不爲來待之入直都事,亟施竄配之典。雖以一都事言之,旣不能嚴束府隷,致有此變,又於査實之際,只聽下屬之瞞告,以雇立一二漢,委罪塞責,寧有如許事體乎?亦令該府拿問重勘,常時不飭之堂上,一竝罷職,何如?傳曰,允。聞甚驚駭,可謂無前之變怪。其在懲戢,不可尋常處之。但雖蟣蝨之類,人命至重,特爲末勘,令該曹,限死嚴刑三次,遠惡絶島,限其身爲奴,可也事,命下矣。羅將金振哲·金哲得,朴完春·金致禎等,自捕廳究覈,移送臣曹,今已嚴刑準三次,振哲全羅道康津縣薪智島,哲得靈光郡荏子島,完春慶尙道巨濟府,致禎南海縣,竝絶島限其身爲奴,定配所押送之意,敢啓。傳曰,知道。
陽智縣監李鋗疏曰,伏以臣以嶺外賤劣之品,猥忝科第,濫從臺列,自乙亥八月,待罪于畿內陽智縣,而本縣,素以十室之殘,間處孔路之衝,官弊民瘼,其來已久,而近自癸·甲·乙數年之後,顚連相繼,蔀里半空。以言乎軍額,則民多疊役之苦,以言乎還穀,則官無準捧之道,以臣殘劣罷較之才,萬無了當收刷之望,而幸賴道臣之軫恤本縣,隨事斗護,貸錢七百而爲還逋區處之資,寬賦蠲役而爲殘民鎭撫之方,故臣感道臣之殫誠,因此藉手,不量才器之淺劣,妄念萬一之報效,不憚夷險,隨遇隨補,而至於排捧一款,本縣痼瘼中最難釐革者也。元還都數,合爲一萬一千餘石,而吏民所逋之指徵無處者,爲五千五百餘石,故往在癸酉秋,自廟堂一一査櫛,以七年排捧之意,啓聞區處,則一年所排,洽爲八百四石,而本是絶戶之無徵者,故甲·乙·丙三年之內,元無所捧之實穀,而逐年磨勘,則依例備數,逐年耗條,則依數劃出,苟無別般區處之道,則非但排捧之無益於收刷,竝與其餘存之元穀,而將不免減縮之患矣。臣自到縣之後,日夜思度,殫竭心力,于今周年而後,僅僅鳩聚千餘金本錢,方欲創立防役一廳,以爲收刷排捧之計,而每年充補,不過爲五百金。元定排數,多至於八百石,則以此五百充補之資,應役八百排定之數,多寡縣殊,引用無節,不數年之內,亦將有縮本難繼之弊矣。臣近聞畿內他邑已例,則積城縣,亦以殘弊之邑,素多流逋之還,而癸酉秋啓聞區處之時,同入於排捧之中,該縣監臣南達孫,以其石多年促,準備甚難,故請以減排石數,退寬年條,將有實穀收刷之意,枚擧陳疏,而廟堂稟處之時,以依所請施行之意,覆啓于今兩年,該縣之排捧收刷,果有實效云。今臣充補之資,反不及積城,逋還排定之數,又加於積城,則令行三年之後,敢以此減石寬限之意,仰瀆於崇嚴之下者,極知僭越,罪合萬死,惶霣震懍,罔知攸措,而第伏念臣之受命,在於乙亥之八月,非但邑殘財乏,措手無路,際當數三年饑饉癘疫之餘,死者未葬,逃者未還,病者未蘇,而如干支存之民,姑未見粒米之狼戾,則其在鎭撫安集之道,凡其受食之元還,猶不忍刻期督捧。況此排捧之穀,皆是流亡絶戶之前後所逋者,如欲徵索於里閈無關之民,則不惟捧納之末由,反致騷擾之一端。與其厲民而生弊,無寧退限而準充,敢陳愚戇之淺見,冀蒙天日之下燭。伏乞下臣此疏于廟堂,量度事勢,因時制宜,石數則以五百減排,年條則以十一寬限,而自明年爲始,則收刷之期,雖有五六年差退之弊,而每年五百之實穀,將有漸充之效。雖以本縣殘弊之狀,庶可以回死爲生,變呻成謠,民不傷官不勞,而六千之虛逋,無弊區處於十一年之內,則此豈非殘縣少補之萬幸也哉?臣無任云云。答曰,省疏具悉。疏辭,令廟堂,稟處。
上在昌德宮。停常參·經筵。
藥房都提調韓用龜,提調金蓍根,副提調李存秀啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
愼宜學,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴周壽啓曰,合辭許久闕啓,事甚未安,除在外·未署經·差祭外,未肅拜·呈告人員,竝卽牌招,何如?傳曰,允。
傳于徐春輔曰,魂宮朔祭當親行,侍衛,入直磨鍊,雲寶劍,置之,出宮,自內爲之矣,該房知悉。
徐春輔啓曰,玉堂上下番俱空,已至多日,事甚未安。校理金學淳,修撰李羲準,旣有只推之命,竝更牌招,以爲入直之地,何如?傳曰,允。
以校理金學淳,修撰李羲準再牌不進罷職傳旨,傳于徐春輔曰,只推。
徐春輔啓曰,應敎李鶴秀內閣進,副應敎·副校理二員未差,校理金學淳疏批未下,校理趙經鎭,修撰李泰淳,副修撰姜世綸·林處鎭在外,修撰李羲準差祭,玉堂上下番俱空,事甚未安。未差之代,政官牌招開政差出,待下批仍卽牌招,以爲入直,何如?傳曰,允。
朴周壽啓曰,卽者義禁府都事來言,時囚罪人毋得過三日滯囚,曾有定式矣。時囚罪人鄭周誠·趙吉喆,保放罪人李石求,當爲捧供,而判義禁朴崙壽有身病,知義禁閔命爀呈辭,同義禁申絢差祭,申在明受由在外,無以備員開坐云。判義禁朴崙壽,知義禁閔命爀,竝卽牌招,以爲開坐之地,何如?傳曰,允。
朴周壽啓曰,時囚罪人捧供事,命下矣。知義禁閔命爀,更爲牌招,判義禁朴崙壽,疏批已下,一體牌招,以爲開坐之地,何如?傳曰,竝許遞,政官牌招開政,待下批牌招開坐。
以京畿監司李魯益狀啓,豐德府使尹守任遭母喪事,傳于徐春輔曰,有闕之代,今日政差出。
有政。吏批,行判書金履陽受由,參判尹序東進,參議鄭觀綏牌不進,行右承旨徐春輔進。吏批啓曰,判書金履陽受由,參議鄭觀綏牌不進,小臣獨政未安,何以爲之?敢稟。傳曰,仍爲之。以李晩秀爲兵曹判書,李集斗爲判義禁,韓致應爲知義禁,趙德履爲直講,曺允鵬爲咸安郡守,李彦煐爲豐德府使。
徐春輔啓曰,玉堂未差之代,政官牌招開政差出事命下,而今日政不爲擬入,事甚疎忽,當該政官,不可無警,推考,何如?傳曰,允。
以李墷爲副應敎,李儒象·尹日逵爲副校理。
兵批,判書未差,參判尹尙圭差祭,參議鄭景祚入直進,參知林景鎭病不來,右副承旨愼宜學進。護軍田百寧,副護軍李元臣,司直趙民和·李墷·洪羲瑾,司果李羲肇·金敬淵·朴升鉉·朴晦壽,以上竝單付。
愼宜學啓曰,新除授兼兵曹判書李晩秀,卽爲牌招,傳授命召,何如?傳曰,允。
徐春輔啓曰,新除授校理趙經鎭,時在京畿坡州地,修撰李泰淳,時在慶尙道禮安地,副修撰姜世綸,時在尙州地,林處鎭,時在忠淸道石城地,經筵入番事緊,斯速乘馹上來事,下諭,何如?傳曰,允。
愼宜學啓曰,平安監事徐有聞,以前任義州府尹,時在任所,而有除朝辭赴任之命矣。密符則以前監司李相璜所受傳授仍佩,敎諭書安寶,使院吏齎傳,何如?傳曰,允。
朴周壽啓曰,大司憲宋穉圭,掌令姜學濬,持平金永範·李相遠在外,掌令金啓淵差祭,執義金熙華牌不進,監察茶時之意,敢啓。傳曰,知道。
以大司諫金啓溫,司諫李游夏,獻納李魯新,正言朴齊一,執義金熙華牌不進罷職傳旨,傳于朴周壽曰,只推。
以吏曹參議鄭觀綏牌不進罷職傳旨,傳于徐春輔曰,只推。
徐春輔,以成均館大司成意啓曰,本館入直,久任郞廳外,凡郞無敢入直,若有代員替直之事,則草記代直事,曾有定式矣。司成洪羲弼,在外未肅拜,直講李在璣,典籍李炫章,俱爲差祭,時無入直之員,以他郞官,姑爲代直,何如?傳曰,允。
李光憲,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
愼宜學,以兵曹言啓曰,來丁丑年各處頒給信漢符別單及文宰二品以上·武臣蔭官曾經摠管人員章標別單,修整以入之意,敢啓。傳曰,知道。
又以訓鍊都監言啓曰,今十二月二十九日·三十日年終起火時,次知將官·將校姓名及兼別破陣等容貌·年歲·火箭數爻,竝別單書入之意,敢啓。傳曰,知道。
行兵曹判書朴崙壽疏曰,伏以日月迅邁,惠慶宮練事奄過,歲律垂改,伏惟聖慕,撫時益切。仍伏念臣之抑情强疾,冒叨匪據,居然月屢易而歲且盡矣。以臣綿力薄材,疆僬僥以千勻之重,責鉛刀以一割之用,非但人知其不可,臣亦自量審矣,至今盤礴,實非始料攸及,而夙宵祈免之情,不翅如簿者之求解。今則京察再過,瓜期已熟,告單三徹,薪憂轉劇。臣雖欲憑恃寵靈,黽勉職次,誠亦末如也已,又安得徒事嚴畏,不陳實狀,重自阻於慈覆之聽乎?噫,臣身非臣有也。前日所以屢辭不獲,冒沒承當者,豈眞有絲髮可堪而然哉?只以燥濕向前,趨走爲恭,爲一日報答之資而已。至於醜拙之畢露,怨詈之交集,亦未可自恤。雖荷聖度之容庇,姑逭官謗之荐速,而畢竟僨誤,理必無幸,及今遞解,來猶可追。以聖上終始生成之念,宜不待臣言之畢,而必賜所以曲爲之地也。至若賤疾之積痼,前後陳懇,便同月課,今不敢更辭煩縷,而雖以數年間劇歇進退之時,較量推驗,眞元之暗鑠,客症之層出,如水益下,如火益燃,自覺時異而月不同矣。臣之始叨見職,適當少愈之時,尙能檢察簿書,延接靺韋,精神運用,若有可以抵敵病氣。及夫秋冬以來,宿疢之發作愈數,而差歇漸遲,興居不離於枕席,神爽若墜於煙霧,榮衛俱瘁,形殼徒存。日昨亦以冷泄之症,未能趨參衛班,違慢之罪,歷日增惶。以若癃朽之疾,委之以本兵之要,兼之以議讞之重,一任其尸素瘝曠,其可曰國有政而官有人乎。加由之命,雖出常格,必辭之義,諒非例飾。伏乞聖慈,俯賜憐憫,亟遞臣本兼兩任,仍許臣調息長暇,俾得以優遊江湖,專意療治,則餘生塵刹,尙有前期,區區懇祝,不勝大願。臣無任云云。答曰,省疏具悉。本兵之任許遞,卿其勿辭行公。
校理金學淳疏曰,伏以臣向於本館持被之日,聞母病添劇之報,猥陳請急之章,冒犯擅離之罪。何幸上天至仁,不賜譴罰,反許由暇,繼而蒙鞶帶之遞。從此可以安意救護,少伸情理,到底恩造,攢祝無地。曾未幾日,前望特點,除旨聯翩,在臣感激之忱,兼以蹶之義,召牌之下,豈或駕屨之少俟,而第伏念臣之母病,視向日請急之時,旣未有分寸之減,而症情之沈篤,氣息之綿綴,不啻較有加焉,則顧臣情私之難於離捨,卽猶夫前日也,又何敢徒懷屢瀆之懼,自阻孝理之下,不思所以陳暴乎?荐犯違傲,冞增惶隘,玆不得不疾聲呼籲,仰干崇嚴。伏乞天地父母,俯垂矜諒,特賜鐫遞臣本職,俾便看護,仍治臣前後瀆擾之罪,以勵臣分,不勝幸甚。臣無任云云。省疏具悉。爾其勿辭救護。
敎平安監司徐有聞書。王若曰,別利器於遇盤根,固知惟是人當是任,旋府麾而建藩節,允宜卽乃封愼乃司,玆庸十行渙音,畀以一路觀省。眷彼關西大鎭,最我海東重潘,環滻·浿四十城雄府,人物亦一都會也,傳·檀·箕數千年舊基,風俗自上古時然。子女·玉帛之最繁華,可謂西京之殷富,甲兵·錢穀之所藏蓄,克壯北固之關防。惟流俗至於淆漓,而疵瘼益艱於矯捄,嘉定之瘡痍甫起,蘇完無期,辛壬之饑饉新經,儲蓄俱罄。況又交隣之道莫重,每致委輸之勞,加以互市之弊滋繁,尤難鎭撫之策。肆當藩寄之新簡,其奈廟剡之難人,西土救焚,必須張知州以鎭,北門掌鑰,若非寇平仲其誰?殆同敗局殘枰,最難着手,疇能輕車熟路,其往分憂。惟卿,立身先朝,致位卿月,令質端雅,允矣愷悌藎臣,志操公平,所貴儒素樣子。廉勤著從政之譽,遍歷內外諸司,綜密彈奉公之誠,足驗終始一節。暫典湖藩,尙留甘棠之仁風,復授灣麾,益勵氷蘗之淸操。更欲屈卿才而更試外職,必將藉人望而坐鎭西陲,玆授卿以平安道觀察使兼兵馬水軍節度使·巡察使·管餉使·平壤府尹。卿其益展良圖,祗服寵命,必以勤恤爲心,寬猛爲政,民將乂安。至若宣撫之策,拯濟之方,予不多誥。嗟,行部按察之地,宜去郭賀之帷,當考績黜陟之時,須攬范滂之轡,自餘裁稟,厥有典常。於乎,二年跡滯龍灣,可知土俗之已習,每夜夢懸鳳闕,應切雲天之永懷。卿其往哉,吾且召矣,故玆敎示,想宜知悉。知製敎李羲準製進。
丙子十二月二十九日辰時,上御熙政堂。藥房入診入侍時,都提調韓用龜,提調金蓍根,副提調李存秀,假注書朴宗範,別兼春秋鄭基善·金道喜,檢校直閣鄭元容,以次進伏,醫官吳千根·秦東秀·李彦厚·白時昌·李命運,進伏楹外訖。用龜等曰,日氣劇寒,聖體,若何?上曰,一樣矣。用龜等曰,寢睡·水刺之節,何如?上曰,一樣矣。用龜等曰,王大妃殿氣候,何如?上曰,各殿宮氣候,皆一樣矣。仍命吳千根入診。千根診候訖,退伏楹外奏曰,脈候左右三部調均矣。上曰,醫官先退。存秀進伏奏曰,近來糴弊,何處不然,而嶺南沿邑之最甚者,實緣於統營貿牟之弊也。前後繡啓,非不詳陳,朝家亦所俯燭者,而尙不得革罷者,以其支放所需故也。每年統營所貿,爲六七千石,而春給一兩,夏貿一石,吏緣爲奸。所謂一兩,或有初不歸民之弊,所貿之牟,亦或竝耗作租,而捧以準價。旣有此貿牟名色,故猾吏從而射利,以其私債,添數倍徵,不知其爲幾許。邑邑如是,年年如是,許多弊源,皆本於此,而其實則統營支放取剩之數,不過爲數三千兩矣。爲此零星取剩,貽彼沿邑難支之弊,莫之矯捄,誠極悶歎。近來經費,無論京外,雖極艱乏,豈無數千兩通變之道乎?況自甲戌以後,沿邑尤非舊日沿邑,若不及今矯捄,實無支保之道。雖非貿牟,統營支放,苟可成樣,則貿牟一款,只當革罷。拘於此數千兩取剩之革罷,眞若不成營樣,則豈無某樣錢穀中,限數千兩劃給該營之道,必以貿牟取剩,使沿民益至難保之境乎?乞令廟堂,稟處變通焉。上曰,大臣之意,何如?左議政韓用龜曰,統營餉穀,自來不敷,故設置贍餉屯,以充支放不足之需,而前後帥臣,不能着意措處,所收之穀,終未滿萬包,不得取足於支放,至有此貿牟之擧,貽害於沿海諸邑,誠萬萬可悶。嚴飭帥臣,一依當初設屯時節目,期準萬石之數,而未準朔之前,支放不足條,令道臣,以道內某樣穀,量宜給代後,狀聞施行,貿牟一款,永爲革罷之意,分付帥臣,似好矣。上曰,依爲之。出擧條行都承旨李存秀曰,金海·咸安兩邑番布闕額者,以加分耗折米二千二百石,狀請區劃,作錢給代,而今年幸得登稔,流離之民,或有還集,追後査充亦多,故給代餘在米,爲七百十二石。今此餘米,事當狀聞還錄,而第道內各邑軍政,旣未就緖,兩邑闕額之明年盡爲移定他邑,有未可必。以此所餘之米,姑付本道,更觀明年事勢,還錄與闕額身布補給間,量宜處之似好,故敢此仰達矣。上曰,依爲之。出擧條又所啓,金海德島面,在於三叉江中,周廻爲十五里,田畓爲一百二十餘結,而甲戌大水,堰築頹破,海潮衝嚙,遂作鹹鹵之場,三百餘戶之村落,今只餘近五十戶。全一面永棄,誠爲可惜,役處浩大,有難以附近民丁,卒乍完築。在前如此巨役,使隣邑民丁合力完築,除免官門聚點,亦或有本道已例。趁此東作之前,本邑或隣邑民丁,限幾日量宜赴役,以爲完築之地,役民之邑,則許免聚點似好,而旣關戎政,令廟堂稟處,分付,何如?上曰,大臣之意,何如?用龜曰,凡係用民力之事,固當難愼,而今此德島築堰之役,大關民事,雖調丁修築,未爲不可。況使聚點於官門者,限日赴役,許免點閱,則可期完役而省弊。以此意,分付道臣及當該地方官,似好矣。上曰,依爲之。出擧條存秀曰,臣待罪嶺南時,以慶州封山,許民起墾事,論理狀聞之意,自廟堂有所行會。又有民狀之呈于備局者,以封山請罷爲說,而所謂請罷,卽由於樹木茂密,多有虎患也。水營摘奸,下屬誅求也。大抵屢百年禁養之八十里封山,不可無端革罷。虎患則雖或有之,封山茂密之處,何處無虎患?水營裨校摘奸封山時,下屬誅求之弊,到處皆有之,奚獨於慶州封山有之?只當分付該營,嚴束裨校,俾禁下輩誅求之弊而已,決不可緣於虎患與下屬誅求,罷其封山。若爲許民耕食云爾,則甲·乙以後,民戶流亡,元結田畓,亦多陳廢。以今年災摠言之,畓之未種,爲二千餘結,田之降續,爲七百餘結。當就此等元田畓陳廢處勸耕,何必罷封山而起墾也?況奸民之請罷封山者刑配,自是金石之典,此後無論京外之民,若以罷封山之說呈狀者,京則出付秋曹,外則令本道監營,一一査出,嚴刑遠配之意,令廟堂嚴飭,申明定式,以杜後弊似好,故敢此仰達矣。上曰,依爲之。出擧條上曰,盡奏乎?存秀曰,盡奏矣。仍命退,諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮,內閣·政院·朝廷二品以上·六曹堂上除夕單子問安。答曰,知道。
朴周壽啓曰,大司憲宋穉圭,掌令姜學濬,持平金永範·李相遠在外,執義金熙華未肅拜,掌令金啓淵差祭,監察茶時之意,敢啓。傳曰,知道。
愼宜學啓曰,備邊司郞廳來言,今日賓廳日次,而魂宮親祭齋戒相値,不得來會云矣,敢啓。傳曰,知道。
傳于徐春輔曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
徐春輔啓曰,明日正朝望闕禮,依例爲之之意,敢啓。傳曰,知道。
以副應敎李墷牌不進罷職傳旨,傳于徐春輔曰,只推。
徐春輔啓曰,玉堂上下番俱空,已至多日,事甚未安,副應敎李墷,旣有只推之命,旣爲牌招入直,何如?傳曰,允。
以副應敎李墷牌不進罷職傳旨,傳于徐春輔曰,只推。
愼宜學啓曰,兼兵曹判書李晩秀牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,兼兵曹判書李晩秀牌不進推考傳旨,今方捧入,而命召傳授,一時爲急,魂宮朔祭親行時節目,當爲磨鍊,而如是違牌,不卽承膺,事甚未安,更爲牌招,何如?傳曰,允。
又啓曰,兼兵曹判書李晩秀再牌不進推考傳旨,今方捧入,而命召傳授,一時爲急,魂宮朔祭親行時節目,當爲磨鍊,而如是違牌,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,節目次堂擧行。
又啓曰,兼兵曹判書李晩秀三牌不進推考傳旨,今方捧入,而命召傳授,一時爲急,如是違召,終不承膺,揆以事體,誠極未安,陳疏到院,而以魂宮朔祭親行齋戒相値,原疏纔已退却矣。所當更請牌招,而係是一日四牌,何以爲之?敢稟。傳曰,原疏捧入,更爲嚴飭牌招。
朴周壽啓曰,判義禁李集斗,知義禁韓致應牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁李集斗牌不進推考傳旨,今方捧入,而時囚捧供事命下之後,如是違牌,事甚未安。知義禁韓致應服制,同義禁申在明在外,申絢差祭,不得開坐,何以爲之?敢稟。傳曰,竝許遞,前望單子入之,待下批牌招開坐。
金吾堂上前望單子入之,判義禁金履陽,知義禁洪義浩,同義禁吳翰源·尹益烈落點。
朴周壽啓曰,司諫李游夏,旣入闕中,不爲肅謝,直爲出去,事甚未安,推考,何如?傳曰,允。
徐英輔,以戶曹言啓曰,今年內貧寒宗室子婚扶助數,別單書入之意,敢啓。傳曰,知道。
徐春輔,以成均館大司成意啓曰,每於歲末,圓點·準點儒生,別單書入事,曾有定式矣。依定式,當年條準·圓點儒生,別單書入之意,敢啓。傳曰,知道。
