上在昌德宮。停常參·經筵。
顯思宮朔祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。大殿·中宮殿·世子宮·世子嬪宮,內閣·政院正朝單子問安。答曰,知道。大殿·中宮殿·世子宮,朝廷二品以上·六曹堂上單子問安。答曰,知道。
朴齊聞啓曰,大司憲宋穉圭,掌令姜世揆,持平李禮延在外,執義李游夏未肅拜,掌令李麒峻,持平魚在濂呈辭,監察茶時之意,敢啓。傳曰,知道。
尹致謙啓曰,行吏曹判書金在昌三牌不進推考傳旨,今方捧入,而回啓命下之後,連事違召,終不承膺,事體道理,俱極未安。所當更請牌招,而係是一日四牌,何以爲之?敢稟。傳曰,更爲牌招,如有違牌,勿爲呼望。
傳于鄭漪曰,判府事金載瓚·韓用龜·金思穆·林漢浩內外,令該曹,歲饌外食物衣資加送,仍令存問以來,故領議政金致仁妻李氏,故安恩君妻尹氏,竝依昨年例擧行。
尹致謙啓曰,行吏曹判書金在昌,參判趙鐘永,參議洪起燮牌不進推考傳旨及罷職傳旨,今方捧入,而開政命下,已至經宿,如是違牌,不卽承膺,事體所在,誠極未安。判書陳疏,參判更爲牌招,何如?傳曰,允。判書疏批已下,一體牌招。
以吏曹參議洪起燮牌不進罷職傳旨,傳于尹致謙曰,只推。
尹致謙啓曰,吏曹參議洪起燮,旣有只推之命,一體牌招,何如?傳曰,允。
又啓曰,玉堂上下番俱空,事甚未安,副應敎林顔喆,校理洪羲弼,竝卽牌招入直,何如?傳曰,允。
又啓曰,行吏曹判書金在昌,參判趙鐘永,參議洪起燮牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書金在昌牌不進,參判趙鐘永,參議洪起燮再牌不進推考傳旨及罷職傳旨,今方捧入,而開政命下,已至經宿,如是違召,不卽承膺,事體所在,誠極未安。判書更爲牌招,參判所當更請牌招,而係是一日三牌,何以爲之?敢稟。傳曰,允。參議只推,與參判一體更爲牌招。
以輔德金學淳牌不進罷職傳旨,傳于尹致謙曰,只推。
尹致謙,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
又以觀象監領事提調意啓曰,今此彗星尾痕,已消滅無疑,文臣測候官及本官別測候,自今日竝爲撤罷,何如?傳曰,允。
行吏曹判書金在昌疏曰,伏以顯思宮練事奄過,歲籥載新,仰惟聖心之哀慕,冞切下忱之悲念。仍伏念臣,自承新命,懼聖簡之玷累,愧微分之踰濫,歷日惝怳,靡所容措。六部之中,最重天官,遴選之嚴,自古已然,苟非鑑識足以甄別流品,望實足以稱塞物情,則莫宜居之。如臣者,茅蹊之塞,無有開豁通明之隙,樗材之散,莫適方圓精粗之用,雖使自爲之評,直是儱侗憒劣而止耳。何嘗依俙彷彿於權衡人物之任?而今乃裒然叨此非據之銜,恬然犯此不衷之戒,已不勝其戒恐踧踖,況玆特授之命,尤豈臣所可擬議,所敢承當者哉?且臣罕與人接,見聞固陋,朝士之門閥資歷,政注之格例典考,曾所昧昧,重以疾病侵尋,神精銷耗,朝而爲記,午已忘之,尙何論其掌文選考課之政,以對揚我聖上則哲之明乎?參倚前衡,冒膺無路,荐召之下,坐犯違傲,惶隘之極,不暇緩聲。伏乞聖慈,天地父母,察臣言之非出飾讓,念公器之不容濫授,劃卽收還,以全微諒,區區不勝大願。臣無任云云。答曰,省疏具悉。卿其勿辭察職。
甲申正月初一日子時,上詣顯思宮。朔祭親行入侍時,行都承旨李光文,行左承旨鄭漪,右承旨李友秀,左副承旨朴齊聞,右副承旨李恒權,同副承旨尹致謙,假注書李之鳳·尹孟烈,記注官任泰濬·李宗心,直提學趙鐘永,以次侍立訖。上具翼善〈冠〉·淺淡服·烏犀帶·黑皮靴,詣齋殿。時至,通禮跪啓請行禮。贊禮前導入顯思宮,詣板位前。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身訖。贊禮前導詣尊所,東向立。光文酌酒,致謙以盞受酒。上詣神位前,北面俯伏跪。光文奉香,致謙奉爐以進。贊禮啓請三上香,上三上香。致謙奉爐奠于案上,仍行初獻禮。致謙奉爵以進。贊禮跪啓請執爵獻爵。大祝跪讀祝文訖。贊禮跪啓請俯伏興平身,上俯伏興平身。贊禮導上降復位。執禮請行亞獻禮。宮官引王世子詣尊所。執尊者酌醴,宮官以酌受醴,王世子入詣神位前。贊禮請執爵獻爵,王世子以酌授宮官,奠于靈座前。贊禮請俯伏興平身,王世子俯伏興平身,降復位訖。執禮請行終獻禮。謁者引終獻官,詣神位前行禮訖,出就復位。執禮請俯伏哭,上俯伏哭,王世子以下在位者,皆俯伏哭。贊禮請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣望燎位,燎訖,啓請禮畢,導上還入齋殿。諸臣以次退出。
上在昌德宮。停常參·經筵。
李恒權啓曰,大司憲宋穉圭,掌令姜世揆,持平李禮延在外,執義李游夏未肅拜,掌令李麒峻,持平魚在濂呈辭,監察茶時之意,敢啓。傳曰,知道。
鄭漪啓曰,右承旨李友秀,左副承旨朴齊聞,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,朴基宏·尹景鎭落點。
鄭漪啓曰,新除授右承旨朴基宏,左副承旨尹景鎭,竝卽牌招,何如?傳曰,允。
朴基宏啓曰,行吏曹判書金在昌再牌不進,參判趙鐘永三牌不進推考傳旨,今方捧入,而開政命下,已至經宿,連事違召,終不承膺,事體道理,俱極未安。竝所當更請牌招,而判書係是一日三牌,參判係是一日四牌,何以爲之?敢稟。傳曰,更爲牌招,違牌勿爲呼望。
又啓曰,吏曹參議洪起燮三牌不進,依定式禁推傳旨捧入之意,敢啓。傳曰,更爲牌招,違牌勿爲呼望。
以吏曹參議洪起燮三牌不進禁推傳旨,傳于朴基宏曰,分揀。
以副應敎林顔喆,校理洪羲弼牌不進罷職傳旨,傳于朴基宏曰,只推。
朴基宏啓曰,玉堂上下番俱空,事甚未安,副應敎林顔喆,校理洪羲弼,旣有只推之命,竝卽牌招入直,何如?傳曰,允。
傳于朴基宏曰,發遣吏郞,諸執事淸齋與否,摘奸以來。
朴基宏,以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏批言啓曰,完川君李明奎,以朝官年九十,入於漢城府別單,已爲啓下矣。推恩雖是法典,李明奎曾以朝官年八十加資,則自臣曹,無以疊請恩典,勿論,何如?傳曰,允。
李恒權,以兵曹言啓曰,卽接大報壇守直官牒報,則守直官黃顯宅,今已四十五朔仕滿云。依節目加資下批之意,敢啓。傳曰,知道。
有政。吏批,行判書金在昌進,參判趙鍾永進,參議洪起燮進,右承旨朴基宏進。以徐有素爲校理,李嘉愚爲副校理,沈鈁爲修撰,李南圭爲右通禮,李魯秉爲軍資正,文慶愛爲奉常僉正,金相勉爲典籍,金魯喆爲司饔主簿,金秉翼爲孝昌墓守衛官,禁府都事金箕詢,宗廟副奉事李聞榮相換,興寧君昌應,今加中義加資事承傳,中學訓導單崔宗煥,東學訓導單金命珠,西學訓導單文養正,開城府分敎官單馬之溫,奉常參奉單權弘復,故學生沈鐄贈吏參例兼,故通德沈最賢贈吏議,故縣監沈澳贈僕正,以上同知沈弘之三代,前府使李在沆,前察訪金行簡·康堯愼,前僉使成彦霖,以上今加通政,前五衛將李命源·徐繼修·李邦翊,前僉使孫興雲,前僉知金東垕,以上今加嘉善,前兵使朴宗柱,前衛將朴就甲,以上今加嘉義,前同知安得謙,今加資憲,以上朝官年八十,依定式加資事承傳。
兵批,行判書李存秀病,參判金鐮病,參議李東煥病,參知朴長復入直進,左副承旨尹景鎭進。副護軍李友秀·朴齊聞·李羲肇·尹豐烈,副司直林處鎭·韓益相·李毅遠·金周默·徐淇修·韓兢裕,副司果徐萬淳,副司正吳致愚,以上竝單付。
以副應敎林顔喆,校理洪羲弼牌不進罷職傳旨,傳于朴基宏曰,只推。
備邊司薦望,以申絢爲江華留守。
鄭漪,以戶曹言啓曰,判府事金載瓚,時在其子水原府任所,故領議政金致仁妻李氏,時在其子全羅道扶安縣任所云,令各其地方官,歲饌外食物衣資加送,仍令存問之意,分付該府留守及該道道臣,何如?傳曰,允。
李恒權,以兵曹言啓曰,今正月初四日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直在外,排擬苟艱,依定式軍門將官,代差以入之意,敢啓。傳曰,知道。
勸農綸音。王若曰,咨爾方伯居留牧守之臣,國以農爲本,其本不立,而邦乃乂者,未之有也。是故鄒聖之論王道,無他,制民産而已矣。蓋自三代以下,罔不以務農爲大本,而漢之文景,唐之貞觀·永徽,以少康稱者,民産足故也,其不能然者,反是道也。農政之關國家安危,歷歷如燭照龜卜,大可畏也。我國蓋山多於野,而三南宜稻粱枲麻,兩西宜繭絲黍稷,若畿甸與關東·關北,多斥鹵,絶無上上之田,而亦各有土宜,其民不恒饑也。然而農不勸而耕耨失時,則膏腴之民,亦不免於邱壑,此必然之理也。自予嗣服,大無于己庚,荐饑于乙丙,幾乎民無孑遺,國不可爲矣。厥後六七年,粗幸免歉,而只見其勞苦愁歎之聲,胥興於窮蔀之下,而莫之救也,是皆予一人之過,不以爾八方臣工。若夫開澮疏堰,以備旱澇,助糧買牛,以資播種,苟利於民,單心經理,苟害於民,發謀釐革,勞之拊之,不擾不奪,各得以安土而食力,則亦惟在分憂之責者。深體予宵旰若恫之心,使吾民蒙實效,是予之望也。噫,一歲之計,其始自今,不可緩也。咨爾方伯居留牧守之臣,其克懋哉懋哉。行都承旨李光文製進。
上在昌德宮。停常參·經筵。
李基栽啓曰,大司憲宋穉圭,掌令姜世揆,持平李禮延在外,執義李游夏未肅拜,掌令李麒峻,持平魚在濂呈辭,監察茶時之意,敢啓。傳曰,知道。
鄭漪啓曰,同副承旨尹致謙,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李基栽落點。
傳于朴基宏曰,傳香承旨馳詣宗廟·永寧殿,奉審摘奸以來。
李恒權啓曰,注書趙秉鉉,自鄕上來云,卽爲牌招,何如?傳曰,允。
以校理徐有素牌不進罷職傳旨,傳于李恒權曰,只推。
以副校理李嘉愚牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。副應敎林顔喆,校理洪羲弼·徐有素,副校理李嘉愚,旣有只推之命,竝卽牌招,推移入直,何如?傳曰,允。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而春享大祭齋戒相値,不得設行之意,敢啓。傳曰,知道。
行判中樞府事韓用龜箚曰,伏以顯思宮練事,倐焉已過,歲籌又更,仰惟聖心哀慕,益復罔極。仍伏念臣,虛縻藥院之任,數朔于玆,而委身床褥,朝夕待符,時節起居之禮,日次承候之班,一未趨造,息偃自在,義分都虧,夙夜懍蹙。且況臣跡阻軒陛,殆過半年,犬馬之戀,寤寐如結。今若賤疾少間,久叨見職,則庶遂覲光之願於診筵引接之時,而其奈癃老之疾,有進無退,百體麻瘓,兩耳聾聵,目今形神,有難復廁恒人,而近又重添感冒,咳喘俱劇,寒熱迭發,飮啖殆廢,榮衛盡脫,咫尺房闥,猶難動作,陳力就列,已矣無望,罪積瘝曠,日夕俟勘,玆敢冒死申籲於天地父母之前。伏乞聖慈,俯賜鑑憐,亟命遞臣之職,治臣之罪,以尊國體,以安微分,千萬幸甚。取進止。答曰,省箚具悉卿懇。愼節奉慮,卿其勿辭,安心調理。仍傳于李恒權曰,此批答,遣史官傳諭于韓判府事。
上在昌德宮。停常參·經筵。
藥房提調金在昌,副提調李光文啓曰,歲律載新,聖慕益深,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。山林外,在外人許遞,前望單子入之,待下批,牌招察任。
臺諫前望單子入之。掌令禹錫簡,持平柳致明,正言姜泰重落點。
李基栽啓曰,右副承旨尹景鎭,今日不爲仕進,卽爲牌招,何如?傳曰,許遞,前望單子入之。
承旨前望單子入之,趙庭和落點。
備忘記,三和府使金魯甲,慶源府使李夔秀下直,各長弓一張,長箭一部,片箭一部,筒兒一箇賜給。
李基栽啓曰,新除授同副承旨趙庭和,卽爲牌招,何如?傳曰,允。
又啓曰,假注書尹孟烈,身病猝重,勢難察任,今姑改差,何如?傳曰,允。
尹孟烈改差,代以趙容和爲假注書。
以校理徐有素再牌不進罷職傳旨,傳于李恒權曰,只推。
以副應敎林顔喆,校理洪羲弼牌不進罷職傳旨,傳于李恒權曰,只推。
以副校理李嘉愚牌不進罷職傳旨,傳于李恒權曰,只推。
李恒權啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,旣有只推之命,竝卽牌招,推移入直,何如?傳曰,允。
李基栽啓曰,大司憲宋穉圭,掌令禹錫簡,持平柳致明在外,執義李游夏,掌令李猉峻,持平魚在濂牌不進,監察茶時之意,敢啓。傳曰,知道。
以執義李游夏,掌令李猉峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
李基栽,以訓鍊都監言啓曰,本局局別將李井會,身病甚重,勢難察任,改差,何如?傳曰,允。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以副應敎林顔喆,校理洪羲弼·徐有素,副校理李嘉愚牌不進罷職傳旨,傳于李恒權曰,只推。
李恒權啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,旣有只推之命,竝卽牌招,推移入直,何如?傳曰,允。
趙容和有頉,代以尹奎培爲假注書。
尹奎培有頉,代以李莊緖爲假注書。
李基栽啓曰,大司憲宋穉圭,掌令禹錫簡,持平柳致明在外,執義李游夏,掌令李猉峻,持平魚在濂牌不進,監察茶時之意,敢啓。傳曰,知道。
以執義李游夏,掌令李猉峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
傳于李恒權曰,發遣吏郞,諸執事淸齋與否,摘奸以來。
以副應敎林顔喆,校理洪羲弼·徐有素牌不進罷職傳旨,傳于李恒權曰,只推。
以副校理李嘉愚再牌不進罷職傳旨,傳于李恒權曰,只推。
李恒權,以吏曹言啓曰,今此漢江祭典祀官兼大祝,前典籍鄭德和塡差,而時無職名,令該曹口傳付軍職,何如?傳曰,允。
兵曹口傳政事,副司果單鄭德和。
李恒權,以承文院都提調意啓曰,院吏文學官南鼎耇有頉,代幼學申匡一差下,使之付軍職,冠帶常仕,何如?傳曰,允。
李基栽,以兵曹言啓曰,五衛將崔弘德,時帶別軍職,職務相妨,申大範·朴聖默·安載述,景福宮衛將林光祿·朴時陽·鄭道純,慶熙宮衛將金載溫,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
李基栽啓曰,大司憲宋稚圭,掌令禹錫簡,持平柳致明在外,執義李游夏未肅拜,掌令李猉峻,持平魚在濂呈辭,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李恒權啓曰,臣恒權,依定式進詣香室,奉審香祝櫃·祝板袱子,則精潔之意,敢啓。傳曰,知道。
傳于李恒權曰,禮房承旨馳詣社稷,奉審摘奸以來。
李莊緖有頉,代以權大肯爲假注書。
朴基宏啓曰,假注書權大肯,時無職名,令該曹依例付軍職,冠帶常仕,何如?傳曰,允。
趙庭和,以吏曹言啓曰,新除授江界府使尹載鍵戶奴呈狀內,矣上典素患痰癖之症,當寒闖發,萬無時日之內赴任之望云。其身病旣如是,則有難强令赴任,罷黜,何如?傳曰,允。
趙庭和啓曰,吏曹郞廳來言,守令有闕,政事,取稟。傳曰,政官牌招開政。
又啓曰,行吏曹判書金在昌,參判趙鐘永,參議洪起燮牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,行判書金在昌進,參判趙鐘永,參議洪起燮牌不進,同副承旨趙庭和進。以金正喜·李憲瑋爲副修撰,趙得永爲同成均,林處鎭爲司成,李亨謙爲江界府使,柳基常爲鳳山郡守,閔植爲碧潼郡守,李世茂爲郭山郡守,江華留守單申絢,成均博士單趙思健,學諭三單尹孟烈·金耆升·金鼎,前正李義悅今加通政,年七十,侍從臣慶尙道觀察使李止淵,刑曹參議李紀淵父加資事承傳。
兵批,行判書李存秀病,參判金鐮入直進,參議李東煥病,參知朴長復病,右承旨朴基宏進。大護軍安得謙,護軍朴宗柱·金載翼·李邦翊·徐繼修·李命源·金東垕,副護軍尹致謙·尹景鎭·李在沆·李商駿·洪秉義·康堯愼·金行簡·李義悅,副司直姜世揆·李禮延,副司果李趾秀,副司正權大肯,副司勇申匡一,以上竝單付,鎭撫使單江華留守申絢。
趙庭和啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,旣有只推之命,竝卽牌招,推移入直,何如?傳曰,允。
以副應敎林顔喆,校理徐有素·洪羲弼,副校理李嘉愚牌不進罷職傳旨,傳于趙庭和曰,只推。
以吏曹參議洪起燮再牌不進罷職傳旨,傳于趙庭和曰,只推。
鄭漪,以戶曹言啓曰,今番各宮房代遠田結戶曹出給條中六百結,淑儀房移送事,命下矣。取考法典及前例,則新宮後宮免稅,爲八百結,而其中二百結,以元結無土劃送,餘外六百結,以買得土田或量外加耕有土者,許令免稅,故當初淑儀房免稅,果以元結二百結,依法典劃送,其後因本房買得望報,次次依例免稅者,今爲十三結零矣。今若加劃六百結,則無土免稅,合爲八百結,揆以經法,無例可援。且代遠宮房田結出稅者,纔屬本曹,卽是國結,則事體所重,與屬在宮房時互相移劃者,大有間焉。臣曹遵奉,惟是經法,傳敎之下,不得擧行,惶恐,敢啓。傳曰,卿曹之持難,容或無怪,而但事理亦有大不然者,六百結有土,未知在於昔則如何料理,而以今宮中所見,萬無有土充結之道,頃於明溫宮結,不得不以元結命給者此也。事有經權隨時之宜,且代盡宮結,有還出稅之擧,故本曹雖有此持難,若向無還收之事,則亦非本曹之元結也。事到窮處,雖元結不得不割給,況此結乎?勿復持難,卽爲依下敎擧行,可也。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而社稷祈穀大祭齋戒相値,不得設行之意,敢啓。傳曰,知道。
又以兵曹言啓曰,今正月初六日,立春改火進上,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以禁衛營言啓曰,本營把摠沈說泰,身病猝重,勢難察任,改差,何如?傳曰,允。
又以御營廳言啓曰,本廳把摠張彦汲,身病甚重,勢難察任,改差,何如?傳曰,允。
吏曹啓目粘連,觀此全羅監司朴綺壽狀啓,則以爲康津縣監韓兢裕,移拜司憲府持平矣,悉心矯革,完逋埴伍,決難付之生手,康津縣監,限明年仍任事,令該曹稟處亦爲白有臥乎所,觀此道啓,可知其治績,而邑弊之就緖,亦所當念是白乎矣,當初內移,旣過十五朔之限兺除良,前此諸道守令仍任之啓,自臣曹拘於常格,每不得循例請施是白如乎,今亦無異同,置之,何如?判付啓,依允。
吏曹啓目粘連,觀此淸北暗行御史金鏴書啓,則江界前前府使趙岐,朔州前府使尹明儉,楚山前府使李泰淳,前前府使尹載鐸,鐵山前府使李儒遠,渭原前郡守趙彝錫,碧潼前郡守吳慶德等段,繡啓旣請令攸司稟處,自臣曹,更無可論是白遣,碧潼郡守李顯英段,査閱倉簿,雖無白地之犯用,點檢作爲,無非黑倅之手段。昨年秋捧時,稱以甲耗,折米三百九十四石,徵捧於負逋各人處,每石捧價三兩,合錢一千一百八十二兩,而盡歸私橐,今年稱以春分定,各捧折米十石於十五倉監色處,每石捧價三兩,合錢四百五十兩,盡爲取用。且於八月,稱以秋分定,每倉或捧五六十兩,或捧三四十兩,合錢五百六十兩,亦皆私用,諸條所犯,皆有踏印文蹟。工房官廳兩庫都監之前後差任,皆以官需米,高價勒賣,莫不蕩敗家産,次骨之怨,闔境難保是如爲白有臥乎所,爲先罷黜,令該府拿問處之爲白乎旀,郭山郡守洪泳謨段,治無可紀之蹟,政多襲謬之弊,怨謗之喧騰,雖難準信,報辭欺瞞,亦宜示警是如爲白乎旀,沿路邑中鳳山郡守尹敏東段,政旣多忽,糴又太濫,分置各坊洞首,替決各坊民訴,身計雖占閑便,物情去益抑鬱是如爲白有臥乎所,上項兩邑守令,竝只罷黜爲白乎旀,宣川前府使安光贊段,適値經遞,謂有公債,乃於鄕將吏奴等廳,分徵一千四十兩錢,邑民擧皆唾鄙是如爲白乎旀,龜城前府使林必榮段,貪鄙之政,多係不法,殘酷之刑,至有濫殺,昨年東門樓重修,大同庫報債,枚報巡營,自官作結剩錢二百三十七兩,移付補民庫云,而該庫文書,只以一百三十二兩四錢懸錄,則其餘一百四兩八錢,私用分明,官廳牛稅,稱以官作結,無論邑減條·營減條,一百八石十一斗六升,捧價三百四十二兩六錢三分,竝爲取用,小米一百石,分徵於十倉監色處,每石捧價四兩八錢,合錢四百八十兩,盡數取用,秋捧時,以官色計石餘穀等不正名色,推移還報是如可,不足十六石零段,每石以二兩二錢,代錢報給,諸條所犯,皆有踏印文蹟,此不可以已遞,置而不論是如爲白乎旀,泰川前縣監金遇順段,三載居官,一事貪虐,壬午各倉逋穀一千五百石內,一千石,則以臥還債例,每石捧錢一兩,合錢一千兩,盡爲私用,五百石,則每石收捧三兩五錢,合錢一千七百五十兩,而一千五百兩,立本還分,餘錢二百五十兩內,一百六十七兩零,添用於私賑之資,八十二兩零,則亦歸私用。且差任捧賂,至於千有餘兩之多,陽和僧,稱以不恭其師,捧錢三百〈兩〉,而仍爲放釋,昌城儒生,許以入格陞補,受賂百餘兩,而終歸罷榜,前後所犯,皆有監色輩査庭納侤,而其外許多鄙瑣之事,不可盡記是如爲白有臥乎,上項三邑前倅,竝只令該府,拿問處之爲白乎旀,沿路邑中平山府使申義直段,譽旣著於精糴,戒宜在於濫觴是如爲白乎旀,長端府使李仁泳段,志雖勤於求芻,謗或由於濫杖是如爲白有臥乎所,上項兩邑守令,竝只爲先從重推考爲白乎旀,泰川縣監朴容壽段,律己精簡,聽訟公明,謬例納官之物,不敢開口,吏鄕畏其淸嚴,圖囑爭任之習,莫能指手,奸猾亦皆屛息,倉弊則逐條痛革,一邑謄頌,利民則猶恐不及,隣境願借,優異之績,最於列邑是如爲白有臥乎所,如此茂績,合施褒賞之典是白乎矣,出自從班,克體分憂,係是職分之常,有不可循例請賞,今姑置之爲白乎旀,昌城府使李商一,周通之政,吏民賴而俱便,廉明之治,奸猾莫敢用事,官需之執錢,必以常定,民納之蔘料,還給私賣,鄕將任之遞改,嚴加禁防,軍校米之濫徵,亦皆釐正,課士而士勤做讀之工,勸武而武習馳射之技,如此優異之績,合施褒賞之典是如爲白乎旀,雲山郡守姜在浚段,人旣精詳,治又恬謹,火稅穀之蠲減,民被其惠,及餘穀之不用,吏皆稱廉,館廨則鳩財修繕,軍器則捐廩新備,此等優異之績,宜有褒奬之典是如爲白有臥乎所,上項兩邑守令,似當施以陞敍調用之典是白乎矣,係干恩典,臣曹不敢擅便,上裁敎是乎旀,監司金敎根段,威望坐鎭州郡,公明克著事爲,沿邊還之減價發賣,民惠甚大,會案穀之本色收捧,經法是守是如爲白有臥乎所,道臣體重,今姑勿論爲白乎旀,其餘本道及他道沿路守令·察訪等,旣乏優異之績,亦無顯著之疵,竝只置之爲白乎旀,其外閫帥·中軍·虞候·邊將等乙良,令兵曹稟處爲白乎旀,奏御文字,自有體段,而今此書啓中御史職銜,不書長銜,只書短銜者,有違格例,當該御史金鏴,推考,何如?判付啓,依回啓施行爲良如敎。
李基栽,以義禁府言啓曰,因平安道淸北暗行御史金鏴書啓,吏曹回啓內,江界前府使趙岐,朔州前府使尹明儉,楚山前府使李泰淳,前前府使尹載鐸,鐵山前府使李儒遠,渭原前郡守趙彝錫,碧潼前郡守吳慶德等,繡啓旣請令攸司稟處,自臣曹更無可論事,允下矣。趙岐·尹明儉·尹載鐸·李儒遠·趙彝錫·吳慶德等,今方待命,竝拿囚。李泰淳,下去慶尙道禮安地云,依例發遣府書吏,拿來,何如?傳曰,允。待待命拿囚。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴基宏啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
李恒權啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
備忘記,長淵縣監李漢極,西北僉使姜萬龜,西林僉使全龍仁下直,各長弓一張,長箭一部,片箭一部,筒兒一箇賜給。
李恒權啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,旣有只推之命,與新除授副修撰金正喜·李憲瑋,竝卽牌招,推移入直,何如?傳曰,允。
李基栽啓曰,大司憲宋稚圭,掌令禹錫簡,持平柳致明在外,執義李游夏,掌令李麒峻,持平魚在濂牌不進,監察茶時之意,敢啓。傳曰,知道。
以執義李游夏,掌令李麒峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
以副應敎林顔喆,校理洪羲弼·徐有素,副校理李嘉愚,副修撰金正喜·李憲瑋牌不進罷職傳旨,傳于李恒權曰,只推。
傳于李恒權曰,發遣吏郞,諸執事淸齋與否,摘奸以來。
李恒權,以成均館同知館事大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
李基栽,以兵曹言啓曰,本曹正郞韓錫祉,身病猝重,屢度呈狀乞遞,宿衛重地,不可久曠,改差,何如?傳曰,允。
李基栽,以義禁府言啓曰,因平安道淸北暗行御史金鏴書啓,吏曹回啓內,碧潼郡守李顯英,爲先罷黜,令該府拿問處之,宣川前府使安光贊,龜城前府使林必榮,泰川前縣監金遇順等,竝只令該府拿問處之事,傳旨啓下矣。李顯英,時在任所,依例發遣府書吏,交代後拿來,金遇順,時以砥平縣監,方在任所云,林必榮,下去公淸道忠州地云,發遣府書吏·羅將竝拿來,安光贊,今方待命,拿囚之意,敢啓。傳曰,知道。竝待待命拿囚。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李恒權曰,左承旨·禮房承旨分詣受香諸處,奉審摘奸以來。
李恒權啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,副修撰金正喜·李憲瑋,旣有只推之命,竝卽牌招,推移入直,何如?傳曰,允。
李基栽啓曰,大司憲宋稚圭,掌令禹錫簡,持平柳致〈明〉在外,執義李游夏,掌令李麒峻,持平魚在濂牌不進,監察茶時之意,敢啓。傳曰,知道。
以執義李游夏,掌令李麒峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
以副應敎林顔喆,校理洪羲弼·徐有素,副校理李嘉愚,副修撰李憲瑋牌不進罷職傳旨,傳于李恒權曰,只推。
鄭漪,以宣惠廳言啓曰,昨年湖南災結夥多,營官需八分一,各樣價四分一,依近例仍爲減分,京畿則比前稍登,解分磨鍊之意,敢啓。傳曰,知道。
李基栽,以訓鍊都監言啓曰,本局把摠趙存卿,身病甚重,勢難察任,改差,何如?傳曰,允。
又以禁衛營言啓曰,本營騎士將趙運永,千摠李栻,俱有身病,勢難察任,改差,何如?傳曰,允。
又以濬川司言啓曰,本司都廳趙運永,禁衛營別將改差,以禁衛營千摠李亨權差下,使之察任,何如?傳曰,允。
兵曹啓目粘連,觀此淸北暗行御史金鏴書啓,吏曹回啓內,閫帥·中軍·虞候·邊將等,令兵曹稟處事,啓下矣。取見其書啓,則高山里前僉使李勉植段,繡啓旣請令攸司稟處,更無可論是白遣,上土前僉使柳聖台段,做事專無斟量,措處多涉虛謊,稱以鎭還不足樣,渭原移轉折米一千石代錢一千五百兩,報營請得,初不添報於還穀,謂將設邑營建官廨,實入於營建者,爲九百六十七兩零,其餘五百三十二兩零內,二百九十一兩零,加錄於營造下記,二百四十兩零,歸屬無處,此兩條,明是私用是白遣,移轉還,則旣不得立本,又無他變通,乃於校吏奴令等廳,分錄備納之意,成出成冊,哀彼至殘鎭屬,白徵許多穀包,則畢竟散四,其勢必至,亟令道臣,從長措處。至於犯用錢五百三十二兩零段,令法司督捧下送,以爲添還之資是如爲白有臥乎所,還米代錢之歸於私用,已是不法,至殘鎭屬之分錄替徵,亦極痛惡。不可以已遞勿論,令該府拿問處之爲白乎旀,安義僉使胡胤祖段,勒貸民錢,怨聲載路是如爲白乎旀,委曲僉使崔雲泰段,姑恕愚濫,益勉謹愼是如爲白乎旀,幕嶺萬戶金國亨段,賣穀取剩,胡多怨謗是如許白臥乎所,上項三鎭將之或勒貸取剩,或愚濫不愼,不可置之於乘障,竝罷黜爲白乎旀,恃寨前僉使安德煥段,料米發賣,勒捧高價是如爲白乎旀,楸坡前萬戶尹致亨段,不待面看,擅離信地是如爲白乎旀,於汀灘前權管崔致恒段,行事駭悖是如爲白有臥乎所,繡啓論列旣如是,則不可以已遞勿論,竝施以罷職之典爲白乎旀,滿浦僉使尹禹鉉段,忠質之風,雖或近於古人,柔懦之政,恐見欺於奸吏是如爲白乎旀,神光僉使李勉學段,莅任未久,雖無毁譽之入聞,體例專昧,實多擧措之駭矚是如爲白有臥乎所,兩鎭將之或柔懦或昧例,宜有警責,竝推考爲白乎旀,黃海兵使趙義鎭段,都試一經,怨謗四起,不可罷削而止,宜施從重之律是如爲白有臥乎所,旣經拿處矣,不可一事再勘,自當勿論是白乎旀,其餘兵使·中軍·虞候·邊將,別無優異之績,亦無顯著之疵,竝置之,何如?判付啓,依允。
江華留守申絢疏曰,伏以臣,伏奉除旨,以臣爲江華府留守者,夫江華一府,乃三南要衝,畿甸咽喉,譙樓廨廒之排置,戰艦戎器之備具,儼然爲一大都,而國家保障之地也。伏況眞殿所奉,行宮所在,體貌之尊,關防之重,不比各衙他營。是以保釐分司之職,必須卿宰重望,廟堂遴薦,其不可人人濫授也明矣。臣本才疎識闇,最居人下,內外履歷,不爲不多,而未曾有涓埃報答,此所謂已試蔑效者也。不意此任,遽及臣身,惝怳驚懍,不省所措。又況此府,近益凋弊,倉庫虧欠,人戶減縮,連年歉荒之餘,山田浦畓,多成陳廢,吏猾民頑,百弊所萃,仍之以歲前回祿之災,客舍宏構,一時燒燼,當春營造,茫無計策。縱使望實俱隆,材略兼備者,剸理而經紀之,歲月之間,無望有成,如臣湔劣,顧何以膺重寄也,夯大務也哉?揣能度力,堪勝無路,玆敢不避僭猥,冒瀆崇嚴。伏乞聖明,俯垂鑑諒,將臣所帶居留之任,亟賜鐫改,回授可合之人,以幸公私,以安微分焉。臣無任云云。答曰,省疏具悉。卿其勿辭察任。
上在昌德宮。停常參·經筵。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李基栽啓曰,合辭許〈久〉闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,車領僉使金命尹下直,長弓一張,長箭一部,片箭一部,筒兒一箇賜給。
李恒權啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,副修撰李憲瑋,旣有只推之命,竝卽牌招,推移入直,何如?傳曰,允。
李基栽啓曰,大司憲宋稚圭,掌令禹錫簡,持平柳致明在外,執義李游夏,掌令李麒峻,持平魚在濂牌不進,監察茶時之意,敢啓。傳曰,知道。
以執義李游夏,掌令李麒峻,持平魚在濂,司諫金喆遠,獻納朴鳴和牌不進罷職傳旨,傳于李恒權曰,只推。
以副應敎林顔喆,校理洪羲弼·徐有素,副校理李嘉愚,副修撰李憲瑋牌不進罷職傳旨,傳于李恒權曰,只推。
李恒權,以侍講院言啓曰,兼輔德李紀淵,時無職名,令該曹口傳付軍職,何如?傳曰,允。
兵曹口傳政事,副護軍單李紀淵。
李恒權,以奎章閣言啓曰,檢校直閣鄭基善父喪,依定式遣檢書官,傳給內賜賻物以來之意,敢啓。傳曰,知道。
禮曹,來乙酉式年諸科初試吉日,進士鄕·漢城試初試八月十九日,生員鄕·漢城試初試同月二十一日,文武科鄕·漢城試初試九月初二日,雜科初試同月十一日。
義禁府啓目,江界前前府使趙岐原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,朔州前府使尹明儉原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,渭原前郡守趙彝錫原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,碧潼前郡〈守〉吳慶德原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,鐵山前府使李儒遠原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,楚山前府使尹載鐸原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?啓依允。又啓目,宣川前府使安光贊原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
李基栽,以義禁府言啓曰,平安道淸北暗行御史金鏴書啓,兵曹回啓內,高山里僉使李勉植,繡啓旣請令攸司稟處,更無可論爲辭,上土前僉使柳聖台,令該府拿問處之事,傳旨啓下矣。李勉植,時在任所,依例發遣府書吏,交代後拿來,柳聖台,今方待命,拿囚之意,敢啓。傳曰,知道。待待命拿囚。
又以義禁府言啓曰,卽接月令醫員朴明詩手本,則時囚罪人趙岐,素患積氣,處冷闖發,肚臍橫亘,種種昏倒,尹載鐸,痰癖之症,添劇於處冷之餘,呼吸不通,氣息奄奄云。罪人病勢如此,則一邊保放,一邊草記,曾有定式矣。趙岐·尹載鐸,竝姑保放之意,敢啓。傳曰,知道。
又以義禁府言啓曰,卽接月令醫員朴明詩手本,則時囚罪人趙彝〈錫〉,素患疝積之症,處冷添劇,吳慶德,猝得毒感,又添泄痢,李儒遠,素患風眩之症,闖發處冷之餘,三囚症形,俱極危重云。罪人病勢如此,則一邊保放,一邊草記,曾有定式矣。趙彝錫·吳慶德·李儒遠,竝姑保放之意,敢啓。傳曰,知道。
上在昌德宮。停常參·經筵。
藥房提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,天摩僉使簡德佾下直,長弓一張,長箭一部,片箭一部,筒兒一箇賜給。
李基栽啓曰,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以副應敎林顔喆,校理洪羲弼·徐有素,副校理李嘉愚牌不進罷職傳旨,傳于李恒權曰,只推。
李恒權啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,旣有只推之命,竝卽牌招,推移入直,何如?傳曰,允。
李基栽啓曰,大司憲宋穉圭,掌令禹錫簡,持平柳致明在外,執義李游夏,掌令李猉峻,持平魚在濂牌不進,監察茶時之意,敢啓。傳曰,知道。
以執義李游夏,掌令李猉峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
李恒權,以內醫院都提調·提調意啓曰,進上鍼子及諸醫所用鍼子,例有三年一次造成之規,而今年乃是當次之年,依例精造進上後,分給諸醫,何如?傳曰,允。
又以奎章閣言啓曰,檢校直閣鄭基善父喪第三日,依定式遣檢書官致弔,仍爲勸粥以來之意,敢啓。傳曰,知道。
李基栽,以兵曹言啓曰,今正月十一日,武臣賓廳武經講書日次,而以國忌齋戒,不得爲之之意,敢啓。傳曰,知道。
又以備邊司言啓曰,卽見平安道淸北暗行御史金鏴別單,則其一,關西人之許通於槐院宣薦,已有前後飭敎,而讀書肄射之人,擧皆落拓,到老無成,自今本道文武登科人中,擇其有地閥有才識者,先從外任而試之,若有實績之著聞,其自縣郡,至陞府牧,仍又勿拘內遷事也。關西人之齎鬱於仕路,厥惟久矣,而朝家未嘗不軫念,故槐院則已有調用,宣薦則亦當次第,今無容更議,而至於登科人,中外試與內遷,初非政格之有拘,只是收檢之或失,自今加意採用,俾有實效之意,分付兩銓。其一,沿邊七邑武士之時存登科者,不下數百,而得通仕籍,百無一人。義州則旣有該府久勤窠,又有顯職在朝之人,不必擧論,而其外六邑,則禁軍七番中,自二番每番一窠,以登科人中,另擇有地閥有技藝者,使各該地方官,各以一人,枚報兵曹,使之隨窠隨差,俾觀六臘取才,又於準朔後,本道邊將中一窠,從久勤差送事也。沿邊武士,在所勸奬,而自有抄上禁軍,又有別薦名色,因此而乘障差除,非無其路,則今不必創制而疊施,置之。別薦收用之方,更飭該曹,俾無有名無實之歎。其一,江界麻田嶺以北六百餘里,卽古之廢四郡,其土地農桑之利,金銀貂蔘之産,爲國內之貨窟,而官旣絶遠,民無統率,乃爲無賴雜類之逋逃藪。且麻嶺南民移北受還之瘼,三川二寨屯稅運納之弊,實爲刻骨之冤,而中寨未闢處防守疎虞之慮,不但運穀還弊之比。從浦等四鎭,及今革罷後,設置一邑於中寨下右寨之上,仍爲邊地履歷窠,毋論文蔭武有地望有才識者,另擇差送。官用與各項支放,以二寨之屯穀,移付新邑,四鎭之給代,換劃江府。至於江民之投入新邑者,嚴防刷還,而防軍則一千五十名內五百二十五名,自江府次知入防,五百二十五名,自新邑次知入防事也。江界近寨處罷鎭設邑之論,非但自古有之,今之事勢,尤爲切急。還穀之轉納,防守之疎虞,卽其痼弊之甚者,而原其由,則按治之地,相距絶遠,貫籍之民,遷徙無常,便成無賴之逋逃藪,而法無以統率故也。繡單所論,旣經目覩,有異臆斷,則擧而行之,似不容虛徐,而若欲以設邑爲定,則先有財力之措辦,然後方可議到。某樣區劃之方,不可不專委於本道,而地勢利害,亦合更詢於藩梱之臣,得其完籌而決之,竝與繡單中屯穀之移付,給代之換劃,防軍之分屬,爲先關問於該道道·帥臣,論理啓聞後,更爲稟處。其一,江界戶蔘,最爲窮民難支之弊,諸上司所納蔘,自今蔘一錢代錢十兩內,除出二兩,作爲雜費,諸上司,則以八兩上送之意,知委諸司,行關該府,若其民戶處分排收納之節,令道臣平均磨鍊事也。諸上司所納江蔘,請令代錢收納者,非不出於軫念窮民之意,而其所納斤數,元不甚多,藥料名色之變爲代錢,論以事體,不可使古規全廢,置之。其一,義州結錢加斂,始因本府垌畓之潰決,支放大縮,故垌稅復元間,每結元稅三錢外,加斂一兩零,以爲補用,而今則垌畓,漸至復元,島稅新有所收,而結錢之依舊加斂,大違當初權設之意。結錢雖未得盡數革罷,以威化島收稅折米一千二百餘石,依詳定價作錢,計減於結錢之數,而其餘未盡減條,則垌畓今方次第復元,令道臣關問該府,量度事宜,從長啓聞事也。結錢之加斂,旣因垌畓之潰決,則垌之漸完,斂之依舊,已是無名之甚,而況有威化島收稅,補其不足,則設使結斂,豈至於一兩之多乎?以其垌稅島稅所捧者,就加斂中,當減幾數,消詳報來後,從長施行。其一,楚山還弊,最甚於諸邑,民戶及吏鄕逋穀折米二萬餘石,雖已按簿査閱,摘發科治後,另飭該府使,以爲嚴督徵捧之地,而指徵無處,勢將督迫隣戚,一境嗷嗷,擧懷荷擔。令道臣,査出其最難捧者幾千石,特許蕩減,其餘則限年分排,從便收殺事也。邊邑雖云絶遠,糴法自有所重,則爲其命吏者,袖手越視,全不督捧,以致虧欠之若是夥多者,論厥罪狀,合施何律乎?前後始逋及掩逋守令,竝令本道,査實啓聞,以爲論勘之地,犯逋諸漢,一體窮覈,依律重繩。所逋本穀,多是吏鄕所犯,則特許蕩減,殊非戢惡之政,不可遽論。至於限年排捧,卽是還政之一痼瘼,而窮蔀民情,亦所當念,令道臣從便排定,啓聞施行。其一,各邑民庫之無得濫下,本有定例,而圇錯雜之弊,無邑不然。昨年廟堂之覆啓關飭,不啻嚴重,而至今因循,尙無實效,更加嚴飭道臣,參較各邑民庫歲入與應下,斟量事宜,新出定例,使之一遵施行,而若或有定例外,邑下會外等名色及加下斂民之事,則卽爲啓聞論勘事也。西關庫弊,莫甚於民庫,而其弊之本,濫下是已。以其歲入,較其應下,則厥初之數,未嘗不優足,而冒勘無名之費,虛錄不恒之需,以至於官用之移錄,而不顧其傷廉,監任之容奸,而不察其蔽明,畢竟使公物消瀜,而民斂騷擾,事之寒心,孰甚於此乎?前以此事,已有廟堂之覆啓關飭,而更以繡單辭意,另加嚴飭,使之逐邑査正,斯速報來後稟處。其一,沿江七邑,距兵營最爲僻遠,故每年都試時,義州武士,許赴本防營,江界·渭原·楚山武士,許赴江界防營,而獨昌城·朔州·碧潼三邑武士,赴試兵營,故遠路齎糧之弊,營屬侵索之端,最爲痼瘼。自今爲始,昌城等三邑都試,亦依江界·義州例,許令昌城防營試取事也。兵營合試,自是年久之成法,而昌城分設,只爲路近之取便,變更之際,難保無弊,關文於道帥臣後,更爲稟處。其一,義州,管稅廳收稅數爻,官不照察,一委灣商,盡爲渠輩偸食之資,故溯考該廳節目及歲入用下等文書,則十年稅入錢,合爲六十二萬五千二百三十九兩內,除却十年應用公下及自渠廳許多雜費錢,合四十五萬四千三十六兩,則餘在尙爲十七萬一千一百三兩,而壬午年備局反貼下遺在成冊中,二萬三千三百二十兩之以加下懸錄者,已萬萬驚駭,而又一千六百三十一兩零之以補害條懸錄者,誣罔莫甚。故關飭該府,使之詳細照察,無復濫雜,而亦令廟堂,嚴飭該道·該府,自今年爲始,公用成冊中,加下一款,初不擧論,永革謬弊事也。商稅四萬之當初定給,未免失之太約,故若値別使,則公用條之引等加下,其勢然也。雖以十年稅入言之,除却應下及雜費,其所取剩,尙爲十七萬之數,可知其每年所餘,殆近二萬矣。前後濫稅,必有所以然之由,而文簿之一任渠輩,官不照管,未免有疎虞之失。令該府親執叩籌,細加査櫛,果是灣商輩舞弄欺瞞,而沾漑之不足,偸竊之夥多,則不可不一番變通,這間事狀,先爲具由報來。自今以往,元定四萬之外,裁量事勢,加定幾數,使之相當於應用,毋至加下之境。所謂補害條懸錄,尤無意義,溯考各年成冊,計減於加下之中,此後更勿擧論之意,分付該府。其一,兩西沿路驛站加把濫騎之弊,愈往愈甚,令廟堂,嚴飭兵曹及兩道監·兵營,一依定式施行,而若有濫把濫騎之現發者,則該邑·該驛,枚報該道監營,依本律啓聞論勘事也。驛站之加把濫騎,朝家之嚴飭,前後何如?而一未聞施行之效,事體所在,極爲寒心。爲先更加嚴飭於兩西道帥臣,如有犯者,使之這這登聞,依本律論勘之地,何如?傳曰,允。
上在昌德宮。停常參·經筵。
夜二更三更,月暈。
李基栽啓曰,大司憲宋穉圭,掌令禹錫簡,持平柳致明在外,執義李游夏未肅拜,掌令李麒峻,持平魚在濂呈辭,監察茶時之意,敢啓。傳曰,知道。
鄭漪啓曰,同副承旨趙庭和,今日不爲仕進,卽爲牌招,何如?傳曰,許遞,前望單子入之。
承旨前望單子入之,林東鎭落點。
傳于李恒權曰,禮房承旨馳詣元陵,奉審摘奸,局內諸陵,一體奉審以來。
鄭漪啓曰,新除授右副承旨林東鎭,卽爲牌招,何如?傳曰,允。
又啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,旣有只推之命,竝卽牌招,推移入直,何如?傳曰,允。
鄭漪,以侍講院言啓曰,弼善朴晦壽,以掃墳事,纔已下直出去矣,上番闕直,事甚未安。兼文學朴永元內閣入直,輔德金學淳,兼輔德李紀淵,兼弼善林顔喆,文學金,竝卽牌招,以爲推移入直,何如?傳曰,允。
以右副承旨林東鎭牌不進罷職傳旨,傳于鄭漪曰,只推。
以副應敎林顔喆,校理洪羲弼·徐有素,副校理李嘉愚牌不進罷職傳旨,傳于鄭漪曰,只推。
以輔德金學淳,兼輔德李紀淵,兼弼善林顔喆,文學金牌不進罷職傳旨,傳于鄭漪曰,只推。
鄭漪,以侍講院言啓曰,上番連日闕直,事甚未安。輔德金學淳,兼輔德李紀淵,兼弼善林顔喆,文學金,旣有只推之命,竝更牌招,以爲推移入直之地,何如?傳曰,允。
又以禮曹言啓曰,太廟歲首展謁吉日,以何間推擇乎?敢稟。傳曰,以晦間擇入。
又以禮曹言啓曰,景慕宮展謁,每於孟春·孟秋取稟事,定式矣。今春展謁吉日,以何間推擇乎?敢稟。傳曰,以來月旬前擇入。
又以禮曹言啓曰,以太廟展謁取稟草記,傳曰,以晦間擇入事,命下矣。展謁吉日,令日官池宅龜推擇,則今正月二十七日爲吉云,以此日定行乎?敢稟。傳曰,二十七日爲之。
又以禮曹言啓曰,以景慕宮展謁取稟草記,傳曰,以來月旬前擇入事,命下矣。展謁吉日,令日官池宅龜推擇,則來二月旬前,連値齋日與拘忌,惟旬後十三日爲吉云,何以爲之乎?敢稟。傳曰,十三日爲之。
又以禮曹言啓曰,今此太廟展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以禮曹言啓曰,景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
李基栽,以義禁府言啓曰,卽接月令醫員朴明詩手本,則時囚罪人尹明儉,素患痰癖之症,挾感復發,屢日處冷,又添泄痢,安光贊,猝得毒感,又添挾食,轉側須人,氣息奄奄云。罪人病勢如此,則一邊保放,一邊草記,曾有定式矣。尹明儉·安光贊,竝姑保放之意,敢啓。傳曰,知道。
兼春秋李宗心書啓。臣於本月初十日巳時量,以東南北郊諸壇奉審摘奸事,敬奉聖敎,馳詣風雲雷雨壇奉審是白乎,則階砌曲墻及紅箭門,壇上下莎草,俱爲無頉是白遣,仍詣雩祀壇奉審是白乎,則階砌曲墻及紅箭門,壇上下莎草,俱爲無頉是白遣,仍詣漢江龍壇奉審是白乎,則階砌曲墻及紅箭門,壇上下莎草,俱爲無頉是白遣,仍詣司寒壇奉審是白乎,則階砌曲墻及紅箭門,壇上下莎草,俱爲無頉是白遣,仍詣馬祖壇奉審是白乎,則階砌曲墻及紅箭門,壇上下莎草,俱爲無頉是白乎旀,以日暮止宿,十一日平明,馳詣先農壇奉審是白乎,則階砌曲墻,上下莎草無頉是白乎乃,北邊紅箭門,年久朽敗,將有頹圮之患是白遣,仍詣先蠶壇奉審是白乎,則階砌曲墻及壇上下莎草無頉是白乎乃,北邊紅箭門,亦有頹圮之慮是白遣,仍詣祈雨壇及厲壇奉審是白乎,則階砌曲墻及上下莎草無頉是白乎乃,但厲壇東邊紅箭門,已爲顚仆在地是乎等以,招致壇直輩,卽爲改立次,申飭之意,敢啓。傳曰,知道。
上在昌德宮。停常參·經筵。
李基栽啓曰,大司憲宋穉圭,掌令禹錫簡,持平柳致明在外,執義李游夏未肅拜,掌令李麒峻,持平魚在濂呈辭,監察茶時之意,敢啓。傳曰,知道。
林東鎭啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,旣有只推之命,竝卽牌招,推移入直,何如?傳曰,允。
以輔德金學淳,兼輔德李紀淵,兼弼善林顔喆,文學金再牌不進罷職傳旨,傳于林東鎭曰,只推。
林東鎭啓曰,吏曹郞廳來言,郭山郡守李世茂,憲府則雖已署經,諫院則尙未署經云。除在外·未署經外,未肅拜·呈告人員,竝卽牌招,以爲署經之地,何如?傳曰,一司除署經。
林東鎭,以侍講院言啓曰,上番闕直,已至多日,事甚未安。輔德金學淳,兼輔德李紀淵,兼弼善林顔喆,文學金,旣有只推之命,與兼文學朴永元,一體牌招,以爲推移入直之地,何如?傳曰,允。
以副應敎林顔喆,校理徐有素·洪羲弼,副校理李嘉愚牌不進罷職傳旨,傳于林東鎭曰,推考傳旨捧入。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,今正月二十七日,大駕詣宗廟展謁時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍八哨,馬軍五哨,訓將率領,全屬先廂,御營廳出入番馬步軍,禁將率領,全屬後廂,禁軍三番爲之,御營大將率禁衛營鄕軍三哨,騎士一番,標下軍留陣,留營置之。
又以備邊司言啓曰,諸道春操稟啓,今已齊到矣。詰戎,國之大事,而春秋組練,停廢已久,値玆少康之年,固當依例設行,而間因民力未蘇,專務休養,戎器而抛棄,軍籍而闕漏,置之於相忘之域,今若於一朝,遽責其徵赴,又添以勞費,則此與暫廢而旋者有異,其所擾民,尤爲甚焉。今春八道四都水陸諸操,巡歷巡點,竝姑停止。且觀年事之成就,秋操設行,斷不可已,預令知悉,整備以待之意,爲先分付。至於官鎭門聚點,如例爲之,而部伍之塡充,器械之修補,另行董飭,毋或疎忽。向年以堤堰修築之政,有覆啓行會於停操各道,而此不可一飭而止。今春東作之初,若有提堰巨處,多用役丁,則聚點附近軍民於役處,使之專意趨事,以寓操習之意。聚點雖有期限,而此則勿拘已例,從便爲之事,竝爲分付,各樣都試,依例設行,何如?傳曰,允。
又以禁衛營言啓曰,本營騎士別將李圭德,在外未現,久曠可悶,改差,何如?傳曰,允。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,獜山僉使朴鳴觀,夞怪萬戶李命集下直,各長弓一張,長箭一部,片箭一部,筒兒一箇賜給。
林東鎭啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,旣有只推之命,竝卽牌招,推移入直,何如?傳曰,允。
李基栽啓曰,大司憲宋穉圭,掌令禹錫簡,持平柳致明在外,執義李游夏,掌令李猉峻,持平魚在濂牌不進,監察茶時之意,敢啓。傳曰,知道。
以執義李游夏,掌令李猉峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
以副應敎林顔喆,校理洪羲弼·徐有素,副校理李嘉愚牌不進罷職傳旨,傳于林東鎭曰,只推。
李基栽啓曰,卽者義禁府都事來言,保放罪人趙岐·尹載鐸·李儒遠·趙彝錫·尹明儉·吳慶德·安光贊等,當爲議處,而判義禁鄭晩錫在外,次堂例不得擧行云,何以爲之?敢稟。傳曰,許遞,前望單子入之,待下批,牌招察任。
判義禁前望單子入之,李存秀落點。
以輔德金學淳,兼輔德李紀淵,兼弼善林顔喆,文學金,兼文學朴永元牌不進罷職傳旨,傳于林東鎭曰,只推。
林東鎭,以侍講院言啓曰,再明日顯思宮望祭王世子亞獻禮時,宮官當爲全數進參,而輔德金學淳呈辭,弼善朴晦壽在外,無以備員,與司書未差之代,令政院稟旨差出,待下批牌招,以爲備員進參之地,何如?傳曰,允。
林東鎭啓曰,因侍講院草記,再明日顯思宮望祭王世子亞獻禮時,宮官當爲全數進參,而輔德金學淳呈辭,弼善朴晦壽在外,無以備員,與司書未差之代,令政院稟旨差出,待下批牌招事,允下矣。合有變通之道,何以爲之?而未差之代,政官牌招開政差出,何如?傳曰,允。呈辭·在外竝許遞。
以江原監司尹命烈狀啓,平昌郡守李祖榮遭母喪事,傳于林東鎭曰,令該曹口傳差出,催促下送。
吏曹口傳政事,以李翼在爲平昌郡守。
林東鎭,以禮曹言啓曰,永禧殿春奉審,酌獻禮當次之年,則酌獻禮前,例爲擧行矣。今正月二十一日,臣曹與戶曹堂上,同爲進去奉審,何如?傳曰,允。
又以禮曹言啓曰,皇壇壇上及祭器等,每年孟春,戶禮曹堂上奉審事,定式矣。今正月二十四日,臣曹與戶曹堂上,同爲進去奉審後稟處,何如?傳曰,允。
又以禮曹言啓曰,卽接兵曹參議李東煥單子,則以爲族姪鳳謙,嫡妾俱無子,以其同姓二十寸兄學初第二子彭百,欲爲繼後,兩家相議完定,而鳳謙夫妻俱歿,拘於常規,不得循例禮斜,依定式草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李東煥單辭旣如此,依定式,李學初第二子彭百,立爲李鳳謙之後,何如?傳曰,允。
又以禮曹言啓曰,卽接鎭川幼學鄭義老所志,則以爲族姪贊成,嫡妾俱無子,以其同姓八寸弟啓誠第二子敬愈,欲爲繼後,兩家相議完定,而贊成夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭義老所訴旣如此,依定式,鄭啓誠第二子敬愈,立爲鄭贊成之後,何如?傳曰,允。
朴基宏,以兵曹言啓曰,去癸未年武科庭試參榜京居人李宗植,賣科於慶尙道永川居李墉處,賣買奸狀,現露於秋曹及捕廳,依律定罪,李宗植,爲先削科,所授紅牌,令政院燒火,原榜目付標以入之意,敢啓。傳曰,知道。
李基栽,以刑曹言啓曰,因統制使狀啓,漂民問情前後矛盾之倭譯朴基龍罪狀,令攸司稟處事,命下矣。基龍時在玉浦鎭,發關統營,押上臣曹後,擧行之意,敢啓。傳曰,知道。
義禁府啓目,泰川前縣監金遇順原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,龜城前府使林必榮原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,上土前僉使柳聖台原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
上在昌德宮。停常參·經筵。
李基栽啓曰,大司憲宋稚圭,掌令禹錫簡,持平柳致明在外,執義李游夏未肅拜,掌令李猉峻,持平魚在濂呈辭,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴基宏曰,傳香承旨馳詣宗廟·景慕宮,奉審摘奸以來。
鄭漪啓曰,今日承旨當爲備員,而行都承旨李光文不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,今日齋宿,承旨當爲備員,而行都承旨李光文牌不進,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,今日齋宿,承旨當爲備員,而行都承旨李光文再牌不進,所當更請牌招,而拘於廳規,不得請牌,何以爲之?敢稟。傳曰,更爲牌招。
李恒權啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,旣有只推之命,竝卽牌招,推移入直,何如?傳曰,允。
又啓曰,行吏曹判書金在昌,參判趙鍾永,參議洪起燮牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。
以吏曹參議洪起燮牌不進罷職傳旨,傳于李恒權曰,只推。
李恒權啓曰,吏曹參議洪起燮,旣有只推之命,一體牌招,何如?傳曰,允。
有政。吏批,行判書金在昌進,參判趙鍾永,參議洪起燮竝牌不進,同副承旨李恒權進。以申在植爲輔德,趙忠植爲弼善,尹正鎭爲司書,李沆爲刑曹參議,李友秀爲大司成,趙鍾永爲同經筵,李鼎默爲兵曹正郞,黃䆃爲溫陵令,兼養賢奉事單尹孟烈,兼春秋二單白東奎·金榶。
兵批,行判書李存秀病,參判金鐮病,參議李東煥病,參知朴長復入直進,右承旨朴基宏進。護軍宋冕載,副護軍趙廷和·洪敬模·金學淳,副司直朴晦壽,副司果安光直,以上竝單付。
朴基宏啓曰,南兵使李復淵歲抄成冊上送事狀啓,再昨日到院矣。以其日字有限,已爲入啓,至於啓下,而成冊之尙不來到者,事甚稽忽,推考,何如?傳曰,允。
以副應敎林顔喆,校理洪羲弼·徐有素牌不進罷職傳旨,傳于李恒權曰,只推。
以吏曹參議洪起燮牌不進罷職傳旨,傳于李恒權曰,只推。
傳于李恒權曰,和嬪病患雖重,年齡不至甚高,故尙冀其差勝,竟至喪逝,追念昔年禮待之聖眷,又思自今宮中,遂無尊屬之人,且愴且悵,無以爲喩。依英廟乙卯寧嬪喪禮時故事,凡百一遵擧行,東園副件一部,亦爲輸送事,分付。
林東鎭啓曰,校理徐有素,旣入闕中,不爲肅謝,直爲出去,事甚未安,推考,何如?傳曰,允。
又啓曰,司諫金喆遠,旣入闕中,不爲肅謝,直爲出去,事甚未安,推考,何如?傳曰,允。
李恒權,以吏批言啓曰,今番應資老人推恩下批時,朝官年八十秩前僉使成彦霖,本資乃是折衝,當陞嘉善階,而誤以通政啓下,臣之矇不照檢之失,不勝惶恐,而原單子改付標以入之意,敢啓。傳曰,知道。
又以禮曹言啓曰,今此和嬪喪,依英廟朝乙卯寧嬪喪禮時故事,凡百一遵擧行事,命下矣。取考乙卯謄錄,則因特敎,禮葬擧行,今亦依此擧行之意,分付,何如?傳曰,允。各司進排,斯速擧行,俾無遲滯之弊,可也。
又以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
朴基宏,以備邊司言啓曰,卽見濟州前牧使李元八年分狀啓,則昨年農形,大靜勝於旌義,旌義勝於濟州,而舊還姑爲仍停,軍兵操鍊,因備局行會停止,而逃老故病廢之類,一一塡充,待明春從附近哨司,分鍊計料爲辭矣。昨年島農,若是善就,民情蘇紓,誠爲多幸,舊還仍停,哨司分鍊,竝依狀辭許施,何如?傳曰,允。
上在昌德宮。停常參·經筵。
夜自二更至五更,月暈。
顯思宮望祭親行後,王世子板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
藥房提調金在昌,副提調李光文啓曰,親行望祭,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
以副校理李嘉愚牌不進罷職傳旨,傳于李恒權曰,只推。
李恒權啓曰,玉堂上下番俱空,已至閱月,事甚未安。副應敎林顔喆,校理洪羲弼·徐有素,副校理李嘉愚,旣有只推之命,竝卽牌招,推移入直,何如?傳曰,竝許遞,前望單子入之。
副應敎前望單子入之,徐有素落點。
傳于李恒權曰,副司果金炳朝·朴晦壽,校理除授,文學金副校理除授,與新除授玉堂,牌招察任。
林東鎭啓曰,大司憲宋穉圭,掌令禹錫簡,持平柳致明在外,執義李游夏,掌令李麒峻,持平魚在濂牌不進,監察茶時之意,敢啓。傳曰,知道。
以執義李游夏,掌令李麒峻,持平魚在濂,司諫金喆遠,獻納朴鳴和牌不進罷職傳旨,傳于林東鎭曰,只推。
以輔德申在植,弼善趙忠植牌不進罷職傳旨,傳于李恒權曰,只推。
兵曹口傳政事,副司果單李憲瑋。
林東鎭,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
顯思宮望祭親行敎是時,終獻官行知事金蓍根,贊禮禮曹參判李光憲,典祀官奉常正任文白,宮闈令尙膳李奇遠,執禮校理徐有素,執尊司諫金喆遠,大祝副校理朴永元,祝史司果金炳朝,齋郞司果李憲兢,盥洗位典籍盧尙羲·禹錫文,爵洗位典籍全道海·金相勉,亞獻盥洗位直講李升坤,終獻盥洗位校書校理李錫周,贊者引儀金秉始,兼引儀安國鍾,謁者引儀安聖譽,兼引儀任岳周,贊引假引儀徐有晃,兼引儀鄭橚,祭監監察李是鍊·安孝述。
甲申正月十五日子時,上詣顯思宮。望祭親行入侍時,行左承旨鄭漪,右承旨朴基宏,左副承旨李基栽,右副承旨林東鎭,同副承旨李恒權,記事官趙秉鉉,假注書權大肯,記注官李宗心·金履喆,檢校待敎李鶴秀·金正喜,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮,前導入顯思宮,詣版位前。贊禮跪啓請俯伏哭,上俯伏哭,王世子以下在位者,皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興〈再拜興〉平身訖。贊禮前導,詣尊所東向立。漪酌酒,恒權以盞受酒。上詣神位前,北面俯伏哭。漪奉香,恒權奉爐以進。贊禮跪啓請三上香,上三上香。〈恒權〉受香爐奠于案。仍行初獻禮,漪奉爵以進。贊禮啓請執爵獻爵。大祝跪讀〈祝〉文訖。贊禮跪啓請俯伏興平身,上俯伏興平身。贊禮導上降復位。執禮請行亞獻禮。宮官引王世子詣尊所。執尊者酌醴,宮官以爵受醴。王世子入詣神位前。宮官請執爵獻爵。王世子以爵授宮官,奠于靈座前。宮官請俯伏興平身,王世子俯伏興平身,降復位。執禮請行終獻禮。謁者引終獻官行知事金蓍根,詣神位前行禮訖,出就復位。執禮請俯伏哭,上俯伏哭,王世子以下在位者,皆俯伏哭。贊禮請止哭興再拜興平身。贊禮導上詣望燎位〈燎〉訖,啓請禮畢,導上還入齋殿。諸臣以次退出。
上在昌德宮。停常參·經筵。
李基栽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,江華留守申絢下直,長弓一張,長箭一部,淸城僉使崔獜趾下直,長弓一張,長箭一部,片箭一部,筒兒一箇賜給。
李恒權啓曰,三品官之無得過三日循例請牌,曾有定式矣。刑曹參議李沆,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
鄭漪啓曰,假注書權大肯,身病猝重,勢難察任,今姑改差,何如?傳曰,允。
權大肯改差,代以金鍏爲假注書。
朴基宏啓曰,密符親納例也,而前江華留守宋冕載,謂有身病,使其褊裨替納,事甚未安。推考,何如?傳曰,允。
以副應敎徐有素牌不進罷職傳旨,傳于李恒權曰,只推。
以校理金炳朝牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安。副應敎徐有素,校理金炳朝,旣有只推之命,竝卽牌招,以爲推移姑降入直之地,何如?傳曰,允。
又以侍講院言啓曰,兼弼善林顔喆,時無職名,令該曹口傳付軍職,何如?傳曰,允。
兵曹口傳政事,副司果單林顔喆。
李恒權,以侍講院言啓曰,文學金入直矣,移拜副校理,上番闕直,事甚未安。輔德申在植,兼輔德李紀淵,弼善趙忠植,兼弼善林顔喆,竝卽牌招,以爲推移入直之地,何如?傳曰,允。
李基栽啓曰,大司憲宋穉圭,掌令禹錫簡,持平柳致明在外,執義李游夏,掌令李猉峻,持平魚在濂牌不進,監察茶時之意,敢啓。傳曰,知道。
以執義李游夏,掌令李猉峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
李基栽,以義禁府言啓曰,保放罪人趙岐·安光贊·尹明儉·尹載鐸·李儒遠·趙彝錫·吳慶德等,還囚議處以入之意,敢啓。傳曰,知道。
義禁府啓目粘連,向前金遇順亦,繡啓論列,一則曰各倉逋穀一千五百石內,一千石則以臥還債例,每石捧錢一兩,盡爲私用,五百石則捧錢一千七百五十兩,以一千五百金立本後,餘錢二百五十兩,或用於賑資,或歸於私用云,而囚供則還米中每石四兩式,以錢代捧,以詳定價立本,剩錢三千二百九十兩零,充補於勅下不足條及市債利錢·大同添補是如是白遣,至於臥還債之私用一款,極口發明是白遣,又五百石剩條之排用私賑,雖非經法,數極零瑣是白遣,一則曰差任捧賂,至爲千餘兩之多,而囚供則謂以功勞出帖廳例捧錢,本是各廳之任,況自來謬規,不能痛革是如是白遣,至於陽和僧事,邑屬之私喝捧賂也。昌城儒事,還鄕而元不與知是如,發明納招,本事非但極瑣,囚供亦有依據是白乎矣,大抵糶糴法意,至爲嚴重,各穀之準折代捧,卽不過以穀代穀也,而雖道臣,猶不敢擅行之,必也狀請蒙允,然後代捧是白去乙,今此還米三千餘石之以四兩錢,擅自代捧,每石取剩一兩,移報於勅庫之加下,歸屬縱非入己,犯科莫大於此。蓋民之難支,莫甚於還弊,而還之爲弊,專由於穀變爲錢,錢復爲穀,如是之際,百弊俱生,害歸於民。此所以還穀錢捧,法禁甚嚴,一有現發,勘以重律者也。雖如囚供,一無犯用,糴法至嚴,不可容貸。以此照律,何如?判付啓,依允。又啓目粘連,向前林必榮亦,繡啓中防結剩錢一百兩零之取用者,囚供以爲補用於城堞修補之時是如是白乎則,此與私用有異是白遣,牛稅邑減條一百八石之取用者,囚供以爲移劃官廳,以備日後排朔之需是如是白乎矣,旣減之物,今忽還徵,已非益下之政兺除良,旣屬官廳,奚獨爲日後之需而已是白乎旀,小米一百石之分徵於十倉者,囚供以爲該邑之已例是白乎矣,方其捧價也,每石之價,至爲四兩八錢之多,及其還報也,每石之價,僅爲二兩二錢,則其所發明,莫掩其那移取剩之狀是白乎旀,濫殺一款,爲官長者,以尺度必準之杖,刑罪狀明白之囚,度數亦無過於法典,而罪囚致斃,則不可謂濫殺是白乎矣,今以囚供觀之,則所謂邑校金潤九之罪惡,旣曰蔑倫敗常,然則棍何爲略施是白乎旀,況棍非勘治干犯倫常者之具乎?且棍制有大小,棍數有多寡,而囚供中,初不詳言,只以略施二字,泛然說去,被棍後幾日致死,亦不明言,但於致斃者聲罪處,猶恐或少,臚列於旣斃之後,以示死無可惜之意,欲掩其濫殺之罪,尤極無狀。以此照律,何如?判付啓,依允。又啓目粘連,向前尹明儉亦,繡啓之論列該囚者,凡爲八條,營作小米之立本取剩事段,囚供謂非營作也,乃移貿,錢一千二百石價三千六百兩,輸來於泰川·博川·昌城等邑,分授各倉監色,以輕價貿穀,以其剩餘六百四十六石,竝爲民分,待秋充報民庫加下是如是白遣,戶錢之推移折給,各庫之支放無路事段,囚供謂以初無是事是如是白遣,鑛稅事段,囚供以巡營延命間,無賴之類,乘時潛採,故還官之後,報營嚴懲,二十一兩之分徵物主,出於懲後之意,十六兩之色條來納,終有還給之擧,其所爲說旣如此,則不必盡歸於的有所犯之科是白乎矣,至於四十兩之官用,雖有守城中軍之招,而歸之於不勝杖而納供,其所發明,亦不別白是白遣,勅庫錢虛留事段,常時則貸用,摘奸則權充,因是有勅錢諸邑之弊端,而旣不現露於摘奸之時,則不必歸之於虛留是白遣,營作錢取用事段,雖有營納之推移,旣非公貨之犯用,誠如囚供是白遣,白米小米作錢事段,囚供旣曰邑例,一從九月新捧時市直云爾,則其亦不無所據是白乎旀,牢令充額事段,囚供謂之報兵營,成節目是如是白遣,査戶事段,近來漏戶,到處痼弊,査漏充虛,固是當然之事,而戶役本重,民多避籍,査櫛之擧,出於守法,不出於利其戶役之心,則雖有怨謗,何恤之有?囚供旣如彼,此一款,亦不必深論是白乎矣,所謂移貿之錢,輸來於泰·博·昌三邑,皆以一石三兩,捧之於民矣。朔州之於昌城等地,道里不遠,一石米之時價,何不滿二兩乎?旣曰從市直貿穀,而不貿於場市,分授各倉,監色貿之,則是使之貿倉穀也。受還之民,不願受穀,皆輕價發賣而去,則倉穀之麤可知也。倉穀之本麤,雖不可歸罪於此囚,身爲牧民之官,利其民之不堪食麤,而旣受旋賣,使倉監貿穀而取剩,其事雖若無痕,其心極爲不是兺除良,所貿之麤穀,畢竟歸於何處乎?翌年勢將復爲民分,是以其一麤穀,年年貽民之弊,循環不已,苟有一分恤民隱除倉弊之心,忍爲此不忍爲之事乎?所謂剩錢,設不入己,猶難免唆民之罪。況以剩錢,稱以移報於民庫加下云,而尙無報給,故繡衣出道之後,以穀出給於民庫債人,囚供亦不得全諱是白遣,步軍一哨,旣曰虛額甚多,充疤極艱,又有餘軍二十名,則當以餘軍,充其虛額,而餘軍頉役捧錢者,爲六百兩,虛額則牢令塡代,而自歸於疊役者,亦是常情之外。以此照律,何如?判付啓,依允。又啓目粘連,向前柳聖台亦,繡啓以渭原移轉米一千石代錢一千五百兩,不爲添還,用於官廨營建者,爲九百餘兩,二百餘兩加錄於下記,二百餘兩,歸屬無處之數一千石,乃於校吏奴令等處,分錄作還爲罪,本事則囚供,亦不敢自明,而特以爲始欲全數自備,末乃徑先遞歸,還摠不可虛留,故以各廳改造物財所入錢,作還是如是白乎矣。還錢之犯手他用,已犯那移之罪,鎭屬之分錄替當又歸掊克之科。以此照律,何如?判付啓,依允。又啓目粘連,向前安光贊亦,繡啓以爲謂有公債各廳分徵之錢,爲一千四十兩,囚供亦無辭發明,而其所分揀,只在於非分徵也,乃私貸也。重修廨宇,雖有需應之夥多,私貸各廳,不止事面之苟且,不可以如干先報,有所曲恕。以此照律,何如?判付啓,依允。又啓目粘連,向前李儒遠亦,繡啓論列,差任皆有定價,聽訟亦多受賂,民庫則濫用,空帖則亂賣,醜謗至登於民狀,眞贓已露於營査云,而囚供,以繡啓旣無某任某訟與空帖亂賣·民庫濫用之幾許指的,反覆自究,莫可曉得爲說。又以遞任之後,自營門定査官,究覈首吏鄕,至於刑配,而不爲狀聞論勘,爲初無所犯之證左是白乎矣,首鄕首吏,旣被刑配於旣遞之後,則實爲在官時賣任之眞贓。以此照律,何如?判付啓,依允。又啓目粘連,向前趙岐亦,繡啓之論列該倅者,凡爲五條,曰倉穀之發賣立本也,曰逋穀之疊捧耗條也,曰遞歸時賣用倉穀也,曰丁丑府使自備穀之私用也,曰入防軍之頉給捧價也。囚供之自明,則非倉還之立本,乃人吏私穀之査出屬公也,非疊耗之私用,乃元還當納之移減八斗也,遞歸時倉穀之發賣云者,卽朔餘之取用於邑倉也,自備穀零數之私用云者,卽加料之添給於各班也。至於防軍之頉給捧雇,非但自明而已,至以元額外二百名,每名四兩給雇加立爲說,諸條所供,蓋不無依據是白乎矣,第人吏私穀屬公錢七千八百九十兩零內,各年倉色流來積逋中指徵無處者數,爲五千二百五十兩零,故以此充報是如是白乎則,還逋一萬二千餘石內,四千餘石之當年盡捧磨勘者外,七千餘石之以五年排捧,報營成節目云者,果何委折乎?只就囚供觀之,有此矛盾破綻處,所謂私穀屬公錢之歸屬,太不分明。以此照律,何如?判付啓,依允。又啓目粘連,向前趙彝錫亦,繡啓中良女之周牢,無辜之濫殺,差任捧賂,越境行獵四條,俱是重罪,而囚供自明,亦或有據是白乎矣,至於還穀中諸般犯科,繡啓臚列,極其狼藉,而囚供發明,謂有委折,條件極繁,端緖莫尋。徒以繡啓之體重,直爲勘斷,則有非覈實之政,令該道道臣,將此囚供,逐條詳査啓聞後稟處,何如?判付啓,依允。又啓目粘連,向前尹載鐸亦,繡啓之論列該囚者,凡爲三條,火稅三十石,旣減還徵,謂之苟且則,可也,而與橫徵不當徵之物有異是白遣,牟還發賣事段,墨倅貪吏,或有立本之事,而至於白地發賣,諉之吏逋,似是理外,囚供發明,容或無怪是白遣,兩年加分耗及不受耗所捧錢,合爲二千八百餘兩事段,囚供或謂前官之磨勘,或謂留條之本少,其所發明,不無所據是白乎矣,此邑至有不受耗名色,則其民之不願受還可知也,而乃有加分之耗,數爻則雖未必盡如繡啓所論之多,而不可以數爻之本自無多,有所容恕。以此照律,何如?判付啓,依允。
李基栽啓曰,奏御文字,何等審愼,而今此義禁府吳慶德議處啓目,不爲踏印,致勤飭敎。臣等之矇然捧入,不勝惶恐,而當該堂上,不可無警,推考,何如?傳曰,允。
朴基宏,以訓鍊都監言啓曰,本局把摠李寬奎,身病甚重,勢難察任,改差,何如?傳曰,允。
敎江華留守申絢書。王若曰,關防重保釐之責,居留寄管轄之權,予方難於其人,卿實合於是任,特畀一方繭絲之地,誕敷十行綸綍之音。眷彼沁州名都,實我海門巨鎭,帀滄溟而成塹,一面之鎭堡星羅,控漢師而作襟,三路之轉輸雲委。表裏永固,美哉魏國之山河,緩急爲歸,允矣晉陽之保障。第緣昇平之歲久,以致疎虞之日深,文恬武嬉,莫效備陰雨之責,歲侵民病,誰是整欹器之才?屬留府告缺之辰,有眞帥難得之歎。惟卿,詩禮名族,珪璋令姿,襲乃父之遺風,蓋廉約謹愼之爲本,賴賢兄之篤友,亦講磨切磋之相資。臨事以古人爲期,可見立志之不苟,持身若寒士自處,實緣素性之攸安。雅度沖襟,長者之氣像寬厚,頳顔皓髮,貴人之風範端凝。至若經術文章,有足華國,抑亦才猷器局,允合需時。肆寧考知遇特殊,逮寡躬眷注冞篤。奎華肄藝,聲譽騰發軔之初,方面分憂,績用著按節之日。亞選曹而長玉署,人皆謂望實俱隆,避要津而處散班,卿或恐進退太遽。蓋雅志澹泊於榮利,而閑身偃仰於林泉,時節起居,西淸之班縱赴,圖書風詠,東岡之陂不忘。進退皆憂,常懷民國之利病,盤錯可試,尤貴朝廷之老成,迨玆廟堂之薦名,益見輿人之屬望。玆授卿以江華府留守兼鎭撫使,卿其祗服厥命,往愼乃司。惟簡可以制煩,惟寬可以御衆,文學推以政事,固知施措之得宜,地利不如人和,尤軫撫馭之或忽。城池甲兵之修繕,宜恢務實之圖,規模節制之排鋪,益殫經遠之略。南國之裘帶自適,豈叔子徒占優閑?北門之鎖鑰不輕,惟萊公實任捍禦,凡厥裁稟,自有典常。於戲,捨卿而誰?得君之重,桑梓舊里,歷歷童子時釣遊,棨戟淸宵,迢迢軒陛上魂夢。吾且召矣,卿其往哉,故玆敎示,想宜知悉。知製敎李嘉愚製進。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十一日,朝參日次矣,敢稟。傳曰,停。
李恒權啓曰,來二十一日,輪對日次矣,敢稟。傳曰,當次人受點,後日次待令。
備忘記,恃寨僉使李雲淵下直,長弓一張,長箭一部,片箭一部,筒兒一箇賜給。
金鍏在外,以趙容和爲假注書。
以副應敎徐有素再牌不進罷職傳旨,傳于李恒權曰,只推。
以校理金炳朝牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,副應敎徐有素,校理金炳朝,旣有只推之命,竝卽牌招,以爲推移姑降入直之地,何如?傳曰,允。
李基栽啓曰,大司憲宋稚圭,掌令禹錫簡,持平柳致明在外,執義李游夏,掌令李猉峻,持平魚在濂牌不進,監察茶時之意,敢啓。傳曰,知道。
以執義李游夏,掌令李猉峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
以輔德申在植,兼弼善林顔喆牌不進罷職傳旨,傳于李恒權曰,只推。
朴基宏,以兵曹言啓曰,內禁衛將權膺祜,五衛將姜彝五,俱以病難供職,呈狀乞遞,竝改差,何如?傳曰,允。
李基栽,以義禁府言啓曰,因本府議啓,時囚罪人趙彝錫諸般犯科,令該道道臣,逐條詳査啓聞後稟處事,允下矣。趙彝錫,行査間,姑爲保放,何如?傳曰,允。
兵曹啓目粘連,觀此南兵使李復淵狀啓,則惠山僉使朴敬鎭父,年今爲七十歲,無兄弟獨身,在法當遞,令該曹,考例稟處亦爲白有臥乎所,邊將之親年七十無兄弟者,許遞其任,載在法典,依法典改差,何如?判付啓,依允。
義禁府啓目粘連,向前吳慶德亦,繡啓論列,以取出籍案,塗褙公廨爲罪,此固可駭之甚,而囚供,以赴任則在於乙亥,塗褙則在於戊辰,爲發明之端,欲免己罪,諉之前倅,似無道理是白乎矣,發露之後,不能明覈,雖非躬犯,有難全恕。以此照律,何如?判付啓,依允。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李光文啓曰,右承旨朴基宏,今日不爲仕進,卽爲牌招,何如?傳曰,允。
備忘記,江界府使李亨謙下直,長弓一張,長箭一部,片箭一部,筒兒一箇賜給。
以副應敎徐有素,校理金炳朝牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,副應敎徐有素,校理金炳朝,旣有只推之命,竝卽牌招,以爲推移姑降入直之地,何如?傳曰,允。
李基栽啓曰,大司憲宋稚圭,掌令禹錫簡,持平柳致明在外,執義李游夏,掌令李猉峻,持平魚在濂牌不進,監察茶時之意,敢啓。傳曰,知道。
以執義李游夏,掌令李猉峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
朴基宏,以訓鍊都監言啓曰,本局別將趙雲衢,身病甚重,勢難察任,改差,何如?傳曰,允。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
以副應敎徐有素,校理金炳朝牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,副應敎徐有素,校理金炳朝,旣有只推之命,竝卽牌招,以爲推移姑降入直之地,何如?傳曰,允。
李基栽啓曰,大司憲宋穉圭,掌令禹錫簡,持平柳致明在外,執義李游夏,掌令李猉峻,持平魚在濂牌不進,監察茶時之意,敢啓。傳曰,知道。
以執義李游夏,掌令李猉峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
李基栽啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以平安監司金敎根狀啓,常時不能嚴束邊鎭,致有此宣川人金振聲犯越之擧,惶恐待罪事,傳于林東鎭曰,勿待罪事,回諭。
李基栽,以備邊司言啓曰,義州府尹李德鉉,纔有道臣之論罷矣。犯越旣已入聞,則何地何人,雖未及詳知,探報之稽滯,揆以邊政,果有不審之失,而弊局責成之時,數遞之弊,極爲可悶,該府尹,爲先從重推考,使之戴罪行公,何如?傳曰,允。
又以備邊司言啓曰,卽見江原監司尹命烈狀啓,則備陳詳定不足,支放難繼之狀,仍以爲若不及今變通,營邑蕩殘,勢所必至。均廳句管壬戌移劃穀四萬六千一百餘石半留半分者,自明年爲始,特許盡分,全耗取用之意,定式施行事,請令廟堂,稟旨分付矣。詳定不足,年前雖以加分耗許用,而第其加分之數,隨歲不同,以此充報,尙患不足。以壬戌移劃穀,加分取耗,每年準折米一千石之數,使之取用。至於營門支放,則自有成規,庶可略綽排用,添劃一款,今姑置之,何如?傳曰,允。
又以備邊司言啓曰,卽見公淸監司趙經鎭所報,則以爲本道詳定稅入,較諸應下,不足之數,常爲八千石內外,而每以常賑穀劃給矣。今則常賑無餘,無以添劃,就詳定用下中,無論豐歉,限十五年四分一權減,則每年不足,當爲一千四五百石,竝與常賑年例應下而計之,要不出三千石,以本道還餉中戊午穀折米三千四百五十石,北穀折米一千石,自備穀折米三千九百石,元賑穀折米一千石,嶺南穀折米八百五十石,舊退船價米九百石,均廳軍作穀折米四千一百石,京賑穀折米一千一百石,雙樹餉米二千石,安興餉米二千石,水營剩得餉米二萬六千五百九十六石,上黨餉太折米三千一百四石,合折米五萬石,特爲貸劃,歲取五千石耗,三千石付之常賑應下,二千石還付元穀,年年殖耗,至十五年,竝計爲十一萬三千五百餘石,就其中九萬七千餘石,永作常賑穀,以其耗九千七百餘石,爲詳定不足及常賑應下之需,而詳定權減者,使之復舊其餘一萬五千餘石,更爲取耗,五萬石後,還報元劃,而水營餉米及上黨餉太五分一耗,例自兵水營,取用於支放者,今若移劃該穀,則一耗見縮之數,不可不給,代以兩項穀劃出外,餘在者,許令盡分取耗,俾充見縮之代,待元劃穀還報,一倂復舊,似合事宜爲辭矣。蓋此常賑穀之匱竭,專由於詳定之不足,而年年添劃,今則雖欲添劃,亦有無穀之患,一分矯救之策,惟當以應用與不足兩條,比摠各年,而定爲實數,無論某樣穀,姑許借貸,每年取耗,自當其贏乏,而毋得踰越於防限,然後庶可爲一勞久安之政,此誠萬不獲已者也。觀此報辭,則平時權減,似若無所可據,而不當減之年,本自絶少,其所損益,不甚懸絶。至於餉穀所重,則固不可容易着手,而惟此變通之政,亦係緊急,旣無從他拮据之策。況其限年許貸,有異於永屬,一依道臣所報,竝許施行,而本穀未準報之前,雖値歉年,右項諸穀,無敢以停未捧登聞。此後若以常賑穀之不足,更煩於朝廷,則當該道臣,難免重勘,以此意一體分付,何如?傳曰,允。
李恒權,以禮曹言啓曰,郊壇四孟朔遣禮郞,看審有無頉,自該曹草記事,定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·祈雨壇·馬祖壇·寒江壇·司寒壇,壇上及四面紅箭門·墻垣階砌,俱爲無頉,而先農壇北邊紅箭門柱根塗灰剝落,先蠶壇東北邊紅箭門柱根塗灰剝落,雩祀壇西南邊紅箭門柱根塗灰剝落,厲壇東邊紅箭門朽傷顚仆,南邊紅箭門柱根塗灰剝落,竝卽修改事,分付該監,而此後看護等節,另加申飭之意,敢啓。傳曰,知道。
李基栽,以兵曹言啓曰,卽見黃海兵使許溟去癸未年秋冬等褒貶啓本,則善積僉使浪忠順,以瑣謗姑恕,撫摩宜勉爲目,則宜置中考,而置諸上考,殊無嚴明殿最之意。,該帥臣推考警責,善積僉使浪忠順,中考施行,何如?傳曰,允。
又以漢城府言啓曰,過期未婚之類,分付各部,搜訪報來矣。中部·東部·西部·南部四部,以無乎報來,故北部所報,別單書入之意,敢啓。傳曰,知道。
上在昌德宮。停常參·經筵。
藥房副提調李光文啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
李基栽啓曰,大司憲宋穉圭,掌令禹錫簡,持平柳致明在外,執義李游夏,掌令李猉峻,持平魚在濂牌不進,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,三陟營將朴師濂,坡知僉使許櫟,高山里僉使沈煥永,從浦萬戶崔柱悳下直,各長弓一張,長箭一部,片箭一部,筒兒一箇賜給。
傳于李基栽曰,大臣·備局堂上引見。
李光文啓曰,藥房副提調,持湯劑來待矣。傳曰,封入。
以承傳色口傳下敎于李恒權曰,顯思宮小朞已過,祠廟尙未議定,明日領敦寧與戶判,偕往舊壯勇營·龍虎營·慶安宮·校洞前宮,看審後入侍。
注書趙秉鉉病,代以任百能爲假注書。
李恒權啓曰,卽者禮曹郞廳來言,明日永禧殿春奉審,本曹判書當爲進參,而判書李相璜有身病,無以進去,次堂例不得擧行云。判書卽爲牌招,以爲進參之地,何如?傳曰,允。
又啓曰,行禮曹判書李相璜牌不進推考傳旨,今方捧入,而永禧殿奉審,當爲進參,如是違牌,事甚未安,更爲牌招,何如?傳曰,允。
又啓曰,行禮曹判書李相璜再牌不進推考傳旨,今方捧入,而永禧殿奉審,當爲進參,如是違牌,事甚未安。所當更請牌招,而係是一日三牌,何以爲之?敢稟。傳曰,許遞,前望單子入之。
禮曹判書前望單子入之,金蓍根落點。
林東鎭啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,竝推考,何如?傳曰,允。
以副應敎徐有素牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,副應敎徐有素,旣有只推之命,校理金炳朝疏批已下,一體牌招,以爲推移姑降入直之地,何如?傳曰,允。
以執義李游夏,掌令李猉峻,持平魚在濂,司諫金喆遠,獻納朴鳴和牌不進罷職傳旨,傳于李基栽曰,只推。
以北評事洪彦謨狀啓,富寧府使趙毅鎭,濫杖會寧由吏,畢市報狀,不爲着銜,莫重狀啓,緣此差晩,其罪狀令攸司稟處,威不能彈壓,致有濫刑之擧,惶恐俟勘事,傳于林東鎭曰,勿待罪事,回諭。
李恒權,以禮曹言啓曰,大報壇祭享,每於三月上旬內擇日擧行事,定式矣。吉日令日官池宅龜推擇,則來三月初十日爲吉云。以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
義禁府照目粘連,宣川前府使安光贊矣本府議啓內,繡啓以爲,謂有公債,各廳分徵之錢,爲一千四十兩,囚供亦無辭發明,而其所分疏,只在於非分徵也,乃私貸也。重修廨宇,雖有需用之夥多,私貸各廳不止事面之苟且,不可以如干先報,有所曲恕。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,鐵山前府使李儒遠矣本府議啓內,繡啓論列,差任皆有定價,聽訟亦多受賂,民庫則濫用,空帖則亂賣,醜謗至登於民狀,眞贓已露於營査云,而囚供,以繡啓旣無某任·某訟與空帖亂賣·民庫濫用之幾許指的,反覆自究,莫可曉得爲說。又以遞任之後,自營門定査官,究覈首吏鄕,至於刑配,而不爲狀聞論勘,爲初無躬犯之證左是白乎矣。鄕首吏旣被刑配於旣遞之後,則實爲在官時眞贓。以此照律,罪杖七十收贖,告身盡行追奪,徒一年半定配,私罪,奉敎依允爲旀,功減一等爲良如敎。又照目粘連,龜城前府使林必榮矣本府議啓內,繡啓中防給剩錢一百兩零之取用者,囚供以爲補用於城堞修補之時是如是白乎,則此與私用有異是白遣,牛稅邑減條一百八石之取用者,囚供以爲移劃官廳,以備日後排朔之需是如是白乎矣。旣減之物,今忽還徵,已非益下之政兺除良,旣屬官廳,奚獨爲日後之需而已是白乎旀,小米一百石之分徵於十倉者,囚供以爲該邑之已例是白乎矣。方其捧價也,每石之價,至爲四兩八錢之多,及其還報也,每石之價,僅爲二兩二錢,則其所發明,莫掩其那移取剩之狀是白乎旀,濫殺一款,爲官長者,以尺度必準之杖,刑罪狀明白之囚,度數亦無過於法典,而罪囚致斃,則不可謂濫殺是白乎矣。今以囚供觀之,則所謂邑校金潤九之罪惡,旣曰蔑倫敗常,然則棍何爲略施是白乎旀,況棍非勘治干犯倫常者之具乎?且棍制有大小,棍數有多寡,而囚供中,初不詳言,只以略施二字,泛然說去,被棍後幾日致死,亦不明言,但於致斃者聲罪處,猶恐或少,臚列於旣斃之後,以示死無旣惜之意,欲掩其濫殺之罪者,尤極無狀。以此照律,罪杖一百收贖,告身盡行追奪,徒三年定配,又五年禁錮,私罪,奉敎依允爲旀,功減一等爲良如敎。又照目粘連,江界前前府使趙岐矣本府議啓內,繡啓之論列該囚者,凡爲五條,曰倉穀之發賣立本也,曰逋穀之疊捧耗條也,曰遞歸時賣用倉穀也,曰丁丑府使自備穀之私用也,〈曰入防軍之頉給捧價也〉,囚供之自明,則非倉還之立本,乃人吏私穀之査出屬公也,非疊耗之私用,乃元還當納之移減八斗也,遞歸時倉穀之發賣云者,卽朔餘之取用於邑倉也,自備穀零數之私用云者,卽加料之添給於各班也,至於防軍之頉給捧雇,非但自明而已,至以元額外二百名,每名四兩給雇加立爲說,諸條所供,蓋不無依據是白乎矣。第人吏私穀屬公錢七千八百九十兩零內,各年倉色流來積逋中指徵無處者數,爲五千二百五十兩零,故以此充報是如是白乎,則還逋一萬二千餘石內四千餘石之當年盡捧磨勘者外,七千餘石之以五年排捧,報營成節目云者,果何委折乎?只就囚供觀之,有此矛盾破綻處,所謂私穀屬公錢之歸屬,太不分明。以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,碧潼前郡守吳慶德矣本府議啓內,繡啓論列,以取出籍案,塗褙公廨爲罪,此固可駭之甚,而囚供,以赴任則在於乙亥,塗褙則在於戊辰,爲發明之端,欲免己罪,諉之前倅,似無是理是白乎矣。發露之後,不能明覈,雖非躬犯,有難全恕。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,楚山前府使尹載鐸矣本府議啓內,繡啓之論列該囚者,凡爲三條,火稅三十石,旣減還徵,謂之苟且則可也,而與橫徵不當徵之物有異是白遣,牟還發賣事段,墨倅貪吏,或有立本之事,而至於白地發賣,諉之吏逋,似是理外,囚供發明,容或無怪是白遣,兩年加分耗及不受耗所捧錢,合爲二千八百餘兩事段,囚供或謂前官之磨勘,或謂留條之本少,其所發明,不無所據是白乎矣。此邑至有不受耗名色,則其民之不願受還,可知也,而乃有加分之耗,數爻則雖未必盡如繡啓所論之多,而不可以數爻之本自無多,有所容恕。以此照律罪,告身盡行追奪,限三年徒配,私罪,奉敎依允爲旀,功減一等爲良如敎。又照目粘連,泰川前縣監金遇順矣本府議啓內,繡啓論列,一則曰各倉逋穀一千五百石內,一千石則以臥還債例,每石捧錢一兩,盡爲私用,五百石則捧錢一千七百五十兩,以一千五百金立本後,餘錢二百五十兩,或用於賑資,或歸於私用云,而囚供則還米中每石四兩式,以錢代捧,以詳定價立本,剩錢三千二百九十兩零,充報於勅下不足條及市債利錢·大同添補是如是白遣,至於臥還債之私用一款,極口發明是白遣,又五百石剩條之排用私賑,雖非經法,數極零瑣是白遣,一則曰差任捧賂,至爲千餘兩之多,而囚供則謂以功勞出帖廳例捧錢,本是各廳之任,況自來謬規,不能痛革是如是白遣,至如陽和僧事,邑屬之私唱捧賂也,昌城儒事,還鄕而元不與知是如,發明納招,本事非但極瑣,囚供亦有依據是白乎矣。大抵糶糴法意,至爲嚴重,各穀之準折代捧,卽不過以穀代穀也,而雖道臣猶不敢擅行之,必也狀請蒙允,然後代捧是白去乙,今此還米三千餘石之以四兩錢,擅自代捧,每石取剩一兩,移報於勅庫之加下,歸屬縱非入己,犯科莫大於此。蓋民之難支,莫甚於還弊,而還之爲弊,專由於穀變爲錢,錢復爲穀,如是之際,百弊俱生,害歸於民,此所以還穀錢捧,法禁甚嚴,一有現發,勘以重律者也。雖如囚供,一無犯用,糴法至嚴,不可容貸。以此照律罪,杖一百收贖,流三千里定配,私罪,奉敎依允爲旀,功減一等爲良如敎。又照目粘連,上土前僉使柳聖台矣本府議啓內,繡啓以渭原移轉米一千石代錢一千五百兩,不爲添還,用於官廨營建者,爲九百餘兩,二百餘兩,加錄於下記,二百餘兩,歸屬無處,元穀一千石,乃於校吏奴令等處,分錄作還爲罪,本事則囚供,亦不敢自明,而特以爲始欲全數自備,末乃徑先遞歸,還摠不可虛留,故以爲廳改造物財所入錢,作還是如是白乎矣。還錢之犯手他用,已犯那移之罪,鎭屬之分錄替當,又歸掊克之科,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,前府使尹明儉矣本府議啓內,繡啓之論列該囚者,凡爲八條,營作小米之立本取剩事段,囚供謂非營作也,乃移貿錢一千二百石價三千六百兩,輸來於泰川·博川·昌城等邑,分授各倉監色,以輕價貿穀,以其剩餘六百四十六石,竝爲民分,待秋充報民庫加下是如是白遣,戶錢之推移折給各庫之支放無路事段,囚供謂以初無是事是如是白遣,鑛稅事段,囚供以巡營延命之間,無賴之類,乘時潛採,故還官之後,報營嚴懲,二十一兩之分徵物主,出於懲後之意,十六兩之色條來納,終有還給之擧,其所爲說旣如此,則不必盡歸於的有所犯之科是白乎矣。至於四十兩之官用,雖有守城中軍之招,歸之於不勝杖而納供,其所發明,亦不別白是白遣,勅庫錢虛留事段,常時則貸用,摘奸則權充,固是有勅錢諸邑之弊端,而旣不現露於摘奸之時,則不必歸之虛留是白遣,營作錢取用事段,雖有營納之推移,旣非公貨之犯用,誠如囚供是白遣,白米小米作錢事段,囚供旣曰邑例,一從九月新捧時市直云爾,則其亦不無所據是白乎旀,牢令充額事段,囚供謂之報監營,成節目是如是白遣,査戶事段,近來漏戶,到處痼弊,査漏充虛,固是當然之事,而戶役本重,民多避籍,査櫛之擧,出於守法,不出於利其戶役之心,則雖有怨謗,何恤之有?囚供旣如彼,此一款,亦不必深論是白乎矣。所謂移貿之錢,輸來於泰·博·昌三邑,皆以一石三兩,捧之於民矣。朔州之於昌城等地,道里不遠,一石米之時價,何不滿二兩乎?旣曰從市直貿穀,而不貿於場市,分授各倉監色貿之,則是使之貿倉穀也。受還之民,不願受穀,皆輕價發賣而去,則倉穀之麤可知也。倉穀之本麤,雖不可歸罪於此囚,身爲牧民之官,利其民之不堪食麤而旣受旋賣,使倉監,貿穀而取剩,其事雖若無痕,其心極爲不是兺除良,所貿之麤穀,畢竟歸之於何處?翌年勢將復爲分民。是以其一麤穀,年年貽民之弊,循環不已,苟有一分恤民隱除倉弊之心,忍爲此不忍之事乎?所謂剩錢,設不入己,猶難免唆民之罪,況以剩錢稱以移報民庫加下云,而尙無報給,故繡衣出道之後,以穀出給於民庫債人,囚供亦不得全諱是白遣,步軍一哨,旣曰虛額甚多,充疤極艱,又有餘軍二十名,則當以餘軍,充其虛額,而餘軍則頉役捧錢者,爲六百兩,虛額則牢令塡代,而自歸於疊役者,亦是常情之外。以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。
校理金炳朝疏曰,伏以臣於千萬夢想之外,伏奉特命,以臣爲弘文館校理者,臣是何人,叨此異數?榮寵已極,感激居先,惟當顚倒赴召,不遑俟駕,而歷日縮伏,一事違傲,是豈臣所得已哉?誠以區區廉防,猶屬臣私,而貽累聖簡,爲罪滋大焉耳。臣本年淺學蔑,倖占科第,實乏寸長,可堪從政,而徒以門戶餘蔭,備數從班,涓埃莫報,涯分過溢,夙夜兢慄,如臨淵谷。至於經幄論思之任,尤豈彷彿相當於如臣鹵莽之蹤哉?顧臣世受國恩,與天同大,毛髮頂踵,非臣之有,苟有一分效力之地,赴湯蹈火,在所不辭,寧甘逡巡却步,虛辭飾讓,甘犯瀆擾之誅,自歸辜負之科乎?伏乞聖慈,俯垂鑑諒,亟命遞改臣職名,以重公器,以安微分,不勝幸甚。臣旣不以見職自居,則尙何敢贅及他說於丐免之章,而義出無隱,冒貢一得,極知僭猥無所逃罪。目今悠悠萬事,無過於聖學之緝熙,談唐虞於廈氈之上,玩周·孔於遺編之間,而萬化之本,由此而立,萬化之功,由此而成,其不可自暇自逸。豈與庶士匹夫之淑其身心者,較論其輕重哉?列聖盛際,日三進講,召對夜對,無或間斷,體行受用,民受其賜,此實殿下所宜鑑法,而竊覸近日以來,法筵恒停,引對無聞,備例亦闕,收效何論?苟如是也,侍讀檢討之職,適足爲冗員之侈銜而已,此豈群下所仰望於殿下者哉?誠願殿下,益懋聖念,頻御講筵,以爲進德出治之方焉。臣無任云云。省疏具悉。所陳當留念,爾其勿辭察職。
甲申正月二十日辰時,上御熙政堂。藥房入診,大臣·備局堂上引見入侍時,副提調李光文,記事官趙秉鉉,記注官李宗心·金履喆,直閣朴永元,左副承旨李基栽,假注書趙容和,事變假注書金鼎,領議政南公轍,兼戶曹判書金履陽,知中樞府事金蓍根,左參贊金履喬,行兵曹判書李存秀,行大護軍金魯敬,判尹朴宗薰,吏曹參判趙鐘永,行護軍朴周壽·趙萬永,韓陵君李海愚,行護軍白東薳,副校理金,以次進伏,醫官李惟鐸·李彦厚·李命運,以次進伏楹外訖。公轍曰,歲籥載新,邦籙鼎臻,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。公轍曰,世子宮氣候,何如?上曰,一樣矣。公轍曰,世子宮睿學日就,令聞日彰云,伏不勝歡忭之忱矣。上命醫官診候。惟鐸·彦厚·命運,以次診候訖,退伏奏曰,脈候左右三部調均矣。上曰,次對爲之。公轍曰,臣之癃衰病痼,不堪供職之狀,悉陳於章牘,懇乞於前席者,前後不知其幾遭,舌將弊矣。今又歲聿已換,以殿下欲保終始之聖念,必不待臣言之支煩,而思所以有區處之道矣。協贊萬機,儀刑百僚之責,其重,何如?而執留一病衰無能之一庸夫,或中書伴食,而一世傳笑,或獨任素餐,而百務皆弛,一年如是,二年如是,今近十年之久,而迄無止泊,往古來今,豈有如許貌樣乎?臣度分量才,苟有一半分可爲之勢,則兩朝恩遇,天地高厚,殿下雖欲斥而退之,臣則有百進自效之義。豈敢以顚沛死生,計較一身之私乎?斷斷苦心,誠以臣若久蹲,則國事日非,病枕涔涔,至發夢囈,或悚然驚覺,達朝不寐者有之。殿下何以盡燭此切迫至急之情勢耶?臣知殿下,必難其代,而自古稱一代之人,足了一代之事,今亦豈無論道弘濟之人乎?設使無之,苟求踰臣,指不勝屈,而姑且荏苒玩愒,徒遣時日,目下之事,可悶可憂者,不啻千百,而未有大於此者矣。已試蔑效之如臣者,亟賜斥退,改卜賢德。此是不可虛徐之急務,玆又冒昧仰達,繼以顒祝。上曰,次次奏之。公轍曰,卽見訓鍊都監所報,則今年本局中旬所用賞格木一百同,某樣劃下,以爲及時需用爲辭矣。該營中旬,旣屆年限,自當如例施行,所入物力,以平安監營別餉庫遼軍庫木中一百同劃給,使之取用,何如?上曰,依爲之。出擧條公轍曰,副護軍李若愚,以侍從,法當推恩,而所後家父母不在者,移施於生家,亦多已例,故敢此仰達矣。上曰,生家移施,可也。出擧條公轍曰,文臣分館後,聞有稱屈之人,故頃以草記陞付蒙允,而追後聞之,則舊榜中韓植林·吳甲良,俱以北關之人,家閥可稱,其時主圈之人,未及詳悉,渾置次點云。關西人,旣以冤屈而陞付,則此亦不宜異視,以上二人,竝以槐院施行之意,分付,何如?上曰,依爲之。出擧條公轍曰,參下官登科十年,許令出六,法典所載,今亦有榜後限滿人云,依例陞六之意,分付銓曹,何如?上曰,依爲之。出擧條公轍曰,昨見箕伯狀啓謄報,則平安兵使柳相亮,以檢邊之疎虞,有所論罪矣。道臣則以重邊政之意,固當如是,而在前亦多視本律闊狹之事,姑令戴罪行公,攸司稟處,待査事出場擧行之意,分付,何如?上曰,依爲之。出擧條公轍曰,臣近以資級之濫屑,曾有陳勉,此非如歲首陞擢之倣近例而提奏者也。宰臣趙貞喆,以英廟朝科榜之人,今已五十年,尙在亞卿之列,且其家在朝者,只有此一人,忠翼後承之零替,亦甚可悶。不無已例之可據者,特加一資似好,故敢此仰達矣。上曰,加資,可也。出擧條公轍曰,次對兩司諸臺,以闕參看作應行之例,常所慨然,而至於歲首賓筵,事體自別,而無一人入來,此不可例推而止。無故不參臺諫,令政院捧現告,施以罷職之典,何如?上曰,依爲之。出擧條上曰,大臣就座,諸宰奏事。魯敬曰,大同及均廳各樣上納,法意至嚴,計其遠近程途皆有元定月限,定色吏馱納,受尺文考還,無敢違越事目,而挽近以來,法綱蕩然,或稱以換錢,或委之邸吏,中間翻弄,無難愆期,有至於經年閱歲者,此皆法典之所大禁,而冒犯之極,殆乎莫可收拾,事之駭痛,莫此爲甚。爲守令者,苟能惕念操束,莫得售奸,則豈至此境乎?已往雖不得一一追勘,自今凡係上納,違越當限,則該邑倅,直捧拿處傳旨,從重勘處,該道臣,亦施重推之典,使之申明舊式,毋敢更爲愆期之意,另加嚴飭,何如?上曰,依爲之。出擧條光文曰,臣以本閣事,有所仰達者矣。兼檢書官洪羲人·金履疇方在外,竝姑減下,前銜中在京無故者,只有李文喆一人,兼檢書官差下,何如?上曰,依爲之。出擧條基栽曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條進御加減健脾湯,自今日一貼式煎入事,榻前下敎。上曰,承史就座。仍命大臣先退,諸臣以次退出。
上在昌德宮。停常參·經筵。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李基栽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李光文啓曰,藥房副提調,持湯劑來待矣。傳曰,封入。
任百能有頉,代以朴在皞爲假注書。
傳于李恒權曰,景慕宮展謁,以二十八日爲之。
傳于林東鎭曰,領敦寧·戶曹判書入侍。
李基栽啓曰,大司憲宋穉圭,掌令禹錫簡,持平柳致明在外,執義李游夏牌不進,掌令一員·持平一員未差,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李基栽曰,只推。
李恒權啓曰,吏曹郞廳來言,臺諫有闕,政事,取稟。傳曰,前望單子入之,待下批,牌招察任。
又啓曰,卽者弼善趙忠植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以平安兵使柳相亮狀啓,義州府尹李德鉉,犯越漢之被捉,鳳城將馳通出來之後,始爲謄啓者,萬萬駭忽。爲先罷黜,常時不能檢飭,致有此擧,惶恐待罪事,傳于林東鎭曰,灣尹罷黜置之,卿則勿待罪事,回諭。
以副應敎徐有素,校理金炳朝牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,副應敎徐有素,校理金炳朝,旣有只推之命,竝卽牌招,以爲推移姑降入直之地,何如?傳曰,允。
又以奎章閣言啓曰,兼檢書官李文哲,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單李文哲。
李恒權,以侍講院言啓曰,弼善趙忠植,以其親病,陳疏徑出,上番闕直,事甚未安,文學未差,輔德申在植,兼輔德李紀淵,兼弼善林顔喆,兼文學朴永元,竝卽牌招,以爲推移入直之地,何如?傳曰,允。
又以承文院都提調意啓曰,憲書齎咨官韓相瑀從人車志賢等三人擅離館所事,禮部申飭咨文出來矣。幺麽從人等,恣意散出,離館經夜,致有此移咨之擧,極爲駭然,國體所在,不可不嚴處,當該齎咨官,亦難免不能檢飭之失。令該院爲先削籍,該從人等三名,從其所在處,分付法司及灣府,嚴刑勘治,回咨則以該齎咨官革職,從人等嚴刑重勘,嗣後毋得如前恣行之意,措辭撰出,正書安寶後,定禁軍騎撥下送于灣府,以爲入送北京之地,何如?傳曰,允。
李基栽,以義禁府言啓曰,時囚罪人趙岐,杖一百收贖,告身盡行追奪,流三千里定配照律公事判付內,依允,功議各減一等事,命下矣。趙岐功議各減一等,杖九十收贖,告身盡行追奪,黃海道瑞興府龍泉驛,徒二年半定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人尹明檢,杖一百收贖,告身盡行追奪,流三千里定配照律公事判付內,依允,功減一等事,命下矣。尹明儉,功減一等,杖一百收贖,告身盡行追奪,江原道蔚珍縣興府驛,徒三年定配,又五年禁錮,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人尹載鐸,告身盡行追奪,限三年徒配照律公事判付內,依允,功減一等事,命下矣。尹載鐸,功減一等,告身盡行追奪,公淸道溫陽縣時興驛,徒二年半定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人柳聖台,杖一百收贖,告身盡行追奪,流三千里定配照律公事判付內,依允,功議各減一等事,命下矣。柳聖台,功議各減一等,杖九十收贖,告身盡行追奪,黃海道長連縣朴山驛,徒二年半定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人林必榮,杖一百收贖,告身盡行追奪,徒三年定配,又五年禁錮照律公事判付內依允,功減一等事,命下矣。林必榮,功減一等,杖九十收贖,告身盡行追奪,公淸道鴻山縣宿鴻驛,徒二年半定配,又五年禁錮,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人金遇順,杖一百收贖,告身盡行追奪,流三千里定配照律公事判付內,依允,功減一等事,命下矣。金遇順,功減一等,杖一百收贖,告身盡行追奪,江原道原州牧丹邱驛,徒三年定配,又五年禁錮,而以議啓內辭意具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李儒遠,杖七十收贖,告身盡行追奪,徒一年半定配照律公事判付內,依允,功減一等事,命下矣。李儒遠,功減一等,杖六十收贖,告身盡行追奪,黃海道豐川府安山驛,徒一年定配,而以議啓內辭意具罪目,依例發遣府書吏,押送配所,何如?傳曰,允。
弼善趙忠植疏曰,伏以臣母,素患痰癖之症,每當換節之時,一倍添劇,臣於此際,實無暫時離捨之望,而召牌儼臨,違傲是懼,黽勉就直,已有日矣。卽接家信,則臣母之病,忽自昨夜,觸冒寒感,食飮全却,神魂莫省,委頓床席,轉側須人,家僮踵至,促臣來視。臣得聞此報,按住不得,玆敢忙陳短章,徑出禁扃。伏乞聖慈,亟遞臣所帶之職,以便救護,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
甲申正月二十一日未時,上御熙政堂。領敦寧·戶曹判書入侍時,右副承旨林東鎭,假注書朴在皞,記注官金履喆·李湜,領敦寧金祖淳,兼戶曹判書金履陽,以次進伏訖。祖淳曰,昨今兩日,日氣陽明,聖體,若何?上曰,一樣矣。寢睡·水刺之節,何如?上曰,一樣矣。祖淳曰,臣等昨伏奉四處看審之下敎,先詣東營看審是白乎,則間數與延袤雖甚廣,而基址汚陷,自東而視之,則多有淺露之處,恐未合宜是白遣,仍詣慶安宮看審是白乎,則基址卑下,而間數零星,四面地形,亦多狹隘淺露之處,甚不合宜是白遣,仍詣舊慶壽宮看審是白乎,則非但間數之多有頹圮,本是西向,而欲使南向,則積費修築,然後始可成樣是白乎矣,園基狹窄,而地形偪側,恐未合宜是白遣,仍詣龍虎營看審是白乎,則地形完好,而間數亦可優容,最是園基平正,不過墻垣修築,則四面幽闃。臣意則四處中,此處最爲合宜,而更詢戶判後處之,何如?履陽曰,臣與領敦寧看審後,已爲爛漫商確,而龍虎營,非但間數之優有容入,最是基址平正,而四面幽闃,四處中最爲合宜云矣。祖淳曰,軍器寺物力,自來凋殘,入不當出,故從前艱乏之時,惠廳儲留別方物價,每爲筵稟或草記取用矣。見今火藥庫及各所公廨,年久頹圮,極其遑急,不可不趁今修改,弓子舊儲,亦已用盡,前頭大小賞格,無以擧行之外,名以武庫,寧不可駭?亦不可不趁今加造,而財力萬無變通之道,方此悶然之際,今適登筵,故玆敢仰達。惠廳所儲別方物,殆近二百部,就其中限二十六部,取來入用,何如?上曰,依爲之。出擧條上命承史就座,仍命領敦寧·戶判先退,諸臣以次退出。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
李光文啓曰,藥房副提調,持湯劑來待矣。傳曰,封入。
鄭漪啓曰,假注書趙容和,身病猝重,勢難察任,今姑改差,何如?傳曰,允。
以輔德申在植,兼輔德李紀淵,兼弼善林顔喆,兼文學朴永元牌不進罷職傳旨,傳于李恒權曰,只推。
李恒權啓曰,弼善趙忠植受由,文學兼說書未差,司書尹正鎭在外,說書趙容和,以假注書堂后進,春坊上下番俱空,事甚未安,輔德申在植,兼輔德李紀淵,兼弼善林顔喆,兼文學朴永元,旣有只推之命,與兼司書韓弘敎,竝卽牌招,以爲推移入直之地,何如?傳曰,允。
臺諫前望單子入之,大司諫柳相祚,掌令姜世白,持平姜世揆落點。
趙容和改差,代以蔡東直爲假注書。
李基栽啓曰,大司憲宋穉圭,掌令禹錫簡·姜世白,持平柳致明在外,執義李游夏,持平姜世揆牌不進,監察茶時之意,敢啓。傳曰,知道。
以執義李游夏,持平姜世揆,司諫金喆遠,獻納朴鳴和牌不進罷職傳旨,傳于李基栽曰,只推。
以副應敎徐有素,校理金炳朝牌不進罷職傳旨,傳于李恒權曰,只推。
以輔德申在植,兼輔德李紀淵,兼弼善林顔喆,兼文學朴永元,兼司書韓弘敎牌不進罷職傳旨,傳于李恒權曰,只推。
李基栽啓曰,卽者說書趙容和,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
兵曹,以金守基爲摠戎中軍。
李恒權,以弘文館言啓曰,本館下番闕直,事甚未安,副應敎徐有素,校理金炳朝,旣有只推之命,校理朴晦壽,自鄕上來云,一體牌招,以爲推移姑降入直之地,何如?傳曰,允。
朴基宏,以兵曹言啓曰,今日各廳堂下武臣朔試射時,南行宣傳官金善勖·徐相奎,部將白珩洙,未滿十朔,成才間,姑爲停試之意,敢啓。傳曰,知道。
又以兵曹言啓曰,今日各廳堂下武臣朔試射,日勢已暮,未及畢試,明日繼試之意,敢啓。傳曰,知道。
又以兵曹言啓曰,今正月二十八日大駕詣景慕宮展謁時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍八哨,馬軍二哨,訓將率領爲先廂,禁衛營新舊番鄕軍及騎士二番,摠使率領爲後廂,禁軍三番爲之,御將率新番鄕軍三哨,騎士一番留陳,留營置之,可也。
李基栽,以義禁府言啓曰,咸鏡監司南履翼,以富寧前府使趙毅存,以開市差使員,棍治會寧由吏致死事,請令攸司稟處狀啓,啓下矣,自臣府,事當草記,發遣府書吏拿來,而原啓旣曰邊務用棍,不是異事,又曰刑不審愼,旣曰不是異事,則不可謂刑不審愼,而一啓之內,有所矛盾,又曰受棍八日內致死,濫杖從可知矣,旣曰濫杖,則棍之度數,踰於典則,然後方可謂濫杖,而初不詳啓,今雖拿來,無以措辭發問目矣,原狀啓還下送,使之改修正上送後稟處,該道道臣,從重推考。北評事洪彦謨之狀啓,亦與道臣之啓一般,而頭辭,則該府使,已於臣未到之時監杖云,此則濫杖,似在評事未到之前,結辭,則臣旣兼御史之任,威不能彈壓,致使守令,有此濫刑之擧云,此則濫刑,似在評事已到之後,奏御文字,首尾未免橫決矣,該府使罪狀之令攸司稟處,則以畢市報狀,不爲着銜,仍卽還官,至於馳撥受署爲罪,此則有關體統,論勘固當,然比之濫杖殺人之事,輕重懸截,而只以不着銜,卽還官之罪請稟處,濫刑一款,雖揷入措語於原啓之首尾,而不置稟處之中者,輕重亦甚倒置,該評事,亦爲從重推考,原狀啓一體還下送,使之改修正上送,何如?傳曰,允。
又以刑曹言啓曰,因承文院啓辭,憲書齎咨官韓相瑀從人車志賢等三人,恣意散出,離館經夜,致有禮部移咨之擧,國體所在,不可不嚴處,當該齎咨官,令該院爲先削籍,從人等,從其所在處,分付法司及灣府,嚴刑勘治事,命下矣。從人京居金興仁,自臣曹嚴刑勘治,車志賢·安得文,居在義州云,行關灣府,使之擧行,何如?傳曰,允。
說書趙容和疏曰,伏以臣母,素抱貞疾,祟在痰癖,每値換節,輒致添損,忽於日前,觸冒風寒,寒熱竝作,宿痾新證,表裏交攻,委貼床玆,不省四到,雖在神精昏瞀之中,問臣在傍,至發呻囈,家僮踵至,促臣歸視,臣方在直所,自聞此報,方寸煎灼,按捺不得,玆敢忙陳短章,徑出禁扃。伏乞聖慈,俯垂鑑諒,亟遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李光文啓曰,藥房副提調,持湯劑來待矣。傳曰,封入。
傳于李恒權曰,人日製通方外,明日仁政殿命官爲之,試紙用大好紙。
李恒權啓曰,春坊上下番俱空,事甚未安,輔德申在植,兼輔德李紀淵,兼弼善林顔喆,兼文學朴永元,兼司書韓弘敎,旣有只推之命,竝更牌招,推移入直,何如?傳曰,允。
以副應敎徐有素牌不進罷職傳旨,傳于李恒權曰,只推。
以校理金炳朝·朴晦壽牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,副應敎徐有素,校理金炳朝·朴晦壽,旣有只推之命,竝卽牌招,以爲推移姑降入直之地,何如?傳曰,允。
李基栽啓曰,大司憲宋穉圭,掌令禹錫簡·姜世白,持平柳致明在外,執義李游夏,持平姜世揆牌不進,監察茶時之意,敢啓。傳曰,知道。
以執義李游夏,持平姜世揆,司諫金喆遠,獻納朴鳴和牌不進罷職傳旨,傳于李基栽曰,只推。
李恒權啓曰,卽者成均館官員來言,明日人日製,本館堂上一員,當爲進參,而知成均未差,同成均趙得永在外,趙貞喆有身病,大司成李友秀受由,無進參之員云,同成均趙貞喆,卽爲牌招,以爲進參之地,何如?傳曰,允。
以輔德申在植,兼輔德李紀淵,兼弼善林顔喆,兼司書韓弘敎牌不進罷職傳旨,傳于李恒權曰,只推。
李基栽,以刑曹言啓曰,月初本曹禁隷,捕獲在逃之私屠罪人,押解到官之際,何許無賴輩,成群作黨,要路打奪,再發刑吏,輒敢迎擊,擲瓦投石,成一鬪場,近來紀綱,雖曰掃地,寧有如許變怪,捉得同黨數漢,詳細盤覈,則其所造謀作梗者,俱是前參判申緯家奴屬,而屢次往復,一直推托,相持旬餘,終不執送,若此不已,則設置法司,將焉用哉?事體所在,誠極寒心,當該容隱之家長,令該府,拿問處之,何如?傳曰,允。
李恒權,以顯思宮享官意啓曰,明日人日製時,忠義朴巘壽·李鍾奎,皆當赴擧云,假官忠義一員,令忠勳府差出,以爲代直之地,敢啓。傳曰,知道。
李基栽,以義禁府言啓曰,明日仁政殿人日製命官爲之時,本府都事八員,赴擧只有二員,當直入直,本府入直,而公事回公都事,仁政門·光範門·崇範門禁亂都事,無以推移,假都事四員,令該曹口傳差出,以爲分排之地,何如?傳曰,允。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李光文啓曰,藥房副提調,持湯劑來待矣。傳曰,封入。
又啓曰,注書李淵祥,自鄕上來云,卽爲牌招察任,何如?傳曰,允。
李恒權啓曰,同成均趙貞喆牌不進推考傳旨,今方捧入,而明日人日製,當爲進參,如是違牌,事甚未安,更爲牌招,何如?傳曰,許遞,前望單子入之,待下批,牌招察任。
同成均前望單子入之,趙鍾永落點。
傳于李恒權曰,讀券官金履喬,命官爲之。
以副應敎徐有素,校理金炳朝·朴晦壽牌不進罷職傳旨,傳于李恒權曰,只推。
李恒權,以弘文館言啓曰,本官下番闕直,事甚未安,副應敎徐有素,校理金炳朝,旣有只推之命,竝卽牌招,以爲推移姑降入直之地,何如?傳曰,允。
又以侍講院言啓曰,上番闕直,已至多日,事甚未安,文學未差,兼文學朴永元內閣直,輔德申在植,兼輔德李紀淵,兼弼善林顔喆,旣有只推之命,弼善趙忠植,由限已過,一體牌招,以爲推移入直之地,何如?傳曰,允。
李基栽啓曰,大司憲宋穉圭,掌令禹錫簡·姜世白,持平柳致明在外,執義李游夏牌不進,持平姜世揆陳疏,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李基栽曰,只推。
傳于李恒權曰,科次入侍。
李恒權,以禮曹言啓曰,臣蓍根,與戶曹判書臣金履陽,進詣皇壇奉審,則壇上方甎,間間破傷,排設圓環二箇排目折傷,東邊紅箭門箭木一箇,南邊紅箭門月箭木一箇及箭木二箇,西邊紅箭門月箭木一箇及箭木一箇竝折傷,座面紙一張,饌卓巾三件,尊卓巾一件,幣篚蓋具二坐,尊羃九箇,籩十箇,木豆一箇,爵一坐,鳥彝一坐,鉶一坐,燈盞臺具一箇,大燭臺一隻,鍮東海二坐,隅板四坐,俎床二坐,壇上黃花席一張,典祀廳仰遮油芚一番,鑾刀鈴三箇,大牲匣一坐,奉室風遮草芚二浮,敬奉閣風遮草芚一浮,御齋室風遮草芚一浮,雨傘一柄,紅紬衣六件,皂袖衣九件,白紬中單十件,白紬裙七件,白紬帶十箇,白布襪十二部,金銅革帶六件,烏皮履十四部,价幘冠十部,進賢冠十三部,皮弁冠七部,鍾一枚,磬懸絲四把,鍾磬結紅索一艮衣,磬匣三件,角槌四柄,瑟絃二箇,琴絃二箇,麾一坐,中端照燭一坐,中端干十一箇,戚十一箇,舞翟九層雉尾,路鼗纓四箇,柳笥二部,壇上甲黃幕一浮內二幅,甲黃帳一浮內三幅,內簷甲黃帳二浮內三幅,甲黃帳二浮內二幅,油遮日二浮,白布遮日一浮內二幅,前面黃帳一浮內一幅,白木揮帳二浮內二幅,黃綿絲大束乼·中束乼·小束乼·三甲所各一艮衣,中束乼·小束乼各一艮衣,三甲所三艮衣,排設竹五箇,從享位白布遮日一浮內二幅,白布揮帳一浮內一幅,油遮日二浮內十張,小束乼·三甲所各一艮衣,排設竹二箇,登軒架白布遮日二浮內一幅,三甲所一艮衣,饌幕白布遮日一浮內一幅,白布揮帳一浮內一幅,三甲所一艮衣,典祀廳白布揮帳一浮內一幅,三甲所一艮衣,竝破傷,趁卽改備修補事,分付各該司,何如?傳曰,允。
朴基宏,以都摠府言啓〈曰〉,今日入直內三廳武兼禁軍及軍兵等,當爲中日習射技,而命官人日製相値,不得設行之意,敢啓。傳曰,知道。
又以兵曹言啓〈曰〉,今日各廳堂下武臣朔試射時,訓鍊院僉正李止敬,判官鄭履逵·李載暹,主簿鄭寅基·金會鍾·魏鍾敏·申在良·梁迪洙·林亨壽,參軍朴景獜,宣傳官李健緖·李應謙·趙義錫,武臣兼宣傳官吳致文,部將安宅臣,俱未滿四中,依定式,各決棍十度,武臣兼宣傳官李肯道,柳葉箭二中,騎芻一中,以矢數計之,雖未滿四中,騎芻倍劃,載在法典,不爲決棍,都摠府都事權善祜,訓鍊院主簿李玄大,武臣兼宣傳官申命沆無分,去十月朔條追試,訓鍊院判官李顯城,亦爲無分,而月前以無分人限三次,依未滿四矢例施行事,有所筵達蒙允矣,不爲汰去,只各決棍十度,去十月朔條追試,訓鍊院判官金春敍·李時榮,未滿四中,十一月朔條追試,都摠府經歷徐永淳,訓鍊院判官李顯城,主簿鄭汶濟,宣傳官李雲紀,武臣兼宣傳官南曦重·南宮,亦未滿四中,各決棍十度,三朔內無分人,旣不汰去矣,連三次未滿四中人,連三次懸頉人,依此例不爲汰去,其餘呈辭受由身病人等,追試次姑爲懸頉以入之意,敢啓。傳曰,知道。
又以禁衛營言啓曰,本營千摠申命源,身病猝重,勢難察任,改差,何如?傳曰,允。
李基栽,以義禁府言啓曰,刑曹啓辭內,本曹禁隷,捕獲私屠罪人到官之際,無賴輩要路打奪,捉得數漢,詳細盤覈,則作梗者,俱是前參判申緯家奴屬,而屢次往復,終不執送,事體所在,誠極寒心,當該容隱之家長,令該府拿問處之事,允下矣。申緯,今方待命,拿囚之意,敢啓。傳曰,知道。
行判中樞府事韓用龜箚曰,伏以臣,再陳微懇,乞解藥院之任,罪犯瀆擾,亶合重勘,而威罰不加,恩批誕宣,至有安心調理之敎,臣誠惶隕感激,無所容措。噫,臣是床笫中一物,如或賴天之靈,復尋生路,得備任使之末,則曷敢不殫竭奔走,小效涓埃之報,而今此癃痼實狀,卽聖明之所俯燭,通朝之所共諒,雖不敢以醜穢之症,危綴之狀,輒煩宸聽,而復起爲人,已矣無望,虛縻重任,三朔于玆,私心惶懼,固不足言,其於國體何,朝綱何?伏況太廟春謁吉辰已屆矣,臣方叨本署提擧,而又無由力疾趨簉,仰瞻行禮之盛儀,有臣如此,不如無生,玆敢不避煩猥,疾聲申籲,伏願聖慈,俯賜鑑憐,先將臣宗廟署·內醫院都提調之任,亟行鐫免,仍治臣曠職闕禮之罪,以昭法紀,以警具僚,千萬幸甚。取進止。答曰,省箚具悉卿懇。愼節奉慮,藥院之任許副,卿其安心調理。仍傳于李光文曰,此批答,遣史官傳諭于韓判府事。
校理朴晦壽疏曰,伏以臣,姿性愚魯,文質無當,直是空疎無用底一賤品耳,早由蔭途,旋通桂籍,始焉升斗之計,終歸媒榮之科,屢歷臺省,薄試下邑,徒積尸素之罪,未效絲毫之補,僥冒之愧,常積于中,榮塗馳驟,意想不到,迺者瀛館特除,有隕自天,華誥誕宣,闔門動色,臣誠驚惶震越,直欲循墻而不可得也。噫,淸朝官職,何莫非愼簡,而論思之地,責任甚重,苟非經術足以贊聖學,辭命足以賁皇猷,多聞博識,又足以援据古今,指陳得失,則莫宜居之,是以粵自集賢設置以來,遴選自別,必也貯望金閨,採論朝堂,以一世之公議權衡焉,故前後與是選者,郁郁濟濟,號爲儒臣,臣何嘗一毫彷彿於此,而乃殿下,有此非常之恩於千不近萬不似之身哉,臣誠左右顧而莫省所以也。今若感激恩榮,怵畏義分,冒沒膺命,晏若固有,則不但自欺而欺天,其於則哲之貽累,名器之玷汚,豈細故也?且伏況職出中批,本非治世之美事,前後以中批叨是職者,雖或有之,蓋亦望實俱隆,公論素定,上無誤授之嫌,下無冒受之譏耳,如臣蒙陋,豈可竝論於是也?譬如不衷之服,無名之餉,雖欲仰承德音,苟榮其身,其如此心之所不安,何哉?臣向蒙恩暇,適在鄕廬,曠延虛縻,偃蹇慢命之罪,尤無所逃,庚牌荐降,進身無路,猥將衷懇,仰瀆崇嚴。伏乞聖慈,亟將新命,特許收還,俾聖簡無誤,微分獲安,仍治臣逋慢之罪,以昭法紀,不勝大願。臣旣不以見職自居,顧何敢贅他,而區區憂愛之悃,亦不能自已,冒昧附陳,惟聖明垂察焉。伏念天下之事,不進則退,國家之勢,不治則亂,進退治亂,雖由於氣化之盛衰,而其所以盛衰,實係於人事之得失,若夫撥亂圖治,由治入亂之機,皆在於人君學與不學耳。臣愚未知,殿下,以今日爲嚮治方進之候乎,抑亦一切反是耶?伏惟聖明,天資克仁,有含洪惻怛之美,政刑克寬,無過中失當之擧,是宜世道日隆,大猷時升,而夫何臨御圖治,已過二紀于玆,凡百施措,泄泄日甚,上而無奮發之志,下而無修擧之策,了無一事可以挽天心服人情者,紀綱日紊,而漸有土崩之勢,邦本日瘁,而擧有荷擔之思,奄奄如屋之將頹而莫可支吾,此臣所以早夜耿耿,竊不勝漆室嫠婦之憂也。爲今之道,惟當上下一心,痛自刻勵,竭力殫智,汲汲拯救,以圖一分挽回之道也,然而不有以先之,孰得以隨之,不有以倡之,孰得以應之?孔子曰,君子之德,風也,小人之德,草也,草上之風必偃。今日風草之機,惟在於殿下作爲之如何耳。雖然乾剛之德,奮發之勇,亦非一日一事可以襲取也,必須養之有素,而自然有得於心,惕然有悔悟之心,欣然有感發底意,一念之微,推以明之,善端之萌,擴以充之,若火之始燃,泉之始達,然後所謂乾剛之德,奮發之勇,自有不期然而然者矣。夫如是,則將見源澄而流淸,表正而影直,風采一變,精神四達,發於政令,措諸事爲,使向之旣退者復進,已亂者復治,特一轉移間耳,然此箇事業,亦安可以舍學而他求哉?古之人君,置疑丞輔弼之臣,又有官司暬御之箴,其所以自修之具,可謂備矣,及至後世,此事皆廢,成就君德,輔益治道,卽不過法筵三講,一月六對,然於講論之際,一有不誠,亦終爲文具之歸,今殿下,竝與文具而廢之,誠與不誠,又何敢論也?且殿下,凡於群下之言,說而不繹,徒勤留念之敎,終未見採納之實,臣愚未知,殿下自修之功,果無待於臣鄰之接,而群下之言,擧無足採施而然耶?是亦不過誠意不孚,實心未至耳,此臣所以必以感發興起之說,爲今日聖學之急務也。抑臣又竊伏念,王世子邸下,德性夙就,學業寢廣,目今悠悠,無過於睿學勉進,而其所勉進之方,亦惟在於殿下之以身先敎也。昔在世宗朝,敎于宮官,若曰世子不但講讀章句,盛陳古今嘉言善政,備說民間疾苦利病,至夕乃罷,日以爲常,肅廟朝聖敎,若曰書筵開講,必以閭巷物情艱難辛苦之狀,反復曉諭,使耳聞熟習也,至哉,列聖朝至誠苦心,亶在於輔導睿德,開發睿學,已成貽謨之萬世家法,在殿下丕顯丕承之道,實不外是,伏望自今勿以萬機之煩,或停講學上工課,以至一言一行一動一靜,皆以爲世子觀感取則之方焉,更願殿下,勿以人廢言,則非獨臣身之與榮,實宗社臣民之幸也。臣無任云云。省疏具悉。所陳,當留念,爾其勿辭察職。
持平姜世揆疏曰,伏以臣,卽一疎逖之蹤耳,徒荷聖眷,猥玷臺選,居常愧懼,若隕淵谷,恩重邱山,報蔑絲毫,而年紀居然衰暮,智慮隨以淺短,雖尋常百執事之末,猶不敢堪承,至若耳目風憲之任,尤不近似。夫何數年以來,前望特點,後先相續,除旨聯翩,迺於月前,又承馹召之命,恩榮所及,分義是懼,不恤顚仆,黽勉登途,纔到城闉,已蒙恩遞,瞻望觚稜,心焉耿結,只有料理歸裝,復尋鄕路,而浹旬撼頓之餘,賤疾挾感闖發,痰咳轉劇,食飮全却,症形危篤,有難以時日起程,千萬不自意,栢府特命,又下於此際,臣是何人,偏蒙隆渥,若是之勤摯耶?惝怳感激,直欲卽地叩謝,以效蹶之忱,兼伸當遞之義,而病情如右,蠢動無望,跧伏旅次,日事違傲,是豈臣强策赴召,一伸私分之本意也哉?玆不得不冒陳短章,仰瀆崇嚴之聽,伏乞天地父母,特垂矜憐,亟賜遞免,仍治臣瀆擾之罪,以肅朝綱焉。臣方丐免,何暇贅他,而適有目下一言,可效一日之責者,敢此附陳,惟聖明垂察焉。噫,近日民生困瘁,凜凜有莫可收拾之形,其故專由於守令之不得其人也。卽見淸北繡啓之論列諸倅者,則如非貪墨,卽是殘虐,此皆刑法不嚴,綱紀不振之致也,誠極寒心,雖以朔州前倅尹明儉事言之,繡啓府讞,備論情犯,已爲依律勘處,則似足以懲畏,而但念此弁,前在北邑,罪著不法,至經流竄,曾未幾何,復居字牧之地,則其在彝性,宜思圖報,而少無懲畏之效,罪狀若是狼藉,至使闔境嗷嗷者,尤爲痛惋,不可但以目下所犯,只施徒配之典,臣謂原照律勿施,特用加倍之典,卽其地朔州府,勿限年邊遠定配,以謝朔民,斷不可已也。臣無任云云。省疏具悉。尹明儉罪名事,依施,爾其勿辭察職。
甲申正月二十四日申時,上御熙政堂。人日製科次入侍時,同副承旨李恒權,記事官李淵祥,記注官金履喆·李湜,命官左參贊金履喬,讀券官吏曹參判趙鍾水,檢校待敎李鶴秀,對讀官吏曹參議洪起燮,副護軍李若愚,檢校待敎李憲瑋,司書尹正鎭,以次進伏訖。上曰,科次爲之。正鎭等以次讀奏試券訖。上曰,今日收券數,幾何?恒權曰,收券爲一千五百三張矣。上曰,仁政殿考券時,以黑團領爲之,而至閤門外,改以時服乎?履喬曰,然矣。上曰,今日坐直承旨誰耶?恒權曰,左副承旨臣李基栽,同副承旨臣李恒權矣。履喬曰,選券七張中上三張,以三下書之,下四張,以次上書之乎?上曰,唯。履喬書等訖,上命拆封,恒權拆祕封讀奏。命書傳敎曰,人日製表居首三下一幼學趙雲鶴直赴會試,之次三下幼學趙得林·尹卬圭給二分,之次次上幼學韓培永,進士李源膺,生員徐膺淳,幼學李寅慶等四人,竝令該曹考例施賞。又命書傳敎曰,入格儒生,明日待令。上命試官先退,履喬等先退,又命〈退〉,承史以次退出。
上在昌德宮。停常參·經筵。
藥房提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李基栽啓曰,合辭許久闕啓,事甚未安,除在外·未署經〈外〉,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,阿吾地萬戶康漢澄下直,長弓一張,長箭一部,片箭一部,筒兒一箇賜給。
李光文啓曰,藥房提調·副提調,持湯劑來待矣。傳曰,封入。
傳于李恒權曰,入格儒生入侍。
以副應敎徐有素牌不進罷職傳旨,傳于李恒權曰,只推。
以校理金炳朝牌不進罷職〈傳旨〉,傳于李恒權曰,只推。
李恒權,以弘文館言啓曰,本館下番闕直,事甚未安,副應敎徐有素,校理金炳朝,旣有只推之命,校理朴晦壽疏批已下,修撰李寅泰自鄕上來云,一體牌招,以爲推移入直之地,何如?傳曰,允。
又以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
以輔德申在植,兼輔德李紀淵,弼善趙忠植,兼弼善林顔喆牌不進罷職傳旨,傳于李恒權曰,只推。
李恒權,以侍講院言啓曰,上番闕直,已至多日,事甚未安,輔德申在植,兼輔德李紀淵,弼善趙忠植,兼弼善林顔喆,旣有只推之命,竝更牌招,以爲推移入直之地,何如?傳曰,允。
朴基宏啓曰,大司憲宋穉圭,掌令禹錫簡·姜世白,持平柳致明在外,執義李游夏,持平姜世揆牌不進,監察茶時之意,敢啓。傳曰,知道。
以執義李游夏,持平姜世揆,司諫金喆遠,獻納朴鳴和牌不進罷職傳旨,傳于朴基宏曰,只推。
李恒權,以侍講院言啓曰,再明日動駕時,宮官當爲全數進參,文學未差之代,令政院稟旨差出,以爲備員之地,何如?傳曰,允。
李恒權啓曰,因侍講院草記,再明日動駕時,宮官當爲全數進參,文學未差之代,令政院稟旨差出事,允下矣。政官牌招,開政差出,何如?傳曰,允。
朴基宏,以都摠府言啓曰,副摠管金守基,以騎兵點考事,外兵曹晝仕出去之意,敢啓。傳曰,知道。
又以都摠府言啓曰,今此宗廟展謁時,侍衛寶劍守宮,當爲備員,而副摠管權逴在外,五員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,在外摠管許遞,與未差之代,令該曹,在京無故人,口傳差出,待下批,牌招察任。
朴基宏,以備邊司言啓曰,卽見江華留守申絢狀啓,則本府燒燼客舍庫舍七樑四十四間,五樑十三間,合五十七間,今將改建,體木二百三十五株,長椽·扇子椽童椽木合七百二十七株,依辛亥已例,許斫於安眠島事,請令廟堂稟處,而容入物力,從當請劃爲辭矣。本府客舍,自有所重,不可不重建,材木株數,依所請許斫,而島松濫斫之弊,誠非細憂,今此所斫,厥數又多,監斫出浦之節,令水虞候,躬往董飭,若有吏校輩數外偸犯,從後入聞,則該虞候及不飭之水使,竝當論勘,以此意嚴飭,何如?傳曰,允。
又以司僕寺提調意啓曰,羅州監牧官趙澋,身病沈重,呈狀乞遞,改差,何如?傳曰,允。
又以義禁府言啓曰,朔州前府使尹明儉,特用加倍之典,卽其地朔州府,勿限年邊遠定配事,承傳啓下矣。尹明儉,朔州府,勿限年邊遠定配,而以承傳內辭意,具罪目,依例發遣府書吏,押送配所,何如?傳曰,允。
又以義禁府言啓曰,卽接月令醫員金紀協手本,則時囚罪人申緯,素患疝積之症,添劇於處冷之餘,肚臍橫亘,食飮全却,目下症形,實爲危重云,罪人病勢如此,則一邊保放,一邊草記,曾有定式矣。申緯,姑爲保放之意,敢啓。傳曰,知道。
甲申正月二十五日辰時,上御熙政堂。入格儒生入侍時,同副承旨李恒權,假注書蔡東直,記注官李宗心·李湜,以次進伏,幼學趙雲鶴·趙得林·尹卬圭·韓培永,進士李源膺,生員徐膺淳,幼學李寅慶,以次侍立堂下訖。上命儒生進前奏職姓名,趙雲鶴等,以次進前,奏至徐膺淳,上曰,徐膺淳,誰家子耶?膺淳起伏奏曰,故刑曹佐郞臣徐貞輔之子也。儒生盡奏職姓名,退立庭下,頒賞,引儀唱四拜,儒生行拜禮訖。上命儒生先退,又命〈退〉,承史以次退出。
上在昌德宮。停常參·經筵。
夜自二更至二十七日開東,灑雨下雨,測雨器水深三分。
朴基宏啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
鄭漪啓曰,藥房提調,持湯劑來待矣。傳曰,封入。
傳于李恒權曰,私廟基地,以龍虎營爲定,營建則設都監,擇日擧行事,分付。
傳于朴基宏曰,明日出宮內門路,以協陽門爲之。
傳于鄭漪曰,明日還宮時,貢市堂上率貢市人,敦化門外待令。
兵曹口傳政事,以鄭晩錫爲都摠管,李光憲爲副摠管,趙晉和爲副摠管,金啓河爲副摠管,洪時濟爲副摠管,趙義鎭爲副摠管。
李恒權啓曰,行吏曹判書金在昌,參判趙鍾永,參議洪起燮牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
朴基宏,以兵曹言啓曰,武臣兼宣傳官林基奭,病難供職,呈狀乞遞,改差,何如?傳曰,允。
有政。吏批,行判書金在昌牌招不進,參判趙鍾永,參議洪起燮牌招不進,同副承旨李恒權進。啓曰,行判書金在昌,參議洪起燮竝牌招不進,小臣獨政未安,何以爲之?敢稟。傳曰,仍爲之。
以李嘉愚爲副修撰,李憲兢爲文學,朴宗正爲左尹,李洛秀爲敦寧都正,李羲準爲大司成,朴宗薰爲藝文提學,南公轍爲內醫都提調,趙鎭文爲長寧殿令,李溟夏爲敬陵令,高萬九爲長寧殿別檢,韓用成爲砥平縣監,承文副正字單申履祿,行護軍趙貞喆今加資憲,特加一資事承傳,前牧使李洛秀年七十,今加通政,侍從臣前承旨李若愚本生父加資事承傳。
兵批,行判書李在秀進,參判金鐮病,參議李東煥入直進,參知朴長復病,右承旨朴基宏進,以鄭承毅爲同知,鄭重祿爲僉知,申純爲宣傳官,尹載健爲內禁將,宋得奎爲五衛將,元永丁爲五衛將,趙存常爲五衛將,李惟穆爲五衛將,趙進奎爲景福將,洪道寬爲景福將,金命得爲景福將,趙仁哲爲慶熙將,具庭鉉爲訓鍊僉正,鄭知容爲文兼,朴晦壽爲文兼,柳亨植爲武兼,李元緖爲阿耳僉使,蔡翼永爲惠山僉使,張興道爲善積僉使,梁處義爲安義僉使,吳命恢爲委曲僉使,吳哲秀爲幕嶺萬戶,胡達文爲阿山萬戶,朴泰經爲正方別將,徐齊恒爲梨洞萬戶,金春根爲羅州監牧官,朴長馣爲興陽監牧,僉知朴敬鎭,上護軍李相璜,大護軍趙貞喆,護軍尹尙奎·成彦霖,副護軍李友秀·李義根·李洛秀,副司直洪羲弼·李嘉愚,副司果洪龜燮·李相重·吳甲良·韓植林·安汲仁·姜繼遇,以上竝單付。
吏批再政,以兪長柱爲景慕宮令。
持平姜世揆啓曰,臣姿性鹵下,言議巽軟,淸朝耳目之任,本不近似,而病伏旅次之中,除旨特降,召牌儼臨,在臣分義,固當蹶,卽伸必遞之義,而賤疾危劇,蠢動無望,一日二日,徒積逋傲,惶隘之極,不得不力疾出肅,而臣於本府,已經掌憲,揆以格例,不可仍冒,只緣有病,今始來避,所失尤大,請命遞斥臣職。答曰,依啓。
李恒權啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,朴永元落點。
朴基宏啓曰,明日動駕,兩司侍臣,當爲進參,除在外·未署經外,未肅拜人員,竝待開門牌招,何如?傳曰,允。
以副應敎徐有素再牌不進罷職傳旨,傳于李恒權曰,只推。
以敎理朴晦壽,修撰李寅泰牌不進罷職傳旨,傳于李恒權曰,只推。
李恒權,以弘文館言啓曰,本館上番姑降入直,事甚未安,副應敎徐有素,校理朴晦壽,修撰李寅泰,旣有只推之命,修撰李寅泰,卽爲牌招入直,副應敎徐有素,校理朴晦壽,竝卽牌招察任,何如?傳曰,允。
以輔德申在植,兼輔德李紀淵,弼善趙忠植,兼弼善林顔喆牌不進罷職傳旨,傳于李恒權曰,只推。
李恒權,以侍講院言啓曰,上番闕直,已至多日,事甚未安,輔德申在植,兼輔德李紀淵,弼善趙忠植,兼弼善林顔喆,旣有只推之命,竝更牌招,以爲推移入直之地,何如?傳曰,允。
以吏曹參議洪起燮牌不進罷職傳旨,傳于李恒權曰,只推。
以執義李游夏,司諫金喆遠,獻納朴鳴和牌不進罷職傳旨,傳于朴基宏曰,只推。
朴基宏,以兵曹言啓曰,新除授內禁衛將尹載鍵敍用事,命下矣。時無職名,依例口傳付軍職以入之意,敢啓。傳曰,知道。
兵曹口傳政事,副護軍單尹載鍵。
李恒權,以奎章閣言啓曰,守宮檢校直提學金履喬,待明朝牌招,何如?傳曰,允。
朴基宏,以義禁府言啓曰,明日宗廟擧動時,本府都事,皆以大駕,各差備進參,而王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
又以義禁府言啓曰,再明日景慕宮擧動時,本府都事,皆以大駕,各差備進參,而王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
又以禁衛營言啓曰,來二月當二番前部右司屬黃海道四哨軍兵逢點實數四百五名,已爲點閱整齊,來二月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來二月三月兩朔應立左部前司屬慶尙右道四哨軍兵四百九名,今已逢點整齊矣,二月初一日,與舊番前部後司軍兵,替代立番後,舊軍放送之意,敢啓。傳曰,知道。
又以禁衛營言啓曰,來四月當前部後司屬黃海道四哨軍兵,來三月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來四月五月兩朔應立左部左司屬慶尙右道四哨軍兵,三月二十五日,京中逢點,四月初一日,與前司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深七分。
藥房口傳啓曰,太廟展謁,吉辰載屆,鑾儀已戒,而冷雨連宵,尙無開霽之意,此時動駕,觸冒陰濕,大有違於聖人節宣之方,臣等職添保護,倍切憂慮,玆敢相率聯籲。伏乞亟寢成命,以副群情,千萬顒祝,惶恐敢啓。答曰,知道。雨勢如此,太廟·景慕宮展謁,明日同爲磨鍊。
李恒權啓曰,來初一日,輪對日次,而穆陵忌辰祭正日相値,頉稟之意,敢啓。傳曰,知道。
李光文啓曰,藥房三提調,持湯劑來待矣。傳曰,封入。
李恒權,以禮曹言啓曰,廟宮展謁動駕日,雨下於出宮前,則卽爲稟旨退行事,曾有先朝定式矣,今日雨勢如此,宗廟春展謁,更爲擇吉擧行,何如?傳曰,已諭於藥院之批矣。
傳于朴基宏曰,明日出宮內門路,以協陽門爲之。
持平朴永元啓曰,臣於夜中,伏奉栢府特除,陪扈爲重,叩謝是急,雖不得不章皇出肅,而第臣於合啓,有區區私義之不可聯參者,曾叨諫院,屢蒙恩諒,今臣處義,宜無異同,請命遞斥臣職。答曰,依啓。
吏曹口傳政事,直閣單朴永元。
傳于李恒權曰,政官牌招開政,營建都監監董大臣及堂郞差出。
有政。吏批,行判書金在昌進,參判趙鍾永,參議洪起燮竝牌招不進,同副承旨李恒權進。以沈能恕爲持平,尹心圭爲副校理,李相璜爲右賓客,趙貞喆爲同春秋,曺錫玄爲刑曹正郞,尹膺烈爲慶基殿令,李行彬爲司饔主簿,洪穉圭爲司僕主簿,奉常參奉單權弘復,營建都監提調三單,兼戶曹判書金履陽,兼禮曹判書金蓍根,工曹判書金相休,郞廳三單,戶曹正郞洪耆周,禮曹佐郞李秉溫,工曹正郞趙基恒。
再政,知春秋單趙貞喆。
兵批,行判書李存秀病,參判金鐮病,參議李東煥入直進,參知朴長復病,右承旨朴基宏進。同知單洪道寬,僉知二單宋得圭·元永丁,副司直單姜世揆。
李恒權,以吏批言啓曰,營建都監監董大臣及堂郞差出事,命下矣。提調及郞廳,今方單付以入,而至若監董大臣,自臣曹無擬入之例,故不得擧行之意,敢啓。傳曰,營建時監董大臣,以金判府事爲之事,遣史官傳諭。
以副應敎徐有素牌不進罷職傳旨,傳于李恒權曰,只推。
李恒權,以弘文館言啓曰,副應敎徐有素,旣有只推之命,與新除授副修撰李嘉愚,竝卽牌招察任,何如?傳曰,允。
又以弘文館言啓曰,新除授修撰沈鈁,時在京畿富平地,經筵入番事緊,請斯速乘馹上來事,下諭。答曰,依啓。
以獻納朴鳴和牌不進罷職傳旨,傳于李基栽曰,只推。
以兼弼善林顔喆牌不進罷職傳旨,傳于李恒權曰,只推。
以吏曹參議洪起燮牌不進罷職傳旨,傳于李恒權曰,只推。
朴基宏,以兵曹言啓曰,宗廟展謁時,訓局步軍八哨,馬軍五哨,大將率領爲先廂,御營廳出入番馬步軍,禁將率領爲後廂,禁軍三番爲之,御將率標下軍,禁衛營鄕軍三哨,騎士一番留陣,景慕宮展謁時,訓局步軍八哨,馬軍二哨,大將率領爲先廂,禁衛營新舊番鄕軍及騎士二番,摠使率領爲後廂,禁軍三番爲之,御將率新番鄕軍三哨,騎士一番留陣事奉承傳,節目俱爲啓下,而太廟·景慕宮展謁,明日同爲磨鍊事,命下矣。展謁旣在同日,則隨駕營門軍兵哨數,有難各異,何以爲之乎?敢稟。傳曰,以景慕宮例爲之。
上在昌德宮。停常參·經筵。
上詣宗廟展謁,還入齋室後,王世子版位問安。答曰,知道。內閣·政院·玉堂·藥房口傳問安。答曰,知道。景慕宮入齋室後,王世子版位問安。答曰,知道。內閣·政院·玉堂·藥房口傳問安。答曰,知道。展拜後,王世子版位問安。答曰,知道。內閣·政院·玉堂·藥房口傳問安。答曰,知道。還內後,王世子版位問安。答曰,知道。內閣·政院·玉堂·藥房口傳問安。答曰,知道。
朴基宏啓曰,司僕寺內乘來言,捲簾毛帳,取稟。傳曰,捲三面,毛帳依例爲之。
李恒權啓曰,三品官之無得過三日循例請牌,曾有定式矣,大司成李羲準,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
李光文啓曰,藥房提調·副提調,持湯劑來待矣。傳曰,封入。
傳于朴基宏曰,侍衛軍兵毛具。
以副應敎徐有素牌不進罷職傳旨,傳于李恒權曰,只推。
以大司成李羲準牌不進罷職傳旨,傳于李恒權曰,只推。
李恒權,以奎章閣言啓曰,大駕今已還宮,守宮檢校直提學金履喬,依定式減下,何如?傳曰,允。
又以弘文館言啓曰,新除授副校理尹心圭,時在公淸道石城地,經筵入番事緊,請斯速乘馹上來事,下諭。答曰,依啓。
甲申正月二十八日辰時,大駕詣宗廟·景慕宮。春展謁擧動入侍時,行都承旨李光文,行左承旨鄭漪,右承旨朴基宏,左副承旨李基栽,右副承旨林東鎭,同副承旨李恒權,記事官李淵祥·趙秉鉉,記注官李宗心·李湜,檢校提學金祖淳,直閣朴永元,檢校待敎李鶴秀·李憲瑋·金正喜,以次侍立。時至,通禮跪啓請外辦,上具翼善冠·衮龍袍,乘輿出宣化門,至協陽門外,降輿乘輦,仍由肅章門·進善門,出敦化門進發,至宗廟大門外,降輦乘輿,入廟門,仍詣齋室,命問安勿爲之。出榻敎又命書傳敎曰,王世子問安置之。展拜時至,通禮跪啓請外辦,上改具冕服,至神門外,光文跪進圭,上執圭,入詣版位,行四拜禮,入殿內奉審,詣肅宗室,命本署提調金魯敬·禮曹判書金蓍根入侍,親行奉審玉冊,詣永寧殿,就版位,行四拜禮,入殿內奉審,詣明宗室,又命本署提調·禮曹判書入侍,親行奉審寶鑑與寶,出殿門釋圭,光文跪受圭。領議政南公轍進前曰,侵早勞動,聖體,若何?上曰,一樣矣。公轍曰,齋室稍遠,路且泥濘,暫御步輦,似好矣。上曰,置之。還御齋室,改具翼善冠·衮龍袍,乘輿出廟大門,降輿乘輦,至景慕宮門外,降輦乘輿,入宮大門,降輿詣齋室,改具冕服,就版位,行再拜禮,入室內奉審,命本宮都提調南公轍入侍,親行奉審甲辰年上尊號竹冊,仍詣望廟樓,命閣臣李憲瑋·金正喜,捲帳奉審,還御齋室,改具翼善冠·衮龍袍,乘輿出宮大門,降輿乘輦進發,至敦化門外,命回輦少駐,命書傳敎曰,貢市堂上率貢市人入侍。基宏進前曰,當以已下標信,開作門乎?上可之。貢市堂上朴宗薰·趙鍾永,率貢市人入侍。上曰,還宮後,以所懷書入,可也。仍由敦化門·進善門·肅章門,入協陽門·宣化門還內,出標信解嚴,諸臣以次退出。
上在昌德宮。停常參·經筵。
李恒權啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
林東鎭啓曰,藥房提調,持湯劑來待矣。傳曰,封入。
傳于林東鎭曰,大司憲宋穉圭疏批,令地方官傳諭。
李恒權啓曰,大司憲宋穉圭,掌令禹錫簡·姜世白,持平柳致明在外,執義李游夏,持平沈能恕牌不進,監察茶時之意,敢啓。傳曰,知道。
以執義李游夏,持平沈能恕,司諫金喆遠,獻納朴鳴和牌不進罷職傳旨,傳于李恒權曰,只推。
李恒權,以營建都監言啓曰,本都監別看役,前五衛將李興潤·陳珣差下,使之擧行,何如?傳曰,允。
又以營建都監言啓曰,本都監事目,參考前例,磨鍊書入之意,敢啓。傳曰,知道。
又以兵曹言啓曰,宣傳官鄭日永,景福宮衛將洪道寬,俱以病難供職,呈狀乞遞,竝改差,何如?傳曰,允。
草莽〈臣〉宋穉圭疏曰,伏以居諸迅駛,顯思宮初期奄過,歲序仍改,仰惟我聖上,孝思冞切,痛慕如新,仍伏念臣,衰癃殘喘,沈奄床席,除命在身者,首尾六七朔,不能以一疏乞逸,逋慢之罪,宜獲嚴誅,天度寬大,特加包容,旣遞旋仍,馹召遽降,臣感泣之餘,繼以惶惑,不知所以措躬也。噫,風憲長官,其責甚重,豈可畀之匪人,任其瘝曠,紀綱之振肅,風俗之糾正,莫非所當念者,而雖以聖德言之,其無闕遺,亦不能無待於補拾,舜豈不曰予違汝弼乎?夫如是,則臣之僥冒於是職,久爲有識之所寒心,而誤恩之橫加,愈往愈摯,不復以褻名器損朝體爲念,臣誠愚昧,不敢知其何說,只有恧縮隕越,直欲鑽地以入而已。且臣拘馬之疾,痰癖宿證外,往年風虛之祟,復劇於前冬,幾死五旬,幸得回甦,精神全失,筋力殆盡,復起爲人,實無其望,雖欲强策膺命,其勢末由,而宮銜館職之虛縻至今,無往而非臣之罪也,玆敢席藁私次,冒陳危悃。伏乞聖明,曲加諒察,特降指揮,鐫削臣所帶本兼諸職,仍命選部,勿復檢擬,俾得安意就盡,不勝大願。臣無任云云。答曰,省疏具悉卿懇。顯思宮小朞奄過,慟廓冞新,此時思卿益切,巽章又至,賁然凝佇之餘,豈勝悵缺?況風憲之長,職任自別,政須正直之論,以輔世道,匡救之言,以啓予衷,予雖誠淺,意在必致,卿豈可徒守東崗之遐志,不念延和之美事乎?愼節雖甚奉慮,春暄自當向差,胡爲過辭乃爾?卿其俟間上來,以副側席之望。右副承旨臣林東鎭製進。
上在昌德宮。停常參·經筵。
藥房提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李基栽啓曰,大司憲宋穉圭,掌令禹錫簡·姜世白,持平柳致明在外,執義李游夏呈辭,持平沈能恕未肅拜,監察茶時之意,敢啓。傳曰,知道。
朴基宏啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于李恒權曰,禮房承旨馳詣宗廟·景慕宮,奉審摘奸以來。
李光文啓曰,藥房提調·副提調,持湯劑來待矣。傳曰,封入。
李光文,以議政府領議政意啓曰,本府每於歲首,例爲觀察使·節度使薦,而左右相不備,限內不得議薦之意,敢啓。傳曰,知道。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而顯思宮朔祭親行齋戒相値,不得設行之意,敢啓。傳曰,知道。
李恒權,以營建都監言啓曰,開基始役吉日,令日官池宅龜推擇,則來二月二十六日辰時爲吉云,以此日時擧行之意,敢啓。傳曰,知道。
又以工曹言啓曰,慶壽宮供上每朔黃毛及端午日節扇·溫鞋等種,依例停罷之意,敢啓。傳曰,知道。
上在昌德宮。停常參·經筵。
顯思宮朔祭親行後,王世子版位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰知悉。藥房口傳問安。答曰,知悉。
李基裁啓曰,大司憲宋穉圭,掌令禹錫簡·姜世白,持平柳致明在外,執義李游夏呈辭,持平沈能恕未肅拜,監察茶時之意,敢啓。傳曰,知道。
朴基宏啓曰,來初五日,朝參日次矣,敢稟。傳曰,停。
李恒權啓曰,藥房提調,持湯劑來待矣。傳曰,封入。
注書趙秉鉉病,代以任百能爲假注書。
任百能在外,代以朴來陽爲假注書。
傳于李恒權曰,發遣吏郞,諸執事淸齋與否,摘奸以來。
李恒權,以奎章閣言啓曰,景廟宮望廟樓,今朔奉審,無頉之意,敢啓。傳曰,知道。
又以奎章閣言啓曰,檢書官李靖淵,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單李靖淵。
李恒權,以禮曹言啓曰,謹依口傳下敎,慶壽宮新定墓所境界,發遣郞廳,與中使眼同看審,則新定墓所,以戌坐辰向定標,而自定標前面,至懿昭墓火巢,爲二百七十五步,自火巢外,至加定界處,爲一百五十步,西至懿昭墓火巢,爲九十步,自懿昭墓火巢,至新定界外白虎,爲百餘步,新定墓所來龍,卽懿昭墓內白虎,自脊下爲懿昭墓白虎,脊上爲新定墓主脈,而東至武班峴爲靑龍界,鳳鶴峴爲案山事,定界四標云矣,敢啓。傳曰,知道。
顯思宮朔祭親行敎是時,終獻官行知事金履陽,贊禮兼禮曹判書金蓍根,典祀官奉常正任文白,宮闈令尙膳金喜善,執禮弼善趙忠植,執尊司諫金喆遠,大祝副修撰金正喜,祝史文學李憲兢,齋郞副司果朴來謙,盥洗位兵曹正郞李鼎默,承文校檢林,爵洗位宗簿主簿朴宗範,兵曹正郞朴齊輝,亞獻盥洗位兵曹佐郞金永鎭,終獻盥洗位兵曹佐郞丁載榮,贊者引儀金秉始,兼引儀安國鐘,謁者引儀安聖謩,兼引儀任岳周,贊引兼引儀鄭橚,假引儀徐有晃,祭監監察李秉龜·李玄始。
甲申二月初一日子時,上詣顯思宮。朔祭親行入侍時,行都承旨李光文,行左承旨鄭漪,右承旨朴基宏,左副承旨李基栽,右副承旨林東鎭,同副承旨李恒權,記事官李淵祥·趙秉鉉,記注官李宗心·金履喆,直閣朴永元,檢校待敎金正喜,以次侍立訖,上具翼善冠·淺淡服·烏犀帶·黑皮靴詣齋殿。時至,通禮跪啓請行禮,贊禮前導,上詣版位前,贊禮跪啓請俯伏哭,上俯伏哭,王世子以下在位者,皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖,贊禮導上,詣尊所,東向立,光文酌酒,恒權以盞受酒,上詣神位前,北向俯伏跪,光文奉香,恒權奉爐以進,贊禮啓請三上香,上三上香,恒權受香奠于案。仍行初獻禮,光文奉爵以進,贊禮啓請執爵獻爵,上執爵獻爵,大祝跪讀祝文訖,贊禮啓請俯伏興平身,上俯伏興平身,贊禮導上降復位。執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位。執禮請行終獻禮,謁者引終獻官金履陽,詣神位前行禮訖,出就復位,執禮請俯伏哭,上俯伏哭,王世子以下在位者,皆俯伏哭,贊禮請止哭興再拜興平身,上止哭興再拜興平身,王世子以下在位者,皆止哭興再拜興平身,贊禮導上詣望燎位,大祝燎訖,啓請禮畢。上還入齋殿,諸臣以次退出。
上在昌德宮。停常參·經筵。
李基栽啓曰,大司憲宋穉圭,掌令禹錫簡·姜世白,持平柳致明在外,執義李游夏呈辭,持平沈能恕未肅拜,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李恒權曰,禮房承旨馳詣景慕宮,奉審摘奸,仍詣文廟,奉審摘奸以來。
鄭漪啓曰,藥房提調,持湯劑來待矣。傳曰,封入。
朴基宏啓曰,假注書朴來陽,時無職名,令該曹,依例付軍職,冠帶常仕,何如?傳曰,允。
李恒權,以弘文館言啓曰,本館下番闕直,事甚未安,修撰李寅泰,卽爲牌招入直,副應敎徐有素,一體牌招察任,何如?傳曰,允。
李恒權啓曰,卽者社稷署官員來言,今初四日行春享大祭時,本署提調,當爲進參,而提調鄭晩錫在外,不得進參云,何以爲之?敢稟。傳曰,許遞,前望單子入之。
社稷提調前望單子入之,金履喬落點。
以修撰李寅泰牌不進罷職傳旨,傳于李恒權曰,只推。
傳于李恒權曰,發遣吏郞,諸執事淸齋與否,摘奸以來。
朴基宏,以備邊司言啓曰,貢市人詢瘼事,命下矣。取見其所懷,則三南修理契貢人等以爲,矣貢,以五千石元貢遺在夥多,故辛未權減三千石矣,二萬石遺在,已盡計減於戊寅以前,而其後二次半恒留不足條之依定式權減條中上下者,歲不下千五百石,則權減條,合卽復舊,且今內入及內閣所用白綿紙,以矣貢楮注紙,使之進排,紙品與準拆不同,而責納依舊,已致落本,進排時雜費又多,支存無路,且龍紋席子添付之後,戶曹作紙長興庫給代及進排各處許多雜費,殆過四千金,勢將必亡乃已,席子契,使之移付該司,權減條,亦令復舊上下,俾爲一分支保事也。當初權減,專爲遺在之夥多,而遺在已盡之後,權減自歸於無名,且其恒留不足條,每年以權減條上下,則貢人之所受一也,日後遺在,又復夥多,則隨時量宜,自當權減,今則辛未權減條,還爲復舊上下之意,分付戶惠廳,席子契添付,本是願受,卽非勒給,今欲還付該司,則自有移疾之弊,姑令依前擧行。表裏吐紬契貢人等以爲,矣貢進排吐紬,每疋所受米五石三斗,以戶曹詳定計之,則不過爲二十一兩,而每疋必準五十尺,始爲入用,故一疋貿米之價,殆近三十兩之多,進排時又有許多例債,將無以牽架策應表與裏一般物種,而綿布則中間移作,元貢吐紬,則獨以別貿擧行,已非重事體均貢契之本意,而負債由是而漸多,支保無路,特爲從長變通,俾保殘貢事也。御供之以別貿進排,已非重事體之意,且其貿取則極難,雜費則漸多,弊到極處,不可不如干變通,而以今經費,移作元貢,無以遽議,惠廳米移送戶曹條中,隨其進排實數,自惠廳從貴上下之意,定式施行。盤砂器契貢人等以爲,己卯嘉禮時,盤與砂器會減之數,比之進排,未免落本,又當昨年嘉禮,各處進排,皆依公文擧行,而會減則盤僅爲四分之一,砂器未滿其半,前後蕩敗,皆由會減之不得如數,而又莫如今番之尤甚,將至渙散,特爲別般矯捄事也。已進排之後,會減之不得如數,宜有渠輩之稱冤,而事過已久,今無以追減,此後若有盤砂器進排之役,則入用之際,另加撙節,會減之數,亦必從實,俾有一分矯捄之效。地衣契貢人等以爲,矣貢白紋地衣,本是用還物種,一年受價,自有恒定,而永爲內入者,則本有標紙,進排後,月終成冊,修正啓下,磨鍊給價,乃是受敎定式,而庚申以後,標紙與成冊之法,寢而不行,內入無限,而不得受價,其外掖屬及各司下隷借奪之弊,先朝特敎申飭截嚴,至於揭壁禁斷矣。飭久弊滋,無望支保,自今內入標紙成冊之規及借奪之弊,申明受敎,倫竊現發者,又令法司捕廳,別爲痛禁事也。內入則許多,標紙則不下,以致進排之後不得受價,則貢人之蕩敗,勢所固然,標紙進排及成冊修啓,依庚申以前例施行,如是之後,復踵前習,若有無標紙而自下責納,則當該中官及司謁,從重論罪,掖屬及各司下隷借奪之弊,申明受敎,竝加嚴飭。鴨島契貢人等以爲,矣貢,辛巳大水,十二次被沈,島草無存,仍又庫中失火,正草薍十二萬束,盡爲燒燼,特依癸未大水·己亥失火時例,恤典上下事也。已往恤災,自是別般恩典,則到今有難援例,置之。貰馬運負契貢人等以爲,進排土物之減數出關,輸運瓦甎之加數作馱,已爲難保之端,而運價磨鍊,不過每十里一馱八升,故價少役繁,債負山積,進上沈醬輸運馬貰,本是一斗五升,則一般馱價,有此懸殊者,誠甚冤抑,辛未詢瘼,以此呼籲,令該曹從長裁處事,自廟堂覆啓蒙允,而至今未有變通,特命措處,得以支保事也。當初馱價之異同,自有分數酌定,則今不可追改,姑令依前擧行。兩倉貢人等以爲,矣貢草芚價米四十石,空石價米六十石,使之勿入於減縮條中,幸行時橋梁,全以空石造成,實爲難支之弊,故以足木代用事,入於辛未詢瘼,自廟堂覆啓施行,而其後足木代錢一百兩之自戶曹每年一次上下者,不足補其十之一二,自今以足木,使之擧行,役價每於稅船添載上來,而若致敗,則拯劣米上來後上下,故其間空手擧行,弊亦難保,自今役價,入於減縮條中,趁卽上下事也。百石米上下之本意,爲念貢人等空手進排之弊,姑先貸下,還就減縮條中計除者也,若不計除,則便是空給,事之爽實,莫此爲甚,橋梁所入空石,旣有百兩錢補給,而足木代用,終涉未安,役價米之同載田稅,已成通規,若於劣米上來前,別例上下,則他貢役價,亦難異同,渠輩事情,非不可矜,而後弊所關,有難開路,竝置之。立廛市民等以爲,御衣襨次縀貨價,例以丁銀,受出於戶曹,換貿天銀,曆節兩行,燕貿以來,而換銀不足之數,每年爲二千餘兩,私自充貿,年年添債,今爲累萬兩,將至難保,自今以天銀,換品上下事也。銀價貴賤,隨時不同,則設有換貿之如干不足,亦非大利害所關,且況進排之前,先爲受價,其所進排,取於留儲,則箇中自有紓力之端,到今換銀,有難許施,使之依前擧行。床廛市民等以爲,揮項,本是矣廛物種,而毛衣匠,以其手造之,故通同發賣矣,年前毛匠輩,以矣廛之揮項買賣,反謂亂賣,瞞告京兆,竟歸落科,而猶不知悛,誣呈工曹,轉報廟堂,使矣廛不賣新件,只賣舊件者,極爲冤抑,特爲變通,得以安業事也。毛匠,自是耳掩廛市民,故毛物卽渠本業,而康熙年間罷廛之後,匠名則雖屬工曹,本業則依舊自在,文蹟昭然,俱有可據,以此觀之,毛匠之爲主,床廛之爲客,不問可知,而今此市民等之客反爲主,必欲都奪其業者,極爲痛該,且況只賣舊件,卽平市署決給,故壬戌以後,再三次詢瘼,一依本署決給,回啓蒙允,向因工曹及平市署所報,只依壬戌年該署決給,使之施行,則此非變改前規,創爲新式,而渠輩乃敢變幻事實,誣訴至此,民習亦甚無嚴,該頭民,姑令該署,爲先嚴治懲礪。綿子廛·鞋廛·煙草廛·衣廛·淸蜜廛·匙召廛市民等以爲,通共以後,分役依舊,而生業凋殘,萬無支保之道,綿子·鞋子·煙草,復禁亂廛,衣廛則紬縀一種全屬,淸蜜廛則白淸一種全屬,匙召廛則鍮鐵與匙箸二三件,禁其亂賣事也。大抵通共一事,大關都民之利害,決不可闊狹者也,廛民之必欲禁亂,專出權利之計,如是呼籲,極涉猥屑,此後毋敢更煩之意,令該署嚴飭,何如?傳曰,允。
李基栽,以義禁府言啓曰,卽接月令醫員姜直淳手本,則時囚罪人李泰淳,素患疝積之症,處冷添劇,時時衝上,種種昏倒,又添毒感,呼吸喘促,轉側須人,食飮全却,目下症形,實有難保之慮云,罪人病勢如此,則一邊保放,一邊草記,曾有定式矣。李泰淳,姑爲保放之意,敢啓。傳曰,知道。
注書李淵祥書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,主山及案山植木處看審是乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面至冷井洞,則大木參差,擁蓋一山是白遣,仍詣南壇看審是乎則,壇砌門墻,竝無圮傷處,而主山及案山,樹木甚盛是白遣,自文峴至梨泰院後麓水閣峴是白乎則,土性瘠确,略有穉松是白遣,前至馬石橋是乎則,松林蒙翳是白遣,仍詣漢江壇看審是乎則,亦爲無頉是白遣,自鷹峰伏兵峴至畫景谷是白乎則,林松茂密是白遣,由斗湖而詣司寒壇看審是白乎則,亦爲無頉是白遣,自無學峰,所經外山諸處,一一詳審是白乎則,別無斫痕之意,敢啓。傳曰,知道。
上在昌德宮。停常參·經筵。
林東鎭啓曰,大司憲宋穉圭,掌令禹錫簡·姜世白,持平柳致明在外,執義李游夏呈辭,持平沈能恕未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李恒權曰,禮房承旨馳詣社稷,奉審摘奸以來。
李光文啓曰,藥房副提調,持湯劑來待矣。傳曰,封入。
鄭漪啓曰,右承旨朴基宏,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,朴齊聞落點。
注書李淵祥病,代以趙容和爲假注書。
趙容和有頉,代以朴龍天爲假注書。
以左副承旨朴齊聞牌不進罷職傳旨,傳于鄭漪曰,只推。
以副應敎徐有素牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,修撰李寅泰,旣有只推之命,更爲牌招入直,何如?傳曰,允。
又以弘文館言啓曰,本館下番闕直,事甚未安,修撰李寅泰,傳旨未下,副修撰李嘉愚,卽爲牌招入直,何如?傳曰,允。
以修撰李寅泰牌不進罷職傳旨,傳于李恒權曰,只推。
以副修撰李嘉愚牌不進罷職傳旨,傳于李恒權曰,只推。
以公淸監司趙經鎭狀啓,淸安縣監沈憲永身死事,傳于李恒權曰,令該曹口傳差出,催促下送。
吏曹口傳政事,以尹膺烈爲淸安縣監。
傳于李恒權曰,發遣吏郞,諸執事淸齋與否,摘奸以來。
林東鎭,以都摠府言啓曰,今日入直內三廳武兼禁軍及軍兵等,當爲中日習射技,而社稷大祭齋戒相値,不得設行之意,敢啓。傳曰,知道。
又以備邊司言啓曰,卽見營建都監所報,則本都監所用物力,錢三萬兩,米二百石,木二十同請劃矣,以御營廳錢一萬兩,禁衛營錢五千兩,惠廳米二百石,木二十同,姑先區劃,使之取用,嗣後物力,漸次分定,以爲完役之地,何如?傳曰,允。
又以禁衛營言啓曰,本營把摠閔恒錫,身病猝重,勢難察任,改差,何如?傳曰,允。
又以御營廳言啓曰,本廳哨官金命爀,身病甚重,勢難察任,改差,何如?傳曰,允。
上在昌德宮。停常參·經筵。
自人定至初五日開東,灑雨下雨,測雨器水深三分。
林東鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
鄭漪啓曰,左副承旨朴齊聞,今日不爲仕進,卽爲牌招,何如?傳曰,允。
傳于鄭漪曰,傳香承旨馳詣受香諸處,奉審摘奸以來。
李光文啓曰,藥房副提調,持湯劑來待矣。傳曰,封入。
林東鎭啓曰,御營大將李海愚,以東關王廟獻官,今方受香出去矣,所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,摠戎使兼察。
又啓曰,御營大將,摠戎使兼察事,命下矣。兼察御營大將朴周壽,卽爲牌招聽傳敎,何如?傳曰,允。
又啓曰,事變假注書金鼎,身病猝重,勢難察任,今姑改差,何如?傳曰,允。
金鼎改差,代以孫爀爲事變假注書。
李恒權啓曰,今此京外守令·邊將薦擧單子三百八十四張,依例捧入,而其中應薦不薦人,令該曹察推,何如?傳曰,允。
以完城君爔掃墳呈辭,傳于朴齊聞曰,給由馬·澆奠床備給。
林東鎭啓曰,大司憲宋穉圭,掌令禹錫簡·姜世白,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于林東鎭曰,只推。
李恒權,以弘文館言啓曰,本館下番闕直,事甚未安,副修撰李嘉愚傳旨未下,副應敎徐有素,修撰李寅泰,旣有只推之命,修撰李寅泰,卽爲牌招入直,副應敎徐有素,一體牌招察任,何如?傳曰,允。違牌,勿爲呼望。
李恒權啓曰,副應敎徐有素,特敎申飭之下,謂有情勢,奉牌闕外,無意承膺,事體所在,誠極未安,從重推考,何如?傳曰,允。
又以吏曹言啓曰,軍資監正李魯秉呈狀內,矣身素患痰癖之症,近又添劇,時日之內,萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
又以奎章閣言啓曰,景慕宮望廟樓今春大奉審,臣鍾永,與本宮都提調南公轍,進詣展奉奉審,無頉之意,敢啓。傳曰,知道。
朴齊聞,以訓鍊都監言啓曰,本局別將具縉,身病甚重,勢難察任,改差,何如?傳曰,允。
大護軍趙貞喆疏曰,伏以三陽泰回,百祿鼎臻,聖慕克伸於廟宮之禮,臣民爭瞻於羽旄之儀,大小懽忭,曷有其極?仍念臣,卽三十年荊棘餘喘耳,幸蒙我先大王若我殿下雨露生成之澤,煦嫗覆育之恩,重覩陽界,復履平陸,已非夢寐之所到,何況華貫膴職之外內歷踐,又豈思議之所可髣髴也哉?每於中夜無寐之時,省躬反思,如鬼爲人,繹前較後,判若三生,由是之故,凡於升公進步之地,鼴鼠易滿,趨事服勞之際,薺荼皆甘,年過懸車,而未忍便訣,疲若策駑,而不敢言退,夜行不息,無惑人之嗤點,嗜進無饜,亦非臣之情素,迺者春元之首,謂臣以三朝舊物,念臣以一門零替,進秩爲資憲大夫者,恩出特地,事越常格,臣奉誥惝怳,且驚且惶,益不知何以得此於聖明之世也。夫爵秩者,卽人主礪世磨鈍之大柄也,太上考德其次考績,又其次循蹈資格,外此三者,而未聞有以立朝久遠,授之以崇秩,列之於九卿者也,此不惟臣之分望所不及,其所以玷名器開後弊者,當如何哉?臣若憑寵饕榮,揚揚冒進,則古人所謂不知有羞恥事者,近之矣,臣爲是之懼,歷日惶蹙,玆敢冒入文字,敷暴眞情。伏乞聖慈,穆然深思,收回成命,以重公器,以安私分焉。臣無任云云。答曰,省疏具悉。卿其勿辭行公。
大司成李羲準疏曰,伏以臣於前月二十六日伏奉除旨,以臣爲成均館大司成者,臣驚惶怵惕,莫省攸措。夫太學,絃誦之攸廬,王化之所基,朝家設師儒之官,任敎胄之責,將以待有地望有學識之人,使之作成人材,弘贊文敎,職任若是不輕,故遴選自昔甚峻,前後之居是官而副其望者,歷歷可數,固不可以不問望實之如何,不論文學之如何,而按例循資,人人而濫授也,較然甚明,臣人旣鹵莽,性又遲鈍,幼失師友之敎,長蔑鄕黨之譽,識解藻鑑,尙矣毋論,而功令帖括之文,曾不能着意下工,直不過空空蔑蔑之一賤丈夫耳,遭遇盛際,濫竊科第,周旋下大夫之列,亦且有年,其本末長短,非但通朝之所共知,聖鑑亦旣俯燭,今若徒恃寵靈,任他嗤點,厭然冒居於臯比之席,則成人材贊文敎之責,固不足擬議於如臣等輩,而雖課試考講之末,將安所藉手,而上不負聖明之簡,下以厭多士之望耶?歷日揣量,堪承無望,略具文字,冀暴衷懇,而齋日連値,登徹路阻,釋菜在卽,往役義重,遂不得不靦然出肅,隨香詣泮,臣之放倒昌披,於斯極矣,又何得因仍蹲據,視若固有,重犯貪榮忘廉之科哉?玆敢不避瀆擾之誅,昂干崇嚴之聽,伏乞聖慈,俯賜鑑諒,將臣所授職名,亟行鐫免,俾名器無玷,而賤分獲安焉。臣無任云云。省疏具悉。爾其勿辭察職。
上在昌德宮。停常參·經筵。
夜一更二更,灑雨下雨,測雨器水深四分,雷動電光。
進御加減健脾湯停止,加味養胃湯一貼煎入事,榻前下敎。
藥房提調金在昌,左副承旨朴齊聞啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李恒權啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,委曲僉使吳命恢,阿山萬戶胡達文,幕嶺萬戶吳哲秀下直,各長弓一張,長箭一部,片箭一部,筒兒一箇賜給。
朴齊聞啓曰,藥房提調,持湯劑來待矣。傳曰,封入。
又啓曰,右副承旨林東鎭,今日不爲仕進,卽爲牌招,何如?傳曰,與知申許遞,前望單子入之。
傳于朴齊聞曰,左承旨與右承旨竝許遞,前望單子入之,待下批,牌招察任。
承旨前望單子入之,宋冕載·洪起燮·趙琮鎭·李圭德落點。
朴齊聞啓曰,藥房提調·副提調,持湯劑來待矣。傳曰,封入。
李恒權啓曰,副應敎徐有素,特敎申飭之下,謂有情勢,奉牌闕外,已至經宿,連加催促,一向逡巡,終不承膺,揆以事體,誠極未安,從重推考,何如?傳曰,允。
朴齊聞啓曰,同副承旨李圭德,時在京畿抱川地,斯速乘馹上來事,下諭,何如?傳曰,允。
李恒權啓曰,卽者義禁府都事來言,保放罪人申緯·李泰淳等,當爲捧供,而判義禁李存秀,知義禁金相休,俱有身病,同義禁李勉昇在外,只有同義禁李光憲一員,不得備員開坐云,判義禁李存秀,知義禁金相休,竝卽牌招,以爲開坐之地,何如?傳曰,允。
又啓曰,判義禁李存秀,知義禁金相休牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
洪起燮啓曰,副應敎徐有素,特敎申飭之下,謂有情勢,奉牌闕外,已至經宿,連加催促,一向逡巡,終不變動,事體所在,萬萬未安,從重推考,何如?傳曰,允。許遞,前望單子入之,待下批,牌招察任。
副應敎前望單子入之,林顔喆落點。
李恒權啓曰,大司憲宋穉圭,掌令禹錫簡·姜世白,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李恒權曰,只推。
朴齊聞,以內醫院提調意啓曰,副提調李光文,今日問安,不爲仕進,卽爲牌招,何如?傳曰,許遞,前望單子入之。
兵曹口傳政事,護軍單李光文·鄭漪。
宋冕載,以吏曹言啓曰,今此南壇祭祭官,當爲磨鍊,而玉堂陞品人員絶乏,不得已依近例,以春坊官員,通融塡差以入之意,敢啓。傳曰,知道。
朴齊聞,以營建都監言啓曰,龕室造成時別看役,前計士李最善差下,使之擧行之意,敢啓。傳曰,知道。
又以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣,守僕李時定瓜朔,代以生徒守僕,試才抄擇,備三望受點次,別單書入之意,敢啓。傳曰,知道。
上在昌德宮。停常參·經筵。
進御加味養胃湯,依前方一貼煎入事,榻前下敎。
李恒權啓曰,大司憲宋穉圭,掌令禹錫簡·姜世白,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
洪起燮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴齊聞啓曰,藥房提調·副提調,持湯劑來待矣。傳曰,封入。
李恒權啓曰,判義禁李存秀,知義禁金相休再牌不進推考傳旨,今方捧入,而開坐命下之後,如是違牌,事甚未安,竝所當更請牌招,而係是一日三牌,何以爲之?敢稟。傳曰,更爲牌招。
傳于李恒權曰,金吾開坐,勿拘齋日爲之。
以副應敎林顔喆牌不進罷職傳旨。傳于宋冕載曰,只推。
宋冕載,以吏曹言啓曰,因承政院啓辭,守令薦應薦不薦人,令該曹察推事,允下矣。行上護軍李肇源·李相璜,行右參贊鄭尙愚,行上護軍李憲琦,行大護軍李書九·金魯敬·權常愼·任希存·趙得永·金基厚·白師誾,行護軍金銑,行大司諫柳相祚,行護軍李錫奎·申光軾·金愚淳·鈴原君尹行直,行護軍金熙周·洪遇燮,同知中樞府事權丕應,行護軍朴蓍壽·徐俊輔·朴宗琦,同知中樞府事權逴,行護軍元晦鎭·李禹道,俱爲應薦而不薦,竝推考警責,何如?傳曰,允。
洪起燮,以兵曹言啓曰,因承政院啓辭,邊將應薦不薦人,令該曹察推事,允下矣。行上護軍李相璜·李憲琦,行大護軍金魯敬·任希存·金基厚·白師誾,行護軍金銑,同知敦寧府事洪履簡,豐安君柳相祚,行護軍李錫奎·申光軾·金愚淳·鈴原君尹行直,行護軍金熙周·徐鼎輔·宋冕載,同知中樞府事權丕應,行護軍朴宗琦·洪羲俊·徐春輔,同知中樞府事權逴,行護軍金守基·柳和源·尹郁烈,俱爲應薦而不薦,依法典推考警責,何如?傳曰,允。
又以兵曹言啓曰,新除授惠山僉使蔡翼永,以前任釜山,方在解由未出中,臣之矇然擬望,至於蒙點,不勝惶恐,而原望筒勿施,慶熙宮衛將李廷機,文臣兼宣傳官鄭知容,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三聽武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局哨官李用錫,身病甚重,勢難察任,改差,何如?傳曰,允。
又以禁衛營言啓曰,本營千摠趙存中,身病猝重,勢難察任,改差,何如?傳曰,允。
上在昌德宮。停常參·經筵。
李恒權啓曰,大司憲宋穉圭,掌令禹錫簡·姜世白,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
洪起燮啓曰,來十一日,朝參日次矣,敢稟。傳曰,停。
朴齊聞啓曰,來十一日,輪對日次矣,敢稟。傳曰,停。
宋冕載啓曰,吏曹郞廳來言,淸安縣監尹膺烈,諫院,則雖已署經,而憲府,則大司憲宋穉圭,掌令禹錫簡·姜世白,持平柳致明在外,持平沈能恕未署經,不得備員署經云,執義李游夏,卽爲牌招,以爲署經之地,何如?傳曰,一司除署經。
傳于宋冕載曰,留院公事入之。
傳于宋冕載曰,發遣吏郞,諸執事淸齋與否,摘奸以來。
朴齊聞,以侍講院言啓曰,再明日顯思宮春享祭王世子亞獻禮時,宮官當爲全數進參,而弼善趙忠植在外,兼弼善林顔喆差祭,兼文學朴永元呈辭受由,無以備員,何以爲之?敢稟。傳曰,竝許遞,前望單子入之。
春坊前望單子入之,弼善權馥,兼弼善朴升鉉,兼文學李魯秉落點。
朴齊聞,以奉常寺都提調·提調意啓曰,祭享所用春等中脯,依定式,今二月初七日,始造之意,敢啓。傳曰,知道。
又以奉常寺都提調·提調意啓曰,東籍親耕田所種九穀,先農祭後,卽爲起墾付種之意,敢啓。傳曰,知道。
李恒權,以義禁府言啓曰,保放罪人申緯·李泰淳等,還囚捧供以入,而兩囚病勢,一向未差,竝仍爲保放之意,敢啓。傳曰,知道。
義禁府啓目,楚山前府使李泰淳原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,前參判申緯原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,觀此供辭,可知非干家長之事,設有不盡善處者,微事而宰臣之屢日置對,尙云過矣,分揀放送爲良如敎。
上在昌德宮。停常參·經筵。
申時酉時,灑雨下雨,測雨器水深二分,雷動電光。
李恒權啓曰,大司憲宋穉圭,掌令禹錫簡·姜世白,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
洪起燮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本聽軍兵,日次私習云矣,敢啓。傳曰,知道。
傳于朴齊聞曰,禮房承旨·右承旨,分詣受香諸處,奉審摘奸以來。
朴齊聞啓曰,卽者兼司書韓弘敎,以其親病,陳疏徑出,原疏,以顯思宮親祭齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。
宋冕載啓曰,同副承旨李圭德,自鄕上來云,卽爲牌招,何如?傳曰,允。
宋冕載,以侍講院言啓曰,兼司書韓弘敎,以其親病,陳疏徑出,下番闕直,事甚未安,司書尹正鎭,說書趙容和,竝卽牌招,以爲推移入直之地,何如?傳曰,允。
又以侍講院言啓曰,明日顯思宮春享祭王世子亞獻禮時,宮官當爲全數進參,而新除授兼文學李魯秉在外,兼司書韓弘敎陳疏受由,無以備員,何以爲之,而輔德申在植,兼弼善朴升鉉,竝卽牌招,以爲備員進參之地,何如?傳曰,允。兼文學·兼司書,竝許遞,前望單子入之。
春坊前望單子入之,兼文學趙忠植,兼司書林顔喆落點。
宋冕載,以侍講院言啓曰,明日顯思宮春享祭王世子亞獻禮時,宮官當爲全數進參,輔德申在植,兼弼善朴升鉉,傳旨未下,何以爲之,而新除授兼文學趙忠植在外,兼司書林顔喆差祭,無以備員,令政院稟旨變通差出,待下批牌招,以爲備員進參之地,何如?傳曰,允。
宋冕載啓曰,因侍講院草記,兼文學趙忠植,兼司書林顔喆,令政院稟旨變通事,允下矣,合有變通之道,何以爲之?敢稟。傳曰,竝許遞,前望單子入之,待下批,牌招察任。
春坊前望單子入之,兼文學朴永元,兼司書韓弘敎落點。
以輔德申在植,兼弼善朴升鉉牌不進罷職傳旨,傳于宋冕載曰,只推。
左副承旨朴齊聞書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣,臣則還詣南壇享所,仍留監祭,待將事神位版還奉後,復命之意,敢啓。傳曰,知道。
宋冕載,以吏曹言啓曰,因全羅監司朴綺壽狀啓,益山郡守金永錫催促下送事,命下矣。益山郡守金永錫,自臣曹催促,則以爲,明日下去云矣,敢啓。傳曰,知道。
洪起燮,以訓鍊都監言啓曰,本局把摠許棨,身病甚重,勢難察任,改差,何如?傳曰,允。
上在昌德宮。停常參·經筵。
顯思宮春享祭親行後,王世子板位問安。答曰,知道。大殿·中宮殿·世子宮·世子嬪宮,內閣·政院·玉堂單子問安。答曰,知道。藥房口傳問安。答曰,知道。大殿·中宮殿·世子宮,百官奉慰單子問安。答曰,知道。
洪起燮,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李恒權啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
洪起燮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次〈私〉習云矣,敢啓。傳曰,知道。
趙琮鎭啓曰,假注書朴龍天,身病猝重,勢難察任,改差,何如?傳曰,允。
朴龍天改差,代以李穆淵爲假注書。
以兼司書韓弘敎牌不進罷職傳旨,傳于李圭德曰,只推。
李圭德,以弘文館言啓曰,副應敎林顔喆,卽爲牌招察任,何如?傳曰,允。
李恒權啓曰,大司憲宋穉圭,掌令禹錫簡·姜世白,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李恒權曰,只推。
李恒權啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
趙琮鎭,以營建都監言啓曰,龍虎營近處隣家中,觀其形便,買得營建事,命下矣。南墻外前縣監申光碩家舍價錢一千三百兩,北墻外前參判洪時濟家舍價錢一千四百五十兩,幼學閔俊鏞家舍價錢一千四百兩,明川府使申錫明家舍價錢三百五十兩,前萬戶鄭瑋家舍價錢一千四百兩,掌苑署奉事金在敬家舍價錢一千八百五十兩,草家十三家價錢一千四百四十兩,合錢九千一百九十兩,準價題給之意,敢啓。傳曰,知道。
顯思宮春享祭親行敎是時,終獻官行知事沈象奎,贊禮兼禮曹判書金蓍根,典祀官奉常正任文白,宮闈令尙膳李奇遠,執禮掌樂正趙璟鎭,執尊副司果徐淇修,大祝副修撰金正喜,祝史司書尹正鎭,齋郞副司果徐萬淳,盥洗位兵曹正郞李鼎默,直講趙亨基,爵洗位典籍姜承,文校檢林,亞獻盥洗位校書校理李錫周,贊者引儀金秉始,兼引儀任岳周,謁者引儀安聖謩,兼引儀鄭橚,贊引引儀趙必煥·吳淳常,祭監監察李秉龜·李時學。
甲申二月初九日子時,上詣顯思宮。春享祭親行入侍時,行都承旨宋冕載,左承旨趙琮鎭,右承旨洪起爕,右副承旨李恒權,同副承旨李圭德,假注書朴龍天,記注官任泰濬·金履喆,直提學趙鍾永,直閣朴永元,以次侍立。時至,通禮啓請行禮,上具翼善冠·淺淡服·烏犀帶·黑皮靴出齋殿,贊禮導上詣版位前,贊禮啓請跪俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮啓請行奠幣禮,贊禮導上詣盥洗位,贊禮導上詣尊所,西向立。執尊者擧羃,恒權酌酒,起燮以爵受酒。贊禮導上詣靈座前,北向立。贊禮啓請跪,上跪,在位者皆跪,冕載奉香,圭德奉爐跪進。贊禮啓請三上香,上三上香,圭德受香爐,奠于案,冕載奉瓚跪進,上執瓚灌地。冕載奉幣跪進,上執幣以授圭德,圭德獻于靈座前,贊禮啓請俯伏興平身,上俯伏興平身,在位者皆俯伏興平身。贊禮導上降復位,贊禮啓請行初獻禮,贊禮導上詣尊所,西向立,贊禮導上詣靈座前,北向立。贊禮啓請跪,上跪,在位者皆跪,贊禮啓請執爵獻爵,上執爵獻爵,贊禮啓請俯伏興小退跪,上俯伏興小退跪,大祝金正喜讀祝訖,贊禮啓請俯伏興平身,上俯伏興平身,贊禮導上降復位。贊禮請行亞獻禮,宮官導王世子,行亞獻禮如儀訖,降復位。執禮請行終獻禮,謁者引終獻官沈象奎,行終獻禮如儀訖,贊禮啓請俯伏哭,上俯伏哭,贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身,宮闈令納神主訖。贊禮啓請望燎位,大祝捧祝幣詣坎,贊禮導上詣望燎位,北向立,燎訖,贊禮啓禮畢。上還入齋殿,諸臣以次退出。
上在昌德宮。停常參·經筵。
自酉時至人定,灑雨下雨,測雨器水深一分。
藥房都提調南公轍,提調金在昌,副提調朴齊聞啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮·世子嬪宮口傳問安。答曰,知道。
李恒權啓曰,大司憲宋穉圭,掌令禹錫簡·姜世白,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
傳于洪起燮曰,大臣·備局堂上引見。
朴齊聞啓曰,藥房三提調,持湯劑來待矣。傳曰,封入。
李穆淵有頉,代以鄭象樞爲假注書。
洪起燮啓曰,命召親納,例也,而前御營大將李海愚,使其將校替納,事甚未安。推考,何如?傳曰,允。
備邊司,以申鴻周爲御營大將。
兵曹,御營大將單申鴻周。
洪起燮啓曰,新除授御營大將申鴻周,卽爲牌招,傳授命召,何如?傳曰,允。
以執義李游夏,司諫金喆遠,獻納朴鳴和牌不進罷職傳旨,傳于李恒權曰,只推。
以副應敎林顔喆牌不進罷職傳旨,傳于朴齊聞曰,只推。
朴齊聞,以弘文館言啓曰,副應敎林顔喆,旣有只推之命,卽爲牌招察任,何如?傳曰,許遞,前望單子入之,待下批,牌招察任。
兵曹,以尹郁烈爲禁軍別將。
洪起燮,以都摠府言啓曰,副摠管李光憲,以義禁府堂上,本府照律坐起事,晝仕出去之意,敢啓。傳曰,知道。
李恒權,以義禁府言啓曰,保放罪人李泰淳,還囚議處以入之意,敢啓。傳曰,知道。
義禁府啓目粘連,向前李泰淳亦,繡啓之論列此囚爲三條,囚供則官剩事以爲,大同雇馬兩庫己巳以後流來加下之數,爲三千一百六十石,指徵無處,而該邑有所謂官剩條二百餘石,名色不正,故以此充補於加下,而竝自官應用之祭馱價米六十餘石,藏氷餘米二百餘石零,紙地價一百石,馬草馬料價三十餘石。右項兩年條,竝作錢充補於元穀加下之數,各項文書磨勘中,以自備一一懸錄,修成冊踏印,一件報營,一件府上是如是白置,許多應用,尙充民庫之加下,則零星官剩,似無襲謬之理是白遣,差任事,一從該府前例,無論吏窠鄕窠,皆以功勞陞遷,捧賂之說,不須多辨是如是白置,其所發明,不過援引功勞陞遷之邑規,此不足爲明白脫空之左契是白乎矣,繡啓所論,亦無賣任額數之幾許,捧賂數爻之指的,則囚供發明之亦無指的。事勢卽然,此亦不可謂遁辭分疏是白遣,加分事,該邑不無此等之弊,故痛加釐革,應留中除火稅白徵添補條四千餘石出給者,則辛巳·壬午實留庫,各爲六千餘石,數數計石,皆有件記是如。條條發明,節節分疏是白置,以其所謂實留,與火稅添補出給之數爻通計,而較看於分留會案報備局之應留都數,則石數無差,加分耗私橐一項,亦自脫空是白乎矣,所謂火稅條四千餘石之出給取耗,雖云流來之邑例,添補白地之冤徵,旣非報營狀請覆啓蒙允之事,則論以糴法,擅分則擅分也。以此照律,何如?判付啓,依允。
義禁府啓目粘連,楚山前府使李泰淳矣本府議啓內,繡啓之論列此囚爲三條,囚供則官剩事以爲,大同雇馬兩庫己巳以後流來加下之數,爲三千一百六十石,指徵無處,而該邑有所謂官剩條二百餘石,名色不正,故以此充補於加下,而竝自官應用之祭馱價米六十餘石,藏氷餘米二百石零,紙地價一百石,馬草馬料價三十餘石。右項兩年條,竝作錢充補於元穀加下之數,各項文書磨勘中,以自備一一懸錄,修成冊踏印,一件報營,一件府上是如是白置,許多應用,尙充民庫之加下,則零星官剩,似無襲謬之理是白遣,差任事一從該府前例,無論吏窠鄕窠,皆以功勞陞遷,捧賂之說,不須多辨是如是白置,其所發明,不過援引功勞陞遷之邑規,此不足爲明白脫空之左契是白乎矣,繡啓所論,亦無賣任額數之幾許,捧賂數爻之指的,則囚供發明之亦無指的。事勢卽然,此亦不可謂遁辭分疏是白遣,加分事,該邑不無此等之弊,故痛加釐革,應留中除火稅白徵添補條四千餘石出給者,則辛巳·壬午實留庫,各爲六千餘石,數數計石,皆有件記是如。條條發明,節節分疏是白置,以其所謂實留,與火稅添補出給之數爻通計,而較看於分留會案報備局之應留都數,則石數無差,加分耗私橐一款,亦自脫空是白乎矣,所謂火稅條四千餘石之出給取耗,雖援流來之邑例,添補白地之冤徵,旣非報營狀請覆啓蒙允之事,則論以糴法,擅分則擅分也。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
甲申二月初十日辰時,上御熙政堂。藥房入診,大臣·備局堂上引見入侍時,提調金在昌,副提調朴齊聞,記事官李淵祥,記注官金履喆·李湜,直閣朴永元,右承旨洪起燮,假注書朴龍天,事變假注書孫爀,領議政南公轍,行兵曹判書李存秀,漢城判尹朴宗薰,行護軍朴周壽,吏曹參判趙鍾永,行護軍白東薳,校理朴晦壽,以次進伏,醫官李惟鐸·金殷相·盧在豐,以次進伏楹外訖。公轍曰,雨後日氣稍冷,聖體,若何?上曰,一樣矣。公轍曰,聖體,以滯候,數日靡寧,今則若何?寢睡·水刺之節,亦何如?上曰,一樣矣。公轍曰,中宮殿氣候,何如?上曰,各殿宮氣候一樣矣。公轍曰,醫官待令,入診,何如?上可之。醫官李惟鐸·金殷相·盧在豐等,以次診候訖,退伏奏曰,脈候左右三部調均矣。上曰,次對爲之。公轍曰,臣於歲後登筵,備陳至懇,雖未承聖語,而其間亦已多日,伏想聖明,必思所以區處之道矣。今日次對,專爲鼎席備員之請而入來,顧今急務,未有先於此者。伏乞亟下枚卜之命,毋更持難,毋少遲疑焉。臣之前後仰懇,備盡無餘,今不敢更爲張皇,雖今日,惟願速降允音,使鼎席先爲備員,仍將已試蔑效,病不事事之臣,斥而退之,民國之事,庶可有弘濟之望,而帷蓋之恩,臣當結草圖報矣。公轍曰,因咸鏡前監司李勉昇狀啓,濬源殿位土買納人永興士人金昌圭,明川別府料李時榮請賞事判付內,此事與補賑有異,且名以守僕輩位田,而受民捐助,有欠事體,自廟堂,無論某樣公貨公穀,限二千兩,卽爲劃下,令新道伯,主管設施,願納則還給,狀辭置之事,命下矣。陵·殿守護,事體雖同,而蓋自當初,陵軍則竝給復結與位田,殿軍則只給復結而無位田,行之久遠,已成定制,今不必創例,而民納之退却,公貨之別劃,觀於判付,聖意所存,宜有對揚。本道方有査正穀之當爲還錄者,就其中折米準二千兩之數,令道臣主管設施後,形止狀聞之意,分付,何如?上曰,依爲之。出擧條公轍曰,卽見咸鏡監司南履翼狀啓,則以爲,道內還簿,親執査櫛,壬申以後營邑吏偸弄冒減折米一萬二千四石零,今旣徵捧,而所犯諸漢中,石數最多者,照律遠配。以此査穀,參量分排,五千三百六十八石,充補於壬午·癸未大同加下四千石,分俵於德源等三邑,如例糶糴,俾無民多穀少之弊,二千六百三十六石零,出捐於瑚璉等兩川防築之役事,請令廟堂,稟旨分付矣。營邑吏輩和應冒減,十年之間,偸竊之數,至於此多,言念紀綱,萬萬痛惋,而道臣之不煩不擾,旣査又徵,幾盡收殺,還爲幸甚,還穀裒益,實係民生之苦樂,而南關之德源等三邑,漕轉移俵,苦無其路,故穀少爲弊,種糧巡還,每患不給,今以四千石,名以査正穀,分俵糶糴,實爲便民之政。成川江之昨年潰決處,民戶田畓,多被其害,不可不補築,而瑚璉川,則水口迫近於陵寢,每値水患,所見悚悶云。旣聞之後,財力在所當劃,則以此査穀,割出修築,未爲不可,竝依道臣所請數爻許施。大同加下,未知緣何至此,而民邑報訴雖如此,冒減査出條之充報,論以名實,終不相副,前例所無,後弊當念,姑令會錄於各其邑穀簿,吏旣犯科,則爲長吏者,其敢曰在官不知,而年久邑多,雖難盡爲追究,所犯諸吏,決難輕勘。其中最多石者,遠惡島嚴刑定配,勿揀赦前,其餘則令道臣以刑以配,分輕重懲勵之意,分付,何如?上曰,依爲之。出擧條公轍曰,次對,武將之不得懸病,曾有飭敎,而今日賓對,御營大將李海愚,懸病不參,事體所在,誠甚未安,推考,何如?上曰,依爲之。出擧條公轍曰,御將身病,難於供劇,已自年前,要臣仰奏,而將兵重任,遞易甚難,未果請遞矣,近聞病勢添劇,賓筵未參,果是實狀云。今不可一向强迫,御營大將李海愚,姑爲許遞,何如?上曰,依爲之。出擧條上曰,大臣就座,諸宰奏事。存秀曰,統平南·北虞候,係是陞資窠,則曾經守令而除此者,事當依履歷中軍例,無礙於邊地,而近例之更經內外將後,始擬邊地,實有班駁之歎。今此四處虞候之曾經守令人,亦依履歷中軍例施行,別歧加資人,外將十五朔前內遷或公頉徑遞者,不待更準朔數,無礙於邊地,纔已筵稟定式,而內將若用此例,則借銜圖占之弊,必將如前,內將則準朔前遷轉及雖公頉見遞者,必待更除通計前仕,準朔後始許邊地之意,亦爲定式施行,何如?上曰,依爲之。出擧條起燮曰,御營大將李海愚許遞事,命下矣。將兵之任,不可一刻無摠察之人,何以爲之乎?上曰,訓鍊大將兼察,可也。出擧條起燮曰,御營大將,以訓鍊大將兼察事,命下矣。兼察御營大將白東薳,卽爲牌招,聽傳敎,何如?上曰,依爲之。出擧條起燮曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條進御加減健脾湯,依前方,自今日一貼式煎入事。出榻敎上曰,承史就座。仍命退,諸臣以次退出。
上在昌德宮。停常參·經筵。
李恒權啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
洪起燮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴齊聞啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
又曰,藥房副提調,持湯劑來待矣。傳曰,封入。
副應敎前望單子入之,姜世白落點。
朴齊聞,以弘文館言啓曰,副應敎姜世白,時在慶尙道尙州地,經筵入番事緊,請斯速乘馹上來事,下諭。答曰,依啓。
又以弘文館言啓曰,本館下番闕直,事甚未安,副修撰李嘉愚,卽爲牌招入直,何如?傳曰,允。
朴齊聞啓曰,吏曹郞廳來言,臺諫有闕,政事,取稟。傳曰,前望單子入之,掌令前望單子入之,孫錫祉落點。
李恒權啓曰,大司憲宋穉圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李恒權曰,只推。
朴齊聞,以吏曹言啓曰,今此弘陵忌辰祭典祀官兼大祝,前應敎徐有素塡差,而時無職名,令該曹,口傳付軍職,何如?傳曰,允。
兵曹口傳政事,副司果單徐有素。
兵曹,以朴宗柱爲御營中軍。
洪起燮,以禁衛營言啓曰,本營把摠申從洛,身病猝重,勢難察任,改差,何如?傳曰,允。
李恒權,以義禁府言啓曰,黃海監司李文會啓本內,瑞興府使趙濟仁罪狀,令攸司稟處事,啓下矣。趙濟仁,時在任所,依例發遣府羅將,拿來,何如?傳曰,待待命拿囚。
上在昌德宮。停常參·經筵。
李恒權,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李恒權啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴齊聞啓曰,藥房副提調,持湯劑來待矣。傳曰,封入。
以副修撰李嘉愚牌不進罷職傳旨,傳于朴齊聞曰,只推。
李恒權啓曰,大司憲宋穉圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李恒權曰,只推。
以咸鏡監司南履翼狀啓,定平府使趙元錫,謂有情勢,連呈辭狀,不得已罷黜事,傳于朴齊聞曰,令該曹口傳差出,催促下送。
吏曹口傳政事,以李玄謙爲定平府使。
以水原留守李羲甲狀啓,民家失火事,傳于趙琮鎭曰,聞甚矜惻,元恤典外,別加顧助事,廟堂分付。
李恒權,以兵曹言啓曰,內禁衛將尹載鍵,慶熙宮衛將梁守基,俱以病難供職,呈狀乞遞,竝改差,何如?傳曰,允。
又以備邊司言啓曰,卽見營建都監所報,則本都監物力先區劃錢一萬五千兩內,除却隣家買得價九千餘兩及其間匠料,則餘數不多,限二萬五千兩,及今區劃,以爲繼用之地爲辭矣,昨春有內下銀子一萬六千兩,以量宜補用於園所役事及別廟營建時事,口傳下敎,而其時各都監物力,優可需用,故內下銀子,如數自在,就其中折錢二萬五千兩,輸送營建都監之意,分付戶曹,何如?傳曰,允。
又以義禁府言啓曰,黃海監司李文會啓本內,豐川府使閔鼎秀罪狀,令攸司稟處事,啓下矣。閔鼎秀,時在任所,依例發遣府書吏,差兼官後拿來,何如?傳曰,待待命拿囚。
上在昌德宮。停常參·經筵。
李恒權啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
備忘記,安義僉使梁慶義下直,長弓一張,長箭一部,片箭一部,筒兒一箇賜給。
朴齊聞啓曰,藥房副提調,持湯劑來待矣。傳曰,封入。
以江原監司尹命烈狀啓,金化縣監兪星柱遭父喪事,傳于宋冕載曰,令該曹口傳差出,催促下送。
吏曹口傳政事,以韓致逈爲金化縣監。
朴齊聞,以侍講院言啓曰,再明日顯思宮望祭,王世子亞獻禮時,宮官當爲全數進參,說書未差之代,令政院稟旨差出,待下批牌招,以爲備員之地,何如?傳曰,允。
朴齊聞啓曰,因侍講院草記,說書未差之代,令政院稟旨差出,待下批牌招事,允下矣,政官牌招,開政差出,何如?傳曰,說書未差之代,今日政差出。
傳于宋冕載曰,左承旨與右承旨竝許遞,政官牌招開政。
李恒權啓曰,大司憲宋穉圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李恒權曰,只推。
朴齊聞,以奉常寺都提調意啓曰,祭享所用春等中脯三百四十八貼,今二月十三日畢造,而所入牛隻,爲三十五首矣,進上看品中脯二貼,依定式封進之意,敢啓。傳曰,知道。
江華留守申絢疏曰,伏以臣父母墳山,在於京畿廣州地,臣今因事入京,相去未滿三舍矣,臣於見職除拜之後,赴任爲急,未及省掃,當此春和之節,雨露旣濡,松楸增感,計臣來往及留彼日子,不過一旬內外,而符節縻身,不敢擅便,玆敢援考已例,仰陳短章。伏乞聖明,俯賜諒察,許臣往還之暇,俾伸至情,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
夜一更,月暈。
進御加減健脾湯,自明日停止事,榻前下敎。
李恒權啓曰,大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李圭德曰,同副承旨馳詣宗廟·永寧殿·景慕宮,奉審摘奸以來。
傳于朴齊聞曰,禮房承旨馳詣弘陵,奉審摘奸,局內諸陵,一體奉審以來。
朴齊聞啓曰,藥房提調·副提調,持湯劑來待矣。傳曰,封入。
傳于宋冕載曰,顯思宮望祭,自外親行矣,該房知悉。
傳于李恒權曰,出宮門路,以協陽門爲之。
宋冕載啓曰,行吏曹判書金在昌,參判趙鐘永牌不進推考傳旨,今方捧入,而開政命下之後,如是違牌,事甚未安,參議未差,判書·參判,竝更牌招,何如?傳曰,允。
宋冕載,以吏批言啓曰,侍講院說書,今當差出,而前望中無故之人,只有二人,以二望擬入之意,敢啓。傳曰,知道。
有政。吏批,行判書金在昌進,參判趙鐘永牌招不進,參議未差,行都承旨宋冕載進。以李紀淵·金蘭淳爲承旨,尹豐烈爲吏曹參議,吳致愚爲說書,趙貞喆爲刑曹判書,李義悅爲工曹參議,鄭東煥爲兵曹正郞,趙忠植爲軍資正,金漢淳爲社稷令,崔瑗爲東部令,丁義準爲南部令,李昇明爲慶基殿令,柳學勉爲順懷墓守衛官,左通禮趙奎昇,今加通政,滿三十朔,依法典陞堂上。
再政,以李衡遠·沈宜復爲工曹佐郞,金啓淵爲左通禮,朴宗有爲永禧殿令,李勉友爲翼陵令,金裕鎭爲假監役。
三政,以金箕景爲漢城主簿,李南老爲司饔主簿,趙徹永爲掌樂主簿,金潤龜爲造紙別提。
宋冕載啓曰,新除授右承旨李紀淵,左副承旨金蘭淳,竝卽牌招,何如?傳曰,允。
宋冕載,以吏批言啓曰,新除授成均館司成林處鎭,除拜過限不上來,依例改差,何如?傳曰,允。
又以吏批言啓曰,卽接通禮院牒報,則今此顯思宮望祭親行時,左右通禮,當爲進參,而新除授左通禮金啓淵在外,無以擧行云,左通禮金啓淵改差,其代,備擬以入之意,敢啓。傳曰,知道。
四政,以李鎭華爲左通禮,朴升鉉爲司成,韓季麟爲尙衣別提。
兵批,行判書李存秀進,參判金鐮呈辭受由,參議李東煥病,參知朴長復入直進,右副承旨李恒權進。以曺鳳振爲都摠管,金載翼爲同知,姜樂爲僉知,李栻爲宣傳官,李仁達爲內禁將,張時說·洪秉義爲五衛將,李洛秀爲曹司衛將,文裕基爲景福將,王太·宋智相爲慶熙將,徐翯淳爲宣傳官,李玄機·鄭亨大爲訓鍊僉正,李光荃·南宮爲訓鍊主簿,金正喜爲文兼,金在宣爲副率,李鶴緖爲武兼,李炯爲惠山僉使,同知單趙仁哲,僉知單金壽得,大護軍曺鳳振,副護軍洪起燮·趙琮鎭·朴基宏·李基裁·林東鎭,副司直林顔喆·趙忠植,副司果趙亨復,副司正趙容和,以上竝單付。
再政,以李晩學爲都摠都事,以權謙爲訓鍊判官,牟景郁·李悌彬·尹得儉爲武兼,同知單文裕基。
三政,以申永祿爲同知,趙存奎·沈翊之爲訓鍊主簿,同知單宋智相,副護軍單趙奎昇。
四政,以許瀷爲守門將,李用錫爲武兼,同知單趙廷奎。
金蘭淳,以兵曹言啓曰,明日顯思宮望祭親行時,本曹堂上全數進參,而參判金鐮受由,無以備員,令政院稟旨變通,仍令該曹,以在京無故人,口傳差出,待下批,牌招察任,何如?傳曰,允。
金蘭淳啓曰,因兵曹草記,明日顯思宮望祭親行時,本曹堂上全數進參,而參判金鐮受由,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞,前望單子入之。
兵曹參判前望單子入之,朴宗琦落點。
李紀淵,以弘文館言啓曰,本館上番闕直,事甚未安,校理金炳朝·朴晦壽,竝卽牌招,以爲推移入直之地,何如?傳曰,允。
以說書吳致愚牌不進罷職傳旨,傳于李紀淵曰,只推。
以校理金炳朝·朴晦壽牌不進罷職傳旨,傳于李紀淵曰,只推。
金蘭淳,以備邊司言啓曰,東作方始,此時外邑,有難曠官,未下直守令,皆令不多日內辭朝,如有未署經人,待署經,使卽下去,受由上京守令,亦令該曹,催促下送,何如?傳曰,允。
上在昌德宮。停常參·經筵。
自卯時至午時,灑雨下雨,測雨器水深七分。
顯思宮望祭親行後,王世子板位問安。答曰,罔極。
大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。
世子宮,內閣·政院·玉堂·百官單子問安。答曰,知道。藥房口傳問安。答曰,知道。
世子嬪宮,內閣·政院·玉堂單子問安。答曰,知悉。藥房口傳問安。答曰,知悉。還內後,王世子板位問安。答曰,知道。內閣·政院·玉堂·藥房口傳問安。答曰,知道。
藥房提調金在昌,副提調朴齊聞啓曰,親行望祭,聖慕克伸,侵曉將事,勞動旣多,伏未審,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
金蘭淳啓曰,大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴齊聞啓曰,右承旨李紀淵,今日不爲仕進,卽爲牌招,何如?傳曰,允。
金蘭淳啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
注書李淵祥病,代以金鍏爲假注書。
以右承旨李紀淵牌不進罷職傳旨,傳于朴齊聞曰,只推。
朴齊聞啓曰,明日傳香,禮房承旨,當爲齋宿,而右承旨李紀淵,旣有只推之命,更爲牌招,何如?傳曰,禮·刑換房。
傳于李恒權曰,發遣吏郞,諸執事淸齋與否,摘奸以來。
李恒權,以弘文館言啓曰,本館上番闕直,事甚未安,校理金炳朝·朴晦壽,旣有只推之命,與副校理金,竝卽牌招,以爲推移入直,修撰沈鈁,自鄕上來云,一體牌招察任,何如?傳曰,允。
又以吏曹言啓曰,因備邊司草記,東作方始,此時外邑,有難曠官,未下直守令,皆令不多日內辭朝,如有未署經人,待署經,使卽下送,受由上京守令,亦令該曹,催促下送事,允下矣。未下直守令定平府使李玄謙,金化縣監韓致逈,俱未署經,不得辭朝,待署經,自臣曹催促下送,而受由上京守令甑山縣令宋祥來,玉果縣監鄭文升,明日下去云,淸州牧使李海魯,安邊府使金敎喜,俱以身病猝重,不得下去云,兩邑守令,竝罷黜,何如?傳曰,允。未差之代,令該曹口傳差出,催促下送。
吏曹口傳政事,以李德秀爲淸州牧使,尹致謙爲安邊府使。
李恒權啓曰,吏曹郞廳來言,定平府使李玄謙,兩司當爲署經,而諫院,則雖已署經,憲府,則大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,不得備員署經云,何以爲之?敢稟。傳曰,一司除署經。
李恒權,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
金蘭淳,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以禁衛營言啓曰,本營從事官趙存鼎,身病甚重,勢難察任,今姑改差,何如?傳曰,允。
顯思宮望祭親行敎是時,終獻官行知事金履陽,贊禮兼禮曹判書金蓍根,典祀官奉常正任文白,宮闈令尙膳李奇遠,執禮副司果朴升鉉,執尊獻納朴鳴和,大祝直閣朴永元,祝史副司果韓弘敎,齋郞副司果李竣祜,盥洗位禮曹正郞朴起壕,兵曹佐郞朴齊輝,爵洗位典籍趙熙龍,典籍李必玉,亞獻盥洗位直講金聖灝,終獻爵洗位兵曹佐郞金永鎭,贊者引儀金秉始,兼引儀安國鍾,謁者引儀安聖謩,兼引儀任岳周,贊引假引儀徐有冕,假引儀洪憲燮,祭監監察李秉龜,監察柳弘根。
甲申二月十五日子時,上詣顯思宮。望祭親行入侍時,行都承旨宋冕載,左承旨朴齊聞,右承旨李紀淵,左副承旨金蘭淳,右副承旨李恒權,同副承旨李圭德,記事官李淵祥,假注書鄭象樞,記注官任泰濬·李湜,直閣朴永元,檢校待敎金正喜,以次侍立。時至,通禮啓請外辦,上具翼善冠·淺淡服·烏犀帶·黑皮靴,乘輿出宣化門。藥房提調金在昌進前曰,侵夜勞動,聖體,若何?上曰,一樣矣。由協陽門·建陽門·銅龍門·景化門,至齋室門外,降輿入齋室。上曰,王世子問安置之。入齋室後,問安勿爲之事。出榻敎時至,通禮啓請行禮,贊禮導上詣版位前,贊禮啓請俯伏哭,上俯伏哭,王世子以下在位者,皆俯伏哭,贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣盥洗位,贊禮導上,詣尊所,東向立,執尊者擧羃,圭德酌酒,冕載以爵受酒,贊禮導上,詣靈座前,北向立。贊禮啓請跪,上跪,在位者皆跪,冕載奉香,圭德奉爐跪進,贊禮啓請三上香,上三上香,圭德受香爐,奠于案。仍行初獻禮,冕載奉爵以進,贊禮跪啓請執爵獻爵,上執爵獻爵,贊禮啓請俯伏興少退跪,上俯伏興少退跪,大祝讀祝訖。贊禮啓請俯伏興平身,上俯伏興平身,贊禮導上降復位。執禮請行亞獻禮,宮官導王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,出就復位。執禮請行終獻禮,謁者引終獻官行知事金履陽,詣神位前如儀訖。贊禮啓請俯伏哭,上俯伏哭,王世子以下在位者,皆俯伏哭,贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身,宮闈令納神主訖。贊禮啓請詣望爎位,上詣望爎位,北向立,燎訖。贊禮啓請禮畢,贊禮導上還入齋室,通禮跪啓請外辦,上出齋室門,由景化門·銅龍門·建陽門·協陽門,入宣化門還內。出標信解嚴,諸臣以次退出。
上在昌德宮。停常參·經筵。
金蘭淳啓曰,大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
李恒權啓曰,刑曹判書趙貞喆,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,吏曹參議尹豐烈,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于李恒權曰,禮房承旨馳詣受香所,奉審摘奸以來。
金鍏有頉,代以李景在爲假注書。
李景在有頉,代以申履祿爲假注書。
以校理金炳朝·朴晦壽,副校理金,修撰沈鈁牌不進罷職傳旨,傳于李恒權曰,只推。
李恒權啓曰,應敎未差,副應敎姜世白,副校理尹心圭,修撰李寅泰在外,副修撰李嘉愚差祭,金正喜內閣進,玉堂上下番俱空,事甚未安,校理金炳朝·朴晦壽,副校理金,修撰沈鈁,旣有只推之命,竝卽牌招,以爲推移入直之地,何如?傳曰,允。
以吏曹參議尹豐烈牌不進罷職傳旨,傳于李恒權曰,只推。
以校理金炳朝·朴晦壽,副校理金,修撰沈鈁牌不進罷職傳旨,傳于李恒權曰,只推。
金蘭淳,以兵曹言啓曰,今二月十七日,武臣堂上朔試射日次,而國忌正日相値,不得爲之之意,敢啓。傳曰,知道。
上在昌德宮。停常參·經筵。
金蘭淳啓曰,大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
李恒權啓曰,來二十一日,輪對日次矣,敢稟。傳曰,當次人受點,後日次待令。
金蘭淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴齊聞啓曰,右承旨李紀淵,今日不爲仕進,卽爲牌招,何如?傳曰,允。
又啓曰,近來堂后假官,輒皆規避,占便爲事,前後申飭,不啻屢煩,依舊稱頉,誠極可駭,至於昨日擬望蒙點之人,擧皆懸頉,屢次改望,事之屑越,莫此爲甚,當該擬望之注書推考,懸頉之假注書,竝所當重勘,而本院請推之外,無他可施之罰,何以爲之?敢稟。傳曰,允。拿處。
李恒權啓曰,玉堂上下番俱空,事甚未安,校理金炳朝·朴晦壽,副校理金,修撰沈鈁,旣有只推之命,竝更牌招,推移入直,何如?傳曰,允。
以校理金炳朝·朴晦壽,副校理金,修撰沈鈁牌不進罷職傳旨,傳于李恒權曰,只推。
以右承旨李紀淵牌不進罷職傳旨,傳于朴齊聞曰,只推。
李恒權啓曰,玉堂上下番俱空,事甚未安,校理金炳朝·朴晦壽,副校理金,修撰沈鈁,旣有只推之命,與副修撰李嘉愚,一體牌招,推移入直,何如?傳曰,允。
李恒權,以吏曹言啓曰,今此懿昭廟春享祭典祀官兼大祝,前都事金遇明塡差,而時無職名,令該曹,口傳付軍職,何如?傳曰,允。
兵曹口傳政事,副司果單金遇明。
金蘭淳,以兵曹言啓曰,今月二十一日,內禁軍番次矣,該番將李仁達,在外未肅拜,改差,其代,依承傳口傳擬入之意,敢啓。傳曰,知道。
兵曹口傳政事,以李光錫爲內禁將。
朴齊聞,以鑄錢所言啓曰,本所郞廳趙存鼎遞改,代以禁衛營從事官徐翯淳差下,使之專意擧行,何如?傳曰,允。
上在昌德宮。停常參·經筵
午時,日暈。
金蘭淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金蘭淳啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,阿耳僉使李元緖下直,長弓一張,長箭一部,片箭一部,筒兒一箇賜給。
朴齊聞啓曰,右承旨李紀淵,今日不爲仕進,卽爲牌招,何如?傳曰,許遞,前望單子入之。
承旨前望單子入之,李羲肇落點。
朴齊聞啓曰,新除授承旨李羲肇,以前任順天府使,方在解由未出中,何以爲之?敢稟。傳曰,勿拘。
金蘭淳啓曰,大司憲宋稚圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于金蘭淳曰,只推。
以校理金炳朝·朴晦壽,副校理金,修撰沈鈁再招不進罷職傳旨,傳于李恒權曰,只推。
以副修撰李嘉愚牌不進罷職傳旨,傳于李恒權曰,只推。
金蘭淳啓曰,御營大將申鴻周,東關王廟修改事,今方出去矣,兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
李恒權啓曰,玉堂上下番俱空,已至多日,事甚未安,校理金炳朝·朴晦壽,副校理金,修撰沈鈁,副修撰李嘉愚,旣有只推之命,竝更牌招,推移入直,何如?傳曰,允。
以校理金炳朝·朴晦壽,副校理金,修撰沈鈁,副修撰李嘉愚牌不進罷職傳旨,傳于李恒權曰,只推。
兵曹口傳政事,大護軍單朴宗薰。
金蘭淳,以禁衛營言啓曰,臣萬永進詣南廟,有頉處看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以御營廳言啓曰,本廳中軍朴宗柱,身病甚重,勢難察任,改差,何如?傳曰,允。
又以義禁府言啓曰,假注書金鍏·李景在·申履祿拿處事,傳旨啓下矣。金鍏·李景在,今方待命,拿囚,申履祿,下去仁川地云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
李羲肇啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,左副承旨金蘭淳,今日不爲仕進,卽爲牌招,何如?傳曰,許遞,前望單子入之。
承旨前望單子入之。金學淳落點。
李恒權啓曰,玉堂上下番俱空,已至多日,事甚未安,校理金炳朝·朴晦壽,副校理金,修撰沈鈁,副修撰李嘉愚,旣有只推之命,竝更牌招,推移入直,何如?傳曰,允。
注書李淵祥病,代以韓鎭㦿爲假注書。
李羲肇啓曰,假注書韓鎭㦿,時無職名,令該曹,依例付軍職,冠帶常仕,何如?傳曰,允。
又啓曰,大司憲宋穉圭,掌令禹錫簡·孫錫祉,持平柳致明在外,持平沈能恕未署經,執義李游夏牌不進,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李羲肇曰,只推。
以校理金炳朝·朴晦壽,副校理金,修撰沈鈁,副修撰李嘉愚牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安,校理金炳朝·朴晦壽,副校理金,修撰沈鈁,副修撰李嘉愚,旣有只推之命,竝更牌招,推移入直,何如?傳曰,允。
傳于李恒權曰,發遣吏郞,諸執事淸齋與否,摘奸以來。
李恒權,以侍講院言啓曰,兼輔德李紀淵,時無職名,令該曹,曰傳付軍職,何如?傳曰,允。
兵曹口傳政事,副護軍單李紀淵。
兵曹,以柳和源爲御營中軍。
李恒權,以禮曹言啓曰,卽接淳昌幼學李重誠所志,則以爲,同姓七寸姪民夏,嫡妾俱無子,以其同姓八寸兄運夏第二子得榮,欲爲繼後,兩家同議完定,未及禮斜,而民夏夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不登聞者,許令該曹論理草記事,曾有筵奏定式,而門長李重誠所訴旣如此,依定式,李運夏第二子得榮,立爲李民夏之後,何如?傳曰,允。
李羲肇,以兵曹言啓曰,今二月二十日,文臣朔試射日次,而毓祥宮春享祭齋戒相値,不得爲之之意,敢啓。傳曰,知道。
兼禮曹判書金蓍根疏曰,伏以臣,賦命崎,有子早世,且無嗣續,而顧視門內,又無可以繼序立後者,形單影孑,依靠無地,與臣弟臣平安道觀察使敎根相議,以其第三子炳韶,率置家中,賴而爲命,已多年所矣,名雖猶子,無間己出,而臣今日迫崦嵫,朝夕難保,苟或一朝溘然,則門戶無主,身後凄涼,每念及此,涕泗無從,謹稽臣曹故事,先輩搢紳之如臣情地者,亦有取堂內兄弟之子以爲次子,生依死托,而待其生子,以繼其兄,此出於天理人情之不得已,故筵稟或陳章而行之,然至於定倫正名,惟天在上,不敢自擅,玆敢冒入文字,鳴暴情私。伏乞聖慈,哀憐臣絶悲之情,特垂矜許之恩焉。臣無任云云。答曰,省疏具悉。所請依施。
上在昌德宮。停常參·經筵。
自辰時至未時,日暈兩珥。
藥房提調金在昌,副承旨李恒權啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李羲肇啓曰,大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而毓祥宮春享祭齋戒相値,不得來會云矣,敢啓。傳曰,知道。
傳于李恒權曰,禮房承旨·同副承旨分詣受香諸處,奉審摘奸以來。
李恒權,以內醫院提調意啓曰,副提調朴齊聞,今日問安,不爲仕進,卽爲牌招,何如?傳曰,允。
以校理金炳朝·朴晦壽,副校理金,修撰沈鈁,副修撰李嘉愚再牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安,校理金炳朝·朴晦壽,副校理金,修撰沈鈁,副修撰李嘉愚,旣有只推之命,竝更牌招,推移入直,何如?傳曰,允。
李羲肇啓曰,御營大將申鴻周習陣事,明日鷺梁出去矣,兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
以平安兵使柳相亮狀啓,犯越人金振聲,明是灣府行乞之啞叭,該府尹李德鉉,不能嚴防,不得已罷黜,犯漢根因,未能趁卽摘廢,惶恐待罪事,傳于李羲肇曰,勿待罪事,回諭。
以義州府尹李德鉉狀啓,當時不能檢飭,致此啞叭金振聲之犯越,惶恐待罪事,傳于李羲肇曰,勿待罪事,回諭。
李恒權啓曰,吏曹郞廳來言,金化縣監韓致逈,兩司當爲署經,而諫院,則雖已署經,憲府,則大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,不得備員署經云,何以爲之?敢稟。傳曰,一司除署經。
禮曹,來四月初四日行宗廟夏享大祭,親祭取稟,奉敎敬依。
以內醫院副提調朴齊聞牌不進罷職傳旨,傳于李恒權曰,只推。
以校理金炳朝·朴晦壽,副校理金,修撰沈鈁,副修撰李嘉愚牌不進罷職傳旨,傳于李恒權曰,只推。
李恒權,以禮曹言啓曰,卽伏見濟州牧使李元八封進膳狀開拆物目,則來三月令宗廟薦新靑橘,依例封進,當日薦進,而顯思宮薦新靑橘,不爲封來矣,莫重薦獻,不可後時,以宗廟薦新加封,當日一體薦進,而顯思宮薦新,則朔膳物種中新産之物,限三年封進,依例薦獻事,前已發關知委該道矣。今此靑橘之闕封,雖未知其如何委折,而誠爲未安,該牧使,爲先從重推考,令本道道臣詳査論理狀聞事,分付,何如?傳曰,允。
李恒權,以營建都監言啓曰,龕室神榻及正堂移安廳內所排各樣造成木物,當以木理之平直乾淨者入用,而見今作板之木,多有不合,依各都監例,以長生殿西下庫退板中限九十立,移來取用,何如?傳曰,允。
義禁府啓目,假注書金鍏·李景在·申履祿等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在昌德宮。停常參·經筵。
李圭德,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李圭德啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
李恒權啓曰,來二十五日,朝參日次矣,敢稟。傳曰,停。
李圭德啓曰,禁衛營將官來言,今日本營軍兵,日次私習云矣,敢啓。傳曰,知道。
傳于李恒權曰,禮房承旨馳詣受香所,奉審摘奸以來。
李恒權啓曰,玉堂上下番俱空,已至多日,事甚未安,校理金炳朝·朴晦壽,副校理金,修撰沈鈁,副修撰李嘉愚,旣有只推之命,竝更牌招,推移入直,何如?傳曰,允。
李圭德啓曰,大司憲宋穉圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李圭德曰,只推。
以校理金炳朝·朴晦壽,副校理金,修撰沈鈁,副修撰李嘉愚牌不進罷職傳旨,傳于李恒權曰,只推。
李恒權,以侍講院言啓曰,右賓客李相璜,時在京畿高陽地,斯速乘馹上來事,下諭,何如?傳曰,允。
李圭德,以備邊司言啓曰,沿邊犯越,罪係至重,故現覺之後,地方官及觀察使·節度使,皆有勘罪之法文,而苟或査發,未能的確,雖經査發,而又別無生事辱國,則罪名之分等闊狹,亦或有之,向於灣尹罷黜兵使罪狀,令攸司稟處之啓,果以草記或筵稟,有所闊狹矣。今見關西道帥臣狀辭,雖以灣尹首實爲言,而以其査事觀之,則只憑訓譯輩回告以爲,啞叭金振聲,旣啞且聾,不聞不言,居住犯越之在於何方,有難指的,又以仍無去處,證以爲班班無疑之端,設使其言,果實的是,昨年行乞之人,此事初無入送査官到底探知之擧,亦無自我國營邑,具格一問於犯漢之事,則只從訓導·通事往來之傳說,地方官之又爲論勘,有關後弊,非謂犯漢,必不由灣府入去也,且必由灣府,亦姑無十分眞贓,則格例也事體也,執此勘斷,未免徑先,鳳城馳通,不久當有之,犯越漢亦必執送,待其出來,令道臣別定査官,越界根因,一番究問而處之,亦爲未晩,義州府尹李德鉉,更爲仍任,依前戴罪行公之意,分付,何如?傳曰,允。
又以兵曹言啓曰,今二日二十一日,武臣賓廳講書日次,而中日相値,不得爲之之意,敢啓。傳曰,知道。
又以義禁府言啓曰,卽接月令醫員鄭有曾手本,則時囚罪人金鍏,素患疝積之症,猝添肚臍橫亘,氣息不通,食飮全却,轉側須人,目下症形,十分危重云,罪人病勢如此,則一邊保放,一邊草記,曾有定式矣。金鍏,姑爲保放之意,敢啓。傳曰,知道。
又以義禁府言啓曰,時囚罪人金鍏,病勢危劇,纔已保放矣,不得還囚議處之意,敢啓。傳曰,知道。
義禁府啓目粘連,向前李景在段,未卽入來,雖緣於身病,跡涉占便,有難全恕,以此照律爲白乎旀,申履祿段,假官蒙點,在於出往郊外之後,不得循例仕進,實非故犯,則無可罪之端,分揀放送,何如?判付啓,依允。
又啓目,瑞興府使趙濟仁原情云云。問目內辭〈緣〉,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
自辰時至申時,日暈。
李圭德啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
李恒權啓曰,玉堂上下番俱空,已至多日,事甚未安,校理金炳朝·朴晦壽,副校理金,修撰沈鈁,副修撰李嘉愚,已有只推之命,竝更牌招,推移入直,何如?傳曰,允。
李圭德啓曰,大司憲宋稚圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李圭德曰,只推。
以校理金炳朝·朴晦壽,副校理金,修撰沈鈁,副修撰李嘉愚牌不進罷職傳旨,傳于李恒權曰,只推。
李圭德,以兵曹言啓曰,來四月初四日行宗廟夏享大祭親行時,王世子亞獻禮節,依例磨鍊乎?敢稟。傳曰,依例磨鍊。
又以禮曹言啓曰,來四月初四日行宗廟夏享大祭親行時,永寧殿,同日遣大臣攝行事,知委擧行,何如?傳曰,允。
又以吏曹言啓曰,今日省記中,東學入直官員,誤以未肅拜訓導金命珠書入,臣之矇不察飭,不勝惶悚,而本學假官,以司譯院參奉安祥洛,追省記以入之意,敢啓。傳曰,知道。
李圭德,以兵曹言啓曰,來四月初三日大駕詣宗廟齋宿,初四日夏享大祭親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍九哨,馬軍三哨,訓將率領爲先廂,御營廳鄕軍三哨,騎士二番,禁衛營鄕軍二哨,摠使率領爲後廂,禁將·御將,各率馬步軍留陣,禁軍六番爲之,餘軍留營,置之,可也。
上在昌德宮。停常參·經筵。
李圭德啓曰,大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李恒權啓曰,玉堂上下番俱空,已至多日,事甚未安,校理金炳朝·朴晦壽,副校理金,修撰沈鈁,副修撰李嘉愚,旣有只推之命,竝更牌招,推移入直,何如?傳曰,允。
傳于李圭德曰,留院公事入之。
朴齊聞啓曰,假注書韓鎭㦿,身病猝重,勢難察任,今姑改差,何如?傳曰,允。
韓鎭㦿改差,代以朴龍天爲假注書。
以校理金炳朝·朴晦壽,副校理金,修撰沈鈁,副修撰李嘉愚牌不進罷職傳旨,傳于李恒權曰,只推。
朴齊聞,以營建都監言啓曰,見今開基隔日,工役浩大,材瓦土石,次第措備,而其中石子所入,假量分排,不下萬餘塊,方自戶曹,罔夜浮出,陸續運入,而軍漢兩車,元數不敷,萬萬無趁期輸致之望,分付三營門,各造大車五輛,以爲竝力使用之地,而如是分排,尙有不足未及之患,校洞宮垈所在石子,無論多少,先爲取用後,依其數爻,逐年浮出,以充元數之意,分付戶曹,何如?傳曰,允。
上在昌德宮。停常參·經筵。
李羲肇啓曰,大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李恒權啓曰,玉堂上下番俱空,已至多日,事甚未安,校理金炳朝·朴晦壽,副校理金,修撰沈鈁,副修撰李嘉愚,旣有只推之命,竝更牌招,推移入直,何如?傳曰,允。
以校理金炳朝·朴晦壽,修撰沈鈁,副修撰李嘉愚牌不進罷職傳旨,傳于李恒權曰,只推。
李羲肇,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以御營廳言啓曰,本廳哨官玄蓍永,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金在昌,副提調朴齊聞啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李恒權啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李圭德曰,來月初三日,當詣徽慶園親祭,仍行別茶禮,凡百一依京擧動例,出還宮服色,當以黲布爲之,該房知悉。
傳于李羲肇曰,都承旨·左承旨竝許遞,前望單子入之。
承旨前望單子入之,趙鐘永·洪起燮落點。
李羲肇啓曰,新除授左副承旨洪起燮,卽爲牌招,何如?傳曰,允。
李圭德,以弘文館言啓曰,本館下番闕直,事甚未安,修撰沈鈁,副修撰李嘉愚,旣有只推之命,竝卽牌招,以爲推移入直之地,何如?傳曰,允。
李恒權啓曰,大司憲宋穉圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以修撰沈鈁,副修撰李嘉愚牌不進罷職傳旨,傳于李圭德曰,只推。
以執義李游夏,司諫金喆遠,獻納朴鳴和牌不進罷職傳旨,傳于李恒權曰,只推。
李圭德,以禮曹言啓曰,來三月初三日徽慶園親祭出宮時,王世子闕門外祗送,還宮時城門外祗迎及隨駕等節,何以爲之乎?敢稟。傳曰,祗迎之節,置之,隨駕,依例磨鍊。
又以禮曹言啓曰,來三月初三日徽慶園幸行時,王世子祗迎及隨駕等節,取稟草記,傳曰,祗迎之節,置之,隨駕,依例磨鍊事,批下矣,親祭時王世子亞獻禮節,依例磨鍊乎?敢稟。傳曰,依例磨鍊。
洪起燮,以兵曹言啓曰,今此園幸時,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局馬軍三哨,步軍九哨,訓將率領爲先廂,禁衛營鄕軍四哨,御營廳鄕軍四哨,兩營騎士六番,御將率領爲後廂,禁軍三番爲之,禁將率三營馬步軍兵留都,餘軍留營爲之,可也。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而昨春徽慶園幸行時,三百名,餘軍一百名擧行矣,今番則何以爲之乎?敢稟。傳曰,依昨年例爲之。
又以兵曹言啓曰,今此園幸時,王世子隨駕事,命下矣。昨春園幸隨駕時前後牌,以大駕前後廂軍兵仍用,禁軍三十人,挾輿軍六十名,餘軍二十名磨鍊矣,今亦依此擧行,何如?傳曰,允。
又以兵曹言啓曰,在前幸行,當日回鑾時侍衛,連以全數磨鍊矣,今亦依此擧行,何如?傳曰,允。
又以兵曹言啓曰,幸行回鑾後,隨駕軍兵饋,近年連以乾物分給矣,今亦依此擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。
又以兵曹言啓曰,在前幸行時,十里外斥堠伏兵傳語軍,以畿邑所屬束伍步軍擧行矣,今亦依此磨鍊,何如?傳曰,允。
又以御營廳言啓曰,本廳軍色從事官林顔喆,身病甚重,勢難察任,改差,何如?傳曰,允。
兵曹,徽慶園幸行時軍令,三月初三日出宮詣園所,自闕門十五里,親祭仍行別茶禮,當日還宮。
上在昌德宮。停常參·經筵。
李圭德啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
洪起燮啓曰,御營廳將官來言,今日本廳軍兵,日次私習云矣,敢啓。傳曰,知道。
李羲肇啓曰,右承旨朴齊聞,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,朴長復落點。
李恒權啓曰,假注書朴龍天,身病猝重,勢難察任,今姑改差,何如?傳曰,允。
朴龍天改差,代以李根中爲假注書。
李圭德啓曰,大司憲宋穉圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李圭德曰,只推。
李恒權,以弘文館言啓曰,本館下番闕直,事甚未安,修撰沈鈁,副修撰李嘉愚,旣有只推之命,竝卽牌招,以爲推移入直之地,何如?傳曰,允。
以修撰沈鈁,副修撰李嘉愚牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,修撰沈鈁,副修撰李嘉愚,旣有只推之命,竝卽牌招,以爲推移入直之地,何如?傳曰,允。
李恒權啓曰,來三月初三日徽慶園親祭祭文,當爲製進,藝文提學朴宗薰,待明朝牌招,使之製進,何如?傳曰,允。
洪起燮,以備邊司言啓曰,會寧·慶源開市,今已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
李羲肇,以戶曹言啓曰,慶壽宮供上物種,別單書入,而逐日供上及沈醬沈菹,待三年減下,其外各種,自今朔爲始,勿爲進排事,分付各該司之意,敢啓。傳曰,知道,付標物種減下,其外待三年減下。
洪起燮,以兵曹言啓曰,五衛將宋得圭除授在外,過限未肅拜,景福宮衛將文裕基,慶熙宮衛將趙仁哲·宋智相,文臣兼宣傳官朴晦壽,俱以病難供職,呈狀乞遞,竝改差,何如?傳曰,允。
又以兵曹言啓曰,今此徽慶園幸行時,各差備所把驛馬,別單磨鍊以入,而本曹驛馬外不足之數,依前例,京畿驛馬十九匹補把事,分付本道之意,敢啓。傳曰,知道。
又以司僕寺一二提調意啓曰,今此徽慶園幸行時及王世子隨駕時,各差備入把馬數磨鍊,別單書入,而其中驛馬,則竝令兵曹,依例知委各驛,使之直爲入把,何如?傳曰,允。
上在昌德宮。停常參·經筵。
自卯時至酉時,灑雨下雨,測雨器水深二分。
李圭德啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
李恒權啓曰,來初一日,輪對日次,而國忌齋戒相値,頉稟之意,敢啓。傳曰,知道。
洪起燮啓曰,御營聽將官來言,今日本廳軍兵,日次私習云矣,敢啓。傳曰,雨勢如此,後日次爲之。
李根中在外,代以韓鎭㦿爲假注書。
洪起燮啓曰,今此幸行時,何大臣留都乎?敢稟。傳曰,金判府事留都。
以修撰沈鈁,副修撰李嘉愚再牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,修撰沈鈁,副修撰李嘉愚,旣有只推之命,竝卽牌招,以爲推移入直之地,何如?傳曰,允。
李圭德啓曰,大司憲宋穉圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
又啓曰,卽者義禁府都事來言,保放罪人金鍏·趙濟仁,當爲議處,李景在,當爲照律,而判義禁李存秀受由,次堂,例不得擧行云,何以爲之?敢稟。傳曰,判義禁許遞,前望單子入之,待下批,牌招察任。
判義禁前望單子入之,金在昌落點。
李恒權,以內醫院都提調意啓曰,本院提調,例不得兼帶刑獄之官,而提調金在昌,除拜判義禁矣,所帶判義禁,今姑許遞,何如?傳曰,允。
傳于李恒權曰,判義禁未差之代,前望單子入之。
兵曹,以韓致應爲留都大將。
以執義李游夏,司諫金喆遠,獻納朴鳴和牌不進罷職傳旨,傳于李圭德曰,只推。
洪起燮,以兵曹言啓曰,今此幸行時,本曹堂上守宮及侍衛陪衛,當爲備員,參知未差之代,令該曹,以在京無故人,口傳差出,待下批牌招,以爲進參之地,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,在前陵園幸行時,堂下侍衛服色,用紅天翼,而今番則依京擧動時例,堂下侍衛服色,以靑天翼磨鍊以入之意,敢啓。傳曰,知道。
又以訓鍊都監言啓曰,今此幸行時隨駕武藝別監一百六十人饌價錢,每人二錢,門旗手二十五名饌價錢,每名一錢,依例分給之意,敢啓。傳曰,知道。
又以備邊司言啓曰,卽見開城留守金履載狀啓,則以爲,戶曹米六百三十五石,常賑米九百八十三石零,俱化爲錢,入於各庫債,以致缺縮,兩項穀一千六百十八石零,就私賑米中劃出移充,以完會摠,私賑米割縮者,自本營從他措處,舊豐德倉穀之積久虛勘,爲七百四十石,而指徵無處,排奉末由,舊邑時有雇馬本錢取殖補用於官用者,每年邊條,爲二百三十兩零,以此錢,每於春糶時,依詳定作米七十四石,計至十年,則本米得以準摠,而每年作米條,待翌年始可生耗,如是定例,允合事宜,請令廟堂稟處矣。戶曹常賑兩項穀,自有應下,不可減摠,至於私賑穀,卽營府支放之資,比之會付,果不無輕重之別,依守臣所請,以私賑米中移充會付,而兩穀之當初缺縮,專由於以錢代捧,混入債券之鬼錄,此後則還與債之間,嚴立科條,毋敢有互換之弊,豐德倉虧欠米之難捧,事勢旣如此,且於舊邑,見有他錢之可以作穀者,則計年準穀,實合便宜,竝依狀辭施行,何如?傳曰,允。
李圭德,以義禁府言啓曰,全羅監司朴綺壽啓本內,益山郡守金永錫,咸悅縣監朴春壽,興德縣監金瑩綬,高敞縣監許楫,井邑縣監趙雲明,高敞前前縣監洪羲書罪狀,竝令攸司稟處事,啓下矣。金永錫·金瑩綬·許楫·趙雲明,竝時在任所,洪羲書,下去江原道原州地云,依例發遣府書吏·羅將,竝拿來,朴春壽,例兼聖堂倉漕運差員,見今捧稅方張云,依已例待竣事勘處,何如?傳曰,允。竝待待命拿囚。
上在昌德宮。停常參·經筵。
李圭德啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
洪起燮啓曰,假注書韓鎭㦿,時無職名,令該曹,依例付軍職,冠帶常仕,何如?傳曰,允。
李恒權,以侍講院言啓曰,再明日顯思宮朔祭,王世子亞獻禮時,宮官當爲全數進參,輔德申在植呈辭受由,兼司書未差,無以備員,令政院,稟旨變通差出,待下批牌招,以爲備員進參之地,何如?傳曰,允。
又啓曰,因侍講院草記,再明日顯思宮朔祭,王世子亞獻禮時,宮官當爲全數進參,輔德申在植呈辭受由,兼司書未差,無以備員,令政院,稟旨變通差出,待下批牌招事,允下矣。合有變通之道,何以爲之,而未差之代,政官牌招,開政差出,何如?傳曰,允,輔德許遞,與兼司書未差之代,一體差出。
判義禁前望單子入之,鄭晩錫落點。
李圭德啓曰,卽者義禁府都事來言,開坐事命下,而新除授判義禁鄭晩錫在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,韓致應落點。
李圭德啓曰,開坐事,命下矣。新除授判義禁韓致應,卽爲牌招,以爲開坐之地,何如?傳曰,允。
趙鍾永啓曰,行吏曹判書金在昌,參議尹豐烈牌不進推考傳旨及罷職傳旨,今方捧入,而開政命下之後,如是違牌,事甚未安,參判未差,判書更爲牌招,何如?傳曰,允。參議只推,一體牌招。
李圭德啓曰,大司憲宋穉圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李圭德曰,只推。
以修撰沈鈁,副修撰李嘉愚牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,修撰沈鈁,副修撰李嘉愚,旣有只推之命,竝卽牌招,以爲推移入直之地,何如?傳曰,允。
吏曹口傳政事,以愼宜學爲兵曹參知。
兵曹參議單愼宜學,參知單李東煥。
有政。吏批,行判書金在昌進,參判未差,參議尹豐烈式暇,左副承旨李恒權進。
以宋冕載爲吏曹參判,呂東植爲輔德,李憲瑋爲兼司書,李書九爲判尹,鄭漪爲兵曹參判,徐俊輔爲同經筵,趙㝡永爲引儀,黃儆彦爲靑松府使,曺鳳振爲分內醫提調,朴致濂爲武烈祠參奉,義州府尹李德鉉仍任事承傳,故進士金贈吏參例兼,故學生全相宣贈吏議,以上同知金載翼兩代,故學生安孝天贈童敎,孝行卓異贈職事承傳,故參判趙榮順賜吏判例兼,刑曹判書趙貞喆考。
兵批,行判書李存秀病,參判朴宗琦病,參議愼宜學病,參知李東煥入直進,同副承旨朴長復進,護軍宋冕載·趙晉和·金鐮,僉知單張時說,副護軍金學淳·金蘭淳·朴齊聞·安光質·申在植,副司正韓鎭㦿,以上竝單付。
趙鍾永,以吏批言啓曰,各道都事瓜滿,以辭朝後三百六十日準計,卽法典所在,而全羅都事安國衡,黃海都事李仁迪,江原都事金聖默,除拜殆近二十朔,尙不辭朝,不可一向虛縻,竝改差,何如?傳曰,允。
洪起燮,以兵曹言啓曰,五衛將元永丁,病難供職,呈狀乞遞,武臣兼宣傳官南,除授在外,過限未入仕,竝改差,何如?傳曰,允。
又以兵曹言啓曰,今此園所幸行時,巡將監軍,依例以來三月初二日受點人員,初三日至,使之仍察之意,敢啓。傳曰,知道。
又以兵曹言啓曰,內吹螺赤及龍虎營兼內吹等今春等習角賞格木,謹依判下別單,分等施賞之意,敢啓。傳曰,知道。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
又以訓鍊都監言啓曰,本局兼內吹今春等習角賞格,謹依啓下單子,木綿二十四疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,金重玉等十一名處,木綿各二疋施賞之意,敢啓。傳曰,知道。
李圭德,以義禁府言啓曰,開城留守金履載狀啓內,長湍府使李仁泳,前府使柳英逵·李近植·李殷會·鄭來升·白泓鎭·李栻等罪狀,竝令攸司稟處事,啓下矣。李近植·李殷會·鄭來升·李栻等,今方待命,竝拿囚,李仁泳,時在任所,依例發遣府書吏,差兼官後拿來,白泓鎭,下去楊州地云,亦爲發遣府書吏拿來,柳英逵身死,勿論,何如?傳曰,允。待待命拿囚。
又以義禁府言啓曰,頃因本府啓辭,咸鏡監司南履翼,北評事洪彦謨改修正上送狀啓內,富寧前府使趙毅存罪狀,令攸司稟處事,啓下矣。趙毅存,交代後未及上來云,依前發遣府書吏,所到處拿來,何如?傳曰,待待命拿囚。
又以刑曹言啓曰,因統制使趙華錫狀啓,漂民問情矛盾之倭譯朴基龍,時在玉浦鎭,發關統營,押上後擧行之意,前已草記蒙允,基龍,自統營今纔押來矣,謹按律文,則大明律不應爲條有曰,不應得爲而爲之者,笞四十,基龍,依此律勘放之意,敢啓。傳曰,知道。
廣州留守洪羲臣疏曰,伏以臣之父母墳山,在於京畿竹山地,而身係職守,久曠省掃,時當春序之漸深,尤切霜露之增感,而近因地氣之瀜解,以致莎草之蹲縮,加土改封,不容虛徐,方擬趁玆節日,亟圖修治,揆以情理,不得不躬往董役,且臣之亡妻移葬,適在此時,勢將仍留幾日,以完緬事,地旣稍左,義難擅離,玆敢短章,仰瀆崇聽。伏乞聖慈,俯垂鑑諒,特許旬日之暇,俾得往來,以伸至情,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
藥房副提調趙鐘永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮·世子嬪宮,口傳問安。答曰,知道。
李圭德啓曰,大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕差祭,監察茶時之意,敢啓。傳曰,知道。
洪起燮啓曰,備邊司郞廳來言,今日賓廳日次,而顯思宮親行朔祭齋戒相値,不得來會云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李恒權曰,禮房承旨馳詣宗廟·景慕宮,奉審摘奸以來。
李圭德啓曰,判義禁韓致應牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
又啓曰,判義禁韓致應牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
傳于李圭德曰,金吾開坐,勿拘齋日爲之。
以修撰沈鈁,副修撰李嘉愚牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,修撰沈鈁,副修撰李嘉愚,旣有只推之命,更爲牌招,以爲推移入直之地,何如?傳曰,允。
又以侍講院言啓曰,明日顯思宮朔祭,王世子亞獻禮時,宮官當爲全數進參,而新除授輔德呂東植在外,弼善權馥,兼司書李憲瑋,俱有實病,無以備員,令政院,稟旨變通差出,待下批牌招,以爲備員進參之地,何如?傳曰,允。
李恒權啓曰,因侍講院草記,明日顯思宮朔祭,王世子亞獻禮時,宮官當爲全數進參,而新除授輔德呂東植在外,弼善權馥,兼司書李憲瑋,俱有實病,無以備員,令政院,稟旨變通差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之,輔德申在植,弼善沈能栻,兼司書李魯秉落點。
傳于李恒權曰,在外分內局提調許遞,前望單子入之。
分內醫提調前望單子入之,任希存落點。
以修撰沈鈁,副修撰李嘉愚牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安,修撰沈鈁,副修撰李嘉愚旣有只推之命,竝卽牌招,以爲推移入直之地,何如?傳曰,允。
以兼司書李憲瑋牌不進罷職傳旨,傳于李恒權曰,只推。
趙鐘永,以吏曹言啓曰,今此園所親祭時執禮,前正李魯秉塡差,而時無職名,令該曹,口傳付軍職,何如?傳曰,允。
兵曹口傳政事,副司果單李魯秉。
李圭德,以備邊司言啓曰,寒食在近,差祭苟艱云,卿宰侍從罷散人竝敍用,仍令該曹,口傳付軍職,何如?傳曰,允。
又以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監言啓曰,本局別將鄭來升,以前任長湍府使時事,方在就理中矣,今當幸行時,領軍之任,不可曠闕,今姑改差,何如?傳曰,允。
上在昌德宮。停常參·經筵。
顯思宮朔祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
李圭德啓曰,大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
洪起燮啓曰,御營廳將官來言,今日本廳軍兵,日次私習云矣,敢啓。傳曰,知道。
朴長復啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
以修撰沈鈁,副修撰李嘉愚牌不進罷職傳旨,傳于朴長復曰,只推。
朴長復,以弘文館言啓曰,本館下番闕直,事甚未安,修撰沈鈁,副修撰李嘉愚,旣有只推之命,竝卽牌招,以爲推移入直之地,何如?傳曰,允。
以輔德申在植牌不進罷職傳旨,傳于朴長復曰,只推。
朴長復,以侍講院言啓曰,再明日幸行,王世子隨駕時,宮官當爲全數進參,輔德申在植,旣有只推之命,而新除授弼善沈能栻在外,無以備員,令政院稟旨,變通差出,待下批,一體牌招察任,何如?傳曰,允。
朴長復啓曰,因侍講院草記,弼善沈能栻在外,令政院稟旨變通事,允下矣。合有變通之道,何以爲之?敢稟。傳曰,許遞,前望單子入之。
弼善前望單子入之,李禮延落點。
洪起燮,以都摠府言啓曰,今此徽慶園幸行時,侍衛寶劍守宮,當爲備員,而都摠管鄭晩錫·曺鳳振在外,副摠管柳和源,以御營中軍陣上進,一員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
洪起燮啓曰,因都摠府草記,今此徽慶園幸行時,侍衛寶劍守宮,當爲備員,而都摠管鄭晩錫·曺鳳振在外,副摠管柳和源,以御營中軍陣上進,一員未差,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,在外人竝許遞,與未差之代,前望單子入之。
摠管前望單子入之,都摠管金履喬·朴宗薰,副摠管李光文落點。
洪起燮,以都摠府言啓曰,今此徽慶園幸行時,侍衛寶劍守宮,當爲備員,而都摠管朴宗薰,副摠管李光文·李光憲,俱有實故,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
洪起燮啓曰,因都摠府草記,今此徽慶園幸行時,侍衛寶劍守宮,當爲備員,而都摠管朴宗薰,副摠管李光文·李光憲,俱有實故,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之,待下批,牌招察任,違牌,勿爲呼望。
洪起燮,以兵曹言啓曰,今此幸行時,宣傳官當爲全數侍衛,而宣傳官李栻,方在拿處中,改差,其代,口傳擬入,何如?傳曰,允。
兵曹口傳政事,以尹永培爲宣傳官。
李圭德啓曰,卽者漢城府郞廳來言,再明日幸行敎是時,本府堂上一員,當爲導駕,而判尹李書九在外,左尹朴宗正,以城隍發告祭獻官進去,右尹吳翰源隨駕,導駕無進參之員,何以爲之?敢稟。傳曰,判尹許遞,前望單子入之。
判尹前望單子入之,金魯敬落點。
以京畿監司李愚在狀啓,宗廟薦新生蛤絡蹄,姑未産出,限內不得封進,惶恐待罪事,傳于朴長復曰,勿待罪事,回諭。
以修撰沈鈁,副修撰李嘉愚再牌不進罷職傳旨,傳于朴長復曰,只推。
以輔德申在植牌不進罷職傳旨,傳于朴長復曰,只推。
兵曹口傳政事,護軍沈能岳,副護軍任百禧·金敎喜,副司果李猉峻·魚在濂·南達孫,以上竝單付。
朴長復,以奎章閣言啓曰,卽接內需司牒報,則咸興·永興兩本宮,四月別大祭時,造燭封香吉日,今月十五日辰時,衣襨·香燭·祭品奉詣吉日,同月十六日卯時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
洪起燮,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
朴長復,以吏曹言啓曰,今此大報壇祭獻官,當以時·原任大臣中塡差,而領中樞府事徐龍輔,判中樞府事金載瓚,判中樞府事韓用龜,判中樞府事金思穆,判中樞府事林漢告,俱以病不得進參,議政府領議政南公轍,藥院都提調,例不得塡差,何以爲之?敢稟。傳曰,領議政塡差。
李羲肇,以戶曹言啓曰,和嬪墓火巢內,民人田土價,自戶曹上下事,纔已聽傳敎矣,發遣本曹郞廳,看審打量,則火巢內墓所近處,懿昭墓位田爲一負七束,糧餉廳屯田爲二十負五束,御營廳屯田爲二負四束,民田爲一結十一負七束,故價本一依丙午孝昌墓例磨鍊,移送各廳,出給民人,而至於懿昭墓位田,數雖無多,事體自別,不可給價,而減縮於墓位田元定之數,此則待本墓占得望呈,自臣曹給價充代之意,敢啓。傳曰,知道。
洪起燮,以禁衛營言啓曰,徽慶園幸行時,本營留都事,命下矣。建陽門,則把摠元永道,別武士金甫相·韓命祿,訓局軍六十名,銅龍門,則哨官孫尙信,訓局軍三十名,西營,則哨官南錫羲,訓局軍四十名率領入直,新營,則千摠李煥輔,哨官申錫元·柳漢培,敎鍊官李東洽,兼別破陣二名,工匠牙兵三十名率領入直,南別營,則哨官李範錫,別武士一人,京中哨官十三名率領守直,火藥庫,則哨官鄭弘哲,別破陣八名,兼別破陣六名率領守直之意,敢啓。傳曰,知道。
義禁府啓目,豐川府使閔鼎秀原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,長湍前府使李近植·李殷會·鄭來升·李栻等原情云云。問目內辭緣,泛稱遲晩,所當請刑是白乎矣,鄭來升·李近植,曾經閫帥,李殷會·李栻,曾經宣傳官,勿爲請刑,載在大典通編,竝只議處,何如?判付啓,依允。又啓目粘連,啓下是白有亦,向前金鍏亦,堂后懸頉,雖緣親病,屢致遞改,終歸規避,以此照律,何如?判付啓,依允。又啓目粘連,啓下是白有亦,向前趙濟仁亦,邑報之中路稽滯,以致封啓之晩時,不能檢飭之失,在所難免,以此照律,何如?判付啓,依允。
李圭德,以義禁府言啓曰,保放罪人金鍏·趙濟仁,還囚議處以入,而兩囚病勢,一向未差,竝仍爲保放之意,敢啓。傳曰,知道。
甲申三月初一日子時,上詣顯思宮。朔祭親行入侍時,行都承旨趙鍾永,左承旨李羲肇,右承旨洪起燮,左副承旨李恒權,右副承旨李圭德,同副承旨朴長復,記事官趙秉鉉,假注書韓鎭㦿,記注官金履喆·任泰濬,直閣朴永元,以次侍立訖,上具翼善冠·淺淡服·烏犀帶·黑皮靴,詣齋殿。時至,通禮跪啓請行禮,贊禮前導入顯思宮,詣版位前。贊禮跪啓請俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導詣尊所,東向立,鍾永酌酒,長復以盞受酒,上詣神位前,北面俯伏跪,鐘永奉香,長復奉爐以進,贊禮啓請三上香,上三上香,受香爐,奠于案。仍行初獻禮,鐘永奉酌以進,贊禮啓請執酌獻酌,大祝跪讀祝文訖,贊禮跪啓請俯伏興平身,上俯伏興平身,贊禮導上降復位。執禮請行亞獻禮,宮官引王世子,入詣尊所,執尊者酌醴,宮官以酌受醴,王世子入詣神位前,宮官請執酌獻酌,王世子以酌授宮官,奠于靈座前,宮官請俯伏興平身,王世子俯伏興平身,降復位。執禮請行終獻禮,謁者引終獻官行知事沈象奎,詣神位前,行禮訖,出就復伏位,執禮請〈俯〉伏哭,上俯伏哭,王世子以下在位者,皆俯伏哭,贊禮請止哭興再拜興平身,上止哭興再拜興平身,贊禮導上,詣望燎位,燎訖,啓請禮畢。上還入齋殿,諸臣以次退出。
上在昌德宮。停常參·經筵。
李圭德啓曰,大司憲宋穉圭,掌令禹錫簡·孫錫祉,持平柳致明在外,執義李游憂呈辭,持平沈能恕未署經,監察茶時之意,敢啓。傳曰,知道。
洪起燮,以兵曹言啓曰,今此園幸時,右邊捕盜大將申鴻周,以後廂大將隨駕,左邊捕盜大將朴基豐,以都監中軍進去,在前如此之時,例以曾經捕將兼察矣,今亦左右邊,竝以曾經捕將徐春輔,姑令權察,何如?傳曰,允。
洪起燮啓曰,左右邊捕盜大將,以曾經捕將徐春輔權察事,允下矣。卽爲牌招,聽傳敎,何如?傳曰,允。
摠管前望單子入之,都摠管金在昌,副摠管沈能岳·徐春輔落點。
洪起燮啓曰,權察捕盜大將徐春輔受點於摠管,纔已肅謝矣,兩任無以兼行,何以爲之?敢稟。傳曰,摠管許遞,前望單子入之。
副摠管前望單子入之,柳漢源落點。
李恒權,以禮曹言啓曰,大報壇祭享,每於三月上旬內擇日擧行事,定式矣。吉日,令日官池宅龜推擇,則來三月初十日爲吉云,以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,親行磨鍊,誓戒亦爲親臨磨鍊,處所,以仁政殿爲之。
又以禮曹言啓曰,今三月初三日大報壇親祭受誓戒時,王世子陪參之節,何以爲之乎?敢稟。傳曰,依例磨鍊。
傳于洪起燮曰,侍衛入直磨鍊,雲寶劍置之。
傳于洪起燮曰,出宮門路,以協陽門爲之。
李恒權啓曰,北道各陵寒食祭香祝,例於濬源殿傳香時,同爲封進,而今番傳香時,只封濬源殿香祝,各陵香祝,不爲封進,節日迫頭,萬萬罔措,香祝,罔夜封發,當該香官,所當重勘,而本院請推之外,無他可施之罰,何以爲之?敢稟。傳曰,拿處。
李恒權,以禮曹言啓曰,卽接咸鏡監司移文,則寒食祭享,只隔一旬,而本道內各陵香祝,尙不下來,萬萬悶悚云矣,每年自正月至五月,各道行各祭享日字,自觀象監,前期五朔報來,自臣曹粘連啓目啓下後,行關知委各道,啓目則入送香室擧行,例也,而咸鏡道各陵殿祭享香祝,前期一朔,香室忠義陪進,傳于監營,而今此本道各陵寒食祭香祝,尙不陪進云者,誠萬萬驚悚,今方申飭香祝,急速擧行,而日子甚迫,難以及期,令兵曹別定禁軍,罔夜倍道,護送忠義,齎奉往進,以爲及期之地,而當該香室官員,不可無罪,令該府,拿問嚴勘擧行,守僕,令攸司嚴處,何如?傳曰,允。
傳于李圭德曰,香祝所重,何如,而不得及期封進,萬萬驚悚,當該承旨,遠地定配,院吏,亦令該曹,嚴刑定配。
傅于洪起燮曰,明日出宮內門路,以協陽門爲之。
以慶尙監司李止淵狀啓,軍威縣監李同淳,病勢沈篤,不得已罷黜事,傳于趙鍾永曰,令該曹口傳差出,催促下送。
吏曹口傳政事,以金鏗爲軍威縣監。
李恒權,以奎章閣言啓曰,守宮檢校提學沈象奎,待開門牌招,何如?傳曰,允。
又以禮曹言啓曰,今三月初十日大報壇親祭時,王世子陪參之節,何以爲之乎?敢稟。傳曰,王世子陪參。
洪起燮,以兵曹言啓曰,今此幸行時,宣傳官當爲全數侍衛,而宣傳官李應謙有頉,其代,口傳擬入之意,敢啓。傳曰,知道。
兵曹口傳政事,以韓元植爲宣傳官。
洪起燮,以備邊司言啓曰,卽見開城府留守金履載狀啓,則以爲,本府債錢二十三萬二千二百七十五兩零中,前後所捧,爲七萬三千五百十九兩零,而此外長湍等三邑及礪峴鎭所在五千八百五十兩零,本府各廛所在三千一百兩,竝姑仍置,依前收殖,京外各人處散貸未捧條一萬四千八百十八兩零,則除其邊殖,以爲漸次收捧,而實未捧十三萬四千九百八十八兩,盡是紙上空文,推尋無處,依頃年嶺南·北關例,特許蠲蕩事,請令廟堂稟處矣。蓋本府蕩債之論,厥惟久矣,事苟當行,何拘早晩,而方其債少之時,雖有虧欠,而餘力尙支,及到債多之後,莫可收拾,而完物竝廢,譬如治腫之法,不去惡肉,則無以生新肌,此固必然之勢也,顧今京外蓄儲,轉益殫匱,逋緡欠斛,項背相望,法外蠲蕩,不可容易議到,而第念朝夕顚覆之勢,孰有如本府者乎?旣知其空債之必不可捧,則置其券而復待何時乎?苟能捨此無用之券,以奠安舊都之民,則所得必有加於所失,以朝家終始之澤,特依守臣所請,許其蠲蕩,使之對揚德意,至於懲創之典,不可偏廢,而但其所逋,未必盡是身犯,則其在惟輕之義,亦難一切以本律施行,債券中最多數者,特貸其命,遠惡島限己身爲奴,其下各人等,竝令本府,嚴刑照律,分等勘處,何如?傳曰,允。
又以備邊司言啓曰,卽見統禦使朴孝晉所報,則以爲,本營陸軍番米停退條五十三石十三斗,以京外某樣穀給代,以爲防卒支放之地爲辭矣。停退番米,例當給代,以本道附近處某樣穀中準折許劃,待還捧,卽爲充補之意,分付該道該營,何如?傳曰,允。
又以扈衛廳留都大臣意啓曰,臣承命一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
李圭德,以義禁府言啓曰,保放罪人金鍏·李景在·趙濟仁等,還囚照律以入之意,敢啓。傳曰,知道。
義禁府啓目粘連,假主書李景在·金鍏等矣本府議啓內,李景在段,未卽入來,雖緣於身病,跡涉占便,有難全恕,以此照律,金鍏段,堂后懸頉,雖緣親病,屢致遞改,終歸規避,竝只以此照律,罪各笞四十收贖,附過還職,竝只私罪,奉敎依允爲旀,金鍏段,功議各減一等爲良如敎。又照目粘連,瑞興府使趙濟仁矣本府議啓內,邑報之中路稽滯,以致封啓之晩時,不能檢飭之失,在所難免,以此照律,罪笞四十收贖,附過還職,私罪,奉敎依允爲旀,功議各減一等爲良如敎。又啓目,長湍前府使白泓鎭原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,碧潼郡守李顯英原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目粘連,啓下是白有亦,向前閔鼎秀亦,到配邑報之中路淹滯,至有道啓論列之擧,不能檢飭之失,在所難免,以此照律,何如?判付啓,依允。又啓目粘連,啓下是白有亦,向前李近植·李殷會·鄭來升等段,觀其所供,皆以爲,當年內準數收捧,依例勘報云,而乃復曰,似指丁丑之流來,又或曰,或自丁丑之隱逋云云是白乎則,丁丑舊逋之自在其中,推此可知是白遣,李栻段,所供以爲,丁丑流逋,來歷分明,初非新未捧新虛留,而到官二朔,新舊竝督,其勢末由,待春査徵,旋卽經遞是如爲白乎所,積年流逋,雖非數朔居官者所可準捧,而及其査發之後,畢竟未捧之罪,在所難免是白如乎,大抵該府還逋,積成痼弊,流來宿逋之未捧,雖與新逋虛勘,殺有間焉是白乎乃,餉穀法意,本自嚴重,趁未收殺之罪,不可以諸供之各有發明,有所參恕,竝只以此照律,何如?判付啓,依允。
李圭德,以義禁府言啓曰,卽接月令醫員姜直淳手本,則時囚罪人閔鼎秀,素患風眩之症,猝添處冷之餘,有時昏倒,鄭來升,痰癖挾食,轉成關格,橫亘肚臍,氣息奄奄,李栻,疝積猝發,時時衝上,不省四到,食飮專却,三囚症形,實有難保之慮云,罪人病勢如此,則一邊保放,一邊草記,曾有定式矣。閔鼎秀·鄭來升·李栻竝姑保放之意,敢啓。傳曰,知道。
甲申三月初二日亥時,上詣仁政殿。親臨誓戒入侍時,行都承旨趙鍾永,左承旨李羲肇,右承旨洪起燮,左副承旨李恒權,右副承旨李圭德,同副承旨朴長復,記事官李淵祥·趙秉鉉,記注官李宗心·李湜,原任直提學李存秀·金履喬·朴宗薰,直閣朴永元,待敎金正喜,侍立訖。時至,左通禮跪啓請外辦,上具遠遊冠·絳紗袍,乘輿以出,左右通禮前導,由協陽門·肅章門·仁政門,至降輿所,左通禮啓請執圭,鍾永跪進圭,上執圭,左右通禮導上至板位,南向立,贊儀唱鞠躬四拜興平身,讀誓文官吏曹判書金在昌,刑曹判書趙貞喆,陞自東階,就讀誓文位,西向立,在昌讀誓文訖,在昌·貞喆降復位,贊儀唱鞠躬四拜興平身,上鞠躬四拜興平身,王世子及諸祭官,宗親文武百官,皆鞠躬四拜興平身,左通禮跪啓禮畢,啓請釋圭,鍾永跪受圭,左通禮啓請乘輿,左右通禮前導,由仁政門·肅章門·協陽門。還內後問安勿爲之事。下敎諸臣以次退出。
上在昌德宮。停常參·經筵。
受誓戒罷,還內後,王世子板位問安。答曰,知道。
內閣·政院·玉堂·藥房口傳問安。答曰,知道。
大駕詣徽慶園,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。親祭後,王世子板位問安。答曰,罔極。內閣·政院·玉堂·藥房口傳問安。答曰,罔極。百官奉慰單子問安。答曰,罔極。夕上食親行,還入齋室後,內閣·政院·玉堂·藥房口傳問安。答曰,罔極。
洪起燮啓曰,司僕寺內乘來言,捲窓,取稟。傳曰,捲三面。
傳于李恒權曰,守宮假承旨,馳詣懿昭墓,奉審摘奸以來。
李圭德啓曰,義禁府都事來言,今日幸行時,駕側鳴錚罪人李命儒等五十一人,移送秋曹云矣,敢啓。傳曰,知道。
傳于李恒權曰,守侍園官以下,書啓捧入。
李恒權,以奎章閣言啓曰,大駕今已還宮,守宮檢校提學沈象奎,依定式減下,何如?傳曰,允。
趙鍾永,以吏曹言啓曰,今此寒食祭祭官,當爲磨鍊,而除老病公頉,實無推移排比之路,依近例,刑官及司饔院官員年六十以上人,通瀜塡差以入,而其中時無職名人,令該曹,口傳付軍職,何如?傳曰,允。
李恒權,以禮曹言啓曰,謹稽謄錄,則先朝丙辰年,以大報壇親享時,親臨省器次,省牲次,省鼎鑊,視滌漑,監取明水火事,釐正於享儀事,下敎矣,今番亦依此磨鍊乎?敢稟。傳曰,依例磨鍊。
又以成均館同知館事大司成意啓曰,今三月初三日儒生課試,當爲設行,而大提學未差,限內不得爲之之意,敢啓。傳曰,知道。
洪起燮,以訓鍊都監言啓曰,今番幸行時,隨駕將官將校軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官將校軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番徽慶園幸行時,隨駕將校軍兵等處,乾犒饋,依定式,磨鍊分給之意,敢啓。傳曰,知道。
李圭德,以義禁府言啓曰,前承旨趙琮鎭,香祝所重,何如,而不得及期封進,萬萬驚悚,遠地定配事,承傳啓下矣。趙琮鎭,平安道定州府遠地定配,而以承傳內辭意具罪目,依例發遣府書吏,押送配所,何如?傳曰,允。
徽慶園親祭敎是時,終獻官領議政南公轍,贊禮兼禮曹判書金蓍根,典祀官奉常正任文白,園司參奉李鍾明,執禮副司果李魯秉,執尊司成朴升鉉,大祝直閣朴永元,祝史司書尹正鎭,齋郞司果韓弘敎,盥洗位兵曹佐郞李鳳柱,承文校檢林墶,爵洗位兵曹佐郞朴齊輝·丁載榮,亞獻盥洗位禮曹佐郞朴起壕,終獻盥洗位校書校理李錫周,贊者引儀金秉始,假引儀徐有晃,謁者引儀安聖謩,兼引儀任岳周,贊引兼引儀鄭橚·沈正禮,祭監監察李秉龜·李玄好。
甲申三月初三日辰時,大駕詣徽慶園。幸行親祭入侍時,行都承旨趙鍾永,左承旨李羲肇,右承旨洪起燮,左副承旨李恒權,右副承旨李圭德,同副承旨朴長復,記事官李淵祥·趙秉鉉,記注官李湜·李宗心,原任直提學金祖淳·李存秀·金履喬·朴宗薰,直閣朴永元,待敎金正喜,以次侍立。時至,通禮跪啓請外辦,上具翼善冠·黲袍·烏犀帶·黑皮靴,乘駕轎出宣化門,藥房提調金在昌,副提調趙鍾永進前,在昌曰,早朝勞動,聖體,若何?上曰,一樣矣。由協陽明·肅章門·進善門,出敦化門,通禮跪啓請少駐,大駕少駐,侍臣上馬,進至宗廟前路,下轎而過,還乘轎出興仁之門,宣傳官稟鳴金鑼鼓擧行,至東關王廟後路,下轎而過,還乘轎進過安樂峴,至園所洞口,宣傳官稟鳴金鑼鼓止。上下轎乘輿,命書傳敎曰,同副承旨,馳詣懿陵,奉審以來。出駕敎至齋室門,降輿入齋室,少頃,通禮跪啓展拜時至,命入外辦,上出幄次,通禮跪啓請乘輿,上乘輿,至紅箭門外,通禮跪啓請降輿,上降輿,入詣謁園禮板位,引儀唱俯伏興再拜興平身,上俯伏興再拜興平身,因詣園上奉審,降詣入小次,少頃,親祭時至,通禮跪啓請行禮,上出小次,贊禮前導,陞自東階,詣丁字閣板位,贊禮啓請俯伏哭,上府伏哭,王世子以下在位者,皆俯伏哭,贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身,贊禮導上詣尊所,西向立,執尊者擧羃,鍾永酌酒,圭德以盞受酒,上入詣靈座前,贊禮啓請跪,上跪,鍾永奉香,圭德奉爐,上三上香,圭德奠爐于案,贊禮啓請執盞獻盞,鍾永奉盞跪進,上執盞授,圭德奠于靈座前,贊禮啓請府伏興少退跪,上俯伏興少退跪,王世子以下在位者,皆跪,大祝入靈座之右,東向跪,讀祝文訖,上降復位。贊禮啓請亞獻禮,宮官引王世子,入詣靈座前,行亞獻禮,降復位。執禮請行終獻禮,終獻官南公轍,詣靈座前,行禮如儀訖,降復位,贊禮啓請俯伏哭,上俯伏哭,王世子以下在位者,皆俯伏哭,贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身,贊禮導上詣望燎位,燎訖,贊禮啓禮畢,導上至展拜板位,行辭園禮再拜,出幄次乘輿,出齋室門外,通禮啓請降輿,上降輿入齋室,命書傳敎曰,夕上食當親行,該房知悉。又口傳下敎曰,百官進參置之。又敎曰,京畿監司,率各務差使員入侍,京畿監司李愚在,一路都差使員楊州牧使李晉淵,道路橋梁差使員坡州牧使沈日永,出宮時傳語差使員高陽郡守李游,還宮時傳語差使員抱川縣監成兢默,日傘奉持差使員慶安察訪崔致輔,待令馬差使員平邱察訪李嗣萬,以次進伏。上命奏職姓名。日永等,以次起伏,各奏職姓名。上曰,弊瘼陳之。愚在曰,別無爲弊之端矣。仍奏曰,園所紅箭門外洞畓中三十五斗落庫,限數年陳廢,待土堅植木之意,纔已馳啓,而遍觀諸處,則昨冬植木之枯損,十居八九,當初若能着意董飭則枯損豈若是夥然乎,事當更爲植木,而今已節晩,姑待秋後始役之意,令該曹稟處,臣不勝惶恐俟勘,而其時補土植木堂上前楊州牧使李鍾運不可無罪,特施罷職之典,何如?上曰,依爲之,卿亦推考。出擧條晉淵曰,本州難支之弊,不一其端,而最是上奉陵園墓二十八所,下應東北關進上及三路使星首站,故不時之役,極其浩多,而臨急之需,難以支計,在前儲置米惠廳直下之時,猶或有前期推移民邑紓力之道矣,一自劃付畿營以後,自本邑無以隨事取用,故每於先進排之際,公私搜括,東西假貸,事面之窘速,已不可勝言,而且用下之末後見減,數爻輒夥,彌縫沒策,必至於還徵吏民,侵及隣族之境,今則惠廳直下之例,固難復舊,而若以數年用下,參互石數多寡,永爲劃給本州,使之分排節用,臨事應辦,則非但營邑之俱便,實爲官民之萬幸,而事係變通,特令廟堂稟處,何如?上曰,依爲之。出擧條上命退,日永等,以次退出。少頃夕上食時至,通禮跪啓請外辦,上乘輿至紅箭門,通禮跪啓請降輿,上降輿入詣丁字閣板位,贊禮跪啓請哭再拜,上哭再拜,贊禮跪啓請止哭興再拜興平身,上止哭興再拜興平身,贊禮跪啓請三上香,上入詣靈座前,鍾永奉香,起燮奉爐,上三上香,起燮奠爐于案,贊禮啓請獻盞,鍾永奉盞跪進,上執盞授,起燮奠于靈座前,贊禮啓請俯伏興退,上降復位,贊禮啓請俯伏哭,上俯伏哭,贊禮啓請止哭興再拜興平身,園司及內侍撤饌,贊禮導上出紅箭門,命書傳敎曰,王世子問安置之。又敎曰,百官問安置之。又敎曰,自園所至興仁之門外,捧上言。出駕敎贊禮啓請乘輿,上乘輿至齋室,命入外辦,通禮跪啓請乘輿,上乘輿至園所洞口,通禮啓請降輿乘轎,上降輿乘轎,過安樂峴,至東關王廟後路,下轎而過,還乘轎入興仁之門,至宗廟前路,下轎而過,還乘轎入敦化門·進善門·肅章門,至協陽門,出標信解嚴,由宣化門還內,諸臣以次退出。
上在昌德宮。停常參·經筵。
大殿·中宮殿·世子宮,內閣·政院·玉堂翌日口傳問安。答曰,知道。世子嬪宮,口傳問安。答曰,知悉。大殿·中宮殿·世子宮,朝廷二品以上·六曹堂上翌日單子問安。答曰,知道。
藥房提調金在昌,副提調趙鍾永啓曰,祗謁園寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李圭德啓曰,大司憲宋穉圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
傳于李恒權曰,禮房承旨,馳詣元陵,奉審摘奸,局內諸陵,一體奉審以來。
又啓曰,今此京外上言一百五張內,八十二張,以猥濫拔去,二十三張,分下各該司次捧入之意,敢啓。傳曰,知道。
注書趙秉鉉病,代以高萬九爲假注書。
高萬九在外,代以趙容和爲假注書。
傳于李恒權曰,發遣吏郞,諸執事淸齋與否,摘奸以來。
以徽慶園守侍園官以下別單,傳于李恒權曰,守園官興寧君昌應,侍園官朱世章,各熟馬一匹賜給,參奉李鍾明·柳民根,忠義金師善,竝陞六,進止差備鄭萬豐·金昌西,竝陞敍,其餘奠禮·飯監·守僕·員役等,竝依昨年例施賞。
李恒權,以禮曹言啓曰,謹稽皇壇增修儀,則親享出宮時,由集成門,王世子祗迎幕次,設於暎花堂閤外事載錄,而取考各年謄錄,則出宮時,或由集成門,或由明禮門矣。今此親享出宮時門路及王世子祗迎處所,以何處磨鍊乎?敢稟。傳曰,出宮時,由明禮門作路,王世子祗迎處所,以延英門外爲之。
李圭德,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以兵曹言啓曰,今三月初十日大報壇祭親行時,墻外環圍軍,當爲磨鍊,而取考謄錄,則訓局軍或五哨或七哨排立矣,今番則以幾哨磨鍊乎?敢稟。傳曰,以六哨排立。
又以兵曹言啓曰,今番徽慶園幸行時,隨駕將校軍兵各差備等犒饋,依定奪,以乾物分給之意,敢啓。傳曰,知道。
又以刑曹言啓曰,因禮曹啓辭,香祝不得及期封進之香室守僕,令攸司嚴處事,命下矣。當該守僕金鎭鼎,謹依特敎定配例,慶尙道長鬐縣定配所,卽爲押送之意,敢啓。傳曰,知道。
又以刑曹言啓曰,今三月初二日,傳曰,香祝所重何如,而不得及期封進,萬萬驚悚,當該承旨,遠地定配,院吏亦令該曹,嚴刑定配事,命下矣。承政院書吏崔景欽,嚴刑一次後,平安道龍崗縣定配所,卽爲押送之意,敢啓。傳曰,知道。
又以義禁府言啓曰,卽接月令醫員姜直淳手本,則時囚罪人李近植·李殷會等,素患痰癖之症,添劇處冷之餘,李顯英,猝得毒感,又添風眩,白泓鎭,疝積復發,肚臍橫亘,目下症形,俱極危篤云,罪人病勢如此,則一邊保放,一邊草記,曾有定式矣。李近植·李殷會·李顯英·白泓鎭等,今姑保放之意,敢啓。傳曰,知道。
上在昌德宮。停常參·經筵。
未時申時,日暈。
藥房都提調南公轍,提調金在昌,副提調趙鐘永啓曰,伏未審夜間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
李圭德啓曰,大司憲宋稚圭,掌令禹錫簡·孫錫祉,持平柳致明在外,執義李游夏,持平沈能恕差祭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
趙鐘永啓曰,左承旨李羲肇,右承旨洪起燮,今日不爲仕進,竝卽牌招,何如?傳曰,允。
傳于李恒權曰,禮房承旨,馳詣先蠶壇,奉審摘奸以來。
李恒權啓曰,司書尹正鎭,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以左承旨李羲肇,右承旨洪起燮牌不進罷職傳旨,傳于李恒權曰,只推。
吏曹口傳政事,徽慶園參奉二單趙鎭運·閔翼鏞,忠義單金相德。
李恒權,以侍講院言啓曰,司書尹正鎭,以其親病,陳疏徑出,下番闕直,事甚未安。兼司書李魯秉,說書吳致愚,竝卽牌招,以爲推移入直之地,何如?傳曰,允。司書許遞,前望單子入之。
司書前望單子入之,金炳朝落點。
李恒權,以吏曹言啓曰,卽接掌樂院牒報,則今此大報壇親祭時,協律郞本寺正,例爲進參,而正趙璟鎭,身病猝重,明日肄儀,萬無擧行之望云。身病旣如此,則不可强令察任,改差,其代口傳備擬以入之意,敢啓。傳曰,知道。
吏曹口傳政事,以金裕憲爲掌樂正。
兵曹口傳政事,副司果單趙璟鎭·閔令儒。
李恒權,以禮曹言啓曰,今此皇壇親臨省牲時,王世子陪參之節,謹依增修儀所載磨鍊,而至於省鼎钁,視滌漑,監取明水火時,亦爲一體磨鍊乎?敢稟。傳曰,一體磨鍊。
又以禮曹言啓曰,伏見京畿監司李愚在所啓擧條啓下者,徽慶園所局內昨冬植木之枯損十居八九事,當更爲植木,而今已節晩,待秋後始役之意,令該曹稟處事依爲之事,批下矣。莫重園所,局內諸處,植木之枯萎,若是夥多,有此更植之擧,極爲驚悚,待秋擇日告由後,擧行之意,分付道臣,何如?傳曰,允。
朴長復,以營建都監言啓曰,今此營建工役,不啻浩大,外墻修築,亦係時急,見今都監事力,誠難一時竝擧。在前已例,曾有三營門分掌修築之例,今番亦依此例,分付三營門,使之分掌處所,不日擧行,何如?傳曰,允。
李恒權,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成朴升鉉,兼弼善除本仕,直講鄭郁東,典藉朴熙顯,俱爲差祭進去,時無入直之員,以他郞官,姑爲代直,何如?傳曰,允。
李圭德,以禁衛營言啓曰,謹依成冊啓下,御前前排牢子金得尙等三十名,巡令手朴士爀等二十八名,挾馬旗手朴日得等十二名,各木一疋,信箭手朴龍順等二名,各木二疋,施賞之意,敢啓。傳曰,知道。
又以御營廳言啓曰,謹依判下,前排軍·信箭手二名,各木二疋,牢子三十六名,巡令手三十四名等處,各木一疋,施賞之意,敢啓。傳曰,知道。
上在昌德宮。停常參·經筵。
李圭德啓曰,大司憲宋稚圭,掌令禹錫簡·孫錫祉,持平柳致明在外,執義李游夏,持平沈能恕差祭,監察茶時之意,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙鐘永啓曰,左承旨李羲肇,右承旨洪起燮,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,朴齊聞·權敦仁落點。
趙鐘永啓曰,新除授左承旨朴齊聞,左副承旨權敦仁竝卽牌招,何如?傳曰,允。
傳于李恒權曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
臣長復今日大報壇肄儀進去,下直之意,敢啓。傳曰,知道。
李恒權啓曰,今日寒食祭傳香時,溫陵獻官李鍾英,改付標後,該曹不卽知委,以致受香之差晩,事甚未安。當該差祭堂上,推考,何如?傳曰,允。
趙鐘永啓曰,今日齋宿,承旨當爲備員,而左承旨朴齊聞在外,權敦仁差祭,無以備員,何以爲之?敢稟。傳曰,竝許遞,前望單子入之。
承旨前望單子入之,李勉昇·李基栽落點。
傳于李恒權曰,顯思宮寒食祭,以攝行磨鍊。
以兼司書李魯秉,說書吳致愚牌不進罷職傳旨,傳于李恒權曰,只推。
李恒權,以侍講院言啓曰,下番連日闕直,事甚未安。兼司書李魯秉,說書吳致愚,旣有只推之命,與新除授司書金炳朝,一體牌招,以爲推移入直之地,何如?傳曰,允。
又以弘文館言啓曰,應敎一員,校理一員未差,副應敎姜世白,副校理尹心圭在外,校理朴晦壽,副校理金,副修撰李嘉愚差祭,本館上番闕直,事甚未安,修撰沈鈁卽爲牌招,姑陞入直,何如?傳曰,允。
以東萊府使李奎鉉狀啓,猥叨邊門,不能憚懾異類,有此該異之變怪,惶恐待罪事,傳于李圭德曰,勿待罪事,回諭。
趙鐘永,以吏曹言啓曰,今此大報壇祭親行時,第三位祝史前司書尹正鎭塡差,而時無職名,令該曹口傳付軍職,何如?傳曰,允。
兵曹口傳政事,副司果單尹正鎭。
李圭德,以禁衛營言啓曰,本營千摠金相宇,身病猝重,勢難察任,改差,何如?傳曰,允。
又以義禁府言啓曰,卽接月令醫員皮宗恒手本,則時囚罪人李仁泳,疝積猝發,時時衝上,種種昏倒,氣息奄奄,症形不輕云。罪人病勢如此,則一邊保放,一邊草記,曾有定式矣。李仁泳姑爲保放之意,敢啓。傳曰,知道。
吏曹啓目粘連,觀此慶尙道尙州幼學李重林等上言內辭緣,則以爲,臣矣身等六代祖贈參判臣惇敍,卽八旌門中一人,而忠顯公臣惇五之弟也。丙子江都之亂,與忠顯公,同在外司,及陷城之日,爲賊所獲,行到鎭江之泓,遂自投而死,始以守臣啓聞,只蒙掉揳之典。第伏念,臣矣身等之六代祖戶曹參判贈職,乃是以子壽職二品追榮,謹稽忠烈祠二十諸忠之中,如臣矣身等六代祖,而以韋布配享之人,俱施正卿以上贈官,亦皆蒙賜諡之恩典是白去乙,何況臣矣身等之六代祖,初無以忠節蒙一級貤贈之典,此實沁都板蕩之後未遑之事,臣矣身等,不避猥越,相率陳籲爲白去乎,伏乞天地父母,特垂哀憐,一依忠烈祠配侑諸賢贈職賜諡之已例。伏蒙天恩,亦爲白有臥乎所,李惇敍以江都殉節,配享於忠烈祠,而尙未蒙贈職之恩典,果是未遑之事是白如乎,合有褒揚之擧,而係于恩典,臣曹不能擅便,上裁敎是白乎旀,賜諡一款,非臣曹所關,令禮曹稟處,何如?判付啓,依回啓施行爲良如敎。
上在昌德宮。停常參·經筵。
夜一更,月暈。
李圭德啓曰,大司憲宋稚圭,掌令禹錫簡·孫錫祉,持平柳致明在外,執義李游夏差祭,持平沈能恕未署經,監察茶時之意,敢啓。傳曰,知道。
李基栽啓曰,來十一日朝參日次矣,敢稟。傳曰,停。
朴長復啓曰,來十一日輪對日次矣,敢稟。傳曰,當次人受點,後日次待令。
傳于朴長復曰,檢校待敎金正喜,馳詣健陵,奉審摘奸,顯隆園·華寧殿,一體奉審以來。
李恒權啓曰,今日齋宿,承旨當爲備員,而行左承旨李勉昇在外,右承旨李基栽不爲仕進,所當牌招,而拘於廳規,不得請牌,何以爲之?敢稟。傳曰,牌招,左承旨許遞,前望單子入之。
承旨前望單子入之,金學淳落點。
李恒權啓曰,今日齋宿,承旨當爲備員,新除授左承旨金學淳,所當牌招,而拘於廳規,不得請牌,何以爲之?敢稟。傳曰,牌招。
以修撰沈鈁牌不進罷職傳旨,傳于朴長復曰,只推。
以司書金炳朝,兼司書李魯秉,說書吳致愚牌不進罷職傳旨,傳于朴長復曰,只推。
李基栽,以都摠府言啓曰,今日入直內三廳武兼禁軍及軍兵等,當爲中日習射技,而大報壇親祭齋戒相値,不得設行之意,敢啓。傳曰,知道。
上在昌德宮。停常參·經筵。
自午時至人定,灑雨下雨,測雨器水深二分。
進御二錢重人蔘粟米飮,自今日限二貼煎入事,榻前下敎。
中宮殿進御二錢重人蔘粟米飮,自今日限二貼煎入事,榻前下敎。
李圭德啓曰,大司憲宋稚圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
傳于朴長復曰,禮房承旨,馳詣昭寧園,奉審摘奸,綏吉園,一體奉審以來。
趙鍾永啓曰,藥房副提調,持粟米飮來待矣。傳曰,封入。
朴長復啓曰,明日動駕,兩司侍臣,當爲進參,除在外·未署經外,呈告人員,竝待開門牌招,何如?傳曰,允。
傳于李基栽曰,明日出宮門路,以協陽門爲之。
傳于朴長復曰,發遣吏郞,諸執事淸齋與否,摘奸以來。
朴長復,以吏曹言啓曰,今此大報壇祭親行時,壇上執禮前輔德呂東植塡差,而時無職名,令該曹口傳付軍職,何如?傳曰,允。
兵曹口傳政事,副護軍單呂東植。
朴長復,以吏曹言啓曰,卽接通禮院牒報,則明日大報壇祭親行時,左右通禮當爲備員進參,而左通禮李鎭華,身病猝重,萬無擧行之望云,不可强令察任,改差,其代口傳備擬以入之意,敢啓。傳曰,知道。
吏曹口傳政事,以洪祐燮爲左通禮。
上在昌德宮。停常參·經筵。
夜自一更至五更,月暈。
上詣皇壇,入齋殿後,王世子板位問安。答曰,知道。內閣·政院·玉堂·藥房口傳問安。答曰,知道。
省牲省器後,王世子板位問安。答曰,知道。內閣·政院·玉堂·藥房口傳問安。答曰,知道。
李圭德啓曰,大司憲宋稚圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
趙鍾永啓曰,藥房提調·副提調,持粟米飮來待矣。傳曰,封入。
傳于李基栽曰,侍衛軍兵雨具。
傳于朴長復曰,還內時,王世子祗迎之節,置之。
趙鍾永啓曰,今日諸執事·進排官摘奸時,工曹氷庫進排官,不爲待令,竝所當重勘,而本院請推之外,無他可施之罰,何以爲之?敢稟。傳曰,竝拿處。
以執義李游夏,司諫金喆遠,獻納朴鳴和牌不進罷職傳旨,傳于李圭德曰,只推。
甲申三月初九日辰時,上詣皇壇親祭擧動入侍時,行都承旨趙鍾永,左承旨金學淳,右承旨李基栽,左副承旨李恒權,右副承旨李圭德,同副承旨朴長復,記事官李淵祥,假注書趙容和,記注官李湜·任泰濬,檢校待敎李鶴秀·金正喜,以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房提調金在昌進前曰,趁早勞動,聖體,若何?上曰,一樣矣。至延英門外,王世子出次,就祗迎位鞠躬,仍爲乘輿隨後,上由肅章門·進善門·明禮門,詣皇壇齋殿。少頃,上出齋殿乘輿,詣朝宗門外降輿,禮儀使導上詣洌泉門外望位位,行四拜禮,王世子及在位者,皆四拜。上陞壇奉審,詣省器位省器,詣省牲位省牲,仍詣典祀廳,監明水火。上出洌泉門·朝宗門,乘輿還詣齋殿。仍敎曰,諸執事·進排官,親呈擧案,佾舞工人點考,可也。又敎曰,皇壇序列卷入之,諸臣以次侍立。
上在昌德宮。停常參·經筵。
還內後,王世子板位問安。答曰,知道。內閣·政院·玉堂口傳問安。答曰,知道。
大殿·中宮殿·世子宮,內閣·政院·玉堂口傳經宿問安。答曰,知道。世子嬪宮口傳問安。答曰,知悉。大殿,朝廷二品以上·六曹堂上口傳問安。答曰,知道。
藥房提調金在昌,副提調趙鍾永啓曰,壇享親祼,誠禮克伸,移次徹漏,勞動旣多,伏未審,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪官口傳問安。答曰,知悉。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李圭德啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
李基栽啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨李恒權,今日不爲仕進,卽爲牌招,何如?傳曰,允。
備忘記,惠山僉使李炯下直,長弓一張·長箭一部·片箭一部·筒兒一箇賜給。
注書李淵祥病,代以李景在爲假注書。
李圭德啓曰,大司憲宋稚圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李圭德曰,只推。
李景在在外,代以成好謙爲假注書。
以慶尙左水使吳致壽狀啓,館倭作梗,大關邊情常時不能檢飭之致,惶恐待罪事,傳于李圭德曰,勿待罪事,回諭。
以慶尙監司李止淵狀啓,慶州府民家失火事,傳于李圭德曰,聞甚矜惻,元恤典外,別加顧助事,分付。
李恒權,以禮曹言啓曰,卽接懷德幼學金璧相所志,則以爲,同姓三寸侄殷烈,嫡妾俱無子,以其同姓三十寸兄魯仲第二子時秋,欲爲繼後,兩家相議完定,未及禮斜,而兩邊父母俱沒,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,門長金壁相所訴旣如此,依定式,金魯仲第二子時秋,立爲金殷烈之後,何如?傳曰,允。
李基栽,以都摠府言啓曰,副摠管柳和源,以御營中軍軍兵等,中日試射放事,南小營晝仕出去之意,敢啓。傳曰,知道。
又以兵曹言啓曰,守門將李萬成,以其身病,受由於本曹,而由限已過,不爲還仕,仍爲擅自下鄕,極爲可駭,汰去,何如?傳曰,允。
李圭德,以義禁府言啓曰,東萊府使李奎鉉狀啓內,豆毛浦萬戶金麗行罪狀,令攸司稟處事,啓下矣。金麗行時在任所,依例發遣府羅將,交代後拿來,何如?傳曰,待待命拿囚。
大報壇親祭敎是時,進幣瓚爵官吏曹判書金在昌,奠幣瓚爵官行副護軍李紀淵,薦俎官兼戶曹判書金履陽,禮儀使兼禮曹判書金蓍根,典祀官奉常正任文白,壇司奉常副奉事金健喆,壇上執禮行副護軍呂東植,壇下執禮副司果林顔喆,第一位執尊副司果徐有素,二位副司果洪羲弼,三位副司果李魯秉,第一位大祝司書金炳朝,二位修撰李寅泰,三位副司果趙璟鎭,第一位祝史副司果沈英錫,二位軍資正趙忠植,三位副校理金,第一位齋郞兵曹正郞朴宗學,二位副司果洪永觀,三位副司果洪赫,第一位捧俎官戶曹正郞金芝淳,司䆃僉正李復鉉,軍資直長金仁淳,第二位漢城主簿金裕淳,北部都事金用淳,刑曹正郞曹錫玄,第三位戶曹佐郞金勉淳,司僕主簿洪穉圭,濟用副奉事尹滋恭,盥洗位承文校檢林墶,典籍禹錫文,爵洗位典籍趙熙龍·金相勉,掌牲令典牲判官李常在,協律郞掌樂正金裕憲,贊者引儀金秉始,假引儀徐有晃,謁者兼引儀任岳周,引儀安聖謨,贊引兼引儀鄭橚·沈正禮,祭監監察李秉龜·李時學,從享獻官漢城判尹金魯敬,祝史副司果朴宗休,齋郞漢城主簿金箕景。
甲申三月初十日子時,上詣皇壇親祭入侍時,行都承旨趙鍾永,左承旨金學淳,右承旨李基栽,左副承旨李恒權,右副承旨李圭德,同副承旨朴長復,記事官李淵祥,假注書趙容和,記注官李湜·任泰濬,檢校待敎李鶴秀·金正喜,以次侍立。時至,通禮跪啓請外辦,上具冕旒冠·衮龍袍·玉帶·赤舃以出,禮儀使導上至朝宗門外降輿。禮儀使啓請執圭,鍾永進圭,上執圭入詣板位,北向立。禮儀使啓請行事,工鼓柷軒架作,景安之樂,烈文之舞作,樂八成。禮儀使跪請四拜,上行四拜禮,王世子及在位者,皆四拜,樂九成,上詣盥洗位盥水訖,禮儀使導上詣第一位尊所,北向立,登歌作,肅安之樂,烈文之舞作,執尊者擧羃,進幣瓚爵官金在昌酌鬱鬯,鍾永以瓚受鬱鬯。禮儀使導上,次詣第二位第三位尊所,竝如上儀訖,導上,陞自南階,詣第一位神座前,北向立。禮儀使啓請跪搢圭,上跪搢圭,鍾永奉香,長復奉爐,上三上香,長復奠爐盒于案,鍾永以瓚授在昌。禮儀使啓請執瓚祼地,在昌奉瓚跪進,上執瓚祼地訖,以瓚授奠幣瓚爵官李紀淵。禮儀使啓請執幣獻幣,上執幣獻幣,以幣授紀淵,奠于案。禮儀使啓請執圭俯伏興平身,上執圭俯伏興平身,上詣第二位第三位神座前,上香,灌鬯,奠幣,竝如上儀訖,上降自東階,復位。執禮曰,進饌諸祝史撤毛血盤,授齋郞而出,典祀官引饌入自正門,軒架作雍安之樂,捧俎官各捧牲匣,薦俎官捧奠于各位神座前訖,次詣第二位第三位神座前,捧奠竝如上儀訖。執禮曰,禮儀使導殿下行初獻禮,上詣第一位尊所,西向立,登歌作,壽安之樂,烈文之舞作,執尊者擧羃,在昌酌醴齊,鍾永以爵受酒。上次詣第二位第三位尊所,酌酒竝如上儀訖,上陞自南階,詣第一位神座前,北向立,鍾永以爵授在昌,在昌奉爵跪進,禮儀使啓請執爵獻爵,上執爵獻爵,以爵授紀淵,奠于神座前,上俯伏興少退,北向跪,樂止。大祝進神座之右,東向跪,讀祝文訖,樂作,上俯伏興平身,樂止。上詣第二位第三位神座前,奠獻讀祝,竝如上儀。禮儀使導上降復位,文舞退,武舞進,軒架作舒安之樂,上行亞獻禮·終獻禮,竝如上儀。上陞自東階,詣飮福位,西向立,大祝詣第一位尊所,以爵酌上尊福酒,又持俎進減第一位神座前胙肉。禮儀使跪請受爵,上受爵,禮儀使跪請受俎,上受俎,上降自東階復位,行四拜禮,徹籩豆後,上行四拜禮,王世子及在位者,皆四拜,上詣望燎位,大祝取祝幣燎之。禮儀使跪啓禮畢,上還由東壝門,出洌泉門·朝宗門,乘輿詣齋殿。少頃,上改具遠遊冠·絳紗袍,出齋殿,乘輿由明禮門·進善門·肅章門·協陽門,入宣化門還內,請出標信解嚴。諸臣以次退出。
上在昌德宮。停常參·經筵。
藥房副提調趙鍾永啓曰,伏未審夜間,聖體若何?寢睡·水刺之節,何如?勞動之餘,不瑕有損,臣率諸御醫,趁早入診,詳察聖候爲宜。中宮殿氣候,何如?世子宮氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李圭德啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
趙鍾永啓曰,左承旨金學淳,右承旨李基栽,同副承旨朴長復今日不爲仕進,竝卽牌招,何如?傳曰,允。
李圭德啓曰,卽者副修撰李嘉愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
成好謙在外,代以李穆淵爲假注書。
趙鍾永啓曰,假注書趙容和,身病猝重,勢難察任,今姑改差,何如?傳曰,允。
李圭德啓曰,大司憲宋稚圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李圭德曰,只推。
以左承旨金學淳,右承旨李基栽,同副承旨朴長復牌不進罷職傳旨,傳于李圭德曰,只推。
以黃海兵使許溟啓本,都試榜目査正,以致晩時,惶恐待罪事,傳于李圭德曰,勿待罪事,回諭。
李恒權,以弘文館言啓曰,本館下番闕直,事甚未安,修撰李寅泰·沈鈁,竝卽牌招,以爲推移入直之地,何如?傳曰,允。
又以侍講院言啓曰,兼司書李魯秉,以掃墳事,纔已下直出去矣,下番闕直,事甚未安。司書金炳朝,說書吳致愚,竝卽牌招,以爲推移入直之地,何如?傳曰,允。
又以吏曹言啓曰,今此園所望祭獻官,前承旨李羲肇塡差,而時無職名,令該曹口傳付軍職,何如?傳曰,允。
兵曹口傳政事,副護軍單李羲肇。
李恒權,以吏曹言啓曰,奉常寺判官李鐸遠呈狀內,矣身素患痰癖之症,每當換節之時,一倍添劇,萬無供職之望,卽速入啓遞改云。其身病旣如是,則有難强令察任,改差,何如?傳曰,允。
又以禮曹言啓曰,來四月初四日,行宗廟夏享大祭親行時,省牲省器之節,依例以親臨磨鍊擧行乎?敢稟。傳曰,親臨磨鍊。
又以禮曹言啓曰,來四月初四日,行宗廟夏享大祭親臨省牲省器時,王世子陪參之節,依續五禮儀補所載磨鍊乎?敢稟。傳曰,依例磨鍊。
李圭德,以都摠府言啓曰,副摠管金守基,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,慶壽宮發引返虞時儀節,依像生時例磨鍊事,命下矣。依庚辰年出次本宮時例,烏杖差備,內侍府陽雀扇差備,忠贊衛淸道部將二員,及軍四名定送之意,敢啓。傳曰,知道。
又以刑曹言啓曰,今三月初三日幸行時,中部良人金莊孫,以其父時金,見漏於錄用事,擊錚於衛外矣。取考其原情,則事係干恩,語多狂妄,不可循例捧供,原情勿施,考律勘處之意,敢啓。傳曰,知道。
副修撰李嘉愚疏曰,伏以臣於直中,卽接家信,則臣母素患血症,近因日候不調,挾感越添,數日來諸症,一倍危劇,飮啖全却,氣息綿綴,昏昏床席,轉側須人,病中念臣益切,促令歸視,臣自聞此報,方寸煎熬,按住不得。玆敢忙陳短籲,徑出禁扄,擅離之罪,實無所逃。伏乞聖慈,亟遞臣職,俾便救護,仍勘臣罪,以昭法紀,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
李圭德啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,禁衛營將〈官〉來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙容和改差,代以鄭顯爲假注書。
以修撰李寅泰·沈鈁牌不進罷職傳旨,傳于朴長復曰,只推。
朴長復,以弘文館言啓曰,本館下番闕直,事甚未安,修撰李寅泰·沈鈁,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番連日闕直,事甚未安,司書金炳朝,說書吳致愚,旣有只推之命,竝卽牌招,以爲推移入直之地,何如?傳曰,允。
以司書金炳朝,說書吳致愚牌不進罷職傳旨,傳于朴長復曰,只推。
李圭德啓曰,大司憲宋稚圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于李圭德曰,只推。
以慶尙監司李止淵狀啓,盈德縣民家失火事,傳于朴長復曰,聞甚矜惻,元恤典外,別加顧助事,回諭。
傳于朴長復曰,北道各陵香祝陪進忠義二人,各內下鹿皮一令賜給,禁軍二名木參疋,書吏二名各木一疋,竝令戶曹賜給。
朴長復,以禮曹言啓曰,卽接泰陵直長所報,則本陵局內,近有虎患,奉審巡山等節,無以擧行云。莫重之地,虎患若是狼藉,極爲驚心,卽令該軍門發送校卒,期於獵捉事,分付,何如?傳曰,允。
李圭德,以御營廳言啓曰,泰陵局內虎患狼藉,卽令該軍門發送校卒,期於獵捉事,自禮曹草記允下矣。本廳善放砲手五十名,定將校率令,今月十三日爲始,出送行獵之意,敢啓。傳曰,知道。
兵曹啓目粘連,全羅道·江原道·公淸道·黃海道各邑鎭軍兵,昨秋官鎭門聚點時,器械服色執頉是白在,谷城縣監崔斗顯,南原府使南進和,咸悅縣監朴春壽,原州判官宋基鼎,橫城縣監鄭健行,春川府使金熙華,洪川縣監曺錫龜,舒川郡守尹喜用,懷德縣監李昌植,陰城縣監成圭柱,大興郡守韓監,忠原縣監吳鼎秀,鎭川縣監金啓永,木川縣監徐珌修,平澤縣監李綋,牙山縣監宋仁載,新昌縣監李灌夏,稷山縣監曺始振,文城僉使金彩郁等矣,官鎭門聚點,旣係詰戎之政,軍器什物,乃是陰雨之備,則常時不能檢飭,致有此執頉之擧,其在戎政,誠甚疎忽,各該道報頉,當該邑鎭·守令邊將,竝推考警責,罪各杖八十收贖,竝只公罪。鐵原前府使李源祖,禮山前縣監李憲述,旣已遞歸,自臣曹,發緘取招後,照律施行,何如?判付啓,依允爲旀,崔斗顯·南進和·金熙華·曺錫龜·尹喜用·成圭柱·韓監·吳鼎壽·金啓永·徐珌秀·宋仁載等段,竝只功減一等,宋基鼎段,議減一等,李昌植·曺始振等段,功議各減一等爲良如敎。
李圭德,以義禁府言啓曰,保放罪人閔鼎秀·李近植·李殷會·鄭來升·李栻等,還囚照律,李顯英·白泓鎭等還囚議處,李仁泳還囚捧供,以入之意,敢啓。傳曰,知道。
義禁府照目粘連,長湍前府使李近植·李殷會·鄭來升·李栻等矣本府議啓內,李近植·李殷會·鄭來升等段,觀其所供,皆以爲,當年內準數收捧,依例勘報云,而乃復曰似指丁丑之流來,又或曰或自丁丑之隱逋云云是白乎,則丁丑舊逋之自在其中,推此可知是白遣,李栻段,所供以爲,丁丑流逋,來歷分明,初非新未捧新虛留,而到官二朔,新舊竝督,其勢末由,待春査徵,旋卽徑遞是如爲白乎所,積年流逋。雖非數朔居官者所可準捧,而及其査發之後,畢竟未捧之罪,在所難免是白如乎,大抵該府還逋,積年痼弊,流來宿逋之未捧。雖與新逋虛勘,殺有間焉是白乎乃,餉穀法意,本自嚴重,趁未收殺之罪,不可以諸供之各有發明,有所參恕,竝只以此照律罪,各笞五十收贖,解見任別敍,竝只私罪,奉敎依允爲旀,竝只功減一等爲良如敎。又照目粘連,豐川府使閔鼎秀矣本府議啓內,到配邑報之中路淹滯,至有道啓論列之擧,不能檢飭之失,在所難免,以此照律,罪笞四十收贖,附過還職,私罪奉敎依允爲旀,功減一等爲良如敎。又啓目粘連,向前白泓鎭亦,觀其所供,則年久吏逋,已入於前官査報,以至該吏之刑配,則本罪淹置而然是白遣,適値怪疾之盛行,年事之大無,督捧無路,初不出秩,果至於未捧之境是如,據實直陳分疏,事勢之不得不然,誠如囚供,有足參恕是白乎矣,及其査發之後,未捧之罪,亦所難免,以此照律,何如?判付啓,依允。又啓目,向前李顯英亦,蠲徭錢事段,本利竝捧之際,未知何樣利竇,而旣無指的,姑不更硬定是白遣,甲耗事段,囚供以爲,不知創自幾十年前,而各色不正。故以其三百九十石零,全數劃給於大同雇馬兩庫加下,而猶有不足,以月廩二百餘石充報,以防民斂是如,以繡衣關文,謂有明證是白乎所,繡關中加下六百餘石,自本郡別備充補等語,果與䐇合,則其所援證,不爲無據是白遣,各倉分定事段,囚供以爲,大同庫米,本無廨舍,混捧於各倉,故各項公用之依詳定會減,出自各倉者,認以爲分定徵捧樣是如是白乎乃,數爻旣相逕庭,其落亦欠別白,則施引發明,終涉牽强是白遣,官需米高價勒賣事段,囚供則以爲,每朔十餘石之執錢,豈至闔境之難保是如是白乎矣,論列雖無指的,斂怨不在多寡,苟於發賣之際,允叶物情,則豈有勒賣之怨,至及繡廉乎,諸條所犯,不可以囚供之逐一發明,有所參恕,以此照律,何如?判付啓,衣允。又啓曰,工曹佐郞李圭殷,氷庫別提金瑥等,原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,香室官員尹孟烈原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,長湍府使李仁泳原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,黃海前兵虞候李顯夔原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
上在昌德宮。停常參·經筵。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李基栽啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴長復曰,禮房承旨馳詣宣武祠,奉審摘奸以來。
李基栽,以都摠府言啓曰,今日入直內三廳武兼禁軍及軍兵等,中日標信命下矣。雨勢如此,不得設行之意,敢啓。傳曰,知道。
以修撰李寅泰·沈鈁牌不進罷職傳旨,傳于朴長復曰,只推。
朴長復,以弘文館言啓曰,本館下番闕直,事甚未安,修撰李寅泰·沈鈁旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番闕直,已至多日,事甚未安,司書金炳朝,說書吳致愚,旣有只推之命,竝更牌招,以爲推移入直之地,何如?傳曰,允。
以司書金炳朝,說書吳致愚牌不進罷職傳旨,傳于朴長復曰,只推。
朴長復,以侍講院言啓曰,再明日顯思宮望祭,王世子亞獻禮時,宮官當爲全數進參,而兼輔德李紀淵呈辭受由,兼司書李魯秉受由在外,無以備員,令政院稟旨變通差出,待下批牌招,以爲備員進參,何如?傳曰,允。
朴長復啓曰,因侍講院草記,再明日顯思宮望祭,王世子亞獻禮時,宮官當爲全數進參,而兼輔德李紀淵受由,兼司書李魯秉在外,無以備員,令政院稟旨變通差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之,待下批牌招察任。
春坊前望單子入之,兼輔德呂東植,兼司書金正喜落點。
以全羅監司朴綺壽狀啓,光州牧民家失火事,傳于李基栽曰,聞甚矜惻,元恤典外,別加顧助事,分付。
以黃海監司李文會狀啓,薦新生石首魚,節序差早,限內不得封進,惶恐待罪事,傳于朴長復曰,勿待罪事,回諭。
李基栽啓曰,大司憲宋稚圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司書金喆遠,獻納朴鳴和牌不進罷職傳旨,傳于李基栽曰,只推。
朴長復,以奎章閣言啓曰,咸興·永興兩本宮,衣幣香燭奉詣,京畿監司例爲奉受,陪進於東門外,傳于地方官,而今番則監司以陵園奉審出去,都事亦已受由在鄕,無以替行之,在前如此之時,亦多有禮堂陪進之例,今亦依此擧行,何如?傳曰,允。
李基栽,以備邊司言啓曰,統制使趙華錫,以館倭作挐事,左水使·東萊府使·釜山僉使,竝啓聞論勘矣。館倭之攔入鎭門也,鎭將之不能責諭逐送,一任鎭隷之毆打者,固萬萬可駭,而該鎭將,旣已啓罷請勘,今無可論。至於萊伯及帥臣僉使,亦有平日不飭之失,統帥之請罪,容或無怪,而但其本事,不過是無知下倭之乘醉私鬨,而致此駭悖之擧。今乃因此,而邊門重寄之任,一時竝罷,事體反輕,且萊府則方有釐正擧行之事,姑難付之生手。東萊府使李圭鉉,姑先施以問備之典,使之戴罪行公,左水使吳致壽,釜山僉使權思漢,竝爲仍任,亦令戴罪行公,何如?傳曰,允。
又以義禁府言啓曰,全羅兵使白海鎭啓本內,南桃浦萬戶韓永錫罪狀,令攸司稟處事,啓下矣。韓永錫時在任所,依例發遣府羅將,交代後拿來,何如?傳曰,待待命拿囚。
義禁府照目粘連,碧潼前郡守李顯英矣本府議啓內,蠲徭錢事段,本利竝捧之際,未知何樣利竇,而旣無指的,姑不硬定是白遣,甲耗事段,囚供以爲,不知創自幾十年前,而名色不正。故以其三百九十石零,全數劃給於大同雇馬兩庫加下,而猶有不足,以月廩二百餘石充補,以防民斂是如,以繡衣關文,謂有明證是白乎所,繡關中加下六百餘石,自本郡別備充補等語,果如脗合,則其所援證,不爲無據是白遣,各倉春秋分定事段,囚供以爲,大同庫米,本無廨舍,混捧於各倉。故各項公用之依詳定會減,出自各倉者,認以爲分定徵捧樣是如是白乎乃,數爻旣相逕庭,段落亦欠別白,則拖引發明,終涉牽强是白遣,需米高價勒賣事段,囚供則以爲,每朔十餘石之執錢,豈至闔境之難保是如是白乎矣,論刑雖無指的,斂怨不在多寡,苟於發賣之際,允叶物情,則豈有勒賣之怨,至及繡廉乎?諸條所犯,不可以囚供之逐一發明,有所參恕,以此照律,罪杖一百收贖,告身盡行追奪,私罪奉敎依允爲旀,功減一等。又照目粘連,長湍前府使白泓鎭矣本府議啓內,觀此所供,則年久吏逋,已入於前官査報,以至該吏之刑配,則本非掩置而然是白遣,適値怪疾之盛行,年事之大無,督捧無路,初不出秩,果至於未捧之境是如,據實直陳,不涉分疏,事勢之不得不然,誠如囚供,有足參恕是白乎矣,及其發査之後,未捧之罪,亦所難免,以此照律,罪笞五十收贖,解見任別敍,私罪奉敎依允。又照目粘連,向前李仁泳亦,始旣査出報營,繼又分排收捧,雖與掩置有間,及其未捧則一也,不可以過半收殺,曲加參恕,以此照律,何如?判付啓,依允。又啓目粘連,向前尹孟烈亦,莫重香祝,趁未封進,祀典所關,厥罪何居?考諸法例,律無襯合,不可以循例減處而止,施以遠地定配之典,何如?判付啓,依允。又啓目粘連,向前李圭殷·金瑥等亦,進排雖已擧行,摘奸趁未來待,稽忽之失,在所難免,竝只以此照律,何如?判付啓,依允。又啓目粘連,向前李顯夔亦,試榜修啓,雖無干涉,職在參佐,敢曰不知,不知亦罪,有難曲恕,以此照律,何如?判付啓,依允。又啓目,高敞前前縣監洪羲書原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
李基栽啓曰,大司憲宋稚圭,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
傳于朴長復曰,禮房承旨,馳詣宗廟·景慕宮,奉審摘奸以來。
李基栽啓曰,今日齋宿,承旨當爲備員,而行都承旨趙鍾永,右承旨金學淳不爲仕進,所當牌招,而拘於廳規,不得請牌,左副承旨李恒權式暇,無以備員,何以爲之?而右副承旨李圭德,今日不爲仕進,卽爲牌招,何如?傳曰,竝許遞,前望單子入之。
承旨前望單子入之,李光文·洪起燮·李紀淵·尹豐烈落點。
李基栽啓曰,今日齋宿,承旨當爲備員,新除授行都承旨李光文,所當牌招,而拘於廳規,不得請牌,何以爲之?而右承旨洪起燮,左副承旨李紀淵,右副承旨尹豐烈竝卽牌招,何如?傳曰,允。都承旨一體牌招。
傳于朴長復曰,顯思宮望祭親行時,出宮門路,協陽門爲之,雲寶劍置之,侍衛入直磨鍊。
傳于李基栽曰,吏曹參議有闕之代,禮曹參議朴岐壽除授。
朴長復啓曰,吏曹參議朴岐壽,旣在闕中,不爲肅謝,直爲出去,事甚未安,推考,何如?傳曰,允。
吏曹口傳政事,吏曹參議單朴岐壽。
以修撰李寅泰·沈鈁牌不進罷職傳旨,傳于朴長復曰,只推。
以兼輔德呂東植牌不進罷職傳旨,傳于朴長復曰,只推。
朴長復啓曰,應敎·校理一員未差,副應敎姜世白,副校理尹心圭在外,校理朴晦壽差祭,副修撰金正喜內閣直,玉堂上下番俱空,事甚未安。副校理金,修撰李寅泰·沈鈁,副修撰李嘉愚旣有只推之命,竝卽牌招推移入直,何如?傳曰,允。
以司書金炳朝,說書吳致愚牌不進罷職傳旨,傳于朴長復曰,只推。
朴長復,以侍講院言啓曰,明日顯思宮望祭,王世子亞獻禮時,宮官當爲全數進參,而新除授兼輔德呂東植未肅拜,兼文學朴永元慶熙宮齋宿進,司書金炳朝有實故,無以備員,令政院稟旨變通差出,待下批牌招,以爲備員進參之地,何如?傳曰,允。
朴長復啓曰,侍講院草記,明日顯思宮望祭,王世子亞獻禮時,宮官當爲全數進參,而兼輔德呂東植未肅拜,兼文學朴永元慶熙宮齋宿進,司書金炳朝有實故,無以備員,令政院稟旨變通差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之,待下批牌招察任。
春坊前望單子入之,兼輔德洪起燮,兼文學李魯秉,司書金正喜,兼司書李憲瑋落點。
洪起燮啓曰,今日齋宿,承旨當爲備員,左副承旨李紀淵,右副承旨尹豐烈牌不進,無以備員,何以爲之?敢稟。傳曰,竝許遞,前望單子入之。
承旨前望單子入之,鄭漪·洪命周落點。
洪起燮啓曰,新除授行左承旨鄭漪,右承旨洪命周,竝卽牌招,何如?傳曰,允。
兵曹口傳政事,護軍單趙鍾永。
傳于鄭漪曰,府夫人下往平壤府尹金元根任所云,給馬等節,分付所經諸道。
以副校理金,修撰李寅泰·沈鈁,副修撰李嘉愚牌不進罷職傳旨,傳于朴長復曰,只推。
李基栽,以侍講院言啓曰,文學李憲兢旣入闕中,姑降入直之意,敢啓。傳曰,知道。
李光文,以吏曹言啓曰,今此顯思宮望祭親行敎是時,大祝前司書金炳朝塡差,而時無職名,令該曹口傳付軍職,何如?傳曰,允。
兵曹口傳政事,副司果單金炳朝。
洪命周,以備邊司言啓曰,卽見全羅監司朴綺壽狀啓,則長興府小浪島漂到大國人十名,靈光郡掛吉島漂到大國人二十名,旌義縣川尾浦漂到大國人二十名,竝已從水路次第發送矣。緣由咨文,令槐院依例撰出,定禁軍騎撥,下送于灣府,使之入送鳳城將處,以爲轉致北京之地,何如?傳曰,允。
李基栽,以內醫院都提調意啓曰,院書員金在淇有頉代,加出書員趙文煥差下之意,敢啓。傳曰,知道。
洪起燮,以義禁府言啓曰,本府議啓內,香室官員尹孟烈,施以遠配之典事,判付內依允事,命下矣。尹孟烈咸鏡道德源府遠地定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,保放罪人趙彝錫還囚回啓以入之意,敢啓。傳曰,知道。
義禁府啓目粘連,渭源前郡守趙彝錫査啓云云。此囚所犯,以繡啓論列言之,不啻狼藉,而今以査啓,參互見之是白乎,則良女周牢事,無辜濫殺事,捧賂差任事,犯越行獵事,俱有詞證,竝皆脫空是白乎乃,至於留庫米之發賣立本,元留米之加分取耗,權留耗之數外加俵,營作錢之請寢仍捧,紬布價之代錢收納等,諸條犯贓,合爲四千餘兩,而其中一千餘兩,則雖爲見減,査啓中其所增減,不足輕重於爲贓云云。正是確論,無容更議,以此照律,何如?判付啓,依允。
義禁府照目粘連,黃海前兵虞候李顯夔矣本府議啓內,試榜修啓,雖無干涉,職在參佐,敢曰不知,不知亦罪,有難曲恕,以此照律,罪笞四十收贖,附過還職,私罪啓奉敎依允爲旀,功減一等爲良如敎。又照目粘連,長湍府使李仁泳矣本府議啓內,始旣査出報營,繼又分排收捧,雖與掩置有間,及其未捧則一也,不可以過半收殺,曲加參恕,以此照律,罪笞四十收贖,附過還職,私罪奉敎依允爲旀,功減一等爲良如敎。又照目粘連,工曹佐郞李圭殷,東氷庫別提金瑥等矣本府議啓內,進排雖已擧行,摘奸趁未來待,稽忽之失,在所難免,竝只以此照律罪,各笞四十收贖,附過還職,竝只私罪奉敎依允爲旀,李圭殷段,功減一等爲良如敎。又啓目粘連,向前洪羲書亦,一事屢勘,便同歲課,而昨年千餘石先納,足爲參恕之道是白乎乃,所餘尙此夥然,至今未及準納,勢雖難査,罪亦難貰,以此照律,何如?判付啓,依允。
上在昌德宮。停常參·經筵。
自巳時至未時,日暈。
上詣顯思宮。入齋室後,王世子板位問安。答曰,知道。內閣·政院·玉堂·藥房問安。答曰,知道。望祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。還來後,王世子板位問安。答曰,知道。內閣·政院·玉堂·藥房口傳問安。答曰,知道。
藥房副提調李光文啓曰,親行望祭,聖慕克申,侵曉將事,勞動旣多,伏未審,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮·世子嬪宮口傳問安。答曰,知道。
洪起燮啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
鄭漪啓曰,假注書李穆淵,身病猝重,勢難察任,今姑改差,何如?傳曰,允。
又啓曰,玉堂上下番俱空,已至多日,事甚未安。副校理金,修撰李寅泰·沈鈁,副修撰李嘉愚旣有只推之命,竝卽牌招,推移入直,何如?傳曰,允。
又以侍講院言啓曰,下番連日姑降,事甚未安。司書金正喜內閣直,兼司書李憲瑋·吳致愚,竝卽牌招,以爲推移入直之地,何如?傳曰,允。
李穆淵改差,代以蔡東直爲假注書。
以副校理金,修撰李寅泰·沈鈁,副修撰李嘉愚牌不進罷職傳旨,傳于鄭漪曰,只推。
鄭漪啓曰,玉堂上下番俱空,事甚未安。副校理金䥧,修撰李寅泰,副修撰李嘉愚旣有只推之命,與校理朴晦壽一體牌招,推移入直,何如?傳曰,允。
鄭漪,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
洪起燮啓曰,大司憲宋稚圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于洪起燮曰,只推。
鄭漪,以吏曹言啓曰,贈諡忠憲公申磼延諡,來四月初六日定行於公淸道鎭川地本家云矣,敢啓。傳曰,知道。
又以戶曹言啓曰,慶壽宮墓所火巢內田畓,楊州則劃給一結三千餘負如數給價云,而高陽則時起耕及舊陳民塜,混入結數,戶曹相持云。戶曹更以量案打量後,舊陳民塜,不必混入,卽爲決價給之,墓所外案山當爲植木處所在民家,戶曹亦爲給價事,聽傳敎矣。發遣本曹郞廳,看審打量,則奉常寺位田爲四十二負九束,司諫院田爲一結三十四負一束,中樞府田爲二十二負一束,民田爲五十七負七束,外案山當爲植木處所在草家爲六戶,而間數則合爲三十九間矣。太常位田,與他衙門田有異,待其望報,買土給代外,此田土家舍,一依丙午孝昌墓例,磨鍊給價之意,敢啓。傳曰,知道。
洪命周,以都摠府言啓曰,副摠管金守基,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以御營廳言啓曰,本廳軍色從事官金鏴,身病甚重,勢難察任,改差,何如?傳曰,允。
洪起燮,以義禁府言啓曰,卽接月令醫員南正五手本,則時囚罪人洪羲書,素患痰癖之症,添劇處濕之餘,飮食全却,轉側須人,趙彝錫素患疝積之症,闖發換節之後,肚臍橫亘,呼吸不通云。兩囚病勢如此,則一邊保放,一邊草記,曾有定式矣。洪羲書·趙彝錫,竝姑保放之意,敢啓。傳曰,知道。
京畿道幼學臣李光膺·魚命書·李爀,進士金相龍·李漢明·金銡·辛淳·元在敬·閔拜潤·白東佑·李顯禎,幼學鄭璿采·申在顯·朴宗圭·沈昌永·兪褧煥·李浩永·崔灦·鄭喆濟·鄭奕濟·金星斗·金星魯·宋文祥·鄭星采·鄭轅濟·鄭康濟·金炳遠·金弘遠·金馨遠·宋尙圭·李海永·李源永·李觀永·朴宗佑·朴賢壽·朴在壽·李義直·李義程·李義亮·鄭煥述·鄭煥東·鄭煥日·鄭煥魯·鄭煥耆·李延厚·李延松·李延昇·李延益·李·李䆃·鄭煥圭·鄭煥宇·鄭煥復·鄭煥猷·鄭煥九·沈翰之·沈永之·沈大永·沈升永·沈能完·元集·李光曅·李光星·李光益·金相夏·金相殷·金相綗·金相紳·金相琦·金相文·金相瓊·金相鎬·金箕熀·金箕昱·南奎來·南繼來·宋在琦·金文岳·洪秉復·洪秉履·洪在俊·鄭守基·鄭厚基·姜濟萬·李度河·李度海·李度國·李培·尹褧烈·尹致慶·尹致愚·李延緯·徐匡輔·徐有紹·黃錫憲·黃一河·閔邦潤·李克明·李元明·李夏新·李在淵·兪章煥·鄭象基·權敬仁·李昌信·李元植·洪致燮·李魯錫·趙巖老·李羲人·朴齊望·洪秉魯·申宗顯·李憲泳·申恮·具永年·朴壽煥·宋致來·宋文欽·吳致寧·吳挺常·吳赫常·李璿在·吳光默·李菓·李鏞·尹在沔·李用夏·黃榲·黃奎鍾·金人敍·洪櫓·申錫箕·洪泰燮·全大淵·鄭忠基·鄭宗善·元毅常·安爀·閔宅鉉·具最英·白崙鎭·李光厚·成淵默·洪祖燮·李樂培·元有五·權暉·鄭在澧·洪履孝·金在誠·李東誠·李東晟·宋文禎·宋樂淳·洪大晉·成建柱·白源鎭·南有珏·宋斗煥·鄭履周·鄭垠·金樂用·朴時簡·金憲周·韓師赫·韓師迪·尹濟大·朴鼎德·朴鼎秀·朴恒秀·朴觀秀等疏曰,伏以本道龍仁縣寒泉之洞,卽先正臣文正公李縡,薖軸之所,絃歌之地,縡以全體大用之學,有繼往開來功,其門下四方游學之士,夫孰非彬彬可述,而然其晩年講道,在於寒泉,故居同鄕而衣縫掖者,莫不踵門而趨隅,其左右絳帳,最被爐鞴之化,終能紹述遺風,敎誘後進,使先正之道,不墜於地者,蓋有三人焉。若故僉知臣李行祥,故處士臣宋煓,成德朋是已。是三臣者,生而有出倫之資,幼襲家庭之訓,早服門路之正,老而彌礪,深造精詣,蔚然爲儒門之羽翼,後生之模楷,其有補於聖世作興之治者,實不淺尠。臣等請略擧其一二焉。若行祥,則敦確凝重,天分近道,自從先正學,始知公車之外,別有眞正用力處,遂廢擧求道,切切爲己,先正嘗大書萬事一直,又賜三經·四書,嘉之以橘頌,呼之以處士,曰爾若止於一鄕之善士,是負我。時年纔卄有二歲矣。自是蓋尊信師說,默契心悅,惕然有任重道遠之憂,俛焉加戰兢臨履之工,敬義挾持,眞實做去,四時與村秀子弟,設社講以勸之,爲觀善會,行鄕飮禮以興之,此其推己及人之功,而終日危坐,探賾微奧,雖至大耆,不廢程課,恒若汲汲焉,見其進而不見其退也。及夫養深積厚,以至瀜化,則矜持者純熟,嚴厲者和平,正誼明道而不奪於功利,履繩蹈規而不事乎高遠,太阿霜凜,論議之直截也。高山卓立,氣像之峻整,質而無華,窮而不㦖,言行一致,幽顯無間。嘗於親癠,血指灌口,獲延屢日,而及其憂服,冬不爐,夏不扇,墓遠而日必趨省,掃雪除草,爪甲盡脫,事兄如父,出入躬自扶持,疾病親加調將,不以旣耄而少懈,其事師也,誠心服勤,敏於承志,能人之所不能,有若通靈。是故,先正詩,有欒共訓之語古雖有,千載實踐惟見爾,微君莫能通其意,天爲陶菴先生此子之句,陶菴卽縡之別號也。故參議臣兪彦鏶,每被旌招,顧語人曰,我實不及李處士。其得於師友者蓋如此,而本道薦單有曰,心洞性理之奧而猶加思辨,躬行孝悌之道而不自滿足,見叔度而人去鄙吝,畏彦方而隣化善俗。又以經明行修,入於官僚之剡目。此其踐履之著顯者,而竟不過寢郞一命壽職三品而止。若煓,則姿質英爽,孝友天植,事親而盡志物養,敬兄而謹撫背之愛,手梳老慈之髮而十載不懈,口吮兄子之癰而半年乃甦。其於友朋,信義篤摯,分宅通財而取麗澤之源源,經理後事而無幽明之遺憾。及登師席,最蒙精緊之奬,問爲邦之道而得聞治人之要,授近思編而指視爲己之方,則服膺師訓,從事斯學,不屑屑於章句,而自通大義,不規規於繩尺,而無違法門。其所以爲學者,專在於存心養性,喫緊實地,固窮讀書,老而靡懈,見善卽行,沛然若渴者之飮,舍己從人,翻然若戶樞之轉。貞固之操,介石不渝,忼慨之節,威武不屈。身在韋布,懷抱經綸,簞瓢屢空而志欲呴哺一世,裘褐不完而願在衣被衆生。至若利義之分則如刀截物,剛果之勇則如水赴壑,燭事決機於石火電光頃,起議立論於毁譽禍福之外,而襟懷之飄灑,則水月瀅澈,言論之痛快,則畦畛廓闢。蓋其磊落光明,疏暢通達,同門諸子,莫不推詡焉。才優廊廟之器,文是華國之手,而老死邱壑,湮滅無稱。若德朋,則慈仁溫粹,聰明穎悟,幼時摛藻,已稱鴻匠之手,童年好禮,便識成人之道,而以若才性,妙年從師,得聞大道,行敦乎彝倫之常,學造乎高明之域。先意養志,欽欽屬屬者,事親之孝也,塤箎和鳴,到老一室者,因心之友也,和而不流,高而不詭者,持己之正也,循循善誘,皆獲其益者,接人之道也。言議則明白詳密,綱擧而目張,處事則切實的當,不離乎中行,文章則義理昭㫼,體制典雅,尋常科程之作,至入於性理抄節,經術則明睿所到,洞見大原,鉤玄發微,毫分縷析。每於門下之進講,先正必使先問於德朋,故文簡公臣閔遇洙,亦許以朱門之伯豐,此蓋眇然弱冠時矣。及其充養深粹,踐履純至,則英華之發,聲氣可樂,德義之符,動止可則,表裏洞澈,玉潤金精,超詣之見,橫豎之論,合置經席之上,以贊黼黻之治,而泯沒巖穴,未得一試。蓋此三臣,志道則同,自少至老,弦韋交須,輪翼巽進,其讀書則上自羲文,下至洛·閩,循環熟復,如誦己言,精思妙悟,的見眞知,曲暢方通,左右逢原,爲學則忠臣不欺以立心,篤實不措以用工,致勤乎日用倫常之間,而未嘗高自標榜,判別乎義理王伯之之分,而未有絲髮蹉過焉。實德內蘊,光輝外著,聞之欽服,見之者心醉,狡僞者獻誠,强暴者致恭,則可謂化行於州里矣。其於師門事,赤心擔夯,白首匪懈,梳櫛載道之遺文,編摩手澤之舊書,張皇斯道,嘉惠淑學。及夫本然氣質之辨,人物偏全之論,援據經義,發明師旨,使吾道益尊,而山樑旣摧,江漢思切則營立書社,奉安肖像,月朔焚香,以寓羹墻之慕,春秋設講,無負托之意。一境之士,獨保絃誦之風,五尺之童,能知揖讓之儀,其功存乎斯文,範垂於來學者有如是矣。嘗聞故參奉臣李師炳之言曰,吾有龍鄕三畏友,卽指此三臣也。故判書臣趙重晦,嘗疏三臣之名於夾帒中,以俟他日之進用,而終未果焉。有若故參判臣李宜哲,以不得進講經筵,致恨於世道,其經術行誼之所推重於當世者,於此可見,而惟其卷懷隱居,不求人知,崑玉自珍,皐鶴未徹,埋沒其名姓,翳而不章。煓與德朋處士之稱,雖出於後人私諡之義,而寂寥二字,不足爲爲善者之勸,行祥之西樞壽階,又與等閑野老而無別。夫以三臣之樂道林樊,區區外至之榮,何足加損於有無,而生未得展布其所蘊,沒又不得闡揚其潛光,則在臣等尊慕之誠,安得無抑鬱之心哉?夫國家所以尊崇儒賢,正爲其維持世道,敦尙風敎,而儒賢所以講明道學,亦不得不相須於門下諸人。蓋自鄒·魯·關·閩,迄于我東諸賢之門,莫不師以是啓牖於前,弟子以是衣鉢於後,使斯道益光,其國以寧,是故自古聖帝明王崇德報功者,不但在於其師,而往往延及於其弟子。今以三臣之高才正學醇德懿行,宜蒙聖世表章之恩,而往在庚午冬,臣等齊聲叫閽,甲戌秋,蹕路上言,當時廟堂銓曹,非不極口稱詡,而竟又寥寥,未有以對揚休化,慰答輿情,其爲昭代之缺典,公議之久鬱,當爲如何哉?臣等玆敢不避瀆屑之罪,相率號籲於宸嚴之下,伏願聖明,特命有司,亟擧三臣褒贈之典,以爲揚善興化之一造焉。臣等無任云云。省疏具悉。疏辭,令該曹稟處,爾等退修學業。
顯思宮望祭親行敎是時,終獻官兼禮曹判書金蓍根,典祀官奉常正任文白,宮闈令尙膳金喜善,執禮副司果洪羲弼,執尊掌樂正金裕憲,大祝司書金炳朝,祝史副司果朴宗璜,齋郞副司果徐萬淳,盥洗位直講李升坤,兵曹佐郞金永鎭,爵洗位兵曹佐郞丁載榮,典籍金道海,亞獻盥洗位典籍姜䆃,終獻盥洗位典籍朴義柱,贊者假引儀金亨源·徐有晃,謁者引儀安聖謨,兼引儀任岳周,贊引兼引儀沈正禮,假引儀吳泰瀚,祭監監察李秉龜·李時學。
甲申三月十五日子時,上詣顯思宮。望祭親行入侍時,行都承旨李光文,左承旨鄭漪,右承旨洪命周,右副承旨洪起燮,同副承旨朴長復,假注書李穆淵·鄭顯,記注官李湜·李宗心,檢校待敎李鶴秀·金正喜,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,乘輿出宣化門,由協陽門·建陽門·銅龍門·景化門,至齋室門外,降輿入齋室。時至,通禮跪啓請行禮,贊禮前導詣板位前,贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導詣尊所,東向立,光文酌酒,長復以盞受酒,上詣神位前,北向俯伏跪,光文奉香,長復奉爐以進。贊禮啓請三上香,上三上香,光文奉爐奠于案,仍行初獻禮,長復奉爵以進。贊禮跪啓請執爵獻爵,上執爵獻爵,大祝金炳朝,跪讀祝文訖。贊禮跪啓請俯伏興平身,上俯伏興平身,贊禮導上降復位。執禮請行亞獻禮,宮官引王世子,詣尊所,執尊者酌醴,宮官以酌受醴,王世子入詣神位前。宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位訖。執禮請行終獻禮,謁者引終獻官金履陽,詣神位前,行禮訖,出就復位。執禮請俯伏哭,上俯伏哭,王世子以下在位者,皆俯伏哭。贊禮請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣望燎位訖,啓請禮畢,上還入齋室。通禮跪啓請外辦,上出齋室門外乘輿,由景化門·銅龍門·建陽門·協陽門,入宣化門,還內。出標信解嚴,諸臣以次退出。
上在昌德宮。停常參·經筵。
自開東至申時,灑雨下雨,測雨器水深二寸。
洪起燮啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
以校理朴晦壽牌不進罷職傳旨,傳于朴長復曰,只推。
以副校理金,修撰李寅泰·沈鈁,副修撰李嘉愚再牌不進罷職傳旨,傳于朴長復曰,只推。
朴長復啓曰,玉堂上下番俱空,已至多日,事甚未安。校理朴晦壽,副校理金,修撰李寅泰·沈鈁,副修撰李嘉愚旣有只推之命,竝更牌招,推移入直,何如?傳曰,允。
洪起燮啓曰,大司憲宋稚圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于洪起燮曰,只推。
以兼司書李憲瑋,說書吳致愚牌不進罷職傳旨,傳于朴長復曰,只推。
朴長復,以侍講院言啓曰,下番姑降,已至多日,事甚未安,兼司書李憲瑋,說書吳致愚,旣有只推之命,與司書金正喜,一體牌招,以爲推移入直之地,何如?傳曰,允。
洪命周,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
洪起燮,以義禁府言啓曰,保放罪人洪羲書·趙彝錫等,竝還囚照律以入之意,敢啓。傳曰,知道。
義禁府照目粘連,渭原前郡守趙彝錫矣本府議啓內,此囚所犯,以繡啓論列言之,不啻狼藉,而今以査啓,參互見之是白乎,則良女周牢事,無辜濫殺事,捧賂差任事,犯越行獵事,俱有詞證,竝皆脫空是白乎乃,至於留庫米之發賣立本,元留米之加分取耗,權留耗之數外加俵,營作錢之請寢仍捧,布價之代錢收納等,諸條犯贓,合爲四千餘兩,而其中一千餘兩,則雖爲見減,査啓中,其所增減,不足輕重於爲贓云云。正是確論,無容更議,以此照律,罪杖一百收贖,告身盡行退奪,徒三年定配,私罪奉敎依允爲旀,功咸一等爲良如敎。又照目粘連,高敞前前縣監洪羲書矣本府議啓內,一事屢勘,便同歲課,而昨年千餘石先納,足爲參恕之道是白乎乃,所餘尙此夥然。至今未及準納,勢雖難責,罪亦難貰,以此照律,罪杖八十收贖,奪告身三等,私罪奉敎依允爲旀,功減一等爲良如敎。
洪起燮,以義禁府言啓曰,時囚罪人趙彝錫,杖一百收贖,告身盡行追奪,徒三年定配,照律公事,判付內依允,功減一等事,命下矣。趙彝錫功減一等,杖九十收贖,告身盡行追奪,黃海道鳳山郡劍水驛徒二年半定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,冬至使書狀官曺龍振狀啓內,薪島鎭僉使宋之廉,爲先罷黜,其罪狀,令攸司從重嚴勘事,啓下矣。宋之廉時在任所,依例發遣府書吏,交代後拿來,何如?傳曰,允。待待命拿囚。
上在昌德宮。停常參·經筵。
洪命周啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
李基栽啓曰,來二十一日輪對日次矣,敢稟。傳曰,停。
鄭漪啓曰,右副承旨洪起燮,今日不爲仕進,卽爲牌招,何如?傳曰,允。
李基栽啓曰,三皇忌辰日親行望拜禮,前期一日以稟事,曾有受敎矣。今十九日毅宗皇帝忌辰日親行望拜禮,何以爲之?敢稟。傳曰,奉室謹當行禮矣。
又啓曰,奉室謹當行禮事,命下矣。例有齋宿,處所何以爲之乎?敢稟。傳曰,便殿爲之。
傳于李基栽曰,再明日奉室行禮時,王世子隨參行禮事,分付該曹。
以校理朴晦壽,副校理金,修撰李寅泰·沈鈁,副修撰李嘉愚牌不進罷職傳旨,傳于李基栽曰,只推。
李基栽啓曰,玉堂上下番俱空,已至多日,事甚未安,校理朴晦壽,副校理金,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,允。
以司書金正喜,兼司書李憲瑋,說書吳致愚牌不進罷職傳旨,傳于李基栽曰,只推。
李基栽,以侍講院言啓曰,下番姑降,已至多日,事甚未安,司書金正喜,兼司書李憲瑋,說書吳致愚,旣有只推之命,竝更牌招,以爲推移入直之地,何如?傳曰,允。
以咸鏡監司南履翼狀啓,德原府使李宜植,素患痰膈之症,萬無視務之望,罷黜事,傳于李基栽曰,令該曹口傳差出,催促下送。
吏曹口傳政事,以李奎東爲德原府使。
洪命周啓曰,大司憲宋稚圭,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于洪命周曰,只推。
以右副承旨洪起燮牌不進罷職傳旨,傳于鄭漪曰,只推。
以校理朴晦壽,副校理金,修撰李寅泰·沈鈁,副修撰李嘉愚牌不進罷職傳旨,傳于李基栽曰,只推。
以兼司書李憲瑋,說書吳致愚牌不進罷職傳旨,傳于李基栽曰,只推。
李基栽,以禮曹言啓曰,再明日奉室行禮時,王世子隨參行禮事,命下矣。出宮時王世子祗迎處所,以何處磨鍊乎?敢稟。傳曰,以延英門外爲之,可也。
洪命周,以兵曹言啓曰,在前奉室行禮時,墻外環衛,以訓局軍五哨磨鍊,而或有外各營入直軍,訓將都領環衛之例矣,今番則何以爲之乎?敢稟。傳曰,訓將,率外各營入直軍環衛。
李基栽,以漢城府言啓曰,今番皇壇奉室行禮時,皇朝人子孫當爲進參,而摠兵李如梅八代孫義集,曾在先朝己未,因特敎付之禁軍,近因落鄕,今年門長單子中見漏,將未免闕參。見漏後追付,雖甚罕例,當此舊甲重回,此家人之獨漏,不但在渠抑鬱,在朝家追念之義,恐爲欠典,使之特爲入參,何如?傳曰,允。
又以漢城府言啓曰,昨日衣襨香燭陪進時淸道,東部官員,當爲進參,而俱稱有故,以假官擧行云。淸道事體,自有所重,以假官替行,聞甚可駭,且以假官言之,部官如皆有故,則言于臣府,自臣府文移吏曹,始爲許施亦例也。今此不由本府,而直呈吏曹者,亦爲駭然,該部官捧現告,令該府拿問處之,此後必待臣府文移後施行之意,分付吏曹,何如?傳曰,允。
上在昌德宮。停常參·經筵。
洪起燮啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭漪啓曰,今日齋宿,承旨當爲備員,而行都承旨李光文不爲仕進,所當牌招,而拘於廳規,不得請牌,何以爲之?敢稟。傳曰,許遞,前望單子入之,待下批牌招察任。
承旨前望單子入之,趙鍾永落點。
以校理朴晦壽,副校理金,修撰李寅泰·沈鈁,副修撰李嘉愚牌不進罷職傳旨,傳于趙鐘永曰,只推。
趙鐘永啓曰,玉堂上下番俱空,已至多日,事甚未安,校理朴晦壽,副校理金,修撰李寅泰·沈鈁,副修撰李嘉愚旣有只推之命,竝更牌招,以爲推移入直,何如?傳曰,允。
傳于李基栽曰,明日出宮門路,以協陽門爲之。
趙鍾永啓曰,明日皇壇奉室行禮時,九卿當爲進參,右參贊鄭尙愚,刑曹判書趙貞喆在外,何以爲之?而行吏曹判書金在昌病不進,卽爲牌招,以爲淸齋之地,何如?傳曰,允。右參贊及刑判,竝許遞,前望單子入之。
右參贊前望單子入之,韓致應落點。
刑曹判書前望單子入之,金相休落點。
吏曹口傳政事,左參贊單韓致應,右參贊單金履喬。
趙鍾永啓曰,明日皇壇奉室行禮時,兩司長官,當爲進參,而大司憲宋稚圭,行大司諫柳相祚在外,何以爲之?敢稟。傳曰,竝許遞,前望單子入之。
洪起燮啓曰,大司憲未差,掌令禹錫簡·孫錫祉持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于洪起燮曰,只推。
大司憲前望單子入之,朴宗薰落點。
大司諫前望單子入之,洪命周落點。
趙鍾永啓曰,明日皇壇奉室行禮時,兩司侍臣,當爲進參,除在外·未署經外,呈告人員,竝卽牌招,何如?傳曰,允。
以執義李游夏,司諫金喆遠,獻納朴鳴和牌不進罷職傳旨,傳于洪起燮曰,只推。
趙鍾永啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,朴基宏落點。
趙鍾永啓曰,今日齋宿,承旨當爲備員,新除授右承旨朴基宏,卽爲牌招,何如?傳曰,允。
朴基宏,以侍講院言啓曰,下番姑降,已至多日,事甚未安,兼司書李憲瑋,說書吳致愚,旣有只推之命,竝更牌招,以爲推移入直,何如?傳曰,允。
以兼司書李憲瑋,說書吳致愚牌不進罷職傳旨,傳于朴基宏曰,只推。
朴基宏啓曰,明日皇壇奉室行禮時,九卿當爲進參,工曹判書未差之代,政官牌招,開政差出,何如?傳曰,允。
趙鍾永啓曰,行吏曹判書金在昌,參判宋冕載,參議朴岐壽牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。參議只推,一體牌招。
傳于朴基宏曰,涒灘之舊甲又回,風泉之永感載新,明日奉室行禮之後,豈可無追述志感之擧乎?宣武祠·忠烈祠·顯節祠,依英廟甲申年例致祭,義州諸義士壇及泉·漳人壇,香祝下送,竝自本道定祭官,一體致侑,皇朝人及忠良子孫儒武,明日班罷後,弘文提學及兵判,率詣春塘臺,依例試取事,分付。
朴基宏啓曰,皇朝人及忠良子孫儒武,明日班罷後試取事,命下矣。弘文提學金履喬,行兵曹判書李存秀,竝待明朝牌招,何如?傳曰,允。
又啓曰,宣武祠·忠烈祠·顯節祠致祭事,命下矣。忠烈祠·顯節祠,則當令該曹擇日擧行,而宣武祠,則謹考甲申日記,因下敎皇壇親祭日,同日爲之,而有禮曹參判進去之命,征東官軍祠,玉堂官進去矣,今番亦於行禮後,當日依此擧行乎?敢稟。傳曰,依此爲之。
又啓曰,明日皇壇奉室行禮時,侍臣不可不備,執義李游夏,司諫金喆遠,獻納朴鳴和,旣有只推之命,竝更牌招,何如?傳曰,允。違牌,勿爲呼望。
又啓曰,明日皇壇奉室行禮時,兩司長官,當爲進參,新除授行大司憲朴宗薰,卽爲牌招,何如?傳曰,允。
朴基宏,以侍講院言啓曰,明日皇壇奉室行禮王世子陪參時,宮官當爲全數進參,而兼弼善未差,兼文學李魯秉在外,兼司書李憲瑋,說書吳致愚傳旨未下,無以備員,何以爲之?敢稟。傳曰,許遞,前望單子入之。
春坊前望單子入之,兼弼善徐有素,兼文學林處鎭,兼司書朴光錫,說書趙容和落點。
兵曹口傳政事,護軍單李光文。
以開城留守金履載狀啓,舊豐德移配罪人樂遜物故事,傳于洪起燮曰,徒流案爻周事,分付。
朴基宏,以禮曹言啓曰,宣武祠,依英廟甲申年例,致祭事,命下矣。謹稽謄錄,則英廟朝甲申年三月十九日,宣武祠遣禮堂,征東官軍祠遣儒臣致祭,因傳敎設行矣。今十九日,本曹參判進去設行,而祭文令藝文館撰出,祭物及祭官,竝令各該司擧行事,知委,何如?傳曰,允。
洪起燮,以義禁府言啓曰,卽接月令醫員安與善手本,則時囚罪人李啓朝,素患疝積之症,又添毒惑,食飮全却,轉側須人,實有難保之慮云。罪人病勢如此,則一邊保放,一邊草記,曾有定式矣。李啓朝姑爲保放之意,敢啓。傳曰,知道。
上在昌德宮。停常參·經筵。
上詣皇壇,入齋殿後,王世子板位問安。答曰,知道。內閣·政院·玉堂·藥房口傳問安。答曰,知道。望拜禮後,王世子板位問安。答曰,知道。內閣·政院·玉堂·藥房口傳問安。答曰,知道。還內後,王世子板立問安。答曰,知道。內閣·政院·玉堂·藥房口傳問安。答曰,知道。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭漪曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
趙鍾永啓曰,行吏曹判書金在昌,參判宋冕載,參議朴岐壽再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安,判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招,如有違牌,勿爲呼望。
又啓曰,吏曹參議朴岐壽疏批已下,一體牌招,何如?傳曰,允。
有政。吏批,行判書金在昌式暇,參判宋冕載進,參議朴岐壽式暇,右承旨朴基宏進,啓曰,判書金在昌,參議朴岐壽,俱爲式暇,小臣獨政未安,何以爲之?敢稟。傳曰,仍爲之。以趙璟鎭爲校理,曺鳳振爲工曹判書,李志淵爲兵曹參判,徐鼎輔爲刑曹參判,尹豐烈爲禮曹參議,趙貞喆爲知義禁,朴宗薰爲同成均,李相璜爲司圃提調,李竣祜爲奉常判官,朴楚壽爲敦寧主簿,徐興輔爲社稷令,金持泰爲黃海都事,崔綱魯爲江原都事,李齊學爲平安都事,祭酒單宋稚圭,兼養賢奉事單盧時懋,學錄三單金耆升·趙渡·金鼎,學諭單盧時懋,假監役金裕鎭,氷庫別檢呂東簡相換,贈參判李惇敍,贈吏判例兼,忠節卓異,贈職事承傳。
兵批,行判書李存秀進,參判未差,參議愼宜學入直,參知李東煥病,左副承旨李基栽進,啓曰,公淸水吏今當差出,而擬望之人乏少,他道防禦使竝擬,何如?傳曰,允。又啓曰,薪島僉使今當差出,而擬望之人乏少,他道守令竝擬,何如?傳曰,允。以鄭晩錫爲知事,李若愚·李在沆爲僉知,李命源·李昌馥·李邦翊爲五衛將,李義栢·李寅會·李勉健爲忠壯將,金大逵爲景福將,張義明·李相潤爲慶熙將,李雲紀爲訓鍊主簿,李憲瑋爲文兼,李鍾永爲守門將,李郁鉉爲東道參軍,趙台錫爲公淸水使,李慶蕃爲全羅中軍,張洛賢爲薪島僉使,鄭光澈爲豆毛浦萬戶,禹弘信爲南桃浦萬戶,朴重儉爲格浦別將,金昌聲爲禿用別將,金有績爲楊花別將,上護軍鄭尙愚,大護軍李書九·趙貞喆,護軍李勉昇·朴宗琦·兪昌柱,副護軍金學淳·李紀淵·尹豐烈·朴齊聞·權敦仁·李圭德·李洛秀,副司直權馥·沈能栻,副司果李鍾明·柳民根·金壽善,副司正吳致愚,釜山僉使權思漢仍任事承傳,及第李元春·金相稷,前守門將韓昌壽,及第韓復良,依判下加資事承傳,同知單趙廷奎,僉知單李惟權·韓耆裕·李墉·吳泰斗。
李基栽,以兵曹言啓曰,本曹正郞朴宗學,身病猝重,屢度呈狀乞遞,宿衛重地,不可久曠,改差,何如?傳曰,允。
吏批,再政,以林顔喆爲應敎,徐相祿爲副修撰,鄭尙愚爲知敦寧,李光正爲敦寧都正,李龍秀爲同經筵,金爲兵曹正郞,李必玉爲社稷令,李賢耆爲思陵令,洪秉義爲泗川縣監。
兵批,再政,以鄭煥一爲宣傳官,李行敎爲永宗僉使,同知單李命源,僉知單李義根·李昌馥,護軍尹相重。吏批,三政,以朴升鉉爲副校理,洪稚圭爲監察,洪龜燮爲典籍,李膺蕃爲義陵參奉。兵批,三政,以李錫奎爲同知,朴應浩爲副摠管,尹義儉爲宣傳官,柳錫裕爲五衛將,尹義奎爲武兼,同知單李相潤。
趙鍾永,以吏批言啓曰,今日政新除授弘文館副校理朴升鉉,與吏房代房承旨臣朴基宏,有同姓三寸叔侄應避之嫌,而矇然檢擬,至蒙恩點,臣之不能照察之失,不勝惶恐,而原望筒勿施,何如?傳曰,允。
李基栽,以都摠府言啓曰,今日入直內三廳武兼禁軍及軍兵等,當爲中日習射技,而皇壇奉室行禮相値,不得設行之意,敢啓。傳曰,知道。
傳于趙鍾永曰,賦三中一幼學李正耆直赴殿試,三中二洗馬洪鍾英陞六,三中三幼學李海應,三中四前府使尹爔,直赴會試,三下幼學李重聃·許璉,都事金用淳,幼學金汶根·李錠,各給二分,次上幼學金淵根等二十一人,竝紙筆墨考例施賞,傳于趙鍾永曰,入格儒生,明日待令。
吏曹參議朴岐壽疏曰,伏以臣於日前,忽伏承除旨,特授臣以吏曹參議者,臣聞命震駴,四體投地,繼之以感淚之被面也。噫,臣之蒙騃蔑識,百無一能,不待臣言,而卽是聖明之所畢燭,通朝之所共知也。餘生孤露,萬事嬗變,早失家庭之先訓,惸然無依,每念起居之舊籍,怵焉增感,俯仰踧踖,世念都灰。嗚呼,殿下之於臣,天地也,父母也。臣之一室金緋,門闌滿盈,兄弟叔侄,居常悸懼,祗切淵谷若隕之戒,實無榮途更進之望,而且況以臣駑劣,偏被鴻私,歷揚淸顯,徒費造化,涯分已踰,報答無階。豈意此萬萬非常之誤恩,又及於萬萬無似之賤臣哉?中批特除,本非聖世之美事也。天官佐貳,寔是淸朝之峻選也。如臣庸陋,如臣處地,不有物議,斷自宸簡,則在臣濫竽之譏,過福之災,未暇自恤,而其於有識之竊欲四方之嗤笑何哉?左右思量,承膺無路,召牌屢臨,歷日惶蹙,玆不得不冒陳短章,仰瀆崇嚴。伏乞聖慈,俯垂鑑諒,亟遞臣所帶之銜,以重公器,以安私分,千萬幸甚。臣無任云云。省疏具悉。爾其勿辭察職。
甲申三月十九日卯時,上詣皇壇,望拜禮擧動入侍時,行都承旨趙鐘永,行左承旨鄭漪,右承旨朴基宏,左副承旨李基栽,右副承旨洪起燮,同副承旨朴長復,記事官李淵祥,假注書蔡東直,記注官李宗心·任泰濬,檢校待敎李鶴秀,直閣朴永元,檢校待敎金正喜,以次侍立。時至,通禮跪啓請外辦,上具翼善冠·衮龍袍,乘輿出宣化門·協陽門,至延英門外,王世子出次,就祗迎位鞠躬,仍爲乘輿隨後。上由肅章門·進善門·明禮門,詣齋殿。少頃,上改服黑圓領袍,出齋殿乘輿,詣朝宗門外降輿,禮儀使導上入冽泉門,詣望位位,行四拜禮,王世子及在位者,皆四拜訖。上入室奉審,次詣皇壇奉審,出冽泉門·朝宗門,乘輿還詣齋殿,改服衮龍袍,出齋殿乘輿。鐘永進前奏曰,今日春塘臺試取時,何承旨進去乎?上曰,都承旨與同副承旨偕往,可也。出駕敎,乘輿復遵明禮門,由進善門·肅章門·協陽門,入宣化門還內,請出標信解嚴。諸臣以次退出。
上在昌德宮。停常參·經筵。
藥房副提調鄭漪啓曰,伏未審夜間,聖體若何?寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
朴長復啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
朴基宏啓曰,玉堂備員間,視事頉稟之意,敢啓。傳曰,知道。
朴長復啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知首。
鄭漪啓曰,左副承旨李基栽,右副承旨洪起燮,今日不爲仕進,竝卽牌招,何如?傳曰,允。
朴基宏啓曰,副應敎姜世白,副校理尹心圭在外,一員未差,玉堂上下番俱空,事甚未安,應敎林顔喆,校理朴晦壽·趙璟鎭,修撰李寅泰·沈鈁,副修撰李嘉愚·徐相祿竝卽牌招,推移入直,何如?傳曰,允。
傳于朴長復曰,入格儒生入侍。
朴基宏啓曰,卽者吏曹郞廳來言,德原府使李奎東,諫院則雖已署經,憲府則不得署經云,除在外·未署經外,呈告人員,竝卽牌招,以爲署經之地,何如?傳曰,一司除署經。
李基栽啓曰,行大司憲朴宗薰,執義李游夏牌不進,掌令禹錫簡·孫錫祉,持平柳致明在外,沈能恕未署經,監察茶時之意,敢啓。傳曰,知道。
以大司諫洪命周,司諫金喆遠,獻納朴鳴和,執義李游夏牌不進罷職傳旨,傳于李基栽曰,只推。
以右副承旨洪起燮牌不進罷職傳旨,傳于鄭漪曰,只推。
以應敎林顔喆,校理朴晦壽·趙璟鎭,修撰李寅泰·沈鈁,副修撰李嘉愚·徐相祿牌不進罷職傳旨,傳于朴基宏曰,只推。
朴基宏,以侍講院言啓曰,新除授兼弼善徐有素,時在京畿楊根地,兼文學林處鎭,時在公淸道石城地,兼司書朴光錫,時在慶尙道大邱地,書筵入番事緊,竝斯速乘馹上來事,下諭,何如?傳曰,允。
又以禮曹言啓曰,景慕宮夏享大祭,以來五月初二日涓吉,而顯思宮·徽慶園夏享祭,亦當以上旬內推擇矣。國忌齋戒正日,與拘忌連爲相値,以初二日同爲推擇,磨鍊以入之意,敢啓。傳曰,知道。
李基栽,以都摠府言啓曰,副摠管金守基,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,奉室行禮時,參班武士試取入格人等,謹依別單判下施賞,而筒箇不粧弓,以軍器寺所在者,取來頒給之意,敢啓。傳曰,知道。
又以兵曹言啓曰,五衛將李命源,在鄕病重,上來無期,番次苟艱,慶熙宮衛將李相潤,病難供職,呈狀乞遞,竝改差,何如?傳曰,允。
甲申三月二十日辰時,上御熙政堂。藥房入診,入格儒生,同爲入侍時,副提調鄭漪,記事官李淵祥,記注官任泰濬·李湜,檢校待敎金正喜,同副承旨朴長復,假注書蔡東直,以次進伏。醫官李惟鐸·金殷相·盧在豐,進伏楹外,入格儒生幼學李正耆,洗馬洪鍾英,幼學李海應,前府使尹爔,幼學李重聃·許璉,都事金用淳,幼學金汶根·李錠,幼學金淵根·李重本·兪星煥,都事李聞榮,幼學金敬根,生員金炳源·金孝求,進士金龍根,幼學金大根·金台鉉·金愼根·金洙根·金在晩,進士洪鍾浩,幼學曺錫輔·尹滋天·李濟晩·金弘淳·宋星圭·尹永鉉·曺錫亨等,侍立階下訖。漪曰,日候不調,聖體,若何?上曰,各殿宮氣候一樣矣。仍敎曰,醫官入診置之。入格儒生,次第升堂,各奏職姓名,可也。正耆等進前,奏職姓名,退立階下。上曰,給分儒生先退,其餘儒生,次第施賞。正耆等九人,先爲退出,淵根等以次跪受賞,引儀唱四拜,儒生等行禮訖,次第退出。長復曰,日氣稍暖,自明日爲始,常參·經筵,依例取稟,故敢此仰達矣。上曰,唯。仍命退,承史以次退出。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭漪啓曰,右副承旨洪起燮,今日不爲仕進,卽爲牌招,何如?傳曰,許遞,前望單子入之。
朴基宏啓曰,工曹判書曺鳳振,兵曹參判李志淵除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。敦寧都正李光正,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
備忘記,仁遮外萬戶蔡大永下直,長弓一張·長箭一部·片箭一部·筒兒一箇賜給。
承旨前望單子入之,金學淳落點。
鄭漪啓曰,新除授右承旨金學淳,卽爲牌招,何如?傳曰,允。
朴基宏啓曰,玉堂上下番俱空,事甚未安,應敎林顔喆,校理朴晦壽·趙璟鎭,修撰李寅泰·沈鈁,副修撰李嘉愚·徐相祿,旣有只推之命,竝更牌招,推移入直,何如?傳曰,允。
鄭漪啓曰,假注書蔡東直,身病猝重,勢難察任,今姑改差,何如?傳曰,允。
蔡東直改差,代以李佑伯,爲假注書。
大司諫洪命周啓曰,臣資性鹵莽,言議巽軟,淸朝諫諍,初非其任,而諫長恩點,忽下於喉院在直之時,行禮隔日,陪班義重,未暇顧他,冒沒出肅,第臣於合啓中,有不可隨衆聯參者矣。處臺地而如臣情地者,以此陳籲,輒蒙體諒,今臣處義,宜無異同,適苦身病,今始來避,所失尤大,以此情蹤,其何敢冒據於臺次乎?請命遞斥臣職。答曰,依啓。
朴長復啓曰,行大司憲朴宗薰,執義李游夏牌不進,掌令禹錫簡·孫錫祉,持平柳致明在外,沈能恕未署經,監察茶時之意,敢啓。傳曰,知道。
以司諫金喆遠,獻納朴鳴和,執義李游夏牌不進罷職傳旨,傳于朴長復曰,只推。
以敦寧都正李光正牌不進罷職傳旨,傳于朴基宏曰,只推。
以右承旨金學淳牌不進罷職傳旨,傳于鄭漪曰,只推。
以應敎林顔喆,校理朴晦壽·趙璟鎭,修撰李寅泰·沈鈁,副修撰李嘉愚牌不進罷職傳旨,傳于朴基宏曰,只推。
朴基宏,以侍講院言啓曰,兼輔德洪起燮,時無職名,令該曹口傳付軍職,何如?傳曰,允。
兵曹口傳政事,副護軍單洪起燮。
朴基宏啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,金學淳落點。
朴基宏,以營建都監言啓曰,定礎吉日,令日官池宅龜推擇,則今三月二十二日未時爲吉云,以此日時擧行之意,敢啓。傳曰,知道。
又以禮曹言啓曰,行大護軍金基厚上疏批旨內,所請依施事,命下矣。依聖敎金觀善第二子八吉,立爲金宅善之後,立案成給之意,敢啓。傳曰,知道。
大護軍金基厚疏曰,伏以祗謁寢園,聖慕克伸,親祼壇享,聖德彌光,臣民抃賀,曷有其極?臣癃痼殘喘,朝夕視蔭,入此歲來,添得風丹,形症危惡,幾殊而甦,精神日益消盡,氣力日益凘綴,寄命刀圭,淹身床笫,昏昏如醉,不能省悟,鬼事日催,萬緣灰冷,而惟有懇迫情私,不容不陳暴者。臣賦命窮獨,未有兒息,取從姪宅善爲子,而宅善又無子,臣今年七十有八,臣之子今年四十有一矣。望斷生育,宗祧靡托,臣與臣子之絶嗣,固不足恤,而先臣之祀,將無所付屬矣。竊念臣祖孝靖公臣聖應,服勤王家,夙著忠勞,我英祖倚毗之隆,遭遇之盛,廷紳罕及,臣父故判敦寧臣持默,亦受知正考,致位崇顯,聖上若聞二臣之將不祀,應有愍惻於淵衷者矣。臣門祚衰薄,宗族孤孑,近而同堂之親,遠而袒免之地,俱無可以取,而爲後者,惟有三從姪觀善第二子,所擬議定嗣者耳。臣年病所逼,朝不慮夕,一息未泯,絓結不解者,卽斯事也。常恐風燭奄及,不見其成,玆敢不揆僭妄,冒控血懇。繼絶存亡,仁政之先務也,追舊念終,晟世之令典也。聖朝代天理物,凡在黎庶,有願必遂,況臣哀籲,宜蒙矜憐。伏乞聖慈,曲垂諒察,特命以觀善第二子八吉,爲臣子宅善之子,俾存臣父祖之祀,則臣可以藉手見先臣於泉下矣。臣無任云云。答曰,省疏具悉。所請依施。
上在昌德宮。停常參·經筵。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴基宏啓曰,吏曹郞廳來言,承旨有闕,政事,取稟。傳曰,前望單子入之,待下批牌招察任。
承旨前望單子入之,朴宗琦落點。
傳于朴基宏曰,平壤武烈祠,遣承旨致祭以來。
傳于朴基宏曰,忠正·忠烈家,皆有官職之人,而尹忠貞家,獨無在職者,其祀孫,問名待窠,卽爲調用,李提督祀孫守令,亦爲待窠調用事,分付該曹。
李基栽啓曰,行大司憲朴宗薰,執義李游夏牌不進,掌令禹錫簡·孫錫祉,持平柳致明在外,沈能恕未署經,監察茶時之意,敢啓。傳曰,知道。
以大司諫金學淳,司諫金喆遠,獻納朴鳴和,執義李游夏牌不進罷職傳旨,傳于李基栽曰,只推。
以京畿監司李愚在狀啓,果川縣監吳千根,身病猝重,萬無還任之望,不得已罷出事,傳于朴基宏曰,令該曹口傳差出,催促下送。
朴基宏,以弘文館言啓曰,本館上番闕直,事甚未安,應敎林顔喆,校理朴晦壽·趙璟鎭,旣有只推之命,竝卽牌招,以爲推移入直,修撰沈鈁,一體牌招察任,何如?傳曰,允。
又以吏曹言啓曰,通禮院右通禮李南圭呈狀內,矣身素患痰癖之症,當此換節之時,一部添劇,萬無起動供職之望,卽爲入啓遞改云。其身病旣如是,則不可强令察任,改差,何如?傳曰,允。
李基栽,以都摠府言啓曰,副摠管柳和源,以御營中軍,軍兵等中日試射放事,南小營晝仕出去之意,敢啓。傳曰,知道。
又以訓鍊都監言啓曰,謹依司謁林得圓手本判付,別監田鎭民嚴棍十度懲礪之意,敢啓。傳曰,知道。
又以御營廳言啓曰,因禮曹草記,泰陵局內捉虎事,本廳善放砲手五十名,將校率領,另飭出送矣,多日行獵,終無虎跡,今姑撤還之意,敢啓。傳曰,知道。
又以義禁府言啓曰,卽接月令醫員金泰運手本,則時囚罪人趙毅存,猝得泄痢,度數頻數,又添毒感,咳喘苦劇,呼吸不通,轉側須人,食飮全却,實有難保之慮云,罪人病勢如此,則一邊保放,一邊草記,曾有定式矣。趙毅存,姑爲保放之意,敢啓。傳曰,知道。
刑曹參議李沆疏曰,伏以新除授本曹參判徐鼎輔,卽臣之三寸姑母夫也。揆以格例,在下當遞,玆敢短章陳籲,仰瀆崇聽。伏乞聖明,俯賜鑑諒,亟遞臣所帶職名,俾存公格,俾安私分焉。臣無任云云。省疏具悉。所請依施。
上在昌德宮。停常參·經筵。
趙鐘永啓曰,左承旨朴宗琦,今日不爲仕進,卽爲牌招,何如?傳曰,許遞,前望單子入之。
承旨前望單子入之,朴齊聞落點。
趙鐘永啓曰,新除授右副承旨朴齊聞,卽爲牌招,何如?傳曰,允。
又啓曰,忠烈祠·顯節祠·武烈祠,遣承旨致祭事,禮曹單子啓下矣。何承旨進去乎?敢稟。傳曰,都承旨·左承旨·右承旨進去。
傳于趙鐘永曰,春到記,明日仁政殿命官爲之。
傳于趙鐘永曰,都承旨馳詣泮宮,今日夕食堂收取以來。
以應敎林顔喆,校理朴晦壽·趙璟鎭,修撰沈鈁牌不進罷職傳旨,傳于趙鐘永曰,只推。
趙鐘永啓曰,副應敎姜世白,副校理尹心圭在外,一員未差,副修撰徐相祿差祭,玉堂上下番俱空,事甚未安,應敎林顔喆,校理朴晦壽·趙璟鎭,修撰李寅泰·沈鈁,副修撰李嘉愚竝卽牌招,推移入直,何如?傳曰,允。
吏曹口傳政事,以李獜秀爲果川縣監。
以右副承旨朴齊聞牌不進罷職傳旨,傳于趙鐘永曰,只推。
以應敎林顔喆,校理朴晦壽·趙璟鎭,修撰李寅泰·沈鈁,副修撰李嘉愚牌不進罷職傳旨,傳于趙鐘永曰,只推。
趙鐘永,以奎章閣言啓曰,原任直閣鄭基善父喪卒哭日,依定式遣檢書官,勸內以來之意,敢啓。傳曰,知道。
又以內醫院都提調·提調意啓曰,前果川縣監吳千根,以入診醫官,方在罷散中,依例敍用,還屬本院,仍令該曹口傳付軍職,何如?傳曰,允。
兵曹口傳政事,上護軍單吳千根。
朴長復,以戶曹言啓曰,臣履陽,與佐郞臣沈宜晉,進詣慶熙宮差備內及內各司,依節目眼同看審後,有頉處別單書入,而修改則擇日擧行,何如?傳曰,允。
又以戶曹言啓曰,臣履陽與佐郞臣沈宜晉,依定式進詣彰義宮藏譜閣奉審,則姑無頉處之意,敢啓。傳曰,知道。
朴基宏,以都摠府言啓曰,副摠管柳和源,以御營中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今日各廳堂下武臣朔試射時,都摠府經歷徐永淳·李源奎,都事權善祜·尹佑成,訓鍊院正徐羽淳,副正李亨在·梁宣洙,僉正李玄璣·李止敬·河始明,主簿沈翊之·李惟時,宣傳官韓元植,武臣兼宣傳官權曦·宋文永·金秉浩·申命淳·吳致豐·李鶴緖,部將徐命鐸·崔載貴·李誾求·安宅臣·權載秉·孫宗壽,俱未滿四中,依定式竝各決棍十度,其餘呈辭受由·身病人等,退試次,姑爲懸頉以入之意,敢啓。傳曰,知道。
又以兵曹言啓曰,堂下武臣朔試射時,無分人及連三次未滿四矢人汰去事,曾有定式,而以朔試射久未設行之致,臣於月前,以無分人及連三次未滿四矢人,爲其肄習,限三次勿爲汰去之意,有所筵達矣。都摠都事權善祜,連四次未滿四矢,其不爲肄習可知,汰去,何如?傳曰,允。
李基栽,以義禁府言啓曰,明日春到記,仁政殿命官爲之時,本府都事九員赴擧,只有武都事一員本府入直,而當直入直都事,公事回公都事,仁政門禁亂都事,光範門禁亂都事,崇範門禁亂都事,無以推移,假都事五員,令該曹口傳差出,以爲分排進參之地,何如?傳曰,允。
上在昌德宮。停常參·經筵。
李基栽啓曰,行大司憲朴宗薰,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙鐘永啓曰,右副承旨朴齊聞,今日不爲仕進,卽爲牌招,何如?傳曰,許遞,前望單子入之。
承旨前望單子入之,李寅溥落點。
趙鐘永啓曰,新除授右副承旨李寅溥,卽爲牌招,何如?傳曰,允。
傳于李基栽曰,考官李存秀講製命官兼行。
傳于李基栽曰,科次入侍。
鄭漪,以戶曹言啓曰,臣履陽,與佐郞臣崔祉鉉,工曹判書臣曹鳳振,佐郞臣李圭殷,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,臣履陽,與佐郞臣崔祉鉉,依定式進詣鄕校洞於義宮奉安閣奉審,則姑無頉處之意,敢啓。傳曰,知道。
李基栽,以備邊司言啓曰,卽見江華留守申絢所報,則本府使客支供加下之近以戶南庫錢貸下後,安興米耗充補者,今旣還寢,則辛巳以後已加下者二千三百兩,別爲區處然後,可無吏奴致逋之弊,本府司倉米留庫中二千石及昨年推來安興米六百石,許令加分。史閣改建時,貸用物力充報條,安興米耗五十石之自昨年會錄者,還爲推用,而元穀五百石亦爲加分,竝限三年取耗,充報於見在加下爲辭矣。本府使客之行,其名色則初非近年而始創,其往來則亦非每歲而恒有,故會錄米之當初磨鍊,自有所酌量。若能蓄其用餘,以補不恒之需,又若遵其應式,勿致冒勘之弊,則加下之名,何從而出乎?前後守臣,全不念此,每當交遞,輒稱加下,請以帑貨貸報,視若常例,故年前自本司,別關嚴飭,永爲防塞,則今於此報,亦不宜闊狹。而第念辛巳以前加下,則每年充報,雖有措處,辛巳以後加下,則旣在飭前,異於新逋,到今事勢,不可不和根托出。掃除淨盡然後,更無加下之名,而可責來頭之效,報辭中加下未會減條二千三百餘兩,只以司倉米二千石,昨年推來安興米六百二十石,限三年取耗,使之畢報。此後若以會錄米加下一款,復煩登聞,則該守臣從重論勘之意,別加嚴飭,何如?傳曰,允。
甲申三月二十四日酉時,上御熙政堂。科次入侍時,左副承旨李基裁,假注書李佑伯,記注官任泰濬·李湜,讀券官行兵曹判書李存秀,刑曹判書金相休,行護軍李鶴秀,對讀官兼輔德洪起燮,大司成李羲準,直閣朴永元,檢校待敎金正喜,以次進伏訖。上命對讀官,讀奏試券,起燮等,次第進前讀券訖。存秀曰,試取十張中一張,則有違格例,一張則文無可取,抜去,何如?上曰,唯。存秀曰,箋居首,以三下書之乎?上曰,唯。存秀書等,基栽坼封讀奏訖,上命書傳敎曰,春到記,講居首略幼學趙完植,製述居首箋三下一進士徐有贊,竝直赴殿,試講之次略幼學洪在重,製述之次三下二生員李源益,竝直赴會試,講略幼學金人柱,製述三下進士洪祐信等二人,竝給二分,講略生員安潤蓍等十一人,粗幼學趙鎭晩等九人,製述次上進士李源膺等四人,竝令該曹考例施賞。出榻敎又命書傳敎曰,入格儒生,明日待令。出榻敎基栽曰,忠烈祠·顯節祠致祭祭文,纔已啓下矣。字句間,不無點改處,而製進知製敎,今適因公在外,日字此迫,令入直知製敎點改以進,何如?上可之。仍命退,諸臣以次退出。
上在昌德宮。停常參·經筵。
藥房提調金在昌,副提調鄭漪啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李寅溥啓曰,行大司憲朴宗薰,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
李基栽啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于朴基宏曰,禮房承旨,馳詣明陵,奉審摘奸,局內諸陵,一體奉審以來。
傳于鄭漪曰,入格儒生,延英門外施賞。
朴長復,以弘文館言啓曰,本館下番闕直,事甚未安,修撰沈鈁·李寅泰,副修撰李嘉愚,竝卽牌招,以爲推移入直之地,何如?傳曰,允。
又以侍講院言啓曰,再明日親臨誓戒王世子陪參時,宮官當爲全數進參,而兼弼善徐有素,兼文學林處鎭,兼司書朴光錫在外,無以備員,令政院稟旨變通差出,待下批牌招,以爲進參之地,何如?傳曰,允。
朴長復啓曰,因侍講院草記,再明日親臨誓戒王世子陪參時,宮官當爲全數進參,而兼弼善徐有素,兼文學林處鎭,兼司書朴光錫在外,無以備員,令政院稟旨變通差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
春防前望單子入之,兼弼善朴升鉉,兼文學趙忠植,兼司書洪羲弼落點。
李寅溥,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
朴基宏啓曰,明日常參·經筵,取稟。傳曰,停。
李寅溥啓曰,行大司憲朴宗薰,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
傳于李基栽曰,出宮門路,以協陽門爲之。
傳于李寅溥曰,回還三使臣留待。
傳于李寅溥曰,回還三使臣入侍。
鄭漪啓曰,明日親臨誓戒時,承旨當爲備員,而行都承旨趙鍾永奉命在外,無以備員,何以爲之?敢稟。傳曰,許遞,前望單子入之。
承旨前望單子入之,李志淵落點。
以修撰沈鈁·李寅泰,副修撰李嘉愚牌不進罷職傳旨,傳于朴基宏曰,只推。
以兼文學趙忠植,兼司書洪羲弼牌不進罷職傳旨,傳于朴基宏曰,只推。
以慶尙監司李止淵狀啓,榮川郡守宋欽大殺獄檢報中,證左毁劃格例,獄案全失照檢,不得已罷黜,其罪狀令攸司稟處事,傳于李志淵曰,令該曹口傳差出,催促下送。
吏曹口傳政事,以呂東根爲榮川郡守。
李志淵,以吏曹言啓曰,卽接通禮院牒報,則以爲今此宗廟夏享大祭,親臨受誓戒時,左右通禮,不可不備員,而右通禮未差,無以擧行云。右通禮未差之代,口傳備擬以入之意,敢啓。傳曰,知道。
吏曹口傳政事,以朴奎壽爲右通禮。
李志淵,以吏曹言啓曰,今此宗廟夏享大祭親行時,祭官中時無職名人,令該曹口傳付軍職,何如?傳曰,允。
兵曹口傳政事,副護軍單李沆,副司果單朴宗學,護軍單趙鐘永。
李基栽,以禁衛營言啓曰,來四月當三番前部後司屬黃海道四哨軍兵逢點實數四百五名,已爲點閱整齊,來四月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來四月五月兩朔應立左部左司屬慶尙右道四哨軍兵四百九名,今已逢點整齊矣,四月初一日,與舊番前司軍兵替代立番後,舊軍放送之意,敢啓。傳曰,知道。
又以禁衛營言啓曰,來六月當三番左部前司屬公淸道四哨軍兵,來五月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來六月七月兩朔應立左部中司屬全羅左道四哨軍兵,五月二十五日,京中逢點,六月初一日,與左司軍兵,當爲替代立番,而依定奪,每哨以九十八名,磨鍊趁期調送事,本道監兵使處,措辭知會之意,敢啓。傳曰,知道。
李寅溥,以義禁府言啓曰,慶尙監司李止淵狀啓內,榮川郡守宋欽大不得已罷黜,其罪狀令攸司稟處事,啓下矣。宋欽大時在任所,依例發遣府羅將,拿來,何如?傳曰,待待命拿囚。
甲申三月二十六日午時,上御熙政堂。回還三使臣入侍時,右副承旨李寅溥,假注書李佑伯,記注官金履喆·李宗心,正使洪義浩,副使李龍秀,書狀官曺龍振,以次進伏訖。上曰,三使臣進前。上曰,無事往還乎?義浩起伏奏曰,王靈攸曁,無事往還矣。義浩曰,臣等猥膺使命,適有愚見,故敢此仰達矣。凡赴燕從人,有騎驛馬·卜刷馬·私持馬·別私持馬等,驅人名色,共爲三百餘名,而其中無賴閑雜之類,每有換名借窠之事,人數旣多,弊端百出,到彼地後,夤緣潛商,此輩尤甚,而稱以賣買,或有出宿城外,或與彼人爭鬨,種種生梗,其來久矣。近年以來,彼中人心,漸不如前,得一小事,每欲執頉勒索,看作奇貨,少不滿意,則輒有咨飭之擧,至於今行,其弊頗甚。故臣等使任譯輩,周旋於禮部,幸免生頉,而若此不已,則來頭之弊,不可勝言。然其爲弊之端,有難專責彼人,必先拘檢我人然後,庶幾無事,而若其拘檢我人之道,莫如裁減從人之爲省弊。臣等之意,則令司譯院,就從人名色中不緊者,酌量裁減,永爲定式,自廟堂成出節目,嚴飭來頭使行及灣府,另加操束,無或違越,俾有一分實效,何如?上曰,依爲之。出擧條義浩曰,昨年,以今年六月朔蝕質正事,別遣日官探來之意,自雲監草記蒙允矣。臣等入燕之後,使任譯及日官等,別岐探得消詳問難交食之疑晦者,曆法之相左處,一一質正,而其往復紹介之際,譯官金相淳·李文養,日官金檢·李明湜,多有效勞之端,其在激勸之道,不可無酬賞之典,竝令觀象監,考例施賞,何如?上曰,依爲之。出擧條仍命退,諸臣以次退出。
上在昌德宮。停常參·經筵。
誓戒罷還內後,王世子板位問安。答曰,知道。內閣·政院·玉堂·藥房口傳問安。答曰,知道。
李志淵啓曰,明日常參·經筵,取稟。傳曰,停。
李寅溥啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李基栽啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,來初一日輪對日次,而宗廟夏享大祭齋戒相値,頉稟之意,敢啓。傳曰,知道。
又啓曰,來四月初四日宗廟夏享大祭親行時,親祭祭文,當爲製進,藝文提學朴宗薰在外,弘文提學金履喬,待明朝牌招,使之製進,何如?傳曰,允。
李基栽啓曰,御營大將申鴻周,以本營習陣事,明日鷺梁出去矣。兼帶右邊捕盜大將所佩命召及大將牌·傳令牌,何以爲之?敢稟。傳曰,仍佩往來。
李基栽啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫金學淳,司諫金喆遠,獻納朴鳴和,執義李游夏牌不進罷職傳旨,傳于李寅溥曰,只推。
李志淵,以吏曹言啓曰,今此景慕宮朔祭獻官,前承旨朴宗琦塡差,而時無職名,令該曹口傳付軍職,何如?傳曰,允。
兵曹口傳政事,護軍單朴宗琦。
李志淵,以吏曹言啓曰,成均館司成朴升鉉呈狀內,矣身素患痰癖之症,挾感添劇,萬無起動供職之望,卽爲入啓遞改云,其身病旣如是,則有難强令察任,改差,何如?傳曰,允。
朴長復,以戶曹言啓曰,時御所內各司,依定式發遣本曹佐郞臣崔祉鉉,與兵曹參知臣李東煥,佐郞臣丁載榮,東所衛將臣李惟穆,西所衛將臣張時說,南所衛將臣柳錫裕,北所衛將臣金宗郁,眼同看審後,有頉處別單書入,而修改則擇日擧行之意,敢啓。傳曰,知道。
李志淵,以弘文館言啓曰,校理趙璟鎭,修撰沈鈁竝卽牌招察任,何如?傳曰,允。
又以禮曹言啓曰,行護軍金銑上疏批旨內,所請依施事,命下矣。依聖敎,金魯淵第二子正秀立爲金晉淵之後,立案成給之意,敢啓。傳曰,知道。
李基栽,以兵曹言啓曰,宣傳官申純,守門將南基玄,俱以病難供職,呈狀乞遞,竝改差,何如?傳曰,允。
又以御營廳言啓曰,本廳千摠李健植,身病甚重,勢難察任,改差,何如?傳曰,允。
行護軍金銑疏曰,伏以臣伏蟄窮山,癃痼日甚,惟朝夕視蔭,夫何所望,敢事陳丐,而竊有區區情私,至爲悲苦,玆敢冒昧仰籲。臣命途畸薄,臣之子晉淵,早夭而無育,臣今年七十有五,而孑然無後繼矣。生前窮獨之慼,已無可言,而身後嗣續之托,永絶其望,臣情到此,去益懇迫,不得不爲爲子繼絶,爲臣嗣後之計。同堂之內,惟有臣從侄魯淵第二子,可以擬議定嗣者,而彼此與受,法制有拘,尙不敢援引他例,以遂其事。臣今年病所逼,餘日無多,常恐一朝溘然,付托無人,餘生絓結,食息耿耿,不揆僭妄,敢控血懇,伏惟聖明,仁覆如天,無物不遂,如臣陳籲,輒蒙務許,凡在瞻聆,無不感泣。伏乞聖慈,曲垂諒察,亟命以魯淵第二子正秀,爲臣子晉淵之子,以爲臣後事之托,不勝至願。臣無任云云。答曰,省疏俱實。所請依施。
甲申三月二十七日子時,上詣仁政殿。親臨受誓戒入侍時,行都承旨李志淵,行左承旨鄭漪,右承旨朴基宏,左副承旨李基栽,右副承旨李寅溥,同副承旨朴長復,記事官李淵祥,假注書李佑伯,記注官金履喆·李宗心,檢校待敎金正喜,以次侍立。時至,左通禮跪啓請外辦,上具遠遊冠·絳紗袍,乘輿出宣化門。提調金在昌,進前奏曰,侵夜勞動,聖體,若何?上曰,一樣矣。左右通禮前導,由協陽門·肅章門·仁政門,至降輿所,左通禮跪啓請降輿,上降輿。左通禮跪啓請執圭,志淵跪進,上執圭,左右通禮導上詣板位,南向立,贊禮唱鞠躬四拜興平身,王世子及諸享官宗親文武百官,皆鞠躬四拜興平身。讀誓文官行吏曹判書金在昌,刑曹判書金相休陞自東階,俱就位,西向立,讀誓文訖,俱降復位,贊儀唱鞠躬四拜興平身,王世子及諸享官宗親文武百官,皆鞠躬四拜興平身。左通禮跪啓請禮畢,又啓請釋圭,志淵跪受,左通禮啓請乘輿,左右通禮前導,由仁政門·肅章門·協陽門。還內後,出標信解嚴,諸臣以次退出。
上在昌德宮。停常參·經筵。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李寅溥啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴長復啓曰,明日·再明日,國忌齋戒正日,初一日初二日初三日,宗廟夏享大祭齋戒相値,視事頉稟之意,敢啓。傳曰,知道。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
備忘記,永宗僉使李行敎下直,長弓一張·長箭一部·片箭一部·筒兒一箇賜給。
朴長復啓曰,卽者吏曹郞廳來言,果川縣監李麟秀,諫院則雖已署經,憲府則行大司憲朴宗薰,掌令禹錫簡·孫錫祉,持平柳致明在外,持平沈能恕未署經,只有執義李游夏一人,不得署經云,何以爲之?敢稟。傳曰,一司除署經。
傳于李寅溥曰,別監金千得嚴刑定配,當該司鑰行首別監,令攸司從重科治。
以校理趙璟鎭,修撰沈鈁牌不進罷職傳旨,傳于朴長復曰,只推。
李寅溥啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫金學淳,司諫金喆遠,獻納朴鳴和,執義李游夏牌不進罷職傳旨,傳于李寅溥曰,只推。
朴長復,以弘文館言啓曰,校理趙璟鎭,修撰沈鈁旣有只推之命,竝卽牌招察任,何如?傳曰,允。
以校理趙璟鎭,修撰沈鈁牌不進罷職傳旨,傳于朴長復曰,只推。
朴長復,以禮曹言啓曰,各陵園墓所今春植木播橡,依定式擧行後,株數斗數區別報來,故別單書入,而昭寧園·綏吉園局內樹木茂密,今番停止云矣,敢啓。傳曰,知道。
李基栽,以都摠府言啓曰,副摠管柳和源,以御營中軍,本營軍兵等操鍊事,鷺梁津晝仕出去之意,敢啓。傳曰,知道。
又以御營廳言啓曰,本廳哨官金大鉉,受由下鄕,過限不來,爲先汰去之意,敢啓。傳曰,知道。
上在昌德宮。停常參·經筵。
李寅溥啓曰,行大司憲朴宗薰,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
傳于朴基宏曰,發遣吏郞,諸執事淸齋與否,摘奸以來。
以慶尙監司李止淵狀啓,薦新生竹笋,節候尙早,限內不得封進,惶恐待罪事,傳于朴基宏曰,勿待罪事,回諭。
兵曹口傳政事,副司果單蔡弘韻。
鄭漪,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋·大嬪宮,依定式發遣本曹郞廳奉審,則追慕洞碑閣·淨業院碑閣·大嬪宮,姑無頉處,文昭殿碑閣雨漏二庫,蠶壇碑閣雨漏二庫,流霞亭雨漏三庫,養正齋雨漏二庫,分付各該司,使之卽速修改之意,敢啓。傳曰,知道。
又以戶曹言啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
李基栽,以禁衛營言啓曰,本營騎士將金思運,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調南公轍,副提調鄭漪啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李寅溥啓曰,行大司憲朴宗薰,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
李基栽啓曰,備邊司郞廳來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
李基栽啓曰,臣基栽,今日宗廟夏享大祭肄儀進去,下直之意,敢啓。傳曰,知道。
傳于朴基宏曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
傳于李志淵曰,顯思宮朔祭自外親行矣,雲寶劍置之,侍衛入直磨鍊。
李基栽啓曰,卽者兵曹郞廳來言,明日顯思宮朔祭親行時,別侍衛不可不備,而本曹判書李存秀,差祭不得擧行云,何以爲之?敢稟。傳曰,次堂擧行。
傳于李志淵曰,今日卽大享散齋顯思宮朔祭,以攝行磨鍊。
鄭漪,以內醫院都提調意啓曰,提調金在昌,今日問安不爲仕進,卽爲牌招,何如?傳曰,允。
李志淵,以弘文館言啓曰,本館上番校理臣朴晦壽,下番修撰臣李寅泰,俱以宗廟夏享大祭祭官,今日議政府肄儀時,晝仕出去之意,敢啓。傳曰,知道。
吏曹口傳政事,以李存秀爲內醫提調,任希存爲內醫分提調。
鄭漪,以宣惠廳言啓曰,三月令宗廟薦新蕨菜,全羅道當次,而貢人處使之趁期封進矣。今年春序差晩,今始萌芽,尙不採得,故限內不得封進,莫重薦新,致此過限,臣則惶恐待罪,而在前如此之時,亦有退限之例,待稍長新採,卽爲封進之意,分付該曹,何如?傳曰,允。勿待罪。
甲申三月三十日辰時,上御熙政堂。藥房入診入侍時,都提調南公轍,副提調鄭漪,記事官李淵祥,記注官金履喆·李宗心,原任直提學李存秀,以次進伏。醫官吳千根·金殷相·盧在豐,進伏楹外訖。公轍曰,春已晩矣,而朝夕日氣尙過冷,聖體若何?寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。上曰,閣臣何爲不入耶?存秀曰,他閣臣進參於肄儀,而小臣以顯思宮差祭,入闕須資入侍矣。上曰,醫官診候。千根等,以次入診訖,退伏奏曰,脈候左右三部調均矣。公轍曰,提調金在昌,屢朔仕進之餘,近頗病憊,今日日次亦未入來,今姑許遞,其代令該曹口傳差出,何如?上曰,依爲之。出擧條公轍曰,小臣痰癖,近來特甚,郊外有弊廬,從便往來事,敢達矣。上曰,唯。仍命退,諸臣以次退出。
上在昌德宮。停常參·經筵。
李寅溥啓曰,行大司憲朴宗薰,掌令禹錫簡·孫錫祉,持平柳致明在外,執義李游夏差祭,持平沈能恕未署經,監察茶時之意,敢啓。傳曰,知道。
李基栽啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵,以吏曹言啓曰,卽接司僕寺牒報,則以爲,今此宗廟擧動時,本寺主簿二員,例爲世子宮輦輿差備矣,一員有闕之代,卽爲差出,以爲備員擧行之地云。主簿未差之代,口傳備擬以入之意,敢啓。傳曰,知道。
吏曹口傳政事,以李玄好爲司僕主簿。
朴基宏,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以營建都監言啓曰,正堂立柱吉日,令日官池宅龜推擇,則今四月初四日午時爲吉云,以此日時擧行之意,敢啓。傳曰,知道。
又以侍講院言啓曰,再明日宗廟擧動時,宮官當爲全數進參,而兼弼善朴升鉉,文學李憲兢在外,無以備員,令政院稟旨變通差出,待下批牌招,以爲進參之地,何如?傳曰,竝許遞,前望單子入之,待下批牌招察任。
春坊前望單子入之,兼弼善林處鎭,文學朴宗璜落點。
朴基宏,以承文院都提調意啓曰,冬至兼謝恩使回便齎來咨文中,有賜物事,使臣參宴事,以前頭使行奉表稱謝之意,撰出咨文,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
李基栽,以都摠府言啓曰,今日入直內三廳武兼禁軍及軍兵等,當爲中日習射技,而宗廟夏享大祭親祭齋戒相値,不得設行之意,敢啓。傳曰,知道。
又以都摠府言啓曰,今此動駕時,侍衛當爲備員,而副摠管沈能岳在外,洪時濟呈辭受由,一員未差,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
李基栽啓曰,因都摠府草記,今此動駕時,侍衛當爲備員,而副摠管沈能岳在外,洪時濟呈辭受由,一員未差,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以洪義浩爲都摠管,洪羲俊·朴宗正爲副摠管。
李基栽,以兵曹言啓曰,今初四日宗廟夏享大祭親行時,本會堂上守宮及侍衛·陪衛,當爲備員,參判未差之代,令該曹以在京無故人口傳差出,待下批牌招察任,何如?傳曰,允。
吏曹口傳政事,以李龍秀爲兵曹參判。
李基栽,以兵曹言啓曰,再明日動駕時,宣傳官當爲全數侍衛,行首宣傳官未差之代,口傳擬入之意,敢啓。傳曰,知道。
兵曹口傳政事,以趙運永爲宣傳官。
備邊司,以柳和源爲平安兵使。
李基栽啓曰,兵曹郞廳來言,平安兵使下批,政事,取稟。傳曰,明日爲之。
李志淵,以忠勳府言啓曰,本府書寫忠義衛禹尙俊瓜滿,代嫡長忠義衛朴齊崙差下,依例假郞廳稱號,何如?傳曰,允。
李基栽,以備邊司言啓曰,卽見廣州留守洪羲臣狀啓,則以爲,今春都試,以農務相妨,不得設行,而今則夏節已屆,遠村武士之曠日赴試,在所當念,待秋合設事,請令廟堂稟旨分付矣。都試本意,出於勸奬,旣曰春等,則農務相妨,何時不然,而不卽試取,至請退行者,揆以法意,殊爲未安,該留守推考,今已夏屆,試非其時,姑待秋等,使之合設,何如?傳曰,允。
上在昌德宮。停常參·經筵。
李寅溥啓曰,行大司憲朴宗薰,掌令禹錫簡·孫錫祉,持平柳致明在外,執義李游夏差祭,持平沈能恕未署經,監察茶時之意,敢啓。傳曰,知道。
朴基宏啓曰,臣基宏依定式進詣香室,奉審香祝樻·祝板袱子,則精潔之意,敢啓。傳曰,知道。
傳于李基栽曰,明日出宮內門路,以協陽門爲之。
有政。吏批,行判書金在昌進,參判宋冕載病,參議朴岐壽病,行都承旨李志淵進,以金炳朝爲副校理,李元八爲刑曹參議,趙最永爲工曹正郞,洪羲弼爲司成,沈宜慶爲司僕僉正,趙雲會爲司宰僉正,趙徹永爲監察,洪鍾英爲內資主簿,成好謙爲明陵別檢,崔鎭龜爲順懷墓守衛官,朴宗休爲京畿都事,開城府分敎官單金聲大,承文判校朴升用今加通政,滿三十朔,依法典陞堂上,故學生奇宗相·尹周顯贈童敎,孝行卓異,贈職事承傳。
兵批,行判書李存秀進,參判李龍秀未肅拜,參議愼宜學入直,參知李東煥病,左副承旨李基栽進。以趙晉和·李光憲爲副摠管,閔楫爲同知,宋得圭·李光瑞爲僉知,金命獜·金近源爲五衛將,成永豐·申大健爲忠翊將,金鎭泰爲慶熙將,李喜星爲都摠都事,劉相浩爲部將,金鋼爲洗馬,林秉周爲守門將,朴鎭英爲東里僉使,平安兵使單柳和源,同知單金大逵,僉知單柳錫裕,護軍單金載翼·鄭承毅·柳相亮,副護軍單洪命周·朴齊聞·鄭重祿·姜樂·申純·李栻,副司直單李憲兢,副司果單金秀萬·洪鍾英。
以文學朴宗璜牌不進罷職傳旨,傳于朴基宏曰,只推。
傳于李志淵曰,發遣吏郞,諸執事淸齋與否,摘奸以來。
兵曹,以趙義鎭爲御營中軍。
李基栽,以都摠府言啓曰,今此動駕時,侍衛·寶劍當爲備員,而副摠管洪羲俊·趙晉和在外,朴應浩有實故,趙義鎭有實病,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,許遞,前望單子入之,待下批牌招察任。
副摠管前望單子入之,沈象奎·權常愼·洪履簡·徐春輔落點。
兵曹,都摠管單沈象奎·權常愼。
李基栽,以兵曹言啓曰,今四月初四日宗廟·永寧殿夏享大祭時,守門當爲塡差,而都摠府郞廳·五衛將,除在外與未肅拜,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,昨夜景福宮池邊大槐木一株,火燃於年久中虛之處,遂至燒燼,中折一朽木之被燒,雖無足輕重,入直衛將之不能檢飭愼火,極爲可駭,該衛將金壽得,汰去,何如?傳曰,允。
李寅溥,以義禁府言啓曰,明日宗廟擧動時,本府都事皆以大駕各差備進參,王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
上在昌德宮。停常參·經筵。
夜自五更至初四日開東,灑雨下雨,測雨器水深二寸三分。
大駕詣宗廟入齋室後,王世子板位問安。答曰,知道。內閣·政院·玉堂·藥房口傳問安。答曰,知道。省牲後,王世子板位問安。答曰,知道。內閣·政院·玉堂·藥房口傳問安。答曰,知道。
朴基宏啓曰,明日常參·經筵,取稟。傳曰,停。
李基栽啓曰,司僕寺內乘來言,捲簾,取稟。傳曰,捲三面。
李基栽,以都摠府言啓曰,今日動駕時,侍衛當爲備員,而都摠管沈象奎差祭,洪義浩,副摠管徐春輔俱有實病,一員未差,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,竝許遞,前望單子入之,待下批牌招察任。
摠管前望單子入之,副摠管尹尙圭·洪時濟·金守基·朴應浩落點。
朴基宏啓曰,禮貌官來言,王世子稟旨就次。傳曰,知道。
又啓曰,禮貌官來言,百官稟旨就次。傳曰,知道。
傳于李基栽曰,侍衛軍兵雨具。
李基栽啓曰,司僕寺內乘來言,捲簾,取稟。傳曰,捲三面。
朴基宏,以奎章閣守宮檢校待敎意啓曰,夜間閣內諸處,無事之意,敢啓。傳曰,知道。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成洪羲弼以兼司書,除本仕,直講鄭郁東,典籍朴熙顯俱爲差祭,時無入直之員,以他郞官姑爲代直,何如?傳曰,允。
甲申四月初三日辰時,大駕詣宗廟。夏享大祭親行擧動入侍時,行都承旨李志淵,行左承旨鄭漪,右承旨朴基宏,左副承旨李基栽,右副承旨李寅溥,同副承旨朴長復,記事官李淵祥,假注書李佑伯,記注官李宗心·李湜,檢校待敎金正喜以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調李存秀,副提調鄭漪進輿前奏曰,侵早動駕,聖體,若何?上曰,一樣矣。出協陽門,通禮跪啓請降輿乘輦,上降輿乘輦,志淵進圭,上執圭,由肅章門·進善門,出敦化門,至宗廟大門外降輦所,通禮跪啓請釋圭,上釋圭,志淵跪受圭,由廟大門入齋殿。少頃,通禮跪啓請外辦,上具冕服,志淵進圭,上執圭,詣望廟禮版位,行四拜禮,仍詣廟內第一室奉審,次詣各室奉審,如上儀訖。通禮前導,詣省器位,視滌濯,執事者以次擧羃告潔,上仍詣永寧殿,行望殿禮,詣殿內,奉審省器,如上儀訖。入幕次,王世子問安置之事及展拜後問安勿爲之事。出榻敎少頃,通禮跪啓請外辦,上仍詣省牲位,南向立,禮儀使金蓍根啓請省牲,掌牲官率其屬,牽牲北向跪,擧手曰腯,諸大祝各巡牲一帀,西向,擧手曰充,俱還復位,省牲訖。禮儀使導上詣齋殿,領議政南公轍曰,勞動之餘,聖體,若何?上曰,一樣矣。至齋殿門外釋圭,志淵跪受圭,上仍入齋殿,諸臣以次侍立。
上在昌德宮。停常參·經筵。
自開東至巳時,灑雨下雨,測雨器水深七分。
大殿·中宮殿·世子宮,內閣·政院·玉堂·藥房經宿口傳問安。答曰,知道。世子嬪宮口傳問安。答曰,知悉。大殿,朝廷二品以上·六曹堂上經宿單子問安。答曰,知道。
朴基宏啓曰,明日常參·經筵,取稟。傳曰,停。
李寅溥啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,今日動駕還宮時駕側鳴錚罪人李應呂等二人,移送秋曹云矣,敢啓。傳曰,知道。
注書李淵祥病,代以李莊緖爲假注書。
李莊緖在外,代以鄭象樞爲假注書。
李寅溥啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫金學淳,司諫金喆遠,獻納朴鳴和,執義李游夏牌不進罷職傳旨,傳于李寅溥曰,只推。
以公淸監司趙經鎭狀啓,韓山郡守金在範身死事,傳于李志淵曰,令該曹口傳差出,催促下送。
吏曹口傳政事,以權用萬爲韓山郡守。
以全羅監司朴綺壽狀啓,和順縣民家失火事,傳于鄭漪曰,聞甚矜惻,元恤典外,別加顧助事,分付。
朴基宏,以弘文館言啓曰,校理趙璟鎭,修撰沈鈁,旣有只推之命,竝卽牌招察任,何如?傳曰,允。
李基栽,以都摠府言啓曰,今日入直內三廳武兼禁軍及軍兵等,當爲中日習射技,而宗廟夏享大祭正日相値,不得設行之意,敢啓。傳曰,知道。
又以備邊司言啓曰,卽接成均館所報,則枚擧唐津幼學李九鉉等單子,以爲,豐德合屬松都之後,儒生李明奎·金鑏輩,受豐儒之指嗾,敢倡校宮復設之論,私祭位板埋安之所,至以凶悖褻穢,四字,加之於莫重莫嚴之事,而稱以陳疏設廳,發通傳示於八道,收斂錢財,熒惑聽聞,似此悖戾之徒,不宜任其跳踉,發通與疏廳首倡之人,竝卽摘發,施以當律,仍卽行會於諸道,俾爲曉然知悉爲辭矣。近來人心不古,世變層生,托以士子,肆行駭悖之擧者,未有若此之甚者也。合邑則社壇與鄕校,位版之埋安,卽事理之不得不然,而雖以國朝故事言之,久遠姑無論,百餘年內,其例非止再三。此乃已行儀節之易知者,而昨冬舊豐德土民輩,一自合邑於松京之後,嘯聚如干悖類,做出白地謊說,隱匿形影,幻募楊州儒生之無識者,築壇遺墟,私自行祭,褻辱孰甚焉。於是乎京外怪鬼之輩,謂位版不當埋安,又於埋安時,不能如禮,而多有褻穢之事,相與設爲疏廳,名以復聖廟,而發通於列邑校院,討索扶助之物,構虛捏無,辭說日增,外面觀之,則此似由於貧寒無賴之徒,收合錢財,生事於無事之計,而末俗易譁,每人難喩,播傳遠近,誠非細憂也。至於埋安時事,則春曹援例啓下後,齎送香祝,又自松營,考倣儀式於春曹,先行告由,擇基址內潔淨處,如禮安奉,其時參班儒生及祼校吏民,無不目覩云。一番按査,可以知之,而今乃以凶悖讐視等說,無難加之於人,苟非如桓魋匡人者,豈有背馳於吾夫子者乎?三尺童子之所不信,則言者雖甚容易,獨不畏誣人反坐之律乎?自朝家若不別般嚴繩,以明其挾雜構虛之罪,則不但目下無息鬧之道,方來之憂,亦何所不有?方自本司,據泮長報辭,行會諸道,使之一一曉喩於各邑校院,而舊豐德儒生之當初倡論者與楊州儒生之私自設享者,令開留·畿伯一一査發,遠地定配後狀聞,京外悖儒之發通設疏廳者,亦令刑曹問名捉來,竝照律遠配,何如?傳曰,允。州邑革合,卽恒有之政,無邑,則無社無校,亦自古當然之理。此輩之若是跳踉,誠亦變怪之大者,苟有慕聖賢習絃誦之心,松京之學宮,亦豐德之學宮也。此則姑舍,朝家處分之後,敢生角勝之心,有此悖亂之事者,眞所謂眼無國家,若此不已,何變不有?今此草記所論,節節至當,於此豈容尋常勘過?譸張凶誣及私自行祭之類,均犯罔赦,直是亂民,令道守臣,竝各査出嚴刑,勿限年遠配,至於外托陳疏,內售斂財,羞恥又莫甚焉。儒名墨行,尙且見誅,況此類乎?令秋曹査出主張者,亦爲嚴刑,勿限年遠配,以爲一分懲創之地,雖以泮堂言之,名以師生,責以敎誨,法意,何如,則初不能禁斷其雜亂,末乃推報廟堂,巽軟甚矣。泮長及同成均,竝越俸一等,因此而又有提敎者,儒疏之瀆褻,未有甚於近日,此皆由於輕許謹悉之致,此後則毋敢如前事,令泮堂嚴飭,可也。
宗廟夏享大祭親行敎是時,終獻官行知事沈象奎,典祀官奉常正任文白,廟司令尹致泰,堂上執禮副護軍李紀淵,堂下執禮應敎林顔喆,宮闈令尙膳金宜祿·金道浹·李昌成·智達成·金錫興·金振玉,執尊十五,副司果安光直·李鎭華·金秀鍾·李濟翼·南達孫,司僕正柳季麟,獻納朴鳴和,執義李游夏,司諫金喆遠,副司果李南翼·洪赫·柳榮輔·金鏴·金周默,文學朴宗璜,大祝十五,副司果金炳朝,校理朴晦壽,副司果尹正鎭,兵曹正郞金,副司果洪羲弼,軍資正趙忠植,副司果嚴燾,副修撰徐相祿,副司果朴宗學,校理趙璟鎭,副修撰李嘉愚,修撰李寅泰,副司果徐淇修·韓弘敎,司書金正喜,祝史十五,副司果南履炯·李光載·蔡弘韻·李明緖·韓益相·黃鍾人·黃基安·魚在濂·閔永勳·姜斗煥·韓兢裕,直講鄭郁東,典籍朴熙顯,副司果徐萬淳,奉常判官李竣祜,齋郞十五,副司果金逸淵·李相龍,副司正韓鎭㦿,副司果李賢默·許晟·申萬休,副司正李穆淵·李根中·吳致愚·李景在,副司果權,兵曹正郞鄭東煥,副司果金遇明,副司正金鍏,正言鄭知容,捧俎官十五,戶曹正郞洪耆周,忠勳都事李章翼,司䆃僉正李復鉉,軍資判官李玄始,敦寧主簿朴楚壽,平市主簿趙萬始,廣興主簿朴魯壽,繕工副正朴宗稷,漢城主簿金裕淳,工曹正郞李衡遠,刑曹佐郞南永周·李穆遠,東部令崔瑗,戶曹佐郞金勉淳,平市令李駿秀,掌牲令典牲判官李常在,協律郞掌樂正金裕憲,盥洗位禮曹正郞朴起壕,典籍洪龜燮,爵洗位典籍禹錫文,校書校理李錫周,亞獻盥洗位兵曹佐郞丁載榮,終獻盥洗位典籍朴義柱,贊者引儀金秉始,假引儀徐有晃,謁者引儀安聖謩,兼引儀鄭橚,贊引兼引儀沈正禮,假引儀吳泰瀚,祭監監察安孝述·柳弘根,七祀獻官司饔僉正權用萬,祝史兵曹佐郞李鳳柱,齋郞掌苑奉事金在敬,功臣獻官廣興守韓用鎬,祝史宗簿主簿朴宗範,齋郞司圃直長金尙義。
甲申四月初四日子時,大駕詣宗廟。夏享大祭親祭入侍時,行都承旨李志淵,行左承旨鄭漪,右承旨朴基宏,左副承旨李基栽,右副承旨李寅溥,同副承旨朴長復,記事官李淵祥,假注書李佑伯,記注官李宗心·李湜,檢校待敎金正喜,以次侍立。時至,通禮跪啓請外辦,上具冕旈冠·黑黲袍·玉帶·赤舃以出,禮儀使導上至東門外,啓請執圭,志淵進圭,上執圭,入詣板位,西向立。執禮請行事,禮儀使啓請行事,軒架作保太平之樂,保太平之舞作,樂八成,執禮請四拜,禮儀使啓請鞠躬四拜興平身,上行四拜禮,樂九成,執禮請行晨祼禮,禮儀使導上詣盥洗位。啓請搢圭,上搢圭,盥手訖,禮儀使啓請執圭,上執圭,禮儀使導上陞自阼階,詣第一室尊所,西向立。登歌作保太平之樂,保太平之舞作,執尊擧羃,瓚爵官酌鬱鬯,禮儀使導上詣神位前,北向立。啓請跪搢圭,上跪搢圭,志淵奉香,長復奉爐,上三上香。禮儀使啓請執瓚灌地,進幣瓚爵官金在昌捧瓚跪進,上執瓚灌地,以瓚授奠幣瓚爵官朴岐壽,禮儀使啓請執幣獻幣,在昌奉幣跪進,上執幣授岐壽,奠于案,禮儀使啓請執圭,俯伏興平身,上執圭,俯伏興平身,次詣各室,上香灌鬯奠幣,竝如上儀訖,登歌止。禮儀使導上降復位,執禮請進饌,軒架作豐安之樂,諸祝史撤毛血盤,授齋郞而出,典祀官引饌入自正門,捧俎官等各捧牲匣,薦俎官捧奠于各室訖,執禮請行初獻禮,禮儀使導上詣第一室尊前,西向立。因詣神位前,跪搢圭,禮儀使啓請執爵獻爵,在昌捧爵跪進,上執爵授岐壽,奠于神位前,執圭俯伏興,少退跪,樂止。大祝進,東向跪,讀祝文訖,上俯伏興平身,次詣各室酌獻讀祝,竝如上儀。時風雨交作,領議政南公轍以爲,雨勢如此,大殿幕次·王世子幕次及陪享百官班次,不可不從便移設於月廊及東門內,使守僕言送。志淵以此微稟,上曰,依此爲之,可也。行禮訖,禮儀使導上降復位,保太平之舞退,定太平之舞進,執禮請行亞獻禮,王世子行亞獻禮如儀,執禮請行終獻禮,終獻官沈象奎行終獻禮亦如儀訖。執禮請飮福,禮儀使導上詣飮福位,跪搢圭,禮儀使啓請受爵,在昌奉爵跪進,上受爵飮訖。在昌受爵授大祝,復於坫,禮儀使啓請受俎,薦俎官金履陽奉俎跪進,上受俎以授志淵,出授司饔院官訖。上執圭,俯伏興平身,降復位,禮儀使啓請四拜,上行四拜禮,執禮請撤籩豆,大祝入撤籩豆,登歌止雍安之樂,七祀功臣祝史齋郞,各撤籩豆訖。軒架作興安之樂,禮儀使啓請四拜,上行四拜禮訖,執禮請望燎。時雨勢連注,志淵曰,在前如此之時,有終獻官代行之例,今亦依例爲之,何如?上可之。終獻官承命就望燎位,燎訖,執禮唱禮畢,禮儀使導上還齋室出門,禮儀使啓請釋圭,上釋圭,志淵受圭,上入齋室,釋冕服,諸臣侍立於外。上曰,王世子問安置之事及親祭後問安勿爲之事。出榻敎上曰,還宮時王世子祗迎置之。通禮啓請外辦,上具遠遊冠·絳紗袍以出,通禮啓請乘輿,上乘輿,左右通禮導上至大門外,降輿乘輦,通禮啓請進發,駕動至侍臣上馬所。通禮啓請少住,敎侍臣上馬畢,因進發由把子橋·敦化門·進善門·仁政門外,通禮啓請降輦乘輿,上降輦乘輿,由肅章門·協陽門·宣化門還內後,王世子問安置之及還內後問安勿爲之事。出榻敎出標信解嚴,諸臣以次退出。
上在昌德宮。停常參·經筵。
大殿·中宮殿·世子宮·世子嬪宮,內閣·政院·玉堂翌日問安。答曰,知道。大殿,朝廷二品以上·六曹堂上單子問安。答曰,知道。
藥房提調李存秀,副提調鄭漪啓曰,親祼太廟,聖慕克伸,徹宵將事,勞動旣多,伏未審夜間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴基宏啓曰,明日再明日泰陵忌辰祭齋戒正日相値,視事頉稟之意,敢啓。傳曰,知道。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而動駕翌日問安相値,不得來會云矣,敢啓。傳曰,知道。
李志淵啓曰,右副承旨李寅溥,同副承旨朴長復今日不爲仕進,竝卽牌招,何如?傳曰,允。
又啓曰,事變假注書孫爀身病猝重,勢難察任,今姑改差,何如?傳曰,允。
孫爀改差,代以金命珠爲事變假注書。
李基栽啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫金學淳,司諫金喆遠,獻納朴鳴和,執義李游夏牌不進罷職傳旨,傳于李基栽曰,只推。
以右副承旨李寅溥,同副承旨朴長復牌不進罷職傳旨,傳于李基栽曰,只推。
以校理趙璟鎭,修撰沈鈁牌不進罷職傳旨,傳于朴基宏曰,只推。
以全羅監司朴綺壽狀啓,扶安縣人物渰死事,傳于李基栽曰,聞甚矜惻,元恤典外,別加顧助,渰死人如有生前身還布,竝蕩減事,分付。
朴基宏,以弘文館言啓曰,校理趙璟鎭,修撰沈鈁,旣有只推之命,竝卽牌招察任,何如?傳曰,允。
以校理趙璟鎭,修撰沈鈁牌不進罷職傳旨,傳于朴基宏曰,只推。
李甚栽,以兵曹言啓曰,去春等能麽兒考講時,訓鍊院判官金春敍一次不通,司䆃寺主簿鄭元箕二次不通,依定式竝從重推考,何如?傳曰,允。
又以刑曹言啓曰,傳曰,別監金千得嚴刑定配,當該司鑰行首別監,令攸司從重科治事,命下矣。金千得嚴刑一次後,全罷道靈光郡定配所,卽爲押送之意,敢啓。傳曰,知道。
又以刑曹言啓曰,因備邊司啓辭,稱以舊豐德校宮復設,發通設疏廳儒生,嚴刑勿限年遠配事,命下矣。發通儒生李明奎,設疏廳儒生李宗鐸,各嚴刑一次後,明奎平安道楚山府,宗鐸咸鏡道鏡城府,竝勿限年定配所,卽爲押送,發通儒生金鑏方在嶺南地云,發關該道,罔夜押上後擧行之意,敢啓。傳曰,知道。
又以義禁府言啓曰,平安監司金敎根狀啓內,楚山府前後始逋掩逋之該倅李錫夏·趙台錫·洪命周·尹載鐸·李泰淳等罪狀,竝令攸司稟處事,啓下矣。趙台錫·洪命周今方待命,竝拿囚,李泰淳下去慶尙道禮安地,尹載鐸前以楚山府加分耗事,已爲徒配於公淸道溫陽縣,依例發遣府書吏,竝拿來,李錫夏已爲身死,勿論,何如?傳曰,允。竝待待命拿囚。
又以義禁府言啓曰,保放罪人李啓朝·趙毅存等還囚捧供以入,而病勢一向未差,竝仍爲保放之意,敢啓。傳曰,知道。
義禁府啓目,富寧前府使趙毅存原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,楚山前府使趙台錫·洪命周等原情云云。問目內辭緣,泛稱遲晩,竝所當請刑是白乎矣,趙台錫曾經宣傳官,洪命周曾經侍從,勿爲請刑,載在大典通編,議處,何如?判付啓,依允。又啓目,井邑縣監趙雲明,高敞縣監許楫等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,東部都事李啓朝原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,高山里前僉使李勉植原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
刑曹啓目,動駕敎是時,猥濫擊錚人原情段,依先朝受敎後錄是白在果,取考其原情,則白川幼學李應呂,渠以義安大君和十五代孫,大君墓所失傳四百年之後,昨冬始爲尋得於楊州磨峙峴,乞令改其封築,掘移偸埋之塜,推給賜牌位土事也。禮葬墓改封築,卽是禮曹所管,令該曹稟處爲白乎旀,偸埋塜掘移,賜牌土推給,事係畿營管下,令道臣詳査狀聞後,稟處,何如?判付啓,依允爲旀,此大君功烈,與他元勳自別,今其墓所之失而復得於三百餘年之後者,誠非偶然,改封築日,遣承旨致祭,是亦繼述之一事,其祀孫調用事,分付銓曹爲良如敎。
上在昌德宮。停常參·經筵。
李基栽啓曰,行大司憲朴宗薰,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭漪啓曰,右副承旨李寅溥,同副承旨朴長復今日不爲仕進,竝卽牌招,何如?傳曰,允。
又啓曰,假注書李佑伯身病猝重,勢難察任,今姑改差,何如?傳曰,允。
傳于朴基宏曰,留院公事入之。
李佑伯改差,代以韓鎭㦿爲假注書。
以右副承旨李寅溥,同副承旨朴長復牌不進罷職傳旨,傳于鄭漪曰,只推。
兵曹,以柳漢源爲御營中軍。
鄭漪,以戶曹言啓曰,時御所內各司雨漏修改吉日,令日官洪晩中推擇,則今四月初十日卯時爲吉云,以此日時擧行之意,敢啓。傳曰,知道。
又以戶曹言啓曰,慶熙宮差備內及內各司修改吉日,令日官洪晩中推擇,則今四月初十日卯時爲吉云,以此日時擧行之意,敢啓。傳曰,知道。
又以義禁府言啓曰,卽接月令醫員金萬榮手本,則時囚罪人洪命周素患痰癖之症,挾感復發,趙雲明屢日處濕之餘,疝積闖肆,兩囚病勢,俱極危重云,罪人病勢如此,則一邊保放,一邊草記,曾有定式矣。洪命周·趙雲明,竝姑保放之意,敢啓。傳曰,知道。
上在昌德宮。停常參·經筵。
李志淵啓曰,明日常參·經筵,取稟。傳曰,停。
李基栽啓曰,行大司憲朴宗薰,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
李志淵啓曰,來十一日輪對日次矣,敢稟。傳曰,停。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,右副承旨李寅溥今日不爲仕進,卽爲牌招,何如?傳曰,許遞,前望單子入之。
承旨前望單子入之,金學淳落點。
李志淵啓曰,新除授右承旨金學淳,卽爲牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,尹羽烈落點。
韓鎭㦿有頉,代以李根中爲假注書。
李根中在外,代以李穆淵爲假注書。
以右承旨金學淳牌不進罷職傳旨,傳于李志淵曰,只推。
李志淵,以營建都監言啓曰,正堂上樑吉日,令日官池宅龜推擇,則今四月初十日午時爲吉云,以此日時擧行之意,敢啓。傳曰,知道。
李基栽,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,曹司五衛將韓耆裕,景福宮衛將趙廷奎·金大逵,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
鄭漪啓曰,明日常參·經筵,取稟。傳曰,停。
又啓曰,右承旨金學淳,左副承旨朴基宏今日不爲仕進,竝卽牌招,何如?傳曰,允。
李基栽啓曰,臣基栽今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李穆淵在外,代以趙容和爲假注書。
李基栽啓曰,左邊捕盜大將朴基豐以都監中軍,本營習陣事,明日鷺梁出去矣,所佩命召及大將牌·傳令牌,何以爲之?敢稟。傳曰,仍佩往來。
又啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于李基栽曰,只推。
以右承旨金學淳,左副承旨朴基宏牌不進罷職傳旨,傳于李基栽曰,只推。
兵曹口傳政事,大護軍單金魯敬。
李基栽,以兵曹言啓曰,今四月初七日立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,副摠管李光憲以義禁府堂上,本府議處坐起事,晝仕出去之意,敢啓。傳曰,知道。
又以禁衛營言啓曰,本營軍色從事官韓弘敎身病甚重,勢難察任,今姑改差,何如?傳曰,允。
又以義禁府言啓曰,保放罪人李啓朝·趙毅存·洪命周·趙雲明等,還囚議處以入之意,敢啓。傳曰,知道。
義禁府啓目粘連,向前趙台錫·洪命周等亦,趙台錫段,所供以爲,流來舊逋,至爲三千六百餘石,査出督捧,幾盡收殺,而搶攘之餘,又當甲乙慘歉,如干未捧。雖或有之,今此隱逋之多數,實非在任時欠縮是如爲白乎所,年久之逋,收殺旣多,兵荒之餘,紊亂莫甚。揆以事勢,有足參諒是白乎乃,畢竟査發之後,自歸未捧之科是白遣。洪命周段,所供以爲,各庫舊逋,按簿査出,報營徵捧,兩年收殺,合爲三千七百餘石,意謂沒數捧入,更無遺漏。今此許多虧欠,未知何故是如爲白乎乃,三千餘石徵逋,非不夥多,而積年隱逋之未盡査發,可以推知是白如乎,大抵本府諸弊中,還政最紊,誠如所供,而流來積逋,便成膏肓,或因兵荒而未克準捧,或謂準捧,未盡査櫛。十年間事,固難一一追理,而槪其許多流逋之盡未收殺,有不可專責於年久之後,且其前後所捧,不爲不多,則亦不可全歸於掩置之科,由前由後,合有參諒是白乎矣,糴政甚重,査啓旣發,虧欠之罪,自有所歸,不可以囚供之各有所據,遽議原恕,竝只以此照律,何如?判付啓,依允。又啓目,趙毅存亦,今觀道啓,旣曰邊政,用棍不是異事,又曰度數不至過多,則不可謂濫刑,旣非濫刑,則亦不可謂濫殺是白乎矣,至於畢市報狀之不爲着銜,擧措駭妄,有關體統,以此照律,何如?判付啓,依允。又啓目,向前趙雲明·許楫等亦,趙雲明段,流來舊逋,報營督捧,其所收殺,殆近五千石,則所捧不爲不多,其餘尙有夥然,未捧磨勘,便成年例,一時準捧,固難專責是白乎矣,糴法甚重,不可無警。許楫段,此邑未捧,屢經勘處,道啓所云歲以爲課,無補於事者,正是確論是白乎矣,事勢雖可參諒,而糴法有難曲恕,竝只以此照律,何如?判付啓,依允。又啓目粘連,向前李啓朝亦,公故適與相値,替行謂有別例,雖與無緣不進有異,不審之失,在所難免,以此照律,何如?判付啓,依允。又啓目粘連,向前李勉植亦,獵酒也勒奸也,雖極發明,俱涉駭悖是白遣,至於還穀之買賣,雖諉代錢,代錢已非經法,戶蔘之加徵,雖云近例,近例亦是襲謬是白乎所,繡啓論列,有條無目,而槪論其罪,俱係不法,以此照律,何如?判付啓,依允。
李基栽,以義禁府言啓曰,保放罪人洪命周·趙雲明·李啓朝,纔已還囚議處矣,本病添劇,竝仍爲保放之意,敢啓。傳曰,知道。
又以義禁府言啓曰,咸鏡監司南履翼狀啓內,城津鎭僉使李義權,爲先罷黜,其罪狀令攸司稟處事,啓下矣。李義權時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
自辰時至未時,日暈。
夜一更二更,月暈。
朴長復啓曰,玉堂備員間,視事頉稟之意,敢啓。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
鄭漪啓曰,右承旨金學淳,左副承旨朴基宏今日不爲仕進,竝卽牌招,何如?傳曰,允。
朴長復啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭漪啓曰,假注書趙容和身病猝重,勢難察任,今姑改差,何如?傳曰,允。
趙容和改差,代以李勉祜爲假注書。
李勉祜在外,代以宋台霖爲假注書。
朴基宏啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于朴長復曰,只推。
以右承旨金學淳牌不進罷職傳旨,傳于朴基宏曰,只推。
朴基宏,以都摠府言啓曰,副摠管朴宗正以漢城左尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
開城留守金履載疏曰,伏以,臣待罪居留,已周歲于玆矣。始以積弊之局,覆亡之形,迫在朝夕,而以公則府庫之蓄積俱空,以私則閭里之抽徵已竭,茫然無措手之處。幸賴我殿下軫恤故都,特出尋常,許全邑之劃屬,蕩積年之逋負,使松府闔境之民,拯水火而奠袵席,莫不歡呼蹈舞,如得更生,恩至渥也,德至厚也。只緣臣以匪材,過不自量,猥當創革之事,輒行櫛核之政,處事未必得當,物情不能盡愜,取譏招謗,已不勝聒然,而乃至以校宮位板埋安之故,竟致有諸儒伏閤之擧,疏旣未徹。雖未見其全本,而得之傳說,蓋聞向臣下語,極其凶毒。雖以籌司草記見之,其譸張構勒之罔有紀極,可以推知,則顧臣情地之危蹙,已無可言。且其倡謀造言,非是別人,卽臣管下所屬豐德儒生輩所主張也。苟使臣恩足以悅懷,使自幸於歸附,威足以彈壓,使不敢於作梗,則寧有是也,而二者臣皆不能焉,則不職之實,於是尤著。如此而一日冒據,冞增臣罪,況伏見批旨下者,處分截嚴,至有令道守臣査出刑配之命,則其所擧行,不容晷刻緩忽,而臣旣遭彼之詆斥,又復晏然,査彼之罪,而擬彼之律,揆以分義事體,斷無是理,成命之下,無由奉行,尤是臣罪上添罪。伏願聖明,俯垂鑑諒,將臣所帶之職,亟命鐫改,仍治臣溺職之罪,又勘臣慢命之律,以肅朝綱,以安私分,千萬幸甚。臣無任云云。答曰,省疏具悉。今番所謂儒生事,可謂變怪之大者,眞箇士子,寧爲此等悖乖之擧?必是無賴亂民之假托者也。設使其疏上徹,豈可以此謂儒生之言而引嫌乎?卿大不思矣。勿辭,卽爲擧行。
上在昌德宮。停常參·經筵。
夜自一更至三更,月暈。
藥房提調李存秀,左副承旨朴基宏啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李志淵啓曰,明日常參·經筵,取稟。傳曰,停。
朴基宏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,右承旨金學淳,右副承旨李基栽今日不爲仕進,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于朴基宏曰,只推。
以右承旨金學淳,右副承旨李基栽牌不進罷職傳旨,傳于朴基宏曰,只推。
朴長復,以弘文館言啓曰,本館下番闕直,事甚未安,修撰李寅泰·沈鈁,副修撰李嘉愚,竝卽牌招,以爲推移入直之地,何如?傳曰,允。
朴基宏,以義禁府言啓曰,本府撃錚原情回啓內,李學逵·申與權竝施以宥放之典事,判付內,依允事,命下矣。李學逵·申與權竝放送事,分付該道道臣之意,敢啓。傳曰,知道。
又以義禁府言啓曰,保放罪人李啓朝·洪命周·趙雲明等,還囚照律以入之意,敢啓。傳曰,知道。
義禁府照目,楚山前府使趙台錫·洪命周等矣本府議啓內,趙台錫段,所供以爲,流來舊逋,至爲三千六百餘石,査出督捧,幾盡收殺,而搶攘之餘,又當甲乙慘歉,如干未捧。雖或有之,而今此隱逋之多數,實非在任時欠縮是如爲白乎所,年久之逋,收殺旣多,兵荒之餘,紊亂莫甚。揆以事勢,有足參諒是白乎矣,畢竟査發之後,自歸未捧之科是白遣。洪命周段,所供以爲,各庫舊逋,按簿査出,報營徵捧,兩年收殺,合爲三千七百餘石,意謂沒數捧入,更無遺漏。今此許多虧欠,未知何故是如爲白乎乃,三千餘石徵逋,非不夥多,而積年隱逋之未盡査發,可以推知是白乎矣,大抵本府諸弊中,還政最紊,誠如所供,而流來積逋,便成膏肓,或因兵荒而未克準捧,或爲準捧而未盡査櫛,十年間事,固難一一追理,而槪其許多流逋之趁未收殺,有不可專責於年久之後,且其前後所捧,不爲不多,則亦不可全歸於掩置之科,由前由後,合有參諒是白乎矣,糴政甚重,査啓旣發,虧欠之罪,自有所歸,不可以囚供之各有所據,遽議原恕,竝只以此照律,罪各笞五十收贖,解見任別敍,私罪,奉敎依允爲旀,竝只功減一等。又照目,富寧前府使趙毅存矣本府議啓內,今觀道啓,旣曰邊政用棍,不是異事,又曰度數不至過多,則不可謂濫刑,旣非濫刑,亦不可謂濫殺是白乎矣,至於畢市報狀之不爲着銜,擧措駭妄,有關體統,以此照律,罪杖八十收贖,奪告身三等,私罪,奉敎依允爲旀,功減一等。又照目,井邑縣監趙雲明,高敞縣監許楫等矣本府議啓內。趙雲明段,流來舊逋,報營督捧,其所收殺,殆近五千石,則所捧不爲不多,其餘尙有夥然,未捧磨勘,便成年例,一時準捧,固難專責是白乎矣,糴法甚重,不可無警。許楫段,此邑未捧,屢經勘處,道啓所云歲以爲課,無補於事者,正是確論是白乎矣,事勢雖可參諒,而糴法有難曲恕,竝只以此照律,罪各笞四十收贖,附過還職,竝只私罪,奉敎依允爲旀,趙雲明段,功議各減一等。又照目,東部都事李啓朝矣本府議啓內,公故適與相値,替行謂有前例,則雖與無緣不進有異,不審之失,在所難免,以此照律,罪笞四十收贖,附過還職,私罪,奉敎依允爲旀,功減一等。又照目,高山里前僉使李勉植矣本府議啓內,獵酒也勒奸也,雖極發明,俱涉駭悖是白遣,至於還穀之買賣,雖諉代錢,代錢已非經法,戶蔘之加徵,雖云近例,近例亦是襲謬是白乎所,繡啓論列,有條無目,而槪論其罪,俱係不法,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
上在昌德宮。停常參·經筵。
朴長復啓曰,明日常參·經筵,取稟。傳曰,停。
朴基宏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李基栽今日不爲仕進,卽爲牌招,何如?傳曰,允。
傳于朴長復曰,三日製,明日仁政殿命官爲之,通方外,試紙用大好紙。
傳于朴基宏曰,飭已施矣,前承旨趙琮鎭,特爲放送。
朴基宏啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于朴基宏曰,只推。
以右副承旨李基栽牌不進罷職傳旨,傳于朴基宏曰,只推。
以修撰沈鈁,副修撰李嘉愚牌不進罷職傳旨,傳于朴長復曰,只推。
以全羅監司朴綺壽狀啓,順天府民家失火事,傳于朴長復曰,聞甚矜惻,元恤典外,別加顧助事,分付。
朴基宏,以義禁府言啓曰,三日製,明日仁政殿命官爲之時,本府都事八員赴擧,只有二員,本府當直入直,而公事回公都事,仁政門禁亂假都事,光範門禁亂假都事,崇範門禁亂假都事,無以推移,假都事四員,令該曹口傳差出,以爲分排之地,何如?傳曰,允。
上在昌德宮。停常參·經筵。
李志淵啓曰,明日常參·經筵,取稟。傳曰,停。
李基栽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,右承旨金學淳今日不爲仕進,卽爲牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李基栽啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于李基栽曰,只推。
以右承旨金學淳牌不進罷職傳旨,傳于朴長復曰,只推。
朴基宏,以兵曹言啓曰,今日仁政殿三日製命官試取時,出番堂上一員,當爲進參,而參判李龍秀受由,參知李東煥有實病,無進參之員,參判·參知,令政院稟旨變通,仍令該曹以在京無故人口傳差出,待下批牌招,以爲推移進參之地,何如?傳曰,允。
朴基宏啓曰,因兵曹草記,今日仁政殿三日製命官試取時,出番堂上一員當爲進參,而參判李龍秀受由,參知李東煥有實病,無進參之員,參判·參知,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
吏曹口傳政事,以徐俊輔爲兵曹參判,李潞爲兵曹參知。
李志淵啓曰,明日傳香,禮房承旨當爲齋宿,而右承旨金學淳,旣有只推之命,更爲牌招,何如?傳曰,允。
以右承旨金學淳再牌不進罷職傳旨,傳于朴長復曰,只推。
傳于李志淵曰,讀券官金履喬,命官爲之。
傳于李志淵曰,左賓客有闕之代,前望單子入之。
左賓客前望單子入之,朴宗薰落點。
吏曹,左賓客單李相璜,右賓客單金履喬,左副賓客單朴宗薰。
李志淵啓曰,卽者成均館官員來言,今日仁政殿命官三日製時,館堂一員當爲進參,而知成均未差,同成均朴宗薰在外,趙鍾永呈辭受由,大司成李羲準服制,無進參之員云,何以爲之?敢稟。傳曰,大司成許遞,前望單子入之。
大司成前望單子入之,洪起燮落點。
以黃海監司李文會狀啓,進上乾秀魚卵等,限內不得封進,惶恐待罪事,傳于李基栽曰,勿待罪事,回諭。
傳于朴長復曰,三日製表居首三下生員金箕默,直赴會試,之次草三下進士韓用幹等三人,竝給二分,次上幼學權厚仁等六人,竝令該曹考例施賞。
傳于朴長復曰,明日入格儒生,延英門外施賞。
李基栽,以義禁府言啓曰,前承旨趙琮鎭特爲放送事,承傳啓下矣。趙琮鎭放送事,分付該道道臣之意,敢啓。傳曰,知道。
又以訓鍊都監言啓曰,本局降定軍李圭夏,其間別定弓師,使之課習射技,而今日更試,則柳葉箭貫革十巡,所中爲十七矢矣,依丙辰受敎,還屬禁旅之意,敢啓。傳曰,知道。
上在昌德宮。停常參·經筵。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李基栽啓曰,合辭許久闕啓,事甚未安,除在外·未署經外,,未肅拜·呈告人員,竝卽牌招,何如?傳曰,允。
又啓曰,明日再明日順陵忌辰祭齋戒正日相値,視事頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以兵曹參知李潞牌不進罷職傳旨,傳于李基栽曰,只推。
李基栽啓曰,行都承旨李志淵,右承旨金學淳,左副承旨朴基宏不爲仕進,行左承旨鄭漪奉命在外,同副承旨朴長復式暇出去,院中只有臣一人,伴直無人,左副承旨朴基宏,所當牌招,而拘於廳規,不得請牌,何以爲之?敢稟。傳曰,都承旨·右承旨·左副承旨·同副承旨,竝許遞,前望單子入之,待下批牌招察任。
承旨前望單子入之,李光文·徐春輔·洪起燮·李潞落點。
李基栽啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于李基栽曰,只推。
以右副承旨洪起燮牌不進罷職傳旨,傳于李基栽曰,只推。
李基栽啓曰,新除授行都承旨李光文時在京畿龍仁地,斯速乘馹上來事,下諭,何如?傳曰,許遞,前望單子入之。
承旨前望單子入之,徐俊輔落點。
李基栽,以侍講院言啓曰,再明日顯思宮望祭王世子亞獻禮時,宮官當爲全數進參,而兼輔德洪起燮呈辭受由,弼善李禮延,兼弼善林處鎭在外,無以備員,令政院稟旨變通差出,待下批牌招,以爲進參之地,何如?傳曰,允。
李基栽啓曰,因侍講院草記,再明日顯思宮望祭王世子亞獻禮時,宮官當爲全數進參,而兼輔德洪起燮呈辭受由,弼善李禮延,兼弼善林處鎭在外,無以備員,令政院稟旨變通差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之,兼輔德金學淳,弼善權馥,兼弼善李魯秉落點。
以兼輔德金學淳牌不進罷職傳旨,傳于李潞曰,只推。
以義州府尹李德鉉狀啓,冬至使所持來禮單馬一匹致斃,不善救療之失,惶恐待罪事,傳于李潞曰,勿待罪事,回諭。
李基栽,以吏曹言啓曰,顯思宮望祭親行時,執禮前校理趙璟鎭塡差,而時無職名,令該曹口傳付軍職,何如?傳曰,允。
李基栽,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·馬祖亶·漢江壇·司寒壇·厲壇壇上及四面紅箭門墻垣階砌,俱爲無頉,而祈雨壇南邊紅箭門柱根,朽傷頹仆,卽爲修改事,分付該監,而此後看護等節,另加申飭之意,敢啓。傳曰,知道。
又以都摠府言啓曰,副摠管朴應浩以禁衛中軍,軍兵等中日試射放事,南別營晝仕出去之意,敢啓。傳曰,知道。
上在昌德宮。停常參·經筵。
徐春輔啓曰,玉堂備員間,視事頉稟之意,敢啓。傳曰,知道。
李潞啓曰,行大司憲朴宗薰,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
傳于徐春輔曰,傳香承旨馳詣宗廟·景慕宮,奉審摘奸以來。
傳于李基栽曰,顯思宮望祭親行時,出宮門路,協陽門爲之,雲寶劍置之,侍衛入直磨鍊。
徐春輔啓曰,今日齋宿,承旨當爲備員,而行都承旨徐俊輔在外,行右承旨鄭漪奉命在外,無以備員,何以爲之?而左副承旨李基栽,右副承旨洪起燮不爲仕進,竝卽牌招,何如?傳曰,允。都承旨·右承旨許遞,前望單子入之。
承旨前望單子入之,趙鐘永·李圭德落點。
徐春輔啓曰,副應敎姜世白,副校理尹心圭,副修撰徐相祿在外,校理朴晦壽,副修撰李嘉愚差祭,校理一員,副校理一員未差,玉堂上下番俱空,事甚未安,應敎林顔喆,修撰李寅泰·沈鈁,竝卽牌招,推移入直,何如?傳曰,允。
又啓曰,今日齋宿,承旨當爲備員,而新除授行都承旨趙鐘永,所當牌招,而拘於廳規,不得請牌,左副承旨洪起燮牌不進,無以備員,何以爲之?而右副承旨李圭德,卽爲牌招,何如?傳曰,允。都承旨·左副承旨一體牌招。
以左副承旨洪起燮牌不進罷職傳旨,傳于李基栽曰,只推。
李基栽,以奎章閣言啓曰,明日卽書香閣夏孟朔大奉審日次,時原任閣臣,依節目進詣擧行之意,敢啓。傳曰,知道。
洪起燮,以兵曹言啓曰,參議愼宜學差祭,參判·參知未差,只有臣存秀,今方入直,而替直無人,參判·參知未差之代,令該曹以在京無故人口傳差出,待下批牌招,以爲推移入直之地,何如?傳曰,允。
吏曹口傳政事,以金鐮爲兵曹參判,朴長復爲參知。
徐春輔啓曰,應敎林顔喆,修撰李寅泰·沈鈁牌不進,副應敎姜世白,副校理尹心圭,副修撰徐相祿在外,校理朴晦壽,副修撰李嘉愚差祭,校理一員,副校理一員未差,玉堂上下番俱空,事甚未安,未差之代,政官牌招開政差出,待下批,仍卽牌招入直,何如?傳曰,允。
以應敎林顔喆,修撰李寅泰·沈鈁牌不進罷職傳旨,傳于李基栽曰,只推。
李基栽啓曰,玉堂上下番俱空,事甚未安,應敎林顔喆,修撰李寅泰·沈鈁,旣有只推之命,竝更牌招,推移入直,何如?傳曰,允。
趙鐘永啓曰,行吏曹判書金在昌,參判宋冕載,參議朴岐壽牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書金在昌式暇,參判宋冕載牌不進,參議朴岐壽進,右承旨李基栽進,吏批啓曰,判書金在昌式暇,參判宋冕載牌招不進,小臣獨政未安,何以爲之?敢稟。傳曰,只出緊任。
以朴永元爲校理,嚴燾爲副校理,金基厚爲判尹,李龍秀爲右副賓客。
兵批,行判書李存秀入直進,參判金鐮未肅拜,參議愼宜學差祭,參知朴長復病,左承旨徐春輔進。
以林景鎭爲曹司衛將,嚴命煥·林福興·全宗彬爲景福將,沈正書爲訓鍊判官,李樂治爲守門將,李義謙爲武兼,趙玄鎭爲宣傳官,申鳳圭爲部將,尹永培爲城津僉使,禹聖敷爲白峙僉使,同知單李邦翊,僉知單金近源·成永豐·申大健,護軍徐俊輔·李志淵·李龍秀,副護軍金學淳·李寅溥·朴基宏·李羲準·李東煥·朴升用·李圭南,副司直金炳朝·李禮延。
傳于趙鐘永曰,見窠皆令差出。
吏批,再政,以洪羲俊爲同成均,朴宗琦爲同經筵,朴在寅爲承文判校,權澈爲司饔僉正,李勉沖爲惠陵令,李培秀爲引儀,金來淳爲掌樂主簿,兼直閣單朴永元。
兵批,再政,以李行謹爲宣傳官,金昌信爲訓鍊主簿,同知單張智明,僉知單金命獜。
兵曹口傳政事,護軍單李光文·鄭漪。
李基栽,以侍講院言啓曰,明日顯思宮望祭王世子亞獻禮時,宮官當爲全數進參,而兼輔德金學淳未肅拜,兼弼善李魯秉在外,無以備員,何以爲之?敢稟。傳曰,竝許遞,前望單子入之。
春坊前望單子入之,兼輔德李紀淵,兼弼善徐有素落點。
李基栽,以侍講院言啓曰,明日顯思宮望祭王世子亞獻禮時,宮官當爲備員,而新除授弼善權馥自鄕上來云,與文學朴宗璜,兼司書洪羲弼一體牌招,以爲進參之地,何如?傳曰,允。
以文學朴宗璜,兼司書洪羲弼牌不進罷職傳旨,傳于李基栽曰,只推。
上在昌德宮。停常參·經筵。
夜自二更至十六日開東,灑雨下雨,測雨器水深四分。
上詣顯思宮入齋室後,王世子板位問安。答曰,知道。內閣·政院·藥房口傳問安。答曰,知道。親祭後,王世子板位問安。答曰,罔極。大殿·中宮殿·內閣,政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。還內後,王世子板位問安。答曰,知道。內閣·政院·藥房口傳問安。答曰,知道。
藥房提調李存秀,副提調趙鐘永啓曰,親行望祭,聖慕克伸,侵曉將事,勞動旣多,伏未審,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李圭德啓曰,行大司憲朴宗薰,掌令禹錫簡·孫錫祉,持平柳致明在外,執義李游夏呈辭,持平沈能恕未署經,監察茶時之意,敢啓。傳曰,知道。
洪起燮啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道
趙鐘永啓曰,同副承旨李潞今日不爲仕進,卽爲牌招,何如?傳曰,允。
以應敎林顔喆,修撰李寅泰·沈鈁再牌不進罷職傳旨,傳于李基栽曰,只推。
以副校理嚴燾牌不進罷職傳旨,傳于李基栽曰,只推。
李基栽啓曰,玉堂上下番俱空,事甚未安,應敎林顔喆,副校理嚴燾,修撰李寅泰·沈鈁,旣有只推之命,與校理朴晦壽,副修撰李嘉愚,一體牌招,推移入直,何如?傳曰,允。
以應敎林顔喆,校理嚴燾,修撰李寅泰·沈鈁,副修撰李嘉愚牌不進罷職傳旨,傳于李基栽曰,只推。
李基栽啓曰,玉堂上下番俱空,事甚未安,應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,允。
備邊司,以李龍秀爲開城留守。
李基栽,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
洪起燮,以兵曹言啓曰,內禁衛將李光錫,五衛將李邦翊·金近源,忠翊衛將成永豐,慶熙宮衛將張智明,俱以病難供職,呈狀乞遞,竝改差,何如?傳曰,允。
顯思宮望祭親行敎是時,終獻官兼戶曹判書金履陽,贊禮兼禮曹判書金蓍根,典祀官奉常正任文白,宮闈令尙膳金喜善,執禮副司果趙璟鎭,執尊司諫金喆遠,大祝司書金正喜,祝史副司果安光直,齋郞副司果尹正鎭,盥洗位禮曹正郞河錫洪,兵曹佐郞朴齊輝,爵洗位典籍李必述·盧尙羲,亞獻盥洗位典籍趙熙龍,終獻盥洗位典籍金相勉,贊者引儀金秉始,兼引儀徐有晃,謁者引儀安聖謩,兼引儀鄭橚,贊引兼引儀沈正禮,假引儀金會友,祭監監察柳弘根·李是鍊。
開城留守金履載疏曰,伏以,臣於日昨,以見職之不可冒據,査事之無由奉行,瀝陳衷懇,冀蒙矜諒,及伏承批旨,旣諭以不足引嫌,繼飭以卽爲擧行,臣聞命感惶,反躬蹙隘,誠莫知所措也。噫,彼諸儒未徹之疏,其事之當否,言之虛實,非臣所宜費辭云云者,而惟其向臣驅勒,可謂罔極,不惟是也。又有所謂通諭之文,俚諺之歌,許多譸張,迭出閃倏,專爲構誣之計,罔非詬辱之辭,今其倡謀造言者,自臣而査出,自臣而勘配,則臣之冒嫌自損,固無論,其在朝廷事體,亦豈不苟簡之甚哉?此臣所以寧被慢命之罪,不敢爲承當之計者也。伏惟聖鑑,庶幾俯燭。且臣自來貞疾,痰痞是祟,忽自數日前,重患關格,積氣闖發,上下壅隔,喘息悶急,食飮全却,症情危篤,爲就醫藥,擔舁入京,多般治療,少無動靜,房闥運身,尙無其望,作行還任,杳難爲期,則行査之稽遲,成命之寢滯,職由於臣,是尤臣難貰之罪,玆敢不避瀆擾,復此呼籲。伏乞聖慈,俯垂諒察,鐫罷臣職,仍命勘臣之罪,以肅朝綱,以礪臣分,不勝幸甚。臣無任云云。答曰,省疏具悉。遞卿雖適中悖流欲逐之願,强卿亦非禮使之道,特爲許遞。
甲申四月十五日子時,上詣顯思宮。望祭親行入侍時,行都承旨趙鐘永,行左承旨徐春輔,右承旨李基栽,左副承旨洪起燮,右副承旨李圭德,同副承旨李潞,假注書鄭象樞·宋台霖,記注官金履喆·李宗心,直閣朴永元,檢校待敎金正喜以次侍立。時至,通禮跪啓請外辦,上具翼善冠·淺淡服·烏犀帶·黑皮靴,乘輿出宣化門,由協陽門·建陽門·銅龍門·景化門,至齋室門外,降輿入齋室。時至,通禮跪啓請行禮,贊禮前導,詣板位前,贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導,詣尊所東向立,鐘永酌酒,潞以盞受酒,上詣神位前,北向俯伏跪,鐘永奉香,潞奉爐以進。贊禮跪啓請三上香,上三上香,鐘永奉爐奠于案,仍行初獻禮,鐘永奉爵以進。贊禮跪啓請執爵獻爵,上執爵獻爵,大祝金正喜跪讀祝文訖,贊禮跪啓請俯伏興平身,上俯伏興平身,贊禮導上降復位。執禮請行亞獻禮,宮官引王世子詣尊所,執尊者酌醴,宮官以酌受醴,王世子入詣神位前,宮官請執酌獻酌,王世子以爵授宮官,奠于靈座前,宮官請俯伏興平身,王世子俯伏興平身,降復位訖。執禮請行終獻禮,謁者引終獻官金履陽詣神位前,行禮訖,出就復位。執禮請俯伏哭,上俯伏哭,王世子以下在位者皆俯伏哭。贊禮請止哭興再拜興平身,上止哭興再拜興平身,王世子以下在位者皆止哭興再拜興平身,贊禮導上詣望燎位訖,啓請禮畢,上還入齋室。通禮跪啓請外辦,上出齋室門外乘輿,由景化門·銅龍門·建陽門·協陽門,入宣化門還內,出標信解嚴,諸臣以次退出。
甲申四月十五日卯時,上御熙政堂。藥房入診入侍時,提調李存秀,副提調趙鐘永,假注書鄭象樞,記注官金履喆·李宗心,檢校待敎金正喜以次進伏。醫官吳千根·李命運·盧在豐進伏楹外訖。存秀曰,侵夜勞動,夜間聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,各殿宮氣候一樣矣。上曰,醫官診候爲之。醫官千根·命運·在豐等以次入診訖,退伏奏曰,脈候左右三部調均矣。存秀曰,龍虎營姑爲權接於本曹外司,而不可不新定於他所矣。訓局舊軍餉色,在於曜金門外,旣便近於禁籞,且壯勇舊營,爲訓局東營之後,米錢皆於東營儲置,軍餉色便作空廨,日前與訓將相議,則移作龍虎營,在該營亦無所妨云,以此爲定便好,故敢達矣。上曰,依爲之。出擧條存秀曰,本曹經用,近益匱竭,歲入豈有所減而用下寢加,其始也所加雖若微細,積累歲年,則實關國計之贏詘矣。慶壽宮入宮之初,朔下軍與雇立軍合九名,自加設所移來,到今以加設所移來者,還屬加設所,已非節省之本意,而還屬之手本啓下時,朔下軍六名,雇立軍七名合十三名,乃反添數啓下,該宮之修掃軍中二名,又於加設所還屬,額數以外磨鍊,揆以事理,亦甚不當。修掃軍三名內二名,加設所移來者中仍置,其餘七名,則還屬加設所,十三名之無端加啓下者,不可不勿施,故敢達矣。上曰,依爲之。出擧條存秀曰,己巳年以雇立釐正別單啓下,而今則和寧翁主房,淸衍郡主房雇立軍,當在應減之中,故釐正於原別單矣。上曰,承史就座。仍命退,諸臣以次退出。
上在昌德宮。停常參·經筵。
洪起燮,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李圭德啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪起燮啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李潞啓曰,判尹金基厚除拜後過三日不爲出肅,依定式推考警責,仍卽牌招察任,何如?傳曰,允。
洪起燮啓曰,假注書宋台霖身病猝重,勢難察任,今姑改差,何如?傳曰,允。
宋台霖改差,代以李佑伯爲假注書。
以應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚再牌不進罷職傳旨,傳于李潞曰,只推。
李潞啓曰,玉堂上下番俱空,事甚未安,應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,允。
李圭德啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于李圭德曰,只推。
以應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚牌不進罷職傳旨,傳于李潞曰,只推。
傳于李潞曰,賓客有闕之代,前望單子入之。
右副賓客前望單子入之,金相休落點。
吏曹口傳政事,左副賓客單金相休,右副賓客單朴宗薰。
李圭德啓曰,訓鍊都監中軍朴基豐以本營中旬事,自明日慕華館出去矣。兼帶左邊捕盜大將命召及大將牌·傳令牌,何以爲之?敢稟。傳曰,往來間,仍佩往來。
李圭德,以都摠府言啓曰,今日入直內三廳武兼禁軍及軍兵等,中日標信命下矣。雨勢如此,不得設行之意,敢啓。傳曰,知道。
又以都摠府言啓曰,副摠管朴宗正以漢城府左尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
上在昌德宮。停常參·經筵。
李圭德啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來二十日朝參日次矣,敢稟。傳曰,停。
李基栽啓曰,來二十一日輪對日次矣,敢稟。傳曰,當次人受點,後日次來待。
又啓曰,左副承旨洪起燮今日不爲仕進,卽爲牌招,何如?傳曰,許遞,前望單子入之。
承旨前望單子入之,沈能稷落點。
李基栽啓曰,新除授右副承旨沈能稷,卽爲牌招察任,何如?傳曰,允。
又啓曰,玉堂上下番俱空,已至多日,事甚未安,應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,允。
沈能稷啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于沈能稷曰,只推。
李基栽,以侍講院言啓曰,王世子進講書傳第一卷,今已畢講矣,第二卷繼講之意,敢啓。傳曰,知道。
上在昌德宮。停常參·經筵。
李潞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
沈能稷啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于沈能稷曰,都承旨·左承旨·右承旨竝許遞,前望單子入之。
承旨前望單子入之,李志淵·蔡弘遠·趙寅永落點。
沈能稷啓曰,新除授同副承旨趙寅永,卽爲牌招,何如?傳曰,允。
以應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚牌不進罷職傳旨,傳于沈能稷曰,只推。
沈能稷啓曰,玉堂上下番俱空,已至多日,事甚未安。應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,允。
李潞啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司鍊尹羽烈,司諫金喆遠,獻納朴鳴和,執義李游夏牌不進罷職傳旨,傳于李潞曰,只推。
以同副承旨趙寅永牌不進罷職傳旨,傳于沈能稷曰,只推。
李潞啓曰,卽者義禁府都事來言,時囚無得過三日滯囚,曾有定式矣。時囚罪人金瑩綬,當爲捧供,而判義禁韓致應,知義禁趙貞喆,同義禁李勉昇在外,只有同義禁李光憲一人,不得備員開坐云,何以爲之?敢稟。傳曰,在外人竝許遞,政官牌招開政。
公淸監司趙經鎭狀啓,定山縣監洪章燮遭父喪事,傳于李潞曰,今日政差出,催促下送。
李潞啓曰,行吏曹判書金在昌,參判宋冕載,參議朴岐壽牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書金在昌牌不進,參判宋冕載式暇,參議朴岐壽進,右副承旨李潞進。吏批啓曰,判書金在昌牌不進,參判宋冕載式暇,小臣獨政未安,何以爲之?敢稟。傳曰,只出緊任。以李相璜爲判義禁,徐能輔爲知義禁,尹尙圭爲同義禁,開城留守單李龍秀,以黃基協爲定山縣監,同義禁單徐能輔。
兵批,行判書李存秀中旬試射坐起進,參判金鐮未肅拜,參議愼宜學病,參知朴長復入直進,左副承旨沈能稷進。同知單金鎭泰,護軍徐春輔,副護軍洪起燮·李基栽,管理使單李龍秀。
兵曹口傳政事,護軍單趙鐘永。
兵曹口傳政事,以李謙會爲內禁將。
沈能稷,以備邊司言啓曰,卽見戶曹所報,則以爲,本曹經用,常患不足,每當國役,輒請區劃,而今此別廟營建之役,本曹需用,假量爲七萬餘兩,卽爲劃下,俾得及時取用爲辭矣。以宣惠廳·司僕寺錢各一萬兩,禁衛營錢五千兩,御營廳錢一萬五千兩,平安監營遼軍木一百同,姑爲劃及,使之取用,何如?傳曰,允。
又以備邊司言啓曰,卽見江原監司尹命烈狀啓,則枚擧淮陽·伊川兩邑倅牒呈,以爲,淮陽則本邑久遠陳頉,合爲八結零,而徵賦沒策,究其彌縫之道,則本邑烽武士復戶田爲二十六結零,而結役繁重,故所捧比他倍蓰,而烽軍接濟,不過十之二三,餘皆爲監色之雜費,事甚無謂。本邑衙祿田爲二十五結零,與烽軍復戶結數相當,而祿田則不出常定雜賦,故出賦比他半減。今若以復戶田,換作衙祿田,就其中除出八結零蠲減,以當逃戶之虛結,且本邑進上蔘價添給條,或賣鄕或加斂,作爲本錢,取殖添給矣,今已年久,盡作鬼錄。右項換作衙祿田中,除却蠲減條後,以其餘十八結零所收之稅,分排於蔘價添給與各樣進上添價後,各面殖利錢,一倂蕩減,如此則衙祿田結,更無把束,以每年勸耕新起之自癸丑會錄於續田案者九結零,姑先給代,待陳土漸墾,加劃幾結,以充元劃之數。又以空名帖四百張特爲頒下,發賣作錢,買取耕牛一百頭,勸其墾闢,耕夫則充定束伍,每年牛稅,作爲闕伍給代之資。伊川則軍丁闕額,多至四百,徵隣勒捧,萬萬切悶。無論某衙門穀,留庫中二千石,限十五年加分取耗,以報闕額本錢事,竝請令廟堂稟旨分付矣。烽復·衙祿,俱是邑結,厥數相當,則從便換錄,以救虛結及斂殖之弊。至於衙祿給代以勸耕田九結零,依所啓劃付,而隨起執摠,充報元結後,依前還錄於續案,空名帖頒給,除非賑資與修繕等不得已處,則不宜輕許,而勸耕陳土,亦係懋實之政,依請許施。伊川加分一款,非不念該邑軍政之救弊沒策,而還穀分留,法意本自嚴重,若以加分給代權宜聽許,則轉相效顰,後弊難防,置之,何如?傳曰,允。
又以兵曹言啓曰,今日禁軍中旬試射時,各其番將,亦當監試,一內將未差之代,口傳擬入之意,敢啓。傳曰,知道。
又以都摠府言啓曰,副摠管柳漢源以御營中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
沈能稷,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李潞啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
沈能稷啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,同副承旨趙寅永今日不爲仕進,卽爲牌招,何如?傳曰,允。
又啓曰,左承旨蔡弘遠時在公淸道靑陽地,斯速乘馹上來事,下諭,何如?傳曰,允。
以應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚牌不進罷職傳旨,傳于李志淵曰,只推。
李志淵啓曰,玉堂上下番俱空,已至多日,事甚未安。應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,允。
李潞啓曰,卽者義禁府都事來言,時囚罪人金瑩綬,當爲捧供,而新除授判義禁李相璜在外,同義禁徐能輔·尹尙圭未肅拜,只有同義禁李光憲一人,不得備員開坐云。同義禁徐能輔·尹尙圭,竝卽牌招,以爲開坐之地,何如?傳曰,允。
又啓曰,同義禁徐能輔·尹尙圭牌不進推考傳旨,今方捧入,而開坐命下之後,如是違牌,事甚未安。竝更牌招,以爲備員開坐之地,何如?傳曰,允。
又啓曰,同義禁徐能輔·尹尙圭再牌不進推考傳旨,今方捧入,而開坐命下之後,一向違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁徐能輔·尹尙圭三牌不進推考傳旨,今方捧入,而開坐命下之後,連事違召,終不承膺,事體道理,極爲未安。竝所當更請牌招,而係是一日四牌,何以爲之?敢稟。傳曰,待明朝更爲牌招。
又啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以同副承旨趙寅永牌不進罷職傳旨,傳于李潞曰,只推。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于李潞曰,只推。
李志淵,以承文院都提調意啓曰,院寫字官前銜劉景煥·金應泰·金成鉉·白聞榮·金建洙·朴有鼎·康在興·崔始鎭·李秉元·朴榮夏·李修學·金鍾遠·閔壽根·金進洙·李漢中·金應復陞實代,李漢柱·劉運采·安壽慶·金仁鐸·李允榮·金宗漢·崔錫圭·李輔榮·彭元喆·趙益榮·全宗植·全鏞·李大榮·李遇豐·劉運七·李徽榮,依例陞補,付軍職冠帶常仕,童蒙金壽吉·金業童·金義綱·劉快喆·彭吉喆·白昌龍·李漢明·李浩中·朴有豐,筆才頗有成就之望,屬于本院隷習,使之鍊業,何如?傳曰,允。
沈能稷,以都摠府言啓曰,副摠管朴應浩以禁衛中軍,軍兵等中日試射放事,南別營晝仕出去之意,敢啓。傳曰,知道。
刑曹判書金相休疏曰,伏以,臣見方待罪秋曹,而乃於千萬夢想之外,忽承賓客除拜之命,顧惟爝火之微,莫禆離日之明,而誠自切於延頸,義未遑於循墻,不顧冒沒之嫌,玆伸叩謝之忱。第念出入冑筵之人,未有鈐轄刑獄之事者,擧皆控辭,便成令典。玆陳短章,仰瀆崇聽,乞將臣秋官實銜,亟賜鐫免,俾無相妨之患,千萬幸甚。臣無任云云。答曰,省疏具悉。秋判之任許遞。
開城留守李龍秀疏曰,伏以,臣之祗奉居留新除,已有日矣。臣嘗過被隆恩,無階酬報,苟於宣力外內之間,可以仰供絲毫之補,則摩頂放踵,奔奏勞殫,一段忱誠,自謂不後於人。矧玆故都分司,歷傳屢百餘年,規模素定,民物阜安,夙夜在朝之賢,嘗視以休沭丐閑之地,雖以臣之庸疎譾劣,亦庶幾竭其駑鈍,不負任使之至意,而乃自挽近以來,法紀大壞,衆瘼蝟起,營府儲積,蕩然如掃,目下辦應,無以搘拄,閭里蓋藏,日漸傾枵,淍瘵弊殘,非復舊容,幸賴聖念軫顧,廟籌商確,釐革更張,綽然有緖。然制度甫始,而庶務尙屬草昧,怪鬼騰訛,而人心猶未底定,顧臣才識威望,俱不足以承慮始之後,而懋樂成之績,自量如此,理宜推巽,短疏略控,非敢飾辭。伏乞聖慈,早賜鐫免,以幸公私,不勝大願。臣無任云云。答曰,省疏具悉。卿其勿辭察任。
公淸監司趙經鎭疏曰,伏以,臣菲才薄識,猥膺重寄,揆分量能,決難堪承,而辭不獲命,黽勉冒赴,恬然尸位,無所猷爲,上不能寬宵旰之宸憂,下不能濟溝壑之民命,每自循省,秪增悚恧。顧臣所莅之部,自是積弊之局,己庚以來,荐被大水,且經怪沴,昔之良田美土,川沙彌漫,前之饒戶富村,人煙蕭瑟,結摠漸縮而稅納間多冤徵,逃故相續而軍籍太半虛簽,重以穀簿自來不敷,倉儲到底枵然,三春種糧,排巡猶患不足,一年經用,措劃更無着手,其他種種疵瘼之大而蠹國,小而厲民者,殆不可以殫擧。目今事勢,莫可收拾,譬則大廈震剝於風雨之後,漏船飄蕩於波濤之中,將傾之棟宇,非弱木所可撐拄,已摧之颿檣,非柔纜所可維持。臣卽一弱木也柔纜也,將何以望苟完之美,利涉之功也哉?今若貪戀榮寵,淟涊盤磚,則畢竟僨誤,勢所必至。臣庸是憂懼,夙宵一念,惟在於積誠陳懇,仰請處分,而因循至今,泯默不言者,誠以義無可辭,跡涉占便敢故也。第臣喘嗽痞滯之祟,已是積痼難醫之疾,南來以後,風土受傷,病情轉劇,刀圭罔效,榮衛都虛,形殻僅存,凜乎若不保朝夕,幸而得苟延時日,見者莫不爲憂,臣亦自知其危。方春省部,不可全廢,數旬驅馳,一倍添傷,中路撤還,委席叫楚,終日嘔泄,食纔數龠,達夜煩懣,睡水半刻,眞元綿綴,如浸水紙,神精迷眩,若墮煙霧,緊急公事,竝皆抛置,閑漫剖決,亦難酬應。夫一路至廣也,庶務至繁也,而漫不省察,任他瘝曠,害必有歸,咎將誰任?雖使銳意於旬宣之地,專精於澄淸之責,尙患其才智之不逮,況此氣隨年衰,病益日甚,尤何能奮發而振刷乎?一日不去則貽一日之害,二日在此則添二日之病,左右思量,晷刻是悶。玆敢不避煩猥,悉暴衷懇。伏乞聖明,念重務之不可虛縻,諒賤疾之不可强策,將臣所帶職名,亟許鐫免,不勝大願。臣無任云云。答曰,省疏具悉。卿其勿辭,調理察任。
上在昌德宮。停常參·經筵。
藥房提調李存秀,副提調沈能稷啓曰,伏未審日間,聖體若何,寢睡·水刺之節,何如?臣等率諸御醫,趙早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
李潞啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李志淵啓曰,同副承旨趙寅永今日不爲仕進,卽爲牌招,何如?傳曰,許遞,前望單子入之。
承旨前望單子入之,尹景鎭落點。
李志淵啓曰,新除授左副承旨尹景鎭,卽爲牌招,何如?傳曰,允。
以應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚牌不進罷職傳旨,傳于李圭德曰,只推。
李圭德啓曰,玉堂上下番俱空,已至多日,事甚未安。應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,允。
李潞啓曰,同義禁徐能輔·尹尙圭牌不進推考傳旨,今方捧入,而開坐命下,已至多日,一向違召,無意承膺,事體所在,誠極未安。竝更牌招開坐,何如?傳曰,允。
又啓曰,同義禁徐能輔·尹尙圭再牌不進推考傳旨,今方捧入,而開坐命下,已至多日,連事違召,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,執義李游夏牌不進罷職傳旨,傳于李潞曰,只推。
以左副承旨尹景鎭牌不進罷職傳旨,傳于李潞曰,只推。
以應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚牌不進罷職傳旨,傳于李圭德曰,只推。
以黃海水使柳相弼狀啓,虞候南衡老以其親病,呈狀乞遞,不得已罷出事,傳于李潞曰,令該曹口傳差出,催促下送。
兵曹口傳政事,以宋起文爲黃海水虞候。
李潞,以備邊司言啓曰,卽見江原監司尹命烈伏啓,則以爲,道內還穀,自來不敷,排巡分糶,每患苟艱,就應留各穀中限二萬石特許加分事,請令廟堂稟旨分付矣。穀摠不敷,民食艱匱,加分之請,便成年例,依所請石數,許施,何如?傳曰,允。
又以兵曹言啓曰,今四月二十一日武臣賓廳講書日次,而中旬賞試射相値,差備官勢難推移,不得爲之之意,敢啓。傳曰,知道。
又以訓鍊都監言啓曰,本局千摠李亨權身病甚重,勢難察任,改差,何如?傳曰,允。
又以都摠府言啓曰,副摠管柳漢源以文臣朔試射試官,訓鍊院晝仕出去之意,敢啓。傳曰,知道。
又以濬川司言啓曰,本司都廳李亨權訓鍊都監千摠改差,代以御營廳千摠李儒常差下,使之察任,何如?傳曰,允。
司諫金喆遠,獻納朴鳴和啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,經自殞斃,已極神人之憤矣。假使此賊頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍經斃,則孥戮之法,其將不施乎?罪在罔赦,事關後弊,請逆賊尙魯亟施孥戮之典。梟示罪人性世與劇賊載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世亟施孥戮之典。噫嘻,痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。新除授正言姜泰重,時在慶尙道安東地,司憲府掌令禹錫簡,時在慶尙道昌寧地,掌令孫錫祉,時在昌寧地,持平柳致明,時在安東地,請竝斯速乘馹上來事,下諭。答院曰,不允。申鼎朝等事,不允。下諭事,依啓。
上在昌德宮。停常參·經筵。
李潞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來二十五日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李圭德啓曰,左副承旨尹景鎭,右副承旨沈能稷今日不爲仕進,竝卽牌招,何如?傳曰,允。
李潞啓曰,同義禁徐能輔·尹尙圭三牌不進推考傳旨,今方捧入,而開坐命下,已至多日,連事違召,終不承膺,事體道理,萬萬未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,同義禁徐能輔·尹尙圭牌不進推考傳旨,今方捧入,而開坐命下,已至多日,連事違召,不卽承膺,事體所在,極爲未安,竝更牌招,何如?傳曰,允。
李圭德啓曰,玉堂上下番俱空,已至多日,事甚未安。應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,允。
李潞啓曰,同義禁徐能輔·尹尙圭再牌不進推考傳旨,今方捧入,而開坐命下,已至多日,連事違召,無意承膺,事體道理,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁徐能輔·尹尙圭三牌不進推考傳旨,今方捧入,而開坐命下,已至多日,一向違傲,無意承膺,事體道理,萬萬未安。所當更請牌招,而係是一日四牌,何以爲之?敢稟。傳曰,更爲牌招。
李潞啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于李潞曰,只推。
以左副承旨尹景鎭,右副承旨沈能稷牌不進罷職傳旨,傳于李潞曰,只推。
以應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚牌不進罷職傳旨,傳于李圭德曰,只推。
李潞,以都摠府言啓曰,副摠管柳漢源以御營中軍,本營諸將官射會監試事,南別營晝仕出去之意,敢啓。傳曰,知道。
又以司僕侍提調意啓曰,濟州前牧使李元八遞任進上馬三匹及前判官蔡弘勉遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
上在昌德宮。停常參·經筵。
李潞,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
李潞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李圭德啓曰,左副承旨尹景鎭,右副承旨沈能稷今日不爲仕進,竝卽牌招,何如?傳曰,允。
備忘記,平安兵使柳和源,公淸水使趙台錫下直,各長弓一張,長箭一部,片箭一部,筒兒一箇賜給。
李圭德啓曰,玉堂上下番俱空,已至多日,事甚未安。應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,允。
李潞啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于李潞曰,只推。
以左副承旨尹景鎭牌不進罷職傳旨,傳于沈能稷曰,只推。
李潞,以備邊司言啓曰,黃海水使柳相弼以其母病之添劇,呈狀乞遞。情理旣如此,則有難强令察任,許遞,何如?傳曰,允。
又以都摠府言啓曰,副摠管朴應浩以禁衛中軍,軍兵等中日試射放事,南別營晝仕出去之意,敢啓。傳曰,知道。
義禁府啓目,楚山前府使尹載鐸原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,榮川前郡守宋欽大原情云云。問目內辭緣,泛稱遲晩,刑推得情,何如?判付啓,除刑推議處。又啓目,益山郡守金永錫,興德縣監金瑩綬等原情云云。金瑩綬段,問目內辭緣,泛稱遲晩,所當請刑是白乎矣,曾經都摠經歷,勿爲請刑,載在大典通編,議處,金永錫段,問目內辭緣,泛稱遲晩,刑推得情,何如?判付啓,依允爲旀,金永錫段,除刑推議處爲良如敎。
上在昌德宮。停常參·經筵。
李潞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
以應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚牌不進罷職傳旨,傳于沈能稷曰,只推。
沈能稷啓曰,玉堂上下番俱空,已至多日,事甚未安。應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉〈愚〉,旣有只推之命,竝更牌招,推移入直,何如?傳曰,允。
李潞啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于李潞曰,只推。
沈能稷啓曰,卽者吏曹郞廳來言,定山縣監黃基協,諫院則雖已署經,而憲府則行大司憲朴宗薰,掌令禹錫簡·孫錫祉,持平柳致明在外,持平沈能恕未署經,只有執義李游夏一人,不得備員署經云,何以爲之?敢稟。傳曰,一司除署經。
李潞,以兵曹言啓曰,宣傳官李行謹,忠壯衛將李義根,慶熙宮衛將金鎭泰,俱以病難供職,呈狀乞遞,文臣兼宣傳官李憲瑋過限未肅拜,竝改差,何如?傳曰,允。
上在昌德宮。停常參·經筵。
自開東至申時,灑雨下雨,測雨器水深六分。
李潞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
以應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚牌不進罷職傳旨,傳于沈能稷曰,只推。
沈能稷啓曰,玉堂上下番俱空,已至多日,事甚未安。應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,允。
李潞啓曰,行大司憲朴宗薰,掌令禹錫簡·孫錫祉,持平柳致明在外,執義李游夏牌不進,持平沈能恕未署經,監察茶時之意,敢啓。傳曰,知道。
以大司諫尹羽烈,司諫金喆遠,獻納朴鳴和,執義李游夏牌不進罷職傳旨,傳于李潞曰,只推。
李潞,以都摠府言啓曰,副摠管朴宗正以漢城府左尹,本府坐起,晝仕出去之意,敢啓。傳曰,知道。
又以義禁府言啓曰,卽接月令醫員朴有豐手本,則時囚罪人宋欽大屢日處濕之餘,猝得泄痢之症,度數頻數,眞元大脫,金永錫素患疝積之症,又添暴瀉,肚臍橫亘,呼吸不通,兩囚症形,俱爲不輕云。罪人病勢如此,則一邊保放,一邊草記,曾有定式矣。宋欽大·金永錫等,竝姑保放之意,敢啓。傳曰,知道。
上在昌德宮。停常參·經筵。
藥房提調李存秀,副提調沈能稷啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
李潞,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
李潞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,竝許遞,政官牌招開政。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李止淵啓曰,右承旨李圭德,左副承旨尹景鎭今日不爲仕進,竝卽牌招,何如?傳曰,允。
以應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚牌不進罷職傳旨,傳于李志淵曰,只推。
李志淵啓曰,玉堂上下番俱空,已至多日,事甚未安,應敎林顔喆,校理朴晦壽,副校理嚴燾,修撰李寅泰·沈鈁,副修撰李嘉愚,旣有只推之命,竝更牌招,推移入直,何如?傳曰,竝許遞,今日改差出。
傳于李志淵曰,不爲仕進承旨許遞,今日政差出。
傳于李志淵曰,景慕宮夏享大祭,親行磨鍊。
李潞啓曰,大司憲·執義·掌令二員未差,持平二員未差,監察茶時之意,敢啓。傳曰,知道。
又啓曰,卽者義禁府都事來言,時囚無得過三日滯囚,曾有定式矣,時囚罪人尹載鐸,保放罪人宋欽大·金永錫等,當爲議處,而判義禁李相璜在外,次堂例不得擧行云,何以爲之?敢稟。傳曰,判義禁許遞,今日政差出。
李志淵啓曰,開坐事,命下矣。今日政新除授判義禁,待下批,牌招,何如?傳曰,允。
沈能稷啓曰,玉堂上下番俱空,事甚未安,今日政新除授玉堂,竝待下批,牌招,以爲推移入直之地,何如?傳曰,允。
兵曹口傳政事,大護軍單朴宗薰。
有政。吏批,行判書金在昌進,參判宋冕載牌不進,參議朴岐壽牌不進,左承旨沈能稷進,吏批啓曰,臺諫多窠,今當差出,而擬望之人乏少,外任竝擬,何如?傳曰,允,以趙寅永·權敦仁·朴長復爲承旨,李書九爲大司憲,洪起燮爲大司諫,林顔喆爲執義,朴光錫爲司諫,曺龍振·朴榮顯爲掌令,鄭德和·張鳳周爲持平,姜世揆爲獻納,洪彦謨·宋欽奭爲正言,趙璟鎭爲校理,朴晦壽爲副校理,朴升鉉·李嘉愚爲修撰,洪永觀爲文學,李寅泰爲兼文學,朴宗薰爲刑曹判書,權常愼爲判尹,朴周壽爲大司成,李存秀爲判義禁,洪羲俊爲同經筵,洪龍燮爲掌樂僉正,李正履爲軍資奉事,金得相爲崇靈殿參奉,故通德李義精贈戶參例兼,故學生李萬肇贈左承旨,故生員李永敷贈僕正,以上同知李邦翊三代。
兵批,行判書李存秀進,參判金鐮病,參議愼宜學病,參知朴長復入直進,右副承旨李潞進,兵批啓曰,黃海水使今當差出,而擬望之人乏少,他道守令竝擬,何如?傳曰,允,以柳成逵爲同知,趙存中爲宣傳官,姜樂·金履相爲五衛將,金魯巖爲忠翊將,李殷祥爲忠壯將,李學成·林仁旭爲慶熙將,韓仁謩爲訓鍊判官,李冕植爲文兼,洪範祖爲守門將,李光錫爲黃海水使,同知單嚴命煥,大護軍金相休·金基厚,護軍金履載,副護軍趙寅永·蔡弘遠·尹景鎭·尹羽烈·李圭德·柳相弼·李行謹,副司直李游夏·金喆遠·林顔喆·禹錫簡·孫錫祉·朴晦壽·嚴壽·柳致明·沈能恕·朴宗璜·朴鳴和,副司果姜泰重·鄭知容·李寅泰·沈鈁·李嘉愚。
吏批,再政。以趙忠植爲副修撰,李基栽爲兵曹參知,徐興輔爲司䆃僉正,李昇明爲恭陵令,李時學爲康陵令,趙洽爲禁府都事,兼甕津水使單李光錫。
兵批,再政。以申命浩爲訓鍊主簿,同知單林福興。
吏批,三政。以李寅泰爲軍資正,朴宗有爲社稷令,李培秀爲監察,禁府都事趙洽,長興奉事李觀九相換。
兵批,三政。以鄭鶴濟爲宣傳官,同知單全宗彬。
以吏曹參議朴岐壽牌不進罷職傳旨,傳于李志淵曰,只推。
李潞,以禮曹言啓曰,來五月初二日行景慕宮夏享大祭親行時,王世子亞獻禮節,依例磨鍊乎?敢稟。傳曰,依例磨鍊。
又以禮曹言啓曰,來五月初二日行景慕宮夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,今此景慕宮夏享大祭親臨省牲省器時,王世子陪參之節,依續五禮儀補所載磨鍊乎?敢稟。傳曰,依例磨鍊。
李潞,以兵曹言啓曰,來五月初一日大駕詣景慕宮齋宿,初二日夏享大祭親行時,何營軍兵隨駕,何營軍兵留陣,禁軍及馬步軍以幾番幾哨磨鍊,而餘軍留營,何以爲之乎?敢稟。傳曰,訓局步軍七哨馬軍三哨,訓將率領爲先廂,禁衛營鄕軍四哨,京軍一哨,騎士二番,禁將率領爲後廂,禁軍六番爲之,御將率標下軍及外各營入直,步軍,留陣,留營,置之,可也。
沈能稷,以內醫院都提調意啓曰,本院提調例不得兼帶刑獄之官,而提調李存秀除拜判義禁矣,所帶判義禁,今姑許遞,何如?傳曰,提調之任許遞,前望單子入之,待下批,牌招察任。
內醫提調前望單子入之,金履陽落點。
甲申四月二十五日辰時,上御熙政堂。藥房入診入侍時,提調李存秀,副提調沈能稷,假注書鄭象樞,記注官李宗心·李湜,直閣朴永元以次進伏,醫官吳千根·李命運·金殷相以次進伏楹外訖,存秀曰,近間日氣過冷,聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,各殿宮氣候一樣矣。仍命醫官診候,千根等以次診候訖,退伏奏曰,脈候左右三部調均矣。上命史官就座。仍命退,諸臣以次退出。
上在昌德宮。停常參·經筵。
自巳時至未時,日暈。
朴長復啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳于李潞曰,顯思宮朔祭,以攝行磨鍊。
傳于沈能稷曰,宣陵修改時,別單書入。
以校理趙璟鎭,副校理朴晦壽,修撰李嘉愚,副修撰趙忠植牌不進罷職傳旨,傳于李潞曰,只推。
李潞啓曰,玉堂上下番俱空,已至多日,事甚未安。校理趙璟鎭,副校理朴晦壽,修撰李嘉愚,副修撰趙忠植,旣有只推之命,竝更牌招,推移入直,何如?傳曰,允。
大司諫洪起燮啓曰,薇垣之長,責任甚重,固非如臣無似所可堪承,而且於合辭中,竊有區區私義之不可冒參者,從前引避,輒蒙體諒,以此情踪,顧何可一日淟涊於臺次乎?請命遞斥臣職。答曰,依啓。
朴長復啓曰,行大司憲李書九,持平張鳳周在外,執義林顔喆,掌令曺龍振·朴榮顯,持平鄭德和牌不進,監察茶時之意,敢啓。傳曰,知道。
以執義林顔喆,掌令曺龍振·朴榮顯,持平鄭德和,正言洪彦謨牌不進罷職傳旨,傳于朴長復曰,只推。
權敦仁,以備邊司言啓曰,卽見營建都監所報,則以爲,前劃物力,今已盡用,限三萬兩更卽區劃,以爲及時需用爲辭矣。以完營各庫記付木三十同,統營各庫記付木三十同,南兵營防布二十同,海西補民庫錢五千兩區劃,竝與戶曹所在內下銀用餘三千五百兩,折錢七千兩,以準二萬兩之數,而前此京司分劃,旣多且遍,故不得已轉及於外道各營,京外財力,盡渴無餘,於此可知。如是劃送之後,無論戶曹都監,使之諒此至艱之事勢,隨事撙節,就此中排用,無至更請區劃之地,何如?傳曰,允。
又以備邊司言啓曰,卽見京畿監司李愚在狀啓,則以爲,本道還穀,自來不敷,而麥登尙遠,農糧難繼,留庫各穀中限二千石特許加分事,請令廟堂稟處矣。應分不足於排巡,農糧方艱於麥嶺,目下民情,有難膠守糴法,依狀請數爻,許令加分,何如?傳曰,允。
又以兵曹言啓曰,五衛將李墉,忠壯衛將申大健,景福宮衛將林福興·嚴命煥,俱以病難供職,呈狀乞遞,竝改差,何如?傳曰,允。
朴長復,以刑曹言啓曰,因平安道定州牧遠配罪人趙琮鎭放送啓本,院吏一體放送事,書下矣。龍崗縣定配罪人崔景欽,卽爲放送事,分付該道臣之意,敢啓。傳曰,知道。
權敦仁,以都摠府言啓曰,副摠管朴應浩以禁衛中軍,本營中旬監試事,南別營晝仕出去,而逐日煩稟未安,入番間除草記往來之意,敢啓。傳曰,知道。
又以摠戎廳言啓曰,今此本廳中旬時,將官·將校·軍兵等賞試才別單及鐵箭·鳥銃沒技人,別單書入之意,敢啓。傳曰,知道。
又以摠戎廳言啓曰,今四月十九日沙阿里中旬賞試才時,鳥銃沒技僧,別單書入之意,敢啓。傳曰,知道。
刑曹判書朴宗薰疏曰,伏以,臣昨承秋官恩命,纔已祗肅,粗伸扣謝,而第臣方帶右副賓客矣。職在講讀,毋得兼綰刑獄,偶或竝湊,輒皆控免,令典已具,近例可據,玆敢短章仰籲。伏乞聖明,俯垂諒察,亟遞臣秋曹之任,以便分私,千萬幸甚。臣無任云云。答曰,省疏具悉。賓客之任許遞。
上在昌德宮。停常參·經筵。
朴長復啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
權敦仁啓曰,御營廳將官來言,今日本廳軍兵,日次私習云矣,敢啓。傳曰,知道。
李潞啓曰,來初一日輪對日次,而景慕宮夏享大祭親行齋戒相値,頉稟之意,敢啓。傳曰,如道。
備忘記,城津僉使尹永培下直,長弓一張·長箭一部·片箭一部·筒兒一箇賜給。
李志淵啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,金學淳落點。
朴長復啓曰,新除授大司諫金學淳,一體牌招,何如?傳曰,允。
以校理趙璟鎭,副校理朴晦壽,修撰李嘉愚,副修撰趙忠植牌不進罷職傳旨,傳于李潞曰,只推。
李潞啓曰,玉堂上下番俱空,已至多日,事甚未安。校理趙璟鎭,副校理朴晦壽,修撰李嘉愚,副修撰趙忠植,旣有只推之命,竝更牌招,推移入直,何如?傳曰,允。
正言洪彦謨啓曰,如臣庸愚,不宜苟充於淸朝諫爭之任,而薇垣寵點,忽下於逖違軒陞之餘,恩出不遺簪履,義在不俟駕屨,章皇肅命,粗伸戀結之忱,而第於合啓中,竊有私義之不可冒參者,以此情踪,尤不容淟涊臺次,請命遞斥臣職。答曰,依啓。
李志淵啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,禹錫簡落點。
李潞啓曰,來五月初二日景慕宮夏享大祭親祭祭文,當爲製進,藝文提學朴宗薰,待明朝牌招,使之製進,何如?傳曰,允。
李潞,以禮曹言啓曰,來五月初二日,行景慕宮夏享大祭犧牲看品,小宗伯與本署提調眠同,前期擧行,而本曹參判李光憲陳疏在外,無以擧行,令政院稟旨變通,以爲趁時看品之地,何如?傳曰,允。
李潞啓曰,因禮曹草記,來五月初二日景慕宮夏享大祭犧牲看品,小宗伯與本署提調眼同,前期擧行,而本曹參判李光憲在外,無以擧行,令政院稟旨變通,以爲趁時看品之地事,允下矣。合有變通之道,何以爲之?敢稟。傳曰,許遞,前望單子入之。
禮曹參判前望單子入之,洪羲俊落點。
李潞啓曰,副護軍尹景鎭,旣差園所朔祭獻官,單子昨已啓下,而今日以掃墳事,下直出去矣。肅單之矇然捧入,臣不勝惶恐,而差祭之後,遽然下直,事體所在,誠甚未安,從重推考,原單子使之改付標以入,何如?傳曰,允。令該府拿問嚴勘,當該承旨罷職。
朴長復啓曰,臣與左副承旨李潞坐直矣。罷職出去,伴直無人,同副承旨趙寅永,卽爲牌招,何如?傳曰,允。
傳于朴長復曰,戶·刑換房。
傳于朴長復曰,禮·刑換房。
以宣陵丁字閣修改別單,傳于朴長復曰,監董堂上廣州留守洪羲臣加資,各務策應廣州判官朴齊顯陞敍,兼監役本陵直長洪逸淵,參奉趙配永竝陞六,各務次知前五衛將柳熀相當職調用,都牌將李彦容·李東弼竝加資,牌將吳鎭東等四人各上弦弓一張賜給,廣州府書吏,本陵守僕·守護軍等,依獻陵丁字閣修改時例施賞。
以大司諫金學淳,執義林顔喆,掌令曺龍振牌不進罷職傳旨,傳于朴長復曰,只推。
以校理趙璟鎭,副校理朴晦壽,修撰李嘉愚,副修撰趙忠植牌不進罷職傳旨,傳于朴長復曰,只推。
沈能稷,以禮曹言啓曰,來五月十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
權敦仁,以兵曹言啓曰,今此中旬試才時,射砲技藝入格之類,別單中各其名下懸註,而鐵箭三矢一百五十步以上入格人,依定式,別單中亦爲懸註以入之意,敢啓。傳曰,知道。
權敦仁,以備邊司言啓曰,卽見東萊府使李奎鉉狀啓,則枚擧接慰官慈仁縣監睦台錫移牒,以爲,倭舊館後山,卽豆毛鎭至近之地,而倭人之社日往來時,下倭七名,酗酒作挐,闌入該鎭,則鎭屬始欲驅出,竟至互相敺鬪,而謂以二名被打於鎭屬,珍島漂民領來倭茶禮時,本鎭通引,例爲陪行於接慰官,故倭人數十名,盈庭呼噪,或上廳咆哮,必欲索出而洩憤,至於任譯輩之屢加責諭,末乃解散矣。彼人往來,自有界限,無敢踰越,係是約條,則鎭衙之闌入,已是犯禁,而宴禮後作挐,尤萬萬可駭。方令任譯責諭館守,以爲嚴治之地,而彼所云縳送島中之罰,便成例套,不足以懲戢,依前法例,館守倭所供,限數朔撤罷,以示警飭事,請令廟堂稟旨分付矣。闌入鎭舍,作挐宴廳,皆是倭人自作之孽也。若使館守倭,稍知事理,嚴加操束,則此等微事,豈至轉聞於朝廷之境乎?驅逐酗倭之際,不善處事之罪,果在於該鎭將。故已行勘罷,不爲饒貸,則獨於起鬧之倭,何所顧惜之有乎?倅臣狀辭,以撤供爲請者,深得邊門守法之意,固當按例許施,而第念作挐之倭,卽下倭輩無知之類也,一時醉酗,初非大關於邊情,則施以重罰,反有欠於寬容之典,令倅臣將此稟覆辭意,嚴加飭諭於館守,俾知朝家德意,仍令依其例縳送島中,毋至更鬧之弊,何如?傳曰,允。
李潞,以義禁府言啓曰,保放罪人宋欽大·金永錫等,還囚議處以入之意,敢啓。傳曰,知道。
義禁府啓目粘連,向前尹載鐸亦,萬餘石大逋,盡爲收殺於己卯·庚辰兩年,則雖有如干未及査捧者,不可歸之於掩置之科,合有參恕是白乎矣,旣以他罪,方在徒配之中,還發配所,何如?判付啓,依允。又啓目粘連,向前宋欽大亦,實因之懸以內傷,婢招之作爲證左,俱是法外,囚供亦不敢自明,以此照律,何如?判付啓,依允。又啓目粘連,向前金永錫·金瑩綬等亦,不待囚供,雖以道啓觀之,益山則八千餘石,卽壬午之反作未捧也,五千餘石,卽庚辰之反作未捧也。興德則一千九百餘石,卽壬午之反作未捧也,三千四十餘石,卽庚辰之反作未捧也。反作之罪,在於壬午·庚辰之倅,實非昨年十一月赴任者之罪,況以兩年反逋之數爻,從實報營,至有此啓聞,則亦不可謂之虛錄是白置,反作與虛錄兩件罪,初不襯當於此囚,惟昨年未準捧,有違於糴法,而反逋之流來者,旣過萬餘石,又或過四千餘石,則一時準捧,其亦行不得之政,事常參恕是白乎矣,歸之於全然無過之科,亦非嚴糴法之意,竝只以此照律,何如?判付啓,依允。
義禁府照目粘連,益山郡守金永錫,興德縣監金瑩綬等矣本府議啓內,不待囚供,雖以道啓觀之,益山則八千餘石,卽壬午之反作未捧也,五千餘石,卽庚辰之反作未捧也,興德則一千九百餘石,卽壬午之反作未捧也,三千四十餘石,卽庚辰之反作未捧也。反作之罪,在於壬午·庚辰之倅,實非昨年十一月赴任者之罪,況以兩年反逋之數爻,從實報營,至有此啓聞,則亦不可謂之虛錄是白置,反作與虛錄兩件罪,初不襯當於此囚,惟昨年未準捧,有違於糴法,而反逋之流來者,旣過萬餘石,又或過四千餘石,則一時準捧,其亦行不得之政,事當參恕是白乎矣,歸之於全然無過之科,亦非嚴糴法之意,竝只以此照律罪,各笞四十收續,附過還職,竝只私罪,奉敎依允爲旀,金永錫段,功議各減一等,金瑩綬段,功減一等爲良如敎。又照目粘連,榮川前郡守宋欽大矣本府議啓內,實因之懸以內傷,婢招之作爲證左,俱是法外囚供,亦不敢自明,以此照律,罪杖八十收贖,奪告身三等,私罪,奉敎依允。
李潞,以義禁府言啓曰,時囚罪人尹載鐸還發配所事議處公事判付內,依允事,命下矣。尹載鐸依前罪目,今番議啓添書,依例發遣府書吏,押送配所,何如?傳曰,允。
上在昌德宮。停常參·經筵。
朴長復,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
朴長復啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,開城留守李龍秀下直,長弓一張·長箭一部賜給。
李志淵啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李若愚落點。
李志淵啓曰,新除授左副承旨李若愚,卽爲牌招,何如?傳曰,允。
權敦仁啓曰,玉堂上下番俱空,已至多日,事甚未安。校理趙璟鎭,副校理朴晦壽,修撰李嘉愚,副修撰趙忠植,旣有只推之命,竝更牌招,推移入直,何如?傳曰,允。
李若愚啓曰,密符親納,例也,而前開城留守金履載謂有身病,使其偏裨替納,事甚未安,推考,何如?傳曰,允。
以校理趙璟鎭,修撰李嘉愚,副修撰趙忠植牌不進罷職傳旨,傳于權敦仁曰,只推。
以大司諫金學淳,掌令朴榮顯牌不進罷職傳旨,傳于朴長復曰,只推。
以全羅監司朴綺壽狀啓,泰仁縣監洪載顯民塜官掘,大違法意,爲先罷黜,其罪狀,令攸司稟處事,傳于權敦仁曰,令該曹口傳差出,催促下送。
權敦仁,以弘文館言啓曰,本館下番闕直,事甚未安。校理趙璟鎭,修撰李嘉愚,副修撰趙忠植,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授修撰朴升鉉,時在慶尙道大邱地,經筵入番事緊,請斯速乘馹上來事,下諭。傳曰,許遞,前望單子入之。
修撰前望單子入之,李憲瑋落點。
權敦仁,以侍講院言啓曰,再明日動駕時,宮官當爲全數進參,而輔德申在植,兼弼善徐有素在外,兼司書洪羲弼呈辭受由,無以備員,令政院稟旨,變通差出,待下批,牌招,以爲進參之地,何如?傳曰,允。竝許遞,前望單子入之。
春坊前望單子入之,輔德洪起燮,兼弼善朴晦壽落點,兼司書李憲兢添書落點。
李志淵,以吏曹言啓曰,景慕宮夏享大祭堂上執禮,洪起燮塡差,而時無職名,令該曹口傳付軍職,何如?傳曰,允。
兵曹口傳政事,副護軍單洪起燮。
權敦仁,以禮曹言啓曰,卽接永禧殿官員所報,則來初一日朔焚香,今二十九日,當爲祗受,而參奉今方入直,令有闕未差,受香無以擧行云。本殿令有闕之代,卽令該曹,以在京無故人口傳差出,以爲擧行之地,何如?傳曰,允。
吏曹口傳政事,以吳徽常爲永禧殿令,趙貞喆爲分內醫提調。
李若愚,以都摠府言啓曰,副摠管柳漢源,以御營中軍軍兵等中日試射放事,南小營晝仕出去之意,敢啓。傳曰,知道。
又以兵曹言啓曰,宣傳官徐相奎身病猝重,時日之內,萬無供職之望,呈狀乞遞,改差,何如?傳曰,允。
又以備邊司言啓曰,卽見黃海監司李文會狀啓,則以爲,道內還摠,自來不敷,應分排巡,難繼會付,留庫中各穀一萬四千石特許加分事,請令廟堂稟旨分付矣。加分便成年例,麥嶺艱食,民事宜念,依所請石數,特爲許施,何如?傳曰,允。
朴長復,以義禁府言啓曰,今五月初一日景慕宮擧動時,本府都事皆以大駕各差備進去,世子宮左右考喧都事,無以推移,假都事二員,令該曹口傳差出,以爲分排之地,何如?傳曰,允。
敎開城留守李龍秀書。王若曰,漢之扶風,同隷三輔,宋以學士,留後兩京,其地則捍禦門庭,其職也維持內外。迺眷崧陽重寄,暫撤奎華邇班,斯乃勝國舊都,邦畿藩蔽。朱門劃戟,條劇侔漢京之繁,靑石·碧瀾,山河壯魏國之寶,臺隍城郭,枕海陸之要衝,錢穀甲兵,兼營府之制度。接沁津而樓櫓相望,控灣州而冠蓋交馳。是故供億繁而機務殷,蕃殖滋而訟獄起。官府則逋負相續,市井則奢侈日興。昔聞忠孝之閭,遺風猶存,今何俗尙之薄,末利爭趨?矧玆因革之餘,尤急蘇捄之政。境愈闢民愈聚,政須理剸,近者悅遠者懷,惟在撫馭。方務厥績,譬如琴瑟調絃,而難其人,誰是盤錯利器?惟卿魏門魚笏,謝氏鳳毛,綜明鍊達之才,早識宰相器局,淸秀疎曠之氣,乃見故家典型。符采和於待人,畦畛不設,警悟著於臨事,窽竅皆中。肇發軔於鑾掖金閨,據長席於銀臺玉署,久著望實,巖廊參宥密之謨,薄試旬宣,海甸著公廉之譽。當是時疇咨若采,得如此吾復何憂?玆授卿以開城府留守兼管理使,卿其式展令圖,祗服寵命。綜庶務而謹守法度,經遠略而愼固封疆。繭絲乎保障乎,務適損益,士農也工賈也,咸底樂安。惟誠信可以懷柔,惟簡嚴可以彈壓。郭喬卿之去䄡露冕,必先宣揚,羊叔子之緩帶輕裘,知有整暇。凡措劃毋循常例,若稟裁自有典章。於戲,萬里之燕槎纔旋,一方之魚鑰重畀,星辰宮闕,應戀結之忱,時節班聯,或伸起居之禮。故玆敎示,想宜知悉。知製敎臣朴永元製進。
上在昌德宮。停常參·經筵。
夜自五更至五月初一日開東,灑雨下雨,測雨器水深一分。
藥房提調金履陽,副提調沈能稷啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮,口傳問安。答曰,知道。世子嬪宮,口傳問安。答曰,知悉。
李若愚啓曰,備邊司郞廳來言,今日賓廳日次,而景慕宮夏享大祭親祭齋戒相値,不得來會云矣,敢啓。傳曰,知道。
傳于權敦仁曰,禮房承旨馳詣宗廟·景慕宮,奉審摘奸以來。
李若愚,以都摠府言啓曰,今此動駕時,侍衛·寶劍·守宮當爲備員,而都摠管金在昌差祭,副摠管洪履簡·李光憲在外,朴宗正以漢城府左尹導駕進,尹尙圭有實病,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
李若愚啓曰,因都摠府草記,今此動駕時,侍衛·寶劍·守宮當爲備員,而都摠管金在昌差祭,副摠管洪履簡·李光憲在外,朴宗正左尹導駕進,尹尙圭有實病,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管李明圭,副摠管柳相祚·金啓河·申緯·李鶴秀落點。
傳于李志淵曰,發遣吏郞,諸執事淸齋與否,摘奸以來。
傳于李若愚曰,明日出宮門路,以協陽門爲之。
吏曹口傳政事,以金漢淳爲泰仁縣監。
以校理趙璟鎭,修撰李嘉愚,副修撰趙忠植再牌不進罷職傳旨,傳于權敦仁曰,只推。
以兼司書李憲兢牌不進罷職傳旨,傳于權敦仁曰,只推。
權敦仁,以奎章閣言啓曰,守宮檢校直提學朴宗薰,待開門牌招,何如?傳曰,允。
又以弘文館言啓曰,本館上番闕直,事甚未安,校理趙璟鎭,旣有只推之命,卽爲牌招入直,何如?傳曰,允。
又以侍講院言啓曰,明日動駕時,宮官當爲備員,而兼司書李憲兢,旣有只推之命,更爲牌招進參,何如?傳曰,允。
李若愚,以兵曹言啓曰,明日景慕宮動駕時,宣傳官當爲全數侍衛,未差之代,口傳擬入之意,敢啓。傳曰,知道。
兵曹口傳政事,以安弼壽爲宣傳官。
李若愚,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
朴長復,以義禁府言啓曰,明日景慕宮擧動時,大駕各差備都事,不可不備,都事吳徽常遷轉之代,令該曹口傳差出,以爲分排進參之地,何如?傳曰,允。
吏曹口傳政事,以沈能弘爲禁府都事。
朴長復,以義禁府言啓曰,全羅監司朴綺壽狀啓內,泰仁縣監洪載顯爲先罷黜,其罪狀令攸司稟處事,啓下矣。洪載顯今方待命,拿囚之意,敢啓。傳曰,知道。
上在昌德宮。停常參·經筵。
大駕詣景慕宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。展拜後,王世子板位問安。答曰,知道。省牲省器後,王世子板位問安。答曰,知道。內閣·政院·玉堂·藥房口傳問安。答曰,知道。
李若愚啓曰,司僕寺內乘來言,捲簾,取稟。傳曰,捲三面。
權敦仁啓曰,禮貌官來言,百官稟旨就次。傳曰,知道。
以校理趙璟鎭牌不進罷職傳旨,傳于權敦仁曰,只推。
李若愚啓曰,司僕寺內乘來言,捲簾,取稟。傳曰,捲三面。
權敦仁,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
李志淵,以吏曹言啓曰,今此端午祭祭官,當爲磨諫,而除老病·公故,實無推移排比之路。依近例刑官·司饔院官員及年六十以上人員,通融塡差以入,而其中時無職名人員,令該曹口傳付軍職,何如?傳曰,允。
李志淵,以司饔院監膳提調意啓曰,鷹師貢人等呼訴內,京貿山雉,今已垂乏,將無以推移封進云。依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
甲申五月初一日辰時,大駕詣景慕宮,夏享大祭擧動入侍時,行都承旨李志淵,左承旨沈能稷,右承旨權敦仁,左副承旨李若愚,右副承旨朴長復,同副承旨趙寅永,假注書鄭象樞·李佑伯,記注官李湜·李宗心,直閣朴永元,檢敎待敎金正喜,以次侍立訖。上具遠遊冠·絳紗袍,乘輿出宣化門。藥房提調金履陽進前奏曰,侵早勞動,聖體,若何?上曰,一樣矣。仍出協陽門,通禮跪啓請執圭。上執圭。啓請降輿乘輦。上降輿乘輦,出肅章門·進善門·敦化門。通禮跪啓請駕少住,敎侍臣上馬,復啓請進發。至宗廟前路,啓請降輦步過,復啓請乘輦。至宮大門外,左通禮跪啓請降輦乘輿。上降輦乘輿,入齋室。少頃,通禮跪啓請外辦。上具冕服以出,通禮前導詣神門外板位,行再拜禮訖,由東階詣廟內奉審,仍詣省器位視滌濯。執事擧羃告潔,詣省牲位視牲。掌牲官率其屬,牽牲進前,跪擧手曰腯。大祝朴永元,巡牲一帀,擧手曰充。仍爲奉審望廟樓,行四拜禮訖,還入齋殿。少頃,上命行肄儀,如禮行之,還入齋殿,望廟樓時,百官行禮置之事。出榻敎
上在昌德宮。停常參·經筵。
大殿·中宮殿·世子宮,內閣·政院·玉堂·藥房經宿口傳問安。答曰,知道。世子嬪宮,內閣·政院·玉堂·藥房經宿口傳問安。答曰,知悉。大殿,朝廷二品以上·六曹堂上經宿單子問安。答曰,知道。
李若愚,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴長復啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
權敦仁啓曰,明日再明日,寧陵忌辰祭齋戒正日相値,視事頉稟之意,敢啓。傳曰,知道。
李若愚啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴長復啓曰,執義林顔喆,旣入闕中,不爲傳啓,直爲出去,事甚未安,推考,何如?傳曰,允。
李志淵啓曰,假注書鄭象樞,身病猝重,勢難察任,今姑改差,何如?傳曰,允。
鄭象樞改差,代以李景在爲假注書。
朴長復啓曰,行大司憲李書九,持平張鳳周在外,執義林顔喆,掌令曺龍振。朴榮顯牌不進,持平鄭德和未署經,監察茶時之意,敢啓。傳曰,知道。
以大司諫金學淳,執義林顔喆,掌令曺龍振·朴榮顯牌不進罷職傳旨,傳于朴長復曰,只推。
傳于趙寅永曰,兵判前望單子入之。
兵曹判書前望單子入之,李相璜落點。
趙寅永啓曰,新除授行兵曹判書李相璜,卽爲牌招,傳授命召,何如?傳曰,允。
權敦仁,以奎章閣言啓曰,大駕今已還宮,守宮檢校直提學朴宗薰,依定式減下,何如?傳曰,允。
權敦仁,以弘文館言啓曰,校理趙璟鎭,副修撰趙忠植,竝卽牌招察任,何如?傳曰,允。
以慶尙監司李止淵狀啓,淸河縣監金光素身死事,傳于權敦仁曰,令該曹口傳差出,催促下送。
吏曹口傳政事,以李正幹爲淸河縣監。
兵曹口傳政事,副司果單李鎭華·金遇明·朴來謙·黃鍾人·李濟翼。
以全羅監司朴綺壽狀啓,長水縣民家失火事,傳于沈能稷曰,聞甚矜惻,元恤典外,別加顧助,卽爲奠接事,分付。
李若愚,以兵曹言啓曰,宣傳官趙運永,身病猝重,時月之內,萬無供職之望,呈狀乞遞,改差,何如?傳曰,允。
又以司僕寺提調意啓曰,本寺判官金民淳,今已箇滿,事當遞改,而本寺方有收刷未了之事,難付生手,姑令仍察,以爲竣事後差代之地,何如?傳曰,允。
行兵曹判書李存秀疏曰,伏以,閟宮親享,聖慕克伸,回鑾萬安,群情胥抃。臣忝叩本兵,已踰十餘朔矣。軍旅之事,非曰能之,而尙今淟涊者,誠以臣,旣無他技可以裨補捐埃,惟思策勵駑鈍,盡瘁筋力,以爲一分報效之圖。臣之所抱痰症,已成貞疾,形骸雖存,精力已奪,藥餌爲命,一縷僅支,顚仆之前,未敢言病,周旋於肅衛之列,曉班纔退,宿症倍劇,頑痰痞塞,呼吸幾至不通,膈氣不運,手足隨以麻木,作一籧篨,不省四到,擧頭欲起,昏眩無以自定,臨食强吞,咳逆輒至發嘔,以今形症,萬無時月內蠢動之望。司馬重任,決非虛縻於床笫之軀者也。惶隕悶隘,又添一病,敢控短章,仰暴實狀。伏乞聖慈,曲垂鑑諒,亟遞臣本兵之任,使重務無曠,私分獲安焉。臣無任云云。答曰,省疏具悉。所請依施。
副護軍申緯疏曰,伏以,閟宮之仲朔已屆,祼將之行禮克成,伏惟聖慕,僾然如新。仍伏念臣之前後狼狽,非止一再,而至於春間事,而轉益奇怪矣。稱以宰列,而名登秋曹之啓,事在下屬,而罪在家長之責,且惶且慙,默然就囚,惟譴何是竢,千萬不自意,分揀之敎,特下於議讞之前,首尾三十七言,字字鄭重,昭洗無餘,是所謂因辱而媒榮,轉禍而邀福也。顧臣螻蟻之賤,何以得此於聖明之時也?闔門百口,攢手祝天,祗不覺感涕之無從矣。卽於病淹跧伏之中,忽伏承摠府前望特點之恩,庚牌儼臨,陋巷動色,在臣分義,固當蹶趨承,駕屨之不俟,而第念臣所經歷,雖屬過境,其辱搢紳而恥士夫,則固自如矣。緣臣一人,而爲累於聖朝之治化者,顧何如也,而尙敢抗顔周行,自同無故之人耶?臣雖欲自恕,其奈四方之嗤笑何哉?歷日思量,冒進無路,玆敢瀝血陳懇,仰瀆崇嚴。伏乞聖慈,諒臣情之危蹙,察臣言之悲苦,特賜鐫改,仍命選部,刊名仕籍,以爲爲人臣而辱朝廷者之戒焉。臣無任云云。答曰,省疏具悉。卿其勿辭行公。
景慕宮夏享大祭親行敎是時,終獻官領議政南公轍,進幣瓚爵官行吏曹判書金在昌,奠幣瓚爵官吏曹參議朴岐壽,薦俎官兼戶曹判書金履陽,禮儀使兼禮曹判書金蓍根,典祀官奉常正任文白,宮司令洪坰,宮闈令尙膳智達成,堂上執禮輔德洪起燮,堂下執禮執義林顔喆,執尊副司果沈英錫,大祝校理朴永元,祝史副司果徐萬修,齋郞副司果嚴燾,捧俎官戶曹正郞金芝淳,協律郞掌樂正金裕憲,盥洗位禮曹佐郞李基準,兵曹正郞李鼎默,爵洗位禮曹正郞河錫洪,典籍趙德履,亞獻盥洗位典籍全道海,終獻盥洗位校檢林,贊者引儀金秉始·安聖謨,謁者兼引儀沈正禮·安國鍾,贊引假引儀李宅淳·金亨源,祭監監察趙鎭敏·安孝述。
甲申五月初二日子時,大駕詣景慕宮。夏享大祭親祭入侍時,行都承旨李志淵,左承旨沈能稷,右承旨權敦仁,左副承旨李若愚,右副承旨朴長復,同副承旨趙寅永,假注書鄭象樞·李佑伯,記注官李湜·李宗心,直閣朴永元,檢校待敎金正喜,以次侍立。時至,上具冕服以出,禮儀使導上至神門外,啓請執圭。志淵進圭,上執圭,入詣版位西向立。禮儀使啓請行事。軒架作,啓熙運之樂,啓熙運之舞作。樂八成,禮儀使啓請鞠躬再拜興平身。上行再拜興平身。禮樂九成,禮儀使導上詣盥洗位,啓請搢圭。上搢圭盥洗訖。禮儀使啓請執圭。上執圭。禮儀使導上由東階,陞詣尊所東向立。登歌作,啓熙運之樂,啓熙運之舞作。執尊擧羃,瓚爵官酌鬱鬯,禮儀使導上詣神位前北向立,啓請跪搢圭。上搢圭。志淵奉香,寅永奉爐,上三上香。禮儀使啓請執瓚灌地。進幣瓚爵官金在昌,捧瓚跪進,上執瓚灌地訖,以瓚授奠幣瓚爵官朴岐壽。禮儀使啓請執幣獻幣。上執幣以授岐壽,奠于案。禮儀使啓請執圭俯伏興平身。上執圭俯伏興平身。登歌止,禮儀使導上降復位,祝史捧毛血盤肝膋㽅,奠於神位前,祝史取肝出戶,燔於爐炭,還尊所,典祀官引饌入自正門。軒架作肅安之樂,捧俎官等各捧牲匣,祝史進撤毛血槃,自東階授齋郞,饌至西階,大祝迎引於階上。薦俎官金履陽,詣神位前北向跪,奠薦牛羊豕奠訖。禮儀使導上神位前,上詣神位前北向跪搢圭。禮儀使啓請執爵獻爵。在昌捧爵跪進,上以爵授岐壽,奠于神位前。禮儀〈使〉跪啓請執圭俯伏興少退跪。樂止,大祝進,東向跪讀祝訖,樂作。上俯伏興平身。禮儀使導上詣小次,啓熙運之舞退,報恩之舞進。王世子行亞獻禮如儀。領議政南公轍,行終獻禮,亦如儀訖。執禮曰,行飮福禮。禮儀使導上詣飮福位跪搢圭。禮儀使啓請受爵。在昌捧爵跪進,上受酌以授岐壽,履陽捧俎跪進,上受俎以授岐壽訖,上執圭俯伏興平身,降復位。禮儀使啓請再拜。上行再拜禮。執禮曰,撤籩豆。大祝入撤籩豆,登歌作康安之樂,樂止,軒架作景安之樂。禮儀使啓請再拜。上行再拜禮。禮儀使導上詣望燎位,大祝捧祝詣坎。贊禮啓禮畢,禮儀使導上還齋殿出門,禮儀使啓請釋圭。上釋圭,上入齋殿。還宮時王世子祗迎置之事。出榻敎通禮啓外辦。上改具遠遊冠·絳紗袍以出。領議政南公轍曰,侵夜勞動,聖體,若何?上曰,一樣矣。左右通禮前導至宮大門外,降輿乘輦執圭,駕至宗廟前路,上步過復乘輦,由把子橋,自敦化門,至協陽門,上降輦乘輿,入宣化門,出標信解嚴,諸臣以次退出。
上在昌德宮。停常參·經筵。
自未時至人定,灑雨下雨,測雨器水深一寸三分。
大殿·中宮殿·世子宮,內閣·政院·玉堂翌日口傳問安。答曰,知道。世子嬪宮,內閣·政院·玉堂翌日口傳問安。答曰,知悉。大殿,朝廷二品以上·六曹堂上翌日單子問安。答曰,知道。
藥房提調金履陽,副提調沈能稷啓曰,閟宮親享,聖慕克伸,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
朴長復啓曰,行大司憲李書九,持平張鳳周在外,執義林顔喆,掌令曺龍振差祭,朴榮顯呈辭,持平鄭德和未署經,監察茶時之意,敢啓。傳曰,知道。
李景在在外,代以鄭誠一爲假注書。
鄭誠一有頉,代以韓鎭㦿爲假注書。
李若愚啓曰,行兵曹判書李相璜牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書李相璜牌不進推考傳旨,今方捧入,而命召傳授,一時爲急,如是違牌,誠甚未安,更爲牌招,何如?傳曰,允。
又啓曰,行兵曹判書李相璜再牌不進推考傳旨,今方捧入,而命召傳授,一時爲急,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行兵曹判書李相璜三牌不進推考傳旨,今方捧入,而命召傳授,一時爲急,如是違牌,事甚未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書李相璜四牌不進推考傳旨,今方捧入,而命召傳授,一時爲急,連事違召,終不承膺,事體所在,誠極未安。陳疏到院,而原疏以國忌齋戒,纔已退却矣。所當更請牌招,而係是一日五牌,何以爲之?敢稟。傳曰,原疏捧入。
以校理趙璟鎭,副修撰趙忠植牌不進罷職傳旨,傳于權敦仁曰,只推。
以平安監司金敎根狀啓,慈山府使趙民和身死事,傳于權敦仁曰,令該曹口傳差出,催促下送。
兵曹口傳政事,上護軍單李存秀,副司果單洪彦謨。
吏曹啓目粘連,觀此京畿監司李愚在狀啓,則以爲,迎華察訪李寬永,以孔路殘驛,百弊蝟集,位土之私相買賣,公錢之多年積債,比他最甚,漸至難醫是白在如中,該察訪銳意講究,次第釐正,故失馬改立爲五十匹,位土査出爲三十餘石落,公錢報償爲一千三百餘兩,許多弊源,將有改觀之望,而姑未就緖是白如乎,第其瓜期不遠,若待限滿,而如例改差,則來頭矯革之方,實爲可惜,限明年仍任事,令該曹稟處亦爲白臥乎所,孔路驛弊,銳意釐正,有此請仍之道啓,寔出久任責成之意是白乎乃,滿瓜則遞,自是常格是白如乎,臣曹不敢擅便,置之,何如?判付啓,依允。
又以訓鍊都監言啓曰,今番本局中旬時,牢子中登科者爲五名,而一哨中五名登科,該哨官加資,曾有壯勇已例矣。本局牢子次知知彀官嘉義李東翰,當照例加資,而事係恩典,不敢自下擅便,令該曹考例稟處,何如?傳曰,允。
上在昌德宮。停常參·經筵。
權敦仁啓曰,玉堂備員間,視事頉稟之意,敢啓。傳曰,知道。
朴長復啓曰,行大司憲李書九,持平張鳳周在外,執義林顔喆,掌令曺龍振,持平鄭德和差祭,掌令朴榮顯呈辭,監察茶時之意,敢啓。傳曰,知道。
李若愚啓曰,禁衛營將官來言,今日本營軍兵,日次私習云矣,敢啓。傳曰,知道。
傳于權敦仁曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
李若愚啓曰,假注書韓鎭㦿,時無職名,令該曹依例付軍職,冠帶常仕,何如?傳曰,允。
權敦仁啓曰,應敎未差,副應敎姜世白,副校理尹心圭,副修撰徐相祿在外,校理朴永元內閣直,副校理朴晦壽,修撰李嘉愚,副修撰趙忠植差祭,修撰李憲瑋受由,玉堂上下番俱空,事甚未安,校理趙璟鎭,卽爲牌招入直,何如?傳曰,允。
傳于李若愚曰,兵判疏批已下,卽爲牌招。
李若愚啓曰,行兵曹判書李相璜牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書李相璜再牌不進推考傳旨,今方捧入,而命召傳授,一時爲急,連事違召,終不承膺,誠極未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
傳于趙寅永曰,留院公事入之。
吏曹口傳政事,以任鼎常爲慈山府使。
權敦仁,以成均館行大司成意啓曰,本館入直,久任郞廳外,他郞官不得入直,若有代員替直之事,則草記代直事,曾有定式矣。司成洪羲弼,直講鄭郁東,俱爲差祭,典藉朴熙顯呈辭在外,時無入直之員,以他郞官,姑爲代直,何如?傳曰,允。
李若愚,以都摠府言啓曰,副摠管柳漢源,以御營中軍,本營中旬監試事,南小營晝仕出去,而煩稟未安,入番間除草記往來之意,敢啓。傳曰,知道。
又以訓鍊都監言啓曰,本局千摠李敬熙,身病甚重,勢難察任,改差,何如?傳曰,允。
又以禁衛營言啓曰,賞中日時,柳葉箭五中,片箭三中,騎芻五中,六兩一百五十步,二矢一百四十五步以上,鳥銃貫三中沒技者啓稟事,曾有定式矣。今此本營賞中日時,各技沒技人,依例別單書入之意,敢啓。傳曰,知道。
行兵曹判書李相璜疏曰,伏以臣,病淹郊廬,近有年所,千萬不自意,中權特點,忽下於尋醫入城之時,召牌狎臨,促臣受符,臣誠惝怳驚恧,莫省攸措。此於臣宿趼耳,苟使臣,有才可效,無情可言,而病不至於不堪驅策,則顧何敢爲逡巡之計,欲自歸於違慢之誅哉?本兵重任也。嚴宮城宿衛之事,則首列於將兵之地,管府庫出納之財,則肩視於掌計之司,而黜陟靺韋,甄別賢愚,則又分冢宰之權焉。其人之得失,戎政之修壞,經用之贏詘,物情之稱否繋焉,綦重如是,其不可人人授而人人據也審矣。簡心之恩,何爲而又及於臣身也?若曰承乏備官,則舊望新通,群彦林立,若曰本末長短,偶有遺燭,則臣又旣試而蔑效矣。上之所以有取於臣與臣之可以冒受於上者,左右顧而莫知其說,已爲臣必辭之端,而且臣年來病狀,無望任劇。頭眩已成痼祟,脚痿重添衰症,自平居酬接,尋常步履,而不能猶人,閉門委席,奄奄時多,乃欲强自抖擻,左接坌至之客,右應叢委之務,使銓敍無差,剸理得宜,則決知其萬萬無是理。況櫜鞬周旋,力不從心,顚仆於羽林豹尾之間,其爲貽羞戎行,當又何如?卽此情實,宜蒙恩諒,而臣於年前,忝居東銓,因一注擬,狼狽顚頓,雖天地之仁,曲賜全保,而其辱身名而累搢紳,則至今有不可洗者,今安可諉之於東西之差或有間,而復敢晏然於進退人物之地,重自陷於忘廉饕榮之科哉?參倚前衡,蠢動無路,玆敢畢暴苦懇,仰瀆崇聽。伏乞聖慈,察臣情病實狀,將臣新授職名,亟賜汰改,使賢路無妨,病喘獲安,而匹夫微諒,又能自伸於其間,則實造化遂物之至仁大德也,臨疏屛營,不勝祈懇之至云云。答曰,省疏具悉。旣往之事,何足追提?卿其勿辭,卽爲入來肅命。
水原留守李羲甲疏曰,伏以臣之父母墳山,在於京畿加平郡地,而緣臣連値私故,曠省已三年矣。履玆濡露之節,冞深怵惕之私,而職守旣縻,擅離無路,玆敢不避猥越,短章煩聞。伏惟聖慈,賜臣往來之暇,俾伸至情,千萬顒祝。臣之祖父·祖母墓,在於廣州之南,距臣加平去路,曾不盈十里程,而格例攸拘,莫由歷入,亦乞俯賜鑑諒,許臣瞻掃焉。臣無任云云。答曰,省疏具悉。所請依施。
上在昌德宮。停常參·經筵。
顯思宮端午祭,王世子板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
藥房提調金履陽,副提調沈能稷啓曰,親行節享,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李若愚,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李若愚啓曰,合辭許久闕啓,事甚未安,除在外·未署經·差祭外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
沈能稷啓曰,右承旨權敦仁,同副承旨趙寅永,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,金履載·李紀淵落點。
金履載啓曰,假注書韓鎭㦿,身病猝重,勢難察任,今姑改差,何如?傳曰,允。
韓鎭㦿改差,代以趙容和爲假注書。
以校理趙璟鎭牌不進罷職傳旨,傳于朴長復曰,只推。
朴長復啓曰,玉堂上下番俱空,事甚未安。校理趙璟鎭,旣有只推之命,與副校理朴晦壽,修撰李嘉愚,副修撰趙忠植,一體牌招,推移入直,何如?傳曰,允。
金履載啓曰,明日傳香,禮房承旨當爲齋宿,右承旨沈能稷,卽爲牌招,何如?傳曰,允。
李若愚啓曰,行大司憲李書九,持平張鳳周在外,執義林顔喆差祭,掌令曺龍振·朴榮顯牌不進,持平鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于李若愚曰,只推。
以左副承旨李紀淵牌不進罷職傳旨,傳于朴長復曰,只推。
李若愚,以備邊司言啓曰,慈山府使趙民和,在任身死矣。曾經承宣,依法典,返柩時擔軍題給之意,分付所經各道,何如?傳曰,允。
金履載,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
顯思宮端午祭親行敎是時,終獻官行知事沈象奎,贊禮兼禮曹判書金著根,典祀官奉常正任文白,宮闈令尙膳李奇遠,執禮司成洪羲弼,執尊副司果安光直,大祝司書金正喜,祝史文學洪永觀,齋郞持平鄭德和,盥洗位司藝李得英,直講李升坤,爵洗位兵曹佐郞金永鎭·丁載榮,亞獻盥洗位典籍盧尙羲,終獻盥洗位典籍金文澤,贊者引儀安聖謩·金秉始,謁者引儀李尙遵·吳淳常,贊引兼引儀任岳周·鄭橚,祭監監察李是鍊·柳弘根。
甲申五月初五日子時,上詣顯思宮。端午祭親行入侍時,行都承旨李志淵,左承旨沈能稷,右承旨權敦仁,左副承旨李若愚,右副承旨朴長復,同副承旨趙寅永,假注書李佑伯·韓鎭㦿,記注官李宗心·金履喆,檢敎待敎金正喜,以次侍立。時至,通禮跪啓請行禮。上具翼善冠·淺淡服以出,贊禮前導入顯思宮,詣版位前。贊禮跪啓請俯伏哭。王世子以下在位者,皆俯伏哭。贊禮跪啓請止哭興再拜興平身。上止哭興再拜興平身,王世子以下在位者,皆止哭興再拜興平身。執禮請行奠幣禮。上詣尊所西向立,執尊者擧羃,志淵酌酒,寅永以爵受酒,上詣靈座前北向立。贊禮啓請跪。上跪,王世子以下在位者皆跪,志淵奉香,寅永奉爐跪進。贊禮啓請三上香。上三上香,寅永奠爐於案,志淵奉瓚跪〈進〉。贊禮啓請執瓚灌地。上執瓚灌地訖,志淵奉幣篚跪進。贊禮啓請執幣獻幣。上以幣授寅永,奠于靈座前,上降復位。執禮請行初獻禮。上詣尊所西向立,執尊者擧羃,志淵酌醴,寅永以爵受醴,上詣靈座前北向立。執禮啓請跪。上跪,王世子以下在位者皆跪,志淵以爵跪進。贊禮啓請執爵獻爵。上以爵授志淵,奠于靈座前。贊禮啓請俯伏興少退跪。大祝進靈座之右,跪讀祝文訖,上降復位。執禮請行亞獻禮。宮官引王世子詣靈座前,行亞獻禮訖,降復位。執禮請行終獻禮。謁者引終獻官沈象奎詣靈座前,行禮如儀訖,降復位。執禮請俯伏哭。上俯大哭,王世子以下在位者,皆俯伏哭。贊禮啓請止哭興再拜興平身。上止哭興再拜興平身,王世子以下在位者,皆止哭興再拜興平身,宮闈令納神主如儀。贊禮導上詣望燎位,大祝奉幣燎於坎,贊禮啓禮畢。上還入齋殿,諸臣以次退出。
上在昌德宮。停常參·經筵。
李若愚啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金履載啓曰,假注書李佑伯,身病猝重,勢難察任,今姑改差,何如?傳曰,允。
又啓曰,卽者吏曹郞廳來言,泰仁縣監金漢淳,憲府則雖已署經,諫院則大司諫金學淳未肅拜,司諫朴光錫,獻納姜世揆,正言宋欽奭·禹錫簡在外,不得備員署經云,何以爲之,而大司諫金學淳,卽爲牌招,何如?傳曰,一司除署經。
李若愚啓曰,行大司憲李書九,持平張鳳周在外,執義林顔喆,掌令曺龍振·朴榮顯牌不進,持平鄭德和未署經,監察茶時之意,敢啓。傳曰,知道。
以大司諫金學淳,執義林顔喆,掌令曺龍振·朴榮顯牌不進罷職傳旨,傳于李若愚曰,只推。
以校理趙璟鎭,副校理朴晦壽,修撰李嘉愚,副修撰趙忠植牌不進罷職傳旨,傳于金履載曰,只推。
金履載啓曰,玉堂上下番俱空,事甚未安。校理趙璟鎭,副校理朴晦壽,修撰李嘉愚,副修撰趙忠植旣有只推之命,竝更牌招,推移入直,何如?傳曰,與在外玉堂竝許遞,前望單子入之,待下批,牌招察任。
玉堂前望單子入之,應敎李魯秉,副應敎林顔喆,校理沈英錫,副校理朴光錫·沈鈁,修撰徐有素·趙璟鎭,副修撰朴升鉉·洪羲祖落點。
李佑伯改差,代以尹奎培爲假注書。
以右承旨沈能稷牌不進羅職傳旨,傳于金履載曰,只推。
金履載,以禮曹言啓曰,卽接南部幼學李魯憲所志,則以爲,同姓八寸兄魯宬,嫡妾俱無子,以其同姓十寸弟魯直第二子胤信,欲爲繼後,兩家相議完定,未及禮斜,而魯宬夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式。門長李魯憲所訴旣如此,依定式,李魯直第二子胤信,立爲李魯宬之後,何如?傳曰,允。
又以禮曹言啓曰,圖畫署有別遞兒祿窠,而畫員中勤勞國役者,使之次次許付矣。付祿金宗欽,開城府帶率軍官下去代,畫員李有聃,前後國役,多有勤勞,依例許付,何如?傳曰,允。
李紀淵,以都摠府言啓曰,副摠管金守基,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以兵曹言啓曰,本曹正郞金,身病猝重,屢度呈狀乞遞。宿衛重地,不可久曠,今姑改差,何如?傳曰,允。
李若愚,以義禁府言啓曰,卽接月令醫員金宗潤手本,則時囚罪人尹景鎭,猝得泄痢,食飮全却,洪載顯,素患疝積之症闖發,氣息奄奄,兩囚症形,俱爲危重云。罪人病勢如此,則一邊保放,一邊草記,曾有定式矣。尹景鎭·洪載顯,竝姑保放之意,敢啓。傳曰,知道。
又以義禁府言啓曰,全羅監司朴綺壽狀啓內,珍島前郡守崔應鉉·韓明運·李煥周等罪狀,令攸司稟處事,啓下矣。崔應鉉·李煥周,今方待命,竝拿囚,韓明運時在建陽門入直云,待替直拿囚,何如?傳曰,允。
又以刑曹言啓曰,頃因備邊司啓辭,稱以舊豐德校宮復設,發通儒生金鑏,方在嶺南地,發關該道,罔夜押上後擧行事,自臣曹草記蒙允矣。金鑏自嶺南,今纔上來自現,謹依傳敎,金鑏嚴刑一次後,咸鏡道明川府,勿限年定配所,卽爲押送之意,敢啓。傳曰,知道。
上在昌德宮。停常參·經筵。
李若愚啓曰,行大司憲李書九,持平張鳳周在外,執義未差,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
李紀淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
又啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
尹奎培有頉,代以金建喆爲假注書。
朴長復啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義崔時淳,司諫林處鎭落點。
以副應敎林顔結,校理沈英錫,修撰趙璟鎭,副修撰洪羲祖牌不進罷職傳旨,傳于朴長復曰,只推。
朴長復啓曰,玉堂上下番俱空,已至多日,事甚未安。副應敎林顔喆,校理沈英錫,修撰趙璟鎭,副修撰洪羲祖,旣有只推之命,竝更牌招,推移入直,何如?傳曰,允。
朴長復啓曰,假注書趙容和,身病猝重,勢難察任,今姑改差,何如?傳曰,允。
趙容和改差,代以李穆淵爲假注書。
李穆淵有頉,代以李根中爲假注書。
朴長復,以侍講院言啓曰,兼弼善朴晦壽,時無職名,令該曹口傳付軍職,何如?傳曰,允。
兵曹口傳政事,副司果單朴晦壽。
李若愚,以備邊司言啓曰,義州府尹李德鉉,以其身病之沈劇,屢呈辭狀,至有生入玉門之願。情懇旣如此,則有難强令行公,今姑許遞,何如?傳曰,允。
備邊司,以李光正爲義州府尹。
兵曹口傳政事,副司果單李憲瑋。
上在昌德宮。停常參·經筵。
自午時至申時,日暈。
李若愚啓曰,行大司憲李書九,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
李紀淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴長復啓曰,三皇忌辰日親行望拜禮,前期一日以稟事,曾有受敎矣。今初十日,太祖高皇帝忌辰日,親行望拜,何以爲之?敢稟。傳曰,當奉室行禮矣。
又啓曰,奉室行禮事,命下矣。齋宿處所,何以爲之乎?敢稟。傳曰,便殿爲之。
傳于朴長復曰,再明日奉室行禮時,王世子參班之節磨鍊。
以副應敎林顔喆,校理沈英錫,修撰趙璟鎭,副修撰洪羲祖牌不進罷職傳旨,傳于朴長復曰,只推。
朴長復啓曰,玉堂上下番俱空,已至多日,事甚未安。副應敎林顔喆,校理沈英錫,修撰趙璟鎭,副修撰洪羲祖,旣有只推之命,竝卽牌招,推移入直,何如?傳曰,允。
朴長復啓曰,明日傳香,禮房承旨當爲齋宿,右承旨沈能稷,所當牌招,而拘於廳規,不得請牌,何以爲之?敢稟。傳曰,許遞,前望單子入之,待下批,牌招察任。
承旨前望單子入之,李沆落點。
李根中在外,代以李景在爲假注書。
朴長復啓曰,明日傳香,禮房承旨當爲齋宿,行左承旨金履載,所當牌招,而拘於廳規,不得請牌,何以爲之?敢稟。傳曰,牌招。
李沆,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,再明日奉室行禮時,宣傳官當爲全數侍衛,而宣傳官趙存中,在外未肅拜,金善勗,身病猝重,呈狀乞遞,竝改差,其代及未差之代,口傳擬入,何如?傳曰,允。
兵曹口傳政事,以申純·閔修顯·李煥洙爲宣傳官。
李沆,以兵曹言啓曰,在前奉室行禮時,墻外環衛,以訓局軍五哨磨鍊,而或有外各營入直軍,訓將都領環衛之例矣,今番則何以爲之乎?敢稟。傳曰,訓局軍五哨磨鍊。
上在昌德宮。停常參·經筵。
自申時至人定,灑雨下雨,測雨器水深八分。
自人定至初十日開東,灑雨下雨,測雨器水深五分。
李若愚啓曰,行大司憲李書九,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
李志淵啓曰,行左承旨金履載,右承旨李紀淵,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,沈能岳·呂東植落點。
李志淵啓曰,今日齋宿,承旨當爲備員,而行左承旨沈能岳在外,無以備員,何以爲之?敢稟。傳曰,許遞,前望單子入之。
承旨前望單子入之,朴宗琦落點。
李志淵啓曰,新除授行左承旨朴宗琦,卽爲牌招,何如?傳曰,允。
又啓曰,今日齋宿,承旨當爲備員,而行左承旨朴宗琦牌不進,無以備員,更爲牌招,何如?傳曰,允。
以副應敎林顔喆,校理沈英錫,修撰趙璟鎭,副修撰洪羲祖牌不進罷職傳旨,傳于李沆曰,竝許遞,前望單子入之。
玉堂前望單子入之,副應敎姜世白,校理李嘉愚,修撰嚴燾,副修撰徐相祿落點。
李沆啓曰,玉堂上下番俱空,已至多日,事甚未安。新除授副應敎姜世白,校理李嘉愚,修撰嚴燾,副修撰徐相祿,竝卽牌招,以爲推移入直之地,何如?傳曰,允。
李沆,以侍講院言啓曰,兼輔德李紀淵,時無職名,令該曹,口傳付軍職,何如?傳曰,允。
兵曹口傳政事,副護軍單李紀淵。
傳于李若愚曰,明日出宮門路,以協陽門爲之。
李沆啓曰,明日皇壇奉室行禮時,九卿當爲進參,而左參贊韓致應,判尹權常愼在外,何以爲之,而右參贊金履喬病不進,卽爲牌招,以爲淸齋之地,何如?傳曰,允。在外竝許遞,前望單子入之。
左參贊前望單子入之,金相休落點。
判尹前望單子入之,洪義浩落點。
吏曹,左參贊單金履喬,右參贊單金相休。
李若愚啓曰,明日皇壇奉室行禮時,兩司長官當爲進參,而大司憲李書九在外,何以爲之,而大司諫金學淳病不進,卽爲牌招,以爲淸齋之地,何如?傳曰,允。大司憲許遞,前望單子入之。
大司憲前望單子入之,權常愼落點。
李沆啓曰,明日皇壇奉室行禮時,九卿當爲進參,而判尹洪義浩在外,何以爲之?敢稟。傳曰,許遞,前望單子入之。
判尹前望單子入之,任希存落點。
李若愚啓曰,明日皇壇奉室行禮時,兩司長官當爲進參,而行大司憲權常愼在外,何以爲之?敢稟。傳曰,許遞,前望單子入之。
大司憲前望單子入之,朴宗薰落點。
李沆啓曰,明日皇壇奉室行禮時,兩司長官當爲進參,行大司憲朴宗薰,卽爲牌招,何如?傳曰,允。
又啓曰,明日皇壇奉室行禮時,九卿當爲進參,而刑曹判書朴宗薰,移拜大司憲矣。未差之代,政官牌招開改差出,何如?傳曰,允。
有政。吏批,行判書金在昌進,參判宋冕載牌不進,參議朴岐壽牌不進,行都承旨李志淵進。以李存秀爲刑曹判書,申鴻周爲右尹,趙奎昇爲敦寧都正,鄭漪爲同義禁,李肇源爲右副賓客,李相璜爲軍器提調,李鐸遠爲兵曹正郞,徐羽輔爲社稷令,洪逸淵爲引儀,李聞榮爲宣陵直長,尹泰兢爲宣陵參奉,朴齊倫爲禮賓參奉,李鳳柱爲連源察訪,鄭閏誠爲安奇察訪,李宗心爲濟原察訪,李得英爲保安察訪,李儀朝爲贊儀,訓鍊都監提調單李相璜,禁衛提調單李相璜,御營提調單李相璜,承文正字單申履祿,義州府尹李光正,司僕主簿金民淳仍任事,承傳。廣州留守洪羲臣,正憲今加崇政加資事,承傳。出身李東弼,前縣監元永道·吳致勛,今加通政加資事,承傳。
兵批,行判書李相璜病,參判金鐮病,參議愼宜學入直進,參知李基栽病,行左承旨朴宗琦進。同知單李學成,上護軍韓致應,大護軍李書九·權常愼·洪義浩,護軍金履載·沈能岳·李光憲·吳翰源,副護軍權敦仁·趙寅永·沈能稷·申在植·李德鉉,副司直林顔喆·沈英錫·尹心圭,副司果趙璟鎭·趙忠植·洪羲祖·洪逸淵·趙配永·李義賓,以上竝單付,運餉使單李光正。
吏批,再政。左賓客單李肇源,右賓客單李相璜,左副賓客單金履喬,右副賓客單金相休,左尹單申鴻周,右尹單朴宗正。
以吏曹參議朴岐壽牌不進罷職傳旨,傳于李志淵曰,只推。
以大司諫金學淳牌不進罷職傳旨,傳于李若愚曰,只推。
以校理李嘉愚牌不進罷職傳旨,傳于李沆曰,只推。
李沆,以禮曹言啓曰,今此奉室行禮時,王世子參班之節磨鍊事,命下矣。出宮時,王世子祗迎處所,以何處磨諫乎?敢稟。傳曰,以延英門外爲之。
朴宗琦,以御營廳言啓曰,本廳中旬時鐵箭遠射及柳葉箭·片箭·鳥銃沒技人,依例別單書入之意,敢啓。傳曰,知道。
上在昌德宮。停常參·經筵。
上詣皇壇,入齋殿後,王世子板位問安。答曰,知道。內閣·政院·藥房口傳問安。答曰,知道。望拜禮後,王世子板位問安。答曰,知道。內閣·政院·藥房口傳問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。
藥房都提調南公轍,提調金履陽,副提調李沆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而孝昌墓忌辰祭齋戒相値,不得來會云矣,敢啓。傳曰,知道。
傳于李沆曰,禮房承旨馳詣孝昌墓,奉審摘奸以來。
傳于呂東植曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
李沆啓曰,今日皇壇奉室行禮時,九卿當爲進參,而行刑曹判書李存秀在外,何以爲之?敢稟。傳曰,許遞,前望單子入之,待下批,牌招察任。
刑曹判書前望單子入之,趙貞喆落點。
李沆啓曰,玉堂上下番俱空,已至多日,事甚未安。校理李嘉愚,旣有只推之命,卽爲牌招,何如?傳曰,允。
李沆啓曰,今十二日義安大君墓改封築日,遣承旨致祭事,禮曹單子啓下矣。何承旨進去乎?敢稟。傳曰,同副承旨進去。
朴宗琦啓曰,假注書李景在,身病猝重,勢難察任,今姑改差,何如?傳曰,允。
李景在改差,代以鄭顯爲假注書。
兵曹口傳政事,上護軍單李存秀。
朴宗琦,以忠勳府言啓曰,本府書寫忠義衛朴齊崙遷轉代,嫡長忠義衛李章運差下,依例假郞廳稱號,何如?傳曰,允。
甲申五月初十日辰時,上詣皇壇。望拜禮擧動入侍時,行都承旨李志淵,行左承旨朴宗琦,右承旨呂東植,左副承旨李若愚,右副承旨朴長復,同副承旨李沆,假注書金建喆·李景在,記注官金履喆·李湜,直提學趙鐘永,直閣朴永元,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金履陽,駕前奏曰,趁早勞動,聖體,若何?上曰,一樣矣。由協陽門,至延英門外,王世子出次,就祗迎位鞠躬,仍爲乘輿隨後,上由肅章門·進善門·明禮門詣齋殿。少頃,上改服黑圓領袍,出齋殿乘輿,詣朝宗門外降輿。禮儀使導上入冽泉門,詣望位位,行四拜禮,王世子及在位者,皆四拜訖。上入室奉審後,出冽泉門,朝宗門外乘輿,還入齋殿。改服衮龍袍,出齋殿乘輿,復導明禮門,由進善門·肅章門·協陽門,入宣化門還內。請出標信解嚴,諸臣以次退出。
上在昌德宮。停常參·經筵。
自申時至酉時,灑雨下雨,測雨器水深一寸二分。
李若愚啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
呂東植啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
呂東植啓曰,右副承旨朴長復,今日不爲仕進,卽爲牌招,何如?傳曰,許遞,前望單子入之。
承旨前望單子入之,洪敬謨落點。
呂東植啓曰,新除授左副承旨洪敬謨,卽爲牌招,何如?傳曰,允。
李沆啓曰,三品官之無得過三日循例請牌,曾有定式矣。敦寧都正趙奎昇,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
以校理李嘉愚牌不進罷職傳旨,傳于洪敬謨曰,只推。
洪敬謨啓曰,玉堂上下番俱空,已至多日,事甚未安。校理李嘉愚,旣有只推之命,卽爲牌招入直,何如?傳曰,允。
又啓曰,應敎李魯秉,時在京畿驪州地,副應敎姜世白,在慶尙道尙州地,副校理沈鈁,在京畿富平地,朴光錫,副修撰朴升鉉,在慶尙道大邱地,修撰徐有素,在京畿楊根地,嚴燾,副修撰徐相祿,在京畿長湍地,經筵入番事緊,竝斯速乘馹上來事,下諭,何如?傳曰,允。
以敦寧都正趙奎昇牌不進罷職傳旨,傳于洪敬謨曰,只推。
以平安監司金敎根狀啓,寧邊府使朴台壽,身病沈重,屢呈辭狀,不得已罷黜事,傳于洪敬謨曰,令該曹口傳差出,催促下送。
吏曹口傳政事,以趙寅永爲寧邊府使。
呂東植,以都摠府言啓曰,今日入直內三廳武兼禁軍及軍兵等,當爲中日習射技,而孝昌墓忌辰祭正日相値,不得設行之意,敢啓。傳曰,知道。
上在昌德宮。停常參·經筵。
自辰時至未時,灑雨下雨,測雨器水深二分。
李若愚啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,黃海水使李光錫下直,長弓一張·長箭一部·片箭一部·筒兒一箇賜給。
以校理李嘉愚牌不進罷職傳旨,傳于洪敬謨曰,只推。
洪敬謨啓曰,玉堂上下番俱空,已至多日,事甚未安。校理李嘉愚,旣有只推之命,卽爲牌招入直,何如?傳曰,允。
李若愚啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,持平鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于李若愚曰,只推。
以校理李嘉愚牌不進罷職傳旨,傳于洪敬謨曰,只推。
李若愚,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,每有仍停都試,代行祿試射之例,今亦依此擧行,何如?傳曰,允。
李若愚,以義禁府言啓曰,保放罪人尹景鎭·洪載顯等,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,副護軍尹璟鎭原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,楚山前府使李泰淳原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,珍島前郡守崔應鉉·韓明運·李煥周等原情云云。問目內辭緣,泛稱遲晩,所當請刑是白乎矣,俱是曾經宣傳官,勿爲請刑,載在大典通編,議處,何如?判付啓,依允。又啓目,豆毛浦前萬戶金麗行原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,南桃浦前萬戶韓永錫原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,泰仁前縣監洪載顯原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,威悅縣監朴春壽原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
李若愚,以義禁府言啓曰,卽接月令醫員崔祜手本,則時囚罪人韓明運,猝得挾食,達夜叫痛,不省人事,李泰淳,多日處濕之餘,闖發泄痢之症,度數頻數,食飮全却,兩囚症形,實爲危劇云。罪人病勢如此,則一邊保放,一邊草記,曾有定式矣。韓明運·李泰淳等,竝姑保放之意,敢啓。傳曰,知道。
廣州留守洪羲臣疏曰,伏以臣,待罪居留,今已再易燧矣。繭絲之責蔑效,蚊山之懼冞深,迺者仙寢有事,遽承敦匠之命,趨走監董,不過守土臣分內事耳。不料竣事之餘,恩命誕宣,加臣一資,臣手擎華誥,悸怖兼摯。夫從一品之階,卽成周三孤之列也。位截六卿,責重貳公,國朝以來,莫不愼簡,苟非當世宿望,鮮有以居之者。且臣本末姸醜,已被淵鑑之悉燭,而前後揚歷,罔非踰涯,進據八座,冥升已極,至若一步之更進,夫豈夢想之攸到,而今乃驟躋崇班,便如節次推遷者然,臣是何人,敢邀誤恩,乃至於斯?況此修改之役,本非重建,旬日之間,亦蔑久勩,而恩賞雖因於所重,罔功終歸於冒濫,臣豈敢以感祝之私,不顧名器之累,殆將眞有可紀之勞,恬若儻來之榮哉?臣不勝集木之懼,只切循墻之義,玆敢悉暴哀懇,仰徹宸聽。伏乞聖慈,俯賜曲諒,將臣新授之秩,亟命收還,以重公器,以安微分,千萬幸甚。臣無任云云。答曰,省疏具悉。卿其勿辭行公。
敦寧都正趙奎昇疏曰,伏以臣,猥蒙天恩,緋玉新資,特降於鴻臚奉職之餘,臣且榮且感,措躬靡所之際,伏奉除旨,以臣爲敦寧府都正者,臣聞命兢惶,感激恩數,固宜趨承,粗伸叩謝之忱,而第臣於是職,旣無敦寧,揆以公格,自在當遞,敢陳短章,仰瀆崇嚴。伏乞聖慈,特許鐫免,俾存公法,以安私安焉。臣無任云云。答曰,省疏具悉。所請依施。
上在昌德宮。停常參·經筵。
李若愚啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
呂東植啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪敬謨啓曰,玉堂上下番俱空,已至多日,事甚未安。校理李嘉愚,旣有只推之命,卽爲牌招入直,何如?傳曰,允。
李若愚啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,持平鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于李若愚曰,只推。
以校理李嘉愚牌不進罷職傳旨,傳于洪敬謨曰,只推。
呂東植,以兵曹言啓曰,每都政,新資五窠,例爲差出,而今番都政,營將·中軍,姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,五衛將金性淵·金殷相,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局別將鄭煥宗,身病甚重,勢難察任,改差,何如?傳曰,允。
李若愚,以義禁府言啓曰,卽接月令醫員金孝進手本,則時囚罪人崔應鉉,素患疝積之症闖發,橫亘肚臍,間間昏倒,朴春壽,素患痰癖之症,處冷添劇,呼吸不通,兩囚症形,俱有難保之慮云。罪人病勢如此,則一邊保放,一邊草記,曾有定式矣。崔應鉉·朴春壽等,竝姑保放之意,敢啓。傳曰,知道。
上在昌德宮。停常參·經筵。
藥房提調金履陽,副提調李沆啓曰,伏未審日間,聖體,若何,寢睡·水刺之節,如何?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李若愚啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和差祭,監察茶時之意,敢啓。傳曰,知道。
呂東植啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,行左承旨朴宗琦,今日不爲仕進,卽爲牌招,何如?傳曰,允。
傳于洪敬謨曰,禮房承旨馳詣宗廟·景慕宮,奉審摘奸以來。
洪敬謨啓曰,玉堂上下番俱空,已至多日,事甚未安,校理李嘉愚,旣有只推之命,卽爲牌招入直,何如?傳曰,允。
以校理李嘉愚牌不進罷職傳旨,傳于洪敬謨曰,只推。
傳于呂東植曰,次對久未爲之,明日依例來會。
李若愚啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
呂東植,以都摠府言啓曰,今日入直內三廳武兼禁軍及軍兵等,當爲中日習射技,而顯思宮望祭親行齋戒相値,不得設行之意,敢啓。傳曰,知道。
又以禁衛營言啓曰,本營哨官南錫羲·張翼星,身爲領軍將官,事多鄙瑣,爲先汰去之意,敢啓。傳曰,知道。
上在昌德宮。停常參·經筵。
上詣顯思宮。望祭親行後,王世子板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。中宮殿誕日,大殿·世子宮,內閣·政院·朝廷二品以上·六曹堂上口傳問安。答曰,知道。中宮殿,單子問安。答曰,知道。世子嬪宮,內閣·政院口傳問安。答曰,知悉。
李若愚啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,持平鄭德和未署經,監察茶時之意,敢啓。傳曰,知道。
傳于呂東植曰,大臣·備局堂上引見。
傳于洪敬謨曰,濬源殿修改時監董以下別單書入。
洪敬謨啓曰,玉堂上下番俱空,已至多日,事甚未安,校理李嘉愚,旣有只推之命,卽爲牌招入直,何如?傳曰,允。
以校理李嘉愚牌不進罷職傳旨,傳于李沆曰,許遞,前望單子入之。
校理前望單子入之,趙忠植落點。
李沆啓曰,玉堂上下番俱空,已至多日,事甚未安。新除授校理趙忠植,卽爲牌招入直,何如?傳曰,允。
以大司諫金學淳,掌令曺龍振·朴榮顯牌不進罷職傳旨,傳于李若愚曰,只推。
以咸鏡監司南履翼狀啓,咸興府民家失火事,傳于朴宗琦曰,聞甚矜惻,元恤典外,別加顧助事,分付。
洪敬謨,以奎章閣言啓曰,景慕宮望廟縷,今望奉審,無頉之意,敢啓。傳曰,知道。
咸鏡監司南履翼疏曰,伏以臣,年衰病痼,猥膺方面之任,才疎識淺,莫效絲毫之報,居常兢懼,若隕淵谷。今臣莅營,居然歲將周矣。列邑之弊,衆民之瘼,雖不能一一矯救,切有所目下萬萬時急者,敢此仰瀆,冀蒙處分焉。當初各邑之大同加下,合爲一萬六千餘兩,而躬執文簿,泝考其各邑年終磨勘,則其中名色之略涉違例,在所釐正者,爲一千一百二十兩零,而一竝減削,其餘實加下,至爲一萬四千八百八十兩零之多。此無他,自辛巳以來,每年別下,都入其中故也。事到弩末,吏民俱困,列邑守宰,一辭論報,請速變通,俾得紓力。目今永興濬源殿與本宮修改時所入物貲,亦爲夥然,謹依已例,分定各邑,而厥數又在於元加下之外,事勢之罔措,推此可知。在前如此之時,以營賑穀除報之意,啓請蒙允,非止一再,而今則此穀,亦甚不敷,未免塗抹,牽補架漏,實無其策。際此逋穀査得折米一萬二千餘石,旣以穀少邑裒益,防築役助給之意,有所仰請,而至於大同加下之啓聞請劃,臣亦非不知罕有其例,而第念査穀,與元會付有異,況又事係切急,無他措手,以此報彼,恐合便宜,迫不得已,竝請於狀辭中矣。迺者備局之回啓,獨於此,未蒙許施,悚惶之極,繼之以悶隘之至。蓋此遑汲之狀,如右所陳,苟有從他區劃之道,則臣何敢費辭張皇,冒沒煩懇,而當此經費匱竭之時,實無別般措處之方。今若泯嘿不言,延拖時日,則其勢必至於斂民而後已,事面之苟艱,已無可言,民邑之貽弊,尤當如何?臣多般商量,計無所出,竊附寧失之義,猥效無隱之忱,玆敢據實仰暴於紸纊之下,伏願聖明,俯垂諒察,亟令廟堂,從長稟處,劃卽施行,以副一道之顒望,千萬幸甚。臣無任云云。答曰,省疏具悉。疏辭,令廟堂稟處。
顯思宮望祭親行敎是時,終獻官兼戶曹判書金履陽,贊禮兼禮曹判書金蓍根,典祀官奉常正任文白,宮闈令尙膳金喜善,執禮副司果林顔喆,執尊軍資正李寅泰,大祝校理朴永元,祝史副司果洪赫,齋郞持平鄭德和,盥洗位司藝金致礪,直講趙亨基,爵洗位兵曹佐郞丁載榮,典籍金相勉,亞獻盥洗位典籍禹錫文,終獻盥洗位典籍姜䆃,贊者引儀安聖謩·金秉始,謁者兼引儀鄭橚·沈正禮,贊引兼引儀李在陽,贊引假引儀吳泰瀚,祭監監察安孝述·趙徹永。
甲申五月十五日子時,上詣顯思宮。望祭親行入侍時,行都承旨李志淵,行左承旨朴宗琦,右承旨呂東植,左副承旨洪敬謨,右副承旨李若愚,同副承旨李沆,假注書金建喆·鄭顯,記注官金履喆·李湜,直閣朴永元,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導入顯思宮,詣版位前。贊禮跪啓請俯伏哭。上俯伏哭,王世子以下在位者,皆俯伏哭。贊禮跪啓請止哭興再拜興平身。上止哭興再拜興平身,王世子以下在位者,皆止哭興再拜興平身訖。贊禮前導詣尊所東向立,志淵酌酒。沆以盞受酒,上詣神位前,北向俯伏跪,志淵奉香,沆奉爐以進。贊禮啓請三上香。上三上香,受香爐奠于案,仍行初獻禮,志淵奉爵以進。贊禮啓請執爵獻爵。上執爵獻爵,大祝跪讀祝文訖。贊禮跪啓請俯伏興平身。上俯伏興平身。贊禮導上降復位。執禮請行亞獻禮。宮官引王世子詣尊所,執尊者酌醴,宮官以爵受醴,王世子詣神位前。贊禮請執爵獻爵。王世子以爵授宮官,奠于靈座前。贊禮請俯伏興平身。王世子俯伏興平身,降復位。執禮請行終獻禮。謁者引終獻官金履陽,詣神位前行禮訖,出就復位。執禮請俯伏哭,上俯伏哭,王世子以下在位者,皆俯伏哭。贊禮請止哭興再拜興平身,贊禮導上詣望燎位訖。啓請禮畢,導上還入齋殿,諸臣以次退出。
甲申五月十五日辰時,上御熙政堂。大臣·備局堂上引見入侍時,右承旨呂東植,假注書鄭顯,事變假注書金命珠,記注官金履喆·李湜,領議政南公轍,行吏曹判書金在昌,行水原留守李羲甲,行兵曹判書李相璜,行廣州留守洪羲臣,漢城左尹申鴻周,大司成朴周壽,行護軍趙鐘永·趙萬永·白東薳,以次進伏訖。公轍曰,日氣漸炎,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。公轍曰,當此秧節,遠近高低,雨澤均被,似有占豐之兆,誠爲萬幸矣。上曰,次對爲之。公轍曰,頃因南兵使李復淵所報,雙靑等三堡抄軍革罷便否,令道臣商確狀聞之意,筵奏行會矣。卽見咸鏡監司南履翼狀啓,則枚擧該兵使牒呈,以爲三堡土卒,旣以束伍軍,屬於主鎭,又以歲抄軍,屬於端川,實有疊役之冤,及今革罷,恐合事宜,請令廟堂稟旨分付矣。道帥臣之一辭請革,可知其爲鎭民切瘼,而在軍制,無所損益,依狀請許施,何如?上曰,依爲之。出擧條公轍曰,楊州牧使李晉淵所啓,令廟堂稟處事,命下矣。取見其擧條,則以爲,儲置米,一自劃付畿營之後,凡干應辦,無以隨事取用,東西假貸,每患窘速,而用下之末後見減,數爻輒夥,至於懲及吏民,以數年用下,參互石數多寡,永劃本州,分排節用爲辭矣。本道儲置,自丙辰變通之後,俵給一事,專委道臣,行之幾十年,已成不易之式,而第念本邑之儲置所需,比他最夥,不時措辦,未免假貸,末後營勘,或致減削,則流害之及於吏民,此乃必然之勢。該牧使之酌量需用,請以永劃,似若爲矯弊之道。但今此闊狹,未知於定式,何如,而能保其永久無弊乎?事情有難遙度,令道臣深量報來後,更爲稟處,何如?上曰,依爲之。出擧條公轍曰,卽見江華留守申絢所報,則本府客舍,今將改建,假量容入,當不下一萬四五千兩,京外某樣錢中趁卽劃下,及時取用爲辭矣。本府客舍,與行宮無異,不可不重建,而顧今財力,到處罄竭,旣無從他推移之道,守臣所請,無以準施,而在前若以本府事,有所區劃,則以本府公貨,稟旨需用,多有已例矣。本府記付中銀儲最裕,天銀四千兩,劃給本府,使之折錢取用,何如?上曰,依爲之。出擧條公轍曰,卽見東萊府使李奎鉉所報,則以爲,對馬島主子彦滿圖書,昨年歲末成給,而今番稱以癸未送使出來,故使任譯責諭斥退,而若以甲申條出來,則勢將許接,當年所給公木四十三同四十二疋零,及今區劃,以爲趁時上下爲辭矣。圖書入給,旣在歲末,則今此送使倭之癸未條爲稱者,固不可依願曲施,該府使之責諭斥退,誠爲得宜,而若其甲申條,則事當磨鍊措備,所給公木,依式禮區劃之意,分付該道道臣,何如?上曰,依爲之。出擧條公轍曰,京畿監司旣已瓜滿,後日政差出之意,敢此仰達矣。上曰,唯。公轍曰,臣每一登筵,輒稱情懇,而一日二日,自春徂夏,尙未蒙體諒之恩,豈有如許悶迫之事耶?六對久闕之餘,昨有特敎來會之命,悚惶之極,不得不擔羿入來,而纔登天陛,精神如墜煙霧,俄者所奏,如看書者之掩卷輒忘,亦不能記有矣。顧今紀綱頹弛,典章格式,蕩然無餘,京外財穀,在在枵竭,譬如人身,四肢百骸,無不受病,非一庸醫所可救藥。臣之癃病姑無論,以若才具,以若力量,如欲事事當前而釐正,人人隨後而董飭,則將有日亦不足之歎矣。莫可收拾,末由挽回之世道人心,今則已至百尺竿頭,而殿下之置相如此,旣不斥而退之,又不以賢德改卜,臣之一身顚沛,何足恤,而殿下於民國事,不欲留心,此足以仰揣矣。臣則謂安危之所係,治亂之所判,專在於此,如此以過,則臣未知今日國事,畢竟稅駕於何地也。辭懇之縷縷煩陳,自知支離,而天地父母之前,又不能有懷而遂默,又此仰達矣。上曰,大臣就座,諸宰奏事。羲甲曰,華寧殿臘享大祭祝文中,以祗薦臘禋,一體喬陵爲辭矣。臘享元不設行於陵寢,而辛酉年所用之祝辭,至今因循未改者,事甚未安,令該曹趁卽稟旨改措辭爲宜。故敢此仰達矣。上曰,依爲之。出擧條鐘永曰,臣方待罪於濟用監提擧之任,而以本監事,有所仰達者矣。別監中禁守僕武藝別監等,頭巾次則自本監,本色上下,紅衣次則自戶曹代錢上下。頭巾·紅衣,俱是渠輩所着,而紅衣次之始以本色上下者,中間定式代錢磨鍊,則頭巾次,亦當隨以代錢,然後上下之規,可無異同之歎。且本色上下之際,不無爲弊之端,自今爲始,頭巾次紬布及中禁團領次,亦令戶曹一體代錢上下,何如?上曰,依爲之。公轍曰,別監所着之衣巾,雖似微事,而俄於閤外,聞該監提調之言,則近年以來,此輩之無端遞易,不勝其多,一年之內,新差衣巾之上下,少不下五六十人云,此必出入無常,全無嚴束而然。卽此而近習之不畏法紀,縱恣不率,可以推知。此若不一番懲勵,則流弊難言。後復有此等犯科,則當該司謁及頭目別監,先爲重繩之意,分付掖庭署,何如?上曰,依爲之。出擧條東植曰,賓對久曠之餘,因特敎來會,而兩司無進參之人,事體所在,誠極未安。除在外·未署經外,兩司諸臺,竝推考,何如?上曰,依爲之。出擧條東植曰,我朝自有成規,外朝與掖庭,界限截然,中官則雖公事往來,無敢接言,司謁則公事外,不得他語矣。近年以來,法意漸弛,司謁輩非時到院,或有閑漫酬酢,渠輩之違越成法,本院自當檢飭,而第伏念習俗易狃,頹綱難振,非有別般申明,則亦無以恪遵舊制。適因言端,敢此仰達。仍以臣奏書揭院壁,俾爲常目修明之資,何如?上曰,依爲之。出擧條上命大臣先退,公轍等先退。又命退,承史以次退出。
上在昌德宮。停常參·經筵。
自戌時至人定,灑雨下雨,測雨器水深三分。
自人定至十七日開東,灑雨下雨,測雨器水深一寸。
李沆啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,行左承旨朴宗琦,左副承旨洪敬謨,右副承旨李若愚,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,洪起爕·洪命周·朴齊聞落點。
呂東植啓曰,新除授左副承旨朴齊聞,右副承旨洪起燮,竝卽牌招,何如?傳曰,允。左承旨一體牌招。
備忘記,薪島僉使張洛賢下直,長弓一張·長箭一部·片箭一部·筒兒一箇賜給。
李沆啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,持平鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于李沆曰,只推。
以左副承旨朴齊聞牌不進罷職傳旨,傳于洪起燮曰,只推。
以校理趙忠植牌不進罷職傳旨,傳于呂東植曰,只推。
呂東植啓曰,玉堂上下番俱空,已至多日,事甚未安。校理趙忠植,旣有只推之命,卽爲牌招入直,何如?傳曰,允。
以校理趙忠植牌不進罷職傳旨,傳于呂東植曰,只推。
呂東植,以禮曹言啓曰,卽伏見水原留守李羲甲所啓擧條啓下者,華寧殿臘享大祭祝文中,以祗薦臘禋,一體喬陵爲辭矣。臘享元不設行於陵寢,而辛酉年所用之祝辭,至今仍循未改者,事甚未安,令該曹趁卽稟旨改措辭事批旨內,依爲之事,命下矣。華寧殿臘享祝辭之仍循未改,實是未遑之事,卽令藝文館改措語,以爲臨時進用之地,何如?傳曰,允。
上在昌德宮。停常參·經筵。
李沆,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李沆啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
洪命周啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
李沆啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪命周啓曰,右承旨呂東植,左副承旨朴齊聞,今日不爲仕進,竝卽牌招,何如?傳曰,允。
洪起燮啓曰,玉堂上下番俱空,已至多日,事甚未安。校理趙忠植,旣有只推之命,卽爲牌招入直,何如?傳曰,允。
李沆啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于李沆曰,只推。
李沆啓曰,卽者義禁府都事來言,時囚無得過三日滯囚,曾有定式矣。時囚罪人李煥周·金麗行·韓永錫,保放罪人尹景鎭·洪載顯·崔應鉉·韓明運·李泰淳·朴春壽等,當爲處議,而判義禁未差,次堂例不得擧行云。未差之代,政官牌招開政差出,待下批,牌招,以爲開坐之地,何如?傳曰,允。
李沆,以兵批言啓曰,前監司李愚在,自吏曹送西矣。瓜滿監司,例爲隨品付樞銜,而李愚在資級,係是嘉善,同中樞,時無見窠,依例作闕下批之意,敢啓。傳曰,知道。
有政。吏批,行判書金在昌進,參判宋冕載牌不進,參議朴岐壽進,左承旨洪命周進。以洪敬謨爲輔德,金樂澧爲敦寧都正,李相璜爲判義禁,李愚在爲同經筵,朴周壽爲司饔提調,全允淡爲戶曹正郞,朴宗範爲兵曹佐郞,金文澤爲司藝,兪長柱爲儀賓都事,鄭元箕爲禮賓主簿,宋禹錫爲禁府都事,朴宗琦爲京畿監司,李鏵爲慶基殿令,前縣監鄭奎行今加通政加資事,承傳。
兵批,行判書李相璜進,參判金鎌病,參議愼宜學入直,參知李基栽病,同副承旨李沆進。兵批啓曰,白翎僉使,今當差出,而擬望之人乏少,同道守令,竝擬,何如?傳曰,允。以朴基宏爲僉知,柳相亳爲訓鍊都正,南錫圭·元永道·成履源爲五衛將,尹炯東爲忠翊將,兪昌柱·朴履膺爲景福將,申義直爲白翎僉使,李奎德爲管城將,同知單林仁旭·李愚在,護軍單朴宗琦,副護軍單洪敬謨·李若愚·朴長復·趙奎昇·趙運永·趙存中·兪漢宗,副司直單李嘉愚,前經歷徐羲輔,前主簿金國信以上,今加折衝加資事,承傳。
吏批,再政。以洪龜燮爲禮曹佐郞,李時翼爲北部令,南永周爲景慕宮令,李奎敏爲司䆃主簿,尙東奎爲濟用主簿,李勉行爲孝昌墓守衛官,金鉉弼爲平山府使,義禁府都事宋禹錫,氷庫別檢韓用鏽相換,前縣監柳信儉,今加通政加資事,承傳。兼春秋單全允淡。
兵批,再政。同知單兪昌柱,僉知單元永道,副護軍單李重協,京畿節度使單朴宗琦。
吏批,三政。以洪鍾英爲刑曹佐郞,柳煥民爲司圃別提。
兵批,三政。同知單朴履膺,副護軍單柳信儉·鄭奎行·徐羲輔·金國信。
吏批,四政。以金魯學爲內資主簿。
傳曰,判義禁有闕之代,今日政差出。
吏批,五政。以韓致應爲判義禁。
李沆啓曰,開坐事,命下矣。新除授判義禁韓致應,卽爲牌招,何如?傳曰,允。
兵曹口傳政事,護軍單李鶴秀。
以右承旨呂東植,左副承旨朴齊聞牌不進罷職傳旨,傳于李沆曰,只推。
以校理趙忠植牌不進罷職傳旨,傳于李沆曰,只推。
李沆,以備邊司言啓曰,卽見水原留守李羲甲狀啓,則以爲,會付還餉,數本不敷,當此農殷,巡分難繼,本府還餉留庫中租米太合三千四百二十三石零及屬邑所在南漢餉租三千八百九石零,特許加分事,請令廟堂稟旨分付矣。本府加分,已成年例,農節繼巡,在所當念,依狀請石數,許令加分,何如?傳曰,允。
又以備邊司言啓曰,咸鏡監司南履翼上疏批旨,有廟堂稟處之命矣。取見其疏本,則以爲,本道各邑大同加下,沂考文簿,釐正減削,則實爲一萬四千八百八十兩零,而事到弩末,吏民俱困。且今濬源殿與本宮修改時物貲加下者,塗抹牽補,亦無其策,依前狀請,就査得逋穀中,準此數劃報爲辭矣。前例旣罕,名色各異,故當初覆啓,姑令會錄於各其邑穀簿矣。道臣又據諸倅之論報,至有陳疏之擧,蓋自辛巳以後,每年別下,極其夥多,今番濬源殿本宮修改時物力,又在於元加下之外,塗抹牽補之終無其策,日後流弊之必至斂民,亦非過語。第念此穀,初不査出則已,旣査之後,卽是元會,以此報彼,雖非經法,民邑事勢,苟至切急,則膠守常例,全無通變,雖非矯邑瘼副衆願之政,依道臣疏請,特爲許施,何如?傳曰,允。
又以都摠府言啓曰,副摠管朴應浩,以武臣堂上朔試射試官,訓鍊院晝仕出去之意,敢啓。傳曰,知道。
又以武臣堂上朔試射試所試官意啓曰,今日試射時,折衝崔普良·朴宗文,無緣不參,依承傳罷職,何如?傳曰,允。
判義禁李相璜疏曰,伏以臣,卽伏奉金吾除旨,開坐有命,召牌狎臨,臣時在公,雖不得不章皇出肅,粗伸微分,而臣方見叨賓客之任,雷肆講官之不得兼管刑獄,故事卽然,玆敢援例陳籲。伏乞聖慈,俯賜諒察,亟許變通,俾存公格,千萬幸甚。臣無任云云。答曰,省疏具悉。判金吾之任許遞。
上在昌德宮。停常參·經筵。
酉時,灑雨下雨,測雨器水深五分。
李沆啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪命周啓曰,右承旨呂東植,左副承旨朴齊聞,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。校理趙忠植,旣有只推之命,卽爲牌招入直,何如?傳曰,允。
李沆啓曰,卽者義禁府都事來言,開坐議處事,命下,而判義禁韓致應在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,鄭尙愚落點。
李沆啓曰,開坐事,命下矣。新除授判義禁鄭尙愚,卽爲牌招,何如?傳曰,允。
又啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于李沆曰,只推。
李沆啓曰,卽者義禁府都事來言,議處事,命下矣。新除授判義禁鄭尙愚在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,金在昌落點。
李沆啓曰,開坐事,命下矣。新除授判義禁金在昌,卽爲牌招,何如?傳曰,允。
以右承旨呂東植,左副承旨朴齊聞牌不進罷職傳旨,傳于洪起燮曰,只推。
洪命周啓曰,明日傳香,禮房承旨當爲齋宿,右承旨呂東植,旣有只推之命,更爲牌招,何如?傳曰,允。
以右承旨呂東植再牌不進罷職傳旨,傳于洪起燮曰,只推。
以校理趙忠植牌不進罷職傳旨,傳于洪起燮曰,只推。
掌令禹錫簡疏曰,伏以臣,草野愚賤,姿性庸陋,才識蔑裂,粗學記問,濫竊科第,區區微忱,廁跡末僚,惟以夷險之不擇,庶效塵刹之圖報而已。至於榮途一念,何嘗夢寐之攸想,而謬被聖簡,通擬臺望,五年于玆矣。淸朝耳目,不輕而重,上以衮闕而裨補焉,下以官邪而糾正焉,綱紀之振刷,風俗之敦奬,莫非其責,而求之往牒,能勝其任,亦云鮮矣,何況如臣庸愚巽劣者,所可堪承也哉?千萬不自意,以臣爲司憲府掌令,使之斯速乘馹上來者,鄕里動色,蓬蓽生輝,恩榮所及,義分是懼,踢蹶登途,纔到湖界,而臣父年今八耋,篤老筋力,漸就澌鑠,痰咳沈痼,伏枕呻囈之中,自臣離發,倍加添劇,伻書踵至,促臣歸護,臣以此情私,實無跬步前進之望。玆敢從縣道,拜章徑還。伏乞聖慈,俯垂鑑諒,亟遞臣所帶之職,以便救護,仍治臣猥越之罪,以昭法紀焉。臣於丐免之章,不宜贅他,而愚淺之見,不敢自隱,略此尾陳焉。竊伏惟我殿下,以天挺之姿,懋時敏之學,惟日孜孜,恒若不及,右文之化,郁乎斐然,臣誠欽仰攢祝,而但人主之於御世出治,不獨在儀文之末節而已。朱子曰天下之大本,在人主之一心,董子曰人君正心,以正朝廷。然則爲人主者,當以正心爲先,而心兮本虛,出入無時,不能操存而擴充之,則若火之始燃,泉之始達,擧斯加彼,足以保四海矣。是故中庸以明善誠身,爲平天下之本,大學以格致誠正,爲治天下之先。以此推之,當今聖學之所宜急務者,其不在於斯歟?惟殿下,朝晝講讀,非不勤篤,而雖在燕居之時,溫繹乎經史,沈潛乎義理,常存敬畏之心,益加持守之工,則一動一靜,一語一默,何莫非正心中做出來,而及夫發於政令,措諸事爲,上有導率之敎,下有觀感之化,譬若源澄而流潔,標直而影正。堯·舜·湯·文之傳授心法,不越乎是,而時雍咸熙之化,不必專美於前聖,用爽丕顯之治,庶可復覩於今日矣。抑臣又竊伏念,王世子邸下,睿度夙成,學業漸將,養德春宮,令聞日播,環東土數千里含生之類,其熟無延頸攢手之心也?冑筵講對,師傅賓僚之輔導引翼,非不切至,而若使宮闈深密之地,親宦官宮妾之時多,則不足爲內外相須,左右皆正之道。伏願殿下,以身先敎之,薰陶德性,濡梁禮法,習與知長,化與心成,則我東方億萬年無疆之基,其將自今伊始,豈不休哉?狂妄之言,雖涉猥越,芻蕘之說,亦必採用,惟聖明,特賜澄省焉。臣無任云云。省疏具悉。所陳好矣,當留念。爾則已遞矣。
上在昌德宮。停常參·經筵。
李沆啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪命周啓曰,右承旨呂東植,左副承旨朴齊聞,今日不爲仕進,卽爲牌招,何如?傳曰,竝許遞,前望單子入之,待下批,牌招察任。
承旨前望單子入之,申在植·金蘭淳落點。
傳于洪命周曰,直閣朴永元馳詣顯隆園,奉審摘奸,健陵·華寧殿,一體奉審以來。
金蘭淳啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
洪起燮啓曰,玉堂上下番俱空,已至多日,事甚未安。校理趙忠植,旣有只推之命,卽爲牌招,何如?傳曰,允。
金蘭淳啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于金蘭淳曰,只推。
以校理趙忠植牌不進罷職傳旨,傳于洪起燮曰,只推。
金蘭淳啓曰,判義禁金在昌牌不進推考傳旨,今方捧入,而開坐命下之後,連日違召,不卽承膺,誠極未安,更爲牌招,何如?傳曰,允。
洪起燮,以禮曹言啓曰,卽接宗廟署所報,則本廟北門,今朝全然頹仆云矣。莫重之地,其所改建,不容少緩,卽速擇日擧行,何如?傳曰,允。
申在植,以都摠府言啓曰,今日寅時量,宗廟北門一間,頹壓之意,敢啓。傳曰,知道。
又以兵曹言啓曰,卽接東所衛將金命獜牒報,則宗廟北門,今日頹圮云,爲先令紫門監,以杻把子,堅實衛排,令該曹急速改建,而此與外門有異,雖無把守之例,其在愼重之道,不可疎忽,建陽門入直禁衛軍,量宜定送,限改建間,晝察夜巡之意,一體分付,何如?傳曰,允。
又以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以禁衛營言啓曰,因兵曹草記,宗廟北門頹圮處,建陽門入直軍八名除出,哨官一員率領,限改建間,晝察夜巡之意,敢啓。傳曰,知道。
京畿監司朴宗琦疏曰,伏以臣之頂蹠毛髮,是誰之賜也?地本寒素,人且慵陋,文質經緯,一無攸當,而偏蒙我殿下特達之知,通籍數十餘年之間,官職除拜,殆無虛月,一資半級,都是造化,歷揚華顯,濫躋宰列,自顧涯分,踰溢已多,欲報之德,天地莫量,每中夜點檢,不覺凜然以懼。千萬不自意,畿臬恩點,特侈於低擬之賤名,華詰誕宣,瞻聆聳動,臣誠不自知螻蟻微品,何以得此〈於〉聖明也?聞命以來,惝怳震駴,感極而涕。且臣有老母,年今八耋,疾病沈淹,藥餌爲命,今以刺吏之榮,兼得祿養之厚,其爲便宜,曷可言諭?第此皆以言乎臣之私耳。夫擧一路幾萬生靈休戚苦樂,惟在監司之得人焉,則此其難愼,當如何哉?噫,藩宣之寄,孰非重任,幾輔之責,尤爲自別,拱護陵園,則皇漢之鄠·杜也,捍衛王京,則成周之豐·鄗也。管轄四都,表準八方,訟獄滋興,機務繁氄,況近世以來,饑荒頻仍,策應稠多,倉簿太半烏有,吏奸殆同鼠竇,凡今日民生凋瘵,何處不然,而未有若幾甸之甚,閭里蕭索,田野荒瘠,譬如垂死之病,待醫以尋生,失哺之兒,忘乳以救活,爲斯民擇斯任,苟非聰明才識,威望風裁,足以彈壓而剸理焉,則莫可擬議,今乃一朝,畀之於如臣不解事之碌碌書生,畢竟僨誤,有不暇言,其在朝家擧措,豈容苟然若是?左右揣量,冒當無路,毛檄之奉,縱自感於私心,范轡之攬,奈有愧於古人?玆敢略入文字,仰瀆崇嚴。伏乞聖慈,俯垂鑑察,特許鐫改,以重藩寄,以安私分焉。臣無任云云。答曰,省疏具悉。卿其勿辭往欽哉。
同義禁鄭漪疏曰,伏以臣,所帶金吾之任,與判義禁府事臣金在昌,嫌是應避,法在當遞,玆敢援例陳章。伏乞聖慈,俯賜鑑諒,特許遞改,俾存公格,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
自卯時至人定,灑雨下雨,測雨器水深二寸四分。
藥房提調金履陽,左承旨洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
金蘭淳啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
申在植啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
李志淵啓曰,右承旨洪起燮,今日不爲仕進,卽爲牌招,何如?傳曰,允。
洪命周啓曰,玉堂上下番俱空,已至多日,事甚未安。校理趙忠植,旣有只推之命,卽爲牌招入直,何如?傳曰,允。
以右承旨洪起燮牌不進罷職傳旨,傳于李沆曰,許遞,前望單子入之,待下批,牌招察任。
承旨前望單子入之,李鶴秀落點。
洪命周,以內醫院提調意啓曰,副提調李沆,今日問安,不爲仕進,卽爲牌招,何如?傳曰,允。
以內醫院副提調李沆牌不進罷職傳旨,傳于李沆曰,許遞,前望單子入之。
內醫院副提調前望單子入之,申在植落點。
以校理趙忠植牌不進罷職傳旨,傳于洪命周曰,只推。
申在植,以備邊司言啓曰,卽見咸鏡監司南履翼狀啓,則以爲,農務方殷,麥事尙遠,而只以應分,實難排巡,元還餉及交濟久置應留條中,各穀限三千石,特許加分事,請令廟堂稟旨分付矣。農殷糧乏,民事方急,常例有難膠守,各穀三千石加分,依狀請許施,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而顯隆園忌辰祭齋戒相値,不得設行之意,敢啓。傳曰,知道。
又以兵曹言啓曰,禁軍來秋冬等祿試射時,別試鐵箭三矢能越一百五十步人,別單書入之意,敢啓。傳曰,知道。
義禁府啓目粘連,向前尹景鎭亦,掃墳下直,在於該曹差享之後,至有喉院之論啓,今不可以囚供之歷擧事狀,有所參恕。以此照律,何如?判付啓,依允。又啓目粘連,向前崔應鉉·韓明運·李煥周等亦,流來逋穀,不卽準捧,致有道臣之啓聞,不可以石數之不至夥多,有所容恕。竝只以此照律,何如?判付啓,依允。又啓目粘連,向前李泰淳亦,倉穀新逋,不卽準捧,其視始逋之未徵,實有輕重之別是白如乎,不可以囚供中自備充補之不爲不多,置而勿論。以此照律,何如?判付啓,依允。又啓目粘連,向前朴春壽亦,始逋未捧,已多年所,同罪諸倅,前已照勘是白如乎,揆以法意,不可仍置。以此照律,何如?判付啓,依允。又啓目粘連,向前金麗行亦,館倭乘醉,敺鬪鎭隷,而旣不能責諭,又不卽報營,揆以邊政,誠極駭然。以此照律,何如?判付啓,依允。又啓目粘連,向前洪載顯亦,民塜督掘,雖曰訟理之當然,村丁調發,卽是法外之官掘,論其所失,誠爲可駭。以此照律,何如?判付啓,依允。又啓目粘連,向前韓永錫亦,漂人問情,自是法例是白去乙,不能挽執,任其回船者,難逭疎忽之罪。以北照律,何如?判付啓,依允。
金蘭淳,以義禁府言啓曰,保放罪人尹景鎭·洪載顯·李泰淳·韓明運·崔應鉉·朴春壽等,還囚議處以入,而諸囚病勢,一向未差,竝仍爲保放之意,敢啓。傳曰,知道。
上在昌德宮。停常參·經筵。
夜自三更至二十二日開東,灑雨下雨,測雨器水深二分。
金蘭淳啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
申在植啓曰,來二十五日,朝參日次矣,敢稟。傳曰,停。
李鶴秀啓曰,玉堂上下番俱空,已至多日,事甚未安。校理趙忠植,旣有只推之命,卽爲牌招入直,何如?傳曰,允。
傳于李沆曰,留院公事入之。
傳于李沆曰,奉審閣臣入侍。
兵曹口傳政事,護軍單朴周壽。
以校理趙忠植牌不進罷職傳旨,傳于李沆曰,只推。
申在植,以兵曹言啓曰,卽接景慕宮入直訓鍊院主簿邊擎仁手本,則本宮西邊含春苑墻垣二間許頹圮云,爲先令繕工監堅實圍排,依例樹柵,卽速修築,而衛軍二名定立,限開築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以義禁府言啓曰,全羅監司朴綺壽狀啓內,濟州前牧使李元八罪伏,令攸司稟處事,啓下矣。李元八,今方待命,拿囚之意,敢啓。傳曰,知道。
甲申五月二十一日申時,上御熙政堂。奉審閣臣入侍時,同副承旨李沆,假注書鄭顯,記注官全允淡·李湜,直閣朴永元,以次進伏訖。上曰,閣臣進前。永元進前,奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍爲監祭,仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。永元曰,校書館貼冊紙·卷冊紙,本是印書所用,而近因遺在夥然,自戶曹經稟,補用於印曆之紙矣。第緣此而遂無儲留,則來頭雖有印書之役,其將無可用之紙。且遺在之任置該貢,每有臨時難捧之患。自今年爲始,除却白曆月課容入,其餘則竝爲逐年捧上,儲置本閣,以爲隨印隨用之地,何如?上曰,依爲之。出擧條上命閣臣先退,又命退,承史以次退出。
上在昌德宮。停常參·經筵。
金蘭淳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
申在植啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
李鶴秀啓曰,玉堂上下番俱空,已至多日,事甚未安。校理趙忠植,旣有只推之命,卽爲牌招入直,何如?傳曰,允。
金蘭淳啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于金蘭淳曰,只推。
以校理趙忠植牌不進罷職傳旨,傳于李鶴秀曰,只推。
李鶴秀,以吏曹言啓曰,掌苑署別提任樂亨,踵門求官,言辭駭妄,大關體統,不容仍置,爲先汰去,何如?傳曰,允。
金蘭淳,以義禁府言啓曰,保放罪人尹景鎭·洪載顯·崔應鉉·韓明運·李泰淳·朴春壽等,竝還囚照律以入之意,敢啓。傳曰,知道。
又以義禁府言啓曰,全羅監司朴綺壽啓本內,長城前府使權,全州前判官洪羲敬等罪狀,竝令攸司稟處事,啓下矣。權今方待命,拿囚,洪羲敬,以長城府使,時在任所,依例發遣府羅將,差兼官後拿來,何如?傳曰,待待命拿囚。
義禁府照目粘連,豆毛浦前萬戶金麗行矣本府議啓內,館倭乘醉,敺鬪鎭隷,而旣不能責諭,又不卽報營,揆以邊情,誠極駭然。以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目粘連,南桃浦前萬戶韓永錫矣本府議啓內,漂人問情,自是法例是白去乙,不能挽執,任其回船者,難逭疎忽之罪。以此照律,罪杖一百收贖,告身盡行追奪私罪,奉敎依允爲旀,功減一等爲良如敎。又照目粘連,副護軍尹景鎭矣本府議啓內,掃墳下直,在於該曹差享之後,至有喉院之論啓,今不可以囚供之歷擧事狀,有所參恕。以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目粘連,咸悅縣監朴春壽矣本府議啓內,舊逋未捧,已多年所,同罪諸倅,前已照勘是白如乎,揆以法意,不可仍置。以此照律,罪笞四十收贖,附過還職私罪,奉敎依允爲旀,功議各減一等爲良如敎。又照目粘連,楚山前府使李泰淳矣本府議啓內,倉穀新逋,不卽準捧,其視舊逋之未徵,言有輕重之別是白如乎,不可以囚供中自備充逋之不爲不多,置而勿論。以此照律,罪杖一百收贖,告身盡行追奪私罪,奉敎依允爲旀,功減一等爲良如敎。又照目粘連,泰仁縣監洪載顯矣本府議啓內,民塜督掘,雖曰訟理之當然,材丁調發,卽是法外之官掘,論其所失,誠爲可駭。以此照律,罪杖一百收贖,告身盡行追奪私罪,奉敎依允爲允,功減一等爲良如敎。又照目粘連,珍島前郡守崔應鉉·韓明運·李煥周等矣本府議啓內,流來逋數,不卽準捧,致有道臣之啓聞,不可以石數之不至夥多,有所容恕。竝只以此照律罪,各笞五十收贖,解見任別敍,竝只私罪,奉敎依允爲旀,竝只功減一等爲良如敎。又啓目,長城前府使權原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又照目,濟州前牧使李元八原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
金蘭淳,以義禁府言啓曰,卽接月令醫員金聲和手本,則時囚罪人權,內傷之病,經年彌留,遍身浮高,症形危重云。罪人病勢如此,則一邊保放,一邊草記,曾有定式矣。權,姑爲保放之意,敢啓。傳曰,知道。
上在昌德宮。停常參·經筵。
金蘭淳啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
申在植啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日私私習云矣,敢啓。傳曰,知道。
傳于李鶴秀曰,禮房承旨馳詣健元陵,奉審摘奸,局內諸陵,一體奉審以來。
李鶴秀啓曰,玉堂上下番俱空,已至多日,事甚未安。校理趙忠植,旣有只推之命,卽爲牌招入直,何如?傳曰,允。
傳于李鶴秀曰,發遣吏郞,諸執事淸齋與否,摘奸以來。
以校理趙忠植牌不進罷職傳旨,傳于李鶴秀曰,只推。
李鶴秀,以營建都監言啓曰,見今許多工役,庶幾次第垂畢,而至於洞口石橋及川渠兩傍石築之役,事當屬之於字內營門,一從守城節目,分付訓局,使之趁卽修築,而此與外墻垣之援引別例合力擧行,事面有異,戶料·兵布,依例助給之意,分付戶·兵曹,何如?傳曰,允。
申在植,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
申在植啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
傳于李鶴秀曰,禮房承旨馳詣受香諸處,奉審摘奸以來。
李鶴秀啓曰,玉堂上下番俱空,已至多日,事甚未安。校理趙忠植,旣有只推之命,卽爲牌招入直,何如?傳曰,允。
以校理趙忠植牌不進罷職傳旨,傳于李鶴秀曰,只推。
申在植,以都摠府言啓曰,副摠管柳漢源,以御營中軍,本營諸將官射會監試事,南小營晝仕出去之意,敢啓。傳曰,知道。
上在昌德宮。停常參·經筵。
藥房提調金履陽,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
金蘭淳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
申在植啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于洪命周曰,京畿監司留待。
傳于洪命周曰,京畿監司入侍。
傳于洪命周曰,藥房提調許遞,前望單子入之。
內醫提調前望單子入之,金履喬落點。
進御香砂君子湯,自今日一貼式煎入事,榻前下敎。
申在植啓曰,藥房副提調持湯劑來待矣。傳曰,封入。
備忘記,京畿監司朴宗琦下直,長弓一張·長箭一部賜給。
洪命周啓曰,玉堂上下番俱空,已至多日,事甚未安。校理趙忠植,旣有只推之命,修撰嚴燾,自鄕上來云,竝卽牌招入直,何如?傳曰,允。
以校理趙忠植,修撰嚴燾牌不進罷職傳旨,傳于洪命周曰,只推。
金蘭淳啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于金蘭淳曰,只推。
申在植,以兵曹言啓曰,宣傳官申純,五衛將元永道,景福宮衛將全宗彬·兪昌柱·朴履膺,慶熙宮衛將李學成·林仁旭,俱以病難供職,呈狀乞遞,五衛將南錫圭前任公州營將,成履源前任平安兵虞候,忠翊衛將尹炯東前任羅州營將,俱在任所,上來間該廳番次苟艱云,竝改差,何如?傳曰,允。
義禁府啓目粘連,向前李元八亦,靑橘封進,在所審愼,而例具撰狀,不書箇數,終難免錯誤之律。以此照律,何如?判付啓,依允。又啓目粘連,向前權亦,報使刑推,有異擅刑,則刑後致死一款,其在嚴公法杜後弊之道,雖不得直斷該倅以濫刑之律是白乎乃,重囚有病,猶停同推,況於此訟目,見其病色,而初不具由報營,以待其病差後施刑者,大是該然分叱除良,告隻二人,一則坐在官房,一則受刑官庭,爲訟隻雪憤,至登道啓,違法聽理,自有本律。以此照律,何如?判付啓,依允。
金蘭淳,以義禁府言啓曰,保放罪人權,還囚議處以入,而病勢一向未差,仍爲保放之意,敢啓。傳曰,知道。
〈敎〉京畿監司朴宗琦書。王若曰,作藩翰而錫命,周家所以待世臣,咨岳牧而簡僚,虞史所以垂後典。詢謀僉同,重任斯畀。矧玆一區邦畿,實是千里民止。冀州隆上都之體勢,萬姓之先所觀瞻,洛邑居中土之衝要,八域之最爲矜式,仙寢之佳氣長護。春秋灑掃之克殫,邊籌之外司兼綰,兵馬節制之咸統。第念太歲甲乙以後,益切群生庚癸之憂,倉庾府庫之罄懸,百姓不足而誰與爲足?田疇原野之蕪穢,一夫有飢而若乎已飢。綏民懷保之所先,擇人之難,不惟今日,宣上恩德之是急,爲治之具,異於他境。肆當前令尹報瓜,尤軫惟乃臣愼簡。惟卿,傳家詩禮,篤世忠貞,眷冶川紀常之令名,庶接前武,承潘南範世之邃學,無忝爾生。人所期期而必待,卿亦斷斷而無他。佐銓衡而鑑明,務了翁和平之議,畀關畿而錦製,有召父淸淨之譽。三接晉晝,已著黼黻之精華,貳卿升資,宜試盤錯之利器。今欲保釐於畿甸,政是屬誰於當是。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守,巡察使,卿其永肩乃心,祗膺休命。之屛之翰之任,維國與民之所賴以安,來巡來宣之方,非公且明則莫可以稱。立紀綱正風俗,勿以習古而循常,蠲繇役紓民情,勿以察近而遺遠。百千萬民之載飢載渴,深體望子而分憂,三十七官之不吐不茹,必須律己而持重,克推古良吏左翊右風,庸紓予小子宵衣旰食,餘有古規,此其大略。於戲,范攬轡而澄淸,想有望風而去者,汲臥閤而鎭服,非爲屈卿而試之。吾且召矣,汝往欽哉。故玆敎示,想宜知悉。知製敎臣趙忠植製進
甲申五月二十五日辰時,上御熙政堂。藥房入診,京畿監司同爲入侍時,提調金履陽,副提調申在植,假注書金建喆,記注官金履喆·李湜,直閣朴永元,右承旨洪命周,假注書鄭顯,以次進伏,醫官吳千根·李命運·盧在豐,進伏楹外訖。履陽曰,近日雨水頻仍,寒煖不適,聖體,若何?上曰,一樣矣。履陽曰,寢睡·水刺之節,何如?上曰,一樣矣。履陽曰,中宮殿氣候,何如?上曰,各殿宮氣候一樣矣。上命醫官診候,千根等以次診候訖,退伏奏曰,脈候左右三部調均矣。履陽曰,向者因特敎,小兒醫入直,于今四朔,尙今未退。大方醫闕直,事甚疎忽,小兒醫退直,而自今爲始,大方醫入直,似好。故敢此仰達矣。上曰,唯。履陽曰,臣年將七十,筋力難强,才器淺短,度支之任,萬無隨行,當此董飭之時,不敢言私,而兼以所帶藥院之任,實難强行,冀蒙體諒之恩。故敢此仰達矣。上曰,許遞,前望單子入之。仍命藥房先退。上曰,京畿監司進前奏職·姓名,可也。宗琦進前奏曰,京畿觀察使臣朴宗琦矣。上曰,出去着實爲之,可也。又命退,諸臣以次退出。
上在昌德宮。停常參·經筵。
申在植,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪命周啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鶴秀啓曰,右副承旨金蘭淳,今日不爲仕進,卽爲牌招,何如?傳曰,許遞,前望單子入之,待下批,牌招察任。承旨前望單子入之,李錫祜落點。
申在植啓曰,藥房副提調持湯劑來待矣。傳曰,封入。
李鶴秀啓曰,玉堂上下番俱空,已至多日,事甚未安。校理趙忠植,修撰嚴燾,旣有只推之命,竝卽牌招入直,何如?傳曰,允。
申在植啓曰,新除授右副承旨李錫祜,時在京畿楊州地,斯速乘馹上來事,下諭,何如?傳曰,許遞,前望單子入之,待下批,牌招察任。承旨前望單子入之,朴蓍壽落點。
洪命周啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,持平鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于洪命周曰,只推。
以校理趙忠植,修撰嚴燾牌不進罷職傳旨,傳于李鶴秀曰,只推。
申在植啓曰,玉堂上下番俱空,已至多日,事甚未安。校理趙忠植,修撰嚴燾,旣有只推之命,竝更牌招入直,何如?傳曰,允。
李鶴秀,以禮曹言啓曰,卽接水原幼學崔孝錫所志,則以爲,同姓六寸兄元錫,嫡妾俱無子,以其同姓二十八寸兄洪錫第二子大永,欲爲繼後,兩家同爲完定,未及禮斜,而元錫夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長崔孝錫所訴旣如此,依定式,崔洪錫第二子大永,立爲崔元錫之後,何如?傳曰,允。
申在植,以兵曹言啓曰,考見諸道今春官鎭門聚點狀啓,黃海兵使許溟狀啓中,道內團束軍兵聚點時,豐川府,或有戰馬之瘦,服色之渝,而軍器什物,不無執頉云。全羅兵使白海鎭狀啓中,道內束伍軍兵聚點時,和順等二邑,器械或有破傷,服色間多渝弊,坐作之節,未免生疎云。慶尙右兵使李觀植狀啓中,道內束伍軍兵聚點時,昌原等五邑,服色間間渝弊,器械小小執頉云矣。官鎭門聚點,旣係詰戎之政,軍器什物,乃是陰雨之備,則常時不能檢飭,致有此執頉之擧,其在戎政,誠甚疎忽。各該道執頉當該邑守令,竝推考警責,何如?傳曰,允。
又以禁衛營言啓曰,來六月當三番左部前司屬公淸道四哨軍兵逢點實數四百五名,已爲點閱整齊,來六月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來閏七月當四番左部左司屬公淸道四哨軍兵,來七月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來六月七月兩朔應立左部中司屬全羅左道四哨軍兵四百九名,今已逢點整齊矣。六月初一日,與舊番左司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來閏七月八月兩朔應立左部右司屬全羅左道四哨軍兵,七月二十五日,京中逢點,閏七月初一日,與中司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
洪命周,以義禁府言啓曰,保放罪人權,還囚照律以入之意,敢啓。傳曰,知道。
義禁府照目粘連,長城前府使權矣本府議啓內,報使刑推,有異擅刑,則刑後致死一款,其在嚴公法杜後弊之道,雖不得直斷該倅以濫刑之律是白乎乃,重囚有病,猶停同推,況於此訟目,見其病色,而初不具由報營,以待其病差後施刑者,大是駭然兺除良,告隻二人,一則坐在官房,一則受刑官庭,爲訟隻雪憤,至登道啓,違法聽理,自有本律。以此照律,罪杖一百收贖,告身盡行追奪私罪,奉敎依允爲旀,功減一等爲良如敎。又照目粘連,濟州前牧使李元八矣本府議啓內,靑橘封進,在所審愼,而別具膳狀,不書箇數,終難免錯誤之律,以此照律,罪杖六十收贖,奪告身一等私罪,奉敎依允。
上在昌德宮。停草參·經筵。
洪命周啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
申在植啓曰,御營廳將官來言,今日本廳軍兵,日次私習云矣,敢啓。傳曰,知道。
李鶴秀啓曰,來初一日,輪對日次矣,敢稟。傳曰,停。
李志淵啓曰,行左承旨朴蓍壽,今日不爲仕進,卽爲牌招,何如?傳曰,允。
申在植啓曰,藥房提調·副提調持湯劑來待矣。傳曰,封入。
以校理趙忠植,修撰嚴燾再牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安。校理趙忠植,修撰嚴燾,旣有只推之命,竝卽牌招入直,何如?傳曰,允。
申在植啓曰,御營大將申鴻周,以本營習陣,明日鷺梁出去矣。兼帶右邊捕盜大將所佩命召及大將牌·傳令牌,何以爲之?敢稟。傳曰,仍牌往來。
洪命周啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于洪命周曰,只推。
以校理趙忠植,修撰嚴燾牌不進罷職傳旨,傳于李鶴秀曰,只推。
李鶴秀,以戶曹言啓曰,宗廟北門改建之役,今已完畢之意,敢啓。傳曰,知道。
申在植,以兵曹言啓曰,宗廟北門,今已改建矣。晝察夜巡軍,解送直所之意,敢啓。傳曰,知道。
又以禁衛營言啓曰,因兵曹草記,宗廟北門頹圮處,今已改建,把守軍兵,還入直所,將則解送之意,敢啓。傳曰,知道。
又以備邊司言啓曰,頃因咸鏡前監司李勉昇狀啓,鏡城所屬四堡革罷,合設大鎭於富居驛,則城堞·驛廨營建之費,軍制措處之方,令道·帥臣,更爲講確狀聞之意,覆啓行會矣。卽見該監司南履翼狀啓,則枚擧北兵使李惟秀牒呈,以爲設鎭經費,將爲二萬五六千兩,而當此經費匱竭之時,辦出此數,實無其路,若欲先爲罷堡而收其所出,經始於十年之後,則其間關防之虛疎,實爲可悶。至於軍制,則北關軍額,旣無餘額,推移移劃,實爲難便。且罷堡土卒之移接新鎭者,齟齬難支,勢所必至,其在愼重之道,合有商量事,請令廟堂稟旨分付矣。四堡所置,便作內地,葛坡要路,卽爲嶺阨,罷此設彼,實合經遠之策,而第其近三萬經費,措辦無路,又若罷堡而取資乎十年之後,則論以固圉之方,極涉疎虞。至於軍額之難於移劃,土卒之搬移爲弊,亦所當念,道臣所以愼重儘有商量。設鎭之請,今姑置之,何如?傳曰,允。
又以備邊司言啓曰,卽見全羅監司朴綺壽所報,則以爲,本營支防穀丙子未捧,折米九千七十四石,耗九百七石,每年以乙亥賑餘秋穀,論報取用,而見今夏穀,較多於秋穀,今年耗米,以賑餘皮麰,準折劃下,俾補支放爲辭矣。支防不足,每以賑餘穀劃代,而秋穀不足,則以夏穀許劃,便成年例,今亦依此施行之意,分付,何如?傳曰,允。
又以備邊司言啓曰,卽見全羅監司朴綺壽狀啓,則以爲,綾州等七邑,皮麰夥多,爲弊不些,租還不敷,每患苟簡,以皮麰一萬石,從民願準折作租,待今秋開倉,竝耗捧上事,請令廟堂稟旨分付矣。麰還則辦納有弊,正租則還分不敷,準折換色,多有已例,又是從民願,兩便之道,依狀請許施,何如?傳曰,允。
洪命周,以義禁府言啓曰,黃海監司李文會狀啓內,鳳山前郡守尹敏東罪狀,令攸司稟處事,啓下矣。尹敏東,今方待命,拿囚之意,敢啓。傳曰,知道。
又以義禁府言啓曰,京畿水使朴孝晉狀啓內,注文鎭僉使張鋎,爲先罷黜,其罪狀,令攸司稟處事,啓下矣。張鋎,時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
洪命周啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
申在植啓曰,禁衛營將官來言,今日本營軍兵,日次私習云矣,敢啓。傳曰,知道。
申在植啓曰,藥房副提調持湯劑來待矣。傳曰,封入。
李沆啓曰,玉堂上下番俱空,已至多日,事甚未安。校理趙忠植,修撰嚴燾,旣有只推之命,竝卽牌招入直,何如?傳曰,允。
洪命周啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于洪命周曰,只推。
以校理趙忠植,修撰嚴燾牌不進罷職傳旨,傳于李沆曰,只推。
以京畿監司朴宗琦狀啓,永平縣民家失火事,傳于李沆曰,當農失所,聞甚矜惻,元恤典外,別加顧助事,廟堂措辭分付。
洪命周,以刑曹言啓曰,編配罪人發配時,自臣曹,押付雇馬廳入直察訪處,使之定驛子,次次押送,卽是古規,而近來法綱蕩然,罪人押付之後,該驛不卽押送,一任驛子之作奸,閱月逗遛,無意赴配。故這這嚴飭,終不改圖者,已極駭痛,而雖以近日事言之,靑陽縣從二年定配罪人趙忠郁,發配三日,尙不押送,又未拘束,任其跳踉,甚至該罪人,還入城闉,如前行惡,更爲被捉於臣曹之境,揆以事體,尤萬萬痛惋。當該入直桃源察訪金時興罪狀,令該府拿問處之,此後則申復舊例,罪人押付之後,不留晷刻,趁卽越境,次次押送之意,嚴飭畿營,何如?傳曰,允。
又以義禁府言啓曰,刑曹啓辭內,桃源察訪金時興罪狀,令該府拿問處之事,允下矣。金時興,今方待命,拿囚之意,敢啓。傳曰,知道。
上在昌德宮。停常參·經筵。
洪命周,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪命周啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李沆啓曰,藥房提調持湯劑來待矣。傳曰,封入。
又啓曰,玉堂上下番俱空,已至多日,事甚未安。校理趙忠植,修撰嚴燾,旣有只推之命,竝卽牌招入直,何如?傳曰,允。
洪命周啓曰,卽者義禁府都事來言,時囚無得過三日滯囚,曾有定式矣。時囚罪人尹敏東,當爲捧供,而判義禁金在昌,同義禁尹尙圭,俱有身病,李光憲在外,一員未差,不得備員開坐云。判義禁金在昌,同義禁尹尙圭,竝卽牌招,以爲開坐之地,何如?傳曰,允。在外同義禁許遞,前望單子入之。
同義禁前望單子入之,李志淵·朴蓍壽落點。
洪命周啓曰,開坐事,命下矣。新除授同義禁李志淵·朴蓍壽,一體牌招,何如?傳曰,允。
又啓曰,判義禁金在昌,同義禁尹尙圭·朴蓍壽牌不進推考傳旨,今方捧入,而開坐命下之後,如是違牌,事甚未安,竝更牌招,以爲備員開坐之地,何如?傳曰,允。
又啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于洪命周曰,只推。
以修撰嚴燾牌不進罷職傳旨,傳于李沆曰,只推。
洪命周,以禁衛營言啓曰,本營把摠李顯夔,身病猝重,勢難察任,改差,何如?傳曰,允。
上在昌德宮。停常參·經筵。
藥房提調金履喬,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
洪命周啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
申在植啓曰,備邊司郞廳來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
傳于李鶴秀曰,禮房承旨馳詣宗廟·景慕宮,奉審摘奸以來。
申在植啓曰,藥房提調·副提調持湯劑來待矣。傳曰,封入。
李鶴秀啓曰,應敎李魯秉,副應敎姜世白,副校理沈鈁·朴光錫,修撰徐有素,副修撰朴升鉉·徐相祿在外,校理朴永元內閣進,趙忠植差祭,玉堂上下番俱空,事甚未安,修撰嚴燾,卽爲牌招入直,何如?傳曰,允。
李鶴秀,以侍講院言啓曰,明日顯思宮朔祭,王世子亞獻禮時,宮官當爲全數進參,而兼輔德李紀淵受由在外,無以備員,令政院稟旨變通差出,待下批牌招,以爲進參之地,何如?傳曰,允。許遞,前望單子入之。
兼輔德前望單子入之,尹豐烈落點。
以兼輔德尹豐烈牌不進罷職傳旨,傳于李鶴秀曰,只推。
申在植,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
洪命周,以義禁府言啓曰,黃海水使李光錫狀啓內,前虞候南衡老罪狀,令攸司稟處事,啓下矣。南衡老,下去京畿坡州地云,依例發遣府羅將拿來,何如?傳曰,待待命拿囚。
義禁府啓目,鳳山前郡守尹敏東原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,桃源察訪金時興原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
卯時辰時,日食。
顯思宮朔祭親行後,王世子板位問安。答曰,罔極。
大殿·中宮殿,內閣·政院·玉堂·百官,奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
洪命周啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
申在植啓曰,來初五日朝參日次矣,敢稟。傳曰,停。
又啓曰,藥房提調·副提調持湯劑來待矣。傳曰,封入。
以修撰嚴燾牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,事甚未安。修撰嚴燾,旣有只推之命,與校理趙忠植,一體牌招入直,何如?傳曰,允。
以校理趙忠植,修撰嚴燾牌不進罷職傳旨,傳于李鶴秀曰,只推。
李鶴秀,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
申在植,以備邊司言啓曰,當此農節,曠官可悶,受由上京守令,使之當日下送,何如?傳曰,允。
李鶴秀,以承文院都提調意啓曰,日食已過,禮部回資,依例撰出,正書安寶後,定禁軍騎撥下送于灣府,以爲入送北京之地,何如?傳曰,允。
申在植,以訓鍊都監言啓曰,本局別將李鍾英,身病甚重,勢難察任,改差,何如?傳曰,允。
顯思宮朔祭親行敎是時,終獻宮行知事沈象奎,贊禮兼禮曹判書金蓍根,典祀官奉常正任文白,宮闈令尙膳金喜善,執禮副司果沈英錫,執尊副司果金喆遠,大祝司書金正喜,祝史副司果徐萬修,齋郞文學洪永觀,盥洗位禮曹正郞朴起壕,兵曹佐郞金永鎭,爵洗位兵曹正郞李鼎默,兵曹佐郞朴齊輝,亞獻盥洗位校檢林,終獻盥洗位典籍朴義柱,贊者引儀安聖謩·金秉始,謁者引儀趙必煥·吳淳常,贊引兼引儀沈正禮·李在陽,祭監監察李秉龜·趙徹永。
甲申六月初一日子時,上詣顯思宮。朔祭親行入侍時,行都承旨李志淵,行左承旨朴蓍壽,行右承旨李鶴秀,左副承旨洪命周,右副承旨申在植,同副承旨李沆,記事官李淵祥,假注書鄭顯,記注官金履喆·任泰濬,直閣朴永元,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導,入顯思宮版位前。贊禮跪啓請俯伏哭。上俯伏哭,王世子以下在位者,皆俯伏哭。贊禮跪啓請止哭興再拜興平身。上止哭興再拜興平身,王世子以下在位者,皆止哭興再拜興平身訖。贊禮前導詣尊所,東向立,志淵酌酒,沆以盞受酒。上詣神位前,北面俯伏跪,志淵奉香,沆奉爐以進。贊禮啓請三上香。上三上香,〈沆〉受香爐,奠于案,仍行初獻禮,志淵奉爵以進。贊禮啓請執爵獻爵。大祝跪讀祝文訖,贊禮跪啓請俯伏興平身。上俯伏興平身,贊禮導上降復位。執禮請行亞獻禮。宮官引王世子,詣尊所,執尊者酌醴,宮官以爵受醴,王世子,詣神位前。贊禮請執爵獻爵。王世子以爵授宮官,奠于靈座前。贊禮請俯伏興平身。王世子俯伏興平身,降復位。執禮請行終獻禮。謁者引終獻官行知事沈象奎,詣神位前,行禮訖,出就復位。執禮請俯伏哭。上俯伏哭,王世子以下在位者,皆俯伏哭。贊禮請止哭興再拜興平身,贊禮導上詣望燎位訖,啓請禮畢。導上還入齋殿,諸臣以次退出。
上在昌德宮。停常參·經筵。
進御香砂君子湯,自今日停止事,榻前下敎。
申在植,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪命周啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
申在植啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,玉堂上下番俱空,事甚未安。校理趙忠植,修撰嚴燾,旣有只推之命,竝卽牌招入直,何如?傳曰,允。
又啓曰,臣蓍壽,以同義禁,本府坐起進去,下直之意,敢啓。傳曰,知道。
傳于洪命周曰,顯思宮水刺間員役魚用錫,嚴刑定配。
洪命周啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于洪命周曰,只推。
以校理趙忠植,修撰嚴燾牌不進罷職傳旨,傳于李沆曰,只推。
李沆,以吏曹言啓曰,因備邊司草記,當此農節,曠官可悶,受由上京守令,使之當日下送事,允下矣。受由上京守令中,平康縣監趙喆永,長連縣監李德純,纔已下去,和順縣監鄭晉錫,自臣曹,催促下送,而瑞興府使趙濟仁,時在慶尙道咸昌地,結城縣監成龍申,時在京畿抱川地,故竝以卽爲還官之意,今方發關,知委於各該道臣處,而成川府使徐憙淳,祥原郡守李秉熙,俱以親病,不得下去云,兩邑守令,竝改差,何如?傳曰,允。令該曹口傳差出,催促下送。
吏曹口傳政事,以金蘭淳爲成川府使,以趙鎭傅爲祥原郡守。
兵曹口傳政事,副護軍單徐憙淳。
李沆,以禮曹言啓曰,今六月十八日,大殿誕日陳賀時,王世子致詞陳賀之節,依例磨諫乎?敢稟。傳曰,權停。
禮曹今六月十八日,大殿誕日陳賀時,應行節目,參考前例磨諫爲白去乎,依此擧行,何如?判付啓,權停爲良如敎。
李沆,以忠勳府言啓曰,本府書寫忠義衛李章運有頉代,嫡長忠義衛李九會差下,依例假郞廳稱號,何如?傳曰,允。
申在植,以摠戎廳言啓曰,本廳把摠申在元,身病猝重,勢難察任,改差,何如?傳曰,允。
洪命周,以刑曹言啓曰,傳曰,顯思宮水刺間員役魚用錫,嚴刑定配事,命下矣。魚用錫,嚴刑一次後,平安道陽德縣定配所,卽爲押送之意,敢啓。傳曰,知道。
禁府照目粘連,向前尹敏東亦,詳定作錢及結錢之貸用,合爲近五千金,囚供亦如道啓是白如乎,誠極無嚴。以此照律罪,何如?判付啓,依允。又照目粘連,向前金時興亦,秋曹罪人之發配,三日不爲押付於初站邑,以致還入城闉,依舊作挐是白乎所,稽留囚徒之律,失之太輕,當官不職之罪,在所難免?以此照律,何如?判付啓,依允。
上在昌德宮。停常參·經筵。
申在植啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,行左承旨朴蓍壽,行右承旨李鶴秀,左副承旨洪命周今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。校理趙忠植,修撰嚴燾,旣有只推之命,竝卽牌招入直,何如?傳曰,允。
又啓曰,臣志淵,以同義禁,今日本府坐起進去,下直之意,敢啓。傳曰,知道。
注書李淵祥病,代以吳致愚爲假注書。
吳致愚有頉,代以金緯爲假注書。
申在植啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,持平鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于申在植曰,只推。
金緯有頉,代以李勉祜爲假注書。
以左副承旨洪命周牌不進罷職傳旨,傳于李沆曰,只推。
以校理趙忠植,修撰嚴燾牌不進罷職傳旨,傳于李沆曰,只推。
申在植,以都摠府言啓曰,副摠管朴應浩,以禁衛中軍,本營諸將官射會監試事,南別營晝仕出去之意,敢啓。傳曰,知道。
李沆,以禮曹言啓曰,卽接淸州幼學金光夏所志,則以爲,同姓八寸弟相大,嫡妾俱無子,以其同姓八寸兄光泰第二子明玉,欲爲繼後,兩家同議完定,未及禮斜,而光泰夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金光夏所訴旣如此,依定式,金光泰第二子明玉,立爲金相大之後,何如?傳曰,允。
又以禮曹言啓曰,卽接山淸幼學李夢龍所志,則以爲,同姓六寸兄應龍,嫡妄俱無子,以其同姓六寸弟春鶴第二子平國,欲爲繼後,兩家同議完定,未及禮斜,而應龍夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李夢龍所訴旣如此,依定式李春鶴第二子平國,立爲李應龍之後,何如?傳曰,允。
義禁府照目粘連,鳳山前郡守尹敏東矣本府議啓內,詳定作錢及結錢之貸用,合爲近五千金,囚供亦如道啓是白如乎,誠極無嚴,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,桃源察訪金時興矣,本府議啓內,秋曹罪人之發配三日,不爲押付於初站邑,以致還入城闉,依舊作挐是白乎所,稽留囚徒之律失之太輕,當官不職,在所難免。以此照律,罪笞四十收贖,附過還職,私罪,奉敎依允。又啓目,黃海前水虞候南衡老原情云云。問目內辭緣,泛稱遲晩,所當請刑是白乎矣,曾經都摠經歷,勿爲請刑,載在大典通編,議處,何如?判付啓,依允。
上在昌德宮。停常參·經筵。
李鶴秀啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,左副承旨洪命周,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李若愚落點。
李勉祜有頉,代以尹奎培爲假注書。
李若愚啓曰,玉堂上下番俱空,已至多日,事甚未安。校理趙忠植,修撰嚴燾,旣有只推之命,竝卽牌招入直,何如?傳曰,允。
朴蓍壽啓曰,臣蓍壽以同義禁,今日本府坐起進去,下直之意,敢啓。傳曰,知道。
李鶴秀啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯牌不進,持平鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于李鶴秀曰,只推。
以校理趙忠植,修撰嚴燾牌不進罷職傳旨,傳于李若愚曰,只推。
傳于李若愚曰,左右史久不備,翰圈,明日爲之。
李若愚啓曰,翰圈明日爲之事,命下,而只有別兼春秋朴永元一人,無以備員擧行,曾經翰林人,竝令該曹口傳單付,別兼春秋,待開門牌招會圈,何如?傳曰,允。
李鶴秀,以訓鍊都監言啓曰,本局把摠沈說泰,身病甚重,勢難察任,改差,何如?傳曰,允。
又以訓鍊都監言啓曰,本局加設哨官李圭徹,旣已直赴,哨官之任,今姑減下之意,敢啓。傳曰,知道。
又以禁衛營言啓曰,本營加設哨官李景純,旣已直赴,哨官之任,今姑減下之意,敢啓。傳曰,知道。
又以義禁府言啓曰,時囚罪人尹敏東,杖一百收贖,告身盡行追奪,流三千里定配照律公事判付內,依允,功減一等事,命下矣。尹敏東功減一等,杖一百收贖,告身盡行追奪,江原道平康縣林丹驛,從三年定配,而以議啓內辭意,具罪目依例發遣府書吏,押送配所,何如?傳曰,允。
義禁府啓目,向前南衡老亦,不須代而前進京路,違法之罪,焉逭當律,而時囚之八十老母病重實狀,旣有帥臣之啓是白乎則,此與無端擅離,煞有間焉。以此照律,何如?判付啓,依允。
上在昌德宮。停常參·經筵。
藥房提調金履喬,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區〈區〉伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李止淵,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李鶴秀啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,行左承旨朴蓍壽,同副承旨李沆,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,朴長復·李紀淵落點。
李志淵啓曰,新除授右承旨李紀淵,時在慶尙道大邱府,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,洪起燮落點。
申在植啓曰,玉堂上下番俱空,已至多日,事甚未安。校理趙忠植,修撰嚴燾,旣有只推之命,竝卽牌招入直,何如?傳曰,允。
李若愚啓曰,卽者吏曹郞廳來言,祥原郡守趙鎭溥,憲府則雖已署經,諫院則大司諫金學淳未肅拜,司諫林處鎭,獻納姜世揆,正言宋欽奭·禹錫簡在外,不得署經云,何以爲之,而大司諫金學淳,卽爲牌招,何如?傳曰,一司除署經。
李志淵啓曰,事變假注書金命珠,身病猝重,勢難察任,今姑改差,何如?傳曰,允。
吏曹口傳政事,別兼春秋單徐淇修·李嘉愚·鄭知容·金正喜·李憲瑋。
申在植啓曰,翰圈爲之事,命下矣。別兼春秋朴永元,一體牌招,何如?傳曰,允。
金命珠改差,代以金致鉉爲事變假注書。
傳于申在植曰,內醫院都提調前望單子入之。
內醫院都提調前望單子入之,判府事韓用龜落點。
傳于申在植曰,濬源殿修改時,本道觀察使南履翼,內下大豹皮一令賜給,地方官永興府使李瀅夏,內下大虎皮一令賜給,本殿令魏裕喆·沈希壽,竝陞敍,各務都檢察前郞廳姜彝大,別看役資憲李海承,竝加資,各役監董張載斗等四人,竝帖加,其餘鄕吏·員役·工匠等,竝令本道,米布題給,行首守僕,帖加成給。
李志淵啓曰,臣志淵以同義禁,今日本府坐起進去,下直之意,敢啓。傳曰,知道。
朴長復啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,持平鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于朴長復曰,只推。
以別兼春秋徐淇修·李嘉愚·朴永元牌不進罷職傳旨,傳于朴長復曰,只推。
朴長復啓曰,卽者別兼春秋鄭知容,謂以僚議不一,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,以爲會圈之地,何如?傳曰,允。
又啓曰,卽者別兼春秋金正喜·李憲瑋,以僚員徑出,謂有私義,陳疏徑出,原疏纔已退却矣。竝所當直捧禁推傳旨,而此與無端徑出有異,竝卽推考警責,仍卽牌招,以爲會圈之地,何如?傳曰,允。
又啓曰,翰圈爲之事,命下矣。別兼春秋徐淇修·李嘉愚·朴永元,一體牌招,以爲會圈之地,何如?傳曰,允。
以校理趙忠植,修撰嚴燾牌不進罷職傳旨,傳于朴長復曰,只推。
李若愚,以吏曹言啓曰,受由上京守令,結城縣監成龍申,往在抱川地云矣,卽爲還官之意,發關知委於京畿監司處矣。該監司回移內,卽接抱川縣監所報,則以爲,結城縣監成龍申,今月初五日,發向任所云矣,敢啓。傳曰,知道。
李鶴秀,以都摠府言啓曰,副摠管柳漢源,以御營中軍,軍兵等中日試射放事,南小營晝仕出去之意,敢啓。傳曰,知道。
又以備邊司言啓曰,卽見戶曹所報,則以爲,別廟營建之役,本曹實入,將至十餘萬兩之多,前劃外,限六萬兩,卽速劃下,俾得及時取用爲辭矣。營建之力,今幾垂畢,物力之請,不宜更靳,而前此以銀錢木布,取用於京外衙門者,搜括已遍,更難着手,目下事勢,只有穀物區劃,而還儲不敷,亦無以準施。以嶺南所在備局句管濟民倉穀折米三千石,左兵營山城穀折米三千石,右兵營軍餉穀折米四千石,劃付本曹,使之取用,何如?傳曰,允。
又以訓鍊都監言啓曰,本局把摠尹秀烈,身病甚重,勢難察任,改差,何如?傳曰,允。
義禁府照目粘連,黃海前水虞候南衡老矣本府議啓內,不須代而前進京路,違法之罪,焉逭當律,而時囚之八十老母病重實狀,旣有帥臣之啓是白乎則,此與無端擅離,煞有間焉。以此照律罪,杖一百收贖,告身盡行追奪,私罪。奉敎依允爲旀,功減一等爲良如敎。
領議政南公轍箚曰,伏以臣,當官而不能盡職,沈淹床笫,朝謁廢久,仁覆之天,曲賜涵貸,言責之地,不加糾繩,而臣豈不捫心知愧,顧影自悼?至於藥院兼帶,自是保護重任,而虛縻已至半年,緣臣之便成籧篨,五日起居之禮,湯劑監煎之役,未能進身而效誠,下情悶隘,固無論已,國體虧損,非細故也。狗馬賤疾,又當暑節,一倍加劇,藥餌爲命,束帶無望,今日亦是日次,而坐犯闕禮之罪,玆不得已短箚仰瀆。伏乞聖明,俯諒實狀,亟賜御卸,仍治臣前後慢蹇之辜,以昭法紀焉。取進止。答曰,省箚具悉卿懇。愼節奉慮。藥院提擧之任,今姑許副,卿其安心調理。仍傳于申在植曰,此批答,遣史官,傳諭于領議政。
上在昌德宮。停常參·經筵。
自巳時至人定,灑雨下雨,測雨器水深一寸九分。
夜自三更至初七日開東,灑雨下雨,測雨器水深四分。
李若愚啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪起燮啓曰,左副承旨申在植,今日不爲仕進,卽爲牌招,何如?傳曰,許遞,前望單子入之。待下批,牌招察任。
承旨前望單子入之,朴齊聞落點。
洪起燮啓曰,假注書尹奎培,身病猝重,勢難察任,今姑改差,何如?傳曰,允。
又啓曰,玉堂上下番俱空,已至多日,事甚未安。校理趙忠植,修撰嚴燾,旣有只推之命,竝卽牌招入直,何如?傳曰,允。
以右承旨朴齊聞牌不進罷職傳旨,傳于李若愚曰,只推。
洪超燮啓曰,明日傳香,禮房承旨,當爲齋宿。右承旨朴齊聞,旣有只推之命,所當牌招,而拘於廳規,不得請牌,何以爲之?敢稟。傳曰,許遞,前望單子入之。
承旨前望單子入之,朴基宏落點。
以別兼春秋徐淇修·李嘉愚·朴永元牌不進罷職傳旨,傳于洪起燮曰,只推。
以別兼春秋鄭知容·金正喜·李憲瑋牌不進罷職傳旨,傳于洪起燮曰,只推。
洪起燮啓曰,翰圈爲之事,命下矣。別兼春秋徐淇修·李嘉愚·朴永元·鄭知容·金正喜·李憲瑋,旣有只推之命,竝卽牌招,以爲會圈之地,何如?傳曰,允。
尹奎培改差,代以李穆淵爲假注書。
李穆淵有頉,代以李遇榮爲假注書。
李若愚啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于李若愚曰,只推。
洪起燮啓曰,明日傳香,禮房承旨,當爲齋宿。新除授右承旨朴基宏所當牌招,而拘於廳規,不得請牌,何以爲之?敢稟。傳曰,許遞,前望單子入之。
承旨前望單子入之,愼宜學落點。
以校理趙忠植,修撰嚴燾牌不進罷職傳旨,傳于朴長復曰,竝許遞,前望單子入之。
玉堂前望單子入之,校理朴晦壽,修撰金落點。
上在昌德宮。停常參·經筵。
自巳時至人定,灑雨下雨,測雨器水深九分。
自人定至夜三更,灑雨下雨,測雨器水深三分。
李若愚啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
愼宜學啓曰,來十一日輪對日次矣,敢稟。傳曰,停。
又啓曰,左副承旨洪起燮,今日不爲仕進,卽爲牌招,何如?傳曰,允。
傳于愼宜學曰,禮房承旨,馳詣明陵,奉審摘奸,局內諸陵,一體奉審以來。
李若愚啓曰,玉堂上下番俱空,事甚未安,新除授校理朴晦壽,修撰金,竝卽牌招入直,何如?傳曰,允。
李遇榮在外,代以任百能爲假注書。
以左副承旨洪起燮牌不進罷職傳旨,傳于李若愚曰,許遞,前望單子入之。
承旨前望單子入之,李基栽落點。
以別兼春秋徐淇修·李嘉愚·朴永元再牌不進罷職傳旨,傳于李若愚曰,只推。
以別兼春秋鄭知容·金正喜·李憲瑋牌不進罷職傳旨,傳于李若愚曰,只推。
李若愚啓曰,翰圈爲之事,命下矣。別兼春秋徐淇修·李嘉愚·朴永元·鄭知容·金正喜·李憲瑋,旣有只推之命,竝卽牌招,以爲會圈之地,何如?傳曰,允。
任百能在外,代以鄭在鑑爲假注書。
傳于朴長復曰,莫重圈事,未知何故,無難敗圈,年前如此,今年又如此,國體壞矣,無嚴甚矣。昨日首先起鬧之別兼春秋,令政院,捧現告,施以定配之典,其餘別兼,勿論參坐不參,竝施以削職之典。
傳于李若愚曰,翰圈都堂爲之。
李若愚啓曰,翰圈都堂爲之事,命下矣。領事以下館閣堂上,竝卽命招,何如?傳曰,允。
又啓曰,弘文提學金履喬,同春秋徐長輔牌不進推考傳旨,今方捧入,而翰圈都堂爲之事命下之後,如是違牌,事甚未安,竝更牌招,以爲會圈之地,何如?傳曰,允。領事更爲命招。
朴長復,以營建都監言啓曰,營建之役,今已完畢,而至於塗褙及屛帳鋪陳等屬,戶曹,自當及時擧行,守直之節,亦不可不嚴,分付兩捕廳,別定捕校,使之輪回守直,自戶曹,定計土,間五日摘奸之意,一體分付,何如?傳曰,允。
朴長復,以訓鍊都監·禁衛營·御營廳言啓曰,謹依營建都監草記批旨,顯思宮外墻二百四十間,三營合力董築,今已畢役之意,敢啓。傳曰,知道。
傳于朴長復曰,營建都監監董大臣以下,書啓捧入。
以校理朴晦壽,修撰金牌不進罷職傳旨,傳于李若愚曰,只推。
李若愚,以內醫院都提調·提調意啓曰,本院提調,例不得兼帶金吾之任矣。副提調李止淵,所帶同義禁,許遞,何如?傳曰,允。
朴長復,以戶曹言啓曰,卽伏見京畿監司朴宗琦啓本啓下者,則枚擧仁川府使金宅善牒呈,以爲全羅道樂安郡,辛巳條稅船致敗罪人等,囚繫已滿三年,刑訊又準十次,依定式,移送原籍官,別音分徵事,令該曹,稟處爲辭矣。凡致敗罪人之三年囚繫,十次刑訊,本是故敗與否,從實盤覈之意,而今此狀辭中,故敗情節之輸款與發明間,初不槪及,只以囚繫刑訊之準限,請令移送原籍官者,有違格例。該道臣推考,原啓本,還下送,使之改修正擧行,何如?傳曰,允。
愼宜學,以摠戎廳言啓曰,本廳哨官池有鐘,身爲將官,被捉酗酒,汰去之意,敢啓。傳曰,知道。
上在昌德宮。停常參·經筵。
李基栽啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
李志淵啓曰,行左承旨李鶴秀,右承旨愼宜學,左副承旨李基栽,今日不爲仕進,竝卽牌招,何如?傳曰,允。
李若愚啓曰,玉堂上下番俱空,已至多日,事甚未安。校理朴晦壽,修撰金,旣有只推之命,竝更牌招入直,何如?傳曰,允。
又啓曰,弘文提學金履喬,同春秋徐長輔再牌不進推考傳旨,今方捧入,而翰圈都堂爲之事命下之後,連事違召,不卽承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,更爲牌招,領事一體命招。
傳于李若愚曰,明日翰林召試,仁政殿,命官爲之。
李若愚啓曰,翰林召試,明日命官爲之事,命下矣。領事以下,館閣堂上,竝待開門命招,何如?傳曰,允。
又啓曰,明日翰林召試,玉堂當爲參試,校理朴晦壽,修撰金,竝待開門牌招,何如?傳曰,允。
傳于李志淵曰,吏兵批,歲抄點下者,依例捧傳旨。
傳于李若愚曰,營建時監董大臣判府事金思穆鞍具馬一匹面給,提調戶曹判書金履陽,禮曹判書金蓍根,竝熟馬一匹面給,提調右參贊金相休加資,郞廳戶曹正郞洪耆周,工曹正郞趙基恒,禮曹佐郞李秉溫,監造官繕工監假監役黃鍍,竝陞敍,別看役前五衛將李興潤等三人,竝外職除授,牌將加資人,邊將除授,未加資人加資,計士,令本曹施賞,許完,高品付料,相地官崔相一,外職除授,擇日官·奏時官,高品付料,外墻垣看役牌將梁國佐等六人,竝邊將除授,其餘牌將韓國良等九人,各內下筒箇一部賜給,待令捕校崔守範等二人,竝邊將除授,木手·石手·邊手,竝帖加,其餘員役·工匠等,考例施賞。
以右承旨愼宜學牌不進罷職傳旨,傳于朴長復曰,只推。
以校理朴晦壽,修撰金牌不進罷職傳旨,傳于朴長復曰,只推。
李基栽,以兵曹言啓曰,明日仁政殿,命官翰林召試時,侍衛,俱以出番磨鍊,而本曹參判金鐮,今方入直,參議·參知,有闕,未差之代,令該曹,以在京無故人,口傳差出,待下批,牌招,以爲進參之地,何如?傳曰,允。
吏曹口傳政事,以李沆爲兵曹參議,以趙庭和爲參知。
李基栽,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
李若愚,以奉常寺都提調·提調意啓曰,東耤親耕田所種大麥打作,則所出爲七石十斗,小麥打作,則所出爲十斗之意,敢啓。傳曰,知道。
李基栽,以義禁府言啓曰,別兼春秋鄭知容,施以定配之典事,承傳啓下矣。鄭和容,平安道中和府定配,而以承傳內辭意,具罪目,依例發遣府羅將,押送配所,何如?傳曰,允。
翰林都堂會圈,三點吳致愚·趙容和·李穆淵·李景在·金鍏,已上取五人。
上在昌德宮。停常參·經筵。
李若愚啓曰,明日常參·經筵,取稟。傳曰,停。
李沆啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,行左承旨李鶴秀,右承旨愼宜學,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,朴齊聞·李沆落點。
李志淵啓曰,新除授右承旨朴齊聞,卽爲牌招,何如?傳曰,允。
傳于李基栽曰,今番翰林召試,取三人。
李若愚啓曰,左右史不可不備,翰林召試被選人趙容和,令該曹,口傳付職,牌招入直,何如?傳曰,允。
吏曹口傳政事,檢閱單趙容和。
藝文館時政記,纂修事緊,新除授檢閱趙容和,署前出仕,何如?判付啓,依所啓施行爲良如敎。
李沆啓曰,行大司憲朴宗薰,掌令曺龍振牌不進,執義崔時淳,持平張鳳周在外,掌令朴榮顯陳疏,持平鄭德和未署經,監察茶時之意,敢啓。傳曰,知道。
以大司諫金學淳,掌令曺龍振牌不進罷職傳旨,傳于李沆曰,只推。
以右承旨朴齊聞牌不進罷職傳旨,傳于李沆曰,只推。
兵曹口傳政事,護軍單李鶴秀。
以咸鏡監司南履翼狀啓,安邊府將校金光才妻趙召史,不畏暴虎,扶夫代命事,傳于李若愚曰,金光才妻,爲夫代囕捐身,極爲嘉尙,褒賞之典,令該曹,回啓以入。
朴長復,以兵曹言啓曰,宣傳官廳薦會在卽,而行首宣傳官,今方有闕,不得擧行云,其代,口傳差出,以爲趁期會薦之地,何如?傳曰,允。
兵曹口傳政事,以鄭煥宗爲宣傳官。
判府事金思穆答曰,伏以臣,卽伏見營建都監別單下者,臣亦蒙錫馬之典,誠不勝惶蹙不安之至。念臣耄癃之喘,旣乏筋力之自效,監董之責,又異諸堂之專任,蓋自相基之初,以至告訖之日,躬赴檢飭,不過數次,疎慢是訟,勞於何有,而今乃與鎭日仕進,終始董督之堂郞,混被恩賞,便蕃寵錫,有若酬功者然,上而違惜袴之義,下而增濫竽之愧,顧何敢昧然冒承,不念辭受之節乎?玆敢略控短箚,仰瀆宸嚴,乞賜收還,以重賞典焉。取進止。答曰,省箚具悉卿懇。卿其勿辭,安心領受。仍傳于李若愚曰,此批答,遣史官傳諭于金判府事。
兼戶曹判書金履陽疏曰,伏以,聖明不以臣不材,命臣以敦匠之任,義重召役,形涉占便,不敢以不勝任,爲引避之計,强衰策駑,奔走不暇,幸因雨潦不作,群工齊力,大役雖已告訖,餘事尙未堅固,方譴何是俟。忽伏奉錫馬之典,推及賤臣,臣誠惶愧,無以置顔。藉使臣薄有效勞,卽不過職耳分耳,不如是,罪之而已,何功之可紀,何勞之可償也哉?此臣所以省內自恧,不敢以爲榮。伏乞收回成命,以安微分焉。臣無任云云。答曰,省疏具悉。卿其勿辭領受。
掌令朴榮顯疏曰,伏以臣,鄕曲賤措大耳,跡本畸寒,居又疎逖,章句誦習,旣非有用之學,村野聞見,全昧持身之方,愚陋闒鈍,百無一能,不足比數於凡庸之品,而倖竊科第,猥廁纓弁,自顧慙悚,揆分已過。千萬意外,忽伏承憲府恩旨,特授臣掌令之任,臣惶隕震駴,莫省所以措躬也。夫是職,古之侍御史也,上而論劾時政,下而糾正風俗,歷代遴選,最稱難愼。苟非言議風裁,有可以聳動瞻聆者,未嘗循例濫授,是豈如臣駑劣,所敢揚揚彈冠,備員充位之地乎?臣感激洪私,怵畏嚴命,黽勉出肅,雖伸犬馬之微分,因仍蹲冒,實忝僬僥之重負。若復貪戀榮耀,不思自引,則臣之僨官溺職,猶屬自己,適足爲冒進者之戒,而其如貽羞淸朝,玷汚臺選,何哉?伏乞聖明,特念掄才之美典,俯燭無似之賤質,亟賜鐫改,以重名器,以安私分焉。仍伏念芻蕘必擇,古經所訓,臣旣丐免,固不敢自附於言事之責,而區區願忠之忱,又不敢一毫有隱於仁覆之天,惟殿下試垂察焉。臣愚竊伏聞國之所以爲國,人之所以爲人,不出乎綱常二字,此之謂撑天地亘宇宙,泯滅他不得者,而一或隳弛,則國不國人不人,天地亦幾乎息矣。恭惟我列聖朝以來,危忠卓節,磊落相望,其所以表章崇報,靡有遺憾,而最其中捍大患冒大難,功存敵愾,義辦捐生,毅然以鴻毛之輕,扶得天地間綱常者,國有常典,厥惟曰建祠而祀之。如壬辰諸臣殉節之祠,丙子諸臣殉節之祠,戊申諸臣殉節之祠,俎豆芬苾,殆遍一國。是以絶峽窮海,莫不知忠義之可尙,愚婦孩童,莫不知名節之可慕。是國家數字褒額,一紙恩誥,有以興動四方,培植萬世也,所關係顧不大且遠哉?往歲西寇之稱亂也,有若忠烈公臣鄭蓍,贈參判臣韓浩運,贈參判臣白慶翰,贈參判臣林之煥,贈統制使臣許沆,贈統制使臣諸景彧,贈兵使臣金大宅,世所稱壬申七義士也。蓍則首被兇鋒,屹若砥柱,頭可斷,印不可奪,臂可折,符不可解,此數句語,至今凜凜有生氣,實無愧常山·睢陽之忠。浩運則忠孝大節,卽其素所蓄積,聞變之初,已定必死之計,徒手詣賊,視白刃如樂地,曉以臣節,必欲其革面歸降,噀血之罵,辭嚴義正,賊亦相顧驚歎。慶翰則起自儒林,奮不顧身,勉弟赴難,約友倡義,文檄旣行,排布略定,而不幸身墮賊窟,抗節不屈。之煥則自以家世忠義,挺身赴國,潛齎蠟丸之書,直犯豕突之藪,旣遭脅執,氣湧髮豎,語若秋霜,仰臥而迎刃曰,吾欲使天日,下照吾心,旣絶之後,猶飜身騰起者數四,勃勃有怒罵之勢。沆則忠勇慷慨,自願爲先鋒,常以死王事爲榮,故戰必摧鋒陷陣,屢立奇功,及其抽兵薄城,誓蕩巢穴,三軍爲之增氣,而馬蹶墜地,身被十餘創,猶能徒步大呼,手殺四賊,竟不負馬革之志。景彧·大宅,則自逆變以後,忠憤塞臆,義不欲與賊俱生,每一臨陣,先蹈湯火,及其斬關搏戰,流丸雨集,而直前不退,遂與之一時傡命。噫,此七臣者,或奮跡於韎韋之間,或抗義於縫掖之列,其所樹立卓然,與壬·丙諸臣殉節者,同歸於撑天地亘宇宙之綱常,而向所謂捍大患冒大難,功存敵愾,義辦捐生,乃其記實之大體也。賊亂旣平,王師振旅,京畿儒生吳聖述等,以一國輿論,陳章伏閤,乞依列朝已例,一體建祠於立慬之地,而伊時大臣回啓,欲待後來公議,且曰,本道事勢,大非其時,蓋謂新經兵火,有難營造祠屋也。其後十餘年來,野曠天晴,猿鶴謳吟,荒煙亂草,猶傳灑血之遺墟,凄雲冷雨,尙帶化厲之餘悲,而啾啾國殤,迄未蒙香火之恩,實非所以慰答英靈,奬勸遐俗也。近歲本道士民,相與構數間堂宇,春秋會集,竝酹七忠,略寓古人蕉荔之奠,亦可見秉彝之不能自沮,而公議之不可終遏也。臣與韓浩運,同鄕里素相善,臨亂赴義,誓共生死,當浩運入城罵賊之日,臣亦與鄭顯等,赴義數人同至城下,握手相別,目見其忠憤凜烈,心竊壯之。今臣遭値聖明,叨竊榮祿,浩運則不免爲沙場之餒鬼,臣而不言,是臣負亡友於地下也。臣愚竊以爲今不必張大創始也,只因其兩邑已建之祠,侈以寶額,以示朝家褒愍之盛意,則非特七臣之忠魂義魄,呵叱風霆,捍衛西門,感泣鼓舞於冥冥之中也,將使八方臣庶,咸仰聖德永樹百代之風聲矣。且年前判校臣朴升用之疏,大抵以倡義諸臣,酬勞之尙有向隅者爲言,而其疏中如泰川幼學李明復事,同時將士,所共傳誦,而巡撫題壯中信蹟也,方許沆殉身之日,明復,砲斃僞副元帥士龍,功亦不細矣。升用之疏,雖伏承令廟堂申飭兩銓,竝有實效之命,而明復,獨漏收錄。士龍乃巨魁耳,殲厥巨魁,自有其賞,而尙今泯沒,物議稱屈,亦恐勸懲之有所未盡也。且伏念八路都試之法,蓋所以勸課戎政,精選武拔。陰雨保障之備,法意,何如,而有名無實,愈往愈甚,每一榜出,聽聞囂然。或偃臥其家,名登榜眼者有之,居在京城,擢試諸道者有之,初不操弓,驟占優畫者有之。由是武夫解體,遠人失望,貧寒無勢之徒,皆欲投弓廢業,索然無進身之路,將何以蒐羅豪俊,克壯韜鈴乎?誠宜嚴飭諸道,申明舊法,如更有淆雜濁亂之弊,一一糾治,期於痛革,則此亦爲服人心講武藝之一大政令也。雖以西北兩路言之,地是九邊重鎭,人皆六郡良家,弓馬習俗,素稱尙武之鄕,而朝家之軫念收拾,示他自別,往往出入宣薦,踐歷閫任,恩至渥也。然而遐土從宦,動費歲月,自不能無齟齬冷落之歎,而今則仕途之淹滯,人才之沈屈,唯西北爲尤甚,通塞之際,遂成鐵限,竊恐有司之臣,不能仰體聖上作成之至意,深察遠士顒望之苦情也。夫文之槐院,武之宣薦,一也。槐院今旣許分,則宣薦固當通擬。臣愚以爲西北人宣薦,一遵列聖朝受敎,通融無礙,俾蒙一視之澤,則遠人不勝幸甚。臣鄕居疎闇,不識章疏之體,瀆褻至此,臣誠死罪。臣無任云云。省疏具悉。西變時死事諸臣祠宣額事,令該曹稟處。都試事,令廟堂,申明嚴飭於諸道,軍功遺漏人事,宣薦,竝令該曹知悉。爾其勿辭察職。
上在昌德宮。停常參·經筵。
藥房提調金履喬,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李基栽啓曰,明日常參·經筵,取稟。傳曰,停。
李沆啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴長復啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李基栽啓曰,左副承旨李若愚,今日不爲仕進,卽爲牌招,何如?傳曰,許遞,政官牌招開政。
朴長復啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李沆啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于李沆曰,只推。
李沆,以吏批言啓曰,侍講院說書,今當差出,而前望中,無故之人,只有二人,以二望擬入之意,敢啓。傳曰,知道。
有政。吏批,行判書金在昌進,參判宋冕載牌不進,參議朴岐壽在外,同副承旨李沆進。以金敎喜爲承旨,朴潞壽爲校理,朴宗璜爲司書,吳致愚爲說書,韓致應爲判尹,李寅溥爲兵曹參議,林景鎭爲刑曹參議,趙萬永爲大司成,宋冕載爲知春秋,尹行直·李鍾運爲同義禁,沈能岳爲同經筵,李書九爲藝文提學,朴潞壽爲中學敎授,魚在璿爲假監役,洪膺疇爲順康園守奉官。右參贊金相休,今加崇政加資事,及故處士金聲,贈童敎,忠孝卓異,贈職事承傳。
兵批,行判書李相璜進,參判金鐮入直,參議未差,參知趙庭和在外未肅拜,右副承旨朴長復進。
啓曰,公淸兵使今當差出,而擬望之人乏少,未準朔禁軍將,竝擬,何如?傳曰,允。以鄭晩錫·金熙周·朴蓍壽爲副摠管,蔡翼永爲兼司僕將,徐羲輔·朴履珏·吳致勛爲五衛將,沈鑛·朴大心爲景福將,張在華爲慶熙將,徐萬淳爲文兼,李謙會爲公淸兵使。大護軍任希存·李東翰,護軍朴蓍壽·李鍾運,副護軍申在植·李紀淵·呂東植·洪起燮·愼宜學·李若愚·李錫祜·洪命周·朴基宏·李潞·閔德基·申純·沈有祖·李載亨·南志彧·崔榮祖,副司直趙忠植,副司果嚴燾·朴鳴載·黃鍍,竝單付,都摠管單鄭晩錫。
李沆,以耆老所言啓曰,守直官進告內,靈壽閣御帖外裹袱子,夜爲偸兒撤去云,故臣金履陽,卽爲馳詣奉審,則內外門環及鎖鑰,竝爲拔去,裹袱見失,果如所聞。裹栿及門環鎖鑰,竝令戶曹,卽速改備,而莫重重嚴之地,有此偸失之患者,事未前有,萬萬驚悚。分付兩捕廳,別般譏詗,期於必捕,守直假官不可無警,令該府,拿間處之,何如?傳曰,允。
上在昌德宮。停常參·經筵。
夜自四更至十二日開東,灑雨下雨,測雨器水深八分。
李基栽啓曰,玉堂備員間,視事頉稟之意,敢啓。傳曰,知道。
金敎喜,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金敎喜啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于金敎喜曰,只推。
李基栽,以弘文館言啓曰,本館下番闕直,事甚未安。修撰徐有素,自鄕上來云,與新除授校理朴潞壽,一體牌招,以爲推移入直之地,何如?傳曰,允。
金敎喜,以都摠府言啓曰,副摠管金守基,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以義禁府言啓曰,耆老所守直假官金載垕,拿問處之事,傳旨啓下矣。金載垕,今方待命,而正科出身及東西班正職外,自臣府,不得擧行,載在法典矣。耆老所守直假官金載垕,係是雜技,依例移送秋曹之意,敢啓。傳曰,知道。
義禁府啓目,城津前僉使李義權原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
右參贊金相休疏曰,伏以,宮功告成,匠役已撤,臣卽隨諸臣後,退伏私次,際伏見賞典別單下者,以臣名列監董諸臣之次,特加崇政恩資,臣聞命惶駭,莫省所喩。雖使臣眞有敦匠董役之勞,此不過職分內常事,酬錄之典,非所可擬,而況本役自有主張董飭之人,臣則只是充位備數而已,初無絲毫可記之功,而忽侈以晉秩上賞,此豈臣夢想攸到乎?罔功之愧,冥升之懼,交戰于中,玆陳短章,仰瀆宸嚴。伏乞收還新授崇政之資,以爲愼賞典安賤分之地,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至,灑雨下雨,測雨器水深一寸九分。
金敎喜啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李基栽啓曰,行大司成趙萬永,同義禁李鍾運,除拜後,過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議林景鎭,除拜後,過三日不爲出肅,事體所在,誠極未安,從重推考,仍卽牌招察任,何如?傳曰,允。
金敎喜啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于金敎喜曰,只推。
以校理朴潞壽,修撰徐有素牌不進罷職傳旨,傳于金敎喜曰,只推。
金敎喜,以弘文館言啓曰,本館下番闕直,事甚未安。校理朴潞壽,修撰徐有素旣有只推之命,竝卽牌招,以爲推移入直之地,何如?傳曰,允。
以慶尙左水使吳致壽狀啓,盈德縣人物渰死事,傳于李沆曰,聞甚矜惻,元恤典外,別加顧助,渰死人,如有生前身還布,竝蕩減事,分付。
同義禁李鍾運疏曰,伏以臣,庸愚衰朽,百無一能,遲暮一第,亦出僥倖,榮途進取,已斷餘望,幸除休明,偏蒙拂拭,居然躋下大夫之列,榮耀極矣,涯分溢矣。迺者亞卿晉秩,又何爲而及於臣身哉?噫,淸朝命德之器,不可輕授,聖主用人之政,在所審愼,而臣老醜最居人下者,靦然猥廁於紆金之列,則其爲一世之譏議,同朝之嗤點,倘復如何?臣待罪畿邑,適値徽慶園補植之役,奔走監董,卽有司之職耳。初無尺寸之效,徒積僨誤之罪,得逭誅責,亦荷寬假,有何勞勩,乃蒙顯賞。小器易溢,過福招災,猶屬臣一己之私,其在聖世核實之政,恐不當若是其苟且也。又況大僚筵斥,道臣請罪,再被譴罷,臣之觸事不職之失,於是乎益著,臣滿心慙悚,不知所以自措。今此恩敍有命,除旨遽降,曲庇之澤,若偏臣身,固當竭蹶趨承,以伸叩謝之忱,而名器不可以玷辱,廉隅不可以放倒,徊徨踧踖,歷日靡已,玆敢冒入文字,仰瀆崇嚴。伏乞聖明,俯賜諒察,將臣新授資級,亟命還收,使爵賞不至太屑,微分得以少安,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
李沆啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,義州府尹李光正下直,長弓一張·長箭一部·筒兒一箇,賜給。
傳于李沆曰,莫重之地,酗酒作挐,萬萬驚駭。中官池有長,施以刑配之典,侍園官朱世章,亦有檢飭之失,從重推考。
李沆啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于李沆曰,只推。
以校理朴潞壽,修撰徐有素牌不進罷職傳旨,傳于李基栽曰,只推。
李基栽,以弘文館言啓曰,本館下番闕直,事甚未安。校理朴潞壽,修撰徐有素,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,再明日顯思宮望祭,王世子亞獻禮時,宮官當爲全數進參。兼輔德未差,兼文學李寅泰,說書吳致愚,俱有實故,無以備員,令政院,稟旨變通差出,待下批,與文學洪永觀,一體牌招,以爲進參之地,何如?傳曰,允。
李基栽啓曰,因侍講院草記,再明日顯思宮望祭,王世子亞獻禮時,宮官當爲全數進參,兼輔德未差,兼文學李寅泰,說書吳致愚,俱有實故,無以備員,令政院,稟旨變通差出,待下批,牌招事,允下矣。合有變通之道,何以爲之,而未差之代,政官牌招,開改差出,何如?傳曰,允。竝許遞。
又啓曰,行吏曹判書金在昌,參判宋冕載牌不進推考傳旨,今方捧入,而開政命下之後,如是違牌,事甚未安。參議朴岐壽在外,判書·參判,竝更牌招,何如?傳曰,待明朝,更爲牌招。
李沆,以備邊司言啓曰,卽見平安監司金敎根狀啓,則枚擧査官等聯報,以爲,犯越罪人金振聲情節,嚴問取招,則自來聾啞,不聞不語,居住年歲,犯越事情,萬無覈得之路,而無論如此如彼,犯越自有當律,請令廟堂稟處矣。今此犯越罪人,旣聾且啞,全沒知覺,莫辨疆界之別,適値江氷之合,惟路是走,誤入柵界者,觀於査啓,旣甚丁寧。其所病癈之狀,無異禽獸之無知,此不可以故犯論,而第念三尺至嚴,邊政至重,彼中咨文,雖以漂人還送樣爲辭,而自下所守者法耳,有難以聾啞沒覺,無他奸情,遽議傅生。犯越罪人金振聲,依律文待新灣尹下去,梟首警衆後,使之狀聞。査事旣已出場,觀察使·節度使·地方官,勘罪,亦依法典施行,緣由回咨,令槐院撰出,定禁軍騎撥下送于灣府,以爲轉致北京之地,何如?傳曰,允。旣是病癈沒覺之人,則出於無知,與故犯有異,施以次律,可也。
又以備邊司言啓曰,慶尙左兵使李升權,以身病之沈劇,屢呈乞遞之狀,實病果難强責,閫務不可暫瘝,今姑改差,何如?傳曰,允。
又以備邊司言啓曰,遞來寧邊府使朴台〈壽〉,中路身死云矣。曾經承宣,返柩時擔軍,依法典題給之意,分付所經各道,何如?傳曰,允。
義禁府啓目,向前李義權亦,道臣巡部之時,主鎭僉使領率旗幟,五里程迎候,自是法例,而謂有身病,替送中軍兺除良,竝卽頉報不爲者,誠極駭然,以此照律,何如?判付啓,依允。又啓目,全州前判官洪羲敬原情云云。問目內辭緣,泛稱遲晩,刑推得情,何如?判付啓,〈除〉刑推議處爲良如敎。
李沆,以義禁府言啓曰,卽接月令醫員崔祜手本,則時囚罪人洪羲敬,素患疝積,處濕闖發,肚臍橫亘,有時昏倒,目下症形,實爲危劇云。罪人病勢如此,則一邊保放,一邊草記,曾有定式矣。洪羲敬,姑爲保放之意,敢啓。傳曰,知道。
又以義禁府言啓曰,中官池有長,莫重之地,酗酒作挐,萬萬驚駭,施以刑配之典事,承傳啓下矣。池有長,刑推一次後,咸鏡道茂山府定配,而以承傳內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
自卯時至午時,灑雨下雨,測雨器水深一分。
金敎喜啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
傳于李基栽曰,禮房承旨,馳詣宗廟·景慕宮,奉審摘奸以來。
以校理朴潞壽,修撰徐有素牌不進罷職傳旨,傳于李基栽曰,只推。
李基栽啓曰,應敎李魯秉,副應敎姜世白,副校理沈鈁·朴光錫,副修撰朴升鉉·徐相祿在外,校理朴晦壽差祭,修撰金䥧受由,玉堂上下番俱空,事甚未安。校理朴潞壽,修撰徐有素,旣有只推之命,竝卽牌招,以爲入直之地,何如?傳曰,允。
李志淵啓曰,今日齋宿,承旨當爲備員,而左副承旨朴齊聞服制,無以備員,何以爲之?敢稟。傳曰,許遞,前望單子入之。
承旨前望單子入之,朴岐壽落點。
李志淵啓曰,新除授左副承旨朴岐壽,卽爲牌招,何如?傳曰,允。
金敎喜,以兵曹言啓曰,兼司僕將蔡翼永,除授在外,領軍之任,不可遲待其上來,五衛將吳致勛·徐羲輔·朴履珏,景福宮衛將沈鑛·朴大心,俱以病難供職,呈狀乞遞,武臣兼宣傳官尹義圭,除授過限未肅拜,竝改遞,何如?傳曰,允。
有政。吏批,行判書金在昌進,參判宋冕載牌不進,參議未差,行都承旨李志淵進。以尹豐烈爲吏曹參議,朴岐壽爲兼輔德,林顔喆爲兼文學,吳致愚爲說書,李鍾運爲右尹,沈象奎爲右賓客,李尙遵爲內贍主簿,方孝善爲掌苑別提。故通德李永淳,贈吏參例兼,同義禁李鍾運考,故通德李烜,贈戶參例兼,公淸兵使李謙會考。
兵批,行判書李相璜進,參判金鐮病,參議李寅溥入直,參知趙庭和在外未肅拜,左承旨金敎喜進。以朴基豐爲訓鍊都正,趙文錫爲內禁將,李行謹爲兼司僕將,洪雲錫·朴蓍會爲五衛將,柳信儉爲忠翊將,劉煥述·李雄孫·金麗哲爲景福將,朴喜元爲慶熙將,李忠運爲慶尙左兵使。同知單張在華,訓鍊副正單趙元錫,加設護軍朴宗正,副護軍朴齊聞·李寅植·李升權,副司正吳致愚,竝單付。
吏批,再政。以朴齊聞爲禮曹參議,李奎敏爲引儀,趙必煥爲瓦署別提。左賓客單沈象奎,右賓客單李肇源。
兵批,再政。以李儒甲爲五衛將。同知單沈鑛,僉知三單吳致勛·徐羲輔·朴履珏。
朴長復,以義禁府言啓曰,義州前府尹李德鉉,犯越罪人金振聲,誤入柵界,三尺至嚴,邊政至重,査事旣已出場,依法典施以定配之典事,承傳啓下矣。李德鉉,以承傳內辭意,具罪目,江原道淮陽府依法典徒三年定配,而李德鉉時在任所,依例發遣府書吏,待交代後,押送配所,何如?傳曰,允。
傳于李志淵曰,犯者旣不施一律,又無事端,道·帥臣革職分揀,當該灣尹定配,亦爲分揀,施以越俸三等之典。
以校理朴潞壽,修撰徐有素牌不進罷職傳旨,傳于朴岐壽曰,只推。
以文學洪永觀,兼文學林顔喆,說書吳致愚牌不進罷職傳旨,傳于朴岐壽曰,只推。
李基栽,以都摠府言啓曰,今日入直內三廳武兼禁軍及軍兵等,當爲中日習射技,而顯思宮望祭親行齋戒相値,不得設行之意,敢啓。傳曰,知道。
又以扈衛廳言啓曰,中日試射,何等至嚴,而去月二十九日中日時,本廳軍官尹禹玄,以姜得周爲名漢,換名代射,至於入格,今始現發,事之無嚴,莫此爲甚。臣之常時不能檢飭,萬萬惶悚,而旣發之後,不可置而勿論。尹禹玄入格,爲先勿施,竝與姜得周移送該曹,依律嚴處,以懲試場弄奸之弊,何如?傳曰,允。
又以刑曹言啓曰,因扈衛廳啓辭,中日試射,換名借射代射人尹禹玄·姜得周,移送該曹,依律嚴處事,命下矣。尹禹玄·姜得周,俱在統營云,發關該道,使之罔夜押上後,擧行之意,敢啓。傳曰,知道。
上在昌德宮。停常參·經筵。
上詣顯思宮。望祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
藥房提調金履喬,副提調李志淵啓曰,親行望祭,聖慕克伸,侵曉將事,勞動旣多。伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴長復啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
朴岐壽啓曰,玉堂上下番俱空,事甚未安。校理朴潞壽,修撰徐有素,旣有只推之命,竝卽牌招入直,何如?傳曰,允。
注書李淵祥病,代以盧時懋爲假注書。
朴岐壽啓曰,卽伏見諸道今春夏等褒貶啓本,則江原監司尹命烈,公淸監司趙經鎭,全羅監司朴綺壽,咸鏡監司南履翼,守令無一人居中居下,黃海監司李文會,守令無一人居下,殊無嚴明殿最之意,竝推考警責,何如?傳曰,允。
朴長復啓曰,卽伏見今春夏等褒貶啓本,則黃海兵使許溟,全羅監司朴綺壽,左水使李儒燁,慶尙監司李止淵,統制使趙華錫,南兵使李復淵,邊將無一人居中居下,全羅右水使李源祖,北兵使李惟秀,邊將無一人居下,殊無嚴明殿最之意,竝推考警責,何如?傳曰,允。
又啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于朴長復曰,只推。
以校理朴潞壽,修撰徐有素牌不進罷職傳旨,傳于朴岐壽曰,只推。
朴岐壽,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,本閣今甲申年春夏等褒貶,當爲磨勘,而提學二員,直提學一員,直閣·待敎,俱未差,不得擧行,外閣褒貶,亦不得爲之之意,敢啓。傳曰,知道。
又以禮曹言啓曰,各陵殿園墓,本曹郞廳·四學童蒙敎官,通禮院·東西氷庫·惠民署·圖畫署官員等,今甲申年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·典牲署·東西活人署·禮賓寺·觀象監·內醫院·司譯院·典醫監·東南關王廟官員等褒貶,各其司領事·都提調·提調及堂上,有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,貞陵參奉李和愚,與參議臣尹豐烈,有應避之嫌,光陵參奉洪栴,與判書臣金蓍根,有應避之嫌,通禮院兼引儀李在陽,與參判臣洪羲俊,參議臣尹豐烈,俱有應避之嫌,不得同議磨勘,各爲別啓本以入之意,敢啓。傳曰,知道。
李志淵,以吏曹言啓曰,新除授承文院判校朴在寅,除拜後,過限不上來,依例改差,何如?傳曰,允。
又以吏曹言啓曰,曹所屬宗簿寺·司饔院官員等矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
朴長復,以兵曹言啓曰,五衛將洪雲錫前任忠州營將,朴蓍會前任大丘營將,李儒甲前任北虞候,俱在任所,上來間,該廳番次苟艱云。忠翊衛將柳信儉,景福宮衛將劉煥述·李雄孫,慶熙宮衛將朴喜元,俱以病難供職,呈狀乞遞。竝改差,何如?傳曰,允。
又以兵曹言啓曰,本曹今甲申年春夏等褒貶等第,磨鍊以入,而曹所屬軍器寺·司僕寺·訓鍊院官員,部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今甲申年春夏等褒貶,當爲磨勘,而都摠管鄭晩錫,有身病,限內不得設行之意,敢啓。傳曰,知道。
金敎喜,以戶曹言啓曰,今春夏等所屬各司褒貶啓本中,司䆃寺僉正徐興輔,與參判臣徐能輔,爲兄弟應避,故判書臣金履陽,獨爲磨勘以入之意,敢啓。傳曰,知道。
又以戶曹言啓曰,本曹郞廳及所屬各司官員,今甲申春夏等褒貶,依前例磨鍊以入,而軍資監·濟用監·司宰監·內資寺·內贍寺·長興庫·平市署·司圃署,因都提調·提調有故,不得磨勘。去癸未秋冬等褒貶時,軍資監·濟用監·司宰監·司䆃寺·內資寺·內贍寺·長興庫·平市署·司圃署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
李志淵,以議政府領議政意啓曰,今甲申年春夏等褒貶,當爲等第,而臣以身病,限內不得磨勘之意,敢啓。傳曰,知道。
朴長復,以中樞府言啓曰,本府郞廳及醫員·錄事等,今甲申年春夏等褒貶,當爲等第,而領中樞府事臣徐龍輔,判中樞府事臣金載瓚,臣韓用龜,臣金思穆,臣林漢浩,俱有病,限內不得磨勘之意,敢啓。傳曰,知道。
李志淵,以耆老所言啓曰,本所堂上,多有身病,無參坐之人,今甲申春夏等褒貶,限內不得磨勘之意,敢啓。傳曰,知道。
又以敦寧府言啓曰,府郞廳等,今春夏等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以忠勳府言啓曰,本府今甲申年春夏等褒貶,當爲磨勘,而有司堂上錦豐君臣朴崙壽有實病,豐安君臣柳相祚在外,韓陵君臣李海愚在外,無以備員,限內不得爲之之意,敢啓。傳曰,知道。
又以儀賓府言啓曰,本府郞廳矣今春夏等褒貶等第,當爲磨勘,而以堂上不備,限內不得設行之意,敢啓。傳曰,知道。
又以宣惠廳都提調意啓曰,本廳郞廳等,今甲申春夏等褒貶,當爲等第,而臣有故,限內不得磨勘之意,敢啓。傳曰,知道。
朴長復,以訓鍊都監都提調意啓曰,本局從事官·禁松參軍及諸將官等,今甲申年春夏等褒貶,當爲等第,而都提調臣金思穆,有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今甲申春夏等褒貶,當爲等第,而臣載瓚,有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今甲申年春夏等褒貶,當爲等第,而都提調臣韓用龜,有身病,限內不得磨勘之意,敢啓。傳曰,知道。
朴長復,以濬川司都提調意啓曰,本司都廳及郞廳,今甲申年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
李志淵,以刑曹言啓曰,今春夏等褒貶,當爲磨勘,而判書趙貞喆有身病,限內不得磨勘以入之意,敢啓。傳曰,知道。
又以工曹言啓曰,本曹郞廳,今甲申年春夏等褒貶,磨勘以入,而屬司繕工監·尙衣院·造紙署·掌苑署·瓦署·典涓司,今甲申年春夏等褒貶,因各該司提調有故,限內不得磨勘,而去壬午年春夏等褒貶,秋冬等褒貶,及癸未年春夏等褒貶,秋冬等褒貶,因本曹堂上有故,限內不得磨勘,其時官員,多有遷轉者,依近例,蕩滌之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
朴長復,以義禁府言啓曰,慶尙監司李止淵狀啓內,注書李淵祥罪狀,令攸司,稟處事,啓下矣。李淵祥今方待命,拿囚之意,敢啓。傳曰,知道。
顯思宮望祭親行敎是時,終獻官兼戶曹判書金履陽,贊禮兼禮曹判書金蓍根,典祀官奉常正任文白,宮闈令尙膳金喜善,執禮修撰徐有素,執尊弼善權馥,大祝軍資正李寅泰,祝史副司果嚴燾,齋郞持平鄭德和,盥洗位兵曹佐郞朴宗範,司藝金文澤,爵洗位直講李升坤,典籍全道海,亞獻盥洗位典籍姜䆃,終獻盥洗位校書校理李錫周,贊者引儀安聖謩·金秉始,謁者引儀趙必煥·吳淳常,贊引兼引儀徐有晃·鄭橚,祭監監察趙鎭敏·安孝述。
甲申六月十五日子時,上詣顯思宮。望祭親行入侍時,行都承旨李志淵,左承旨金敎喜,右承旨李基栽,左副承旨朴岐壽,右副承旨朴長復,同副承旨李沆,記事官李淵祥,假注書鄭在鑑,記注官金履喆,記事官趙容和,檢校待敎徐憙淳,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮,跪啓請行禮,贊禮,前導入顯思宮,詣版位前。贊禮,跪啓請俯伏哭,上俯伏哭,王世子以下在位者,皆俯伏哭。贊禮,啓請止哭興再拜興平身,上止哭〈興〉再拜興平身,王世子以下在位者,皆止哭興再拜興平身訖。贊禮,前導詣尊所,東向立,志淵酌酒,沆以盞受酒,上詣神位前,北向俯伏跪。志淵奉香,沆奉爐以進。贊禮,啓請三上香,上三上香,受香爐奠于案,仍行初獻禮,志淵奉爵以進。贊禮,啓請執爵獻爵,大祝跪讀祝文訖。贊禮跪啓請俯伏興平身,上俯伏興平身,贊禮,導上降復位。執禮,請亞獻禮,宮官引王世子入詣尊所,執禮者酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官,請俯伏興平身,王世子,俯伏興平身,降復位。執禮,請行終獻禮,謁者,引終獻官兼戶曹判書金履陽,詣神位前,行禮訖,出就復伏位。執禮,請俯伏哭,上俯伏哭,王世子以下在位者,皆俯伏哭。贊禮,請止哭興再拜興平身,上止哭興再拜興平身。贊禮,導上詣望燎位,燎訖,啓請禮畢。上還入齋殿,諸臣以次退出。
上在昌德宮。停常參·經筵。
朴長復啓曰,合辭許久闕啓,事甚未安,除在外·未署經〈外〉,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴岐壽啓曰,三品官之無得過三日循例請牌,曾有定式矣。吏曹參議尹豐烈,禮曹參議朴齊聞,除拜後過三日,不爲出肅,事體所在,誠極未安,竝從重推考,仍卽牌招察任,何如?傳曰,允。
朴岐壽啓曰,玉堂上下番俱空,已至多日,事甚未安。修撰徐有素,旣有只推之命,與校理朴晦壽,一體牌招入直,何如?傳曰,允。
朴長復啓曰,行大司憲朴宗薰,掌令曺龍振·朴榮顯牌不進,執義崔時淳,持平張鳳周在外,鄭德和未署經,監察茶時之意,敢啓。傳曰,知道。
以大司諫金學淳,掌令曺龍振·朴榮顯牌不進罷職傳旨,傳于朴長復曰,只推。
以吏曹參議尹豐烈,禮曹參議朴齊聞牌不進罷職傳旨,傳于李沆曰,只推。
以校理朴晦壽,修撰徐有素牌不進罷職傳旨,傳于李沆曰,只推。
朴長復,以兵曹言啓曰,今六月十七日,武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以兵曹言啓曰,慶尙監司李止淵狀啓,道內別試武士入格人等,起送,纔已啓下矣。在前領南別試武士上來者,依本道入格技藝,自臣曹,有更試草記之例,今日宣廌內禁衛試取時,同爲試取之意,敢啓。傳曰,知道。
又以備邊司言啓曰,慶尙左水使吳致壽,在任身死矣。返柩時擔軍,依法典題給之意,分付所經各道,何如?傳曰,允。
朴長復,以義禁府言啓曰,保放罪人洪羲敬,還囚議處以入,而病勢一向未差,仍爲保放之意,敢啓。傳曰,知道。
義禁府啓目,注書李淵祥原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目粘連,城津前僉使李義權矣,本府矣啓內,道臣巡部之時,主鎭僉使,領率旗幟,五里程迎候,自是法例,而謂有身病,替送中軍兺除良,竝與〈頉報〉不爲者,誠極駭然。以此照律,罪杖八十收贖,奪告身三等,私罪。奉敎依允爲旀,功減一等。又啓目,向前洪羲敬亦,檢案固宜審愼,而實因終欠分明,至有道臣論啓是白加乎,不可以囚供之發明,有所參恕,以此照律,何如?判付啓,依允。
朴長復,以義禁府言啓曰,卽接月令醫員崔祜手本,則時囚罪人李淵祥,素患痰癖之症,添劇於處濕之餘,有時昏倒,食飮全却,目下症形,實爲不輕云。罪人病勢如此,則一邊保放,一邊草記,曾有定式矣。李淵祥,姑爲保放之意,敢啓。傳曰,知道。
上在昌德宮。停常參·經筵。
自未時至人定,灑雨下雨,測雨器水深五分。
自人定至十八日開東,灑雨下雨,測雨器水深四寸。
朴長復啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
又啓曰,來二十一日朝參日次矣,敢稟。傳曰,停。
朴岐壽啓曰,來二十一日,輪對日次矣,敢稟。傳曰,當次人受點,後日次待令。
又啓曰,明日乃是初伏,自明日處暑間,視事頉稟之意,敢啓。傳曰,知道。
朴長復啓曰,卽伏見公淸水使趙台錫今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
朴岐壽啓曰,玉堂上下番俱空,已至多日,事甚未安。校理朴晦壽,修撰徐有素,旣有只推之命,竝更牌招入直,何如?傳曰,允。
以校理朴晦壽,修撰徐有素牌不進罷職傳旨,傳于朴岐壽曰,只推。
朴長復,以兵曹言啓曰,宣薦內禁衛取才三技入格別單及宣·部·守三薦,參上武臣前銜作散人,別取才入格矢數·落仕年條·居住·薦名,各其名下,懸註以入之意,敢啓。傳曰,知道。
又以兵曹言啓曰,坼見諸道褒貶啓本,則黃海監司李文會啓本中,中軍崔達曾,以雖有昧方爲目,平安監司金敎根啓本中,老江僉使崔一光,以引滿有戒爲目,全羅右水使李源祖啓本中,臨淄僉使金景興,以欲行松禁,宜先束下爲目,梨津萬戶宋洙謙,以何傷見欺爲目,竝宜置中考,而置諸上考。北兵使李惟秀啓本中,防垣萬戶金文協,以倉奸未察爲目,則宜置下考,而置諸中考。殊無嚴明殿最之意,各該道·帥臣,竝推考警責。黃海監營中軍崔達曾,臨淄僉使金景興,梨津萬戶宋洙謙,老江僉使崔一光,竝中考施行。防垣萬戶金文協,下考施行,黃海兵使許溟啓本中,長壽別將崔仁宅,以殘堡民窮,益念撫恤爲目,旣非褒語,顯有貶意,而置諸上考,殊無嚴明殿最之意。該帥臣,亦爲推考警責,長壽別將崔仁宅,其不職可知,罷黜,何如?傳曰,允。
又以兵曹言啓曰,嶺南別試武士,更爲試取事,草記啓下後,各以本道入格技藝試取,則興海閑良金振聲·鄭弘敎,片箭入格,昌寧閑良成元敎,永川閑良曺炳奎,鐵箭入格,出身洪鳳燮,三略入格,新寧出身權周秉,病不上來,興海閑良白雲鶴,柳葉箭不,朴宗檜·朴魯行,寧海閑良秦尙洪,片箭不,義興閑良金德明,鐵箭不,比諸本道入格技藝,俱未中式,竝依例給糧下送。而在前抄上武士試取時,武技之中式者,閑良直赴殿試,出身初仕調用,前銜復職承傳,能講與擧沙者,或直赴會試,或軍門調用,依判下擧行矣。今此片箭入格興海閑良金振聲·鄭弘敎,鐵箭入格昌寧閑良成元敎,永川閑良曺炳奎,講書入格出身洪鳳燮,別單書入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技,而大殿誕日前一日相値,不得設行之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深三分。
自人定至十九日開東,灑雨下雨,測雨器水深五分。
大殿誕日,大殿,內閣·政院,單子問安。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
大殿,朝廷二品以上·六曹堂上,單子問安。答曰,知道。世子宮,口傳問安。答曰,知道。
朴長復啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
朴岐壽啓曰,玉堂上下番俱空,已至多日,事甚未安。校理朴晦壽,修撰徐有素,旣有只推之命,竝卽牌招入直,何如?傳曰,允。
以校理朴晦壽,修撰徐有素牌不進罷職傳旨,傳于朴岐壽曰,只推。
朴岐壽,以奎章閣言啓曰,箋文封進,事體甚重,而原任待敎徐有榘,以淮陽縣監,謂有情勢,今此誕日箋文,不爲封進,誠極未安。爲先推考,仍爲申飭,使之追卽封進,何如?傳曰,何可尙稱情勢?嚴飭封進,可也。
上在昌德宮。停常參·經筵。
自人定至二十日開東,灑雨下雨,測雨器水深六分。
朴長復啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
李基栽啓曰,左副承旨朴岐壽,同副承旨李沆,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李羲準·金學淳落點。
李基栽啓曰,新除授右副承旨李羲準,卽爲牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,金愚淳落點。
李基栽啓曰,玉堂上下番俱空,已至多日,事甚未安。校理朴晦壽,修撰徐有素,旣有只推之命,竝卽牌招入直,何如?傳曰,允。
以校理朴晦壽,修撰徐有素牌不進罷職傳旨,傳于李基栽曰,只推。
朴長復,以禮曹言啓曰,卽接奉常寺所報,則今番雨後,奉審神室,則北方山川神位所奉龕室上,間間滲漏,仰土剝落,至於地衣沾濕之境,卽爲修改云矣。見今潦雨未收,難以動役,姑待快晴,擇日擧行,何如?傳曰,允。
又以戶曹言啓曰,臣履陽,謹奉下敎,進詣別廟,正堂以下各處所,次第看審,則翼閣,間有滲漏處,待晴霽,卽爲修改計料,至於內墻庫舍等未盡處,亦當卽爲營作,而見今積雨蒸濕,土功難施,稍待潦收土乾後,擧行之意,敢啓。傳曰,知道。
又以成均館行大司成意啓曰,卽聞方外儒生洪秉學等投通太學,敢以先大王追上尊號事,將欲陳疏仰請云。莫重宗廟之禮,非匹庶之所敢輕議,卽是天下古今之通義。況且先大王之不受尊號,義至精而德彌光,萬世臣子所共欽仰,而今此數三儒生之憑藉莫重,擧措劻勷者,大關國綱,貽羞士林,不可以蔑識妄犯,置而不問。發通儒生等,爲先自臣館,施以永削之罰,而亦令該曹擬其當施之律,何如?傳曰,所謂儒生事,萬萬屑越,萬萬驚駭。嗣服初,有一堂上官疏論世室事,尙以人微位卑,輕議莫重之典,至於竄配,古今天下,焉有白徒妄議宗廟之典者否?國綱之頹弛,士習之壞亂,無復餘地,寧欲無言。此事,決非一二三數人所可辦,所謂投通人,令秋曹,卽爲捕來,嚴加究問,可也。
上在昌德宮。停常參·經筵。
藥房提調金履喬,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李羲準啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
李志淵啓曰,左承旨金學淳,右承旨金敎喜,左副承旨李基栽,今日不爲仕進,竝卽牌招,何如?傳曰,允。
李基栽啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金敎喜啓曰,玉堂上下番俱空,已至多日,事甚未安。校理朴晦壽,修撰徐有素,旣有只推之命,竝卽牌招入直,何如?傳曰,允。
朴長復啓曰,卽者說書吳致愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金敎喜,以侍講院言啓曰,說書吳致愚,以其親病,陳疏徑出,下番闕直,事甚未安。兼司書李憲兢,呈辭受由,司書朴宗璜,卽爲牌招,以爲入直之地,何如?傳曰,允。
兵曹口傳政事,副護軍單朴岐壽。
以左承旨金學淳牌不進罷職傳旨,傳于李羲準曰,只推。
以校理朴晦壽,修撰徐有素牌不進罷職傳旨,傳于金敎喜曰,只推。
以司書朴宗璜牌不進罷職傳旨,傳于金敎喜曰,只推。
金敎喜,以吏曹言啓曰,本曹開坼坐起時,考見諸道褒貶啓本,則慶山縣令南履煥,以盍察鄕奸爲目,聞慶縣監李綱在,以盍先節用爲目,山淸縣監李淵愚,以太康宜戒爲目,竝宜置下考,而置諸中考,殊無嚴明殿最之意。該道道臣,推考警責,三邑守令,竝罷黜,何如?傳曰,允。
又以禮曹言啓曰,卽接宗廟署所報,則近因潦雨,永寧殿第七室龕內北邊斑子第二井,微有滲濕矣,今番之雨,點滴於神欌上,亦爲點滴於冊欌上,仍濕內塗北壁霑濕云矣。莫重殿內,有此滲漏之患,萬萬驚悚,臣曹與本署提調,卽爲進去奉審後,修改之節,更爲稟處,何如?傳曰,允。
又以禮曹言啓曰,臣蓍根,進詣永寧殿,與本署提調臣金魯敬奉審,則第七室龕內北邊斑子第二井,今番雨水,點滴於神欌上,亦爲點滴於冊欌上,內塗與北壁霑濕矣。涓吉告由,移安修改之節,不容少緩,而見今潦雨未霽,土旺在卽,待快晴節過後,卽爲擇吉擧行,恐合事宜,而雨漏處,姑先以油芚,蓋覆之意,敢啓。傳曰,知道。
又以禮曹言啓曰,卽接宗廟署所報,則昨夜風雨,宗廟南墻外檜木二株,西墻外眞木一株顚仆,望廟樓前檜木二株,東崗大松木七株,中松木二株,合十一株,及西崗大松木一株,槐木二株,雜木一株,合四株顚仆,而或爲中折云。故臣蓍根,與本署提調臣金魯敬看審,而廟內樹木之顚仆,不犯內墻,則不行慰安祭事,曾有定式矣。卽令工曹,斫伐事,分付,何如?傳曰,允。
又以禮曹言啓曰,卽接永禧殿官員所報,則昨夜風雨,正殿後面巖上茱萸木一株,大如棟楹者,摧折云矣。莫重正殿至近之地,有此樹木摧折之患,極爲驚悚,臣曹堂上,進去奉審後,更爲稟處,何如?傳曰,允。
又以禮曹言啓曰,臣蓍根進詣永禧殿,與本殿令吳徽常,參奉李進永,眼同奉審,則正殿南挾室後小巖上茱萸木一株,因風頹倒,故詳細看審,圓徑不過四寸許,而根底朽傷頹倒,別無聲震之慮。慰安之節,不爲磨鍊,而卽令工曹,從容斫出事,分付,何如?傳曰,允。
又以禮曹言啓曰,卽接穆陵參奉所報,則仁穆王后陵上曲墻南邊,檜木三株,昨夜風雨折傷時,曲墻瓦子四十九張,爲木所壓,脫落破碎,而曲墻元體內外面,則幸無所傷云矣。莫重陵上至近之地,有此樹木折傷,墻瓦破碎之患,誠甚驚悚,不可無慰安之擧。慰安祭,不卜日今二十二日設行,而修改之節,本曹堂上·郞廳,進去奉審後,稟處,何如?傳曰,允。
又以內醫院都提調·提調意啓曰,院內醫李鍾呂有頉,代御醫李亨基差下之意,敢啓。傳曰,知道。
李基栽,以兵曹言啓曰,卽接東所衛將權思秉牒報,則銅龍門外柳木二十株,因風折傷云,令該所依例斫去之意,敢啓。傳曰,知道。
又以兵曹言啓曰,卽接景福宮入直衛將金麗哲牒報,則本宮光化正門頹圮云。爲先令繕工監,把子圍排,亦令該曹,急速改建之意,分付,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以都摠府言啓曰,副摠管金守基,以文臣朔試射試官,慕華館,晝仕出去之意,敢啓。傳曰,知道。
又以文臣朔試射試所試官意啓曰,今日試射時,禮曹佐郞洪龜燮,通禮院相禮黃燾,成均館典籍趙熙龍·禹錫文·朴義柱,無緣不參,依定式竝令該府,拿問處之,何如?傳曰,允。
又以都摠府言啓曰,去夜風雨,司僕寺北門前柳木十七株,靡傷之意,敢啓。傳曰,知道。
義禁府啓目,薪島前僉使宋之廉原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
說書吳致愚疏曰,伏以臣母,自來貞疾,痰痞是祟,屬玆溽暑,外蒸內鑠,眞元澌敗,長淹床笫,自日昨重患關格,積聚闖肆,上下壅隔,喘息悶急,嘔瀉兼苦,寒熱交作,種種形證,一倍添篤,家僮趕至,促臣歸視。臣自聞此報,方寸如灼,實無晷刻按住之勢,玆敢忙陳短籲,徑出禁扃。伏乞聖慈,俯垂鑑諒,亟遞臣見帶之職,俾便救護,仍治臣擅離之罪,以照法紀,不勝大願。臣無任云云。省疏具悉。爾其勿辭救護。
上在昌德宮。停常參·經筵。
李羲準啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
李基栽啓曰,來二十五日朝參日次矣,敢稟。傳曰,停。
備忘記,公淸兵使李謙會下直,長弓一張·長箭一部·片箭一部·筒兒一箇,賜給。
金敎喜啓曰,玉堂上下番俱空,已至多日,事甚未安。校理朴晦壽,修撰徐有素,旣有只推之命,竝卽牌招入直,何如?傳曰,允。
傳于金敎喜曰,禮曹參判入侍。
金敎喜,以侍講院言啓曰,下番連日闕直,事甚未安。司書朴宗璜,旣有只推之命,更爲牌招,以爲入直之地,何如?傳曰,允。
以京畿監司朴宗琦狀啓,竹山府使李光永,親病沈重,呈狀乞遞,不得已罷黜事,傳于金敎喜曰,令該曹,口傳差出,催促下送。
吏曹口傳政事,以金槇爲竹山府使。
以校理朴晦壽,修撰徐有素牌不進罷職傳旨,傳于金敎喜曰,只推。
以司書朴宗璜牌不進罷職傳旨,傳于金敎喜曰,只推。
李基栽,以兵曹言啓曰,今六月十七日,武臣堂上祿試射,以後日退行事,草記蒙允矣。今二十二日設行,而試官望,備擬以入之意,敢啓。傳曰,知道。
又以兵曹言啓曰,今六月二十一日,武臣賓廳講書時,武臣兼宣傳官金光漢,通鑑第一卷不通,依定式推考驚責,何如?傳曰,允。
又以兵曹言啓曰,今番宣·部·守三薦參上武臣前銜作散人,別取才時,前郡守李煥周,方在罷職中,冒試入格,入於別單,至蒙判下矣。冒赴雖緣昧例,揆以試體,誠極可駭。其罪狀,令該府拿處,原別單中,付標以入之意,敢啓。傳曰,知道。
又以備邊司言啓曰,因成均館草記批旨,疏廳儒生等,自秋曹今方行査,而追聞儒生等之收捧名帖也,自京兆招致部隷,因以使喚云。疏廳之不得借隷,自來朝令,本甚截嚴,畢竟邸弊,又從此出,則始旣不察,終歸襲謬者,其在責備之意,不可無警。當該堂上,從重推考,何如?傳曰,允。
李羲準,以義禁府言啓曰,保放罪人洪羲敬,還囚照律,李淵祥,還囚議處以入之意,敢啓。傳曰,知道。
義禁府照目粘連,全州前判官洪羲敬矣,本府議啓內,檢案固宜審愼,而實因終欠分明,至有道臣論啓是白如乎,不可以囚供之發明,有所參恕。以此照律,罪杖六十收贖,奪告身一等,私罪。奉敎依允爲旀,功議各減一等爲良如敎。又啓目,禮曹佐郞洪龜燮,通禮院相禮黃燾,成均館典籍趙熙龍·禹錫文·朴義柱等,原情云云。傳旨內辭緣,泛稱遲晩,黃燾段,所當請刑是白乎矣,曾經侍從,勿爲請刑,載在大典通編,議處,洪龜燮·趙熙龍·禹錫文·朴義柱等段,竝只刑推得情,何如?判付啓,依允爲旀,竝只除刑推議處爲良如敎。又啓目粘連,向前李淵祥亦,私騎驛馬,至登道啓,而囚供,雖以貰騎發明是白乎乃,違越朝禁之罪,在所難免,以此照律,何如?判付啓,依允。又啓目粘連,向前宋之廉亦,開市有期,而執留商船,不卽放還兺除良,報辭終又壞體,致有行臺論勘之啓是白乎則,不可以爰辭之分疏,有所參恕,以此照律,何如?判付啓,依允。
刑曹啓目,發通儒生等,謹依傳敎,捉來嚴覈,則洪秉學段,罔念儀禮之莫重,妄論尊號之追上,就議發通,無不譸張。趙永三段,始自倡論,至于投通,爛熳和應,同心共濟。李惇五段,聚會諸人,作爲窩主,首論大禮,自速重罪。李寅協段,初雖參涉,發通之日,身不在坐,錄名之時,爲人僞着,究其所犯,煞有間焉,而遭故下鄕,捉上擧行。趙在參·閔光圭·柳觀一等段,初雖不知,末梢參涉,不可無罪,發捕嚴覈,而三囚之作此擧措,必有受嗾處,平問之下,難以取服,嚴刑得情,何如?判付啓,爲今日臣民,不知昔年精義之昭揭,則其罪又大於白徒之妄干大禮。渠輩知之而故犯,厥罪罔赦,不知而犯之,厥罪惟均,焉逭不敬無嚴之誅乎?然反覆究問之時,適增屑越之悚,轉相引告之際,恐有蔓延之歎,姑從末勘。在囚者竝嚴刑一次,絶島定配,在外而未捉來者及所請發捕者,亦竝嚴刑一次,遠地充軍,以示不治治之意,可也。
李羲準,以刑曹言啓曰,投通儒生洪秉學等,究覈啓目判付內,爲今日臣民,不知昔年精義之昭揭,則其罪又大於白徒之妄干大禮。渠輩知之而故犯,厥罪罔赦,不知而犯之,厥罪惟均,焉逭不敬無嚴之誅乎?然反覆究問之時,適增屑越之悚,轉相引告之際,恐有蔓延之歎,姑從末勘。在囚者竝嚴刑一次,絶島定配,在外而未捉來者及所請發捕者,亦竝嚴刑一次,遠地充軍,以示不治治之意可也事,命下矣。謹依判付,罪人洪秉學·趙永三·李敦五,各嚴刑一次後,秉學全羅道珍島郡金甲島,永三興陽縣鹿島,敦五羅州牧智島,竝絶島定配所,趙在參·閔光圭·柳觀一,亦各嚴刑一次後,在參慶尙道丹城縣,光圭平安道寧遠郡,觀一咸鏡道利原縣,竝遠地充軍,定配所竝卽押送,李寅協,方在連山地,祕移該道,使之押上後,擧行之意,敢啓。傳曰,知道。
又以刑曹言啓曰,卽接備邊司甘結,則以爲,義州府犯越罪人金振聲,施以次律事判下矣。此與尋常罪囚有異,不可委諸該道而勘律,依丙寅已例,自本曹,以減死一等律,定罪名定配所,卽爲行會矣。謹按律文,則大典通編禁制條有曰,西北沿邊犯越者,首從皆境上斬,金振聲斬罪,依判下減一等,決杖一百後,全羅道南原府流三千里定配所,令該道道臣,卽爲押送之意,分付,何如?傳曰,允。
兼戶曹判書金履陽疏曰,伏以臣,資識,本自疎鹵,加以年紀衰邁,髮齒外凋,神精內耗,飾巾俟命,乃分之宜,束帶從政,初非可論。況此大農之職,事應至繁,關維甚重,尤不容暫時冒當,而緣臣戀棧之習,殆同老馬脫屣之勇,不及古人,因仍蹲據,荏苒月日。繼而有營建監董之命焉,則往役義重,不敢言勞,傴僂奔奏,徂春及夏,倖免僨誤,告功以時,此莫非王靈攸濟,而臣之區區私懇,今乃可得以請間矣。竊伏念七十致仕,載在禮經,禮者,聖人之自出,聖人豈虛言哉?蓋人生氣血,時至則衰,一如草木花實之開落榮枯,此天道人理之常也。然其衰也多方,有髮齒未全凋而神精爽遁者,有神精未盡爽而筋力痿疲者,有筋力不甚疲而喜怒不適者,有一於是,其害於政甚大,此聖人所以設爲定限,著之於經,爲萬世程律者也。乃若臣之衰相,於上數者,靡一不具,而猶且自命以不衰,劇任要地,盤礴自如,曉鍾秋泥,盲進不休,則是所謂不知人間有羞恥事者,臣雖厚於自棄,實不忍爲此也。且臣立朝,洽滿三十年,三十年爲一世,偏蒙兩朝特達之恩,華膴則歷踐而不讓人,功伐則歷考而無可稱,此已爲人臣辜負之甚者。今若年及致仕,而不思退,已了一世而不知止,嗜進無饜,爲世唾罵,則其負恩之罪,益無以自贖,臣於是,慮之熟而辨之明,而劃之於心,亦已久矣。玆敢瀝誠竭情,仰瀆崇嚴。伏願聖明,諒臣心於常理之內,察臣言於例讓之外,將臣本兼諸職,竝賜鐫改。仍命選部,勿復檢擬,俾得優遊江漢之間,以畢餘景,則使臣以禮之道,曲遂物性之仁,其將有光於聖德,不專爲遂臣願榮臣名也。臣無任云云。答曰,省疏具悉。大役雖訖,尙多未了之端,姑勿煩辭焉。
甲申六月二十一日酉時,上御熙政堂。穆陵奉審禮曹參判入侍時,右承旨金敎喜,假注書盧時懋,記注官李湜,記事官趙容和,禮曹參判洪羲俊,以次進伏訖。上曰,禮參進前。羲俊進前。上曰,穆陵有頉處奉審,則何如?羲俊曰,穆陵陵上有頉處看審,則仁穆王后陵上曲墻南邊檜木四株,俱被今番風雨折傷,而其中一株大如棟者,頹壓於曲墻瓦溝上,瓦子所傷,至於四十餘張,或脫落,或破碎,而曲墻元體內外面,則幸無所傷。莫重陵上至近之地,有此樹木折傷,墻瓦壓破之患,誠甚驚悚,從當有慰安之擧,而至於改瓦一節,不必全數盡改,間間脫落破碎處,從便爲之恐好矣。上可之。上命禮參先退,羲俊退出。又命退,承史以次退出。
上在昌德宮。停常參·經筵。
申時酉時,灑雨下雨,測雨器水深一分。
李羲準啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金敎喜啓曰,玉堂上下番俱空,已至多日,事甚未安。校理朴晦壽,修撰徐有素,旣有只推之命,竝卽牌招入直,何如?傳曰,允。
金敎喜,以侍講院言啓曰,下番闕直,已至多日,事甚未安。司書朴宗璜,旣有只推之命,更爲牌招入直,何如?傳曰,允。
以公淸監司趙經鎭狀啓,黃澗縣監李普澈身死事,傳于金敎喜曰,令該曹,口傳差出,催促下送。
吏曹口傳政事,以李相琮爲黃澗縣監。
金敎喜啓曰,今六月二十五日,都目政事爲之之意,敢啓。傳曰,知道。
以校理朴晦壽,修撰徐有素牌不進罷職傳旨,傳于金敎喜曰,只推。
李基栽,以兵曹言啓曰,慶熙宮衛將張在華,文臣兼宣傳官徐萬淳,部將白珩洙,俱以病難供職,呈狀乞遞,竝改差,何如?傳曰,允。
義禁府啓目,前郡守李煥周原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目粘連,向前洪龜燮·黃燾·趙熙龍·禹錫文·朴義柱等亦,朔試射時,無緣不參,俱涉可駭,竝只以此照律,何如?判付啓,依允。又照目粘連,注書李淵祥矣,本府議啓內,私騎驛馬,至登道啓,而囚供,雖以貰騎發明是白乎乃,違越朝禁之罪,在所難免。以此照律,罪杖一百收贖,告身盡行追奪,私罪。奉敎依允。又照目粘連,薪島前僉使宋之廉矣,本府議啓內,開市有期,執留商船,不卽放還兺除良,報辭終又壞體,致有行臺論勘之啓是白乎則,不可以爰辭之分疏,有所參恕。以此照律,罪杖八十收贖,奪告身三等私罪。奉敎依允爲旀,功減一等爲良如敎。
漢城判尹韓致應疏曰,伏以臣,昨伏見籌司草記,以臣招送部隷事,至承問備之命,臣滿心惶恧,實不知措躬之所。噫,彼儒生擧措,固出於意慮之所不到,而緣臣儱侗,造次漫應,未及周審,至今追惟,悔恨何及?蓋其本事草記所論,只擧大槪,臣請備陳顚末,以竢處分焉。向於十餘日前,忽有素昧名姓之三儒生,聯書抵臣,請以招送部隷,故始果靳持不送矣。又數日,更要暫送,語頗侵困,臣雖疲劣,豈或撓動,而旣又尋思,則無論某事,尋常招送,不甚違例,故泛令部隷,第往見之而已,餘外不及他語矣。追後聞之,則里任輩,謂有京兆知委,收聚名帖云,故大加驚駭,卽地査問部隷,則果是怪鬼輩,憑藉譸張之說也。苟使臣,洞察情節,牢拒不送,則渠輩雖狡黠,亦何以藉作謊說耶?臣雖無似,豈不知疏廳借隷,曾有朝飭,而彼儒所言,本非請借,臣府分付,不過往見,則把作使喚,恣厥劻勷,非臣所逆覩也。且部雖屬司,各有主官,臣豈容惟意許借乎?若謂之借,則雖非臣情而送固由臣,責當誰歸?思之及此,惟有自訟而已。噫,此輩所犯,已是世道之變怪,臣固嚴斥之不暇,而不幸以下隷一事,轉輾推及,上下於論列之中,慙恧之極,不知攸喩,玆敢略暴事實,仰瀆崇嚴。伏乞聖明,亟降威罰,以礪朝綱,以安賤公焉。臣無任云云。答曰,省疏具悉。旣是無妄見欺之事,庸何傷乎?卿其勿辭行公。
上在昌德宮。停常參·經筵。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李羲準啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,左承旨金學淳,右承旨金敎喜,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。校理朴晦壽,修撰徐有素,旣有只推之命,竝卽牌招入直,何如?傳曰,允。
以左承旨金學淳,右承旨金敎喜牌不進罷職傳旨,傳于朴長復曰,只推。
以校理朴晦壽,修撰徐有素牌不進罷職傳旨,傳于朴長復曰,只推。
禁府照目粘連,禮曹佐郞洪龜燮,相禮黃燾,典籍趙熙龍·禹錫文·朴義柱等矣,本府議啓內,朔試射時,無緣不參,俱涉可駭,竝只以此照律罪,各笞四十收贖,附過還職,竝只私罪。啓,奉敎依允爲旀,洪龜燮·黃燾等段,竝只功減一等爲良如敎。又啓目粘連,向前李煥周亦,身在罷散,冒赴取才,雖緣昧例,不可無罪,以此照律,何如?判付啓,依允。
上在昌德宮。停常參·經筵。
李羲準啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
朴長復啓曰,玉堂上下番俱空,已至多日,事甚未安。校理朴晦壽,修撰徐有素,旣有只推之命,竝卽牌招入直,何如?傳曰,允。
金敎喜啓曰,卽伏見京畿監司朴宗琦,今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
以校理朴晦壽,修撰徐有素牌不進罷職傳旨,傳于朴長復曰,只推。
朴長復,以戶曹言啓曰,時御所內各司,依定式,發遣本曹正郞臣洪耆周,與兵曹參知臣趙庭和,佐郞臣丁載榮,東所衛將臣金命麟,西所衛將臣趙存常,南所衛將臣柳錫裕,北所衛將臣李東鎭,眼同看審後,有頉處,別單書入,而修改則擇日擧行,何如?傳曰,允。
李基栽,以兵曹言啓曰,兼司僕將李行謹,病難供職,呈狀乞遞,改差,何如?傳曰,允。
義禁府照目粘連,前郡守李煥周矣,本府議啓內,方在罷散,冒赴取才,雖緣昧例,不可無罪,以此照律,罪笞四十收贖,附過還職私罪。奉敎依允爲旀,功減一等爲良如敎。
平安監司金敎根疏曰,伏以臣,猥守見職,亦旣歲周,明不能洞微,威不能攝遠,毫髮無裨,瘡疣橫生,尋常云爲,罔非罪戾,而迺有邊氓犯界之事,大著賤臣溺職之驗,及奉處分,感懼冞極。彼啞而聾,旣廢且篤,以虞典欽恤之衷,付周赦舂愚之例,德之所被,法有時或輕,天地好生,臣固攢仰,而究犯所由,由禁不嚴,禁之不嚴,罪當誰歸?夫雄藩符節,非爲私榮,重門鎖鑰,實係大政,此而有失,律有定文,斷章取義,則所謂責在元帥者也。薄譴纔施,特恩旋降,臣雖職名自如,龍光更赫,而上累平明之治,下速淟涊之譏,顧何以一日自安於方面按節之位乎?此猶臣區區情義然耳。關石虧而綱紀紊,邊政弛而國體損,必至之理,易見之勢,而自臣而啓之也,到此論臣加倍之典,恐無以追補矣,聖念及此,當有以處臣矣。且臣衰年關河,載經寒暑,積成內痞,痰發外眩,簿書句檢,亦無以自力,病已可去,而有不敢細陳者,誠以藉使無病,不容苟蹲於已僨之地,玆敢略暴情懇,仰瀆崇嚴。伏乞聖明,俯垂鑑諒,亟削臣職,以幸公私,千萬至祝。臣無任云云。答曰,省疏具悉。本事何至疏引?勿辭察任。
上在昌德宮。停常參·經筵。
藥房提調金履喬,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李羲準啓曰,行大司憲朴宗薰未肅拜,執義崔時淳,持平張鳳周在外,掌令曺龍振·朴榮顯呈辭,持平鄭德和未署經,監察茶時之意,敢啓。傳曰,知道。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而都目政事相値,不得來會云矣,敢啓。傳曰,知道。
李志淵啓曰,左承旨金學淳,今日不爲仕進,卽爲牌招,何如?傳曰,允。
傳于金敎喜曰,檢校待敎李鶴秀,馳詣健陵,奉審摘奸,仍詣顯隆園·華寧殿,奉審以來。
金敎喜啓曰,奏御文字,何等審愼,而承旨罷職傳旨,漏落一字。臣之矇然捧入,不勝惶悚,而當該注書,所當重勘,本院請推之外,無他可施之罰,何以爲之?敢稟。傳曰,從重推考。
李基栽啓曰,卽伏見京畿水使朴孝晉,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
金敎喜,以吏曹言啓曰,今都目大政時,本曹堂上,不可不備員,而參判宋冕載病不來,參議尹豐烈未肅拜,令政院,卽爲牌招,以爲同參開政之地,何如?傳曰,允。
傳于金敎喜曰,吏曹參判·參議,如有違牌,勿爲呼望。
傳于金敎喜曰,守令專係於初仕之擇差,每當大政,屢煩飭敎,便成文具,歸於無實之地,害及生民,誠極寒心。今番則各別對揚事,分付兩銓。
傳于金敎喜曰,忠臣·淸白吏子孫,西北·松都人,拔例收用事,分付兩銓。
傳于金敎喜曰,違牌及在外·有實故兩司臺諫·玉堂,竝許遞,今日政差出。
金敎喜啓曰,玉堂上下番俱空,事甚未安,今日政,新除授玉堂,竝待下批,牌招,推移入直,何如?傳曰,允。
以左承旨金學淳牌不進罷職傳旨,傳于金敎喜曰,許遞,今日政差出。
以全羅監司朴綺壽狀啓,羅州牧使趙原永,綾州牧使尹致赫,靈光郡守任存常,古阜郡守尹致猷,和順縣監鄭晉錫,潭陽府使李憲祖,益山郡守金永錫,令該曹,催促下送事,傳于金敎喜曰,竝令該曹催促,使之當日下送。
都政。吏批,行判書金在昌進,參判宋冕載進,參議尹豐烈進,右承旨金敎喜進。啓曰,今都目大政,各岐仕滿應遷者,相避及未準朔,監察·禁府都事,戶曹·刑曹·工曹·漢城府郞官,平市署官員·五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,臺諫玉堂及春坊多窠,今當差出,而擬望之人乏少,外任竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
金敎喜,以吏批言啓曰,因全羅監司朴綺壽狀啓,受由上京守令催促下送事,批旨內,使之當日下送事,命下矣。受由上京守令中,古阜郡守尹致猷,已爲下去,綾州牧使尹致赫,益山郡守金永錫,自臣曹,今方催促下送,而潭陽府使李憲祖,以省掃事,時在公淸道林川地,故發關知委於該道,使之還官,而羅州牧使趙原永,靈光郡守任存常,俱以身病猝重,不得下去云,兩邑守令,竝罷黜,何如?傳曰,允。
又以吏批言啓曰,今日政廳,考見京畿褒貶啓本,則坡州牧使沈日永,以鄕奸狡猾,公聽則可爲目,宜置中考,而置諸上考,殊無嚴明殿最之意,該道道臣推考警責,該牧使沈日永,罷黜,何如?傳曰,允。以金晉敎爲司䆃主簿,韓璵爲瓦署別提,鄭友容爲氷庫別提,李鍾運爲兵曹參判,尹成圭爲寧海府使。廣興主簿單申在翼。朴英載爲校理,徐英淳爲文學,朴潞壽爲兼司書,李鏵爲英陵令,李熙章爲三水府使,李秉國爲宗廟直長,李鍾悳爲泰陵直長,李觀九爲順陵直長,鄭晉錫爲楊根郡守,李渭達爲應敎。學正單金耆升·金鼎,學諭單李敏衡·金建喆。李尙遵爲金井察訪,安聖謩爲松羅察訪,嚴燾爲修撰,權常愼爲大司憲,吳翰源爲大司諫,趙萬始爲慶基殿令,鄭尙愚爲冬至兼謝恩使,李光憲爲副使,李寅泰爲書狀,趙貞喆爲知經筵。故正言沈商賢,贈吏參例兼,同知沈鑛考。李穆遠爲慶山縣令,洪魯榮爲聞慶縣監,李敬會爲山淸縣監,崔弘德爲漆原縣監,朴升鉉爲校理,崔崑重爲內資奉事,洪枏爲內贍奉事,南興中爲禁府都事,鄭禮容爲執義,姜世白爲司諫,閔銑爲內贍主簿,權㷞爲引儀,徐長輔爲兵曹參判,朴周燮爲掌令,金周默爲獻納。典籍單趙思健。金來淳爲平市主簿,白東奎·林翰鎭爲持平,金䥧·金炳朝爲副校理,嚴耋爲永陵令,朴宗琬爲懿陵令,趙必煥爲引儀,金秀萬爲典籍,朴鳴載爲宗簿主簿,林顔喆·沈鈁爲副修撰,任泰魯爲司饔直長,尹行定爲典牲直長,盧時懋爲昌樂察訪。
盧時懋外任,代以李景在爲假注書。
南棅正爲瓦署別提,鄭日泰爲掌令,朴齊明爲正言,洪逸淵爲刑曹佐郞,趙鎭敏爲宗廟令,梁宣洙爲明川府使,朴亮勳爲价川郡守,徐永淳爲寶城郡守,河始明爲求禮縣監,成達榮爲藍浦縣監,李鳳九·徐鴻輔爲司饔奉事,鄭友容爲掌樂主簿,徐有素爲副應敎,韓光善爲豐基郡守,李鍾運爲承旨。養賢奉事單金耆升。李鍾淳爲引儀,李建基爲司宰直長,趙忠植爲修撰,朴時源爲正言,朴楚壽爲監察,閔致文爲和順縣監,南石耇爲高靈縣監,鄭漪爲右尹,趙鎭憲爲氷庫別提,李若源爲敦寧主簿。
又啓曰,坡州防禦使,今當差出,而擬望之人乏少,他道守令,竝擬,何如?傳曰,允。
以安性淵爲坡州牧使,任百謙爲禁府都事,尹履誼爲尙瑞直長,洪赫爲龍崗縣令,朴龍祜爲文川郡守,朴熙顯爲北靑府使,曺龍振爲江東縣監,朴來謙爲殷山縣監,黃燾爲慈仁縣監,李仁承爲奉化縣監,呂東簡爲禁府都事,金勉淳爲典簿,徐弘秉爲中部令,趙璟鎭爲興陽縣監,尹正鎭爲茂長縣監,全性有爲承文判校,李馨萬爲茂山府使,韓用儉爲瑞山郡守,具廷鉉爲洪原縣監,李寬福爲彦陽縣監,李正規爲尙衣主簿,申萬休爲吏曹佐郞,韓鍾運爲相禮,金箕默爲戶曹佐郞,金啓澧爲尙瑞副直長,金裕淳爲光陵令。故通德尹紀東,贈吏參例兼,故僉知尹得重贈吏議,故學生尹傅贈僕正,以上同知尹悌烈三代追贈。徐膺淳爲典牲副奉事,朴有壽爲典設別檢。
又啓曰,羅州牧使今當差出,而本州物衆地大,素稱難治,不可不擇差,同道及他道有聲績已準限·未準朔守令,竝擬,何如?傳曰,允。
以權㷞爲漢城主簿,李羲斗爲羅州牧使,韓耆裕爲靈光郡守,李亨會爲善山府使,李顯綏爲引儀,朴齊顯爲報恩郡守,徐有晃爲兼引儀。兼養賢庫直長單金耆升,奉事單李敏衡。
又啓曰,廣州府判官,今當差出,而本府以營下劇邑,素稱難治,不可不擇差,他道有聲績已準限·未準朔守令,竝擬,何如?傳曰,允。
以李憲祖爲廣州判官,林昇運爲潭陽府使,金敬淵爲金浦郡守,丁義準爲鎭岑縣監,柳弘根爲南部令,李正規爲監察,李鍾淳爲尙衣主簿,金晉敎爲引儀,金用淳爲司䆃主簿,宋一敎爲假監役,宋繼洙爲童蒙敎官,鄭翼容爲西部都事,尹行肅爲北部都事,姜世誾爲恭陵參奉,李在稼爲光陵參奉,徐世輔爲獻陵參奉,洪應謨爲翼陵參奉,宋持膺爲元陵參奉,洪冕容爲禧陵參奉,金命喜爲弘陵參奉,洪晉淵爲昌陵參奉,李章運爲孝昌墓守衛官,李海璡爲假引儀。
兵批,行判書李相璜進,參判未差,參議李寅溥牌不進,參知趙庭和入直進,左副承旨李基栽進。啓曰,今日都目政事時,本曹堂上,不可不備,而參判未差,參議李寅溥病不來。未差之代,令政院,稟旨變通,待下批,牌招,參議李寅溥,卽爲牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令,未準朔虞候·邊將,竝擬,何如?傳曰,允。以李鍾運爲都摠管,徐澈修爲僉知,成彦霖爲五衛將,金宗浩爲武兼,李敬熙爲慶尙左水使。同知單金麗哲,僉知三單尹弼漢·李東鎭·權思秉。金鍾輯·金大彦爲五衛將,李容圭爲翊衛,洪羲祖爲北評事,徐恭修爲兔城僉使。同知單朴大心,僉知三單南錫圭·朴蓍會·洪雲錫,護軍單柳相亮。金秉喆爲忠翊將,白光斗·李德祚爲景福將,元厚世·李昌培爲慶熙將。訓鍊主簿朴景鄰去官,判官安昇玄,主簿金命爀·李得祿,以上減下。大護軍朴宗薰,護軍金鐮,副護軍朴岐壽·李潞,副司直李魯秉·姜世白·朴潞壽·朴晦壽·沈鈁·朴光錫,副司果徐有素·朴升鉉·徐相祿,以上竝單付。副摠管單李鍾運。崔在亨爲訓鍊判官,李會點·成漢默·金昌倫爲主簿,弼祚殷爲全羅右水虞候。同知單朴喜元,僉知單李儒甲。辛景愈爲僉知,朴宗復爲衛率,趙晉錫爲滿浦僉使,邊擎仁爲雲寵萬戶,趙守喆爲美錢僉使。同知單成彦霖。李顯夔爲兼司僕將,李寬奎爲慶州營將,李信泳爲忠州營將,申性浩爲北虞候,閔晢爲統虞候。僉知二單金鍾輯·金大彦,副司直崔時淳·林處鎭·鄭德和·張鳳周·曺龍振·朴榮顯·姜世揆,以上竝單付。副司果單宋欽奭·禹錫簡·金䥧。金鎭豐爲蛇渡僉使,韓用默爲荏子島僉使,金鎭璧爲注文僉使,辛耆永爲臨淄僉使,黃善興爲吾叉浦僉使。同知單白光斗。劉國良爲老江僉使,崔漢宗爲唐浦萬戶,全亨喆爲永登萬戶,李義邦爲鹿島萬戶,高應斗爲黔毛浦萬戶。同知單李昌培,僉知單金秉喆,副護軍單李沆。柳信儉爲大丘營將,尹永圭爲羅州營將,李儒斌爲全羅兵虞候,柳熀爲潼關僉使,玄在聞爲長山別將。同知單李德祚。兼司僕將李顯夔,慶州營將李寬奎,忠州營將李信泳,統虞候閔晢,北虞候申性浩,以上今加折衝加資事承傳。金道豐爲安骨萬戶,朴祖煥爲鉢浦萬戶,丁復禧爲越松萬戶,金光暎爲伐登萬戶,金富相爲山羊會萬戶。同知單元厚世。白元淸爲水口萬戶,南大運爲防垣萬戶,崔得芳爲廢茂山萬戶,尹昌禧爲鳥嶺別將,黃春郁爲文殊別將。
李基栽,以兵批言啓曰,五衛將成彦霖·姜樂·金鍾輯·金大彦,老病在鄕,上來無期,忠翊衛將金秉喆,前任慶州營將,時在任所,上來間該廳番次苟艱云,景福宮衛將白光斗·李德祚,慶熙宮衛將元厚世·李昌培,俱以病難供職,呈狀乞遞,竝改差。兔城僉使徐恭修,美錢僉使趙守喆,潼關僉使柳熀,俱以親病猝重,萬無登途赴任之望,呈狀乞遞,依例罷黜,何如?傳曰,允。
以南永老爲訓鍊主簿,趙廷彦爲加里浦僉使,李裕大爲長壽別將。同知單劉煥述。張翼·金國信爲五衛將,朴致永爲景福將,張時說爲黃海中軍,金在語爲古豐山萬戶。同知單李雄孫。金東垕·金時文爲五衛將,孫億謙爲景福將,李仁得·尹悌烈爲慶熙將。副護軍單金學淳·柳·金衡遠。
李基栽,以兵批言啓曰,五衛將張翼,前任咸鏡監營中軍,上來間該廳番次苟艱云,金東垕·金國信·金時文,景福宮衛將朴致永·孫億謙,慶熙宮衛將李仁得·尹悌烈,俱以病難供職,呈狀乞遞,竝改差,何如?傳曰,允。以鄭殷柱爲忠翊將,沈昌祖爲五衛將,成永豐爲公州營將,李鼎會爲咸鏡中軍,金就儀爲兔城僉使,徐翯淳爲訓鍊副正,申紹爲都摠經歷,鄭汶濟爲中樞都事,朴挺幹爲潼關僉使,金尙範爲美錢僉使。同知單朴致永,僉知單金國信,副護軍單李顯夔·李寬奎·李信泳。趙羲民爲宣傳官,李容鉉爲都摠經歷,鄭履逵爲訓鍊僉正,尹得燁爲慶尙右兵虞候。同知單孫億謙,僉知單金時文。權常愼爲副摠管,兪孟源爲訓鍊主簿,曺鵬爲武兼。同知單李仁得,僉知單沈昌祖。李元植爲五衛將,李殷民·宋景寬爲景福將,金仁夢·高命鉉爲慶熙將。同知單尹悌烈,僉知單李顯夔。蔡學永爲都摠都事,鄭寅基爲訓鍊判官,韓永鎭爲鎭東萬戶。都摠管單權常愼·李肇源。金啓河爲副摠管,洪翼謨爲訓鍊主簿。同知單李殷民,僉知單李元植·李元臣·趙嶙。金奎浩爲五衛將。同知單高命鉉。柳相晉爲宣傳官,李玄升爲訓鍊副正。同知單金仁夢。尹商大爲武兼,張載良爲部將,金寬爲守門將,李寅會爲法聖僉使。同知單高命鉉。李容鉉爲宣傳官,李升德爲訓鍊僉正,金用基爲武兼,僉知單李元臣·金奎浩·趙嶙。李義會爲都摠經歷,柳成逵爲平安兵虞候,黃處中爲忠壯將,鄭泰東爲都摠經歷,林亨壽爲都摠都事,申命淳爲訓鍊判官,趙存奎爲訓鍊判官,兪致信爲主簿。副護軍單張翼·成履源·李儒甲。李濟遠爲訓鍊主簿。副司果單任岳周·申命沆·韓光獜·安宅臣。權載秉爲武兼。僉知單成建鎭,副司果單金貞根·沈兢祖·金華重·林秉周·朴師膺。趙存永爲宣傳官,申鍾命爲武兼,張東七·申勉求·金東一·朴榮遇·李光暎·李熙敎·金孝基爲部將,元仁圭·金致華·南之爀爲守門將。華寧殿守門將單金聖浩,權管秩乾川孫啓宗,廣坪金應喆,雲頭里林錫範,安原康漢祚,小坡兒金管翊,楸仇非胡宅祖。
李景在有頉,代以金逮喆爲假注書。
以兵曹參議李寅溥牌不進罷職傳旨,傳于李基栽曰,只推。
以副應敎徐有素,副校理金䥧·金炳朝,修撰嚴燾·趙忠植,副修撰林顔喆牌不進罷職傳旨,傳于金敎喜曰,只推。
李基栽,以兵批言啓曰,新除授都摠管權常愼,纔除臺職,例不得兼帶,原望筒勿施,更爲擬入,何如?傳曰,允。
又以兵曹言啓曰,今六月二十五日,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
金敎喜,以司譯院都提調·提調意啓曰,去年皇曆齎咨官韓相瑀,留燕時,所捉潛商物貨,極爲夥然,犯者,令本道照律,物貨付本院屬公。當此邊禁蕩然之時,合施褒賞之典,韓相瑀,特爲加資,何如?傳曰,允。
李基栽,以訓鍊都監言啓曰,本局中軍朴基豐,身病甚重,勢難察任,改差,何如?傳曰,允。
上在昌德宮。停常參·經筵
李羲準啓曰,行大司憲權常愼,執義鄭禮容,掌令朴周燮·鄭日泰,持平林翰鎭·白東奎在外,監察茶時之意,敢啓。傳曰,知道。
金敎喜啓曰,玉堂上下番俱空,事甚未安。副應敎徐有素,副校理金䥧·金炳朝,修撰嚴燾·趙忠植,副修撰林顔喆,旣有只推之命,竝卽牌招,推移入直,何如?傳曰,允。
傳于金敎喜曰,守令·邊將留待。
傳于金敎喜曰,守令·邊將入侍。
以副應敎徐有素,副校理金䥧·金炳朝,修撰嚴燾·趙忠植,副修撰林顔喆牌不進罷職傳旨,傳于金敎喜曰,只推。
兵曹,以金守基爲都監中軍。
金敎喜,以侍講院言啓曰,新除授文學徐英淳,時在平安道龍岡縣任所,書筵入番事緊,斯速乘馹上來事,下諭,何如?傳曰,允。
李羲準,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以備邊司言啓曰,卽見全羅監司朴綺壽狀啓,則以爲,道內還摠不敷,排巡無路,還餉留庫中,各穀一萬石,特許加分事,請令廟當,稟旨分付矣。本道加分,便成年例,農節艱食,不可不念,依狀請數爻,許令加分,何如?傳曰,允。
甲申六月二十六日卯時,上御熙政堂。守令·邊將入侍時,右承旨金敎喜,右副承旨李羲準,假注書金建喆,記注官金履喆,記事官趙容和,以次進伏,茂山府使李馨萬,明川府使梁宣洙,瑞山郡守韓用儉,寶城郡守徐永淳,价川郡守朴亮勳,江東縣監曺龍振,和順縣監閔致文,山淸縣監李敬會,奉化縣監李仁承,慈仁縣監黃燾,慶山縣令李穆遠,彦陽縣監李寬福,漆原縣監崔弘德,藍浦縣監成達榮,求禮縣監河始明,洪原縣監具定鉉,進伏楹外。法聖僉使李寅會,注文僉使金鎭璧,蛇島僉使金鎭豐,荏子島僉使韓思默,雲寵萬戶邊擎仁,越松萬戶丁復禧,安骨萬戶金道豐,唐浦萬戶崔漢宗,永登萬戶全亨喆,鹿島萬戶李義邦,鉢浦萬戶朴祖煥,黔毛浦萬戶高應斗,防垣萬戶南大運,廢茂山萬戶崔得芳,水口萬戶白允淸等,侍立庭下訖。上曰,守令·邊將奏職姓名。馨萬等,各奏職姓名訖,以次退出。敎喜曰,瑞山郡守韓用儉,筵席進退之際,有所做錯,推考,何如?上曰,依爲之。出擧條仍命退,承史以次退出。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
李羲準啓曰,行大司憲權常愼,執義鄭禮容,掌令朴周燮·鄭日泰,持平林翰鎭·白東奎在外,監察茶時之意,敢啓。傳曰,知道。
金敎喜啓曰,來初一日,輪對日次矣,敢稟。傳曰,停。
李止淵啓曰,藥房提調·副提調,持粟米飮來待矣。傳曰,封入。
金敎喜啓曰,玉堂上下番俱空,事甚未安。副應敎徐有素,副校理金䥧·金炳朝,修撰嚴燾·趙忠植,副修撰任顔喆,旣有只推之命,竝更牌招,推移入直,何如?傳曰,允。
朴長復啓曰,卽伏見義州府尹李德鉉日食回咨,入送鳳城事狀啓啓下者,則日字,誤以月字書之,奏御文字,何等審愼,而如是疎忽,事極未安。臣之矇然捧入,不勝惶悚,而該府尹,從重推考,何如?傳曰,允。
以副應敎徐有素,副校理金䥧·金炳朝,修撰趙忠植,副修撰林顔喆牌不進罷職傳旨,傳于金敎喜曰,只推。
兵曹,以柳漢源爲摠戎中軍。
金敎喜,以觀象監領事提調意啓曰,天文學兼敎授全彝煥遷轉,代敎授李致遠,術業頗精,依例差下,使之付軍職,冠帶常仕,何如?傳曰,允。
上在昌德宮。停常參·經筵。
藥房提調金履喬,副提調李志淵啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李羲準啓曰,行大司憲權常愼,執義鄭禮容,掌令朴周燮·鄭日泰,持平林翰鎭·白東奎在外,監察茶時之意,敢啓。傳曰,知道。
李志淵啓曰,藥房提調·副提調,持粟米飮來待矣。傳曰,封入。
傳于金敎喜曰,禮房承旨馳詣懿陵,奉審摘奸以來。
金敎喜啓曰,玉堂上下番俱空,已至多日,事甚未安。副應敎徐有素,副校理金䥧·金炳朝,修撰趙忠植,副修撰林顔喆,旣有只推之命,竝卽牌招,推移入直,何如?傳曰,允。如有違牌,勿爲呼望。
又啓曰,副應敎徐有素,特敎申飭之下,謂有情勢,奉牌闕外,無意承膺,事體所在,誠極未安,從重推考,何如?傳曰,允。
又啓曰,副應敎徐有素,飭敎之下,謂有情勢,奉牌闕外,連加催促,終不承膺,事體道理,俱極未安,從重推考,何如?傳曰,允。
傳于金敎喜曰,奉審閣臣入侍。
傳于金敎喜曰,農務方殷,新除授守令·邊將,皆令一兩日內,辭朝。
金敎喜啓曰,卽者吏曹郞廳來言,明川府使梁宣洙,价川郡守朴亮勳,寶城郡守徐永淳,瑞山郡守韓用儉,慶山縣令李穆遠,聞慶縣監洪魯榮,山淸縣監李敬會,求禮縣監河始明,藍浦縣監成達榮,高靈縣監南石耇,洪原縣監具廷鉉,鎭岑縣監丁義準,兩司當爲署經,而憲府則行大司憲權常愼,執義鄭禮容,掌令朴周燮·鄭日泰,持平林翰鎭·白東奎在外,諫院則行大司諫吳翰源,獻納金周默未肅拜,司諫姜世白,正言朴齊明·朴時源在外,不得署經云。何以爲之,而行大司諫吳翰源,獻納金周默,竝卽牌招,以爲署經之地,何如?傳曰,允。在外人,竝許遞,前望單子入之。待下批,牌招署經。
臺諫前望單子入之,大司憲宋稚圭,執義朴光錫,掌令金景煥·趙忠植,持平李孝淳·徐萬淳,司諫李魯秉,正言金尙元·張鳳周落點。
兵曹,以朴宗柱爲御營中軍。
傳于李羲準曰,日熱如此,輕囚放釋。
李羲準啓曰,臣敬奉聖敎,馳往義禁府,取考囚徒案,則時囚無乎,故仍往典獄署,取閱囚徒案,則結案罪人三名,殺獄罪人十四名,御寶僞造罪人二名,公貨犯逋罪人一名,綱常罪人二名,係是重囚,故竝爲仍囚。其餘各司雜犯,獄卒逃失重囚,他矣錢不報,毆打人物,誘引良女,街路作挐,毆打禁隷,潛屠發賣,人物招引罪人盧得伊·金宗亨·康得慶·權乭伊·金俊漢·朴大顯·崔聖祐·金弘柱·張憲翊·崔得孫·奴宗儉·季福·崔得煥·韓太玄·賈興浩·韓文孫·李殷得·金龍吉·許鶴蕃·申召史·趙明遠·呂宗得·卞召史·金命碩·李卜大·宋雲孫·李景成·李錄中·金命乭·金昌祿·崔聖大·張召史·崔德仁·張斗天等三十四名,旣是輕囚,故竝依傳敎放送之意,敢啓。傳曰,知道。
金敎喜,以弘文館言啓曰,新除授應敎李渭達,時在咸鏡道北靑府任所,校理朴英載,時在京畿驪州地,朴升鉉時在慶尙道大邱地,副修撰沈鈁,時在京畿富平地,經筵入番事緊,請竝斯速乘馹上來事,下諭。答曰,依啓。
甲申六月二十八日酉時,上御熙政堂。奉審閣臣入侍時,右承旨金敎喜,假注書鄭在鑑,記注官全允淡,記事官趙容和,檢校待敎李鶴秀,以次進伏訖。上曰,閣臣進前。鶴秀進前奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上命閣臣先退。敎喜曰,副應敎徐有素,飭敎之下,屢加催促,謂有情勢,奉牌闕外,終不承膺,事體道理,俱極未安,從重推考,何如?上曰,依爲之。出擧條上命退,承史以次退出。
上在昌德宮。停常參·經筵。
自卯時至申時,灑雨下雨,測雨器水深八分。
藥房提調金履喬,副提調李志淵啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
李羲準啓曰,大司憲宋稚圭,執義朴光錫,掌令金景煥,持平李孝淳在外,掌令趙忠植呈辭,持平徐萬淳傳旨未下,監察茶時之意,敢啓。傳曰,知道。
李基栽啓曰,禁衛營將官來言,今日本營軍兵,日次私習云矣,敢啓。傳曰,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,後日次爲之。
又啓曰,備邊司郞廳來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
傳于金敎喜曰,禮房承旨,馳詣宗廟·景慕宮,奉審摘奸以來。
備忘記,兔城僉使金就儀,水口萬戶白允淸,下直,各長弓一張·長箭一部·片箭一部·筒兒一箇,賜給。
李志淵啓曰,藥房提調·副提調,持湯劑來待矣。傳曰,封入。
金敎喜啓曰,副應敎徐有素,飭敎之下,謂有情勢,奉牌闕外,已至經宿,屢加催促,終不變動。事體道理,萬萬未安,從重推考,何如?傳曰,允。
傳于李基栽曰,番將單子,不能審愼,至於違次之境,當該中官及承傳色中官,竝罷職。
傳于金敎喜曰,明日顯思宮朔祭,當親行,該房知悉,侍衛入直磨鍊,雲寶劍置之。
以持平徐萬淳,獻納金周默牌不進罷職傳旨,傳于李羲準曰,只推。
李志淵啓曰,守令署經事,命下矣。持平徐萬淳,獻納金周默,旣有只推之命,與行大司諫吳翰源,一體牌招,以爲備員署經之地,何如?傳曰,允。
金敎喜,以侍講院言啓曰,明日顯思宮朔祭,王世子亞獻禮時,宮官當爲全數進參,而文學徐英淳在外,無以備員。令政院,稟旨變通差出,待下批,牌招,兼司書朴潞壽未肅拜,亦爲一體牌招,以爲進參之地,何如?傳曰,允。
金敎喜啓曰,因侍講院草記,明日顯思宮朔祭,王世子亞獻禮時,宮官當爲全數進參,而文學徐英淳在外,無以備員,令政院稟旨,變通差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
文學前望單子入之,宋欽奭落點。
以持平徐萬淳,獻納金周默牌不進罷職傳旨,傳于李羲準曰,只推。
李志淵啓曰,守令署經事,命下矣。持平徐萬淳,獻納金周默,旣有只推之命,與行大司諫吳翰源,一體更爲牌招,以爲署經之地,何如?傳曰,允。如有違牌,勿爲呼望。
李基栽啓曰,卽者兵曹郞廳來言,明日顯思宮朔祭親行時,別侍衛,當爲備員,而本曹判書李相璜受由,不得擧行云,何以爲之?敢稟。傳曰,牌招。
又啓曰,行兵曹判書李相璜牌不進推考傳旨,今方捧入,而別侍衛當爲進參,如是違牌,事甚未安,更爲牌招,何如?傳曰,允。違牌勿爲呼望。
金敎喜啓曰,副應敎徐有素,奉牌闕外,已至經宿,催促不啻屢度,而終無變動,事體道理,誠甚未安,從重推考,何如?傳曰,許遞。
傳于李志淵曰,玉堂有闕之代,前望單子入之。
玉堂前望單子入之,副應敎姜世白,修撰金大坤落點。
傳于李基栽曰,出宮門路,以協陽門爲之。
金敎喜,以侍講院言啓曰,明日顯思宮朔祭,王世子亞獻禮時,宮官當爲全數進參,而新除授文學宋欽奭在外,無以備員,令政院,稟旨變通差出,待下批,牌招,以爲進參之地,何如?傳曰,允。
金敎喜啓曰,因侍講院草記,明日顯思宮朔祭,王世子亞獻禮時,宮官當爲全數進參,而文學宋欽奭在外,無以備員,令政院,稟旨變通差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
文學前望單子入之,柳致睦落點。
以兼司書朴潞壽牌不進罷職傳旨,傳于金敎喜曰,只推。
以修撰嚴燾再牌不進罷職傳旨,傳于金敎喜曰,只推。
金敎喜,以弘文館言啓曰,本館下番闕直,事甚未安。修撰嚴燾,旣有只推之命,與副修撰林顔喆,一體牌招,以爲推移入直之地,何如?傳曰,允。
以副修撰林顔喆牌不進罷職傳旨,傳于金敎喜曰,只推。
以修撰嚴燾牌不進罷職傳旨,傳于金敎喜曰,只推。
李基栽,以都摠府言啓曰,今日入直內三廳武兼禁軍及軍兵等,當爲中日習射技,而顯思宮朔祭親行齋戒相値,不得設行之意,敢啓。傳曰,知道。
又以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
李鍾運,以宣惠廳言啓曰,寶城·興陽,大同添載船隻,今月初一日,行到京畿高陽郡烏艶浦,時値日食,忽然昏黑,水路迷暗,船隻誤爲掛嶼,元穀方張卸下之際,高陽·金浦浦民輩,托以救拯,恣意偸竊,至爲數百石之多云,故卽令該道道臣,行査馳報矣。道査果如所聞,國穀所重,果何如,而幺麽浦民輩,乘急搶掠,肆然偸竊,事未前有,極爲駭然。作犯諸漢,自本廳,分付道臣,所偸穀物,一一徵出後,使之分輕重嚴刑照勘,而兩邑倅,則雖與法典中護送不用心,故犯,煞有間焉,其在懲後之道,不可仍置。高陽郡守李游,金浦前郡守林昇運,竝令該府,拿問勘處,何如?傳曰,允。
甲申六月二十九日卯時,上御熙政堂。藥房入診入侍時,提調金履喬,副提調李志淵,假注書鄭在鑑,記注官李湜,記事官趙容和,直提學趙鍾永,以次進伏,醫官吳千根·李命運,進伏楹外訖。履喬等曰,近者日候甚熱,聖體,若何?上曰,一樣矣。履喬曰,寢睡·水刺之節,何如?上曰,一樣矣。履喬曰,中宮殿氣候,何如?上曰,一樣矣。仍命醫官入診,千根等,以次診候訖,退伏奏曰,脈候左右三部調均,而左三部有數體,似微有暑感之意矣。履喬曰,湯劑,何以議定乎?千根等曰,香薷正氣散,進御似好矣。上命諸臣及史官就座。仍命退,提調·承史,以次退出。
上在昌德宮。停常參·經筵。
自申時至人定,灑雨下雨,測雨器水深二分。自人定至初二日開東,灑雨下雨,測雨器水深六分。
上詣顯思宮。入齋室後,王世子板位問安。答曰,知道。內閣·政院·藥房,口傳問安。答曰,知道。朔祭親行後,王世子板位問安。答曰,罔極。大殿·中宮殿,內閣·政院·玉堂·百官,奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官,單子問安。答曰,知道。藥房口傳問安。答曰,知道。世子嬪宮,內閣·政院·玉堂,單子問安。答曰,知悉。藥房口傳問安。答曰,知悉。還內後,王世子板位問安。答曰,知道。內閣·政院·玉堂·藥房,口傳問安。答曰,知道。
李羲準啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李基栽啓曰,來初五日,朝參日次矣,敢稟。傳曰,停。
備忘記,茂山府使李馨萬,潼關僉使朴挺幹,美錢僉使金相範,老江僉使劉國良,滿浦僉使趙晉錫,古豐山萬戶金在浩,廢茂山萬戶崔得芳,防垣萬戶南大運,山羊會萬戶金憲相下直,長弓一張·長箭一部·片箭一部·筒兒一箇,賜給。
李志淵啓曰,藥房提調·副提調,持湯劑來待矣。傳曰,封入。
李羲準啓曰,大司憲宋稚圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以獻納金周默,掌令趙忠植,持平徐萬淳牌不進罷職傳旨,傳于李羲準曰,只推。
傳于金敎喜曰,發遣吏郞,諸執事淸齋與否,摘奸以來。
吏曹口傳政事,檢閱單金鍏。
假注書鄭在鑑書啓,臣本月初一日辰時量,敬奉聖敎,馳往明陵蜂峴,巡審摘奸是白乎則,防路之石築,久愈堅固,障谷之榛棘,漸就叢密,牛馬通路,今非可論,樵牧微逕,亦無可尋是白遣,樹木段,松樹雜木,雖有稚長之參差,而鬱然有成林之美是白乎旀,峴上結幕處守直之節,亦以着實擧行之意,申飭於守直軍處是白齊,臣仍爲復路之意,敢啓。傳曰,知道。
金敎喜,以吏曹言啓曰,今此宗廟秋享大祭堂上執禮,前應敎徐有素塡差,而時無職名,令該曹,口傳付軍職,何如?傳曰,允。
兵曹口傳政事,副司果單徐有素。
金敎喜,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,本館下番闕直,事甚未安。修撰嚴燾,副修撰林顔喆,旣有只推之命,竝卽牌招,推移入直之地,何如?傳曰,允。
又以弘文館言啓曰,新除授副應敎姜世白,時在慶尙道尙州地,修撰金大坤,時在昌寧地,經筵入番事緊,請竝斯速乘馹上來事,下諭。答曰,依啓。
又以侍講院言啓曰,新除授文學柳致睦,時在慶尙道安東地,書筵入番事緊,斯速乘馹上來事,下諭,何如?傳曰,允。
又以禮曹言啓曰,太廟展謁,每以春秋,定式取稟矣。今秋展謁吉日,以何間推擇乎?敢稟。傳曰,以念後擇入。
又以禮曹言啓曰,景慕宮展謁,每以孟春孟秋,定式取稟矣。今秋展謁吉日,以何間推擇乎?敢稟。傳曰,太廟展謁日,同爲擇入。
又以禮曹言啓曰,以太廟展謁取稟草記,傳曰,展謁以念後擇入,以景慕宮展謁取稟草記,傳曰,太廟展謁日,同爲擇入事,命下矣。展謁吉日,令日官池宅龜推擇,則今七月二十五日二十七日,俱吉云,以何日定行乎?敢稟。傳曰,二十五日爲之。
又以禮曹言啓曰,今此太廟·景慕宮展謁出還宮時,王世子祗迎及隨駕之節,依禮磨鍊乎?敢稟。傳曰,依例磨鍊。
又以禮曹言啓曰,圖畫署有別遞兒祿窠,而畫員中勤勞國役者,使之次次許付矣。付祿金在恭有頉,代畫員李壽民,前後國役,多有勤勞,依例許付,何如?傳曰,允。
又以禮曹言啓曰,圖畫署畫員金在恭有頉,代本署祿官窠,以差備待令畫員李命儒,陞付之意,敢啓。傳曰,知道。
李基栽,以兵曹言啓曰,今七月初三日,宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,新除授慶尙左水使李敬熙戶奴呈狀內,矣上典老母,今年爲八十三歲,法不當遠離赴任云。閫帥之親年七十五歲以上者,許遞其任,載在法典,依例改差,何如?傳曰,允。
又以訓鍊都監言啓曰,本局千摠趙存中,身病甚重,勢難察任,改差,何如?傳曰,允。
李羲準,以義禁府言啓曰,因宣惠廳草記,高陽郡守李游,金浦前郡守林昇運,竝令該府,拿問勘處事,傳旨啓下矣。林昇運,今方待命,拿囚,李游,時在任所云,依例發遣府羅將拿來,何如?傳曰,待待命拿囚。
又以刑曹言啓曰,依下敎,逃躱別監朴三祿,多發刑吏,捉來嚴問,則其無難闕直,肆然逃走之罪,箇箇遲晩矣。謹按律文,則大明律制書有違條,有曰,凡奉制書,有所施行而違者,杖一百,朴三祿,依此律勘處後,恪勤奉公之意,嚴飭放送,何如?傳曰,允。
顯思宮朔祭親行敎是時,終獻官行知事沈象奎,贊禮兼禮曹判書金蓍根,典祀官奉常正任文白,宮闈令尙膳李奇遠,執禮副司果朴晦壽,執尊司書朴宗璜,大祝副校理金炳朝,祝史副司果韓弘敎,齋郞持平徐萬淳,盥洗位禮曹佐郞洪龜燮,典籍全道海,爵洗位典籍趙熙龍·金相勉,亞獻盥洗位典籍趙思健,終獻盥洗位承文校檢林健,贊者引儀趙必煥,兼引儀李在陽,謁者引儀吳淳常,兼引儀鄭橚,贊引兼引儀沈正禮,假引儀洪憲燮,祭監監察安孝述·李培秀。
甲申七月初一日子時,上詣顯思宮。朔祭親行入侍時,行都承旨李志淵,行左承旨李鍾運,右承旨金敎喜,左副承旨李基栽,右副承旨李羲準,同副承旨朴長復,假注書鄭在鑑·金建喆,記注官李湜,記事官趙容和,檢敎待敎徐憙淳,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,乘輿出宣化門,由協陽門·建陽門·銅龍門·景化門,至齋室門外,降輿入齋室。時至,通禮跪啓請行禮,贊禮前導詣板位前。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導詣尊所東向立,志淵酌酒,長復以盞受酒,上詣神位前,北向俯伏跪。志淵奉香,長復奉爐以進。贊禮啓請三上香,志淵奉爐奠于案,仍行初獻禮,志淵奉爵以進。贊禮跪啓請執爵獻爵,上執爵獻爵,大祝金炳朝跪讀祝文訖,贊禮跪啓請俯伏興平身,上俯伏興平身,贊禮導上降復位。執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位訖。執禮請行終獻禮,謁者引終獻官沈象奎,詣神位前行禮訖,出就復位。執禮請俯伏哭,上俯伏哭,王世子以下在位者,皆俯伏哭。贊禮請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣望燎位訖,啓請禮畢,上還入齋室。通禮跪啓請外辦,上出齋室門外乘輿,容和進前奏曰,翰林被選人,間月付職,自是古規,而若値左右史不備之〈時〉,則稟達後翌月付職,亦多已例。當次人金鍏,令該曹口傳單付,仍卽牌招入直,何如?上曰,依爲之。出擧條。容和曰,時政記纂修事緊,檢閱當次人金鍏,付職後使之署前行公,何如?上曰,依爲之。出擧條。由景化門·銅龍門·建陽門·協陽門,入宣化門還內,出標信解嚴,諸臣以次退出。
上在昌德宮。停常參·經筵。
自午時至申時,灑雨下雨,測雨器水深一寸九分。夜自五更至初三日開東,灑雨下雨,測雨器水深四寸八分。
進御香薷正氣散,依前方自明日一貼式,限二貼煎入事,榻前下敎。
李羲準啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植差祭,持平徐萬淳呈辭,監察茶時之意,敢啓。傳曰,知道。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,藥房提調·副提調,持湯劑來待矣。傳曰,封入。
備忘記,慶州營將李寬奎,羅州營將尹永圭,公州營將成永豐,伐登萬戶金光暎下直,各長弓一張·長箭一部·片箭一部·筒兒一箇,賜給。
傳于金敎喜曰,禮房承旨馳詣宗廟·永寧殿,奉審摘奸以來。
以修撰嚴燾,副修撰林顔喆牌不進罷職傳旨,傳于金敎喜曰,只推。
金敎喜啓曰,應敎李渭達,副應敎姜世白,校理朴英載·朴升鉉,副校理金炳朝,修撰金大坤,副修撰沈鈁在外,玉堂上下番俱空,事甚未安。修撰嚴燾,副修撰林顔喆,旣有只推之命,與副校理金䥧,一體牌招,推移入直,何如?傳曰,允。
以副校理金䥧,修撰嚴燾,副修撰林顔喆牌不進罷職傳旨,傳于金敎喜曰,只推。
以江原監司尹命烈狀啓,洪原縣格軍渰死平海郡事,傳于李鍾運曰,聞甚矜惻,元恤典外,別加顧助,如有生前身還布,竝蕩減事,分付。
兼春秋李湜書啓,臣本月初一日辰時量,敬奉聖敎,馳往昭顯墓,局內諸處,看審是白乎則,階砌完固,而莎草茂密是白遣,古木蒼鬱而成拱,新植茁盛而作林是白乎旀,守護之節,亦皆無弊之意,敢啓。傳曰,知道。
金敎喜,以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成洪羲弼差祭,直講鄭郁東呈旬,典籍未差,時無入直之員,以他郞官,姑爲代直,何如?傳曰,允。
上在昌德宮。停常參·經筵。
自開東至酉時,灑雨下雨,測雨器水深一寸二分。
李基栽啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,右副承旨李羲準,今日不爲仕進,卽爲牌招,何如?傳曰,允。
李志淵啓曰,藥房提調·副提調,持湯劑來待矣。傳曰,封入。
朴長復啓曰,玉堂上下番俱空,事甚未安。副校理金䥧,修撰嚴燾,副修撰林顔喆,旣有只推之命,竝卽牌招,推移入直,何如?傳曰,允。
傳于李基栽曰,當該司謁科治。
李基栽啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于李基栽曰,只推。
以右副承旨李羲準牌不進罷職傳旨,傳于朴長復曰,只推。
以副校理金䥧,修撰嚴燾,副修撰林顔喆牌不進罷職傳旨,傳于朴長復曰,只推。
李基栽啓曰,卽者兵曹郞廳來言,敦化門·弘文館·北水閣三處水門,水勢漲溢,當爲開鑰云矣。依定式,除標信開閉之意,敢啓。傳曰,知道。
朴長復,以吏曹言啓曰,新除授鎭岑縣監丁義準呈狀內,矣身素患痰癖之症,當此換節之時,一倍添劇,時月之內,萬無赴任之望,卽速入啓遞改云。身病旣如是沈重,則有難强令赴任,罷黜,何如?傳曰,允。令該曹口傳差出,一兩日內辭朝。
又以禮曹言啓曰,卽接前郡守洪大衡所志,則以爲,族姪堉,嫡妾俱無子,以其同姓二十六寸弟塾第二子奭厚,欲爲繼後,兩家同議完定,未及禮斜,而塾夫妻俱歿,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長洪大衡所訴旣如此,依定式,洪塾第二子奭厚,立爲洪堉之後,何如?傳曰,允。
李基栽,以兵曹言啓曰,去夏等能磨兒考講時,訓鍊院僉正李玄璣,判官權謙,主簿李日永·李玄大·申在良·洪翼謨·申命淳,都摠府經歷申紹,武臣兼宣傳官申命沆,部將劉相浩,守門將尹命植·林宗勳,工曹佐郞李圭殷,二次不通,訓鍊院判官姜九成,一次不通,依定式,竝從重推考,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,水勢漲溢,各處水門,已爲開門矣。北水閣,西營入直軍十名,南水閣,南營入直軍十名,請出標信,限閉間把守之意,敢啓。傳曰,知道。
又以訓鍊都監言啓曰,因兵曹草記,南水閣水門,限閉間,南營入直軍十名除出,將校一人率領,守直之意,敢啓。傳曰,知道。
又以禁衛營言啓曰,因兵曹草記,北水閣限閉間,西營入直軍十名除出,哨官一員率領,守直之意,敢啓。傳曰,知道。
又以兵曹言啓曰,雨意稍止,水勢漸減,各處水門,卽爲閉門矣。西營·南營把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,南水閣把守南營入直軍十名,還入直所,將校解送之意,敢啓。傳曰,知道。
又以禁衛營言啓曰,因兵曹草記,北水閣水門,今已還閉,把守軍兵還入直所,將則解送之意,敢啓。傳曰,知道。
又以備邊司言啓曰,卽見公淸監司趙經鎭狀啓,則以爲,本道穀簿,自來不敷,只以應分,排巡無路,道內還軍餉留庫條中,應加分外限三千石,特許加分事,請令廟堂,稟旨分付矣。方農艱食,民情宜念,數爻亦不過多,依狀請許施,何如?傳曰,允。
又以義禁府言啓曰,卽接月令醫員安國尹手本,則時囚罪人李游,素患疝積,又添暑泄,度數頻數,眞元大脫,目下症形,實危劇云。罪人病勢如此,則一邊保放,一邊草記,曾有定式矣。李游,今姑保放之意,敢啓。傳曰,知道。
上在昌德宮。停常參·經筵。
李基栽啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李志淵啓曰,右承旨金敎喜,右副承旨李羲準,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,假注書鄭在鑑,身病猝重,勢難察任,今姑改差,何如?傳曰,允。
又啓曰,玉堂上下番俱空,事甚未安。副校理金䥧,修撰嚴燾,副修撰林顔喆,旣有只推之命,竝卽牌招,推移入直,何如?傳曰,允。
鄭在鑑改差,代以李穆淵爲假注書。
吏曹口傳政事,以黃導爲鎭岑縣監。
李基栽,以備邊司言啓曰,新除慶尙左水使李敬熙,以其親年,呈遞不赴,水閫身故之代,不宜久曠,令政院,政官牌招開改差出,使之不多日內辭朝,何如?傳曰,允。
又啓曰,行兵曹判書李相璜牌不進推考傳旨,今方捧入,而開政命下之後,如是違牌,事甚未安,更爲牌招,何如?傳曰,允。
有政。吏批,行判書金在昌受由,參判宋冕載進,參議尹豐烈牌招不進,同副承旨朴長復進。啓曰,行判書金在昌受由,參議尹豐烈牌招不進,小臣獨政未安,何以爲之?敢稟。傳曰,仍爲之。以李元默爲禮曹參議,韓季獜爲溫陵令,崔漢翼爲典籍,金炳朝爲南學敎授。兼祭酒單宋稚圭。熊川縣監趙濟健,今加通政加資事承傳。
兵批,行判書李相璜進,參判徐長輔病,參議李寅溥病,參知趙庭和入直,左副承旨李基栽進。以朴逈秀爲同知,吳致賢爲兼司僕將,李趾秀爲文兼,柳相穆爲慶尙左水使。同知單金東垕,大護軍權常愼,護軍金愚淳,副護軍朴齊聞·李敬熙,副司直鄭禮容·鄭日泰·朴周燮·林翰鎭·白東奎·洪永觀·徐英淳·宋欽奭,副司果朴齊明·朴時源·李敏坤·李羲命·宋世國·全彝煥,副司勇李致元竝單付。
以吏曹參議尹豐烈牌不進罷職傳旨,傳于朴長復曰,只推。
李基栽啓曰,大司憲宋稚圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于李基栽曰,只推。
李穆淵有頉,代以權大肯爲假注書。
以右承旨金敎喜,右副承旨李羲準牌不進罷職傳旨,傳于朴長復曰,只推。
以副校理金䥧,修撰嚴燾,副修撰林顔喆牌不進罷職傳旨,傳于朴長復曰,只推。
以咸鏡監司南履翼狀啓,永興本宮正殿有頉處修改畢役事,傳于李志淵曰,觀察使及監董以下別單修啓事,分付。
以咸鏡監司南履翼狀啓,北靑府民家漂頹事,傳于朴長復曰,聞甚矜惻,元恤典外,別加顧助,使之不日奠接事,分付。
李基栽,以刑曹言啓曰,投通儒生李寅協,方在連山地,祕移該道,使之押上後擧行事,自臣曹,前已草記蒙允矣。寅協,自該道今纔押來,故嚴覈其同參情節,則其所供內,以爲世居連山,科行外原無上京之事,而洪秉學·趙永三,非但素昧其姓名,今始初聞,李敦五則不無一二次相面,而只知其爲淸洞李班而已,今於推捉之後,始知其名,則莫重宗廟之禮,何敢萌心發口,妄自相議乎?敦五所謂曾有宿約,書給名帖云者,已極虛謊,初不上來,亦無遭故之事,而謂以遭故下鄕者,益見其白地誣引之狀,請與敦五,面質覈實云矣。李寅協之不相面議,洪秉學·趙永三之招,前已詳陳,而雖以李敦五招觀之,前有牢約,且有名帖,故渠果書塡畫押,而寅協則不知通文中書其姓名云者,已是可疑之端,而遭故下鄕之說,尤係誣罔之大案,則寅協之到今稱冤,容或無怪。且其宿約名帖之說,又安知非白地做出乎?當初臣曹之仰請捉上者,蓋出於究覈眞贗之意,而敦五旣已發配,則其在覈實之道,決不可只以名載通文,混同勘斷。羅州牧智島島配罪人李敦五,發關該道,罔夜押上,對質嚴覈後,更爲稟處,何如?傳曰,允。
上在昌德宮。停常參·經筵。
藥房提調金履喬,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳間安,答曰,知悉。
李基栽啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李志淵啓曰,右承旨金敎喜,右副承旨李羲準,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于朴長復曰,昨見北伯狀啓後,不勝悚菀,今見奉審狀啓,可弛憧憧之心。然事體至爲重大,禮曹判書下去奉審,字劃熹微處,旣不至難辨,補畫亦甚惶恐,仍舊實合穩當,只漆坐板合附膠解處,擇日修改後復命事,分付。
朴長復啓曰,玉堂上下番俱空,事甚未安。副校理金䥧,修撰嚴燾,副修撰林顔喆,旣有只推之命,竝卽牌招,推移入直,何如?傳曰,允。
權大肯有頉,代以李佑伯爲假注書。
李佑伯在外,代以金耆升爲假注書。
李基栽啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于朴長復曰,只推。
以右承旨金敎喜,右副承旨李羲準牌不進罷職傳旨,傳于朴長復曰,只推。
以副校理金䥧,修撰嚴燾,副修撰林顔喆牌不進罷職傳旨,傳于朴長復曰,只推。
朴長復,以宣惠廳言啓曰,漕船設置,法意甚重,每於畢納之後,點閱諸船,如有傷頉,則差使員例爲摘奸,報本廳後,始許改造,而今番嶺南漕船中,或有逢風掛岸者,或有觸傷朽折者,而該倉差使員,初不看審論報,又不待運出回船,而徑先下去,至有沙工輩廻徨道路,紛紜呼訴之擧。雖不得不自本廳摘奸,而揆以法意,萬萬該然。當該嶺南左右漕倉領運差使員,令該府拿問嚴勘,何如?傳曰,允。
李基栽,以義禁府言啓曰,因宣惠廳草記,嶺南左漕倉差使員龜山僉使柳俊榮,右漕倉差使員赤梁僉使李致默,竝拿問嚴勘事,傳旨啓下矣。柳俊榮·李致默,時在任所,依例發遣府書吏,交代後拿來,何如?傳曰,允。竝待待命拿囚。
甲申七月初五日卯時,上御熙政堂。藥房入診入侍時,提調金履喬,副提調李志淵,假注書鄭在鑑,記事官趙容和·金鍏,直提學趙鍾永,以次進伏,醫官吳千根·李命運·金殷相,進伏楹外訖。履喬曰,近日潦雨頻仍,聖體,若何?上曰,一樣矣。履喬曰,寢睡·水刺之節,何如?上曰,一樣矣。履喬曰,中宮殿氣候,何如?上曰,一樣矣。履喬曰,醫官等,今旣登筵,使之入診,似好矣。上可之。千根·命運·殷相,以次入診訖,退伏奏曰,脈候左右三部調均矣。履喬曰,近日嗽候,何如?上曰,雖不甚苦,而尙未快差矣。履喬曰,近日渴候,何如?上曰,快差矣。履喬曰,臣等當退與醫官,議定湯劑矣。上可之。上命承史就坐。進御淸暑六和湯,自今日一貼式煎入事。出榻敎。仍命退,諸臣以次退出。
上在昌德宮。停常參·經筵。
自卯時至人定,灑雨下雨,測雨器水深一寸三分。
自人定至初七日開東,灑雨下雨,測雨器水深一分。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李基栽啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,行左承旨李鍾運,右承旨金敎喜,右副承旨李羲準,今日不爲仕進,竝卽牌招,何如?傳曰,允。
備忘記,慶尙左兵使李忠運下直,長弓一張·長箭一部·片箭一部·筒兒一箇,賜給。
李志淵啓曰,藥房副提調持湯劑來待矣。傳曰,封入。
李基栽啓曰,卽者義禁府都事來言,時囚無得過三日滯囚,曾有定式矣。時囚罪人林昇運,保放罪人李游等,當爲捧供,而判義禁金在昌,同義禁李鍾運俱有身病,同義禁尹行直在外,只有同義禁朴蓍壽一員,不得備員開坐云。判義禁金在昌,同義禁李鍾運,竝卽牌招,以爲備員開坐之地,何如?傳曰,允。
又啓曰,判義禁金在昌,同義禁李鍾運牌不進推考傳旨,今方捧入,而開坐命下之後,如是違牌,事甚未安。判義禁金在昌,同義禁李鍾運,竝更牌招,以爲開坐之地,何如?傳曰,允。
傳于朴長復曰,輔德有闕之代,前望單子入之。
輔德前望單子入之,李紀淵落點。
傳于朴長復曰,禮曹判書有闕之代,政官牌招開政。
有政。吏批,行判書金在昌受由,參判宋冕載進,參議尹豐烈牌招不進,同副承旨朴長復進。啓曰,行判書金在昌受由,參議尹豐烈牌招不進,小臣獨政未安,何以爲之?敢稟。傳曰,仍爲之。以任希存爲禮曹判書,以李潞爲兵曹參議,以趙亨復爲尙衣別提。兼養賢主簿單崔漢翼,耆老所守直官單金鼎。
兵批,行判書李相璜病,參判徐長輔入直進,參議未差,參知趙庭和病,左副承旨李基栽進。副護軍單洪敬謨·李寅溥。
以吏曹參議尹豐烈牌不進罷職傳旨,傳于朴長復曰,只推。
李基栽啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以獻納金周默,掌令趙忠植,持平徐萬淳牌不進罷職傳旨,傳于李基栽曰,只推。
以右承旨金敎喜,右副承旨李羲準牌不進罷職傳旨,傳于朴長復曰,只推。
朴長復,以弘文館言啓曰,修撰嚴燾,旣有只推之命,卽爲牌招察任,何如?傳曰,允。
又以侍講院言啓曰,新除授輔德李紀淵,時在慶尙道大邱地,書筵入番事緊,斯速乘馹上來事,下諭,何如?傳曰,允。
又以吏曹言啓曰,今番都政時,以淸白吏後孫學生尹行肅,檢擬於北部都事望,至蒙恩點矣。部官除非特敎,則學生無差除之例,臣之矇然擬入,不勝惶悚,而原望筒勿施,何如?傳曰,事當勿施,下點亦出感舊之意,特爲相換,可也。
李基栽,以都摠府言啓曰,今日入直內三廳武兼禁軍及軍兵等中日,標信命下矣,雨勢如此,不得設行之意,敢啓。傳曰,知道。
又以訓鍊都監言啓曰,本局別將黃基定,身病甚重,勢難察任,改差,何如?傳曰,允。
兼禮曹判書金蓍根疏曰,伏以臣,卽伏奉永興本宮奉審之命,固當竭蹶登途之不暇,而臣之素患眼眚,近又添劇,兩睫搔癢,夜不能交,加以暑泄暴下,登溷無常,食飮專廢,眞元澌鑠,委薾不振,已有日矣。臣立朝數十餘年之間,凡於筋力奔奏之地,未嘗陳疏丐免,而今此莫重奉審,成命之下,敢此言病,雖非本情,目下症形,實無自力趲程之望,玆敢冒陳短章。伏乞聖明,俯垂矜諒,亟遞臣所帶之職,仍治臣慢命之罪,以肅朝綱,以安私分,千萬顒祝。臣無任云云。答曰,省疏具悉。所請依施。
行吏曹判書金在昌疏曰,伏以臣,於銓任,豈有一分堪承之望,而拜命之初,微執不固於守株,一謝之後,至願惟在於禠鞶,而竊自謂駑駘卜重,力必不振,僨事溺職,非朝伊夕,費辭祈免,反涉僭屑,遂至於淟涊盤礴,恬不知止,臣固自愧,人謂斯何?念臣賦性儱侗,臨事迷鈍,官方政格,尤是昧昧,鑑衡人材,尙矣無論,按例注擬,率皆生疎,及夫冒當大政,瘡疣百出,上無以對揚飭勵之絲綸,下無以獲遂報效之忱誠,追思慙惶,惟大何是俟。況政官,以大政爲瓜限,則顧臣求遞之願,日急一日,仰惟仁天在上,父母孔邇,體諒之恩,伏地顒祝。至若狗馬賤疾,當玆暑節,一倍添加,消渴之祟,晝宵引飮,風眩之症,動作輒發,氣虛而痰盛,胃敗而食阻,種種形症,無非危惡,惟有遄解重任,然後可以安意調治,臣豈敢飾辭煩陳,以犯不誠之罪哉?今此披瀝之籲,亶出肝膈之懇。伏乞聖慈,俯垂鑑諒,亟賜鐫遞,以幸公私,千萬大願。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
朴長復啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,來十一日,朝參日次矣,敢稟。傳曰,停。
金敎喜啓曰,來十一日,輪對日次矣,敢稟。傳曰,停。
又啓曰,右副承旨李羲準,今日不爲仕進,卽爲牌招,何如?傳曰,允。
李志淵啓曰,藥房提調·副提調,持湯劑來待矣。傳曰,封入。
朴長復啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于朴長復曰,只推。
以右副承旨李羲準牌不進罷職傳旨,傳于金敎喜曰,只推。
傳于金敎喜曰,禮曹判書有闕之代,前望單子入之。
禮曹判書前望單子入之,朴宗薰落點。
以修撰嚴燾牌不進罷職傳旨,傳于金敎喜曰,只推。
金敎喜,以弘文館言啓曰,修撰嚴燾,旣有只推之命,卽爲牌招察任,何如?傳曰,允。
以慶尙監司李止淵狀啓,咸陽郡人物壓死事,傳于朴長復曰,聞甚矜惻,元恤典外,別加顧助,壓死人,如有生前身還布,竝蕩減事,分付。
傳于朴長復曰,鄭正得,令秋曹嚴刑遠配。
金敎喜,以成均館同知館事行大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
朴長復,以義禁府言啓曰,保放罪人李游,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,高陽郡守李游,金浦前郡守林昇運等,原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。
禮曹判書任希存疏曰,伏以臣,幸蒙記簪之盛眷,猥叨春曹之長席,低望特點,尤極感惶。揆以義分,宜卽叩謝,而顧今宗伯之任,異於它時,本宮奉審,成命已下,事有所重,豈容虛徐?第臣犬馬之齒,已七十七矣,軀殼徒存,衰聵漸甚,雖於戶庭升降之際,苟非旁人之扶將,每多顚仆之患。況又新經暑癨,尙多餘症,寒熱頻作,似瘧非瘧,藥餌連試,如水投石,食飮之節,便同全廢,房闥之內,猶難起動。以此貌樣,將何以長路驅馳,趁期竣事乎?左右思量,其勢末由,玆敢疾聲呼籲,仰瀆崇聽。伏乞聖明,俯垂諒察,亟遞臣所帶之職,俾授他無故之人,以重邦禮,以安微分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
自午時至酉時,灑雨下雨,測雨器水深三分。
朴長復啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金敎喜啓曰,左副承旨李基栽,右副承旨李羲準,今日不爲仕進,竝卽牌招,何如?傳曰,允。
又啓曰,三品官之無得過三日循例請牌,曾有定式矣。兵曹參議李潞,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
備忘記,平安兵虞候柳成逵,大邱營將柳信儉下直,各長弓一張·長箭一部·筒兒一箇,賜給。
李志淵啓曰,藥房副提調持湯劑來待矣。傳曰,封入。
朴長復啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于朴長復曰,只推。
以左副承旨李基栽,右副承旨李羲準牌不進罷職傳旨,傳于金敎喜曰,只推。
以修撰嚴燾牌不進罷職傳旨,傳于金敎喜曰,只推。
金敎喜,以弘文館言啓曰,修撰嚴燾,旣有只推之命,卽爲牌招察任,何如?傳曰,允。
以黃海監司李文會狀啓,海州牧人物渰死事,傳于朴長復曰,聞甚矜惻,元恤典外,別加顧助,渰死人如有生前身還布,竝蕩減事,廟堂分付。
金敎喜,以禮曹言啓曰,今此永興本宮神德王后位板漆坐板修改告由祭時獻官,依定式,臣宗薰當爲擧行,香祝則似當依濬源殿祭享時例,以忠義陪往,而謹考謄錄,乙卯年本宮告由祭香祝,因特敎,香官陪往矣,今番則何以爲之乎?敢稟。傳曰,依乙卯年例,香官陪往。
又以禮曹言啓曰,永興本宮神德王后位板漆坐板合附膠解處,擇日修改事,命下矣。修改吉日時,令日官朴周煥推擇,則今七月二十二日卯時,二十四日午時,二十五日辰時,二十七日卯時,來閏七月初一日卯時俱吉云,以此日時中推移擧行,而先告事由祭,修改日曉頭行,奉安祭,事畢後隨時設行,祝文令藝文館撰出,祭物執事官及所入物種,亦令本道,前期整待事,竝爲分付,何如?傳曰,允。
朴長復,以刑曹言啓曰,傳曰,鄭正得,嚴刑遠配事,命下矣。正得,嚴刑一次後,全羅道康津縣定配所,卽爲押送之意,敢啓。傳曰,知道。
行兵曹判書李相璜疏曰,伏以臣,年旣遲暮,病又沈痼,雖閑漫執事之末,猶不堪陳力就列,況敢與議於如臣見叨甲兵金穀之所總會,選注宿衛之所當嚴愼,係一國之重而爲六部之最者哉?始旣辭不獲命,屢承飭諭,則身非臣有,不免以趨走爲恭,時又京察在前,懼煩酬應,則不敢言去,又不免泯默苟安。過此以往,則意謂已熟之蒂,行當自落,而宮享移次,儀衛當備,則不得不出而赴召,閫任有闕,差遣宜亟,則不得不出而行政,事會所迫,黽俛至今,然忍死蹩躠,不自知止,臣實靦然,人將謂何?無論大政旣過,故事當去與荐試蔑效,理合斥退,卽臣病狀,雖欲憑持寵靈,盤礴蹲仍,顧實有萬萬不可能者。臣之所苦,積有源委,眩甚則旋轉自倒,痿劇則屈伸俱妨,朝暮寒暄,添減無常,藥餌爲命,今且十數年所。方臣未甚朽老,猶能與病角力,適有重輕,而及今精衰神脫,病氣日肆,强欲抖擻抵敵,無奈他何。以若癃痼,應若殷劇,欲望其曹無廢事,而重責之以櫜鞬鞭弭,得自效於奔走陪衛之列,天下宜無是理。況臣政退以後,別症斗作,忽地噤寒,旋又焮熱,頃刻之間,氣候屢變,暑月溫補,旣非時宜,衰年涼瀉,亦係妄投,醫者茫然,無以措身。伈伈坐視,以至多日,而元氣隨下,益就綿綴,自尋常起居,而不能自主。至於鉤校題判,彈束供應,有非可論。非但目下如是,遲以時月,恐亦無期,病思憫蹙,重添一病,玆敢臚擧實狀,干冒崇聽。伏乞聖慈,俯賜憫惻,將臣本兵見任,亟許刋免,回授可堪,使重務無曠,病喘獲安,則公私幸甚,不勝大願。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
朴長復啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨李基栽,右副承旨李羲準,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,徐春輔·朴齊聞落點。
李志淵啓曰,藥房提調·副提調,持湯劑來待矣。傳曰,封入。
朴長復啓曰,新除授右副承旨朴齊聞,卽爲牌招,何如?傳曰,允。
傳于朴長復曰,禮判旣下去北道,諸陵寢一體奉審以來。
傳于朴長復曰,左副承旨上疏入之。
傳于朴長復曰,承旨有闕之代,前望單子入之。
承旨前望單子入之,申在植落點。
朴長復啓曰,行都承旨李志淵藥院進,行左承旨徐春輔,右副承旨申在植未肅拜,行右承旨李鍾運不爲仕進,左副承旨朴齊聞牌不進,院中只有臣一人,伴直無人。右副承旨申在植,所當牌招,而拘於廳規,不得請牌,何以爲之?敢稟。傳曰,牌招。
傳于朴長復曰,藥房都提調前望單子入之。
內醫院都提調前望單子入之,判府事林漢浩落點。
傳于朴長復曰,留院公事入之。
朴長復啓曰,禁衛大將趙萬永,時無職名,令該曹,口傳付軍職,何如?傳曰,允。
兵曹口傳政事,護軍單趙萬永。
以慶尙監司李止淵狀啓,薦新進上胡桃,節序差晩,姑未成實,限內不得封進,惶恐待罪事,傳于朴長復曰,勿待罪事,回諭。
朴長復啓曰,臣依定式進詣香室,奉審香祝樻祝板袱子,則精潔之意,敢啓。傳曰,知道。
以右副承旨朴齊聞牌不進罷職傳旨,傳于朴長復曰,只推。
以修撰嚴燾牌不進罷職傳旨,傳于朴長復曰,只推。
朴長復,以禮曹言啓曰,謹考咸興本宮儀式,移還安告由祭,皆用三獻無幣,而曾於乙卯遣大臣告由時,因臣曹草記,依五禮儀,眞殿告由儀,用一獻矣。今此永興本宮告由祭·奉安祭,亦用此例,以一獻無幣磨鍊,恐合事宜,依此擧行,何如?傳曰,允。
又以禮曹言啓曰,卽接大報壇守直官所報,則今番雨後,奉室第二位第三位內板門內斑子,敬奉閣簷牙滲漏,南邊紅箭門破傷云。修改之節,不容少緩,而見今潦雨未收,難以動役,待快晴擇吉修改,何如?傳曰,允。
申在植,以兵曹言啓曰,今七月二十五日,大駕詣宗廟展謁,仍詣景慕宮殿謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍六哨,馬軍三哨爲先廂,御營廳鄕軍四哨,騎士二番爲後廂,訓將率領,禁軍三番爲之,御將率標下軍及京軍留陣,餘軍留營,置之,可也。
又以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
判府事韓用龜箚曰,伏以臣,於年來,屢叨藥院之任,而皆以病免,知臣之緣衰病痼,不能以筋力自效者,則雖或見諒,至若臣心之惶隕悚蹙,寢食靡安。臣今虛縻重任,又已帀月于玆,而以臣待符之喘,別添注夏之證,滯泄頻作,神氣昏綴,重以頑痰,結核於左肘,動輒牽痛,若將成腫,以此病狀,束帶赴公,其勢末由。日次承候,湯劑監煎,關係甚重,而一未趨簉,若論臣曠職闕禮之罪,合置何典?玆敢不避煩猥,短箚陳籲。伏願聖明,俯垂鑑憐,遞臣之職,治臣之罪,以肅朝綱,以安微分,千萬幸甚。取進止。答曰,省箚具悉卿懇。愼節奉慮,所請依施,卿其安心調理。仍傳于朴長復曰,此批答,遣史官傳諭于韓判府事。
左副承旨金敎喜疏曰,伏以臣母,今年七十一矣,素多疾病,居常凜綴,而及夏以後,溽暑外攻,蒸濕內傷,益復奄奄,忽添感冒,委頓床笫,轉側隨人,家僮踵至,促臣歸視。臣自聞此報,心神飛越,按住不得,忙陳短章,徑出禁扄。伏乞聖慈,俯垂鑑諒,特遞臣所帶之職,以便救護,仍治臣瀆撓之罪,以昭法紀焉云云。省疏具悉。所請依施。
上在昌德宮。停常參·經筵。
自卯時至酉時,灑雨下雨,測雨器水深二寸九分。
夜自二更至十一日開東,灑雨下雨,測雨器水深五分。
藥房提調金履喬,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
申在植啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李志淵啓曰,行右承旨李鍾運,左副承旨朴齊聞,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
備忘記,慶尙左水使柳相穆下直,長弓一張·長箭一部·片箭一部·筒兒一箇,賜給。
傳于李止淵曰,禮曹判書留待。
傳于李止淵曰,藥房入侍,禮曹判書同爲入侍。
申在植啓曰,卽伏見黃海水使李光錫今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
以左副承旨朴齊聞牌不進罷職傳旨,傳于朴長復曰,只推。
李志淵,以禮曹言啓曰,今此永興本宮修改事,臣宗薰進去時,所用奉使印信一顆,依例齎去之意,敢啓。傳曰,知道。
甲申七月初十日辰時,上御熙政堂。藥房入診,禮曹判書同爲入侍時,提調金履喬,副提調李志淵,假注書金建喆,記事官趙容和·金鍏,檢校直閣李光文,禮曹判書朴宗薰,以次進伏,醫官吳千根·李命運·金殷相,進伏楹外訖。履喬曰,近者雨水頻仍,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上命醫官入診,千根等以次診候訖,退伏奏曰,脈候左右三部調均,而左寸微有數體,必是暑感之候矣。履喬曰,臣等當退出,與醫官,議定繼進湯劑以入矣。上可之。上曰,藥房提調就座。履喬等就座。上曰,禮判進前。宗薰進前起伏奏曰,臣於日前,始見北伯狀啓,伏聞永興本宮殿內有頉,伏不勝萬萬驚悚之至,繼見北伯奉審後啓本,則區區下情,庶可少弛矣。臣今奉命下去,有頉處奉審後,修改之節,敬當十分量宜爲之,而頉處旣非大段,可以仍舊則當仍舊,可以修改則當修改。而且修改之際,坐板之膠解處,膠付加漆,位板之龕室內移奉還安,皆是霎時間事爲,則當從便爲之,追後啓聞,事體道理,俱爲無妨矣。若或不然,改以新板,迤至多日,則勢不得不先啓稟而後擧行,似好矣。上曰,依此爲之。進御淸暑六和湯停止,加味二香散,自今日一貼式,限三貼煎入事。出榻敎仍命藥房·禮判先退,承史以次退出。
上在昌德宮。停常參·經筵。
自開東至人定,灑雨下雨,測雨器水深二寸五分。
自人定至十二日開東,灑雨下雨,測雨器水深五分。
申在植啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐春輔啓曰,行右承旨李鍾運,左副承旨朴齊聞,同副承旨朴長復,今日不爲仕進,竝卽牌招,何如?傳曰,允。
李志淵啓曰,藥房提調·副提調,持湯劑來待矣。傳曰,封入。
申在植啓曰,漢城左尹申鴻周,以城隍發告祭獻官,今方受香出去矣。兼帶御營大將命召,右邊捕盜大將命召及大將牌·傳令牌,竝來請還納,何以爲之,而將兵之任,不可無一刻摠察之人,捕將之任,不可一刻暫曠。在前如此之時,有他邊大將兼察之例,何以爲之?敢稟。傳曰,仍佩往來,御將,訓將兼察,捕將,他邊大將兼察。
又啓曰,御將,訓將兼察,捕將,他邊大將兼察事,命下矣。兼察御營大將白東薳,兼察右邊捕盜大將朴基豐,竝卽牌招聽傳敎,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人林昇運,保放罪人李游等,當爲議處,而判義禁金在昌有身病,次堂例不得擧行云。判義禁金在昌,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,以爲開坐之地,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,如是違牌,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于申在植曰,只推。
以左副承旨朴齊聞,同副承旨朴長復牌不進罷職傳旨,傳于申在植曰,只推。
以修撰嚴燾牌不進罷職傳旨,傳于徐春輔曰,只推。
徐春輔,以弘文館言啓曰,修撰嚴燾,旣有只推之命,卽爲牌招察任,何如?傳曰,允。
又以禮曹言啓曰,卽接社稷署所報,則今日大雨後,神室奉審,則室內前面東邊第六七椽間滲漏,流濕於中道里,西邊第四五椽間,亦爲滲漏,連及於簷端云矣。神室雨漏,若是大段,修改之節,不容少緩,而見今潦雨未霽,待快晴擇日擧行,何如?傳曰,允。
申在植,以都摠府言啓曰,今日辰時量,貳極門東邊墻垣半間許,頹圮之意,敢啓。傳曰,知道。
又以兵曹言啓曰,卽接東所衛將金命麟牒報,則貳極門東邊內宮墻半間許,因雨頹圮云。爲先令紫門監,以杻把子及長木,堅實圍排,把守軍,以建陽門入直軍五名除出,限修築間,嚴加守直之意,敢啓。傳曰,知道。
又以禁衛營言啓曰,因兵曹草記,貳極門東邊內宮墻半間許頹圮處,建陽門入直軍五名除出,哨官一員率領,限修築間,嚴加守直之意,敢啓。傳曰,知道。
又以訓鍊都監言啓曰,本局哨官差出時,尹翼成之翼字,誤以翊字書塡,至於受點矣。事在前月,今始覺察,臣不勝惶恐待罪,而原單子,使之改付標以入,何如?傳曰,允。勿待罪。
上在昌德宮。停常參·經筵。
自開東至午時,灑雨下雨,測雨器水深六分。
徐春輔啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,行右承旨李鍾運,左副承旨朴齊聞,同副承旨朴長復,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,李鶴秀·金學淳·朴岐壽落點。
徐春輔啓曰,卽者檢閱趙容和,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李志淵啓曰,藥房提調·副提調,持湯劑來待矣。傳曰,封入。
徐春輔啓曰,行都承旨李志淵藥院進,行右承旨李鶴秀,左副承旨金學淳,右副承旨朴岐壽牌不進,同副承旨申在植須資出去,院中只有臣一人,伴直無人。同副承旨申在植,卽爲牌招,何如?傳曰,同副承旨許遞,前望單子入之。
承旨前望單子入之,李潞落點。
徐春輔啓曰,新除授同副承旨李潞,卽爲牌招,何如?傳曰,允。
又啓曰,同副承旨李潞牌不進,伴直無人,右副承旨朴岐壽,旣有只推之命,更爲牌招,何如?傳曰,允。竝許遞,前望〈單〉子入之。
承旨前望單子入之,柳·李若愚落點。
徐春輔啓曰,新除授承旨柳,前任寧海府使,方在解由未出中,何以爲之?敢稟。傳曰,勿拘。
又啓曰,新除授同副承旨李若愚,卽爲牌招,以爲伴直之地,何如?傳曰,允。
又啓曰,判義禁金在昌三牌不進推考傳旨,今方捧入,而開坐命下之後,連事違召,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至經宿,連事違召,尙未承膺,揆以事體,誠極未安。卽爲牌招,以爲開坐之地,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下,已至徑宿,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,事變假注書金致鉉,身病猝重,勢難察任,今姑改差,何如?傳曰,允。
金致鉉改差,代以崔宗煥爲事變假注書。
兵曹口傳政事,副護軍單朴岐壽。
徐春輔啓曰,大司憲宋稚圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于徐春輔曰,只推。
以左副承旨金學淳,右副承旨朴岐壽牌不進罷職傳旨,傳于徐春輔曰,只推。
以同副承旨李潞牌不進罷職傳旨,傳于徐春輔曰,只推。
以同副承旨李若愚牌不進罷職傳旨,傳于徐春輔曰,只推。
以漢城府民家頹壓別單,傳于徐春輔曰,恤典令該廳,卽爲題給事,分付。
徐春輔,以禮曹言啓曰,卽接徽慶園參奉所報,則昨日雨後,丁字閣北神門內道里上第五椽間滲漏,仰土剝落,正門外月廊兩邊道里上,亦爲滲漏,仰土沾濕云矣。莫重丁字閣殿內,有此滲漏仰土剝落之患,萬萬驚悚,修改之節,不容少緩,而見今潦雨未收,待快晴擇日擧行,何如?傳曰,允。
又以弘文館言啓曰,修撰嚴燾,旣有只推之命,卽爲牌招察任,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以都摠府言啓曰,貳極門東邊墻垣昨日頹圮處一間,連爲頹圮之意,敢啓。傳曰,知道。
又以兵曹言啓曰,卽接東所衛將金命麟牒報,則貳極門東邊內宮墻一間許,因雨頹圮云。爲先令紫門監,以杻把子及長木,堅實圍排,把守則旣有前把守軍五名,建陽門入直軍五名,除出加把,一體守直之意,敢啓。傳曰,知道。
又以兵曹言啓曰,卽接西道參軍尹守澈牒報,則訓鍊都監所授仁王山北邊第二城廊近處體城八間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以備邊司言啓曰,諸道秋操稟啓,今已齊到矣。行操非曰無擾民之弊,而陰雨之備,不可一向停廢,且況因循姑息,雖於目下,猶若紓安,而及到積久之後,不得已而行之,則生疎繹騷之患,反有甚於逐年習熟之爲常規。就諸道中,昨年年事稍優處及停操最久處,輪回水陸,量宜設行,不害爲均勞逸之政。湖南則只行陸操,嶺南則只行右水營水操。海西則己亥以後,不行陸操,至今四十有年,民不見兵器,安不忘危之義,豈容如此?亦以陸操設行。其外各都三都水陸諸操及巡歷·巡點,竝姑停止,待明年春操稟啓,亦依今番例,次第輪行之意,預爲知委。未行操處,官鎭門聚點,依例設行,而有堤堰處,聚點完役,依今春關辭施行,各樣都試及覆審考講,竝令設行,行操處巡點,不必疊行,置之事,分付,何如?傳曰,允。
又以訓鍊都監言啓曰,本局分授都城仁旺山北邊第二城廊近處體城八間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
又以禁衛營言啓曰,因兵曹草記,貳極門東邊內宮墻一間許,連接頹圮處,建陽門入直軍五名,又爲除出,與前把守將卒,一體嚴飭守直之意,敢啓。傳曰,知道。
檢閱趙容和疏曰,伏以臣母,年老病痼,痰癖爲祟,每當交換之節,如期復發,雖或苦歇有時,寧日恒少,顧臣情地,實難離捨供職,而徒以銜恩怵義,抑情就直,今已數朔于玆矣。每一念至,寢夢頻驚,際接家信,臣母宿病,當暑闖肆,重患感冒,觸風越添,胃土積敗,而食飮無異全却,痰火陡劇,而眩暈或至不省,種種證形,俱係深緊,奄奄床玆,苦無減勢。臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂矜諒,亟遞臣見叨之職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
進御加味二香散前方中,去蘇葉,加蘇子一錢,自今日一貼式,限二貼煎入事,榻前下敎。
徐春輔啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,左副承旨金學淳,今日不爲仕進,卽爲牌招,何如?傳曰,允。
又啓曰,新除授右副承旨柳,時在公淸道忠原地,斯速乘馹上來事,下諭,何如?傳曰,允。
李志淵啓曰,藥房提調·副提調,持湯劑來待矣。傳曰,封入。
徐春輔啓曰,判義禁金在昌三牌不進推考傳旨,今方捧入,而開坐命下,已至經宿,一向違召,無意承膺,事體道理,俱極未安。所當更請牌招,而係是一日四牌,何以爲之?敢稟。傳曰,更爲牌招。
以左副承旨李基栽牌不進罷職傳旨,傳于徐春輔曰,只推。
徐春輔啓曰,行都承旨李志淵藥院進,行右承旨李鶴秀內閣直,右副承旨柳在外,同副承旨未差,院中只有臣一人,伴直無人。左副承旨金學淳,旣有只推之命,更爲牌招,何如?傳曰,右承旨·左副承旨·右副承旨,竝許遞,與未差之代,前望單子入之,待下批,牌招察任。
承旨前望單子入之,李基栽·金道喜·愼宜學·權敦仁落點。
徐春輔啓曰,判義禁金在昌牌不進推考傳旨,今方捧入,而開坐命下,已至多日,一向違召,終不承膺,事體道理,萬萬未安。更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下,已至多日,一向違召,無意承膺,事體道理,萬萬未安。所當更請牌招,而係是一日三牌,何以爲之?敢稟。傳曰,更爲牌招。
金道喜,以侍講院言啓曰,再明日顯思宮望祭,王世子亞獻禮時,宮官當爲全數進參,而輔德李紀淵,文學柳致睦在外,兼輔德朴岐壽呈辭受由,說書·兼說書未差,無以備員。令政院,稟旨變通差出,待下批,牌招,兼司書朴潞壽未肅拜,亦爲一體牌招,以爲進參之地,何如?傳曰,在外與呈辭·未肅拜,竝許遞,與未差之代,前望單子入之。
春坊前望單子入之,輔德洪起燮,兼輔德申在植文學金裕憲,兼司書李憲兢,說書趙容和落點。
愼宜學,以兵曹言啓曰,臣長輔,見差宗廟望祭獻官,明日當爲受香,而判書李相璜疏批未下,參議未差,參知趙庭和有身病,時無入直之員。參知,令政院稟旨變通,與參議未差之代,竝令該曹,以在京無故人,口傳差出,待下批,牌招,以爲推移入直之地,何如?傳曰,參議未差之代,前望單子入之,待下批,牌招入直。
兵曹參議前望單子入之,李潞落點。
愼宜學啓曰,卽者兵曹郞廳來言,宗廟大門東邊墻垣頹圮處,本曹堂上,當爲進去看審,而判書李相璜受由,參判徐長輔入直,參議李潞牌不進,無以進去云。參知趙庭和,卽爲牌招,進去看審,何如?傳曰,允。
又啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于愼宜學曰,只推。
以修撰嚴燾牌不進罷職傳旨,傳于金道喜曰,只推。
金道喜,以弘文館言啓曰,修撰嚴燾,旣有只推之命,卽爲牌招察任,何如?傳曰,允。
以左副承旨金學淳牌不進罷職傳旨,傳于金道喜曰,只推。
以兵曹參議李潞牌不進罷職傳旨,傳于金道喜曰,只推。
以漢城府民家頹壓別單,傳于徐春輔曰,恤典令該廳,卽爲分給事,分付。
行兵曹判書李相璜疏曰,伏以臣,抱沈疴而徹苦懇,冀倖於閔覆之下,而又不獲命矣。勉留則侈勿辭之諭,憫疾則許調理之暇,恩意周至,殆若慈父之於弱子,臣之不肖,何以得此?感激居先,煩瀆爲悚,更有陳丐,極知不敢。然疾聲之呼,發於呻囈,猶自有不知然而然者,臣豈樂爲?其情良苦。臣之醜穢實狀,前已臚悉,何敢架疊?第念苦眩瞀者,有妨思慮,患痿痺者,不任蹶趨,理勢卽然,而臣旣不幸而有此疾矣。判署簿書,皆有期會,而神精不接,奔走戎伍,卽其職分,而步履無力,卽此貌樣,已不堪供玆劇任。且寒熱之祟,人雖使素壯無疾者當之,類見其低垂摧沮,敵他不來,況臣衰骸病質,與之相遇,噤縮煩渴,課日爲常,每一經此,元氣浸鑠,譬如萎莖厭葉,霜雪交加,生意索然,能支幾何?見任之要重,而低徊淟涊,恬視若養病之坊,見狀之危綴,而嚴畏囁嚅,自阻於遂物之天,此皆非臣之所敢爲。抑又如是輾轉,或至無幸,貽累官次,尤非細故,病思及此,聲鳴益哀,玆又塵冒宸聽。伏乞聖慈,恢容光之照,垂體下之仁,亟遞臣本兵之任,俾得隨宜調息,少延病喘,仍治臣犯分屢瀆之罪,以昭法紀,千萬幸甚。臣無任云云。答曰,省疏具悉。卿其勿辭,調理行公。
同副承旨李若愚疏曰,伏以,行左承旨徐春輔,卽臣外三寸也,揆以格例,在下當遞。伏乞聖明,亟賜遞改,以存公格焉。臣無任云云。省疏具悉。所請依施。
上在昌德宮。停常參·經筵。
權敦仁啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,左副承旨李基栽,今日不爲仕進,卽爲牌招,何如?傳曰,許遞,與有闕之代,前望單子入之,待下批,牌招察任。
又啓曰,藥房提調·副提調持湯劑來待矣。傳曰,封入。
承旨前望單子入之,李圭德·李沆落點。
傳于金道喜曰,禮房承旨馳詣宗廟·景慕宮,奉審摘奸以來。
權敦仁啓曰,漢城左尹申鴻周,以厲祭獻官,今方受香出去矣。兼帶御營大將命召,右邊捕盜大將命召及大將牌·傳令牌,竝來請還納,何以爲之,而將兵之任,不可無一刻摠察之人,捕將亦不可暫曠。在前如此之時,有他邊大將兼察之例,何以爲之?敢稟。傳曰,御將,訓將兼察,捕將,他邊大將兼察,仍佩往來。
又啓曰,御將,訓將兼察,捕將,他邊大將兼察事,命下矣。兼察御營大將白東薳,兼察右邊捕盜大將朴基豐,竝卽牌招聽傳敎,何如?傳曰,允。
又啓曰,判義禁金在昌三牌不進推考傳旨,今方捧入,而開坐命下,已至多日,連事違召,終不承膺,事體道理,萬萬未安。所當更請牌招,而係是一日四牌,何以爲之?敢稟。傳曰,更爲牌招。
傳于權敦仁曰,明日顯思宮望祭出宮門路,協陽門爲之,雲寶劍置之,侍衛入直磨鍊。
權敦仁,以兵曹言啓曰,判書李相璜受由,臣長輔今方受香進去,而參知趙庭和傳旨未下,令政院稟旨變通,仍令該曹,口傳差出,與參議李潞,竝更牌招,以爲宗廟墻垣看審,本曹推移入直之地,何如?傳曰,允。參知許遞,前望單子入之,待下批,牌招察任。
兵曹參知前望單子入之,愼宜學落點。
吏曹口傳政事,兵曹參議單愼宜學,兵曹參知單李潞。
權敦仁啓曰,郞者兵曹郞廳來言,明日顯思宮望祭親行時,別侍衛不可不備,而本曹判書李相璜,方在受由,不得擧行云,何以爲之?敢稟。傳曰,次堂擧行。
以修撰嚴燾牌不進罷職傳旨,傳于李圭德曰,只推。
李圭德啓曰,應敎李渭達,副應敎姜世白,校理朴英載·朴升鉉,副校理金炳朝,修撰金大坤,副修撰沈鈁在外,副校理金䥧,副修撰林顔喆差祭,玉堂上下番俱空,事甚未安。修撰嚴燾,卽爲牌招入直,何如?傳曰,允。
李圭德,以侍講院言啓曰,明日顯思宮望祭,王世子亞獻禮時,宮官當爲全數進參,新除授文學金裕憲,兼司書李憲兢,竝卽牌招,以爲備員之地,何如?傳曰,允。
李沆啓曰,判義禁金在昌牌不進推考傳旨,今方捧入,而開坐命下,已至多日,一向違召,無意承膺,事體道理,萬萬未安,更爲牌招,以爲開坐之地,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌三牌不進推考傳旨,今方捧入,而開坐命下,已至多日,連事違召,無意承膺,揆以事體,萬萬未安。所當更請牌招,而係是一日四牌,何以爲之?敢稟。傳曰,許遞,前望單子入之。
判義禁前望單子入之,韓致應落點。
李沆啓曰,開坐事,命下矣。新除授判義禁韓致應,卽爲牌招開坐,何如?傳曰,允。
兵曹口傳政事,護軍單李鶴秀。
以兵曹參知趙庭和再牌不進罷職傳旨,傳于李沆曰,只推。
以修撰嚴燾牌不進罷職傳旨,傳于李沆曰,只推。
以黃海監司李文會狀啓,薦新蓮實,限內不得封進,惶恐待罪事,傳于李沆曰,勿待罪事,回諭。
以漢城府民家頹壓別單,傳于徐春輔曰,恤典令該廳,卽爲分給事,分付。
李圭德,以奎章閣言啓曰,明日卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
權敦仁,以兵曹言啓曰,卽接宗廟署入直訓鍊院主簿李濟遠牒報,則宗廟大門東邊舊築墻垣二間許,爲松木折傷所壓頹圮云。臣潞馳詣看審後,爲先令繕工監,以杻把子堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,今七月十四日立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
上在昌德宮。停常參·經筵。
上詣顯思宮。入齋室後,王世子,板位問安。答曰,知道。內閣·政院·藥房,口傳問安。答曰,知道。望祭親行後,王世子,板位問安。答曰,罔極。還內後,王世子,板位問安。答曰,知道。內閣·政院·藥房,口傳問安。答曰,知道。
藥房提調金履喬,副提調李志淵啓曰,親行望祭,聖慕克伸,侵曉將事,勞動旣多。伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
權敦仁,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李沆啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
權敦仁啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李圭德啓曰,右副承旨金道喜,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,雲寵萬戶邊擎仁,鎭東萬戶韓永鎭下直,各長弓一張·長箭一部·片箭一部·筒兒一箇,賜給。
李沆啓曰,判義禁韓致應牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁韓致應牌不進推考傳旨,今方捧入,而開坐命下,已至多日,連事違召,不卽承膺,事甚未安,更爲牌招,何如?傳曰,允。
李圭德啓曰,玉堂上下番俱空,事甚未安。修撰嚴燾,旣有只推之命,與副校理金䥧,副修撰林顔喆,一體牌招,推移入直,何如?傳曰,允。
李沆啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于李沆曰,只推。
以右副承旨金道喜牌不進罷職傳旨,傳于李沆曰,只推。
以副校理金䥧,修撰嚴燾,副修撰林顔喆牌不進罷職傳旨,傳于李圭德曰,只推。
以漢城府民家頹壓別單,傳于李沆曰,恤典令該廳,卽爲分給事,分付。
李圭德,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以賑恤廳言啓曰,中部大寺洞一牌契任掌劉元基,今月十五日,本洞路傍,得四歲遺棄男兒,同里居良女金召史,欲爲收養,上米廛契任掌李景淵,今月十五日,本洞路傍,得一歲遺棄男兒,同里居良女朴召史,欲爲收養,南部瓦有豆里契任掌李億金,今月十五日,本洞路傍,得三歲遺棄男兒,同里居良女金召史,欲爲收養,竹廛洞契任掌權貴乭,今月十五日,本洞路傍,得二歲遺棄男兒,同里居良女林召史,欲爲收養,朴井契任掌鄭得伊,今月十五日,本洞路傍,得一歲遺棄女兒,同里居良女朴召史,欲爲收養,西部米廛上契任掌崔同伊,今月十五日,本洞路傍,得二歲遺棄男兒,同里居良女李召史,欲爲收養,太平館契任掌金成大,今月十五日,本洞路傍,得三歲遺棄女兒,同里居良女羅召史,欲爲收養,東部於義洞任掌全龍得,今月十五日,本洞路傍,得一歲遺棄男兒,同里居良女李召史,欲爲收養,貧不自食,皆願受料,告于本部,自各該部牒呈,故依節目,竝爲給料,使之乳養之意,敢啓。傳曰,知道。
又以賑恤廳言啓曰,謹依漢城府民家頹壓恤典別單判付,中部字內全家頹壓一戶錢二兩,西部字內全家頹壓二戶各錢二兩,完少頹多三戶各布一疋,北部字內全家頹壓二十二戶各錢二兩,完少頹多十九戶各布一疋,依例分給之意,敢啓。傳曰,知道。
顯思宮望祭親行敎是時,終獻官兼戶曹判書金履陽,贊禮行大護軍金魯敬,典祀官奉常正任文白,宮闈令尙膳金喜善,執禮軍資正李寅泰,執尊司僕正柳季麟,大祝副司果朴晦壽,祝史副司果林翰鎭,齋郞副司果洪彦謨,盥洗位直講金聖灝,兵曹佐郞金永鎭,爵洗位兵曹佐郞朴齊輝,典籍禹錫文,亞獻盥洗位典籍盧尙羲,終獻盥洗位直講趙亨基,贊者引儀趙必煥,兼引儀李在陽,謁者兼引儀鄭橚,兼引儀沈正禮,贊引假引儀洪憲燮·李宅淳,祭監監察李是鍊·李正規。
行吏曹判書金在昌疏曰,伏以臣,頃奉咫尺之章,仰冀體諒之恩,誠淺辭拙,雖不足以感至尊之聽,若其斷斷由中之懇,庶蒙天日之下燭,及伏承批旨,不賜允可,顒俟之餘,大失所圖,惶悶抑塞,靡所容措。噫,臣受恩於上,河海莫量,報答之願,銘鏤心肺,赴湯蹈火,猶且不避,圖便丐閑,義不敢出,而念玆銓任,其重果,何如也?以臣庸愚之賤品,猥據匪據,至經大政,無一善狀,媿汗浹背。今若以屢瀆爲懼,一向泯伏,則非但大有乖於微諒,其於重任之瘝曠,何哉?此臣所以一籲再籲,不得請則不敢止者也。賤疾近益添加,引飮無節,夜以繼晝,暑泄成痢,眞元大脫,昏倒床褥,生意索然,房闥之內,尙不能運動,彈束赴公,顧何可論?寤寐祈祝,惟在於遄被生成之澤而已,玆敢申暴至懇於四聰之下。伏乞聖慈,天地父母,俯垂鑑燭,劃卽鐫遞,仍治臣慢命之罪,以昭法紀,千萬幸甚。臣無任云云。答曰,省疏具悉。卿其勿辭,調理行公。
甲申七月十五日子時,上詣顯思宮。望祭親行入侍時,行都承旨李止淵,行左承旨徐春輔,右承旨李圭德,左副承旨權敦仁,右副承旨金道喜,同副承旨李沆,假注書金建喆·金耆升,記注官金履喆,記事官金鍏,檢校待敎徐憙淳,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,乘輿出宣化門,由協陽門·建陽門·銅龍門·景化門,至齋室門外,降輿入齋室。時至,通禮跪啓請行禮,贊禮前導詣板位前。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導詣尊所東向立,志淵酌酒,沆以盞受酒,上詣神位前,北向俯伏跪。志淵奉香,沆奉爐以進,贊禮啓請三上香,上三上香。志淵奉爐奠于案,仍行初獻禮,志淵奉爵以進。贊禮跪啓請執爵獻爵,上執爵獻爵,大祝朴晦壽,跪讀祝文訖。贊禮跪啓請俯伏興平身,上俯伏興平身,贊禮導上降復位。執禮請行亞獻禮,宮官引王世子詣尊所,執尊者酌醴,宮官以酌受醴,王世子入詣神位前。宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位訖。執禮請行終獻禮,謁者引終獻官金履陽,詣神位前行禮訖,出就復位。執禮請俯伏哭,上俯伏哭,王世子以下在位者,皆俯伏哭。贊禮請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣望燎位〈燎〉訖。贊禮跪啓請禮畢。上還入齋室後,問安勿爲之事。榻前下敎通禮跪啓請外辦,上出齋室門外,乘輿由景化門·銅龍門·建陽門·協陽門,入宣化門還內,出標信解嚴,諸臣以次退出。
上在昌德宮。停常參·經筵。
李沆啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李圭德啓曰,左副承旨權敦仁,右副承旨金道喜,今日不爲仕進,竝卽牌招,何如?傳曰,允。
李沆啓曰,玉堂上下番俱空,已至多日,事甚未安。副校理金䥧,修撰嚴燾,副修撰林顔喆,旣有只推之命,竝更牌招,以爲推移入直之地,何如?傳曰,允。
又啓曰,判義禁韓致應再牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁韓致應牌不進推考傳旨,今方捧入,而開坐命下,已至多日,一向違召,無意承膺,事體所在,誠極未安。更爲牌招,何如?傳曰,仍以前牌催促,違牌勿爲呼望。
又啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于李沆曰,只推。
以右副承旨金道喜牌不進罷職傳旨,傳于權敦仁曰,只推。
以副校理金䥧,修撰嚴燾,副修撰林顔喆牌不進罷職傳旨,傳于權敦仁曰,只推。
權敦仁,以兵曹言啓曰,五衛將趙嶙·沈昌祖,景福宮衛將李殷民·宋景寬,慶熙宮衛將金仁夢·王太,文臣兼宣傳官李冕植,俱以病難供職,呈狀乞遞。北評事洪羲祖,身病猝重,時月之內,萬無登途赴任之望云。竝改差,何如?傳曰,允。
又以宣惠廳言啓曰,稅船之裝發上納,自有定限,苟或違越,該守令論勘,載在法典矣。忠原大同米之過限許久,初無裝發形止啓聞之擧,乃於六月以後,始泊京江,而又値連日陰雨,無以入倉,畢竟遇風漂沈者,至於三千餘石之多。若能趁早裝發,如期上納,則又安有後時覆敗之患乎?稅納之當初定限,意豈徒然,而況於今春特敎之下,申飭截嚴,則其在奉行之道,尤不容若是稽慢。當該忠原縣監,令該府,依事目拿問嚴勘。雖以道臣言之,不飭之失,自有所歸,況裝發形止之必爲啓聞亦例也?今番則未知緣何闕啓,而事涉可訝,不可無警,該道臣亦爲從重推考。嶺南三漕倉漕船,皆已趁限裝發,而後倉上納之過時經霖,獨後於他倉者,可知其到處逗遛,無端淹滯,揆以法意,萬萬駭然。該倉領運差使員,亦令該府拿處,何如?傳曰,允。
李沆,以漢城府言啓曰,拯活人十五名以上抄啓事,曾有定式矣。卽接西部都事鄭翼容所報,則去月二十九日西江坊黑石里契中別任等手本內,晉州昌善牧場稅船,泊於江邊矣,二十日夜,大風忽起,將至渰覆,則其船中十五人,乘汲水船,從稅船更欲繫纜之際,撞着於風浪,覆於水中,時當深夜,無人救護,幾至沒死之境,則禁軍崔仁源,居在江邊,忽聽啼呼之聲,挺身突出,乘舟入水,十五人命,盡得救活云。故自臣府,更加査實,則崔仁源之拯活實績,果如該部所報矣。其在激勸之道,宜有褒賞之擧,而臣府不敢擅便,令該曹考例稟處,何如?傳曰,允。
兵曹啓目,粘連,觀此黃海水使李光錫狀啓,則白翎僉使申義直,無兄弟獨身,且其老父,今年爲七十三歲,在法當遞,令該曹照例稟處亦爲白有臥乎所。邊將之親年七十無兄弟者,許遞其任,載在法典矣。白翎僉使申義直,依法典改差,何如?判付啓。依允。
上在昌德宮。停常參·經筵。
李沆啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
權敦仁啓曰,來二十一日,朝參日次矣,敢稟。傳曰,停。
徐春輔啓曰,來二十一日,輪對日次矣,敢稟。傳曰,當次人受點,後日次來待。
又啓曰,右副承旨金道喜,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,朴基宏落點。
徐春輔啓曰,玉堂上下番俱空,已至多日,事甚未安。副校理金䥧,修撰嚴燾,副修撰林顔喆,旣有只推之命,竝卽牌招,推移入直,何如?傳曰,允。
傳于徐春輔曰,永興本宮正殿修改時,本道觀察使南履翼,內下大豹皮一令賜給,地方官永興兼任高原郡守具載鳳陞敍,逢授官安邊府使尹致謙加資,本宮別差鄭觀海,內下虎皮一令賜給,各務都檢察南履衡,別看役金達衡·金匡漢竝加資,各役監董座首崔弘淵,看役將校金昌燁·金始鳴·元是健,各務牌將林以松·洪九源,材木領運將校朴處海竝帖加,其餘鄕所色吏·庫子·工吏·守僕·工匠等,竝令本道,米布題給,行首守僕帖加成給。
李沆啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于李沆曰,只推。
以副校理金䥧,修撰嚴燾,副修撰林顔喆牌不進罷職傳旨,傳于徐春輔曰,只推。
徐春輔,以禮曹言啓曰,卽接光陵參奉所報,則今番雨後,王后陵上未方曲墻二間,崩頹云矣。陵上曲墻,有此崩頹之患,誠甚驚悚,不可無慰安之擧。慰安祭不卜日今二十日設行,修改等節,本曹堂上·郞廳,待明朝進去奉審後稟處,何如?傳曰,允。
權敦仁,以吏曹言啓曰,今此光陵慰安祭獻官,前承旨李基栽塡差,而時無職名,令該曹,口傳付軍職,何如?傳曰,允。
兵曹口傳政事,副護軍單李基栽。
李沆,以義禁府言啓曰,保放罪人李游,還囚議處以入之意,敢啓。傳曰,知道。
禁府啓目,粘連向前李游·林昇運等亦,稅穀所重何如,而邑民之乘時偸竊,事未前有。雖値兩倅空官之日,常時不能操束之失,在所難免,不可以穀物之隨卽完納,有所曲恕。以此照律,何如?判付啓。依允。又啓目,注文前僉使張鋎原情云云。問目內辭緣,泛稱遲晩,刑推得情,何如?判付啓。除刑推議處爲良如敎。
李沆,以義禁府言啓曰,後漕倉領運差使員薺浦萬戶曺海振拿處事,傳旨啓下矣。曺海振,今方待命,拿囚之意,敢啓。傳曰,知道。
又以義禁府言啓曰,忠原縣監吳鼎秀拿問嚴勘事,傳旨啓下矣。吳鼎秀,時在任所,依例發遣府羅將拿來,何如?傳曰,待待命拿囚。
上在昌德宮。停常參·經筵。
夜五更,月暈。
權敦仁,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李沆啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
權敦仁啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道
李圭德啓曰,玉堂上下番俱空,已至多日,事甚未安。副校理金䥧,修撰嚴燾,副修撰林顔喆,旣有只推之命,竝卽牌招,推移入直,何如?傳曰,允。
權敦仁啓曰,臣敦仁,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,因以傳敎內辭意勞問,則亦皆好在云矣,敢啓。傳曰,知道。
李沆啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于李沆曰,只推。
以副校理金䥧,修撰嚴燾,副修撰林顔喆牌不進罷職傳旨,傳于李圭德曰,只推。
權敦仁啓曰,命召親納例也,而前兵曹判書李相璜,謂有身病,使其將校替納,事甚未安。推考,何如?傳曰,允。
傳于權敦仁曰,兵判有闕之代,前望單子入之。
兵曹判書前望單子入之,金履喬落點。
權敦仁啓曰,新除授兵曹判書金履喬,卽爲牌招,傳授命召,何如?傳曰,允。
又啓曰,行兵曹判書金履喬牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書金履喬再牌不進推考傳旨,今方捧入,而命召傳授,一時爲急,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
李圭德,以奉常寺都提調·提調意啓曰,東耤親耕田所種皮黍打作,則所出爲一石七斗之意,敢啓。傳曰,知道。
權敦仁,以禁衛營言啓曰,本營千摠李煥輔,身病猝重,勢難察任,改差,何如?傳曰,允。
義禁府照目,粘連高陽郡守李游,金浦前郡守林昇運等矣本府議啓內,稅穀所重。何如,而邑民之乘時偸竊,事未前有。雖値兩倅空官之日,常時不能操束之失,在所難免,不可以穀物之隨卽完納,有所曲恕。竝只以此照律,罪各笞四十收贖,附過還職,私罪。奉敎依允爲旀,竝只功減一等。又啓目,粘連向前張鋎亦,漕船領護,法意甚重,而托病徑歸,晩時頉報者,事甚駭然。以此照律,何如?判付啓。依允。又啓目,後倉領運差使員薺浦萬戶曺海振原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。
行兵曹判書李相璜疏曰,伏以,臣病甚情極,再煩控籲,未蒙兪準,申加敦勉,臣之衰瘁蹇劣,不堪任使,豈日月之明,猶有所遺燭而然耶?特以簪履之舊,不忍旣弊而遽捐,有此假借而眷係之耳,恩念如天,死何以報?臣之病狀,苟有一分可强,惟有彈竭向前,少答涓埃,而百般抖擻,力不從心,則臣亦無奈此何,强聒不止,極知爲罪。然抱危祟而齎苦衷,竟以嚴畏而遂己,則是殆自阻於大化也,臣有不敢爲是,進退迫塞,又不免有疾痛之呼,惟聖明〈垂〉察焉。顧臣所苦,皆醫家所謂難治之甚者,而眩瞀者,時有暮氣惛然,朝氣醒然之異,寒熱者,未嘗無今日如是,明日不如是之望。然最是病在脚部者,實非倉卒調治所可痊除,歲月屢更,源委轉深,自家居動作,而恃杖須人,動煩扶持,然猶筋絡緩弱,不能自主,欲行旋仆,如此時多,遑暇擬議於奔奏自效以疾爲敬之地乎?廟宮展省,吉日載涓,櫜鞬周旋,臣職實然,而百爾思惟,自力無望。若步履蹇澁,不及於列,則是戎士之失伍也,若仗衛解放,或諐其時,則是師行而廢律也。夫飭戎伍而明師律,方以身爲諸營之耳目,而不惟不能然,乃遽自其身犯之,則堂堂千乘之國,將焉用彼司馬之臣爲哉?假使臣仗君之靈,得以支持還往將見其喘急蹩躠,有失常儀,衆視嗤點,不亶臣一己之羞。若又氣不敵病,竟至顚踣,則貽累戎行,實非細故,玆又冒死臚實,仰瀆崇聽。伏乞聖慈,另垂憫諒,劃賜處分,汰免臣本兵見任,仍命攸司,重勘臣罪,以爲犯分溷擾者之戒焉。臣無任云云。答曰,省疏具悉。所請依施。
上在昌德宮。停常參·經筵。
李沆啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴基宏啓曰,右副承旨權敦仁,今日不爲仕進,卽爲牌招,何如?傳曰,允。
李圭德啓曰,三皇忌辰日親行望拜禮,前期一日以稟事,曾有受敎矣。今二十一日,神宗皇帝忌辰日,親行望拜禮,何以爲之?敢稟。傳曰,奉室行禮。
又啓曰,奉室行禮事,命下矣。齋宿處所,何處爲之乎?敢稟。傳曰,便殿爲之。
李沆啓曰,行兵曹判書金履喬三牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
李圭德啓曰,玉堂上下番俱空,已至多日,事甚未安。副校理金䥧,修撰嚴燾,副修撰林顔喆,旣有只推之命,竝卽牌招,推移入直,何如?傳曰,允。
傳于李圭德曰,奉審禮堂留待。
傳于李圭德曰,奉審禮堂入侍。
傳于李沆曰,兵判疏批已下,卽爲牌招。
傳于李圭德曰,吏曹判書有闕之代,前望單子入之。
吏曹判書前望單子入之,李肇源落點。
李沆,以都摠府言啓曰,今此奉室行禮時,侍衛寶劍,當爲備員,而都摠管李肇源,副摠管柳相祚·金熙周·金啓河在外,朴蓍壽有實病,二員未差,無以備員。令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
李沆啓曰,因都摠府草記,今此奉室行禮時,侍衛寶劍,當爲備員,而都摠管李肇源,副摠管柳相祚·金熙周·金啓河在外,朴蓍壽有實病,二員未差,無以備員。令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管李相璜·李存秀,副摠管金熙周·李光文·趙晉和·徐春輔·權逴落點。
李沆啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于李沆曰,只推。
以右副承旨權敦仁牌不進罷職傳旨,傳于李沆曰,只推。
以副校理金䥧,修撰嚴燾,副修撰林顔喆牌不進罷職傳旨,傳于李沆曰,只推。
李圭德,以禮曹言啓曰,卽接北部幼學金履憲所志,則以爲族曾孫炳麟,以宗孫,嫡妾俱無子,以其同姓十寸兄炳泰第二子貞均,欲爲繼後,兩家諸族,相議完定,而炳麟夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金履憲所訴旣如是,依定式,金炳泰第二子貞均,立爲金炳麟之後,何如?傳曰,允。
李沆,以兵曹言啓曰,在前奉室行禮時,墻外環衛,以訓局軍五哨或六哨磨鍊,而又有外各營入直軍,訓將都領環衛之例矣。今番何以爲之乎?敢稟。傳曰,訓將率出番軍五哨環衛。
行兵曹判書金履喬疏曰,伏以,臣卽奉恩旨,蒙點於兵曹判書前望,而以命召傳授,天牌荐降,臣實惝怳恧蹙,不知謬恩之濫加,何爲而至於此也?臣之綿才蔑識,不足以備任使,不惟臣之自知,亦聖鑑之所俯燭,而性不堪於要劇,年又至於衰邁。迺者東銓之承乏,黽勉趨膺,荒拙畢露,疵纇莫掩,陳情引病,幸蒙鞶遞,投閒頌恩,曾未半載,誠不意中權之命,猥復荐及也。噫,今之所以重是任,爲武選之銓官也,則其爲銓衡均耳,蔑效於前者,何以著能於今,丐免於彼者,豈宜冒進於此?況是職,摠領戎政,綰諸營而飭師律,嚴宿衛而謹約束,以至錢布之句檢,簿書之照察,尤非如臣書生疎迂不知軍旅之爲何事者所可與聞也決矣。人不稱器,猶屬一己之僥濫,瘝官廢職,貽朝廷之憂,非細故也。玆敢披瀝衷懇,仰瀆崇嚴。伏乞聖明,俯垂鑑諒,亟遞臣新除本兵之任,回授可堪之人,俾重任無隳,私分獲安,千萬幸甚。臣無任云云。答曰,省疏具悉。卿其勿辭,卽爲肅命。
行吏曹判書金在昌疏曰,伏以,臣再上辭本,誠未格天,連蒙恩由,職名自如,病裏惶悶,靡所因極。顧臣區區衷懇,初籲而不獲命則再籲,再籲而不得請則今又三籲,人之視臣者,必謂以徒汲汲於冀免,反忽謹嚴之體云,而若臣之意,則竊爲以上天至仁,無物不遂,太陽高懸,容光必照,惟當積誠陳懇而已,僭易煩瀆之誅,有所不避故耳。天官上宰,何等重任,而床簀危喘,抛置曹務,一日虛縻,爲罪滋大,臣之悸恐焉在此,悶隘焉在此,有非蕪拙之辭所能形容者也。玆敢冒入文字,仰塵崇聽。伏乞聖慈,俯垂愍恤,亟賜遞改,仍命有司,議臣逋慢之罪,俾朝綱肅而私分安焉。臣無任云云。答曰,省疏具悉。所請依施。
甲申七月十九日未時,上御熙政堂。光陵奉審後禮曹堂上入侍時,左副承旨李圭德,假注書金耆升,記注官李湜,記事官金鍏,禮曹參議李元默,以次進伏訖。上曰,禮曹參議進前。元默進前。上曰,光陵奉審則頉處,如何?元默起伏奏曰,王后陵上曲墻崩頹處奉審事書啓,旣已陳達,而以臣所見,則其曲墻東南邊一間餘者,內面頹落,而不甚大段,外面則無頹落之痕,而下厚上薄,姑爲扶持矣。因命退,諸臣以次退出。
上在昌德宮。停常參·經筵。
藥房提調金履喬,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李沆啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李圭德啓曰,玉堂上下番俱空,已至多日,事甚未安。副校理金䥧,修撰嚴燾,副修撰林顔喆,旣有只推之命,竝卽牌招,推移入直,何如?傳曰,允。
李志淵啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李恒權落點。
李志淵啓曰,新除授右承旨李恒權,卽爲牌招,何如?傳曰,允。
傳于李圭德曰,明日皇壇奉室行禮時,王世子陪參之節,依例磨鍊。
李圭德,以禮曹言啓曰,今此皇壇奉室行禮時,王世子陪參之節,依例磨鍊事,命下矣。出宮時王世子祗迎處所,以何處磨鍊乎?敢稟。傳曰,祗迎置之。
李圭德啓曰,明日奉室行禮時,兩司長官,當爲進參,而大司憲宋穉圭在外,何以爲之?敢稟。傳曰,許遞,前望單子入之。
李恒權啓曰,大司憲未差,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于李恒權曰,只推。
李圭德啓曰,明日奉室行禮時,兩司侍臣,當爲進參,除在外外,呈告人員,竝卽牌招,以爲淸齋之地,何如?傳曰,允。
大司憲前望單子入之,權常愼落點。
李圭德啓曰,明日奉室行禮時,兩司長官,當爲進參,新除授大司憲權常愼,卽爲牌招,以爲淸齋之地,何如?傳曰,允。
又啓曰,明日奉室行禮時,九卿當爲進參,而吏曹判書李肇源在外,禮曹判書朴宗薰奉命在外,判尹韓致應呈辭受由,何以爲之?敢稟。傳曰,吏判卽爲上來事,下諭。在外禮判許遞,前望單子入之,判尹牌招,違牌勿爲呼望。
禮曹判書前望單子入之,洪義浩落點。
李圭德啓曰,明日奉室行禮時,九卿當爲進參,新除授禮曹判書洪義浩,卽爲牌招,以爲淸齋之地,何如?傳曰,允。
傳于李沆曰,明日出宮門路,以協陽門爲之。
李沆,以都摠府言啓曰,新除授副摠管徐春輔,時無職名,令該曹,口傳付軍職,何如?傳曰,允。
兵曹口傳政事,大護軍朴宗薰,護軍徐春輔竝單付。
李圭德啓曰,明日奉室行禮時,九卿當爲進參,左參贊未差之代,政官牌招開政差出,待下批因卽牌招,以爲淸齋之地,何如?傳曰,允。
以吏曹參議尹豐烈牌不進罷職傳旨,傳于李志淵曰,許遞,今日政差出。
李圭德,以吏批言啓曰,說書今當差出,而前望中無故之人,只有二人,以二望擬入之意,敢啓。傳曰,知道。
有政。吏批,行判書李肇源在外未肅拜,參判宋冕載進,參議未差,左副承旨李圭德進。啓曰,判書李肇源在外未肅拜,參議未差,小臣獨政未安,何以爲之?敢稟。傳曰,仍爲之。以朴潞壽爲兼弼善,吳致愚爲說書,李相璜爲左參贊,徐憙淳爲大司成,鄭尙愚爲左賓客,金履喬爲軍器提調,金啓淵爲掌樂正,尹在需爲崇靈殿參奉,崔元謙爲武烈祠參奉,全致常爲輸城察訪。祭酒單宋穉圭,檢閱單趙容和。北部都事尹行肅,元陵參奉宋持膺相換。安邊府使尹致謙今加嘉善加資事承傳。訓鍊都監提調單金履喬,禁衛提調單金履喬,御營提調單金履喬,承文著作單申履祿,副正字單尹奎培,兼春秋單成龍申·李仁承·朴龍祜。
兵批,行判書金履喬病,參判徐長輔病,參議愼宜學病,參知李潞入直進,右副承旨權敦仁進。以李載亨爲管城將,上護軍金在昌·李相璜,大護軍任希存,護軍李鍾運,副護軍李羲準·金敎喜·朴長復·朴齊聞·申在植·金學淳·柳·李若愚·金道喜·李紀淵·趙庭和,副司直柳致睦,副司正吳致愚竝單付。
吏批,再政。以洪敬謨爲吏曹參議。左賓客單李肇源,右賓客單金履喬,左副賓客單鄭尙愚。
李圭德啓曰,檢閱趙容和,旣已還付,卽爲牌招入直,何如?傳曰,允。
又以侍講院言啓曰,明日皇壇奉室行禮王世子陪參時,宮官當爲全數進參,新除授兼弼善朴潞壽,說書吳致愚,竝卽牌招,以爲備員進參之地,何如?傳曰,允。
傳于李恒權曰,大司憲,更爲嚴飭牌招,明日參班。如或違牌,勿爲呼望。
傳于李沆曰,當該承旨,從重推考。
以副校理金䥧,修撰嚴燾,副修撰林顔喆牌不進罷職傳旨,傳于李圭德曰,只推。
以掌令趙忠植,持平徐萬淳,獻納金周默牌不進罷職傳旨,傳于李恒權曰,只推。
李沆,以都摠府言啓曰,新除授副摠管權逴,自鄕上來云,卽爲牌招,何如?傳曰,允。
行大司憲權常愼疏曰,伏以,臣於前月中,伏奉京兆除旨,未幾而恩授都憲,月未帀而連授是職。是職也,卽臣獲戾顚沛之地,臣以何顔重踏宿趼?而竊仰聖念,若將以是職湔洗之,臣手奉華誥,自不覺感極而涕。伏念臣之斂跡周行,屛營江介,于今歲有餘矣。臣素無遺世謝榮之遠韻特操,則斷輪鞅而守窮巷,背軒冕而混漁樵,豈其情之所甘樂,而猶且自貽隱約,則必其有甚不安於心者。蓋臣疏語之妄率,臣亦自訟之不暇,而噫,彼儒生之抉摘羅織,出言罔極,誠非意慮之所可到也。然殿下,已深斥之矣。擧世公觀,亦不以士論歸之,則臣又何必芥而不釋,與之挈枉直而辨是非也哉?第其所懷中四字聲罪,卽人臣之所不忍聞者,固不可以聖敎之嚴斥,衆論之昭覰,直歸其言於不足責之科,而晏然自恕,揚揚復齒於冠裳之列也決矣。其在自靖之義,雖尋常除拜,固不敢冒當,況此都憲之任,卽前日僨誤受誣之地,而其何可自同無故,爲出膺之圖乎?庚牌儼臨,只增怵惕,瞻望脩門,無由復入。伏願聖明,察臣情踪之危,憐臣疾痛之呼,亟命譴罷臣職,仍令選曹,永刊臣名於都憲之望,以爲臺臣妄言者之戒,俾臣沒齒田野,用全微諒,勿復玷累於臺閣,不勝幸甚。臣無任云云。答曰,省疏具悉。其時儒生不倫駭妄之說,予則斥之。卿之以其句語,至今爲引,果何義理?萬萬不成說。卿其勿辭,卽爲行公。
上在昌德宮。停常參·經筵。
上詣皇壇,入齋殿後,王世子板位問安。答曰,知道。內閣·政院·藥房,口傳問安。答曰,知道。奉室行禮後,王世子板位問安。答曰,知道。內閣·政院·藥房,口傳問安。答曰,知道。還內後,王世子板位問安。答曰,知道。內閣·政院·藥房,口傳問安。答曰,知道。
李沆啓曰,來二十五日,朝參日次,而動駕相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李圭德啓曰,玉堂上下番俱空,已至多日,事甚未安。副校理金䥧,修撰嚴燾,副修撰林顔喆,旣有只推之命,竝卽牌招,推移入直,何如?傳曰,允。
傳于朴基宏曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
傳于李圭德曰,參班儒生應製及武士試射,春塘臺爲之,試官,弘提·禁將爲之。
行大司憲權常愼啓曰,臣狂妄戇愚,本不合於言議之職,而言事獲罪,餘悚在中,顧何敢復膺是職?而疏批鄭重,飭敎截嚴,夜半召牌,勿使呼望,臣怵畏義分,章皇出肅,以伸叩謝之忱。第臣於合啓中,有不可聯參者,玆敢來避,請命遞斥臣職。答曰,依啓。
李志淵啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,金魯敬落點。
傳于李圭德曰,奉室行禮時參班儒生應製,賦居首三下一副司果洪鍾遠給二分,之次三下二進士閔洙龍,草三下副率金左根給一分,次上生員金孝求等四人,竝令該曹,紙筆墨施賞。
傳于李圭德曰,入格儒生,明日延英門外施賞。
傳于李圭德曰,皇壇守直官以下別單書入。
以皇壇守直官以下別單,傳于李圭德曰,守直官黃載敬邊將除授,守僕·書員·壇直等,竝令戶曹,米布題給。
以副校理金䥧,修撰嚴燾,副修撰林顔喆牌不進罷職傳旨,傳于李圭德曰,只推。
以說書吳致愚牌不進罷職傳旨,傳于李圭德曰,只推。
以全羅監司朴綺壽狀啓,興陽等邑人物渰死事,傳于朴基宏曰,聞甚矜惻,元恤典外,別加顧助,如有生前身還布,竝蕩減事,分付。
李沆,以都摠府言啓曰,今日入直內三廳武兼禁軍及軍兵等,當爲中日習射技,而奉室行禮相値,不得設行之意,敢啓。傳曰,知道。
朴基宏,以戶曹言啓曰,謹奉傳敎,毓祥宮正堂簾帳及床巾修改吉日,令日官洪晩中推擇,則七月二十二日卯時爲吉云。以此日時擧行,何如?傳曰,允。
又以戶曹言啓曰,謹奉傳敎,宣禧宮正堂簾帳及鋪陳窓戶修改吉日,令日官洪晩中推擇,則今七月二十二日卯時爲吉云。以此日時擧行,何如?傳曰,允。
李圭德,以禮曹言啓曰,卽接羅州幼學李東赫所志,則以爲族姪仁喆,嫡妾俱無子,以其同姓八寸弟萬弘第二子再秀,欲爲繼後,兩家諸族,相議完定,而仁喆夫妻,俱爲作故,拘於常規,不得循例禮斜,依定式草記,稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式。而門長李東赫所訴旣如此,依定式,李萬弘第二子再秀,立爲李仁喆之後,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則壇上及四面紅箭門墻垣·階砌,俱爲無頉,而此後看護等節,另加申飭之意,敢啓。傳曰,知道。
甲申七月二十一日卯時,上詣皇壇。奉室行禮入侍時,行都承旨李志淵,左承旨朴基宏,右承旨李恒權,左副承旨李圭德,右副承旨權敦仁,同副承旨李沆,假注書金建喆·金耆升,記事官趙容和·金鍏,直提學趙鐘永,檢校待敎徐憙淳,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金履喬等進前奏曰,早朝勞動,聖體,若何?上曰,一樣矣。通禮前導出協陽門,〈由〉肅章門·進善門·明禮門,至齋殿門外。通禮跪啓請降輿,上降輿入大次。少頃,通禮跪啓請外辦。上改具翼善冠·黑圓領袍,出齋殿門外。通禮跪啓請乘輿,上乘輿。通禮前導至朝宗門外,跪啓請降輿,上降輿。通禮前導入朝宗門·冽泉門,詣板位北向立。通禮跪啓請鞠躬四拜興平身。上鞠躬四拜興平身,仍詣奉室前奉審後。通禮前導出冽泉門,〈至〉朝宗門外,通禮跪啓請乘輿,上乘輿。通禮前導至齋殿門外,跪啓請降輿,上降輿入大次。少頃,通禮跪啓請外辦。上改具翼善冠·衮龍袍,出齋殿門外。通禮跪啓請乘輿,上乘輿,通禮前導還由明禮門·進善門·肅章門·協陽門,入宣化門,請出標信解嚴還內。諸臣以次退出。
上在昌德宮。停常參·經筵。
李恒權啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李圭德啓曰,三品官之無得過三日循例請牌,曾有定式矣。吏曹參議洪敬謨,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。副校理金䥧,修撰嚴燾,副修撰林顔喆,旣有只推之命,竝卽牌招,推移入直,何如?傳曰,允。
行大司憲金魯敬啓曰,臣於昨日,伏承憲長除命,天牌儼臨,怵畏義分,雖不得不粗伸叩謝之忱,第臣於合啓中,有不可冒參者。前此屢叨,輒蒙體諒之恩,今臣處義,無前後之異,何可一刻晏然於臺次乎?請命遞斥臣職。答曰,依啓。
李圭德啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,宋穉圭落點。
傳于李圭德曰,今見奉審禮堂狀啓,則字劃初非熹微,櫝板元不膠付,毫無有頉之事,萬萬幸甚。告由祝文,依狀辭,令地方官燒火事,分付。道伯之初見別差報牒,狀聞奉審,事或無怪,旣奉審則所審者何事,而與此禮堂狀辭判異,以致上下之驚悚,大是矇然。咸鏡監司南履翼罷職。至於別差,駭妄輕率之罪,不可尋常處之,令該曹照律遠配。奉審而旣無頉,則該別差,宜有論罪之擧,而初不提及,當該奉審堂上,亦爲推考。
以吏曹參議洪敬謨牌不進罷職傳旨,傳于李圭德曰,只推。
以副校理金䥧,修撰嚴燾,副修撰林顔喆牌不進罷職傳旨,傳于李圭德曰,只推。
以掌令趙忠植,持平徐萬淳,獻納金周默牌不進罷職傳旨,傳于李恒權曰,只推。
兵曹口傳政事,大護軍單金魯敬。
李圭德,以吏曹言啓曰,今此永寧殿修改告由祭大祝,前掌令南達孫塡差,而時無職名,令該曹,口傳付軍職,何如?傳曰,允。
兵曹口傳政事,副司果單南達孫。
李沆,以兵曹言啓曰,卽接東所衛將權思秉牒報,則貳極門東邊內宮墻頹圮處,今已修築云,把守軍,還爲入直之意,敢啓。傳曰,知道。
又以禁衛營言啓曰,因兵曹草記,貳極門東邊內宮墻一間半許頹圮處,今已畢築,把守軍兵,還入直所,將則解送之意,敢啓。傳曰,知道。
權敦仁,以刑曹言啓曰,頃因扈衛廳啓辭,借射人尹禹玄,代射人姜得周,俱在統營,發關押上後擧行事,自臣曹草記蒙允,而尹禹玄·姜得周,自該營今纔押來矣。謹按律文,則大典通編試取條,有曰借射者杖一百身充軍,代射者加二等邊遠充軍,尹禹玄,依此例決杖一百後,身充水軍事,令兵曹擧行,姜得周,親年已過七十,無他兄弟,依律文收贖,放送之意,敢啓。傳曰,知道。
義禁府啓目,粘連向前曺海振亦,所領漕船,最後他倉,以致上納愆滯,中間逗遛之狀,極爲駭然。以此照律,何如?判付啓。依允。又照目,粘連注文前僉使張鋎矣本府議啓內,漕船領護,法意甚重,而托病經歸,晩時頉報者,事甚駭然。以此照律,〈罪〉笞五十收贖,解見任別敍。私罪。啓,奉敎依允。
上在昌德宮。停常參·經筵。
李恒權啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李沆啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李圭德曰,禮房承旨馳詣永寧殿,奉審摘奸以來。
李圭德啓曰,玉堂上下番俱空,已至多日,事甚未安。副校理金䥧,修撰嚴燾,副修撰林顔喆,旣有只推之命,竝卽牌招,推移入直,何如?傳曰,允。
李沆,以都摠府言啓曰,今此宗廟·景慕宮動駕時,待衛寶劍·守宮,當爲備員,而都摠管李存秀,副摠管金熙周在外,都摠管李相璜,副總管趙晉和俱有身病,無以備員。令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,在外人竝許遞,身病摠管牌招察任。未差之代,前望單子入之,待下批,牌招察任。
摠管前望單子入之,都摠管沈象奎,副摠管李錫奎落點。
傳于權敦仁曰,吏判疏批已下,卽爲上來事,下諭。
李沆啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于李沆曰,只推。
李恒權,以義禁府言啓曰,再明日宗廟·景慕宮擧動時,本府都事,皆以大駕各差備進參,而王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
李沆,以兵曹言啓曰,因刑曹草記,中日試射時借射罪人尹禹玄,依律文,令兵曹水軍充定事,允下矣。借射罪人尹禹玄,平安道宣川府,水軍充定,定驛子押送之意,敢啓。傳曰,知道。
又以刑曹言啓曰,傳曰,今見奉審禮堂狀啓,則字劃初非熹微,櫝板元不膠付,毫無有頉之事,萬萬幸甚,告由祝文,依狀辭令地方官燒火事,分付。道伯之初見別差報牒,狀聞奉審,事理無怪,旣奉審則所審者何事,而與此禮堂狀辭判異,以致上下之驚悚,大是矇然。咸鏡監司南履翼罷職,至於別差,駭妄輕率之罪,不可尋常處之,令該曹照律遠配。奉審而旣無頉,則該別差,宜有論罪之擧,而初不提及,當該奉審堂上,亦爲推考事,命下矣。當該別差,時在永興府任所,發關該道,罔夜押上後擧行之意,敢啓。傳曰,知道。
義禁府照目,粘連薺浦萬戶曺海振矣本府議啓內,所領漕船,最後他倉,以致上納之愆滯,中間逗遛之狀,極爲駭然。以此照律,罪笞四十收贖,附過還職,私罪。奉敎依允。
兼吏曹判書李肇源疏曰,伏以,臣病癈荒野,鹿豕爲群,苟保食息,迄于三載,向來除命,分外重沓,披肝輸血,仰煩哀籲者屢矣。納汚藏垢,恢玉度於山藪,矜愚卹窮,體大化於天地,所以開示聖旨,曲費生成者至矣。臣雖頑如石木,冥若豚魚,豈不知感激恩私,顚倒竭蹶,進而叩謝宸極?退而復塡溝壑,生無所恨,死有餘榮,而猶蟄焉以伏,殆若久痿者之欲起還仆,則蓋有必不得已者存焉故耳。昔宋臣歐陽脩,被人彈擊,陳情乞退也,有曰夫爵祿,朝廷所以寵臣下也,使身心安泰,名譽光顯者居之,則不勝其榮也,若毁辱媿恥,憂鬱冤悶者居之,適足爲苦,又曰披裘散髮,逍遙垂盡之年,鑿井耕田,歌詠太平之樂。臣每讀此語,未嘗不憐其所値而嘉其有執,及至今日,眞若道得臣情事,逼着臣境界,益覺其言之有味也。迺者至仁垂惻,愈往愈摯,縻以天官之任,寵以馹召之諭,臣感極而懼,捫心增涕,益不省措躬於何地也。倘以簪履賤微,尙堪收錄,馬牛畜養,猶可服勞也,則此政無故在朝之時,隨分授職,粗備驅使之謂耳,豈責之於到今逋累之身?而用舍行藏之間,參量乎上下擧措之宜,則上之馭下,以禮爲貴,下之從上,畏義居先,夫然後,臣主俱榮,公私皆安。然則惟我聖明,必不以諒之於前者,乃或迫之於後,而自顧微臣,亦不當以守之於昔者,反或變之於今也決矣。臣之永矢自靖,雖於漫職猶然,矧玆見叨,何等要重?臣風溟罟阱,僅脫殘命,雖泯然遠遯,默然潛藏,尙恐餘波之奮末,恒顧揜者之踵後,今若褰裳而復涉不測,裹足而又蹈九折,重罹溺墜之禍,則雖以我聖上必欲全活之盛德殊渥,恐無以隨處拯拔也。若蒙聖慈所推,曲軫終始,將臣新授,亟行鐫改,俾病樗擁腫,得盡天年,斥鷃飛翔,遂其物性,則白首再造之生,非殿下賜而繄誰之賜也。臣無任云云。答曰,省疏具悉。卿之所遭,前後無異,前旣不自劃,則今何獨介介如是?豈予之照燭,偏於前而不承於後乎?予無是也。大抵予不捨卿,則卿無可去之義,卿自不思耳。更勿煩辭,卽爲入來肅命。
行大司諫吳翰源疏曰,伏以,臣性本疎闇,百無肖似,年又衰頹,筋力難支,雖閑漫執事之末,猶不堪陳力就列,況此見叨之職,卽言責重任,而爲一院之長,有非閑漫之比者乎?向來出肅,只緣守令署經之催促有命,且伏奉勿爲呼望之飭敎,分義是懼,冒沒承膺,今已二旬餘矣。退伏私次,餘暑叫苦,添以毒痢,委席昏涔之中,鎭日召牌,違傲爲課,合被重勘,而尙蒙寬假之聖恩,悚惶罔措,若隕淵谷。以今衰病之狀,因仍蹲冒,萬無其路,疾痛之呼,有不能自止。伏乞聖慈,俯垂鑑諒,亟遞臣所帶之職,因治臣逋慢之罪,以安微分,以肅朝綱,不勝幸甚。臣旣乞免,何敢贅他,而事在目下,有難終默,玆敢附陳,惟聖明垂察焉。臣得伏見永興本宮奉審禮堂狀啓下者,嚴敬之地,初無頉處,誠不勝喜幸,而道臣之前後修啓,不可但以失實言,究說不得,良可寒心。只謄別差之報,已有不擇之語,此則猶歸之驚悚致然,及夫馳詣奉審之後,仰瞻字樣旣大,點劃俱完,而何爲以果是熹微,容易登聞。若諉以年久墨色不能如新之謂,則二字莫重,又何獨指論也?至於本非黏附,而謂以木片膠解退落,旣無膠解,而謂以挾板動搖有聲。噫,告君之體,何等愼重,則尋常隻字之失實,罪尙難解。至嚴至敬之地,禮視宗廟,而乃有此萬萬不審之擧,只罷其職,恐失太輕。臣謂前咸鏡監司南履翼,亟施投配之典,以存國體,斷不可已也。臣無任云云。答曰,省疏具悉。前北伯事,可謂究說不得,合一覈實而處之,爲先令該府拿問。卿其勿辭行公。
大司成徐憙淳疏曰,伏以,臣於日昨,伏奉除旨,以臣爲成均館大司成者,身在禁直,夤緣一肅,諒不獲已,退而思惟,回徨兢駴,歷屢日莫省措躬之所也。竊伏念淸朝庶職,各有攸司,何莫非其難其愼,而至於國子之長,責任尤別,所以培養士風,以植國家之元氣,作成人材,以待聖世之需用,治贊聲明,化洽賓興,卽其職也。雖使宿學令望,爲一世矜式者當之,莫不却顧逡巡,不敢遽膺,乃臣謏聞末學,厭然冒進於師儒之首,則臣之僨職,固不暇恤。而在聖朝隨材授人之政,果何如也?臣少無師受,長益荒嬉,疎野空空,文質無當,蔑一寸長之可言,而徒以遭遇聖明,受恩如天,不謂臣不肖,自其釋褐,謬蒙拔試,周旋邇列,殆近十載,姸媸短長,宜莫逃於淵鑑之下,而無待臣言之畢矣。前後踐歷,罔非要濫,服之不衷,心常悸恧,況於是任,又是僥僭之尤者乎?自量已審,不容虛縻,顧何敢憑恃寵靈,不揆涯分,忝居皐比之座,厚貽賢關之羞也哉?言出肝膈,匪由飾讓,玆控短章,仰瀆崇聽。伏乞聖慈,特垂憐察,亟遞臣泮銜,俾公器無玷,微分獲安,千萬幸甚。臣無任云云。省疏具悉。爾其勿辭行公。
上在昌德宮。停常參·經筵。
李恒權啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李沆啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李圭德曰,再明日,卽宣禧宮忌辰舊甲也,豈勝感慕?酌獻禮,遣王世子攝行,毓祥宮·延祜宮,一體奉審,該房知悉。
李圭德啓曰,再明日宣禧宮酌獻禮,遣王世子攝行事,命下矣。祭文當爲製進,而藝文提學李書九在外,弘文提學金履喬,卽爲牌招,使之製進,何如?傳曰,允。
以修撰嚴燾牌不進罷職傳旨,傳于李圭德曰,只推。
李圭德啓曰,玉堂上下番俱空,已至多日,事甚未安。修撰嚴燾,旣有只推之命,更爲牌招入直,何如?傳曰,允。
以修撰嚴燾再牌不進罷職傳旨,傳于李圭德曰,只推。
李圭德啓曰,玉堂上下番俱空,已至多日,事甚未安。修撰嚴燾,旣有只推之命,更爲牌招入直,何如?傳曰,允。
李恒權啓曰,修撰嚴燾三牌不進,依定式,禁推傳旨捧入之意,敢啓。傳曰,知道。
以修撰嚴燾三牌不進禁推傳旨,傳于李圭德曰,分揀。
傳于李志淵曰,在外未肅拜春坊,竝許遞,前望單子入之。
春坊前望單子入之,兼弼善沈英錫,說書趙容和落點。
李圭德,以侍講院言啓曰,明日擧動時,宮官當爲全數進參,而兼輔德申在植,兼弼善沈英錫,俱有實故,無以備員。令政院,稟旨變通差出,待下批牌招,以爲備員進參之地,何如?傳曰,竝許遞,前望單子入之,待下批,牌招察任。
春坊前望單子入之,兼輔德李紀淵,兼弼善朴晦壽落點。
李恒權啓曰,大司憲宋穉圭,執義朴光錫,掌令金景煥,持平李孝淳在外,掌令趙忠植,持平徐萬淳牌不進,監察茶時之意,敢啓。傳曰,知道。
以掌令趙忠植,持平徐萬淳,獻納金周默牌不進罷職傳旨,傳于李恒權曰,只推。
李志淵,以吏曹言啓曰,靖陵直長沈能格呈狀內,矣身素患痰癖之症,當此換節之時,一倍添劇,時日內萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
備邊司,以韓致應爲咸鏡監司。
李志淵啓曰,吏曹郞廳來言,咸鏡監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書李肇源在外未肅拜,參判宋冕載病不來,參議洪敬謨未肅拜,不得開政云。參判·參議,竝卽牌招,以爲開政之地,何如?傳曰,允。違牌勿爲呼望。
以副校理金䥧,副修撰林顔喆牌不進罷職傳旨,傳于李圭德曰,只推。
李圭德啓曰,玉堂上下番俱空,已至多日,事甚未安。副校理金䥧,副修撰林顔喆,旣有只推之命,竝卽牌招入直,何如?傳曰,竝許遞,今日政差出。
又啓曰,玉堂上下番俱空,事甚未安。今日政新除授玉堂,竝待下批,牌招入直,何如?傳曰,允。
有政。吏批,行判書李肇源在外未肅拜,參判宋冕載進,參議洪敬謨未肅拜,左承旨朴基宏進。啓曰,行判書李肇源在外未肅拜,參議洪敬謨未肅拜,小臣獨政未安,何以爲之?敢稟。傳曰,仍爲之。以趙忠植爲副校理,徐相祿爲副修撰,李存秀爲判尹,申緯爲刑曹參判,金履喬爲判義禁,李肇源爲知經筵,尹行德爲靖陵直長。兼祭酒單宋穉圭,咸鏡監司單韓致應,奉常直長單申履祿,書題單徐益哲。學生成澫贈戶參例兼,學生成中寅贈左承旨,學生成老瑛贈僕正,以上同知成彦霖三代追贈。
兵批,行判書金履喬病,參判徐長輔病,參議愼宜學入直進,參知李潞病,右承旨李恒權進。大護軍權常愼,護軍徐鼎輔,副司直金䥧,副司果林顔喆,副司正吳致愚竝單付。咸鏡兵馬水軍節度使單韓致應。
傳于李沆曰,明日出宮內門路,以協陽門爲之。
李志淵啓曰,吏曹郞廳來言,臺諫有闕,政事,取稟。傳曰,前望單子入之。
李圭德,以內醫院都提調意啓曰,本院提調,例不得兼帶刑獄之官,而提調金履喬,除拜判義禁矣。所帶判義禁,今姑許遞,何如?傳曰,允。
又以禮曹言啓曰,今七月二十六日,宣禧宮酌獻禮,遣王世子攝行事,命下矣。王世子當有散致齋之禮,而正日只隔二日,勢未及依例磨鍊。王世子自今日,散齋一日於別堂,致齋一日於正堂,諸執事及陪衛之官應從升者,竝散齋一日於正寢,致齋一日於本司事知委,何如?傳曰,允。
李沆,以都摠府言啓曰,今日入直內三廳武兼禁軍及軍兵等,當爲中日習射技,而永寧殿修改相値,不得設行之意,敢啓。傳曰,知道。
又以兵曹言啓曰,今七月二十六日,王世子詣宣禧宮,酌獻禮攝行,仍詣毓祥宮·延祐宮奉審時,陪衛軍兵,當爲磨鍊,而昨年宗廟冬享大祭攝行時,翊衛司全數,兵曹·都摠府堂上·郞廳各一員,五衛將二員,武兼八員,內禁衛三十人,挾輿軍四十名,前後牌軍兵四百名磨鍊矣。今亦依此擧行乎?敢稟。傳曰,依此磨鍊。
李恒權,以義禁府言啓曰,前咸鏡監司南履翼,可謂究說不得,合一覈實而處之,爲先令該府拿問事,傳旨啓下矣。南履翼,時在任所,依例發遣府都事,交龜後拿來,何如?傳曰,允。
吏曹參議洪敬謨疏曰,伏以,眇末如臣,材本短拙,幸蒙洪私,猥藉先蔭,一自通籍以來,凡十數年所,敭歷罔非逾涯,常懷兢懼,屛居簡翔,唯有含戴至渥,頓絶進取名念。千萬不自料,又降誤恩,以臣爲吏曹參議者,臣手擎華誥,疑夢若驚。噫,朝廷設職,豈亶爲如臣者榮其身侈其銜而止哉?雖在閑司末官,顧名責實,則猶難其任,況乃選部亞貳,地望尤峻,據末席而參可否,時行代斲之事,擧薦紳而議通塞,兼贊激揚之政,其爲遴揀之盛,莫宜循資而遍授,顧臣譾劣,何嘗一毫彷彿於是,而迺殿下,不念器使,若敍流品,卑臣而無所留難乎?諉以前望所叨,傍觀雖不至瞠若,旣非節次當遷,私心實有所靦焉,臣若不揆涯分,厭然冒進,則斯可謂不自量已,臣不敢爲也。政命纔下,天牌踵臨,反復思惟,參倚已熟,玆不得不隨牌詣闕,冒陳衷懇。伏乞聖慈,俯賜鑑諒,特遞臣新授職名,俾公器重而私分安,實公私之幸也。臣無任云云。答曰,省疏俱悉。爾其勿辭察職。
上在昌德宮。停常參·經筵。
大駕詣宗廟,入齋殿後,王世子板位問安。答曰,知道。內閣·政院·玉堂·藥房,口傳問安。答曰,知道。展拜後,王世子板位問安。答曰,知道。內閣·政院·玉堂·藥房,口傳問安。答曰,知道。仍詣景慕宮,入齋室後,王世子板位問安。答曰,知道。內閣·政院·玉堂·藥房,口傳問安。答曰,知道。展拜後,王世子板位問安。答曰,知道。內閣·政院·玉堂·藥房,口傳問安。答曰,知道。還內後,王世子板位問安。答曰,知道。內閣·政院·玉堂·藥房,口傳問安。答曰,知道。
藥房都提調林漢浩,提調金履喬,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李沆啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,司僕寺內乘來言,捲簾,取稟。傳曰,捲三面。
傳于李圭德曰,明日王世子酌獻禮攝行時,百官入參。
掌令前望單子入之,姜世揆落點。
持平徐萬淳啓曰,臣言議風采,本不合於淸朝耳目之任,而頃伏承栢府除旨,適値署經有命,違牌路阻,雖不得不章皇出膺。而第臣於合啓中,有區區私義之不可聯參者,宜卽引遞,始緣夜深肅命,未及周旋,旋又患暑沈頓,末由束帶趨公,多日冒違,今始來避,所失尤大。請命遞斥臣職。答曰,依啓。
李志淵啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,李覲吾落點。
以副校理趙忠植,副修撰徐相祿牌不進罷職傳旨,傳于李圭德曰,只推。
以兼弼善朴晦壽牌不進罷職傳旨,傳于李圭德曰,只推。
李圭德,以弘文館言啓曰,副校理趙忠植,修撰嚴燾,竝卽牌招察任,何如?傳曰,允。
又以侍講院言啓曰,明日宣禧宮酌獻禮王世子攝行時,宮官當爲全數進參,而兼輔德李紀淵在外,無以備員。令政院,稟旨變通差出,待下批牌招,以爲備員進參之地,何如?傳曰,許遞,前望單子入之,待下批,牌招察任。
兼輔德前望單子入之,徐憙淳落點。
以副校理趙忠植,修撰嚴燾牌不進罷職傳旨,傳于李圭德曰,只推。
朴基宏,以戶曹言啓曰,時御所內各司雨漏修改,令日官朴周煥推擇,則今七月二十七日卯時爲吉云。以此日時擧行之意,敢啓。傳曰,知道。
甲申七月二十五日辰時,大駕詣宗廟·景慕宮。秋展謁擧動入侍時,行都承旨李志淵,左承旨朴基宏,右承旨李恒權,左副承旨李圭德,右副承旨權敦仁,同副承旨李沆,假注書金建喆·金耆升,記注官全允淡,記事官金鍏,檢校待敎徐憙淳,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金履喬等駕前奏曰,侵早勞動,聖體,若何?上曰,一樣矣。出協陽門,通禮跪啓請降輿乘輦。上降輿乘輦進發,由肅章門·進善門,出敦化門,至宗廟大門外。通禮跪啓請降輦乘輿,上降輦乘輿,由東夾門以入,至齋殿門外。通禮跪啓請降輿,上降輿入大次。時至,通禮跪啓請外辦。上改具冕服以出,至東門外。通禮跪啓請執圭,志淵進圭,上執圭,由正門入,詣板位西向立。通禮跪啓請鞠躬四拜興平身。上鞠躬四拜興平身,由東階陞詣廟內,第一室奉審後,次詣各室奉審,竝如上儀訖。上命禮判入侍。志淵奏曰,禮判今以雲劍侍衛,不得入殿內矣。上曰,戶判入侍。賤臣承命出傳。戶曹判書金履陽,提調金魯敬入侍。上命出世宗寶冊印,圭德奉進冊印,上看審訖,命還奉。上降自東階,通禮跪啓請釋圭。上釋圭,仍詣永寧殿,至東門外。通禮跪啓請執圭,志淵進圭,上執圭,由正門入,詣板位西向立。通禮跪啓請鞠躬四拜興平身,上鞠躬四拜興平身,由東階陞詣殿內,各室奉審,竝如上儀。上命出定宗寶冊印,圭德奉進冊印,上看審訖,命還奉。上曰,日前殿內修改何處乎?魯敬曰,第二間外簷矣。上降自東階,通禮跪啓請釋圭,上釋圭,由神門出。領議政南公轍,進前奏曰,早朝勞動,聖體,若何?上曰,一樣矣。公轍曰,此去齋殿稍間,暫御步輦恐好矣。上曰,置之。上還入大次。少頃,通禮跪啓請外辦。上改具翼善冠·衮龍袍以出。通禮跪啓請乘輿,上乘輿出廟大門外。通禮跪啓請降輿乘輦,上降輿乘輦,仍詣景慕宮,至大門外,通禮跪啓請降輦乘輿,上降輦乘輿,由東夾門以入,至降輿所。通禮跪啓請降輿,上降輿入大次。時至,通禮跪啓請外辦。上改具冕服以出,通禮跪啓請執圭,志淵進圭,上執圭,由東門入,詣板位北向立。通禮跪啓請鞠躬再拜興平身,上鞠躬再拜興平身,詣廟內奉審後,上命本宮都提調入侍。賤臣承命出傳,都提調南公轍入侍。上命出冊印看審訖,命還奉。仍詣望廟樓奉審訖,通禮跪啓請釋圭,上釋圭,還入大次。少頃,通禮跪啓請外辦。上改具翼善冠·衮龍袍以出。通禮跪啓請乘輿,上乘輿出宮大門外,通禮跪啓請降輿乘輦,上降輿乘輦,還至宗廟前路,通禮跪啓請降輦,上降輦步過前路,通禮跪啓請乘輦,上乘輦,由敦化門·進善門·肅章門·協陽門·宣化門入還內。請出標信解嚴。諸臣以次退出,
上在昌德宮。停常參·經筵。
王世子還宮後,內閣·政院·玉堂·藥房,口傳問安。答曰,知道。
李恒權啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
李志淵啓曰,刑曹參判申緯,除拜後過三日,不爲出肅,依定式推考警責,仍卽牌招察任,何如?傳曰,允。
李圭德,以弘文館言啓曰,副校理趙忠植,修撰嚴燾,旣有只推之命,竝卽牌招察任,何如?傳曰,允。
以修撰嚴燾牌不進罷職傳旨,傳于李圭德曰,只推。
咸鏡監司韓致應疏曰,伏以,臣日昨伏奉敎旨,以臣爲咸鏡道觀察使,臣承命悸恐,久益惝怳,莫省措躬之所。臣以綿材菲質,百無一能,特蒙兩聖朝拂之恩,前後兜攬,罔非踰分,從而節次推遷,滾到崇顯,臣每一點檢,且愧且悚,誠不知何以致此也?今玆所部之地,卽龍興舊鄕,拱護之道,所重自別,而況方面之重,委寄也專,旬宣之責,爲任也重。臣雖不才,自知則明,駑駘竭四蹄之力,而不堪驅策,鉛刀乏一割之用,而難責剸理,揣分量才,夫焉有一分彷彿於此任也哉?臣嘗按我東八域誌,歷論山川關阨風土謠俗,輒以關北爲難治之首,何者?鐵嶺以北,有若天限,其民弓馬相尙,其俗勁悍難馴,其地多高嶂疊嶺,百里或無亭障,其界隣女眞·靺鞨,一水只隔衣帶。且距京師踔遠,遠或至數千餘里,有若九州之要荒,況其爲守宰者,駕馭或違其性,撫摩或失其宜,粟米麻絲,財力俱竭,貂蔘金幣,弊源日滋,以至民物呰窳,郡邑凋瘵。此其一路難治之尤者也,必也按道之臣,望實俱隆,明足以周察一道,威足以彈壓列邑,然後按轡澄淸之效,可以拭目。而今以骩骳如臣,儱侗如臣者,擧而畀之,旣無周察之明,又無彈壓之威,則此猶强僬僥以千斤之重,不僨則仆,其勢必至。臣旣自量已熟,冒沒出膺,若固有之,則非愚則妄,亦豈賤分之所敢出乎?噫,古人云官至刺史榮矣,高牙大纛,張皇郡國,非不赫然光寵,侈然觀美,而猶且逡巡,有所不敢,則必其才具之所不逮,非强而可能故耳。參倚前衡,承膺無望,玆敢披瀝至懇,仰瀆崇嚴。伏乞天地父母,俯垂鑑諒,察臣言之非出飾讓,念臣才之不克堪承,特命遞改,回授可堪之人,以重公器,以安微分焉。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
申時·酉時,灑雨下雨,測雨器水深六分。
夜自五更至二十八日開東,灑雨下雨,測雨器水深六分。
李沆,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李恒權啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
李圭德啓曰,來初一日,輪對日次矣,敢稟。傳曰,當次人受點,後日次待令。
又以弘文館言啓曰,修撰嚴燾,旣有只推之命,卽爲牌招察任,何如?傳曰,允。
以咸鏡監司南履翼狀啓,長津府民家漂頹事,傳于權敦仁曰,聞甚矜惻,元恤典外,別加顧助事,分付。
李圭德,以吏曹言啓曰,今此顯思宮朔祭親行時齋郞,前持平徐萬淳塡差,而時無職名,令該曹口傳付軍職,何如?傳曰,允。
公淸監司趙經鎭疏曰,伏以,臣受命南來,居然歲一周而月再易矣。以才則不稱,以病則難强,曩陳由中之懇,未蒙體下之恩,猥越是懼,不敢屢瀆,黽勉仍冒,祗增惶隘,早晩狼狽,固已自量,畢竟僨誤,果如所料。卽伏見宣惠廳關文到付者,以忠原大同之裝發過限,形止闕啓,至承問備之命,臣滿心惶恧,撫躬踧踖。夫稅船裝發,自有定限,況特敎申飭,又復截嚴?臣若能悉心奉行,先事董飭,則必不至後時到泊,逢風致敗之境,豈敢以連月之雨,不時之風,爲自解之計乎?有司之臣,以此論勘,可謂得體,昏謬溺職之罪,臣方自訟之不暇,而第此裝發啓聞,溯考臣營謄錄,則凡諸稅船形止,無不修啓,獨於江運大同,本無其例。臣亦不能無疑於當初定式之或啓或否,而旣無可據之文,又非已行之事,則顧何敢自臣身創始也?闕啓雖緣於已例,過限專由於不飭,聖度寬假,罰止薄勘,臣心悚蹙,義實難安,豈可歸罪於管下,抗顔於官次乎?仍伏念,臣氣本虛脆,病在膏肓,已自少壯,不齒恒人,及至衰暮,便成癃老,重以風土所傷,喘嗽越添,暑濕爲祟,嘔泄頻作,眞元澌脫,有如下山,神精昏瞀,無復餘地。昨日所行,今焉茫昧,朝晝所爲,夜而遺忘,雖按例應行之事,猶未察飭,使莫重惟正之稅,竟至臭載。臣自受任以來,觸事生疣,無往非罪,而奉職稽慢之狀,於是乎益著矣。昔宋臣歐陽脩有言曰,古之人臣,不必伏於床枕然後稱病,但其心力已衰,自宜知止。今臣年迫七旬,身嬰二豎,則心力安得不衰乎?朱子在南康時與人書曰,到官兩月,思歸之情,無日不發於言語書問之間,所以號令不行。今臣莅任兩載,歸心已決,則號令安得以行乎?以今番事言之,亦可見心力之不逮,號令之不行,如是而猶且淟涊盤礴,則其視古人知止之義,朱子思歸之歎,果何如哉?宜去不去,非但有壞廉防,久據匪據,必至重陷大戾。臣庸是憂畏,不避瀆撓,略具文字,悉暴肝膈。伏乞聖慈,俯察情病,遞臣之職,勘臣之罪,以爲當官不事,事者之戒焉。臣無任云云。答曰,省疏具悉。卿其勿辭察任。
上在昌德宮。停常參·經筵。
自開東至申時,灑雨下雨,測雨器水深二寸二分。
李恒權啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
李圭德啓曰,華寧殿臘享大祭祝文,改措語進用事,命下矣。藝文提學李書九在外,弘文提學金履喬,待明朝牌招,使之製進,何如?傳曰,允。
以修撰嚴燾牌不進罷職傳旨,傳于李圭德曰,只推。
李圭德,以弘文館言啓曰,修撰嚴燾,旣有只推之命,卽爲牌招察任,何如?傳曰,許遞,政官牌招開政。
兵曹口傳政事,副司果單徐萬淳。
李沆,以禁衛營言啓曰,來閏七月當四番左部左司屬公淸道四哨軍兵逢點實數四百五名,已爲點閱整齊,來閏七月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來閏七月八月兩朔應立左部右司屬全羅左道四哨軍兵四百九名,今已逢點整齊矣。閏七月初一日,與舊番中司軍兵,替代立番後,舊軍放送之意,敢啓。傳曰,知道。
又以禁衛營言啓曰,來九月當四番左部中司屬四哨內,公淸道三百九十九名,京畿六名,來八月二十五日,京中逢點,依例準二朔立番之意,兩道監·兵使處,預爲知委,何如?傳曰,允。
又以御營廳言啓曰,本廳來九月十月兩朔應立左部後司屬全羅左道二哨,右道二哨,合四哨軍兵,八月二十五日,京中逢點,九月初一日,與右司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知會之意,敢啓。傳曰,知道。
上在昌德宮。停常參·經筵。
藥房提調金履喬,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
權敦仁啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
李沆啓曰,備邊司郞廳來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
李圭德啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
傳于李圭德曰,禮房承旨馳詣宗廟·景慕宮,奉審摘奸以來。
傳于李志淵曰,意謂日前承批之後,卽爲入來,夜見政牌,尙無動靜。何如然後,方可以出脚乎?分義道理,寧容若是?吏曹判書李肇源,從重推考,更爲下諭,令畿營撥馬下送,卽日催促上來。
李圭德啓曰,應敎李渭達,副應敎姜世白,校理朴英載·朴升鉉,修撰金大坤,副修撰沈鈁在外,副校理金炳朝,副修撰徐相祿差祭,修撰一員未差,玉堂上下番俱空,事甚未安。副校理趙忠植,卽爲牌招入直,何如?傳曰,允。
李志淵啓曰,吏曹參判宋冕載參議洪敬謨牌不進推考傳旨及罷職傳旨,今方捧入,而開政命下之後,如是違牌,事甚未安。判書李肇源在外,參判更爲牌招,何如?傳曰,允。參議只推,一體牌招。
李志淵,以吏批言啓曰,說書今當差出,而前望中無故之人,只有二人,以二望擬入之意,敢啓。傳曰,知道。
有政。吏批,行判書李肇源在外未肅拜,參判宋冕載牌不進,參議洪敬謨進,行都承旨李志淵進。啓曰,判書李肇源在外未肅拜,參判宋冕載牌不進,小臣獨政未安,何以爲之?敢稟。傳曰,只出緊任。以金䥧爲修撰,趙容和爲說書,金相休爲判義禁。檢閱單趙容和。贈吏判金方行贈左贊成例兼,前判義禁金履喬考。
兵批,行判書金履喬進,參判徐長輔病,參議愼宜學入直,參知李潞病,同副承旨李沆進。以尹郁烈爲同知,金學淳·南錫九爲僉知,鄭瑋·玄仁澤爲五衛將,全興祖·金鳴鍾爲景福將,李仁亨·金舜元爲慶熙將,林顔喆爲文兼,申命漢爲守門將,徐致輔爲白翎僉使,趙羲民爲高山里僉使,洪麗一爲龜山僉使,許宓爲赤梁僉使,金䥧爲北評事。副護軍單李近植,副司果單嚴燾。
傳于李志淵曰,修撰望筒勿施。
以公淸監司趙經鎭狀啓,進上早紅柿子·生松茸,限內不得封進,惶恐待罪事,傳于李圭德曰,卿其勿待罪事,回諭。
以副校理趙忠植牌不進罷職傳旨,傳于李圭德曰,只推。
李圭德,以侍講院言啓曰,明日顯思宮朔祭王世子亞獻禮時,宮官當爲備員,而新除授說書趙容和,卽爲牌招,以爲進參之地,何如?傳曰,允。
李沆,以禁衛營言啓曰,本營騎士別將李鼎會,身病猝重,勢難察任,改差,何如?傳曰,允。
上在昌德宮。停常參·經筵。
上詣顯思宮。朔祭親行後,王世子板位問安。答曰,罔極。大殿·中宮殿,內閣·政院·玉堂·百官,奉慰單子問安。答曰,罔極。藥房,口傳問安。答曰,罔極。世子宮,內閣·政院·玉堂·百官,單子問安。答曰,知道。藥房,口傳問安。答曰,知道。世子嬪宮,內閣·政院·玉堂,單子問安。答曰,知悉。藥房,口傳問安。答曰,知悉。
李沆,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李恒權啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
李沆啓曰,來初五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李圭德啓曰,玉堂上下番俱空,事甚未安。副校理趙忠植,旣有只推之命,與副校理金炳朝,副修撰徐相祿,一體牌招,以爲推移入直之地,何如?傳曰,允。
以副校理金炳朝·趙忠植,副修撰徐相祿牌不進罷職傳旨,傳于李圭德曰,只推。
李圭德,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,卽接公淸監司趙經鎭移文,則以爲黃澗縣監李相琮,下批逾月,尙未赴任,許久曠官,實爲可悶,自本曹催促下送爲辭,故自臣曹催促,則身病猝重,不得下去云。該縣監李相琮之身病,雖未知如何,而辭朝已至逾月,今始文移,殊極未安。該道臣推考,黃澗縣監李相琮,罷黜,何如?傳曰,允。
又以成均館大司成意啓曰,今此監試初試時,照訖開講,前期定日,自本館草記事,節目啓下矣。日字當預定擧行,俾有責實之效,自今月初十日爲始,開講之意,敢啓。傳曰,知道。
李沆,以備邊司言啓曰,本司武郞廳李敎彬·李晩學,奔走勤仕,已滿十五朔,依例陞敍或守令除授事,捧承傳施行,何如?傳曰,允。
又以兵曹言啓曰,卽接東道參軍李郁鉉牒報,則御營廳所授肅靖門東邊第二城廊近處體城二間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內肅靖門東邊第二城廊近處體城二間許頹圮處,令分授軍門,卽速修築,把守軍兵,量宜定送事,自兵曹草記矣。修築則今方擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
又以禁衛營言啓曰,本營哨官韓取善,身病猝重,勢難察任,改差,何如?傳曰,允。
李恒權,以刑曹言啓曰,羅州牧智島島配罪人李敦五,發關該道,罔夜押上,與李寅協,對質嚴覈後,更爲稟處事,自臣曹,前已草記蒙允矣。罪人李敦五,自該道今纔押來,故與李寅協,面質究覈,則敦五所供內,以爲前者推覈時告達者,專出於漫漶彌縫之意,今承對質辨覈之成命,則豈敢終始杜撰,重犯欺罔之罪乎?發通時通首通下,着實無慮,故寅協則以其知名之致,果爲信筆書之,畵着其押矣,到此地頭,冒錄僞着之罪,實無所逃云矣。寅協則面質之時,旣已昭脫,敦五亦以冒錄僞着自服,別無可罪之端,參酌放送。敦五則自初發通設廳,渠所主張,而冒錄人名,無難僞着者,已是罔赦之罪,及夫因特敎推覈之下,變幻實狀,誣罔納供,節節痛惡。冒錄僞着,渠旣自服,合施加等之律,而前已因判付島配,則今無加施之律。嚴刑一次,還發配所,亦令配所道臣,加刑一次後押送之意,分付,何如?傳曰,允。
顯思宮朔祭親行敎是時,終獻官行知事金蓍根,贊禮禮曹判書洪義浩,典祀官奉常正任文白,宮闈令尙膳李奇遠,執禮副司果徐有素,執尊副司果李遠翊,大祝副司果朴晦壽,祝史副司果徐英淳,齋郞副司果徐萬淳,盥洗位司藝金致礪,禮曹正郞朴起壕,爵洗位兵曹佐郞朴齊輝,直講金聖灝,亞獻盥洗位典籍姜䆃,終獻盥洗位校書校理李錫周,贊者引儀金秉始·趙必煥,謁者引儀吳淳常,兼引儀鄭橚,贊引兼引儀沈正禮·李在陽,祭監監察安孝述·洪稚圭。
判義禁金相休疏曰,伏以,臣於病暍呻吟之中,伏奉判義禁除旨。臣仰感恩私,俯怵義分,纔已力疾肅命,以伸叩謝之忱,而第臣方帶賓客之銜,出入胄筵之人,例不得兼管金吾之事,擧皆控遞,已成令式。玆敢冒陳短章,仰干崇聽。伏乞將臣新授職名,亟與鐫改,俾存官規,千萬幸甚。臣無任云云。答曰,省疏具悉。判金吾之任許遞。
甲申閏七月初一日子時,上詣顯思宮。朔祭親行入侍時,行都承旨李志淵,左承旨朴基宏,右承旨李恒權,左副承旨李圭德,右副承旨權敦仁,同副承旨李沆,假注書金建喆·金耆升,記注官全允淡,記事官金鍏,檢校待敎徐憙淳,以次侍立。時至,上具翼善冠·淺淡服·烏犀帶·黑皮靴,詣齋殿。少頃,通禮跪啓請行禮,贊禮前導詣板位前。贊禮跪啓請俯伏哭,上俯伏哭,王世子以下在位者,皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導詣盥洗位,上盥手訖,贊禮前導詣尊所東向立。志淵酌酒,沆以盞受酒,上詣神位前,北向俯伏跪。志淵奉香,沆奉爐以進,贊禮啓請三上香,上三上香,志淵奉爐奠于案。仍行初獻禮,志淵奉爵以進,贊禮跪啓請執爵獻爵,上執爵獻爵,大祝朴晦壽,跪讀祝文訖。贊禮跪啓請俯伏興平身,上俯伏興平身,贊禮導上降復位。執禮請行亞獻禮,宮官引王世子詣盥洗位,王世子盥手訖。宮官引王世子詣尊所,執尊者酌醴,宮官以爵受醴,王世子入詣神位前,宮官請執酌獻酌,王世子以酌授宮官,奠于靈座前。宮官請俯伏興平身,王世子俯伏興平身降復位。執禮請行終獻禮,謁者引終獻官金蓍根,詣神位前行禮訖,出就復位。贊禮請俯伏哭,上俯伏哭,王世子以下在位者,皆俯伏哭。贊禮請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣望燎位訖,贊禮啓請禮畢。上還入齋殿,諸臣以次退出。
上在昌德宮。停常參·經筵。
自巳時至申時,灑雨下雨,測雨器水深五分。
夜自二更至初三日開東,灑雨下雨,測雨器水深五分。
李恒權啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
李圭德啓曰,卽者檢閱金鍏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,已至多日,事甚未安。副校理金炳朝·趙忠植,副修撰徐相祿,旣有只推之命,竝卽牌招,推移入直,何如?傳曰,允。
傳于李圭德曰,吏曹判書李肇源,令政院嚴飭上來事,下諭。
以副校理金炳朝·趙忠植,副修撰徐相祿牌不進罷職傳旨,傳于李圭德曰,只推。
李圭德,以吏曹言啓曰,因慶尙監司李止淵狀啓,三嘉縣監李奎秀,催促下送事,命下矣。自臣曹催促,則身病沈重,不得下去云。雖未知其身病之如何,而狀請促敎之下,謂有身病,無意下去者,極爲駭然。三嘉縣監李奎秀,罷黜,何如?傳曰,允。
李沆,以訓鍊都監言啓曰,本局別將安光質,身病甚重,勢難察任,改差,何如?傳曰,允。
行吏曹判書李肇源疏曰,伏以,日月至高,不可攀階,而蒼生擧皆仰照者,以其光輝之赫下也,君父至嚴,不可干瀆,而臣子有窘必號者,以其慈情之無隔也。臣之北望宸極,疾聲祈祝,不趐若拘係者之思解脫,而每一拜章,所祗承者,輒曠世恩言而已,若其至懇攸在,則終莫之遂,臣之感結心曲,雖益無可言,而亦安得無抑鬱者參於其間乎?臣伏讀聖批,以予不捨卿,卿無可去爲敎,臣以首頓地,不覺雙淚交頤。嗚呼,惟天廣大,萬物竝育,霜雪雨露,終無所棄。今殿下,不以臣負國無狀而斥之,必欲收補桑楡,復齒一夫之完,則臣之全昧報效,必欲訣絶於明時者,抑獨何心哉?蓋臣所遭者,其言之前後無異,誠如聖敎,而揆以朝家事體及賤臣廉防,則實有前後之大不相似者。此則臣雖萬萬悚懍,有可以一言仰覆者矣,由前而論臣者,卽管下守宰之專爲被黜,而逞以私憾也。臣於伊時,若以其挾雜口氣,爲永謝朝端之擧則過矣,過者臣所不爲也。由後而論臣者,卽奉命繡衣之憑仗威靈,而按以公法也,事之虛實,罪之有無,固宜上質天鑑,下證物議,而其在重其任之道,豈如彼蓄怨所發者,一例觀也。今若諉之以語無異同,便又揚揚若無故,則是無忌憚也,臣未敢爲此也。然則臣之不劃於前,而劃於後者,自謂各有義存,似不宜混竝而論也。仍念臣,年近七耋,老與病謀,短景無幾,窮轍可休,假令臣無他可引之義,駑馬棧豆,儘非其時,鷗鷺江湖,不足多少,彼尋常百執事之列,猶不當白首逐隊,以犯古人夜行之譏,至於叨據重任,貪着榮要,尤非可以擬議,而多日虛縻,上下相持,殆若責之於循例辭官者之事,則寧有是哉?而今又撥路促飭,辭旨截嚴,臣進退俱阻,震悚彌切,益不知所以爲計也。噫,臣之所至今爲生者,卽仁覆之天耳,有惡而必思其去,有欲而必求其伸者,無異嬰兒之宛轉於父母懷中,不以煩辭而知止,不以僭溷而爲懼者,亦出於仰恃照燭,而哀矜惻怛,到底曲念之澤,則又臣之所日夕攢手顒企也。臨紙涕泣,不知所達。臣無任云云。答曰,省疏具悉。卿不曉前批之意乎?卿今曰固宜上質,然則前後勉卿之擧,皆全無權度,徒以文具乎?卿不思矣。其勿更煩,卽爲上來肅命。
檢閱金鍏疏曰,伏以,臣之老母,年今六十有六歲矣,素抱痰癖之疾,已成十數年貞痼,每當換節之交,輒復如期而添加,雖在少愈之日,起居之節,藥餌之方,必資臣扶護點檢,近年以來,臣未嘗暫離病側矣。迺者新命遽下,召牌儼臨,義分爲懼,辭遜無路,不得不抑情就直,今已月有日矣。每値門籥下更鼓深,聲信莫憑,夢魂猶驚,臣情到此,益切悶隘,際接家信,臣母素患諸症,忽自昨夕,挾感闖發,咳喘爲緊,食飮頓減,達夜昏沈,而病裏囈語,輒問臣在傍,家僮踵至,促臣歸視。臣自聞此報,方寸煎熬,按住不得,玆敢忙陳短章,徑出禁扃。伏乞聖慈,俯垂矜諒,特遞臣所叨之職,以便救護,仍治臣瀆撓之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
夜一更二更,灑雨下雨,測雨器水深二分。
李恒權啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
李圭德啓曰,玉堂上下番俱空,已至多日,事甚未安。副校理金炳朝·趙忠植,副修撰徐相祿,旣有只推之命,竝卽牌招,推移入直,何如?傳曰,允。違牌勿爲呼望。
傳于李圭德曰,見昨批又有促諭,而仍無皁白。情勢自情勢,分義自分義,雖曰崇品重臣,焉得如是稽慢?吏曹判書李肇源,下義禁府推考。
吏曹,來乙酉式年監試初試時,照訖考講一所試官朴潞壽·趙忠植·洪羲弼·金炳朝·權馥,二所試官徐有素·林處鎭·朴晦壽·韓弘敎·嚴燾。
朴基宏啓曰,假注書金耆升,身病猝重,勢難察任,今姑改差,何如?傳曰,允。
金耆升改差,代以李穆淵爲假注書。
傳于李圭德曰,守令有闕之代,政官牌招開政。
有政。吏批,行判書李肇源在外未肅拜,參判宋冕載進,參議洪敬謨牌不進,左副承旨李圭德進。啓曰,行判書李肇源在外未肅拜,參議洪敬謨牌招不進,小臣獨政未安,何以爲之?敢稟。傳曰,仍爲之。以沈英錫爲修撰,金蓍根爲判義禁,趙鎭敏爲黃澗縣監,徐羽輔爲三嘉縣監。贈吏判金茂澤贈左贊成例兼,贈吏參金鎭崙贈吏判例兼,贈副提學金萬謹贈吏參例兼,前判義禁金相休三代。折衝張東旭今加嘉善加資事承傳。
兵批,行判書金履喬病,參判徐長輔入直進,參議愼宜學病,參知李潞病,同副承旨李沆進。以崔選基爲水原監牧官,同知單金舜元,僉知單玄仁澤,護軍單申絅。
吏批,再政。以崔瑗爲宗廟令,金基景爲社稷令。
兵批,再政。同知單全興祖。
傳于李圭德曰,留院公事入之。
以吏曹參議洪敬謨牌不進罷職傳旨,傳于李圭德曰,只推。
李沆,以訓鍊都監言啓曰,本局把摠沈學祖,身病甚重,勢難察任,改差,何如?傳曰,允。
又以備邊司言啓曰,頃以湖南陸操,嶺南右水營水操設行之意,草記行會矣。卽見全羅監司朴綺壽,慶尙監司李止淵狀啓,則俱以邑勢民事之難於行操,姑許停止事,請令廟堂,稟旨分付矣。大事在戎,春秋蒐獮,卽有國常行之法,其不可無故而闕却也決矣。近來停操,便成規例,各道將卒,不知軍馬訓鍊之爲何事者,殆至數十年,而如海西,則甚爲四十餘年之久矣。論以戎政,豈可使聞?今番湖南之行陸操,嶺右之行水操,實寓安不忘危之義,而且昨今兩年穡事,幸値少康,若於此際,復議停操,更待何時,可得鍊武?兩道臣之迭啓請停,旣非無例之事,亦知出於爲民省弊之意,而如干過去之災眚,已往之流亡,何年無之,何處不然?若謂今年姑停,明春必行,及至明春,又曰更觀秋事,則此如今日不學而有來日,姑息退託,終無可成之日也。苟如是,則詰戎之政,其將永廢,而兵馬·水軍諸閫,爲一虛冗之職耳。今於久停之餘,只以兩南·海西先施者,年條之久近,民勢之紓詘,亦自有斟量較計者,非不知簽伍繕械,齎糧赴期之際,略有繹騷之弊,而紓民力,在於使之以時,不興無名之徭役,以盡其愛養懷保之方而已,竝與在法應行之事,停之又停,廢之又廢,則將見積久之後,愈益生疎,弊亦漸滋,而不可爲矣。兩道水陸操,竝依前行會,使之擧行,何如?傳曰,允。
上在昌德宮。停常參·經筵。
自卯時至人定,灑雨下雨,測雨器水深一寸八分。
李恒權啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴基宏啓曰,右副承旨權敦仁,今日不爲仕進,卽爲牌招,何如?傳曰,允。
李圭德啓曰,應敎李渭達,副應敎姜世白,校理朴英載·朴升鉉,修撰金大坤,副修撰沈鈁在外,副校理金炳朝受由,玉堂上下番俱空,事甚未安。副校理趙忠植,修撰沈英錫,竝卽牌招,推移入直,何如?傳曰,允。
以右副承旨權敦仁牌不進罷職傳旨,傳于李圭德曰,只推。
以副校理趙忠植,修撰沈英錫牌不進罷職傳旨,傳于李圭德曰,只推。
李恒權,以義禁府言啓曰,行吏曹判書李肇源,下義禁府推考事,承傳啓下矣。李肇源,下去京畿楊州地云,依例發遣府都事拿來,何如?傳曰,允。
又以義禁府言啓曰,行吏曹判書李肇源,下義禁府推考事,承傳啓下,而卿宰禁推,該府草記,待批下捧供,載在大典通編矣。李肇源,係是卿宰,敢啓。傳曰,何必禁推?其稽慢之習,令政院,卽爲招致啓板前,問啓以入。
李圭德啓曰,何必禁推,其稽慢之習,令政院,卽爲招致啓板前,問啓以入事,命下矣。問于行吏曹判書李肇源,則以爲臣再承恩批,屢奉飭敎,而猶且一直株守,終始力抗,纔從吏議,旋下問啓之命,震惶危蹙,尤不知死所也。臣身名已衊,不可以復湔大質已虧,不可以自立,而前後昭晰之敎,不啻備至,至于今日,則慰勉誨責,尤極鄭重,逈超常例,臣以首頓地,血淚交逬。臣旣情窮勢迫,更無可以煩辭仰達也。臣自奉嚴命,萬萬惶懍,靡所容措,不敢偃處鄕廬,來伏近京之地,恭俟金木之誅,寧或稽慢而然乎?目下見職之尤不可冒出者。臣於再疏之末,已備陳衷懇,伏想淵鑑,庶或記有。假使臣無他可引之義,白首殘喘,鍾鳴漏盡,宜念古人知足知止之訓,而乃反貪要饕榮,復處睢盱之場,縱臣無恥,人將謂何?抑臣聞明主不奪人之志,是卽中庸所謂體群臣之道,而一介微諒之獲遂其私者,亦豈非到底生成之至恩大德乎?臣心到此,尤亦慼矣。伏地捫涕,惟願遄被邦憲云矣,敢啓。傳曰,此是已爲照燭者也。必欲其昭晰而復致朝行者,豈私好重臣而然?不在多言,問啓置之,肅單卽爲捧入。
李沆,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以備邊司言啓曰,卽見禮曹粘目,則枚擧東萊府使李奎鉉狀啓,以爲裁判差倭,以公作米退限事出來,而年限已盡,又此請退,事極痛駭,嚴辭責諭,依已例許接。所贈宴禮單雜物,令該曹,照例磨鍊下送爲辭,而裁判出來者,勿論所幹之何事,姑許接待,已有前例,事係邊情,令廟堂稟處矣。公作米之每請退限者,誠極狡猾。事當另加嚴責,卽爲退送,而今乃無難上煩者,本府事亦爲未安,更以年限已過,不可又爲移易之意,多般責諭,使之斯速入去。至於裁判許接,旣有恒式,接待與禮單等節,分付該曹及該府,照例擧行,何如?傳曰,允。
李恒權,以刑曹言啓曰,殺獄日次罪人奴太雲,乘夜越獄,仍爲逃躱,日限旣過,尙未捉得,揆以紀綱,誠極駭惋。重囚逃失,可驗獄官之不能檢束,當該入直參奉李懿喆,令該府拿問處之,何如?傳曰,允。
又以義禁府言啓曰,刑曹啓辭內,重囚逃失,可驗獄官之不能操束,當該入直參奉李懿喆,令該府拿問處之事,允下矣。李懿喆,今方待命,拿囚之意,敢啓。傳曰,知道。
李沆,以訓鍊都監言啓曰,本局局別將李健植,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金履喬,左承旨朴基宏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李恒權啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
朴基宏啓曰,右副承旨權敦仁,同副承旨李沆,今日不爲仕進,竝卽牌招,何如?傳曰,允。
李圭德啓曰,判義禁金蓍根,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,檢閱金鍏,由限已過,卽爲牌招入直,何如?傳曰,允。
又啓曰,玉堂上下番俱空,事甚未安。副校理趙忠植,修撰沈英錫,旣有只推之命,與副修撰徐相祿,一體牌招,推移入直,何如?傳曰,允。
李圭德,以內醫院提調意啓曰,副提調李志淵,今日問安,不爲仕進,卽爲牌招,何如?傳曰,允。
李圭德啓曰,行吏曹判書李肇源,問啓承批之後,謂有情勢,不爲肅謝,直爲出去,事體所在,誠極未安,從重推考,何如?傳曰,日來所以開釋而昭晰之敦勉而飭勵之者,何如?則設有大於此之情勢,宜思變動,而一向株守,至於徑出,辜負大矣。吏曹判書李肇源,亟施不敍之典。爾等之任其徑出,疲軟甚矣。一竝遞差,可也。
權敦仁啓曰,吏曹郞廳來言,本曹判書有闕,政事,取稟。傳曰,政官牌招開政。
有政。吏批,行判書未差,參判宋冕載進,參議洪敬謨牌不進,右副承旨權敦仁進。以朴宗薰爲吏曹判書。
吏批啓曰,判書在外未肅拜,參議牌不進,小臣獨政未安,何以爲之?敢稟。傳曰,仍爲之。以趙台榮·具康爲承旨,李愚在爲左尹,朴岐壽爲兵曹參知,曺鳳振爲知經筵,朴宗薰爲左賓客,朴宗薰爲內贍提調,申綏爲東部令,尹宗鎬爲漢城主簿,李顯在爲濟用奉事。左賓客單金履喬,右賓客單鄭尙愚,左副賓客單金相休,右副賓客單朴宗薰。兵批,行判書金履喬病,參判徐長輔病,參議愼宜學入直進,參知未差,右承旨李恒權進。同知單李仁亨,副護軍單朴基宏·李潞·李圭德·金達衡。
以吏曹參議洪敬謨牌不進罷職傳旨,傳于權敦仁曰,只推。
李恒權啓曰,御營大將申鴻周,時無職名,令該曹,口傳付軍職,何如?傳曰,允。
兵曹口傳政事,護軍單申鴻周。
以同副承旨李沆牌不進罷職傳旨,傳于權敦仁曰,只推。
以副校理趙忠植,修撰沈英錫,副修撰徐相祿牌不進罷職傳旨,傳于權敦仁曰,只推。
李恒權,以兵曹言啓曰,內吹螺赤及龍虎營兼內吹今秋等習角賞格木,依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依啓下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
上在昌德宮。停常參·經筵。
朴長復啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
權敦仁啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨具康,同副承旨李沆,今日不爲仕進,竝卽牌招,何如?傳曰,與右承旨竝許遞,前望單子入之,待下批,牌招察任。
又啓曰,新除授左承旨趙台榮,時在京畿驪州地,斯速乘馹上來事,下諭,何如?傳曰,許遞,前望單子入之,待下批,牌招察任。
又啓曰,卽者義禁府都事來言,時囚無得過三日滯囚,曾有定式矣。時囚罪人李懿喆·吳鼎秀等,當爲捧供,而判義禁金蓍根,同義禁尹行直未肅拜,同義禁朴蓍壽有身病,只有同義禁李鍾運一員,不得備員開坐云。判義禁金蓍根,同義禁尹行直·朴蓍壽,竝卽牌招,以爲備員開坐之地,何如?傳曰,允。
承旨前望單子入之,沈能岳·林東鎭·金道喜·朴長復落點。
權敦仁啓曰,新除授行左承旨沈能岳,時在京畿楊州地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,朴蓍壽落點。
朴蓍壽啓曰,玉堂上下番俱空,事甚未安。副校理趙忠植,修撰沈英錫,副修撰徐相祿,旣有只推之命,竝卽牌招,推移入直,何如?傳曰,允。
又啓曰,前檢閱趙容和還付薦狀啓下矣。令該曹口傳單付,卽爲牌招入直,何如?傳曰,允。
吏曹口傳政事,檢閱單趙容和。
朴蓍壽,以侍講院言啓曰,說書趙容和入直矣,還付檢閱,移直翰苑。下番闕直,事甚未安,司書朴宗璜,兼司書李憲兢,竝卽牌招,以爲推移入直之地,何如?傳曰,竝許遞,前望單子入之。
春坊前望單子入之,司書金鏴,兼司書金炳朝落點。
以左副承旨林東鎭牌不進罷職傳旨,傳于朴長復曰,只推。
以副校理趙忠植,修撰沈英錫,副修撰徐相祿牌不進罷職傳旨,傳于朴長復曰,只推。
朴蓍壽,以戶曹言啓曰,謹奉傳敎,肅敬齋雨漏處及熟設廳椽木等修改吉日,令日官洪晩中推擇,則今閏七月十八日辰時爲吉云。以此日時擧行,何如?傳曰,允。
又以禮曹言啓曰,卽接徽慶園參奉所報,則丁字閣雨漏處,纔已修改,而今番之雨,又爲滲漏云矣。莫重丁字閣殿內,又有此滲漏之患,極爲驚悚,修改之節,不容少緩,更爲擇日擧行,何如?傳曰,允。
權敦仁,以御營廳言啓曰,本廳字內肅靖門東邊第二城廊近處體城二間許頹圮處,今方改築,而所入石子,依例浮取於蘆原地之意,敢啓。傳曰,知道。
義禁府啓目,忠原縣監吳鼎秀原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,典獄參奉李懿喆原情云云。問目內辭緣,泛稱遲晩,刑推得情,何如?判付啓。除刑推議處爲良如敎。
朴長復,以義禁府言啓曰,卽接月令醫員皮宗桓手本,則時囚罪人吳鼎秀,素患疝積之症,處濕猝添,李懿喆,泄痢頻數,眞元大脫,兩囚病勢,俱爲危重云。罪人病勢如此,則一邊保放,一邊草記,曾有定式矣。吳鼎秀·李懿喆,竝姑保放之意,敢啓。傳曰,知道。
上在昌德宮。停常參·經筵。
朴長復,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴長復啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
金道喜啓曰,來十一日輪對日次矣,敢稟。傳曰,停。
朴長復啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,右承旨權敦仁,左副承旨林東鎭,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,申在植·呂東植落點。
朴蓍壽啓曰,假注書李穆淵,身病猝重,勢難察任,今姑改差,何如?傳曰,允。
李穆淵改差,代以李佑伯爲假注書。
金道喜啓曰,左尹李愚在,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。兵曹參知朴岐壽,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
李佑伯在外,代以文養正爲假注書。
申在植啓曰,玉堂上下番俱空,已至多日,事甚未安。副校理趙忠植,修撰沈英錫,副修撰徐相祿,旣有只推之命,竝卽牌招,推移入直,何如?傳曰,允。
申在植,以侍講院言啓曰,下番連日闕直,事甚未安。新除授司書金鏴,兼司書金炳朝,竝卽牌招,以爲推移入直之地,何如?傳曰,允。
以全羅監司朴綺壽狀啓,全州等邑人物壓死民家漂壓事,傳于朴蓍壽曰,許多民戶之漂壓,人命之致傷,聞甚矜惻,元恤典外,別加顧助。壓死人,如有生前徭役,竝蕩減事,分付。
以副校理趙忠植,修撰沈英錫,副修撰徐相祿牌不進罷職傳旨,傳于申在植曰,只推。
以兼司書金炳朝牌不進罷職傳旨,傳于申在植曰,只推。
朴蓍壽,以戶曹言啓曰,各道年分事目,從近當磨鍊以入矣,災傷覆審,勿送敬差官,專委道臣,已成近例。今年亦依此擧行事,分付,何如?傳曰,允。
呂東植,以禁衛營言啓曰,本營中軍朴應浩,身病甚重,勢難察任,今姑改差,何如?傳曰,允。
上在昌德宮。停常參·經筵。
朴長復啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
李志淵啓曰,同副承旨金道喜,今日不爲仕進,卽爲牌招,何如?傳曰,允。
申在植啓曰,玉堂上下番俱空,已至多日,事甚未安。副校理趙忠植,修撰沈英錫,旣有只推之命,竝卽牌招入直,何如?傳曰,允。
傳于申在植曰,未肅拜在外賓客,竝許遞,前望單子入之。
賓客前望單子入之,右賓客沈象奎,右副賓客金魯敬落點。
吏曹口傳政事,左賓客沈象奎,右賓容金履喬。
以京畿監司朴宗琦狀啓,永宗僉使李行敎遭父喪事,傳于呂東植曰,令該曹口傳差出,催促下送。
以公淸監司趙經鎭狀啓,公州等邑民家頹壓人物渰死事,傳于朴蓍壽曰,聞甚矜惻,元恤典外,別加顧助。渰死壓死人,如有生前身還布,竝蕩減事,分付。
以同副承旨金道喜牌不進罷職傳旨,傳于李志淵曰,只推。
以副校理趙忠植,修撰沈英錫牌不進罷職傳旨,傳于申在植曰,只推。
申在植,以侍講院言啓曰,兼司書金炳朝,時無職名,令該曹,口傳付軍職,何如?傳曰,允。
兵曹口傳政事,副司果單金炳朝。
朴蓍壽,以賑恤廳言啓曰,謹依漢城府民家頹壓恤典別單判付,西部字內全家頹壓十戶,各錢二兩式,完少頹多六戶,各布一疋式,依例分給之意,敢啓。傳曰,知道。
上在昌德宮。停常參·經筵。
自卯時至酉時,灑雨下雨,測雨器水深四分。夜自五更,至初十日開東,灑雨下雨,測雨器水深一分。
呂東植啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,右副承旨朴長復,同副承旨金道喜,今日不爲仕進,竝卽牌招,何如?傳曰,允。
備忘記,咸鏡監司韓致應下直,長弓一張,長箭一部,片箭一部,筒兒一箇賜給。
傳于申在植曰,咸鏡監司留待。
傳于申在植曰,咸鏡監司入侍。
朴蓍壽啓曰,臣蓍壽,以同義禁,今日本府坐起進去,下直之意,敢啓。傳曰,知道。
申在植啓曰,玉堂上下番俱空,已至多日,事甚未安。副校理趙忠植,修撰沈英錫,旣有只推之命,校理朴英載,自鄕上來云,一體牌招,推移入直,何如?傳曰,允。
傳于呂東植曰,次對久未爲之,明日來會。
兵曹口傳政事,以柳弘源爲永宗僉使。
以右副承旨朴長復,同副承旨金道喜牌不進罷職傳旨,傳于申在植曰,只推。
呂東植,以都摠府言啓曰,副摠管金守基,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
呂東植,以義禁府言啓曰,保放罪人李懿喆·吳鼎秀等,還囚議處以入之意,敢啓。傳曰,知道。
義禁府啓目,粘連向前吳鼎秀亦,漕轉法意,本自嚴重,又有今春飭敎,則晩時裝發,致有此到泊後遇風漂沈之患,所當依事目勘處是白乎矣,以囚供見之,則與無故晩裝,煞有間焉是白乎所,以此照律,何如?判付啓。依允。又啓目,粘連向前李懿喆亦,身爲獄官,旣失重囚,限內不得捉,則自有當律,而庚午定式中,殿牌作變·松田放火等,守令與失囚守令,有勿罷之受敎。則京外似無異同,以此照律,何如?判付啓。依允。
敎咸鏡監司韓致應書。王若曰,虞廷咨岳牧之臣,德惟善政,漢朝重循良之選,官必其人。玆撤八座崇班,庸委一方重寄。惟彼北路之管轄,實我東國之翰屛。成聚成都,摠是帝舜氏耕漁舊迹,陶復陶穴,實惟周太王風化所基。地接女眞野人之疆,國家之關防最重,山出貂鼠蔘茸之利,生民之産業是資。奮武威揆文敎,逖矣五百里綏服,馳俊彩列雄府,幾賴二千石良材?肆列朝克勤撫綏,何近日反多瘝弊。海濱遐遠,夫豈王化之所未及耶?人物凋殘,或慮民牧之不盡誠也。姦鄕猾吏之簸弄,交倉之儲積俱虛,坐商行賈之譏征,互市之情僞難別。備禦欲其鞏固,而易致疎忽,規劃非不周咨,而未得便要。苟欲使卄四州生靈,措諸磐石,莫如得一介臣威望,恃以干城。剡薦旣同,心簡惟在。惟卿,趾美華閥,羽儀明廷。忠孝廉雅之令資,得之天賦,文學政事之可法,乃其家傳。自先朝歷事之時,膺淸選於舍檢,以寡躬圖任之意,俾矜式於師儒。南徼壯鎖鑰之威,廉操夙著,兩都畀居留之責,嘉績底成。旣九卿之周流,久掌邦政,欲四方之宣力,合試邊垂。玆授卿以咸鏡道觀察使兼兵馬水軍節度使·都巡察使·咸興府尹,卿其往殫乃誠。祗若予命,宣布仁化。宜勸親上死長之風,講詰戎謀,克盡臨機應變之道。惟忠信可以孚頑俗,惟廉明可以服衆心。六鎭四郡之防限截嚴,毋或邊釁之生事,兩宮八陵之儀衛密邇,宜致享禮之罔愆。自餘稟裁,厥有典憲。於戲,北門絶旗鼓之警,吾復何憂?西蜀起絃誦之風,卿宜加勉。須體付畀之意,備盡保釐之方。故玆敎示,想宜知悉。知製敎修撰徐相祿製進。
甲申閏七月初九日辰時,上御熙政堂。咸鏡監司入侍時,左副承旨申在植,假注書文養正,記注官任泰濬,記事官趙容和,咸鏡監司韓致應,以次進伏訖。上曰,咸鏡監司進前奏職姓名,可也。致應進前奏曰,咸鏡監司臣韓致應矣。上曰,下去着實爲之。仍命先退,致應退出。又命退,承史以次退出。
上在昌德宮。停常參·經筵。
自開東至酉時,灑雨下雨,測雨器水深六分。
藥房提調金履喬,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
呂東植啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
李志淵啓曰,行左承旨朴蓍壽,右副承旨朴長復,同副承旨金道喜,今日不爲仕進,竝卽牌招,何如?傳曰,允。
呂東植啓曰,備邊司郞廳來言,今日賓廳日次,而大臣陳箚,不得來會云矣,敢啓。傳曰,知道。
李志淵啓曰,藥房提調·副提調,持湯劑來待矣。傳曰,封入。
以慶壽宮稤宮南孟甲手本,本宮墓所局內松雜木偸斫人李明大·趙寬極兩漢,嚴刑定配事,傳于呂東植曰,墓所局內,有此犯斫,聞甚駭然。兩漢令秋曹,嚴刑遠配。
以校理朴英載,副校理趙忠植,修撰沈英錫牌不進罷職傳旨,傳于申在植曰,只推。
申在植啓曰,玉堂上下番俱空,已至多日,事甚未安。校理朴英載,副校理趙忠植,修撰沈英錫,旣有只推之命,竝卽牌招,推移入直,何如?傳曰,允。
李志淵啓曰,假注書金建喆,身病猝重,勢難察任,今姑改差,何如?傳曰,允。
金建喆改差,代以金命珠爲假注書。
以右副承旨朴長復,同副承旨金道喜牌不進罷職傳旨,傳于呂東植曰,只推。
以江原監司尹命烈狀啓,江陵府使柳遠鳴,受由發行,已至閱月,尙不還任,令該曹催促下送事,傳于申在植曰,使之當日下送。
申在植,以吏曹言啓曰,因江原監司尹命烈狀啓,江陵府使柳遠鳴,受由發行,已至閱月,尙不還任,催促下送事,傳曰,使之當日下送事,命下矣。自臣曹催促,則以爲親病沈重,萬無還官之望云。親病旣如是,則有難强令往赴,江陵府使柳遠鳴,改差,何如?傳曰,允。政官牌招開政差出,使之催促下送。
兵曹,以李鐵求爲禁衛中軍。
申在植,以成均館大司成意啓曰,今此照訖講時一所試官權馥,時無職名,令該曹口傳付軍職,以爲捧講之地,何如?傳曰,允。
兵曹口傳政事,副司果單權馥。
呂東植,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
領議政南公轍箚曰,伏以,一月六對,籌司之常規也。古則爲三對,後更定爲六對,或大臣有故入頉稟,則只令諸宰,入侍覆奏,此可見君臣上下勵精圖治,孜孜於軍國之政者也。殿下於近年執政,多用耆舊老病者而處之,不然則如臣之年未至而衰癃不能事事者,廁於其間,賓廳長鎖,簿書委積,有識之竊嘆,臣亦聞知,而苟究其故,則非敢怠也,力不能也。今又以次對之久未爲之,特敎來會,臣固當不命其承,況有命而不爲趨進,厥罪何居?臣有貞痼之疾,歲加月增,支離張皇,不敢費辭,而適因換節之交,將攝失宜,忽得重感,寒熱交攻,嘔吐兼發,食飮壅滯而不下,藥餌雜試而無效,委身床褥,㱡㱡欲絶。雖欲蹶赴公,其勢末由,譬如老駘,策之使起,而愈不能起者,力已疲盡也。殿下雖欲起臣,而其於臣之已疲何哉?由是而廟務瘝曠,國事僨誤,此皆臣之罪也。今又不避瀆撓,猥將醜穢疾病,仰煩崇嚴,伏望聖慈,察臣釋負之願,亶出衷情,曲從其欲,賜報曰兪。仍治臣違拒不恭之罪,以警具僚,庶幾國綱立而臣分安。取進止。答曰,省箚具悉卿懇。愼節奉慮,俟少間後日次入來焉。仍傳于呂東植曰,此批答,遣史官傳諭于領議政。
甲申閏七月初十日卯時,上御熙政堂。藥房入診入侍時,提調金履喬,副提調李志淵,假注書金建喆,記注官全允淡,記事官趙容和,直提學趙鐘永,以次進伏。醫官吳千根·金殷相·盧在豐,進伏楹外訖。履喬曰,近日涼生,雨又頻仍,聖體,若何?上曰,一樣矣。履喬曰,寢睡·水刺之節,何如?上曰,一樣矣。上曰,醫官入診。千根·殷相·在豐等,以次入診訖,退伏奏曰,脈候左右三部調均矣。履喬曰,向有咳嗽之候,近則若何?上曰,一樣矣。履喬曰,痰滯之候,近又何如?上曰,亦一樣矣。履喬曰,臣等當退,與醫官議定湯劑矣。上可之,進御淸金降火湯,自今日一貼式煎入事。出榻敎上命就坐,履喬等就坐。仍命退,諸臣以次退出。
上在昌德宮。停常參·經筵。
申在植啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道,
朴蓍壽啓曰,右副承旨朴長復,同副承旨金道喜,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,金學淳·朴岐壽落點。
李志淵啓曰,藥房提調·副提調,持湯劑來待矣。傳曰,封入。
傳于呂東植曰,延祜宮前兼役守僕三名,令該曹刑推定配。
傳于呂東植曰,明日弘文提學牌招,七夕製通方外爲之,試紙用大好紙。
金學淳,以兵曹言啓曰,五衛將鄭瑋,病難供職,呈狀乞遞,文臣兼宣傳官李趾秀,除授在外,過限未上來,竝改差,何如?傳曰,允。
以校理朴英載,副校理趙忠植,修撰沈英錫牌不進罷職傳旨,傳于呂東植曰,只推。
呂東植啓曰,玉堂上下番俱空,已至多日,事甚未安。校理朴英載,副校理趙忠植,修撰沈英錫,旣有只推之命,竝卽牌招,推移入直,何如?傳曰,竝許遞,今日政差出。
呂東植啓曰,今日政新除授玉堂,竝待下批,牌招,推移入直,何如?傳曰,允。
呂東植啓曰,吏曹參判宋冕載,參議洪敬謨牌不進推考傳旨及罷職傳旨,今方捧入,而開政命下之後,如是違牌,事甚未安。判書朴宗薰在外,參判更爲牌招,何如?傳曰,允。參議只推,一體牌招。
呂東植,以吏批言啓曰,侍講院說書,今當差出,而前望中無故之人,只有二人,以二望擬入之意,敢啓。傳曰,知道。
有政。吏批,判書朴宗薰在外未肅拜,參判宋冕載牌不進,參議洪敬謨進,右承旨金學淳進。啓曰,判書朴宗薰在外未肅拜,參判宋冕載牌招不進,小臣獨政未安,何以爲之?敢稟。傳曰,只出緊任。以嚴燾爲校理,金炳朝·尹秉烈爲副校理,李寅泰爲修撰,朴潞壽爲副修撰,沈能栻爲弼善,吳致愚爲說書,李寅溥爲刑曹參議,趙庭和爲兵曹參知,洪羲弼爲江陵府使。書題單崔甲星。
兵批,行判書金履喬進,參判徐長輔受由,參議愼宜學入直進,參知未差,左副承旨呂東植進。以申絅爲都摠管,李基栽爲僉知,李弼鎬爲五衛將,李煥庚爲宣傳官,徐英淳爲文兼,李完植爲全羅左水使。同知單金鳴鍾,僉知單李恒權。護軍沈能岳·李石求·李鐵求,副護軍權敦仁·趙台榮·具康·李沆·林東鎭·柳遠鳴·金道喜·朴長復·李晩植·李叶求·李完植·申義直,副司果徐相祿·朴宗璜·李明會,副司直朴英載·趙忠植,司果沈英錫,以上竝單付。前守門將南履衡今加折衝加資事承傳。副摠管單申絅。
以右副承旨朴岐壽牌不進罷職傳旨,傳于呂東植曰,只推。
以慶尙監司李止淵狀啓,慶州等邑民家漂壓人物渰死事,傳于呂東植曰,民戶漂頹,人物渰壓,若是夥然,聞甚矜惻,元恤典外,別加顧助。如有生前身還布,竝蕩減事,分付。
呂東植,以顯思宮享官意啓曰,忠義朴巘壽·李鍾奎,今月十二日七夕製,皆當赴擧云。假官一員,令忠勳府依例差出,使之入番察任,何如?傳曰,允。
金學淳,以刑曹言啓曰,因慶壽宮稤宮南孟甲手本,本宮墓所局內松雜木偸斫人李明大·趙寬極兩漢,令秋曹嚴刑遠配事,命下矣。謹依傳敎,李明大·趙寬極,各嚴刑一次後,明大全羅道長城府,寬極咸鏡道高原郡,竝定配所,卽爲押送之意,敢啓。傳曰,知道。
又以義禁府言啓曰,明日七夕製通方外試取時本府都事,皆爲赴擧,只有武都事一員,當爲本府入直,而武都事李兢緖奉命在外,本府入直都事·當直入直都事·公事回公都事,無以推移,假都事二員,令該曹口傳差出,李兢緖在外之代,亦令該曹,口傳相換,以爲分排擧行之地,何如?傳曰,允。
禁府照目,粘連典獄署參奉李懿喆矣本府議啓內,身爲獄官,旣失重囚,限內不得捉,則自有當律,而庚午定式中,殿牌作變·松田放火等,守令與失囚守令勿罷之受敎,則京外似無異同。以此照律,罪笞五十收贖,解見任別收,私罪。奉敎依允爲旀,功減一等爲良如敎。又照目,粘連忠原縣監吳鼎秀矣本府議啓內,漕轉法意,本自嚴重,又有今春飭敎,則晩時裝發,致有此到泊後遇風漂沈之患,所當依事目勘處是白乎矣,以囚供見之,則與無故脫裝,煞有間焉是白乎所,以此照律,罪杖八十收贖,奪告身三等,私罪。啓,奉敎依允爲旀,功議各減一等爲良如敎。又啓目,龜山僉使柳俊榮原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。
上在昌德宮。停常參·經筵。
呂東植啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御榮廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,右副承旨朴岐壽,同副承旨申在植,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,韓義運·金道喜落點。
李志淵啓曰,藥房提調·副提調,持湯劑來待矣。傳曰,封入。
朴蓍壽啓曰,新除授右承旨韓義運,同副承旨金道喜,竝卽牌招,何如?傳曰,允。
傳于呂東植曰,左副承旨持此御題,與弘文提學偕往泮宮,試取以來。
吏曹口傳政事,禁府都事李兢緖,軍器主簿李漢井相換。
以校理嚴燾,副校理金炳朝,修撰李寅泰,副修撰朴潞壽牌不進罷職傳旨,傳于金學淳曰,只推。
金學淳啓曰,玉堂上下番俱空,已至多日,事甚未安。校理嚴燾,副校理金炳朝,修撰李寅泰,副修撰朴潞壽,旣有只推之命,竝卽牌招入直,何如?傳曰,允。
傳于韓義運曰,別兼春秋被削人竝分揀,亦足懲矣,在謫人亦爲放送。
呂東植啓曰,臣與弘文提學金履喬,偕往泮宮,七夕製儒生試取,則收券爲一千八百十四張矣,捧入之意,敢啓。傳曰,知道。
傳于呂東植曰,坐直承旨·入直閣臣·春坊·兵曹堂上,竝試官加差下。
傳于呂東植曰,史官對讀官加差下。
傳于呂東植曰,科次入侍。
金學淳,以吏曹言啓曰,照訖考講一所試官洪羲弼外任,代以前評事洪羲祖,今方付標以入,而時無職名,令該曹,口傳付軍職,何如?傳曰,允。
吏曹,監試初試照訖講一所試官洪羲弼有頉代,洪羲祖改付標。
兵曹口傳政事,副護軍單朴岐壽,副司果單洪羲祖。
吏曹口傳政事,直閣單朴永元。
兵曹口傳政事,副司果單金正喜·李憲瑋。
金學淳,以禮曹言啓曰,卽接永禧殿官員所報,則今十二日七夕製時,兩官俱爲觀光云矣。依定式假官一員,令吏曹,以成均館官員口傳啓下,以爲代直赴擧之地,何如?傳曰,允。
呂東植,以義禁府言啓曰,在謫人鄭知容亦足懲矣,放送事承傳啓下矣。鄭知容放送事,分付該道道臣之意,敢啓。傳曰,知道。
又以刑曹言啓曰,延祜宮前兼役守僕三名,令該曹刑推定配事,命下矣。謹依傳敎,前兼役守僕白聖潤·李宗璧·朴興昌,各嚴刑一次後,聖潤全羅道金溝縣,宗璧咸鏡道永興府,興昌平安道中和府,竝定配所,卽爲押送之意,敢啓。傳曰,知道。
甲申閏七月十二日酉時,上御熙政堂。七夕製科次入侍時,右副承旨呂東植,假注書金命珠,記事官趙容和·金鍏,弘文提學金履喬,試官右承旨韓義運,同副承旨金道喜,檢校待敎徐憙淳,輔德洪起爕,兵曹參議愼宜學,對讀官司書金鏴,兵曹佐郞金永鎭,以次進伏訖。上曰,科次,可也。履喬進前科次,上曰,對讀官進前讀奏。鏴·永鎭,以次讀奏訖。上曰,所選十券,各書等第。履喬書等第訖。上命東植,以次坼封讀奏,東植以次坼封,讀奏祕封訖。命書傳敎曰,七夕製賦居首三下一進士洪翼周直赴會試,之次三下生員李寅夔給二分,之次草三下進士李明迪,幼學任可常竝給一分,次上幼學朴臣圭等六人,竝令該曹,考例施賞。又命書傳敎曰,入格儒生,明日延英門外施賞。上命試官先退,履喬等先退。仍命承史退出,諸臣以次退出。
上在昌德宮。停常參·經筵。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
呂東植啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金學淳啓曰,三品官之無得過三日循例廳牌,曾有定式矣。兵曹參知趙庭和,刑曹參議李寅溥,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
李志淵啓曰,藥房副提調,持湯劑來待矣。傳曰,封入。
韓義運啓曰,事變假注書崔宗煥,身病猝重,勢難察任,今姑改差,何如?傳曰,允。
崔宗煥改差,代以孫爀爲事變假注書。
以校理嚴燾,副校理金炳朝,修撰李寅泰,副修撰朴潞壽牌不進罷職傳旨,傳于金學淳曰,只推。
金學淳啓曰,玉堂上下番俱空,已至多日,事甚未安。校理嚴燾,副校理金炳朝,修撰李寅泰,副修撰朴潞壽,旣有只推之命,竝卽牌招,推移入直,何如?傳曰,竝許遞,前望單子入之。
玉堂前望單子入之,校理林處鎭,副校理李魯秉,修撰尹心圭,副修撰李憲瑋落點。
金學淳啓曰,玉堂上下番俱空,事甚未安。校理林處鎭,副校理李魯秉,修撰尹心圭,副修撰李憲瑋,竝卽牌招,推移入直,何如?傳曰,允。
又以侍講院言啓曰,再明日顯思宮望祭王世子亞獻禮時,宮官當爲全數進參,而弼善沈能栻在外,無以備員。令政院,稟旨變通差出,待下批牌招,兼司書金炳朝,說書吳致愚未肅拜,亦爲一體牌招,以爲進參之地,何如?傳曰,竝許遞,前望單子入之,待下批,牌招察任。
春坊前望單子入之,弼善李禮延,兼司書金正喜,說書趙容和落點。
金學淳啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,徐有素落點。
以兵曹參知趙庭和牌不進罷職傳旨,傳于金學淳曰,只推。
以校理林處鎭,副修撰李憲瑋牌不進罷職傳旨,傳于金學淳曰,只推。
金學淳,以吏曹言啓曰,新除授恭陵參奉姜世誾呈狀內,矣身素患痰癖之症,當此換節之時,一倍添劇,時月之內,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
又以吏曹言啓曰,新除授冬至兼謝恩使書狀官李寅泰呈狀內,矣身素患痰癖之症,當此換節之時,一倍添劇,萬無起動遠赴之望,卽速入啓遞改云。其身病旣如是,則有難强令遠赴,今姑改差,何如?傳曰,允。
又以成均館大司成意啓曰,今此照訖講一所試官朴潞壽·金炳朝,二所試官嚴燾,時無職名,令該曹口傳付軍職,以爲捧講之地,何如?傳曰,允。
禁府啓目,粘連向前柳俊榮·李致默等亦,兩囚所供,雖諉之於漕卒等含憾誣訴是白乎乃,漕船初旣不及改造年限,又無傷處,則何不以此意,論報該廳後下去,有此草記請勘之擧是白乎喩,其不審之罪,在所難免。以此照律,何如?判付啓。依允。
上在昌德宮。停常參·經筵。
呂東植啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
傳于金學淳曰,禮房承旨馳詣宗廟·景慕宮,奉審摘奸以來。
李志淵啓曰,藥房提調·副提調,持湯劑來待矣。傳曰,封入。
傳于韓義運曰,顯思宮望祭親行時,出宮內門路,協陽門爲之,雲寶劍置之,侍衛入直磨鍊。
金學淳啓曰,玉堂上下番俱空,已至多日,事甚未安。校理林處鎭,副修撰李憲瑋,旣有只推之命,竝卽牌招入直,何如?傳曰,允。
兵曹口傳政事,副司果單嚴燾·金炳朝·朴潞壽。
韓義運,以兵曹言啓曰,明日顯思宮望祭親行時,本曹堂上侍衛及陪衛,當爲備員,而參判未差,參知趙庭和有實故,無以備員。參知,令政院稟旨變通,與參判未差之代,竝令該曹,以在京無故人口傳差出,待下批牌招,以爲進參之地,何如?傳曰,允。參知許遞,一體口傳差出,可也。
吏曹口傳政事,以金啓河爲兵曹參判,李羲準爲兵曹參知。
李志淵,以吏曹言啓曰,因全羅監司朴綺壽狀啓,長城府使洪羲敬,催促下送事,啓下矣。以卽爲還任之意,自臣曹催促,則以爲身病猝重,不得下去云。雖未知病勢之如何,而催促之下,不卽下去者,事體所在,誠極未安,罷黜,何如?傳曰,允。政官牌招開政。
有政。吏批,判書朴宗薰在外未肅拜,參判宋冕載進,參議洪景謨牌招不進,行都承旨李志淵進。啓曰,判書朴宗薰在外未肅拜,參議洪景謨牌招不進,小臣獨政未安,何以爲之?敢稟。傳曰,仍爲之。以李相璜爲判敦寧,尹行直爲同經筵,申緯爲同春秋,朴宗薰爲司譯提調,洪羲俊爲司宰提調,李麒峻爲軍資正,朴晦壽爲司成,張極老爲齊陵令,洪徹榮爲長城府使,金芝淳爲忠原縣監。
兵批,行判書金履喬病,參判金啓河病,參議愼宜學入直進,參知李羲準病,右承旨韓義運進。僉知單李弼鎬,護軍徐長輔,副護軍申在植·林景鎭·趙庭和·南履衡,副司直李嘉愚·沈能栻,副司果單李寅泰·朴潞壽,副司正吳致愚。
再政,以金魯敬爲右參贊,沈宜晉爲厚陵令,朴宗有爲新寧縣監。
三政,左參贊單金相休,右參贊單金魯敬。
以吏曹參議洪敬謨牌不進罷職傳旨,傳于李志淵曰,推考傳旨捧入。
傳于李志淵曰,秋務方殷,新除授守令,皆令明日辭朝。
呂東植啓曰,明日次對,兩司當爲進參,而除在外外,未肅拜人員,竝待開門牌招,何如?傳曰,允。
以兼司書金正喜牌不進罷職傳旨,傳于金學淳曰,只推。
金學淳,以侍講院言啓曰,明日顯思宮望祭王世子亞獻禮時,宮官當爲備員,而兼司書金正喜,旣有只推之命,更爲牌招,以爲進參之地,何如?傳曰,允。
上在昌德宮。停常參·經筵。
上詣顯思宮。入齋室後,王世子板位問安。答曰,知道。內閣·政院·藥房口傳問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。
藥房提調金履喬,副提調李志淵啓曰,親行望祭,聖慕克伸,侵曉將事,勞動旣多。伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
呂東植啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,行左承旨朴蓍壽,左副承旨金學淳,同副承旨金道喜,今日不爲仕進,竝卽牌招,何如?傳曰,允。
備忘記,永宗僉使柳弘遠下直,長弓一張,長箭一部,片箭一部,筒兒一箇賜給。
以校理林處鎭牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安。校理林處鎭,旣有只推之命,牌招入直,何如?傳曰,允。
傳于韓義運曰,大臣·備局堂上引見。
以左副承旨金學淳,同副承旨金道喜牌不進罷職傳旨,傳于韓義運曰,只推。
韓義運啓曰,明日傳香,禮房承旨當爲齋宿,而左副承旨金學淳,旣有只推之命,卽爲牌招,何如?傳曰,允。
兵曹,以柳相亮爲右邊捕盜大將。
韓義運啓曰,新除授右邊捕盜大將柳相亮,卽爲牌招,傳授命召及大將牌·傳令牌,何如?傳曰,允。
韓義運,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
傳于韓義運曰,別兼春秋竝減下。
以司諫徐有素,獻納金周默牌不進罷職傳旨,傳于呂東植曰,只推。
以左副承旨金學淳再牌不進罷職傳旨,傳于韓義運曰,只推。
以校理林處鎭再牌不進罷職傳旨,傳于韓義運曰,只推。
韓義運,以侍講院言啓曰,弼善李禮延,時在公淸道木川地,書筵入番事緊,斯速乘馹上來事,下諭,何如?傳曰,允。
又以都摠府言啓曰,副摠管金守基,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
義禁府照目粘連,嶺南左漕倉差使員龜山前僉使柳俊榮,右漕倉差使員赤梁前僉使李致默等矣本府議啓內,兩囚所供,雖諉之於漕卒等含憾誣訴是白乎乃,漕船旣不及改造年限,又無傷處,則何不以此意,論報該廳下去,有此草記請勘之擧是白乎喩,其不審之罪,在所難免。竝只以此照律,罪各笞四十收贖,付過還職,私罪,啓依允爲旀,元望筒勿施,分揀下送爲良如敎。
敦寧都正金樂澧疏曰,伏以,臣跡賤蓬蓽,材散樗櫟,早竊科第,濫廁朝籍,五載之間,歷郞三曹,兼帶史銜,昵近耿光,淸選準職,靡不踐揚,遽躋緋玉之列,叨忝分司之任,恩至渥也,榮亦極矣。驟躐是懼,涯分已踰,歸對父母,共祝天恩,日與門族,歌詠聖澤,分甘田野,念絶榮塗。千萬不自意,伏奉除旨,以臣爲敦寧府都正者,闔門攢祝,鄕邑動色。臣是何人,得此異數於聖明之世也?臣於見職,本無敦寧,揆以公法,例所當遞。其在蹶之義,固當卽日趨赴,一肅恩命,援例丐免,而第臣母年迫七耋,自來善病,寧日恒少,素患積滯之症,當暑添劇,眞元凘鑠,氣息凜綴,委身床玆,轉側須人。此時離側,情勢末由,而竊庶冀涼生之後,稍有動靜,則指日奔詣,粗伸義分矣。近日節序交換,日候不調,數月沈綿之餘,一倍危篤,食飮全阻,藥餌罔效,凜凜若朝夕之難保。臣方左右扶將,夙宵煎灼,曠日離違,實無其望。故玆敢縣道陳章,冒瀆崇嚴。伏乞聖明,俯賜鑑諒,遞臣職名,以存公格,仍治臣漫蹇之罪,以肅朝綱,不勝幸甚。臣無任云云。省疏具悉。所請宜施。
別兼春秋李嘉愚疏曰,伏以,臣伏奉分揀恩命,華銜依舊,惶隕感激,不知所云。第伏念臣與別兼春秋臣徐淇修,爲舅甥之親,而春秋兼銜,例有相避。別兼雖與翰林有異,其爲史職則一也,相避之規,宜無異同,則揆以公格,在下當遞,玆敢略控短章,仰瀆崇聽。伏乞聖明,亟遞臣別兼之銜,以存常格,以安私分,不勝幸甚。臣無任云云。省疏具悉。所請依施。
顯思宮親行敎是時,終獻官行知事沈象奎,贊禮禮曹判書洪義浩,典祀官奉常正任文白,宮闈令尙膳金喜善,執禮副司果林顔喆,執尊文學金裕憲,大祝副司果朴晦壽,祝史副司果洪永觀,齋郞副司果金逸淵,盥洗位禮曹佐郞李秉溫,承文校檢林,爵洗位典籍金景濂,兵曹佐郞金永鎭,亞獻盥洗位典籍禹錫文,終獻盥洗位典籍李必述,贊者引儀趙必煥,兼引儀李在陽,謁者引儀吳淳常,兼引儀鄭橚,贊引假引儀洪憲燮·金亨源,祭監監察朴楚壽·李是鍊。
甲申閏七月十五日子時,上詣顯思宮。望祭親行入侍時,行都承旨李志淵,行左承旨朴蓍壽,右承旨韓義運,左副承旨金學淳,右副承旨呂東植,同副承旨金道喜,假注書文養正·金命珠,記注官金履喆,記事官金鍏,直提學趙鐘永,檢校待敎李憲瑋,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,乘輿出宣化門,由協陽門·建陽門·銅龍門·景化門,至齋室門外,降輿入齋室。時至,通禮跪啓請行禮,贊禮前導詣版位前。贊禮跪啓請俯伏哭,上府伏哭,在位者皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導詣尊所東向立,志淵酌酒,東植以盞受酒。上詣神位前,北向俯伏跪,志淵奉香,東植奉爐以進。贊禮啓請三上香,上三上香,東植奉香爐奠于案。仍行初獻禮,志淵奉爵以進,贊禮跪啓請執爵獻爵,上以爵授東植,東植奉奠神位前,大祝朴晦壽,跪讀祝文訖。贊禮跪啓請俯伏興平身,上俯伏興平身,贊禮導上降復位。執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前。宮官請執爵獻爵,王世子以爵授宮官,奠于靈座前。宮官請俯伏興平身,王世子俯伏興平身,降復位訖。執禮請行終獻禮,謁者引終獻官沈象奎,詣神位前行禮訖,出就復位。贊禮請俯伏哭,上俯伏哭,王世子以下在位者,皆俯伏哭。贊禮請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣望燎位訖,啓請禮畢。上還入齋室後,王世子問安勿爲之事,榻前下敎,問安勿爲之事。出榻敎通禮跪啓請外辦,上出齋室門外,乘輿由景化門·銅龍門·建陽門·協陽門,入宣化門還內,出標信解嚴。諸臣以次退出。
甲申閏七月十五日辰時,上御熙政堂。藥房入診,大臣·備局堂上引見入侍時,提調金履喬,副提調李志淵,假注書文養正,記注官金履喆,記事官金鍏,檢校待敎金正喜,右承旨韓義運,假注書金命珠,事變假注書孫爀,領議政南公轍,右參贊金魯敬,禮曹判書洪義浩,行護軍申鴻周·朴周壽·趙鐘永·趙萬永·白東薳,以次進伏,醫官吳千根·金殷相·盧在豐,進伏楹外訖。公轍曰,新涼稍生,餘炎尙在,朝晝異候,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,各殿宮氣候一樣矣。上曰,醫官診候。千根等以次診候訖,退伏奏曰,脈候左右三部調均矣。履喬曰,湯劑今已畢進,詳承症候,然後可以議定繼進之方矣。履喬曰,咳嗽之候,何如?上曰,一樣矣。履喬曰,痰滯之候,何如?上曰,一樣矣。履喬曰,臣等當退與醫官,詳細議定,湯劑以稟矣。上可之,命藥房先退,履喬等以次先退。上曰,次對爲之。公轍曰,頃以楊州儲置米永劃一事,令道臣深量報來後,更爲稟處之意,筵奏行會矣。卽見京畿監司朴宗琦所報,則以爲,本道儲置,雖在常年,每患不足,而若値國役稠疊之時,則其所加下,邑邑皆然。今以直下之例,用於列邑,猶之可也,而近千石永劃本州,則列邑俵給,無以分排,姑難擧論爲辭矣。本道儲置之丙辰變通,亶出於弊到極處,不得不然,今若復以伊時變通爲難便,則其勢將自京廳,依前直下而已。隨時矯捄之策,不出斯二者,今以一邑之矯捄,隨請隨割,則已定之例,毁爲兩截,難保其更無弊端。且道臣所報中加下有無,不在於永劃與否,在於用下精濫云者,儘有商量,徒念該牧之目下掣礙,不思列邑之來頭貽害,則反非變通之得宜。永劃一款,今姑置之,何如?上曰,依爲之。出擧條公轍曰,卽見黃海監司李文會所報,則以爲,本營支放穀,多入停蕩,不足耗條,以加分耗一千三百八十五石,依已例許劃爲辭矣。該營支放不足條之每以加分耗許劃,已自辛未以後,便成恒例,今年支放不足條,亦依近例,以本道加分耗一千三百餘石,使之取用,何如?上曰,依爲之。出擧條公轍曰,辛巳以後武科出身已越宣薦人,依定式當爲分防西北,而第念兩道邊郡,凋瘵未蘇,不無主客俱困之慮。在前如此之時,多有除防之例,今番赴防,亦令停免,何如?上曰,依爲之。出擧條公轍曰,虛司果之多,無如近年之甚,此已可悶,而復職之許久未出,亦非疏鬱之政。在前如此之時,或因特敎與筵稟,有間五窠出復職之例,今亦依此闊狹之意,分付銓曹,何如?上曰,依爲之。出擧條公轍曰,虛司果未區處之前,非有闊狹之成命,則不得出復職,而雖以月前兵批都政觀之,爲甄復者數人,伊後吏批,又以前銜作散者,無難擧擬於郵官而蒙點。事屬旣往,原望筒雖不請勿施,而揆以政格,不可置而勿論。當該吏·兵曹堂上,竝從重推考,何如?上曰,依爲之。出擧條公轍曰,五衛將,非武科出身有階梯者,則毋得許擬,卽是定式,而近以軍功前旣受賞陞資者,無科名履歷,而更占五衛中軍之職者,比比有之。此後嚴飭銓曹,俾無違越格式,何如?上曰,依爲之。出擧條公轍曰,歲逢涒灘,我聖上,以風泉之思,多有褒忠彰善之政,臣不勝欽仰萬萬。故忠臣金秀南事,重臣金相休,年前莅沁都時,有所疏陳,而未及稟處矣。秀南卽文元公金長生門人也,事母至孝,昏朝時處身,極有可觀。丙子之亂,以刑曹分司郞入江華,城陷之日,文忠公金尙容,登譙樓欲自焚,見秀南至,卽麾手曰,大臣義固當死,而公則可避,秀南泣曰,死國之義,無爵秩高下,老爺欲獨爲忠臣乎?遂同時立殣於烈焰之中。其忠節之卓絶,可以有辭天下,而又其從容就義,足驗其平日學問也。孝廟丁酉,肅廟辛酉,兩宋先正,建白于朝,贈承宣之職,施棹楔之典,而尙未與金益兼·權順長諸人,竝侑於尙容之祠,此爲聖朝之欠典,而士林之齎鬱,亦已久矣。祠院追享,雖有朝禁,而若其節義顯著,輿論不泯者,則間多闊狹,近年閔垶之追享,亦有可以援據矣。贈承旨金秀南,加贈亞卿,趁此歲追享忠烈之祠,實合於樹風聲伸公議之道,分付該曹,俾卽擧行,何如?上曰,依爲之。出擧條公轍曰,贈參議申韶贈誥,勿書彼中年號,臣於頃年,仰達蒙允,而韶之引大義廢擧不仕,當時士林皆稱之,故儒賢宋明欽·金元行,使其家題祠版曰處士,以寓故人私諡之義,故大提學黃景源,撰其墓誌,至比之白雲許氏,前賢先輩之推與,於此可以知之矣。滄海處士許格,常慕春秋之義,不應貢擧,刻崇禎御筆於加平之朝宗巖,每値殉社之日,焚香慟哭,英廟朝,因多士陳疏,近臣誦詩而聞之,命贈吏議,韶之守義,何讓於許格哉?申韶特贈亞卿之秩,以寓逢舊甲奬名節之意,何如?上曰,依爲之。出擧條公轍曰,右邊捕盜大將申鴻周,見帶已久,職務亦有相妨云,今姑許遞,何如?上曰,依爲之。出擧條公轍曰,大臣遷窆時,葬需擔軍之參酌題給,自是法典。故相臣兪彦鎬緬禮在近云,考例施行之意,分付該曹,何如?上曰,依爲之。出擧條魯敬曰,頃以忠原大同過限及裝發形止闕啓事,有該道臣問備之請矣。卽見該道臣疏本,則以爲,海運則有裝發形止修啓之事,江運則元無其例,至以不可創行爲辭矣。大同卽惟正之供,所重何如,而獨於江運,初無其例云者,當初定式,豈容若是?況大同事目,本無江海運區別之事,本道則未知有何依據,有此陳疏之擧,而似是多年未行,便成謬例,以致疑眩,實非法意。此後則申明舊式,無論江運與海運,一從事目,裝發形止,一體啓聞,亦報本廳之意,分付,何如?上曰,依爲之。出擧條魯敬曰,各陵園墓守護軍給復,自有恒式,必自禮曹啓下,報本廳施行,而陵園則姑無論,墓所則所重諸處外,皆無此例,通編所載,或有給復,皆不過一二結,而亦曠百年特有之事而已。蓋給復,皆自經費,除非有所重諸處外,不得闊狹者也。今此和嬪墓軍及山直舍音給復之敎,特出念舊之恩,然實在於舊例之外,亦無該曹啓下者,而山直舍音等名色,尤是法典所無,雖陵寢,元無山直給復之例矣。臣猥當掌賦之任,目見經用之日耗,事面之如何,而不思執藝之道,惟以擧行爲恭,則臣罪尤大。況今下敎已有月,而其時臣,適以省掃下鄕,其後無登筵之時,今始仰達,稽緩之咎,臣不勝悚蹙,而屢回思惟,本事終涉屑越,玆敢仰煩崇聽,伏乞特寢成命。上曰,依爲之。出擧條周壽曰,本廳將士之支放,專以屯田所收各穀耗條,分排需用,而雖在常年,一年之入,不能當一年之用矣。近年以來,荐遭歉荒,耗條則停蕩不少,屯田則陳廢居多,歲入之減縮,逐年增加,放下之不足,措劃無路。城餉之輒請貸用,已成謬例矣。若不及今變通,則不但營樣之日益凋弊,城餉之漸致耗縮,勢所必至,豈不萬萬可悶乎?今有千包穀之歲入,然後庶可以塗抹矯捄,故敢此仰達,令廟堂從長稟處,何如?上曰,依爲之。出擧條義運曰,右邊捕盜大將申鴻周許遞事,命下矣。捕將之任,不可一刻暫曠,在前如此之時,有他邊大將兼察之例,今番何以爲之乎?上曰,他邊大將兼察,可也。出擧條。義運曰,右邊捕盜大將,他邊大將兼察事命下矣。兼察右邊捕盜大將朴基豐,卽爲牌招聽傳敎,何如?上曰,依爲之。出擧條義運曰,今日賓對,無一人進參,事甚未安。違牌臺諫竝推考,何如?上曰,依爲之。出擧條進御淸金降火湯,自今日停止事。出榻敎上命大臣先退,公轍等先退。又命退,承史以次退出。
上在昌德宮。停常參·經筵。
朴基宏,以都摠府言啓曰,今日入直內三廳武兼禁軍及軍兵等,中日習射之意,出標信。傳曰,知道。
朴基宏啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將軍來言,今日本廳軍兵,日次私習云矣,敢啓。傳曰,知道。
韓義運啓曰,左副承旨金學淳,同副承旨金道喜,今日不爲仕進,竝卽牌招,何如?傳曰,允。
呂東植啓曰,判敦寧李相璜,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。校理林處鎭,旣有只推之命,卽爲牌招入直,何如?傳曰,允。
韓義運啓曰,假注書文養正,身病猝重,勢難察任,今姑改差,何如?傳曰,允。
文養正改差,代以李根中爲假注書。
李根中有頉,代以梁日煒爲假注書。
傳于呂東植曰,都承旨不爲仕進,承旨竝許遞,前望單子入之,待下批,牌招察任。
承旨前望單子入之,徐憙淳·李錫祜·林景鎭·朴基宏落點。
韓義運,以戶曹言啓曰,太常神室修改,今十八日爲之事,自禮曹草記允下矣。本曹堂上,當爲進去,而臣履陽,肅敬齋修改進,參判未差,參議臣宋啓榦在外,無以同日擧行。參判未差之代,令該曹口傳差出,以爲進參之地,何如?傳曰,允。
吏曹口傳政事,以朴蓍壽爲戶曹參判。
以右副承旨李錫祜,同副承旨林景鎭牌不進罷職傳旨,傳于朴基宏曰,只推。
以校理林處鎭牌不進罷職傳旨,傳于朴基宏曰,只推。
朴基宏,以司僕寺一二提調意啓曰,濟州山馬監牧官金德益癸未·甲申兩年條封進馬二疋,今纔上來,禾毛色別單書入之意,敢啓。傳曰,知道。
上在昌德宮。停常參·經筵。
朴基宏啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
徐憙淳啓曰,來二十一日,輪對日次矣,敢稟。傳曰,當次人受點,後日次待令。
又啓曰,右承旨呂東植,右副承旨李錫祜,同副承旨林景鎭,今日不爲仕進,竝卽牌招,何如?傳曰,允。
又啓曰,玉堂上下番俱空,事甚未安。校理林處鎭,旣有只推之命,卽爲牌招入直,何如?傳曰,允。
梁日煒在外,代以尹奎培爲假注書。
以右承旨呂東植牌不進罷職傳旨,傳于林景鎭曰,只推。
以校理林處鎭牌不進罷職傳旨,傳于林景鎭曰,只推。
上在昌德宮。停常參·經筵。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐憙淳啓曰,右承旨呂東植,今日不爲仕進,卽爲牌招,何如?傳曰,允。
韓義運啓曰,玉堂上下番俱空,已至多日,事甚未安。校理林處鎭,旣有只推之命,卽爲牌招入直,何如?傳曰,允。
以領敦寧金祖淳沐浴呈辭,傳于朴基宏曰,給由馬。
傳于林景鎭曰,禮曹判書入侍。
以右承旨呂東植牌不進罷職傳旨,傳于林景鎭曰,只推。
以校理林處鎭牌不進罷職傳旨,傳于林景鎭曰,只推。
朴基宏,以兵曹言啓曰,辛巳以後武科出身已越宣薦人,纔因大臣筵奏,旣已除赴防矣。除赴防則有納米之例,亦有因特敎除納米之時,今番則何以爲之?敢稟。傳曰,除納米。
又以訓鍊都監言啓曰,本局千摠南錫九,身病甚重,勢難察任,改差,何如?傳曰,允。
又以御營廳言啓曰,本廳中軍朴宗柱,身病甚重,勢難察任,改差,何如?傳曰,允。
甲申閏七月十八日酉時,上御熙政堂。禮曹判書入侍時,同副承旨林景鎭,假注書尹奎培,記注官全允淡,記事官金鍏,禮曹判書洪義浩,以次進伏訖。上命禮判進前。義浩奏曰,臣承命馳詣光陵,陵上丁字閣奉審則無頉,而仍詣王后陵上,曲墻有頉處,自辰初始役,至巳末董飭,畢役後仍爲入來矣。上命禮判先退。仍命退,承史以次退出。
上在昌德宮。停常參·經筵。
李錫祜,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,右承旨呂東植,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,朴岐壽落點。
朴基宏啓曰,玉堂上下番俱空,事甚未安。校理林處鎭,旣有只推之命,卽爲牌招入直,何如?傳曰,允。
朴基宏,以侍講院言啓曰,輔德洪起燮,以掃墳事,纔已下直出去矣。上番闕直事甚未安,兼輔德徐憙淳,承旨除本仕,弼善李禮延在外,兼弼善未差,文學金裕憲,兼文學林顔喆,竝卽牌招,以爲推移入直之地,何如?傳曰,允。輔德·兼輔德竝許遞,前望單子入之,待下批,牌招察任。
春坊前望單子入之,輔德申在植,兼輔德李紀淵落點。
以校理林處鎭牌不進罷職傳旨,傳于朴基宏曰,只推。
以文學金裕憲,兼文學林顔喆牌不進罷職傳旨,傳于朴基宏曰,只推。
兵曹,以朴應浩爲御營中軍。
朴岐壽,以備邊司言啓曰,陸操設行時,兵使之逐邑點軍,固是應行之制,而爲軫民邑之困疲,送裨替行,亦有可據之例矣。行操所過之處,沿路廚傳,窮蔀繹騷,爲弊多端,且兩道陸操,俱行於積廢之餘,戎政固當修擧,而民力之可紓者,不可不曲念。行操邑外,未到邑鎭城,則分遣親裨,替行點視之意,分付海西·湖南節度使處,何如?傳曰,允。
朴基宏,以成均館同知館事意啓曰,文廟守僕,依宗·社守僕例,試才抄擇,別單啓下事,曾有定式矣。守僕李元吉瓜朔,代以曾經守僕,試才抄擇,備三望受點次,別單書入之意,敢啓。傳曰,知道。
上在昌德宮。停常參·經筵。
藥房提調金履喬,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴岐壽啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
韓義運啓曰,同副承旨林景鎭,今日不爲仕進,卽爲牌招,何如?傳曰,允。
朴基宏啓曰,玉堂上下番俱空,已至多日,事甚未安。校理林處鎭,旣有只推之命,應敎李渭達自鄕上來云,一體牌招,以爲入直,何如?傳曰,允。
韓義運啓曰,假注書尹奎培,身病猝重,勢難察任,今姑改差,何如?傳曰,允。
尹奎培改差,代以金致鉉爲假注書。
以同副承旨林景鎭牌不進罷職傳旨,傳于朴基宏曰,只推。
以應敎李渭達,校理林處鎭牌不進罷職傳旨,傳于朴基宏曰,只推。
朴岐壽,以兵曹言啓曰,慶熙宮衛將高命鉉,文臣兼宣傳官林顔喆,俱以病難供職,呈狀乞遞,竝改差,何如?傳曰,允。
又以司僕寺一二提調意啓曰,濟州出來先運歲貢馬二百匹內,九匹到中路故失,十二匹到中路病留,八匹到津頭逃逸,二匹到本寺病留,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十七匹禾毛色,別單書入。而貢獻法意,何等審愼,而晩時上來,已極稽忽,且以馬匹觀之,擧皆瘦瘠病劣,比前尤甚。當該封進濟州牧使,從重推考,何如?傳曰,允。
判敦寧李相璜疏曰,伏以,臣自解中權,誤恩荐加,旬日之間,除旨聯翩,再轉而爲判敦寧府事,宜卽叩謝,少伸微分,而纔有揆奏,重警及臣,向來政注,格令如何,雖未敢知,反顧瞿瞿,已難自安。且無敦寧者,無得仍冒見職,法典卽然,玆敢塵瀆宸聽。伏乞聖慈,俯垂諒察,亟賜遞改,使公格無乖,私分獲安,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴蓍壽啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴基宏啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
以應敎李渭達,校理林處鎭牌不進罷職傳旨,傳于林景鎭曰,只推。
以慶尙監司李止淵狀啓,河東府民家頹壓人物渰死事,傳于韓義運曰,聞甚矜惻,元恤典外,別加顧助事,分付。
朴岐壽,以備邊司言啓曰,科試日字不遠,京試官都事,趁今差遣,然後可無行期窘迫之歎,政官令政院,牌招開政差出。近來科場之淆雜,不但士子之不能率敎,亦由主司之未盡對揚,苟使京外掌試之人,精白一心,先自律己,則多士自然畏法,而試圍不期淸而自淸。今番則必以有地望自惜之人,另加惕念擇擬,科後所聞。若不如所期,則當者之自抵重律固毋論,銓地亦難免其責,以此嚴飭,何如?傳曰,允。
徐憙淳,以吏曹言啓曰,掌試時,各道都事,例以侍從差出矣。全羅都事未差,公淸都事金仁燾,慶尙都事金取强,黃海都事金持泰,江原都事崔綱魯,咸鏡都事裵相仁,平安都事李齊學,俱未經侍從,竝依例改差,何如?傳曰,允。
有政。吏批,判書朴宗薰在外未肅拜,參判宋冕載陳疏,參議洪敬謨進,同副承旨林景鎭進。啓曰,判書朴宗薰在外未肅拜,參判宋冕載陳疏,小臣獨政未安,何以爲之?敢稟。傳曰,只出緊任。以李寅泰爲兼弼善,以李晦淵爲戶曹正郞,以朴宗吉爲戶曹佐郞,以趙忠植爲公淸左道京試官,以權馥爲慶尙左道京試官,以李寅泰爲全羅左道京試官,以朴晦壽爲平安南道京試官,以沈能栻爲公淸都事,以徐萬淳爲慶尙都事,以朴宗學爲全羅都事,以徐淇修爲黃海都事,以李是遠爲江原都事,以李鳳純爲咸鏡都事,以李竣祜爲平安都事。
兵批,行判書金履喬病,參判金啓河病,參議愼宜學病,參知李羲準入直進,右副承旨李錫祜進。上護軍單李相璜,護軍單李志淵·徐能輔,副護軍單金學淳·呂東植·金道喜·洪起燮·金樂灃·李儒燁。
吏批,再政。以金徹淳爲景慕宮令。
上在昌德宮。停常參·經筵。
朴岐壽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴岐壽啓曰,御營廳將官來言,今日本廳軍兵,日次私習云矣,敢啓。傳曰,知道。
朴基宏啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝更牌招入直,何如?傳曰,允。
以應敎李渭達,校理林處鎭牌不進罷職傳旨,傳于朴基宏曰,只推。
吏曹,監試初試照訖講一所試官趙忠植有頉,代朴英載,權馥有頉,代鄭禮容,二所試官朴晦壽有頉,代徐相祿,改付標。
李錫祜,以備邊司言啓曰,摠戎使朴周壽所啓,令廟堂稟處事,允下矣。取見其擧條,則以爲本廳將士支放,專以屯田所收,分排需用,而近年以來,歲入減縮,放下不足,輒貸城餉,今有千包穀之歲入,然後可以矯捄爲辭矣。諸道穀摠,漸益匱竭,無論京外,救弊割此與彼,非所可論,而至於摠廳,事勢自來不贍,今則益艱,支放犯餉,誠甚罔措。以北關所在營賑穀中折米三千石,南兵營餉穀中折米四千石劃給,使之每年取耗七百石,以爲添補支放,更勿取貸於城餉之地,何如?傳曰,允。
又以司僕寺一二提調意啓曰,濟州出來後運年例進上馬八匹,三名日進上馬六十匹,凶咎駑駘馬二十匹,合八十八匹內,二匹到中路故失,九匹到中路病留,五匹到津頭逃逸除,實納馬七十二匹禾毛色,別單書入之意,敢啓。傳曰,知道。
吏曹參判宋冕載疏曰,伏以,臣之冒叨見職,居然半年于玆,始猶仰成參聞,臣不足有無於其間,而比因長僚在外,屢遭代斲,以迄於今。臣本鹵莽蹇劣,鑑別激揚,固非可論,雖尋常格例,亦實有昧然不能知者。以若冥之步,而任玆衡錘之柄,畢竟僨誤,臣所自知,居常愧懼,如無所容。果有日前揆奏,規責甚嚴,不職之實,於是益著,罪合鐫汰,罰止問備,雖大僚忠厚,善恕及此,顧臣私義,實有不敢復冒於官次者。仍伏念臣,受質脆綿,自少善病,癖積風痰,卽半生貞疾,而逮今夏令,日候乖適,霖濕淋漓,數朔泄嘔,歇劇無常,眞元漸下,重以侵夜公退,別症又作,始寒旋熱,表裏受攻,胸膈沖亘,而呼吸不利,頭目疼痛,而暈眩欲仆,有時昏倒,不省四到。以此病狀,自力赴公,固非可擬於時月。此際政牌狎至,坐犯違傲,自顧義分,轉益惶隘,玆敢疾聲陳懇,仰瀆崇嚴。伏願聖慈,俯垂矜諒,亟遞臣見帶之銜,以便公私,不勝大願。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
韓義運啓曰,左副承旨朴岐壽,同副承旨林景鎭,今日不爲仕進,竝卽牌招,何如?傳曰,與都承旨竝許遞,前望單子入之,待下批,牌招察任。
承旨前望單子入之,趙鐘永·朴長復·金履載落點。
朴基宏啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
以應敎李渭達,校理林處鎭牌不進罷職傳旨,傳于李錫祜曰,只推。
兵曹口傳政事,副護軍單徐憙淳·朴岐壽。
朴基宏,以奉常寺都提調·提調意啓曰,本寺判官李竣祜,移拜平安道都事,而本寺以祭享衙門,近甚凋弊,多有釐正之事,有難付之生手,久任然後,可以責成,今姑仍任,何如?傳曰,允。其代令該曹,口傳差出,可也。
吏曹,奉常判官李竣祜,仍任事承傳。
吏曹口傳政事,以南履炯爲平安都事。
韓義運,以訓鍊都監言啓曰,本局把摠洪建錫,身病甚重,勢難察任,改差,何如?傳曰,允。
上在昌德宮。停常參·經筵。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
傳于朴長復曰,左承旨許遞,前望單子入之。
承旨前望單子入之,申緯落點。
傳于韓義運曰,政官牌招開政,見窠皆令差出。
有政。吏批,判書朴宗薰在外未肅拜,參判宋冕載受由,參議洪敬謨進,同副承旨朴長復進。啓曰,判書朴宗薰在外未肅拜,參判宋冕載受由,小臣獨政未安,何以爲之?敢稟。傳曰,只出緊任。以金相休爲判敦寧,李鐘運爲刑曹參判,申星模爲敦寧都正,李友秀爲大司成,尹匡烈爲社稷令,鄭基植爲掌樂主簿,洪明厚爲南部都事,兪鼎柱爲恭陵參奉,李鎭華爲冬至書狀官。贈吏議申韶贈大司憲,引大義廢擧不仕,特贈亞卿之秩,以奬名節事承傳。
吏批,再政。判敦寧單鄭尙愚,知敦寧單金相休。
兵批,行判書金履喬病,參判金啓河病,參議愼宜學入直進,參知李羲準病,左副承旨朴基宏進。護軍單金履載,副護軍單林景鎭。
以應敎李渭達,校理林處鎭牌不進罷職傳旨,傳于韓義運曰,只推。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
韓義運啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
傳于申緯曰,安陵陵上修改時禮判以下,別單書入。
朴基宏啓曰,前檢閱趙容和,還付遷狀啓下矣。令該曹口傳單付,卽爲牌招入直,何如?傳曰,允。
兵曹口傳政事,檢閱單趙容和。
以應敎李渭達,校理林處鎭牌不進罷職傳旨,傳于申緯曰,只推。
朴基宏,以備邊司言啓曰,湖西掌試都事沈能栻,時在慶尙道善山地云。科期迫近之時,有難遲待其上來,改差,其代令該曹,口傳各別擇差,何如?傳曰,允。
上在昌德宮。停常參·經筵。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
申緯啓曰,同副承旨朴長復,今日不爲仕進,卽爲牌招,何如?傳曰,允。
韓義運啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
又啓曰,刑曹參判李鍾運,除拜後過三日不爲出肅,依定式推考警責,仍卽牌招察任,何如?傳曰,允。
以應敎李渭達,校理林處鎭牌不進罷職傳旨,傳于朴長復曰,只推。
吏曹口傳政事,以安光直爲公忠都事。
敦寧都正申星模疏曰,伏以,臣伏奉除旨,以臣爲敦寧府都正者,臣感恩怵惕,歷日靡措。第臣本無敦寧,揆以格例,不可因冒,玆敢短章自列,仰瀆崇嚴。伏乞聖慈,俯垂鑑察,亟令遞改,以存公格,俾安私分,千萬祈祝。臣無任云云。省疏具悉。所請依施。
上在昌德宮。停常參·經筵。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
韓義運啓曰,來初一日,輪對日次,而景慕宮秋享大祭齋戒相値,頉稟之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
以應敎李渭達,校理林處鎭牌不進罷職傳旨,傳于韓義運曰,只推。
韓義運,以禮曹言啓曰,卽接忠原幼學洪羲儉所志,則以爲族祖性輔,嫡妾俱無子,以其同姓六寸兄郁輔第二子次童,欲爲繼後,兩家諸族,相議完定,而郁輔夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式。而門長洪羲儉所訴旣如此,依定式,洪郁輔第二子次童,立爲洪性輔之後,何如?傳曰,允。
朴基宏,以兵曹言啓曰,今日各廳堂下武臣朔試射時,南行宣傳官安弼壽·李煥洙,部將金孝基,未滿十朔,成才間姑爲停試之意,敢啓。傳曰,知道。
又以兵曹言啓曰,今日各廳堂下武臣朔試射,日勢已暮,未及畢試,明日繼試之意,敢啓。傳曰,知道。
又以禁衛營言啓曰,本營千摠柳得源,身病猝重,勢難察任,改差,何如?傳曰,允。
獻納金周默疏曰,伏以,臣傝䢇疎闇,百不猶人,雖尋常百執事之末,猶不足備員自效,而濫廁臺閣,已多年所,間因事端,暫或冒應,而職實踰分,居常愧懼。見此納言侈銜,又縻於屢歲逖違之餘,繼以署經有命,飭敎嚴急,臣怵畏義分,逃遁無路。雖不得不張皇叩謝,而顧名思義,未效獻替之誠,惟事違傲,徒增悚蹙之忱。臺上飢烏,謾貽含默之譏,仗下立馬,徒費廩芻之養,私心慙恧,已無可言,而官以諫名,將焉用彼乎哉?且伏念臣,質本脆弱,疾又積痼,率以一歲,寧日恒少,卽於換節之交,重暑濕所傷,嘔甚則吐,頑痰凝結於膈胃,泄極而痢,眞元銷減於榮衛,薾萎而神爽昏瞀,噎滯而食飮廢却,日加一日,居然爲數十許日字矣。如此之中,又以見職之未解,添一病上之病。嗚呼,若此不已,則堂堂臺閣,其將爲如臣無似者所養病之坊而止也哉?由前而逋慢之罪盭旣積,由今而纏攣之病症方劇,以此情悰,蹲仍臺次,顧其勢末由也已矣。玆敢不避僭猥,略暴衷懇。伏乞天地父母,俯垂矜憐,亟遞臣所帶之職,仍治臣瀆擾之罪,使朝綱肅而私分安焉。臣於丐免之章,不暇贅及他說,而事在目下,竊有所不容泯默者。噫,彼永興別差,以若幺麽之賤,旣處守直之地,憑藉莫重,敢發虛謊之說,張皇牒報,全出希望之計,畢竟道啓之失實,以致上下之驚動。究厥情跡,罪不容誅,此不可視以微賤,略施勘配而止。臣謂永興別差,嚴加刑訊,永置絶島,斷不可已。臣無任云云。省疏具悉。末端所陳依施,爾其勿辭察職。
上在昌德宮。停常參·經筵。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
以應敎李渭達,校理林處鎭牌不進罷職傳旨,傳于韓義運曰,只推。
韓義運,以吏曹言啓曰,新除授公淸左道京試官趙忠植呈狀內,矣身老母,素患痰癖之症,挾感添劇,萬無離捨之望云,慶尙道都事徐萬淳呈狀內,矣身老母,素患癆眩之症,比因換節之時,別祟又添,目下情事,實無離側遠赴之望云,江原道都事李是遠呈狀內,矣身老母,素抱貞疾,跨朔沈苦,萬無離側遠赴之望云。親病俱如是沈重,則有難强令往赴。公淸道都事安光直呈狀內,矣身與扶餘縣監宋欽命,有內外從應避之嫌,照例遞改云,未赴任都事與守令相避,都事遞改,載在法典矣。公淸左道京試官趙忠植,都事安光直,慶尙道都事徐萬淳,江原道都事李是遠,竝改差,何如?傳曰,允。政官牌招開政。
申緯,以戶曹言啓曰,宗廟大門東邊墻垣頹圮處改築吉日,令日官洪晩中推擇,則今閏七月三十日辰時爲吉云。以此日時擧行之意,敢啓。傳曰,知道。
朴基宏,以兵曹言啓曰,內禁衛將趙文錫,五衛將李弼鎬,慶熙宮衛將李仁亨,俱以病難供職,呈狀乞遞,竝改差,何如?傳曰,允。
又以備邊司言啓曰,卽見東萊府使李奎鉉狀啓謄報,則以爲對馬島主子彦滿送使倭,以辛丑巖丸圖書之翌年送使,援而爲例,煩聒不已,而屢加責諭,終無還歸之意,與此狡倭,一向相持,徒損事體,亦甚可悶爲辭矣。圖書入給,在於歲末,則送使倭之癸未條爲稱者,究其情狀,極爲狡惡。雖經歲不歸,固不當曲循其請,該府使之連加責諭,一直斥退,果爲得體,而但念國家交隣之誼,每寓綏遠從厚之義,前後所施,多出尋常。今其懇請,亦非無據,則許久靳持,反有欠於終惠之意,特爲許施,所給公木,依式例磨鍊區劃事,分付該曹該道,何如?傳曰,允。
上在昌德宮。停常參·經筵。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
備忘記,高山里僉使趙羲民下直,長弓一張,長箭一部,片箭一部,筒兒一箇賜給。
韓義運啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
以吏曹參議洪敬謨牌不進罷職傳旨,傳于趙鐘永曰,只推。
趙鐘永啓曰,吏曹參判宋冕載,參議洪敬謨牌不進推考傳旨及罷職傳旨,今方捧入,而開政命下之後,如是違牌,事甚未安。判書朴宗薰在外,參判更爲牌招,何如?傳曰,允。參議一體牌招。
以吏曹參議洪敬謨牌不進罷職傳旨,傳于趙鐘永曰,只推,更爲牌招,違牌勿爲呼望。
韓義運,以侍講院言啓曰,再明日顯思宮朔祭王世子亞獻禮時,宮官當爲全數進參,而弼善李禮延,兼文學林顔喆在外,無以備員。令政院,稟旨變通差出,待下批,牌招,以爲進參之地,何如?傳曰,竝許遞,今日改差出。
趙鐘永,以吏批言啓曰,侍講院說書,今當差出,而前望中無故之人,只有二人,以二望擬入之意,敢啓。傳曰,知道。
有政。吏批,判書朴宗薰在外未肅拜,參判未差,參議洪敬謨進,行都承旨趙鐘永進。啓曰,判書朴宗薰在外未肅拜,參判未差,小臣獨政未安,何以爲之?敢稟。傳曰,只出緊任。以金周默爲弼善,李憲球爲兼文學,趙容和爲說書,李海愚爲同義禁,洪永觀爲公淸都事,李毅遠爲慶尙都事,李南圭爲江原都事,林翰鎭爲公淸左道京試官。
兵批,行判書金履喬進,參判金啓河病,參議愼宜學病,參知李羲準入直,左副承旨朴基宏進。以曺鳳振爲都摠管,徐長輔爲副摠管,鄭漪爲副摠管,金熙周爲同知,南錫九爲內禁將,李若愚爲曹司衛將,金宗采爲慶熙將,鄭殷錫爲慶熙將,金炳朝爲文兼,孫億謙爲恃寨僉使,黃載敬爲慈母別將。副護軍單申星模,副司直單李禮延。
傳于趙鐘永曰,見窠皆令差出。
吏批,再政。以趙忠植爲獻納,趙貞喆爲左參贊,朴宗薰爲弘文提學,朴宗薰爲知經筵。兼掌令三單權馥·李寅泰·朴晦壽,兼持平單林翰鎭。
吏批,三政。權常愼爲刑曹判書。左參贊單金魯敬,右參贊單趙貞喆。
傳于趙鐘永曰,新除授春坊牌招察任。
傳于韓義運曰,發遣吏郞,諸執事淸齋與否,摘奸以來。
趙鐘永,以吏曹言啓曰,今此宗廟朔祭大祝,前都事徐萬淳塡差,而時無職名。令該曹,口傳付軍職,何如?傳曰,允。
兵曹口傳政事,副司果單徐萬淳。
以應敎李渭達,校理林處鎭牌不進罷職傳旨,傳于韓義運曰,只推。
以弼善金周默牌不進罷職傳旨,傳于韓義運曰,只推。
韓義運,以侍講院言啓曰,王世子進講書傳第二卷,今已畢講矣。第三卷繼講之意,敢啓。傳曰,知道。
朴基宏,以兵曹言啓曰,今日各廳堂下武臣朔試射時,都摠府經歷柳勉儉,都事林亨壽·尹佑成·李喜星,中樞府經歷任震白,訓鍊院僉正李止敬·李升德,判官李勉翕·權謙·申命淳·李載暹·韓仁謩,主簿金會鍾·沈翊之·梁迪洙·兪致信,宣傳官蔡光臣·柳相晉·李煥庚·趙義錫·南永老,武臣兼宣傳官李義謙·吳致文·柳亨植·牟景郁·鄭垕·尹得儉·鄭成佑·金用基·梁漢楗,部將孫宗壽·李用弼·權友容·張載良·李光暎·李藎永·徐命鐸·金熙鍾,俱未滿四中,依定式各決棍十度。訓鍊院主簿李雲紀,柳葉箭二中,騎芻一中,以矢數計之,雖未滿四中,騎芻倍劃,載在法典,不爲決棍。去三月朔條追試時,中樞府都事柳浩源,訓鍊院主簿洪翼謩,宣傳官蔡光臣,武臣兼宣傳官吳致文·尹得儉·申在忠·鄭成佑·李用錫·申命沆·鄭垕·韓光麟,部將李藎永·李用弼,亦未滿四中,依定式竝各決棍十度。都摠府經歷柳勉儉,訓鍊院主簿孔鐵,各柳葉箭二中,騎芻一中,雖未滿四中,以騎芻倍劃,不爲決棍。其餘呈辭受由·身病人等,退試次姑爲懸頉以入之意,敢啓。傳曰,知道。
又以訓鍊都監·禁衛營·御營廳言啓曰,東關王廟東墻內面缺落處,今當補築,而外面,一體撤毁,今月三十日爲始三營合力改築之意,敢啓。傳曰,知道。
義禁府啓目,前咸鏡監司南履翼原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
李錫祜,以義禁府言啓曰,卽接月令醫員鄭有曾手本,則時囚罪人南履翼,素患疝積之症,又添泄痢,眩暈昏倒,氣息奄奄云。罪人病勢如此,則一邊保放,一邊草記,曾有定式矣。南履翼,姑爲保放之意,敢啓。傳曰,知道。
又以刑曹言啓曰,永興別差,時在任所,發關該道,押上擧行事,自臣曹前已草記蒙允,而當該別差鄭觀海,自該道押來嚴囚矣,因獻納金周默上疏批旨,永興別差鄭觀海,嚴加刑訊,永置絶島事,命下矣。謹依批旨,觀海嚴刑一次後,全羅道珍島郡南桃浦,定配所押送之意,敢啓。傳曰,知道。
吏曹參判宋冕載疏曰,伏以,臣向陳疾痛之呼,冀蒙體諒之恩,而不賜準兪,諭臣以調理行公,顧何敢更有陳籲,自歸煩瀆之科?而今臣所患,實非時日調治,可以蠢動者,癖積爲其本祟,而風痰從又傍肆,內而氣逆,呼吸不利,外而肢麻,屈伸具難,奄奄床玆。今且旬有餘日,而重以數日以來,溫涼不適,又添毒感,諸症轉惡,嘔嗽交發,氣息喘短,房戶運動,無以自力,至於强起抖擻,彈束赴公,尤非可論。此際牌召敦趣,承膺無望,左右迫塞,不省攸措。苟使臣有一分自力之望,則臣豈敢徒懷占便,一事逡巡,若不知義分之爲重而唐突之爲罪然哉?玆不得不畢暴情實,仰瀆崇嚴。伏乞天地父母,俯垂矜憐,亟遞臣職名,獲安微分,區區大願。臣無任云云。答曰,省疏具悉。所請依施。
上在昌德宮。停常參·經筵。
夜自一更至八月初一日開東,灑雨下雨,測雨器水深一寸。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
趙鐘永啓曰,今日齋宿,承旨當爲備員,而同副承旨朴長復式暇,無以備員,何以爲之?敢稟。傳曰,許遞,前望單子入之。
承旨前望單子入之,金道喜落點。
韓義運啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
傳于韓義運曰,禮房承旨馳詣宗廟·景慕宮,奉審摘奸,仍詣受香諸處,奉審摘奸以來。
趙鐘永啓曰,新除授同副承旨金道喜,卽爲牌招,何如?傳曰,允。
以同副承旨金道喜牌不進罷職傳旨,傳于李錫祜曰,只推。
趙鐘永啓曰,今日齋宿,承旨當爲備員,而同副承旨金道喜牌不進,無以備員,何以爲之?敢稟。傳曰,更爲牌招。
以同副承旨金道喜再牌不進罷職傳旨,傳于李錫祜曰,只推。
趙鐘永啓曰,今日齋宿,承旨當爲備員,而同副承旨金道喜再牌不進,無以備員,何以爲之?敢稟。傳曰,更爲牌招。
傳于韓義運曰,發遣吏郞,諸執事淸齋與否,摘奸以來。
傳于申緯曰,留院公事入之。
以應敎李渭達,校理林處鎭牌不進罷職傳旨,傳于韓義運曰,只推。
趙鐘永,以吏曹言啓曰,宗簿寺主簿朴鳴載呈狀內,矣身素患痰癖之症,當此換節之時,一倍添劇,時日之內,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
朴基宏,以備邊司言啓曰,東萊府使李奎鉉,以其身病之沈劇,屢呈辭狀。實如此,則有難强令察任,今姑許遞,何如?傳曰,允。
備邊司,以李潞爲東萊府使。
朴基宏,以備邊司言啓曰,今番湖南·海西陸操及嶺南右水營水操,方將設行,而適値式年,試邑凡務,又添一擾,軍民俱困,不可不念。各該道行操所屬邑中監試東堂設行邑,則許免赴操,只行官門聚點,亦可爲一分紓力之道,以此意分付三道道·帥臣處,何如?傳曰,允。
上在昌德宮。停常參·經筵。
顯思宮朔祭親行後,王世子版位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房,口傳問安。答曰,罔極。世子宮,內閣·政院·百官單子問安。答曰,知道。藥房,口傳問安。答曰,知道。世子嬪宮,內閣·政院,單子問安。答曰,知悉。藥房,口傳問安。答曰,知悉。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴基宏啓曰,來初五日朝參日次矣,敢稟。傳曰,停。
申緯啓曰,同副承旨金道喜今日不爲仕進,卽爲牌招,何如?傳曰,允。
韓義運啓曰,刑曹判書權常愼除拜後過三日不爲出肅,依定式推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
傳于韓義運曰,禮房承旨馳詣景慕宮,奉審摘奸以來。
傳于韓義運曰,留院公事入之。
朴基宏啓曰,翰林被選當次人吳致愚薦狀,旣已啓下矣。令該曹,依例口傳單付,仍卽牌招入直,何如?傳曰,允。
吏曹口傳政事,檢閱單吳致愚。
以同副承旨金道喜牌不進罷職傳旨,傳于李錫祜曰,只推。
以應敎李渭達,校理林處鎭牌不進罷職傳旨,傳于李錫祜曰,只推。
韓義運,以奎章閣言啓曰,景慕宮望廟樓今朔奉審,無頉之義,敢啓。傳曰,知道。
備邊司,以金在昌爲廣州留守。
韓義運,以司饔院監膳提調意啓曰,卽伏見江原道松茸進上膳狀,則日字以八月初一日書塡,以日計程,卽是徑到。奏御文字,何等審愼,而月日差錯,未免疎忽。進上時急,雖不得不捧入,該道臣不可無警,推考,何如?傳曰,允。
申緯,以戶曹言啓曰,宗廟大門東邊墻垣頹圮處,今已完築,依定式刻識年條後,改築間數及監董郞廳·看役·計士姓名書入,而工匠等姓名,依例載之謄錄,以爲後考之意,敢啓。傳曰,知道。
又以戶曹言啓曰,本曹正郞洪耆周纔已報瓜,而見今別廟未畢之役,專管擧行,此時遞易,有妨工役,姑爲仍任,何如?傳曰,允。
朴基宏,以兵曹言啓曰,宗廟大門東邊墻垣二間頹圮處,今已畢築矣。守直衛軍解送之意,敢啓。傳曰,知道。
又以備邊司言啓曰,本司武郞廳沈能驥·金益鍾,奔走勤仕,已滿十五朔,竝依例六品遷轉事,捧承傳施行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而景慕宮秋享大祭齋戒相値,不得設行之意,敢啓。傳曰,知道。
又以禁衛營言啓曰,本營騎士將李義根,身病猝重,勢難察任,改差,何如?傳曰,允。
顯思宮朔祭親行敎是時,終獻官兼戶曹判書金履陽,贊禮禮曹判書洪義浩,典祀官奉常正任文白,宮闈令尙膳金道陜,執禮副司果朴潞壽,執尊副司果鄭禮容,大祝直閣朴永元,祝史副司果徐英淳,齋郞副司果李圭祊,盥洗位禮曹佐郞李基準,司藝金文澤,爵洗位兵曹佐郞朴宗範,典籍金相勉,亞獻盥洗位直講趙亨基,終獻盥洗位典籍朴義柱,贊者引儀金秉始·趙必煥,謁者引儀吳淳常,長興庫主簿朴惟正,贊引引儀李圭白,假引儀李宅淳,祭監監察李秉龜·洪穉圭。
甲申八月初一日子時,上詣顯思宮。朔祭親行入侍時,行都承旨趙鐘永,行左承旨申緯,右承旨韓義運,左副承旨朴基宏,右副承旨李錫祜,同副承旨金道喜,假注書金命珠·金致鉉,記注官全允淡,記事官金鍏,直閣朴永元,檢校待敎李憲瑋以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮,贊禮前導,入顯思宮版位前。贊禮跪啓請俯伏哭,上俯伏哭,王世子以下在位者皆俯伏哭。贊禮跪啓請止哭興再拜興平身,上止哭興再拜興平身,王世子以下在位者皆止哭興再拜興平身訖。贊禮前導詣尊所東向立,鐘永酌酒,緯以爵受酒,上詣神位前,北向俯伏跪。鐘永奉香,緯奉爐以進,贊禮啓請三上香,上三上香,緯奉香爐奠于案。仍行初獻禮,鐘永奉爵以進,贊禮啓請執爵獻爵,上執爵以授緯,緯奉爵奠于神位前,大祝跪讀祝文訖。贊禮啓請俯伏興平身·上俯伏興平身,贊禮導上降復位。執禮請行亞獻禮,宮官引王世子詣尊所。執尊者酌醴,宮官以爵受醴,王世子入詣神位前。宮官請執爵獻爵,王世子執爵以授宮官,宮官奠于靈座前,宮官請俯伏興平身,王世子俯伏興平身,降復位訖。執禮請終獻禮,謁者引終獻官金履陽,詣神位前行禮訖,出就復位。執禮請俯伏哭,上俯伏哭,王世子以下在位者皆俯伏哭。贊禮請止哭興再拜興平身,上止哭興再拜興平身,王世子以下在位者皆止哭興再拜興平身。贊禮導上望燎位燎訖,啓請禮畢。上還入齋殿,諸臣以次退出。
上在昌德宮。停常參·經筵。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
韓義運啓曰,同副承旨金道喜今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。應敎李渭達,校理林處鎭旣有只推之命,竝卽牌招入直,何如?傳曰,允。
傳于韓義運曰,發遣吏郞,諸執事淸齋與否,摘奸以來。
以同副承旨金道喜牌不進罷職傳旨,傳于李錫祜曰,只推。
以應敎李渭達,校理林處鎭牌不進罷職傳旨,傳于韓義運曰,只推。
韓義運,以吏曹言啓曰,園所秋享祭獻官,前承旨朴長復塡差,而時無職名,令該曹口傳付軍職,何如?傳曰,允。
兵曹口傳政事,副護軍朴長復。
韓義運以內醫都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
上在昌德宮。停常參·經筵。
李錫祜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
趙鐘永啓曰,同副承旨金道喜,今日不爲仕進,卽爲牌招,何如?傳曰,許遞,前望單子入之。
承旨前望單子入之,金敎喜落點。
趙鐘永啓曰,新除授左副承旨金敎喜,卽爲牌招,何如?傳曰,允。
韓義運啓曰,玉堂上下番俱空,已至多日,事甚未安。應敎李渭達,校理林處鎭,旣有只推之命,竝卽牌招入直,何如?傳曰,允。
傳于韓義運曰,禮房承旨·右副承旨分詣受香諸處,奉審摘奸以來。
右承旨韓義運書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覔山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則仍詣南壇享所待將事還奉神位版後,復命之意,敢啓。傳曰,知道。
以校理林處鎭牌不進罷職傳旨,傳于朴基宏曰,只推。
金敎喜啓曰,司諫徐有素旣入闕中,不爲肅謝,直爲出去,事甚未安,推考警責,何如?傳曰,允。
朴基宏以訓鍊都監·禁衛營·御營廳言啓曰,東關王廟東墻頹圮處,今已畢築之意,敢啓。傳曰,知道。
上在昌德宮。停常參·經筵。
顯思宮秋享祭親行後,王世子版位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
金敎喜,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金敎喜啓曰,大司憲宋穉圭,執義朴光錫,掌令金景煥·姜世揆,持平李孝淳·李覲吾在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,同副承旨李錫祜,今日不爲仕進,卽爲牌招,何如?傳曰,許遞,前望單子入之。
承旨前望單子入之,洪命周落點。
韓義運啓曰,新除授左副承旨洪命周,卽爲牌招,何如?傳曰,允。
又啓曰,卽者,檢閱金鍏,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于金敎喜曰,左承旨許遞,前望單子入之,待下批,牌招察任。
承旨前望單子入之,權敦仁落點。
金敎喜啓曰,假注書金致鉉,身病猝重,勢難察任,今姑改差,何如?傳曰,允。
金致鉉改差,代以鄭誠一爲假注書。
以應敎李渭達牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安,應敎李渭達,校理林處鎭,旣有只推之命,竝卽牌招入直,何如?傳曰,竝許遞,前望單子入之。
傳于韓義運曰,應敎未差之代,副司果嚴燾除授,校理前望單子入之,李嘉愚落點。
權敦仁啓曰,玉堂上下番俱空,事甚未安,新除授應敎嚴燾,校理李嘉愚,竝卽牌招入直,何如?傳曰,允。
傳于洪命周曰,山林外,有實故及在外臺諫,竝許遞,前望單子入之。
臺諫前望單子入之,大司諫李光文,執義林處鎭,司諫林顔喆,掌令韓啓翼·鄭元善,獻納朴永元,持平金邁淳·洪儼,正言金炳朝·閔養世落點。
權敦仁,以吏曹言啓曰,公淸監司趙經鎭狀啓,報恩郡守朴齊顯,平安監司金敎根狀啓,泰川縣監朴容壽催促下送事,允下矣。自臣曹催促,則報恩郡守朴齊顯,以省掃事,時在京畿廣州地云,以卽速還任之意,今方行關知委於該道臣處,而泰川縣監朴容壽,親病沈重,不得下去云,改差,何如?傳曰,允,令該曹口傳差出,使之當日下送。
吏曹口傳政事,以李是遠爲泰川縣監。
吏曹口傳政事,兼直閣單朴永元。
洪命周,以兵曹言啓曰,羽林衛將具載龍,曹司五衛將李若愚,景福宮衛將全興祖,武臣兼宣傳官尹亮烈俱以病難供職,呈狀乞遞,竝改差,何如?傳曰,允。
義禁府啓目,向前南履翼亦,當初狀聞,雖曰一依宮差之所報而爲之是白乎乃,及至躬進奉審之時,固當十分詳審,無一毫未盡後,修啓爲可是白去乙,不善諦察於至重至敬之地,與追後奉審禮堂之啓,若是相左,難免失實之罪,以此照律,何如?判付啓,依允。
金敎喜,以義禁府言啓曰,保放罪人南履翼,還囚議處以入,而病勢一向未差,仍爲保放之意,敢啓。傳曰,知道。
檢閱金鍏疏曰,伏以臣,曉自享班,退伏直廬,得接家信,臣母素患痰癖之症,近因日候之不適,兼以外感之交苦,諸般症形,一倍添劇,急伻踵至,促臣歸視,臣自聞此報,神精飛越,按住不得,玆敢冒入文字,徑出禁門,擅離之罪,實無所逃。伏乞聖明,俯垂鑑諒,特遞臣所叨之任,以便救護,仍治臣屢瀆之罪,以昭法紀焉。臣無任云云。省疏具悉。爾其勿辭救護。
顯思宮秋享祭親行敎是時,終獻官行知事金蓍根,贊禮禮曹判書洪義浩,典祀官奉常正任文白,宮闈令尙膳金喜善,執禮司諫徐有素,執尊弼善金周默,大祝副司果金正喜,祝史副司果李憲兢,齋郞副司果柳幼麟,盥洗位禮曹正郞朴起壕,成均館直講李升坤,爵洗位兵曹佐郞金永鎭,典籍禹錫文,亞獻盥洗位典籍盧尙羲,終獻盥洗位典籍趙德履,贊者引儀金秉始·趙必煥,謁者兼引儀沈正禮·李在陽,贊引引儀李圭白·吳淳常,祭監監察李秉龜·洪穉圭。
甲申八月初四日子時,上詣顯思宮。秋享祭親行入侍時,行都承旨趙鐘永,行左承旨申緯,左副承旨金敎喜,右副承旨朴基宏,同副承旨李錫祜,假注書金命珠·金致鉉,記事官金鍏·吳致愚,直閣朴永元,檢校待敎徐憙淳以次侍立訖。上具翼善冠·淺淡服·烏犀帶·黑皮靴以出,贊禮前導,入顯思宮詣版位前,贊禮跪啓請俯伏哭,上府伏哭,王世子以下在位者皆俯伏哭,贊禮跪啓請止哭興再拜興平身,上止哭興再拜興平身,王世子以下在位者皆止哭興再拜興平身訖,贊禮前導,詣尊所東向立,鐘永酌酒,緯以爵受酒,上詣神位前,北向俯伏跪,鐘永奉香,緯奉爐以進,贊禮跪啓請三上香,上三上香,緯奉香爐奠于案,仍行初獻禮,鐘永奉爵以進,贊禮跪啓請執爵獻爵,上執爵獻爵,大祝金正喜跪讀祝文訖,贊禮跪啓請俯伏興平身,上俯伏興平身,贊禮導上降復位,執禮跪啓請亞獻禮,宮官引王世子詣尊所東向立,執尊者酌醴,宮官以爵受醴,王世子詣神位前,贊禮跪伏請執爵獻爵,王世子以爵授宮官,奠于靈座前,贊禮跪伏請俯伏興平身,王世子俯伏興平身降復位,執禮請行終獻禮,謁者引終獻官金蓍根詣神位前行禮訖,出就復位,執禮請俯伏哭,上俯伏哭,王世子以下在位者皆俯伏哭,贊禮請止哭興再拜興平身,上止哭興再拜興平身,王世子以下在位者皆止哭興再拜興平身,贊禮導上詣望燎位燎訖,啓請禮畢,導上還入齋殿,諸臣以次退出。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
金敎喜啓曰,合辭方張之時,憲府無詣臺之員,事甚未安,除在外外,未肅拜人員,卽爲牌招,何如?傳曰,允。
韓義運啓曰,右副承旨朴基宏,今日不爲仕進,卽爲牌招,何如?傳曰,允。
洪命周啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
韓義運啓曰,藥房提調·副提調,持湯劑來待矣。傳曰,封入。
以應敎嚴燾,校理李嘉愚牌不進罷職傳旨,傳于金敎喜曰,只推。
韓義運啓曰,玉堂上下番俱空,已至多日,事甚未安,應敎嚴燾,校理李嘉愚,旣有只推之命,竝卽牌招入直,何如?傳曰,允。
獻納朴永元啓曰,臣於禁直之中,伏奉納言特點,章皇出肅,義在叩謝,而第有私義之不可聯參合啓者,曾前引避,屢蒙體諒,今玆處義,宜無異同,請命遞斥臣職。答曰,依啓。
吏曹口傳政事,直閣單朴永元。
韓義運啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,姜時煥落點。
韓義運啓曰,明日傳香,禮房承旨當爲齋宿,而同副承旨權敦仁,須資出去,卽爲牌招,何如?傳曰,允。
金敎喜啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭牌不進,監察茶時之意,敢啓。傳曰,知道。
以執義林處鎭牌不進罷職傳旨,傳于金敎喜曰,只推。
以右副承旨朴基宏牌不進罷職傳旨,傳于金敎喜曰,只推。
以同副承旨權敦仁牌不進罷職傳旨,傳于金敎喜曰,只推。
以應敎嚴燾,校理李嘉愚牌不進罷職傳旨,傳于金敎喜曰,只推。
韓義運,以吏曹言啓曰,公淸左道京試官林翰鎭呈狀內,矣身素患疝積,當此換節,添痢苦劇,以此病狀,萬無强力冒赴之望云。公淸道都事洪永觀呈狀內,矣身素患痰癖之症,當此換節之時,一倍添劇,時日之內,萬無動作赴試之望云,見今試期不遠,有難等待其差歇。公淸左道京試官林翰鎭改差,公淸道都事洪永觀罷黜,何如?傳曰,允,口傳差出。
韓義運,以成均館同知館事意啓曰,今此照訖講二所試官徐有素,時無職名,令該曹口傳付軍職,以爲捧講之地,何如?傳曰,允。
兵曹口傳政事,副司果單徐有素。
洪命周,以御營廳言啓曰,本廳別將申純,身病甚重,勢難察任,改差,何如?傳曰,允。
金敎喜,以義禁府言啓曰,保放罪人南履翼,還囚照律以入之意,敢啓。傳曰,知道。
禁府照目粘連,前咸鏡監司南履翼矣本府議啓內,當初狀聞,雖曰一依宮差之所報而爲之是白乎乃,及至躬進奉審之時,固當十分詳審,無一毫未盡後,修啓爲可是白去乙,不善諦察於至重至敬之地,與追後奉審禮堂之啓,若是相左,難免失實之罪,以此照律,罪杖一百收贖,告身盡行追奪,徒三年定配,私罪,奉敎依允爲旀,功減一等爲良如敎。
甲申八月初五日辰時,上御熙政堂。藥房入診入侍時,提調金履喬,副提調韓義運,假注書金命珠,記注官金履喆,記事官吳致愚,直閣朴永元,以次進伏,醫官吳千根·李命運·盧在豐,進伏楹外訖。履喬曰,日氣稍涼,聖體,若何?上曰,一樣矣。履喬曰,寢睡·水刺之節,何如?上曰,一樣矣。履喬曰,中宮殿氣候,何如?上曰,一樣矣。履喬曰,醫官診候,何如?上可之。千根等,以次診候訖,退伏奏曰,脈候左右三部調均,而似有痰候矣。履喬曰,聞醫官之言,則似有痰候云,咳嗽之候,晝夜之間,何時較緊?上曰,夜則頗緊矣。履喬曰,調理湯劑,退與醫官當議定以稟矣。上曰,唯。義運起伏奏曰,秋氣頓涼,經筵自明日,當依例取稟矣,上可之。進御茯苓補心湯,自今日一貼式煎入事。出榻敎仍命退,諸臣以次退出。
上在昌德宮。停常參·經筵。
權敦仁啓曰,玉堂備員間,視事頉稟之意,敢啓。傳曰,知道。
金敎喜啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭差祭,監察茶時之意,敢啓。傳曰,知道。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于權敦仁曰,傳香承旨,馳詣文廟,奉審摘奸以來。
韓義運啓曰,藥房提調·副提調,持湯劑來待矣。傳曰,封入。
權敦仁啓曰,玉堂上下番俱空,已至多日,事甚未安,應敎嚴燾,校理李嘉愚,旣有只推之命,竝卽牌招入直,何如?傳曰,允。
傳于權敦仁曰,吏曹判書留待。
傳于權敦仁曰,吏曹判書入侍。
傳于權敦仁曰,發遣吏郞,諸執事淸齋與否,摘奸以來。
吏曹口傳政事,以朴齊明爲公淸道京試官,朴英載爲公淸都事。
以應敎嚴燾,校理李嘉愚牌不進罷職傳旨,傳于權敦仁曰,只推。
權敦仁,以奎章閣言啓曰,景慕宮望廟樓今秋大奉審,臣正喜與本宮提調李存秀,進詣展奉,奉審無頉之意,敢啓。傳曰,知道。
權敦仁,以吏曹言啓曰,新除授成均館司成朴晦壽呈狀內,矣身素患痰癖之症,挾感添劇,時月之內,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
權敦仁,以奉常寺都提調·提調意啓曰,祭享所用秋等中脯,依定式今八月初八日始造之意,敢啓。傳曰,知道。
金敎喜,以義禁府言啓曰,時囚罪人南履翼,杖一百收贖,告身盡行追奪,徒三年定配,照律公事判付內,依允,功減一等事,命下矣。南履翼功減一等,杖九十收贖,告身盡行追奪,公淸道忠原縣連原驛,徒二年半定配,而以議啓內辭意,具罪目,依例發遣府都事,押送配所,何如?傳曰,允。
甲申八月初六日申時,上御熙政堂。吏曹判書入侍時,同副承旨權敦仁,假注書鄭誠一,記注官任泰濬,記事官吳致愚,吏曹判書朴宗薰以次進伏訖。上曰,吏曹判書進前,宗薰進前。上曰,下去奉審則何如?宗薰起伏奏曰,奉審形止,前已略達於狀聞中,而位版長可周尺二尺餘,字樣甚大,今雖年久,實無憙微之慮矣。上曰,位版制度,與宗廟,何如?宗薰曰,與宗廟制度不同矣,至於櫝制,則旣安於跗方之上,而龕內不甚高,故爲其退出之便宜,底板前邊,爲開闔之制,常時瞻視,有如一板之聯合,故前道臣奉審時,認以膠附之脫落者,良以此也。臣旣詳審無疑,且各位櫝制皆同,則尤無可疑矣,道啓中相戞之聲云者,有非奉審狀啓中所可歷陳,故不得拖及,而臣果究問於別差,且爲審察形止,則蓋殿內是廳,而間架闊大,故步趨之際,少或弛意,則廳必動搖,而廳上安高足有欄床,床上安龕閤,閤內安三位版,三位各闔以櫝,故廳或微動,則床與龕自然微動,卽理勢之必然,而此亦係於步趨之如何,若小心穩趨,則竝與微動而必無是慮矣。指此成言,卽萬萬意外,故臣果詰責別差,則渠亦無辭可對矣,臣於奉審承命之後,下情憧憧,及其馳詣也,適値日候之淸朗,開殿門,與應參諸人,詳細審察,毫無頉處,衆見所同,擧皆釋然,實爲萬幸,蓋字劃也·木片也,俱是仰瞻所及,更無可疑,而其中聲戞云者,尤是無據之甚矣,此道諸陵寢宮殿奉審,俱爲無頉,安陵修改,亦爲無事竣役,石物動退,每緣聯合之不固,而工字釘最爲良制,故今番用工字釘安排矣。上命宗薰先退,宗薰退出。敦仁曰,吏曹判書朴宗薰,旣入闕中,兼帶知經筵弘文提學之任,不爲肅謝,推考,何如?上曰,依爲之。出擧條上曰,今日坐直承旨誰也?敦仁曰,朴基宏與小臣也。仍命退,承史以次退出。
上在昌德宮。停常參·經筵。
朴基宏啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭未肅拜,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
權敦仁啓曰,來十一日,輪對日次矣,敢稟。傳曰,當次人受點,後日次待令。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于權敦仁曰,禮房承旨,馳詣社稷,奉審摘奸以來。
韓義運啓曰,藥房提調·副提調,持湯劑來待矣。傳曰,封入。
權敦仁啓曰,檢閱金鍏,由限已過,卽爲牌招入直,何如?傳曰,允。
又啓曰,玉堂上下番俱空,已至多日,事甚未安,應敎嚴燾,校理李嘉愚,旣有只推之命,竝卽牌招入直,何如?傳曰,允。
韓義運啓曰,假注書金命珠,身病猝重,勢難察任,今姑改差,何如?傳曰,允。
金命珠改差,代以韓鎭㦿爲假注書。
以應敎嚴燾,校理李嘉愚牌不進罷職傳旨,傳于朴基宏曰,只推。
韓義運,以吏曹言啓曰,新除授公淸道都事朴英載呈狀內,矣身與懷仁縣監李時佐,有親査應避之嫌,照例遞改云,未赴任都事,與守令相避,則都事遞改,載在法典矣,公淸道都事朴英載,依例改差,何如?傳曰,允,令該曹口傳差出。
吏曹,照訖講一所試官朴英載遷轉代,副司果徐英淳改付標。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而社稷秋享大祭齋戒相値,不得設行之意,敢啓。傳曰,知道。
槐院分館錄,金騏獻·李莊緖·李鎭晩·孫秉周·宋尙玉·李日瀅·朴來陽·權大肯·權周憲·李勉祜·韓鎭㦿以上三點。
上在昌德宮。停常參·經筵。
朴基宏啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,口傳成命之不得經宿,例也,而昨日公淸都事口傳差出命下之後,望筒尙不入來,事甚未安,當該吏曹堂上,從重推考,何如?傳曰,允。
韓義運啓曰,藥房副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安,應敎嚴燾,校理李嘉愚,旣有只推之命,竝卽牌招入直,何如?傳曰,允。
韓鎭㦿有頉,代以李穆淵爲假注書。
傳于韓義運曰,政官牌招開政。
韓義運啓曰,吏曹判書朴宗薰,參議洪敬謨牌不進推考傳旨及罷職傳旨,今方捧入,而開政命下之後,如是違牌,事甚未安,參判未差,判書更爲牌招,何如?傳曰,允,參議只推,一體牌招。
傳于韓義運曰,吏判疏批已下,卽爲牌招。
吏曹口傳政事,以金裕憲爲公淸都事。
韓義運,以吏曹言啓曰,卽接京畿監司朴宗琦回移,則公淸道報恩郡守朴齊顯,卽爲還官之意,發關廣州府使之知委矣,廣州判官李憲祖所報內,以爲,報恩郡守朴齊顯親病沈重,萬無離側下去之望云,親病旣知是沈劇,則有難强令還任,改差,何如?傳曰,允,今日政差出,使之明日辭朝。
有政。吏批,判書朴宗薰進,參判未差,參議洪敬謨牌不進,左承旨韓義運進。以柳相祚爲吏曹參判,金鐮爲左尹,金箕殷爲同經筵,金相休爲長興提調,金相勉爲宗簿主簿,李容奎爲報恩郡守,廣州留守單金在昌,東萊府使單李潞,戶曹正郞洪耆周仍任事承傳,兼掌令李鎭華,兼持平朴齊明,以上竝單付,兼持平林翰鎭減下。
兵批,行判書金履喬病,參判金啓河病,參議愼宜學病,參知李羲準入直進,右副承旨朴基宏進。同知單金宗采,上護軍單洪羲臣,護軍單申緯·吳翰源·宋冕載,副護軍單金道喜·李錫祜·李奎鉉·韓應浩·金晉淵,副司直單李渭達·朴光錫·金景煥·姜世揆·趙忠植·李孝淳·李覲吾,副司果單金尙元·張鳳周,兼守禦使單金在昌。
以吏曹參議洪敬謨再牌不進罷職傳旨,傳于韓義運曰,只推。
朴基宏啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭牌不進,監察茶時之意,敢啓。傳曰,知道。
以執義林處鎭,正言金炳朝牌不進罷職傳旨,傳于朴基宏曰,只推。
李穆淵在外,代以金建喆爲假注書。
以安陵陵上修改時監董別單,傳于韓義運曰,前禮曹判書朴宗薰,內下大虎皮一張賜給,地方官咸興判官沈存之,逢授官定平府使李玄謙,竝陞敍,各務都檢察司果崔箕煥賞加,別看役前別提徐益哲,相當職調用,德陵直長李維城,安陵參奉崔遇天,竝陞六,都次知看役前僉知金基勉,加資,看役閑良李述采·文興周,出身李德黯·柳夏森,竝帖加,其餘看役·座首·員役·工匠·守僕·香盤僧·封土軍等,竝依純陵陵上修改時例施賞。
以應敎嚴燾,校理李嘉愚牌不進罷職傳旨,傳于韓義運曰,只推。
以全羅監司朴綺壽狀啓,益山郡守金永錫,以其親病,受由上京,見今秋成迫頭,戎務方殷,令該曹催促下送事,傳于韓義運曰,使之明日下送。
朴基宏,以兵曹言啓曰,五衛將玄仁宅,除授在外,過限未肅拜,守門將李邦榮,呈辭下鄕,過限未上來,恃寨僉使孫億謙老父,今年爲八十六歲,法不當遠離赴任,呈狀乞遞,邊將之親年七十以上者許遞其任,載在法典,竝改差,何如?傳曰,允。
吏曹判書朴宗薰疏曰,伏以臣,銜命北馳,再見月朏,奉審旣竣,監董有期,敦匠義重,趨功事殷,夙夜以之,每懷靡及,迺於玆際,恩旨遙宣,召以天曹,此異數也,地是遐僻,事係罕曠,官吏動色,村閭傳誦,然彼亦安知臣心之以榮爲懼乎?竊念是職,古之塚宰也,總六典而掌邦治,其事綦重,周官可考,而沿襲相仍,專司銓注,由古視今,若有軒輊,然而用人寔爲出治之本,則猶不失掌治之舊矣,第用人之道,世有陞降,資格勝而德選衰,故論者以爲,循資注擬,不過簿書之事,是舍會通而行典禮,外問學而論德性也,惡乎可哉?夫資格不止一路,候選槪非一人,則權衡裁制之用,自有蒐羅激揚之實,規方剡曲,尺朽皆成良材,調甘劑辣,陳根可以對證,凡所以斟酌乎古今之宜,經緯乎名實之間,俯盡用舍之義,仰贊聲明之治,夫豈人人可能乎,抑人人皆可能,而惟臣之疎淺庸陋,尤萬萬非可及也,臣本不才,無所短長,而立朝二紀,過蒙奬擢,今乃裒然乎六卿之首,慙愧悚懼,猶屬私分,聖朝官人,豈容若是無漸乎?性疎而無縝密之用,器淺而蔑深厚之量,才識庸常,見聞孤陋,銓衡鑑別,瞽視聾聽,雖欲强策而塗抹,決知其無有是處,臣固自知,人當見諒,何可饕寵冒榮,不恤自欺而招譏乎?且臣脆質羸孱,早衰多病,平居厭厭,已不逮人,而今行間關,病淹烟霞,暑雨交涼,絺絮俱劫,海腥干脾,呑歠竝阻,嘔泄頻作,形殼僅存,擬於復命之次,稍尋暇閑,時月調治,幸就甦完,則時從班綴之後,粗伸起居之誠,猶可跂勉,若使之處要治劇,馳驟翶翔焉,則其於力所不及,何哉?誠急反面,義難虛徐,章皇一肅,事會雖然,至於因仍冒據,恬若固有,則公私義諦,兩無所當,口傳有命,奉承無路,政牌狎臨,洊犯違逋,惶愪悶隘,若無所容,玆敢悉暴衷懇,仰瀆崇嚴。伏乞聖玆,俯垂諒察,亟遞臣吏曹判書之任,以重名器,以安私分,仍治臣怠慢之罪,以振法紀,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自申時至人定,灑雨下雨,測雨器水深三分。
世子宮生辰,大殿·中宮殿,內閣·政院·朝廷二品以上·六曹堂上·大司諫口傳問安。答曰,知道。世子宮,單子問安。答曰,知道。世子嬪宮,內閣·政院口傳問安。答曰,知悉。
金敎喜啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭未肅拜,監察茶時之意,敢啓。傳曰,知道。
韓義運啓曰,藥房三提調,持湯劑來待矣。傳曰,封入。
又啓曰,玉堂上下番俱空,已至多日,事甚未安,應敎嚴燾,校理李嘉愚,旣有只推之命,竝卽牌招入直,何如?傳曰,允。
傳于洪命周曰,明日次對來會。
韓義運啓曰,明日聖節望闕禮,依例爲之之意,敢啓。傳曰,知道。
金敎喜啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
又啓曰,明日聖節望闕禮習儀時,兩司當爲進參,除在外·嫌不進外,未肅拜·呈告人員,竝待開門牌招,何如?傳曰,允。
以應敎嚴燾,校理李嘉愚牌不進罷職傳旨,傳于韓義運曰,只推。
趙鐘永,以吏曹言啓曰,全羅監司朴綺壽狀啓,益山郡守金永錫催促下送事,允下矣。自臣曹催促,則以爲,親病沈劇,不得下去云,其親病旣如是,則不可强令還任,改差,何如?傳曰,允,令該曹口傳差出,使之當日下送。
吏曹口傳政事,以權徹爲益山郡守。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
洪命周啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭牌不進,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙鍾永啓曰,左副承旨金敎喜,今日不爲仕進,卽爲牌招,何如?傳曰,允。
韓義運啓曰,藥房提調·副提調,持湯劑來待矣。傳曰,封入。
傳于洪命周曰,大臣·備局堂上引見。
權敦仁啓曰,玉堂上下番俱空,已至多日,事甚未安,應敎嚴燾,校理李嘉愚,旣有只推之命,竝卽牌招入直,何如?傳曰,允。
又啓曰,今日聖節望闕禮時,憲府則監察代行矣,雖無諫院,依例行禮之意,敢啓。傳曰,知道。
又啓曰,臣敦仁,今日聖節望闕禮習儀進去,下直之意,敢啓。傳曰,知道。
韓義運,以侍講院言啓曰,明日賓客相見禮時,宮官當爲全數進參,而文學·說書·兼說書未差,兼弼善李寅泰,文學李憲球在外,無以備員,令政院稟旨變通差出,待下批牌招,以爲進參之地,何如?傳曰,允。
又啓曰,因侍講院草記,明日賓客相見禮時,宮官當爲全數進參,而文學·說書·兼說書未差,兼弼善李寅泰,兼文學李憲球在外,無以備員,令政院稟旨變通差出,待下批,牌招事,允下矣。合有變通之道,何以爲之?而未差之代,政官牌招,開政差出,何如?傳曰,竝許遞,與未差之代,前望單子入之,待下批,牌招察任。
春坊前望單子入之,兼弼善朴晦壽,文學金炳朝,兼文學李憲瑋,說書吳致愚落點。
以執義林處鎭,正言金炳朝牌不進罷職傳旨,傳于洪命周曰,只推。
以執義林處鎭牌不進罷職傳旨,傳于洪命周曰,只推。
以左副承旨金敎喜牌不進罷職傳旨,傳于趙鍾永曰,只推。
以應敎嚴燾,校理李嘉愚牌不進罷職傳旨,傳于韓義運曰,只推。
趙鐘永,以吏曹言啓曰,明陵忌辰祭獻官預差,前左尹李愚在塡差,而時無職名,令該曹口傳付軍職,何如?傳曰,允。
兵曹口傳政事,護軍李愚在。
吏曹口傳政事,檢閱單趙容和。
洪命周,以都摠府言啓曰,今日入直內三廳武兼禁軍及軍兵等,當爲中日習射技,而以聖節望闕禮習儀相値,不得設行之意,敢啓。傳曰,知道。
又以義禁府言啓曰,慶尙監司李止淵狀啓內,浦項鎭別將金鎭豐,以其親病,直送印信而徑歸者,揆以法例,不可仍置,爲先罷黜,其罪狀令攸司稟處事,啓下矣。金鎭豐直爲發行云,而未及上來,依例發遣府羅將拿來,何如?傳曰,待待命拿囚。
甲申八月初十日辰時,上御熙政堂。藥房入診,大臣·備局堂上引見入侍時,提調金履喬,副提調韓義運,假注書鄭誠一,記事官金鍏·吳致愚,檢校待敎金正喜,右承旨洪命周,假注書金建喆,事變假注書孫爀,領議政南公轍,兼戶曹判書金履陽,左參贊金魯敬,禮曹判書洪義浩,吏曹判書朴宗薰,行護軍申鴻周·朴周壽,行都承旨趙鐘永,行護軍趙萬永·白東薳,以次進伏,醫官吳千根·李命運·金殷祥,以次進伏楹外訖。公轍曰,雨後朝氣過涼,聖體,若何?上曰,一樣矣。寢睡·水刺之節,何如?上曰,一樣矣。公轍曰,伏聞醫官所傳之言,則向有咳嗽之候矣,近日則,何如?上曰,一樣矣。上命醫官入診,千根等以次診候訖,退伏奏曰,脈候左右三部調均,而感候亦有差勝之節矣。履喬曰,進御湯劑,依前方限十貼煎入似好,故敢此仰達矣,上可之。履喬曰,藥蟹醢,限三十日,待成熟沈入之意敢達矣。上曰,唯。上曰,次對爲之。公轍曰,慶尙前監司金相休以金井山城別將設置事,有所狀請,而第其城址本闊,樓櫓粗成,旣設之後,利害便否,有難遙度,更爲關問於時道伯矣,其所當設之論,與前道臣所請,一辭僉同,守禦形便,旣有領略而詳悉者,且官衙不煩興作,廩料不別區劃,而措處皆有其道,關防賴以增固云爾,則特置別將一窠,實合經遠之圖,更無難愼之端,設施條件,依前道伯狀辭許施事,分付兵曹及該道該府,何如?上曰,依爲之。出擧條公轍曰,科弊之漸至難醫,不但主司之未能擇人,多由士子之不畏國法,以致場內場外之雜亂,此豈操行自好之士所肯爲哉?必皆京鄕無識無文之輩,冒着巾服,濫入無節之致,所以戊寅節目之成出董飭,果有其效,此皆率舊而申明者,而且啓下節目,事體至重,每當科試,固當不煩更飭,逐條逐件,按而行之,而法久則弛,不可不慮,科場凡事之修擧整頓,專在試官,而至於入門時之能免雜遝,入場後之皆得濟濟,又在於禁亂官周防嚴束之得宜,若或無賴作挐之徒,隨從乖悖之類,無難攔入,有不率敎不遵令之事,與人命致傷之患,而未能一一摘發,則犯者之嚴刑遠配,姑無論,不職之試官,禁亂官,難免當律,將此擧條,分付成均館,預先曉諭于坊曲,使遠近觀光之人,各自警惕,毋犯重科,何如?上曰,依爲之。出擧條公轍曰,臣才以科場之嚴不嚴,在於試官,仰奏矣,今番監試試官,該曹必當另擇備擬,以盡對揚之責,而衆所共知實故實病外違牌人,亦令政院,一依新定式捧傳旨,何如?上曰,依爲之。出擧條公轍曰,今番監試初試時,場內外檢飭之節,不可只令武備郞擧行,副司果洪羲祖,校理李嘉愚,司書金鏴,前都事徐萬淳,文備郞差下,使之着意擧行,何如?上曰,依爲之。出擧條公轍曰,謝恩兼冬至使拜表,隔以數朔,而正使鄭尙愚,謂有身病,尙不會同云,使行治裝及外道擧行,必多窘速,令政院另加申飭,使之不日內會同,何如?上曰,依爲之,上使之尙今不爲會同,誠甚未安,令政院各別嚴飭,使之卽爲會同,可也。出擧條公轍曰,外邑之猾吏頑民,欲逐其官長,則殿牌作變,松田放火之奸計,無所不有,故果有守令勿罷之續典,庚午年間,又以失囚守令,有道臣勿爲直罷,刑官臨時論理啓處之受敎矣,京官則與外方有異,月前典獄參奉李懿喆之以京外似無異同,論以私罪,旣云有例,則援之無怪,今不必更爲追勘,而官名旣是典獄,重囚之失,烏可全然輕勘,須有一番定式,然後可無疑眩,此後則典獄官員之失囚,而限內不能推捉者,勿與外官同論,斷以常律之意,分付該府,何如?上曰,依爲之。出擧條義浩曰,今初六日太廟秋奉審時,臣與戶堂及本署提調,伏覩第八室寶鑑第二卷下邊四十張,一邊蠧破,第十三室寶鑑奉安之樻袱外損,及至開樻,則寶鑑四冊,亦爲壞損無餘,此蓋貯在欌之下層,偏受濕氣故也,萬萬驚悚,印出奉藏,不容少緩,而事繫宗廟重大之禮節,下詢大臣處之,何如?上曰,大臣之意,何如?公轍曰,臣亦於日前,聞禮堂之言,寶鑑廟上件之蠧破腐傷,至於五冊之多,事甚悚然,而貯在欌之下層,偏受濕氣,奉審曝曬,不能如式,年久傷損,亦非異事,旣知之後,修改奉安,不可少緩,而修改與當初纂輯稍異,進書儀節,亦宜從簡,板本旣有藏奉於外閣者,令閣臣監董印出後,告由,觀日字遲速,朔望祭中兼行,奉安日,本署都提調以下,戶禮堂監印閣臣,同爲陪往,以爲擧行之地似好矣。上曰,依爲之。出擧條公轍曰,寶鑑印出時,閣臣當爲監董,而直提學·直閣,時帶芸館之任,使之着意擧行,何如?上曰,依爲之。出擧條魯敬曰,臣因禮判所奏,亦有所仰達者矣,太室欌內蒸濕之氣,四時常有,故如冊寶奉安樻袱之屬,則春秋奉審時,就其中尤甚處,次次改造奉安,而至於寶鑑,旣無自下從便改備之道矣,若至年久朽傷,則番番印出,擧措亦張大,臣意則今番印出時,加印幾件,一依奉安件書籤裝潢,奉置於內府藏書之所,或日後有頉,則卽爲進奉於室內,恐合事宜,又以本署奉審言之,先朝以郞官五日奉審時,開審冊寶樻袱,暫時露置於室外,以受風暘之氣,還爲奉安之意,屢有飭敎矣,近來則未能一一行之云,雖以今番寶鑑事言之,若得以時審見,豈至於全致傷損,臣意則自今爲始,奉審時不必一時遍行於各室,自第一室爲始,奉審時,與冊寶樻袱,一一開視,還爲奉安,而繙閱之際,十分敬謹,庶無來頭以致傷損之患,以此定式遵行,藏書莫如禦濕,聞翰林曝曬時所傳,則禦濕莫如菖蒲末,史庫陰濕,倍於太室欌內,而實錄之至今永久無頉,非他,全由於蒲末云,今秋修改爲始,每室一封式納于樻中,三年一次改備,依史庫例,令該曹進排,何如?上曰,依爲之。出擧條鐘永曰,臣於內閣入直時,伏見日省錄本草,則顯思宮朔望祭親行之月,或有漏落不書處,故更加溯考,則孝禧殿親祭,亦多漏書矣,當該檢書官,所當請勘,而此非一人一時之事,故不得擧論,若言其不飭之罪,則臣等誠萬萬惶悚,而旣知之後,不可仍置,筵退後入直閣臣,請出內入件,其漏書各卷,一一改書,修整以入,恐好矣。上曰,依爲之。出擧條鐘永曰,臣方以承文院提調,有本院擧行事,仰達矣,皇帝有賜筆,則勅行時,或有推見之事,而自前每板刻以置,故嘉慶乙丑,有以禮敎綏藩四字送來者,亦板刻矣,昨春節行回還時,海表同文四字皇筆出來,方在本院,而久則有毁破閪失之慮,分付該曹,卽使摹刻後,原本則依已例還爲內入,恐好矣。上曰,依爲之。出擧條鐘永曰,翰林移拜他職,則啓請還付,自是館規,前檢閱趙容和,令該曹口傳還付,牌招察任,何如?上曰,依爲之。出擧條命周曰,今日賓對,因特敎來會,而兩司無一人進參,事甚未安,違牌諸臺,竝推考,何如?上曰,依爲之。出擧條上命大臣先退,公轍先退,又命退,諸臣以次退出。
上在昌德宮。停常參·經筵。
昧爽,有霜氣。
洪命周啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,全羅左水使李完植下直,長弓一張,長箭一部,片箭一部,筒兒一箇賜給。
韓義運啓曰,左副承旨金敎喜,同副承旨權敦仁,今日不爲仕進,竝卽牌招,何如?傳曰,允,左副承旨許遞,前望單子入之,待下批,牌招察任。
承旨前望單子入之,林東鎭落點。
韓義運啓曰,藥房副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安,應敎嚴燾,校理李嘉愚,旣有只推之命,竝卽牌招入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之
正言前望單子入之,李相龍落點。
以兼文學李憲瑋牌不進罷職傳旨,傳于韓義運曰,只推。
洪命周啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭牌不進,監察茶時之意,敢啓。傳曰,知道。
以執義林處鎭牌不進罷職傳旨,傳于洪命周曰,只推。
以慶尙監司李止淵狀啓,柒谷府使朴弘鎭,身病危劇,萬無視事之望云,不得已罷黜事,傳于韓義運曰,令該曹口傳差出,催促下送。
吏曹口傳政事,以金宗淳爲柒谷府使。
以同副承旨權敦仁牌不進罷職傳旨,傳于洪命周曰,只推。
以應敎嚴燾,校理李嘉愚牌不進罷職傳旨,傳于洪命周曰,只推。
洪命周,以吏曹言啓曰,今此秋夕祭祭官,當爲磨鍊,而除老病公頉,實無推移排比之路,依近例以刑官·司甕院官員年六十以上,通融塡差以入,而其中時無職名人員,令該曹口傳付軍職,何如?傳曰,允。
洪命周,以奉常寺都提調·提調意啓曰,祭享所用秋等中脯三百四十八貼,今八月十一日畢造,而所入牛隻爲三十五首矣,進上看品中脯二貼,依定式封進之意,敢啓。傳曰,知道。
廣州留守金在昌疏曰,伏以臣,伏奉南城新命,量分揣材,有不敢冒承者,念玆保障之地,政先綢繆,軍旅之事,責重蒐簡,而顧臣倥疎憒劣,雖於淸朝百執事之末,猶患其不能事事,況於匪據之職,將何以摠戎韜而整師律,使壁壘增高哉?臣祖臣相翊,曾爲府尹,威惠所曁,軍民咸頌,今於六十年之後,臣之不肖,猥叨是任,公而僨誤,私而忝先,自知其必然,此臣所以聞命兢蹙,歷屢日而靡措也,玆陳衷懇,仰瀆崇嚴。伏乞聖明,念職任之不輕,察人器之不稱,亟賜鐫遞,以安微分,千萬幸甚。臣無任云云。答曰,省疏具悉。卿其勿辭察任。
上在昌德宮。停常參·經筵。
權敦仁啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,左副承旨朴基宏,同副承旨林東鎭,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
洪命周啓曰,玉堂上下番俱空,已至多日,事甚未安,應敎嚴燾,校理李嘉愚,旣有只推之命,副校理尹秉烈,自鄕上來云,一體牌招,推移入直,何如?傳曰,允。
以左副承旨朴基宏,同副承旨林東鎭牌不進罷職傳旨,傳于韓義運曰,竝許遞,前望單子入之。
承旨前望單子入之,金學淳·李若愚落點。
以應敎嚴燾,副校理尹秉烈牌不進罷職傳旨,傳于洪命周曰,只推。
上在昌德宮。停常參·經筵。
昧爽,下霜。
權敦仁啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭未肅拜,監察茶時之意,敢啓。傳曰,知道。
韓義運啓曰,右承旨金學淳,同副承旨李若愚,今日不爲仕進,竝卽牌招,何如?傳曰,允。
傳于洪命周曰,禮房承旨,馳詣明陵,奉審摘奸,局內諸陵,一體奉審以來。
韓義運啓曰,藥房提調·副提調,持湯劑來待矣。傳曰,封入。
權敦仁啓曰,冬至兼謝恩正使鄭尙愚,特敎嚴飭之下,謂有身病,尙不會同,事甚未安,從重推考,使之卽爲會同,何如?傳曰,雖未知病勢之如何,而拜表隔月,尙不會同,萬萬未安,令政院更加嚴飭,使之不多日內會同,可也。
洪命周啓曰,玉堂上下番俱空,已至多日,事甚未安,副校理尹秉烈,旣有只推之命,卽爲牌招入直,何如?傳曰,允。
韓義運,以侍講院言啓曰,再明日顯思宮望祭王世子亞獻禮時,宮官當爲全數進參,而兼弼善朴晦壽在外,無以備員,令政院稟旨變通差出,待下批牌招,以爲進參之地,何如?傳曰,允,許遞,前望單子入之。
兼弼善前望單子入之,金䥧落點。
韓義運,以侍講院言啓曰,再明日顯思宮望祭王世子亞獻禮時,宮官當爲全數進參,而新除授兼弼善金䥧在外,無以備員,令政院稟旨變通差出,待下批牌招,以爲進參,何如?傳曰,允。
又啓曰,因侍講院草記,再明日顯思宮望祭王世子亞獻禮時,宮官當爲全數進參,而新除授兼弼善金䥧在外,無以備員,令政院稟旨變通差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
權敦仁,以備邊事言啓曰,卽因侍講院草記,北評事金䥧,受點於兼弼善之代矣,評事兼掌試之役,方在北關,且開市未及竣事,今姑仍任,何如?傳曰,允。
兼弼善前望單子入之,沈鈁落點。
兵曹口傳政事,副司果南達孫·安光直·朴容壽·徐萬淳,以上竝單付。
以右承旨金學淳,同副承旨李若愚牌不進罷職傳旨,傳于韓義運曰,只推。
以副校理尹秉烈牌不進罷職傳旨,傳于韓義運曰,只推。
韓義運,以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成未差,直講鄭郁東,典籍崔漢翼,俱爲差祭,時無入直之員,以他郞官姑爲代直,何如?傳曰,允。
權敦仁,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以義禁府言啓曰,黃海監司李文會狀啓內,遂安郡守李煥奎罪狀,令攸司稟處事,啓下矣。李煥奎,時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
夜三更四更,月暈。
進御茯苓補心湯,自明日停止事,榻前下敎。
權敦仁啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭監差祭,察茶時之意,敢啓。傳曰,知道。
韓義運啓曰,右承旨金學淳,同副承旨李若愚,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于洪命周曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
洪命周啓曰,玉堂上下番俱空,已至多日,事甚未安,副校理尹秉烈,旣有只推之命,卽爲牌招入直,何如?傳曰,允。
韓義運啓曰,今日齋宿,承旨當爲備員,而行都承旨趙鐘永,不爲仕進,所當牌招,而拘於廳規,不得請牌,右承旨金學淳,同副承旨李若愚牌不進,無以備員,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,徐憙淳·李紀淵·李恒權落點。
韓義運啓曰,今日齋宿,承旨當爲備員,而新除授右副承旨李恒權差祭,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,李基栽落點。
韓義運啓曰,今日齋宿,承旨當爲備員,而左副承旨李基栽差祭,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,朴基宏落點。
傳于洪命周曰,顯思宮望祭親行時門路,協陽門爲之,雲寶劍置之,侍衛入直磨鍊。
朴基宏,以侍講院言啓曰,明日顯思宮望祭王世子亞獻禮時,宮官當爲全數進參,而新除授兼弼善沈鈁在外,無以備員,令政院稟旨變通差出,待下批,牌招進參,何如?傳曰,允。
朴基宏啓曰,因侍講院草記,明日顯思宮望祭王世子亞獻禮時,宮官當爲全數進參,而兼弼善沈鈁在外,無以備員,令政院稟旨變通差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
兼弼善前望單子入之,徐有素落點。
洪命周啓曰,卽者,社稷署官員來言,今十五日,神室修改還安祭時,本署提調當爲進參,而提調金履喬,以藥房提調日次進,不得進參云,何以爲之?敢稟。傳曰,許遞,前望單子入之。
社稷提調前望單子入之,權常愼落點。
朴基宏啓曰,前檢閱吳致愚,還付薦狀啓下矣,令該曹口傳單付,卽爲牌招入直,何如?傳曰,允。
吏曹口傳政事,檢閱單吳致愚。
權敦仁啓曰,執義林處鎭,旣入闕中,不爲肅謝,直爲出去,事甚未安,推考,何如?傳曰,允。
兵曹口傳政事,護軍單趙鐘永。
兵曹口傳政事,副司果單朴英載。
以右承旨金學淳,同副承旨李若愚牌不進罷職傳旨,傳于朴基宏曰,只推。
洪命周,以備邊司言啓曰,全羅右水使李源祖,以其身病之危劇,屢呈辭狀,實病旣如此,則有難强令察任,姑爲改差,何如?傳曰,允。
又以備邊司言啓曰,卽見全羅監司朴綺壽狀啓,則以爲,道內珍島等六邑,俱以野沿,偏被水患,災民赴操,其勢末由,上項六邑陸操,竝許停免,本營屬牙兵習操,亦姑停退,待明秋設行,似合便宜,竝請令廟堂稟處矣,均一道雖曰大登,千章或有尺朽,珍島等邑之偏被水災,觀於道臣狀辭,民情可悶,繕裝辦費,責令赴操,其勢似難,上項六邑,依試邑例,特爲免操,束伍習操之時,牙兵之一體行操,例也,而久廢之餘,民邑事情,無以領率齊赴云,牙兵異於正兵,姑以紓民力之意,依狀請停退,只令原籍邑,聚點於各其官門事,分付,何如?傳曰,允。
又以訓鍊都監言啓曰,本局分授都城仁旺山北邊第二城廊近處體城八間許頹圮處,今八月十五日爲始,改築之意,敢啓。傳曰,知道。
上在昌德宮。停常參·經筵。
上詣顯思宮。入齋室後,王世子版位問安。答曰,知道。內閣·政院·藥房口傳問安。答曰,知道。還內後,王世子版位問安。答曰,知道。內閣·政院·藥房口傳問安。答曰,知道。
藥房提調金履喬,副提調韓義運啓曰,親行望祭,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李紀淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而社稷修改相値,不得來會云矣,敢啓。傳曰,知道。
備忘記,北虞候申性浩,坡州牧使安性淵下直,各長弓一張,長箭一部,片箭一部,筒兒一箇賜給。
傳于朴基宏曰,禮房承旨,馳詣社稷,奉審摘奸以來。
以副校理尹秉烈牌不進罷職傳旨,傳于朴基宏曰,只推。
朴基宏啓曰,玉堂上下番俱空,已至多日,事甚未安,副校理尹秉烈,旣有只推之命,與應敎嚴燾,一體牌招,以爲入直之地,何如?傳曰,允。
傳于李紀淵曰,刑配罪人魚龍石,特爲放送。
李紀淵啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭牌不進,監察茶時之意,敢啓。傳曰,知道。
以執義林處鎭,正言李相龍牌不進罷職傳旨,傳于李紀淵曰,只推。
李紀淵,以備邊司言啓曰,前後飭敎,鄭重且嚴,而尙不會同,無意變動,揆以事體,萬萬未安,旣知其實病之沈劇,則一向强迫於出疆遠役,亦非待重臣之意,冬至兼謝恩正使鄭尙愚,今姑許遞,其代令政院,政官牌招,開政差出,何如?傳曰,允。
朴基宏啓曰,吏曹判書朴宗薰,參議洪敬謨牌不進推考傳旨及罷職傳旨,今方捧入,而開政命下之後,如是違牌,事甚未安,參判柳相祚在外,判書更爲牌招,何如?傳曰,允,參議只推,一體牌招。
有政。吏批,判書朴宗薰進,參判柳相祚在外,參議洪敬謨牌不進,左副承旨朴基宏進。以金鍏爲兼說書,沈英錫爲司成,金徹淳爲司饔僉正,韓鍾運爲開城經歷,李鏵爲典籍,朱欽哲爲德陵直長,魏謙喆爲安陵參奉,權常愼爲冬至兼謝恩正使,曺錫駿爲結城縣監,崔致憲爲大同察訪,朴龍天爲栗峯察訪,贈承旨金秀南贈吏參弘提例兼,忠節卓絶,亞卿加贈事承傳,敎書判校李衡柱今加通政,滿三十朔,依法典陞堂上。
兵批,行判書金履喬進,參判金啓河病,參議愼宜學病,參知李羲準入直進,右副承旨李紀淵進,啓曰,全羅右水使今當差出,而擬望之人乏少,他道守令,竝擬,何如?傳曰,允。以權常愼爲副摠管,李東煥爲僉知,朴岐壽爲曹司衛將,張羽成·金達衡·金相稷爲五衛將,金益麗爲景福將,鄭東進爲翊衛,柳相立爲武兼,金華重爲守門將,李邦顯爲武兼,權膺祜爲全羅右水使,康萬基爲恃寨僉使,權大琯爲浦項別將,同知單鄭殷錫,僉知單李恒權,訓鍊判官吳鼎周,副護軍單金學淳·李若愚·金敎喜·林東鎭·李基栽·沈漢永,副司果單李維·崔遇天,副司勇單王德弘,北評事金䥧仍任事承傳。
吏批,再政,以朴升用爲敦寧都正,朴鳴和爲相禮,李憲猷爲景慕宮令,李玄好爲顯隆園令,張載喆爲義陵奉事。
兵批,再政,都摠管單權常愼。
以應敎嚴燾牌不進罷職傳旨,傳于朴基宏曰,只推。
以副校理尹秉烈再牌不進罷職傳旨,傳于朴基宏曰,只推。
以兼弼善徐有素牌不進罷職傳旨,傳于朴基宏曰,只推。
以吏曹參議洪敬謨再牌不進罷職傳旨,傳于朴基宏曰,只推。
朴基宏,以奎章閣言啓曰,景慕宮望廟樓今望奉審,無頉之意,敢啓。傳曰,知道。
朴基宏,以吏批言啓曰,伏見咸鏡前監司南履翼狀啓,則厚州今旣陞邑,敎養官一依三·甲例,北靑府使兼管爲辭矣,依狀辭,厚州敎養官,以北靑府使兼管之意,分付,何如?傳曰,允。
〈李〉紀淵,以兵曹言啓曰,今月十八日,一羽禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以元策爲羽林將。
李紀淵,以刑曹言啓曰,刑配罪人魚用錫,特爲放送事,命下矣。謹依傳敎,平安道陽德縣定配罪人魚用錫,卽爲放送後,徒流案頉下之意,分付道臣,何如?傳曰,允。
顯思宮望祭兼秋夕祭親行敎是時,終獻官行知事沈象奎,贊禮禮曹判書洪義浩,典祀官奉常正任文白,宮闈令尙膳金喜善,執禮執義林處鎭,執尊弼善金周默,大祝副修撰李憲瑋,祝史副司果朴容壽,齋郞兵曹正郞李鐸遠,盥洗位兵曹佐郞朴宗範·金永鎭,爵洗位禮曹佐郞李基準,典籍李必述,亞獻盥洗位典籍全道海,終獻盥洗位典籍朴義柱,贊者引儀金秉始·趙必煥,謁者引儀李圭白·吳淳常,贊引兼引儀沈正禮,假引儀吳泰瀚,祭監監察李秉龜·趙徹永。
甲申八月十五日子時,上詣顯思宮。望祭親行入侍時,都承旨徐憙淳,左承旨韓義運,右承旨洪命周,左副承旨朴基宏,右副承旨李紀淵,同副承旨權敦仁,假注書鄭誠一·金建喆,記事官趙容和·金鍏,直閣朴永元以次侍立。時至,通〈禮〉跪啓請外辦,上具翼善冠·淺淡服·烏犀帶·黑皮靴,乘輿出宣化門,藥房提調金履喬進前奏曰,侵夜勞動,聖體,若何?上曰,一樣矣。由協陽門·建陽門·銅龍門·景化門,至齋室門外,降輿入齋室。時至,通禮啓請行禮,贊禮前導詣版位前,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導詣尊所東向立,憙淳酌酒,敦仁以盞受酒,上詣神位前,北向俯伏跪,憙淳奉香,敦仁奉爐以進,贊禮啓請三上香,上三上香,敦仁奉爐奠于案,仍行初獻禮,憙淳奉爵以進,贊禮跪啓請執爵獻爵,上執爵獻爵,大祝李憲瑋跪讀祝文訖,贊禮跪啓請俯伏興平身,上俯伏興平身,贊禮導上降復位,執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位訖,執禮請行終獻禮,謁者引終獻官沈象奎,詣神位前行禮訖,出就復位,執禮請俯伏哭,上俯伏哭,王世子以下皆俯伏哭,贊禮請止哭興再拜興平身,上止哭興再拜興平身,王世子以下在位者,皆止哭興再拜興平身,贊禮導上詣望燎位訖,贊禮跪啓請禮畢,上還入齋室後,傳曰,王世子問安置之,問安勿爲之事,榻前下敎,通禮跪啓請外辦,上出齋室門外乘輿,由景化門·銅龍門·建陽門·協陽門,入宣化門還內,出標信解嚴,諸臣以次退出。
上在昌德宮。停常參·經筵。
申時,雨雹,狀如小豆,灑雨下雨,測雨器水深四分。
權敦仁啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,廣州留守金在昌下直,長弓一張,長箭一部賜給。
朴基宏啓曰,玉堂上下番俱空,已至多日,事甚未安,應敎嚴燾,副校理尹秉烈,旣有只推之命,與校理李嘉愚,一體牌招,以爲推移入直之地,何如?傳曰,允。
以應敎嚴燾,校理李嘉愚,副校理尹秉烈牌不進罷職傳旨,傳于朴基宏曰,只推。
權敦仁啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭牌不進,監察茶時之意,敢啓。傳曰,知道。
以執義林處鎭,正言李相龍牌不進罷職傳旨,傳于權敦仁曰,只推。
權敦仁,以都摠府言啓曰,今日入直內三廳武兼禁軍及軍兵等,當爲中日習射技,而宗廟修改相値,不得設行之意,敢啓。傳曰,知道。
又以兵曹言啓曰,今八月十七日,武臣堂上朔試射日次,而以國忌齋戒相値,不得爲之之意,敢啓。傳曰,知道。
韓義運,以漢城府言啓曰,每年經潦後,無主未葬者搜訪啓聞事,曾有定式矣,以各別搜訪,詳審報來之意,嚴飭各部矣,各部之報,今玆齊到,故別單書入之意,敢啓。傳曰,知道。
敎廣州留守金在昌書。王若曰,關防係國家安危,莫如三輔巨障,居留膺朝廷遴揀,爰撤八座崇班。迺眷休戚與同之臣,庸畀緩急爲歸之地。惟卿,以簪纓舄奕之世,有珪璋特達之譽。名祖垂裕後昆,克追詩禮之緖訓,賢尉盡心王室,復襲家庭之典型。下邑棲遲,夙著遊刃之聲績,亨衢步武,咸推溫玉之風儀。暫分方面之憂,人尙說棠陰遺愛,遂據天官之席,予每喜藻鑑稱平。知遇不藉吹噓,蓋淸愼貞亮之有素,政事亦本文學,乃盤錯履屐之皆當。簡在中心,外內之歷試殆遍,沛有餘裕,軍國之機務備諳。伊來望實之俱隆,益見夷險之不擇。念我左海重鎭,最稱南漢一城。臺隍控湖·嶺之交,建雄都而千年不拔,襟帶埒沁·華之勢,距京師則一舍有羸。不惟樓櫓城池,永作金湯之鞏固,抑亦甲兵錢穀,殆同長子之富完。矧玆守禦合設之規,尤重節制專管之責。若稽周東都留後,王畿之拱護特殊,亦粵宋西京分司,國門之鎖鑰增重。夫何昔年設施之壯,漸致近日疎虞之多。山河不改舊觀,忍說丙丁之恥,陰雨久失戎備,奈乏文武之材。旣歷數百年昇平,非只一二事解弛。當是時屬之誰也,念爲任不其重歟?玆授卿以廣州留守兼南漢守禦使,卿其往愼乃司,祗服厥命。財賦計會之必謹,宜恢懋實之圖,卒乘簡閱之須嚴,益殫經遠之略。裘帶嘯詠,羊叔子之風流尙餘,樽俎折衝,寇平仲之威望復覩。密勿籌策,自可稟裁擧行,尋常政謨,許令便宜從事。於戲,得君重耳,往汝欽哉?綢繆之責是勤,念古人運甓之志,倚仗之意冞切,紓重宸聽鼙之思。故玆敎示,想宜知悉。校理李嘉愚製進。
上在昌德宮。停常參·經筵。
韓義運啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭未肅拜,監察茶時之意,敢啓。傳曰,知道。
又啓曰,來二十二日,朝參日次,而宣陵忌辰祭齋戒相値,頉稟之意,敢啓。傳曰,知道。
朴基宏啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
徐憙淳啓曰,右承旨洪命周,同副承旨權敦仁今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安,應敎嚴燾,校理李嘉愚,副校理尹秉烈,旣有只推之命,竝卽牌招,推移入直,何如?傳曰,允。
又啓曰,假注書鄭誠一,身病猝重,勢難察任,今姑改差,何如?傳曰,允。
鄭誠一改差,代以黃浩民爲假注書。
以右承旨洪命周,同副承旨權敦仁牌不進罷職傳旨,傳于徐憙淳曰,只推。
以應敎嚴燾,校理李嘉愚,副校理尹秉烈牌不進罷職傳旨,傳于朴基宏曰,只推。
朴基宏,以禮曹言啓曰,卽接徽慶園參奉所報,則今番監試初試時,兩參奉俱爲觀光云矣,假官令吏曹口傳差出,以爲替直後赴擧之地,何如?傳曰,允。
又以顯思宮享官意啓曰,今番監試初試時,忠義朴巘壽·李鍾奎,當爲赴擧云,忠義二員代,假官一員,令忠勳府依例差出,使之臨期致齋,自今十八日至二十二日,入番察任,何如?傳曰,允。
又以營建都監儀軌廳言啓曰,本都監儀軌,今已修正,奎章閣所上件,依例粧䌙以入,本宮·春秋館·禮曹及江華史庫所上件,亦爲分送之意,敢啓。傳曰,知道。
刑曹啓目,慶尙監司査啓蔡周文本曹回啓內,此獄段,瑞禹之致命根因,覈得分明,然後周文之擬律輕重,方可論斷是白乎所,蔡是班族,而被縛於面任之手,不啻有市撻之恥,其勢必不肯俛首順受,而在傍挽解之人,猶被木枕之揮打,則當場光景,可以想象,爲其子者,千里懷刃,矢死必復,則此亦有腐心痛骨之怨,不可得而已者矣,然而考之於當初檢案,參之而看證諸招,旣無被打之眞贓是白兺除良,黃成燁之酌配,旣出於屢査勤覈之餘,則前後營邑之臣,鄭重致詳,宜無不至,而私懷讐怨,自干法紀,道臣所陳讐無可復於成燁,而情或可原於周文云者,參倚情法之間,容有酌量之義是白乎矣,獄體至重,以臣膚淺之見,不能遽議,上裁,何如?判付內,其父被人毆打傷重,而其子毆打其人致死者,減死定配,載在律文,而況此囚之父死復讐,旣有道臣査案,特爲酌放爲良如敎。
上在昌德宮。停常參·經筵。
辰時,灑雨下雨,測雨器水深七分。
權敦仁啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭未肅拜,監察茶時之意,敢啓。傳曰,知道。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴基宏啓曰,玉堂上下番俱空,已至多日,事甚未安,應敎嚴燾,校理李嘉愚,副校理尹秉烈,旣有只推之命,竝卽牌招,推移入直,何如?傳曰,允。
黃浩民在外,代以金致鉉爲假注書。
朴基宏,以吏曹言啓曰,今此式年監試初試試官,今方磨鍊以入,而擬望之人乏少,承旨·閣臣竝擬,何如?傳曰,允。
朴基宏啓曰,試牌申飭,屢煩下敎,而一所試官李游夏牌望懸進已久,尙不入來,致此試望修正之遲滯,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
又以吏曹言啓曰,試官中時無職名人,令該曹口傳付軍職,何如?傳曰,允。
兵曹口傳政事,副司果李憲球。
傳于朴基宏曰,一二所試官相換。
傳于韓義運曰,留院公事入之。
朴基宏,以侍講院言啓曰,司書金鏴入直矣,監試試官,纔已出去,下番闕直,事甚未安,兼司書金正喜內閣直,兼說書金鍏翰苑直,說書未差,無推移入直之道,未差之代,令政院稟旨差出,待下批,牌招入直,何如?傳曰,允。
朴基宏啓曰,因侍講院草記,下番闕直,事甚未安,說書未差之代,令政院稟旨差出,待下批,牌招入直事,允下矣。政官牌招,開政差出,何如?傳曰,前望單子入之。
說書前望單子入之,李淵祥落點。
以說書前望,傳于朴基宏曰,李淵祥給牒敍用。
以校理李嘉愚牌不進罷職傳旨,傳于朴基宏曰,只推。
朴基宏,以吏曹言啓曰,朝官年八十,士庶年九十,每於歲首,自各該道抄啓加資,而咸鏡道鏡城居前縣監趙齊崚,來訴本曹內,今年當以朝官年八十加資,而見漏於該道抄啓中云,故相考帳籍,則今年果爲八十,見漏的實矣,當初見漏之失,不可無警,其時該道臣推考,朝官年八十加資,載在法典矣,前縣監趙齊崚,依例施以加資之典,何如?傳曰,允。
又以禮曹言啓曰,來乙酉式年監試初試一所,設場於本曹矣,上直郞廳,依例朝房移直之意,敢啓。傳曰,知道。
又以式年監試初試一所試官意啓曰,今番赴試儒生,比前夥多,勢難盡容於試庭之內,在前如此之時,多有中樞府通行許入之例,今亦依此擧行之意,敢啓。傳曰,知道。
洪命周,以兵曹言啓曰,內禁衛將南錫九,景福宮衛將金鳴鍾,慶熙宮衛將金宗采,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
洪命周,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
權敦仁啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
權敦仁啓曰,本院以傳命重地,凡百擧行,何等緊嚴,而近來院隷之習,日益惰慢,甚至於唯意擅離,命令多滯,事之寒心,莫此爲甚,不飭之當該上注書,所當重勘,而本院請推之外,無他可施之罰,何以爲之?敢稟。傳曰,拿處。
金建喆拿處,代以李根中爲假注書。
權敦仁啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭牌不進,監察茶時之意,敢啓。傳曰,知道。
以執義林處鎭,正言李相龍牌不進罷職傳旨,傳于洪命周曰,只推。
韓義運,以侍講院言啓曰,司書金鏴試所進,兼司書金正喜內閣直,兼說書金鍏翰苑直,說書李淵祥在外,下番闕直,事甚未安,兼輔德李紀淵承旨除本仕,輔德申在植,兼弼善徐有素,文學金炳朝,兼文學李憲瑋,竝卽牌招,以爲推移姑降入直,何如?傳曰,允。
又以侍講院言啓曰,新除授說書李淵常,時在慶尙道慶州地,書筵入番事緊,斯速乘馹上來事,下諭,何如?傳曰,允。
以輔德申在植,兼弼善徐有素,文學金炳朝牌不進罷職傳旨,傳于韓義運曰,只推。
韓義運,以禮曹言啓曰,卽接公州幼學黃履中所志,則以爲,族兄履垕,嫡妾俱無子,以其同姓六寸兄繼賢第四子培欲爲繼後,兩家諸族,相議完定,而履垕夫妻俱歿,拘於常規,不得循例禮斜,依定式草記稟處事呈狀矣,凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,門長黃履中所訴旣如此,依定式,黃繼賢第四子培,立爲黃履垕之後,何如?傳曰,允。
韓義運以監試初試二所試官意啓曰,收券官禮曹正郞河錫洪,塡字官司藝金致礪,晩時待令,未及於門閉之前,事甚稽忽,萬萬駭然,令該府拿問處之,何如?傳曰,允。
上在昌德宮。停常參·經筵。
夜自四更至二十一日開東,灑雨下雨,測雨器水深四分。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
權敦仁啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪命周啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
以慶尙監司李止淵狀啓,進上山藥,未及充實,限內不得封進,惶恐待罪事,傳于韓義運曰,卿其勿待罪事,回諭。
權敦仁啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭牌不進,監察茶時之意,敢啓。傳曰,知道。
以執義林處鎭,正言李相龍牌不進罷職傳旨,傳于權敦仁曰,只推。
韓義運,以侍講院言啓曰,司書金鏴試所進,說書李淵祥在外,兼說書金鍏翰苑直,下番闕直,已至多日,事甚未安,兼司書金正喜,卽爲牌招入直,何如?傳曰,允。
洪命周,以都摠府言啓曰,副摠管金守基,以文臣朔試射試官,訓鍊院晝仕出去之意,敢啓。傳曰,知道。
又以兵曹言啓曰,今八月二十一日,武臣賓廳講書日次,而國忌齋戒,不得爲之之意,敢啓。傳曰,知道。
又以兵曹言啓曰,新除授恃寨僉使康萬基,素患風痰猝發,萬無登道赴任之望,呈狀乞遞,實病旣如此,則不可强令赴任,依例罷黜,何如?傳曰,允。
義禁府啓目,監試初試一所試官李游夏原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,飭已施矣,分揀放送爲良如敎。又啓目,假注書金建喆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,監試初試二所收券官河錫洪,塡字官金致礪等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
權敦仁,以義禁府言啓曰,卽接月令醫員趙行均手本,則時囚罪人李游夏,素患疝積之症,挾感復發,食飮全却,轉側須人,目下症形,實爲危篤云,罪人病勢知此,則一邊保放,一邊草記,曾有定式矣。李游夏姑爲保放之意,敢啓。傳曰,知道。
甲申八月二十日辰時,上御熙政堂。藥房入診入侍時,提調金履喬,副提調韓義運,假注書金致鉉,記事官趙容和·吳致愚,檢校待敎金正喜以次進伏,醫官吳千根·李命運·金殷相進伏楹外訖。履喬曰,近來日氣頗涼,聖體,若何?上曰,一樣矣。履喬曰,寢睡·水刺之節,何如?上曰,一樣矣。履喬曰,中宮殿氣候,何如?上曰,各殿宮氣候一樣矣。上曰,醫官入診,千根等以次診候訖,退伏奏曰,脈候左右三部調均矣。履喬曰,近日嗽候若何?上曰,少有餘氣,而不至大段矣。履喬曰,生涼已久,調理湯劑,退與醫官議定以稟矣,上可之。義運曰,前注書李淵祥,今旣敍用,使之還付,何如?上曰,依爲之。出擧條進御拱辰君子湯,自明日一貼式煎入事。出榻敎上命就座。仍命退,諸臣以次退出。
上在昌德宮。停常參·經筵。
李紀淵啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭未肅拜,監察茶時之意,敢啓。傳曰,知道。
朴基宏啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,右承旨洪命周,今日不爲仕進,卽爲牌招,何如?傳曰,許遞,前望單子入之。
承旨前望單子入之,徐鼎輔落點。
韓義運啓曰,藥房提調·副提調,持湯劑來待矣。傳曰,封入。
又啓曰,假注書李根中,身病猝重,勢難察任,今姑改差,何如?傳曰,允。
李根中改差,代以李穆淵爲假注書。
韓義運啓曰,新除授承旨徐鼎輔,資是嘉善,都承旨徐憙淳,乃是通政,座次有違格例,何以爲之?敢稟。傳曰,與都承旨竝許遞,前望單子入之。
承旨前望單子入之,趙鐘永·洪遇燮落點。
傳于韓義運曰,明日弘文提學牌招,九日製通方外爲之,試紙用大好紙。
傳于韓義運曰,徐領府事家,遣史官問疾以來。
傳于韓義運曰,徐領府事家,遣御醫,持相當藥物,不離看病。
傳于韓義運曰,九日製,退定於二十四日。
傳于李紀淵曰,當該承旨,從重推考。
傳于韓義運曰,元老云逝,驚衋何言,此大臣自在昔年,偏被先朝禮遇,而卜德於寡躬,嗣服之初,爲賓於世子加冠之日,予所以倚毗而眷待,又何如也,況其沈毅重厚,鍊達老成,在朝罕倫,而今不可復見矣,豈勝愴悼?卒領府事徐龍輔家隱卒之典,竝令依例擧行,成服日,遣承旨致祭,祿俸限三年仍給,其子待闋服調用,葬前議諡。
以兼司書金正喜牌不進罷職傳旨,傳于韓義運曰,只推。
韓義運,以侍講院言啓曰,下番闕直,已至多日,事甚未安,兼司書金正喜,旣有只推之命,更爲牌招入直,何如?傳曰,允。
兵曹口傳政事,副護軍單徐憙淳。
韓義運,以奎章閣言啓曰,原任直提學徐龍輔喪,依定式遣檢書官,傳給內賜賻物以來之意,敢啓。傳曰,知道。
又以禮曹言啓曰,五禮儀大臣之喪,自上有擧哀之節,而取考謄錄,則或因特敎擧行矣,自下有不敢循例取稟之意,敢啓。傳曰,知道。
又以禮曹言啓曰,卒領中樞府事徐龍輔,曾經世子師矣,王世子當有擧哀臨弔之節,而不敢循例磨鍊,何以爲之?敢稟。傳曰,勿爲磨鍊。
朴基宏,以兵曹言啓曰,今月二十四日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李圭德爲內禁將。
上在昌德宮。停常參·經筵。
自辰時至未時,灑雨下雨,測雨器水深一寸二分,雨雹,狀如小豆。卯時辰時,雷動電光。
權敦仁啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭未肅拜,監察茶時之意,敢啓。傳曰,知道。
趙鐘永啓曰,行左承旨洪遇燮,時在京畿道楊州地,斯速乘馹上來事,下諭,何如?傳曰,許遞,前望單子入之。
承旨前望單子入之,朴長復落點。
韓義運啓曰,新除授同副承旨朴長復,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
李穆淵有頉,代以任希兢爲假注書。
任希兢在外,代以鄭顯璞爲假注書。
韓義運啓曰,應敎嚴燾試官進,副應敎姜世白,校理朴升鉉,副校理李魯秉,修撰金大坤·尹心圭,副修撰沈鈁在外,校理李嘉愚文備郞試所進,副校理尹秉烈差祭,副修撰李憲瑋內閣進,玉堂上下番俱空,事甚未安,副提學未差之代,政官牌招,開政差出,待下批,牌招入直,何如?傳曰,允。
趙鐘永,以吏批言啓曰,新除授通禮院相禮朴鳴和呈狀內,矣身素患痰癖之症,當此換節之時,一倍添劇,時日之內,萬無起動供職之望云,其身病旣如是,則有難强令察任,改差,其代今日政擬入之意,敢啓。傳曰,知道。
有政。吏批,判書朴宗薰進,參判柳相祚在外未肅拜,參議洪敬謨進,同副承旨朴長復進。以趙容和爲說書,權丕應爲副提學,洪羲臣爲判義禁,金履喬爲平市提調,金洛龍爲相禮,李時翼爲顯陵令,金景善爲司僕主簿,吳甲良爲典籍,韓弘玭爲智陵參奉,注書單李淵祥,承文博士單申履祿,正字單尹奎培·蔡東直,前縣監趙齊崚今加通政,朝官年八十,依法典加資事承傳。
兵批,行判書金履喬病,參判金啓河入直進,參議愼宜學病,參知李羲準病,右承旨朴基宏進,同知單金益麗,僉知二單金相稷·金達衡,護軍單徐鼎輔·洪遇燮,副護軍單洪命周·李衡柱。
以兼司書金正喜牌不進罷職傳旨,傳于李紀淵曰,只推。
李紀淵,以侍講院言啓曰,下番闕直,已至多日,事甚未安,兼司書金正喜,旣有只推之命,更爲牌招入直,何如?傳曰,允。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以戶曹言啓曰,卒領中樞府事徐龍輔喪禮葬,主家以遺言不受之意,敢啓。傳曰,大臣雖有遺意,其在朝家優禮之義,終涉觖然,更爲還傳,可也。
又以戶曹言啓曰,謹奉傳敎,卒領中樞府事徐龍輔喪禮葬還傳,則主家以爲,傳敎至此,祗受云矣,敢啓。傳曰,知道。
上在昌德宮。停常參·經筵。
權敦仁啓曰,大司憲宋穉圭,掌令韓啓翼·鄭元善,持平金邁淳·洪儼在外,執義林處鎭未肅拜,監察茶時之意,敢啓。傳曰,知道。
韓義運啓曰,藥房提調·副提調,持湯劑來待矣。傳曰,封入。
傳于李紀淵曰,明日,明溫公主出閤矣,各司諸般擧行,依淑善翁主房例爲之。
韓義運啓曰,注書李淵祥,時在慶尙道慶州地,斯速乘馹上來事,下諭,何如?傳曰,允。
李紀淵啓曰,卒領府事徐龍輔成服日,遣承旨致祭事,命下矣。何承旨進去乎?敢稟。傳曰,都承旨進去。
注書李淵祥在外,代以金龍翼爲假注書。
李紀淵啓曰,行副提學權丕應牌不進推考傳旨,今方捧入,而玉堂上下番俱空,已至多日,如是違牌,事甚未安,更爲牌招入直,何如?傳曰,允。
又啓曰,卽者,吏曹郞廳來言,結城縣監曺錫駿,兩司當爲署經,而大司憲宋穉圭,掌令韓啓翼·鄭元善,持平金邁淳·洪儼,司諫林顔喆,獻納姜時煥,正言閔養世在外,執義林處鎭,正言李相龍未肅拜,只有行大司諫李光文一人,無以備員署經云,何以爲之?而未肅拜人員,竝卽牌招,何如?傳曰,允,山林外,在外臺諫,竝許遞,前望單子入之,待下批,牌招察任。
臺諫前望單子入之,司諫金喆遠,獻納朴鳴和,正言尹尙度,掌令金秀鍾·李相遠,持平邊始暹·朴民翰落點。
李紀淵,以奎章閣言啓曰,原任直提學徐龍輔喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
又以侍講院言啓曰,下番闕直,已至多日,事甚未安,新除授說書趙容和,卽爲牌招入直,何如?傳曰,允。
又以禮曹言啓曰,自前公·翁主出閤時,各樣器皿與物種,一依定例所載,造作進排,而昨年明溫公主嘉禮時,因下敎,蕎麥末·眞末·淸蜜·眞油·鹽·石首魚·大口魚·石魚卵醢·燒木·䓀莄等十種,待出閤擧行,其餘各種,則皆於親迎前進排矣,明日出閤,旣有成命,蕎麥末等十種,依例進排之意,分付各該司,何如?傳曰,允。
又以禮曹言啓曰,卽接永禧殿官員所報,則今二十四日九日製時,兩官俱爲觀光云矣,依定式假官一員,令吏曹以成均館官員,口傳啓下,以爲代直後赴擧之地,何如?傳曰,允。
又以顯思宮享官意啓曰,忠義朴巘壽·李鍾奎,今月二十四日九日製,當爲赴擧云,假官一員,令忠勳府依例差出,使之入番察任,何如?傳曰,允。
權敦仁,以訓鍊都監言啓曰,顯思宮大門外及洞口石橋川渠兩傍石築,今八月二十四日爲始,始役之意,敢啓。傳曰,知道。
又以義禁府言啓曰,明日九日製,通方外爲之時,本府都事十員內,七員皆爲赴擧,二員,前以監試初試一二所禁亂官進,武都事一員,本府入直,而當直·入直都事,公事回公都事,無以推移,假都事二員,令該曹口傳差出,以爲分排之地,何如?傳曰,允。
李紀淵啓曰,行副提學權丕應牌不進推考傳旨,今方捧入,而玉堂上下番俱空,事甚未安,更爲牌招入直,何如?傳曰,允。
上在昌德宮。停常參·經筵。
景福殿失火後,大殿·中宮殿·世子宮,內閣·政院·藥房口傳問安。答曰,知道。世子嬪宮口傳問安。答曰,知悉。大殿·中宮殿·世子宮,朝廷二品以上·六曹堂上·大司諫口傳問安。答曰,知道。
權敦仁啓曰,大司憲宋穉圭,掌令李相遠,持平邊始暹·朴民翰在外,執義林處鎭傳旨未下,掌令金秀鍾牌不進,監察茶時之意,敢啓。傳曰,知道。
趙鐘永啓曰,判義禁洪羲臣,除拜後過三日,不爲出肅,依定式推考警責,仍卽牌招察任,何如?傳曰,允。
傳于李紀淵曰,禮房承旨,馳詣懿陵,奉審摘奸以來。
韓義運啓曰,藥房提調·副提調,持湯劑來待矣。傳曰,封入。
權敦仁啓曰,今此景福殿失火,不勝驚悚之至,而常時若能審愼,則豈有是也?當該守直中官,所當重勘,而本院請推之外,無他可施之罰,何以爲之?敢稟。傳曰,守直中官洪學濂·李世曄,竝定配。
傳于權敦仁曰,金季喆·崔重三等,竝令秋曹定配。
傳于李紀淵曰,明溫公主出閤日子,更待下敎。
趙鐘永啓曰,卒領府事徐龍輔致祭進去,下直之意,敢啓。傳曰,知道。
李紀淵啓曰,弘文提學朴宗薰牌不進推考傳旨,今方捧入,而九日製命下之後,如是違牌,事甚未安,更爲牌招,何如?傳曰,允,如有違牌,勿爲呼望。
傳于權敦仁曰,右副承旨,持此御題,與弘文提學,偕往泮宮,試取以來。
李紀淵啓曰,結城縣監曺錫駿,諫院則雖已署經,憲府則大司憲宋穉圭,掌令李相遠,持平邊始暹·朴民翰在外,執義林處鎭傳旨未下,掌令金秀鍾牌不進,無以備員署經,何以爲之?敢稟。傳曰,一司除署經。
又啓曰,玉堂上下番俱空,事甚未安,行副提學權丕應,卽爲牌招入直,何如?傳曰,允。
權敦仁啓曰,臣與弘文提學朴宗薰,偕往泮宮,九日製儒生試取,則收券爲八千二十四張矣,捧入之意,敢啓。傳曰,知道。
傳于韓義運曰,在院承旨及入直兵曹堂上,竝試官加差下,入直閣臣·春坊·兵曹郞廳,竝對讀官差下。
傳于權敦仁曰,科次入侍。
以公淸監司趙經鎭狀啓,大興郡守韓譼身死事,傳于李紀淵曰,令該曹口傳差出,催促下送。
吏曹口傳政事,以金容善爲大興郡守。
傳于李紀淵曰,金城縣令有闕之代,令該曹口傳差出,催促下送。
吏曹口傳政事,以李賢耆爲金城縣令。
以執義林處鎭牌不進罷職傳旨,傳于權敦仁曰,只推。
以司諫金喆遠,獻納朴鳴和,掌令金秀鍾牌不進罷職傳旨,傳于權敦仁曰,只推。
李紀淵,以奎章閣言啓曰,原任直提學徐龍輔喪成服日,依定式遣檢書官致祭以來之意,敢啓。傳曰,知道。
李紀淵,以監試初試二所試官意啓曰,封彌官崔漢翼,試事擧行之際,無端起鬧,言辭乖悖,擧措駭妄,事體所在,不可置而勿論,令該府拿問處之,何如?傳曰,允。
朴基宏,以御營廳言啓曰,本廳字內肅靖門東邊第二城廊近處體城二間許頹圮處,今八月二十五日爲始,改築之意,敢啓。傳曰,知道。
權敦仁,以義禁府言啓曰,景福殿守直中官洪學濂·李世曄等,竝定配事,傳旨啓下矣。洪學濂平安道渭原郡,李世曄咸鏡道鍾城府,竝定配,而以傳旨內辭意,具罪目依例發遣府書吏羅將,押送于各其配所,何如?傳曰,允。
權敦仁,以刑曹言啓曰,傳曰,金季喆·崔重三等,竝令秋曹定配事,命下矣。謹依傳敎,季喆慶尙道泗川縣,重三平安道熙川郡,竝定配所,卽爲押送之意,敢啓。傳曰,知道。
甲申八月二十四日戌時,上御熙政堂。九日製科次入侍時,右副承旨權敦仁,假注書金龍翼,記注官金允淡,記事官吳致愚,弘文提學朴宗薰,試官左承旨韓義運,右承旨朴基宏,左副承旨李紀淵,同副承旨朴長復,兵曹參議愼宜學,對讀官檢校待敎金正喜,弼善金周默,說書趙容和以次進伏訖。上曰,科次,可也。宗薰進前科次。上曰,對讀官進前讀奏。容和·周默·正喜以次讀奏。上曰,入選六十張,竝書等第。宗薰書等第訖。上命敦仁坼封,敦仁以次坼封,讀奏封內訖。命書傳敎曰,九日製賦居首三下一生員金斗明直赴殿試,之次三下進士徐憲淳直赴會試,進士韓驥等八人給二分,草三下幼學高逈等五人給一分,次上進士尹興圭·鄭世翼,各朱書百選一件,幼學金洛受八子百選一件,鄭禹容·洪義學,各史記英選一件賜給,草次上進士成遂默等四十人,竝令該曹,考例施賞。又命書傳敎曰,入格儒生明日待令,上命試官先退,宗薰等退出,仍命退,承史諸臣,以次退出。
上在昌德宮。停常參·經筵。
藥房都提調林漢浩,提調金履喬,副提調韓義運啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
權敦仁啓曰,大司憲宋穉圭,掌令李相遠,持平邊始暹·朴民翰在外,執義林處鎭,掌令金秀鍾未肅拜,監察茶時之意,敢啓。傳曰,知道。
朴基宏啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
韓義運啓曰,藥房三提調,持湯劑來待矣。傳曰,封入。
李紀淵啓曰,時·原任大臣,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
又啓曰,應敎嚴燾試所進,副應敎姜世白,校理朴升鉉,副校理李魯秉,修撰金大坤·尹心圭,副修撰沈鈁在外,校理李嘉愚文備郞試所進,副修撰李憲瑋內閣進,玉堂上下番俱空,事甚未安,行副提學權丕應,副校理尹秉烈,竝卽牌招入直,何如?傳曰,允。
吏曹口傳政事,檢閱單趙容和。
李紀淵,以侍講院言啓曰,說書趙容和還付檢閱,下番闕直,事甚未安,兼司書金正喜內閣直,兼說書金鍏翰林除本仕,司書金鏴,卽爲牌招,而說書未差之代,令政院稟旨差出,待下批,一體牌招,以爲推移入直之地,何如?傳曰,允。
李紀淵啓曰,因侍講院草記,下番闕直,事甚未安,說書未差之代,令政院稟旨差出,待下批,牌招事,允下矣。政官牌招,開政差出,何如?傳曰,前望單子入之。
說書前望單子入之,吳致愚落點。
以副校理尹秉烈牌不進罷職傳旨,傳于朴長復曰,只推。
李紀淵,以奎章閣言啓曰,賞賜冊子安寶次,奎章之寶請出之意,敢啓。傳曰,知道。
又以禮曹言啓曰,宗廟第八室·第十三室,寶鑑印出後,奉安告由,觀日子遲速,朔望祭中兼行事,筵稟定奪矣,重印畢役,當在今月晦前,來九月初一日朔祭,兼告擧行,而謹考謄錄,英廟朝戊寅年仁烈王后諡冊改粧奉安時,只告於當室,今番亦依此,第八室·第十三室朔祭祝文中,措辭添入,恐合事宜,以此擧行,何如?傳曰,允。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以備邊司言啓曰,卽見京畿監司朴宗琦狀啓,則以爲,徽慶園當初植木,枯損過半,勢將隨枯隨植,所入物力,限三千兩劃下,則謹當精略排用,有餘則還納,不足則加請,鐵器械·雜物,令各軍門進排,稚松,採取於禁標字內,橡實,各陵·園·墓中,分定進排,役軍,依已例雇軍使用事,請令廟堂稟處矣,植木之法,宜務着根之最完,不求立株之徒密,蓋其移植之際,用土不能專力,則傍根之受損,勢所固然,今秋植役,惟當量察地勢,補其稀疎之處,以待漸密之功而已,然則與始役之全山遍植,多少懸殊,況無補土一事,則工役又不啻半減,更植之容入物力,以禁營錢五百兩,御廳錢五百兩,分劃取用,鐵器械則以後錄折半之數,亦爲分定於各營,使之進排,稚松·橡實·役軍,竝依狀辭許施之意,分付,何如?傳曰,允。
又以兵曹言啓曰,來九月十月當上番騎兵二百二十八名所着襦衣,依定式本曹點考後,仍令該曹題給之意,敢啓。傳曰,知道。
甲申八月二十五日辰時,上御熙政堂。藥房入診,大臣·閣臣承候入侍時,提調金履喬,副提調韓義運,假注書鄭顯璞,記注官任泰濬,記事官吳致愚,左副承旨李紀淵,假注書金龍翼,領議政南公轍,直提學趙鐘永,直閣朴永元,檢敎待敎李憲瑋·金正喜以次進伏,醫官吳千根·李命運·金殷相楹外進伏訖。公轍進前奏曰,近日秋氣過涼,聖體,若何?上曰,一樣矣。公轍曰,中宮殿氣候,何如?上曰,名殿宮氣候一樣矣。上命醫官診候,千根等以次診候訖,退伏奏曰,脈候左右三部調均矣。履喬曰,近日嗽候,何如?上曰,差復矣。履喬曰,所進湯劑,連爲煎入似好矣。上曰,唯。公轍曰,昨日大內,偶然失火,上下驚動矣,今日又是藥房日次,故臣等爲承候來待,而伏聞中宮殿敎命·玉冊,奉安于景福殿,昨於蒼皇之際,敎命不得奉出,玉冊雖奉出,而多致傷損云,下情萬萬悚然,臣等旣聞之後,修改還奉之節,有不容虛徐,令戶·禮·工堂上,卽爲擇吉,更爲粧製以入,處所則闕內公廨中,從便爲之之意,分付,何如?上曰,依爲之。出擧條公轍曰,敎命·玉冊事,臣旣得聞故仰達,而此外有所重藏器·古蹟之不得救出於蒼皇之時,而混入燒燼者,亦不無其慮,此則自上下問後,如有不得不改造改修者,則追後下敎于政院,以爲同時擧行之地似好,故敢此仰達矣。上曰,唯。上曰,入格儒生,盡爲待令乎?紀淵曰,今方來待者,不過二十人矣。上曰,何以爲然乎?紀淵曰,今番入格者,鄕儒居多,而散在各處,未及一一知委來待,而在前如此之時,待令者先爲入侍,未及待令者,自外從便頒賞,亦有其例矣。上曰,入格儒生入侍,戶·工曹郞廳及引儀,亦爲招入擧行,可也。賤臣承命出傳,儒生金斗明·徐憲淳·韓驥·成載璜·趙元存·高逈·李在鴻·尹洙·趙配永·尹興圭·鄭禹容·成守默·權溭·權涑·鄭益忠·金震澤·鄭晉榮·徐兢輔·秦應福·金命龜·朴南會·張志默·愼哲欽·趙得鉉·趙命圭·崔景孝·金建珠·洪遇順·李觀在·任泰圭·李宗憲等趨入堂下。上命儒生進前奏職姓名,斗明等,以次進前,各奏職姓名,退立庭下。上曰,院隷待令,可也。賤臣承命招入。上曰,下番翰林呼新來,可也。致愚承命呼新來訖,以次施賞,引儀唱四拜,儒生等行拜禮。上命儒生先退,儒生等退出。紀淵曰,未待令儒生,則自外從便頒賞,何如?上曰,唯。紀淵曰,檢閱若移拜他職,則經稟後還付,卽館規也,說書趙容和,令該曹口傳還付檢閱,何如?上曰,依爲之。出擧條進御拱辰君子湯,自明日停止事。出榻敎上命大臣先退,又命退,諸臣以次退出。
上在昌德宮。停常參·經筵。
朴基宏啓曰,大司憲宋穉圭,掌令李相遠,持平邊始暹·朴民翰在外,執義林處鎭,掌令金秀鍾未肅拜,監察茶時之意,敢啓。傳曰,知道。
韓義運啓曰,左副承旨李紀淵,右副承旨權敦仁,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,金學淳·趙庭和落點。
韓義運啓曰,新除授右承旨金學淳,同副承旨趙庭和,竝卽牌招,何如?傳曰,允。
朴長復啓曰,玉堂上下番俱空,已至多日,事甚未安,副校理尹秉烈,旣有只推之命,與行副提學權丕應,一體牌招,以爲入直之地,何如?傳曰,允。
趙庭和啓曰,卽者,檢閱趙容和,以其親病,陳疏徑出,原疏以國忌正日,纔已退却矣,所當直捧禁推傳旨,而此與無端徑出有異,推考警責,何如?傳曰,允。
韓義運啓曰,假注書金龍翼,時無職名,令該曹依例付軍職,冠帶常仕,何如?傳曰,允。
朴基宏啓曰,前檢閱吳致愚,還付遷狀公事,啓下矣。令該曹口傳還付,卽爲牌招入直,何如?傳曰,允。
吏曹口傳政事,檢閱單吳致愚。
以司書金鏴牌不進罷職傳旨,傳于朴長復曰,只推。
朴長復,以侍講院言啓曰,說書吳致愚,還付檢閱,下番闕直,事甚未安,兼說書金瑋,翰林除本仕,司書金鏴,兼司書金正喜,竝卽牌招,而說書未差之代,令政院稟旨差出,待下批,亦爲一體牌招,以爲推移入直之地,何如?傳曰,允。
朴長復啓曰,因侍講院草記,說書未差之代,令政院稟旨變通,待下批,牌招事,允下矣。政官牌招,開政差出,何如?傳曰,前望單子入之。
說書前望單子入之,李景在落點。
朴長復,以侍講院言啓曰,兼輔德李紀淵,時無職名,令該曹口傳付軍職,何如?傳曰,允。
兵曹口傳政事,副護軍單李紀淵。
以副校理尹秉烈牌不進罷職傳旨,傳于朴長復曰,只推。
金學淳啓曰,差備至近之地,何等肅敬,而門鑰已下之後,乃有皇壇守僕之恣意攔入,致勤下敎,事之驚悚,莫此爲甚,不能檢飭之兵曹入直堂郞及大報壇守直官,竝所當重勘,而本院請推之外,無他可施之罰,何以爲之?而當該守僕,令收司照法嚴繩,何如?傳曰,允,拿處。
金學淳,以兵曹言啓曰,卽者酉時量,有一漢攔入日華門差備內,不勝驚駭,卽爲捉來嚴問,則渠以大報壇守僕王德弼,因事出外,自通化門入來之際,時値昏黑,不分東西,誤入差備內云,莫重深嚴之地,有此攔入之擧,萬萬驚悚,移送秋曹,照法嚴繩,而臣之常時不能檢束之失,不勝惶恐,而不善操束之當該守直官,不可無警,令該府拿問處之,何如?傳曰,允。
又以備邊司言啓曰,北兵使李惟秀,以其身病之沈劇,呈狀乞遞,實病旣如此,則有難强令察任,許遞,何如?傳曰,允。
又以禁衛營言啓曰,來九月當四番左部中司屬公淸道三百九十九名,京畿六名,合四哨軍兵逢點實數四百五名,已爲點閱整齊,來九月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來十一月當五番左部右司屬公淸道四哨軍兵,來十月二十五日京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來九月十月兩朔應立左部後司屬全羅左道二哨,右道二哨,合四哨軍兵四百九名,今已逢點整齊矣,九月初一日,與舊番右司軍兵替代立番後,舊軍放送之意,敢啓。傳曰,知道。
又以御營廳言啓曰,本廳來十一月十二月兩朔應立中部前司屬全羅右道四哨軍兵,十月二十五日,京中逢點,十一月初一日,與左部後司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知會之意,敢啓。傳曰,知道。
朴基宏,以義禁府言啓曰,卽接月令醫員皮宗桓手本,則時囚罪人崔漢翼,素患泄痢之症,處冷添劇,度數頻數,眞元大脫,食飮全却,目下症形,實有難保之慮云,罪人病勢如此,則一邊保放,一邊草記,曾有定式矣,崔漢翼姑爲保放之意,敢啓。傳曰,知道。
上在昌德宮。停常參·經筵。
夜五更,灑雨下雨,測雨器水深七分,雷動電光。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴長復啓曰,來初一日,輪對日次矣,敢稟。傳曰,停。
金學淳啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴長復曰,未下直守令,皆令明日辭朝。
朴長復啓曰,試官之出榜詣闕內,自是例也,而監試初試試官嚴燾,旣呈肅單,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,科榜修啓,何等審愼,而今此監試初試一所御覽榜目,誤書落漏,至爲夥多,全欠詳審,不成體段,臣之矇然捧入,不勝惶悚,而當該試官之不爲照檢,有此做錯,萬萬未安,竝所當重勘,而本院請推之外,無他可施之罰,何以爲之?而原榜目,使之改修正以入,何如?傳曰,允,當該試官,竝令該府拿處,爾則從重推考,該掌院吏,令兵曹嚴棍懲勵。
以司書金鏴,兼司書金正喜牌不進罷職傳旨,傳于朴長復曰,只推。
朴長復啓曰,玉堂上下番俱空,已至多日,事甚未安,副校理尹秉烈,旣有只推之命,與行副提學權丕應,應敎嚴燾,校理李嘉愚,一體牌招,推移入直,何如?傳曰,允。
以校理李嘉愚,副校理尹秉烈牌不進罷職傳旨,傳于朴長復曰,只推。
掌令金秀鐘啓曰,噫嘻痛矣,世途詿誤,義理晦塞,至於今番秋曹兩囚而極矣,渠以鄙悖之類,潛蓄凶慘之計,肆發通文,投諸賢館,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。答曰,不允。
新除授大司憲宋穉圭,時在忠淸道懷德地,掌令李相遠,時在江原道原州地,持平邊始暹,時在慶尙道醴泉地,持平朴民翰,時在丹城地,司諫院正言尹尙度,時在京畿楊州地,請竝斯速乘馹上來事,下諭。答曰,依啓。
獻陵忌辰祭祭監監察洪穉圭呈課據,贊者靖陵直長沈能格,事當來待於香祗迎之前,而擧火時,始到齋所,追聞委折,則會客獵魚,泛舟至暮云,莫重祭官之初不淸齋,趁未待令者,事未前有,萬萬驚駭,不可無警責之道,請前靖陵直長沈能格,施以譴削之典。答曰,依啓。
以執義林處鎭,司諫金喆遠,獻納朴鳴和,正言李相龍牌不進罷職傳旨,傳于朴基宏曰,只推。
備邊司,以李鐵求爲北兵使。
吏曹口傳政事,徽慶園參奉單閔鳳爀。
金學淳,以都摠府言啓曰,副摠管柳漢源,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,謹依下敎,政院書吏李完豐,嚴棍二十度,懲勵之意,敢啓。傳曰,知道。
又以兵曹言啓曰,冬至兼謝恩使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十六匹內,公淸道八匹,全羅道十匹,慶尙道二十匹,來十月初五日,京中逢點,江原道四匹,咸鏡道四匹,直送安州,來十月初十日,逢點事,各道監司處,行移,何如?傳曰,允。
朴基宏,以義禁府言啓曰,京畿監司朴宗琦狀啓內,仁川府使金宅善,爲先罷黜,其罪狀,令收司稟處事,啓下矣。金宅善,今方待命,拿囚之意,敢啓。傳曰,知道。
義禁府啓目,監試初試二所封彌官崔漢翼原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,仁川前府使金宅善原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
又啓目,監試初試一所試官嚴燾原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,兵曹參議愼宜學,佐郞朴齊輝,大報壇守直官王左說等原情云云。傳旨內辭緣,泛稱遲晩,竝所當請刑是白乎矣,愼宜學段,曾經侍從,勿爲請刑,載在大典通編,議處,朴齊輝·王左說等段,刑推得情,何如?判付啓,依允爲旀,朴齊輝·王左說等段,竝只除刑推議處爲良如敎。
又啓目,監試初試一所試官李元默·嚴燾·安光直等原情云云。傳旨內辭緣,泛稱遲晩,竝所當請刑是白乎矣,曾經侍從,勿爲請刑,載在大典通編,竝只除刑推議處,何如?判付啓,依允。
朴基宏,以義禁府言啓曰,保放罪人崔漢翼,還囚捧供以入,而病勢一向未差,仍爲保放之意,敢啓。傳曰,知道。
又以刑曹言啓曰,兵曹啓辭內,卽者酉時量,有一漢攔入日華門差備內,不勝驚駭,卽爲捉來嚴問,則渠以大報壇守僕王德弼,因事出外,自通化門入來之際,時値昏黑,不分東西,誤入差備門內云,莫重深嚴之地,有此攔入之擧,萬萬驚悚,移送秋曹,照法嚴繩,而臣之常時不能檢飭之失,不勝惶恐,而不善操束之當該守直官,不可無警,令該府拿問處之,何如?傳曰,允。
承政院啓辭內,差備至近之地,何等肅敬,而門鑰已下之後,乃有皇壇守僕之恣意攔入,致勤下敎,事之驚悚,莫此爲甚,不能檢飭之兵曹入直堂郞及大報壇守直官,竝所當重勘,而本院請推之外,無他可施之罰,何以爲之?而當該守僕,令收司照法嚴繩,何如?傳曰,允,拿處事,命下矣。謹按律文,則大明律宮衛條有曰,擅入宮殿門,杖六十徒一年,大報壇守僕王德弼,依此律決杖六十後,黃海道谷山府,徒一年定配所,卽爲押送之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深七分。酉時,雷動電光。
夜四更五更,灑雨下雨,測雨器水深二分,雷動電光。
金學淳,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
朴基宏啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
備忘記,東萊府使李潞下直,長弓一張,長箭一部,片箭一部,筒兒一箇賜給。
金學淳啓曰,禁衛營將官來言,今日本營軍兵,日次私習云矣,敢啓。傳曰,知道。
朴長復啓曰,玉堂上下番俱空,已至多日,事甚未安,校理李嘉愚,副校理尹秉烈,旣有只推之命,與行副提學權丕應,一體牌招,推移入直,何如?傳曰,允。
金學淳啓曰,兵曹郞廳來言,北兵使下批政事,取稟。傳曰,當日爲之。
有政。吏批,判書朴宗薰進,參判柳相祚在外未肅拜,參議洪敬謨病,右副承旨朴長復進。以尙東奎爲北部令,李博鉉爲思陵令,鄭東勉爲仁川府使,徽慶園局內植木時監董堂上單李晉淵,兼鏡城府使單李鐵求,兼春秋單崔命顯。
兵批,行判書金履喬病,參判金啓河入直進,參議愼宜學拿處,參知李羲準受由,左副承旨朴基宏進。護軍單李惟秀,副護軍單權敦仁·趙齊崚,副司直單林顔喆·韓啓翼·鄭元善·姜時煥·洪儼,副司果單閔養世,副司正單金龍翼,北兵使單李鐵求。
朴基宏啓曰,大司憲宋穉圭,掌令李相遠,持平邊始暹·朴民翰在外,執義林處鎭,掌令金秀鍾牌不進,監察茶時之意,敢啓。傳曰,知道。
以執義林處鎭,掌令金秀鍾,司諫金喆遠,獻納朴鳴和,正言李相龍牌不進罷職傳旨,傳于朴基宏曰,只推。
以校理李嘉愚,副校理尹秉烈牌不進罷職傳旨,傳于朴長復曰,只推。
兵曹,以申絅爲禁衛中軍。
朴長復,以吏曹言啓曰,未下直守令,皆令明日辭朝事,命下矣。自臣曹催促,則東萊府使李潞,金城縣令李賢耆,結城縣監曺錫駿,俱以爲明日辭朝云矣,敢啓。傳曰,知道。
又以禮曹言啓曰,因大臣筵奏,中宮殿敎命·玉冊,令戶·禮·工堂上,卽爲擇吉,更爲粧製以入,處所則闕內公廨中從便爲之事,允下矣。始役吉日時,令日官池宅龜推擇,則來九月初二日卯時爲吉云,以此日時擧行,而處所則以尙衣院定行,何如?傳曰,允。
又以奉常寺都提調·提調意啓曰,東耤親耕田所種皮稷打作,則所出爲三石,皮唐黍打作,則所出爲三石,皮粘粟打作,則所出爲九斗,稻打作,則所出爲四石,豆打作,則所出爲一石三斗,太打作,則所出爲一石一斗之意,敢啓。傳曰,知道。
金學淳,以都摠府言啓曰,軍兵等中日標信啓下矣,雨勢如此,不得設行之意,敢啓。傳曰,知道。
朴基宏,以義禁府言啓曰,卽接月令醫員皮宗桓手本,則時囚罪人李元默,風眩之症,有時昏倒,愼宜學,素患疝積,達夜衝亘,安光直,猝得泄痢,度數頻數,諸囚症形,俱爲不輕云,罪人病勢如此,則一邊保放,一邊草記,曾有定式矣。李元默·愼宜學·安光直等,竝姑保放之意,敢啓。傳曰,知道,愼宜學,飭已施矣,分揀放送。
上在昌德宮。停常參·經筵。
夜自五更至九月初一日開東,灑雨下雨,測雨器水深一寸,雷動電光。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴基宏啓曰,大司憲宋穉圭,掌令李相遠,持平邊始暹·朴民翰在外,執義林處鎭未肅拜,掌令金秀鐘呈辭,監察茶時之意,敢啓。傳曰,知道。
金學淳啓曰,備邊司郞廳來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
傳于朴長復曰,禮房承旨,馳詣宗廟·景慕宮,奉審摘奸以來。
朴長復啓曰,檢閱趙容和,由限已過,卽爲牌招入直,何如?傳曰,允。
兵曹口傳政事,副司果單李憲瑋。
朴長復啓曰,玉堂上下番俱空,已至多日,事甚未安,校理李嘉愚,副校理尹秉烈,旣有只推之命,與副提學權丕應,一體牌招,以爲入直之地,何如?傳曰,與在外有實故玉堂,竝許遞,政官牌招開政。
又啓曰,玉堂上下番俱空,事甚未安,今日政新除授玉堂,竝待下批牌招,推移入直,何如?傳曰,允。
有政。吏批,判書朴宗薰進,參判柳相祚在外未肅拜,參議洪敬謨進,右副承旨朴長復進。以李魯秉爲應敎,朴晦壽爲副應敎,朴永元·尹心圭爲校理,洪羲祖爲副校理,李憲瑋·李同淳爲修撰,朴潞壽爲副修撰,李衡遠爲章陵令,任岳周爲濟用主簿。再政。兼直閣單朴永元。
兵批,行判書金履喬病,參判金啓河入直進,參議愼宜學病,參知李羲準受由,右承旨金學淳進。護軍權丕應,副司果姜世白·朴升鉉·李嘉愚·尹秉烈·李魯秉,以上竝單付,副司果金大坤·尹心圭·沈鈁·朴晦壽,以上竝單付。
傳于朴長復曰,發遣吏郞,諸執事淸齋與否,摘奸以來。
朴長復啓曰,卽者,宗廟署官員來言,明日國朝寶鑑奉案時,都提調當爲進參,而都提調韓用龜有實故,不得進參云,何以爲之?敢稟。傳曰,提調進去。
又啓曰,兼弼善徐有素,旣入闕中,不爲肅謝,直爲出去,事甚未安,推考警責,何如?傳曰,允。
金學淳,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,翊衛司翊衛鄭東進,文臣兼宣傳官徐英淳,武臣兼宣傳官元永厚,俱以病難供職,呈狀乞遞,竝改差,何如?傳曰,允。
朴基宏,以義禁府言啓曰,卽接月令醫員皮宗桓手本,則時囚罪人嚴燾,素患疝積之症,處冷添劇,肚臍橫亘,種種昏倒,金致礪,屢日處濕,猝得泄痢,度數頻數,氣息奄奄,兩囚症形,俱爲危重云,罪人病勢如此,則一邊保放,一邊草記,曾有定式矣。嚴燾·金致礪,竝姑保放之意,敢啓。傳曰,知道。
又以義禁府言啓曰,卽接月令醫員皮宗桓手本,則時囚罪人金宅善,素患疝積之症,添劇處冷之餘,有時昏倒,氣息奄奄,目下症形,實爲危劇云,罪人病勢如此,則一邊保放,一邊草記,曾有定式矣。金宅善姑爲保放之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器,水深五分。
顯思宮朔祭親行後,王世子,板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金學淳啓曰,來初五日,朝參日次矣,敢稟。傳曰,停。
傳于朴長復曰,禮房承旨,馳詣受香諸處,奉審摘奸以來。
金學淳啓曰,訓鍊大將白東薳,御營大將申鴻周,以東·南關王廟祭獻官,今方受香出去矣,所佩命召,竝來請還納,何以爲之?而將兵之任,不可一刻無摠察之人,何以爲之?敢稟。傳曰,仍佩往來,訓將,摠使兼察,御將,禁將兼察。
又啓曰,訓將,摠使兼察,御將,禁將兼察事,命下矣。兼察訓鍊大將朴周壽,兼察御營大將趙萬永,竝卽牌招聽傳敎,何如?傳曰,允。
以副校理洪羲祖牌不進罷職傳旨,傳于朴長復曰,只推。
朴長復啓曰,玉堂上下番俱空,事甚未安,副校理洪羲祖,旣有只推之命,卽爲牌招入直,何如?傳曰,允。
朴基宏啓曰,卽者,義禁府都事來言,時囚無得過三日滯囚,曾有定式矣,保放罪人崔漢翼·金宅善·李元默·安光直·嚴燾·金致礪,時囚罪人河錫洪·金建喆·朴齊輝·王左說等,當爲議處,而判義禁洪羲臣未肅拜,次堂例不得擧行云,判義禁洪羲臣,卽爲牌招,以爲開坐之地,何如?傳曰,允。
又啓曰,判義禁洪羲臣牌不進推考傳旨,今方捧入,而開坐命下之後,如是違牌,事甚未安,更爲牌招,以爲開坐之地,何如?傳曰,允,如有違牌,勿爲呼望。
傳于朴基宏曰,判義禁疏批已下,待明朝牌招開坐。
金學淳啓曰,右邊捕盜大將柳相亮,以武二所試官,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
朴基宏啓曰,大司憲宋穉圭,掌令李相遠,持平邊始暹·朴民翰在外,執義林處鎭,掌令金秀鍾牌不進,監察茶時之意,敢啓。傳曰,知道。
以執義林處鎭,掌令金秀鍾,司諫金喆遠,獻納朴鳴和,正言李相龍牌不進罷職傳旨,傳于朴基宏曰,只推。
以副校理洪羲祖牌不進罷職傳旨,傳于朴長復曰,只推。
朴長復,以奎章閣言啓曰,卽接內需司牒報,則咸興·永興兩本宮,十月別大祭時,造燭封香吉日,今月十一日卯時,衣襨·香燭·祭品奉詣吉日,同月十二日卯時俱吉云,以此日時,擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
朴長復,以司饔院監膳提調意啓曰,各殿宮日下生雉,全數代封矣,今則秋節已深,山雉漸出,今日爲始,依例復舊封進之意,敢啓。傳曰,知道。
韓義運,以戶曹言啓曰,時御所內各司,依定式發遣本曹正郞臣洪耆周,與兵曹參判臣金啓河,佐郞臣朴宗範,東所衛將臣金命麟,西所衛將臣李惟穆,南所衛將臣金達衡,北所衛將臣尹弼漢,眼同看審後,有頉處別單書入,而修改則擇日擧行,何如?傳曰,允。
朴長復,以禮曹言啓曰,臣義浩,與宗廟署提調臣金魯敬,戶曹判書臣金履陽,監印閣臣趙鐘永·朴永元,今日進詣宗廟第八室寶鑑,第十三室寶鑑,當日辰時,奉安于各室,而舊件奉出,仍卽燒火之意,敢啓。傳曰,知道。
又以禮曹言啓曰,來乙酉式年文科初試一所,設場於本曹矣,上直郞廳,依例朝房移直之意,敢啓。傳曰,知道。
判義禁洪羲臣疏曰,伏以臣,受命居留,倖免重戾,報政還次,病又沈痼,間闕起居之禮,方切悚蹙之至,不意金吾新命,忽下於此際,臣手擎華誥,且惶且感,固當聞命趨膺,以申叩謝之忱,而第臣狗馬賤疾,風痺爲祟,已成膏肓,到衰尤劇,昨夏痰濕之証,仍成浮漲之病,自夏徂秋,屢經危域,眞元虛脫而徒存形殼,行步蹣跚而動煩扶將,貼席呻囈,成一籧篨,卽同朝之所共知也,目下病狀,實無時日內供職之望,而且臣於年前,待罪秋曹也,以不讀律書,苟且巽軟,至被大僚譴削之請,每一追惟,滿心慙恧,顧今所叨,雖曰職名有異,於其所以適輕適重,服念奏當,則均有是責,況王府關和,所重尤別於庶獄耶?臣雖奊詬,有不敢更廁跡於議獄之地,甘自歸於忘廉沒恥之科也決矣,府坐有命,召牌連下,至有勿呼望之敎,惶懍靡措,進退維谷,玆不得不忙陳短章,仰瀆崇嚴。伏乞聖慈,俯垂鑑諒,亟遞臣所帶判金吾之任,以幸公私,千萬至祝。臣無任云云。答曰,省疏具悉。旣往之事,何可强引於不當引之地乎?卿其勿辭,卽爲入來肅命。
顯思宮朔祭親行敎是時,終獻官兼戶曹判書金履陽,贊禮禮曹判書洪義浩,典祀官奉常正任文白,宮闈令尙膳金道浹,執禮副司果徐有素,執尊弼善金周默,大祝兼直閣朴永元,祝史副司果朴容壽,齋郞副司果徐英淳,盥洗位禮曹佐郞李基準,直講李升坤,爵洗位兵曹佐郞丁載榮,典籍姜䆃,亞獻盥洗位典籍盧尙義,終獻盥洗位典籍吳甲良,贊者引儀金秉始·趙必煥,謁者兼引儀沈正禮·李在陽,贊引假引儀吳泰瀚·李宅淳,祭監監察安孝述·李正規。
甲申九月初一日子時,上詣顯思宮。朔祭親行入侍時,行都承旨趙鐘永,左承旨韓義運,右承旨金學淳,左副承旨朴基宏,右副承旨朴長復,同副承旨趙庭和,假注書鄭顯璞·金龍翼,記事官趙容和·吳致愚,檢校待敎李憲瑋·金正喜以次侍立訖。上具翼善冠·淺淡服·烏犀帶·黑皮靴,詣齋殿,時至,通禮跪啓請行禮,贊禮前導入顯思宮版位前,贊禮跪啓請俯伏哭,上俯伏哭,王世子以下在位者,皆俯伏哭,贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖,贊禮前導詣尊所東向立,鐘永酌酒,庭和以爵受酒,上詣神位前,北向俯伏跪,鐘永奉香,庭和奉爐以進,贊禮啓請三上香,上三上香,庭和奉香爐,奠于案,仍行初獻禮,鐘永奉爵以進,贊禮啓請執爵獻爵,上執爵以授庭和,庭和奉爵奠于神位前,大祝跪讀祝文訖,贊禮啓請俯伏興平身,上俯伏興平身,贊禮導上降復位,執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子執爵以授宮官,宮官奠于靈座前,宮官請俯伏興平身,王世子俯伏興平身,降復位訖,執禮請終獻俯伏哭,上俯伏哭,王世子以下在位者,皆俯伏哭,贊禮請止哭興再拜興平身,上止哭興再拜興平身,王世子以下在位者,皆止哭興再拜興平身,贊禮導上詣望燎位,燎訖,啓請禮畢,上還入齋室,諸臣以次退出。
上在昌德宮。停常參·經筵。
金學淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,左副承旨朴基宏,今日不爲仕進,卽爲牌招,何如?傳曰,許遞,前望單子入之。
承旨前望單子入之,申在植落點。
金學淳啓曰,新除授左副承旨申在植,卽爲牌招察任,何如?傳曰,允。
申在植啓曰,玉堂上下番俱空,已至多日,事甚未安,副校理洪羲祖,旣有只推之命,卽爲牌招入直,何如?傳曰,允。
朴長復啓曰,判義禁洪羲臣牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,大司憲宋穉圭,掌令李相遠,持平邊始暹·朴民翰在外,執義林處鎭,掌令金秀鍾牌不進,監察茶時之意,敢啓。傳曰,知道。
以執義林處鎭,掌令金秀鍾,司諫金喆遠,獻納朴鳴和,正言李相龍牌不進罷職傳旨,傳于朴長復曰,只推。
以副校理洪羲祖牌不進罷職傳旨,傳于申在植曰,只推。
申在植,以禮曹言啓曰,卽接四館所牒呈,則壬午十月秋到記殿講入格進士權筴,製述入格生員徐念淳。癸未九月秋到記殿講入格幼學吳致淳·李垿,製述入格進士尹克培,幼學金英淳,同年十二月柑製入格幼學趙啓昇。甲申三月望拜禮參班儒生應製入格幼學李正耆,同月春到記殿講入格幼學趙完植,製述入格進士徐有贊,同年八月九日製入格生員金斗明,以上直赴殿試。癸未九月秋到記殿講入格幼學金相潤·孔煥鼎。甲申三月春到記殿講入格幼學洪在重,以上直赴會試。壬午閏三月春到記殿講入格幼學李根·尹升烈·權孝侃,同年十月秋到記殿講入格幼學金玉龍·愼始徽·金人柱·許兢·安禹良·李鳳鎭,以上給二分事命下,依例分等許赴事報來矣。進士權筴等十一人,直赴於式年文科殿試,幼學金相潤等三人,直赴於式年文科覆試,講經幼學李根等九人,許赴於式年文科初試,較藝等第之意,分付,何如?傳曰,允。
又以禮曹言啓曰,卽接砥平幼學趙巖老所志,則以爲,族孫桂,嫡妾俱無子,以其同姓二十寸兄珍第二子相文,欲爲繼後,兩家諸族,相議完定,而桂夫妻俱歿,拘於常規,不得循例禮斜,依定式草記稟處事呈狀矣,凡係繼宗立後,兩邊與受,明有可據,而不得登聞者,許令該曹,論理草記事,曾有筵稟定式,門長趙巖老所訴旣如此,依定式,趙珍第二子相文,立爲趙桂之後,何如?傳曰,允。
金學淳,以武一所試官意啓曰,臣所今日平明開場,擧子捧單數,自天字至黃字半字,合爲一百九十三人矣,先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至玄字半字,合爲一百四十四人矣,先自木箭試取之意,敢啓。傳曰,知道。
又以禁衛營言啓曰,本營騎士別將鄭煥宗,身病猝重,勢難察任,改差,何如?傳曰,允。
上在昌德宮。停常參·經筵。
朴長復啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,右承旨金學淳,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,朴岐壽落點。
韓義運啓曰,事變假注書孫爀,身病猝重,勢難察任,今姑改差,何如?傳曰,允。
孫爀改差,代以金致鉉爲事變假注書。
韓義運啓曰,玉堂上下番俱空,已至多日,事甚未安,副校理洪羲祖,旣有只推之命,卽爲牌招入直,何如?傳曰,允。
朴長復啓曰,判義禁洪羲臣再牌不進推考傳旨,今方捧入,而開坐命下之後,連事違召,極爲未安,所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
又啓曰,科場書題之收券前修啓,例也,而昨日二所文科初試書題,來呈於收券經宿之後,事未前有,萬萬駭然,不飭之試官推考,當該主掌官,所當重勘,而本院請推之外,無他可施之罰,何以爲之?敢稟。傳曰,允,拿處。
又啓曰,大司憲宋穉圭,掌令李相遠,持平邊始暹·朴民翰在外,執義林處鎭,掌令金秀鍾牌不進,監察茶時之意,敢啓。傳曰,知道。
以執義林處鎭,掌令金秀鍾,司諫金喆遠,獻納朴鳴和,正言李相龍·尹尙度牌不進罷職傳旨,傳于朴長復曰,只推。
韓義運,以侍講院言啓曰,弼善金周默入直矣,掃墳事下直出去,上番闕直,事甚未安,輔德未差,兼輔德李紀淵,兼弼善徐有素,文學金炳朝,兼文學李憲瑋,竝卽牌招,以爲推移入直之地,何如?傳曰,允,輔德未差之代,前望單子入之,待下批,牌招察任。
輔德前望單子入之,洪起燮落點。
傳于朴長復曰,當該承旨,從重推考。
以右承旨朴岐壽牌不進罷職傳旨,傳于朴長復曰,只推。
以副校理洪羲祖牌不進罷職傳旨,傳于韓義運曰,只推。
吏曹口傳政事,徽慶園參奉單李能淵。
韓義運,以吏曹言啓曰,司僕寺正柳季麟呈狀內,矣身素患痰癖之症,當此換節之時,一倍添劇,時日內,萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
朴長復,以都摠府言啓曰,副摠管金守基,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以武一所試官意啓曰,臣所今日木箭應射擧子五十人內,三矢入格十四人,二矢入格十二人,一矢入格十一人矣,日暮姑停之意,敢啓。傳曰,知道。
又以武二所試官意啓曰,臣所今日木箭應射擧子四十人內,三矢入格十七人,二矢入格七人,一矢入格五人,合爲二十九人矣,日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,自地字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子三十二人內,二矢入格四人,一矢入格三人,昨日三矢入格十四人,二矢入格十二人,一矢入格十一人,合爲四十四人矣,日暮姑停之意,敢啓。傳曰,知道。
又以禁衛營言啓曰,本營中軍申絅,方在廣州地,身病甚重,來現無期,今姑改差,何如?傳曰,允。
義禁府啓目粘連,向前河錫洪·金致礪等亦,科場擧行,何等審愼,而趁不待令,致此草記請勘之擧,事甚疎忽,難免其失,竝只以此照律,何如?判付啓,依允。又啓目,向前金建喆亦,常時若能檢飭,院隷豈或擅離,不善措束,在所難免,以此照律,何如?判付啓,依允。又啓目粘連,向前崔漢翼亦,公坐言語,自當審愼,而未免不擇之失,事甚輕忽,以此照律,何如?判付啓,依允。又啓目粘連,向前金宅善亦,不察雖緣瘝曠,替引有關體例,以此照律,何如?判付啓,依允。又啓目粘連,向前嚴燾亦,雖曰病未詣闕,竟致肅單徑呈,事甚疎忽,以此照律,何如?判付啓,依允。又啓目粘連,向前朴齊輝段,闕門出入,自來謹嚴,而不善檢飭,致此攔入,不職之失,在所難免是白乎旀,王左說段,身爲守直官,守僕輩常時不能措束,有此攔入之擧,事甚疎忽,竝只以此照律,何如?判付啓,依允。又啓目粘連,向前李元默·嚴燾·安光直等亦,御覽榜目,何等審愼,而有此誤書落漏之夥多,不善照檢之失,在所難免,竝只以此照律,何如?判付啓,依允。又啓目,遂安郡守李煥奎原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
朴長復,以義禁府言啓曰,保放罪人金致礪·崔漢翼·金宅善·嚴燾·李元默·安光直等,還囚議處以入,而諸囚病勢,一向未差,竝仍爲保放之意,敢啓。傳曰,知道。
上在昌德宮。停常參·經筵。
朴長復啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,全羅右水使權膺祜下直,長弓一張,長箭一部,片箭一部,筒兒一箇賜給。
韓義運啓曰,右承旨朴岐壽,左副承旨申在植今日不爲仕進,竝卽牌招,何如?傳曰,竝許遞,前望單子入之。
承旨前望單子入之,金敎喜·李德鉉落點。
韓義運啓曰,新除授右承旨金敎喜,左副承旨李德鉉,竝卽牌招,何如?傳曰,允。
傳于韓義運曰,再明日,明溫公主出閤矣,各司擧行,依例分付。
朴長復啓曰,卽者,檢閱吳致愚,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱趙容和,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
韓義運啓曰,玉堂上下番俱空,已至多日,事甚未安,副校理洪羲祖,旣有只推之命,卽爲牌招入直,何如?傳曰,允。
朴長復啓曰,大司憲宋穉圭,掌令李相遠,持平邊始暹·朴民翰在外,執義林處鎭,掌令金秀鍾牌不進,監察茶時之意,敢啓。傳曰,知道。
以執義林處鎭,掌令金秀鍾,司諫金喆遠,獻納朴鳴和,正言尹尙度·李相龍牌不進罷職傳旨,傳于朴長復曰,只推。
以左副承旨李德鉉牌不進罷職傳旨,傳于金敎喜曰,只推。
以兼輔德李紀淵,兼弼善徐有素,文學金炳朝,兼文學李憲瑋牌不進罷職傳旨,傳于韓義運曰,只推。
以副校理洪羲祖牌不進罷職傳旨,傳于韓義運曰,只推。
韓義運,以吏曹言啓曰,光陵忌辰祭獻官,前承旨朴基宏塡差,而時無職名,令該曹口傳付軍職,何如?傳曰,允。
兵曹口傳政事,副護軍單朴基宏。
兵曹口傳政事,上護軍單李存秀,副護軍單朴岐壽。
兵曹,以柳相亮爲禁衛中軍。
金敎喜,以訓鍊都監言啓曰,本局把摠趙存卿,身病甚重,勢難察任,改差,何如?傳曰,允。
又以御營廳言啓曰,本廳千摠白恒鎭,身病甚重,勢難察任,改差,何如?傳曰,允。
又以武一所試官意啓曰,臣所今日平明開場,昨日未畢試木箭,自地字,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子四十二人內,三矢入格三人,二矢入格二人,一矢入格五人,昨日入格七人,再昨日入格三十七人,合爲五十四人矣,日暮姑停之意,敢啓。傳曰,知道。
又以武二所試官意啓曰,臣所今日木箭應射擧子六十人內,三矢入格九人,二矢入格十九人,一矢入格五人,合爲三十三人矣,日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道
又以武二所試官意啓曰,臣所今日木箭應射擧子四十四人內,三矢入格五人,二矢入格九人,一矢入格四人,昨日入格三十三人,再昨日入格二十九人,合爲八十人矣,木箭今已畢試,鐵箭,自天字鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子十六人內,三矢入格十五人,二矢入格一人矣,日暮姑停之意,敢啓。傳曰,知道。
禁府照目粘連,監試初試一所試官李元默·嚴燾·安光直等矣本府議啓內,御覽榜目,何等審愼,而有此誤書落漏之夥多,不善照檢之失,在所難免,竝只以此照律罪,各笞四十收贖,附過還職,私罪奉敎依允爲旀,竝只功咸一等爲良如敎。又照目粘連,監試初試一所試官嚴燾矣本府議啓內,雖曰病未詣闕,竟致肅單徑呈,事甚疎忽,以此照律罪,笞四十收贖,附過還職,私罪奉敎依允爲旀,功減一等爲良如敎。又照目粘連,監試初試二所收券官河錫洪,塡字官金致礪等矣本府議啓內,科場擧行,何等審愼,而趁不待令,致此草記請勘之擧,事甚疎忽,難免其失,竝只以此照律罪,各笞四十收贖,附過還職,私罪奉敎依允爲旀,河錫洪段,功減一等爲良如敎。又照目粘連,監試初試二所封䌤官崔漢翼矣本府議啓內,公坐言語,自當審愼,而未免不擇之失,事甚輕忽,以此照律罪,杖八十收贖,奪告身三等,私罪奉敎依允爲旀,功減一等爲良如敎。又照目粘連,兵曹佐郞朴齊輝,大報壇守直官王佐說等矣本府議啓內,朴齊輝段,闕門出入,自來謹嚴,而不善檢飭,致此攔入,不職之失,在所難免是白乎旀,王佐說段,身爲守直官,守僕輩,常時不能操束,有此攔入之擧,事甚疎忽,竝只以此照律罪,各笞四十收贖,附過還職,私罪奉敎依允。又照目粘連,假注書金建喆矣本府議啓內,常時若能檢飭,院隷豈或擅離,不善操束,在所難免,以此照律罪,笞五十收贖,解見任別敍,私罪奉敎依允爲旀,功減一等。又照目粘連,仁川府使金宅善矣本院議啓內,不察雖緣瘝曠,替引有關體例,以此照律罪,笞五十收贖,解見任別敍,私罪奉敎依允爲旀,功議各減一等。又照目粘連,向前李煥奎亦,配囚之潛逃,雖諉以空官,常時不能操束之失,在所難免,以此照律,何如?判付啓,依允。又啓目,文科初試二所主掌官長興庫奉事趙洽原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
朴長復,以義禁府言啓曰,保放罪人金致礪·崔漢翼·金宅善·嚴燾·李元默·安光直等,竝還囚照律以入之意,敢啓。傳曰,知道。
兼戶曹判書金履陽疏曰,伏以,臣之久於是職,諒非本情,曩者一疏,歷陳不稱之實,兼附引年之義,傾瀉罄竭,幾無留蘊,辭之未感,臣實自訟,願而未遂,情有所鬱,而竊伏見批旨下者,旣以役猶未畢,姑勿煩辭爲敎焉,則役畢之日,卽臣解官之期也,莊奉俟時,黽勉就列,不敢爲再瀆之計,居然月朔之屢更矣,今則木石事訖,衆工皆退,臣雖欲苟然循祿,蹲而不去,誠無事可藉,靡言可托矣。伏乞聖慈,亟遞臣見帶之職,曲遂至願焉。臣無任云云。答曰,省疏具悉。度支之任許遞。
檢閱吳致愚疏曰,伏以臣母,夙抱痰癖之祟,已成貞痼之疾,況自近年以來,喪威荐酷,氣息綿綴,藥餌調治,賴而爲命,只有臣一人在耳,顧臣情事,實難離側,而猥添近密,義分是懼,黽勉就職,月已閱矣,每念慈懷戀係,子職久曠,私心悶阨,如在纏縛,殆忘綾直之爲濫榮,而思欲奮飛而不可得也,卽接家信,臣母病情,近因日候之不調,將攝失宜,重患感冒,寒熱交作,宿症新恙,一倍添劇,食飮全阻,眞元益脫,委貼床笫,轉側須人,雖在神識昏瞀之中,輒問臣何當歸省,得以在傍扶將,臣纔聞此報,情理切急,忙陳短籲,徑出禁扃。伏乞聖慈,遞臣見職,俾便救護,勘臣擅離,以肅朝綱,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房提調金履喬,副提調韓義運啓曰,伏未審日聞,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金敎喜,以都摠府言啓曰,今日入直內三廳武兼禁軍及軍兵等,中日習射枝,請出標信。傳曰,知道。
金敎喜啓曰,合辭許久闕啓,事甚未安,除在外〈外〉,未肅拜·呈告人員,竝卽牌招,何如?傳曰,允。
韓義運啓曰,左副承旨李德鉉,同副承旨趙庭和,今日不爲仕進,竝卽牌招,何如?傳曰,允。
金敎喜啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營聽將官來言,今日本廳軍兵,日次私習云矣,敢啓。傳曰,知道。
韓義運啓曰,玉堂上下番俱空,已至多日,事甚未安,副校理洪羲祖,旣有只推之命,卽爲牌招入直,何如?傳曰,允。
傳于韓義運曰,戶判前望單子入之。
戶曹判書前望單子入之,李相璜落點。
以同副承旨趙庭和牌不進罷職傳旨,傳于韓義運曰,只推。
李德鉉啓曰,大司憲宋穉圭,掌令李相遠,持平邊始暹·朴民翰在外,執義林處鎭,掌令金秀鍾牌不進,監察茶時之意,敢啓。傳曰,知道。
以執義林處鎭,掌令金秀鍾,司諫金喆遠,獻納朴鳴和,正言李相龍·尹尙度牌不進罷職傳旨,傳于李德鉉曰,只推。
以副校理洪羲祖牌不進罷職傳旨,傳于韓義運曰,只推。
韓義運啓曰,明日傳香,禮房承旨,當爲齋宿,而同副承旨趙庭和,旣有只推之命,更爲牌招,何如?傳曰,允。
以同副承旨趙庭和再牌不進罷職傳旨,傳于韓義運曰,只推。
朴長復啓曰,卽見平安南道京試官朴晦壽啓本,則出榜修啓,在於八月二十四日矣,計其日子,至爲十一日之久,無論緊慢,啓聞公事,自有期限,而況撥路之前後申飭何如,則如是稽滯,萬萬駭然,常時不能檢飭之該道及沿路道臣,竝推考,何如?傳曰,允。
金敎喜,以備邊司言啓曰,科場之嚴不嚴,其責專在試官,頃以此筵奏申飭,而觀於今番監試一所試事,事之寒心,莫此爲甚,而亦可謂末如之何矣,自初及終,儒生之紛沓臺上臺下,未有等威,雜人之出入墻內墻外,殆無限隔,以至深夜拆榜之際,試官與吏隷·貢人,雜蹂無別,御覽榜目,何等至重,而誤書落漏,不勝其多,此已如此,他可推知,主試之人,豈無精白對揚之心,而只緣生疎而顚錯,又欠操束而照察,使八方幾萬多士,始則觀光而來,終皆失望而去,苟究其故,孰任其咎,爲日已久,而見者傳者之說,愈益狼藉,可驚可怪,此若置而不論,則將何以存國綱嚴試體,而使遠近慰心乎?金吾議讞,只因現發者勘處,而其在懲今勵後之道,不宜若是輕勘,當該上試官李元默,亟施刊削之典,以爲受命僨誤者之戒,其餘諸試官,亦不可無警,竝施譴罷之典,隨從之禁,亦無實效,依舊蕩然,入門時現捉於禁亂所之人,稱以朝官,多率雜類,突入圍內,手解枷械,而仍與逃脫,至登於摘奸備郞之手本,似此變怪,前所未有,居住職名,已爲露出,而終不以姓名自陳者,尤萬萬駭然,自政院査問其姓名後,令該府拿問嚴勘,何如?傳曰,允。
又以兵曹言啓曰,五衛將金相稷,病難供職,呈狀乞遞,改差,何如?傳曰,允。
又以訓鍊都監言啓曰,本局千摠趙運永,身病甚重,勢難察任,改差,何如?傳曰,允。
又以武一所試官意啓曰,臣所今日平明開場,昨日未畢試木箭,自玄字仍爲試取之意,敢啓。傳曰,知道。
又以武一所試官意啓曰,臣所今日應射擧子五十人內,一矢入格四人,通計前三日入格,合爲五十八人矣,日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子六十四人內,三矢入格五十八人,二矢入格四人,一矢入格一人,昨日入格十六人,合爲七十九人矣,鐵箭今已畢試,片箭,自天字鱗次試取,而元貫革外,加設二貫革之意,敢啓。傳曰,知道。
又以武二所試官意啓,臣所今日片箭應射擧子七十九人內,一矢入格三人矣,片箭,旣已畢試,鳥銃當爲鱗次試放,而日暮姑停之意,敢啓。傳曰,知道。
上在昌德宮。停常參·經筵。
李德鉉啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙鐘永啓曰,右承旨金敎喜,同副承旨趙庭和,今日不爲仕進,竝卽牌招,何如?傳曰,允。
傳于韓義運曰,東宮,再明,當往明溫私第,該房知悉。
趙鐘永啓曰,卽見黃海道監試初試榜目啓本,則該營封發,在於八月二十九日矣,計其日子,至爲七日之久,榜目啓本,自有所重,而如是稽滯,極爲未安,該道臣推考,何如?傳曰,允。
朴長復啓曰,卽見公淸左道京試官朴齊明監試初試榜目啓本,則封發在於八月二十六日矣,計其日子,至爲十日之久,科榜啓聞,自有所重,而如是稽滯,極爲駭然,當該京試官,不可無警,推考,何如?傳曰,允。
趙鐘永啓曰,玉堂上下番俱空,已至多日,事甚未安,副校理洪羲祖,旣有只推之命,卽爲牌招入直,何如?傳曰,允。
李德鉉啓曰,大司憲宋穉圭,掌令李相遠,持平邊始暹·朴民翰在外,執義林處鎭,掌令金秀鍾牌不進,監察茶時之意,敢啓。傳曰,知道。
以執義林處鎭,掌令金秀鍾,司諫金喆遠,獻納朴鳴和,正言李相龍·尹尙度牌不進罷職傳旨,傳于李德鉉曰,只推。
以右承旨金敎喜,同副承旨趙庭和牌不進罷職傳旨,傳于朴長復曰,只推。
韓義運,以戶曹言啓曰,明溫公主,今已出閤,凡諸供上,依前例勿爲進排,而乳保母以下宣飯,各種春秋衣纏,依定例擧行事,分付各司,何如?傳曰,允。
朴長復,以弘文館言啓曰,應敎李魯秉,時在京畿驪州地,副應敎朴晦壽,以京試官,時在平安道祥原地,校理尹心圭,時在公淸道魯城地,修撰李同淳,時在慶尙道禮安地,副修撰朴潞壽,時在京畿長湍地,經筵入番事緊,請竝斯速乘馹上來事,下諭,答曰,依啓。
李德鉉,以都摠府言啓曰,副摠管柳漢源,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今九月初八日,王世子詣明溫公主私第時,陪衛軍兵,當爲磨鍊,而依近例,翊衛司全數,兵曹都摠府堂上·郞廳各一員,五衛將二員,武兼八員,內禁衛三十人,挾輿軍四十名,前後牌軍兵,以訓局軍四百名,擧行,何如?傳曰,允。
又以訓鍊都監言啓曰,本局分授都城仁旺山北邊第二城廊近處,體城八間許頹圮處,今已畢築,女墻仍爲始役,把守軍兵,撤罷之意,敢啓。傳曰,知道。
又以武一所試官意啓曰,臣所今日平明開場,未畢試木箭,自黃字,仍爲試取之意,敢啓。傳曰,知道。
又以武一所試官意啓曰,臣所今日,木箭旣已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子五十八人內,三矢入格五十四人,二矢入格四人矣,鐵箭旣已畢試,片箭鱗次試取之意,敢啓。傳曰,知道。
又以武一所試官意啓曰,臣所今日片箭應射擧子五十八人內,邊一中入格三人矣,片箭旣已畢試,鳥銃鱗次試取之意,敢啓。傳曰,知道。
又以武一所試官意啓曰,臣所今日鳥銃應放擧子十八人內,貫邊中入格一人,邊一中入格五人,合爲六人矣,日暮姑停之意,敢啓。傳曰,知道。
又以武二所試官意啓曰,臣所今日平明開場,而片箭昨已畢試矣,鳥銃自天字鱗次試放之意,敢啓。傳曰,知道。
又以武二所試官意啓曰,臣所今日鳥銃應放擧子七十人內,貫一中邊一中入格一人,貫一中入格三人,邊一中入格十九人,合爲二十三人矣,鳥銃今已畢放,騎芻鱗次試取之意,敢啓。傳曰,知道。
又以武二所試官意啓曰,臣所今日騎芻應射擧子二十八人內,一中入格一人矣,騎芻今已畢試,騎槍當爲鱗次試取,而無一人應試者,各技皆已畢試,仍爲計劃修正榜目之意,敢啓。傳曰,知道。
上在昌德宮。停常參·經筵。
李德鉉啓曰,大司憲宋穉圭,掌令李相遠,持平邊始暹·朴民翰在外,執義林處鎭未肅拜,掌令金秀鍾呈辭,監察茶時之意,敢啓。傳曰,知道。
金敎喜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙庭和啓曰,來十一日,輪對日次矣,敢稟。傳曰,當次人受點,後日次待令。
金敎喜啓曰,來十一日,朝參日次矣,敢稟。傳曰,停。
傳于金敎喜曰,領敦寧留待。
傳于金敎喜曰,領敦寧入侍。
趙庭和啓曰,檢閱吳致愚,由限已過,卽爲牌招入直,何如?傳曰,允。
傳于趙庭和曰,在外及有實故春坊,竝許遞,前望單子入之,待下批,牌招察任。
春坊前望單子入之,弼善金裕憲,兼說書趙容和落點。
趙庭和,以侍講院言啓曰,明日王世子擧動時,宮官當爲全數進參,而新除授弼善金裕憲在外,兼弼善徐有素未肅拜,文學金炳朝呈辭在外,無以備員,何以爲之?敢稟。傳曰,竝許遞,前望單子入之。
春坊前望單子入之,弼善林顔喆,兼弼善沈鈁,文學李憲球落點。
金敎喜,以兵曹言啓曰,明日王世子詣明溫公主私第敎是時,本曹堂上陪衛一員,當爲進參,而參判金啓河受由,參知未差,無以備員,參判令政院稟旨變通,與參知未差之代,仍令該曹,以在京無故人,口傳差出,待下批牌招,以爲進參之地,何如?傳曰,允。
金敎喜啓曰,因兵曹草記,明日王世子詣明溫公主私第時,本曹堂上陪衛一員,當爲進參,而參判金啓河受由,參知未差,無以進參,令政院稟旨變通,與參知未差之代,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞。
吏曹口傳政事,以徐長輔爲兵曹參判,朴岐壽爲兵曹參知。
傳于趙鐘永曰,判尹有闕之代,前望單子入之,待下批,牌招察任。
判尹前望單子入之,金魯敬落點。
傳于韓義運曰,留院公事入之。
趙庭和啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,李禮延落點。
趙庭和,以侍講院言啓曰,因翊衛司所報,明日陪衛,當爲全數進參,而翊衛一員,翊贊一員未差,無以備員云,令該曹口傳差出,以爲進參之地,何如?傳曰,允。
兵曹口傳政事,以趙濟和爲翊衛,金大均爲翊贊。
金敎喜,以御營廳言啓曰,夜禁法意,何等嚴重,而去夜二更量,一內禁軍成益源,犯夜被捉於本廳巡邏,作黨無賴,毆打邏卒,傷處狼藉,如此蔑法頑悖之類,決不可尋常處之,而係是有薦出身,依例移送兵曹,照法嚴勘,何如?傳曰,允。
又以兵曹言啓曰,因御營廳草記,禁軍成益源,犯夜被捉,毆打邏卒,移送兵曹,照法嚴勘事,允下矣。犯夜罪人成益原,依更數嚴棍二十度,毆打邏卒之罪,移送秋曹,照律嚴勘之意,敢啓。傳曰,知道。
又以御營廳言啓曰,去夜二更量,幼學兪致駿,犯夜被捉,依例移送秋曹之意,敢啓。傳曰,知道。
李德鉉,以刑曹言啓曰,因御營廳啓辭,去夜二更量,犯夜幼學兪致駿,移送秋曹事,命下矣。致駿依更數,待過齋,決杖五十度,放送之意,敢啓。傳曰,知道。
金敎喜,以武一所試官意啓曰,臣所今日鳥銃應放擧子四十人內,貫邊中入格一人,邊二中入格二人,貫一中入格一人,邊一中入格六人,昨日入格六人,合爲十六人矣,鳥銃旣已畢試,騎芻鱗次試取之意,敢啓。傳曰,知道。
又以武一所試官意啓曰,臣所今日平明開場,昨日未畢試鳥銃,仍爲試取之意,敢啓。傳曰,知道。
又以武一所試官意啓曰,臣所今日騎芻應射擧子十六人內,無一人入格,騎槍當爲試取,而無一人應射,各技皆又畢試矣,今方計劃修正榜目之意,敢啓。傳曰,知道。
李德鉉,以義禁府言啓曰,監試初試一所試官李元默,施以徒配之典事,承傳,啓下矣。李元默,黃海道遂安郡位羅驛徒配,而以承傳內辭意,具罪目,依例發遣府書吏,押送配所,何如?傳曰,允。
獻納朴鳴和疏曰,伏以臣,晩登科第,名添侍從,而材本樗櫟,姿是駑駘,淸朝耳目之任,非所堪擬,而犬馬之齒,已迫桑楡,杜門斂跡,念絶宦塗,乃者,納言除旨,忽下於夢想之外,虞龍舊職,聖朝之所揀選,而臣之濫叨是職,亦已屢矣,自顧愚庸,何以得此,量能度分,不敢承膺,召牌連下,日事違傲,惶隕縮伏,無地措躬,而臣有至切之懇,玆敢冒萬死仰籲,惟聖明諒察焉,臣之祖父母與父母墳山,在於畿內,而嚮時潦雨,封築毁圮,修改之役,卜日將擧,而所帶之職,異於他官,請由無例,抽身不得,事將愆期,情轉悶迫,伏念上天從下民之欲,故無物不遂,聖王體群臣之心,故有懷必陳,今臣所陳,固聖上之所當體念也,伏望遞改臣職,俾得往修先墓,則天地父母之恩,非但浹洽於臣身,抑亦下達于泉壤,區區之私,上瀆崇嚴,臣罪至此,尤不容誅,臣於丐免之章,何暇贅及他說,而事在目下,不得無言。臣於嚮日監試開場之時,側聞一所試體,全無紀律,儒生試官,接語於軒廡之間,赫蹄書札公行於場屋之內,擧行軍卒,莫非私家之傔隷,而試券入落,一一探知,或換弄封名,或屢呈試券,以至于出榜之日,紛紜不息云,而傳聞易訛,將信將疑,卽伏見備局草記,滿紙臚列,殆有浮於臣之所聞,噫,式年大比,事體至重,而挽近以來,法綱解弛,關節干囑,便成例套,場圍亂雜,視爲常事,惡習成痼,瞻聆可駭,而今番監試主事者,不能嚴防,傷敗科制,罔有紀極,雖緣生疎之致,難免不職之罪,出榜之後,遠近多士,莫不戟手相指,肆口忿罵,咸曰此而不治,國無法也,又曰科弊到此,吾其已矣,是可無別般懲礪慰解群心之擧哉?大僚之請律,非不停當,而輿情之解忿,恐或未盡,臣謂一所試官李元默,施以徒配之典,參試兩人,竝施刊削之典,斷不可已,仍伏念臣,職名則出納惟允之任,而人不稱其職,情理則父母邱壠之事,而時不可遷延,以公以私,有難蹲冒,瀝血陳辭,懇乞遞免。伏願聖慈,俯諒而許施之幸甚,臣無任云云。省疏具悉。所請竝依施。
甲申九月初七日辰時,上御熙政堂。領敦寧入侍時,右承旨金敎喜,假注書金龍翼,記注官金履喆,記事官趙容和,領敦寧金祖淳以次進伏訖。祖淳進前奏曰,逖違已久,近日寒暖不調,聖體,若何?上曰,一樣矣。寢睡·水刺之節,何如?上曰,一樣矣。祖淳曰,去月景福殿回祿之警,必致聖心之驚動,遠外承聞,伏不勝憧憧之至。祖淳曰,臣之今番西下,雖係私行,閱月淹留,旣有聞見,苟關民隱,宜無不言,本道舊還,竝計京外各衙門折米,爲六萬九千三百餘石,而其中三萬九千餘石,則流亡戶所受,而指徵無處,已成鬼錄,二萬九千餘石,則時存戶所受,而所謂時存戶,非實戶也,卽辛壬亂後,孤兒寡婦單獨孑遺,未及流亡而入於査抄,强以時存懸錄者也,自其査抄之初,已無按簿督徵之望,而十數年來,屢經災沴,其中流亡者,又不知爲幾,雖其至今餘存者,皆是無告無依,求死不得之類,萬不可比於元戶,如法徵捧,如欲徵捧,則隣族之外,更無他道,而若隣若族,亦知其早晩移禍,故疑懼渙散之心,至有不願豐年之說,今以無益之空簿,視爲可徵之逋糴,使無告者愈被督迫,安堵者反致逃散,旣非不忍之政,亦乖奠安之方,而此非廟堂方伯之率爾擧論者,臣意則自上,特命蕩減,俾一路殘氓實戶,均被朝家如傷若保之德,恐合事宜,故敢此仰達矣。上曰依爲之。出擧條祖淳曰,臣在京時,稔聞本道營各庫積逋,多至屢十萬,營屬市民之囚繫者甚多,意謂營屬則白地偸弄,市民則有貸無納,至於此極矣,今番細聞其委折,則其中固或有渠輩甘心偸弄,無故消融者,而大體言之,市民則放債之時,或不能審愼稱停,營屬則多因交遞,迎送之際,幕屬勘簿,事勢滾急,破東補西,攢那彌縫,而前去者未及曲察,後來者循以爲常,虛實相蒙,新故相錯,畢竟公門,徒擬虛簿,事極猥屑,雖不細達,蔽一言曰,皆是偸弄與不納,則誠爲至冤,且其逋案錄名者,太半是流亡,餘存者亦無室無家之類,雖至剝膚椎髓之境,萬無徵出之望,而多年繫縶,桁楊捶扑,徒有干和之歎,隣族疑懼,平民渙散,事之可悶,莫此爲甚,此不一番大加釐淸,必致無營而後已,臣意自朝家,另擇綜明之人,亟行査逋之擧,可捧者收殺,不可捧者蕩臧,逋漢亦爲分等勘放,然後公儲可實,貧民可安,下詢廟堂處之,何如?上曰,依爲之。出擧條祖淳曰,天之生才,豈限南北,而西路人士之不得霑朝家一視之澤者,實爲大欠典,明經文科武榜出身,尙有進身通仕之望,至於蔭官,其途遂絶,經明行修之薦,尙矣無論,抱才能文之類,亦甘自棄,寧不可惜,況東國之爲東國,始自檀·箕,理合尊奉崇靈殿有二參奉,崇仁殿有一殿監,監則鮮于氏世襲,參奉則不過爲本道人借銜之資,而元無遷轉之規,臣意則崇靈殿參奉二窠中,一窠改爲令,崇仁殿殿監,亦改置,參奉二窠,一窠則常以鮮于氏中差出,一窠則與崇靈殿參奉,分屬淸南·北,另擇其有文行者差出,待滿朔遷入京司,如松京分敎官之例,令則文蔭互差,亦以本道人爲之,則不但有光於尊奉之道,亦可以興起西土人士,旣涉變通,又係官方,下詢大臣政官處之,何如?上曰,依爲之。出擧條祖淳曰,本道各邑,目下難支之弊,莫急於大同庫一事,蓋原初設施,毋論邑之大小,一年當捧,較諸應下,豈有不足之理,而挽近以來,稅入則有縮而無贏,公費則有加而無減,營納或歸濫觴,邑用漸至尾閭,事目之外,又有謬例,定式之後,反多冗下,及其收殺磨勘之際,彌縫無路,則甚至富戶之願納,小民之橫斂,又其監任之差,必以邑中之饒實者,使之擔當,故一經其任,家産蕩析,今則至於公私竝竭,上下俱困,苟求其源,蔽一言曰,營邑式例之無所準定也,臣意則分付道臣,悉聚一道大同庫出入之簿,與道內守令中綜明解事者,爛加商度,就元定式,大加査櫛,可以裁減者裁減之,可以釐革者釐革之,悉祛冗濫,定爲恒規,又使稍存贏餘,以爲歲課,則民力可支,列邑可賴,故敢此仰達,卽令廟堂,關飭該道,以爲趁速擧行之地,何如?上曰,依爲之。出擧條祖淳曰,年前松京儒生輩,以故郡守趙有善,故參奉趙有憲兄弟,篤學力行之實,仰請褒贈,有令廟堂稟處之命,而尙未回啓矣,今番臣之自西上來也,本府人士,相率來見,復申前說,冀爲轉達,蓋此兩人實狀,果如其疏,合有褒美之典,特命卽爲回啓,俾爲一府人士,觀感興作之地似好,故敢此仰達矣。上曰,依爲之。出擧條祖淳曰,臣沐浴之暇,仍往香山,歷覽地形,則延袤甚廣,彌亘邊徼,包含山郡,眞是淸北之險阻重地,寺刹之自古列置者,深意存焉,而近來寺弊僧殘,昔之千百僧徒,逃散殆空,目今見存,不過爲數十人而止耳,此亦不能支保,將欲渙散之際,臣行適至,見甚矜悶,故姑以好言挽留而來矣,其所安接之道,別無他樣道理,若以空名帖限三四百張,成送箕營,從長區處,使僧徒賴而奠接之地似好,故敢此仰達矣,上可之。上命就座,祖淳就座。仍命退,諸臣以次退出。
上在昌德宮。停常參·經筵。
王世子詣明溫公主宮,擧動還內後,內閣·政院·玉堂·藥房口傳問安。答曰,知道。
李德鉉啓曰,大司憲宋穉圭,掌令李相遠,持平邊始暹·朴民翰在外,執義林處鎭未肅拜,掌令金秀鍾呈辭,監察茶時之意,敢啓。傳曰,知道。
趙庭和,以侍講院言啓曰,今日擧動時,宮官當爲全數進參,而弼善林顔喆,兼弼善沈鈁,俱在外,無以備員,令政院稟旨變通差出,待下批牌招,以爲進參之地,何如?傳曰,竝許遞,前望單子入之,待下批,牌招察任。
春坊前望單子入之,弼善李禮延,兼弼善朴英載落點。
趙庭和啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,申溥落點。
傳于趙庭和曰,留院上疏入之。
趙庭和啓曰,卽見公淸道監試初試榜目啓本,則該營封發,在於八月二十九日矣,計其日子,至爲九日之久,榜目啓本,自有所重,而如是稽滯,極爲未安,該道臣推考,何如?傳曰,允。
李德鉉,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
吏曹參判柳相祚疏曰,伏以臣,伏奉本月初八日除旨,以臣爲嘉善大夫吏曹參判者,臣始也惝怳,終焉戰悸,不知所以措躬之所也,臣於昨年冬,特蒙誤恩,玷汚見職,街談巷議,固已勿論,愚分所揣,亦不近似,猥陳縣道,悉暴衷懇,雖緣職名之已遷,未登睿覽,竊庶幾淸朝公議,不復檢擬於是職矣,今日之異恩,又奚爲而至哉?嗚呼,臣之至愚極陋,無一可取,通朝之所共知也,所居者蓬蓽,所業者耕農,故其所見聞,止於此而已,卿班之廁名,勳堂之竊祿,徒藉恩遇之榮,恒切負乘之懼,況此天官佐貳之銜,銓衡人物之任乎,夫責視於瞽,而靑黃黑白,無以辨其色,責聽於聾,而金石絲竹,無以審其音,臣於見職,雖使五尺之童譚之,其必曰瞽者之視,聾者之聽也,聖明在上,如鑑照物,視任以選才,量能以授職,如臣愚陋,自有本分,本分之外,其何敢忘廉冒恥,貪榮恃寵,重自陷於壞汚名器之罪也哉?且臣素抱痰癖之痛,轉成難醫,三夏潦暑之餘,一倍添劇,見今危苦之狀,實無自力趨膺之望,逋慢之誅,亦無所逃,玆敢冒昧控籲,仰瀆崇嚴。伏乞聖慈,俯垂諒察,亟命鐫遞臣所帶職名,更勿擧擬於銓望,仍治臣違傲之罪,以重公器,以安私分,不勝幸甚。臣無任云云。答曰,省疏具悉。卿其勿辭,上來行公。
平安監司金敎根疏曰,伏以臣,受命重寄,待罪西藩,今已歲周而月又三四易矣,無一報效,有百瘡疣,終不能蘇殘去瘼,而徒勞心身於按簿聽事之際,素抱貞疾,有時添劇,惟有一念,釋負歸第,專意調治,幸免大何,而未敢言病,因循至此,今當行部臨發之時,宿病添感,寒熱交作,頭疼眼眩,頑痰塡膈,食飮全廢,神精昏瞀,委貼床褥,轉側須人,目下症形,實無時日起動之望,今年雖曰小康,春秋巡審,卽是應行之例也,緣臣病故,無難廢却者,誠萬萬不安於心,實有病上添病之慮,玆敢冒陳短章,備暴實狀。伏乞聖慈,俯諒微懇,亟遞臣職,以幸公私焉。臣無任云云。答曰,省疏具悉。病不出巡,何傷?卿其勿辭察任。
上在昌德宮。停常參·經筵。
李德鉉啓曰,合辭許久闕啓,事甚未安,除在外陳疏外,未肅拜·呈告人員,竝卽牌招,何如?傳曰,允。
傳于李德鉉曰,東寧尉給由馬,使之往省其先塋。
韓義運啓曰,假注書鄭顯璞,身病猝重,勢難察任,今姑改差,何如?傳曰,允。
鄭顯璞改差,代以權大肯爲假注書。
權大肯在外,代以文養正爲假注書。
李德鉉啓曰,大司憲宋穉圭,持平邊始暹·朴民翰在外,執義林處鎭,掌令金秀鍾·李相遠牌不進,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言尹尙度牌不進罷職傳旨,傳于李德鉉曰,只推。
韓義運啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,沈東潤落點。
趙庭和啓曰,卽見全羅左道京試官李寅泰監試初試榜目啓本,則封發在於八月二十四日矣,計其日子,至爲十五日之久,科榜啓聞,自有所重,而如是稽滯,極爲未安,當該京試官,不可無警,推考,何如?傳曰,允。
又啓曰,卽見慶尙左道京試官權馥監試初試榜目啓本,則封發在於八月二十五日矣,計其日子,至爲十四日之久,科榜啓聞,自有所重,而如是稽滯,極爲未安,當該京試官,不可無警,推考,何如?傳曰,允。
又啓曰,卽見平安道監試初試榜目啓本,則出榜修啓,在於今月初一日矣,計其日子,至爲九日之久,榜目修啓,何等緊急,而況撥路之前後申飭,何如?則日子之如是稽滯,萬萬未安,常時不能檢飭之該道及沿路道臣,竝推考,何如?傳曰,允。
趙庭和,以侍講院言啓曰,新除授弼善李禮延,時在公淸道木川地,兼弼善朴英載,時在京畿驪州地,書筵入番事緊,竝斯速乘馹上來事,下諭,何如?傳曰,允。
又以禮曹言啓曰,全羅道觀察使封進來十月令宗廟·顯思宮薦新柚子,今初十日薦進,而景慕宮薦新,則慶尙道,例爲封進矣,本道所封,未及上來,莫重薦獻,不可後時,依前例,宗廟薦新加封柚子,同日一體薦進,何如?傳曰,允。
李德鉉,以御營廳言啓曰,本廳字內肅靖門東邊第二城廊近處體城二間許頹圮處,今已畢築矣,把守軍兵,依例撤罷,女墻仍爲始役之意,敢啓。傳曰,知道。
又以刑曹言啓曰,兵曹啓辭內,因御營廳草記,禁軍成益源,犯夜被捉,毆打邏卒,移送兵曹,照法嚴勘事,允下矣。犯夜罪人成益源,依更數,嚴棍二十度,毆打邏卒之罪,移送秋曹,照律嚴勘之意,敢啓。傳曰,知道事,命下矣。成益源,係是出身,依例令義禁府擧行,何如?傳曰,允。
又以義禁府言啓曰,刑曹啓辭內,因兵曹草記,犯夜罪人成益源,依更數,嚴棍二十度,毆打邏卒之罪,移送秋曹,照律嚴勘事,傳曰,知道事命下,而成益源,係是出身,依例令義禁府擧行事,允下矣。成益源,今方待命拿囚,而犯夜人之除捧供,依更數,決杖放送後草記,雖有已例,犯夜之罪,已自兵曹嚴棍,自在勿論,其毆打邏卒之罪,謹稽律文,則大明律夜禁條云,若犯夜拒捕及打奪者,杖一百,大典通編推斷條云,犯私罪,杖一百決杖,告身盡行追奪,雜令條云,王府決杖,代以金贖云矣。成益源,依律文,杖一百收贖,告身盡行追奪,放送之意,敢啓。傳曰,知道。
義禁府照目粘連,遂安郡守李煥奎矣本府議啓內,配囚之潛逃,雖諉以空官,常時不能操束之失,在所難免,以此照律,罪笞五十收贖,解見任別敍,私罪奉敎依允爲旀,功減一等爲良如敎。又啓目,景慕宮令李憲猷原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前趙洽亦,書題後呈於收券,擧行不免其倒錯,罪著溺職,以此照律,何如?判付啓,依允。
行戶曹判書李相璜疏曰,伏以臣,陳病解官,仍淹京次,擬待醫藥少暇,歸尋鄕廬,匪意恩命,命臣以度支之事,臣誠惝怳迫塞,莫省攸措,度支,卽臣之宿趼,而非一而今且至於三矣,旣未免冒應於前,則宜不敢更辭於後,而臣之識慮材力,實無以承當於今日度支,始臣叨此,國計茫然,已爲上下之所共憂,而留儲之罄竭,猶不至如今日之如洗,出入之殷繁,猶不至如今日之無節,國有大事,有司之所以陳請,朝家之所以副施,猶有京外有無,可以相須而共濟者,不至如今日之無處着手,臣之犬馬之齒,又較少於今日,粗可以任趨走而勞思慮,然於是時,猶見其擔夯無術,應接不來,百事泯棼,孤負孔多,以今日曹勢之無可如何,而付之於今日以前已試蔑效之不才如臣,欲望其收拾支調,上供下頒,民國有賴,則天下決知無是理,臣本蒲質善病,雖在少壯之時,已無以齒列於恒人,而居然崦嵫景迫,膂力歲愆,神識日昏,自家常漫務而不能躬檢,久已委之傍人,況可擬議於金穀委輸鉤校剸理之地乎?百爾思惟,冒出無望,臣非敢趨避夷險,圖占便宜,不量而入,重誤國事,實臣心之所大懼也,疾聲之呼,玆干聽卑之聰。伏乞聖慈,念玆寄之至重,察微懇之非飾,亟賜汰免臣新除職名,回授可堪,仍許臣隨分養疴,得延衰喘,則是天地父母終始生成之至仁大德也,齋沐叫閽,臣無任云云。答曰,省疏具悉。卿其勿辭行公。
正言李相龍疏曰,伏以臣,以遐鄕賤品,濫叨科第,婆娑末班,于今二十年於玆矣,而迺者聖上,不以臣爲鄙,昨年柏府,今日薇垣,俱出異數,恩點特降於前望,召牌屢臨於旅邸,榮動隣里,感結心肺,臣若有一分報效之路,則其敢不竭蹶承膺,而第臣素患痰癖之症,每當秋令,如期發作,伏枕度日,出門無路,以若病情,其何可一日虛縻乎?且臣曾叨持憲時,猥陳四條瞽說,至承溫諭,所陳諸條,竝令攸司知悉,而側聽屢朔,尙無發落,遂使榮川烈婦,幽冤莫伸,致有夏霜之災,四邑殘民,痼瘼未祛,徒切旱雨之望,而言歸無用,澤未及遠,此莫非臣人微言輕,不足爲有無而然矣,臣情到此,尤增慙恧,臣將何面,復居于言責之任哉?伏乞聖慈,俯垂鑑諒,亟遞臣所帶之職,以安私分焉,臣旣不以見職自居,則尤何敢更陳他說,而可言而不言,則是負我殿下也,臣豈忍爲此哉?噫,今番科場之淆雜,振古所無,喉院之奏,備局之啓,已極論列,而繼又有日前獻納臣朴鳴和之疏,至承所請依施之命,則臣不必架疊,而抑又有所慨焉,夫臨科場擇試官,無歲不然,而至于今番,則特因大僚之奏達,別有朝家之申飭,其爲政官者,苟有一分對揚之心,則豈有如李元默之僨事至此乎?當初政官,苟或不知而擬望,則是不明也,知之而故擬,則是循私也,循私不明,居一於此,而其可當銓選之重任乎?臣謂擬望銓官,施以譴罷之典,斷不可已也。臣無任云云。
省疏具悉。試可之前,何以知之,似爾之疏,殆所謂挾雜者,甚怪矣,爾則姑先遞差。
副校理洪羲祖疏曰,伏以,臣於逖違之餘,復叨館銜,鎭日違傲,義分是懼,隨牌肅命,粗伸叩謝之忱,持被儤直,倍切依近之榮,咫尺文陛,隔在天上,周旋講席,怳疑夢境,作一館直,羞對吏隷,卽古人憂愛之悃,而政爲臣今日準備語也,第臣三霜甫闋,悲慟塡臆,父母墳山,各在三百里之外,此時省覲,私情尤切,纔呈由單,獲蒙恩許,行將陛辭矣,臣固不敢以論思自居,而事在目下,有難終默,玆敢略控愚見,惟聖明垂察焉,臣於近日一二臺章,誠有所慨歎而駭惋者,言或近似而全不識大體者有之,語出無倫而敢售其挾雜者有之,淸朝之設置臺閣,豈亶使然哉?夫李元默之今番試事,固有僨誤之罪,廟堂草記,業已悉論矣,如欲更請加罪,則就其僨誤之跡而請加其罪,可也。前獻納朴鳴和之疏,乃有赫蹄公行,換弄封名等說,赫蹄大贓也,換封重犯也,苟有是也,律有定文,藉曰臺言,許以風聞論事,顧安有贓如彼大,犯如彼重,而無所明執,容易架說者乎?臣所謂言則近似而不識大體者此也,今番試望之擇擬,卽一世之所共許也,特僨誤者不得對揚耳,向使李元默,有所已試蔑效者,而銓官擧擬,則誠有不擇之失,試事僨誤之前,爲世所數,何嘗多爲元默前列者乎?況自古及今,爲試官僨誤者,亦指不勝屈,則何嘗有銓官之被罪者乎?今其疏言,雖托於歸重科場,計實在於敲撼銓長,如渠卑微之濫忝臺地者,輕視朝廷,乃至於此,關係世道,諒非細憂,臣所謂語出無倫而敢售挾雜者此也,其在存國體,靖朝象之道,不可置而不論,臣謂前獻納朴鳴和,施以罷職之典,前正言李相龍遞差之命,失之太輕,亟命投配之典,斷不可已也。臣無任云云。
省疏具悉。李相龍疏,其情叵測,誠如爾言,施以投畀之典,以示堲讒之意,朴鳴和事,亦然,依施。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金敎喜啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,左副承旨李德鉉,今日不爲仕進,卽爲牌招,何如?傳曰,允。
金敎喜啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,應敎李魯秉,副應敎朴晦壽,校理尹心圭,副校理洪羲祖,修撰李同淳,副修撰朴潞壽在外,校理朴永元,修撰李憲瑋內閣進,副校理·副修撰各一員未差,玉堂上下番俱空,事甚未安,未差之代,政官牌招,開政差出,待下批,仍卽牌招入直,何如?傳曰,允。
以左副承旨李德鉉牌不進罷職傳旨,傳于韓義運曰,只推。
掌令李相遠啓曰,噫嘻痛矣,世途詿誤,義理晦塞,至於今番秋曹兩囚而極矣,渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。答府曰,不允,新除授司諫院獻納申溥,時在公淸道堤川地,正言沈東潤,時在水原地,請竝斯速乘馹上來事,下諭。答曰,依啓。
以執義林處鎭,掌令金秀鍾,司諫金喆遠,正言尹尙度牌不進罷職傳旨,傳于金敎喜曰,只推。
以吏曹參議洪敬謨牌不進罷職傳旨,傳于韓義運曰,只推。
韓義運啓曰,吏曹判書朴宗薰,參議洪敬謨牌不進推考傳旨及罷職傳旨,今方捧入,而開政命下之後,如是違牌,事甚未安,參判柳相祚在外,判書更爲牌招,何如?傳曰,允,參議一體牌招。
又啓曰,吏曹判書朴宗薰,參議洪敬謨再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安,判書所當更請牌招,而係是一日三牌,何以爲之?敢稟。傳曰,更爲牌招。
以吏曹參議洪敬謨再牌不進罷職傳旨,傳于韓義運曰,只推。
韓義運啓曰,吏曹參議洪敬謨,旣有只推之命,一體更爲牌招,何如?傳曰,允。
又啓曰,卽者,司譯院官員來言,明日雜科初試,提調當爲進參,而提調朴宗薰有身病,不得開場云,卽爲牌招,何如?傳曰,許遞,前望單子入之。
司譯院提調前望單子入之,李存秀落點。
韓義運啓曰,卽者,司譯院官員來言,譯科初試,明日當爲開場,而提調李存秀,服制未出仕,無以備員開場云,何以爲之?敢稟。傳曰,許遞,前望單子入之。
司譯提調前望單子入之,沈象奎落點。
韓義運啓曰,卽者,司譯院官員來言,明日譯科初試,提調趙貞喆有身病,不得開場云,何以爲之?敢稟。傳曰,許遞,前望單子入之。
司譯提調前望單子入之,權常愼落點。
韓義運啓曰,卽者,典醫監官員來言,明日雜科初試,提調當爲進參,而提調鄭尙愚在外,不得開場云,何以爲之?敢稟。傳曰,許遞,前望單子入之。
典醫監提調前望單子入之,李相璜落點。
金敎喜啓曰,刑曹律學入門官來言,來乙酉式年律學初試,今月十一日,當爲設行,而參判李鍾運,受由在外,參議李寅溥有身病,只有判書權常愼一人,不得備員開場云,參議李寅溥,卽爲牌招,以爲備員開場之地,何如?傳曰,允。
以刑曹參議李寅溥牌不進罷職傳旨,傳于金敎喜曰,只推。
金敎喜啓曰,刑曹參議李寅溥,旣有只推之命,更爲牌招,以爲備員開場之地,何如?傳曰,允。
禮曹,冬至兼謝恩使拜表吉日,來十月二十四日卯時,方物封裹,同月二十一日,推擇啓。
金敎喜,以備邊司言啓曰,卽見領敦寧金祖淳擧條,則以爲,關西營各庫積逋,多至累十萬,而太半是流亡,餘存者,亦無室無家之類,多年繫縶,徒有干和之歎,自朝家另擇綜明之人,亟行査逋之擧,可捧者收殺,不可捧者蕩減,逋漢,亦爲分等勘放爲辭矣,箕城一府,以殷師敷敎之地,爲國家藩屛之重,民物殷阜,財貨輻湊,而不幸近年以來,搶攘之變,出於同省,災沴之酷,偏在闔境,加以國綱解紐,奸僞益滋,營各庫流來積逋,至於累十萬之多,太半是鬼錄,而其存者,亦無室無家,徒見鞭扑之狼藉,實無銖兩之可捧,隣族疑懼,閭里亦有渙散之歎,名以逋漢,則皆曰可殺,而按簿溯考,細究曲折,豈盡渠輩之罪,龜玉之毁而虛簿徒擁,蠶葉之蝕而奸竇莫察,積有年所,以至此甚,領敦休沐之行,目見其慘矜之狀,歸奏天陛,而聖念惻怛,特降査蠲之命,實不勝欽仰萬萬,第念覈逋如理紊絲,須得綜明剸理之人而任之,然後新舊不至互雜,虛實可免相蒙,而可以上布德意,下服人心,副護軍李沆,査逋使差下,令該曹口傳單付,使之卽爲下去,與道臣親執債簿,區別其可捧者而捧之,不可捧者而蕩之,犯逋諸囚,亦分輕重,論以當施之律,別具啓聞後,稟施,何如?傳曰,允。
又以義禁府言啓曰,前正言李相龍,施以投畀之典事,承傳啓下矣。李相龍,平安道寧遠郡投畀,而以承傳內辭意,具罪目,依例發遣府羅將,押送配所,何如?傳曰,允。
義禁府照目粘連,文科初試二所主掌官長興庫奉事趙洽矣本府議啓內,書題後呈於收券,擧行不免其倒錯,罪著溺職,以此照律,罪笞五十收贖,解見任別敍,私罪啓依允爲旀,功減一等爲良如敎。又啓目粘連,向前李憲猷亦,身爲朝官,突入圍內,固已可駭,而手自解枷,至令逃脫,亦涉乖悖,以此照律,何如?判付啓,依允。
上在昌德宮。停常參·經筵。
夜自五更至十二日開東,灑雨下雨,測雨器水深五分。
金敎喜,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李德鉉啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎喜啓曰,禁衛營將官來言,今日本營軍兵,日次私習云矣,敢啓。傳曰,知道。
李德鉉啓曰,大司憲宋穉圭,持平邊始暹·朴民翰在外,執義林處鎭,掌令金秀鍾·李相遠牌不進,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言尹尙度牌不進罷職傳旨,傳于李德鉉曰,只推。
韓義運啓曰,吏曹判書朴宗薰,參議洪敬謨疏批已下,竝卽牌招開政,何如?傳曰,允。
又啓曰,吏曹判書朴宗薰,參議洪敬謨牌不進推考傳旨及罷職傳旨,今方捧入,而開政命下,已至經宿,特敎申飭,不啻截嚴,而一事違召,無意承膺,事體所在,萬萬未安,判書更爲牌招,何如?傳曰,允,參議只推,一體牌招。
又啓曰,吏曹判書朴宗薰,參議洪敬謨再牌不進推考傳旨及罷職傳旨,今方捧入,而開政命下,已至經宿,特敎申飭,何等至嚴,而一向違召,終不承膺,事體所在,誠甚未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
傳于韓義運曰,吏判事,誠慨然,所謂人言,若有一毫可引,其在禮使之義,予亦豈或强迫,此非一人之私,卽朝象世道所關,則其輕重公私之別,何如?而只拘於區區之小嫌,罔念國家之大體乎?萬萬未安,不謂此重臣之若是巽軟也,爲先從重推考,更爲嚴飭牌招,參議之一疏,容或無怪,只效長銓而無意變動,亦甚無謂,一體嚴飭牌招,如或違牌,竝勿呼望。
韓義運啓曰,宗廟·景慕宮·顯思宮·徽慶園望祭,祭官單子,今日當爲入啓,而吏曹參議洪敬謨,謂有情勢,不爲擧行,事體所在,誠極未安,從重推考,使之卽速塡差以入,何如?傳曰,允。
又啓曰,望祭單子,今日內當爲修啓,而吏曹參議洪敬謨,謂有情勢,連加催促,終不擧行,以致日期之迫近,揆以分義,萬萬未安,所當重勘,而本院請推之外,無他可施之罰,何以爲之?敢稟。傳曰,祭單所重,何如?而尙不修啓,萬萬未安,從重推考,使之卽爲擧行。
李德鉉啓曰,卽者,司譯院官員來言,提調權常愼,以刑曹判書,律科進去,故譯科不得開場云,何以爲之?敢稟。傳曰,本職許遞,前望單子入之,待下批,牌招察任。
刑曹判書前望單子入之,金魯敬落點。
又啓曰,卽者,刑曹律學入門官來言,律科今當設場,而新除授判書金魯敬在外,不得開場云,何以爲之?敢稟。傳曰,許遞,前望單子入之。
刑曹判書前望單子入之,洪羲臣落點。
兵曹口傳政事,大護軍單金魯敬。
李德鉉啓曰,律學雜科,今日當爲開場,新除授行刑曹判書洪羲臣,卽爲牌招,何如?傳曰,允。
又啓曰,行刑曹判書洪羲臣牌不進推考傳旨,今方捧入,而律學雜科,今日當爲開場,如是違牌,事甚未安,更卽牌招,何如?傳曰,允。
又啓曰,行刑曹判書洪羲臣再牌不進推考傳旨,今方捧入,而律學雜科,今日開場,而連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,許遞,前望單子入之,待下批,牌招察任。
刑曹判書前望單子入之,權常愼落點。
韓義運啓曰,卽者,司譯院官員來言,提調權常愼,與提調沈象奎,有內外從應避之嫌,今日譯科,無以進去云,何以爲之?敢稟。傳曰,權常愼許遞,前望單子入之。
司譯院提調前望單子入之,金啓河落點。
又啓曰,司譯院提調金啓河,時無職名,令該曹口傳付軍職,何如?傳曰,允。
兵曹口傳政事,護軍單金啓河。
韓義運啓曰,吏曹判書朴宗薰,參議洪敬謨特敎嚴飭之下,謂有情勢,奉牌闕外,屢度催促,無意變動,揆以分義,萬萬未安,竝從重推考,何如?傳曰,允,嚴飭入來。
傳于韓義運曰,見批答與飭敎,則雖有眞箇情勢,體國之義,宜卽變動,而一向奉牌,執迷不已,只知有一身之小嫌,而不念國體王綱之重,孤負大矣,吏曹判書朴宗薰,光州牧使補外,吏曹參議洪敬謨,法聖僉使補外,使之當夜內辭朝。
李德鉉啓曰,卽見全羅道監試初試榜目啓本,則封發在於今月初一日矣,計其日子,至爲十一日之久,榜目修啓,何等緊急,而日子之如是稽滯,萬萬未安,該道臣,推考,何如?傳曰,允。
義禁府照目粘連,景慕宮令李憲猷矣本府議啓內,身爲朝官,突入圍內,固已可駭,而手自解枷,至令逃脫,亦涉乖悖,以此照律罪,邊遠充軍,私罪啓,奉敎依允爲旀,功議各減一等爲良如敎。
宣傳官鄭煥宗書啓,臣於本月初十日未時量,敬奉諸壇摘奸聖敎,馳往南壇,詳細看審是白乎則,壇上內外莎草,俱爲精潔,四面紅箭門,亦無欠處是白乎旀,次詣雩祀壇看審是白乎則,別無欠頉是白乎矣,南西面兩處紅箭門柱礎上塗灰,俱爲剝落,小爲傾仆是白遣,次詣龍壇看審是白乎則,莎草精潔,比上項兩壇一般是白乎乃,南面紅箭門柱底朽傷,亦爲傾側是白遣,仍値日暮留宿,而翌日是在十一日,馳進司寒壇看審是白乎則,壇上與四面紅箭門,俱爲無頉是白遣,次詣東壇是白乎則,莎草別無頉處是白乎乃,南面紅箭門礎上柱底,亦爲腐傷傾側是白遣,次詣先蠶壇是白乎則,壇內壇外,別無頉處是白遣,次詣北壇是白乎則,壇內紅箭門,俱爲無頉是白乎矣,莎草稍爲荒茂,故卽以剪伐之意,別般警勅於壇直處是白乎旀,大抵各處壇所石築,竝無頹落處,墻垣外松木,亦無斫痕是白乎等以,另加修掃檢察之意,申飭於壇直及禁松軍處爲白齊。傳曰,知道。
吏曹判書朴宗薰疏曰,伏以臣,菲才薄識,不合銓職,臣實自知,何待人言,而夤緣一出,辭不獲命,黽勉行政,亮非得已,若其久於匪據,重招譏議,抑亦臣心之所不欲也,日者陳疏,臚列甚峻,而究竟磨勘,卽惟曰罷免此銓職耳,其所以去者雖殊,其爲去則一也,豈不誠人己俱愜,公私兩得乎?夫其事則不足置辨,其言則已蒙照燭,臣雖疲劣,何須較挈,而名以臺章,論及銓官,謂無對揚之心,至有譴罷之請,卽無論事之是非,言之當否,爲銓官者,不思所以自處焉,則歷溯古今,宜無是理,然則臣之此職,已遞於臺章登徹之日,其去不去,又不暇論也,今者天牌之降,猶以銓官召臣,於是,冞增惶阨,不知所出,玆不得不冒眛仰暴,恭俟嚴命。伏乞聖慈,特與鑑諒,亟賜誅罰,以爲居官無狀,貽累朝廷者之戒,仍命刊去臣名於選部,以快人心,以靖微分,千萬懇祝。臣無任云云。
答曰,省疏具悉。卿則只認以一身之私義,而爲自引乎?噫,冢宰之重,何如?則坐席未煖,白地敲撼,無難犯手者,豈非懷不逞而嘗試乎?予則曰此卽國家縉紳治亂休戚之所關,卿若因是自沮,予若因是體諒,適中彼嘗試之計,亂日斯生矣,卿須深慮,勿爲此隨俗之例套,卽爲入來開政。
吏曹參議洪敬謨疏曰,伏以臣,猥以無似,濫叨匪據,備參銓席,今已月有餘矣,信心冥擿,固料顚沛,日者諫疏之出而惝怳驚惑,實不知所以自措也,夫居銓選之任,苟無對揚之心,律以常憲,合置何辟,本事之是非,所言之當否,雖不足暇論,其書則臺章也,其所請則譴罷也,其所論則擬望之銓官也,伊日試望,臣亦同參,則臣之去就,不須多商,內顧惶愧,只有冀蒙斥免而已,政牌屢臨,承膺無路,玆敢披瀝危懇,冒瀆崇嚴。伏乞聖慈,俯垂鑑諒,亟遞臣三銓之職,以爲溺職者之戒焉。臣無任云云。
省疏具悉。長銓之批,已悉言,無可更諭,爾其勿辭參政。
上在昌德宮。停常參·經筵。
自開東至未時,灑雨下雨,測雨器水深三寸三分。
李德鉉啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,右承旨金敎喜,今日不爲仕進,卽爲牌招,何如?傳曰,許遞,前望單子入之。
承旨前望單子入之,李基栽落點。
韓義運啓曰,新除授右承旨李基栽,卽爲牌招,何如?傳曰,允。
李基栽啓曰,大司憲宋穉圭,持平邊始暹·朴民翰在外,執義林處鎭,掌令金秀鍾·李相遠牌不進,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言尹尙度牌不進罷職傳旨,傳于李基栽曰,只推。
李基栽,以義禁府言啓曰,時囚罪人李憲猷,邊遠充軍,照律公事,判付內,依允,功議各減一等事,命下矣。李猷憲,功議各減一等,杖九十收贖,告身盡行追奪,公淸道忠原縣連原驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
李基栽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
又啓曰,左副承旨李德鉉,同副承旨趙庭和,今日不爲仕進,竝卽牌招,何如?傳曰,允。
以左副承旨李德鉉牌不進罷職傳旨,傳于韓義運曰,只推。
李基栽啓曰,大司憲宋穉圭,持平邊始暹·朴民翰在外,執義林處鎭,掌令金秀鍾·李相遠牌不進,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言尹尙度牌不進罷職傳旨,傳于李基栽曰,只推。
趙庭和,以侍講院言啓曰,再明日,顯思宮望祭,王世子亞獻禮時,宮官當爲全數進參,而弼善李禮延,兼弼善朴英載在外,司書金鏴呈辭受由,無以備員,何以爲之?敢稟。傳曰,竝許遞,前望單子入之。
春坊前望單子入之,弼善權馥,兼弼善沈英錫,司書韓弘敎落點。
傳于趙庭和曰,雖以警執迷存國體之意,乃有謫補之擧,更思之,則銓堂之因而被逐,一也,嘗試之計,適使之售,方來之憂,復不可言,此銓堂依舊行公,然後國可爲國,光州牧使朴宗薰,法聖僉使洪敬謨,竝改授前職,令畿營急撥知委,星夜召還事,分付。
吏曹口傳政事,吏曹判書單朴宗薰,吏曹參議單洪敬謨,知經筵單朴宗薰,弘文提學單朴宗薰,同成均單朴宗薰,內贍提調單朴宗薰。
韓義運,以備邊司言啓曰,卽見全羅監司朴綺壽狀啓,則以爲,本道綿農,已判慘歉,收布之本色責納,其勢末由,訓局砲保,折半代錢,兵曹及各軍門各衙門番布,竝純錢代捧事,請令廟堂稟旨分付矣,砲保之事體自別,軍需之關係甚重,而綿歉如此,民情宜念,砲保三分一,兵曹及各軍門折半代錢,各衙門竝純錢代捧之意,分付,何如?傳曰,允。
刑曹判書權常愼疏曰,伏以臣,以衰病之姿,猥膺專對之命,義重往役,未敢言私,數旬之後,行將拜辭,依望觚稜,下懷耿結,仍伏念臣之父母墳塋,在於湖西定山地,今當遠離,私心怵惕,伏望聖慈,許臣旬日之暇,俾伸情理,千萬祈祝。臣無任云云。答曰,省疏具悉。所請依施。
上在昌德宮。停常參·經筵。
李基栽啓曰,大司憲宋穉圭,持平邊始暹·朴民翰在外,執義林處鎭未肅拜,掌令金秀鍾·李相遠呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李德鉉曰,禮房承旨,馳詣宗廟·景慕宮,奉審摘奸以來。
趙鍾永啓曰,今日齋宿,承旨當爲備員,而右副承旨朴長復,受由在外,無以備員,何以爲之?敢稟。傳曰,許遞,前望單子入之。
承旨前望單子入之,李若愚落點。
趙鍾永啓曰,新除授右副承旨李若愚,卽爲牌招,何如?傳曰,允。
又啓曰,假注書文養正,身病猝重,勢難察任,今姑改差,何如?傳曰,允。
文養正改差,代以崔宗煥爲假注書。
李德鉉,以侍講院言啓曰,明日顯思宮望祭,王世子亞獻禮時,宮官當爲全數進參,兼輔德李紀淵,兼弼善沈英錫,文學李憲球,兼文學李憲瑋,俱有實故,弼善權馥在外,無以備員。何以爲之,而司書韓弘敎,卽爲牌招,何如?傳曰,允。實故春坊竝許遞,前望單子入之,待下批牌招進參。
春坊前望單子入之,兼輔德申在植,弼善朴晦壽,兼弼善趙忠植,文學金炳朝,兼文學朴永元落點。
李德鉉,以侍講院言啓曰,兼輔德申在植時無職名,令該曹口傳付軍職,何如?傳曰,允。
兵曹口傳政事,副護軍單申在植。
李德鉉,以侍講院言啓曰,明日顯思宮望祭,王世子亞獻禮時,宮官當爲全數進參,而新除授弼善朴晦壽,兼弼善趙忠植,文學金炳朝在外,無以備員,何以爲之?敢稟。傳曰,竝許遞,前望單子入之,待下批牌招察任。
春坊前望單子入之,弼善金周默,兼弼善朴升鉉,文學趙萬協落點。
趙鍾永啓曰,開政命下,已至多日矣。吏曹判書朴宗薰,參議洪敬謨,今纔還來云,竝卽牌招開政,何如?傳曰,允。
李德鉉,以禮曹言啓曰,因前掌令朴榮顯上疏,有令該曹稟處之命矣,取見其疏本,則備陳辛·壬西變時,贈判書忠烈公鄭蓍,贈參判韓浩運,贈參判白慶翰,贈參判林之煥,贈統制使許沆,贈統制使諸景彧,贈兵使金大宅等,七臣死事實蹟,仍請因其兩邑已建之祠,侈以寶額爲辭。蓋此七臣之殉身立殣,卓然可紀,或奮跡於韎韋之列,或抗節於縫掖之徒,功存敵愾,義辦捐生,想當日淸北列邑之望風麋潰,苟無諸義士之捍大患冒大難,則恐無以扶綱常而樹風聲。本道人士之建祠竝酹,足可見公議之不泯,而兩邑祠之一時竝擧,事係難愼,就定州所在六義士之祠,以忠烈公鄭蓍合享後,特賜恩額,以慰一方之顒望,允合於褒愍獎勸之政,而係干恩典,臣曹不敢擅便,上裁,何如?傳曰,依施。
李基栽,以都摠府言啓曰,今日入直內三廳武兼·禁軍及軍兵等,當爲中日習射技,而顯思宮望祭親行齋戒相値,不得設行之意,敢啓。傳曰,知道。
又以備邊司言啓曰,吏曹判書朴宗薰,本兼諸職,已爲改授矣。本司有司堂上·貢市堂上,北關句管之任,亦爲還差,何如?傳曰,允。
又以禁衛營言啓曰,本營千摠李亨權,身病猝重,勢難察任,改差,何如?傳曰,允。
上在昌德宮。停常參·經筵。
顯思宮望祭親行後,王世子,板位問安。答曰,罔極。大殿·中宮殿,內閣·政院·朝廷二品以上·六曹堂上·大司諫,奉慰單子問安。答曰,罔極。藥房口傳問安。答曰,罔極。世子宮,內閣·政院·朝廷二品以上·六曹堂上·大司諫,單子問安。答曰,知道。藥房口傳問安。答曰,知道。世子嬪宮,內閣·政院,單子問安。答曰,知悉。藥房口傳問安。答曰,知悉。
藥房提調金履喬,副提調韓義運啓曰,親行望祭,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖侯,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李若愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李基栽啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
韓義運啓曰,左副承旨李德鉉,同副承旨趙庭和,今日不爲仕進,竝卽牌招,何如?傳曰,允。
又啓曰,吏曹判書朴宗薰,參議洪敬謨牌不進推考傳旨及罷職傳旨,今方捧入,而開政命下,已至多日,如是違牌,事甚未安。判書更爲牌招,何如?傳曰,允。參議只推,一體牌招。
又啓曰,吏曹判書朴宗薰,參議洪敬謨牌不進推考傳旨及罷職傳旨,今方捧入,而開政命下,已至多日,連事違召,不卽承膺,事體所在,誠極未安。判書更爲牌招,何如?傳曰,允。參議只推,一體牌招,違牌勿爲呼望。
又啓曰,卽見漢城府坐不坐單子,則連三日無緣不坐,詞訟劇地,委屬可悶。當該堂上,竝推考,何如?傳曰,允。
李若愚啓曰,大司憲宋穉圭,持平邊始暹·朴民翰在外,執義林處鎭,掌令金秀鍾·李相遠牌不進,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言尹尙度牌不進罷職傳旨,傳于李若愚曰,只推。
以左副承旨李德鉉,同副承旨趙庭和牌不進罷職傳旨,傳于韓義運曰,只推。
韓義運,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以戶曹言〈啓曰,〉謹奉傳敎,璿源殿南行閣壁及火防改築吉日,令日官朴周煥推擇,則今月十八日卯時爲吉云。以此日時擧行,何如?傳曰,允。
又以禮曹言啓曰,因臣曹草記,定州所在六義士之祠,以忠烈公鄭蓍合享後,特賜恩額事,允下矣。分付本道,俾卽擧行,而宣額之時,例有致祭之規,額號及祭文,竝令藝文館撰出,何如?傳曰,允。
李基栽,以都摠府言啓曰,副摠管金守基以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
顯思宮望祭親行敎是時,終獻官行知事金蓍根,贊禮禮曹判書洪義浩,典祀官奉常正任文白,宮闈令尙膳金道浹,執禮副司果尹秉烈,執尊司成沈英錫,大祝副司果金正喜,祝史副司果林翰鎭,齋郞侍講院說書李景在,盥洗位禮曹正郞河錫洪·朴起壕,爵洗位兵曹佐郞朴宗範,直講李升坤,亞獻盥洗位典籍禹錫文,終獻盥洗位典籍姜䆃,贊者引儀金秉始·趙必煥,謁者兼引儀沈正禮·李在陽,贊引引儀李圭敏,兼引儀吳泰瀚,祭監監察李是鍊·趙徹永。
甲申九月十五日子時,上詣顯思宮。望祭親行入侍時,行都承旨趙鍾永,左承旨韓義運,右承旨李基栽,左副承旨李德鉉,右副承旨李若愚,同副承旨趙庭和,假注書金龍翼·崔宗煥,記事官趙容和,吳致愚,直閣朴永元,檢校待敎李憲瑋,以次侍立訖。上具翼善冠·淺淡服·烏犀帶·黑皮靴,詣齋殿,時至,通禮跪啓請行禮。贊禮前導入顯思宮版位前,贊禮跪啓請俯伏哭,上俯伏哭,王世子以下在位者,皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導詣尊所東向立,鍾永酌酒,庭和以爵受酒,上詣神位前北向俯伏跪,鍾永奉香,庭和奉爐以進。贊禮啓請三上香,上三上香,庭和奉香爐奠于案,仍行初獻禮,鍾永奉爵以進。贊禮啓請執爵獻爵,上執爵以授庭和,庭和奉爵,奠于神位前,大祝跪讀祝文訖。贊禮啓請俯伏興平身,上俯伏興平身。贊禮導上降復位,執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子執爵以授宮官,宮官奠于靈座前,宮官請俯伏興平身,王世子俯伏興平身降復位。執禮請行終獻禮,謁者引終獻官金蓍根,詣神位前行禮訖,出就復位,執禮請俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣望燎位,燎訖,啓請禮畢。上還入齋殿,諸臣以次退出。
上在昌德宮。停常參·經筵。
李若愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,左副承旨李德鉉,同副承旨趙庭和,今日不爲仕進,竝卽牌招,何如?傳曰,允。
又啓曰,假注書崔宗煥,身病猝重,勢難察任,今姑改差,何如?傳曰,允。
崔宗煥改差,代以孫爀爲假注書。
韓義運啓曰,吏曹判書朴宗薰,參議洪敬謨,疏批已下,卽爲牌招開政,何如?傳曰,允。
又啓曰,吏曹判書朴宗薰,參議洪敬謨牌不進推考傳旨及罷職傳旨,今方捧入,而開政命下,已至多日,如是違牌,不卽承膺,事體所在,誠極未安。判書更爲牌招,何如?傳曰,允。參議只推,一體牌招違牌,勿爲呼望。
有政。吏批,判書朴宗薰進,參判柳相祚在外,參議洪敬謨進,左承旨韓義運進。啓曰,光州牧使,今當差出,而本州以湖南雄邑,物衆地大,素稱難治,不可不擇差,同道及他道有聲績·已準限·未準朔守令,竝擬,何如?傳曰,允。以尹命圭爲副應敎,金炳朝爲副校理,徐相祿爲副修撰,金相休爲左參贊,金基厚爲判尹,林景鎭爲禮曹參議,金相休爲判義禁,金魯敬爲知經筵,洪羲臣爲知春秋,徐長輔爲同義禁,李志淵爲同經筵,李相璜爲禮賓提調,文慶愛爲校書判校,朴宗璜爲司僕正,閔永勳爲典籍,金晉敎爲工曹佐郞,尹致赫爲光州牧使。訓鍊都監提調單李相璜,兼掌令朴晦壽,兼持平朴齊明,以上減下。固城縣令權灝,今加通政加資事,承傳。
兵批,行判書金履喬進,參判徐長輔病,參議愼宜學入直進,參知朴岐壽病,右承旨李基栽進。以洪義浩爲都摠管,李志淵·徐春輔爲副摠管,朴應浩·南起興爲同知,李學道·韓喆濟·金舜鍾爲僉知,洪胤濟·吳在臣爲五衛將,趙益濂爲慶熙將,趙重九爲景福將,李奎鉉爲曺司衛將,崔鎭一爲五衛將,李秉奎爲司禦,李憲兢爲文兼,李肇淵爲武兼,李德謙爲法聖僉使,吳泰斗爲坡知僉使,李東憲爲彌助項僉使,李寅華爲恃寨僉使。知事單秦東益,上護軍單洪羲臣,副護軍單金學淳·金敎喜·朴基宏·朴長復·李羲準·洪益聞,副司直單金裕憲·林顔喆·朴晦壽·權馥·李禮延·金炳朝·李憲球,副司果單金鏴。武兼兪範柱,今加折衝加資事,承傳。
吏批,再政。以金魯敬爲知敦寧,金聖灝爲奉常僉正,洪夔謨爲尙衣僉正,李羲命爲引儀,徐興輔爲綾州牧使。兼養賢主簿單閔永勳。
兵批,再政。以金箕明爲翊衛,朴載寬爲武兼。同知單趙重九,僉知單洪胤濟,護軍單朴逈秀,副護軍單南錫九·辛景愈·徐澈修·李寅會·兪範柱。
李若愚啓曰,大司憲宋穉圭,持平邊始暹·朴民翰在外,執義林處鎭,掌令金秀鍾·李相遠牌不進,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言尹尙度牌不進罷職傳旨,傳于李若愚曰,只推。
以左副承旨李德鉉,同副承旨趙庭和牌不進罷職傳旨,傳于李基栽曰,只推。
以江原監司尹命烈狀啓,旌善郡民家失火事,傳于韓義運曰,聞甚矜惻,元恤典外,別加顧助事,分付。
吏曹口傳政事,以柳仁根爲景慕宮令,平安道査逋使單李沆。
韓義運,以侍講院言啓曰,新除授弼善金周默,文學趙萬協,時在京畿楊州地,兼弼善朴升鉉,時在公淸道忠原地,書筵入番事緊,竝斯速乘馹上來事,下諭,何如?傳曰,允。
吏曹判書朴宗薰疏曰,伏以臣,小夫謏見,無所裁量,恩批誕宣,德意曠絶而迷不自悟,嚴敎洊降,鐫誨兼至而懜不知懼,譬如瓦石硬頑,不受雨露之滋,嬰孩癡蒙,不省雷霆之威,外失趨走之恭,內損事體之重。此其爲罪,合置嶺海,而善地譴補,匪罪伊榮,感激恩造,涕淚交零,深夜辭陛,帶雨登途,詹望觚稜,氷炭在中,撫躬怵惕,不識此身之在何所也,千萬不自意,行未幾日,恩宥遽下,辭敎截嚴,蕩滌往咎,召以前秩。噫,此殆古人之所難得於聖主者,而於臣得之,雖以臣之愚迷,豈宜膠執前見,一事逡巡,重觸罪戾也哉?第伏念臣,亦嘗奉敎於君子矣,庶不至全昧大體,徒以硜硜爲諒也,誠以廉隅重防也,羞惡常情也。如使臣憑恃寵靈,忘廉包羞,置身於四維之外,則其爲辱朝廷而累縉紳所關係,顧何如哉?此臣前日所以瞿瞿然自守者也,抑臣區區所大懼則有之,夫名跡之間,賢者之所致愼,嫌疑之際,明者之所難辨,彼雖不足言,其名則朝廷之諫職也,其跡則自附於論事也。臣若不顧耐彈之嫌,不恤媒榮之疑,毅然自重,以進爲義,則耳目所及,非不稍快,時移事冷之後,誰復細究而參恕乎?且臣前旣以廉防爲艮限,寧抵重辟而不敢進,今乃以薄譴爲節拍,復據美官而若固有,則首尾橫決,進退無當,厚招當世之謗,重貽後來之譏,又豈少故也哉?思之爛熟,較然參倚,召牌屢臨,呼望路阻,情苦勢蹙,靡所容措,玆敢不避瀆屑,冒進文字。伏乞聖慈,特垂諒察,亟遞臣銓選之職,仍命攸司議臣當被之律,俾朝綱少振,賤分少安,卽天地生成之澤也。臣無任云云。答曰,省疏具悉。予之必欲勉卿行公者,豈私好於卿?不如是則不可以爲國體也,不可以杜後弊也。卿寧受譏刺於人,毋負予苦心,雖日陳十章,無益,卽爲入來開政。
吏曹參議洪敬謨疏曰,伏以臣,因罪媒榮,曲荷恩造,善地特補,匪怒伊寵,不意撥路宣召,職名依舊,深夜站舍,聞命若驚,倉皇復路,纔及城闉,而天牌又踵臨矣,臣竊自惟所遭處則至昌披也,所蒙被則至隆渥也。夫豈欲膠守迷見,不體德意,重犯慢命之罪,自歸孤恩之科,而第臣所居之職,卽前日之職也,所處之義,亦前日之義也,其職則同,其義則同,前後去就,宜無異同,召命頻繁,末由承膺,又阻違牌,進退不得,冒昧陳籲。伏乞聖明,諒臣難冒之義,亟遞見職,治臣逋傲之罪,以警具僚焉。臣無任云云。省疏具悉。長銓之批,敷示無餘,於爾亦云,卽爲參政。
上在昌德宮。停常參·經筵。
李基栽,以都摠府言啓曰,今日入直內三廳武兼·禁軍及軍兵等,中日習射技,請出標信,傳曰,知道。
李基栽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李德鉉啓曰,來二十一日輪臺日次矣,敢稟。傳曰,當次人受點,後日次待令。
李基栽啓曰,來二十一日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李德鉉曰,傳香承旨,馳詣宣武祠,奉審摘奸以來。
韓義運啓曰,右副承旨李若愚,同副承旨趙庭和,今日不爲仕進,竝卽牌招,何如?傳曰,允。同副承旨許遞,前望單子入之,待下批牌招察任。
承旨前望單子入之,林東鎭落點。
李基栽啓曰,大司憲宋穉圭,持平邊始暹,朴民翰在外,執義林處鎭,掌令金秀鍾·李相遠牌不進,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言尹尙度牌不進罷職傳旨,傳于李基栽曰,只推。
李德鉉啓曰,玉堂上下番俱空,事甚未安。副應敎尹命圭,旣有只推之命,卽爲牌招入直,何如?傳曰,允。
以副應敎尹命圭牌不進罷職傳旨,傳于李德鉉曰,只推
以同副承旨李若愚牌不進罷職傳旨,傳于韓義運曰,許遞,前望單子入之。
承旨前望單子入之,鄭漪落點。
李德鉉啓曰,全羅左道京試官李寅泰,纔已入來,而東堂榜目,尙不到院,科榜啓聞,何等愼重,而若是稽滯,萬萬未安。不飭之該道道臣及京試官,竝推考,何如?傳曰,允。
李基栽,以備邊司言啓曰,卽見慶尙監司李止淵狀啓,則以爲,一道綿農,已判慘歉,軍布之本色責納,實無其路,道內諸邑各營·各衙門上納軍布之木邊及樂工生保布,竝純錢代捧,訓局砲保,三分二代錢事,請令廟堂稟處矣。本道綿農,大失所料,各樣布納,難責本色,軍需所重,雖難闊狹,民勢甚艱,在所軫念,訓局砲保三分一代錢,各營折半,各衙門及樂工生保布竝純錢代捧之意,分付,何如?傳曰,允。
又以兵曹言啓曰,今九月十七日,立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
上在昌德宮。停常參·經筵。
李基栽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
林東鎭啓曰,判尹金基厚,同義禁徐長輔,除拜後過三日不爲出肅,竝依定式推考警責,仍卽牌招察任,何如?傳曰,允。
以副應敎尹命圭牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至多日,事甚未安。副應敎尹命圭,旣有只推之命,卽爲牌招入直,何如?傳曰,允。
又啓曰,新除授副校理金炳朝,時在平安監營,副修撰徐相祿,時在京畿長湍地,竝斯速乘馹上來事,下諭,何如?傳曰,允。
又啓曰,吏曹郞廳來言,臺諫有闕,政事,取稟。傳曰,政官牌招開政。
又啓曰,吏曹判書朴宗薰,參議洪敬謨牌不進推考傳旨及罷職傳旨,今方捧入,而開政命下之後,如是違牌,事甚未安。參判柳相祚在外,判書更爲牌招,何如?傳曰,允。參議只推,一體牌招。
李基栽啓曰,持平邊始暹,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以持平邊始暹禁推傳旨,傳于李基栽曰,分揀。
李基栽啓曰,大司憲宋穉圭,持平朴民翰,在外執義林處鎭,掌令金秀鍾·李相遠牌不進,持平一員未差,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言沈東潤·尹尙度牌不進罷職傳旨,傳于李基栽曰,只推。
以副應敎尹命圭牌不進罷職傳旨,傳于林東鎭曰,只推。
李基栽,以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
林東鎭啓曰,玉堂上下番俱空,已至多日,事甚未安。副應敎尹命圭,旣有只推之命,卽爲牌招入直,何如?傳曰,允。
又啓曰,吏曹判書朴宗薰,參議洪敬謨再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,更爲牌招。
以吏曹參議洪敬謨再牌不進罷職傳旨,傳于林東鎭曰,只推。
林東鎭啓曰,吏曹參議洪敬謨,旣有只推之命,一體牌招,何如?傳曰,允。
韓義運啓曰,大司憲宋穉圭,持平朴民翰在外,執義林處鎭,掌令金秀鍾·李相遠牌不進,持平一員未差,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言沈東潤·尹尙度牌不進罷職傳旨,傳于韓義運曰,只推。
林東鎭啓曰,吏曹判書朴宗薰,參議洪敬謨牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書更爲牌招,何如?傳曰,允。參議只推,一體牌招。
又啓曰,吏曹判書朴宗薰,參議洪敬謨再牌不進推考傳旨及罷職傳旨,今方捧入,而開政命下,已至經宿,連事違召,不卽承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,參議只推,一體更爲牌招,違牌勿爲呼望。
有政。吏批,判書朴宗薰進,參判柳相祚在外未肅拜,參議洪敬謨進,右承旨韓義運進。以趙萬協爲持平,申緯爲戶曹參判,宋冕載爲右尹,兪應煥爲刑曹參議,洪義浩爲同義禁,李勉沖爲司䆃僉正,全道海爲直講,李南老爲弘陵令。兼掌令李寅泰減下。
再政,左尹單宋冕載,右尹單金鐮,知義禁單洪義浩。
兵批,行判書金履喬病,參判徐長輔入直進,參議愼宜學病,參知朴岐壽病,同副承旨林東鎭進。同知單趙益濂,護軍單朴蓍壽,副護軍單趙庭和,李若愚,副司直單邊始暹。
以副應敎尹命圭牌不進罷職傳旨,傳于林東鎭曰,只推。
傳于林東鎭曰,在外及有實故春坊,竝許遞,前望單子入之。
林東鎭,以吏曹言啓曰,本曹佐郞申萬休呈狀內,矣身素患痰癖之症,當此換節之時,一倍添劇,萬無供職之望云。其身病旣如是,則有難强令察任,改差,何如?傳曰,允。
又以禮曹言啓曰,慶安宮所在捲草席,移置內資寺,擇日擧行事,命下矣。令日官李命愼推擇,則今九月二十六日午時爲吉云,以此日時擧行,何如?傳曰,允。
又以禮曹言啓曰,卽接忠原幼學李民吾所志,則以爲同姓八寸弟晉吾,嫡妾俱無子,以其同姓十二寸弟根第二子仁榮,欲爲繼後,兩家諸族,同議完定,而晉吾夫妻俱沒,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,門長李民吾所訴旣如此,依定式李根第二子仁榮,立爲李晉吾之後,何如?傳曰,允。
韓義運,以御營廳言啓曰,本廳字內肅靖門東邊第二城廊近處體城改築處,女墻亦已畢築之意,敢啓。傳曰,知道。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
韓義運,以都摠府言啓曰,今日入直內三廳武兼·禁軍及軍兵等,中日習射技,請出標信,傳曰,知道。
韓義運,啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于林東鎭曰,直閣朴永元,馳詣華寧殿,奉審摘奸,仍詣健陵·顯隆園,一體奉審以來。
林東鎭啓曰,卽者檢閱吳致愚,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
趙鍾永啓曰,卽者檢閱趙容和,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
韓義運啓曰,藥房提調·副提調,持湯劑來待矣。傳曰,封入。
春坊前望單子入之,弼善朴晦壽,兼弼善李寅泰,文學李憲球,兼司書李憲緯落點。
林東鎭啓曰,玉堂上下番俱空,已至多日,事甚未安。副應敎尹命圭,旣有只推之命,卽爲牌招入直,何如?傳曰,允。
傳于趙鍾永曰,第二公主爲福溫公主。
傳于鄭漪曰,公主旣已封爵,供上等節,依例磨鍊。
韓義運啓曰,大司憲宋穉圭,持平趙萬協·朴民翰在外,執義林處鎭,掌令金秀鍾·李相遠牌不進,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言沈東潤·尹尙度牌不進罷職傳旨,傳于韓義運曰,只推。
趙鍾永啓曰,福溫公主封爵,當爲擧行,政官牌招開政,何如?傳曰,允。
有政。吏批,判書朴宗薰進,參判柳相祚在外未肅拜,參議洪敬謨牌不進,右副承旨李德鉉進。以金樂壽爲吏曹佐郞,李勉友爲惠陵令,白萬榮爲典籍,崔在憲爲司饔主簿。福溫公主第二公主封爵事,承傳。
兵批,行判書金履喬病,參判徐長輔入直進,參議愼宜學病,參知朴岐壽受由,行左承旨鄭漪進。副護軍單李寅溥,副司直單金周默。
以吏曹參議洪敬謨牌不進罷職傳旨,傳于李德鉉曰,只推。
以副應敎尹命圭牌不進罷職傳旨,傳于李德鉉曰,只推。
趙鍾永,以內醫院都提調·提調意啓曰,駞酪粥,自十月初一日當爲封進,依前例擧行事,預爲分付司僕寺之意,敢啓。傳曰,知道。
鄭漪,以戶曹言啓曰,福溫公主,旣已封爵,供上等節,依例磨鍊事,命下矣。供上各種及乳·保母以下宣飯·衣纏,依定例別單書入,而依此進排之意,分付各司,何如?傳曰,允。
韓義運,以備邊司言啓曰,水原句管各道穀見縮條,今年耗米一千二百二十五石零,各庫蕩債錢給代穀六百石,廣州句管關西·湖西穀見縮條,癸未耗三百二十石零,松都句管關西穀,今年耗代條二千石,蕩債絡代條二千石,自各該府,報請區劃矣。各營支放不足條之從他代劃,便成近例,華城·廣州,則以湖西加分耗及備局句管各名穀會錄耗中,折米劃給,松都則關西穀今年耗代條,以嶺南加分耗及備局句管各名穀會錄耗中,折米劃給,蕩債給代條,以湖南加分耗及備局句管各名穀會錄耗中,折米劃給,使之取用,何如?傳曰,允。
又以備邊司言啓曰,卽見公淸監司趙經鎭狀啓,則以爲,道內綿農,竟判慘歉,各樣軍布之本色責納,實無其路,自今年十月,至明年九月各衙門·各營門軍·身布,純錢代捧,訓局砲·保布,折半代錢事,請令廟堂,稟旨分付矣。軍需雖有所重,民情亦宜軫念,而綿歉實狀,與兩南無所加損,則其在一視之政,不必靳許,砲·保布,以三分一代錢,各營軍布折半代錢,各衙門身布,竝許純錢代捧,何如?傳曰,允。
又以備邊司言啓曰,卽見江原監司尹命烈災實分等狀啓,則橫城等十五邑,置之稍實,三陟等十一邑,置之之次,尤甚名色,不爲擧論,仍以爲,道內畓災三十九結八十九負三束,就事目災七十結中分俵則餘數爲三十結十負七束,而推奴徵債,限明秋防塞事,請令廟堂,稟旨分付矣。分等依狀請施行,而俵餘災結,使之還實,推徵防塞,亦爲許施,何如?傳曰,允。
又以訓鍊都監·禁衛營·御營廳言啓曰,謹依下敎,別廟墻垣內外植木,自今月二十日爲始,三營合力擧行之意,敢啓。傳曰,知道。
吏曹判書朴宗薰疏曰,伏以臣,无妄之來,殆似射影,不病之憂,劇於㿊膚,以去爲義,以罪爲歸,自蹈傲慢之辜,仰貽酬應之煩,于今凡幾日矣。召以天牌而不之應者,一十有四,而阻違牌路者四,問備如之而出自特旨者一,以文字干瀆者再,若夫恩補之行,如往而復,在臣爲榮,有不敢言,於是乎批敎飭諭,前後五遭。凡屢數百言,藉之以隆渥,則丘山失其重,臨之以嚴正,則鈇鉞忘其威,萬萬非亡狀賤臣所敢承當,心肺所銘,寢夢猶愕,臣是何人,奉此恩言,其敢恤一身之私義,不以仰承德意之萬一乎?此臣所以顚倒昌披,出而膺命也,吏部之事,亦旣一再行之矣,然於心終有所蹙蹙不安者。噫,臣嘗聞之矣,惟心之所不安,卽理之所不安也,理之所不安,其可不一陳於明主之前乎?臣竊以爲,臣之今日去就,非臣一人之私也。臣雖奊詬無所取材也,乃今所帶,卽淸朝冢宰之職耳,其進退出處,未嘗不爲一世耳目之所注屬焉,則所處之得失,委有關係,不輕而重,推以歸之於風俗盛衰,諒非過語。況由古及今,人臣處義,縱各有淺深不同,若其居是職遭臺評,而因仍蹲冒者,獨未有此一流人,若至於臣以身而備一數,則此之關係,又非一時事也。如非然者,臣何敢切切然較絜裁量於一已利害,而爲此支離哉?嗚呼,臣之暫出,亶爲國體之重,分義之嚴,而朝無失身之人,然後國體益重,心無不湔之恥,然後分義可嚴,由是而言,則前而黽俛,今焉懇苦,其事雖殊,其義則一,嚴命荐疊,傲然力抗,臣固不敢爲也。廉隅毁頓,泯然自安,臣又不忍爲也,玆敢畢暴衷情,復瀆崇嚴。伏乞聖慈,特垂矜諒,將臣銓部職名,亟行鐫改,仍以屢瀆治臣之罪,臣不勝惶恐懇祝之至云云。答曰,省疏具悉。前後之剖示何如,而卿復有此懇乎?非予不知禮使也,非予不重廉防也,國體有大於此,深憂有重於此故也,卿其勿辭行公。
檢閱吳致愚疏曰,伏以臣母,痰癖貞疾,向日添篤之餘,不能存少愈之戒,重以失將攝之宜,遇寒復發,積聚挾肆,食阻眠失,氣息凜綴,宿症新祟,種種苦劇,家信踵至,促臣歸視。臣纔聞此報,憂遑煎灼,按住不得,忙陳短龥,徑出禁扄。伏乞聖慈,遞臣見職,俾便救護,勘臣瀆撓,以肅朝綱,不勝幸甚。臣無任云云。省疏具悉。爾其勿辭救護。
甲申九月二十日辰時,上御熙政堂。藥房入診入侍時,提調金履喬,副提調韓義運,假注書金龍翼,記注官任泰濬,記事官趙容和,直提學趙鍾永,以次進伏,醫官吳千根·李命運·金殷相,進伏楹外訖。履喬曰,日氣漸寒,聖體,若何?上曰,一樣矣。履喬曰,寢睡·水刺之節,何如?上曰,一樣,而各殿·宮氣候一樣矣。上曰,醫官入診。千根等,以次診候訖,退伏奏曰,脈候左右三部調均,而右關稍滑,似有痰候矣。履喬曰,湯劑,退與醫官,當議定以入矣。上可之。加減健脾湯,自今日一貼式煎入事。出榻敎仍命退,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
林東鎭啓曰,知義禁洪義浩,戶曹參判申緯,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,刑曹參議兪應煥,除拜後過三日不爲出肅,事體所在,誠極未安。依定式從重推考,仍卽牌招察任,何如?傳曰,允。
韓義運啓曰,藥房副提調,持湯劑來待矣。傳曰,封入。
傳于林東鎭曰,明日眞殿茶禮親行時,王世子入參之節,依例磨鍊,時原任大臣·閣臣·宗親二品以上入參。
林東鎭啓曰,玉堂上下番俱空,已至多日,事甚未安。副應敎尹命圭,旣有只推之命,副修撰朴潞壽,自鄕上來云,一體牌招入直,何如?傳曰,允。
正言尹尙度啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,卽施旋寢。噫,此賊之未伏王章,徑自隕斃,已極神人之憤矣,假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇賊載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣,人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若誘之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。新除授司憲府持平趙萬協,時在京畿楊州地,請斯速乘馹上來事,下諭。答院曰,不允。申鼎朝等事,不允。下諭事,依啓。
韓義運啓曰,大司憲宋穉圭,持平趙萬協·朴民翰在外,執義林處鎭,掌令金秀鍾·李相遠牌不進,監察茶時之意,敢啓。傳曰,知道。
以執義林處鎭,掌令金秀鍾·李相遠,正言沈東潤牌不進罷職傳旨,傳于韓義運曰,只推。
以副應敎尹命圭,副修撰朴潞壽牌不進罷職傳旨,傳于林東鎭曰,只推。
林東鎭啓曰,卽伏見慶尙右道監試初試榜目啓本,則封發在於九月初四日矣。計其日字,今爲十八日之久,科榜修啓,所重,何如,而如是稽滯,萬萬未安,不飭之該道臣,推考,何如?傳曰,允。
大司成李友秀疏曰,伏以臣於月前,奉除旨,以臣爲成均館大司成者,久益惶愧,不知所以措躬。夫是職也,卽世所稱師儒之長,掌成均敎曹之任,贊聖朝作人之化,此則尙矣無論,至於月朔課試,猶有導牖諸生,振作文風之責,苟非才學標望,爲一世所推重者,莫宜居之,豈可以如臣蔑學庸才,苟然充位,不少難愼也哉?臣幼而失學,長益荒嬉,非但經傳訓義之殆若牆壁,竝與功令文字,而未諳繩墨,以臣之才,視臣之職,譬如服不衷身,文不着題,臣雖欲貪戀恩榮,靦然冒據,其於多士之嗤點,賢關之貽羞,何哉?參前倚衡,萬無堪承之望,卽當畢暴不稱之實,仰冀體諒之恩,而適値蒙由在鄕,未及反面,仍又喪戚荐疊,許久虛縻,冞增愧悚,今始猥陳情實,仰瀆崇嚴。伏乞聖明,俯垂鑑諒,亟遞臣國子之銜,俾公器無褻,私分獲安焉。臣無任云云。
省疏具悉。爾其勿辭察職。
上在昌德宮。停常參·經筵。
李基栽啓曰,大司憲宋穉圭,持平趙萬協·朴民翰在外,執義林處鎭未肅拜,掌令金秀鍾·李相遠呈辭,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
林東鎭啓曰,知義禁都摠管洪義浩,旣入闕中,不爲肅謝,卽爲出去,事甚未安。推考,何如?傳曰,允。
韓義運啓曰,藥房提調·副提調,持湯劑來待矣。傳曰,封入。
林東鎭啓曰,玉堂上下番俱空,已至多日,事甚未安。副應敎尹命圭,副修撰朴潞壽,旣有只推之命,竝更牌招入直,何如?傳曰,允。
傳于林東鎭曰,行戶曹判書李相璜,行大護軍李書九,拜左右相。
李基栽啓曰,行戶曹判書李相璜,行大護軍李書九,拜左右相事,命下矣。政官牌招,開政下批,何如?傳曰,允。
有政。吏批,判書朴宗薰進,參判柳相祚在外未肅拜,參議洪敬謨牌不進,左副承旨李基栽進。以鄭晩錫爲戶曹判書,李相璜爲兼世子傅,李櫽重爲翼陵令。左議政單李相璜,右議政單李書九,承文都提調單左議政李相璜,右議政李書九,兼掌令權馥減下。
再政,以鄭晩錫爲禮賓提調,洪翰周爲昌陵令,金聖灝爲公淸都事。訓鍊都監提調單鄭晩錫。
兵批,行判書金履喬病,參判徐長輔病,參議愼宜學入直進,參知朴岐壽受由,右承旨韓義運進。啓曰,兵批無緊窠,吏批無送西之人,無政事之意,敢啓。傳曰,知道。
以吏曹參議洪敬謨牌不進罷職傳旨,傳于李基栽曰,只推。
傳于李基栽曰,奉審閣臣留待。
傳于李基栽曰,奉審閣臣入侍。
傳于李基栽曰,大司憲宋穉圭疏批,令地方官傳諭。
李基栽啓曰,新拜右議政李書九,時在京畿永平地,上來事,依例遣史官傳諭,上來時給馬事,本道監司處,下諭,何如?傳曰,允。敦諭當書下矣。傳于李基栽曰,留院公事入之。
以副應敎尹命圭牌不進罷職傳旨,傳于李基栽曰,只推。
李基栽,以吏曹言啓曰,贈諡莊敏公洪淑延諡,今月二十六日,定行於京畿楊州地鄕家云矣,敢啓。傳曰,知道。
草莽臣宋穉圭疏曰,伏以臣,積負逋慢之罪,奄迫將死之年,臣每念徒誤恩禮,不勝撫躬慙悼,而尤以兼銜之一直虛縻,兢惕靡措於床簀宛轉之間,忽又憲長召命,降到於夢寐之外,臣心隕越,當復如何?臣涯分之不可堪,病情之不可强,固已屢塵聖聰,今宜不敢更瀆,而臣之實狀,舍是無他,則所以籲呼之者,雖欲避煩屑之誅,而不可得矣。噫,名之浮實者,古亦有之,而臣之空疎,無與倫比,病之難醫者,世固何限,而臣之沈痼,已成廢人,苟使臣不至於如是,則犬馬亦知戀主,葵藿尙能向日,臣雖至頑,豈獨全昧於君臣大義,而一事撕捱,不思膺命哉?臣久玷名器,厚招物議,而進身而圖報,旣無其望,屛跡而將息,亦難自安,臣情窮理極,只思速化而已,敢冒鈇鉞,悉暴衷曲。伏乞聖慈,俯垂矜察,亟收召旨,仍命刊去臣姓名於朝籍,俾得安意待盡,千萬幸甚。臣無任云云。答曰,省疏具悉卿懇。自夏徂秋,虛佇方深,從前敦諭,非不罄渴予懷,而或慮誠意未孚,遐心莫回,此際巽牘又至,企望之餘,不覺惘然而失圖。惟玆風憲重任,成均兼銜,實係朝野之倚望,亦關儒林之導率,此時此任,捨卿伊誰?愼節奉慮,一時无妄,自當勿藥。見今冬節雖屆,日候猶暄,幸須善加將攝,遄復陽和,亟回薖軸之志,以副渴望之思。左副承旨李基栽製進。
甲申九月二十二日辰時,上詣眞殿,茶禮親行入侍時,行都承旨趙鍾永,行左承旨鄭漪,右承旨韓義運,左副承旨李基栽,右副承旨李德鉉,同副承旨林東鎭,假注書金龍翼·孫爀,記注官金履喆,記事官趙容和,檢校提學金祖淳,原任提學沈象奎,原任直提學金履喬·朴宗薰,原仕直閣李光文,檢校待敎李鶴秀·李憲瑋,次第侍立訖。上具翼善冠·衮龍袍出幄次。通禮導上詣版位前,通禮啓請鞠躬四拜興平身,上行四拜禮,王世子以下,皆行四拜禮。通禮導上詣盥洗位盥洗訖,通禮導上詣第一室尊所,執尊者擧冪。通禮導上詣位前跪,鍾永奉香,德鉉奉爐,上三上香,仍行三獻禮,鍾永奉盞,德鉉奠盞,次詣第二室·第三室,如右禮。通禮導上降復位,啓請鞠躬四拜興平身,上行四拜禮,王世子以下,皆行四拜禮,禮畢,通禮導上還入幄次,諸臣以次退出。
甲申九月二十二日申時,上御熙政堂。奉審閣臣入侍時,左副承旨李基栽,假注書孫爀,記注官金履喆,記事官趙容和,直閣朴永元,以次進伏訖。上命閣臣進前,永元進前奏曰,臣承命馳詣華寧殿,殿內奉審則無頉,祭物·祭器·祭井看審則精潔,諸執事摘奸則無頉,仍留監祭,仍詣健陵,陵上奉審則無頉,碑閣·丁字閣奉審則無頉,仍詣顯隆園,一體奉審,則亦皆無頉矣。上命就座,仍命退,承史以次退出。
上在昌德宮。停常參·經筵。
卯時,灑雪。
大司憲宋穉圭,持平趙萬協·朴民翰在外,執義林處鎭未肅拜,掌令金秀鍾·李相遠呈辭,監察茶時之意,敢啓。傳曰,知道。
林東鎭啓曰,今九月二十五日,祿都目政事爲之之意,敢啓。傳曰,知道。
林東鎭啓曰,檢閱吳致愚,由限已過,卽爲牌招入直,何如?傳曰,允。
韓義運啓曰,藥房提調·副提調,持湯劑來待矣。傳曰,封入。
林東鎭啓曰,卽者檢閱趙容和,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
林東鎭,以弘文館言啓曰,本館上番闕直,事甚未安。副應敎尹命圭,卽爲牌招入直,何如?傳曰,允。
以檢閱吳致愚牌不進罷職傳旨,傳于林東鎭曰,只推。
以副應敎尹命圭牌不進罷職傳旨,傳于林東鎭曰,只推。
傳于林東鎭曰,留院公事入之。
林東鎭,以禮曹言啓曰,中宮殿敎命玉冊粧製之役,臣義浩與前戶曹判書臣李相璜,工曹判書臣曺鳳振,眼同監董,今已竣完矣。明日敎命安寶後,竝爲陪進內入,而舊件玉冊,一體內入之意,敢啓。傳曰,知道。
韓義運,以備邊司言啓曰,卽見水原留守李羲甲災實狀啓,則以爲,地剖劃下災二十結外,不足爲五百六十三結三十六負三束,特許加劃,壬午停退還餉各穀未捧餘在條,竝與新捧各穀,一體準捧,推奴徵債,限明秋防塞事,請令廟堂,稟旨分付矣,本府幅圓甚闊,山海互錯,己·甲之後,多有棄地,夏秋之交,未免被水,舊初不外,各項災頉,種種有之。今此加請,較挈於各年災摠,則最爲精約,依狀辭準劃,使之均俵究惠,壬午停退餘條,虛留可悶。誠如守臣之言,今年則與新還,同爲準捧,推徵防塞,亦爲許施,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
上在昌德宮。停常參·經筵。
巳時,下雪。
李基栽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
林東鎭啓曰,行戶曹判書鄭晩錫,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,左右史不可不備,檢閱吳致愚,旣有只推之命,卽爲牌招入直,何如?傳曰,允。
韓義運啓曰,藥房副提調,持湯劑來待矣。傳曰,封入。
傳于林東鎭曰,國之置相,必曰才德,而才之難,反有甚於德,故聖人有優於趙魏老,而不可爲滕薛大夫之語,此所以金甌之卜,從古難愼,而雖小子之不穀,嗣服二十有四年,兢兢於置相之際者也。前後居相府之人,雖未必人人盡兼才德,要之各有其長,而不越乎圖任老成,然小子之不穀,治不徯志,至于今國勢之岌嶪,民生之困窮,俗尙之浮靡,紀綱之頹圮,日甚一日,凜凜乎有板蕩顚蹶之形,苟非德望才具之人,起而振之,亦無如之何。卿粵自簪筆,受知先朝,廉謹貞固,夙承華褒,逮在今日,績著內外,望實之隆,輿人皆推,廊廟之寄,尙云晩矣。卿其勵匪躬之節,任佛肩之責,朝夕左右,輔予不逮,精白寅協,偕升大猷,尊主而庇民,反樸而提領,體小子簡心之擧,慰八方拭目之情,轉危爲安,國之慶也,追先報今,卿之義也,予何多誥?望卿卽日膺命,以副予側席之至意。此敦諭,遣史官傳諭于左議政。
傳于林東鎭曰,予之欲究用於卿者,久矣,荏苒至此,亦予之慢也。輔相之重,何時不然,而亦莫急於今日,生民殿屎而莫之懷保,紀綱陵夷而莫之振肅,百僚頹惰而莫之警動,俗習浮淆而莫之鎭靜,如是而國不至於危亡,予未之聞也。況二三共靖之老成,不日就於耄期,亦或至於凋零,廊廟之上,只有元輔一人,孤立而獨賢,從古輔相之急,亦豈有如今日者乎?惟卿,耿介淸恬之操,粵自先朝,聲聞孔昭,逮予嗣服,績庸益茂,德以年進,望隨名著,中間橫逆,非直卿一身之不幸。予雖不明,足以知之,故向年南藩之勉起,豈或有私於卿,亦豈或聊試而已?究用之意,實願於此,而始偕於今,此予所自嘆其慢也。然卿受先朝陶勻簡拔之恩,於予托君臣之義者,亦數十年,而膺股肱之委畀矣,予心充然,姑舍勿論,八方之人,必加額而喜之,拭目而俟之。望卿諒時世之莫急,體小子之至意,卽起幡然,啓予沃予,偕我元輔,弘濟國事,保殿屎而振陵夷,警頹惰而鎭浮淆,使阽危之國勢,屹然泰山而四維之則。予將垂拱仰成,予享得賢之名,而卿亦可展平日讀書之力也。予不多誥,卿其諦諒。此敦諭,遣史官傳諭于右議政所住處。
李基栽啓曰,大司憲宋穉圭,持平趙萬協·朴民翰在外,執義林處鎭,掌令金秀鍾·李相遠牌不進,監察茶時之意,敢啓。傳曰,知道。
以執義林處鎭,掌令金秀鍾·李相遠,司諫金喆遠,正言沈東潤·尹尙度牌不進罷職傳旨,傳于李基栽曰,只推。
以咸鏡監司韓致應狀啓,會寧府使具信喜,親病危篤,勢難强令察任,不得已罷黜事,傳于林東鎭曰,令該曹口傳差出,不多日內,催促下送。
兵曹口傳政事,副護軍單朴岐壽。
林東鎭,以弘文館言啓曰,本館上番闕直,事甚未安。副應敎尹命圭,旣有只推之命,卽爲牌招入直,何如?傳曰,允。
又以吏曹言啓曰,會寧府使,令該曹口傳差出,不多日內,催促下送事,命下矣。武臣當品中,可擬之人乏少,新資例不得口傳差出,何以爲之?敢稟。傳曰,政官牌招開政。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成沈英錫受由在外,直講鄭郁東呈旬,典籍閔永勳方以入直,身病猝重,呈旬出去,時無入直之員。以他郞官,姑爲代直,何如?傳曰,允。
韓義運,以禁衛營言啓曰,本營騎士將元永道,身病猝重,勢難察任,改差,何如?傳曰,允。
行判府事林漢浩箚曰,伏以臣,病與齒深,今年異於去歲,今月甚於去朔,自來癃疾之狀,聖明想有所俯燭,而經夏以來,脚病益復添劇,行步起居,不能自力,房闥之間,動輒須人,藥餌灸洗,雜試其方,效應邈然,病形自如。顧臣所帶嘗藥之任,今已累朔,而承候則多倩僚堂,議藥則不得躬參,有提擧之名,無提擧之實,傍觀譏其占便,臣心日益惶蹙,宜卽陳章丐免,以尊公體,而頻繁乞解,亦涉猥越,囁嚅不發,拖至于今,迺其心則未敢一日安于中也,玆敢略控文字,仰暴實情。伏乞聖慈,俯諒微懇,許解臣藥院之銜,以便公私,千萬顒祝。取進止云云。
答曰,省箚具悉卿懇。愼節奉慮,藥院之任,姑爲許副。仍傳于林東鎭曰,此批答,遣史官傳諭于林判府事。
檢閱吳致愚疏曰,伏以臣,猥徹請急之章,自速擅離之罪,罰止問備,恩許救護,母子相對,感戴洪私,迺者由限遽迫,召命荐降。臣敢不蹶趨承,以效不俟駕屨,而第臣母病證,受傷七情,積有源委,觸境疚懷,一倍添篤,多試藥餌,罔厥效應。臣晝宵焦遑,無暇解帶,此時之離側就職,夫豈情理之可忍也耶?天牌之下,隨詣朝房,不避屢瀆之懼,敢暴懇迫之私。伏乞聖慈,俯垂鑑諒,遞臣見職,俾便救療,勘臣逋慢,以安賤分,不勝大願。臣無任云云。省疏具悉。爾其勿辭救護。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李基栽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓義運啓曰,備邊司郞廳來言,今日賓廳日次,而領議政南公轍有身病,左議政李相璜,右議政李書九未肅拜,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房提調·副提調,持湯劑來待矣。傳曰,封入。
李基栽啓曰,持平朴民翰,下諭後過限不上來,依定式遞差傳旨及禁推傳旨捧入之意,敢啓。傳曰,知道。
林東鎭啓曰,吏曹判書朴宗薰,參議洪敬謨牌不進推考傳旨及罷職傳旨,今方捧入,而開政命下之後,如是違牌,事甚未安。參判柳相祚在外,判書更爲牌招,何如?傳曰,允。參議只推,一體牌招。
李基栽啓曰,大司憲宋穉圭,持平趙萬協在外,執義林處鎭,掌令金秀鍾·李相遠牌不進,持平一員未差,監察茶時之意,敢啓。傳曰,山林外竝許遞,今日政差出。
以執義林處鎭,掌令金秀鍾·李相遠,司諫金喆遠,正言沈東潤·尹尙度牌不進罷職傳旨,傳于李基栽曰,只推。
有政。吏批,判書朴宗薰進,參判柳相祚在外未肅拜,參議洪敬謨牌不進,同副承旨林東鎭進。啓曰,會寧府使,今當差出,而堂品中可擬之人乏少,曾經堂上兵使,竝擬,何如?傳曰,允。以金裕憲爲持平,李衡柱爲兵曹參知,南公轍爲內醫都提調,金銑爲同經筵,趙亨基爲奉常僉正,朴楚壽爲漢城判官,徐鳳淳爲會寧府使,金履垕爲雲山郡守,李儀朝爲沙斤察訪。
兵批,行判書金履喬進,參判徐長輔病,參議愼宜學入直進,參知未差,右承旨韓義運進。以任希存爲知事,金箕殷·金啓河爲副摠管,朴宗濂爲翊贊,尹弘鼎爲黃海水虞候。同知單趙重九,僉知三單,趙存常·姜鎭華·金宗郁,副司直單朴民翰·李鎭華。
李基栽啓曰,大司憲宋穉圭在外,持平金裕憲未肅拜,執義·掌令二員,持平一員未差,監察茶時之意,敢啓。傳曰,知道。
吏批,再政。以李魯秉爲執義,沈能栻·李昌心爲掌令,柳致睦爲持平,李錫周爲直講,崔日運爲贊儀,李鍾淳爲監察。會寧府使徐鳳淳,今加嘉善加資事,承傳。
兵批,再政。以林秉周爲武兼。
吏批,三政。以朴晦壽爲應敎,全彝煥爲尙衣主簿,李敏坤爲典設別提。成均博士單金耆升·金鼎,學錄單金建喆,學諭單梁日煒。
兵批,三政。副司直林處鎭·金秀鍾·李相遠·趙萬協竝單付。以吏曹參議洪敬謨牌不進罷職傳旨,傳于林東鎭曰,只推。
以前持平朴民翰禁推傳旨,傳于李基栽曰,分揀。
以副應敎尹命圭牌不進罷職傳旨,傳于林東鎭曰,只推。
林東鎭,以弘文館言啓曰,本館上番闕直,事甚未安。副應敎尹命圭,旣有只推之命,卽爲牌招入直,何如?傳曰,允。
韓義運,以備邊司言啓曰,北道先運襦衣作木三十八同,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
又以備邊司言啓曰,卽見咸鏡監司韓致應分等狀啓,則安邊等四邑,置之稍實,鏡城等七邑,置之之次,甲山等四邑,置之尤甚,後錄諸條,竝請令廟堂稟旨分付矣。其一,交濟久置外,元還餉,尤甚邑三分一,之次邑四分一,以相當穀,準折代捧,待明秋還作本色事也。其一,舊還甲山等四邑,癸·甲兩年條,竝仍停,鏡城等三邑癸酉條,慶源府甲戌條,各限折半收捧,長津則無遺準捧,而竝許相當穀準折代捧事也。其一,長津等三邑所在,丙寅以後各年未捧,依前仍停事也。其一,明川以南進捧吏,停止事也。其一,尤甚邑勿定配所事也。其一,推奴徵債,限明秋防塞事也。本道穡事,以一道則北邑雖遜於南邑,以一邑則野農有勝於峽農,折長補短,不害爲樂歲,分等,依狀請施行,尤甚之次邑元還之分數代捧。各邑癸·甲舊還之其停其捧及準折代捧,丙寅後未捧穀之姑令仍停,道啓所請,宜有酌量,竝皆許施,進俸吏之權廢,尤甚邑之勿配,推徵防塞,一體許施,何如?傳曰,允。
又以備邊司言啓曰,卽見平安監司金敎根分等狀啓,則順安等十五邑,置之稍實,平壤等二十七邑,置之之次,尤甚名色,不爲擧論,後錄諸條,竝請令廟堂,稟旨分付矣。其一,各邑鎭帳外火田,限四分一權減,各鎭屬給代不足條,以各鎭間年儲留穀,從便區劃事也。其一,陳田·火田之還加起,毋準舊例,從實執卜事也。其一,被雹邑尤甚面里,各樣還捧,限四分一以相當穀,準折代捧,待明秋還作本色事也。其一,各衙門及奎章閣屯土,依近例從實執摠事也。二等分劑,依請施行,火稅之分數蠲減,給代之留穀區劃,屯土之從實收稅,陳·火田之隨起執摠,旣有已許之例,竝皆依施,被雹邑尤甚面里,在所軫恤,還捧之四分一,許以準折代捧,何如?傳曰,允。
又以禁衛營言啓曰,騎士都試時,優等人別單書入之意,敢啓。傳曰,知道。
又以御營廳言啓曰,今九月二十五日騎士都試時,各技優等人別單書入之意,敢啓。傳曰,知道。
上在昌德宮。停常參·經筵。
韓義運,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李基栽啓曰,大司憲宋穉圭,執義李魯秉,掌令沈能栻·李昌心,持平柳致睦·金裕憲在外,監察茶時之意,敢啓。傳曰,知道。
韓義運啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房副提調,持湯劑來待矣。傳曰,封入。
以副應敎尹命圭牌不進罷職傳旨,傳于林東鎭曰,只推。
林東鎭,以弘文館言啓曰,本館上番闕直,事甚未安。副應敎尹命圭,旣有只推之命,與新除授應敎朴晦壽,一體牌招,以爲推移入直之地,何如?傳曰,允。
以應敎朴晦壽,副應敎尹命圭牌不進罷職傳旨,傳于林東鎭曰,只推。
林東鎭,以吏曹言啓曰,成均館直講鄭郁東呈狀內,矣身素患痰癖之症,當此換節之時,一倍添劇,時日之內,萬無起動供職之望云。其身病旣如是沈重,則有難强令察任,改差,何如?傳曰,允。
韓義運,以兵曹言啓曰,今日各廳堂下武臣朔試射,日勢已暮,未及畢試,明日繼試之意,敢啓。傳曰,知道。
李基栽,以漢城府言啓曰,因口傳下敎,桂洞新廟大修掃及掃雪等節,令洞民擧行,而一依本宮指揮,永爲定式事,命下矣。自臣府,招致該部官員,修掃·掃雪等節,依例擧行,永爲定式事,各別嚴飭之意,敢啓。傳曰,知道。
兼春秋金履喆書啓,臣於本月二十四日午時量,敬奉聖諭,馳往,二十五日申時量,傳諭于永平縣縣內面梁文里議政府右議政李書九所住處是白乎則,以爲,滓穢賤臣,猥承此千萬震懍之恩命,五內失守,罔知攸措,不敢偃然附奏,自犯僭越之罪,謹當收召驚魂,冒死呼籲云矣。臣則仍爲復路,緣由馳啓云云。踏啓字。
行戶曹判書鄭晩錫疏曰,伏以臣,景迫崦嵫,病在膏肓,戀徒切於軒墀,戒莫拚於鍾漏,區區所自念者,只在永謝名塗,退依先隴,以畢無幾之餘生,以伸不洎之私慟,故昨秋疏籲,猥陳梗槪。竊庶冀日月之明,無微不照,天地之仁,無物不遂,迺於千萬夢想之外,伏奉恩命,畀之以度支重任,顧此衰朽昏憒之賤,何以得此於器使之晟際也?殿下,豈以是臣之宿趼而不復難愼,遽紆此誤恩也?臣誠惝怳悸恐,莫省其所以也。夫是任也,專掌邦賦,均節財用,凡厥萬貨之出納,百度之低昂,絲棼毛氄,雲委霧集,欲裕財乎則必病於民,欲祛弊乎則必損於國,國計之贏詘,民力之舒慘,壹於是由焉。苟或豐約失宜,斂節乖方,則毫忽之差,利病相萬。況今正稅減縮,經用增加,三年蓄儲,旣絶其望,當歲支計,每患不給,必須綜密練達,制度以節然後,庶可以牽補挨過,而以臣迂滯,其何能斟酌損益,錙銖不差乎?紀綱頹敗,姦弊滋興,府庫公貨,惟意銷耗,金石定例,無難慢漶,必須廉明剛確,爬櫛不漏,然後庶可以摘發防遏,而以臣庸闇,其何能守法任怨,尾閭無泄乎?是以,臣之年前僥冒也,瘡疣疊出,謗讟朋興,以之玷名器而累聖簡,至今追惟,惶汗浹背。雖使筋力精神,依舊一般,決不當復蹈蔑效之地,重犯僨事之罪,間已過了八九年,衰益甚而病益痼,較曩時,落下幾層,判作二樣,遇事而在夕忘朝,接物而認甲謂乙,家間瑣小之易辨者,尙且照管不得,遺失實多。況此大農之許多金穀,許多簿書,將何以句校審察乎?然則其所以玷累者,必有倍蓰於前,而國事之大小狼狽,可立而待,到此臣,雖萬被誅殛,亦何所補哉?用是憂惶,若隕淵谷,冒犯違傲,猥控衷懇,此非飾讓,亦非占便。伏乞聖慈,天地父母,俯賜鑑諒,特與鐫免,以幸公務,以安私分,千萬至祝。臣無任云云。答曰,省疏具悉。卿其勿辭行公。
上在昌德宮。停常參·經筵。
李基栽啓曰,大司憲宋穉圭,執義李魯秉,掌令沈能栻·李昌心,持平柳致睦·金裕憲在外,監察茶時之意,敢啓。傳曰,知道。
林東鎭啓曰,來初一日輪對日次,而宗廟冬享大祭齋戒相値,頉稟之意,敢啓。傳曰,知道。
又啓曰,左右史不可不備,檢閱吳致愚,由限已過,卽爲牌招入直,何如?傳曰,允。
韓義運啓曰,藥房副提調,持湯劑來待矣。傳曰,封入。
以全羅監司朴綺壽狀啓,法聖前僉使李寅會,到任四朔,迎送當念,漕船改造,難付生手,姑爲仍任事,令該曹稟處事,傳于韓義運曰,無甚大事,幺麽一僉使,何煩請仍?此狀啓還下送,卿則推考。
林東鎭,以弘文館言啓曰,本館上番闕直,事甚未安。應敎朴晦壽,副應敎尹命圭,旣有只推之命,竝卽牌招,以爲推移入直之地,何如?傳曰,允。
傳于林東鎭曰,在外賓客竝許遞,前望單子入之。
賓客前望單子入之,金履喬·朴宗薰落點。
吏曹口傳政事,右賓客單金履陽,左副賓客單金履喬,右副賓客單朴宗薰。
上在昌德宮。停常參·經筵。
李基栽啓曰,大司憲宋穉圭,執義李魯秉,掌令沈能栻·李昌心,持平柳致睦·金裕憲在外,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
林東鎭啓曰,注書李淵祥,自鄕上來云,卽爲牌招,何如?傳曰,允。
韓義運啓曰,藥房提調·副提調,持湯劑來待矣。傳曰,封入。
獻納申溥啓曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上新除授司憲府執義李魯秉,時在京畿驪州地,掌令沈能栻,時在慶尙道善山地,掌令李昌心,時在平安道定州地,持平金裕憲,時在京畿果川地,持平柳致睦,時在慶尙道安東,請竝斯速乘馹上來事,下諭。答院曰,不允。申鼎朝等事,不允。下諭事,依啓。
以應敎朴晦壽,副應敎尹命圭牌不進罷職傳旨,傳于林東鎭曰,竝許遞,前望單子入之。
玉堂前望單子入之,應敎徐有素,副應敎林顔喆落點。
韓義運,以備邊司言啓曰,卽見京畿監司朴宗琦災實分等狀啓,則楊州等二十四邑鎭,置之稍實,通津等十邑,置之之次,尤甚名色,不爲擧論,仍以爲,事目災四百結外,不足災二千七百九十三結十五負二束,特許加劃,後錄諸條,竝請令廟堂,稟旨分付矣。其一,之次邑辛巳·壬午停退還餉,依前仍停事也。其一,通津所在摠廳平倉移轉米,捧留本色,耗條則代錢輸納事也。其一,大興·臨津·長山等餉穀,竝許捧留本邑,附近民之自願輸納本所者,依願許施,耗條則代錢輸納本所事也。其一,辛巳停退各衙門軍布,之次邑折半收捧,辛巳以前各年舊布,毋論稍實·之次,一倂仍停事也。其一,禁·御兩營江都留餉米·太,以錢代捧,待明秋還作本色事也。其一,守·摠兩營壯抄牙兵,各樣軍官等身米,每斗四錢代捧事也。其一,沿海各邑拯劣米·太,仍停事也。其一,推奴徵債,限明秋防塞事也。二等分劑,依狀請施行,今年穡事,雖有沿海各邑如干傷損,而統論全道,可謂豐歲,不可謂歉年,則所請災結,有難準施,事目災外二千結,特許加劃,之次邑中,昨年停退之邑,不過喬桐一邑,則只捧一邑之一年條,竝停。九邑之兩年條,未免停多而捧少,畢竟當捧之歲,反爲後弊,之次邑之辛·壬停退,使之折半收捧,平倉所納,雖與城餉有間,該營支放,專靠一倉,而連年邑留,其弊不些。且有該帥臣之筵稟申飭,則今不可一例許施,使之竝本耗輸納,各處餉穀之捧留本邑與近民之直納耗條之代錢,竝爲準施。各衙門軍布之新舊竝督,在所軫念,辛巳以前條,姑許仍停,俾紓民力,禁·御所管江都留餉,守·摠所納各樣身米,竝許以錢代捧,拯米·太,仍停,推徵防塞,亦爲許施,何如?傳曰,允。
又以兵曹言啓曰,今日各廳堂下武臣朔試射時,訓鍊院僉正李升德,武臣兼宣傳官金用基·金宗浩·權曦·牟景郁,部將李誾求,俱未滿四中,依定式各決棍十度。武臣兼宣傳官李義謙,柳葉箭一中,騎芻二中,以矢數計之,雖未滿四中,騎芻倍劃,載在法典,不爲決棍。去三月朔條追試時,武臣兼宣傳官韓永祿,亦未滿四中,去閏七月朔條,追試時武臣兼宣傳李肯道·韓永祿,俱未滿四中,亦各決棍十度。武臣兼宣傳官安宅臣,騎芻二中,雖未滿四中,以騎芻倍劃,不爲決棍。其餘呈辭·受由·身病人等,退試次,姑爲懸頉以入之意,敢啓。傳曰,知道。
又以兵曹言啓曰,內禁衛將李圭德,景福宮衛將金益麗,慶熙宮衛將趙益濂,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
韓義運,以都摠府言啓曰,今日入直內三廳武兼·禁軍及軍兵等,中日習射技,請出標信,傳曰,知道。
李基栽啓曰,大司憲宋穉圭,執義李魯秉,掌令沈能栻·李昌心,持平柳致睦·金裕憲在外,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房提調·副提調,持湯劑來待矣。傳曰,封入。
林東鎭,以弘文館言啓曰,本館上番闕直,事甚未安。新除授應敎徐有素,卽爲牌招入直,何如?傳曰,允。
又以侍講院言啓曰,再明日顯思宮朔祭,王世子亞獻禮時,宮官當爲全數進參,而兼輔德申在植受由,弼善未差,無以備員。令政院稟旨變通差出,待下批牌招,以爲進參之地,何如?傳曰,允。許遞,與未差之代,前望單子入之。
春坊前望單子入之,兼輔德李紀淵,弼善權馥落點。
林東鎭,以弘文館言啓曰,新除授副應校林顔喆,時在公淸道連山地,經筵入番事緊,請斯速乘馹上來事,下諭。答曰,依啓。
又以戶曹言啓曰,臣晩錫與正郞臣李晦淵,進詣慶熙宮,差備內啓下手本中有頉處及內各司有頉處,眼同看審,則不無間間修補處,而節候差晩,土功爲難,待明春漸次始役之意,敢啓。傳曰,知道。
韓義運,以備邊司言啓曰,卽見黃海監司李文會災實分等狀啓,則海州等二邑,置之尤甚,延安等十二邑,置之之次,平山等九邑,置之稍實,仍以爲,事目災二百結外,不足畓災二千二百二十三結二十負,綿田災三百九十結八十七負一束,特許加劃,後錄諸條,竝請令廟堂,稟旨分付矣。其一,延安等五邑辛未停退還餉,全數仍停事也。其一,延安·白川癸亥·甲子停退軍錢·米·布,依前仍停事也。其一,白川等四邑所在均廳免稅米·太,依近例以詳定價執錢上納事也。其一,海州等七邑綿農偏荒,而海州則尤爲甚焉,各軍門·各衙門所納軍布,海州全數,延安等六邑,木邊中折半代錢事也。其一,各宮房·各司火田,令各該色,從實執卜事也。其一,本營牙兵,入防停止事也。其一,尤甚邑,限明秋勿定配所事也。其一,推奴徵債,限明秋防塞事也。分等,依狀請施行災結加請,較挈於各年所請,則果爲精約,雖許準劃,實無過濫,而最其舊初不名色,爲本道之痼弊。當年災,謂之初不付,翌年災,謂之仍初不,及到第三年,則謂之舊初不,一爲此名色以後,官不致檢,多歸土豪之漏,稅吏則售奸,永作年例之潛捧,自該邑,視之若地部所不知之永頉,言念國結之所重,豈容如此?今若循例準劃,則反啓虛實相蒙之弊,舊初不災五百餘結內,二百結,減劃於所請,其餘災結及綿田災結,竝準數許施,與所下事目災,精分均俵,俾有實惠之下究。辛未停退還餉,癸·甲停退之軍錢·米·布,年條久遠,有難竝督,姑許仍停,均廳免稅結之作錢上納,各宮·各司山火田之從實執卜,牙兵入防之停止,尤甚邑之勿配,推徵防塞,一倂依狀請許施。各軍門·各衙門軍布代錢,道啓,雖以海州則全數,延安等六邑則折半爲請,而信川與海州,均之尤甚,則全代半代,終欠斑駁,信·海兩邑,以三分二代錢收捧,其餘五邑,折半代捧之意,分付,何如?傳曰,允。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李基栽啓曰,大司憲宋穉圭,執義李魯秉,掌令沈能栻·李昌心,持平柳致睦·金裕憲在外,監察茶時之意,敢啓。傳曰,知道。
韓義運啓曰,備邊司郞廳來言,今日賓廳日次,而顯思宮朔祭齋戒相値,不得來會云矣,敢啓。傳曰,知道。
傳于林東鎭曰,禮房承旨,馳詣宗廟·景慕宮,奉審摘奸以來。
韓義運啓曰,藥房提調·副提調,持湯劑來待矣。傳曰,封入。
以應敎徐有素牌不進罷職傳旨,傳于林東鎭曰,只推。
傳于韓義運曰,顯思宮朔祭親行時,出宮門路以協陽門爲之,雲寶劍,置之,侍衛,入直磨鍊。
林東鎭啓曰,副應敎林顔喆,校理尹心圭·洪羲祖·金炳朝,修撰李同淳,副修撰徐相祿在外,校理朴永元,修撰李憲瑋內閣進,副修撰朴潞壽差祭,玉堂上下番俱空,事甚未安。應敎徐有素,旣有只推之命,卽爲牌招入直,何如?傳曰,允。
以弼善權馥牌不進罷職傳旨,傳于林東鎭曰,只推。
林東鎭,以侍講院言啓曰,明日顯思宮朔祭,王世子亞獻禮時,宮官當爲全數進參,而弼善權馥,文學李憲球,兼司書李憲瑋,俱有實故,無以備員,何以爲之?敢稟。傳曰,竝許遞,前望單子入之,待下批牌招察任。
春坊前望單子入之,弼善尹秉烈,文學趙忠植,兼司書李憲瑋,落點。
以應敎徐有素牌不進罷職傳旨,傳于林東鎭曰,只推。
以弼善尹秉烈,文學趙忠植牌不進罷職傳旨,傳于林東鎭曰,只推
傳于林東鎭曰,發遣吏郞,諸執事淸齋與否,摘奸以來。
鄭漪,以戶曹言啓曰,文昭殿碑閣·蠶壇碑閣,追慕洞碑閣·淨業院碑閣·流霞亭養正齋,依定式發遣本曹郞廳奉審,則追慕洞碑閣,姑無頉處,文昭殿碑閣,雨漏二庫,蠶壇碑閣,雨漏三庫,淨業院碑閣,雨漏三庫,流霞亭,雨漏四庫,養正齋,雨漏三庫,分付各該司,使之卽速修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
林東鎭,以內醫院都提調·提調意啓曰,年例各殿·宮進上臘藥所入牛黃玖拾貳部貳分漆里玖毫,麝香貳百肆拾壹部漆分陸里肆毫,竝令戶曹,宣惠廳進排,而丙申定式牛黃貳拾伍部壹錢玖里貳毫,以本院春秋兩等元貢中取用,何如?傳曰,允。
韓義運,以訓鍊都監·禁衛營·御營廳言啓曰,別廟墻垣內外植木,三營合力擧行,今已畢役之意,敢啓。傳曰,知道。
上在昌德宮。停常參·經筵。
上詣顯思宮。入齋室後,王世子板位問安。答曰,知道。內閣·政院·藥房口傳問安。答曰,知道。
還內後,王世子板位問安。答曰,知道。內閣·政院·藥房口傳問安。答曰,知道。
李基栽啓曰,大司憲宋穉圭,執義李魯秉,掌令沈能栻·李昌心,持平柳致睦·金裕憲在外,監察茶時之意,敢啓。傳曰,知道。
韓義運啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于林東鎭曰,禮房承旨馳詣宗廟,奉審摘奸以來。
韓義運啓曰,藥房副提調,持湯劑來待矣。傳曰,封入。
林東鎭啓曰,臣東鎭依定式進詣香室,奉審香祝櫃·祝板·袱子,則精潔之意,敢啓。傳曰,知道。
李基栽啓曰,卽者檢閱趙容和以其親病,陳疏徑出,原疏以宗廟冬享大祭齋戒,纔已退却矣。所當直捧禁推傳旨,而此與無端徑出,有異,推考警責,何如?傳曰,允。
林東鎭啓曰,玉堂上下番俱空,事甚未安。應敎徐有素,旣有只推之命,與副修撰朴潞壽,一體牌招,以爲入直之地,何如?傳曰,允。
傳于林東鎭曰,有實故春坊竝許遞,前望單子入之,待下批牌招察任,
春坊前望單子入之,文學金鏴,兼說書吳致愚落點。
以副修撰朴潞壽牌不進罷職傳旨,傳于林東鎭曰,只推。
備邊司薦望,以金履陽爲水原留守。
林東鎭,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,濟用監奉事李顯在呈狀內,矣身素患痰癖之症,當此換節之時,挾感添劇,時日之內,萬無供職之望云。身病旣如是,則有難强令察任,改差,何如?傳曰,允。
顯思宮朔祭親行敎是時,終獻官行知事沈象奎,贊禮禮曹判書洪義浩,典祀官奉常正任文白,宮闈令尙膳金道浹,執禮副司果李寅泰,執尊司諫金喆遠,大祝修撰李憲瑋,祝史副司果洪彦謨,齋郞副司果金遇明,盥洗位典籍白萬榮,直講全道海,爵洗位典籍李必述,禮曹佐郞李基準,亞獻盥洗位禮曹佐郞李秉溫,終獻盥洗位兵曹佐郞朴齊輝,贊者引儀金秉始·趙必煥,謁者兼引儀沈正禮,假引儀吳泰翰,贊引引儀李圭敏,假引儀李宅淳,祭監監察安孝述·李培秀。
甲申十月初一日子時,上詣顯思宮。朔祭親行入侍時,行都承旨趙鍾永,行左承旨鄭漪,右承旨韓義運,左副承旨李基栽,右副承旨李德鉉,同副承旨林東鎭,記事官李淵祥,假注書孫爀,記事官趙容和·吳致愚,檢校待敎李憲瑋,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,乘輿出宣化門。藥房提調金履喬,副提調韓義運,駕前奏曰,侵夜勞動,聖體,若何?上曰,一樣矣。由協陽門·建陽門·銅龍門·景化門,至齋室門外降輿,入齋室。時至,通禮跪啓請行禮,贊禮前導詣版位前,跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣盥洗位,上盥手訖。贊禮前導詣尊所東向立,鍾永酌酒,東鎭以盞受酒,上詣神位前,北向俯伏跪。鍾永奉香,東鎭奉爐以進。贊禮啓請三上香,上三上香,東鎭奉香爐奠于案,仍行初獻禮,鍾永奉爵以進。贊禮跪啓請執爵獻爵,上以爵授東鎭,東鎭奉奠神位前,大祝李憲瑋跪讀祝文訖。贊禮跪啓請俯伏興平身,上俯伏興平身。贊禮導上降復位,執禮請行亞獻禮,宮官引王世子,詣盥洗位,王世子盥手訖。宮官引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位。執禮請行終獻禮,謁者引終獻官沈象奎,詣神位前行禮訖,出就復位。贊禮請俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣望燎位燎訖,贊禮啓請禮畢。上還入齋室後,王世子問安勿爲之事。榻前下敎,問安勿爲之事。出榻敎通禮跪啓請外辦,上出齋室門外乘輿,出景化門·銅龍門·建陽門·協陽門,入宣化門還內。出標信解嚴,諸臣以次退出。
上在昌德宮。停常參·經筵。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
李基栽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房提調·副提調持湯劑來待矣。傳曰,封入。
鄭漪啓曰,右副承旨李德鉉,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,金敎喜落點。
李基栽啓曰,事變假注書金致鉉,身病猝重,勢難察任,今姑改差,何如?傳曰,允。
金致鉉改差,代以梁日煒爲事變假注書。
鄭漪啓曰,新除授水原留守金履陽,當爲下批矣,政官牌招開政,何如?傳曰,允。
以左副承旨金敎喜牌不進罷職傳旨,傳于鄭漪曰,只推。
以應敎徐有素牌不進罷職傳旨,傳于鄭漪曰,只推。
鄭漪啓曰,玉堂上下番俱空,事甚未安。應敎徐有素,副修撰朴潞壽,旣有只推之命,竝卽牌招入直,何如?傳曰,允。
以應敎徐有素再牌不進罷職傳旨,傳于鄭漪曰,只推。
以副修撰朴潞壽牌不進罷職傳旨,傳于鄭漪曰,只推。
鄭漪,以吏批言啓曰,新除授水原留守金履陽,本資乃是輔國,方帶知中樞府事矣,依例兼留守下批之意,敢啓。傳曰,知道。
有政。吏批,判書朴宗薰進,參判柳相祚在外未肅拜,參議洪敬謨牌不進,行左承旨鄭漪進。以李鶴秀爲繕工提調,宋冕載爲掌苑提調,金秀鍾爲直講,蔡弘勉爲校書校理,金啓沂爲濟用奉事,崔廷臣爲引儀,朴長復爲驪州牧使,鄭珪爲海美縣監。南建中爲兼迎華察訪。兼水原留守單金履陽,兼華寧殿提調單金履陽。
兵批,行判書金履喬病,參判徐長輔病,參議愼宜學入直進,參知李衡柱病,右副承旨李基栽進。上護軍單李羲甲。副護軍李德鉉·李鍾穆·李泰膺·洪泳謨竝單付,副司直朴晦壽·尹命圭·權馥·李憲球·趙忠植竝單付。兼摠理使單金履陽。
持平金裕憲啓曰,臣言議風采,本不合於淸朝耳目之任,而間膺湖西掌試之命,蹶往役,病滯途道,日昨始歸,則柏府除旨,降已有日,而馹召又繼之矣。低擬特點,旣極榮感,召命累宿,尤係悚惶,雖不得不隨牌出肅,少伸微忱,而臣於本府,旣經掌憲,揆以格例,不可仍冒,適値齋日,今始來避,爲日滋久,所失滋大。請命遞斥臣職。答曰,依啓。
以司諫金喆遠,獻納申溥,正言沈東潤·尹尙度牌不進罷職傳旨,傳于李基栽曰,只推。
傳于李基栽曰,吏·刑換房。
傳于鄭漪曰,右賓客未差之代,前判書李肇源除授。
鄭漪啓曰,新除授右賓客李肇源,方在不敍中,何以爲之?敢稟。傳曰,敍用。
以吏曹參議洪敬謨牌不進罷職傳旨,傳于鄭漪曰,只推。
李基栽,以備邊司言啓曰,頃因京畿年分狀啓,事目外不足災二千結覆啓加劃矣,卽見該監司朴宗琦狀啓,則以爲,以此劃下之數,實無新舊災分俵之望,見減災七百九十三結十五負二束,特許準劃事,更請令廟堂稟旨分付矣。前此劃給,以今年之所成就,比各年之所許施,則不可謂剋減之政,而道啓申請,猶以冤徵爲慮,其在寧失之義,有難一切靳許,更以三百結加劃,使之一一精俵,俾蒙均惠之地,何如?傳曰,允。
又以備邊司言啓曰,卽見開城留守李龍秀狀啓,則備陳本府合屬舊豐德農形災損之狀,仍以爲,禁·御兩營所管江都留餉米·太,以詳定代捧,耗條則本邑輸送摠廳所管臨津餉穀,捧留本邑,而耗條則代錢輸送,辛巳·壬午停退還餉及辛巳停退各軍門·各衙門身軍布,竝許仍停事,請令廟堂稟旨分付矣。舊豐德以濱海之地,今年又未免災損,而守臣所請,皆是昨年已施之典,竝令依狀辭擧行,以爲紓力之方,何如?傳曰,允。
又以備邊司言啓曰,舟橋司堂上有闕之代,行護軍趙萬永差下,使之察任,何如?傳曰,允。
又以兵曹言啓曰,去秋等能麽兒考講時,中樞府都事柳浩源,武臣兼宣傳官鄭煥章,部將金性浩,二次不通,訓鍊院主簿梁迪洙·申在良,武臣兼宣傳官金光漢,部將韓用正·安慵,守門將張仁源·林宗勳,一次不通。依定式竝從重推考,何如?傳曰,允。
又以禁衛營言啓曰,本營千摠尹懿成,身病猝重,勢難察任,改差,何如?傳曰,允。
前行戶曹判書李相璜疏曰,伏以置相,國之大政也,未敢知殿下胡爲而有臣今日之命也。臣自聞命以來,五內惝怳,如酲如痴,寢不能背貼,食不知口處者,蓋幾日于玆。臣之事我殿下,備任使之末,而出入中外,至今二十有五年,所受命者時有輕重大小之異,而雖就其重且大者言之,前乎此則特一官一事而止,而每經一官,每了一事,退而點檢,未見有絲毫報答,只是竊廩餼養妻孥,究竟爲一身計而已。臣曾一官一事之不能,而遽任之以不止一官一事之責,欲望其贊化調元工釐而庶康焉,則天下顧安有是理耶?殿下之所發歎中朝,形諸絲綸者,卽惟曰,國勢之岌嶪,民生之困窮,俗尙之浮靡,紀綱之壞圮,而懍懍於板蕩顚蹶之憂。凡此皆今日上下之所同憂,而顧甚愚陋,無所省識,然亦不敢以聖敎爲不然,然則是誠何如時也,而以此時而濟此艱,又當須何如人也?殿下所以兢兢致愼者,宜在於此,而及其簡拔而擢授也,則乃至妄庸極空疎萬萬最居人下之不肖如臣耳。卽此而時事又可知已,殿下之深惟遠念,所以爲圖治求安之策者,不亦甚左矣乎?將見已板蕩者,轉益板蕩,垂顚蹶者,遂至顚蹶,民國之憂,無有窮已,豈不大可懼哉?綿才薄德,萬萬無承堪之理,而至於累則哲之明,貽具瞻之羞,則此又非一時擧措之失焉爾。公議之地,宜有駁正,而恭俟屢日,迄未有聞,殆將使臣鳴號,自決其去就也,玆敢收召神魂,略具文字,冒死仰籲於天地父母之前。伏乞聖明,穆然遠覽,亟垂睿照,收還臣新授議政職秩,仍命改卜賢德,以幸國事焉。臣無任云云。
答曰,省疏具悉卿懇。日前敦勉之後,如渴之懷,益不勝延佇而紆菀,卽覽來牘,不謂卿克讓之美,乃復循俗規也。噫,當此之時,老成之典型,績庸之茂昭,孰有賢於卿者,而予不思與卿圖治,股肱之托,經綸之責,誰可受於予者,而卿不思爲予自任?此所以吾之相定矣,而深有望於康濟艱難者也。卿其無復巽辭,卽爲出膺,以幸國事。仍傳于李基栽曰,此批答,遣史官傳諭于左議政。
副護軍沈能稷疏曰,伏以臣,少而失學,不閑功令,而向來東堂,適値承乏,冒當試役,雖自謂精白對揚,而其如鑑識不明·神精未周,何哉?且考試於膠擾之中,坼名於數日之內,瘡疣之出,僨誤之罪,固所自料,退益惶愧,更閱諸券,則對策居首權憲八之作,有駭悖之句語,其所謂釣名衒能藏身露頭云者,果指何人而言也?顧今儒賢,在旌招之列,而或講道林下,或獨善江干,聖明之所禮遇,朝野之所矜式,而今其下語,若是乖悖,或似譏斥,或似嘲侮,一看再看,益覺驚駭,渠以幺麽鄕儒,發此不倫之說,敢售侮賢之習,極爲寒心。臣於鎖院之時,若能到底詳閱,終始照檢,則此等之券,豈或混入於被擢之中,而特以下段汗漫處,故初不致詳,有此誤選置魁之境。臣方惶恐竢罪之不暇,而亦不可恬然緘默,敢控首實之義,恭俟當被之律,而至如對策居首人權憲八,決不可仍置,亦命拔去於原榜中,俾士趣正而世道靖焉。臣無任云云。
省疏具悉。該儒生對策句語,果若有意於侵侮儒賢,卽固無謂,雖或泛論,語亦不擇,原榜拔去,仍爲停擧,爾與參試,俱有奏御不審之失,竝罷職。
上在昌德宮。停常參·經筵。
鄭漪啓曰,大司憲宋穉圭,執義李魯秉,掌令沈能栻·李昌心,持平柳致睦在外,持平一員未差,監察茶時之意,敢啓。傳曰,知道。
又啓曰,同副承旨林東鎭,今日不爲仕進,卽爲牌招,何如?傳曰,允。
備忘記,北兵使李鐵求下直,長弓一張,長箭一部,片箭一部,筒兒一箇賜給。
韓義運啓曰,藥房副提調,持湯劑來待矣。傳曰,封入。
又啓曰,玉堂上下番俱空,事甚未安。應敎徐有素,副修撰朴潞壽,旣有只推之命,竝卽牌招入直,何如?傳曰,允。
以同副承旨林東鎭牌不進罷職傳旨,傳于鄭漪曰,只推。
以應敎徐有素,副修撰朴潞壽牌不進罷職傳旨,傳于韓義運曰,只推。
韓義運,以禮曹言啓曰,因行副護軍沈能稷上疏,今番式年文科初試一所對策居首人權憲八拔去事,命下矣。原榜目中拔去,付標以入之意,敢啓。傳曰,知道。
鄭漪,以備邊司言啓曰,卽見廣州留守金在昌災實狀啓,則以爲,地部劃下災十結外,不足災一百十八結六負四束,特許加劃,辛巳停退還餉及癸酉·己卯排年條,竝許折半收捧事,請令廟堂稟旨分付矣,本府年形,足稱均登,而流來災頉,數本不少,事目外加請,依昨年例特爲準劃,辛巳停退,當初抄出,只是尤甚民戶,則一時準捧,其勢亦難,姑許折半仍停。至於癸酉·己卯排年條,爲念民力之艱乏,已許年限之排定,則似此少康之歲,不宜闊狹,當年所納條,依排定之數,使之準捧,何如?傳曰,允。
又以兵曹言啓曰,同知中樞府事南紀興,內禁衛將白能洙,俱以病難供職,呈狀乞遞,竝改差,何如?傳曰,允。
又以御營廳言啓曰,本廳哨官南道壽,身病甚重,勢難察任,改差,何如?傳曰,允。
上在昌德宮。停常參·經筵。
申時灑雨下雨,測雨器水深二分,雨雹狀如小豆。
林東鎭啓曰,大司憲宋穉圭,執義李魯秉,掌令沈能栻·李昌心,持平柳致睦在外,持平一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,玉堂上下番俱空,已至多日,事甚未安。應敎徐有素,副修撰朴潞壽,旣有只推之命,竝卽牌招入直,何如?傳曰,允。
又啓曰,左右史不可不備,檢閱趙容和,由限已過,卽爲牌招入直,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,假注書孫爀,身病猝重,勢難察任,今姑改差,何如?傳曰,允。
孫爀改差,代以尹奎培爲假注書。
林東鎭,以兵曹言啓曰,今十月初七日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以沈日永爲內禁將。
林東鎭,以兵曹言啓曰,新除授內禁將沈日永,時無職名,依例口傳付軍職之意,敢啓。傳曰,知道。
兵曹口傳政事,副護軍單沈日永。
以應敎徐有素,副修撰朴潞壽牌不進罷職傳旨,傳于韓義運曰,只推。
以檢閱趙容和牌不進罷職傳旨,傳于韓義運曰,只推。
林東鎭,以御營廳言啓曰,本廳哨官金周永受由下鄕,過限不來,汰去之意,敢啓。傳曰,知道。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
林東鎭,以都摠府言啓曰,今日入直內三廳武兼·禁軍及軍兵等,中日習射技,請出標信,傳曰,知道。
林東鎭啓曰,大司憲宋穉圭,執義李魯秉,掌令沈能栻·李昌心,持平柳致睦在外,持平一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而領議政南公轍有身病,左議政李相璜,右議政李書九未肅拜,不得來會云矣,敢啓。傳曰,知道。
韓義運啓曰,玉堂上下番俱空,已至多日,事甚未安。應敎徐有素,副修撰朴潞壽,旣有只推之命,竝卽牌招入直,何如?傳曰,允。
又啓曰,左右史不可不備,檢閱趙容和,旣有只推之命,卽爲牌招入直,何如?傳曰,允。
又啓曰,藥房提調·副提調,持湯劑來待矣。傳曰,封入。
林東鎭啓曰,義禁府都事來言,時囚無得過三日滯囚,曾有定式矣。時囚罪人金鎭豐,當爲捧供,而判義禁金相休,同義禁李海愚在外,知義禁洪義浩受由,只有同義禁徐長輔一人,不得備員開坐云,何以爲之?敢稟。傳曰,判義禁·同義禁·知義禁竝許遞,前望單子入之。
金吾堂上前望單子入之,判義禁金蓍根,同義禁李志淵·李鍾運落點。
林東鎭啓曰,新除授判義禁金著根,同義禁李志淵·李鍾運,竝卽牌招,以爲開坐之地,何如?傳曰,允。
以應敎徐有素,副修撰朴潞壽牌不進罷職傳旨,傳于韓義運曰,只推。
林東鎭,以禁衛營言啓曰,本營把摠韓明運身病猝重,勢難察任,改差,何如?傳曰,允。
大護軍李書九疏曰,伏以臣聞,人君爵祿,不苟施也,苟或施非其人,徒玷汚名器,而濫猥之譏,流布於無窮,凡朝廷百執事之任,莫不皆然,況輔相乎哉?然則今臣之所被誤恩,是何爲也?竊自恨孱喘苟延,貽累聖政,乃至此極也。日者近臣辱臨,溫綸渙宣,獎借之隆,責勉之重,逈出尋常,而追念先朝陶鑄之恩,敷示今日眷畀之意,臣於是,不覺失聲而抆血,益知臣罪戾之難贖也。臣受兩朝恩造,與天無極,而才識蔑如,言行無素,未嘗有絲毫報效,徒積咎釁,卒陷大戮,辜負寧考生成之德,致勤聖主拯濟之力,臣心之怨艾自悼,結在衷曲,惟有屛處畎畝,沒身自靖,或可以少靖前愆,不至重傷我兩朝眷知之明,故平居杜門,蟄伏畏縮,不敢以恒人自處。間者藩臬冒據,紙因嚴譴,拚棄尺寸之株守,蹲仍及瓜,而至若居留之命,粗暴微諒,以殿下明聖,特賜俯燭而曲遂之矣,今乃以匀軸鼎鼐之重,遽加之於滓穢之賤枯朽之餘,有若可以更備驅策者然。夫辭受出處,人臣之大節,假使臣無此私義,在居留則辭之,在相職則受之,是所謂辭萬而受十萬,將不免爲孟子之罪人。況臣庸陋,無足比倫,而宿釁旣重,餘痛方深,又復喪失所守,猖狂妄行,晏然冒玷於具瞻之地,則其身已爲不正,雖欲自立於當世,其可得乎。昔宋臣王安石,辭美官甚力,及其掌制誥而參國政,遂不復辭,夫以安石之文學操行,其於官職,或辭或受,疑若無甚可罪,而君子已見其肺肝,此安石之所以爲安石也。臣雖疵賤,亦不願使當世君子,執心迹而斷之爲無狀小人也,殿下憂念民國,至誠惻怛,有足以動天地而泣鬼神,如臣冥迷,尙且徊徨感涕,凡厥在廷,夫孰不然?正宜愼簡賢德,弘濟時艱,而反得此已癈無能之一愚臣,設令臣忘廉蔑義,敢懷叨竊,亦將焉用?抑恐國事愈非,世道愈壞,重發我聖上中朝之歎矣。臣雖萬死,罪其可貰耶?至若區區私懇,固不敢每瀆崇聽,而第念先王之政,莫大於孝理,故禮八十者,一子不從政,癈疾非人不養者,一人不從政。臣母旣耄且病,家無他人,在子惟臣,而犬馬之齒,亦踰七旬,朝暮之憂,比往歲尤急,而曾願乞身終養,今反越禮從政,是豈爲人子者竭力事親之道也哉?有恒情者,必不忍爲此矣,玆敢畢瀝肝血,垂涕而哀籲焉。伏乞聖慈,悶臣情之不可以强迫,念臣身之不可以復起,亟命收回臣新授職秩,毋使國體太褻,物情久駭,公私幸甚。臣無任云云。答曰,省疏具悉卿懇。仄席之懷,不啻如渴,際見來章,不覺愕貽。往卿所遭,職由予不明,然其爲構捏,婦孺皆知,雖予不明,亦能洞辨而昭晰之,在今復何提起?自謂滓穢,自古名臣賢輔之慘被誣衊,往往有甚於卿者,而君上辨晰之後,未嘗株守而永引。然則今卿云云,不特牽强而已,殆視寡昧之辨晰,不足有無輕重於卿也,卿豈然乎否乎?望卿毋得復提,使予重悔其不明之咎也。至於奉老情理,予亦知之,禮之所說,雖云如彼,歷考古今,亦未必盡如禮說。況大官非昏曉奔走之職,養親論道而不相妨,奉還京第,於理卽當,何不出此,而徒引禮爲哉?噫,予之必爰立於卿,意豈徒然?相感之理,不在多言,卿其卽起幡然,弘濟國事。仍傳于李基栽曰,此批答,遣史官傳諭于右議政。
檢閱趙容和疏曰,伏以臣於日前,冒控情私,幸蒙恩暇,歸視病母,闔門感祝,及夫由限已過,召牌儼降,勢難離捨,自犯違傲,罪當重勘,罰止問備。臣於是銜恩怵義,莫省攸措。第念臣,母病積有源委,荐經喪威,而眞元銷鑠,比觸風寒,而痰眩闖肆,飮啖失其宜,轉側不自持,委頓床玆,一直無減,雖得盡心於刀圭,有難責效於時日,縱使臣方在直所,固當請急之不暇。況目見親病如是,其何忍晷刻離側乎?臣情旣到極,實無以勉就直次,玆於召命之下,隨詣朝房,忙陳短章,仰干崇嚴。伏乞聖慈,特垂悶憐,遞臣見職,俾便救護,勘臣瀆擾,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
金敎喜啓曰,大司憲宋穉圭,執義李魯秉,掌令沈能栻·李昌心,持平柳致睦在外,持平一員未差,監察茶時之意,敢啓。傳曰,知道。
鄭漪啓曰,同副承旨林東鎭,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,洪命周落點。
韓義運啓曰,玉堂上下番俱空,已至多日,事甚未安。應敎徐有素,副修撰朴潞壽,旣有只推之命,竝卽牌招入直,何如?傳曰,允。
韓義運啓曰,藥房副提調,持湯劑來待矣。傳曰,封入。
金敎喜啓曰,臣敎喜,今日入直禁軍戎器點考進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
梁日煒奉命在外,代以崔宗煥爲事變假注書。
傳于韓義運曰,斷衷爰立賢於夢卜,翹佇幡然,今幾日矣。前者別諭,日昨批旨,敷示予心,殆無餘蘊。以卿謇謇,庶諒懇懇。中書故事,亦屬應文,豈必備例而後爲當?如渴之懷,政願其不俟駕,而不終日,又此申告,卿其卽爲膺命,以副予望。仍傳于韓義運曰,此敦諭,遣史官傳諭于左議政,仍與偕來。
崔宗煥偕來,代以文養正爲事變假注書。
以應敎徐有素,副修撰朴潞壽牌不進罷職傳旨,傳于韓義運曰,只推。
洪命周,以都摠府言啓曰,副摠管李志淵以義禁府堂上,本府坐起事晝仕出去之意,敢啓。傳曰,知道。
義禁府啓目,浦項前別將金鎭豐原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
水原留守金履陽疏曰,伏以臣,纔解大農之任,歸省先人之墓,腰脊爲輕,情私獲展,仕止皆恩,行邁俱榮。且彼湖鄕,卽臣生長之村,而中歲休官,於焉棲托,戀枝思淵,魚鳥同情,漏盡鍾鳴,理合行休,自不覺遂初之心,油然而生矣,何意返路屬耳?恩命遽降,授臣以華府居留之職,夫何聖眷之徧篤臣身,老不見捨,中外歷試,若是之便蕃也。嗚呼,是府也,拱護仙寢,密邇眞殿,朝暮瞻望,日月灑掃,少伸弓劍之餘慕,卽臣未死前至願,而不可得者,而今旣得之矣,顧以何心,矯情飾僞,苟爲辭遜之計哉?第伏念臣於月前,因緣辭職之章,兼附引年之義,援據禮經,披瀝情素,名言刻畫,諒非虛暇,雖緣誠淺辭拙,不能有槪宸聽,而咫尺微諒,中有所守,結綬彯纓,外內惟同,言行相顧,臣何敢庶幾古人,而昨言今食,誠不勝忸怩厚顔,此臣所以逡巡踧踖,不敢進也。至於府民之凋瘵而未蘇也,庫儲之空枵而未完也,精力之不逮於剸理也,材識之不堪於矯救也,皆臣可辭之實,而方臣所守之微諒,猶屬漫聲,猶涉例套,玆敢盡情無隱,仰干崇嚴。伏乞聖慈,曲賜體諒,亟遞臣職,俾免爲食言兩截之人,則其所以成就臣名,光耀臣身者,較諸一時官祿之榮,誠萬萬遠矣。臣無任云云。答曰,省疏具悉。卿其勿辭察任。
持平朴民翰疏曰,伏以臣,山野樸拙,百無一能,早業明經,雖忝科第,而賦性迂愚,不通世務,自揣材具,終不足以備淸朝百執事之末,而節次推遷,輥到臺閣,榮耀已極,涯分已踰,前後忝叨,亦旣屢遭,而每以在外而蒙遞,未嘗一晉而叩謝,是豈臣全昧駕屨之義而然哉?蓋其自量甚審,濫竽是戒,不敢生冒進之計矣,迺者前望特除,又出望外,繼而有馹召之命,臣手擎恩誥,感淚被面,而惶實恧蹙,一倍震越,實不知措躬之所也。夫百官庶僚,孰非難愼,而風憲之任,尤重且大,況今世道日下,朝綱漸解,此時振頹警憒之責,全在於臺閣,苟非風采足以聳動朝著,言議足以讋服一世,則雖驄馬惠文,日呼唱於道路,適足爲嗤點之資,是豈如臣駑劣所可苟然而充位者哉?且伏念臣有老母,今年八十有二,雖在無病康寧之時,實有朝夕難保之勢,近添感冒,加以泄症,神精凜綴,氣息奄奄,此時離捨,斷無其望,臣以材具則有不可冒進也,以私情則有不忍暫離也,左右思量,氷炭交中,玆不得不中路陳章,瀝血仰籲。伏乞天地父母,諒臣言之非出飾讓,察臣情之有難曠違,亟遞臣所帶憲職,仍治臣逋慢之罪,以肅朝綱焉。臣雖不敢以見識自居,而竊有區區蘊畜於中者,敢此尾陳焉,惟聖明垂察焉。先正臣文穆公鄭逑從祀文廟之請,至今三十餘年之間,八路同聲,六度封章,而兪音尙遲,公議抑鬱。蓋鄭逑之道德文章,非臣淺學所可窺測,而臣嘗伏讀宣廟朝賜祭文曰,寒暄遺範,退陶正脈,絶意名途,玩心理窟,仁廟朝賜祭文曰,心潛道腴,超然無慕乎外,脚踏實地,卓爾有立乎中,世道否泰之相乘,以一身而自任,節文詳略之有異,輯衆說而折衷,肅廟朝賜祭文曰,曰惟文穆,淑氣天鍾,篤學好古,致禮治躬,內敬外義,左規右準,體用兼該,知行竝進,響紹寒暄,嫡承退翁。又肅廟寶鑑中有曰,天使出問東方心學祖宗,則朝廷將以鄭寒岡心經發揮爲對云,此可見公議之極其褒崇也。粵在正廟辛亥,八道儒生,以此疏籲,而批旨若曰,先正臣金麟厚從祀事,前此多士,累以疏籲,今於爾等之請,何異於是?先正經術行誼,予所欽尙之者,豈後於爾等,爲敎矣。其後湖南儒生,疏請金麟厚從祀而蒙允,先正臣鄭逑,當在其次,故往在庚申,方謀疏籲,未及登途,仙馭賓天,臣民無祿之痛,已無可喩,而斯文躋享之擧,抑亦有時存乎?臣又嘗見先正臣文正公宋時烈遺集中有曰,論道德則退溪·寒岡·栗谷,退·栗二賢,已爲從祀,而鄭逑則獨未之行,豈不有欠於一體共褒之義乎?伏惟我殿下,以先王之道,行先王之事,其於鄭逑躋享之典,亟行先王未行之盛擧,固爲繼述之大德,而其在列聖朝已行之例,尤豈不有光哉?伏願殿下,試以臣言,下詢朝廷,特擧縟儀,以幸斯文焉。臣無任云云。省疏具悉。文廟從享,事體至爲重大,非一臺臣所可輒請者也。爾職已許遞矣。
上在昌德宮。停常參·經筵。
自開東至辰時,有霧氣。
洪命周啓曰,大司憲宋穉奎,執義李魯秉,掌令沈能栻·李昌心,持平柳致睦在外,持平一員未差,監察茶時之意,敢啓。傳曰,知道。
韓義運啓曰,來十一日朝參日次矣,敢稟。傳曰,停。
金敎喜啓曰,來十一日輪對日次矣,敢稟。傳曰,當次人受點,後日次待令。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭漪啓曰,同副承旨李基栽,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,金學淳落點。
韓義運啓曰,藥房副提調,持湯劑來待矣。傳曰,封入。
金敎喜啓曰,玉堂上下番俱空,已至多日,事甚未安。應敎徐有素,副修撰朴潞壽,旣有只推之命,竝卽牌招入直,何如?傳曰,允。
以左副承旨金學淳牌不進罷職傳旨,傳于鄭漪曰,許遞,前望單子入之,待下批牌招察任。
承旨前望單子入之,鄭祖榮落點。
鄭漪啓曰,新除授承旨鄭祖榮,以前任江界府使,方在解由未出中,何以爲之?敢稟。傳曰,勿拘。
鄭漪啓曰,同副承旨鄭祖榮,時在公淸道公州地,斯速乘馹上來事,下諭,何如?傳曰,允。
以應敎徐有素,副修撰朴潞壽牌不進罷職傳旨,傳于金敎喜曰,只推。
事變假注書崔宗煥書啓,臣於本月初六日未時量,敬奉聖諭,馳往傳諭于南部會賢坊松峴契左議政李相璜所住處,則以爲,顧此百無肖似之賤,忽被萬不堪承之命,神魂驚褫,至今靡定。初奉恩敎,未敢仰對,纔控短疏,冀燭微私,而批諭荐下,數日之間,近臣再辱,繼又偕來有命,辭旨之鄭重,視遇之曠絶,尤非駑劣賤臣之所敢承當者,只有震越駭恧,鑽地求入而已,有不敢費辭張皇,猥同附奏,更當以文字籲哀,恭竢處分云矣。臣則旣承偕來之命,故因爲仍留之意,敢啓。傳曰,知道。
韓義運,以兵曹言啓曰,今十月初十日,二內禁軍番次矣,該番將未差之代,依承傳口傳以入之意,敢啓。傳曰,知道。
兵曹口傳政事,以元永道爲內禁將。
上在昌德宮。停常參·經筵。
洪命周,以都摠府言啓曰,今日入直內三廳武兼·禁軍及軍兵等,中日習射技,請出標信,傳曰,知道。
金敎喜啓曰,大司憲宋穉圭,執義李魯秉,掌令沈能栻·李昌心,持平柳致睦在外,持平一員未差監察茶時之意,敢啓。傳曰,知道。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,玉堂上下番俱空,已至多日,事甚未安。應敎徐有素,副修撰朴潞壽,旣有只推之命,竝卽牌招入直,何如?傳曰,允。
又啓曰,檢閱趙容和,由限已過,卽爲牌招入直,何如?傳曰,允。
又啓曰,藥房提調·副提調,持湯劑來待矣。傳曰,封入。
以應敎徐有素,副修撰朴潞壽牌不進罷職傳旨,傳于韓義運曰,只推。
洪命周,以內醫院都提調·提調意啓曰,前御醫秦慶煥,鍼醫秦東老,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單秦慶煥·秦東老。
洪命周,以備邊司言啓曰,關西先運襦衣二百四十九領,紙衣二百六十六領,照數捧上,稱量綿品·紙品,亦爲看審後,仍爲監封逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又以兵曹言啓曰,僉知中樞府事李東煥,內禁衛將李元學,五衛將洪胤濟,俱以病難供職,呈狀乞遞,竝改差,何如?傳曰,允。
又以禁衛營言啓曰,本營千摠尹禹鉉,身病猝重,勢難察任,改差,何如?傳曰,允。
修撰李同淳疏曰,伏以臣,猥以無似,濫廁淸班,蒙被洪私,便養南邑,恩重邱山,報蔑絲毫,疾病沈痼,旋卽遞歸,縮伏鄕廬,自訟辜恩之罪,忽於千萬夢外,伏奉瀛館新命,馹召遽降,蓬蓽生榮,臣驚惶震越,罔知攸措。夫經幄論思之官,是何等重且大也?臣人微跡淺,學蔑識謏,徒藉先蔭,玷汚名器,年前一肅,醜拙畢露,蓋其儱侗憒劣之狀,聖明之所已俯燭,公議之所共嗤點也。臣雖至愚,自知亦明,其何敢憑恃寵榮,有除輒膺,重自陷於忘廉冒恥之科哉?況臣望七偏母,素抱奇疾,當寒添劇,氣息凜綴,藥餌蔑效。此時離捨,實非情理之所敢出,分義所在,有不敢偃處私室,行到百里外醴泉地,而急伻又到,症勢尤劇,玆不得不蒼黃徑歸,冒昧陳籲於天地父母之前。伏乞特垂矜諒,亟命鐫遞臣濫叨職名,仍治臣違傲之罪,以安私分焉。臣無任云云。省疏具悉。所請依施,爾其救護。
上在昌德宮。停常參·經筵。
金敎喜啓曰,大司憲宋穉圭,執義李魯秉,掌令沈能栻·李昌心,持平柳致睦在外,持平一員未差,監察茶時之意,敢啓。傳曰,知道。
韓義運啓曰,藥房提調·副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。應敎徐有素,副修撰朴路壽,旣有只推之命,〈竝〉卽牌招入直,何如?傳曰,允。
金敎喜啓曰,義禁府都事來言,時囚罪人金鎭豐當爲議處,而判義禁金蓍根未肅拜,次堂例不得擧行云,判義禁卽爲牌招,以爲開坐之地,何如?傳曰,允。
傳于金敎喜曰,當該承旨推考。
以應敎徐有素,副修撰朴潞壽牌不進罷職傳旨,傳于韓義運曰,推考傳旨捧入。
以平安監司金敎根狀啓,定州牧使金煐,遭母喪事,傳于韓義運曰,令該曹口傳差出,使之一兩日內辭朝。
韓義運,以侍講院言啓曰,王世子進講書傳第三卷,今已畢講矣,第四卷繼講之意,敢啓。傳曰,知道。
又以侍講院言啓曰,右賓客李肇源,時無職名,令該曹口傳付軍職,何如?傳曰,允。
兵曹口傳政事,上護軍單李肇源。
洪命周,以兵曹言啓曰,卽接慶熙宮入直衛將鄭殷錫牒報,則本宮內承文院後松木一株顚仆云,依例斫去之意,敢啓。傳曰,知道。
又以兵曹言啓曰,今十月十三日,三內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以申義權爲內禁將。
洪命周,以備邊司言啓曰,冬至兼謝恩使拜表期日不遠,正使權常愼,依例判中樞府事單付,口傳下批之意,分付該曹,何如?傳曰,允。
又以備邊司言啓曰,卽見平安監司金敎根狀啓,則以爲,今此本道舊還蕩減之時,兵營穀各年舊還折米七千九百二十三石零,不入於行會元數中,特許蠲蕩,俾爲均霑惠澤之地事,請令廟堂稟旨分付矣,本道未捧穀蠲蕩之命,卽是特恩也。西民如得更甦,庶可以回咷爲笑,而兵營穀之不在竝論,實有向隅之歎,殊非一視之政,道臣所請,允合均惠之義,兵營舊還折米七千餘石,竝許蠲蕩,依本司初關知委,一體擧行後,形止狀聞之意,分付,何如?傳曰,允。
義禁府啓目,向前金鎭豐亦,雖因親病急報,送印徑發是白乎乃,其在重官守之道,有難參恕,以此照律,何如?判付啓。依允。
上在昌德宮。停常參·經筵。
藥房都提調南公轍,提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
金敎喜啓曰,大司憲宋穉圭,執義李魯秉,掌令沈能栻·李昌心,持平柳致睦在外,一員未差,監察茶時之意,敢啓。傳曰,知道。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于洪命周曰,藥房入侍,水原留守同爲入侍。
韓義運啓曰,藥房三提調,持湯劑來待矣。傳曰,封入。
備忘記,水原留守金履陽下直,長弓一張,長箭一部賜給。
傳于韓義運曰,朝筵聞都相所奏,徐領府議諡,其家人,以遺意不欲受之云,而此大臣,豈可遂無節惠?明日不待諡狀議諡事,分付弘文館。
韓義運啓曰,玉堂上下番俱空,已至多日,事甚未安。應敎徐有素,副修撰朴潞壽,旣有只推之命,竝卽牌招入直,何如?傳曰,允。
傳于韓義運曰,左議政偕來都承旨,進去。
傳于韓義運曰,左議政偕來史官,還入。
韓義運啓曰,左議政偕來都承旨進去事,命下矣。行都承旨趙鍾永,所當牌招,而拘於廳規,不得請牌,何以爲之?敢稟。傳曰,牌招。
金敎喜啓曰,執義李魯秉,下諭後過限不上來,依定式遞差傳旨及禁推傳旨捧入之意,敢啓。傳曰,知道。
以前執義李魯秉禁推傳旨,傳于金敎喜曰,分揀。
以應敎徐有素,副修撰朴潞壽牌不進罷職傳旨,傳于韓義運曰,只推。
吏曹口傳政事,以李鍾運爲定州牧使。
兵曹口傳政事,判府事單權常愼。
韓義運,以侍講院言啓曰,右賓客李肇源,時在京畿楊州地,斯速乘馹上來事,下諭,何如?傳曰,允。
洪命周,以訓鍊都監言啓曰,別廟大門外及洞口石橋川渠兩傍石築,今已畢役之意,敢啓。傳曰,知道。
義禁府照目粘連,浦項鎭前別將金鎭豐矣,本府議啓內,雖因親病急報,送印徑發是白乎乃,其在重官守之道,有難參恕。以此照律,罪杖一百收贖,告身盡行追奪,私罪奉敎依允。
敎水原留守金履陽書。王若曰,漢西京控制之要,自有威望所重,周東郊保釐之任,最難老成其人。肆庸注意也深,寔出在心之簡。眷華府經始之地,昔寧考志事攸基。北衛神京,南控嶺·湖。鎭三路要衝之會,左接漢山,右挹沁府,鞏萬年盤泰之謨。澤洽草木山川,至今爲人愛惜。課試兵農儒武,菀然待文以興。粵自龜兆之協祥,迺有象設之重奉。天威不違咫尺,喬山之松栢瞻依,月遊怳若平常,眞殿之簾階孔邇。豐邑致奠安之樂,罔非先朝之孝思,高山誦拔兌之休,恒切小子之善繼。肆以保障之策,若是重焉,其在留司之人,尤所愼矣。惟卿傳家詩·禮,華國文章。受知先王,旣被不世之遇,逮事寡德,益勵報今之誠。東銓西樞,克著鑑衡之譽,南藩北臬,屢試盤錯之材。矧玆躋耆老之班,且有同休戚之誼。勤勞夙彰於朝著,惟卿是依,恩禮益侈於年來,與他自別。玆授卿以水原府留守兼摠理使,卿其祗受寵命,勉殫宏猷。委任望實之隆,應體中宸之凝念,誕敷恬雅之政,克懋外府之績庸。休退之志雖勤,何難此地之坐鎭?精力之旺是尙,允合庶務之臥治。於戲,芬苾奉以虔誠,慰予羹墻之慕,旌旗爲之增彩,藉卿管轄之謨。故玆敎示,想宜知悉。知製敎朴潞壽製進。
前行戶曹判書李相璜疏曰,伏以臣,忝命台司,爲日滋多,始也驀然而駭,如小兒聞霆,繼以慄然而懼,如盲人臨池,旣又大聲之呼,不能槪於聽卑之聰,至有近臣銜命,來守陋巷,則惘然而失,如縛者求解,愈纏而愈不得解,氷炭交中,久愈靡定。噫,是誠何如任也,是又誠何如時也?往來反復,求其所以致此之由,而不得其說,臣之情亦云窮矣。將謂臣立朝事君,前後四十年,荷昔年眷顧之深,備今日任使之久,幸免大戾,疑有可取而有是命歟?臣之所蒙被於昔年者,至今追惟,涕血交逬,造化陶甄,頂踵皆賜,然非謂臣有一技一能之異於流輩而然。臣之先臣,曾托殊契,未克終始承事,悼惜之音,屢發筵席,推念舊之恩,而延于臣身者如是耳,然則始殆世蔭也,大臣豈世蔭之所能及哉?至於殿下之所以視遇臣者,又非謂臣有一技一能之有所著見而然,念昔年簪履之舊,侈今日帲幪之私,循資授級,遂至崇顯,然則是猶次遷也,大臣豈次遷之所能爲哉?若曰,汝爲有司,歷官最多,則有司者具臣也。夫子之論冉求,曾不曰是具臣也,不可以爲大臣也乎?若曰,鼎席久曠,不可不備,則耇德之可詢,宿望之素儲,今日朝廷,未嘗無人,藉使不然,周公之告成王,又不曰,官不必備,惟其人乎?凡此數者,無一或可,何殿下視太容易,命太容易,廷推之不由,輿誦之不採,率然畀之於臣,而宣之於廷曰,吾之相定矣,而深有望於康濟艱難也,臣心之震駭恧蹙,無所措躬。且姑舍是,近而當世之瞻聆,遠而後來之譏議,將以何辭譬解?臣自承新命,永念民國,憂心熲熲,不衷之招災,匪分之爲咎,非亶爲臣一己之私而已也,玆又申暴血懇,仰塵聰聽。伏乞聖慈,回容光之照,垂生成之仁,亟賜鐫改,以全公私,國事幸甚。臣無任云云。答曰,省疏具悉卿懇。置相雖重,不過惟其人而已,顧今績庸之茂也,名望之重也,模範之老成也,孰有先於卿者乎?卿自具美,非予私卿,竊願毋徒謙抑,以曠時日,幡然簉朝,以副予虛佇之心。仍傳于韓義運曰,此批答,遣承旨傳諭,仍與偕來。
甲申十月初十日辰時,上御熙政堂。藥房入診,水原留守同爲入侍時,都提調南公轍,提調金履喬,副提調韓義運,記事官李淵祥·趙容和·金鍏,檢校待敎李憲瑋,左副承旨洪命周,假注書尹奎培,水原留守金履陽,以次進伏,醫官吳千根·金殷相·盧在豐,進伏楹外訖。公轍曰,日氣猝寒,聖體,若何?上曰,一樣矣。中宮殿氣候,何如?上曰,一樣矣。公轍曰,醫官來待,使之診候,何如?上命入診,千根等以次診候訖,退伏奏曰,脈候左右三部調均,而承聞聖候諸節後,可以議定湯劑矣。上曰,諸節一樣矣。千根等曰,退與諸醫,當加減湯劑以進矣。公轍曰,其間鼎席俱備,實爲萬幸,俄聞左相已爲再疏,右相則消息姑未更聞,而若皆卽速出仕則好矣。臣則爲國事喜幸之外,臣亦自此當䣃免退休,於公於私,以爲兩幸矣,卒領府事徐龍輔葬前議諡,旣有成命,而聞本家以故相遺意,諡狀尙不撰送於太常云,如是則葬前似難議諡,故竝以仰達矣。議諡之時,世代久遠,至於百年以前人,則須有大臣或儒臣筵達,然後爲之,自是故事,今番若爲諡坐,則必多有如此之人,分付弘文館,使之看詳事蹟而去就之甚好,故竝以仰達矣。上曰,唯。仍命退,諸臣以次退出。
上在昌德宮。停常參·經筵。
洪命周,以都摠府言啓曰,今日入直內三廳武兼·禁軍及軍兵等,中日習射技,請出標信,傳曰,知道。
金敎喜啓曰,大司憲宋穉圭,掌令沈能栻·李昌心,持平柳致睦在外,執義一員,持平一員未差,監察茶時之意,敢啓。傳曰,知道。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,會寧府使徐鳳淳下直,長弓一張,長箭一部,片箭一部,筒兒一箇賜給。
韓義運啓曰,藥房副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。應敎徐有素,副修撰朴潞壽,旣有只推之命,竝卽牌招入直,何如?傳曰,允。
鄭漪啓曰,假注書尹奎培身病猝重,勢難察任,今姑改差,何如?傳曰,允。
尹奎培改差,代以金相稷爲假注書。
金相稷在外,代以李景在爲假注書。
韓義運啓曰,卒領府事徐龍輔議諡事,命下矣,應敎徐有素,副修撰朴潞壽牌不進,副應敎林顔喆,校理尹心圭,副校理洪羲祖·金炳朝,副修撰徐相祿在外,修撰一員未差,無以擧行。何以爲之,而校理朴永元,修撰李憲瑋竝卽牌招,何如?傳曰,允。
以應敎徐有素,副修撰朴潞壽牌不進罷職傳旨,傳于韓義運曰,只推。
韓義運啓曰,議諡事,命下矣,應敎徐有素,副修撰朴潞壽,旣有只推之命,一體牌招,以爲備員擧行之地,何如?傳曰,允。
以慶尙監司李止淵狀啓,咸安郡守李膺緖,官掘民塚,擧措駭妄。爲先罷黜,其罪狀令攸司稟處事,傳于洪命周曰,令該曹口傳差出,催促下送。
以慶尙左水使柳相穆狀啓,慶州府人物渰死事,傳于洪命周曰,聞甚矜惻,元恤典外,別加顧助,渰死人如有生前身還布,竝蕩減事,廟堂措辭分付。
以校理朴永元,修撰李憲瑋牌不進罷職傳旨,傳于鄭漪曰,只推。
以應敎徐有素,副修撰朴潞壽再牌不進罷職傳旨,傳于鄭漪曰,只推。
鄭猗啓曰,議諡事,命下矣。應敎徐有素,校理朴永元,修撰李憲瑋,副修撰朴潞壽,旣有只推之命,竝更牌招,以爲擧行之地,何如?傳曰,允。違牌勿爲呼望。
吏曹口傳政事,以崔祉鉉爲咸安郡守。
洪命周,以兵曹言啓曰,今十月十一日武臣賓廳武經講書日次,而中日相値,不得爲之之意,敢啓。傳曰,知道。
行都承旨趙鍾永書啓,臣於本月初十日戌時量,敬奉聖批,馳往傳諭于南部會賢坊松峴契左議政李相璜所住處,則以爲,申控苦懇,冀燭微私,而及奉恩批,不惟不賜允可,先之以獎詡,繼之以敦勉,十行如綸,鄭重曠越,臨宣之王人,卽喉司之長,而仍有偕來之命,惝恍震恧,莫省攸爲。以萬萬匪意之新命,被之於萬萬無似之賤身,從而施之者,又古昔盛際招延碩輔之曠禮也,臣雖萬死,何敢當此?爲微末去就,宰臣之辱在蓬蓽,尤增惶隘,如蒙先爲召還,則謹當冒死更籲,恭竢嚴誅云矣。臣則旣承偕來之命,故姑爲仍留之意,敢啓。傳曰,知道。
上在昌德宮。停常參·經筵。
韓義運啓曰,明日常參·經筵,取稟。傳曰,停。
李恒權啓曰,大司憲宋穉圭,掌令沈能栻·李昌心,持平柳致睦在外,執義一員,持平一員未差,監察茶時之意,敢啓。傳曰,知道。
鄭漪啓曰,右副承旨金敎喜,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李恒權落點。
韓義運啓曰,藥房副提調,持湯劑來待矣。傳曰,封入。
又啓曰,應敎徐有素,特敎申飭之下,謂有情勢,奉牌闕外,無意承膺,事體所在,誠極未安。從重惟考,何如?傳曰,允。
鄭漪啓曰,假注書李景在身病猝重,勢難察任,今姑改差,何如?傳曰,允。
李景在改差,代以蔡東直爲假注書。
傳于韓義運曰,日前批旨之後,虛佇之懷,益覺如渴。蓋予所輸瀉無餘,則庶卿之駕屨不俟,而今至屢日,尙復閴然,豈予菲誠不足以相感歟?抑卿難進,必欲其備例歟?國之休戚,係卿去就,紆鬱之極,寢食靡安,卿須諒予懇懇之心,卽日登程簉朝。仍傳于韓義運曰,此敦諭,遣史官傳諭于右議政。
文養正奉命在外,代以金命珠爲事變假注書。
韓義運啓曰,應敎徐有素特敎之下,謂有情勢,一向奉牌,屢度催促,終無變動,事體道理,俱極未安。從重推考,何如?傳曰,許遞,前望單子入之,待下批牌招察任。
應敎前望單子入之,李渭達落點。
韓義運啓曰,新除授應敎李渭達以前任北靑府使,方在解由未出中,何以爲之?敢稟。傳曰,勿拘。
又啓曰,議諡事,命下,而應敎李渭達,副應敎林顔喆在外,不得擧行,何以爲之?敢稟。傳曰,竝許遞,前望單子入之,待下批牌招察任。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先蠶壇·雩祀壇·祈雨壇·馬祖壇·漢江壇·司寒壇·厲壇壇上及四面紅箭門墻垣階砌,俱爲無頉,而先農壇南邊紅箭門東邊柱根朽傷,卽爲修改事,分付該監,而此後看護等節,另加申飭之意,敢啓。傳曰,知道。
又以禮曹言啓曰,圖畫署有別遞兒祿窠,而畫員中勤勞國役者,使之次次許付矣。付祿李有聃有頉代,畫員金宗欽,前後國役,多有勤勞,依例許付,何如?傳曰,允。
洪命周,以訓鍊都監言啓曰,謹依判下,別廟大門外及洞口橋梁修築時,石手九名處,各木布一疋施賞之意,敢啓。傳曰,知道。
李恒權,以義禁府言啓曰,慶尙監司李止淵狀啓內,咸安郡守李膺緖爲先罷黜,其罪狀令攸司稟處事,啓下矣。李膺緖時在任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
夜五更,灑雨下雨,測雨器水深二分。
韓義運啓曰,明日常參·經筵,取稟。傳曰,停。
李恒權啓曰,大司憲宋穉圭,掌令沈能栻·李昌心,持平柳致睦在外,執義一員,持平一員未差,監察茶時之意,敢啓。傳曰,知道。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,藥房提調·副提調,持湯劑來待矣。傳曰,封入。
傳于韓義運曰,顯思宮望祭,王世子攝行磨鍊。
注書李淵祥病,代以李日瀅爲假注書。
假注書李日瀅在外,代以李之鳳爲假注書。
韓義運,以侍講院言啓曰,再明日顯思宮望祭王世子攝行時,宮官當爲備員,而兼弼善·兼說書俱未差,令政院稟旨差出,待下批牌招,以爲進參之地,何如?傳曰,允。
韓義運啓曰,因侍講院草記,再明日顯思宮望祭,王世子攝行時,宮官當爲備員,而兼弼善·兼說書未差,令政院稟旨差出,待下批牌招事,允下矣。政官牌招,開改差出,何如?傳曰,前望單子入之。
春坊前望單子入之,兼弼善朴晦壽,兼說書趙容和落點。
玉堂前望單子入之,應敎李魯秉,副應敎李渭達落點。
韓義運啓曰,議諡事,命下,而新除授應敎李魯秉,副應敎李渭達在外,不得擧行,何以爲之?敢稟。傳曰,竝許遞,前望單子入之。
玉堂前望單子入之,應敎朴晦壽,副應敎尹命圭落點。
韓義運啓曰,議諡事,命下矣。新除授應敎朴晦壽,副應敎尹命圭,竝卽牌招,以爲擧行之地,何如?傳曰,允。
以副應敎尹命圭牌不進罷職傳旨,傳于韓義運曰,只推。
上在昌德宮。停常參·經筵。
李恒權,以都摠府言啓曰,今日入直內三廳武兼·禁軍及軍兵等,中日習射技,請出標信,傳曰,知道。
韓義運啓曰,明日常參·經筵,取稟。傳曰,停。
李恒權啓曰,大司憲宋穉圭,掌令沈能栻·李昌心,持平柳致睦在外,執義一員,持平一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,左副承旨洪命周,今日不爲仕進,卽爲牌招,何如?傳曰,許遞,前望單子入之。
傳于韓義運曰,禮房承旨馳詣宗廟·景慕宮,奉審摘奸以來。
韓義運啓曰,藥房副提調,持湯劑來待矣。傳曰,封入。
承旨前望單子入之,金學淳落點。
韓義運啓曰,新除授左副承旨金學淳,卽爲牌招,何如?傳曰,允。
金學淳啓曰,校理朴永元,修撰李憲瑋內閣進,校理尹心圭,副校理金炳朝,副修撰徐相祿在外,副校理洪羲祖,副修撰朴潞壽差祭,修撰一員未差,玉堂上下番俱空,事甚未安。應敎朴晦壽,副應敎尹命圭,竝卽牌招入直,何如?傳曰,允。
李之鳳有頉,代以孫爀爲假注書。
以應敎朴晦壽,副應敎尹命圭牌不進罷職傳旨,傳于金學淳曰,推考傳旨捧入。
金學淳,以奎章閣言啓曰,明日卽書香閣冬孟朔大奉審日次,時·原任閣臣,依節目進詣擧行之意,敢啓。傳曰,知道。
又以司饔院監膳提調意啓曰,今日監膳時,日下生鮮品樣不合,屢次點退,終欠體小,日勢漸晩,雖不得不捧入,而莫重御供,不善措備,揆以事體,萬萬駭然。該貢人,今方令攸司科治,而臣亦惶恐待罪之意,敢啓。傳曰,知道,勿待罪。
韓義運,以戶曹言啓曰,時御所內各司雨漏修改吉日,令日官洪晩中推擇,則今月十五日辰時爲吉云,以此日時擧行之意,敢啓。傳曰,知道。
事變假注書文養正書啓,臣於本月十二日申時量,敬奉聖諭馳往,十三日申時量,傳諭于永平縣縣內面梁文里,議政府右議政李書九所住處是白乎則,以爲,臣猥控血懇,乞寢成命,日昨聖批,辭旨醇嚴,伏地戰慄,如無所容。今者別諭,尤極鄭重,至以微末去就,仰軫宸衷,誠非蟣蝨賤臣所敢承聞者,聖恩愈隆,臣罪滋大,間因母病添劇,未暇一疏自引,跡涉慢蹇,理合誅殛,謹當冒萬死申籲,冀蒙矜諒云矣。臣則仍爲復路緣由馳啓云云。踏啓字。
上在昌德宮。停常參·經筵。
巳時雷動,雨雹狀如小豆。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李恒權啓曰,大司憲宋穉圭,掌令沈能栻·李昌心,持平柳致睦在外,執義·持平一員未差,監察茶時之意,敢啓。傳曰,知道。
金學淳啓曰,玉堂備員間,視事頉稟之意,敢啓。傳曰,知道。
備忘記,恃寨僉使李寅華下直,長弓一張,長箭一部,片箭一部,筒兒一箇賜給。
李恒權啓曰,備邊司郞廳來言,今日賓廳日次,而領議政南公轍有身病,左議政李相璜,右議政李書九未肅拜,不得來會云矣,敢啓。傳曰,知道。
韓義運啓曰,藥房提調·副提調,持湯劑來待矣。傳曰,封入。
備忘記,近年以來,無災不有,而冬節雷異,殆同歲課,至於今日,又復告警,職由寡昧不德,上不能對越天心,下不能懷保民生之致,悚惕之心,若殞淵谷,自今日減膳,避正殿三日,令中外進言者,其各悉陳衮闕,以及時政之疵。右承旨韓義運,左副承旨金學淳,右副承旨李恒權等啓曰,伏以近者,冬雷之異,殆無歲無之,而今者靑臺之報,又發於閉藏之月,始也隱隱,終焉轟轟,顧今聖明在御,是何災異之告警,若是丁寧也?臣等相顧愕眙,誠莫曉其所由也。噫,災不虛生,必有所召,雖不敢以漢儒之說,傅會仰奏,而殿下試觀今日之象,果治乎否乎?以言乎朝象,則大小恬嬉,紀綱解紐,以言乎民隱,則殿屎日深,怨咨莫察,以言乎言路,則媕婀成習,官箴無聞,以言乎刑政,則貪墨恣行,懲黜不嚴,名義之掃地也,奢侈之成風也。凡此數者,罔非危證敗兆,有一於此,尙可以召災,況此百病俱痼,而恬然若無事之時,伈伈泄泄,坐度歲月,則仁愛之天,安得不警動我殿下也哉?嗚呼,勤政二字,卽我朝家法,雖使日三之講,月六之對,行之無闕,猶未免爲應文備例之歸。況今臣隣之召接久曠,簿書之期會多滯,上下之情志,無以孚感,民國之訏謨,無以吁咈,此豈非我殿下克勤之工夫,有所未盡而然歟?殿下淵默端拱,日用酬應,不出於循常節目之間,而了無一政一令之措諸事爲,謂此足可以已安已治,外面看之,殆若聖朝之無闕事,而臣等愚昧,竊以爲,今日之受病,正在於此耳。詩曰,畏天之威,于時保之,此正我殿下大警動·大有爲之一大機會也。伏願殿下,毋謂天災之適然,益軫實德之加勉,凡於修身行政之方,無容一毫之虛僞,俾有實事之可見,以爲感格弭禳之本,則天人一理,孚應之效,捷於影響,轉災爲祥,特一轉移間事耳。臣等職忝近密,不勝憂愛之耿耿,治啓將上之際,聖敎誕下,責躬求助,辭旨懇惻,大哉一哉,孰不欽仰讚歎,而責躬而不思所以惕勵,求言而不思所以採用,則大非臣等所謂應天以實之道也。伏願殿下,念哉懋哉。惶恐敢啓。答曰,所陳皆切實,當體念矣。
金學淳啓曰,玉堂上下番俱空,事甚未安。應敎朴晦壽,副應敎尹命圭,旣有只推之命,與副校理洪羲祖,副修撰朴潞壽,一體牌招,推移入直,何如?傳曰,允。
又啓曰,明日常參·經筵,取稟。傳曰,停。
又啓曰,吏曹郞廳來言,咸安郡守崔祉鉉,諫院則雖已署經,憲府則大司憲宋穉圭,掌令沈能栻·李昌心,持平柳致睦在外,執義·持平一員未差,不得署經,何以爲之?敢稟。傳曰,一司除署經。
金學淳,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
弘文館應敎朴晦壽,副應敎尹命圭,副校理洪羲祖,副修撰朴潞壽聯名箚曰,伏以修省於遇災,凡主之常節也,恐懼乎不聞,聖人之極工也。惟我殿下,學懋高明,心存敬畏,群下之所期望者,豈在於凡主遇災乃省也哉?噫,顧今國勢之綴旒,民生之殿屎,無事非可警惕,無日非可兢業,而施措之際,未承一言之董飭,絲綸之間,未見一念之奮發,每當冬月之雷異,始有責躬求助之音,殆類應文備例之擧,纔屬過境,依舊伈泄,此政臣等竊嘗憂歎者也。迺者仁天復警,潛雷其殷,動我九重之聽,敷以十行之綍,惕對越之未孚,恐懷保之未究,至有減膳避殿之敎,懇且摯矣,我殿下答天譴之聖意也。臣誠僭妄,第未敢知大哉王言,果出於一哉王心乎,抑適有覺悟於介然之境乎?人君事天之道,至誠無僞,無食息之間斷,無造次之怠忽,雖使景星卿雲,日奏靑臺,曾未嘗自大,而益懋明畏之實。苟或遇流行之天災,固宜以實心行實政而已。顧無事乎飾辭令·務觀瞻而止耳,迺殿下徒以辭令之美,足爲臣民之觀瞻,謂可以格天心而弭天災乎?夫天人相感之理,稟在於一誠字,易曰,誠幾也。今日求言之敎,卽殿下誠之之幾也,推是言而反求諸心,自今時而常惺于中,凡發一政行一事,必於實心上做去,則百工之頹惰也,由是而可振矣,萬民之困悴者,由是而可蘇也。有孚顒若捷於桴鼓,格天弭災,復何加勉乎?誠心誠身,知行相須,知行上用工,不越乎講學,而廈氈之上,三講久廢,涓蠖之中,十寒宜戒。伏願繼自今,念典學之時敏,體乾道之夕惕,日接臣隣,頻賜講對,則不惟聖工有緝熙之效,其將嘉謨日陳,庶績其凝,而此政爲懋誠弭災之一大幾也。惟殿下,念哉念哉。取進止。答曰,省箚具悉。所勉當體念矣。
上在昌德宮。停常參·經筵。
韓義運啓曰,明日常參·經筵,取稟。傳曰,停。
鄭漪啓曰,大司憲宋穉圭,掌令沈能栻·李昌心,持平柳致睦在外,執義·持平一員未差,監察茶時之意,敢啓。傳曰,知道。
韓義運啓曰,藥房副提調,持湯劑來待矣。傳曰,封入。
鄭漪啓曰,假注書蔡東直身病猝重,勢難察任,今姑改差,何如?傳曰,允。
蔡東直改差,代以申履祿爲假注書。
傳于鄭漪曰,政官牌招開政。
有政。吏批,判書朴宗薰進,參判柳相祚在外,參議洪敬謨牌不進,行左承旨鄭漪進。啓曰,臺諫闕員,今當差出,而擬望之人乏少,外任竝擬,何如?傳曰,允。以鄭時善爲執義,朴長輿爲持平,李魯秉爲修撰,李肇源爲刑曹判書,李光憲爲戶曹參判,趙晉和爲刑曹參判,徐春輔爲同義禁,李鎭華爲司僕正,李憲瑋爲檢詳,柳仁根爲長寧殿令,李敏坤爲戶曹佐郞,沈源祖爲掌苑別提,金致鉉爲獒樹察訪,李鎭默爲景陽察訪。會寧府使徐鳳淳,今加嘉義加資事,承傳,前縣監洪梡,今加通政加資事,承傳。
兵批,行判書金履喬病,參判徐長輔病,參議愼宜學病,參知李衡柱入直進,右副承旨李恒權進。護軍申緯·鄭元容,副護軍金敎喜·林東鎭·洪命周·李基栽·李友秀,副司直徐有素·李魯秉·林顔喆·李渭達·金裕憲,副司果李同淳·金相鼎竝單付。再政。以洪穉圭爲景慕宮令,洪鍾遠爲典設別提,李相遠爲鏡城判官。
以吏曹參議洪敬謨牌不進罷職傳旨,傳于李恒權曰,只推。
李恒權,以兵曹言啓曰,今十月十七日,武臣堂上朔試射日次,而減膳相値,不得爲之之意,敢啓。傳曰,知道。
又以備邊司言啓曰,使行公用,例以灣府帽稅中取用,而在前帽稅若不足,則以關西公貨,貸去矣。今番節使公用,亦不得不以公貨,將貸下,關西營邑所在中三千兩,從便貸下,待帽稅有裕,卽令還報,其餘三千兩,曆行回門在卽,以帽稅條中推移充給之意,分付關西道臣及義州府尹,何如?傳曰,允。
領議政南公轍箚曰,伏以純陰之月,雷乃發聲,殿下下十行之敎,責己求助,是誠轉災爲祥之機也。然而殿下將以至誠格之耶?抑遇災則惕,災過則無復警懼,如歲課之爲也耶?此未敢知,達宵耿耿,懷不自已,臣於頃年,値求言之會,略陳膚說,而惓惓於典學一事,屢致意焉。前則三晝召接,不可謂不勤,而一切以虛文應之,群下每以是爲憂,今竝與虛文而闕之,學問乃帝王出治之本,而殿下之不曾留心,如此,仁愛之天,安得不警告之也?惟其聖學不勤,未能臻高明之域,故風俗從而渝薄,民生轉益顚連,臣猶及英廟晩節,德量有餘,智巧不用,士大夫其大者,固已光明俊偉,而小亦多敦尙名節,持身有方者,今則前輩長者之風,無復有依俙可見者。上自達官,下至微末庶僚,以奢侈爲能事,以奔競爲家計,祿位卑下則恥之,裘馬田宅不踰人則恥之,不知眞有可恥者,在臣不敢誣一世,而謂之免者能幾,則亦非過語也。嗚呼,士風如此,何以事君?外而州郡之吏,多不奉法,而無辜之民,偏受其害。臣逮事先朝,亦多年所,勵精綜理之政,百隷率職,而民以寧謐,循良善治,世不乏人,雖或有貪官汚吏,嘗若雷威在上,御史臨境,惴惴不敢肆焉,人有恒言,如大貪虐不法之吏,今也則無,以臣見之,人人蟊食,人人龜刮,兵愁民怨,不知豐年之爲樂,朽索六馬,不足喩其危且殆也。嗚呼,民心如此,何以固國?猗歟兩聖培養人材之德,仁民馭吏之法,前後一規,可法可述,而自今視昔,邈若難追。雖以近日事言之,科試將以取人才,而主司未能對揚,士子睯不率敎,僨誤雜亂,貽羞遠近,有識之論,反以爲,有科擧不如無科擧之爲愈也。臺閣設置,欲以聞讜言,而飢烏噤口,寂寥無聞,一或有之,則挾雜而起無中之鬧,衮躬之闕遺,國計民瘼之所關,置之忘域,久矣,若此類甚多,未暇悉陳,而只擧一二,衆弊可因而見也。草草陳談,見者必以爲迂闊,而顧今責難於吾君者,不以時政民憂,爲先,而更有何新語耶?苟殿下實心聽納,不以人廢言,則其於敬天修省之道,法祖繼述之方,宜有少補,惟殿下,懋哉懋哉。無狀賤臣,久竊匪據,愚不勝任而不去,病難供事而不去,登筵辭懇,每歸一場之文具,懷祿蹲仍,徒積四方之書責,輔相乃所以論道經邦者,而殿下之置相,如此,仁愛之天,安得不警告之也?近者鼎席具備,廟務之委積者,可期整頓,今則臣之退休,可以有辭,若將此昏憒病癃之身,遲徊淟涊,不自知止,則人之失職,六責之一,災異之召,豈無所由?憂愛之極,齋沐進箚,兼附自引之義。伏願亟賜斥黜,仰答天譴焉。言出衷情,恭俟兪可。取進止。答曰,省箚具悉卿懇。陳戒之言,卿心憂愛如此,可不感歎,可不體念?至於自引,雖無災異,政須藉卿宿德,竭心夾輔,況此時乎?卿其安心勿辭,益殫匪躬之誠。仍傳于鄭漪曰,此批答,遣史官傳諭于領議政。
前行戶曹判書李相璜疏曰,伏以臣,拜章而顒俟兪準者,再,附奏而略暴情實者,又再,忱誠未孚,恩命紙辱,前後批諭,所以慰藉而敦勉之者,愈往愈隆,至於宰列近臣,委辱蓬蓽,相守多日,震駭迫塞,莫省所云。更欲陳辭,辭已竭矣,而若臣之切切然求解而冀倖者,其情苦未已也,如是者,豈有他哉?惟其有萬萬不敢當之實也,故所以有萬萬不獲已之辭焉耳。士生斯世,遇聖明之主,而托昭融之契,躬克左右,展布其四體,澤下於民,聲流于後,卽人臣之至榮,古人之大願也。苟有其實,臣獨何苦而不爲哉?對人自覺靦面,反躬不知心處,徊徨窮蹙,靡所自容,有命無才,良可自悼。唐虞三代之奮熙良喜,變理陰陽,尙矣固不敢論已,雖漢·唐中主之苟然爲治者,亦皆致愼於命相,必曰,德量足以厭人心,威重足以鎭物情,才猷足以救時弊,要之不欲使不名一能者,廁於其間,殿下今玆之命,眞謂臣有足以當之歟,抑將姑試之也?美錦不可使人學製,是治邑之喩也,治邑猶然,而況於經邦乎?漏船必須副手梢工,是濟川之說也,濟川猶然,而況於援世乎?此之不審,而任非其人,及其裁量之顚倒,捩開之乖刺,而始加責焉則已晩矣,顧奚補於已毁之衣,旣覆之舟?不如已之於未始爲之前,毋貽伊悔也,惟殿下念哉。歷代以來,相業之無甚著見者,如石慶之罷駑,盧懷愼之伴食,鄭綮之歇後,爲時所譏,然由今觀之,石之孝謹,盧之廉素,鄭之審於量已,知所去就,俱非後人之所能及,然則當時之命此三人者,猶有其說,不至於孟浪如臣今日之處也。臣旣無說可藉,無義可據,而非才是位,忝竊而已,則將見殿下之國事日非,世道日舛,如大廈棟橈,無可維持,興言懍然,若臨淵谷,臣之此言,非敢謬爲巽讓,姑塞文數,實恐累聖政而拂群情,以至貽譏於來後,重爲臣難貰之罪,玆又到底披瀝,干冒仁天。伏乞聖慈,念艱虞之方棘,軫輔相之甚重,亟許收還臣新叨職秩,仍命改卜良弼,協贊大猷,則國其永賴,朝野幸甚,情勢急迫,言不知裁,尤曾死罪。臣無任云云。答曰,省疏具悉卿懇。以諭以批,前後敷告,罄予心腹,今復何言?國事之罔涯,已不勝憂懼,而雷異之後,予心悚惕,尤當如何?卿其卽爲幡然,示我周行,轉災爲祥,區區之望也。仍傳于鄭漪曰,此批答,偕來知申傳諭,仍與偕來。
前大護軍李書九疏曰,伏以臣聞,民之所欲,天必從之,殿下之於臣,天也。今臣懷小人負乘之懼,抱匹夫溝瀆之諒,齋心瀝血,猥暴危懇,而微誠不能仰格,成命未蒙收回,伏讀聖批,惶悸彌深,繼奉恩諭,戰灼罔措,益覺臣罪之無所逃,卽欲溘然而不可得也。顧何敢復事煩瀆,甘犯誅殛,而竊伏念,有懷無隱,臣子常經,衷情所迫,終不忍自阻於旻覆之慈。嗚呼,臣之得有今日,是誰之賜也?論其遭罹,雖滅身沈宗,不足以少塞,而賴殿下神聖,全保昭雪,復齒於橫目之列,是誠我殿下恢天地之大德,廓日月之至明者也。臣雖隕首糜軀,豈得仰酬萬一,而抑臣私義,終不敢自恕?臣本庸愚疵賤,無所知識,過蒙先朝拂拭之恩,發蒙導迷,如慈父之詔弱子。至於鹵材作成之方,榮塗進退之分,尤爲曲費造化,期使之粗保名檢,毋底顚沛,而臣不能奉承至敎,服膺勿失,卒乃幾陷大戾,重煩我聖上拯濟之洪造,辜負之罪,死且難贖,此臣所以撫躬悲悼,矢心僇廢者也。前輩遭罹之深重,固多有其人,而其才猷德量,足以見信於當世,爲國家重輕,則或因昭晰,出而膺命,亦義有不可,心有不安,紙欲自靖其身,則雖蒙辨雪,退而守志,惟我列聖朝,各隨其所處,而有以成就之,此乃國朝之待臣下以禮,爲前古所未有也。如臣頑鄙,視前輩無能爲役,而猶不知懲前毖後,痛自刻責,乃敢徒恃寵靈,妄事比擬,先壞其四維,而爲竊位懷祿之計,則不亦傎乎?在庶僚,尙不容乃爾,況臣今日之所叨乎?惟其情之如此也,故不得不披露於君父之前,冀賜矜憐,竊自期私分獲伸,聖德愈彰,而每一提籲,輒承悚懍之辭敎,臣之徊徨抑塞,如窮無歸。臣若戀恩畏罪,泯默不言,難昧者心也,其誰欺天乎?以此事君,臣不忍爲也。若其所陳私懇,斯禮也,卽周家盛際,敎民以孝之書也,其所以引年爲制者,後人雖未必一一服行,亦視其情之緩急,而權衡於公私恩義之間耳。臣身單母老,相依爲命,見今癃病日深,臣方躬執藥餌,左右扶將,情理憫迫,罕有倫比,倘蒙聖鑑之照燭,則必將惻然垂念矣,又奚待禮制之有無哉?臣旣不肖無狀,前以遭罹,貽親之憂,亦已多矣,今又不揣分量,不顧廉防,强策衰朽,䠥躄趨走於周行之間,使朝暮濱危之親,不得保床笫一日之安,則是果何如人耶?臣固不足道也,豈不重傷我聖朝之風化乎?恩過則褻,禮重則瀆,臣之感泣惶愧,誠不知死所,而情急勢窮,其不可復玷於朝端則決矣,玆敢抆血叩心,冒萬死鳴號焉。伏乞聖慈,念名器之久辱,哀情私之難强,亟許改正,以重簡畀,仍降譴罰,以便將養,俾國體無損,子職無虧,千萬懇祝。臣無任云云。答曰,省疏具悉卿懇。今卿縷縷之言,卽不過復申初疏之意,上款自引,初批剖析,雖三尺之童,決知予言中窾,謂卿言牽强,何卿之明達,雖果於自守,不覺其不當於理乎?設使古人之自守,得遂於君上,亦彼一時此一時耳,又豈足爲卿可據之義,世未有其君捨,而爲臣者自進其身,其君不捨,而爲臣者自行其志,今時何時,予可捨卿乎?奉老情志,前批亦已委曲無餘,卿無邁邁遐予,訑訑拒予,諒予之苦心切懇,卽爲幡然。仍傳于鄭漪曰,此批答,遣史官傳諭于右議政,仍與偕來。
行大司諫李光文疏曰,伏以嗚呼,天之以雷異示警,殆無曠歲,而今日景象,尤涉非常,乍暘乍陰,交之以風雹,疾威所臨,莫不慄慄危懼。竊伏惟我殿下,玉樓屛處,惕然變色,旰食不遑,痛自咎悔,思與執政大臣,協德交修,以謝天譴,乃者責躬減膳,求助之敎,諄諄懇懇,令中外進言。噫,天道雖遠,實與人事相感,我殿下化災爲福之機,此可以兆矣,豈不休哉?抑臣之所私憂者,執旣往之跡,而慮夫未然也。殿下之遇災恐懼,凡幾遭矣,而夷考其所以自修而施於政者,則百度之乖弛猶舊也,群工之恬嬉猶舊也。適見其民國之板蕩,日甚一日,然則安知今之所爲,又不如昨乎?天下之事,不進則退,必然之理,易見之形也,未敢知殿下以今日國勢,爲何如也?臣請以所嘗隱痛于中者,爲殿下陳之。嗚呼,先哲有言,天下之患,莫大乎人君處危亡之地而不自知,人臣知危亡之禍而不敢言也,何其言之似於今也?殿下聰明仁聖,臨御二十四年之間,固無有大失德,訏謨之臣,未必皆才智能幹辦者,而要其心,不外乎尊主庇民,其計不專於持祿保位,則宜其治理,粗成規模,邦本不至扤隉,而顧瞻四方,靡適不病。危急之狀,迫於塡壑,疾痛之聲,至於號天,國依於民,民情如此,而朝廷之上,慣於耳目,晏然若承平無事之時,夫豈聖上之始望所及者哉?苟求其咎,由上下之情不通也。臣竊覸殿下聖度,過於淵默,筵臣建白,若無究思,言已卽兪,未聞有吁咈之論,而以按例彌縫,爲究竟法,由是而情志有所未達,末流之弊,馴致於退托姑息,或時賓對,大臣只讀奏笏記而已,餘皆伈伈而退,一日二日,習以爲常。甚至昨今年來,絶無召接之時,喉舌之任,經幄之班,殆不識筵體,而庶官疎逖,獲瞻耿光者,百不二三,其中亦豈無慨慨憂國,思欲以忠言·戇論,一陳於吾君之前,而其勢末由也。夫上下不交,在易爲否,否則陰陽不和,陰陽不和,則災沴屢興,而位育之功,無自而成矣,故從古治亂之幾,未有甚於上下不交也。矧今輔導睿學,實宗社生靈萬世之長策,而我世子天縱英毅,春秋方盛,切宜左右正士頻開書筵,啓發其聰明,薰陶其德性,期躋乎緝熙光明之域,不可使有寒曝之患,而宮僚之因緣圖遞,踵武相接,備員之啓,徒煩酬應,其所以致此者,自殿下躬行之實,無足以推廣觀感之效也,重可惜也。書曰,后德,惟臣,不德,惟臣,治不徯志,是固群臣之罪,而抑殿下不爲也,非不能也,然而亂極思治,又非可爲之會乎?今之議當世之務者,必曰名敎可振,奢侈可祛,銓選宜公,科試宜嚴,明贓汚之律,謹訟獄之法,矯紛競之風,絶武斷之習。凡此皆時病之最急救藥者,而苟不亟治,國之安危,有未可知,寧不凜然?臣愚竊以爲,紀綱立然後,衆事自理,如裘挈領,隨手而整也。所謂紀綱者,非有別件物事,是在殿下必須先修德以定志,日親賢士大夫,俾各竭言無諱,上下交孚,於是乎集群策而審時務,斟酌乎經權之宜而通變之,毋徒法毋欲速,一以赤心救民,爲務,則發號施令,動合天則,而大服人心,令行禁止,從欲以治,卽此是紀綱立也,於爲國乎,何有?詩曰,之綱之紀,燕及朋友,百辟卿士,媚于天子,不解于位,民之攸墍。伏望殿下留心焉。爲今之計,恐未有切於此者也,臣尙記庚午年間,殿下念生民之困瘁,降十行之綸,令八路牧民之長,各條奏民瘼。若曰,百姓疾苦,無以自達於予,則雖欲一分思救民之道,其可得哉?尾又結之曰,無或近於塞責,近於例科,當是時也,大小遐邇之攢手歌頌,思見德化之盛者,不趐如赤子之望哺,望之愈久,而愈不能忘也,今其冊子,雖不可盡用,倘殿下,推斯心措諸實政,以及於民,則尙可以示信四方,而副向日之輿情也。且夫獄者,民命攸繫也,獄不可留,而詳覆之不行,今幾年矣,使其當死而不服其刑,已非生道殺民之義,若情之可原而不免於瘐死,是又可忍耶?我國斷死刑在季冬,而古者必以孟冬者,以純陰之月也,今幸三公備位,適丁是時,又豈容因循廢閣而止哉?夫雷之威,象用刑,易之噬嗑·豐二卦之以勅法抑獄爲辭者,蓋取諸此也。伏望聖上,體易象順月令,新拜左右相臣,誠心敦召,迨此擧行,其餘死囚之已成獄而未輸款者,竝令司寇審理,大行疏決之政焉。然則好生之德,洽于民心,和氣致祥,太平之福,其始自今,是臣區區之望也。仍伏念臣於見職,固無必不可進之情,而以其人則至愚庸·至疲軟,不堪一日冒據耳目之任,而積犯違逋,已三箇月矣,誠以進而無補於公,則寧伏慢蹇之誅,不敢爲承膺之計者也。夫官以諫名,而不得其職則去,其理甚明,況當上下修省之日,尤宜汲汲於綜實之政。伏乞聖明,遞臣匪據之銜,勘臣瘝職之罪,以幸公私,千萬至祝。臣無任云云。答曰,省疏具悉。所陳是矣,當體念,卿其勿辭行公。
司諫金喆遠疏曰,伏以臣,以人則至湔劣,以才則至空疎,耳目重寄,何嘗有堪承之望,而前望特點,屢出格外,臣仰戴洪私,怵畏義分,雖不得不暫出膺命,而屢朔虛縻,含默度日,未嘗效一日之責,辜恩虧分,罪無所逃,聖度寬大,雖蒙包容,而私心慙恧,常切兢惶。伏乞聖慈,遞臣所帶之職,以安微分焉。臣旣不以言責自居,則何敢爲刺口論事之計,而適玆雷異告警,聖心兢惕,求助之意,藹然於十行之間,至有減膳避殿之擧,臣奉讀未半,感淚交逬。噫,災不虛生,必有所召,今此純陰之月,轟轟之聲,何爲而作也?聖明在上,而衮職無闕遺之歎,駿彦登庸,而朝著有寅協之美,惠澤旁流,中外寧謐,則中和位育之盛,可見於今日,而自夏徂秋,無災不有,狂風日蝕,陰霾雹雨,而至於雷異而又極矣。臣未敢知殿下於政令之間,或有所未盡,而致此非常之災歟?昔燕獄抱冤,而嚴霜夏隕,齊女叫天,而雷電下擊,雖以一二冤鬱之氣,足干天和也,明矣。近日以來,刑獄積滯,疏決不行,京外文案,堆積如山,而年久伈泄,視爲尋常,當罪而許久因循者有之,不當罪而未得原恕者亦有之,抱鬱齎冤於囹圄之中,而燕霜齊電,亦豈非所由而然耶?臣謂凡係刑獄之積年淹滯未蒙決處者,先自京獄,特命審理,亦令郡邑,另加査櫛,可罪者罪之,可原者原之,俾無久滯積鬱之弊,則敬天弭災之道,恐不外是矣。惟殿下,懋哉念哉。臣無任云云。省疏具悉。審理事依施,爾其勿辭察職。
獻納申溥疏曰,伏以天之於人國,必欲扶持而全安之,或戒之以霜雪,或威之以電雹,使人君對時而警惕,遇事而恪勤,則乖候之招異者,反成和氣之致祥。夫雷也者,其發也,其收也,各有其時,而十月以來,不雹則風,當雪而雨,時維愆矣,氣亦異焉。況又爗爗之狀,現於虹藏之時,轟轟之聲,發於天閉之節耶?正陰之蝕日,著於周詩,五月之飛霜,傳之齊諧,則今此雷異,抑恐在於人,或有湮鬱之不得其宣,而在於天,致有陰陽之不得其正而然歟?顧今聖德無闕,而九重之內,紸纊塞耳,珠旒蔽前,則凡厥八域之中,賦役之不均也,糶糴之不平也,刑獄之不理也,以至軍田政之不修也,其何以盡徹於聰明也哉?臣生老鄕曲,凡所以致蠹民疵者,略已聞知矣。方此求言之日,敢以蕘說,仰瀆楓陛。伏願聖明,勿以臣卑鄙,超然遠覽,淵然深思,使內而公卿大夫,外而方伯·守宰,克勤克念,隨弊隨補,則賦役可均而糶糴可平,刑獄也,軍田政也,可理而可修也。如此則民力可蘇,國憂可紓,而沴不爲災,乖變爲瑞,今夫隱隱數聲之雷,豈足爲聖德之累者耶?臣無任云云。省疏具悉。所陳好矣。
正言尹尙度疏曰,伏以雷者,陽氣奮發而成聲也,收聲之月,已過,復陽之節,未屆,乃於純陰之月,忽焉百里之驚,何今日聖明之世,有此乖氣之致也?此誠君臣上下,恐懼修省憂勤惕厲之秋也。噫,我殿下臨御以來,勵精圖治,一心對越,兢兢乎箕疇之庶徵,孜孜乎虞璣之七政,日月星辰之各順其軌,雨暘燠寒之不失其時,惟德動天,宜乎休祥之畢至,丕應徯志,庶乎景貺之潛周,而今此非時不令之災,豈非上天仁愛我殿下,警告我殿下,使之有以加勉而增益之耶?蓋天人相感之際,其理至妙,其幾甚微,臣不敢以某政之疵,某事之失,傅會指陳,而災不虛生,必有所召,則無乃我殿下,睿學於緝熙之功,有所未盡歟。政敎於施措之間,有所失宜歟,日乾夕惕,奮發之志有欠歟,文恬武嬉,姑息之弊未袪歟,尙儉乃導民之本,而用度無節歟,來諫是求治之道,而言路不廣歟,貪墨之懲勵不嚴,而相續不止歟,蔀屋之困瘁益甚,而博施猶病歟,紀綱之解弛也,不能有以振之歟,風俗之澆漓也,未得所以敦之歟?果如是也,無惑乎今天之降災也,此臣所以耿耿憂嘆者也。然而以殿下敬天之誠,惕然于中,渙發德音,至有減膳之擧,求言之敎,大哉言也,一哉心也,此乃轉災爲祥之一大機會,則臣竊以爲,是災也,非災也,謂之祥也,亦宜昔成湯責躬而大雨至,太戊修德而祥桑枯。殿下誠能反求其所以致災之由,深軫其所以弭災之方,深淵薄氷,念念乎廈氈之上,苞桑朽索,懍懍乎宵旰之中,應之以實,不以其文,則庶績於是乎咸熙,四時由是而不忒,災不爲災,而我東方萬億年無彊之休,實基於此。粵在我孝宗朝,謂筵臣曰,人君遇災,若但恐懼而不作一事,如被長者之呵責,而畏怖退縮而已,則亦何益之有哉?惟必有所爲之事,使今日行一事,明日又行一事,循序漸進,念念不忘,然後可以盡修省答天譴也,臣欽仰之極,敢以是爲殿下誦之。伏願殿下,懋哉懋哉。仍伏念臣,樗櫟之材,無一可取,駑駘之質,有萬不似,尋常庶職,尙且不堪,耳目淸班,矧豈可忝?數月虛縻,徒積違傲之罪,一得蔑效,只切惶恧之忱,自量匪分,有難久冒,玆因言事之章,略暴不稱之實。伏望聖慈,俯垂鑑諒,特許遞斥焉。臣無任云云。省疏具悉。所陳好矣。
上在昌德宮。停常參·經筵。
夜自二更至五更,灑雨下雨,測雨器水深四分。
韓義運啓曰,明日常參·經筵,取稟。傳曰,停。
鄭漪啓曰,大司憲宋穉圭,執義鄭時善,掌令沈能栻·李昌心,持平柳致睦·朴長輿在外,監察茶時之意,敢啓。傳曰,知道。
韓義運啓曰,來二十一日輪對日次矣,敢稟。傳曰,當次人受點,後日次待令。
李恒權啓曰,來二十一日朝參日次矣,敢稟。傳曰,停。
韓義運啓曰,藥房提調·副提調,持湯劑來待矣。傳曰,封入。
金命珠偕來,代以金龍翼爲事變假注書。
備邊司,以沈能岳爲咸鏡監司。
韓義運啓曰,吏曹郞廳來言,咸鏡監司下批政事,取稟。傳曰,當日爲之。
有政。吏批,判書朴宗薰進,參判柳相祚在外未肅拜,參議洪敬謨病,右承旨韓義運進。以趙忠植爲修撰,朴光錫爲司成,尹謙圭爲監察。南學訓導單金英集,咸鏡監司單沈能岳。
兵批,行判書金履喬病,參判徐長輔病,參議愼宜學病,參知李衡柱入直進,左承旨鄭漪進。副護軍單洪梡,咸鏡道節度使單沈能岳。
李恒權,以都摠府言啓曰,今日入直內三廳武兼·禁軍及軍兵等,當爲中日習射技,而減膳相値,不得設行之意,敢啓。傳曰,知道。
韓義運,以禮曹言啓曰,今十五日所下傳敎中,自今日減膳三日事,命下矣。減膳三日之限,止於今日,自明日依例復舊封進事,分付,何如?傳曰,允。
傳于韓義運曰,留院上疏入之。
傳于韓義運曰,留院公事入之。
李恒權,以備邊司言啓曰,北藩重寄,瘝曠可悶。新除道臣待下批,使之不多日內辭朝,何如?傳曰,允。
又以備邊司言啓曰,咸鏡監司韓致應,在任卒逝矣。返柩時,依法典擔軍題給之意,分付所經各道,何如?傳曰,允。
行都承旨趙鍾永書啓,臣敬奉聖批,更爲傳諭于議政府左議政李相璜處,則以爲,臣洊控苦懇,未蒙恩諒,今下隆批,尤極曠絶,有非駑劣賤臣所敢承當,又因雷異示警,聖念惕然眷眷於轉災爲祥之政,而辭旨諄勤,或似厚有望於臣者,臣尤惝怳震恧,無地措躬。臣若有寸長尺能,少可以仰塞新命之萬一,則何苦而孤不世之恩,犯必死之罪,頑然·蠢然殆若坐要而不知變哉?雖曰,人苦不知,而亦未嘗無自知之理,臣之萬萬不足比數於恒人,臣之萬萬不相稱當於是任,臣實自知,然猶冒然以趨命爲恭,其將曰,義有可受乎,進欲有爲乎?兩無所據,臣固不敢出此。雖以今日遇災懋實之方,言之,凡修省而振勵之者,政須輔相之承佐董正,而今乃責之於如臣無似,至使前來之宰臣,仍留勉起,如是而欲孚格天心,消弭災異者,臣未敢知也,左右思惟,蠢動無望,紙有戰恐迫塞,伏地俟譴而已云矣。臣旣承偕來之命,故姑爲仍留之意,敢啓。傳曰,知道。
正言沈東潤疏曰,伏以古人云,人事失於下,則讁見于上,所謂讁者,星辰之彗孛,日月之薄蝕,水旱之極備,皆是也,而豈有如十月雷之變者哉?日昨轟殷之聲,何爲而至也?噫,十月,純陰也,故聖人强名之曰陽月,其無陽,可知,今乃閉而不閉,藏而不藏,在六陰方盛之節,而爲一陽奮發之聲,天道之乖異,月令之妄行,於是乎大矣。天道至微遠,臣又極魯莽,固不敢傅會臆說,指的爲某政某事之應,而要之雷發必奮,震驚百里,則其爲天之感怒,明矣。人君之事天如父母,父母怒則起敬起孝,天怒則恐懼修省,理也,人子起敬起孝,則父母回怒而爲悅,人君恐懼修省,則天之變災而爲祥,亦理也。臣伏覩昨下備忘記,先之以責躬,繼之以求助,懇惻之意,溢於十行,此卽帝堯儆予之懼也,成湯自責之意也。殿下之言及此,上天雖遠,豈有不捷應之理?臣下雖愚,誰有不竭言之誠哉?今日國事,可謂毛髮皆病,而苟求其源,都在於舊章之不擧,舊章者,何?經國六典,備矣,而誠今日對症之良方也。嗚呼,聖志不立,今日之病,而講學間斷,病之源也,一日三講,無時召對,非舊典乎?庶事叢脞,今日之病,罕接臣隣,病之源也,月六賓對,月三輪對,非舊典乎?民生疾苦,今日之病,而守令貪墨,病之源也,擧主之竝坐,贓吏之枳及子孫,非舊典乎?經用匱竭,今日之病,而奢侈耗蠹,病之源也,上自宮禁,非土産則無得服,室廬器用車服之截然有制,而無得踰,非舊典乎?推是以往,凡風俗頹敗之病,言路閉塞之病,官爵奔競之病,科場淆亂之病,何莫非爲救病之方乎?古人云,知如此是病,不如此是藥,藥不在遠,舊章是已,廢閣不行則病,申明修擧則藥,此誠一轉移·一擧措至簡·至易之事,而講學一事,又其中統會至要之道也。臣不敢遠稽在昔,援引古語,卽耳目覩記,至近至要之地,明有此回病爲瘳·轉災爲和之道,而竊覸殿下之政令注措,便紙是淵嚜含容,因循故常而已。及遇天災,始乃汲汲下求助之敎,縱使以實不以文,一日之辭敎,固無以起積年之痼,況一時之減膳避殿,有不足爲側身修德之方乎?伏願肇自今日,奮發乾剛,悉取祖宗朝典章,次第申明,次第擧行,如雷霆之斯動,則祖宗之心,卽天之心也,旣行祖宗之法,而安有不悅豫於天心者乎?伏願殿下,懋哉懋哉。因伏念臣,人旣湔劣,年又衰頹,耳目之任,自知不稱,夢外除旨,忽下於跧伏田廬之際,不敢偃處,蒼黃駕屨,及到京邸,重添寒疾,浹朔虛縻,自歸逋慢,言責尙矣,臣分蔑如,當此遇災修省之日,欲振紀綱,當先罪臣。伏願殿下,亟斥臣職,以警百僚焉。臣無任云云。省疏具悉。所陳當留念矣,爾其勿辭察職。
上在昌德宮。停常參·經筵。
韓義運啓曰,明日常參·經筵,取稟。傳曰,停。
李恒權啓曰,大司憲宋穉圭,執義鄭時善,掌令沈能栻·李昌心,持平柳致睦·朴長輿在外,監察茶時之意,敢啓。傳曰,知道。
韓義運啓曰,左副承旨金學淳,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,洪敬謨落點。
洪敬謨啓曰,戶曹參判李光憲,刑曹參判趙晉和,除拜後過三日不爲出肅,竝依定式推考警責,仍卽牌招察任,何如?傳曰,允。
韓義運啓曰,藥房副提調,持湯劑來待矣。傳曰,封入。
傳于洪敬謨曰,昨批之後,中書故事,亦已備例矣。仄席之懷,日以益切,卿何不卽日簉朝,遲遲乃爾?豈予誠禮,猶有所未盡歟?企菀之至。玆遣正卿,往宣予意,卿其卽與入來事,遣禮判傳諭于左議政,仍與偕來。
傳于洪敬謨曰,左議政偕來都承旨,還入。
洪敬謨,以侍講院言啓曰,弼善尹秉烈,掃墳事纔已下直出去矣,上番闕直,事甚未安。輔德洪起燮,兼輔德李紀淵,兼弼善朴晦壽,文學金鏴,兼文學朴永元,竝卽牌招,以爲推移入直之地,何如?傳曰,允。
洪敬謨啓曰,卒領府事徐龍輔等諡望,議政府粘目啓下矣,政官牌招,開政下批,何如?傳曰,允。
咸鏡監司沈能岳疏曰,伏以臣,姿本魯莽,才又空疎,不堪淸朝百執事之末,而通籍十餘年,厚沐鴻渥,驟躋卿月之班,涯分已過,愧懼冞切,又於此際,忽奉除書,以臣爲咸鏡道觀察使者,臣聞命惝怳,益不知措躬之所。夫藩臬之重,自古而然,虞廷之十二牧,漢室之良二千石,尙矣無論,而雖以國朝以來言之,膺是命而任是職者,擧皆威望足以彈壓一道,才猷足以康濟群黎,曷嘗有如臣之無才無能,而苟然充數,不少難愼者哉?況北關,壤接殊類,歲有互市,詐僞日興,事虞不一,而重以民生凋瘵,府庫空虛,而新喪道臣,一營之務,茫無頭緖,雖使有才器者當之,猶患其難於幹當。況臣庸碌蔑裂,百不猶人,而誤恩遽加,重任來縻,在臣身非不爲榮,而其如累聖簡而招物議,何哉?左右揣量,承膺無路,玆以披瀝情實,仰瀆崇嚴。伏乞聖慈,諒臣情之非出飾讓,念藩寄之不可濫授,特許鐫改,以重名器,以安私分,不勝幸甚。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
洪敬謨啓曰,明日常參·經筵,取稟。傳曰,停。
李恒權啓曰,大司憲宋穉圭,執義鄭時善,掌令沈能栻·李昌心,持平柳致睦·朴長輿在外,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房副提調,持湯劑來待矣。傳曰,封入。
以輔德洪起燮,兼輔德李紀淵,兼弼善朴晦壽,文學金鏴,兼文學朴永元牌不進罷職傳旨,傳于洪敬謨曰,只推。
洪敬謨啓曰,吏曹判書朴宗薰牌不進推考傳旨,今方捧入,而開政命下之後,如是違牌,事甚未安。參判柳相祚在外,參議未差,判書更爲牌招,何如?傳曰,允。
有政。吏批,判書朴宗薰進,參判柳相祚在外未肅拜,參議未差,右副承旨洪敬謨進。以尹豐烈爲吏曹參議,金鍏爲說書。諡號望,卒領府事徐龍輔爲翼獻,贈領議政洪世恭爲忠憲,卒工曹判書李忠元爲忠憲,贈吏曹判書金富弼爲文純,贈吏曹判書李敦敍爲忠愍,贈吏曹判書權濤爲忠康,卒禮曹判書趙瑍爲孝貞,卒禮曹判書吳載紹爲定獻,卒吏曹判書金羲淳爲文簡。
兵批,行判書金履喬病,參判徐長輔病,參議愼宜學入直進,參知李衡柱病,右承旨韓義運進。副護軍單金學淳,司正單李景在。
洪敬謨,以侍講院言啓曰,上番連日闕直,事甚未安。輔德洪起燮,兼輔德李紀淵,兼弼善朴晦壽,文學金鏴,兼文學朴永元,旣有只推之命,竝更牌招,以爲推移入直之地,何如?傳曰,允。違牌勿爲呼望。
以咸鏡監司韓致應狀啓,定平府民家失火事,傳于洪敬謨曰,聞甚矜惻,元恤典外,別加顧助事,分付。
禮曹判書洪義浩書啓,臣於本月十八日申時量,敬奉聖諭,馳往傳諭于南部會賢坊松峴契左議政李相璜所住處,則以爲,臣之疏奏籲哀,前後凡幾上矣,每陳一番賤私,輒增一番異數,今又重辱別諭,獎借眷待,愈往愈摯,至於正卿臨宣,命與偕來,而恩禮之屑越,尤極矣。欲出則犯量入之戒,欲處則有坐要之悚,仍默乎則衷情無以上達,更籲乎則煩瀆轉益爲罪,左右迫塞,罔知攸處。今則區區所冀倖萬一者,惟在於面陳衷懇,或蒙恩諒,外此一步,更無回旋之路,勢不得不抗顔暫膺,而多日震迫之餘,舊祟痰眩,一倍添劇。又因近日寒暖之不適,飮啖停滯,嘔泄間作,見狀委頓,無以自力,雖未敢指日仰對,而容俟調息,始可造朝請命,重臣之屢日相守,尤增惶隘,如添一病,卽賜召還,千萬顒祝云矣。臣則旣承偕來之命,故姑爲仍留之意,敢啓。傳曰,知道。大臣旣欲出膺,安心善攝,俟少間卽爲簉朝之意,更爲傳諭,卿則退去,可也。
洪敬謨啓曰,卒領府事徐龍輔等諡號,兩司當爲署經,而諫院則雖已署經,憲府則大司憲宋穉圭,執義鄭時善,掌令沈能栻·李昌心,持平柳致睦·朴長輿在外,不得署經,何以爲之?敢稟。傳曰,山林外,在外臺諫竝許遞,前望單子入之,待下批牌招署經。
事變假注書金命珠書啓,臣於本月十七日丑時量,敬奉聖諭馳往,十八日卯時量,傳諭于永平縣縣內面梁文里議政府右議政李書九所住處是白乎則,以爲,微悃未暴,恩批益隆,偕來有命,惶隘益深。苟可以一分勉膺,粗效涓埃,以臣感結之忱,何苦孤恩慢命,甘伏違傲之誅,而勢實難强,情甚不忍,哀臣罪臣,其惟閔覆之天,伏地候勘,戰灼靡措云矣。臣旣承偕來之命,故姑爲仍留緣由馳啓云云。踏啓字。
傳于洪敬謨曰,今因僉知韓喆濟疏,始知安邊有神懿聖后舊基,其言如彼丁寧,若然則谷山亦有先朝豎碑之事,豈有異同?新道伯下去時,與本倅眼同,奉審形址後,狀聞事,分付。
僉知韓喆濟疏曰,伏以臣,生長遐土,素無師友,以智則菽麥僅分,以學則魚魯纔辨,濫竊科第,猥通朝籍,歷踐臺閣之班,至陞緋玉之列,遐外疎陋之蹤,何以得此天地之廣大,而絲毫無補,山海之深高,而涓埃莫效?斷斷愚忠,只有向上之忱,耿耿素抱,恒切圖報之誠。今臣犬馬之齒,已迫七旬,死亡無日,平日所懷,今也不言,更待何時。且當震雷之災,至若搢紳百司,無言不達,有懷必盡,臣之此言,雖非弭災之方,實有召和之端,不避猥越之誅,玆敢冒昧仰陳。伏願聖明,少垂察焉。竊伏惟,我神懿王后,卽太祖康獻大王之元妃也。德合乾坤,光配日月,我東方聖子神孫,繼繼繩繩,億萬年無彊者,實基於生民之初,則其與商之簡狄,周之姜嫄,匹休齊美矣,故列聖朝追慕之誠,崇報之典,靡不用極,而惟我神懿王后誕降舊基,在於安邊府衛翊社翼室坊琴龜之地,而山川毓靈,沙麓呈祥,前對輦巖,依然若鸞翔而鳳翥,傍接龍淵,怳然若雲噓而雷動,祥光瑞靄,鬱鬱蔥蔥,至于今五百年,隱然有方興未艾之象,自此基南至數里許,又有所謂風流山,卽國舅以上三代世葬之地也。神懿王后誕降時,風流之音,三年不絶於此,故本名靑鶴山,而因以名之曰風流山,天命有歸,地氣先旺,其所兆朕,夫豈偶然也哉?某水某邱,宛如昨日,愚夫愚婦,猶尙指點,或謂之宮洞,或謂之宮垈,礎石瓦甓,往往猶存。然而世代寢遠,顯晦有數,我聖母誕降之地,蕪沒於荒原野草之間,牛羊踐踏,耕藝橫縱,見者爲之彷徨,過者爲之咨嗟,此豈非慨然者乎?詩曰,維與桑梓,尙恭敬止,而況是地之是基乎?曾在英廟朝乙亥,立碑于永興黑石里,此則太祖康獻大王誕降舊基也,先朝丁未,立碑于咸興慶興殿,此則定宗大王·太宗大王兩聖誕降舊基也,己未立碑于谷山下南面,此則神德王后誕降舊基也。惟我神懿王后,於太祖大王爲元妃,於神德王后爲先配,於定宗大王·太宗大王爲聖母,則揆以事體情禮,宜無異同,而立碑之典,獨闕於我神懿王后誕降舊基者,大是朝家之欠典也。今我殿下以英廟之位,爲位,以先朝之心,爲心,則英廟未及闡揚之事,殿下可以闡揚之也,先朝未及繼述之事,殿下可以繼述之也。伏願殿下,仰體兩聖朝已行之例,亟擧累百年未遑之典,則祖宗有光,神人胥悅,而我殿下追遠報本之誠,亦將永有辭於萬世,豈不美哉,豈不盛哉?臣雖至愚極劣,惟有秉彝之天,自不能泯默,披瀝肝肺,瀆擾崇嚴,不以人微而廢言,則恐懼修省之際,烏得無天地感應之理乎?琬琰輝煌,萬目俱瞻,而臣亦死有榮矣。臣無任云云。省疏具悉。所陳聖后舊基事,謹當詢處矣。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
韓義運,以都摠府言啓曰,今日入直內三廳武兼·禁軍及軍兵等,中日習射技,請出標信,傳曰,知道。
李恒權啓曰,大司憲宋穉圭在外,執義·掌令·持平未差,監察茶時之意,敢啓。傳曰,知道。
韓義運啓曰,備邊司郞廳來言,今日賓廳日次,而領議政南公轍有身病,左議政李相璜,右議政李書九未肅拜,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房提調·副提調,持湯劑來待矣。傳曰,封入。
洪敬謨啓曰,卽者副校理洪羲祖以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者司書韓弘敎以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,知道。
又啓曰,校理朴永元內閣進,校理尹心圭,副校理金炳朝,修撰趙忠植·李魯秉,副修撰朴潞壽,徐相祿在外,副校理洪羲祖陳疏徑出,玉堂上下番俱空,事甚未安。應敎朴晦壽,副應敎尹命圭,竝卽牌招入直,何如?傳曰,允。
臺諫前望單子入之,執義崔時淳,掌令南達孫·李履熙,持平洪遠謨·徐道裕落點。
洪敬謨啓曰,卒領府事徐龍輔等諡號,憲府當爲署經,而大司憲宋穉圭,執義崔時淳,掌令南達孫·李履熙,持平洪遠謨·徐道裕在外,不得擧行,何以爲之?敢稟。傳曰,山林外竝許遞,前望單子入之,待下批牌招署經。
臺諫前望單子入之,執義金喆遠,掌令任文白·李寅泰,持平李猉峻·尹命圭落點。
持平李麒峻啓曰,臣姿本愚鹵,性又謭劣,淸朝耳目之任,初不近似,而柏府除旨,又出特點。臣感恩怵義,固當不俟駕屨,而負薪之憂適添,今始叩謝,粗伸微忱,而臣於本府,曾經掌憲,揆以格例,不可蹲仍。請命遞斥臣職。答曰,依啓。
禮曹,來十一月初三日冬至朝賀時,應行節目,參考前例磨鍊,依此擧行何如?啓,權停爲良如敎。
以應敎朴晦壽牌不進罷職傳旨,傳于洪敬謨曰,只推。
以持平尹命圭牌不進罷職傳旨,傳于李恒權曰,只推。
洪敬謨,以侍講院言啓曰,司書韓弘敎以其親病,陳疏徑出,下番闕直,事甚未安。兼說書趙容和以翰林,除本仕,兼司書李憲瑋,說書金鍏,竝卽牌招,以爲推移入直之地,何如?傳曰,允。
以兼司書李憲瑋,說書金鍏牌不進罷職傳旨,傳于洪敬謨曰,只推。
洪敬謨,以禮曹言啓曰,朔望若値別祭,則只行別祭事,載在禮文,而來十二月初一日行朔祭,與臘享相値矣。宗廟·景慕宮臘享大祭,顯思宮·徽慶園臘享祭·朔祭兼行之意,祝文中措辭添入事,分付,何如?傳曰,允。
又以禮曹言啓曰,來十一月初三日冬至大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
又以漢城府言啓曰,拯活人十五名以上者抄啓事,曾有定式矣,卽接南部都事洪明厚所報,則箭串一二契尊位中任等所告內,去六月二十八九日夜,潦水大漲,一洞中數百餘戶,擧皆墊溺於大水中,許多人命漂渰之患,迫在頃刻,罔措之際,各處居閒良吳益成·池仁源·姜得春·金弼雄·崔復基·裵壽海等六名,各持船隻,涉險冒危,盡力收載,至於自出糧米而供饋,屢百人口,賴此生活云,故自臣府更加査實,則該洞民人等口招,一辭同然,吳益成之拯活實績,果如該府所報矣。其在激勸之道,宜有褒賞之擧,而臣府不敢擅便,令該曹考例稟處,何如?傳曰,允。
韓義運,以兵曹言啓曰,內禁衛將沈日永,病難供職,呈狀乞遞,改差,何如?傳曰,允。
又以禁衛營言啓曰,本營騎士將姜彝五在外,來現無期,改差,何如?傳曰,允。副校理洪羲祖疏曰,伏以臣之本生父今年六十七矣,間者五六年鄕居,窮峽契活,大違調養,容華頓謝,鬚髮盡白,無異篤老人凡節,臣之情私,喜懼日深,近蒙收簪之恩,久叨秩宗之銜,豈或因筋力之可以爲禮也,專出於感戴依近之誠?臣則隨父上來,僑寓棲屑,亦爲衰齡祿養之計而已,雖在平日康健之時,唯臣在傍而左右之,則庶慰老父之心。況臣父視臣如嬰孩,一日不見,憂戀妨攝,顧臣情理,已難離捨。入冬以來,日候乖和,臣父素抱痰祟,挾滯則添感,換節之交,寧日恒少,昨奉傳諭之命,衝冒風寒於往來之際,將攝失宜,一倍委頓,醫藥調護,非臣莫可。自聞此報,按抑不耐,玆敢略暴由中之懇,竊附必呼之義,自不覺其徑出禁扄,臣罪大矣。伏望聖慈,俯賜鑑憐,特遞臣所帶之職,俾便將護,仍治臣瀆擾之罪,以勵頹綱,千萬幸甚。臣無任云云。省疏具悉。爾其勿辭救護。
司書韓弘敎疏曰,伏以臣母,年老病沈,寧日恒少,入冬以來,委頓床笫,長時凜綴,而臣身縻禁直,久曠省護,居常焦遑,不暫弛慮。卽接家信,則臣母,近因日候之不調,重添輪行之毒感,風邪外攻,頭疼身熱,痰嗽兼作,氣喘膈痞,證形非輕,達夜叫苦,家伻繼至,促臣來視。臣自聞此報,方寸煎灼,按抑不得,玆敢冒入文字,徑出禁扄,擅離之罪,實合萬殞。伏乞聖慈,俯垂鑑諒,亟遞臣所帶之職,以便救護,仍治臣瀆擾之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓義運啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
鄭漪啓曰,右副承旨洪敬謨,今日不爲仕進,卽爲牌招,何如?傳曰,與知申·同副承旨許遞,前望單子入之。
承旨前望單子入之,李志淵·朴岐壽·李圭德落點。
韓義運啓曰,藥房副提調,持湯劑來待矣。傳曰,封入。
鄭漪啓曰,新除授左副承旨朴岐壽,同副承旨李圭德,竝卽牌招,何如?傳曰,允。
韓義運啓曰,臣義運,今日方物封裹進去下直之意,敢啓。傳曰,知道。
李恒權啓曰,王堂上下番俱空,事甚未安。應敎朴晦壽,旣有只推之命,卽爲牌招入直,何如?傳曰,允。
鄭漪以議政府右參贊意啓曰,今日方物看品時,六曹堂上當爲進參,而吏曹·工曹堂上,俱不進參,令政院竝卽牌招,以爲同參之地,何如?傳曰,允。
李恒權,以侍講院言啓曰,下番連日闕直,事甚未安。司書韓弘敎受由,兼司書李憲瑋,說書金鍏傳旨未下,兼說書趙容和翰林除本仕,弼善尹秉烈在外,兼文學朴永元內閣直,兼輔德李紀淵,兼弼善朴晦壽,文學金鏴,竝卽牌招,以爲推移姑降入直之地,何如?傳曰,允。
以兼司書李憲瑋,說書金鍏牌不進罷職傳旨,傳于李恒權曰,只推。
李恒權,以侍講院言啓曰,下番連日闕直,事甚未安。兼司書李憲瑋,說書金鍏,旣有只推之命,竝更牌招,推移入直之地,何如?傳曰,允。
鄭漪啓曰,大司憲宋穉圭在外,執義金喆遠,掌令任文白·李寅泰,持平尹命圭牌不進,持平一員未差,監察茶時之意,敢啓。傳曰,知道。
以執義金喆遠,掌令任文白·李寅泰,持平尹命圭,獻納申溥,正言尹尙度·沈東潤牌不進罷職傳旨,傳于鄭漪曰,推考傳旨捧入。
以應敎朴晦壽牌不進罷職傳旨,傳于李恒權曰,只推。
兵曹口傳政事,護軍單趙鍾永。
鄭漪,以備邊司言啓曰,卽見全羅監司朴綺壽災實分等狀啓,則雲峯等七邑,置之尤甚,全州等二十三邑鎭,置之之次,任實等二十四邑,置之稍實,仍以爲,事目災七百結外,各樣不足災二萬一千七百七十二結三十五負七束,特許加劃,後錄諸條,竝請令廟堂稟旨分付矣,分等,依狀請施行,本道畓摠,比之他道,固爲最多,而以時起論之,則減縮於元帳付者,又不爲不多矣。湖南之再經滄桑,動以己·甲,爲口實,而營邑,苟能留意於査陳勸起之政,則雖未得一時盡闢,歲計漸有可見,而不此之爲,報災則摠少之時,反多於摠盛之日,無論大有與少康,蒙上文援舊例,輒稱前災,多多爲善而請之,年復年爲朝家一大難處之政,將無稱停究竟之日,豈不可悶乎?況於昨·再昨年連豐之餘,不可與歉後一稔,比而同之,則今此二萬餘結加請,終涉過多,以一萬六千三百結,依庚辰所劃之數,特爲加劃。其一,尤甚靈光等三邑尤甚面里當年新還軍布,竝折半停退,待明秋收捧事也。雖在豐歲,不無歉邑,雖在歉邑,亦不無稍實面里,則當此少康之年,諸道無一此請,而爲三邑尤甚面里,獨施別例,有關後弊,不可闊狹,使之依他邑準捧,而民力旣如是艱乏,則不可無一分顧念之政,還穀所納,以他穀準折代捧,待明秋還作本色,光州三面,亦令依此例擧行。其一,舊還尤甚七邑及之次羅州等五邑尤甚面,竝仍停,外此之次邑,竝最近一年條三分一收捧,而光州最尤甚三面新還軍布,亦爲折半停退,稍實邑最近一年條,竝折半收捧,而礪山一邑,特許仍停事也。舊還仍停,近成歲課,國穀漸損,民弊反甚,似此之年,尤不宜全然闊狹,最近一年條,無論之次·稍實邑,以未滿五百石者,使之準捧,其餘之次邑三分一收捧,益山·萬頃,則以稍實邑,當捧最近條,石數太少,己巳條三分一,亦爲收捧。羅州等五邑尤甚面舊還,竝許仍停,礪山己巳條,道啓,雖請仍停,而稍實當捧五邑中,獨許一邑之全數仍停者,勞逸太涉於不均,三分一使之收捧,至於壬午條,則不可以舊還比例,無論之次·稍實,皆令準捧。其一,高敞己巳反作,依已例停退事也。其一,丙子未捧,依已例仍置事也。其一,各年稅大同拯劣米·太最近一年條,稍實邑折半,之次邑三分一捧納,尤甚邑仍停事也。其一,己巳停退軍布,依已例停退事也。其一,三軍門及樂工保米,每名六斗代錢二兩收捧,待明春上納事也。其一,京外所納箭竹,尤甚之次邑,依近例蠲減事也。其一,尤甚勿定配所事也。其一,推奴徵債防塞事也。高敞己巳反作條與丙子未捧,年條旣遠,民勢宜念,竝許仍停,拯劣米·太最近一年條,稍實邑全數,之次邑折半收捧,尤甚邑仍停,己巳停退軍布,旣聞綿農失稔,則有難竝督,亦許停退,三軍門及樂工保米,許令以錢代納,箭竹當年條所納,尤甚邑折半,之次邑三分一蠲減,尤甚邑勿配,推徵防塞,竝許施,何如?傳曰,允。
又以備邊司言啓曰,卽見公淸監司趙經鎭災實分等狀啓,則木川等二十一邑鎭,置之稍實,公州等三十四邑,置之之次,尤甚名邑,不爲擧論,仍以爲,事目災六百結外,不足災九千三百四十八結八十五負二束,特許加劃,後錄諸條,竝請令廟堂稟旨分付矣。其一,舊還各其邑最近一年條,稍實邑全數,之次邑折半收捧,而未滿百石處,則之次邑亦令準捧,其餘各年舊還,竝許仍停事也。其一,各年停退軍米·布·錢,無論稍實·之次邑,依前仍停事也。其一,拯劣米·太,各其邑最近一年條,稍實邑全數,之次邑折半收捧,其餘,待明秋次次收納事也。其一,安興軍餉之散在各邑者,姑許仍置事也。其一,牙山貢津倉所屬邑大同,依近例追後裝載事也。其一,推奴徵債防塞事也。分等,依狀請施行,本道新災,不過四千六百餘結,而五千三百餘結,盡入於舊災,然則凡屬勸耕之政,査陳之令,一切廢却而不論,雖十歲而十稔,只論其新災之多少,不復及於舊災一款,可乎?己卯水破,卽爲無前之災,而庚辰加劃,不過六千餘結,則今年以屢豐之餘,不可加於庚辰,所劃事目外不足災六千五百結,特爲加劃,使之均俵,舊還最近一年條,無論稍實·之次,當捧各邑所存無多,當此少康之歲,若不收捧,則及至他年,民反受弊,稍實邑中未滿三百石處,更就其前最近條未滿二百石者,竝爲準捧,之次邑中未滿二百石者,亦令準捧,以爲勞逸均力之地。各年停退軍米·布·錢,以最近一年條,稍實邑折半,之次邑三分一收捧,而至於布條,使之代錢收納,拯劣米·太之分數徵捧,安興軍餉之依前散置,貢津所屬邑大同之追後裝載,推奴徵債之防塞,竝依狀請許施,何如?傳曰,允。
又以禁衛營言啓曰,本營中軍柳相亮,身病甚重,勢難察任,今姑改差,何如?傳曰,允。
上在昌德宮。淳常參·經筵。
夜自五更至二十三日開東,灑雨下雨,測雨器水深二分。
鄭漪啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴岐壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,海美縣監鄭珪下直,長弓一張,長箭一部,片箭一部,筒兒一箇賜給。
韓義運啓曰,藥房提調·副提調持湯劑來待矣。傳曰,封入。
李恒權啓曰,玉堂上下番俱空,事甚未安,應敎朴晦壽,旣有只推之命,卽爲牌招入直,何如?傳曰,允。
以兼輔德李紀淵,兼弼善朴晦壽,文學金鏴牌不進罷職傳旨,傳于李恒權曰,只推。
李恒權,以侍講院言啓曰,下番闕直,已至多日,事甚未安,兼輔德李紀淵,兼弼善朴晦壽,文學金鏴,兼司書李憲瑋,說書金鍏,旣有只推之命,竝更牌招,以爲推移入直,何如?傳曰,允。
鄭漪啓曰,大司憲宋穉圭在外,執義金喆遠,掌令任文白·李寅泰,持平尹命圭牌不進,持平一員未差,監察茶時之意,敢啓。傳曰,知道。
以執義金喆遠,掌令任文白·李寅泰,持平尹命圭,獻納申溥,正言尹尙度·沈東潤牌不進罷職傳旨,傳于鄭漪曰,只推。
李恒權,以侍講院言啓曰,文學金鏴,旣已承牌,姑降入直之意,敢啓。傳曰,知道。
傳于李圭德曰,再批悉諭予衷,想卿必有所起感于中者矣。予之必欲用卿,蓋非一朝而發,積有商度而然。況予冀望於卿者,非尋常慰勉之比,卽出於一段苦心。君臣之義,無所逃於天地之間。設使卿情勢眞箇難動,情理眞箇難强,使古之人當卿之地,而其君之辭意,如予於卿,則必有拚抑而幡然者矣,卿何邁邁若彼乎?予視卿,只有可出而無不可出,卿猶邈然者,豈予誠或淺,予辭猶泛,未足以感卿之心乎?左揆則出膺有期,至此如渴,於卿益甚矣。玆遣近侍,往宣至意,卿何必備例而後出哉?望須卽隨登途,不日祗肅。仍傳于李圭德曰,此敦諭,遣承旨,傳諭于右議政,仍與偕來。
傳于李圭德曰,右議政偕來承旨,右承旨進去,偕來史官還入。
李圭德啓曰,右議政偕來,右承旨進去事,命下矣。右承旨韓義運,所當牌招,而拘於廳規,不得請牌,何以爲之?敢稟。傳曰,牌招。
李志淵,以吏曹言啓曰,今二十六日行翼陵忌辰祭大祝,前佐郞申萬休塡差,而時無職名,令該曹口傳付軍職,何如?傳曰,允。
兵曹口傳政事,副司果申萬休。
兵曹,以李惟秀爲禁衛中軍。
李恒權,以禮曹言啓曰,卽接前同知李命源單子,則以爲,族姪種秀,嫡妾俱無子,以其同姓二十寸兄得秀第二子禮遇,欲爲繼後,諸族同議完定,而兩家父母,俱爲作故,拘於常規,不得循例禮斜,依定式草記,稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,門長李命源單辭旣如此,依定式,李得秀第二子禮遇,立爲李種秀之後,何如?傳曰,允。
又以冬至兼謝恩正副使意啓曰,彼中公幹,專任堂上譯官,而今番行中,可以任使者數少,明年似有稱慶之慮云。在前如此之時,有別啓請帶去之例矣。堂上譯官李文養,依已例帶去,何如?傳曰,允。
朴岐壽,以備邊司言啓曰,卽見慶尙監司李止淵災實分等狀啓,則金海等十邑,置之尤甚,昌寧等十四邑,置之之次,慶州等四十七邑,置之稍實,仍以爲,事目災八百結外,不足災三千五百二十四結十八負九束,特許準劃,後錄諸條,竝請令廟堂稟旨分付矣。三等分劑,依狀請施行。本道災結,自來甚少,如非極備極無之年,則加請與加劃,自有箇中防限,故前後準許,或減給者,亦非無斟量而然也。今年所請,比之昨年,則恰減三分之一,比之再昨年,則殆減折半之數,而昨年則雖不準劃,其所見減不過百餘結,再昨年則已蒙準許。以此論之,則加請可謂精約,準劃亦非過濫,事目外所請之數,特許加給,使之均俵。其一,尤甚邑新還餉,限折半準折代捧,待明秋還作本色事也。似此少康之歲,還穀代捧,實難輕許,而尤甚邑民力不可不念,依狀請使之限折半準折代捧。其一,舊還無論三等邑,竝許仍停事也。兩湖所請舊還,亦令分數收捧,則獨於本道,不宜異同,而本道舊還當捧,只有三邑,稍實邑中,未滿千石者,折半收捧,數過千石者,三分一收捧,之次邑則以五分一收捧。其一,山城餉還所在邑當捧條中,限折半仍捧平倉事也。其一,漕倉屬邑各年極劣米太,依近例停捧事也。其一,還穀中榮川·豐基兩邑米麰,從民願折作皮麰事也。其一,推奴徵債,依前防塞,尤甚邑限明秋勿定配所事也。城餉之折半平捧,榮川·豐基米麰之折作皮麰,推徵之防塞,尤甚邑之勿配,竝依施。極劣米太之豐歲仍停,有違本法,依兩湖例,以最近一年條,稍實邑全數,之次邑折半收捧,尤甚邑則許以仍停,何如?傳曰,允。
上在昌德宮。停常參·經筵。
朴岐壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,藥房提調持湯劑來待矣。傳曰,封入。
以應敎朴晦壽牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。應敎朴晦壽,旣有只推之命,與副校理洪羲祖,一體牌招,以爲入直之地,何如?傳曰,允。
以應敎朴晦壽,副校理洪羲祖牌不進罷職傳旨,傳于李恒權曰,只推。
李圭德啓曰,大司憲宋穉圭在外,執義金喆遠,掌令任文白·李寅泰,持平尹命圭牌不進,持平一員未差,監察茶時之意,敢啓。傳曰,知道。
以執義金喆遠,掌令任文白·李寅泰,持平尹命圭,獻納申溥,正言尹尙度·沈東潤牌不進罷職傳旨,傳于李圭德曰,只推。
以兼弼善朴晦壽,兼司書李憲瑋,說書金鍏牌不進罷職傳旨,傳于李恒權曰,只推。
李恒權,以侍講院言啓曰,下番姑降,事甚未安。兼司書李憲瑋內閣直,司書韓弘敎由限已過,與說書金鍏,一體牌招,以爲推移入直之地,何如?傳曰,允。兼司書許遞,前望單子入之,待下批一體牌招。
兼司書前望單子入之,李憲兢落點。
以公淸監司趙經鎭狀啓,溫陽郡守徐觀淳身死事,傳于李圭德曰,令該曹口傳差出,使之一兩日內下送。
吏曹口傳政事,以金鑅爲溫陽郡守。
李圭德啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
李圭德,以都摠府言啓曰,今日入直內三廳武兼·禁軍及軍兵等,當爲中日習射技,而兩勢如此,不得設行之意,敢啓。傳曰,知道。
又以禁衛營言啓曰,本營中軍李惟秀,自任所未及上來,久曠可悶,今姑改差,何如?傳曰,允。
上在昌德宮。停常參·經筵。
朴岐壽啓曰,大司憲宋穉圭在外,執義金喆遠,掌令任文白·李寅泰,持平尹命圭牌不進,持平一員未差,監察茶時之意,敢啓。傳曰,知道。
又啓曰,藥房提調持湯劑來待矣。傳曰,封入。
傳于李志淵曰,三使臣留待。
傳于李志淵曰,三使臣入侍。
李志淵啓曰,今日拜表,憲府則監察代行矣。雖無諫院,仍爲行禮之意,敢啓。傳曰,知道。
李恒權,以承文院右參贊意啓曰,今日慕華館査對時,六曹堂上當爲進參,而吏曹·刑曹·工曹堂上,俱不來會。不參堂上,令政院竝卽牌招,以爲同參之地,何如?傳曰,允。
以執義金喆遠,掌令任文白·李寅泰,持平尹命圭,獻納申溥,正言尹尙度·沈東潤牌不進罷職傳旨,傳于朴岐壽曰,只推。
以司書韓弘敎牌不進罷職傳旨,傳于李恒權曰,只推。
以說書金鍏牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安,應敎朴晦壽,副校理洪羲祖,旣有只推之命,竝卽牌招入直,何如?傳曰,允
以應敎朴晦壽,副校理洪羲祖牌不進罷職傳旨,傳于李恒權曰,只推。
吏曹口傳政事,檢閱單金鍏。
以刑曹參議兪應煥牌不進罷職傳旨,傳于李圭德曰,只推。
兵曹,以李石求爲禁衛中軍
朴岐壽,以兵曹言啓曰,宣傳官鄭煥宗,病難供職,呈狀乞遞,改差,何如?傳曰,允。
又以兵曹言啓曰,卽接慶熙宮衛將鄭殷錫牒報,則本宮內局廳後自枯松一株,因風顚仆云,依例斫去之意,敢啓。傳曰,知道。
甲申十月二十四日辰時,上御熙政堂。冬至兼謝恩三使臣入侍時,行都承旨李志淵,假注書申履祿,記注官全允淡,記事官趙容和,上使權常愼,副使李光憲,書狀官李鎭華,以次進伏訖。上曰,三使臣進前,可也。常愼等進伏訖。上曰,善爲往返。仍下內賜丸劑及暖帽各一部,仍命三使臣先退。常愼等退出。容和曰,檢閱金鍏,移拜侍講院說書矣。筵稟後還付,自是古規,令該曹口傳單付,仍卽牌招入直,何如?上曰,依爲之。出擧條又命退,承史以次退出。
上在昌德宮。停常參·經筵。
藥房提調金履喬,右副承旨李恒權啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
鄭漪啓曰,大司憲宋穉圭在外,執義金喆遠,掌令任文白·李寅泰呈辭,持平尹命圭未肅拜,持平一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
李志淵啓曰,左副承旨朴岐壽,今日不爲仕進,卽爲牌招,何如?傳曰,許遞,前望單子入之,待下批牌招察任。
李恒權啓曰,藥房提調持湯劑來待矣。傳曰,封入。
承旨前望單子入之,李基栽落點。
李恒權啓曰,玉堂上下番俱空,已至多日,事甚未安。應敎朴晦壽,副校理洪羲祖,旣有只推之命,竝卽牌招入直,何如?傳曰,允。
傳于鄭漪曰,新除授承旨許遞,前望單子入之。
承旨前望單子入之,申在植落點。
鄭漪啓曰,新除授同副承旨申在植,卽爲牌招,何如?傳曰,允。
傳于李圭德曰,留院公事入之。
傳于李圭德曰,右議政偕來右承旨還入。
傳于李圭德曰,晦日次對,勿拘齋日,進定於明日。
李圭德啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以同副承旨申在植牌不進罷職傳旨,傳于李圭德曰,只推。
以應敎朴晦壽,副校理洪羲祖牌不進罷職傳旨,傳于李圭德曰,只推。
李圭德,以吏曹言啓曰,今二十六日行翼陵忌辰祭獻官,前承旨李基栽塡差,而時無職名,令該曹口傳付軍職,何如?傳曰,允。
兵曹口傳政事,副護軍朴岐壽·李基栽竝單付。
李圭德,以兵曹言啓曰,今月二十八日,一內禁軍番次矣。該番將未差之代,依承傳,口傳擬入之意,敢啓。傳曰,知道。
兵曹口傳政事,以李源祖爲內禁將。
李圭德,以兵曹言啓曰,來十一月·十二月當上番騎兵二百二十八名所着襦衣,依定式,本曹點考後,仍令該曹題給之意,敢啓。傳曰,知道。
前行大護軍李書九疏曰,伏以臣冒犯嚴威,再控微悃,瞻天攢手,庶蒙矜諒,伏承聖批,辭旨溫諄,開牖丁寧,拜稽奉讀,涕泗交頤。臣聞上穹尊嚴,而一言可以感動者誠也。今臣抱此血懇,叩心哀號,而終未能仰格於父母之慈者,由臣誠之不至也。臣方自訟其罪,而命之窮矣,謂之何哉?第伏念人心所安,卽天理之所在,臣所以永矢自靖,期保微諒者,豈有他哉?蓋必如是而後,此心乃安,竊庶幾不大悖於天理,故雖蒙我聖明反覆訓誨若是勤摯,而猶復迷不知變。日昨恩諭,至以國之休戚,係臣去就爲敎,今又以時有古今,委曲譬曉,不惟臣惶駴震越,無地自容,八方聞之,豈不歎王言之太褻乎?臣固不忠無狀,而憂國之心,未嘗不與衆同之。然夫安有至薄之材,至愚之識,當重任而不僨者乎?管仲,覇者之佐也,猶曰四維不張,國乃滅亡,堂堂聖朝,承列聖培植之餘,方以敦倫礪俗爲治化之本,今乃自臣身而壞之,徒使國事益至於不可爲,則此其罪,雖萬被誅戮,竟何所補?然則臣之決不敢冒出者,不惟臣私義也,亦欲仰裨朝廷擧措之得當也。至若目下切急之懇,實亦聖朝風敎之所繫也。臣爲子不孝,方其初罹罪籍,日竢刑章也。臣母恐臣之朝夕就死,焦遑涕泣,全廢寢食者,不知爲幾何時月,至今思之,心肝如碎。今臣母疾病奄奄,形骸僅存,神識全迷,而聞臣叨此恩命,昏囈之言,猶且憂念臣身,或出榮途,復致狼狽。臣若不體此惻怛之至情,貪戀寵祿,忍能僥冒,則縱殿下寬赦,天必殛之矣。臣受殿下恩,天高地厚,頑非木石,寧不知感,而忠孝本無二致,未有不盡於事親之恩而能盡事君之義者也。言至於此,有淚而已。伏乞聖慈,俯垂哀憐,亟允所請,收還成命,仍治臣違慢之罪,以勵臣分焉。臣無任云云。答曰,省疏具悉卿懇。前後申告,罄無底蘊,意謂卿犁然而感,幡然而起,今見來章,依舊若浼,何卿之果於拒予至此?予雖否德,亦不敢以非禮使下,非理待人,而卿之爲說如彼,則誠非所望於卿也。傳不云乎?令出攸行不惟反。置相是何等重事,而朝而如不及,暮而可已之哉?有國有君以來,宜無是也。卿其深思,卿其深思,卽日隨承宣上來。仍傳于李志淵曰,此批答,遣知申,傳諭,仍與偕來。
戶曹參判李光憲疏曰,伏以臣行,將出疆矣,瞻望觚稜,不任戀結之忱。仍伏念臣所帶度支佐貳·春秋兼銜,不可久曠,玆敢短章仰籲。伏乞亟賜遞改焉。臣無任云云。答曰,省疏具悉。所請依施。
甲申十月二十五日辰時,上御熙政堂。藥房入診入侍時,提調金履喬,右副承旨李恒權,假注書孫爀,記事官趙容和·金鍏,檢校待敎李憲瑋,以次進伏,醫官吳千根·金殷相·盧在豐,進伏楹外訖。履喬曰,日氣甚寒,聖體若何?上曰,一樣矣。履喬曰,中宮殿氣候,何如?上曰,各殿宮氣候一樣矣。上曰,醫官入診。千根等以次診候訖,退伏奏曰,脈候左右三部調均矣。履喬曰,寢睡·水刺之節,比前,若何?上曰,一樣矣。履喬曰,近日嗽候,若何?上曰,一樣矣。履喬曰,進御湯劑貼限已過,姑爲停止,恐未知如何,而敢此仰達矣。上曰,停之,可也。履喬曰,五衛將是至近侍衛之職,中間不無淆雜之患,近因廟堂提奏,有新定式遵行者,而其中亦有不可不闊狹者。義州人前僉使金履坤,卽部薦未正科人,其祖振泌,以景廟辛丑建儲奏請使時軍官,多有可紀之功,觀於譯院所在伊時別單,則事蹟昭載,非尋常譯舌輩奔走效勞之比,而旋以銀貸追徵事蕩敗,窮餓而死。英廟御極後,因其時書狀故相臣兪拓基提奏,有收用之命,而關問本道,先已身故,竟未施行。今其孫履坤,旣經僉使履歷,與白徒有異,拔例收用,似合於伸鬱紀勞之典,先自臣曹,擧擬於五衛將恐好,故敢此仰達矣。上曰,依爲之。出擧條履喬曰,宣薦之正科人,雖未經實職,加資則直擬五衛將,部薦則正科,而兼經實職,然後始得許擬,卽今定式施行者,而庶流,雖是部薦,向來疎通之後,宜有區別。今於五衛將許擬,不必獨異階級,其中有地處而正科陞資者,勿拘許擬似好,故復此仰達矣。上曰,依爲之。出擧條履喬曰,故忠臣洪霖,戊申淸州賊變時,以褊裨殉難,故其子漢龜,英廟朝以特敎,加設部將除授,其孫儆其·曾孫疇九,亦因相臣將臣陳達而調用,俾不絶香火。今疇九之子錫鵬,年已四十,而流落無依,雖無南行薦,依其父祖已例,合有收用之典,故敢此仰達矣。上曰,加設部將除授,可也。出擧條履喬曰,本曹所管有廳價布,是有蔭子孫,設廳收布,以濟本廳經用者,與他軍伍有異。以有雜頉而無代定之故,外邑之當屬有廳者,非但隱漏不報,竝與時應役之類,而移定他役,冒稱逃故喪頉,每年所捧,漸致減縮,目下本廳經費,無以繼用,東西那貸,苟艱特甚,揆以法意,萬萬駭然。申飭各該道·帥臣,凡當屬有廳而隱漏冒頉者,一一査實狀聞,如乙卯年已例後,修成冊,上送於臣曹,俾無如前之弊,而如是申飭之後,若又因循,不善擧行,則當該帥臣及該守令,隨現重勘之意,出擧條嚴飭,何如?上曰,依爲之。出擧條履喬曰,凡係工匠使役之有戶料,則有兵布,卽是例也,而至於戶曹之專當營役者,己自該曹準數題給,而自臣曹謂以兵布,輸送該曹,實爲無義。此後則該曹之專當營役工匠布,臣曹更勿上下事,定式施行,何如?上曰,依爲之。出擧條故忠臣洪霖祀孫錫鵬,加設部將除授事。榻前下敎進御加減健脾湯,自明日停止事。出榻敎上命諸臣就座,仍命藥房先退。又命退,承史以次退出。
上在昌德宮。停常參·經筵。
李恒權啓曰,同副承旨申在植,今日不爲仕進,卽爲牌招,何如?傳曰,許遞,前望單子入之。
承旨前望單子入之,朴基宏落點。
傳于李恒權曰,大臣·備局堂上引見。
李圭德啓曰,玉堂上下番俱空,已至多日,事甚未安。應敎朴晦壽,副校理洪羲祖,旣有只推之命,竝卽牌招入直,何如?傳曰,允。
以執義金喆遠,掌令李寅泰,持平尹命圭,獻納申溥,正言尹尙度·沈東潤牌不進罷職傳旨,傳于李恒權曰,只推。
以應敎朴晦壽,副校理洪羲祖牌不進罷職傳旨,傳于李圭德曰,推考傳旨捧入。
李恒權,以都摠府言啓曰,今日入直內三廳武兼·禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以備邊司言啓曰,外方徵債防塞時,京司一體擧行,而年分回啓後,自本司草記知委事,曾有受敎定式矣。今年外方徵債,旣已限明秋防塞,京司徵債,亦爲一體防塞之意,分付法司,何如?傳曰,允。
又以禁衛營言啓曰,本營千摠申義直,身病猝重,勢難察任,改差,何如?傳曰,允。
又以禁衛營言啓曰,來乙酉正月當五番左部後司屬公淸道四哨軍兵,來十二月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以禁衛營言啓曰,來十一月當五番左部右司屬公淸道四哨軍兵逢點實數四百五名,已爲點閱整齊,來十一月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來乙酉正月·二月兩朔應立中部左司屬全羅右道四哨軍兵,十二月二十五日,京中逢點,正月初一日,與前司軍兵,當爲替代入番,而依定奪每哨以九十八名磨鍊,趁期調送事,本道監·兵使處,措辭知會之意,敢啓。傳曰,知道。
又以御營廳言啓曰,來十一月·十二月兩朔應立中部前司屬全羅右道四哨軍兵四百九名,今已逢點整齊矣。十一月初一日,與舊番左部後司軍兵,替代入番後,舊軍放送之意,敢啓。傳曰,知道。
右承旨韓義運書啓,臣於本月二十二日申時量,敬奉聖諭馳往,二十四日午時量,傳諭于永平縣縣內面梁文里議政府右議政李書九所住處是白乎,則以爲,臣纔申衷籲,顒俟恩諒,疏未及徹,近侍辱臨,傳宣別諭,仍有偕來之命,辭旨隆重,豚魚可感,奉讀未半,聲淚俱發。臣亦化育中一物,豈忍自阻於天地之大,而情迫勢窮,徒積罪戾,戰恐悲泣,不知所達云矣。臣旣承偕來之命,故姑爲仍留,緣由馳啓云云。路啓字。
甲申十月二十六日辰時,上御熙政堂。大臣·備局堂上引見入侍時,右副承旨李恒權,假注書申履祿,事變假注書金龍翼,記事官趙容和·金鍏,領議政南公轍,左議政李相璜,行戶曹判書鄭晩錫,知敦寧金魯敬,禮曹判書洪義浩,吏曹判書朴宗薰,行護軍申鴻周·朴周壽·趙鐘永·白東薳,掌令任文白,以次進伏訖。公轍曰,日氣猝寒,聖體若何?上曰,一樣矣。公轍等曰,寢睡·水刺之節,若何?上曰,一樣矣。公轍等曰,中宮殿氣候,何如?上曰,安順矣。公轍曰,鼎席具備於久曠之餘,左相今旣肅謝登筵,爲國事不勝幸甚,今則委屬之廟務,自可弘濟而振擧矣。臣之貞疾漸痼,不堪供職之狀,已悉於前後筵奏,今不敢更事煩陳,而臣於獨當機務之時,猶且縷縷仰懇,今則臣之丐免,益有其辭矣。殿下以天地之仁,一番體諒,則此在臣爲終始生成之澤,而臣亦於積瘁之餘,思欲休去,亦是私情之至切者。今日入來,專爲陳懇於前席之計,體諒之恩,千萬顒企。上曰,次對爲之。公轍曰,向來領敦寧金祖淳擧條以爲,西路蔭官,仕路遂絶,抱才能文之類,亦甘自棄,寧不可惜?自今崇靈殿參奉二窠中,一窠改爲令,崇仁殿殿監,亦改置參奉二窠,一窠則以鮮于氏中差出,一窠則與崇靈殿參奉,分屬淸南·北,另擇其有文行者差出,待滿朔遷入京司,如松京分敎官之例,令則亦以本道文蔭互差爲辭矣。十室之邑,必有忠信。矧伊關西一路,箕聖舊邦,文物衣冠肇興之地,而我朝官人之以地爲限者,漸益成俗,淸要華膴,今爲世襲,而遐陬窮鄕,雖有茂材異行,不得與焉,人心無以慰悅,人才不能收拾,有識之竊歎,厥惟久矣。西人之獲占科第者,尙有通仕霑祿之階,若其衣褐懷玉之類,望絶榮途,自甘爲聖世之棄物。今此官制之增置分屬,實爲遠人疏鬱之政,一依領敦所奏施行,而如或法久而弊生,文行之士,反有居後之歎,則疏鬱之政,易歸失望。參奉則以道薦中人,銓官備三望擇擬受點,以此定式。吏判旣登筵,至於官方新制,參互可援之例,使之成節目,稟旨施行,何如?上曰,依爲之。出擧條公轍曰,年前松京儒生疏陳故郡守趙有善·故參奉趙有憲兄弟篤學力行之實,仰請褒贈,而向來領敦所奏,以兩人實狀,果如其疏,合有褒美之典爲辭矣。趙有善,受業於故儒賢金元行之門,傳習師訓,固窮安貧,操行修潔,居敬窮理,工夫刻苦,雖其求道自晦,而衛正斥邪之功,遠近歸嚮。粵在先朝,屢加褒獎,下敎若曰,已知其有所守,莅邑多有惠政,則又許以循良之治。如此之人,不可但以一鄕之善士論者也。其第有憲,眞所謂難兄難弟,躬耕讀書,孝篤於家,信著於鄕,元行常稱其質行無比,年前多士之請褒,益驗其公議之翕然。故郡守趙有善,特贈承宣之職,故參奉趙有憲,贈以參議之職,以示朝家褒勸之政,何如?上曰,依爲之。出擧條公轍曰,京畿儒生朴玄壽·李光膺等,以故僉知李行祥,故處士宋煓·成德朋學問事行之實,宜蒙褒贈之典,或聯籲於輦路,或齊聲而叫閽者,今至十年之久,而廟堂·銓曹之回啓,尙未許施,多士公論,皆以爲抑鬱矣。行祥,素有至行,鄕黨感服,己自幼少之時,受學於文正公李縡之門。縡嘗言吾之門徒甚多,而惟質直可望成就者,李行祥是也,臨歿,又書萬事一直四字而與之。蓋其資性之聰敏,工夫之敦確,眞文正之高第也。後以經明行修,入於宮僚之薦剡。宋煓·成德朋,亦文正之門人,煓則存心養性,專用力於近思之編,一鄕皆以介石不渝,威武不屈稱之。德朋,默契師旨,以窮理格致,至老用工而不懈,每當講論,剖析毫縷,鑿鑿中窾,故儒賢閔遇洙,以朱門之伯豐許之。三人者,雖皆老死蓬蓽,無所施爲於當世,而淵源門路之正,學問踐履之篤,宜有朝家褒嘉之典,俾鄕中人士聳動而激勸。故僉知李行祥,令該曹特贈承宣之職,故處士宋煓·成德朋,竝贈憲臺之職,何如?上曰,依爲之。出擧條公轍曰,頃因淸北御史金鏴別單,楚山逋還排捧年限及昌城都試移設便否,論理狀聞之意,覆啓行會矣。卽見平安監司金敎根狀啓,則以爲,楚山逋穀折米,爲一萬六千四百五石零,而其中各名所逋未滿十石者三百九十八石零,待秋成徵納,其餘一萬六千六石,限五年分排,以紓民力,昌城防營所屬各邑,距兵營絶遠,而都試移設,旣許於江界·灣府,獨靳於昌城者,恐非均一之政,自今昌城等三邑都試,依江·灣已例,許令試取於該防營事,請令廟堂稟旨分付矣。楚山還逋,事勢到此,窮蔀民情,可知倒懸,道啓排定之遲速,必有料量,依所請許令限五年排捧。昌城都試,江·灣設試之後,均以江邊防禦,獨令遠赴於兵營,實欠一視之道,此亦依狀請移設之意,分付,何如?上曰,依爲之。出擧條公轍曰,頃因東萊前府使李奎鉉狀啓,裁制差倭公作米退限之請,嚴加責諭,卽爲退送之意,覆啓行會矣。又見其狀啓,則以爲,差倭稱以馬州幾萬人命之生活,專靠此作米,而今若未蒙退限,則來年待死之外,更無他道,願以此轉達朝廷,亟賜許施云,故嚴飭任譯,更加責諭,俾卽入送爲辭矣。公木作米,本非約條,前此闊狹,俱係曠典,則固不當視若常例,隨請輒許,而差倭之以全島人命,不得此則無以生活,屢懇不已者,想其事情,果難一切防塞。姑以柔遠之義,限五年特爲許施,此後則雖使限滿,毋得更請之意,使之責諭入送,何如?上曰,依爲之。出擧條公轍曰,慶尙左兵使李忠運,法當推恩,而所後家無可施處云,依近例,移贈於本生家之意,分付該曹,何如?上曰,依爲之。出擧條公轍曰,從近以文字仰陳,而上天至仁,一言亦有可以感動者,不待煩瀆,而亟賜下諒,是臣之望也。相璜曰,臣之見叨,萬萬非夢想攸及,以疏以奏,屢控哀籲,而誠淺辭拙,未能仰格,徒辱曠數隆批,別諭愈往愈摯,至使正卿之臣,來守陋次,震懍悶隘,無地自容。如是相持,上貽酬應之勞,尤非臣義分之所敢出,故今纔祗肅恩命,冒登前席,而尤增惶愧,不知所達。夫輔相是何等重任也?有國之安危,生民之休戚,於是係焉,上豈可以人人授是職,而下豈可以人人受是任哉?古語曰,天下安,注意相,雖在治,敎郅隆。四方寧謐之時,其所托重,尙云如此。況今國計民憂,茫無涯畔,法綱解紐,艱虞溢目,若其維持牽補之道,實係於輔相得人,而協贊大猷,弘濟時艱,今玆之命,忽及於至庸極陋,百無肖似之賤臣,未敢知殿下,何取於臣而有是命也。臣受兩朝恩,與天靡極,糜粉圖報,猶且甘心,若有寸長尺能可以裨補治化之萬一,則何憚而不爲哉?第臣之前後居官任事,秪有孤負,實無報答,此不過一官一事,已試蔑效,臣才之不逮,推可知也,況可擬議於董正之任乎?且臣犬馬之齒,已及遲暮,痰眩痿痺,便成貞痼,種種症形,歇劇無常,至於筋力奔走,亦無其望。臣才之不稱如此,臣病之難强又如此,然猶苟然充位,尸素而已,則畢竟狼貝,理所必至。一身狼貝,雖不足卹,其爲貽害於民國,誠非細故,伏乞亟賜體諒,以幸國事,以全微諒焉。今臣抗顔登對者,專爲面陳血懇之計,伏惟上天至仁,愛欲其生,情窮勢蹙,千萬泣祝。上曰,次對爲之。相璜曰,臣纔陳辭懇,旣不以見職自居,顧何敢猥自附於初筵故事,而臣之登筵,在於日前求言之後,玆以一二瞽說,有所仰達矣。前後大小廷臣之進言於殿下者,其說雖多,而其要則以聖學爲歸,是誠知本之論也。學問者,卽修己治人之本,凡人猶然,況君人之職,不止於修齊,而以治平爲己任乎?顧今講對之停曠,凡幾歲月,若曰聖學高明,無所待於群下之加勉,則臣竊以爲不然也。聖不自聖,所以爲益聖之功,成湯之敬而有銘盤之辭,武公之睿而有抑戒之詩,文王之廣大光明,而猶且緝熙不已,此非今日殿下之所當法者耶?惟我列聖朝治法政謨之著爲宏綱大目者,具在國典,而講筵爲其大本。旣朝晝焉而又夕之,旣三矣而又參之以召對·夜對,未有時日之間斷,不以寒暑而停輟,我列朝自治之嚴,裕後之勤,果何如哉?況今日悠悠萬事,惟在於成就睿德,其所成就之方,亦惟在於勤睿學,雖有賓師之輔導,僚屬之啓沃,若其濡染之易,觀感之速,豈能及我殿下身敎之萬一哉?講學成憲,卽列聖所以燕翼貽謨於殿下者,殿下盍思所以修明而繼述之,又以是貽燕於我春邸也?耿耿憂愛,重以諸臣之所以進者爲獻,伏乞深留聖意焉。上曰,所陳當留念矣。出擧條相璜曰,臣纔以勤聖學爲勉睿學之本,而若其輔導資益之功,實在於宮僚之得其人。此賈誼所以有太子左右皆正人之論,宋帝所以有在館讀書,是合東宮官之諭,而雖以我列聖朝言之,亦必選經行之士而久任之,我先王在春邸時亦然。苟其人之邃識厚德,則非但講說問難之開發經旨而已,識邃者其發也斐然,德厚者其著也粹然,卽其外而其動靜進止,有議可象,自然有薰襲裨益處。此古昔哲辟名臣之所深致意於愼擇,而亦我朝家法相傳式至今日者也。近來宮官,亦豈無可備顧問者,而遞易頻仍,如更傳舍,如是而安望其與處交須之效哉?自今另擇久任,毋得輕許辭遞,又勿輒遷他官,亦不必專求於名閥華冑,端良博雅,惟人是取,俾專意於啓沃之責,則其於勉睿學進睿德,實非少補。臣於此竊有區區,敢此仰達矣。上曰,所陳當留念矣。出擧條相璜曰,民之休戚而國之安危係焉,此所以日前聖敎之諭及於臣,特眷眷於民生國勢也。由臣視之,非但窮困而已,迫於溝壑也,非但岌嶪而已,及於顚墜也,永念哀痛,不知所屆。此譬如急病之朝暮且死,實難以悠久之劑,遠望歲月之效。如欲用急,則治標之方,惟在於擇守令而已。今日外邑事情,上下牽掣,爲守令者,雖或深知其爲病,而動有展施不得處,然惟其近民也,故其所以時緩急而候咷笑者,最爲親切。若於追呼科斂,旁午窘跲,時雖稍寬一令,略紓一事,猶可爲目前撫存之益。若眞箇救弊,到底行惠,則其有裨於民,又不但爲治標而止。苟不得人,一切反是,殆無異於旣入穽而又下石者,寧不哀哉?漢之二千石共理,固知爲治民之本,而目下紓急之方,亦無過此。見今考課不遠,京察有期,爲先另飭各道道臣,嚴明殿最,勿以大吏爲憚,勿以私情爲拘,又勿以小不忍而姑息之,揀不勝任者去之,仍令銓曹,視其地之大小易劇而愼其差遣,則庶可有懷保之實效矣。然此特一事耳。今日民國之板蕩,實由於俗尙之浮靡,積漸至此,拔此浮靡之病根,然後民國始可庶幾。救此之術,惟在於嚴立紀綱而明示好惡,俾知趨避,又輔之以刑賞,有所懲勸,則不待事事而煩上飭令,自然有衆目皆張之效,俗趨自定,民憂自紓,國其無憂,此在聖心一轉移間耳,敢又以是獻焉。上曰,依爲之。出擧條相璜曰,臣旣以立紀綱定俗尙,有所仰勉,而亦有繼此而可陳者。宮府一體,卽漢臣諸葛亮之言也。以其內外之不可無防限也,故雖有宮·府之異召,而上之所以御之也。決不可置疎昵於其間,由後世之不能然也,故城狐社鼠,往往有憑恃跳踉之憂。我朝家法甚正,所以待宦妾僕隷者,只以供灑掃備使令而已,不敢售一毫踰濫之習。逮至先朝,操束尤嚴,一有犯科,當律之外,必用加倍之典,其防微杜漸之苦心至意,有可以仰認,是故每見此類,兢愼畏縮,不敢或肆。臣於出入邇近時,曾見其如是,而近日覩聞,異於前日。宦寺之扶腋闕中,呼唱街路者,欲學朝紳貌樣,掖屬之攀,依宮妾圖占任使者,全昧法紀,如何?筵榻周旋,殊欠敬畏之狀,階庭供給,或見慢肆之色。卽此類外著之形,而宮妾必無其弊,實不敢保,有識之論,不能無躑躅之憂矣。人君御下之政,先從近昵而整肅之,然後始可有由內及外之效。臣敢以先王之裁抑此類者,望於殿下,仍以此擧條,頒示內班院,使之揭壁常目,則亦似有警畏知戢之效矣。上曰,依爲之。出擧條公轍曰,臣俄以區區私懇,縷縷陳達,惟願亟賜體諒焉。相璜曰,領相纔陳辭懇,而此非宿德元輔求退之時,自上勉留,俾濟此時艱,是臣之望也。公轍曰,左相與臣相知也,故自前每以臣病勢之難强爲悶矣。今此所陳,似是中書故事,非謂臣病之眞箇可强也。相璜曰,臣非敢以故事仰奏,而右相去就。亦可悶鬱,前後批諭,委曲開曉,鄭重懇到,而姑未聞簉朝之期,益加敦勉,俾盡招延之方焉。晩錫曰,諸道拯劣米太之未捧,自廟堂因各該道年分狀請,纔已覆啓,而三南分數收捧,惟京畿則無論三等邑,竝爲仍停矣。京畿今年農形,與三南均之爲小康,而拯劣米之或捧或停,事涉斑駁,且如此之歲,從其最近年條,漸次收捧,爲公私兩便之道。京畿所在拯劣米太,亦依三南例,分數收捧,恐合事宜,故敢此仰達矣。出擧條上曰,大臣之意,何如?公轍曰,拯劣米仍停之請,每在於年分狀啓,而今番京畿狀啓,先到之故,以全數仍停回啓,而其後戶判,以曹用爲言。更思則當此小康之年,諸道之竝爲仍停太過,故三南則更以最近條,區別稍實·之次,而使之分數上納。戶判又有仰奏,京畿拯劣米上納,亦依三南例施行,好矣。相璜曰,旣分數於三南,則京畿亦宜無異同矣。上曰,依爲之。文白曰,噫嘻,痛矣。世途詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字巧慝,句句閃忽,耳目難掩,手脚盡露,聞者髮豎,思之瞻掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?臣謂金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑,宜矣。上曰,不允。出擧條恒權曰,今日賓對,兩司當爲進參,而諫院則無一人進參,事甚未安,諫院違牌諸臺,竝推考,何如?上曰,依爲之。出擧條命書傳敎曰,新除授承旨朴基宏,卽爲牌招事。出榻敎上命大臣先退。公轍等退出。又命退,承史·諸臣以次退出。
上在昌德宮。停常參·經筵。
李恒權啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭漪啓曰,來初一日,輪對日次矣,敢稟。傳曰,停。
朴基宏啓曰,御營廳將官來言,今日本廳軍兵,日次私習云矣,敢啓。傳曰,知道。
李恒權啓曰,大司憲宋穉圭在外,執義金喆遠,掌令任文白·李寅泰,持平尹命圭牌不進,持平一員未差,監察茶時之意,敢啓。傳曰,知道。
鄭漪啓曰,玉堂上下番俱空,已至多日,事甚未安。應敎朴晦壽,副校理洪羲祖,旣有只推之命,竝卽牌招入直,何如?傳曰,允。
以執義金喆遠,掌令任文白·李寅泰,持平尹命圭,獻納申溥,正言尹尙度·沈東潤牌不進罷職傳旨,傳于李恒權曰,只推。
以應敎朴晦壽,副校理洪羲祖牌不進罷職傳旨,傳于鄭漪曰,只推。
鄭漪啓曰,明日冬至望闕禮習儀時,兩司當爲進參,除在外外,未肅拜·呈告人員,竝待開門牌招,何如?傳曰,允。
鄭漪,以禮曹言啓曰,卽接開城幼學高德天所志,則以爲,同姓六寸弟智天,嫡·妾俱無子,以其同姓十二寸兄天綏第二子賢用,欲爲繼後,兩家諸族,同議完定,而智天夫妻俱歿,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記,曾有筵奏定式,門長高德天所訴旣如此,依定式,高天綏第二子賢用,立爲高智天之後,何如?傳曰,允。
左議政李相璜箚曰,伏以臣旣冒肅台司新命矣,兢懼慙恧,若無所措。臣之前所兼帶諸司提擧,有例不當仍帶者,乞令銓曹差代,以存公格焉。取進止云云。答曰,省箚具悉卿懇。所請依施。傳于鄭漪曰,此批答遣史官,傳諭于左議政。
開城留守李龍秀疏曰,伏以臣待罪居留,奄已屢朔,財耗民窮,凋瘵異昔,而事與才拙,補苴無期,每一思惟,愧懼交切。仍念臣有區區情懇,不容不冒陳者。臣父年來,屛處鄕廬,去京師不過爲三舍餘程,而臣身繫朝端,未敢以請暇一事,每致煩控,來往省覲,蓋多違曠。及叨見任以後,則官守有限,亦不敢越境擅行,晨昏之戀,倍覺難裁。且臣父年迫七耋,老病侵尋,一歲之內,寧日無多,而近因時候愆適,添得寒感,風眩痰嗽,挾發交劇,委淹床玆,鄕信踵至。臣自聞此報,方寸煼煎,汲汲歸護,豈容暫緩?臣曾見同朝之如臣所處者,或有事他境,則輒多仰籲而蒙許者,況臣情理,尤倍餘人。伏乞聖慈,特推一體之恩,卽令臣往省病父,千萬幸甚,而臣父旣罕處城闉,顧臣行止,亦不當屢瀆聰聽,日後如此之時,仍許其從便往還,則感結之私,宜如何上報也。臣衷懇所迫,乃敢妄希此格外之澤,不勝悚懍。臣無任云云。答曰,省疏具悉。所請依施。
上在昌德宮。停常參·經筵。
李恒權啓曰,大司憲宋穉圭在外,執義金喆遠,掌令任文白·李寅泰,持平尹命圭牌不進,持平一員未差,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
備忘記,咸鏡監司沈能岳下直,長弓一張,長箭一部,片箭一部,筒兒一箇賜給。
傳于朴基宏曰,咸鏡監司留待。
傳于朴基宏曰,咸鏡監司入侍。
李恒權啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
鄭漪啓曰,臣漪今日冬至望闕禮習儀進去,下直之意,敢啓。傳曰,知道。
以執義金喆遠,掌令任文白·李寅泰,持平尹命圭,獻納申溥,正言尹尙度·沈東潤牌不進罷職傳旨,傳于李恒權曰,只推。
朴基宏啓曰,玉堂上下番俱空,已至多日,事甚未安。應敎朴晦壽,副校理洪羲祖,旣有只推之命,竝卽牌招入直,何如?傳曰,允。
以應敎朴晦壽,副校理洪羲祖牌不進罷職傳旨,傳于朴基〈宏〉曰,只推。
朴基宏,以吏曹言啓曰,卽接奉常寺牒報,則以爲,今此顯思宮朔祭親行時典祀官,例以本寺正塡差矣,正未差之代,卽速差出,以爲祭物陪進之地云。奉常寺正未差之代,口傳備擬以入之意,敢啓。傳曰,知道。
以全羅監司朴綺壽狀啓,海南縣獄事初覆檢時,屍親濫施法外之刑,至於致命,究厥所犯,不可仍置於字牧之任,珍島郡守李秉吉,海南縣監元永貞,爲先罷黜,其罪狀令攸司稟處事,傳于朴基宏曰,令該曹口傳差出,催促下送。
吏曹口傳政事,以鄭禮容爲奉常正,魚錫命爲珍島郡守,金善命爲海南縣監。
朴基宏,以吏曹言啓曰,今此冬至祭,祭官當爲磨鍊,而除老病·公頉,實無推移排批之路。依近例,刑官及司饔院官員年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
又以侍講院言啓曰,再明日顯思宮朔祭,王世子亞獻禮時,宮官當爲全數進參,而弼善尹秉烈在外,說書未差,無以備員,令政院稟旨變通差出,待下批牌招,以爲進參之地,何如?傳曰,允。
李圭德啓曰,因侍講院草記,再明日顯思宮朔祭,王世子亞獻禮時,宮官當爲全數進參,而弼善尹秉烈在外,說書未差,無以備員,令政院稟旨變通差出,待下批牌招事,允下矣。合有變通之道,何以爲之,而未差之代,政官牌招,開政差出,何如?傳曰,許遞,與未差之代,前望單子入之。
春坊前望單子入之,弼善金裕憲,說書李景在落點。
李圭德,以戶曹言啓曰,璿源殿簾帳及退地衣蘆簟遮陽各門帳修改吉日,令日官朴周煥推擇,則來十一月初二日辰時爲吉云,以此日時擧行,何如?傳曰,允。
李恒權,以備邊司言啓曰,北關後運紙衣七百十領,照數稱量,木品·紙品,亦爲看審監封,逢授於齎去禁軍處,沿路輸運及本道領給等節,更爲各別關飭之意,敢啓。傳曰,知道。
又以義禁府言啓曰,全羅監司朴綺壽狀啓內,珍島郡守李秉吉,海南縣監元永貞等,爲先罷黜,其罪狀,竝令攸司,稟處事,啓下矣。李秉吉,時在任所,依例發遣府羅將,交代後拿來,元永貞,亦在任所云,依例發遣府羅將拿來,何如?傳曰,竝待待命拿囚。
敎咸鏡監司沈能岳書。王若曰,沮土眷陶窰之基,龍興舊邸,澶城付鎖鑰之任,虎節新銜,爰簡二千石循良,庸畀卄三州咨度。念關北保障之地,寔我東豐沛之鄕,佳氣蔥鬱於兩宮,衣冠瞻月遊之所,雄鎭擁護於六府,山河錯星布之形。基王業億萬斯年,控夷夏之交界,拓地方數千餘里,禦獷悍之邊情。磽土乏稻梁之資,其業則參貂纖葛,蚩俗昧絃誦之敎,所尙者楛矢强弓。肆列朝盡撫懷之方,何今日多凋弊之患?情僞難辨於互市,誰識穎川間牛羊之治,貲積皆罄於交倉,殆甚河東壯雀鼠之歎。聖念恒軫於柔遠,曁海隅之蒼生,民牧未盡於分憂,嗟溝壑之赤子。如欲使鶉鵠之類,置之袵席之安,必也須氷蘗之姿,任以屛翰之重。際玆北關曠任之日,誰膺中宸注意之深?惟卿,故家遺風,淸朝雅望,文學政事之咸備,夙聞趾美之譽,內外華要之周旋,益著勵精之績。言若不出,衣若不勝,允合玉署金鑾之班,靜以制動,簡以制煩,爭推銓注皐比之席。曩棲遲於下邑,卒易近民,逮坐鎭於邊門,廉明服衆。予方簡於良材,各適用椳闑扂楔,卿自懷其利器,所以遇錯節盤根,玆授卿以咸鏡道觀察使·兼兵馬水軍節度使·巡察使·咸興府尹,卿其懋殫遠圖,祗答寵命。燥濕夷險不擇耳,臣節惟勤,陰雨綢繆誰侮予?王事靡盬。八陵處芬苾之奉,宜禮儀之罔愆,四鎭專管轄之權,戒邊吏之生釁。搴帷露面按廉,如予親行,攬轡澄心觀風,得君以重,自餘稟決,厥有典常。於戲,趙漁絶河,魏盼子之威望,齊·魯待蜀,宋張詠之治規。卿月暫移,曁彼窮髮之地,福星流照,敷以有脚之春。須體付畀之衷,備盡來宣之責,故玆敎示,想宜知悉。知製敎朴潞壽製進。
甲申十月二十八日辰時,上御熙政堂。咸鏡監司入侍時,左副承旨朴基宏,假注書申履祿,記事官趙容和·金鍏,咸鏡監司沈能岳,以次進伏訖。上曰,咸鏡監司進前,奏職姓名。能岳起伏奏曰咸鏡監司臣沈能岳矣。上曰,下去着實爲之也。仍命能岳先退。又命退,承史以次退出。
上在昌德宮。停常參·經筵。
藥房提調金履喬,副提周韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子賓宮,口傳問安。答曰,知悉。
李恒權啓曰,大司憲宋穉圭在外,執義金喆遠,掌令任文白·李寅泰呈辭,持平尹命圭未肅拜,持平一員未差,監察茶時之意,敢啓。傳曰,知道。
傳于李圭德曰,傳香承旨馳詣宗廟·景慕宮,奉審摘奸以來。
韓義運啓曰,玉堂上下番俱空,已至多日,事甚未安,應敎朴晦壽,副校理洪羲祖,旣有只推之命,竝卽牌招入直,何如?傳曰,允。
以應敎朴晦壽,副校理洪羲祖牌不進罷職傳旨,傳于韓義運曰,只推。
以弼善金裕憲,說書李景在牌不進罷職傳旨,傳于韓義運曰,只推。
韓義運,以侍講院言啓曰,明日顯思宮朔祭,王世子亞獻禮時,宮官當爲備員。弼善金裕憲,說書李景在,旣有只推之命,更爲牌招,以爲進參之地,何如?傳曰,允。違牌勿爲呼望。
又以奎章閣言啓曰,原任直提學徐龍輔喪卒哭日,依定式遣檢書官,勸肉以來之意,敢啓。傳曰,知道。
又以奎章閣言啓曰,原仕直閣鄭元容母喪,依定式遣檢書官,傳給內賜賻物以來之意,敢啓。傳曰,知道。
朴基宏,以都摠府言啓曰,今日入直內三廳武兼·禁軍及軍兵等,當爲中日習射技,而顯思宮朔祭親行齋戒相値,不得設行之意,敢啓。傳曰,知道。
又以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
行都承旨李志淵書啓,臣於本月二十五日申時量,敬奉聖諭馳往,二十七日巳時量,傳諭于永平縣縣內面梁文里議政府右議政李書九所住處是白乎,則以爲,臣之前後疏籲,冒瀆崇嚴,非不知萬萬猥越,而疾痛之至,亦不暇擇聲而呼,吁,其慼矣。伏承聖批,誨責嚴重,莫非臣辭拙誠淺,未能仰格之罪,惶隕震懍,靡所措躬。恩諭屢勤,宰臣又辱,而臣徒知咫尺之守,罔念駕屨之義,慢命辜恩,甘被誅殛。苟非甚不得已,甚不可强之情之勢,臣亦粗知義分之不可犯,何苦爲此,上煩宸極之軫念,下貽民邑之受弊哉?伏地俟勘,不知攸達云矣。臣旣承偕來之命,故姑爲仍留,緣由馳啓云云。踏啓字。
甲申十月二十九日辰時,上御熙政堂。藥房入診入侍時,提調金履喬,副提調韓義運,記事官李淵祥·趙容和·金鍏,檢校待敎金正喜,以次進伏,醫官吳千根·盧在豐,進伏楹外訖。履喬曰,日氣稍解,聖體若何?上曰,一樣矣。仍命入診。千根等以次診候訖,退伏奏曰,脈候左右三部調均矣。履喬曰,今此臘藥製進時,以進排羅蔘及舊用餘剩參,半調用似好,故敢此仰達矣。上可之。仍命退,諸臣以次退出。
上在昌德宮。停常參·經筵。
顯思宮朔祭親行後,王世子板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
李恒權啓曰,合辭許久闕啓,事甚未安,除在外·差祭外,未肅拜·呈告人員,竝卽牌招,何如?傳曰,允,
朴基宏啓曰,來初五日,朝參日次矣,敢稟。傳曰,停。
韓義運啓曰,玉堂上下番俱空,已至多日,事甚未安。應敎朴晦壽,副校理洪羲祖,旣有只推之命,修撰趙忠植,自鄕上來,一體牌招,推移入直,何如?傳曰,允。
李恒權啓曰,大司憲宋穉圭在外,執義金喆遠,掌令任文白,持平尹命圭牌不進,掌令李寅泰差祭,持平一員未差,監察茶時之意,敢啓。傳曰,知道。
以執義金喆遠,掌令任文白,持平尹命圭,獻納申溥,正言沈東潤牌不進罷職傳旨,傳于李恒權曰,只推。
以應敎朴晦壽牌不進罷職傳旨,傳于韓義運曰,只推。
韓義運,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱。雖非啓請邑,限都政前以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以奎章閣言啓曰,原任直閣鄭元容母喪第三日,依定式遣檢書官致弔,仍爲勸粥以來之意,敢啓。傳曰,知道。
又以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成朴光錫在外未肅拜,直講金秀鐘,典籍閔永勳俱爲差祭,時無入直之員,以他郞官姑爲代直,何如?傳曰,允。
傳于韓義運曰,發遣吏郞,諸執事淸齋與否,摘奸以來。
兵曹口傳政事,護軍單宋冕載,副司果單柳季獜。
朴基宏,以禁衛營言啓曰,本營哨官林一馥,擧措駭妄,不可置諸將官之列,汰去之意,敢啓。傳曰,知道。
又以御營廳言啓曰,本廳哨官蔡東逌·異元善,身爲領軍哨官,多有鄙瑣之事,不可置之於將官之列,爲先汰去之意,敢啓。傳曰,知道。
顯思宮朔祭親行敎是時,終獻官左議政李相璜,贊禮禮曹判書洪義浩,典祀官奉常正鄭禮容,宮闈令尙膳金喜善,執禮副司果徐有素,執尊執義金喆遠,大祝校理朴永元,祝史副司果洪彦謨,齋郞副司果鄭德和,盥洗位司藝金文澤,直講李升坤,爵洗位典籍吳甲良·白萬榮,亞獻盥洗位禮曹佐郞李秉溫,終獻盥洗位兵曹佐郞朴齊輝,贊者引儀金秉始·趙必煥,謁者兼引儀沈正禮,假引儀吳泰瀚,贊引引儀李圭敏,假引儀李宅淳,祭監監察安孝述·李培秀。
甲申十一月初一日子時,上詣顯思宮。朔祭親行入侍時,行左承旨鄭漪,右承旨韓義運,左副承旨朴基宏,右副承旨李恒權,同副承旨李圭德,記事官李淵祥,假注書申履祿,記事官趙容和·金鍏,檢校待敎李鶴秀·李憲瑋,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導,上詣板位前。贊禮跪啓請俯伏哭。上俯伏哭,王世子以下在位者,皆俯伏哭。贊禮跪啓請止哭·興·再拜·興·平身。上止哭·興·再拜·興·平身。王世子以下在位者,皆止哭·興·再拜·興·平身訖。贊禮導,上詣尊所,東向立。漪酌酒,圭德以盞受酒。上詣神位前,北向俯伏跪。漪奉香,圭德奉爐以進。贊禮啓請三上香。上三上香。圭德受香奠于案,仍行初獻禮,漪奉爵以進。贊禮啓請執爵·獻爵。上執爵·獻爵。大祝跪讀祝文訖。贊禮啓請俯伏·興·平身。上俯伏·興·平身。贊禮導上降復位。執禮請行亞獻禮,宮官引王世子詣尊所,執尊者酌醴,宮官以爵受醴。王世子入詣神位前,宮官請執爵·獻爵。王世子以爵授宮官,奠于靈座前。宮官請俯伏·興·平身。王世子府伏·興·平身,降復位。執禮請行終獻禮。謁者引終獻官李相璜,詣神位前行禮訖,出就復位。執禮請俯伏哭。王世子以下在位者,皆俯伏哭。贊禮請止哭·興·再拜·平身。上止哭·興·再拜·興·平身。王世子以下在位者,皆止哭·興·再拜·興·平身。贊禮導上詣望燎位。大祝燎訖,啓請禮畢。上還入齋殿,諸臣以次退出。
上在昌德宮。停常參·經筵。
李恒權啓曰,大司憲宋穉圭在外,執義金喆遠呈辭,掌令任文白·李寅泰,持平尹命圭差祭,持平一員未差,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭漪啓曰,今日齋宿,承旨當爲備員,而行都承旨李志淵,奉命在外,何以爲之,而右副承旨李恒權,不爲仕進,卽爲牌招,何如?傳曰,允。
傳于韓義運曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
韓義運啓曰,明日冬至望闕禮,依例爲之之意,敢啓。傳曰,知道。
注書李淵祥書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山,植木處看審是白乎,則松橡鬱密是白遣,自靑鶴亭至舊失火處,面面周審是乎,則老木穉株,叢帀茂盛是白遣,自典牲署後面至冷井洞,則大木參差,擁蓋一山是白遣,仍詣南壇看審是白乎,則壇砌門墻,竝無圮傷處,而主山及案山,樹木甚盛是白遣,自文峴至梨泰院後麓水閣峴是白乎,則土性瘠确,略有穉松是白遣,前至馬石橋是白乎,則松橡蒙翳,而間有風仆之木是白遣,仍詣漢江壇看審是乎,則亦爲無頉是白遣,自雁峯伏兵峴至斗湖司寒壇看審,則亦爲無頉是白遣,自無學峯所徑外山諸處,一一看審是乎,則別無斫痕之意,敢啓。答曰,知道。
兵曹口傳政事,副護軍申在植·洪敬謨竝單付。
兵曹口傳政事,副司果單鄭郁東。
以慶尙監司李止淵狀啓,薦新進上及朔膳進上生靑魚,限內不得封進,惶恐待罪事,傳于韓義運曰,卿其勿待罪事,回諭。
以江原監司尹命烈狀啓,本道公都會覆試,因試官之議論參差,未完試役,各自罷歸,別關申飭,終不回惑,事未前有,萬萬驚駭,不可置而勿論,上試官春川府使金熙華,副試官寧越府使兪理煥,爲先罷黜,其罪狀,令收司,稟處,不待究竟,侵夜徑發,揆以事體,亦極駭然,三試官銀溪察訪李秉德,亦爲罷黜,臣亦不能檢飭之失,惶恐俟勘事,傳于韓義運曰,令該曹口傳差出,催促下送,卿其勿待罪事,回諭。
上在昌德宮。停常參·經筵。
顯思宮冬至祭親行後,世子宮板位問安。答曰,罔極。大殿·中宮殿,內閣·政院·玉堂單子問安。答曰,罔極。藥房口傳問安。答曰,罔極。世子宮,單子問安。答曰,知道。藥房口傳問安。答曰,知道。世子嬪宮,單子問安。答曰,知悉。藥房口傳問安。答曰,知悉。大殿·中宮殿,百官奉慰單子問安。答曰,罔極。世子宮,百官奉慰單子問安。答曰,知道。大殿·中宮殿·世子宮,內閣·政院·玉堂冬至單子問安。答曰,知道。世子嬪宮,單子問安。答曰,知悉。大殿·中宮殿·世子宮,朝廷二品以上·六曹堂上單子問安。答曰,知道。
李恒權啓曰,大司憲宋穉圭在外,執義金喆遠·掌令任文白·李寅泰呈辭,持平尹命圭未肅拜,持平一員未差,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以副校理洪羲祖牌不進罷職傳旨,傳于韓義運曰,只推。
吏曹口傳政事,以趙台榮爲春川府使,李基栽爲寧越府使,林爲銀溪察訪。
韓義運啓曰,啓覆,例於陽復前擧行矣。文書已爲修正,而右議政李書九未肅拜,京外啓覆,不得循例擧行之意,敢啓。傳曰,知道。
韓義運,以禮曹言啓曰,陵·園·墓所今秋植木播橡,依定式擧行後,株數·斗數,區別報來,故別單書入,而健陵·顯隆園植木,則本府留守已爲區別狀聞,昭寧園·綏吉園植木,則局內樹木茂密,今番停止云矣,敢啓。傳曰,知道。
李恒權,以都摠府言啓曰,今日入直內三廳武兼·禁軍及軍兵等,當爲中日習射技,而冬至相値,不得設行之意,敢啓。傳曰,知道。
又以義禁府言啓曰,江原監司尹命烈狀啓內,春川府使金熙華,寧越府使兪理煥,爲先罷黜,其罪狀,竝令收司,稟處事,啓下矣。金熙華·兪理煥,竝時在任所,依例發遣府書吏拿來,何如?傳曰,待待命拿囚。
領議政南公轍疏曰,伏以臣於向日前席,復控私懇,威近咫尺,雖未畢辭而退,誠由方寸,庶幾一言卽兪,歷日已久,格天尙遲,繞壁彷徨,措躬無地。臣之叨竊匪據,宜退未退久矣。只緣重務,無所推諉,屢懇嫌於煩瀆,上而拘執不捨,下則淟涊不去,然其釋負一念,何曾寤寐暫忘也?臣之重入中書,忝在首輔之任,又已兩載,治化無尺寸之裨,尤悔難一二以計。衮衣有闕,而臣未能補之,國綱已頹,而臣未能振之。民生之殿屎者,臣無以拯濟矣,經用之匱竭者,臣無以指劃矣。又欲以筋力自效,則疾病因之,徒使至尊獨勞於上,有識竊歎於下,彼相將焉用哉?何幸近者,金甌新卜,聖簡特達,時艱可以弘濟,而廟務之廢墜者,自當振擧。今則如臣之已試蔑效者,退固無嫌,而亦有其辭矣。宋臣曾公亮,於嘉祐·熙寧之間,連在相府,久而不退,而臺諫無非之者,李復圭作鳳蹲烏噤之詩以爲不可,公亮熟諳朝廷政事,四方之兵民多少登耗,三路屯戍地理遠近,按制圖籍,擧皆無遺,奏讞文牒,必躬自省覽,年雖老,精力康旺可任,而久於位而不卽引去,有傷於君子之廉防,故復圭之言如此。臣則以中書爲養病之坊,圖籍奏讞,茫不能記有而措處,國事多有僨誤,當今之憂,無有大於此者矣。頃因求言之會,章牘日積於公車,而廟堂之曠職抛務,姑無駁正之論,臺閣之過於忠厚,感則有之,而世之持公議者,必將指而笑罵,不但詩以譏之也。若臣積年貞疾,前已罄陳無餘,而近則轉益痼癈,最是精神昏瞀,家間之日用事爲,亦皆朝聞而夕遺,脚力萎軟,尺地周旋,須人之扶,一階級之升降,如登太山而下之。臣所竭力,自他人視之,無非委屬。臣於獨任機務之時,猶且面陳箚懇,居無終食之頃,不忘素餐之憂。今於鼎席備員之後,又復遲徊,不自知止,則是從前辭懇,都歸外飾,自干上欺。臣雖無狀,豈敢爲此荷擔之重,深願一御,積瘁之餘,思欲少憩?伏願殿下,特念簪履之舊,思推帷蓋之恩,亟遞臣議政之職,俾一物之賤,得以曲遂所欲,結草之報,雖死敢忘?臣無任云云。答曰,省疏具悉卿懇。在前獨賢也,卿之言病,尙云無怪,今則鼎席備員,可以分勞,何至於求解乎?卿其勿爲辭巽,臥閤論道焉。仍傳于李圭德日,此批答,遣史官,傳諭于領議政。
顯思宮冬至祭親行敎是時,終獻官行知事金蓍根,贊禮禮曹判書洪義浩,典祀官奉常正鄭禮容,宮闈令尙膳金道浹,執禮應敎朴晦壽,執尊副司果權馥,大祝檢詳李憲瑋,祝史副司果徐萬淳,齋郞副司果朴容壽,盥洗位禮曹正郞朴起壕,直講金道海,爵洗位禮曹佐郞洪龜燮,兵曹佐郞金永鎭,亞獻盥洗位宗簿主簿金相勉,終獻盥洗位典籍李必述,贊者引儀金秉始·趙必煥,謁者引儀吳淳常·李羲命,贊引假引儀李宅淳·吳泰瀚,祭監監察李是鍊·趙徹永。
甲申十一月初三日子時,上詣顯思宮。冬至祭親行入侍時,行左承旨鄭漪,右承旨韓義運,左副承旨朴基宏,右副承旨李恒權,同副承旨李圭德,記事官李淵祥,假注書申履祿,記事官金鍏·吳致愚,檢校直閣朴永元,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導,上入顯思宮,詣板位前。贊禮跪啓請俯伏哭。上俯伏哭。王世子以下在位者,皆俯伏哭。贊禮跪啓請止哭·興·再拜·興·平身。上止哭·興·再拜·興·平身。王世子以下在位者,皆止哭·興·再拜·興·平身訖。贊禮導上詣尊所,東向立。漪酌酒,圭德以盞受酒。上詣神位前,北向俯伏跪。漪奉香,圭德奉爐以進。贊禮啓請三上香。上三上香。漪受香,奠于案。仍行初獻禮,漪奉爵以進。贊禮啓請執爵·獻爵。上執爵·獻爵。大祝跪讀祝文訖。贊禮跪啓請俯伏·興·平身。上俯伏·興·平身。贊禮導上降復位。執禮請行亞獻禮。宮官引王世子詣尊所,執尊者酌醴,宮官請以爵受醴。王世子入詣神位前。宮官執爵·獻爵,王世子以爵授宮官,奠于靈座前。宮官請俯伏·興·平身。王世子俯伏·興·平身。降復位。執禮請行終獻禮,謁者引終獻官金蓍根詣神位前,行禮訖,出就復位。執禮請俯伏哭。王世子以下在位者,皆俯伏哭。贊禮請止哭·興·再拜·興·平身。贊禮導上詣望燎位,大祝燎訖,啓請禮畢,導上還入齋殿。諸臣以次退出。
上在昌德宮。停常參·經筵。
李恒權啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,乫波知僉使吳泰斗下直,長弓一張,長箭一部,片箭一部,筒兒一箇賜給。
傳于朴基宏曰,召對爲之。
朴基宏啓曰,明日常參·經筵,取稟。傳曰,停。
傳于朴基宏曰,三批之後,爲日已多,而不見幡然,職由予誠未孚卿,而卿之不屑於予,亦云甚矣。愕貽忸怩,其可勝乎?予雖不足與有爲,眷眷於卿旣如此,則卿非高尙不事之人也。設有眞箇不屑之意,難强之端,爲予暫屈,於義卽然,況從古大臣,未有初不拜命而止者。卿雖欲自重,予豈肯任卿之志,而不念國體君綱之自壞乎?玆遣正卿,申敷心曲,卿其卽日幡然。仍傳于朴基宏曰,此敦諭,遣工判,傳諭于右議政,仍爲偕來。
傳于朴基宏曰,右議政偕來都承旨還入。
朴基宏啓曰,卽者吏曹郞廳來言,珍島郡守魚錫命,海南縣監金善命,諫院則雖已署經,憲府則尙未署經云。除在外外,未肅拜·呈告人員,竝卽牌招,以爲署經之地,何如?傳曰,一司除署經。
李恒權啓曰,大司憲宋穉圭在外,執義金喆遠掌令任文白·李寅泰,持平尹命圭牌不進,持平一員未差,監察茶時之意,敢啓。傳曰,知道。
以執義金喆遠,掌令任文白·李寅泰,持平尹命圭,獻納申溥,正言沈東潤·尹尙度牌不進罷職傳旨,傳于李恒權曰,只推。
以査逋使李沆狀啓,平壤府各庫所逋錢木詳覈馳啓,在囚諸漢分等勘定,令廟堂稟旨分付事,傳于朴基宏曰,觀此狀辭,營貨之不勤典守若此,寧不寒心?事到無奈,雖不得不蕩減,此後典守之方,令廟堂別般嚴飭,一千兩以上諸囚,固當一依法典用律,而其所爲逋,旣有一分可議之端,則許多人命之一時致辟,亦合商量,令廟堂卽爲斟量,草記,稟處事,分付。
以江原監司尹命烈狀啓,三陟府民家失火事,傳于朴基宏曰,聞甚矜惻,元恤典外,別加顧助事,分付。
以濟州防禦使任聖皐狀啓,薦新進上柑子,俱不得如例封進,惶恐待罪事,傳于朴基宏曰,勿待罪事,回諭。
朴基宏,以承文院都提調意啓曰,界州漂民出送事,盛京將軍·工部·禮部等衙門咨文出來矣。以前頭使行奉表稱謝之意,撰出先通咨文,正書安寶後,定禁軍騎撥,下送于使行所到處,以爲齎傳于盛京將軍等衙門之地,何如?傳曰,允。
又以禮曹言啓曰,卽接濟州牧使任聖皐狀啓謄本,則去十月令薦新柑子,一一摘取,合爲一百七箇,而十四箇則肇慶廟薦新封進,所餘爲九十三箇,而宗廟·景慕宮·顯思宮薦新,無以備數,故謹援已例,都封上送,以爲稟旨進獻之地爲辭矣。在前柑橘稀結之時,多有減數薦新之例,今亦依前例分排,當日薦進,何如?傳曰,允。
又以兵曹言啓曰,每都政新資五窠,例爲差出,而今番都政,營將·中軍,姑無準二十朔者。雖未滿朔數,依例推移內遷,何如?傳曰,允。
又以兵曹言啓曰,內禁衛將李源祖,五衛將李惟穆·趙存常,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局別將柳相燁,身病甚重,勢難察任,改差,何如?傳曰,允。
前行大護軍李書九疏曰,伏以臣瀝血陳懇,冒瀆宸嚴,至再至三,若不知恩造之罔極,誅殛之可畏者,然是豈臣所樂爲哉?夫君臣大義,極天罔墜,或進或退,其義一也,故進而有爲,固所以報國,而退而自守,亦未嘗不志在於國也。臣庸陋愚迷,竊以爲退伏田里,猥以區區之去就,得蒙聖上曲成之澤,仰瞻淸朝擧措之美,洽于聽聞,而臣之一身亦有榮焉,則是乃不期報而自報者也。伏況殿下之於臣,天地之仁也,父母之慈也。天地之生物也,必欲各遂其性,父母之導子也,必欲不失其義,是故誨諭若是嚴重懇惻,而終不敢自改咫尺之守,其情可謂戚矣。且今母病,如日下山,氣息之危綴,神精之昏耄,殆無餘地,溫淸燥濕,尙不能自辨者,已多歲月,而近因風寒猝嚴,症形添加,勺飮不得强進,終夜不得暫寢,涔然若無所省覺。臣孑然單身,晝宵扶將,煎灼罔措,少或離藥餌之傍,便覺調護失宜,而癃老之病,易劇而難瘳,幸而回蘇,誠未可以時月期也。卽此情理,尤爲切急,而嚴譴尙稽,誤恩愈侈,喉司之長,久辱荒野,上損朝廷之體,下貽民邑之弊,緣臣冥迷,無往非罪,臣入則焦遑,旣未暇積誠感回,出則震懷,又不能專意救護,俯仰窮蹙,此何人斯?伏乞聖慈,哀之憐之,亟賜體諒,收臣濫猥之職,論臣辜負之罪,以正分義,以便將養,使王命無褻,衆弊自熄,則臣雖死之日,猶生之年。臣無任云云。答曰,省疏具悉卿懇。俄於正卿之行,有所申告,際見來章,邁邁依舊,何卿之難回所執如是?俄者敦諭,已罄予懷,想或犁然。老人愼度,不過一時之症,望卿更觀一兩日動靜,隨正卿偕來簉朝。仍傳于朴基宏曰,此批答,傳諭正卿更爲傳諭,期於偕來。
吏曹參判柳相祚疏曰,伏以臣猥叨匪據之銜,冒陳由衷之懇,席藁惶懍,恭俟體諒之恩,及伏奉聖批,恩命去益隆重,至有勿辭上來行公之敎,臣莊誦百回,感涕交零,尤不覺五內之失守也。臣本至愚極陋,無所知識,而平日藉手於聖明之世者,只是誠實二字,則今何敢强效例讓,以僞而不以實乎?惟其萬不近千不似,累聖簡而汚名器,公私之間,所係甚大,玆不得不悉暴本末,荐犯瀆擾之罪,惟殿下憐焉。我殿下承先王建極之治,法周書立政之規,建官而惟賢,位事而惟能,正宜一心勵精,圖惟厥終之時也。況我春宮邸下,睿質天成,書筵日開,宮僚之愼簡,顧不在於銓部之對揚乎?今臣生長嶺外,愚騃有素,朝著當陽之初,不識其誰某,鄕里等輩之交,亦不辨其短長,庸庸碌碌,觸事迷惘。以若生疎,以若謭劣,擧擬於天官佐貳之責,豈不貽累於聖簡,致汚於名器也哉?朝家爵命,施非一道,或以才德,或以勤勞,而才與德固置勿論,竝與勤勞之積,而臣無分寸之可記,則是職之及於臣身,中夜以思,不省所謂。神猜鬼怒,理所必然,街談巷議,言亦可畏,而虛帶華銜,踰月度日,其於政體何如也,物情何如也?且臣素抱難醫之疾,十年之間,便成癃癈,天氣乍寒,一倍添劇,一室之內,須人起居,千里跋涉,百計無由。義分所懼,有不敢偃然私次,扶曳殘骸,行到醴泉郡,而螻蟻之命,實有塡壑之慮,玆敢申控血懇,備陳微衷。伏乞聖慈,俯垂諒察,亟命鐫遞臣所帶職名,仍治臣違傲之罪,以肅朝綱爲。臣無任云云。答曰,省疏具悉。病情旣如此,本職今姑許遞。
全羅監司朴綺壽疏曰,伏以臣卽伏見備局年分回啓關下者,以本道災政,敏以己·甲爲口實,而不能査陳勸起,報災則反多於摠盛之日爲辭,而事目災七百結外,加劃爲一萬六千三百結,比當初狀請,見減爲五千四百七十二結三十五負七束,臣誠惝怳恧縮,大失所圖。臣之待罪見任,歲且再周,而無一猷爲以補民國,祗以勸起一事,爲一分報效,仰請朝家,限年免稅,董飭列邑,靡有餘力。昨今兩年新起,合爲一千二百餘結,數雖無多,粗有見效,而至於査陳,與改量無異,一或乖宜,易致國結耗縮,實惠莫究,故如臣愚劣,庸是爲懼,固不敢遽議,而旣不能盡闢荒田,又不能査得陳結,以增公稅,而徒援舊例,多請災結,則罔非臣不職之罪,固何敢更事煩瀆,冞憎屑越之誅也?第伏念本道今年災形,備陳於前後農啓及年分修啓中,見今數十沿邑,災民事情,轉益遑汲,甁罌無收,杼柚其空,擧懷凍餒之憂,不無流散之患,而賑濟等節,旣無以議到,則災民所望,惟在俵災一事,而今所劃下,除却舊災名色,則新災當給條,不過爲二千四百餘結。以若五十三州之大,水蝗霜雹,無災不有之歲,以此數分俵,殆若投醪於江,未免有名無實之歸。且白地徵斂於川沙浩渺,全無穀形之地,是豈忍爲之政哉?臣忝叨邇密之列,已有年所,竊瞷我殿下如傷若保之念,藹然於辭敎之間,曾在己巳·甲戌,本道凶荒,最於八道,民將盡劉,自上捐出帑金,蠲免稅斂,賙恤之方,靡不庸極,南民之得有今日,罔非我聖上賜也,所以一遇災歉,民恃而無恐。雖以今年言之,其被災處,實與己·甲無異,是豈蒙準於他道豐登,而莫之顧恤乎?賙賑則雖難遽議,而當俵之災,竝加剋削,將何以慰南民仰望之情哉?廟堂之回啓,或未及深諒本道事情之至此而然矣。宸旒之下,階前萬里,今此災民憂遑之狀,庶幾照燭無遺,而目下災政,旣不可不準請乃已。臣目見民情之如此,而徒懷嚴畏,泯默而已,則是孤負我聖上委寄之意也,將焉用彼道臣爲哉?玆敢不避猥越,據實陳章。伏乞聖慈,俯垂愍恤,回啓所劃災一萬六千三百結外,不足條五千四百七十二結三十五負七束,特令廟堂亟許準劃,俾無災民白徵之患焉。至若覆啓中舊還之最近年條,毋論稍實·之次邑,竝令準捧,而其中益山·萬頃,則以稍實邑,當捧最近條,石數太少,己巳條三分一,亦爲收捧,至於壬午條,不可以舊還比例,毋論之次·稍實邑,皆令準捧矣。益山之己巳條,咸悅之壬午條,固當依覆啓關收捧,然兩邑還逋,已成痼瘼,庚辰·壬午兩年反作,萬無準捧之道,故纔以排年分捧之意,有所仰請。今此己巳條之三分一,壬午條之全數收捧,其勢末由,申伏望益山之己巳條,特許仍停,咸悅之壬午條,姑令三分一收捧事,竝令廟堂,稟處焉。臣無任云云。答曰,省疏具悉。災結舊還事,所陳如此,寧失之義,特竝依施。
甲申十一月初四日午時,上御熙政堂。召對入侍時,參贊官朴基宏,侍講官朴晦壽,直閣朴永元,假注書申履祿,記事官金鍏·吳致愚,各持論語第六卷,以次進伏訖。上命開卷讀之。晦壽讀自衛靈公,止窮斯濫矣。上曰,文義陳之。晦壽曰,春秋之世,知有戰伐,而不知有聖人之大道,故衛靈公得見孔子,實爲存亡治亂之一大機會,而所問之事,乃在於戰陳之末,則其無爲學之心,尊賢之誠可知也。此夫子所以未之學爲對也。雖然,聖人行道之心,未嘗不惓惓,故以俎豆之事,微發其端。靈公若因其言端而更問俎豆之事,則孔子之對,必以治國安民之道,畢陳於前矣。惜乎,靈公未能爲此,而終止於一無道之君,可勝歎哉·晦壽曰,久停之餘,講筵始設,臣等欽歎萬萬,而向日求言之後,大小臣僚所以仰勉者,卽講學一事也。今此特命召對,寔出於從諫如流之聖德也。伏願繼自今,頻賜召接,是臣區區之望也。上命掩卷。晦壽曰,當此開講之時,下番闕直,事甚未安,副校理洪羲祖,修撰趙忠植,竝卽牌招,推移入直之地,何如?上曰,依爲之。出擧條永元曰,上番所仰勉於勤聖學者,可謂無餘蘊,而纔讀數行,纔陳數語,輒命掩卷。臣雖無足備數於顧問,講學久停之餘,特蒙召接,而上下問答,如是草草而止,臣等不勝抑鬱矣。天下之事,在於人君一心,君心正則天下之事,無有不正,正心之要,講學是已。雖淸燕之中,常對方冊,若其開發啓沃之益,必資乎臨筵講討,且上下情志之流通,亦在於頻接臣隣。伏願自今伊始,益懋勤孜,頻賜登對,亦必抽蘊發難,以爲內外交修之工焉。永元曰,筵話記載,自有所重,而伏見月前賓對筵說啓下者,多有漏落不審處,當該注書推考,原筵本使之改修正以入,何如?上曰,依爲之。出擧條上命退,諸臣以次退出。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
韓義運啓曰,明日景慕宮冬享大祭齋戒相値,視事,頉稟之意,敢啓。傳曰,知道。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而領議改南公轍,左議政李相璜,俱有身病,右議政李書九未肅拜,不得來會云矣,敢啓。傳曰,知道。
傳于韓義運曰,召對爲之。
朴基宏啓曰,大司憲宋穉圭在外,執義金喆遠,掌令任文白·李寅泰,持平尹命圭牌不進,持平一員未差,監察茶時之意,敢啓。傳曰,知道。
以執義金喆遠,掌令任文白·李寅泰,持平尹命圭,獻納申溥,正言尹尙度·沈東潤牌不進罷職傳旨,傳于朴基宏曰,只推。
傳于韓義運曰,左承旨許遞,政官牌招開政。
兵曹口傳政事,護軍單鄭漪。
傳于韓義運曰,發遣吏郞,諸執事淸齋與否,摘奸以來。
朴基宏,以兵曹言啓曰,今當儲窠之月,虛司果例不得循例區處,而在前積滯之時,有勿拘儲窠,以虛司果擬入之例矣。今亦依此擧行,以爲次次疎滯之地,何如?傳曰,允。
韓義運啓曰,吏曹判書朴宗薰,參議尹豐烈牌不進推考傳旨及罷職傳旨,今方捧入,而開改命下之後,如是違牌,事甚未安,參判未差,判書更爲牌招,何如?傳曰,允。參議只推,一體更爲牌招,如有違牌,勿爲呼望。
韓義運,以吏批言啓曰,議政府左議政李相璜箚子,諸司提擧有例不當仍帶者令銓曹差代事批旨內,依施事,命下矣。典醫監提調,係是兩提調衙門,當爲仍帶,司圃署·造紙署提調,照例差代以入之意,敢啓。傳曰,知道。
朴基宏,以兵曹言啓曰,忠翊衛將姜鎭華,景福宮衛將趙重九,俱以病難供職,呈狀乞遞,竝改差,何如?傳曰,允。
又以兵批言啓曰,領中樞有闕之代,依例從座目,行判中樞府事金載瓚下批之意,敢啓。傳曰,知道。
有政。吏批,判書朴宗薰進,參判未差,參議尹豐烈進,左承旨韓義運進。啓曰,大司成今當差出,而擬望之人乏少,外任竝擬,何如?傳曰,允。又啓曰,水原府判官,今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以申在植·李紀淵爲承旨,金履載爲吏曹參判,李魯秉爲司諫,李憲瑋爲持平,李寅泰爲副應敎,朴齊一爲戶曹參判,柳相祚爲左尹,李若愚爲大司成,曺鳳振·李志淵·尹行直爲同春秋,洪羲臣爲司圃提調,李羲甲爲造紙提調,金周默爲軍資正,趙基復爲水原判官,金文澤爲慶安察訪,朴麟錫爲昭顯墓守衛官,兼養賢奉事單梁日煒,承文著作單尹奎培·蔡東直,故學生李錫遜贈戶參例兼,故學生李喜沃贈左承旨,故學生李烒贈僕正,以上慶尙左兵使李忠運三代,故僉知李行祥贈左承旨,特贈承宣之職事承傳,故處士宋煓·成德鵬贈持平,以上特贈憲臺之職事承傳。
兵批,行判書金履喬進,參判徐長輔病,參議愼宜學病,參知李衡柱入直,右副承旨李圭德進。啓曰,全羅兵使,今當差出,而擬望之人乏少,承旨竝擬,何如?傳曰,允。領中樞單金載瓚,以朴宗柱爲副摠管,鄭來升爲宣傳官,安光質爲內禁將,李明植·金履坤·鄭宅心爲五衛將,尹喜豐爲忠翊將,金禹聲爲景福將,池養謙爲慶熙將,李恒權爲全羅兵使,崔天逸爲德津萬戶,文亨奎爲明月萬戶,加設南行部將單洪錫鵬除授事承傳,護軍李光憲·朴齊一·南紀興,副護軍鄭祖榮·李東煥·鄭煥宗,副司直鄭時善,崔時淳·沈能栻·李昌心·李履熙·南達孫·柳致睦·朴長輿·洪遠謨·李猉峻·尹秉烈·金邁淳,以上竝單付。
傳于韓義運曰,海州判官·水原判官相換。
吏批,再政。以林處鎭爲修撰,李明緖爲掌令,李升坤爲司藝,朴宗稷爲淳昌郡守,知春秋單曺鳳振,海州判官李鼎臣,水原判官趙基復相換。
兵批,再政。以都宇謙爲景福將,李近植爲僉知,同知單金禹聲。
韓義運,以承文院都提調意啓曰,卽見冬至兼謝恩正使權常愼,副使李光憲狀啓,則以正朝禮部咨文中字行違格事,有釐改下送之請矣。臣等査對時,矇不覺察,致有此狀聞之擧,不能董飭之失,惶恐待罪,原咨文,改修正安寶後,別定禁軍,下送于使行所到處,仍爲齎去之地,何如?傳曰,允。卿其勿待罪。
義禁府啓目,咸安前郡守李膺緖原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,海南前縣監元永貞原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
朴基宏,以義禁府言啓曰,卽接月令醫員金聲和手本,則時囚罪人元永貞,素患疝積之症,添劇於處冷之餘,李膺緖,猝得毒感,又添泄痢,兩囚症形,俱爲危毒云。罪人病勢如此,則一邊保放,一邊草記,曾有定式矣。元永貞·李膺緖等,竝姑保放之意,敢啓。傳曰,知道。
檢閱趙容和疏曰,伏以臣有春秋兼銜,而臣之外三寸叔左議政臣李相璜,見監館事,法旣應避,在下當遞,玆敢拔例陳章。伏乞聖明,將臣見銜,令該曹照例,稟處,以存公格焉。臣無任云云。踏啓字。
甲申十一月初五日申時,上御熙政堂。召對入侍時,參贊官韓義運,侍講官朴晦壽,檢討官趙忠植,直閣朴永元,記事官李淵祥·趙容和·吳致愚,各持論語第六卷,以次進伏訖。上曰,上番讀之。晦壽讀自子曰賜也,止一以貫之。上曰,下番讀之。忠植讀自子曰由知德者鮮,止恭己正南面。命陳文義,晦壽曰,聖人之學,固未嘗不博,而但於本原上天里,粹然無一毫之欠闕,則自然萬理昭晰,不期博而自博矣。子貢徒見聖人之發見處,故以多學爲眞工,以博文爲能事。夫學務多則易流於汗漫而不專一,識務博則自歸於涉躐而不切要,此夫子所以有一貫之訓也。萬事萬物,不外乎一本中推去,聖人之全體大用,於此可見矣。顧今殿下一心爲萬化之源,涵養本原,天理昭曠,則多學博文,猶屬第二等義。裁制群品,酬酢萬變,將與天地之大,同其範圍矣,伏願懋哉懋哉。上曰,下番陳之。忠植曰,官旣惟賢,則庶績咸熙,治自無爲矣。大抵得人任職,非獨大舜爲治之要,實是萬世帝王之鑑法。惟殿下,以進賢退愚,爲今日用人之急先務,則萬化旁流,不期治而自治矣,伏願深留聖念焉。上曰,參贊官陳之。義運曰,上下番已陳文義,臣別無更達之辭,而第伏念聖人之德,莫尙於帝舜,舜德之著見者,亦無過於無爲而治,恭己正南面而已,豈非後世人君所可師法者哉?伏願此等處,深加體念焉。上曰,閣臣陳之。永元曰,夫子於曾子則曰,吾道一以貫之,於子貢則先發端於多學而後,告之以一貫,彼以行言,此以知言。曾子·子貢造詣之淺深不同,故所以言之者,有知行之殊,然學問不出於知行二字,先知後行,工夫之次序也,知行兼盡,功效之極處也。中庸所謂博學·審問·愼思·明辨·篤行五者,不可廢一,而至於一貫之一字,卽理也。天下之萬事萬物,皆有當然底理。以夫子言之,道至大矣,學至博矣,欲行吾道則轍環天下,欲開來學則敎誨群第,其用至廣,其體則不過明其一理而貫徹之也。此所以集大成而爲聖人也。人主爲治之道亦然,以四海之廣,兆民之衆,一日萬幾,應接甚繁,而其所以應之者,卽不過明其理而已。所以明理者,卽事事物物,求合乎當然之理而已。此所云不偏不倚,無過不及之謂中,而事事物物,皆合乎理,則是所云發而皆中節,謂之和也。如是則將見天地位萬物育之極工大化,而知行工夫,亦在於明理上,伏願深加體察焉。上命掩卷退出,諸臣以次退出。
上在昌德宮。停常參·經筵。
韓義運啓曰,明日常參·經筵,取稟。傳曰,停。
李圭德啓曰,大司憲宋穉圭在外,執義金喆遠,掌令任文白呈辭,掌令李明緖,持平尹命圭·李憲瑋未肅拜,監察茶時之意,敢啓。傳曰,知道。
韓義運啓曰,右承旨朴基宏,左副承旨李紀淵,同副承旨申在植,今日不爲仕進,竝卽牌招,何如?傳曰,允。
李圭德啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于韓義運曰,禮房承旨馳詣景慕宮,奉審摘奸以來。
傳于李紀淵曰,召對爲之。
以右承旨朴基宏,同副承旨申在植牌不進罷職傳旨,傳于李紀淵曰,只推。
李圭德,以都摠府言啓曰,今日入直內三廳武兼·禁軍及軍兵等,當爲中日習射技,而景慕宮冬享大祭齋戒相値,不得設行之意,敢啓。傳曰,知道。
又以禁衛營言啓曰,本營中軍李石求,身病甚重,勢難察任,今姑改差,何如?傳曰,允。
又以司僕寺一二提調意啓曰,兼內乘李恒權,昨日政移拜全羅兵使矣。其代,當卽差出,而本寺方有擧行事,限歲前姑爲仍任,何如?傳曰,允。
甲申十一月初六日未時,上御熙政堂。召對入侍時,參贊官李紀淵,侍讀官洪羲祖,檢討官趙忠植,檢校待敎金正喜,假注書申履祿,記事官金鍏·吳致愚,各持論語第六卷,以次進伏訖。上命開卷讀之。羲祖讀自子張問行,止書諸紳。上曰,下番讀之。忠植讀自子曰直哉,止可卷而懷之。上曰,參贊官讀之。紀淵讀自子曰可與言,止友其士之仁者。上曰,閣臣讀之。正喜讀自顔淵問爲邦,止佞人殆。上曰,注書讀之。賤臣讀自人無遠慮,止如好色者也。上曰,上番讀之。鍏讀自子曰臧文仲,止則遠怨矣。上曰,下番讀之。致愚讀自子曰不曰如之何,止難矣哉。上曰,文義陳之。羲祖曰,此章之文,慣熟易知。凡留意於學問之士,孰不知忠信篤敬四字,而忠信篤敬,知之非艱,行之惟艱。四者之中,敬之一字,尤爲切要,學問之成始成終,惟在於敬字工夫。宋臣程頤之言,敬者主一無適,其門人謝顯道之言,有常惺惶法,尹彦明之言,有其心收斂,不容一物。雖今講學之時,專主講學一事而收斂聖心,常加惺惺之工,則實爲聖學之切要,故拈出一敬字仰陳矣。上曰,下番陳之。忠植曰,史魚以不能進賢退不肖爲己憂,旣死之後,猶以尸諫,斷斷忠直之誠,有足感於君聽,此雖德之一端,夫子許之以直,至於蘧伯玉之出處,卷懷可合於聖人之時中,故夫子稱之以君子,此可謂德之全體矣。若使有道之君,從諫而如流,需用而信任之,則治化蔚有可觀矣。惜乎,以史魚之直,生不能用其言,以伯玉之賢,進不能仕其國,此莫非時君之過也。大抵邦之有道,係於君上之務德,伏願殿下,監戒於此等之處,以德之一字,篤行聖躬,則下必有觀感,賢士大夫,其將布列於朝端矣,深留聖念焉。上曰,參贊官陳之。紀淵曰,此章雖以言行分而言之,而言忠信則行可以篤敬,行篤敬則言亦可以忠信,言行非二件事,卽在敬之一字。蓋言與行是表著於外者,而戒愼恐懼,不愧屋漏,尤是敬之本,愼獨之工也。此等處深留聖意,而上番所奏中敬是聖學之極工云者,誠宜矣。三日召待,特行於多年停輟之餘,臣等歡忭之外,至於瞻聆,孰不聳喜?殿下身敎之道,春宮觀感之方,專在於此,伏願繼自今,益加勉勵焉。上曰,閣臣陳之。正喜曰,信不言信,必曰忠信,敬不言敬,必曰篤敬,可見信不由衷,雖信亦虛,故必由衷以信,敬不篤至,雖敬亦僞,故必敬其至極。子張是務外者,故聖人告之以反觀內省之義,如是深切。凡百事爲,每易歸於外飾,而今以講對言之,若不實心而實行,亦不幸不免於文具之歸。參贊官俄亦以講筵事仰陳矣,積年久停之餘,連日有開講之命,朝野瞻聆,擧切懽忭,實惟遜志時敏,緝熙光明之一大幾也。伏願繼自今以爲常,頻賜召接,實心而實行,不爲文具之歸,則信以由衷之美,敬以篤志之盛,卽不外是矣,此等處深加體念焉。上命掩卷,仍命退,玉堂·閣臣先退。又命退,承史以次退出。
上在昌德宮。停常參·經筵。
朴基宏啓曰,明日顯思宮冬享祭親行齋戒相値,視事,頉稟之意,敢啓。傳曰,知道。
李圭德啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來十一日,朝參日次矣,敢稟。傳曰,停。
朴基宏啓曰,來十一日,輪對日次矣,敢稟。傳曰,當次人受點,後日次待令。
韓義運啓曰,同副承旨申在植,今日不爲仕進,卽爲牌招,何如?傳曰,允。
朴基宏啓曰,吏曹參判金履載,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成李若愚,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
李圭德啓曰,大司憲宋穉圭在外,執義金喆遠,掌令任文白·李明緖,持平李憲瑋·尹命圭牌不進,監察茶時之意,敢啓。傳曰,知道。
以執義金喆遠,掌令任文白·李明緖,持平李憲瑋·尹命圭,獻納申溥,正言沈東潤·尹尙度牌不進罷職傳旨,傳于李圭德曰,只推。
以同副承旨申在植牌不進罷職傳旨,傳于韓義運曰,只推。
以大司成李若愚牌不進罷職傳旨,傳于李圭德曰,只推。
以全羅監司朴綺壽狀啓,興德縣人物渰死事,傳于韓義運曰,聞甚矜惻,元恤典外,別加顧助,渰死人如有生前身·還布,竝蕩減事,分付。
以公淸水使趙台錫啓本,藍浦縣人物渰死事,傳于韓義運曰,聞甚矜惻,元恤典外,別加顧助,如有生前身·還布,竝蕩減事,分付。
吏曹啓目粘連,觀此藝文館檢閱趙容和上疏,則以爲,臣有春秋兼銜,而臣之外三寸叔左議政臣李相璜,見監館事,法旣應避,在下當遞,伏乞令該曹照列,稟處亦爲白有臥乎所,翰林與館監事相避,則翰林遞事,載在法典矣。檢閱趙容和,依法典改差,何如?判付啓,依允。
義禁府啓目粘連,向前李膺緖亦,擅發官校,掘去民塚者,有違於法例,以此照律,何如?判付啓,依允。又啓目粘連,向前元永貞亦,檢庭用刑,已是法外,而屍親之施牢,尤萬萬駭妄兺除良,終於致命,則其爲濫刑之罪,不可以囚供之自明,有所參恕,以此照律,何如?判付啓,依允。
李圭德,以義禁府言啓曰,保放罪人元永貞·李膺緖等,還囚議處以入,而兩囚病勢,一向未差,竝仍爲保放之意,敢啓。傳曰,知道。
上在昌德宮。停常參·經筵。
朴基宏啓曰,明日常參·經筵,取稟。傳曰,停。
李圭德啓曰,大司憲宋穉圭在外,執義金喆遠,掌令任文白呈辭,掌令李明緖,持平尹命圭·李憲瑋未肅拜,監察茶時之意,敢啓。傳曰,知道。
韓義運啓曰,同副承旨申在植,今日不爲仕進,卽爲牌招,何如?傳曰,許遞,前望單子入之。
李圭德啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
承旨前望單子入之,李錫祜落點。
李志淵啓曰,今日齋宿,承旨當爲備員,而新除授同副承旨李錫祜在外,何以爲之?敢稟。傳曰,許遞,前望單子入之,待下批牌招。
承旨前望單子入之,金學淳落點。
朴基宏,以弘文館言啓曰,本館下番副修撰臣徐相祿,以訓鍊都監從事官,軍布捧上時,今日晝仕出去之意,敢啓。傳曰,知道。
傳于李志淵曰,召對爲之。
朴基宏,以侍講院言啓曰,兼說書趙容和,時無職名,令該曹口傳付軍職,何如?傳曰,允。
兵曹口傳政事,副司正單趙容和。
李圭德,以備邊司言啓曰,卽見廣州留守金在昌狀啓,則以爲,本府都試及儒生公都會,以身病限內不得擧行,今則節屆深冬,勢無開場之路,待明年合設事,請令廟堂稟旨分付矣。都試·都會,乃是每年應行之常典,而府內開場,非如外邑赴試之爲多費日子,當寒別無爲弊之端,且覆試在於明春,則今年條不可不趁限磨勘。待守臣病勢之差減,使之設行,何如?傳曰,允。
又以備邊司言啓曰,卽見全羅監司朴綺壽狀啓,則以爲,益山等六邑鎭各年反逋反作及虛勘各穀,爲二萬八千五百三十六石零,而此是積年久逋,流亡居多,一時準捧,其勢末由,量其穀數之多寡,排定年限,漸次分捧,庶爲完逋紓民之道。益山限十年,咸悅限八年,興德限四年,井邑限三年,高敞限二年,笠巖限四年,竝爲除耗排捧,逋漢之自百石以上未滿千石者,自本營分輕重,依律勘處事,請令廟堂稟處矣。排捧之弊,有甚於停捧,停捧之時,雖未完簿,而當捧之年,猶或準勘,至於排捧,則排限所捧,亦多虛名,或値守令之交遞,則每多文簿之互換,甚則吏緣爲奸,已捧之完穀,反或爲偸弄之資。旣知有此弊,則所不可輕許者,而只緣公穀不可不捧,民情不可不念,故萬不獲已,而有是之請也。今此六邑鎭還弊,自有傳聞,亦難以尋常未捧之邑,比而同之。事到無奈何處,不可無闊狹之政,竝依道臣所請,使之排年準捧。凡所以排年者,卽不計豐歉,務紓民力之意,此後雖値歉年,排捧各穀,不當擧論於舊還請停之中,以此,分付,何如?傳曰,允。
又以備邊司言啓曰,因査逋使李沆狀啓,傳曰,觀此狀辭,營貨之不勤典守若此,寧不寒心?事到無奈,雖不得不蕩減,此後典守之方,令廟堂別般嚴飭,一千兩以上諸囚,固當一依法典用律,而其所爲逋,旣有一分可議之端,則許多人命之一時致辟,亦合商量,令廟堂卽爲斟量,草記,稟處事,分付事,命下矣。取見其狀啓,則以爲,平安監營各庫,虛留錢爲三十二萬六千四十兩零,木爲七百八十二同四十九疋零,而其中錢八千四百二兩零,木十九同四十疋零,昨今兩年,已爲收捧,錢七萬九百三十九兩零,木一百七十九同二十疋零,前已排年,準以當捧錢一萬二千七百四十兩零,今番査逋時,使之限年排捧除。右項三條外,錢十三萬七千一百九十八兩零,木二百七十八同八疋零,以流來懸頉,憑考無處,錢七萬二千六百十二兩零,木二百三十同一疋零,逋漢已死,指徵沒策,蕩與不蕩,恐無可論,錢二萬四千一百四十七兩零,木十七同二十九疋,卽在囚諸漢所逋,而收殺無望,與各廛分徵木五十八同,不可不蕩減,逋漢之一千兩以上至五千兩者十名,合施重辟,請令廟堂稟旨分付矣。該營以西門鎖鑰之地,岌岌有朝夕不保之勢者,一言蔽曰,貨竭而已。其弊之源,由於不勤典守而已。或因公貸給貸而不徵,或臨急預下,預而不推,重記懸註,每致有加而無減,苟欲索言,寧不寒心?至於犯逋諸漢,其中亦豈無眞箇偸弄,情狀可惡者,而第其放債之時,旣失稱停,勘簿之際,輒多攛挪,使不得瞭然齊整,無自以生逋者,亦豈非同歸於典守之不勤者乎?畢竟虧逋之案,積如丘山,聖念憂勤,惠澤汪濊,特下蠲蕩之典,摠計厥數,錢爲二十三萬三千九百五十兩零,木爲五百八十三同三十疋零,此實設營以後罕有之擧也。若使爲道臣者,悉心對揚,圖成永久之效,則凡屬公貨出入之際,更宜嚴立科條,塞漏補罅,以盡其作事謀始之方,日後又若以營逋一款,及聞於朝家,則依始逋掩逋之守令例,論罪施行。査逋使所請在囚諸漢之合施重辟,按法之地,固當如此,而就其中有謂以逋負,或非故犯事情,亦合參究,審如是則似不無可議於情法之間者,古人所謂求生於必死,正指此等處。況十人所犯,適多適少,均爲極罪,欲差等以別之,則律不可減律,欲一類以施之,則誅不可盡誅。判付中合商之敎,仰認好生之德,出尋常萬萬,特貸一死,竝施次律,遠惡地限己身減死定配。第以査逋體段論之,則情犯之冤與不冤,最爲渠輩生死之關,而原啓中謂非故犯,又謂合參究,只發其端,而一篇上下,都無着緊句語,雖欲依俙遙度,便有摸捉不得之歎。所謂流來懸頉者,只曰憑考無處,而當蕩與不當蕩,初無指一之論,其在奉命按事之體,生疎不審多矣。査逋使李沆,爲先從重推考,何如?傳曰,允。藩儲卽國家緩急不虞之需,此而蕩竭,其害不歸於國,也歸於民。爲方伯者,念及於此,寧或使典守壞了至此?此莫非不親簿籍,徒委幕屬,不察虛實,不覺攛挪之致。嗣後交遞治簿之際,不惟方伯各別致謹,自廟堂亦須另加照察,苟或有犯,隨聞摘發重勘。關西如此,則他道亦難保其不然,一體嚴飭,俾各着實釐正,可也。
工曹判書曺鳳振書啓,臣於本月初四日酉時量,敬奉聖諭,同日亥時量,繼伏奉聖批下者,初六日巳時量,馳往傳諭于永平縣縣內面梁文里議政府右議政李書九所住處是白乎,則以爲,臣母病轉劇,焦遑煎迫之中,重臣臨宣別諭,又傳批旨,辭敎嚴重,有非臣子所敢承聞者,震懍罔措,席藁私次,伏地俟罪云矣。臣旣承偕來之命,故姑爲仍留,緣由馳啓爲白臥乎事是良厼,詮次善啓云云。傳曰,昨夕見卿附奏,過矣,過矣。卿浼浼也,故思欲必致,說得到底而已,非有他也。卿若亟回遐心則已,又何云云?親患雖有添損之日,亦豈無少間之時?予則仄席以俟卿回心而已。卿其深念予悶菀之懷,毋專固執事,卿其更爲傳諭,期於偕來事,下諭于偕來正卿處。
李圭德,以訓鍊都監言啓曰,本局把摠李宜植,身病甚重,勢難察任,改差,何如?傳曰,允。
甲申十一月初八日午時,上御熙政堂。召對入侍時,參贊官李志淵,侍讀官洪羲祖,檢校待敎金正喜,記事官李淵祥·金鍏·吳致愚,各持論語第六卷,以次進伏訖。上命開卷讀之。羲祖讀自子曰君子義以爲質,止勿施於人。上曰,文義陳之。羲祖曰,今此讀奏之首章,卽君子處事之道也。義以爲質云者,乃制事之本。禮有節文之序,故必以禮行之。義與禮固無未盡於處事,而義有直截底意,禮有迫切之文,故出之必以遜順,專以義爲質,而信可以成終始矣。此是君子之成德,故結之以君子哉。以章下程子之說論之,則敬以直內,卽義以方外之本,敬義夾持,乃聖學之最要也。下章連有君子小人之事,辨別之道,亦在於敬以直內之工,而在我之鑑衡,可以分別善惡矣,伏願留念焉。上曰,參贊官陳之。志淵曰,玉堂已陳無餘,臣別無更陳之辭,而第以下文求諸己·求諸人觀之,君子小人,於斯分矣。大抵學不務本,則易有求諸人之弊,非徒凡人爲然,帝王行政出治之道,亦在於務本,則自致推己及人之效。伏願此等處,深加體念焉。上曰,閣臣陳之。正喜曰,玉堂·參贊官已陳,臣無可達之辭矣。上命掩卷。羲祖曰,世子今方侍講,下情忭幸矣,入侍諸臣皆有冊,而惟世子前無講冊,下情帳然矣。雖無可據之文跡,而竊伏聞先朝,以王世孫侍講時,有入冊之規云。若有下敎,則後日講筵世子侍講時,入冊子,恐好矣。上可之。仍命退,諸臣以次退出。
上在昌德宮。停常參·經筵。
上詣顯思宮,冬享祭親行後,王世子板位問安。答曰,罔極。大殿·中宮殿,內閣·政院·玉堂單子問安。答曰,罔極。藥房口傳問安。答曰,罔極。世子宮單子問安。答曰,知道。藥房口傳問安。答曰,知道。世子嬪宮單子問安。答曰,知悉。藥房口傳問安。答曰,知悉。大殿·中宮殿,百官奉慰單子問安。答曰,罔極。世子宮單子問安。答曰,知道。
李圭德,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
韓義運啓曰,明日常參·經筵,取稟。傳曰,停。
李圭德啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓義運啓曰,左副承旨朴基宏,今日不爲仕進,卽爲牌招,何如?傳曰,允。
李圭德啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
注書李淵祥病,代以李穆淵爲假注書。
以左副承旨朴基宏牌不進罷職傳旨,傳于韓義運曰,只推。
李圭德啓曰,大司憲宋穉圭在外,執義金喆遠,掌令任文白·李明緖,持平李憲瑋·尹命圭牌不進,監察茶時之意,敢啓。傳曰,知道。
以執義金喆遠,掌令任文白·李明緖,持平尹命圭·李憲瑋,獻納申溥,正言尹尙度·沈東潤牌不進罷職傳旨,傳于李圭德曰,只推。
傳于金學淳曰,召對爲之。
李穆淵有頉,代以任希兢爲假注書。
以全羅監司朴綺壽啓本,臨陂縣量移罪人徐瀅修物故事,傳于李圭德曰,徒流案爻周。
任希兢在外,代以鄭誠一爲假注書。
兵曹,以具信喜爲禁衛中軍。
李圭德,以備邊司言啓曰,頃因湖西年分狀啓,事目外不足災六千五百結,覆啓加劃矣。卽見該監司趙經鎭狀啓,則以爲,以此劃下之數,除却舊災,則實無新災分俵之望,減災二千八百四十八結八十五負,特許準劃事,請令廟堂稟旨分付矣。本道加請災結,以其新災則不可謂太監,而舊災之反多於新災,終過分數,不得許其準劃,非但以庚辰比摠,遙度而硬定者也。今觀再請之狀辭,舊災旣不添錄,新災亦云直減,則初劃之結,似或難於均俵,以一千五百結特許加劃,俾令實惠下究,何如?傳曰,允。
又以義禁府言啓曰,保放罪人元永貞·李膺緖等,還囚照律以入之意,敢啓。傳曰,知道。
義禁府照目粘連,咸安前郡守李膺緖矣本府議啓內,擅發官校,掘去民塚者,有違法例。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,海南前縣監元永貞矣本府議啓內,檢庭用刑,已是法外,而屍親之施牢,尤萬萬駭妄兺除良,終至於致命,則其爲濫刑之罪,不可以囚供之自明,有所參恕,以此照律,罪杖一百收贖,告身盡行追奪,永不敍用,私罪,奉敎依允。又啓目,春川前府吏金熙華原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
李圭德,以義禁府言啓曰,卽接月令醫員金聲華乎本,則時囚罪人金熙華,素患積氣,觸冷闖發,肚臍橫亘,食飮全却,目下症形,實爲危重云。罪人病勢如此,則一邊保放,一邊草記,曾有定式矣。金熙華,姑爲保放之意,敢啓。傳曰,知道。
大司成李若愚疏曰,伏以,臣至庸極陋,百無肖似,而蒙被殊渥,承藉先蔭,前後所叨,罔非踰濫,而感激居先,趨走爲恭,有除輒膺,恬若固有,居然躋下大夫列矣。反顧默諒,恒切愧慄,不意玆者,忽伏奉國子新命,驚惶震惕,無以自措,直欲循墻而不可得也。臣本才性魯莽,見聞謏寡,童習經傳,不過僅辨行墨,俗下功令,亦復不成篇章,學究秀才,兩無所當,直一空空沒字碑耳。矧是職也,卽世所稱師儒之長也?地望淸峻,責任綦重,所以培養人才,興起文風,爲淸朝賁飾聲明之治,於是乎係焉。若稽古昔,虞廷之敎冑子,周官之掌成均是已。雖緣世級遞降,職亦寢輕,顧其設官授任之本意,固自如也。下於此,講讀論說,躬涉津筏,課試考校,手秉稱錘,居則規範於多士,出而標式於四方者,皆其職分中事,則有不可以尋常百執事之末,比而同之者,較然明甚,苟非才識聲望,翕然爲一世所推重,則莫宜居之。是故雖以先輩邃學偉器,超絶倫流者,其於初授是職,亦無不逡巡謙退,兢愼審處於辭受之義,臣是何人,猝然承當,晏然冒據,周旋黌塾之間,揖讓縫掖之列也哉?縱臣貪榮饕進,不自知愧,畢竟譏議群起,嗤點四至,則其爲上累則哲之明,下貽賢關之羞,果何如哉?參倚前衡,承膺無望,玆敢猥控情實,仰瀆崇嚴。伏乞聖慈,察臣言之非出飾讓,念重任之不可輕授,亟賜鐫改,俾公器毋褻,私分獲安,不勝大願。臣無任云云。省疏具悉。爾其勿辭察職。
顯思宮冬享祭親行敎是時,終獻官左議政李相璜,贊禮禮曹判書洪義浩,典祀官奉常正鄭禮容,宮闈令尙膳金道浹,執禮應敎朴晦壽,執尊修撰趙忠植,大祝副司果金正喜,祝史司書韓弘敎,齋郞副司果朴齊明,盥洗位兵曹佐郞金永鎭·朴齊輝,爵洗位司藝金致礪,直講李錫周,亞獻盥洗位典籍李鏵,終獻盥洗位典籍盧尙羲,贊者引儀金秉始·趙必煥,謁者假引儀吳泰瀚,李宅淳,贊引假引儀金亨源·洪憲燮,祭監監察李是鍊·李鍾淳。
甲申十一月初九日子時,上詣顯思宮。冬享祭親行入侍時,行都承旨李志淵,左承旨韓義運,右承旨金學淳,左副承旨朴基宏,右副承旨李紀淵,同副承旨李圭德,記事官李淵祥,假注書申履祿,記事官金鍏·吳致愚,直閣朴永元,檢校待敎金正喜,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮,贊禮前導,上詣版位前。贊禮跪啓請俯伏哭,上俯伏哭,王世子以下在位者,皆俯伏哭。贊禮跪啓請止哭·再·拜興·平身,上止哭·興·再拜·興·平身,王世子以下在位者,皆止哭·興·再拜·興·平身訖。贊禮導上詣尊所,東向立,志淵酌酒,圭德以盞受酒,上詣神位前,北向俯伏跪,志淵奉香,圭德奉爐以進。贊禮啓請三上香,圭德受香奠于案。仍行初獻禮,志淵奉爵以進。贊禮啓請執酌·獻酌,上執爵獻爵,大祝跪讀祝文訖。贊禮啓請俯伏·興·平身。上俯伏·興·平身,贊禮導上降復位。執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前。宮官請執酌·獻酌,王世子以爵授宮官,奠于靈座前。宮官請俯伏·興·平身,王世子俯伏·興·平身,降復位。執禮請行終獻禮,謁者引終獻官左議政李相璜詣神位前,行禮訖,出就復位。執禮請俯伏哭,上俯伏哭,王世子以下在位者,皆俯伏哭。贊禮請止哭·興·再拜·興·平身,上止哭·興·再拜·興·平身,王世子以下在位者皆止哭·興·再拜·興·平身。贊禮導上詣望燎位,大祝燎訖,啓請禮畢。上還入齋殿,諸臣以次退出。
甲申十一月初九日未時,上御熙政堂。召對入侍時,參贊官金學淳,侍講官朴晦壽,檢討官徐相祿,檢校待敎金正喜,假注書申履祿,記事官金鍏·吳致愚,各持論語第六卷,以次進伏訖。上命開卷讀之。晦壽讀自子曰吾之人也,止亂大謀。上曰,下番讀之。相祿讀自衆惡之,止非道弘人。上曰,參贊官讀之。學淳讀自子曰過而不改,止不如學也。上曰,閣臣讀之。正喜讀自子曰君子謀道,止不憂貧。上曰,文義陳之。晦壽曰,此章之旨,可見聖人之心,廓然大公,稱物平施也。誰毁誰譽云者,彼善而我譽之,彼惡而我毁之,毁譽生乎人,非生於我之私也,故凡人未至於善而善之謂之譽,未至於惡而惡之謂之毁。下句所云如有所譽者,其有所試矣者,乃是衆惡之必察焉,衆好之必察焉之義也。大抵善人之意長,惡人之意短,故集註之善善速,惡惡緩云者,亦此意也。以下文之斯民也三代所以直道而行也者觀之,聖人行道之心,藹然於辭表矣。三代之治,不易民而治,今雖降三代千百載,而民之秉彝,極天罔墜,惟在於上之人導率之如何耳。以刑政導齊,使之苟免而無恥,猶未盡於聖人之治。必也導以德,齊以禮,則雖以今日民心,豈無恥格之效乎?伏願殿下,體孔聖無毁譽之心,做大學絜矩之治,是臣區區之望也。上曰,下番陳之。相祿曰,若以此章衆惡之必察焉,衆好之必察焉觀之,衆雖惡,衆惡之中,未嘗不有君子之事,衆雖好,衆好之中,未嘗不有小人之事。上下察字,爲聖學之節要,而知人則哲,惟帝亦難之。賢愚之別,雖不能造次間盡知,然以聖人則哲之明,察之試之,則孟子亦云人焉廋哉人焉廋哉,此誠爲襯當底句語也。君子小人之別,恐不出於鑑衡之外,而大抵人君之出治之本,惟係於君子小人進退之間,伏望以懋本留念焉。上曰,參贊官陳之。學淳曰,玉堂上下番皆已備陳,臣無容更陳,而子曰吾之人誰毁誰譽,蓋聖人於人之毁譽,未嘗有意,其毁其譽,各隨其人之善惡,我則順理而已,順理則直此三代所以直道而行者也。然而聖人無一毫私好惡,其心至公至正,如鑑空而衡平,故雖不輕毁譽人,而人之善惡之瞭然於方寸之內者,則不啻如黑白之辨。在上者察群下之道,亦不外是,於此等處,每加體念,是臣區區之望也。上曰,閣臣陳之。正喜曰,玉堂與參贊官已有所陳,臣無他可達者。第臣於筵末,仰瞻春邸侍講之擧,寔係曠古希有之盛典。仍竊伏惟,講筵不止於聖學上一時工夫而已。殿下今日一講,而環東億萬生靈,咸被其澤,春邸今日侍講,而亦爲萬世子孫貽燕之宏謨,今此萬世子孫貽燕之宏謨,亦不過爲環東億萬生靈,咸被其澤之道也。關係之重且大如是矣,是豈以日日例行,而或忽於關係之重且大歟?顧今凡百事爲之間,難醫之大弊源大痼瘼,只是按例而已者也。如臣無似,不足備數於啓沃之列,以臣觀之,第此諸臣文義之日日仰陳於前者,雖若尋常,其言皆切實。若有體驗踐履之實,則今日上下,亦用之有餘,反或視如陳譚,泛然俯聽,遂無體驗踐履之實,則不過爲按例之事。今若殿下之開講而按例而已,春邸之侍講而按例而已,則烏在於開講與侍講之義哉?粵昔英廟時,先大王以世孫侍講,英宗大王,以中庸之莫顯乎隱,莫見乎微句,問於世孫曰,至隱而何顯,至微而何見?世孫對曰如見其肺腑云者,近之矣,其時睿齡,纔十歲矣。恭惟我先大王,以天縱神聖之姿,又有仰資於英宗大王裕昆之聖訓,沖齡之夙就如此。嗣後侍講而問對如此者,又非一二次矣。仰想當日懿範休烈,敻越千古,尤爲後嗣王仰法者也。目下悠悠萬事,專在睿學成就,今日侍講,又專爲觀感於身敎之至意,比之他時,又有不可同而言之。伏願殿下,無或以講對爲日日例行,而按例於章句講讀之末,春宮邸下,亦同參質於上下討論之間,如英廟時故事,仰體英廟裕昆之聖訓,俾有今日侍講之實效,實惟萬世無疆之休。臣區區愚悃,不勝感激祈祝之至矣。上命玉堂先退,又命退,承史·閣臣以次退出。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李志淵啓曰,明日常參·經筵,取稟。傳曰,停。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政南公轍,左議政李相璜,俱有身病,右議政李書九未肅拜,不得來會云矣,敢啓。傳曰,知道。
李志淵啓曰,右承旨金學淳,左副承旨朴基宏今日不爲仕進,卽爲牌招,何如?傳曰,與右副承旨竝許遞,前望單子入之,待下批牌招察任。
承旨前望單子入之,徐春輔·李羲肇·朴岐壽落點。
李志淵啓曰,臣志淵以同義禁,今日本府坐起進去,下直之意,敢啓。傳曰,知道。
鄭誠一有頉,代以愼尙欽爲假注書。
韓義運啓曰,假注書愼尙欽,時無職名,令該曹依例付軍職,冠帶常仕,何如?傳曰,允。
又啓曰,大司憲宋穉圭在外,執義金喆遠,掌令任文白陳疏,掌令李明緖,持平尹命圭·李憲瑋牌不進,監察茶時之意,敢啓。傳曰,知道。
以掌令李明緖,持平李憲瑋·尹命圭,獻納申溥,正言尹尙度·沈東潤牌不進罷職傳旨,傳于韓義運曰,只推。
以左副承旨李羲肇,右副承旨朴岐壽牌不進罷職傳旨,傳于李圭德曰,只推。
傳于李圭德曰,召對爲之。
徐春輔,以侍講院言啓曰,兼輔德李紀淵,時無職名,令該曹口傳付軍職,何如?傳曰,允。
兵曹口傳政事,副護軍單李紀淵。
徐春輔,以弘文館言啓曰,新除授修撰林處鎭,時在公淸道石城地,經筵入番事緊,請斯速乘馹上來事,下諭。答曰,依啓。
韓義運,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
義禁府啓目粘連,向前金熙華亦,雖曰議論參差,各自罷歸,至於試役之未完,揆以法意,極爲未安,以此照律,何如?判付啓,依允。
韓義運,以義禁府言啓曰,保放罪人金熙華,還囚議處以入,而病勢一向未差,仍爲保放之意,敢啓。傳曰,知道。
工曹判書曺鳳振書啓,節祗受有旨內,卿以右議政李書九附奏狀啓馳啓矣,敦諭一度,正書下送,卿其更爲傳諭,期於偕來事,有旨敎是白乎等以,臣於本月初九日申時量,敬奉聖諭,更爲傳諭於議政府右議政李書九所住處是白乎則,以爲哀籲未徹,恩言復降,誨諭若是諄複,臣雖愚迷,寧不感泣,而微諒終難變改,情理轉益悶急,自知罪負,死且猶輕,泥首抆血,祗俟嚴誅云矣。臣旣承偕來之命,故姑爲仍留,緣由馳啓云云。傳曰,疏批,卿其更爲傳諭,期於偕來。
前行大護軍李書九疏曰,伏以臣徒知廉防之爲重,而不思駕屨之義,徒懷私情之難抑,而罔念違傲之罪,以淺短之誠,拙訥之辭,屢有祈懇,以冀格天而不能焉,只自坐要曠絶之恩禮,而頑不知動,愚守轉痼,愆尤漸積,是殆臣命卒之秋也。此際伏奉聖諭,實有臣子所不敢聞者。臣之一縷殘喘,至今全保者,惟聖朝拯濟之澤,是庇是顧,而今乃緣臣蒙時之故,致有非常之敎,臣之痛迫抑塞,雖卽地滅死,千萬何足以少贖乎?至若大臣之不拜命者,雖無可據之例,臣之情理如此,則特垂俯諒,俾遂至願,誠有光於孝理之政。況國朝故事,實有援據,歷考前史,固多其人乎?夫人臣處義,固非一槪,而至若爲人子終養之懇,輒爲君上所矜許者,良以至切之言,易致哀傷,往往悲苦之情,尙能感人於千載之下。臣之區區陳懇,非止一二,而未得蒙聖鑑之俯察,則是又臣不孝無狀之尤者也。臣母癃病,長日委頓,固非一時之症,近又添劇,神思益耗,氣息益墊,至於飮啖轉側,動輒須人。惟臣煢煢,晝宵扶護,煎灼焦躁,復以臣重任之未解,貽憂於藥餌之中,似此悶迫之狀,于何告訴?伏惟我聖上盛德至化,無物不遂,臣安得不以容光之廻照,日夕顒祝乎?且臣犬馬之齒,已過古人致政之年,衰病杇落,不堪備驅策之用,亦已久矣。雖在朝廷百執事之列,固宜奉身而退,以無幾之餘生,竭力於歸養,而乃反不顧將母之義,左顚右躓於周行之間,據非所據,而自諉曰感恩造而伸分義云爾,則其見笑於當世,取譏於來許當如何,而不亦重爲淸朝之累乎?王言緣臣而久褻,正卿緣臣而久淹,瀆威貽擾,莫非臣罪。臣情窮勢蹙,披瀝心血,言不知裁。伏乞聖慈,亟降嚴命,以便公私,千萬幸甚。臣無任云云。答曰,省疏具悉卿懇。大官之不拜命,予雖未詳其爲誰,然拜不拜之有例無例,猶屬第二事,予則昭晢洞諭,無復餘蘊,而卿則長以情勢·廉防等說爲辭,是卿只欲自守,而不欲爲予屈也。推是焉則老人非曰無恙,而亦有以知卿之徒以爲拒予之辭。卿雖賢,予雖否德,名之曰君臣之義,則予之曉釋,而卿不肯安之,予欲君親之兩盡其分,而卿不肯從之,有若高蹈潔身,義不可辱者然,不知卿決不欲出者,果何義也。雖朝致卿而夕許卿歸,卿不出則予不敢已也。卿其諒之,卿其諒之。
執義金喆遠疏曰,伏以臣向因求言之會,猥陳愚見,得蒙允可,微淺之言,固不足以仰感宸聰,而擇蕘之聖德,臣不勝感激欽仰之至。此際柏府特點,忽下於待罪亞諫之日。臣之庸愚謭劣,百不堪承於淸朝耳目之任,聖明庶已俯燭,而除旨聯翩,恩出尋常,尙未效一日之責,惶愧交中,靡所容措。且臣年衰病痼,當寒倍劇,寒熱交作,食飮全却,委席昏囈,不省四倒。以此病狀,實無束帶供職之望,召牌之下,承膺無路,玆不得不冒昧陳懇。伏乞聖明,俯垂諒察,亟遞臣所帶之職,以安私分,仍治臣逋慢之罪,以肅朝綱,千萬幸甚。臣於丐免之章,不宜贅他,而卽伏見傳敎下者,有臨陂縣物故罪人徐瀅修徒流案爻周之命。噫,彼瀅修,負犯何如,關係何如,而向者量移之擧,已有隄防蕩然之漸,尙切輿人之憤,雖在其身故之後,豈容遽施不當施之典乎?事關刑政,義在懲討,驚惑之極,不敢泯默。伏乞聖明,穆然深思,亟寢徐瀅修徒流案爻周之命,使義理明,隄防嚴焉。臣無任云云。省疏具悉。所陳自有斟量,勿煩,爾其勿辭察職。
掌令任文白疏曰,伏以臣庸陋劣,萬不近似於耳目之任,而掌憲特點,忽下於待罪太常之際,繼以署經有命,臣義分是懼,雖不得不章皇出肅,第臣夙抱貞疾,當寒添劇,嚮登賓對,竊欲盡暴情實,而跡涉猥屑,含默而退,連事違傲,惶阨罔措,不知攸達。伏乞聖慈,特賜鑑諒,亟遞臣職焉。臣於乞免之章,不宜贅他,而卽伏見臨陂縣量移罪人徐瀅修物故啓本判下者,有徒流案爻周之命,臣不勝駭惑之至。顧其罪犯至重,關係甚緊,而豈或以身故而遽施不當施之典乎?事近失刑,義難終默。伏乞聖明,淵然深思,亟寢徐瀅修徒流案爻周之命,使隄防嚴,義理不晦焉。臣無任云云。省疏具悉。所陳自有斟量,勿煩,爾其勿辭察職。
甲申十一月初十日未時,上御熙政堂。召對入侍時,參贊官李圭德,侍講官朴晦壽,檢討官徐相祿,直閣朴永元,假注書愼尙欽,記事官金瑋·吳致愚,各持論語第六卷,以次進伏訖。上命開卷讀之。晦壽讀自子曰知及之,止不讓於師。上曰,下番讀之。相祿讀自子曰君子貞而不讓,止不相爲謀。上曰,文義陳之。晦壽曰,知及·仁守·莊涖·禮動此四句之意,卽發明內外本末之序。士之於學,人君之於治,必由此四者而成焉,而四者之中,知之一字,最爲切要。蓋知及而仁不能守,特其所知者非眞也。飢欲食,渴欲飮,人莫不眞知其切身之利害,故皆能守此而不貳。苟或所知不能眞切,則鮮能守之者,先儒所謂人莫不知虎之可畏,而終不如曾經傷於虎者之聞其說而神色懾懼,此乃眞知虎之能傷人之故耳。古人云聞見之知非眞知,蓋契悟于心,犂然有得者,卽所謂眞知也。徒憑見聞,未能深悟,則又何能守而不失哉?雖以目下經筵一事言之,日三晉講,卽是國朝模範,聖聖相承,濡染耳目。夫何挽近以來,經筵久曠?惟我殿下,雖未嘗不留心於經筵之爲重,而臣誠僭妄,竊恐其終不如飢渴之於飮食,眞知利害之切故耳。伏願繼自今,常於守之未篤處,必先講究於眞知之方,以爲守而勿貳之本焉。上曰,下番陳之。相祿曰,民之於仁也,甚於水火云者,水火民之所賴以生,不可一日無者,或有害人底事,但外物故也。至若仁,乃是在己底事,爲聖學之切要也。中庸云?道也者,不可須臾離也。此句節,卽殿下御極初庚申冬柑製御題也。以此推之,自在沖年,留心於道學上工夫可知矣。道亦仁也,以當仁不讓於師觀之,仁爲己任,而自有而自爲者,亦無所遜,明矣。孟子所云舜何人予何人之說,亦爲當仁不讓於師之意。今我殿下,以一仁字爲一身之主宰,致之於日用事物之間,則何讓乎三代之治哉?今日行仁政,明日行仁政,夫如是做去,則一日二日積累之仁,自然浹洽於一己之內,盛德推及於環東土數千里之外,菁莪之化,康衢之謠,不期然而自至,伏願聖明體念焉。上曰,參贊官陳之。圭德曰,玉堂上下番皆已條陳,臣別無更達之辭矣。上曰,閣臣陳之。永元曰,有敎無類此一節,正合體察。天之賦人,本無善惡之殊,而其類之分,卽物慾之交蔽也。聖人敎而導之,使復其本然之善,則天下無不可化底氣質,不可變底習性。君師之道,其爲敎一也。書曰,惟皇上帝,降衷于下民,若有恒性,克綏厥猷惟后。大學曰,堯·舜帥天下以仁而民從之,君人之責,在於代天理民,而躬率之效,至於過化存神,於此章之義,可以推類矣。上命退,承史·諸臣以次退出。
上在昌德宮。停常參·經筵。
自巳時至人定,灑雨下雨,測雨器水深二分。
韓義運啓曰,明日常參·經筵,取稟。傳曰,停。
李圭德啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨李羲肇,右副承旨朴岐壽,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,申在植·金敎喜落點。
韓義運啓曰,新除授左副承旨金敎喜,同副承旨申在植,竝卽牌招,何如?傳曰,允。
徐春輔啓曰,假注書申履祿,身病猝重,勢難察任,今姑改差,何如?傳曰,允。
申履祿改差,代以蔡東直爲假注書。
李圭德啓曰,大司憲宋穉圭在外,執義金喆遠,掌令任文白·李明緖,持平李憲瑋·尹命圭牌不進,監察茶時之意,敢啓。傳曰,知道。
以執義金喆遠,掌令任文白·李明緖,持平李憲瑋·尹命圭,獻納申溥,正言尹尙度·沈東潤牌不進罷職傳旨,傳于李圭德曰,只推。
韓義運,以兵曹言啓曰,五衛將李明植,前任安東營將,忠翊衛將尹喜豐,前任尙州營將,俱在任所,上來間該廳番次苟艱云,五衛將金宗郁·柳錫裕·金命麟,忠壯衛將李殷常,慶熙宮衛將金舜元,俱以病難供職,呈狀乞遞,竝改差,何如?傳曰,允。
李圭德,以義禁府言啓曰,保放罪人金熙華還囚,照律以入之意,敢啓。傳曰,知道。
義禁府照目粘連,春川前府使金熙華矣本府議啓內,雖曰議論參差,各自罷歸,至於試役之未完,揆以法意,極爲未安。以此照律,罪杖八十收贖,奪告身三等,私罪。奉敎依允爲旀,功減一等爲良如敎。
領議政南公轍疏曰,伏以臣事我殿下二十有餘年,生成之德,天地之仁也,顧復之恩,父母之慈也。猥以駑姿,依近龍光,深恩厚澤,浹骨淪肥,而獨於解官之請,言病之懇,在廷具僚,皆得恩許,臣則箚牘已盈箱篋,前席面陳,幾乎舌弊,而一未蒙矜諒之澤。此由臣誠淺辭拙,不能感尊,而殆亦命數窮畸而然,撫躬兢惶,繼以傷悼。日前聖批,極其鄭重,至以何必求解爲敎,豈殿下眞以臣爲無可去之端耶?此必聖意爲其官名之重,不欲一疏卽許,姑存假借也。竊恐如是相持,四方譏笑,上及朝廷,而臣則坐要恩禮,不但瀆擾爲罪而已。臣之病狀,前旣屢陳,行步之不能陞降殿陛,聖鑑之所已燭也,精力之不能辨理事務,通朝之所共知也。蓋臣受稟虛弱,前時强壯,尙不猶人,及至衰末,忽抱貞疾,刑貌柴削,齒髮凋落,醫人技窮,藥餌無路。臣亦自知其難治,而加以冬候已深,宿病倍添,頑痰壅滯,食飮全却,寒熱交攻,嘔吐頻作,深房溫堗,擁衾調息,則得以少安,作一籧篨,不省外事。人臣辭職,其事各異,其說不一,而至於病在膏肓,欲起不能者,上無以勉之,下無以强之也。臣之一疏再疏,冒犯威尊而不知止者,自謂有不得已之情勢。夫情者,情有所難安之謂也,勢者,勢有所不可之稱也。今世之人,於官職去就,遭人彈駁,身名敗辱,然後始稱情勢,殊不念貪戀榮寵,進不知止,爲莫嚴之廉防,蹣跚周行,喘汗欲仆,更有甚於遭罹,此二者爲決可去之情與勢。苟有審於進退之君子,必當諒臣之心,而許臣之言矣。君之於臣,雖曰義重,亦以恩決,臣之於君,雖以從令爲恭,而亦以退臣爲禮。臣雖無似,亦一聖世陶甄中物耳,以廉防言情,以疾病言勢,其心漸迫,其言愈多,至於哀鳴而不已矣。以我殿下愛欲生之聖念,寧不惻然而垂憐也耶?顧臣病情,斷無更起供職之望,如不早賜處分,或至踰時引日,則鈇鉞之誅,臣固甘心,瘝曠之弊,豈可不念?懇乞聖明,省照此等事理,將臣見任,亟行鐫免,使公私兩得其便,仍勘臣屢瀆之罪,以昭法紀焉。臣無任云云。答曰,省疏具悉卿懇。非不知愼節也,非不知至懇也。元輔之重也,老成之任也,予之難捨,猶卿之求解也。卿何不念公私先後,而只欲身閒乎?望卿無復控辭,以副予望。仍傳于金敎喜曰,此批答,遣史官,傳諭于領議政。
上在昌德宮。停常參·經筵。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李志淵啓曰,明日永陵忌辰祭齋戒,再明日靖陵忌辰祭齋戒,十五日·十六日永陵忌辰祭齋戒正日相値,視事,頉稟之意,敢啓,傳曰,知道。
傳于李志淵曰,永陵受香承旨,仍爲奉審摘奸,局內諸陵,一體奉審。
韓義運啓曰,大司憲宋穉圭在外,執義金喆遠,掌令任文白·李明緖,持平李憲瑋,尹命圭牌不進,監察茶時之意,敢啓。傳曰,知道。
以執義金喆遠,掌令任文白·李明緖,持平李憲瑋·尹命圭,獻納申溥,正言尹尙度·沈東潤牌不進罷職傳旨,傳于韓義運曰,只推。
韓義運,以都摠府言啓曰,今日入直內三廳武兼·禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以備邊司言啓曰,關西後運襦衣二百二十領,紙衣一白領,照數稱量,木品·紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
上在昌德宮。停常參·經筵。
韓義運啓曰,大司憲宋穉圭在外,執義金喆遠,掌令任文白呈辭,李命緖,持平李憲瑋·尹命圭未肅拜,監察茶時之意,敢啓。傳曰,知道。
又啓曰,同副承旨申在植,今日不爲仕進,卽爲牌招,何如?傳曰,允。
傳于金敎喜曰,召對爲之。
以同副承旨申在植牌不進罷職傳旨,傳于韓義運曰,只推。
工曹判書曺鳳振書啓,節祗受有旨內,右議政李書九疏批一度,正書下送,卿其更爲傳諭,期於偕來事有旨敎是白乎等以,臣於本月十一日酉時量,敬奉聖批,更爲傳諭於議政府右議政李書九所住處是白乎,則以爲,崩迫之極,惶恐待罪,不敢附奏,今將冒死申暴云矣。臣旣承偕來之命,故姑爲仍留,緣由馳啓云云。踏啓字。
甲申十一月十三日未時,上御熙政堂。召對入侍時,參贊官金敎喜,侍講官李寅泰,檢討官趙忠植,檢校待敎金正喜,假注書愼尙飮,記事官金鍏·吳致愚,各持論語第六卷,以次進伏訖。上命問卷讀之。寅泰讀自子曰辭達而已,止大全卷之十五。上曰,下番讀之。忠植讀自論語集註,止不在顓臾而在蕭墻之內也。上曰,參贊官讀之。敎喜讀自孔子曰天下有道,止三桓之子孫微矣。上曰,閣臣讀之。正喜讀自孔子曰益者三友,止侮聖人之言。上曰,注書讀之。賤臣讀自孔子曰生而知之者,止見得思義。上曰,上番翰林讀之。鍏讀自孔子曰見善如不及,止未見其人也。上曰,下番翰林讀之。致愚讀自齊景公有馬千駟,止其斯之謂與。上曰,文意陳之。寅泰曰,師冕乃是賤微之瞽者,而聖人之所以待之者,若是其曲盡者,可見聖人之心,無所不用其極,而待人接物之際,純然專出於誠也。蓋聖人之道,無處不存,見是人則有待是人之道,遇是事則有處是事之道,無非各盡其誠,縱橫妙用,無處不通。大學誠意章云,小人閒居爲不善,無所不至,見君子而後,厭然掩其不善。小人之爲不善,見君子而雖欲掩之,有不可得者,以其外飾而中無所存也。聖人則以誠待人,無尊卑貴賤之殊,誠之爲用,有如是矣。伏望誠字上,益加聖工焉。上曰,下番陳之。忠植曰,以周任之言觀之,持保而使不至危,扶起而使不至顚者,此乃在位贊相之道矣。今夫季氏之過,莫大於伐顓臾,而冉求之在其位而不能諫止者,實有欠於事上以忠之道,故夫子責之以爾過。大抵忠直之士,多列於朝,則庶可納君上於無過之地矣。惟殿下,鑑戒於此等之處,得賢而共國,從諫而如流,則德化自然蔚興矣,伏願深留聖意焉。上曰,史官就坐。仍命退,諸臣以次退出。
上在昌德宮。停常參·經筵。
韓義運啓曰,大司憲宋穉圭在外,執義金喆遠,掌令任文白呈辭,李明緖,持平李憲瑋·尹命圭未肅拜,監察茶時之意,敢啓。傳曰,知道。
傳于金敎喜曰,禮房承旨馳詣宗廟·景慕宮,奉審擲奸以來。
徐春輔啓曰,今日齋宿,承旨當爲備員,而行都承旨李志淵差祭,何以爲之,而右副承旨李圭德,同副承旨申在植,不爲仕進,竝卽牌招,何如?傳曰,都承旨外,竝許遞,前望單子入之,待下批,牌招察任。
承旨前望單子入之,林東鎭·李彦淳落點。
徐春輔啓曰,今日齋宿,承旨當爲備員,而同副承旨李彦淳在外,何以爲之?敢稟。傳曰,許遞,前望單子入之,待下批牌招察任。
承旨前望單子入之,金箕殷落點。
徐奉輔啓曰,今日齋宿,承旨當爲備員,而行右承旨金箕殷牌不進,無以備員,更爲牌招,何如?傳曰,許遞,前望單子入之,待下批牌招察任。
承旨前望單子入之,洪命周落點。
傳于金敎喜曰,留院公事入之。
兵曹口傳政事,副護軍單朴岐壽。
韓義運,以禁衛營言啓曰,本營中軍具信喜,自任所尙未上來,久曠可悶,今姑改差,何如?傳曰,允。
又以禁衛營言啓曰,本營把摠權友仁,身病猝重,勢雖察任,改差,何如?傳曰,允。
前行大護軍李書九疏曰,伏以臣罪積違傲,而邦憲未加,懼深瀆撓,而天聽猶邈。伏承聖批,辭敎非常,震懍崩迫,直欲卽地溘然,而不可得也。蓋臣決不敢冒出之義,固己罄暴無餘,而一則孟子所謂不顧父母之養者也,一則朱子所謂非獨其身之事者也。是乃風敎之所係,名義之所關,而至若重任之不可堪,禮制之不可踰,猶未暇詳論,則其所自守,雖甚區區,亦不可謂全無所受而然。且强所難强,據所非據,則是所謂侮聖言也。傷風敎則不孝,棄名義則不恭,侮聖言則不詳,此臣所以寧被嚴誅,而終不敢變改者也。人臣遭罹,亦有輕重淺深之分,其輕且淺者,君上爲之昭晢,則雖或難安,尙可勉膺,而如臣之至重至深者,當其遭罹之初,已不可以復起爲人,雖蒙我殿下屢勤昭晢,明白惻怛,而臣心之怨艾悲悼,銜恩思痛,遇感增傷,竊恨其生逢聖世,而自陷大戾,仰累盛化,若是之甚也。至若辜負先朝之罪,尤不敢以昭晢而自恕,臣雖憑恃欲寵靈,毁壞廉防,自同恒人,其可得乎?恩造罔極,臣分至嚴,臣亦豈不念此,而報國恩者,不當先失其守,盡臣分者,不當先喪其義。況此職名,在所必辭,則暫膺與久叨,其爲失守喪義則一也。臣雖萬殞,惟願以粗保微諒,爲報恩盡分之道,以殿下明聖,庶或財察而曲遂之矣。抑臣私心痛迫,又有大於此者。人之所以事君事親,惟誠而已,雖至不肖者,苟有愛敬之心,必不忍託其親而欺其君,自爲身謀。今臣雖急於求解,可辭之義,非止一二,披露肝血,何患無辭,而惟是八耋老母,癃病危篤,分毫扶接,只賴刀圭之力,而昏耄神精,每歎苦口,非臣躬扶而泣勸,勺飮難進。臣之㷀㷀一身,晝宵焦遑之狀,親戚之所共憫,鄕黨之所共憐,目下情理,此爲最急。況臣乞身終養之願,曾自年前已經屢瀆,在聖朝孝理之政,宜蒙矜諒,故不得不據實陳懇,而猶未能仰孚於閔覆之慈,乃以迫切之哀籲,反歸違抗之飾辭。苟使臣粗知忠孝之爲何物,其爲不誠,豈至於此?聖人有言曰,事親孝,故忠可移於君。又曰,不誠無物。臣之所以事君事親,若是無狀,則雖以殿下至仁至慈,牖迷開惑,欲使之兩盡其分,本之無矣,更有何事?設令臣忘廉蔑義,敢欲奉以周旋,前此屢懇,亦將彌彰其虛僞誕謾之罪矣。反躬慙痛,不如死之久矣。嚴批之下,義當移次胥命,而情急救護,不忍暫離,只得伏地泥首,秪俟重勘,臣罪至此,尤不容誅。伏乞聖慈,亟賜處分,以爲爲人臣子不忠不孝者之戒焉。臣無任云云。答曰,省疏具悉卿懇。卿之爲說,何愈往而愈牽强也?古之遭罹者,往往或甚卿十倍,而鮮有不出,則卿所云云,予實不曉。但所可慙歎者,予之否德,秪足以陷卿於墨名,而卿之雅量,不欲受予之昭晢也。卿苟若一分係戀予顧藉予,則到今猶以此爲拒予之方,而看作眞個名節乎?從此不敢復事敦迫,而靜俟卿自諒處之而已,卿其知悉焉。仍傳于韓義運曰,此批答,令正卿,傳諭,期於偕來。
上在昌德宮。停常參·經筵。
顯思宮望祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
藥房提調金履喬,副提調韓義運啓曰,親行望祭,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
韓義運啓曰,備邊司郞廳來言,今日賓廳日次,而國忌齋戒相値,不待來會云矣,敢啓。傳曰,知道。
徐春輔啓曰,右副承旨金敎喜,同副承旨林東鎭,今日不爲仕進,竝卽牌招,何如?傳曰,允。
傳于韓義運曰,永陵受香承旨,仍爲奉審擲奸,仍詣綏吉園,奉審擲奸,昭寧園一體奉審以來。
傳于徐春輔曰,召對爲之。
傳于韓義運曰,山林外在外及違牌臺諫,竝許遞,政官牌招開政。
以左副承旨洪命周牌不進罷職傳旨,傳于韓義運曰,只推。
以右副承旨金敎喜,同副承旨林東鎭牌不進罷職傳旨,傳于韓義運曰,只推。
韓義運,以奎章閣言啓曰,景慕宮望廟樓今望奉審,無頉之意,敢啓。傳曰,知道。
韓義運,以都摠府言啓曰,今日入直內三廳武兼·禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
兵曹口傳政事,以朴應浩爲禁衛中軍。
顯思宮望祭親行敎是時,終獻官行知事沈象奎,贊禮禮曹判書洪義浩,典祀官奉常正鄭禮容,宮闈令尙膳金道浹,執禮副應敎李寅泰,執尊掌令任文白,大祝校理朴永元,祝史文學金鏴,齋郞副司果鄭德和,盥洗位校書判校文慶愛,禮曹正郞朴起壕,爵洗位兵曹佐郞丁載榮,典籍吳甲良,亞獻盥洗位典籍白萬榮,終獻盥洗位典籍禹錫文,贊者引儀金秉始,兼引儀李在陽,謁者兼引儀沈正禮,假引儀吳泰瀚,贊引引儀李圭敏,假引儀李宅淳,祭監監察安孝述·李培秀。
甲申十一月十五日子時,上詣顯思宮。望祭親行入侍時,行左承旨徐春輔,右承旨韓義運,右副承旨金敎喜,同副承旨林東鎭,假注書愼尙欽·蔡東直,記事官金鍏·吳致愚,直閣朴永元,檢校待敎金正喜以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導,上詣版位前。贊禮跪啓請府伏哭。上府伏哭。王世子以下在位者,皆俯伏哭。贊禮跪啓請止哭·興·再拜·興·平身。上止哭·興·再拜·興·平身。王世子以下在位者,皆止哭·興·再拜·興·平身訖。贊禮導上詣尊所,東向立。春輔酌酒,東鎭以盞受酒。上詣神位前,北向俯伏跪。春輔奉香,東鎭奉爐以進。贊禮啓請三上香。上三上香。東鎭受香奠于案,仍行初獻禮,春輔奉爵以進。贊禮啓請執爵·獻爵。上執爵·獻爵。大祝跪讀祝文訖,贊禮啓請俯伏·興·平身。上俯伏·興·平身。贊禮導上降復位。執禮請亞獻禮,宮官引王世子詣尊所,執尊者酌醴,宮官以酌受醴。王世子入詣神位前。宮官請執爵·獻爵。王世子以爵授宮官,奠于靈座前。宮官請俯伏·興·平身。王世子俯伏·興·平身,降復位。執禮請行終獻禮。謁者引終獻官沈象奎,詣神位前行禮訖,出就復位。執禮請俯伏哭。上俯伏哭。王世子以下在位者皆,俯伏哭。贊禮請止哭·興·再拜·興·平身。上止哭·興·再拜·興·平身。王世子以下在位者,皆止哭·興·再拜·興·平身。贊禮導上詣望燎位,大祝燎訖,啓請禮畢。上還入齋殿,諸臣以次退出。
甲申十一月十五日申時,上御熙政堂。召對入侍時,參贊官徐春輔,侍講官洪羲祖,檢討官趙忠植,檢校待敎金正喜,假注書蔡東直,記事官金鍏,吳致愚,各持論語第六卷,以次進仕訖。上命開卷讀之。羲祖讀自陳亢問於伯魚曰,止退而學詩。上曰,文義陳之。羲祖曰,此章之辭,正好於今日觀感之工矣。聖人之心,至公無私,雖敎己之子,與敎門弟子,無所間焉,各因其造詣之淺深而成就之。今此敎伯魚之語,不過此數語,而孔子之平日動靜語默,起居飮食,莫非至敎。世子今方侍坐,我殿下日用身敎之方,尤在於講學一事。若於此章之旨,感發聖心,以爲世子觀法之道,則豈不休哉?此章雖未盡講,而感發之道,一言而盡,伏願深留聖念焉。上命掩卷。正喜曰,向來還下冊子,一一點閱,則原帙中多有未及盡下者,故冊目一通,另爲錄入,更爲依目還下恐好,故敢此仰達矣。上曰,唯。仍命退,諸臣以次退出。
上在昌德宮。停常參·經筵。
金敎喜啓曰,大司憲宋穉圭在外,執義·掌令·持平未差,監察茶時之意,敢啓。傳曰,知道。
徐春輔啓曰,明日乃是小寒,自明日日暖間,視事,頉稟之意,敢啓。傳曰,知道。
又啓曰,同副承旨林東鎭,今日不爲仕進,卽爲牌招,何如?傳曰,允。
又啓曰,吏曹判書朴宗薰,參判金履載,參議尹豐烈牌不進推考傳旨及罷職傳旨,今方捧入,而開政命下之後,如是違牌,事甚未安,判書,參判,竝更牌招,何如?傳曰,允。參議只推,一體更爲牌招。
傳于金敎喜曰,召對爲之。
傳于金敎喜曰,留院公事入之。
兵曹口傳政事,護軍單李光文,副司果單李憲瑋。
徐春輔啓曰,吏曹判書朴宗薰,參判金履載,參議尹豐烈牌不進推考傳旨及罷職傳旨,今方捧入,而開政命下,已至經宿,如是違牌,事甚未安。參判陳疏到院,而原疏以國忌正日,纔已退却矣。判書·參判,竝更牌招,何如?傳曰,允。
以吏曹參議尹豐烈牌不進罷職傳旨,傳于徐春輔曰,只推。
徐春輔啓曰,吏曹參議尹豐烈,旣有只推之命,一體牌招,何如?傳曰,允。
有政。吏批,判書朴宗薰進,金履載牌不進,參議尹豐烈進,右副承旨金敎喜進。啓曰,臺諫多窠,今當差出,而擬望之人乏少,外任竝擬,何如?傳曰,允。以李瀅夏爲大司諫,柳季獜爲執義,金喆遠爲司諫,趙忠植·沈能栻爲掌令,李在鶴·金羽根爲持平,尹心圭爲獻納,李竣祜·李鳳純爲正言,李存秀爲判尹,李錫圭爲同經筵,金徹淳爲繕工副正,金永鎭爲直講,華寧殿令單李鼎臣,贈左贊成李得一贈領議政例兼,贈吏判李時敍贈左贊成例兼,贈吏參李道翼贈吏判例兼,以上左議政李相璜三代,以兪應煥爲谷山府使。
兵批,行判書金履喬病,參判徐長輔病,參議愼宜學入直進,參知李衡柱病,左副承旨洪命周進。同知單都宇謙,僉知單李恒權,大護軍單金基厚,護軍單金箕殷,副護軍單李錫祜·金學淳·朴基宏·李羲肇·申在植·李彦淳·李朝鉉·李圭德·白海鎭·柳春源,副司直單金喆遠·李魯秉·申溥·任文白·李明緖·尹命圭,副司果單尹尙度·沈東潤·洪羲象,兼內乘李恒權仍任事承傳,副司正單愼尙欽。
吏批再政。以李嘉愚爲校理,南履懋爲修撰,李奎鉉爲刑曹參議,洪龍燮爲司饔僉正,盧尙羲爲兵曹佐郞,朴友淵爲永興府使,金樂周爲狼川縣監,永禧殿殿監單孫宗澤。
兵批再政。同知單池養謙。
兵曹口傳政事,以柳相亮爲御營中軍。
以同副承旨林東鎭牌不進罷職傳旨,傳于徐春輔曰,只推。
甲申十一月十六日辰時,上御熙政堂。召對入侍時,參贊官洪命周,侍讀官洪羲祖,檢討官徐相祿,檢校待敎金正喜,假注書蔡東直,記事官金鍏·吳致愚,各持論語第六卷,以次進伏訖。上命開卷讀之。羲祖讀自他日又獨立,止退而學禮。上曰,文義陳之。羲祖曰,此章文義,昨旣略達,而以章之旨,實爲今日感發聖心之要矣。雖以士大夫家言之,法家之敎後承,必曰詩·禮之訓,蓋取此章義也。竊伏念我殿下昔日過庭之間,承先朝詩·禮之訓矣。在今日遇誨世子之道,亦不出詩·禮之訓,而詩·禮云者,豈亶爲詩·禮之文乎?詩三百,一言而蔽之曰思無邪,豈以風雲月露爲敎乎?曲禮·儀禮節文·儀則,無非禮也,而先自方寸間克己復禮,然後可以行矣。伏願深留聖意於遇誨之方焉。上命掩卷,仍命退,諸臣以次退出。
上在昌德宮,停常參·經筵。
洪命周啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
韓義運啓曰,來二十一日,輪對日次矣,敢稟。傳曰,停。
又啓曰,同副承旨林東鎭,今日不爲仕進,卽爲牌招,何如?傳曰,允。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金敎喜曰,召對爲之。
金敎喜啓曰,大司憲宋穉圭,持平李在鶴·金羽根在外,執義柳季獜,掌令趙忠植·沈能栻牌不進,監察茶時之意,敢啓。傳曰,知道。
以執義柳季獜,掌令趙忠植·沈能拭,司諫金喆遠,正言李竣祜·李鳳純牌不進罷職傳旨,傳于金敎喜曰,只推。
以同副承旨林東鎭牌不進罷職傳旨,傳于金敎喜曰,只推。
洪命周,以兵曹言啓曰,今十一月十七日南別營良中,禁軍來春夏等祿試射設行,而日勢已暮,不得畢試,明日繼試之意,敢啓。傳曰,知道。
又以都摠府言啓曰,副摠管柳漢源,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,一所巡將趙應奎所告內,今夜二更量,政院使令輩,作黨酗酒,起鬧於敦化門外第三傳漏,有廳軍官及軍士等,無數亂打,至於逃匿云,故聞甚驚駭,使之摘奸,則作拏之院隷,雖已散去,軍卒之被傷,果爲狼藉。傳漏何等嚴重,而申飭之軍官,打錚之軍士,如是毆打者,事未前有,究厥所爲,不可仍置。當該院隷等,令政院査出姓名,出付法司,照律嚴繩,何如?傳曰,允。
又以左巡廳言啓曰,去夜二更量,政院使令輩,酗酒作黨,起鬧於把子橋傳漏所,甚至於毆打奉牌之牌將及打錚之軍士,轉入巡廳,守直巡卒,無緣亂打,被傷者狼藉。傳漏與巡所,何等嚴重,而渠輩之如是無嚴作拏,事極驚駭。當該院隷等,令政院査出姓名,出付攸司,照法嚴繩,何如?傳曰,允。
金敎喜,以刑曹言啓曰,兵曹啓辭內,一所巡將趙應奎所告內,今夜二更量,政院使令輩,作黨酗酒,起鬧於敦化門外第三傳漏,有廳軍官及軍士等,無數亂打,至於逃匿云,故聞甚驚駭,使之摘奸,則作拏之院隷,雖已散去,軍卒之被傷,果爲狼藉。傳漏何等嚴重,而申飭之軍官,打錚之軍士,如是毆打者,事未前有,究厥所爲,不可仍置。當該院隷等,令政院査出姓名,出付法司,照律嚴繩,何如?傳曰,允事命下,而院隷朴壽得·金景秀,自政院査出以送矣。謹按律文,則大明律軍政條有曰,犯夜奪打者,杖一百。鬪毆條有曰,抗拒不服者,加二等,杖七十,徒一年半。壽得,依此律,決杖七十後,江原道旌善郡徒一年半定配所,卽爲押送,景秀,犯夜奪打罪,決杖一百後,放送之意,敢啓。傳曰,知道。
洪命周,以禁衛營言啓曰,本營騎士別將柳相弼,身病猝重,勢難察任,改差,何如?傳曰,允。
工曹判書曺鳳振書啓,節祗受有旨內,議政府右議政李書九疏㧗一度,正書下送,卿其傳諭,期於偕來事,有旨敎是白乎等以,臣於本月十五日酉時量,敬奉聖批,更爲傳諭於議政府右議政李書九所住處是白乎,則以爲,臣情迫勢窮,哀號而不暇擇聲,誠淺辭拙,屢籲而不獲格天,誅罰猶靳,批旨益嚴,只恨其不早滅死,自速重戾,一至於此也。第伏念君臣之義,固莫逃於天地,而不以趨走爲恭,父子之恩,必有呼於疾痛,而不以嚴畏自阻。今臣悲苦之情,殆復甚於疾痛,懇切之誠,庶或感於天地,而若以嚴畏自阻,則是子焉而不以恩望其父也,徒以趨走爲恭,則是臣焉而不以義事其君也。此臣所以冒犯嚴威,泣血祈懇,敢以君臣之義,幸望父子之恩也。夫子有過則笞之撻之,臣有罪則放之殛之,其欲使之懲艾者,卽所以成就之也。是乃恩至義盡,而雨露霜雪,無非敎也。今殿下之誨諭臣警責臣者,皆是不槪之旨,非常之敎,而微情則未蒙俯諒,積罪則尙逭重勘,徒使王言太褻,臣罪愈深。臣之不忠不孝,固無足言,而若又抑塞泯默,終不一言而死,則是誠爲子而自外於父也,爲臣而有隱於君也,雖甚無狀,亦豈忍爲?噫,臣以若釁尤,受若恩造,而徒抱溝瀆之諒,竟無塵刹之奉,生亦何心,死且難暝,而竊自念,辜負違抗,慢蹇瀆撓,莫非臣罔赦之罪,秪宜席藁泥首,恭俟嚴命,而崩隕之極,敢復唐突申暴,惟願遄伏刑章云矣。臣旣承偕來之命,故姑爲仍留,緣由馳啓云云。踏啓字。
傳于洪命周曰,卽見卿附奏,卿之浼浼,何若是甚也?前後諭勉,卽亦予切悶之心,急於曉卿,言無底蘊,而卿反以不槪知之,又何不諒予之甚也?卿亦曰君臣之義,固莫逃於天地,安有其君明其無釁尤,而其臣必欲以釁尤自處,不欲復立於朝者乎?然則卿之所謂義者,卽非予之所謂義也。卿不復以釁尤自處,然後予心可安,卿其思之。予言不外於此,而望卿不啻如渴之求飮。卿其俟親恙少間,卽起幡然事,卿其更爲傳諭,期於偕來。
吏曹參判金履載疏曰,伏以臣稟質素薄,自少嬰疾,痞結伏積,肢體萎槁,向衰以來,百病迭攻,風火作祟,湊于眼界,赤腫素醫,無常爲患。至于今夏,諸症越劇,經秋涉冬,雜試鍼藥,少不見效,轉輾成痼,暈花障霧,不辨尋丈之間,閉戶面壁,自同癈疾,恐遂爲聖世之棄物矣。不意亞銓除命,忽下於此際,惶感隕越,卽欲效駕屨不俟之義,而自顧病形,蠢動無望,束帶供職,固非可論。抑又有區區私義,不可以膺是職者,臣於年前,以邊倅檢擬事,至被大僚筵奏請罷。夫爲銓官而不能預度其人之去就,以致提飭屢煩,差除頻改,不職之實,於是益著。伊時簿勘,尙餘恧蹙,到今復玷,豈宜冒沒?且臣兄臣履喬,方任西銓,而臣又佐貳於東銓,以朝政則殊涉苟簡,以私分則尤切未安。在昔臣先祖文忠公臣尙容爲兵判時,弟文正公臣尙憲除吏議,以兩銓之不宜竝列,輒陳疏乞解,事偶相類,有足援據。由彼由此,臣之見職,在所必遞,天牌屢降,進身無路,玆敢披瀝衷懇,仰瀆崇嚴。伏乞聖明,俯垂鑑諒,亟遞臣所帶之職,俾安私心,仍治臣慢命之罪,以肅朝綱,千萬幸甚。臣無任云云。答曰,省疏具悉。所請依施。
甲申十一月十七日未時,上御熙政堂。召對入侍時,參贊官金敎喜,侍讀官洪羲祖,檢討官徐相祿,直閣朴永元,假注書愼尙欽,記事官金鍏·吳致愚,各持論語第六卷,以次進伏訖。上命開卷讀之。羲祖讀自聞斯二者,止又聞君子之遠其子也。上曰,文義陳之。羲祖曰,此章連三日召對,今始畢讀矣。膚淺之說,亦旣罄陳,今無可達之辭,而顧今講對久停之餘,連行召對,第伏念講學之工,貴在實心實行。雖臣無似,顧其言則未必全非,至於日昨所陳之詩·禮遇誨之說,卽今日莫先之務。聖人不以人廢言,每於淸燕之暇,留心於詩·禮之訓,而溫柔敦厚,德性堅定,乃是詩·禮之實得眞效也。言固無足有槪於聖心,而竊庶幾萬一裨益也。上命掩卷,仍命退,諸臣以次退出。
上在昌德宮。停常參·經筵。
洪命周,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
洪命周啓曰,合辭許闕啓,事甚未安,除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,行左承旨徐春輔,今日不爲仕進,卽爲牌招,何如?傳曰,允。
李志淵啓曰,判尹李存秀,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議李奎鉉,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
韓義運啓曰,卽者檢閱金鍏,以其親病,陳疏徑出,原疏纔已捧入矣。所當直捧禁推傳旨,而此興無端徑出有異,推考警責,何如?傳曰,允。
傳于李志淵曰,召對爲之。
傳于韓義運曰,査逋使留待。
傳于韓義運曰,査逋使入侍。
洪命周啓曰,大司憲宋穉圭,持平李在鶴·金羽根在外,執義柳季獜,掌令趙忠植·沈能栻牌不進,監察茶特之意,敢啓。傳曰,知道。
以執義柳季獜,掌令趙忠植·沈能栻,司諫金喆遠,正言李竣祜·李鳳純牌不進罷職傳旨,傳于洪命周曰,只推。
以全羅熙司朴綺壽狀啓,沃溝縣監尹錫永受由上京,尙不還任,令該曹催促下送事,傳于李志淵曰,與新除授守令,皆令明日下送。
李志淵,以吏曹言啓曰,因全羅監司朴綺壽狀啓,沃溝縣監尹錫永,以覲親事,受由上京,已至一朔,尙不還任,令該曹催促下送事,與新除授守令,皆令明日下送事,命下矣。沃溝縣監尹錫永,明日下去云,新除授守令谷山府使兪應煥,淳昌郡守朴宗稷,俱爲明日辭朝云。水原判官李鼎臣,時在黃海道海州府任所,海州判官趙基復,時在全羅道淳昌郡任所,永興府使朴友淵,江原道原州地在外,狼川縣監金樂周,慶尙道安東地在外云,上項四邑守令等處,以罔夜上來之意,關飭於各該道臣處之意,敢啓。傳曰,知道。
檢閱金鍏疏曰,伏以臣卽接家信,臣母素患癖積之症,近因日候不調,將攝失宜,添得外感,痰火爲祟,氣息喘緊,胃土受損,食飮頓阻,種種症形,一倍凜綴,促臣歸視。臣自聞此報,衷情煎迫,忙陳短章,徑出禁門,擅離之罪,實無所逃。伏乞聖慈,俯垂鑑諒,特遞臣所叨之職,以便救護,仍治臣屢瀆之罷,以昭法紀焉。臣無任云云。省疏具悉。爾其勿辭救護,
甲申十一月十八日未時,上御熙政堂。召對入侍時,參贊官李志淵,侍講官朴晦壽,檢討官徐相祿,直閣朴永元,假注書愼尙欽,記注官任泰濬,記事官吳致愚,各持論語第六卷,以次進伏訖。上命開卷讀之。晦壽讀自邦君之妻君稱之曰夫人,止亦曰君夫人。上曰,文義陳之。晦壽曰,衛靈公以下諸篇文勢,多與齊論語·家語等書相類,而此章以集註觀之,別無文義之可尋處,似是門人之記聖言者,惜其片言隻字而然也。第周制稱謂之可觀於名實者,豈止於此,而雖以此章小童二字言之,可見閨門之化,克贊恭儉之德。如小子·寡人·寡昧等稱,皆是人君自謙之辭,小童之稱,亦此義也。第謙讓之德,不在於稱謂之間,而亶在於克讓撝謙,出於實心。伏願於此等言外之旨,推類以覽,似好矣。上曰,下番陳之。相祿曰,此章別無微辭奧旨,且上番旣有所奏,他無可達者,而都是謙讓底意也。小童·寡小君爲稱者,卽與古今人君,自稱以予小子·寡人·寡昧者相類也。以堯之所云允恭克讓,舜之所云溫恭允塞,孔子所云溫良恭儉讓而得之之辭觀之,其德如彼,其讓如此。蓋謙讓,雖爲人君之德,而尤當貴乎出自實心,伏願懋哉懋哉。上曰,參贊官陳之。志淵曰,玉堂上下番皆已備陳,臣無可達之辭,而大抵此章之旨,稱謂之間,謙讓之德,誠可好矣。上曰,閣臣陳之。永元曰,上下番已陳無餘,臣無容更達矣。上命掩卷,仍命退,諸臣以次退出。
甲申十一月十八日申時,上御熙政堂。査逋使入侍時,右承旨韓義運,假注書愼尙欽,記注官全允淡,記事官吳致愚,査逋使李沆,以次進伏訖。沆曰,行査諸條,已悉於狀啓中,而錢十三萬七千兩零,木二百七十八同零,卽流來舊逋,本營自經甲子火災,文簿盡爲燒燼,歲月亦已久遠,憑考無堦。錢七萬二千兩零,木二百三十同零,卽死亡吏奴·市民所逋,錢二萬四千兩零,木十七同,在囚諸漢所逋,而謹依聖敎,竝以蠲蕩減死之意,宣布德音,仍爲枚移道臣,遠惡地定配,而當捧諸條,亦令道臣從便收捧矣。上命就坐,仍命退,諸臣以次退出。
上在昌德宮。停常參·經筵。
金敎喜啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳于林東鎭曰,召對爲之。
金敎喜啓曰,大司憲宋穉圭,持平李在鶴·金羽根在外,執義柳季獜,掌令趙忠植·沈能栻牌不進,監察茶時之意,敢啓。傳曰,知道。
以執義柳季獜,掌令趙忠植·沈能栻,司諫金喆遠,正言李竣祜·李鳳純牌不進羅職傳旨,傳于金敎喜曰,只推。
洪命周,以都摠府言啓曰,副摠管柳漢源,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,禁軍來春夏等祿試射時,騎芻沒技人及別試鐵箭三矢俱越一百五十步人,別單書入之意,敢啓。傳曰,知道。
義禁府啓目,寧越前府使兪理煥原情云云。問目內辭緣,泛稱遲晩,所當請刑是白乎矣,曾徑侍從,從爲請刑,載在大典通編,議處,何如?判付啓,依允。
金敎喜,以義禁府言啓曰,卽接月令醫員李鐸手本,則時囚罪人兪理煥,素患疝積之症,處冷添劇,時時衝上,種種昏倒,目下症形,實有難保之慮云。罪人病勢如此,則一邊保放,一邊草記,曾有定式矣。兪理煥,姑爲保放之意,敢啓。傳曰,知道。
甲申十一月十九日未時,上御熙政堂。召對入侍時,參贊官林東鎭,侍講官朴晦壽,檢討官徐相祿,直閣朴永元,假注書蔡東直,記注官金履喆,記事官吳致愚,各持論語第七卷,以次進伏訖。上命開卷讀之。晦壽讀自陽貨,止吾其爲東周乎?上曰,下番讀之。相祿讀自子張問仁於孔子,止焉能繋而不食。上曰,參贊官讀之。東鎭讀自子曰由也,止其蔽也狂。上曰,閣臣讀之。永元讀自子曰小子,止多識於鳥獸草木之名。上曰,注書讀之。賤臣讀自子謂伯魚曰,止其猶正墻面而立也與。上曰,上番讀之。履喆讀自子曰禮云禮云,止鍾鼓云乎哉。上曰,下番讀之。致愚讀自子曰色厲而內荏,止德之賊也。上曰,文義陳之。晦壽曰,夫子之待陽貨,曲盡乎仁義禮智四箇字,而亦可見雍容不迫底氣象也。蓋不自往見,義也,往拜其賜,禮也。遇諸塗而不避,聖人之於惡人,未嘗必絶也。如天地於萬物,無不欲其生,此豈非仁乎?隨問應答,不復自明,聖人之於惡人,言雖遜而理未嘗枉。在此無詘,在彼無忤,卽所謂危行言遜之道,此豈非智乎?凡此四者,皆當乎時中之道,而各得其妙矣。帝王家馭世之範,一日萬幾,而進退予奪於陰陽淑慝之間者,權衡應接,所係尤重。苟不能於仁義禮智四字上,素有講明,則無以泛應曲當,如聖人之各盡其妙矣。伏願此等處,推類而深加體念,是臣區區之望也。上曰,下番陳之。相祿曰,城以武名,必是巖險用武之地,而習俗之尙武,可知也。子游乃能文治,變甲冑爲絃歌之聲,夫子所以喜之,而其聲和平中正,合乎樂節,則其心溫柔敦厚,合乎禮義,而自然趨於人所當行之道,乃所謂禮樂之敎也。禮樂之用,該小大徹上下,一身有一身之禮樂,一家有一家之禮樂,一邑有一邑之禮樂,一國有一國之禮樂,無小無大,通上通下,隋處而致用焉,其爲道一也。君子學是道,達而在上,推其仁心,則能愛乎下,小人學是道,窮而在下,和順服事,則能親乎上。上愛乎下,下親乎上,則安有不治者乎?治之用禮樂,猶飢者之用食,渴者之用飮,而舍禮樂則必將專用刑法,譬如舍梁肉而用溲浡,民無所聊其生矣,此豈聖學之所尙耶?我東雖褊小,視武城不趐百倍其大,曷不以禮樂爲治?自祖宗以來,百禮有成憲,秩秩可觀,主乎敬而人安神格,衆樂有成章,洋洋盈耳,主乎和而極天蟠地,重熙累洽,式至于今,惟在聖上學道而愛人,修明憲章,而環東土三百州,必擇守宰,亦能學道而愛人,則家絃戶歌,洋溢八域,未必使子游專美武城,曷不休哉?伏願聖明,念哉念哉。上命掩卷。晦壽曰,進講論語,今幾畢講矣。繼講冊子,曾以詩傳稟定,而今已年久,一番更稟後可以擧行,故敢此仰達矣。上曰,以孟子爲之,可也。仍命退,諸臣以次退出。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
金敎喜啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
洪命周啓曰,備邊司郞廳來言,今日賓廳日次,而領議政南公轍,左議政李相璜有身病,右議政李書九未肅拜,不得來會云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李志淵曰,召對爲之。
金敎喜啓曰,大司憲宋穉圭,持平李在鶴·金羽根在外,執義柳季獜,掌令趙忠植,沈能栻牌不進,監察茶時之意,敢啓。傳曰,知道。
以執義柳季獜,掌令趙忠植·沈能栻,司諫金喆遠,正言李竣祜·李鳳純牌不進罷職傳旨,傳于金敎喜曰,只推。
韓義運,以弘文館言啓曰,本館下番副修撰臣徐相祿,以訓鍊都監從事官,軍布捧上時,今日晝仕出去之意,敢啓。傳曰,知道。
洪命周,以兵曹言啓曰,禁軍別將尹郁烈,素患痰癖之症,當寒添劇,無望供職,呈狀乞遞矣。實病旣如此,則領軍之任,不可暫曠,改差,何如?傳曰,允。
兵曹口傳政事,以李石求爲禁衛別將。
工曹判書趙鳳振書啓,節祗受有旨內,右議政李書九敦諭一度,正書下送,卿其更爲傳諭,期於偕來事,有旨敎是白乎等以,臣於本月十八日戌時量,敬奉聖諭,更爲傳諭於議政府右議政李書九所住處是白乎,則以爲,臣猥控危懇,祗俟威罰之遄降,及承諭旨,反徼恩言之曲譬,臣誠惶隕抑塞,只欲溘然無知而已。竊伏念匹夫之志,聖人不奪,孝理之化,王道所先。今臣微諒,自有素守,而猶未暇輒事冒瀆,私情日益切急,而終不忍暫時離捨,聖恩靡所不及,而臣罪轉至罔赦,以致上下之間,情志未孚,體貌徒損。正卿來守,拖過一旬,廚傳貽弊,延及列邑。臣雖無狀,飾讓沽名,亦所深恥,苟可以一分勉膺,何苦爲此而頑不顧念哉?誠以迷執莫改,至情難抑。程子所云豈敢忘哉,忠戀之誠雖至,不得已也,去就之義當然者,正道臣今日情事。自顧罪戾,實合萬死,儻蒙哀憐,亟賜處分,則國體自尊,王綱自正,而敦倫勵俗之義,亦寓於其中矣。戰恐涕泣,惟願速被當律云矣。臣旣承偕來之命,故姑爲仍留,緣由馳啓云云。傳曰,附奏之又至,知卿目下果難暫時離捨。情理之切旣如此,則予雖急於致卿,一向强迫,實非人情之所可安,偕來今姑召還,以便卿心。予之曲爲卿地如此,卿亦諒予心曲,俟親劑之少間,將還京第,仍爲造朝,以副予望事,卿其傳諭後,卿則上來事,下諭于偕來正卿處。
甲申十一月二十日辰時,上御熙政堂。藥房入診入侍時,提調金履喬,副提調韓義運,假注書愼尙欽,記注官李湜,記事官吳致愚,直閣朴永元,以次進伏,醫官吳千根·李命運·盧在豐,以次進伏楹外訖。履喬曰,數日間日氣猝寒,聖體若何?上曰,一樣矣。履喬曰,寢睡·水刺之節,何如?上曰,一樣矣。履喬曰,中宮殿氣候,何如?上曰,各殿宮氣候一樣矣。上曰,醫官入診,可也。千根等以次診候訖,退伏奏曰,脈候左右三部調均矣。履喬曰,咳嗽之候,比前,若何?上曰,一樣矣。義運曰,調理湯劑,臣等退與醫官當議定以稟矣。上可之。進御生胃君子湯,自明日一貼式煎入事。出榻敎上命就坐,仍命退,諸臣以次退出。
甲申十一月二十日辰時,上御熙政堂。召對入侍時,參贊官李志淵,侍講官朴晦壽,直閣朴永元,假注書蔡東直,記注官李湜,記事官吳致愚,各持論語七卷,以次進伏訖。上命開卷讀之。晦壽讀自子曰道聽而塗說,止鮮矣仁。上曰,參贊官讀之。志淵讀自子之惡紫之奪朱也,止惡利口之覆邦家者。上曰,閣臣讀之。永元讀自子曰予欲無言,止天何言哉。上曰,文義陳之。晦壽曰,鄙夫可與事君之一箇與字,極有情神。蓋與者,與之竝立共事之謂也。雖使貞臣賢輔,盡心乎其君,苟或有一鄙夫參錯乎其間,而能不以小則敗事,大則誤國者鮮矣,則君子無以自立而必不能見容,小人有以潛伺而禍人家國,此職由於其患得患失之心,畢竟至於無所不爲故耳。自古人君,孰不欲進忠亮遠鄙夫,而每患其反是者,蓋緣忠亮之臣,或沖淡而違俗,或亢直而自守,故難進而易退。鄙夫則不然,瞻前顧後,阿諛順旨,故易進而難退,此夫子所以有遠佞之戒也。顧今聖明在上,何患乎此,而若其甄別邪正,明示好惡,則不可不愼於其間。伏願於辨邪正明好惡六字上,益加省察焉。上命掩卷。仍命退,諸臣以次退出。
上在昌德宮。停常參·經筵。
韓義運,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
洪命周啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓義運啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,同副承旨林東鎭,今日不爲仕進,卽爲牌招,何如?傳曰,許遞,前望單子入之。
又啓曰,左右史不可不備,檢閱金鍏,由限已過,卽爲牌招入直,何如?傳曰,允。
又啓曰,藥房提調·副提調持湯劑來待矣。傳曰,封入。
承旨前望單子入之,金學淳落點。
韓義運啓曰,新除授左副承旨金學淳,卽爲牌招,何如?傳曰,允。
傳于金敎喜曰,召對爲之。
洪命周啓曰,檢閱金鍏出牌,在於廳坐,而申時已過,牌望尙不入來,事甚可駭。所當重勘,而本院請推之外,無他可施之罰,何以爲之?敢稟。傳曰,拿處。
韓義運,以都摠府言啓曰,今夜丑時量,禁漏失火之意,敢啓。傳曰,知道。
又以兵曹言啓曰,卽接東所衛將崔鎭一牒報,則本所字內漏局三間許失火,雖卽撲滅云,而火禁申飭,何等至嚴,則有此失火之擧,萬萬驚駭。摠府入直堂上,從重推考,郞廳,令該府拿問處之,當該禁漏官,亦令攸司照法嚴勘,何如?傳曰,允。
洪命周啓曰,去夜禁漏失火,極爲驚悚,雖卽救止,不至延燒,常時不能檢飭之失,不可無警。入直兵曹摠府堂上,從重推考,郞廳,所當竝爲重勘,而本院請推之外,無他可施之罰,何以爲之,而入直禁漏官,令攸司從重科治,何如?傳曰,允。拿處,禁漏官·禁漏書員,令兵曹先爲査實後,移送秋曹。
掌令沈能栻啓曰,噫嘻,痛矣,世途詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰至島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。新除授持平李在鶴,時在江原道狼川縣任所,持平金羽根,時在公淸道木川地,司諫院大司諫李瀅夏,時在咸鏡道永興府任所,獻納尹心圭,時在公淸道石城地,請竝斯速乘馹上來事,下諭。答府曰,不允。下諭事,依啓。
以左副承旨金學淳牌不進罷職傳旨,傳于韓義運曰,只推。
以執義柳季獜,掌令趙忠植,司諫金喆遠,正言李竣祜·李鳳純牌不進罷職傳旨,傳于洪命周曰,只推。
以咸鏡監司沈能岳狀啓,洪原縣監具廷鉉,以前道臣護喪差使員,發行形止,初不報來,戛過赴任之路,不爲延命,事體所在,不可置而勿論,依例罷黜事,傳于韓義運曰,令該曹口傳差出,催促下送。
吏曹口傳政事,以李遠翊爲洪原縣監。
韓義運,以兵曹言啓曰,謹依下敎,査實於禁漏官及書員處,則禁漏官劉運鼎所告內,日寒甚緊,故慮其水凍,使其書員擧火看審之際,有此失火之擧,萬殞難贖云,書員李元喆所告內,矣身罷漏後,漏水看審之時,燭漏誤落,如是失火之罪,萬死無惜云。禁漏官劉運鼎,書員李元喆,竝移送秋曹之意,敢啓。傳曰,知道。
又以兵曹言啓曰,今日各廳堂下武臣朔試射時,加設南行部將洪錫鵬,未滿十朔,成才間姑爲停試之意,敢啓。傳曰,知道。
又以兵曹言啓曰,今日各廳堂下武臣朔試射,日勢己暮,未及畢試,明日繼試之意,敢啓。傳曰,知道。
甲申十一月二十一日未時,上御熙政堂。召對入侍時,參贊官金敎喜,侍講官李寅泰,檢討官徐相祿,檢校待敎金正喜,假注書愼尙欽,記注官全允淡,記事官吳致愚,各持論語第七卷,以次進伏訖。上命開卷讀之。寅泰讀自孺悲欲見孔子,止有三年之愛於其父母乎。上曰,下番讀之。相祿讀自子曰飽食終日,止爲之猶賢乎已。上曰,文義陳之。寅泰曰,聖人敎人,隨其人之賢愚,各有其道。孺悲是不欲見之人,雖辭疾不見,取瑟而歌,使之聞之者,欲其自察而覺悟之也,此所以深敎之也。蓋不當見而不見,義也,不遽棄而敎誨之,仁也。仁義二字,無處不在,各適其用,伏望於此等處,益加體念焉。上曰,下番陳之。相祿曰,以此章飽食終日,無所用心云者論之,孟子曰,飽食煖衣,逸居無敎,則近於禽獸,無敎則無所用心矣。又云學於奕秋者,一人專心致志,一人鴻鵠將至,彎弓繳而射之,博奕者,猶戒其用心不用心,則而況於君子之學道乎?學道之君子,有用心之時,或有無所用心之時。無所用心之時,則不必如枯本死灰,而喚惺主翁,常住乎敬,則此心在腔子裏,不至於悠悠蕩蕩,入於邪辟之地矣。心則一個活物,若無所用,則如翻車悍馬,常自走作,放辟邪侈,無不爲已,所以戒難矣哉。人君之一日萬機,無非用心處,盍以一敬字勉旃哉?上曰,掩卷。命史官就坐,仍命退,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,左副承旨金學淳,今日不爲仕進,卽爲牌招,何如?傳曰,許遞,前望單子入之。
又啓曰,藥房副提調持湯劑來待矣。傳曰,封入。
承旨前望單子入之,朴基宏落點
韓義運啓曰,新除授同副承旨朴基宏,卽爲牌招,何如?傳曰,允。
洪命周啓曰,卽者義禁府都事來言,保放罪人兪理煥,當爲議處,而判義禁未差,次堂例不得擧行云。政官牌招,開改差出,以爲開坐之地,何如?傳曰,前望單子入之。
判義禁前望單子入之,李存秀落點。
洪命周啓曰,新除授判義禁李存秀,卽爲牌招,以爲開坐之地,何如?傳曰,允。
又啓曰,判義禁李存秀牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
傳于洪命周曰,召對爲之。
洪命周啓曰,大司憲宋穉圭,持平李在鶴·金羽根在外,執義柳季獜,掌令趙忠植·沈能栻牌不進,監察茶時之意,敢啓。傳曰,知道。
以執義柳季獜,掌全趙忠植·沈能栻,司諫金喆遠,正言李竣祜·李鳳純牌不進罷職傳旨,傳于洪命周曰,只推。
洪命周啓曰,判義禁李存秀再牌不進推考傳旨,今方捧入,而開坐命下之後,如是違牌,誠極未安。所當更請牌招,而係是一日三牌,何以爲之?敢稟。傳曰,更爲牌招。
傳于韓義運曰,兵·刑換房。
朴基宏,以吏曹言啓曰,卽接奉常寺牒報,則今此宗廟䁽享大祭誓戒,在今二十三日,而典祀官,例以本寺判官塡差矣。判官未差之代,卽速差出云,奉常寺判官未差之代,口傳備擬以入之意,敢啓。傳曰,知道。
吏曹口傳政事,以韓兢俗爲奉常判官。
韓義運,以兵曹言啓曰,今日各廳堂下武臣朔試射時,都摠府經歷張有聞,訓鍊院主簿梁迪洙·南宮,武臣兼宣傳官柳相立·郭正默·鄭垕·鄭錫祚俱未滿四中,依定式,各決棍十度,去閏七月朔條追試時,訓鍊院主簿南宮,又未滿四中,九月朔條追試時,武臣兼宣傳官李時馨,未滿四中,亦依定式,竝各決棍十度,其餘呈辭·受由·身病人等,退試次姑爲懸頉以入之意,敢啓。傳曰,知道。
又以御營廳言啓曰,本廳別將白泳鎭,身病甚重,勢難察任,改差,何如?傳曰,允。
洪命周,以義禁府言啓曰,卽接月令醫員金聲和手本,則時囚罪人金鍏,素患冷積之症,就囚之後,一倍添劇,時時衝上,種種昏到,目下症形,實有難保之慮云。罪人病勢如此,則一邊保放,一邊草記,曾有定式矣。金鍏,姑爲保放之意,敢啓。傳曰,知道。
義禁府啓目,兵曹佐郞盧尙羲,都摠府經歷柳勉儉,都事李喜星等原情云云。傳旨內辭緣,泛稱遲晩,盧尙羲段,刑推得情爲白乎旀,柳勉儉·李喜星等段,所當請刑是白乎矣,都摠府經歷·都事,勿爲請刑,載在大典通編,竝只議處,何如?判付啓,依允爲旀,盧尙羲段,除刑推議處爲良如敎。又啓目,藝文館檢閱金鍏原情云云。傳旨內辭緣,泛稱遲晩,所當請刑是白乎矣,翰林以侍從例施行事,曾有受敎,議處,何如?判付啓,依允。
甲申十一月二十二日未時,上御熙政堂。召對入侍時,參贊官洪命周,侍講官李寅泰,檢討官徐相祿,檢校待敎金正喜,假注書蔡東直,記注官任泰濬,記事官吳致愚,各持論語第七卷,以次進伏訖。上命開卷讀之。寅泰讀自子路曰君子尙勇乎,止惡訐以爲直者。上曰,下番讀之。相祿讀自子曰唯女子與小人爲難養也,止終也而。上曰,文義陳之。寅泰曰,子路好勇,而非義理之大勇,故夫子常誨責之,而又有此尙勇之問,可知非勇於義也。夫撫劍疾視曰,彼惡敢當我者,匹夫血氣之勇也。王赫斯怒,爰整其旅,以遏徂旅,以篤周祜者,周王義理之勇也。若爲血氣所使,而不以義理制之,在上則爲逆理而亂,在下則爲肆欲而盜,勇則一也,其爲勇之懸殊如此。雖以聖學工夫言之,智仁勇三者,天下之達德,生知安行,聖人之姿也,困知勉行,至於聖人之域,則其工一也,此所以爲中庸達道之所由行也。且以治國之道言之,人君酬接萬機之際,廓揮乾斷,奮發圖治,皆是勇字上出來,而專出於義理之公而無人欲之私,然後勇爲眞勇,而可以致治平之效。伏望省察於義理人欲之間,益勉聖工於義理之大勇焉。上曰,下番陳之。相祿曰,女子小人,皆是偏性,不能自立,而依附於人者也,故一向親近之,則怙寵恃勢,不遜之心生焉,又一向疎遠之,則無以出其氣勢,於人益深怨望之意,此女子小人所以最難養也。此輩雖有難養之情,而君子有善養之道,莊而莅之,則有以消其不遜之心,慈而蓄之,則有以弭其生怨之意。莊與慈,其不近不遠之中道矣。伏乞澄省焉。上曰,參贊官陳之。命周曰,玉堂上下番皆已備陳,臣無更達之辭矣。上曰,閣臣陳之。正喜曰,臣亦無可達之辭矣。上命掩卷。正喜曰,向來還下之閱古,皆有兩處書籍,卽當還爲入貯,而有不得不修補籤套者,時日內無以爲之,故姑爲留置本閣,待修補完役,還藏恐好,故敢此仰達矣。上可之。仍命退,諸臣以次退出。
上在昌德宮。停常參·經筵。
金敎喜啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,行左承旨徐春輔,今日不爲仕進,卽爲牌招,何如?傳曰,許遞,前望單子入之,待下批牌招察任。
韓義運啓曰,藥房提調·副提調持湯劑來待矣。傳曰,封入。
承旨前望草子入之,李德鉉落點。
李志淵啓曰,臣志淵以同義禁,今日本府坐起進去,下直之意,敢啓。傳曰,知道。
金敎喜啓曰,判義禁李存秀三牌不進推考傳旨,今方捧入,而開坐命下之後,連事違召,事體所在,極爲未安。所當更請牌招,而係是一日四牌,何以爲之?敢稟。傳曰,更爲牌招。
傳于韓義運曰,召對爲之。
金敎喜啓曰,大司憲宋穉圭,持平李在鶴·金羽根在外,執義柳季獜,掌令趙忠植·沈能栻牌不進,監察茶時之意,敢啓。傳曰,知道。
以執義柳季獜,掌令趙忠植·沈能栻,司諫金喆遠,正言李竣祜·李鳳純牌不進罷職傳旨,傳于金敎喜曰,只推。
以同副承旨李德鉉牌不進罷職傳旨,傳于朴基宏曰,只推。
李志淵,以觀象監領事·提調意啓曰,日前內班院入直內官,以移屬內人等頒賜曆書分給後,欲捧無前例之人情,捉致本監員役,始也懸罰,終又笞箠。本監員役,雖法司進來之前,不可任自推治,則幺麽一內官,輒加箠罰者,已極無嚴,況討索無例之人情,有此起鬧者,事未前有,萬萬駭然。當該內官,出付攸司,從重勘律,以爲懲畏之地,何如?傳曰,允。
金敎喜,以都摠府言啓曰,副摠官柳漢源,以摠戎中軍,本營諸將官射會監試事,南別營晝仕出去之意,敢啓。傳曰,知道。
義禁府啓目粘連,向前盧尙羲段,建陽以東,雖非兵曹夜巡之處,而闕內各所,旣是兵曹所關之地,則禁漏失火之後,亦不可全然無罪是白乎旀,柳勉儉·李喜星等段,失火旣在於摠府所關之內,則不能檢飭之罪,在所難免,竝只以此照律,何如?判付啓,依允。又啓目粘連,向前金鍏亦,牌望遲滯,雖緣情理之難於離捨,拖過申刻,難免太緩之失,以此照律,何如?判付啓,依允。又啓目粘連,向前兪理煥亦,公都會覆試,亦是國試,而惹起葛藤,互呈辭單,使試事未完者,不但公體之虧損而已,以此照律,何如?判付啓,依允。
金敎喜,以義禁府言啓曰,保放罪人兪理煥·金鍏等還囚,議處以入,而兩囚病勢,一向未差,竝仍爲保放之意,敢啓。傳曰,知道。
工曹判書曺鳳振書啓,節祗受有旨內,卿以右議政李書九附奏狀啓馳啓矣。敦諭一度,正書下送,卿其傳諭後,卿則上來事,有旨敎是白乎等以,臣於本月二十一日戌時量,敬奉聖諭,更爲傳諭於議政府右議政李書九所住處是白乎則,以爲臣伏俟嚴誅,猥承恩諭,罪戾則特蒙寬貸,情理則曲賜矜諒。重臣來守,卽命召還,憫恤之德意藹然,洋溢於辭敎之外,是誠天地生成之仁,父母顧復之慈也。從玆以往,庶可以奉承洪造,專意救護,闔門攢祝,雖隕結糜粉,尙不足以報答萬一,感極涕零,不知所云。謹當收召神精,冒控至懇,替伸微忱云矣。臣旣承上來之命,故仍爲復路,緣由馳啓云云。踏啓字。
甲申十一月二十三日未時,上御熙政堂。召對入侍時,參贊官韓義運,侍講官李寅泰,檢討官徐相祿,直閣朴永元,假注書愼尙欽,記注官金覆喆,記事官吳致愚,各持論語第七卷,以次進伏訖。上命開卷讀之。寅泰讀自微子去之,止諫而死。上曰,下番讀之。相祿讀自孔子曰,止有三仁焉。上曰,文義陳之。寅泰曰,三人之行雖異,而同稱仁者,以其心之俱出於至誠惻怛。死者非沽名,生者非偸生,仁之所存,義之所主。不顧於一身之私,而只爲其天下國家,故其死生去就,各得其本心,自歸於仁,所以夫子稱之也。此三人,皆以賢聖之姿,王室至親,愛君憂國之誠,根於天性。若使紂只爲凡常之主,而左右夾輔,則邦基永鞏,德化可行,而紂之暴虐日甚,人心已散,天命隨改,自就亂亡之境,是所謂自作孽不可逭。雖以三人之至誠,亦無奈何,只自各成其仁而已。非獨三人之心,於此可見,千古興亡之跡,亦可爲鑑於後世,伏望此等處,益加省察焉。上曰,下番陳之。相祿曰,上番備陳無餘,臣無容更達矣。上曰,掩卷。命史官就坐,仍命退,諸臣以次退出。
上在昌德宮。停常參·經筵。
金敎喜,以都摠府言啓曰,今日入直內三廳武兼禁軍及軍兵等中日習射技〈放〉,請出標信。傳曰,知道。
李德鉉啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎喜啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,藥房副提調持湯齊來待矣。傳曰,封入。
李德鉉啓曰,大司憲宋穉圭,持平李在鶴·金羽根在外,執義柳季麟,掌令趙忠植·沈能栻牌不進,監察茶時之意,敢啓。傳曰,知道。
以執義柳季麟,掌令趙忠植,沈能栻,司諫金喆遠,正言李竣祜·李鳳純牌不進罷職傳旨,傳于李德鉉曰,只推。
傳于李德鉉曰,召對爲之。
以水原留守金履陽狀啓本府人命燒死事,傳于韓義運曰,聞甚矜惻,元恤典外,別加顧助,生前身還布蕩減事,分付。
以濟州防禦使任聖皐狀啓薦新進上各樣橘果,不得如例封進,惶恐待罪事,傳于韓義運曰,勿待罪事,回諭。
金敎喜,以禮曹言啓曰,卽接濟州牧使任聖皐狀啓謄報,則來十二月令,薦新所封柑橘,一一摘取,乳柑爲五十一箇,洞庭橘爲六百六十六箇,洞庭橘如數封進,乳柑則無以備數,謹援已例,都封上送,以爲稟旨進獻之地,爲辭矣。在前如此之時,多有減數薦獻之例,宗廟·顯思宮薦新洞庭橘,如例薦進,而宗廟·景慕宮·顯思宮薦新乳柑,則數旣不足,依前例分排,當日薦進,何如?傳曰,允。
又以弘文館言啓曰,本館下番副修撰臣徐相祿以訓鍊都監從事官,軍布捧上時,今日晝仕出去之意,敢啓。傳曰,知道。
又以備邊司言啓曰,卽見全羅監司朴綺壽狀啓,則以爲,羅州牧荷衣島漂到人三十七名,乃是大淸國福建省漳州府海澄縣人之行商漂到者,而帆壞船漏,駕海無路,願從陸路還歸,待京譯官下來,問情後當爲治送,而船材燒火,物件斥賣,由陸回送等節,恭俟廟堂行會,擧行爲辭矣,漂人船隻,旣已破傷,依其願從陸還送,而衣袴造給,朝夕供饋,使之着實擧行,以示朝家優恤之意,沿路刷馬及禁雜人護送等事,一體申飭,而定差員次次交付上送于京城,自京城轉送灣府,以爲入送北京之地,彼人物件中可以運致者,亦以刷馬替運,卜重難致及物貨願賣者,從優斥賣以給,破傷船隻,棄置什物,彼人所見處,竝爲燒火,漢學譯官一人,令該院擇定,給馬下送,更爲問情,緣由咨文,亦令槐院預爲撰出,定咨官入送之意,竝爲分付,何如?傳曰,允。
李德鉉,以義禁府言啓曰,卽接月令醫員金有榮手本,則時囚罪人盧尙羲毒感闖發,又添挾食,柳勉儉素患疝積,處冷添劇,李喜星猝得泄痢,眞元大脫,諸囚症形,俱爲危篤云,罪人病勢如此,則一邊保放,一邊草記,曾有定式矣。盧尙羲·柳勉儉·李喜星,竝姑保放之意,敢啓。傳曰,知道。
義禁府啓目,內官徐完世原情云云。傳旨內辭緣,泛稱遲晩,所當請刑是白乎矣,曾經長番內官勿爲請刑,載在大典通編,議處,何如?判付啓,依允。
甲申十一月二十四日未時,上御熙政堂。召對入侍時,參贊官李德鉉,侍讀官洪羲祖,檢校待敎金正喜,假注書蔡東直,記注官李湜,記事官吳致愚各持論語第七卷,以次進伏訖。上命開卷讀之。羲祖讀自柳下惠,止不得與之言。上曰,參贊官讀之。德鉉讀自長沮·桀溺,止無可無不可。上曰,閣臣讀之。正喜讀自太師摯,止入於海。上曰,注書讀之。賤臣讀自周公謂魯公曰,止論語集註大全卷之十八。上曰,上番讀之。湜讀自論語集註大全卷之十九,止仁在其中矣。上曰,下番讀之。致愚讀自子夏曰百工,止以致其道。上曰,文義陳之。羲祖曰,此編多記仁賢出處,隱淪高尙之事,以柳下惠之直道事人,三見黜於士師,則其君之不明,可知矣。孔子之聖,於魯於齊,皆未見用,則齊魯之政,亦可知矣。雖以接輿以下四人之果於忘世者,若値聖明之世,則豈必欲長往而不返乎?孔子曰,擧直錯諸枉則民服,人君講學之道,每於此等處反省,於今日之擧措,思致巖穴之賢者而用之,雖於在朝之人,必欲鑑別賢愚而黜陟之,則唯在於知人之明,先自一心上鑑空衡平,然後可以知人矣。知益明之方,亦唯在於講學一事,論語今垂訖,此書中苟無得力,則將何望聖學之日就高明乎?伏願深留聖念焉。上曰,參贊官陳之。德鉉曰,玉堂已陳,臣無更達之辭矣。上曰,閣臣陳之。正喜曰,臣亦無他所陳矣。上命掩卷。仍命退,諸臣以次退出。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御賢,趁早入趁,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
李德鉉啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎喜啓曰,備邊司郞廳來言,今日賓廳日次,而領議政南公轍,左議政李相璜俱有身病,右議政李書九未肅拜,不得來會云矣,敢啓。傳曰,知道。
韓義運啓曰,藥房提調·副提調持湯劑來待矣。傳曰,封入。
李志淵啓曰,臣志淵以同義禁,今日本府坐起進去,下直之意,敢啓。傳曰,知道。
傳于金敎喜曰,召對爲之。
李德鉉啓曰,大司憲宋穉圭,持平李在鶴·金羽根在外,執義柳季麟,掌令趙忠植·沈能栻牌不進,監察茶時之意,敢啓。傳曰,知道。
以執義柳季麟,掌令趙忠植·沈能栻,司諫金喆遠,正言李竣祜·李鳳純牌不進罷職傳旨,傳于李德鉉曰,只推。
以咸鏡監司沈能岳狀啓德源府民家失火事,傳于韓義運曰,聞甚矜惻,元恤典外,別加顧助,結構奠接之方,分付。
洪命周,以吏曹言啓曰,卽接掌樂院牒報,則以爲,來十二月初一日行社稷·宗廟·景慕宮臘享大祭時,協律郞當爲分排,僉正未差之代,卽速差出云,掌樂院僉正未差之代,口傳備擬以入之意,敢啓。傳曰,知道。
吏曹口傳政事,以李顯綏爲掌樂僉正。
洪命周,以吏曹言啓曰,戶曹正郞洪耆周呈狀內,矣身素患痰癖之症,當此換節之時,挾感添劇,時日之內,萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
金敎喜,以都摠府言啓曰,副摠管柳漢源以摠戎中軍,本營諸將官射會監試事,南別營晝仕出去之意,敢啓。傳曰,知道。
李德鉉,以義禁府言啓曰,保放罪人兪理煥·金鍏·盧尙羲·柳勉儉·李喜星等還囚照律以入之意,敢啓。傳曰,知道。
禁府啓目粘連,向前徐完世亦,上司員役之擅自笞箠,已極可該,而討索無前例之情費者,尤爲無狀。大關後弊,以此照律,何如?判付啓,依允。又啓目粘連,金鍏矣本府議啓內,牌望遲滯,雖緣情理之難於離捨,拖過申刻,難免太緩之失,以此照律,罪笞四十收贖,附過還職,私罪,奉敎依允爲旀,功議各減一等爲如良敎。又啓目粘連,寧越府使兪理煥矣本府議啓內,公都會覆試,亦是國試,而惹起葛藤,互呈辭單,使試事未完者,不但國體之虧損而已。以此照律,罪杖八十收贖,奪告身三等,私罪,奉敎依允爲旀,功減一等爲如良敎。又啓目粘連,兵曹佐郞盧尙羲,都摠經歷柳勉儉,都事李喜星等矣本府議啓內,盧尙羲段,建陽以東,雖非兵曹夜巡之處,而闕內各所,旣是兵曹所管之地,則禁漏失火之後,亦不可全然無罪是白乎旀,柳勉儉·李喜星等段,失火旣在於摠府所管之內,則不能檢飭之罪,在所難免,竝只以此照律罪。盧尙羲假,笞四十收贖,附過還職,柳勉儉·李喜星等段,笞五十收贖,解見任別敍,竝只私罪,奉敎依允爲旀,柳勉儉·李喜星等段,竝只功減一等爲良如敎。
洪命周啓曰,左右史不可不備,檢閱金鍏,纔已勘放矣。卽爲牌招入直,何如?傳曰,允。
甲申十一月二十五日辰時,上御熙政堂。藥房入診入侍時,提調金履喬,副提調韓義運,假注書愼尙欽,記注官全允淡,記事官吳致愚,檢校待敎金正喜以次進伏,醫官吳千根·李命運·盧在豐以次進伏楹外訖。履喬起伏奏曰,雪後日氣稍寒,聖體,若何?上曰,一樣矣。履喬曰,寢睡·水刺之節,何如?上曰,一樣矣。履喬曰,中宮殿氣候,何如?上曰,各殿宮氣候一樣矣。上命醫官入診,千根等以次進,診候訖。退伏奏曰,脈候左右三部調均矣。履喬起伏奏曰,前方進御湯劑順下乎?上曰,順下矣。履喬曰,湯劑進御之後,諸節,何如?上曰,別無他症矣。上命就坐,仍命退,諸臣以次退出。
甲申十一月二十五日未時,上御熙政堂。召對入侍時,參贊官金敎喜,侍讀官洪羲祖,檢討官徐相祿,檢校待敎金正喜,假注書蔡東直,記注官全允淡,記事官吳致愚各持論語第七卷,以次進伏訖。上命開卷讀之。羲祖讀自子夏曰小人之過也,止聽其言也厲。上曰,下番讀之。相祿讀自子夏曰君子信而後,止以爲謗己也。上曰,文義陳之。羲祖曰,君子有三變,可見聖人威儀言動矣。正衣冠尊瞻視,儼然人望而畏之,及其親炙就正之際,和氣藹然,而言語則不期嚴而必確者,蓋出於義以方外故也。程子之終日如泥塑,渾是一團和氣,卽此氣像也,學者觀於聖人威儀之間,亦可以進德矣。伏願此等處,必求聖人之氣像而取法焉。上命掩卷。仍命退,諸臣以次退出。
上在昌德宮。停常參·經筵。
李德鉉啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎喜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,藥房副提調持湯劑來待矣。傳曰,封入。
傳于洪命周曰,秋到記,明日仁政殿,命官爲之,同副承旨馳往泮宮,今日夕食堂,收取以來。
洪命周啓曰,今此秋到記試官中時無職名人,令該曹口傳付軍職,何如?傳曰,允。
傳于李志淵曰,召對爲之。
以檢閱金鍏牌不進罷職傳旨,傳于洪命周曰,只推。
洪命周啓曰,左右史不可不備,檢閱金鍏,旣有只推之命,卽爲牌招入直,何如?傳曰,允。
李德鉉啓曰,大司憲宋穉圭,持平李在鶴·金羽根在外,執義柳季麟,掌令趙忠植·沈能栻牌不進,監察茶時之意,敢啓。傳曰,知道。
以執義柳季麟,掌令趙忠植·沈能栻,司諫金喆遠,正言李竣祜·李鳳純牌不進罷職傳旨,傳于李德鉉曰,只推。
洪命周啓曰,卽者成均館官員來言,明日秋到記設行時,館堂一員當爲進參,而知成均未差,同成均朴宗薰,大司成李若愚有身病,同成均洪羲俊以禮曹參判,犧牲看品進去,無進參之員云,大司成李若愚,待開門牌招,何如?傳曰,允。
傳于洪命周曰,讀券官朴宗薰,兩命官兼。
兵曹口傳政事,副護軍單金學淳。
洪命周,以弘文館言啓曰,修撰南履懋自鄕上來云,卽爲牌招察任,何如?傳曰,允。
李志淵,以吏曹言啓曰,今此社稷臘享大祭薦俎官,前承旨林東鎭塡差,而時無職名,令該曹口傳付軍職,何如?傳曰,允。
兵曹口傳政事,副護軍單林東鎭。
洪命周,以禮曹言啓曰,來十二月二十六日行顯思宮祥祭,親行儀節,今當磨鍊,而王世子亞獻之節,依例磨鍊乎?敢稟。傳曰,依例磨鍊。
金敎喜,以備邊司言啓曰,卽見濟州牧使任聖皐年分狀啓,則以爲,濟州勝於大靜,大靜勝於旌義,而舊還姑爲仍停,軍兵操鍊,因備局行會,卽當如例合操,而爲慮各邑軍兵遠赴之弊,三邑分操計料爲辭矣。今年島農之免歉,言念民事,殊爲多幸,舊還仍停,三邑分操,竝依狀請許施,何如?傳曰,允。
李德鉉,以義禁府言啓曰,秋到記明日仁政殿命官爲之時,本府都事八員赴擧,只有都事二員,本府入直,當直入直,而公事回公都事,仁政門·光範門·崇範門禁亂都事無以推移,假都事四員,令該曹口傳差出,以爲分排之地,何如?傳曰,允。
義禁府啓目粘連,內官徐完世矣本府議啓內,上司員役之擅自笞箠,已極可該,而討索無前例之情費者,尤爲無狀,大關後弊。以此照律,罪杖一百收贖,告身盡行追奪,徒三年定配,私罪,奉敎依允爲旀,功減一等爲良如敎。
吏曹參議尹豐烈疏曰,伏以,臣疎才淺識,無適可當,至若銓選佐貳,尤非萬一堪承之地,而前後除命,不啻頻繁,環視儕流,殆鮮倫比,雖感激在中,趨走爲禮,而每一循省,固未能自安於心也。用是丐免,已有餘辭,而事近備例,跡嫌占便,黽勉趑趄,不敢爲呼籲之計矣。目下區區之私,實有欲强而不可得者,臣受氣綿薄,蒲柳易凋,卽其寧日,猶不能猶人,而近因寒燠無漸,將攝失宜,毒中輪感,委身被襆,宛轉呻囈,莫省外事,種種醜穢之證,有難煩陳,而最是頑痰內膠,嘔嗽迭作,虛熱上潮,頭目眩轉,勺飮不能消化,少動輒復失汗,縱獲速尋生路,有非時日可期,以此病狀,顧何以束帶周旋,不曠其所職耶?玆不得不略控短章,仰干崇嚴。伏乞聖明,俯垂諒察,亟賜遞斥,俾幸微分,不勝至祝。臣無任云云。省疏具悉。所請依施。
甲申十一月二十六日午時,上御熙政堂。召對入侍時,參贊官李志淵,侍讀官洪羲祖,檢討官南履懋,檢校待敎金正喜,假注書愼尙欽,記注官任泰濬,記事官吳致愚各持論語第七卷,以次進伏訖。上命開卷讀之。羲祖讀自子夏曰大德不踰閑,止出入可也。上曰,文義陳之。羲祖曰,此章以章下吳氏註觀之,不能無弊,未知其必合於理,而大德小德,猶言大節小節,若以禮節言之,則繁文鎻節制度節目間事,固是禮之小節也。察於此而遺於大,則非大德不踰閑之義也,儀文小節,雖或闊略,而先立乎其大者,動遵儀則,而不規規於察於小者,則可以推類於此章文義,而別無仰達之辭矣。上命掩卷。仍命退,諸臣以次退出。
上在昌德宮。停常參·經筵。
李德鉉啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
洪命周啓曰,來初一日輪對日次矣,敢稟。傳曰,當次人受點,後日次來待。
金敎喜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,藥房副提調持湯劑來待矣。傳曰,封入。
傳于李德鉉曰,定配罪人中官李世燁·洪學濂,宮屬金季喆·崔重三,竝放送事,分付。
李德鉉啓曰,大司憲宋穉圭,持平李在鶴·金羽根在外,執義柳季麟,掌令趙忠植·沈能栻牌不進,監察茶時之意,敢啓。傳曰,知道。
以執義柳季麟,掌令趙忠植·沈能栻,司諫金喆遠,正言李竣祜·李鳳純牌不進罷職傳旨,傳于李德鉉曰,只推。
兵曹口傳政事,護軍單金陽淳。
傳于洪命周曰,科次入侍。
洪命周,以弘文館言啓曰,本館下番修撰臣南履懋以宗廟臘享大祭祭官,今日議政府肄儀時,晝仕出去之意,敢啓。傳曰,知道。
金敎喜,以都摠府言啓曰,今日入直內三廳武兼禁軍及軍兵等,當爲中日習射技〈放〉,而命官秋到記相値,不得設行之意,敢啓。傳曰,知道。
又以禁衛營言啓曰,本營騎士將李大淵身病猝重,勢難察任,改差,何如?傳曰,允。
又以摠戎廳言啓曰,本廳中軍柳漢源身病猝重,勢難察任,改差,何如?傳曰,允。
李德鉉,以義禁府言啓曰,時囚罪人內官徐完世杖一百收贖,告身盡行追奪,徒三年定配照律公事判付內,依允爲旀,功減一等事,命下矣。徐完世功減一等,杖九十收贖,告身盡行追奪,黃海道長連縣朴山驛,徒二年半定配,而以議啓辭意,具罪目依例發遣府書吏,押送配所,何如?傳曰,允。
吏曹判書朴宗薰疏曰,伏以,臣以秋到記試官,特蒙恩點,今方趨詣,而第於命官擧行之命,竊有所不敢冒當者,夫以二品之秩,爲科試命官,卽是格外之事,在私分旣甚猥越,在事面亦涉苟艱,玆敢忙陳短章,仰讀崇嚴。伏乞聖明,俯垂諒察,亟賜通變,以爲存格例重科試之地,千萬幸甚。臣無任云云。答曰,省疏具悉。卿其勿辭擧行。
甲申十一月二十七日酉時,上御熙政堂。科次入侍時,右承旨洪命周,假注書蔡東直,記事官金鍏,吳致愚,讀券官吏曹判書朴宗薰,行護軍李鶴秀,前參判金陽淳,對讀官輔德洪起燮,大司成李若愚,副司果洪彦謨,弼善金裕憲以次進伏訖。上命對讀官讀奏試券,起燮等次第進前讀券訖。宗薰曰,春到記八張內,三下等四張,次上等四張,今亦以此例書等乎?上可之。宗薰曰,試箋八張,別無優劣,四列字箋體,差勝少病,以此居首之意,敢稟。上曰,唯。宗薰曰,講略儒生鄭竣容·金顯箕畫數相均,何以爲之乎?上曰,雖云相均,一人給分,可也。命書傳敎曰,秋到記講居首略幼學金熙逌,製述居首表三下一黃竝直赴殿試,講之次略黃英源,製述之次三下二進士韓用幹竝直赴會試,講略幼學鄭竣容,製述三下三生員鄭基一,三下四生員鄭鴻淳竝給二分,講略幼學金顯箕等十四人,製述次上進士洪哲謨等四人,竝令該曹考例施賞。出榻敎又命書傳敎曰,入格儒生明日待令。出榻敎仍命退,諸臣以次退出。
上在昌德宮。停常參·經筵。
藥房提調金履喬,副提調韓義運啓曰,節屆隆冬寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李德鉉啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于金敎喜曰,入格儒生入侍。
韓義運啓曰,藥房提調·副提調持湯劑來待矣。傳曰,封入。
傳于洪命周曰,柑製通方外,明日明倫堂爲之,試紙用大好紙,弘文提學待明朝牌招。
傳于洪命周曰,召對爲之。
李德鉉啓曰,大司憲宋穉圭,持平李在鶴,金羽根在外,執義柳季麟,掌令趙忠植,沈能栻牌不進,監察茶時之意,敢啓。傳曰,知道。
以執義柳季麟,掌令趙忠植·沈能栻,司諫金喆遠,正言李竣祜·李鳳純牌不進罷職傳旨,傳于李德鉉曰,只推。
傳于洪命周曰,政官牌招開政。
兵曹,以尹郁烈爲摠戎中軍。
韓義運,以兵曹言啓曰,武臣之不得以情病處義,前後朝飭,何等截嚴,而行護軍申絅除拜摠管,諉有情勢,拖至五朔,尙不出肅,禁軍別將李石求新除之後,稱以身病,屢度呈狀,終不來現,此兩亞將之偃處鄕廬,無難以情病處義者,大關紀綱,不可仍置,竝令該府拿問重勘,何如?傳曰,允。
洪命周以顯思宮享官意啓曰,明日柑製時,忠義朴巘壽·李鍾奎皆當赴擧云,假官忠義一員,令忠勳府差出,以爲代直之意,敢啓。傳曰,知道。
李德鉉,以義禁府言啓曰,明日柑製通方外爲之時,本府都事皆爲赴擧,只有武都事一員,本府入直,當直入直,公事回公都事,無以推移,假都事二員,令該曹口傳差出,以爲分排之地,何如?傳〈曰〉,允。
又以義禁府言啓曰,定配罪人中官李世燁·洪學濂竝放送事,承傳啓下矣。咸鏡道鍾城府定配罪人李世燁,平安道渭原郡定配罪人洪學濂等,知委配所官,卽爲放送事,分付各該道道臣之意,敢啓。傳曰,知道。
又以刑曹言啓曰,傳曰,定配罪人中官李世燁·洪學濂,宮屬金季喆·崔重三竝放送事,分付事,命下矣。本曹所管定配罪人慶尙道泗川縣金季喆,平安道熙川郡崔重三,竝卽放送後,徒流案頉下之意,分付各該道臣,何如?傳曰,允。
前大護軍李書九疏曰,伏以,臣受恩如天,負罪如山,違抗嚴命,已過數朔,瀆撓崇聽,幾無虛日,顧念愚分,難逭重律,不意日昨溫諭,惻怛懇摯,容光所照,陽春自回,臣扶持病母,誦傳德意,雖在昏耄不省之中,尙且愾然累欷,自索藥物,傍觀莫不感泣,臣於此時,當作何心?惟有瞻天攢祝,不禁涕淚之被面而已。夫人臣辭官,固非一道,不能者止,聖師有述,年至則退,禮經有制,臣之庸愚衰病,不堪重任之狀,非但自量已審,抑其所守微諒,終莫之變改,而況且目下情私,尤爲切急,孤惸悲苦,罕有倫比,幸蒙我殿下至仁至慈,俯燭難强之實情,特收偕來之恩命,是誠天地大度,所以曲成萬物,而曠世之異數,臣獨偏受其賜也。人亦有言,生隕死結,不知臣如何報答,可稱此隆恩之萬一也。至若俟間將還之敎,委曲開導,雖家人父子,不是過也,臣於是,尤不勝惶隕感激,苟非微情之迫切,何敢不怵然知懼,慨然思效,而第念大耋之人,雖稍康疆,猶有朝不謀夕之慮。今臣母之年,差過旬月,便開九袠,且其所患貞疾,痰火爲祟,蘊鬱生風,神識全迷,自昨夏以後,長委床褥,而終日昏涔,絶無言語,見兒孫而不辨誰某,對飮食而不擇鹹甘,其餘症形,雖不敢屑瀆,槪可類推,而風寒暑濕,少有觸傷,則一倍凘綴,往往有頃刻阽危之勢,似此癃痼,是豈刀圭之所能療治,時月之所可回蘇者乎?竭力調保,所祈幸者,秪是一息之綿延耳。房闥轉側,尙云艱辛,寸步移動,非可擬議,臣雖欲仰感洪造,奉承恩敎,其勢末由,況此所叨,尤非糞土之賤,所敢一日虛縻,而上下相持,徒添罪戾,惶悶隘塞,方寸如灼,竊伏念,臣螻蟻微誠,常以堯·舜之聖,期望我殿下,而堯·舜之道,孝弟而已。然則臣之干冒宸嚴,苦口哀懇,冀遂終養之願者,庶或見諒於聖王之政,故玆敢歷日齋沐,畢暴肝血。伏乞聖慈,益軫憫覆之念,曲垂終始之澤,亟改臣職,仍治臣罪,俾便公私,則自今將護病母,佐餕嘗藥之年,是皆涵濡至化,歌詠聖德之日也。臣無任云云。答曰,省疏具悉卿懇。予之未相卿則惄焉如飢,旣相卿則充然如有所得,豈意卿情理難强,一至此哉?悵歎之極,無以爲喩,到今一向以虛文相持,旣非推誠之意,亦違孝理之道,所帶議政之銜,特姑許副,卿其安心,專力將護,抑有所切望於卿者,雖不拜命,大臣忠慮,不以進退而有間,苟有國事之可言,卿毋自疏,以答予眷眷之心。仍傳于朴基宏曰,此批答遣史官傳諭。
甲申十一月二十八日辰時,上御熙政堂。入格儒生入侍時,左副承旨金敎喜,假注書蔡東直,記事官金鍏·吳致愚以次進伏,講儒生幼學金熙逌·黃英源·鄭竣容·金顯箕·金鳳梧·李鵕柱·兪章煥·沈兢之,進士趙得鉉,幼學朴宗煥·鄭基稷,進士安潤蓍,生員金明心,進士趙鎭晩,幼學金在根·李禮煥·金應鍾,製述儒生表三下一進士黃·韓用幹,生員鄭基一·鄭鴻淳,次上進士洪哲謨,生員趙湕·金·尹致養侍立階下訖。上曰,儒生次第升堂,各奏職姓名,可也。熙逌等進前奏職姓名,退立階下訖。上曰,給分儒生先退,其餘次第施賞。熙逌等七人先退,顯箕等以次跪受賞,引儀唱四拜,儒生等行禮訖,次第退出。上命退,承史諸臣以次退出。
甲申十一月二十八日午時,上御熙政堂。召對入侍時,參贊官洪命周,檢校待敎徐喜淳,侍講官朴晦壽,檢討官南履懋,記事官李淵祥·金鍏·吳致愚各持論語第七卷,以次進伏訖。上命開卷讀之。晦壽讀自子游曰子夏之門人,止致乎哀而止。上曰,下番讀之。履懋讀自吾友張也,止難與竝。上曰,參贊官讀之。命周讀自吾聞諸夫子,止常師之有。上曰,閣臣讀之。憙淳讀自叔孫武叔語,止不亦宜乎。上曰,注書讀之。賤臣讀自叔孫武叔毁,止天祿永終。上曰,上番讀之。鍏讀自舜亦以命禹,止罪在朕躬。上曰,下番讀之。致愚讀自周有大賚,止公則說。上曰,文義陳之。晦壽曰,灑掃應對,小子之職也,修齊治平,大人之學也,事有本末,理無精粗,而終始該貫,子游之以灑掃爲末,而歎其本之無如之何者,誠未造聖門之域也。子游之騖遠遺近,子夏之培根達支,二子爲學之優劣,亦可見矣。詩不云乎?夙興夜寐,灑掃庭內,修爾車馬,用遏蠻方,此乃指灑掃爲遏蠻方之本,則豈非微而灑掃與大而治平,爲一串貫來者乎?故小學爲大學之本,而大學之道廣,而至於治平,小學之道小,而基於灑掃,此是古人爲學之終始矣。帝王之學,雖與匹庶有異,自微至大,一也。不可只圖其大者遠者,而必先愼乎小者近者,若曰謹其大者,而小者不必致意,則將竝其大者失之矣。書所稱克勤小物,越小大德,小大惟一者,亦此義也。凡於燕閒之際,宮府之內,雖至微至細之事,亦莫不肅然有紀,秩然有序,然後可以推而至於治平之極功,致此之道,亦無待於他術,惟在乎敬與謹而已。蓋敬則心正意誠,自有豎立處,勤則窮格篤實,自有振刷處,由是而純亦不已,則下學上達,精義入神之道,實不外於此矣。伏願體驗於此理,以爲倡導牖蒙之本焉。上曰,下番陳之。履懋曰,以子夏之言觀之,則爲學次第,誠不外乎是矣。苟使或忽其近小,而只務其遠大,則躐等踰次,無以成下學上達之工也,決矣。書云登高必自卑,陟遐必自邇,聖人所以循序敎人之道,有可以推類體驗者,殿下居君師之位,尤於此等處,深留聖意焉。上曰,參贊官陳之。命周曰,上下番已陳,無容更達,而論語凡爲七篇,七篇所記,無非聖人至言至敎也。宋之趙普,以其人臣,猶謂以半部論語,佐太宗致太平云爾,則今我殿下,尊居九五之位,盡講七篇,其所得力,容有極乎?益加聖功,無所放過,則太平之治,指日可期,是臣區區之望也。上曰,閣臣陳之。憙淳曰,玉堂上下番參贊官所陳達,皆切實甚好,臣無更達之辭矣。上命掩卷,仍敎曰,別講冊子何書乎?晦壽曰,續綱目矣。上曰,幾卷乎?履懋曰,年前始講,未訖初卷矣。上命退,諸臣以次退出。
上在昌德宮。停常參·經筵。
金敎喜啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,藥房副提調持湯劑來待矣。傳曰,封入。
傳于韓義運曰,召對爲之。
李志淵啓曰,吏曹判書朴宗薰牌不進推考傳旨,今方捧入,而開政命下之後,如是違牌,事甚未安,參判·參議未差,判書更爲牌招,何如?傳曰,允。
洪命周啓曰,弘文提學朴宗薰牌不進推考傳旨,今方捧入,而柑製命下之後,如是違牌,事甚未安,更爲牌招,何如?傳曰,允。
又啓曰,卽者社稷署官員來言,今此臘享大祭提調,當爲進參,而提調權常愼出疆,不得進參云,何以爲之?敢稟。傳曰,許遞,前望單子入之。
社稷提調前望單子入之,沈象奎落點。
金龍翼奉命在外,代以孫爀爲事變假注書。
李志淵,以吏批言啓曰,右議政李書九許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
金敎喜,以兵批言啓曰,右議政李書九許副送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目,判中樞加設下批之意,敢啓。傳曰,知道。
有政。吏批,判書朴宗薰進,參判·參議未差,行都承旨李志淵進。以徐能輔爲吏曹參判,申在植爲吏曹參議,李錫奎爲工曹參判,李勉冲爲漢城庶尹,李賢愚爲吏曹佐郞,李謙秀爲戶曹佐郞,朴起壕爲司藝,安承煦爲引儀。
兵批,行判書金履喬進,參判徐長輔病,參議愼宜學病,參知李衡柱入直進,左副承旨金敎喜進。判府事單李書九,以柳相亮爲同知,李錫奎·申緯·李惟秀爲副摠管,鄭奎行·任泰淳·沈尙之·趙齊崚爲五衛將,曺允鵬爲忠翊將,安時赫爲慶熙將,金貞根爲武兼,李源祖爲全羅兵使,同仁權管單洪墡,護軍金履載·徐春輔,副護軍尹豐烈竝單付,同仁權管李顯喆加資事,覆啓判下,今加折衝。
傳于李志淵曰,都承旨持此御題,與弘文提學偕往泮宮,試取以來。
金敎喜啓曰,大司憲宋穉圭,持平李在鶴·金羽根在外,執義柳季麟,掌令趙忠植·沈能栻牌不進,監察茶時之意,敢啓。傳曰,知道。
以執義柳季麟,掌令趙忠植·沈能栻,司諫金喆遠,正言李竣祜·李鳳純牌不進罷職傳旨,傳于金敎喜曰,只推。
傳于洪命周曰,發遣吏郞,諸執事淸齋與否,摘奸以來。
李志淵啓曰,臣與弘文提學朴宗薰,偕往泮宮,柑製儒生試取,則收券爲一千六百五十張矣。捧入之意,敢啓。傳曰,知道。
傳于李志淵曰,試所承旨·坐直承旨,兵曹入直堂上·閣臣,竝試官加差下。
傳于李志淵曰,科次入侍。
金敎喜,以兵曹言啓曰,來十二月初一日宗廟·社稷·景慕宮臘享大祭時,守門當爲塡差,而本曹郞廳·都摠府郞廳·五衛將,除在外入直,排擬苟艱,依定式軍門將官,代差以入之意,敢啓。傳曰,知道。
又以備邊司言啓曰,南兵使李復淵以其身病沈重,無以供職,呈狀乞遞,實病旣如此,則重閫曠務可悶,今姑改差,何如?傳曰,允。
又以義禁府言啓曰,行護軍申絅,禁軍別將李石求,竝令該府拿問重勘事,傳旨啓下矣。申絅下去京畿廣州地,李石求下去楊州地云,依例發遣府書吏,竝拿來,何如?傳曰,竝待待命拿囚。
甲申十一月二十九日未時,上御熙政堂。召對入侍時,參贊官韓義運,侍講官朴晦壽,檢討官南履懋,檢校待敎金正喜,記事官李淵祥·金鍏·吳致愚各持論語第七卷,以次進伏訖。上命開卷讀之。晦壽讀自子張問於孔子,止威而不猛。上曰,文義陳之。晦壽曰,問政之見於論語者多,而夫子之答,未有如此章之詳備矣,蓋爲政之道,不過尊五美屛四惡而已。其條目雖繁,而語其運用之竗,則實爲至要且簡,不過存諸己加諸人,克盡乎人己之間而已。方今聖明在上,克盡於修己治人之方,尊五屛四之德,固無容更勉,而竊伏念,雖以惠不費勞不怨數者論之,蠲減之典,存恤之意,洋溢於絲綸之間,而至於惠被萬民,各遂其生,則未敢知其爲然也,未嘗有征役勞民之事,而民不愁怨,亦未敢指其爲然也。推此數者而觀之,此雖群下不能承佐對揚之罪,而臣愚竊以爲,殿下修己治人之方,亦有所未盡其道者矣。蓋修己爲治人之要,而修己之要,又在乎實踐力行,不以私害公,擴而充之而已。伏願此等處,益加體念焉。上命掩卷。仍命退,諸臣以次退出。
甲申十一月二十九日酉時,上御熙政堂。科次入侍時,行都承旨李志淵,假注書蔡東直,記事官金鍏·吳致愚,弘文提學朴宗薰,右承旨洪命周,右副承旨朴基宏,兵曹參議愼宜學,檢校待敎徐憙淳,副應敎朴晦壽,修撰南履懋,文學金鏴以次進伏訖。上命對讀官讀奏試券,晦壽等次第進前讀券訖。宗薫曰,試取十張中一張,有違格例,此則拔去數外一張,預爲待令,以此備數,何如?上曰,唯。仍命對讀官更爲讀奏,鏴進前畢讀訖。宗薫曰,箋居首以三下書之乎?上曰,三張以三下書之,其餘以次上書之,可也。宗薫書等,志淵坼封訖。上命書傳敎曰,柑製居首表三下一生員李源益直赴殿試,之次三下二進生洪遠燮直赴會試,之次三下三幼學趙道林給二分,次上一幼學尹洙給一分,之次次上幼學柳本經等六人竝令該曹考例施賞。出榻敎又命書傳敎曰,入格儒生明日待令。出榻敎仍命退,諸臣以次退出。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮,口傳問安。答曰,知道。世子嬪宮,口傳問安。答曰,知悉。
金敎喜啓曰,備邊司郞廳來言,今日賓廳日次,而顯思宮臘享祭親行齋戒相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪命周曰,禮房承旨馳詣社稷·宗廟·永禧殿·景慕宮,奉審摘奸以來。
傳于李德鉉曰,入格儒生入侍。
韓義運啓曰,藥房提調·副提調持湯劑來待矣。傳曰,封入。
傳于金敎喜曰,召對爲之。
李德鉉啓曰,大司憲宋穉圭,持平李在鶴·金羽根在外,執義柳季麟,掌令趙忠植未肅拜,沈能栻呈辭,監察茶時之意,敢啓。傳曰,知道。
傳于韓義運曰,留院公事入之。
金敎喜,以都摠府言啓曰,今日入直內三廳武兼禁軍及軍兵等當爲中日習射技〈放〉,而顯思宮臘享祭親行齋戒相値,不得設行之意,敢啓。傳曰,知道。
又以摠戎廳言啓曰,本廳中軍尹郁烈纔已啓下,而呈辭在外,姑未上來,改差,何如?傳曰,允。
甲申十一月三十日辰時,上御熙政堂。藥房入診,入格儒生同爲入侍時,提調金履喬,副提調韓義連,記事官李淵祥·金鍏·吳致愚,檢校待敎金正喜,同副承旨李德鉉,假注書蔡東直以次進伏,醫官吳千根·李命運·盧在豐進伏楹外,儒生生員李源益,進士洪遠燮,幼學趙道林·尹洙·柳本經,生員金應根,幼學李源弼侍立階下訖。履喬起伏奏曰,日候峭寒,聖體,若何?上曰,一樣矣。履喬曰,寢睡·水刺之節,何如?上曰,各殿宮氣候一樣矣。履喬曰,醫官來待矣。上曰,入診置之。履喬曰,湯劑藥材中蓽澄茄味甚辛烈,易致喘咳,果無此症乎?上曰,不然矣。履喬曰,醫官旣已率來,仰探湯劑後動靜恐好,故敢此仰達矣。上曰,諸節亦一樣,不必診候矣。仍敎曰,入格儒生次第升堂,各奏職姓名,可也。德鉉曰,儒生中鄭履錫·徐肯輔·權永圭三人,未及待令,何以爲之乎?上曰,不進儒生待待令,自外施賞,源益等次第進前奏職姓名,退立階下。上曰,給分儒生先退,其餘儒生次第施賞。源益等四人,先爲退出,本經等三人,以次跪受賞。引儀唱四拜,儒生等行禮訖,次第退出。上命退,諸臣以次退出。
甲申十一月三十日未時,上御熙政堂。召對入侍時,參贊官金敎喜,侍講官朴晦壽,檢討官朴潞壽,檢校待敎金正喜,假注書蔡東直,記事官金鍏·吳致愚各持論語第七卷,以次進伏訖。上命開卷讀之。晦壽讀自子張曰何謂四惡,止謂之有司。上曰,文義陳之。晦壽曰,此章與昨日自止,文勢相屬,更無文義之敷演仰奏者,而此亦治己治人之事,而存諸己加諸人者也。然則屛四之要,亦不過克盡乎人己之間而已。伏願體念焉。上命掩卷。仍命退,諸臣以次退出。
上在昌德宮。停常參·經筵。
顯思宮朔祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
李德鉉啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎喜啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
李德鉉啓曰,吏曹參判徐能輔除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議申在植除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于洪命周曰,禮房承旨馳詣受香所,奉審摘奸以來。
韓義運啓曰,藥房副提調持湯劑來待矣。傳曰,封入。
傳于韓義運曰,召對爲之。
傳于洪命周曰,別廟宮號,以景祐宮爲之。
李德鉉啓曰,大司憲宋穉圭,持平李在鶴·金羽根在外,執義柳季獜,掌令趙忠植·沈能栻牌不進,監察茶時之意,敢啓。傳曰,知道。
以執義柳季獜,掌令趙忠植,沈能栻,司諫金喆遠,正言李竣祜·李鳳純牌不進罷職傳旨,傳于李德鉉曰,只推。
以吏曹參議申在植牌不進罷職傳旨,傳于朴基宏曰,只推。
兵曹,以柳相亮爲摠戎中軍。
禮曹,來乙酉年正朔朝賀時應行節目,參考前例磨鍊,依此擧行,何如?判付啓,權停爲良如敎。
韓義運,以司饔院監膳提調意啓曰,漁夫契貢人等呼訴內,冬節已深,江水合氷,漁路斷絶,不得設網,舊儲已竭,新貿無路,明日日下生鮮,將至闕供之境,限捉得間願以活鷄全數代封云,在前如此之時,曾有稟旨變通之事,而莫重御供,自下不敢擅便,惶恐敢啓。傳曰,知道。全數代封,魂宮供上,依例封進。
洪命周,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,顯思宮祥祭後,移奉禮節,當爲磨鍊,而宮號不可不前期議定,令政院稟旨擧行,何如?傳曰,宮號已書下矣。
又以禮曹言啓曰,來乙酉年正朝大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
金敎喜,以兵曹言啓曰,五衛將任泰淳,前任順天營將沈尙之,前任洪州營將忠翊衛將曺允鵬,前任京畿監營中軍俱在任所,上來間該廳番次苟艱云,景福宮衛將都宇謙,慶熙宮衛將鄭殷錫,俱以病難供職,呈狀乞遞,竝改差,何如?傳曰,允。
李德鉉,以義禁府言啓曰,卽接月令醫員皮宗舜手本,則時囚罪人申絅就囚之後,疝積之症,處冷猝肆,達夜衝亘,李石求素患痰癖之症,當寒添劇,食飮全却,兩囚症形,俱有難保之慮云,罪人病勢如此,則一邊保放,一邊草記,曾有定式矣。申絅·李石求,竝姑保放之意,敢啓。傳曰,知道。
事變假注書金龍翼書啓,臣於本月二十八日酉時量,敬奉聖批,同月三十日卯時量,馳往傳諭于永平縣縣內面梁文里議政府右議政李書九所住處是白乎,則以爲,臣瀝血陳懇,泥首俟勘,伏承聖批,乃蒙曠絶之異渥,恩出推心,旣示禮使之義,仁深錫類,俾霑孝理之化,特許職名之體諒,至令將護之專力,從古人臣受此於君父者,果有幾人,而不知如臣無狀,何以得之於我聖明也?隆恩厚德,淪肌浹骨,母子相對,惟有頂戴攅祝,感激流涕而已。至若責勉之聖意,彌增隕越,身旣難進,縱未能涓埃之少效,志則願忠,豈敢以疎逖而自外,竊愧其庸愚蔑識,報補無術,徒荷生成之至德,長頌太平之餘澤云矣。臣則仍爲復路,緣由馳啓云云。踏啓字。
領議政南公轍疏曰,伏以,臣再上辭疏,自附疾痛之呼,冀賜鞶帶之禠,及承聖答,首尾五十有六言,溫諄隆摯,危疾之難强,至懇之非飾,天鑑在上,已盡諒察,而一兪之音,尙且靳焉。臣雙擎拜頓,感極出涕,而齎誠企望之餘,大失所圖,雖知聖念假借,欲毋煩於更懇,無奈臣心切至,自不能於無言,且有冒萬死仰復於閔覆之下者,殿下旣諒臣之病,察臣之懇,而所以靳之者,爲其元輔之重也,臣竊以爲不然也。臣之必欲求去者,政以官名之爲元輔也,若是小官去就,與閑司漫職之無甚關係者,則殿下必欲使臣,姑充其位,不肯遽捨,臣亦何苦而瀆犯威尊,瀝血固辭,閱月經年,不自知止,至若何不念公私先後,而只欲身閒之敎,臣於伏枕㱡㱡之中,誦此王言,尤切慙悚。臣受恩罔極,致位至此,雖其身體髮膚之微,皆仰資於顧復,今居股肱心膂之任,敢自私於便安,此必有甚不得已之心,存於其間,而只緣臣言行無素,不能仰孚於君父之前,此尤臣難赦之罪也。狗馬賤疾,當此冬節之漸深,舊症新恙,一倍添劇,殆無暫時之帖安,而少有省覺,則暗構辭本,或發夢囈者,皆祝解官,情到於此,其亦慼矣。世或有一遇官箴,作爲撕捱者,比臣之前疏所陳,必可退之情勢,孰輕孰重?臣之所謂情勢,異乎人之情勢,而竊自謂百世以俟君子而不惑矣。士大夫持身,進退爲大,聖主之勵世道,以廉防爲先,今臣不去,則人必曰大官如此,朝廷不復以進退廉防爲重,擧世貿貿,將莫之救也,自誤其身而又誤人,其罪當如何耶?上天玄遠,而一言可以感動者,亦惟曰曲遂其性,臣之疏籲,今至三矣。伏望殿下,穆然深思,特垂矜恤,亟命遞免臣職,無復疑難,臣雖卽日入地,豈有餘憾?惶隕戰恐,兼俟瀆撓之誅,且臣身縻藥院,久闕起居之禮,罪著溺職,尋常自訟,而近日以來,家有喪故,身旣不潔,重地出入,心所未安,亦乞許解,以安私分焉。臣無任云云。答曰,省疏具悉卿懇。切懇愈往愈至,所請竝姑許副。仍傳曰,此批答遣史官傳諭于前領議政。
大司成李若愚疏曰,伏以,臣於見職,本非近似,而辭不獲命,黽勉冒膺,適値課試過限,瘝曠爲悚,仍復設行,一二抄而竟未免醜拙之畢露,臣固已滿心慙恧,無地自容,第臣竊有私情之萬萬切迫者,敢此冒陳焉。臣父年旣癃老,病又沈痼,長在床褥,寧日恒少,而近因日候之不調,頑積內肆,風寒外襲,胸膈衝亘而食飮專阻,痰火熾盛而榮衛大損,臣方焦悶煎灼,實無離側供任之望,而見今課試積滯,餘日不多,勢當鎭日設行,無或停輟,始可以及期了勘,而以臣今日情理,進而欲職事無闕,則方寸已亂,退而欲將護爲便,則科試莫重,徊徨悶塞,不知所出,苟非私情之眞實切悶,事勢之到底掣礙,則旣已冒當於是職,何敢規免於斯役乎?左右思量,誠不獲已,玆敢畢暴情懇,仰瀆崇嚴。伏乞聖慈,俯垂鑑察,亟賜遞改,俾私情獲伸,試事無曠,仍治臣瀆擾之罪,以肅朝綱焉。臣無任云云。省疏具悉。所請依施。
顯思宮臘享祭兼朔祭親行敎是時,終獻官知事金蓍根,贊禮禮曹判書洪義浩,典祀官奉常正鄭禮容,宮闈令尙膳金喜善,執禮副司果尹命圭,執尊司成朴光錫,大祝應敎朴晦壽,祝史文學金鏴,齋郞副司果李憲兢,盥洗位兵曹正郞李鼎默,司藝朴起壕,爵洗位直講金永鎭,校書校理蔡弘勉,亞獻盥洗位典籍姜䆃,終獻盥洗位典籍趙德履,贊者引儀金秉始·趙必煥,謁者引儀吳淳常,假引儀吳泰瀚,贊引假引儀李宅淳·金亨源,祭監監察安孝述·李鍾淳。
甲申十二月初一日子時,上詣顯思宮。朔祭臘享祭兼行入侍時,行都承旨李止淵,左承旨韓義運,左副承旨金敎喜,同副承旨李德鉉,假注書蔡東直,記事官金鍏·吳致愚,檢校待敎李鶴秀·金正喜以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮,贊禮前導,上詣版位前,贊禮跪啓請俯伏哭,上俯伏哭,王世子以下在位者皆俯伏哭,贊禮跪啓請止哭興再拜興平身,上止哭興再拜興平身,王世子以下在位者皆止哭興再拜興平身訖,贊禮導上詣尊所東向立,志淵酌酒,德鉉以盞受酒,上詣神位前,北向俯伏哭,志淵奉香,德鉉奉爐以進,贊禮啓請三上香,上三上香,德鉉受香奠于案,仍行初獻禮,志淵奉酌以進,贊禮啓請執爵獻爵,上執爵獻爵,大祝跪讀祝文訖,贊禮啓請俯伏興平身,上俯伏興平身,贊禮導上降復位,執禮請行亞獻禮,宮官引王世子詣尊所,執尊者酌禮,宮官以酌受醴,王世子入詣神位前,宮官請執爵獻爵,王世子以爵受宮官,奠于靈座前,宮官請俯伏興平身,王世子俯伏興平身,降復位,執禮請行終獻禮,謁者引終獻官金蓍根詣神位前,行禮訖,出就復位,執禮請俯伏哭,上俯伏哭,王世子以下在位者皆俯伏哭,贊禮請止哭興再拜興平身,上止哭興再拜興平身,王世子以下在位者皆止哭興再拜興平身,贊禮導上詣望燎位,大祝燎訖,啓請禮畢,上還入齋殿,諸臣以次退出。
甲申十二月初一日午時,上御熙政堂。召對入侍時,參贊官韓義運,侍講官朴晦壽,檢討官朴潞壽,檢校待敎金正喜,記事官李淵祥,金鍏·吳致愚各持論語第七卷,以次進伏訖。上命開卷讀之。晦壽讀自子曰不知命,止知人也。上曰,文義陳之。晦壽曰,魯論之末,結之以知言者,與易繫之末結之以六辭,同一其揆,然則聖人知人之道,亦不外乎此六辭,而知言爲知人之要領,苟或不明乎聽言之道,則邪正得失,將無以辨明矣。至若帝王之學,其所係之尤重且大者,知人是也,然而知人惟帝其難之,則知人之道,豈可易言哉?必也公而聽之,明而照之,無一毫好惡之私,然後始可矣。若求目下當行之務,則莫如頻接臣僚,詢事考言,言者心之發也,事者績之著也,於斯二者,旣詢且考,則賢愚邪正,莫遁其情矣,然而公聽明照之道,惟在於心無偏倚之私而已。周濂溪有言曰,明則通,通則公,公則普,明通公普四字,又是無偏倚之要訣也。伏願於知言知人之道,益加省察焉。上曰,下番陳之。潞壽曰,上番所陳,已盡無蘊,臣無更達之辭矣。上曰,參贊官陳之。義運曰,玉堂已陳,臣無可達之辭矣。上曰,閣臣陳之。正喜曰,上番所陳甚切,臣亦無可陳之辭矣。上命掩卷。仍命退,諸臣以此退出。
上在昌德宮。停常參·經筵。
朴基宏啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,左副承旨金敎喜今日不爲仕進,卽爲牌招,何如?傳曰,許遞,前望單子入之,待下批,牌招察任。
李志淵啓曰,卽者檢閱吳致愚以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
朴基宏啓曰,卽者檢閱金鍏謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
李志淵啓曰,臣志淵以同義禁,今日本府坐起進去,下直之意,敢啓。傳曰,知道。
韓義運啓曰,藥房副提調持湯劑來待矣。傳曰,封入。
傳于韓義運曰,召對爲之。
承旨前望單子入之,蔡弘遠落點。
韓義運啓曰,吏曹郞廳來言,大臣置處政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書朴宗薰,參判徐能輔病不來,參議申在植未肅拜,不得開政云,竝卽牌招,何如?傳曰,允。
朴基宏啓曰,大司憲宋穉圭,持平李在鶴·金羽根在外,執義柳季麟,掌令趙忠植·沈能栻牌不進,監察茶時之意,敢啓。傳曰,知道。
以執義柳季麟,掌令趙忠植·沈能栻,司諫金喆遠,正言李竣祜·李鳳純牌不進罷職傳旨,傳于朴基宏曰,只推。
以左承旨蔡弘遠牌不進罷職傳旨,傳于韓義運曰,只推。
傳于韓義運曰,吏兵批歲抄點下者,依例捧傳旨。
傳于韓義運曰,罰已行矣,定配罪人南履翼放送。
以江原監司尹命烈狀啓蔚珍縣令李濟弘遭母喪事,傳于韓義運曰,今日政差出,催促下送。
朴基宏,以義禁府言啓曰,保放罪人申絅·李石求等還囚捧供以入,而兩囚病勢俱爲未差,竝仍爲保放之意,敢啓。傳曰,知道。
義禁府啓目,行護軍申絅,禁軍別將李石求原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,竝只議處,何如?判付啓,依允。
檢閱吳致愚疏曰,伏以,臣之偏母,素抱貞疾,居常沈痼,寧日恒少矣。卽接家信,臣母宿症,挾感越添,一倍凜綴,委頓床笫,臣自聞此報,方寸煎灼,按住不得,玆敢忙徹短章,徑出禁扄。伏乞聖慈,俯垂鑑諒,遞臣見職,俾便救護,勘臣擅離,以肅朝綱,不勝幸甚。臣無任云云。省疏具悉。爾其勿辭救護。
甲申十二月初二日午時,上御熙政堂。召對入侍時,參贊官韓義運,侍講官李寅泰,檢討官朴潞壽,檢校待敎金正喜,記事官李淵祥,記注官全允淡·李湜各持孟子第一卷,以次進伏訖。上命開卷讀之。寅泰讀自孟子集註,止何必曰利。上曰,下番讀之。潞壽讀自梁惠王立於沼上,止豈能獨樂哉?上曰,參贊官讀之。義運讀自梁惠王曰寡人之於國也,止天下之民至焉。上曰,閣臣讀之。正喜讀自梁惠王曰寡人願安,止飢而死也。上曰,注書讀之。賤臣讀自梁惠王曰晉國,止王請勿疑。上曰,上番讀之。允淡讀自孟子見梁襄王,止誰能禦之。上曰,下番讀之。湜讀自齊宣王問曰,止不識有諸。上曰,文義陳之。寅泰曰,惠王卑辭厚幣,以招孟子,宜若有爲,而及其問也,不過曰何以利吾國,利吾國之利,是攻利之利也。孟子對之以仁義而已,仁義者,義理之利也,以世人觀之,未有不以孟子爲迂矣。然若使惠王心信,而服行仁義,則致太平王天下,而德澤加於萬民,利熟大焉?伏願於攻利之利,義理之利,深加辨別而體念焉。上曰,下番陳之。潞壽曰,梁王立於沼上,以鴻䧹麋鹿爲玩好之物,使凡人對之,必曰賢者必不樂此,而君子辭不迫切,故下兩章,引詩·書而釋之,賢愚之樂,自可辨矣,臺沼池囿,周夏一也,夏桀循人欲,故民有曷喪之歎,文王循天理,故視民如子,而民之趨事赴功,如歸父事,其歡樂之極,如在春風和氣之中,文王純一之德,於斯見矣,前鑑孔昭,伏願於此等處,深加體念焉。上曰,參贊官陳之。義運曰,此章之旨,卽王者發政施仁之事,而其要卽井田法也,五畝之樹桑,百畝之無奪,數罟不入洿池,斧斤時入山林,無非生養之政,而謹庠序之敎,申之以孝悌之義,此卽古之聖王,克知稼穡之艱難,旣庶而富之,旣富而敎之之義也。伏願必於此等文義,深加留念焉。上曰,閣臣陳之。正喜曰,上下番已陳無蘊,臣無可達之辭矣。上命掩卷。仍命退,諸臣以次退出。
上在昌德宮。停常參·經筵。
韓義運,以都摠府言啓曰,今日入直內三廳武兼禁軍及軍兵等中日習射技〈放〉,請出標信。傳曰,知道。
朴基宏啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,山林外竝許遞,今日政差出。
韓義運啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,藥房提調·副提調持湯劑來待矣。傳曰,封入。
又啓曰,假注書蔡東直身病猝重,勢難察任,今姑改差,何如?傳曰,允。
蔡東直改差,代以成好謙爲假注書。
傳于朴基宏曰,召對爲之。
朴基宏啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
韓義運,以兵曹言啓曰,新除授全羅兵使李源祖戶奴呈狀內,矣上典目下瘡腫,萬無跨馬登程之望云,實病旣如此,則不可强令赴任,改差,何如?傳曰,允。
又啓曰,吏曹判書朴宗薰,參判徐能輔,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。
以吏曹參議申在植牌不進罷職傳旨,傳于韓義運曰,只推。
韓義運啓曰,吏曹參議申在植,旣有只推之命,一體牌招,何如?傳曰,允。
韓義運,以吏批言啓曰,領議政南公轍許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
又以兵批言啓曰,前領議政南公轍許副,送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目,判中樞加設下批之意,敢啓。傳曰,知道。
有政。吏批,判書朴宗薰進,參判徐能輔牌不進,參議申在植未肅拜,右承旨韓義運進。以沈能稷爲大司諫,沈鈁爲執義,沈英錫爲司諫,朴英載·李昌心爲掌令,李家淳·金逸淵爲持平,李憲球爲獻納,朴容壽·李應信爲正言,金箕殷爲右尹,李奎鉉爲大司成,林漢浩爲內醫都提調,李升烈爲禮曹正郞,趙雲會爲司䆃僉正,鄭國柱爲愍懷墓守衛官,韓仁植爲蔚珍縣令,開城敎授李文欽仍任事,承傳,故通德李台鉉贈戶參例兼,全羅兵使李源祖考。
兵批,行判書金履喬進,參判徐長輔受由,參議愼宜學入直,參知李衡柱病,右副承旨朴基宏進。判府事單南公轍,以尹相重爲同知,權思穆·李顯喆爲五衛將,李喆爲忠翊將,吳義喆爲景福將,李宜直爲慶熙將,尹郁烈爲南兵使,李鍾英爲全羅兵使,許宓爲古群山僉使,同知單鄭宅心,僉知單鄭奎行·趙齊崚·安時赫,護軍金鐮·具信喜·李復淵,副護軍金敎喜·趙琮鎭·李瀅夏·李若愚·沈能稷·任存常·朴弘鎭·李源祖·李顯喆·許櫟·徐恭修·趙守喆·柳熀,副司直柳季獜·金喆遠·趙忠植·沈能栻·李在鶴·金羽根·尹心圭,副司果李竣祜·李鳳純。
吏批,再政。以呂東植爲輔德,洪敬謨爲刑曹參議,趙思健爲刑曹佐郞,李昇明爲司宰僉正。
兵批,再政。以徐鼎輔爲同知,朴元植爲忠壯將,李玄機爲宣傳官,同知單李宜直,僉知單權思穆·李顯喆,副護軍洪起燮。
吏批,三政。以金弘柱爲恭陵令。
兵批,三政。以蔡學永爲訓鍊僉正,同知單吳羲喆。
兵曹,以李惟秀爲御營中軍。
以吏曹參議申在植牌不進罷職傳旨,傳于韓義運曰,只推。
以慶尙監司李止淵狀啓,長鬐縣民家失火事,傳于韓義運曰,聞甚矜惻,元恤典外,別加顧助,使之卽爲奠接事,分付。
朴基宏,以義禁府言啓曰,定配罪人南履翼,罰已行矣,放送事,承傳啓下矣。公淸道忠原縣連原驛,徒二年定配罪人南履翼,知委配所官,卽爲放送事,分付該道道臣之意,敢啓。傳曰,知道。
甲申十二月初三日午時,上御熙政堂。召對入侍時,參贊官朴基宏,侍講官李寅泰,檢討官朴潞壽,檢校待敎金正喜,記事官李淵祥,記注官任泰濬,記事官金鍏各持孟子第一卷,以次進伏訖。上命開卷讀之。寅泰讀自曰有之,止不忍也。上曰,文義陳之。寅泰曰,孟子當戰國之時,以遏人欲存天理,黜伯道行王政,爲第一先務,仁者,王政之本,而隨時發見者也,故齊王見牛之觳觫,而不忍之心,油然而生,此仁之端也。若能擴而充之,則可以保百姓行王道,而不能善推此心,使孟子之道,終不得行焉,此豈非後世之可慨惜者乎?伏願於此等處,深加體念焉。上命掩卷。仍命退,諸臣以次退出。
上在昌德宮。停常參·經筵。
朴基宏啓曰,大司憲宋穉圭,執義沈鈁,掌令朴英載,持平李家淳在外,掌令李昌心,持平金逸淵未肅拜,監察茶時之意,敢啓。傳曰,知道。
韓義運啓曰,左副承旨洪命周,同副承旨李德鉉今日不爲仕進,竝卽牌招,何如?傳曰,許遞,前望單子入之,待下批,牌招察任。
承旨前望單子入之,李紀淵·金學淳落點。
韓義運啓曰,藥房副提調持湯劑來待矣。傳曰,封入。
傳于韓義運曰,召對爲之。
成好謙在外,代以曺相振爲假注書。
傳于朴基宏曰,當該承旨推考。
以左副承旨金學淳,同副承旨李紀淵牌不進罷職傳旨,傳于朴基宏曰,只推。
甲申十二月初四日午時,上御熙政堂。召對入侍時,參贊官韓義運,侍講官李寅泰,檢討官徐相祿,檢校待敎金正喜,記事官李淵祥,記注官金履喆,記事官金鍏各持孟子第一卷,以次進伏訖。上命開卷讀之。寅泰讀自王曰然誠有,止以羊易之也。上曰,文義陳之。寅泰曰,齊宣王之以羊易牛,非愛其財而以小易大也。本心之仁,隨感而發,故見牛之觳觫,而不忍之心,油然而生,使之易羊,然與孟子問答也,不能以見牛未見羊對之者,全不致力於致知格物之工故也。若能因其端而擴充其善心,極盡其所以致知之道,則隨處旁通,事事物物,各得其宜,而人欲自遏,天理自存矣。帝王出治之道,亦不過於致知格物上做去,伏願於此等處,深加體念焉。上命掩卷。仍命退,諸臣以次退出。
上在昌德宮。停常參·經筵。
藥房提調金履喬,副提調韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
朴基宏啓曰,大司憲宋穉圭,執義沈鈁,掌令朴英載,持平李家淳在外,掌令李昌心,持平金逸淵未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,左副承旨金學淳,同副承旨李紀淵今日不爲仕進,竝卽牌招,何如?傳曰,竝許遞,前望單子入之。
朴基宏啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
韓義運啓曰,左右史不可不備,檢閱吳致愚由限已過,卽爲牌招入直,何如?傳曰,允。
朴基宏啓曰,三品官之無得過三日循例請牌,曾有定式矣。刑曹參議洪敬謨,大司成李奎鉉除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
韓義運啓曰,藥房提調·副提調持湯劑來待矣。傳曰,封入。
承旨前望單子入之,李恒權·金敎喜落點。
朴基宏啓曰,新除授同副承旨李恒權,卽爲牌招,何如?傳曰,允。
傳于朴基宏曰,召對爲之。
李恒權,以侍講院言啓曰,兼輔德李紀淵時無職名,令該曹口傳付軍職,何如?傳曰,允。
兵曹口傳政事,副護軍單李紀淵。
傳于李恒權曰,留院公事入之。
以大司成李奎鉉牌不進罷職傳旨,傳于李恒權曰,只推。
朴基宏,以兵曹言啓曰,本曹正郞李鐸遠身病猝重,屢度呈狀乞遞,宿衛重地,不可久曠,今姑改差,何如?傳曰,允。
甲申十二月初五日午時,上御熙政堂。召對入侍時,參贊官朴基宏,侍講官李寅泰,檢討官徐相祿,直閣朴永元,記事官李淵祥,記注官全允淡,記事官金鍏各持孟子第一卷,以次進伏訖。上命開卷讀之。寅泰讀自曰王無異,止謂我愛也。上曰,文義陳之。寅泰曰,孟子於此,又發端而問難之者,因齊王不忍之心,開導其善心,欲使推廣而行仁政也。齊王不能反求,而得其本心之善者,全由於初無講學之工也,夫王政之本,只在於保民,而保民之道,不過推仁心行仁政而已,民保而後,國可治安,而敎化可行。伏願於保民上,益加體念焉。上命掩卷。仍命退,諸臣以次退出。
上在昌德宮。停常參·經筵。
大殿·中宮殿·世子宮,內閣·政院·玉堂口傳問安。答曰,知道。世子嬪宮,內閣·政院·玉堂單子問安。答曰,知悉。
朴基宏啓曰,大司憲宋穉圭,執義沈鈁,掌令朴英載,持平李家淳在外,掌令李昌心,持平金逸淵未肅拜,監察茶時之意,敢啓。傳曰,知道。
李志淵啓曰,左承旨蔡弘遠今日不爲仕進,卽爲牌招,何如?傳曰,允。
韓義運啓曰,藥房提調·副提調持湯劑來待矣。傳曰,封入。
傳于李恒權曰,召對爲之。
以左承旨蔡弘遠牌不進罷職傳旨,傳于金敎喜曰,只推。
金敎喜,以都摠府言啓曰,今日入直內三廳武兼禁軍及軍兵等當爲中日習射技〈放〉,而國忌齋戒相値,不得設行之意,敢啓。傳曰,知道。
甲申十二月初六日午時,上御熙政堂。召對入侍時,參贊官李恒權,侍講官李嘉愚,檢討官徐相祿,直閣朴永元,假注書曺相振,記事官金鍏·吳致愚各持孟子第一卷,以次進伏訖。上命開卷讀之。嘉愚讀自曰無傷也,止折枝之類也。上曰,下番讀之。相祿讀自老吾老,止獨何與。上曰,文義陳之。嘉愚曰,孟子以齊王易羊,爲爲仁之術,而齊王不能因是心擴充之,乃反有疑於孟子之言,故孟子告之以不爲也,非不能也。大抵凡事不爲與不能,全在於用心與不用心,則齊王實不爲而非不能也。臣於年前,待罪翰苑,屢經講筵入侍,伏覩我殿下淵默太過,未嘗有問難酬酢之事,每講只令開卷而讀。讀訖掩卷。仍命退出矣。今於久停之餘,乃復開講,群下之情,不勝慰幸,而殿下依前淵默,徒歸文具而止耳,如是而安望上下情志之交孚乎?臣等抑鬱之懷,無容仰達,而此是殿下之不爲非不能也,如欲爲之,則寧有不能之理乎?孟子告齊王之言,臣敢爲殿下仰勉,伏望深加體念焉。上曰,下番陳之。相祿曰,孟子以見與未見,解其知與不知,方其坐於堂上,見彼牛觳觫,故知王不忍之心,藹然而自萌矣。惟其處於深宮,不見吾民之顚連,故知王不忍之心,不得流行矣。是以君子爲仁之術,不獨擴充於其所見,而亦必預養於其所不見,是以孟子之於齊王,反覆詰問,開導誘掖,先發無傷二字,以護王不忍之心,再言仁術二字,以啓王推擴之方則宣王之心,戚然有動,不忍之意,宛然復生,然全不用工於學文上,故恩雖及於目前之一牛,功奚至於遠方之黎民哉?惜乎齊王終不得自知其仁端之發見,徒以愛與不愛,呶呶自辨,宜乎其不能知保民也,大抵帝王出治之道,莫先於推仁擴充而已。伏願以此等處,深加體念焉。上命掩卷。仍命退,諸臣以次退出。
上在昌德宮。停常參·經筵。
金敎喜啓曰,大司憲宋穉圭,執義沈鈁,掌令朴英載,持平李家淳在外,掌令李昌心,持平金逸淵未肅拜,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
韓義運啓曰,來十一日輪對日次矣,敢稟。傳曰,當次人受點,後日次待令。
又啓曰,右副承旨朴基宏今日不爲仕進,卽爲牌招,何如?傳曰,允。
又啓曰,藥房副提調持湯劑來待矣。傳曰,封入。
傳于金敎喜曰,召對爲之。
以承傳色口傳下敎曰,入廟時多有擧行之事,稱號入廟都監,而以營建都監,大臣與堂郞,仍爲擧行,鋪陳帷帳,依太廟·景慕宮例爲之。
傳于李恒權曰,留院公事入之。
以右副承旨朴基宏牌不進罷職傳旨,傳于李恒權曰,只推。
金敎喜,以都摠府言啓曰,副摠管李惟秀以御營中軍,本營諸將官射會監試事,南小營晝仕出去之意,敢啓。傳曰,知道。
韓義運,以宣惠廳言啓曰,本廳郞廳趙咸永纔已啓下矣。本廳多有擧行事,令該曹口傳付軍職,使之冠帶常任,何如?傳曰,允。
兵曹口傳政事,副司果單趙咸永。
金敎喜,以訓鍊都監言啓曰,本局別將趙恩錫身病甚重,勢難察任,改差,何如?傳曰,允。
甲申十二月初七日未時,上御熙政堂。召對入侍時,參贊官金敎喜,檢校待敎徐憙淳,侍讀官李嘉愚,檢討官南履懋,記事官李淵祥·金鍏·吳致愚各持孟子第一卷,以次進伏訖。上命開卷讀之。嘉愚讀自權然後,止所大欲也。上曰,文義陳之。嘉愚曰,孟子於齊宣王,以興甲兵危士臣,反覆問難,而宣王以爲不然,將求所大欲也,所謂大欲者,卽下文興甲兵闢土地等事也。不修仁政,而興甲兵闢土地,則害歸於民,而失先後本末之序矣,故孟子又以上文權度等說告之,齊物輕重長短,莫如權度,而仁民愛物之先後本末,以吾本然之權度度之,然後可以得其序矣。所謂本然之權度者,無他,卽心而已,人君之心,卽萬化之原,故一念之差,人欲隨之,必也正吾心,然後可以安民,而國可治矣。正心之道,必於誠字上做得,誠之之道,必於勇字上做得,而勇者,力行而不爲事物之所撓奪者也,力行而一於誠,然後自然純亦不已,而事事物物,各隨吾本然之權度,而無往不得其宜矣。伏願於此等處,深加體念焉。上曰,下番陳之。履懋曰,此章所云心爲甚王請度之者,謂其以本然之權度,度其心,則可知其愛物仁民之心,孰重且長,孰輕且短也?孟子所以引喩告戒,若是深切,特爲齊宣王不知其稱量之宜而然耳。試以三代盛際驗之,則文王春田騶虞之化,必本乎仁民之遺恩,大禹咸若魚龞之澤,必自乎養民之餘政,則其急於民而緩於物也,類如是矣。今我殿下臨御以來,宵旰求治,凡係於仁民之恩,保民之政,靡所不用其極,藹然德意,感發洋溢於辭敎施措之際,而惠澤猶未下究,成效猶未見著,窮蔀愁困之聲,八路皆然,其故有在。大抵切於民而近於民者,無如守宰之任,而猶或有不得其人,未能盡其對揚之責而然,每當六臘大政,非無前後聖敎,而亦未免爲備例而止。伏願繼自今另飭銓曹,守令差出之際,益加愼擇,必使推實心行實政,則實效之所推廣,環東土億萬生靈,咸囿於太平寧謐之域,而歌詠聖澤,亶在於是矣。深留聖念焉。上命掩卷。仍命退,諸臣以次退出。
上在昌德宮。停常參·經筵。
李若愚啓曰,大司憲宋穉圭,執義沈鈁,掌令朴英載,持平李家淳在外,掌令李昌心,持平金逸淵未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,左承旨蔡弘遠,左副承旨金敎喜,右副承旨朴基宏今日不爲仕進,竝卽牌招,何如?傳曰,竝許遞,前望單子入之,待下批,牌招察任。
又啓曰,假注書曺相振身病猝重,勢難察任,今姑改差,何如?傳曰,允。
韓義運啓曰,藥房提調·副提調持湯劑來待矣。傳曰,封入。
承旨前望單子入之,李勉昇·李彦淳·李若愚落點。
李恒權啓曰,新除授承旨李勉昇資是嘉義,行都承旨李志淵乃是嘉善,座次有違格例,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,徐俊輔·李羲準落點。
傳于李若愚曰,召對爲之。
傳于李恒權曰,政官待明朝牌招,入廟都監監董大臣及堂郞下批。
李恒權啓曰,卽者吏曹郞廳來言,蔚珍縣令韓仁植兩司俱未署經云,除在外外,未肅拜·呈告人員,竝卽牌招,以爲署經之地,何如?傳曰,允。
李若愚啓曰,新除授同副承旨李彦淳時在慶尙道禮安地,斯速乘馹上來事,何如?傳曰,允。
曺相振改差,代以孫秉周爲假注書。
李恒權,以吏曹言啓曰,禮曹佐郞洪龜燮呈狀內,矣身素患痰癖之症,當此換節之時,一倍添劇,旬月之內,萬無供職之望,卽速入啓遞改云,其身病如是沈重,則有難察任,改差,何如?傳曰,允。
甲申十二月初八日申時,上御熙政堂。召對入侍時,參贊官李若愚,侍讀官李嘉愚,檢討官南履懋,檢校待敎金正喜,記事官李淵祥·金鍏·吳致愚各持孟子第一卷,以次進伏訖。上命開卷讀之。嘉愚讀自曰王之所大欲,止求魚也。上曰,文義陳之。嘉愚曰,孟子告齊王以王之所大欲可知已,齊王旣不言其所大欲爲何事,而孟子先言之,此無他,齊王爲人庸闇,自問桓·文之事,已知其不足與有爲,及夫以羊易牛之言,又不能推是心及於民,而聽其反復問答之言,純是戰國功利之心,有以窺測其淺深,故孟子所以指其所大欲而言之者此也。夫人君處崇高之位,臨御臣庶,一動靜一政令,八方咸仰,苟能以堯·舜自期,仁心仁政,歸於下民,凡百施措,皆合軌則,則在下者,不能窺君上之淺深,而今齊王則反是,故孟子如彼其斥言之,此是齊王之自取,而亦是自反處也,豈非後世人辟之所當鑑戒者乎?惟願此等處,不徒以文義看過,復加省察而體念焉。上命掩卷。仍命退,諸臣以次退出。
上在昌德宮。停常參·經筵。
李若愚啓曰,大司憲宋穉圭,執義沈鈁,掌令朴英載,持平李家淳在外,掌令李昌心,持平金逸淵傳旨未下,監察茶時之意,敢啓。傳曰,知道。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李恒權啓曰,藥房提調持湯劑來待矣。傳曰,封入。
李若愚啓曰,卽者檢閱金鍏以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以左副承旨李羲準牌不進罷職傳旨,傳于李若愚曰,許遞,前望單子入之。
以吏曹參議申在植牌不進罷職傳旨,傳于李若愚曰,只推。
以大司諫沈能稷,司諫沈英錫,獻納李憲球,正言朴容壽,掌令李昌〈心〉,持平金逸淵牌不進罷職傳旨,傳于李若愚曰,只推。
李若愚啓曰,守令署經事,命下矣。大司諫沈能稷,司諫沈英錫,獻納李憲球,正言朴容壽,掌令李昌心,持平金逸淵,旣有只推之命,竝卽牌〈招〉,以爲署經之地,何如?傳曰,允。
承旨前望單子入之,洪起燮落點。
孫秉周在外,代以李佑伯爲假注書。
傳于李若愚曰,召對爲之。
有政。吏批,判書朴宗薰進,參判徐能輔牌不進,參議申在植未肅拜,右副承旨李若愚進。以宋冕載爲兵曹參判,朴潞壽爲兵曹正郞,白萬榮爲禮曹佐郞,入廟都監提調三單金履陽·金蓍根·金相休,郞廳三單洪耆周·李秉溫·趙基恒,故五衛將趙有善贈左承旨例兼,故五衛將趙有憲贈戶議例兼,以上篤志力行特贈事,承傳。
兵批,行判書金履喬病,參判未差,參議愼宜學入直進,參知李衡柱病,左副承旨李恒權進。護軍李志淵·李勉昇·徐長輔,副護軍洪命周·蔡弘遠·李德鉉·金敎喜·金學淳·朴基宏·李羲準·沈能先·權聖彦,以上竝單付。
李恒權,以吏批言啓曰,入廟都監監董大臣及堂郞下批事,命下矣。提調及郞廳,今方單付以入,而至若監董大臣,自臣曹無下批之例,何以爲之?敢稟。傳曰,以營建時監董大臣爲之事,遣史官傳諭。
以司諫沈英錫,獻納李憲球,正言朴容壽,持平金逸淵牌不進罷職傳旨,傳于李恒權曰,只推。
李若愚啓曰,守令署經事,命下矣。司諫沈英錫,正言朴容壽,持平金逸淵,旣有只推之命,竝更牌招,以爲備員署經之地,何如?傳曰,允。
傳于李恒權曰,明日次對,依例來會。
李恒權啓曰,明日次對,兩司當爲進參,除在外陳疏外,未肅拜呈告人員,竝待開門牌招,何如?傳曰,允。
傳于李恒權曰,有實故春坊竝許遞,前望單子入之,待下批,牌招察任。
春坊前望單子入之,兼輔德申在植,弼善沈能栻,兼弼善李寅泰,文學李憲球,司書金正喜,說書吳致愚落點。
李恒權,以都摠府言啓曰,今日入直內三廳武兼禁軍及軍兵等當爲中日習射技〈放〉,而國忌正日相値,不得設行之意,敢啓。傳曰,知道。
甲申十二月初九日未時,上御熙政堂。召對入侍時,參贊官李恒權,侍讀官李嘉愚,檢討官南履懋,檢校待敎金正喜,假注書李佑伯,記注官全允淡,記事官吳致愚各持孟子第一卷,以次進伏訖。上命開卷讀之。嘉愚讀自王曰若是其甚與,止蓋亦反其本矣。上曰,下番讀之。履懋讀自今王發政,止而可爲也。上曰,文義陳之。嘉愚曰,孟子以以若所爲,求若所欲,告于齊王,大抵凡事,言行相顧,然後可以做得而無害,如或不然,則末流之禍,至於如齊宣王興甲兵構怨於諸侯之事耳,此所以失其本末而然也。若反其本,如下文所謂發政施仁,則其效不止如闢土地朝秦楚而已。由是觀之,所爲與所欲之際,可不審愼,而知所先後也哉?惟願深加體念焉。上曰,下番陳之。履懋曰,此所云小不可以敵大,寡不可以敵衆,弱不可以敵强者,專爲忮求矜伐之私而言也。至於王政之所加則大有不然者,其過化存神之竗,捷於桴鼓,速於影響,日月霜露之所照濡,華夏蠻貃,罔不率俾,初未嘗有大小衆寡强弱之可論,而天下自底歸心,則其爲功效之廣大普博,奚可區區與比於闢土地朝秦楚撫四夷爲哉?孟子所以對齊王之言,必以反其本三字,爲一章之要領者,其意可知,猗我殿下,光御二紀,至誠圖治,而治效猶未至焉,上而欠振勵奮發之功,下而襲恬嬉因循之科,則此必於立志上,有所未盡而然耳,先正臣李珥之言曰,使一世爲唐爲虞由我也,使一世爲叔爲季由我也,志之所向,人主尤不可不愼,此正與孟子反本之說,沕然相符,實爲勉君上之格言至論,伏願深加體察而勉勉焉。上命掩卷。仍命退,諸臣以次退出。
上在昌德宮。停常參·經筵。
藥房提調金履喬,副提調韓義運啓曰,伏未審日問,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李恒權啓曰,大司憲宋穉圭,執義沈鈁,掌令朴英載,持平李家淳在外,掌令李昌心,持平金逸淵牌不進,監察茶時之意,敢啓。傳曰,知道。
韓義運啓曰,藥房提調·副提調持湯劑來待矣。傳曰,封入。
傳于李恒權曰,大臣·備局堂上引見。
以司諫沈英錫,正言朴容壽,掌令李昌心,持平金逸淵牌不進罷職傳旨,傳于李恒權曰,只推。
李恒權啓曰,守令署經事,命下矣。司諫沈英錫,正言朴容壽,持平金逸淵旣有只推之命,竝更牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,南履懋落點。
李恒權啓曰,獻納南履懋,一體牌招,何如?傳曰,允。
洪起燮,以侍講院言啓曰,輔德呂東植入直矣。以其身病,纔已入稟出去,上番闕直,事甚未安,新除授兼輔德申在植,弼善沈能栻,兼弼善李寅泰,文學李憲球,兼文學朴永元,竝卽牌招,以爲推移入直之地,何如?傳曰,允。
傳于洪起燮曰,召對爲之。
洪起燮,以禮曹言啓曰,今十二月二十六日行顯思宮祥祭時,素膳依例以兩日封進事,分付,何如?傳曰,允。
有政。吏批,判書朴宗薰進,參判徐能輔受由,參議申在植未肅拜,左承旨韓義運進。以趙忠植爲修撰,尹秉烈爲副修撰,金魯敬爲刑曹判書,白東薳爲左尹,趙晉和爲黃海監司,兼春秋單金樂周。
李恒權,以兵批言啓曰,前監司李文會,自吏曹送西矣。瓜滿監司,例爲隨品付樞銜,而資級係是嘉善,同中樞有闕之代,依例下批之意,敢啓。傳曰,知道。
兵批,行判書金履喬進,參判宋冕載未肅拜,參議愼宜學入直,參知李衡柱病,左副承旨李恒權進。以金守基爲都摠管,張彦極·徐繼修爲五衛將,崔宗植爲慶熙將,吳致慶爲都摠都事,同知單李文會,上護軍李肇源,副司直金裕憲·金鏴,副司果韓弘敎,副司正李景在以上竝單付。
傳于李恒權曰,禮判雖請詢問,自上無可除之服,何待此奏而知之?況我家舊禮,自昔雖在無禫之地,皆行禫祭,今番遵而行之,亦無可疑,然則詢亦無義,禮判擧條,勿施,禫日自該曹依例擇入事,分付。
傳于韓義運曰,都承旨牌招,同副承旨許遞,前望單子入之,待下批,牌招察任。
承旨前望單子入之,李奎鉉落點。
李恒權啓曰,守令署經事,命下矣。大司諫沈能稷疏批已下,一體牌招,何如?傳曰,允。
以吏曹參議申在植牌不進罷職傳旨,傳于李恒權曰,只推。
以兼輔德申在植,弼善沈能栻,兼弼善李寅泰,文學李憲球牌不進罷職傳旨,傳于洪起燮曰,只推。
以正言朴容壽牌不進罷職〈傳旨〉,傳于李恒權曰,只推。
以司諫沈英錫,持平金逸淵牌不進罷職傳旨,傳于李恒權曰,只推。
以咸鏡監司沈能岳狀啓北靑府民家燒燼事,傳于韓義運曰,聞甚矜惻,元恤典外,別加顧助事,分付。
洪起燮以入廟都監言啓曰,今此入廟時,景祐宮龕室神榻冊欌印欌床卓,顯思宮祭器仍用與新造者,臣等當爲奉審擧行矣。奉審吉日,令禮曹從速推擇,何如?傳曰,允。
又以入廟都監言啓曰,都廳郞廳二員,別單書入之意,敢啓。傳曰,知道。
入廟都監都廳副司直尹命圭,副校理金炳朝竝單付。
洪起燮,以入廟都監言啓曰,闕內待令郞廳,以入直武臣兼宣傳官,輪回察任,何如?傳曰,允。
又以入廟都監言啓曰,本都監別看役前五衛將李興潤·陳珣,計士李最善,依前擧行之意,敢啓。傳曰,知道。
又以入廟都監言啓曰,本都監各房郞廳分房,別單書入之意,敢啓。傳曰,知道。
又以入廟都監言啓曰,本都監郞廳前正郞洪耆周,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單洪耆周。
洪起燮,以禮曹言啓曰,因大司諫沈能稷上疏,監試初試一所入格人趙國鉉,拔去事,命下矣。原榜目中拔去付標以入之意,敢啓。傳曰,知道。
李恒權,以兵曹言啓曰,五衛將權思穆前任淸州營將,忠翊衛將李喆前任公淸監營中軍,忠壯衛將朴元植前任慶尙監營中軍,俱在任所,上來間該廳番次苟艱云,五衛將李顯喆·趙齊崚除授在外,上來無期,鄭奎行,慶熙宮衛將安時赫,俱以病難供職,呈狀乞遞,竝改差,新除授同仁權管洪墡親病猝重,時月之內,萬無離側赴任之望云,罷黜,何如?傳曰,允。
又以兵曹言啓曰,考見諸道今秋水陸操啓本及官鎭門聚點狀啓,則公淸兵使李謙會狀啓中道內編伍軍兵聚點時,扶餘等二十五邑旗幟裝服,間或渝弊云。黃海兵使許溟啓本中道內團束軍兵習操時,各邑鎭戰馬器械軍器什物,不無欠缺,而試射時守令·邊將無分云。全羅前兵使白海鎭狀啓中道內束伍軍兵聚點時,咸平一邑,器械破傷,服色渝弊,巡操時靈光等四邑器械,間有破傷,而試射時守令,邊將無分云。慶尙右兵使李觀植狀啓中道內束伍軍兵聚點時,開寧等十三邑服色渝弊,器械執頉云。統制使趙華錫啓本中水操時守令·邊將試射無分云矣。習操聚點,俱係詰戎之政,軍器什物,乃是陰雨之備,則常時不能鍊習,亦不修改,致有此執頉之擧,其在戎政,誠甚疎忽,各該道執頉當該邑鎭守令·邊將及試射無分武臣守令·邊將,竝推考警責,何如?傳曰,允。
又以義禁府言啓曰,保放罪人申絅·李石求等,還囚議處以入之意,敢啓。傳曰,知道。
吏曹參判徐能輔疏曰,伏以,疾痛之極,必號父母,人之常情,殿下於臣,父母也,臣亦安敢自外於慈覆之下,而不一疾聲以號乎?第念,臣於夏秋之交,重嬰奇疾,神精氣血,日就消耗,譬如蒲柳,望秋先凋,迺者數日以來,觸冒添劇,諸般醜狀,雖不敢一一煩瀆,最是風眩之劇,牙頰浮腫,痰厥之急,積冷衝肆,飮啖全廢,肢體綿弱,奄奄喘息,殆同癃痼,一肅恩命,義分是懼,目下病勢,蹲仍無望,尸素之愧,瘝曠之罪,中夜思惟,惶汗浹背,且況大政之期,知在不遠,職務之重,雖異長銓,參佐之任,亦自不輕,豈可猥視以尋常他曹佐貳之比,而謂其無害於或曠耶?此固臣必遞之義,而前後召牌之下,欲黽勉趨承,則病實難强,欲泯默虛帶,則曠又可悚,方寸之內,氷炭交爭,臣私竊以爲,與其終不可冒據而徒積違慢,毋寧身犯瀆擾之罪,俾得以職事無曠,猶爲少贖矣。玆敢不避僭越,冒死呼籲。伏乞聖慈,俯垂矜察,亟遞臣職,俾便調治,仍勘臣罪,以肅朝綱,千萬幸甚。臣無任云云。答曰,省疏具悉。卿其勿辭,調理行公。
戶曹參判朴齊一疏曰,伏以,臣本以孤露餘生,不幸慈母見背,日月不淹,祥禫已畢,俯仰慨廓,靡所逮及,臣迺於前月,伏奉見職除旨下者,臣仰感收簪,宜不俟屨,而蟄伏墓廬,曠延旬朔,有若全昧義分者,然誠以苫塊之餘喘,不忍塵冠之復彈,嗚呼,臣賦命險釁,生甫二歲,遽失所怙,無他兄弟,惟偏母是依,母而兼嚴父之敎,良師之誨,以臣零丁顓蒙,而俾得存門戶保家訓,其事至艱,其心至苦,劬勞顧復之德,欲報之而罔極也。且伏念,臣家世受國恩,及至臣身,得霑餘庥,自其弱冠補蔭,以至策名高第,驟躐資級,莫非我聖君之賜,則輒母子相持,感極而涕,拜祝天闕。惟其餼廩之奉,小人之食所以養其口體者,庶謂終臣一生矣。今而後雖使臣貴矣,而誰與爲榮,雖使臣富矣,而誰與爲養?此臣所以擎華誥,而泫然足未前于榮途者也。喪威餘戚,實難自抑,見職久曠,有關義分,玆敢冒陳微衷,仰塵宸聰。伏乞聖慈俯垂矜諒,特命鐫改臣職名,以安私忱焉。臣無任云云。答曰,省疏具悉。卿其勿辭行公。
大司成李奎鉉疏曰,伏以,歲聿云暮,泮試臨期,濟濟衿靑之士,操觚鼓篋,歌鹿鳴之詩,思得良有司,綴章程之文,談經傳之旨,各自淬礪,秩我進退,顧此時此任,苟非聲實素著,有足以矜式,而模範者,則莫宜居之,而及其選部題目之出,忽以臣冒充是職,臣奉旨屛息,久益駭惶,欲退而泯默焉,則試期淹,而國體虧,欲進而冒應之,則群譏集,而士望缺,屢回參倚,遂不得不控實仰籲。噫,是職也,推究建設之義,則卽虞司徒周樂正是也,而今之不能古久矣,雖就課試一事之末而論之,士趨之恬競,文風之舒噍,經義之章晦,亶係於有司之標準品式,譬如鑾聲和而輪轂齊範,磬律諧而琴筦合節,軋茁變體,寔在轉移,必其人抱炳蔚之文,持公明之鑑,然後士心可以厭服,師規可以循蹈。臣自弱冠,隨諸生昕徵之列,周旋升降於黌庠之間,亦多年所夙知,此任之非人人可授矣。臣矇經面墻,無術無業,少不敏篤,長益荒懶,近又五載下邑,身纏簿牒,尋數之工,易以題判,緗素之業,奪於朱墨,舊知日耗,幾近時丁,今使臣復治功令,與諸生較藝,如向年時,猶不可得矣,何可坐據臯比之席,而秤衡多士之文乎?笑列之恥,猶屬已私,玷器之謗,當累聖簡。伏乞天地父母,察臣言之非出飾讓,念重任之不宜濫受,將臣所帶成均之職,亟行鐫改,以重官方,以安賤分,不勝幸甚。臣無任云云。省疏具悉。爾其勿辭察職。
大司諫沈能稷疏曰,伏以,臣卽空空然一庸夫耳,固無足備數簪紳之末,而向者試役,自速僨誤,猥控首實之章,恭俟當被之罪,聖批鄭重,恩譴只止於薄罰,且惶且感,縮伏訟愆,曾未幾月,而甄敍自如,除旨繼降,以臣爲諫省之長,顧臣鹵下,何以得此謬恩於聖明之朝也?驚惶感激,不知措躬之有所淸朝臺閣,何莫非愼簡,而是職也,地望之隆,責任之重,尤有別焉。必使學識通敏,風節勁正者,宜居是地,實非空疎罷軟,如臣之所可一日冒據也,明矣。雖欲忘其不稱,晏然出肅,思所以報答我聖上陶甄洪造之萬一,其奈風采之蔑如,才識之不逮,何哉?此而蹲仍,則臣身固不足恤,而聖朝綜核之政,恐不當如是矣。召牌之下,承膺無路,敢具文字,仰瀆崇嚴。伏乞聖慈,亟賜鐫改,以重臺閣,以安微分。臣方丐免,不宜贅說,而事係隄防,不勝駭惋,玆敢仰陳於紸纊之下,惟聖明垂察焉。噫,辛壬義理,卽撐宙亘宇,歷百世而不可泯者也,隄防之嚴未嘗以久遠而或弛,故凡其身犯惡逆者之子孫,雖廑免坐配,尙不得齒於朝籍,則豈可使之任其跳踉,冒赴科場也哉?臣伏聞今番監試初試一所榜中,有所謂趙國鉉者,爲逆賊泰億之玄孫云。噫,泰億之凶窮惡極,卽國家臣民百世之讐也。其逆孽遺裔,得免殄滅,至今易種于斯世者,尙切神人之憤,則其爲孫者,乃敢自同平人,無難赴擧,以至於入格乎?初解雖間於通籍,而國試則一也,出系謂異於本宗,而逆種則一也,羸豕之戒,堅氷之虞,顧豈不凜然而寒心哉?人心易於狃習,王法急於防微,雖屬旣往,決難仍置,臣謂亟令該曹削其名於原榜,仍施刑配之典,使隄防不壞,凶醜有所懲畏焉。臣無任云云。省疏具悉。所請刑配則似過,拔去依施。
禁府啓目粘連,向前申絅段,武弁之無得以情勢爲言,自是格例,而以統營事揷入於供辭中,又以情蹤臲卼,孤恩慢命等語,張皇爲說者,無嚴莫甚兺除良,統營事,旣登於繡啓,已勘當勘之律,則伊後凡於官職,宜益竭蹶奉公,以爲贖愆之道,而摠管除拜後,五朔不爲肅謝者,尤極可駭。以此照律爲白乎旀,李石求段,莫嚴者師律也,而禁軍別將蒙點之後,不卽來現,致有該曹草記之擧,雖未知其實病之如何,而揆以事體,難免稽慢,以此照律,何如?判付啓,依允。
甲申十二月初十日辰時,上御熙政堂。大臣·備局堂上引見入侍時,左副承旨李恒權,假注書李佑伯,事變假注書孫爀,記注官任泰濬·李湜,左議政李相璜,行戶曹判書鄭晩錫,知敦寧金魯敬,禮曹判書洪義浩,吏曹判書朴宗薰,行護軍趙萬永,申鴻周·白東薳,校理李嘉愚以次進伏訖。相璜曰,近來日氣不調,而今朝尤爲峭寒,聖體,若何?上曰,一樣矣。相璜曰,中宮殿氣候,何如?上曰,一樣矣。上曰,次對爲之。相璜曰,詞訟劇地,曠務可悶,且値歲節,多有擧行之事,在外法司堂上,今姑許遞,其代令政院政官牌招,開政差出,何如?上曰,依爲之。出擧條相璜曰,近來百隷怠官,以避事爲能,赴公爲恥,仍成弊俗,自應行之格令而視若弁髦,卽各司衙坐而其餘可知,設官授人,將以了此官事,而竝與一時仕進,而憚避如此,尙安望隨處殫竭幹當修擧乎?自今申明舊式,課日衙坐,俾無敢弛曠,而更或有如前惰忽之弊,則斷當隨現重勘,以此意申飭卯酉各司,知所警戢,何如?上曰,依爲之。出擧條相璜曰,牛禁固是常典,更何待於臨歲申令,而如無前期預飭,則民習不古,易認以舊禁稍緩,難保無諉以歲時,狼藉屠賣之弊,今亦依昨年例申禁,自法司惕念擧行,仍以此意,關飭各道,使京外百姓,咸知先甲之意,無至干科之地,何如?上曰,依爲之。出擧條相璜曰,臣之綿才薄識,百無肖似,非但自知者然,淵鑑孔昭,庶亦俯燭其本末矣。臣之當初出膺,雖諉之於含恩畏義,而論以古人量入之戒,豈不萬萬愧恧乎?今則竝與仰成之元輔而亦辭退矣,千斤之擔,責之於僬僥,是豈常理之所可行哉?小人負乘之懼,姑且無論,邦謨泯棼,何所止屆?朝著之上,自有老成宿德之人,亦未嘗無績庸茂著之群彦,更卜賢德,備此鼎席,使國事有恃,如臣蔑裂者,亟賜斥退,卽臣之區區血祝。上曰,就座。相璜曰,海伯瓜限,在去月矣,待開政差代之意,當分付於銓曹乎?上曰,唯。相璜曰,臣於登筵之時,伏見東宮邸下特爲起坐,似爲臣等之入來而然矣。臣雖職忝師傅於至尊之前,有壓尊之嫌,自今以後,勿復如是,恐合事宜,故敢此仰達矣。義浩曰,顯思宮祥祭後,景祐宮移奉禮節,不可不先期講定,故取考曹中所在文蹟,則其中壬午十二月二十八日啓下服制單子,有守園官以下當宮所屬禫後吉服之文,當初磨鍊,未知何所考據,而竊稽禫祭之義,卽爲祥變有漸,不宜便除卽吉,其間有祭而服以綅也,禮之當禫,其條有四五,自喪三年止期之喪,功緦不與焉。我殿下以禮屈情,緦制旣行,今無可以漸除之制,而只爲守園官以下除服之地,乃行中月之祭,恐非禮經之所宜許也,然如臣謏學,有不敢質言,祀典至重,理合博詢時原任大臣及在外儒賢處,收議後稟處,何如?上曰,依爲之。擧條未下宗薰曰,虛司果積滯,莫如近日,陵令換差之後,猶有人多窠少之歎,區處無期,誠甚可悶。吏批三曹郞禁都監察元定武窠外,武官之散在小各司者爲十二人,以參上備郞四,兩營把摠各二,左右捕從各二合十二窠,援近例權作實職,自兵批以此十二人移差,而其中履歷不相當者,以兵批實職,推移轉差後,以此移差之代,隨其窠出,勿拘儲窠,必以虛司果區處,則庶爲目下疏滯之一助矣。此專出於蔭官區處權宜之政,而末仕魁科,依舊滯留,則恐無實效定式,古例亦難遽議,自今勿論末仕與魁科,待吏批付職後,必自兵批隨卽移去,而吏批則每當監察以上元武窠之有闕,必以兵批實職中擬差,待蔭司果盡處置之後,一竝復舊施行,則其在通變交濟之道,恐合便宜,而事係官方,下詢大臣處之,何如?上曰,大臣之意,何如?相璜曰,此是年前兵批已試之政,目下吏批虛司果積滯之可悶,殆有甚於年前,兵批若如是變通,則庶可有疎鬱之效矣。上曰,依爲之。出擧條宗薰曰,關西殿官節目,纔已啓下矣。待都政當爲擧行,而時任崇仁殿監鮮于瓅世襲之職,與他閒散自別,今因官制變通,使之無故作散,事甚可惜,殿監本係六品職,仍爲單付崇靈殿令,待三十朔內遷,恐合收錄之典,故敢此仰達矣。上曰,依爲之。出擧條宗薰曰關西參奉二窠,當以道薦備擬,而舊薦中無故者不過一二人,無以排比,雖非應薦之時,令道臣淸南·北各三人別爲薦上,以爲通融擇擬之地,何如?上曰,依爲之。出擧條相璜曰,關西殿官變通,爲西土人士收拾之政,誠幸矣,而曾見其朔料至薄,無以給旅食之費,旣命之以官,使不能自食於官,事面甚苟艱,就本道某樣公穀中量宜會減,以爲添給之資,若其分數磨鍊,則付之道臣,恐好矣。上曰,依爲之。出擧條恒權曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條進御生胃君子湯,自明日停止事。出榻敎上命大臣先退,相璜先退。又命退,諸臣以次退出。
甲申十二月初十日午時,上御熙政堂。召對入侍時,參贊官洪起燮,侍讀官李嘉愚,檢討官徐相祿,檢校待敎金正喜,記事官李淵祥,記注官任泰濬·李湜,各持孟子第一卷,以次進伏訖。上命開卷讀之。嘉愚讀自明君制民之産,止從之也輕。上曰,文義陳之。嘉愚曰,孟子於齊王,以制民之産言之,夫民者仰戴君上而生者也,故書云衆非元后何戴,后非衆罔與守邦,君民相依,然後可以治安,而大抵民無恒産,必無恒心,故在於君上制産之如何耳,不然則民至顚連,而害歸於國矣。以今民勢言之,窮蔀無告,在在皆然,此雖由於有司之臣,守令·方伯不能對揚之責,而我殿下臨御二十餘年之間,非不曰至誠愛民,而惠澤未加於下者,不能以實心行實政之致也。若此不已,則八路生靈,將不免於土崩瓦解而後已,豈不寒心哉?制産之道,莫先於節用,故孔夫子云節用而愛民,用之有節,則公私蓄積,自無罄竭之患,而民將終身飽免死亡,而致太平於無疆矣。伏願深加省察而體念焉。上命掩卷。仍命退,諸臣以次退出。
上在昌德宮。停常參·經筵。
李恒權啓曰,大司憲宋穉圭,執義沈鈁,掌令朴英載,持平李家淳在外,掌令李昌心,持平金逸淵傳旨未下,監察茶時之意,敢啓。傳曰,知道。
洪起燮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,同副承旨李若愚,今日不爲仕進,卽爲牌招,何如?傳曰,許遞,前望單子入之。
承旨前望單子入之,申在植落點。
韓義運啓曰,新除授右副承旨申在植,卽爲牌招,何如?傳曰,允。
以司諫沈英錫,持平金逸淵再牌不進罷職傳旨,傳于李恒權曰,只推。
傳于韓義運曰,吏曹參議未差之代,前望單子入之。
吏曹參議前望單子入之,李紀淵落點。
以大司諫沈能稷,司諫沈英錫,獻納南履懋,正言朴容壽,持平金逸淵牌不進罷職傳旨,傳于李恒權曰,只推。
傳于李奎鉉曰,召對爲之。
李恒權啓曰,守令署經事,命下矣。大司諫沈能稷,司諫沈英錫,獻納南履懋,正言朴容壽,持平金逸淵,旣有只推之命,竝更牌招,何如?傳曰,允。
以兼輔德申在植,弼善沈能栻,兼弼善李寅泰,文學李憲球,兼文學朴永元牌不進罷職傳旨,傳于申在植曰,只推。
以大司諫沈能稷,獻納南履懋,正言朴容壽牌不進罷職傳旨,傳于李恒權曰,只推。
傳于韓義運曰,大司成李奎鉉仍任,令該曹口傳還付。
吏曹口傳政事,大司成單李奎鉉。
傳于申在植曰,承旨前望單子入之。
韓義運,以吏曹言啓曰,公淸監司趙經鎭狀啓,溫陽郡守金鑅,以親病受由上京,尙不還官,見今俵災方張,勘糴不遠,此際曠官,實爲可悶,令該曹催促下送事,啓下矣。自臣曹催促,則以爲,親病越添,目下情勢,萬無離捨下去之望云,其親病旣如是,則有難强令還任,改差,何如?傳曰,允。令該曹口傳差出,不多日內下送。
又以戶曹言啓曰,時御所內各司雨漏處,每於四季朔看審修改,而時値隆冬依近例待明春擧行,何如?傳曰,允。
申在直,以禮曹言啓曰,顯思宮節日進上及日下雉鮮,祥祭後依例停止,供上及京畿朔望進上,則入廟前仍爲封進事,分付,何如?傳曰,允。
又以入廟都監言啓曰,姜彝中本都監別看役差下事,命下矣。謹依下敎,正憲姜彝中,別看役差下,使之擧行之意,敢啓。傳曰,知道。
洪起燮,以訓鍊〈院〉言啓曰,本局中軍金守基身病甚重,勢難察任,改差,何如?傳曰,允。
義禁府照目粘連,行護軍申絅,禁軍別將李石求等矣本府議啓內,申絅段,武弁之無得以情勢爲言,自是格例,而以統營事,揷入於供辭中,又以情蹤臲卼,孤恩慢命等語,張皇爲說者,無嚴莫甚兺除良,統營事,旣登於繡啓,已勘當勘之律,則伊後凡於官職,宜益竭蹶奉公,以爲贖愆之道,而摠管除拜後,五朔不爲肅謝者,尤極可該。李石求段,莫嚴者師律也,而禁軍別將蒙點之後,不卽來現,致有該曹草記之擧,雖未知其實病之如何,而揆以事體,難免稽慢,以此照律罪。申絅段,笞五十收贖,解見任別敍。李石求段,笞四十收贖,附過還職,竝只私罪,奉敎依允爲旀,申絅段功減一等,李石求段,功議各減一等爲良如敎。
甲申十二月十一日午時,上御熙政堂。召對入侍時,參贊官李奎鉉,侍讀官洪羲祖,檢討官徐相祿,檢校待敎金正喜,假注書李佑伯,記注官金履喆,李湜,各持孟子第一卷,以次進伏訖。上命開卷讀之。羲祖讀自今也制民之産,止盍反其本矣。上曰,下番讀之。相祿讀自五畝之宅,止未之有也。上曰,文義陳之。羲祖曰,觳觫章內可觀處,唯在以不忍人之心,行不忍人之政也,先王之政,擴充是心而發,齊王易牛,乃不忍人之心發現處,故孟子要使因發擴充也,所以有此諄複矣。九經章之子庶民,絜矩章之爲民父母,亦皆廣此心行此政,顧今民生之殿屎塗炭,思所以拯濟之,則每於此等章,感發於仁心仁政之實,以懋遠邇被澤之道焉。上命掩卷。仍命退,諸臣以次退出。
上在昌德宮。停常參·經筵。
申在植,以都摠府〈言啓曰〉,今日入直內三廳武兼禁軍及軍兵等中日習射技〈放〉,請出標信。傳曰,知道。
申在植啓曰,大司憲宋穉圭,執義沈鈁,掌令朴英載,持平李家淳在外,掌令李昌心呈辭,持平金逸淵牌招啓辭未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,守令署經事,命下矣。大司諫沈能稷,司諫沈英錫,獻納南履懋,正言朴容壽,持平金逸淵旣有只推之命,竝更牌招,何如?傳曰,允。
以大司諫沈能稷,司諫沈英錫,獻納南履懋,正言朴容壽,持平金逸淵牌不進罷職傳旨,傳于申在植曰,只推。
申在植啓曰,守令署經事,命下矣。大司諫沈能稷,司諫沈英錫,獻納南履懋,正言朴容壽,持平金逸淵,旣有只推之命,竝更牌招,何如?傳曰,允。
承旨前望單子入之,具康落點。
韓義運啓曰,新除授同副承旨具康,卽爲牌招,何如?傳曰,允。
傳于韓義運曰,都承旨疏批已下,卽爲牌招。
傳于申在植曰,召對爲之。
吏曹口傳政事,檢閱單吳致愚。
韓義運啓曰,明日傳香禮房承旨當爲齋宿,右承旨洪起燮須資出去,卽爲牌招,何如?傳曰,允。
以同副承旨具康牌不進罷職傳旨,傳于韓義運曰,只推。
兵曹,以申絅爲訓鍊都監中軍。
吏曹口傳政事,以沈鐛爲溫陽郡守。
申在植,以禁衛營言啓曰,謹依吏曹判書朴宗薰擧條批旨,本營把摠李煥周·申錫朋二窠,今姑減下,移送兵曹之意,敢啓。傳曰,知道。
又以御營廳言啓曰,謹依吏曹判書朴宗薰擧條批旨,本廳把摠韓用夏·吳慶常二窠,今姑減下,移送兵曹之意,敢啓。傳曰,知道。
都承旨徐俊輔疏曰,伏以,人言罔測而恩深含垢,使銜冒膺而誠遂反面,退自筵席,屛伏江干,瞻望宸極,感祝冞切,銀臺·騎省,間奉除旨,而時適在鄕,卽蒙遞卸,或江或鄕,安分息影,竊庶幾頂戴洪造,涵泳聖澤,將此心身,以報塵刹矣,千萬不自意,知申除命,又下於歷歲窮蟄之中,華誥誕宣,召牌儼臨,警惶震剝,靡所容措。噫,臣之遭罹,年前疏章,旣已歷陳哀籲,更不敢煩瀆,而惟是大質已虧不潔自在,屢勤聖念之極滌,莫求遍體之醜刖,固當避遠榮塗,閉門訟愆,以少贖萬一而已。若以歲月之稍久,往役之暫赴,妄謂前後之異,復生貪冒之許,旣不能恬謹持身,自取滄浪,又不能斂退就懦,以收桑楡,則一己之猖披,猶屬私故,四維之頹壞,大關國綱,臣雖頑陋,亦有彝性,誠不忍放倒至此也。念臣世受恩造,與天無極,夷險不擇,生死向前,卽臣家父子兄弟相與詔勖之至誠血忱,而今焉立身一敗,事乃大謬,志雖願忠,罪重忝先,躬逢明時,分甘窮廢,悲冤之極,有隕如瀉,至於官職之緊漫,去就之可否,如臣滓累之蹤,固何敢仰首煩屑,同歸於備例辭巽乎?簪履之記,縱何拂拭?鐵限在前,莫可逾越,天牌屢降,叩謝無路,玆迺瀝血呼籲,冒瀆崇聽。伏乞天地父母,特垂諒察,亟改臣新授職名,仍降威罰,以爲爲人臣辜恩慢命者之戒焉。臣無任云云。答曰,省疏具悉。前後昭晰,豈私好於卿?況年久之事,尤不足提引,卿其勿辭行公。
黃海監司趙晉和疏曰,伏以,臣尺寸無長之才,受河海莫量之恩,外內歷揚,罔非踰濫,每一循省,感極而涕,矧今年紀遲暮,精力衰耗,投閒置散,乃分之宜,而迺者海臬新命,遽下此際,臣誠惝怳感激,莫省措躬之所也。嗚呼,方岳是何等重寄,旬宣又何等丕責,彈壓州郡,黜陟守宰,亶係按察之能否,其所掄簡,固爲自別,況此海西一路,界按關河,地兼沿峽,民俗狡悍而難馴,土田磽确而易歉,苟非威重素著,才猷俱備者,其不可輕授而濫叨也,明矣。顧今朝廷之上,林立諸彦,何患無人,而今直以衰杇謭劣之一賤品,拔之人望之外,全欠難愼之義,其爲貽四方之惑,招一道之羞,當如何哉?苟使臣只知夷險惟命,蹶爲恭,恬若固有,晏然承當,竟至瘡疣莫掩僨誤立至,則臣之一身狼狽,固不足恤,而其將累聖知辜恩寄而止耳,此臣所以聞命踧踖,決不能爲唐突冒膺之計也。辭巽之言,非循俗例,揣諒之熟,亶出心曲,玆敢冒入文字,仰干崇嚴。伏乞聖慈,特軫愼簡之義,曲察肝膈之懇,將臣新叨職命,亟命遞改,以重藩寄,以遂微諒,千萬幸甚。臣無任云云。答曰,省疏具悉。卿其勿辭,往欽哉。
掌令李昌心疏曰,伏以,臣以人則最劣也,以地則至微也,猥竊科第,濫廁朝籍,至於臺地淸選,豈是臣夢寐所到者也,而偶蒙誤恩,名添臺望,亦有年矣。臣於九月二十五日,伏承除旨於下鄕蓬蓽之中,以臣爲司憲府掌令,而繼而有馹召之命,臣聞命震惕,罔知所措,而分義是懼,倉皇登途,轉至都下,則臣之見職,以在外已遞矣。臣今犬馬之齒,已滿七旬,衝寒馳驅,受損非細,姑不得還尋鄕路,方此病伏旅次矣。千萬不自意,栢府除旨,又下於此際,糞土賤臣,何以得此於聖明之世也?夫言責之官,人主之耳目也,上以補衮闕,下以論時政,繩愆糾謬,去邪斥非,得其人則朝廷尊,不得其人則世道下,其責任之重,果何如,而如臣無似,其何敢晏然承膺哉?迺者署經有命,天牌儼臨,嚴威所迫,他不暇顧,雖不得不冒沒出肅,而因仍蹲冒,大關廉防,且臣之素抱寒疾,乍風越添,委席㱡㱡,萬無起動之望。伏乞聖慈,俯垂鑑諒,亟賜鐫遞,以重公器,以安私分焉。臣於丐乞之章,何可贅他,而名以言官,默無一言,亦非臣分之所敢出,仰陳芻蕘之見,竊附芹曝之獻,伏惟聖明垂察焉。夫敎育人材,乃聖王之大政,而我朝泮試之設置,卽古者太學敎人之遺意也,立國規模,尤重經術,當初通讀之設始也。每月竝試講製一抄,至十二抄而後,計劃出榜,而居首十人爲初試,其餘則從次序成置講記,寄齋四學生四十員中,隨其闕額,必以講記中人,鱗次塡入,無敢以講記外許入,乃是成典所載,而數十年前,適値有故停試之時,以講記不成,乍以格外儒生,許入齋窠,於是乎轉成前例,以謬襲謬,躁競成習,冒進多岐,而講記反作無用之物,間有公明泮長之臣,慨然復古,又爲筵稟。出擧條成節目,而私逕已滑,旋復旋失,齋學諸生,多是講記外冒入者也,近日以來,雖或參用講記,而如無自上別飭,則安知其不依舊樣乍行乍否乎?且齋學生之試講黜陟,固是例也,或有講記承乏之時,亦爲試才塡入,永絶冒入之路,則躁競自息,士習稍正,而其於學校之政,亦不無少補。伏願殿下,亟降明命,永作關和焉。文科分館,卽新進發軔之階,而參量人地,分隷三館,乃是不易之典也,夫何挽近以來,分館不公,循私成習,遺珠之歎,濫竽之弊,比比有之,而至於前榜而極矣。僚議是拂,己私是濟,可合槐院者,抑屬國子,宜付芸閣者,亦歸國子,汨董殽雜,全無區別,此豈設法之本意哉?公議沸騰,冤憤四起,幸而本院陞降之時,雖得歸正,其當初分館之不審不公,此爲證案,蓋古者則巨室大家之新進,多以本院陞六,故爲博士者,皆是望重之人,而今則不然,巨室大家之人,不屑於本院陞六,故爲博士者,固多鄕曲文官,聞見不廣,好惡不公,壞了公法,至於此極,旣知其如此是病,須知其不如此是藥。從今以後,每當分館之時,上博士主坐,雖存羊存之義,而承文參外中地望自別之人,亦必同參,上下其議,務歸至公,則復舊規重選法,一擧兩得,而如論其地望自別者,則待敎翰注是耳。且分館規例,權知正字之官於他司者,雖不得進參,而間或有以大臣分付參坐者,今若以待敎翰注等官,奉特敎進參因以爲例,則亦何礙於院規乎?分館旣非細事,亦關新進通塞,則以若望重之人,使之責任,亦是修擧之一事,此非獨臣之愚見也,有識之論,亦多如此。伏願殿下,特賜允從焉。臣是西土人也,以其地近箕城也,故稔聞多士之言,則以箕子墓陞號爲陵事,八路儒生,累次叫閤,未得上達,夫我國之以小中華聞於天下者,何莫非我箕聖用夏變夷之盛德大業,而顧其崇奉之節,反有歉於羅麗創業之主,儒疏之累發,固是情禮之所不容已者也,輿情久而愈鬱,公議去而不泯。伏願下詢掌禮之臣,以副一國顒企之望焉。臣以疎賤,妄論多端,益增惶隕。臣無任云云。省疏具悉。講記事,申明舊制,毋得變改事,分付,下二款,令廟堂稟處,爾其勿辭察藏。
甲申十二月十二日未時,上御熙政堂。召對入侍時,參贊官申在植,侍讀官洪羲祖,檢討官尹秉烈,檢校待敎金正喜,假注書李佑伯,記注官全允淡,記事官金鍏各持孟子第一卷,以次進伏訖。上命開卷讀之。羲祖讀自孟子集註,止不亦宜乎。上曰,下番誰也?在植曰,尹秉烈矣。上曰,文義陳之。羲祖曰,孟子告齊梁之君,必以遏人欲存天理爲本,宣王語莊暴以好樂,蓋無所敬憚於莊暴故耳。及當孟子之問則變乎色者,便有孟子,何以知此之意,頃當易羊之問,直對曰有之,易羊事不怕人知,好樂事或怕人知,此則無他,私欲害之也,所以日聞孟子王政之論,卒不得用也。至若文王之囿,芻蕘往焉,齊王之囿,爲阱國中云者,莫非孟子反覆開導於公私之分也,講學之要,如是推觀,甚好矣。伏願深加體念焉。上命掩卷。鍏曰,臣於本館事,有所仰達者矣。史官之移拜他職者,筵稟後還付,古規卽然,下番檢閱吳致愚,日前移拜侍講院說書矣,令該曹口傳還付,何如?上曰,依爲之。出擧條在植曰,檢閱吳致愚還付事,命下矣。令該曹口傳下批,牌招入直,何如?上曰,依爲之。出擧條上命退,諸臣以次退出。
上在昌德宮。停常參·經筵。
申在植啓曰,大司憲宋穉圭,執義沈鈁,掌令朴英載,持平李家淳在外,掌令李昌心呈辭,持平金逸淵傳旨未下,監察茶時之意,敢啓。傳曰,知道。
韓義運啓曰,左副承旨李恒權,同副承旨具康今日不爲仕進,竝卽牌招,何如?傳曰,許遞,前望單子入之,待下批,牌招察任。
承旨前望單子入之,林東鎭·金敎喜落點。
以右承旨洪起燮牌不進罷職傳旨,傳于申在植曰,只推。
以司諫沈英錫,獻納南履懋,持平金逸淵牌不進罷職傳旨,傳于申在植曰,只推。
韓義運啓曰,守令署經事,命下矣。大司諫沈能稷,司諫沈英錫,獻納南履懋,正言朴容壽,持平金逸淵,旣有只推之命,竝更牌招,何如?傳曰,允。
傳于韓義運曰,檢校待敎李鶴秀馳詣顯隆園,奉審摘奸,仍詣健陵·華寧殿,一體奉審以來。
韓義運啓曰,明日傳香禮房承旨當爲齋宿,同副承旨林東鎭,卽爲牌招,何如?傳曰,允。
傳于韓義運曰,有實故春坊竝許遞,與未差之代,前望單子入之。
春坊前望單子入之,輔德徐憙淳,兼弼善趙忠植,文學金炳朝,說書李景在落點。
傳于申在植曰,日寒如此,輕囚放釋。
申在植啓曰,臣敬奉聖敎,馳往義禁府,取考囚徒案,則時無見囚,仍詣典獄署,取閱囚徒案,則結案罪人三名,殺獄罪人十七名,公貨犯逋罪人一名,御寶僞造罪人二名,殺獄干犯罪人三名,係是重囚故仍囚,殺獄干連罪人金同伊,鄭召史,不可以輕囚論,故竝爲仍囚,其餘酗酒潛屠負債賭戲各司雜犯罪人梁學性·朱命行·皮元方·趙喜澤·林應鍾·千宜吉·李枝成·朴春達·申仁得·吳仁得·劉大孫·鄭致大·李聖麟·鄭光文·私奴大喆·嚴義鎭·金學悅·黃景麟·池龍起·崔景喆·曺完成·崔壽巖·金得元·金今福·安昌孫·金者斤金·洪吉福·朴仁喆·朴洽·全長得·金義錫·尹昌鉉三十二名,俱是輕囚,故依傳敎放送之意,敢啓。傳曰,知道。
傳于申在植曰,明日分遣宣傳官,流丐摘奸以來。
以右承旨金敎喜,同副承旨林東鎭牌不進罷職傳旨,傳于韓義運曰,只推。
以大司諫沈能稷,正言朴容壽牌不進罷職傳旨,傳于申在植曰,只推。
韓義運,以吏曹言啓曰,今此宗廟望祭大祝,前都事洪永觀塡差,而時無職名,令該曹口傳付軍職,何如?傳曰,允。
兵曹口傳政事,副司果單洪永觀。
韓義運,以吏曹言啓曰,今日本曹褒貶坐起時,堂上不可不備員,而參判徐能輔病不來,參議李紀淵未肅拜,令政院牌招,以爲同參開坐之地,何如?傳曰,允。
吏曹參判徐能輔疏曰,伏以,臣頃上辭本,冒犯瀆擾,及伏奉批旨,不惟不加之罪,反降恩暇,俾得調治,臣之感激隕越,誠不可涯涘矣。惟是職名,未蒙遞解,其所悶迫,非但臣一己之私而已,職事之緣臣曠闕非細,臣安敢徒懷嚴畏,泯默因循,不更號籲於聖明之前乎?第念臣之病狀,已盡於前疏,今不必每每陳瀆,而蓋其症根,在於胃虛痰厥,火熾而睫不交,土敗而食全廢,表裏交戰於寒熱,神精若墮於煙霧,證日益劇,形日益瘁,戶闥周〈旋〉,難〈以〉自力,束帶供職,尤非可論,況今貶坐在卽,參佐事緊,亦何可一任其曠,不少顧念哉?臣於見職,何嘗一毫近似,而偏蒙誤恩,前後濫叨,非止一再,惟以筋力奔奏,圖萬一之報,今亦已肅恩命矣。何敢復事逡巡,以爲占便之計,而疾病之來,人所難强。今若可强而不可强,則是慢命也,不可强而强之,則是冒榮也,冒榮與慢命,均爲罔赦之罪也。臣雖無似,亦具彝性,粗知分義,豈忍爲此哉?召牌之下,承膺無路,敢陳短章,冒死申籲。伏乞聖慈,俯垂矜諒,亟賜遞改,無曠職事,仍降威罰,俾安私分,千萬幸甚。臣無任云云。答曰,省疏具悉。卿其勿辭,調理行公。
慶尙監司李止淵疏曰,伏以,臣猥以匪才,冒叨重寄,居然歲且周矣。旣乏彈壓之威,又無綜理之明,百弊毛集而釐捄沒策,事務氄繁而措處昧方,實無以對揚我聖上委畀之萬一,幸賴朝家如天之澤,災結焉準請劃下,軍布焉分數代捧,德意所被,群情胥欣,臣方仰藉王靈,俯竭駑鈍,期弛南顧之憂,而第今兩稅之徵納,尤係民情之切急,玆不得不冒昧仰陳,惟聖明矜察焉。本道綿農之歉,近年頻仍,而所損有淺深,所收有贏絀,罕至於全一道大歉矣。至於今年,則長夏潦雨,初未結顆,早秋凄風,終鮮開花,自來依土之鄕,便作絶種之地,村無上機之女,市稀抱布之人,當節新出之時,非軍布不納,而尙患乎難辦,窮春告乏之際,從結夫皆出,則冞見其罔措,勢將及今通變,有所容旋,然後公納可以及期,民命可以捄急,而兩稅之遇歉代捧,旣多已例,此雖經法之外,實出於事勢之無可奈何,而邦本之不可不念故也。今若椎之剝之,垂綆於已竭之泉,責津於已枯之木,則眞所謂行不得之政,而今年雖曰少康,卒歲聊生之餘,甁罌之儲蓄無幾,而費常年倍蓰之價,奔走求覓,猶不得充數,則其蕩殘呼號之狀,將無異於凶歲溝壑之憂,臣旣受委一方,使殿下之赤子,到此地頭,而恬然不顧,厥罪何居?噫,物有難得,而尙有人力之可爲者,至若土地之所出,有非人力之可移,假使有錢如水,有穀如土,將何以成出不毛之皮,無麯之托哉?百爾思量,計無所出,玆敢不避僭越,仰瀆崇嚴。伏乞聖慈,俯垂矜諒,大同則許令純錢,田稅事體尤別,雖不敢全代仰請,而特令折半以錢代納,居昌·咸陽·安義·山淸四邑大同,本是錢捧田稅,只爲本捧,而本非産綿之地,常年責納,亦甚艱窘,故前後繡單·道啓,皆請永作代錢,而迄未施行,目今事情,比他邑尤甚,只令依他例分數,則反無紓力之實效,此四邑田稅,依他邑大同例,純錢代捧,俾一路生靈,獲蒙肉骨之恩,不勝大願。臣無任云云。答曰,省疏具悉。所請可知,民情之切悶,特爲依施。
上在昌德宮。停常參·經筵。
巳時,日有兩珥。
夜四更·五更,月暈。
洪起燮啓曰,大司憲宋穉圭,執義沈鈁,掌令朴英載,持平李家淳在外,掌令李昌心呈辭,持平金逸淵傳旨未下,監察茶時之意,敢啓。傳曰,知道。
徐俊輔啓曰,今日齋宿,承旨當爲備員,而同副承旨林東鎭,旣有只推之命,卽爲牌招,何如?傳曰,允。
又啓曰,本院今秋冬等褒貶,當爲磨勘,而行都承旨徐俊輔連有身病,仍値齋日,不得如例磨勘之意,敢啓。傳曰,知道。
傳于林東鎭曰,傳香承旨馳詣宗廟·景慕宮,奉審摘奸以來。
以同副承旨林東鎭再牌不進罷職傳旨,傳于申在植曰,只推。
以司諫沈英錫,獻納南履懋,持平金逸淵再牌不進罷職傳旨,傳于洪起燮曰,只推。
以大司諫沈能稷,正言朴容壽牌不進罷職傳旨,傳于洪起燮曰,只推。
林東鎭,以侍講院言啓曰,明日顯思宮望祭王世子亞獻禮時,宮官當爲全數進參,兼弼善趙忠植在外,無以備員,何以爲之,而文學金炳朝,說書李景在未肅拜,竝卽牌招,以爲進參之地,何如?傳曰,允。如有違牌,勿爲呼望,在外許遞,前望單子入之,待下批,牌招察任。
兼弼善前望單子入之,朴晦壽落點。
傳于林東鎭曰,留院公事入之。
傳于申在植曰,分遣宣傳官,闕內外入直衣薄軍兵,摘奸以來。
洪起燮啓曰,守令署經事,命下矣。大司諫沈能稷,司諫沈英錫,獻納南履懋,正言朴容壽,持平金逸淵,旣有只推之命,竝更牌招,何如?傳曰,竝許遞,前望單子入之。
臺諫前望單子入之,大司諫李光文,司諫林處鎭,獻納洪羲祖,持平金裕憲,正言徐相祿落點。
持平金裕憲啓曰,臣言議風采,本不合於淸朝耳目之任,而栢府除旨,忽下於千萬夢想之外,署經有命,天牌踵臨,在駕屨不俟之義,雖不得不章皇出肅,第臣於本府,曾經掌憲,揆以格例,不可仍冒,請命遞斥臣職。答曰,依啓。
韓義運,以吏曹言啓曰,顯思宮望祭親行時祝史前持平金裕憲,時無職名,令該曹口傳付軍職,何如?傳曰,允。
兵曹口傳政事,副司果單金裕憲。
洪起燮啓曰,守令署經事,命下矣。新除授行大司諫李光文,司諫林處鎭,獻納洪羲祖,正言徐相祿,持平金裕憲,竝卽牌招,何如?傳曰,允。
又啓曰,蔚珍縣令韓仁植,憲府則雖已署經,諫院則司諫林處鎭,正言李應信在外,行大司諫李光文,獻納洪羲祖,正言徐相祿牌不進,不得署經,何以爲之?敢稟。傳曰,一司除署經。
以獻納洪羲祖,正言徐相祿牌不進罷職傳旨,傳于洪起燮曰,只推。
申在植,以左邊捕盗廳言啓曰,謹依吏曹判書朴宗薰擧條批旨,本廳從事官李勉儒·洪羲象,今姑減下,移送兵曹之意,敢啓。傳曰,知道。
又以右邊捕盜廳言啓曰,謹依吏曹判書朴宗薰擧條批旨,本廳從事官朴彝均·徐章輔,今姑減下,移送兵曹之意,敢啓。傳曰,知道。
宣傳官鄭鶴濟書啓,臣於當日卯時量,伏奉政院所下聖敎,以流丐摘奸事,馳往城內各處,詳審是白乎則,東部中方木橋結幕處流丐四十四名內,二名凍病是白遣,廣通橋下流丐壯丁八名,兒弱十二名是白遣,廣通橋上邊一幕壯丁十名,兒弱二十五名內,壯丁四名病臥是白乎所,臣見面細問,則渠輩所告內,不免凍病是白乎乃,最是難得者掩身之空石,故地氣冷侵,實爲難堪是如爲白齊。傳曰,知道。空石與顧恤之方,令該廳題給事,分付。
宣傳官趙存永書啓,臣於本月十四日卯時量,以流丐摘奸事,伏奉政院所下聖敎,馳往西部各字內,逐廤詳細看審是白乎則,盤石坊蓮池契乞幕乞人壯丁三十名,兒弱十三名,合爲四十三名是白只,一一招問,則乞人所告內,姑無凍病是白乎乃,最是難得者,掩身之空石,故地氣冷侵,實爲難堪是如爲白齊。傳曰,知道。空石與顧恤之方,令該廳題給事,分付。
上在昌德宮。停常參·經筵。
親祭後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
藥房提調金履喬,右承旨金敎喜啓曰,親行望祭,聖慕克伸,侵曉將事,勞動旣多,伏未審,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
呂東植啓曰,大司憲宋穉圭,執義沈鈁,掌令朴英載,持平李家淳在外,掌令李昌心呈辭,持平一員未差,監察茶時之意,敢啓。傳曰,知道。
金敎喜啓曰,左副承旨洪起燮,右副承旨申在植今日不爲仕進,竝卽牌招,何如?傳曰,允。
呂東植啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
金敎喜,以內醫院提調意啓曰,副提調韓義運今日問安,不爲仕進,卽爲牌招,何如?傳曰,允。
注書李淵祥病,代以李日瀅爲假注書。
林東鎭啓曰,吏曹郞廳來言,臺諫有闕,政事,取稟。傳曰,前望單子入之。持平前望單子入之,洪儼落點。
林東鎭,以奎章閣言啓曰,景慕宮望廟樓今望奉審,無頉之意,敢啓。傳曰,知道。
以左副承旨洪起燮,右副承旨申在植牌不進罷職傳旨,傳于林東鎭曰,竝許遞,前望單子入之。
傳于林東鎭曰,承旨有闕之代,前望單子入之。
承旨前望單子入之,李鶴秀·呂東植·洪命周落點。
傳于李鶴秀曰,奉審閣臣入侍。
以內醫副提調韓義運牌不進〈罷職〉傳旨,傳于林東鎭曰,許遞,前望單子入之。
傳于林東鎭曰,左承旨許遞,前望單子入之。
承旨前望單子入之,洪敬謨落點。
林東鎭啓曰,左副承旨金敎喜陳疏蒙遞,纔已出去矣。伴直無人,新除授右副承旨呂東植,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽伏見刑曹坐不坐單子,則連三日無緣不坐,詞訟劇地,委屬可悶。當該堂上,不可無警,推考,何如?傳曰,允。
又啓曰,卽伏見諸道今秋冬等褒貶啓本,則黃海監司李文會,平安監司金敎根,守令無一人居中居下,公淸監司趙經鎭,全羅監司朴綺壽,守令無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則京畿水使朴孝晉,公淸水使趙台錫,黃海兵使許溟,水使李光錫,全羅監司朴綺壽,慶尙監司李止淵邊將無一人居中居下,江華留守申絢,全羅左水使李完植,平安監司金敎根,慶尙左水使柳相穆,統制使趙華錫,邊將無一人居下,殊無嚴明殿最之意,竝推考警責,何如?傳曰,允。
呂東植,以都摠府言啓曰,今日入直內三廳武兼禁軍及軍兵等,當爲中日習射技〈放〉,而顯隆園忌辰祭正日相値,不得設行之意,敢啓。傳曰,知道。
林東鎭,以奎章閣言啓曰,本閣今甲申年秋冬等褒貶,當爲磨勘,而提學二員,直提學一員,待敎俱未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今秋冬等本館褒貶,當爲等第磨勘,而以領館事大提學不備,限內不得爲之之意,敢啓。傳曰,知道。
又以議政府左議政意啓曰,今甲申年秋冬等褒貶,當爲等第,而臣以身病,限內不得磨勘之意,敢啓。傳曰,知道。
呂東植,以中樞府言啓曰,本府郞廳及醫員·錄事等今甲申年秋冬等褒貶,當爲等第,而領中樞府事臣金載瓚,判中樞府事臣韓用龜,臣金思穆,臣南公轍,臣林漢浩俱有身病,判中樞府事臣李書九未肅拜,限內不得磨勘之意,敢啓。傳曰,知道。
林東鎭,以耆老所言啓曰,本所堂上多有身病,無參坐之人,今甲申秋冬等褒貶,限內不得磨勘之意,敢啓。傳曰,知道。
呂東植,以敦寧府言啓曰,府郞廳等今秋冬等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
林東鎭,以儀賓府言啓曰,本府郞廳今秋冬等褒貶等第,當爲磨勘,而以堂上不備,限內不得爲之之意,敢啓。傳曰,知道。
呂東植,以忠勳府言啓曰,本府今甲申年秋冬等褒貶,當爲磨勘,而有司堂上豐安君臣柳相祚在外,無以備員,限內不得爲之之意,敢啓。傳曰,知道。
又以都摠府言啓曰,本府郞廳及部將等今甲申年秋冬等褒貶,當爲磨勘,而都摠管李明奎有身病,限內不得設行之意,敢啓。傳曰,知道。
林東鎭,以吏曹言啓曰,曹所屬司饔院官員等矣今秋冬等褒貶,當爲等第,而因本院都提調有故,不得磨勘之意,敢啓。傳曰,知道。
又以戶曹言啓曰,今甲申秋冬等所屬各司褒貶啓本中義盈庫直長李善永與參判臣朴齊一,爲舅甥相避,故判書臣鄭晩錫,獨爲磨勘以入之意,敢啓。傳曰,知道。
又以戶曹言啓曰,本曹郞廳及所屬各司官員今甲申秋冬等褒貶,依前例磨鍊以入,而軍資監·濟用監·內資寺·內贍寺·長興庫,因都提調·提調有故,不得磨勘,去春夏等褒貶時,軍資監·濟用監·司宰監·內資寺·內贍寺·長興庫·平市署·司圃署,因都提調·提調有故,限內不得磨勘矣。今則其時官員已多遷轉,難以考績,依近例蕩滌,何如?傳曰,允。
又以戶曹言啓曰,本曹所屬各司今甲申秋冬等褒貶磨勘,而司圃署啓本中一字誤書,擦改之意,敢啓。傳曰,知道。
又以禮曹言啓曰,今此所屬各司官員等褒貶時,昌陵參奉洪晉淵,通禮院兼引儀李在陽與參判臣洪羲俊,有應避之嫌,不得同議磨勘,各爲別啓本以入之意,敢啓。傳曰,知道。
又以禮曹言啓曰,各陵殿園墓·本曺郞廳,四學·童蒙敎官,通禮院·圖畫署官員等今甲申秋冬等褒貶等第以入,而宗廟署·社稷署·景慕宮·弘文館·藝文館·春秋館·承政院·奉常寺·成均館·掌樂院·典牲署東西氷庫·東西活人署·禮賓寺·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以禮曹言啓曰,今此本曹秋冬等褒貶等第時,四學官員啓本,童蒙敎官啓本中,各一處刀擦之意,敢啓。傳曰,知道。
呂東植,以兵曹言啓曰,本曹今甲申年秋冬等褒貶,等第磨鍊以入,而曹所屬軍器寺·司僕寺·訓鍊院官員,部將等褒貶,因各其司提調及堂上有故,不得一體磨勘之意,敢啓。傳曰,知道。
又以刑曹言啓曰,今秋冬等褒貶,當爲磨勘,而判書金魯敬呈辭受由,限內不得磨勘以入之意,敢啓。傳曰,知道。
林東鎭,以工曹言啓曰,今秋冬等褒貶,當爲磨勘,而堂上有故,限內不得爲之之意,敢啓。傳曰,知道。
呂東植,以義禁府言啓曰,今秋冬等本府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以訓鍊都監都提調意啓曰,本局從事官,禁松參軍及諸將官等今甲申年秋冬等褒貶,當爲等第,而都提調臣金思穆有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今甲申秋冬等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今甲申年秋冬等褒貶,當爲等第,而都提調臣韓用龜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今甲申年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今甲申秋冬等褒貶,當爲等第,而臣有故,限內不得磨勘之意,敢啓。傳曰,知道。
宣傳官趙存鼎書啓,臣於當日申時量,以衣薄摘奸事,敬奉政院所下聖敎,自通化門至永肅門闕內各所入直軍兵及各門守直騎兵軍等處,布諭聖念,一一詳察是白乎則,上下所着衣服,雖有厚薄之不同,專賴周衣之禦寒是白乎矣,其中所着至薄,寒苦最切者,這這抄出,役姓名及所着,竝以後錄于左是白齊。通化門入直騎兵軍九名內,蔚珍張達奉着白木袷衫,安城兪孟俊着白木袷袴,兪孟得着白木弊袴。宣仁門入直騎兵軍十名內,蔚珍李春芳着白木袷袴,利川金完卜着白木袷衫。都摠府留直騎兵軍四名內,杆城金點乭着白木袷袴,丹鳳門入直騎兵軍十名內,利川兪萬得着白木單袴,金一大着白木單衫,李仲文着白木單袴,兪始卜着白木袷衫。敦化東西挾門入直騎兵軍十七名內,竹山尹大老味着白木單袴,砥平方明錄着白木單袴,安城兪範成着白木袷衫。金虎門入直騎兵軍十三名內,任實金大阿只着白木單袴。曜金門入直騎兵軍七名內,楊口咸德才着白木單袴,忠原權達孫着白木單衫,南原金尙得着白木單袴,景化門入直騎兵軍四名內,安城金始卜着白木弊袴。入直禁軍一百名內,崔道榮着白木單袴。傳曰,知道。令該營衣資題給。
宣傳官趙鉉鈺書啓,臣於本月十四日申時量,齎奉宣傳標信,馳往南營·西營·北營·龍虎營·禁衛軍餉色,新營訓局·新營及肅靖門·彰義門·敦義門·昭義門·崇禮門入直將官處,祗受是白遣,收省記考點是白乎則,別無頉闕是白乎旀,詳審所着之衣服,則厚薄間或不齊,而亦免呼寒是白乎旀,所經軍堡,亦爲一一摘奸是白乎則,各堡二名式依數守直是白遣,所着段置,亦無單薄之弊是白如乎,非但自該營申飭而然也。入直在於寒後,故預備掩身之具,俱無薄着之端是白齊。傳曰,知道。
宣傳官李煥洙書啓,臣於昨日申時量,齎奉政院所下宣傳標信,馳往外各營,祗受於入直將官,詳細看審是白乎則,御營廳·新營·東別營·東營·集春營,廣智營各軍舖及下都監火藥庫,南小營火藥庫,南倉·南別營火藥庫·南倉·惠化門·興仁之門·五間水門·光熙門入直軍卒所着衣服,或有厚薄之不齊,而俱無單薄呼寒之弊是白齊。傳曰,知道。
呂東植,以兵曹言啓曰,謹依薄衣摘奸宣傳官趙存鼎書啓判下,入直禁軍崔道榮,各門騎兵張達奉等十八名處,各木一疋去核三斤,題給之意,敢啓。傳曰,知道。
左副承旨金敎喜疏曰,伏以,臣與新除授行左承旨臣李鶴秀,有娚妹應避之嫌,而揆以公格,在下當遞,玆敢援例陳章。伏乞聖明,俯垂諒察,特遞臣所帶之職,以存公格,以安私分,千萬幸甚。臣無任云云。省疏具悉。所請依施。
顯思宮望祭親行敎是時,終獻官行知事沈象奎,贊禮禮曹判書洪義浩,典祀官奉常正鄭禮容,宮闈令尙膳金道浹,執禮副司果林顔喆,執尊副司果金喆遠,大祝司書金正喜,祝史副司果金裕憲,齊郞副司果洪彦謨,盥洗位禮曹佐郞白萬榮·朴宗範,爵洗位典籍李鏵·金景濂,亞獻盥洗位禮曹佐郞李基準,終獻盥洗位校書校理蔡弘勉,贊者引儀金秉始·趙必煥,謁者引儀安承煦·徐有晃,贊引兼引儀沈正禮·吳泰翰,祭監監察李秉龜·李正規。
甲申十二月十五日子時,上詣顯思宮。望祭親行入侍時,行都承旨徐俊輔,左承旨韓義運,右承旨金敎喜,左副承旨洪起燮,右副承旨申在植,同副承旨林東鎭,記事官李淵祥,假注書李佑伯,記事官金鍏·吳致愚,檢校待敎徐憙淳·李憲瑋·金正喜以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮,贊禮前導,上入顯思宮,詣板位前。贊禮跪啓請俯伏哭,上俯伏哭,王世子以下在位者皆俯伏哭。贊禮跪啓請止哭興再拜興平身,上止哭興再拜興平身,王世子以下在位者皆止哭興再拜興平身訖。贊禮導上詣尊所東向立,俊輔酌酒,敎喜以盞受酒,上詣神位前北向俯伏跪,俊輔奉香,東鎭奉爐以進。贊禮啓請三上香,上三上香,東鎭受香奠于案,仍行初獻禮,俊輔奉爵以進。贊禮啓請執爵獻爵,上執爵獻爵,大祝跪讀祝文訖。贊禮跪啓請俯伏興平身,上俯伏興平身,贊禮導上降,復位。執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前。宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位。執禮請行終獻禮,謁者引終獻官詣神位前,行禮訖,出就復位。執禮請俯伏哭,上俯伏哭,王世子以下在位者皆俯伏哭。贊禮請止哭興再拜興平身,贊禮導上詣望燎位,大祝燎訖,啓請禮畢,導上還入齋殿。諸臣以次退出。
甲申十二月十五日申時,上御熙政堂。奉審閣臣入侍時,行左承旨李鶴秀,假注書李佑伯,記事官金鍏·吳致愚,以次進伏訖。上曰,閣臣進前。鶴秀進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精㓗,諸執事摘奸則無頉,因爲監祭,因詣健陵,陵上奉審則無頉,碑閣·丁字閣奉審則無頉,因詣華寧殿,殿內奉審則無頉矣。上命退,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
又啓曰,右副承旨洪敬謨今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,朴基宏落點。
洪命周啓曰,假注書李日瀅時無職名,令該曹依例付軍職冠帶常仕,何如?傳曰,允。
朴基宏啓曰,吏曹郞廳來言·臺諫有闕,政事,取稟。傳曰,前望單子入之。
司諫前望單子入之,崔時淳落點。
獻納洪羲祖啓曰,臣之材識言議,萬不合於諍臣之列,而獻納前望之除,忽奉於館直休沐之際,臣且感且惶,始未遽膺,義重叩謝,今纔出肅,而第臣於合啓中,有不可聯參者,聖朝敦倫,輒賜體諒,臣以此情踪,其何可晏然於臺次乎?請命遞斥臣職。答曰,依啓。
洪命周啓曰,大司憲宋穉圭,執義沈鈁,掌令朴英載,持平李家淳·洪儼在外,掌令李昌心牌不進,監察茶時之意,敢啓。傳曰,知道。
以掌令李昌心,正言徐相祿牌不進罷職傳旨,傳于洪命周曰,只推。
以濟州防禦使任聖臯狀啓人物渰死事,傳于洪命周曰,聞甚矜惻,元恤典外,別加顧助,渰死人如有生前身還布,竝蕩減事,分付。
兵曹口傳政事,護軍單李鶴秀。
朴基宏,以入廟都監言啓曰,臣與都監堂郞,進詣景祐宮·顯思宮奉審,而祭器與各樣諸具之可以前排移用者及改備與新造,竝爲別單書入之意,敢啓。傳曰,知道。
又以侍講院言啓曰,兼輔德申在植時無職名,令該曹口傳付軍職,何如?傳曰,允。
洪命周,以兵曹言啓曰,內禁衛將安光質,景福宮衛將金禹聲,慶熙宮衛將李宜直,俱以病難供職,呈狀乞遞,五衛將張彦極前任晉州營將,時在任所上來間該廳番次苟艱云,竝改差,何如?傳曰,允。
宣傳官趙玄鈺書啓,臣於本月十五日辰時量,敬奉聖敎,以氷泮摘奸事,馳往各津,次第詳審是白乎則,楊花鎭及乫頭氷厚一尺八寸,西江一尺七寸,玄石一尺六寸,麻浦一尺四寸,龍山一只二寸,露梁鎭二尺,銅雀一尺五寸,而氷路堅完,賃蓄來往,無慮是白乎乃,各鎭別將與管領等處,另加審愼渡涉之意,各別申飭是白齊。傳曰,知道。
行左承旨李鶴秀疏曰,伏以,臣與行都承旨臣徐俊輔有親査應避之嫌,揆以法典,在下當遞,玆敢冒入文字,仰瀆崇嚴。伏乞聖明,照例遞改,以存公格,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
李圭德啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪命周啓曰,來二十一日朝參日次矣,敢稟。傳曰,停。
李寅溥啓曰,來二十一日輪對日次矣,敢稟。傳曰,當次人受點,後日次待令。
洪命周啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨呂東植,同副承旨林東鎭,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,鄭漪·李圭德·李寅溥落點。
洪命周啓曰,新除授右副承旨李寅溥,同副承旨李圭德,竝卽牌招,何如?傳曰,允。
李寅溥啓曰,吏曹郞廳來言,承旨·臺諫有闕,政事,取稟。傳曰,前望單子入之。
獻納前望單子入之,尹秉烈落點。
李圭德啓曰,大司憲宋穉圭,執義沈鈁,掌令朴英載,持平李家淳·洪儼在外,掌令李昌心牌不進,監察茶時之意,敢啓。傳曰,知道。
以掌令李昌心,正言徐相祿牌不進罷職傳旨,傳于李圭德曰,只推。
洪命周,以備邊司言啓曰,秋曹三堂俱未差,劇地曠務,委屬可悶,令政院,政官牌招,開政差出,何如?傳曰,政官牌招開政。
有政。吏批,判書朴宗薰進,參判徐能輔牌不進,參議李紀淵牌不進,左副承旨朴基宏進。以尹心圭·沈英錫爲副校理,徐相祿爲修撰,任希存爲刑曹判書,金啓河爲刑曹參判,李友秀爲刑曹參議,李文會爲同經筵,李源奎爲刑曹正郞,金慶淵爲軍器僉正,沈弘模爲禮安縣監,全羅兵虞候李儒斌,南海縣監諸安國,高敞縣監許楫,今超通政加資事,承傳。
兵批,行判書金履喬病,參判宋冕載入直進,參議愼宜學病,參知李衡柱病,右承旨洪命周進。同知單徐繼修,僉知單任泰淳·吳在臣·王道常·李恒權,大護軍金魯敬,副護軍沈能稷·金敎喜·洪敬謨·李若愚·韓義運·李彦淳·呂東植·洪起燮·具康·尹禹鉉·成莅坤·崔達曾,副司直沈英錫·南履懋·洪羲祖·金逸淵·李憲球,副司果朴容壽,副司正李日瀅,以上竝單付。
以吏曹參議李紀淵牌不進罷職傳旨,傳于朴基宏曰,只推。
兵曹口傳政事,副護軍單申在植。
李寅溥,以入廟都監言啓曰,本都監始役吉日,令日官池宅龜推擇,則今月十八日爲吉云。以此日擧行,而自始役日,郞廳中一員,依例入省記輪回入直之意,敢啓。傳曰,正月旬前擧行。
又以入廟都監言啓曰,本都監始役,以正月旬前擧行事,命下矣。令日官池宅龜更爲推擇,則來乙酉正月初六日爲吉云,以此日擧行,而自始役日,郞廳中一員,依例入省記輪回入直之意,敢啓。傳曰,知道。
洪命周,以備邊司言啓曰,月前賓對,以京察在邇,考課當嚴之意,有所提奏預飭,而及見諸道殿最等第,兩西守令,竝有褒而無貶矣。若曰人人而盡善,邑邑而皆理,則有不敢保其必然,若曰私意終有拘牽,廟飭權且倚閣,則從此董率之政,將無所於施,有關朝網,不可無責,姑以申令之義,當該兩道道臣,竝施越俸三等之典,如是之後,若又一循前謬,則斷當從重論勘,以此意更爲申飭,俾各預悉惕念,如何?傳曰,允。
朴基宏,以吏曹言啓曰,今日本曹開坼坐起時,考見諸道褒貶啓本,則積城縣監安廷瓚以刑濫宜戒爲目,禮山縣監沈來永以謗或因病爲目,庇仁縣監權志容以束薪宜嚴爲目,三嘉縣監徐羽輔以宜斥奸鄕爲目,康津縣監李時權以差欠糴濫爲目,大靜縣監夫士敏以做胡有錯爲目,重林察訪尹瀅以衰憒且恕爲目,則俱宜置下考,而置諸中考,竹山府使金植以正如絲棼,方須袽漏爲目,豐川府使閔鼎秀以疎迂何傷爲目,龜城府使李鍾文以塗聽奚信爲目,襄陽府使權中敏以鄕奸吏猾爲目,漆原縣監崔弘德以用度益節爲目,懷仁縣監李時佐以客謗且恕爲目,鎭海縣監元榘以引觴可節爲目,松禾縣監兪鳳柱以雖欠束薪爲目,則俱宜置中考,而置諸上考,殊無嚴明殿最之意,七道道臣及當該磨勘牧使,竝推考警責,竹山府使金植,豐川府使閔鼎秀,龜城府使李鍾文,柒原縣監崔弘德,積城縣監安廷瓚,禮山縣監沈來永,庇仁縣監權志容,三嘉縣監徐羽輔,康津縣監李時權,大靜縣監夫士敏,重林察訪尹瀅,竝罷黜,襄陽府使權中敏,懷仁縣監李時佐,鎭海縣監元榘,松禾縣監兪鳳柱,竝中考施行,何如?傳曰,允。
洪命周,以兵曹言啓曰,慶尙監司李止淵狀啓道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,坼見諸道褒貶啓本,則江華留守申絢啓本中,鐵串堡別將金義肅以前愆已警,後績無聞爲目,統制使趙華錫啓本中,加背梁萬戶韓榮國以莫顯乎隱,敢曰不知爲目,全羅右水使權膺祜啓本中,薪智島萬戶朴能壽以政或有謗,改之則貴爲目,則竝宜置下考而置諸中考,殊無嚴明殿最之意,各該守臣·帥臣竝推考警責,鐵串堡別將金義肅加背梁萬戶韓榮國,薪智島萬戶朴能壽,竝下考施行,慶尙監司李止淵啓本中鳥嶺別將尹昌禧之禧字,以僖字書之,平安兵使柳和源啓本中幕嶺萬戶吳哲秀之哲字,以喆字書之,奏御文字何等審愼,而有此誤書,不可無警,各該道帥臣亦爲推考,何如?傳曰,允。
又以兵曹言啓曰,今十二月十七日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮依例改火,奎章閣·議政府·承政院·漢城府一體頒火之意,敢啓。傳曰,知道。
上在昌德宮。停常參·經筵。
李圭德,以都摠府言啓曰,今日入直內三廳,武兼禁軍及軍兵等,中日習射技〈放〉,請出標信。傳曰,知道。
李圭德啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,全羅兵使李鍾英下直,長弓一張·長箭一部·片箭一部·筒兒一箇賜給。
李寅溥啓曰,卽者檢閱金鍏以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
朴基宏啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李寅泰落點。
李圭德啓曰,正言李寅泰旣在闕中,不爲肅謝,直爲出去,事甚未安,推考,何如?傳曰,允。
又啓曰,大司憲宋穉圭,執義沈鈁,掌令朴英載,持平李家淳·洪儼在外,掌令李昌心牌不進,監察茶時之意,敢啓。傳曰,知道。
以獻納尹秉烈,掌令李昌心牌不進罷職傳旨,傳于李圭德曰,只推。
李寅溥,以弘文館言啓曰,本館上番闕直,事甚未安,應校朴晦壽,校理李嘉愚,副校理沈英錫,竝卽牌招,以爲推移入直之地,何如?傳曰,允。
又以禮曹言啓曰,今十二月二十六日顯思宮祥祭時,中宮殿·世子嬪宮哭臨儀註,直爲書入各殿宮之意,敢啓。傳曰,知道。
李圭德,以兵曹言啓曰,今十二月十七日南別營良中,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則慈仁閑良崔善弼,密陽閑良孫承佐,慶州閑良丁景成,片箭入格永川折衝李珌秀,閑良李海秀·韓容默,昌寧閑良朴兌升,蔚山閑良辛錫奎,延日閑良金宗玉,星州閑良鄭達,蔚山閑良李廷發,鐵箭入格永川出身洪鳳爕,三略入格晉州閑良徐時輔,永川閑良崔文述,大丘閑良孫浩振,仁同閑良張宇顯,開寧閑良禹淵俱未入格,在前抄上武士試取時,武技之中式者,閑良直赴殿試,出身初仕調用,能講者軍門調用,依判下擧行矣。今此入格崔善弼·孫承佐·丁景成·李珌秀·李海秀·韓容默·朴兌升·辛錫奎·金宗玉·鄭達·李廷發·洪鳳爕別單書入,未入格徐時輔·崔文述·孫浩振·張宇顯·禹淵,依例給糧下送,而李珌秀段,資是折衝,加資人之入格賞典,曾無已例,何以爲之乎?敢稟。傳曰,加資。
又以都摠府言啓曰,副摠管李惟秀,以御營中軍,本營諸將官射會監試事,南小營晝仕出去之意,敢啓。傳曰,知道。
檢閱金鍏疏曰,伏以,臣卽接家信,臣母素患痰癖,猝當此寒劇之節,諸班症形,輒復如期添劇,兼以外感交攻,目下凡百,一倍凜綴,臣自聞此報,方寸煎迫,按住不得,玆不得不忙陳短章,徑出禁門,擅離之罪,實無所逃。伏乞聖慈,俯垂矜諒,特遞臣職,以便救護,仍治臣罪,以肅紀綱焉。臣無任云云。省疏具悉。爾其勿辭救護。
上在昌德宮。停常參·經筵。
李圭德啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭漪啓曰,左副承旨朴基宏,今日不爲仕進,卽爲牌招,何如?傳曰,與右承旨許遞,前望單子入之。
承旨前望單子入之,李恒權·金學淳落點。
鄭漪啓曰,刑曹判書任希存,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議李友秀,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,副應敎·副修撰二員未差,校理朴永元內閣進,副校理尹心圭在外,修撰趙忠植·徐相祿受由,玉堂上下番俱空,事甚未安。應敎朴晦壽,校理李嘉愚,副校理沈英錫,旣有只推之命,竝更牌招,以爲推移入直之地,何如?傳曰,允。
鄭漪啓曰,新除授右承旨金學淳,右副承旨李恒權,竝卽牌招,何如?傳曰,允。
李圭德啓曰,大司憲宋穉圭,執義沈鈁,掌令朴英載,持平李家淳·洪儼在外,掌令李昌心牌不進,監察茶時之意,敢啓。傳曰,知道。
以掌令李昌心,獻納尹秉烈,正言李寅泰牌不進罷職傳旨,傳于李圭德曰,只推。
以右承旨金學淳牌不進罷職傳旨,傳于李圭德曰,只推。
以應敎朴晦壽,校理李嘉愚,副校理沈英錫牌不進罷職傳旨,傳于李圭德曰,只推。
李恒權啓曰,卽者修撰趙忠植,以其親病,陳疏徑出,原疏纔已捧入矣。所當直捧傳旨,而此與無端徑出有異,推考警責,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之,待下批待開門牌招察任。
承旨前望單子入之,申絅落點。
李圭德,以兵曹言啓曰,今番參上武臣前銜作散人別取才時,前僉使李雲淵柳葉箭貫一中,邊四中,騎芻二中矢數,當爲副望,而抄啓時矇然遺漏矣。臣今始覺察,原別單中前守門將安養誠拔去,李雲淵付標以入之意,敢啓。傳曰,知道。
左副承旨李寅溥疏曰,伏以,臣與新除授右承旨臣金學淳,有娚妹應避之嫌,揆以格例,在下當遞,玆敢短章陳籲。伏乞聖明,俯賜諒察,亟遞臣職,以存公格,以安私分,千萬幸甚。臣無任云云。省疏具悉。所請依施。
修撰趙忠植疏曰,伏以,臣母素患痰癖之症,每當換節之時,則苦歇無常,寧日恒少,臣於此際,實難離捨供職,而卽接家信,則臣母之病,忽自昨夜,挾感添劇,胃虛而食飮全却,氣眩而神精莫察,委頓床席,轉側須人,家僮踵至,促臣來見,臣得聞此報,心神亂越,按住不得,玆敢忙陳短章,徑出禁扄。伏乞聖慈,亟遞臣所帶之職,以便救護,仍治臣瀆擾之罪,以肅朝網焉。臣無任云云。省疏具悉。爾其忽辭救護。
上在昌德宮。停常參·經筵。
藥房提調金履喬,副提調李圭德啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
李恒權啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭漪啓曰,左副承旨金學淳,今日不爲仕進,卽爲牌招,何如?傳曰,許遞,與未差之代,前望單子入之,待下批牌招察任。
承旨前望單子入之,朴岐壽·趙庭和落點。
朴岐壽啓曰,今十二月二十二日都目政事爲之之意,敢啓。傳曰,知道。
以應敎朴晦壽,校理李嘉愚,副校理沈英錫牌不進罷職傳旨,傳于趙庭和曰,只推。
趙庭和啓曰,玉堂上下番俱空,事甚未安,應校朴晦壽,校理李嘉愚,副校理沈英錫,旣有只推之命,竝卽牌招,推移入直,何如?傳曰,允。
趙庭和,以成均館大司成意啓曰,陞補合製,當爲限內磨勘,合製則必待四學被抄後設行,而學敎授有故,不得設行,則自本館草記變通,曾有已例矣。見今學製亦已過限,而南學敎授金炳朝,西學敎授徐有素俱有身病,時日間無以設行云,令政院稟旨變通,不多日內申飭設行,何如?傳曰,允。
趙庭和啓曰,因成均館草記學製過限,而南學敎授金炳朝,西學敎授徐有素俱有身病,無以設行,令政院稟旨變通,申飭設行事,允下矣。竝卽牌招,何如?傳曰,允。
申絅啓曰,大司憲宋穉圭,執義沈鈁,掌令朴英載,持平李家淳·洪儼在外,掌令李昌心牌不進,監察茶時之意,敢啓。傳曰,知道。
以獻納尹秉烈,正言李寅泰,掌令李昌心牌不進罷職傳旨,傳于申絅曰,只推。
以南學敎授金炳朝,西學敎授徐有素牌不進罷職傳旨,傳于鄭漪曰,只推。
李恒權啓曰,學製申飭設行事,命下矣。南學敎授金炳朝,西學敎授徐有素,旣有只推之命,竝更牌招,何如?傳曰,允。
又啓曰,明日正朝望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
吏曹口傳政事,徽慶園參奉單李禾重。
以應敎朴晦壽,校理李嘉愚,副校理沈英錫牌不進罷職傳旨,傳于鄭漪曰,只推。
趙庭和,以都摠府言啓曰,副摠管李惟秀以文臣朔試射試官,訓鍊院晝仕出去之意,敢啓。傳曰,知道。
又以訓鍊都監言啓曰,本局中軍,今當差出,而擬望之人乏少,外任竝擬,何如?傳曰,允。
同副承旨李圭德疏曰,伏以,臣與新除授行左承旨臣申絅,爲舅甥之親,揆以公格,在下當遞,玆敢援例陳章,仰瀆崇嚴。伏乞聖明,俯賜鑑諒,特許遞改,以存公格,以安私分焉。臣無任云云。省疏具悉。所請依施。
甲申十二月二十日辰時,上御熙政堂。藥房入診入侍時,提調金履喬,行右承旨鄭漪,假注書李佑伯,記注官全允淡,記事官吳致愚,檢校待敎李憲瑋以次進伏,醫官金殷相·金珪·盧在豐進伏楹外訖。履喬曰,立春後已過數日,寒氣稍解,聖體,若何?上曰,一樣矣。各殿宮氣候一樣矣。履喬曰,寢睡·水刺之節,何如?上曰,一樣矣。上曰,醫官一人,誰也?履喬曰,金珪矣。上曰,金珪非脈候醫官乎?履喬曰,着實之人矣。上曰,醫官診候,殷相·在豐·珪等以次診候訖。退伏奏曰,脈候左右三部調均矣。履喬曰,自二十四日至二十七日,粟米飮進御之意,敢達矣。上曰,唯。履喬曰,前捕將白師誾,明年是登科回甲,而直赴在乙酉,放榜在丙戌矣。文武科回榜之年,毋論原科放榜之在於其年何時,許令於歲首,唱名謝恩,爲老人事,不可緩也。直赴人之以直赴年回榜,亦是此意,而聞有已例云。今此師誾回榜,當以明年爲之,而須一經稟後施行,故敢此仰達矣。上曰,依爲之。出擧條履喬曰,士庶年九十,朝官年八十,皆依例加資,則朝官之年九十,又加一資,亦例也。完川君李明奎,今年爲九十歲,初抄報未得下批,而追考已例,不啻班班。且今春亦有朝官年九十加一階者,則此獨見漏,不無抑鬱之歎,今雖歲末,追爲下批,恐未爲晩,而係是武臣事,故因言端,敢此仰達矣。上曰,加資,可也。出擧條上命退,諸臣以次退出。
上在昌德宮。停常參·經筵。
趙庭和啓曰,大司憲宋穉圭,執義沈鈁,掌令朴英載,持平李家淳·洪儼在外,掌令李昌心牌不進,監察茶時之意,敢啓。傳曰,知道。
又啓曰,來二十五日朝參日次,而顯思宮祥祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營〈廳〉將官來言,今日本廳軍兵,日次私習云矣,敢啓。傳曰,知道。
李恒權啓曰,左右史不可不備,檢閱金鍏由限已過,卽爲牌招入直,何如?傳曰,允。
趙庭和啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
申絅啓曰,臣絅今日正朝望闕禮習儀進去,下直之意,敢啓。傳曰,知道。
李恒權啓曰,玉堂上下番俱空,事甚未安,應敎朴晦壽,校理李嘉愚,副校理沈英錫,旣有只推之命,竝卽牌招,推移入直,何如?傳曰,允。
又啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公淸監營·全羅監營·慶尙監營·咸鏡監營各一件營上事,自本院依例成有旨下送,京各司應爲頒賜二十四件,亦爲依前頒給之意,敢啓。傳曰,知道。
又啓曰,今二十六日顯思宮祥祭親祭祭文及園所祥祭祭文,當爲製進,弘文提學朴宗薰,待明朝牌招,使之製進,何如?傳曰,允。
兵曹,以李惟秀爲訓鍊都監中軍。
以應敎朴晦壽,校理李嘉愚,副校理沈英錫牌不進罷職傳旨,傳于李恒權曰,只推。
以掌令李昌心,獻納尹秉烈,正言李寅泰牌不進罷職傳旨,傳于李恒權曰,只推。
以檢閱金鍏牌不進罷職傳旨,傳于李恒權曰,只推。
鄭漪,以戶曹言啓曰,今十二月二十六日徽慶園祥祭後,園所假齋室及內人假家,當爲撤毁,而謹考前例,則撤毁材石,齋室近處,別立假家,從便留置矣。今番亦依此擧行,而本園員役處,仍爲照數逢授,園官亦爲句檢之意,分付,何如?傳曰,允。
李恒權,以禮曹言啓曰,卽接北部進士沈養鎭所志,則以爲,同姓八寸弟毅鎭,嫡妾俱無子,以其同姓十六寸兄常鎭第三子敦永爲繼後,兩家諸族,同議完定,而常鎭夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式。門長沈養鎭所訴旣如此,依定式沈常鎭第三子敦永,立爲沈毅鎭之後,何如?傳曰,允。
趙庭和,以都摠府言啓曰,今日入直內三廳武兼禁軍及軍兵等,當爲中日習射技〈放〉,而正朝望闕禮習儀相値,不得設行之意,敢啓。傳曰,知道。
又以兵曹言啓曰,今十二月二十一日武臣賓廳講書日次,而正朝望闕禮習儀相値,不得爲之,敢啓。傳曰,知道。
又以兵曹言啓曰,知中樞府事秦東益除授在外,過限未上來,五衛將徐繼修,景福宮衛將吳義喆,俱以病難供職,呈狀乞遞,竝改差,何如?傳曰,允。
又以司僕寺一二提調意啓曰,分養馬故失瘦瘠不馴守令,每於畢上納後,依法典錄啓請罪矣。今年所納分養馬有頉邑守令現告成冊,今始來到,故啓目書入,依例施罰之意,敢啓。傳曰,知道。
上在昌德宮。停常參·經筵。
鄭漪啓曰,同副承旨趙庭和,今日不爲仕進,卽爲牌招,何如?傳曰,允。
李恒權啓曰,左右史不可不備,檢閱金鍏,旣有只推之命,卽爲牌招入直,何如?傳曰,允。
傳于趙庭和曰,山林外兩司臺諫及玉堂竝許遞,今日政差出。
趙庭和啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
李恒權啓曰,玉堂上下番俱空,事甚未安,今日政新除授玉堂,竝待下批,牌招入直,何如?傳曰,允。
傳于鄭漪曰,都承旨·左承旨竝許遞,前望單子入之。
承旨前望單子入之,徐憙淳·李翊會落點。
朴岐壽啓曰,新除授都承旨徐憙淳資是通政,行右承旨鄭漪乃是嘉善,座次有違格例,何以爲之?敢稟。傳曰,右承旨許遞,今日政差出。
傳于朴岐壽曰,徽慶園參奉李禾重減下。
傳于朴岐壽曰,今番都政,守令·初仕,各別擇差,俾有實效事,分付兩銓。
傳于朴岐壽曰,忠臣淸白吏子孫及西北·松都人拔例收用事,分付兩銓。
朴岐壽,以吏曹言啓曰,今都目大政時,本曹堂上不可不備員,而參判徐能輔病不來,令政院牌招,以爲同參開政之地,何如?傳曰,允。違牌,勿爲呼望。
都政。吏批,判書朴宗薰進,參判徐能輔進,參議李紀淵進,左副承旨朴岐壽進。啓曰,今都目大政·各岐仕滿應遷者,相避及未準朔監察·禁府都事·戶曹·刑曹·工曹·漢城府郞官,平市署官員·五部令·各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,六品官之陞五品者,每於過都政後照擬,而見今在職者,絶無經一考之人,五品官,無以推移備擬,未經一考之人,依例勿拘陞擬,何如?傳曰,允。
又啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,春坊闕員,今當差出,而擬望之人乏少,外任竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。以徐京輔爲濟用主簿,洪鍾英爲刑曹正郞,沈宜復爲工曹正郞,閔銑爲寧陵令,權爲長陵令,軍資主簿單金有喜,吳徹常爲利川府使,曺錫龜爲通川郡守,鄭友容爲三嘉縣監,李源祖爲長湍府使,韓守根爲重林察訪,典籍單申履祿,申在植爲大司諫,尹命圭爲執義,沈能栻爲司諫,洪晩燮爲獻納,金正喜爲修撰,直閣單朴永元,完城君李明奎今加崇政加資事承傳。李恒權啓曰,司諫沈能栻旣在闕中,不爲肅謝,直爲出去,事甚未安,推考,何如?傳曰,允。以尹履誼爲內贍主簿,趙雲象爲獻陵直長,趙鎭憲爲刑曹佐郞,金景善爲漢城主簿,金秉喆爲穩城府使,沈源祖爲禮賓主簿,申常顯爲朔寧郡守,鄭基植爲宜寧縣監,韓璵爲洪川縣監,李溟夏爲禮山縣監,金啓澧爲尙瑞直長,韓鎭書爲義禁都事,吳泰重爲氷庫別提,沈宜臣爲掌樂主簿,李慶鼎爲軍器判官,李時學爲敬陵令,洪鍾遠爲掌苑別提,趙萬始爲積城縣監,金在浩爲大靜縣監,李錫周爲金郊察訪,李是鍊爲持平,鄭基一爲瓦署別提,洪冕周爲尙瑞副直長,安光質爲昌原府使,徐羲輔爲竹山府使,宋仁載爲康陵令,南進和爲典設別提,金弘根爲義成縣令,丁載榮爲參禮察訪,任泰濬爲祥雲察訪,徐有素爲應敎,尹度一爲繕工副奉事,李培秀爲掌樂主簿,韓植林·安仁爲典籍,尹致泰爲慶基殿令,金景濂爲工曹正郞,金秀萬爲兵曹佐郞,尹宗鉉爲禮曹佐郞,李憲承爲南原府使,金應根爲司僕主簿,吳泰重爲監察,徐翯淳爲康津縣監,柳勉儉爲巨濟府使,蔡學永爲平海郡守,趙熙龍爲監察,申在獻爲直講,洪逸淵爲宗廟令,趙濟晩爲永川郡守,李井會爲豐川府使,金應根爲工曹佐郞,趙顯休·金相鼎爲典籍,李濟遠爲彦陽縣監,李莘耆爲延日縣監。又啓曰,大丘都護府判官今當差出,而本府以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以金基厚爲知敦寧,吳翰源爲左尹,徐相祿爲校理,尹守任爲龍川府使,趙鍾淳爲大丘判官,李應會爲龜城府使,申彦模爲樂安郡守,崔光鉉爲昆陽郡守,金遇明爲庇仁縣監,尹弘鼎爲漆原縣監,鄭基一爲刑曹佐郞,徐京輔爲司僕主簿,李相重爲典籍,姜繼遇爲校檢,張龍八爲成歡察訪,趙熙龍爲正言,李若愚爲安東府使,閔元鏞爲沃川郡守,金秉淵爲河陽縣監,金箕景爲牙山縣監,金錫泰·宋在淳爲掌令,金洛駿爲正言,丁志鶴爲濟用主簿,張燮元爲瓦署別提,李毅遠爲弼善,徐左輔爲文學,徐萬淳爲司書,朴蓍壽爲同經筵,李穆淵爲說書。李恒權啓曰,輔德未差,兼文學朴永元內閣直,春坊上下番俱空,事甚未安。兼輔德申在植,弼善李毅遠,兼弼善朴晦壽,文學徐左輔,司書徐萬淳,兼司書李憲兢,說書李穆淵,兼說書趙容和,竝卽牌招,推移入直,何如?傳曰,允。趙徹永爲社稷令,魏裕喆爲氷庫別提,李駿秀爲江西縣令,洪鍾英爲兔山縣監,李圭白爲長水察訪,金宗虎爲持平,徐志輔爲奉常主簿,金魯赫爲保寧縣監,鄭亨大爲機張縣監,李禹錫爲昭顯墓守衛官,申履祿爲監察,趙鎭憲爲刑曹正郞,李憲三爲平市令,金豐澤爲濬源殿令,全榮采爲愍懷墓守衛官,沈源祖爲監察,洪爲引儀,魚在溟爲工曹佐郞,李敏實爲奉常主簿,金命爀爲軍器判官,柳遠鳴爲承旨,呂東簡爲濟用判官,趙亨復爲刑曹佐郞,孫興祖爲典籍,張載喆爲智陵直長,金相勉爲慶尙都事,朴晦壽爲副校理,李同淳爲副修撰,元永祖爲禮賓主簿,金若水爲江原都事,洪煥爲咸鏡都事,具康爲輔德,尹履誼爲禁府都事,李鏵爲宗簿主簿,金敏淳爲尙衣別提,李甲彦爲義陵奉事,安亨鎭爲典籍,申紹爲草溪郡守,李羲命爲軍器主簿,鄭在淇爲禮賓主簿,李河錫爲繕工主簿,李鍾岱爲造紙別提,沈獻永爲司饔主簿,全繼喆爲禮賓主簿,閔靖顯爲司饔主簿,鄭世敎爲內資主簿,金箕晳爲義盈主簿,洪耆謨爲引儀,朴尙律爲軍器主簿,沈興鎭爲引儀,趙基恒爲內贍主簿,林顯喆爲長興主簿,申在念爲童蒙敎官,徐箕淳爲敦寧參奉,吳泰晉爲禮賓參奉,金泳根爲弘陵參奉,李煥五·徐重瑞爲崇靈殿參奉,鮮于濬爲崇仁殿參奉,鄭在鑑爲元陵別檢,崇仁殿令單鮮于瓅,韓樂祖爲淑陵參奉。
兵批,都政。行判書金履喬進,參判宋冕載病,參議愼宜學入直進,參知李衡柱進,同副承旨趙庭和進。啓曰,今日都目政事時,本曹堂上不可不備員,而參判宋冕載病不來,令政院牌招,同參政事,何如?傳曰,允。又啓曰,營將·中軍·虞候,今當差出,而擬望之人乏少,已準朔守令·中軍·虞候·邊將,竝擬,何如?傳曰,允。以李肇源爲知事,趙貞喆·李復淵爲副摠管,趙雲炯爲五衛將,朴師濂爲忠翊將,同知單池養謙,僉知三單李洛秀·李勉健·金魯巖,李文寧·安載述爲僉知,李仁達爲內禁將,尹復相爲五衛將,具康爲曹司衛將,同知單崔宗植,李配浩爲都摠經歷,李玄升·李容鉉·鄭泰東爲備邊郞,魚在溟爲左捕從,訓鍊判官加設崔在亨,主簿加設金昌倫·李會默,成漢默以上減下,副護軍單洪命周·朴基宏·李寅溥·金學淳·李圭德,副司直單金炳朝,副司果單徐相祿,徐羽淳爲尙州營將,李濟完爲洪州營將,尹喜用爲安東營將,趙元錫爲京畿中軍,權友仁爲淸州營將,李憲植爲訓鍊判官,高得雲·李東鉉·朴尙業爲主簿,李悌彬爲全羅兵虞候,訓鍊主簿金昌厚去官,都摠管單趙貞喆,南履衡爲五衛將,李文馨爲忠壯將,朱景烈爲景福將,權得中爲慶熙將,張興道爲全羅左水虞候,同仁權管單洪應燮,嗭洞權管單朴顯國,乾原權管單石光祿,李義根爲順天營將,兪範柱爲晉州營將,成鼎源爲慶尙中軍,安如坤爲加德僉使,朱植爲德積僉使,護軍單李光文,副司直單崔時淳·朴英載·李昌心·朴晦壽·朴永元·李嘉愚·金光爀爲西生僉使,洪麗一爲草芝僉使,許橚爲許沙僉使·李宗秀爲麟山僉使,趙奉仁爲月串僉使,僉知單趙雲炯·尹復相,護軍單白東薳,副司直單沈鈁·李家淳·洪儼,副司果單李寅泰·李應信·趙忠植,副司正單李景在,李擎國爲智島萬戶,文命緯爲天城萬戶,李台鎭爲蛇梁萬戶,金和中爲加背梁萬戶,金璟爲梨津萬戶,禹時英爲呂島萬戶,朴聖得爲開雲浦萬戶,朴民淳爲多慶浦萬戶,文孟基爲薪智島萬戶,姜斗煥爲所己萬戶,僉知單南履衡·李文馨,金昌厚爲助泥萬戶,林應獜爲位羅萬戶,金興奎爲文山萬戶,白思亮爲仇寧萬戶,高漢燮爲靑水萬戶,尙州營將徐羽淳,安東營將尹喜用,洪州營將李濟完,淸州營將權友仁,京畿中軍趙元錫以上加資事,承傳,副司直單尹心圭·沈英錫·尹秉烈·金漢翼爲吾老梁萬戶,金德信爲在德萬戶,林英國爲新門別將,崔斗星爲晴川別將,任鎭翼爲首陽別將,副護軍單徐羽淳·尹喜用·李濟完·權友仁·趙元錫。又以兵批言啓曰,五衛將趙雲炯前任南虞候,忠翊衛將朴師濂前任三陟營將,俱在任所,上來間該廳番次苟艱云。五衛〈將〉尹復相·南履衡,忠北衛將李文馨,景福宮衛將朱景烈,慶熙宮衛將崔宗植·權得中,俱以病難供職,呈狀乞遞,竝改差,何如?傳曰,允。以金景琳爲五衛將,金命喜·鄭善敎爲侍直,韓益秀爲大峴別將,金仁喆爲九月別將,同知單權得中,鄭世文爲景福將,趙存卿爲訓鍊正,李承弼爲公淸水虞候,趙漢邦爲善績僉使,崔必崙爲梁山別將,副護軍單趙禹錫·金舜種·李學道·柳相晉爲禁衛把摠,蔡光臣爲御營把摠,林應淳爲三陟營將,李慶蕃爲南虞候,金履寬爲公淸兵虞候,閔百顔爲五衛將,金相文爲景福將,趙光瑞爲慶熙將,張有聞爲左捕從,尹商大爲右捕從,同知單鄭世文,僉知單金景琳。又以兵批言啓曰,參下官仕日不足未滿十日以下者,曾有啓稟出六之規矣。宣傳官白魯洙·柳相鉉,武臣兼宣傳官鄭煥章·申在英,守門將徐驥淳仕日不足,俱爲七日,依例陞六,何如?傳曰,允。以李圭殷爲宣傳官,李玄機爲禁衛把摠,申紹爲右捕從,吳致勛爲五衛將,金民秀爲慶熙將,李喜星爲都摠經歷,權謙爲訓鍊僉正,吳致奎爲司禦,同知單趙光錫,金明根爲御營把摠,李海瑛爲公淸中軍,朱南翊爲全羅中軍,同知單金相文,僉知單閔百顔,許幹爲宣傳官,韓仁謩爲訓鍊僉正,鄭寅基爲都摠經歷,李守文爲武兼,李秉烈爲五衛將,申紹爲宣傳官,尹得儉爲都摠經歷,尹佑成爲訓鍊僉正,僉知單吳致勛·金民秀。又以兵批言啓曰,李秉烈·閔百顔,景福宮衛將鄭世文·金相文,慶熙宮衛將趙光瑞·金民秀·池養謙,文臣兼宣傳官李憲兢俱以病難供職,呈狀乞遞,竝改差,何如?傳曰,允。以梁迪洙爲都摠都事,孔鎭·韓尙迪爲訓鍊判官,朴兢淵爲咸鏡中軍,李亨在爲宣傳官,李光龍爲都摠都事,南永老爲訓鍊判官,李肇淵爲主簿,僉知單李秉烈,護軍單徐俊輔·申絅·柳相立,趙義錫,李義謙爲訓鍊主簿,李煥周爲武兼,李雲淵爲守門將,金明根·柳相晉爲訓鍊副正,朴最淳爲黃海水虞候,李得壽爲平南萬戶,尹命植爲訓鍊主簿,鄭元基爲武兼,李止敬爲御營把摠,李義會爲右捕從,沈能驥爲宣傳官,吳致慶爲都摠經歷,白文慶爲景福將,咸德獜爲慶熙將,金魯喆爲武兼,朴仁猉爲守門將。又以兵批言啓曰,景福宮衛將白文慶,慶熙宮衛將咸德麟,俱以病難供職,呈狀乞遞,竝改差,何如?傳曰,允。以李勉翕爲訓鍊僉正,申在衡爲都摠都事,鄭德和爲文兼,康萬基爲五衛將,吳錫獜爲景福將,李升德爲禁衛把摠,李完敏爲武兼,護軍鄭漪,崔台奎爲慶熙將,李惟時爲訓鍊判官,金貞根爲主簿,金啓默爲忠翊將,李光龍·韓用正爲訓鍊僉正,柳亮源爲武兼,安慵爲訓鍊主簿,李行彬爲武兼,同知單咸德獜·吳錫獜,僉知單姜萬基,副護軍單金鍾殷·尹勉鎭·趙徽鑑·李良求·李儒斌·金貞根爲都摠都事,金魯學爲武兼,同知單白文慶,僉知單吳致勛·金民秀,許幹爲左捕從,李時榮爲都摠經歷,同知單崔台奎,金益鍾爲訓鍊主簿,李玄大爲宣傳官,金光濂爲景福將,金弘源·金亮郁爲慶熙將,李煥庚爲訓鍊判官,趙庭和,以兵批言啓曰,新除授全羅兵虞候李悌彬身病猝重,時月之內萬無起動赴任之望,呈狀乞遞,罷黜,何如?傳曰,允。以許熽爲全羅兵虞候,南重玄爲柔院僉使,盧翼燁爲訓鍊主簿,李兢緖爲部將,元永祖爲守門將,同知單金弘源,僉知單金光濂,李光龍爲宣傳官,同知單金亮郁,洪爲部將,李完基爲守門將,李時榮爲宣傳官,柳浩源爲訓鍊僉正,李晩學爲都摠經歷,鄭垕爲訓鍊僉正,李義命爲部將,李完敏爲都摠都事,魏榮成·尹守澈爲武兼,金最秀爲洗馬,具鏘和·朴熙聖·李赫·李敬達爲宣傳官,李範錫·申道顯·王熙澤爲武兼,李在勳·崔鳳佐·鄭之訥爲部將,羅敬南·方禹聲·康鵬南·金鼎默爲守門將,申在貞爲西道參軍,舊乫波知權管梁建洙,吾村權管林一馥,廟洞權管鄭龍邦,大坡兒權管尹光周,大吉號里權管金興大,小吉號里權〈管〉崔永祿,黃拓坡權管李枝秀竝單付,副司果單申錫浩·李誾求·徐驥淳·吳彙良·張奎·白魯洙·柳相鉉·鄭煥章·申在英·申天碩。傳于朴岐壽曰,吏兵批政官竝從重推考。
朴岐壽,以吏曹言啓曰,各道文蔭官履歷成冊,必爲趁都政前修啓,自是定式,而咸鏡道文蔭官履歷成冊,尙不修報,事體所在,誠甚未安,當該道臣,推考,何如?傳曰,允。
趙庭和,以兵曹言啓曰,六臘大政各道武臣履歷成冊,及期修整上送,自是定式,而北關履歷成冊,尙不上送,未得與各道同爲入啓,事之疎忽,莫此爲甚。該道臣推考警責,成冊則星火修整上送之意,分付,何如?傳曰,允。
又以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
李恒權,以宣惠廳言啓曰,今年湖南災結,最爲夥多,明年營官需八分一,各樣價四分一,依近例,仍爲減分磨鍊之意,敢啓。傳曰,知道。
上在昌德宮。停常參·經筵。
徐憙淳啓曰,大司憲宋穉圭,掌令宋在淳·金錫泰在外,執義尹命圭,持平李是鍊·金宗虎未肅拜,監察茶時之意,敢啓。傳曰,知道。
又啓曰,右副承旨李翊會時在慶尙道安東府任所,斯速乘馹上來事,下諭,何如?傳曰,允。
趙庭和啓曰,藥房副提調持粟米飮來待矣。傳曰,封入。
以應敎徐有素,校理徐相祿,副校理朴晦壽牌不進罷職傳旨,傳于柳遠鳴曰,只推。
以兼輔德申在植,兼弼善朴晦壽,文學徐左輔,司書徐萬淳,兼司書李憲兢,說書李穆淵,兼說書趙容和牌不進罷職傳旨,傳于柳遠鳴曰,只推。傳于趙庭和曰,守令·邊將初仕人留待。
傳于趙庭和曰,守令·邊將初仕人入侍。
以應敎徐有素,校理徐相祿,副校理朴晦壽牌不進罷職傳旨,傳于柳遠鳴曰,只推。
以兼輔德申在植,兼弼善朴晦壽,文學徐左輔,兼司書李憲兢,兼說書趙容和牌不進罷職傳旨,傳于柳遠鳴曰,只推。
傳于柳遠鳴曰,徽慶園前參奉李能淵仍任。
柳遠鳴,以顯思宮享官意啓曰,今此祥祭時,本宮忠義二員,例有合番之規,今十二月二十四日爲始,竝爲別省記入直之意,敢啓。傳曰,知道。
又以承文院都提調意啓曰,院製述官張燮元遷轉代,前監牧官徐瑾修差下,製述官丁志鶴出六代,吏文學官朴善性陞付,吏文學官有闕代,㓜學李相玶差下,使之竝付軍職冠帶常仕,何如?傳曰,允。
徐憙淳,以備邊司言啓曰,卽見全羅監司朴綺壽狀啓,則以爲,羅州紅衣島漂到人十四名,乃是大國江南鎭江府丹陽縣人之行商漂到者,而船隻漂失,願從陸路還歸,以本州荷衣島漂人問情,京驛官一體問情,物件斥賣等節,亦爲按例擧行後,竝與兩處漂人一時率來事,恭俟廟堂稟處擧行爲辭矣。漂人船隻,旣已漂失,依其願從陸還送,而衣袴造給,朝夕供饋及物件斥賣等節,依荷衣島漂人例擧行,京驛官旣有前此下去者,仍令轉向問情,一體領來,以爲入送北京之地,而更以此自槐院撰出咨文,使荷衣島漂人領爲齎去之意,竝爲分付,何如?傳曰,允。
又以禁衛營言啓曰,本營騎士將尹炯東身病猝重,勢難察任,改差,何如?傳曰,允。
又以禁衛營言啓曰,本營哨官李東鉉受由在外,過限不現,汰去之意,敢啓。傳曰,知道。
又以義禁府言啓曰,卽接月令醫員皮宗舜手本,則時囚罪人李秉吉素患痰癖之症,添劇處冷之餘,食飮專却,眞元大脫,目下症形,實爲危篤云,罪人病勢如此,則一邊保放,一邊草記,曾有定式矣。李秉吉姑爲保放之意,敢啓。傳曰,知道。
甲申十二月二十三日辰時,上御熙政堂。守令·邊將·初仕人入侍時,都承旨徐憙淳,同副承旨趙庭和,假注書李日瀅,記事官金鍏·吳致愚以次進伏。安東府使李若愚,竹山府使徐羲輔,龍川府使尹守任,昆陽郡守崔光鉉,延日縣監李莘耆,德積僉使朱植,許沙僉使許橘,西生僉使金光爀,麟山僉使李宗秀,所己萬戶姜斗煥,助泥萬戶金昌厚,呂島萬戶禹時榮,多慶浦萬戶朴師淳,智島萬戶李擎國,薪智島萬戶文孟基,梨津萬戶金璟,開雲浦萬戶朴聖得,天城萬戶文命緯,加背梁萬戶金和中,蛇梁萬戶李台鎭,吾老萬戶金漢翼,禮賓參奉吳泰晉以次進伏楹外訖。上曰,次第入侍。安東府使臣李若愚職姓名後命退,龍川府使臣尹守任職姓名後命退,竹山府使臣徐羲輔職姓名後命退,延日縣監臣李莘耆職姓名後命退,昆陽郡守臣崔光鉉職姓名後命退。上曰,邊將則宣傳官於階下傳奏,可也。宣傳官傳奏,諸邊將職姓名訖,命先退。憙淳曰,玉堂上下番俱空,事甚未安,應敎徐有素校理徐相祿,副校理朴晦壽,旣有只推之命,竝卽牌招,推移入直,何如?上曰,依爲之。出擧條憙淳曰,春坊上下番俱空,事甚未安,兼輔德申在植,兼弼善朴晦壽,文學徐左輔,司書徐萬淳,兼司書李憲兢,說書李穆淵,兼說書趙容和,旣有只推之命,與輔德具康一體牌招,推移入直,何如?上曰,依爲之。出擧條進御二錢重人參粟米飮,自今日一貼式限四貼煎入事。出榻敎中宮殿進御二錢重人參粟米飮,自今日一貼式限四貼煎入事。出榻敎仍命退,諸臣以次退出。
上在昌德宮。停常參·經筵。
朴岐壽啓曰,大司憲宋穉圭,掌令宋在淳·金錫泰在外,執義尹命圭,持平李是鍊·金宗虎未肅拜,監察茶時之意,敢啓。傳曰,知道。
趙庭和啓曰,藥房副提調持粟米飮來待矣。傳曰,封入。
又啓曰,知敦寧金基厚,左尹吳翰源,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安,應敎徐有素,校理徐相祿,副校理朴晦壽,旣有只推之命,竝卽牌招推移入直,何如?傳曰,允。
以應敎徐有素,校理徐相祿,副校理朴晦壽牌不進罷職傳旨,傳于趙庭和曰,只推。
吏曹口傳政事,徽慶園參奉單李能淵。
兵曹,以李復淵爲御營中軍。
傳于李恒權曰,留院公事入之。
朴岐壽,以都摠府言啓曰,今日入直內三廳武兼禁軍及軍兵等,當爲中日習射技〈放〉,而國忌正日相値,不得設行之意,敢啓。傳曰,知道。
又以訓鍊都監言啓曰,本局把摠許棨,身病甚重,勢難察任,改差,何如?傳曰,允。
又以訓鍊都監言啓曰,本局諸將官自今年正月至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
上在昌德宮。停常參·經筵。
藥房副提調趙庭和啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
趙庭和啓曰,藥房副提調持粟米飮來待矣。傳曰,封入。
李翊會啓曰,備邊司郞廳來言,今日賓廳日次,而顯思宮祥祭親行齋戒相値,不得來會矣,敢啓。傳曰,知道。
傳于趙庭和曰,刑·禮換房。
傳于徐憙淳曰,都承旨馳詣徽慶園,奉審摘奸,仍爲監祭以來。
傳于李翊會曰,顯思宮大祥祭享親行時,出宮門路,以賓陽門爲之,侍衛入直磨鍊,雲寶劍置之,還宮門路,協陽門爲之。
李翊會啓曰,兵曹郞廳來言,明日顯思宮祥祭親行時,別侍衛不可不備,而判書金履喬方在受由中,不得擧行云,何以爲之?敢稟。傳曰,牌招。
趙庭和,以侍講院言啓曰,明日顯思宮祥祭王世子亞獻禮時,宮官當爲全數進參,而弼善李毅遠在外,無以備員,令政院稟旨變通差出,待下批牌招,以爲進參之地,何如?傳曰,允。
趙庭和啓曰,因侍講院草記,明日顯思宮祥祭王世子亞獻禮時,宮官當爲全數進參,而弼善李毅遠在外,無以備員,令政院稟旨變通差出,待下批牌招事,允下矣。合有變通之道,何以爲之?敢稟。傳曰,許遞,前望單子入之。
弼善前望單子入之,趙忠植落點。
趙庭和啓曰,吏曹郞廳來言,禮安縣監沈弘模,三嘉縣監鄭友容,宜寧縣監鄭基植,洪川縣監韓璵,禮山縣監李溟夏,積城縣監趙萬始,康津縣監徐翯淳,巨濟府使柳勉儉,平海郡守蔡學永,彦陽縣監李濟遠,延日縣監李莘耆,樂安郡守申彦模,牙山縣監金箕景,江西縣令李駿秀,兔山縣監洪鍾英,機張縣監鄭亨大,草溪郡守申紹,兩司俱未署經云,除在外外,未肅拜人員,竝卽牌招,何如?傳曰,允。
傳于李翊會曰,侍衛軍兵毛具。
趙庭和,以顯思宮享官意啓曰,本宮朝夕上食晝茶禮祭需用餘多士麻八斤,早藿五斤,甘苔三斤,雀舌七合,白淸二升,黃淸二升,生梨十五介,生栗一升二合,黃栗一升五合,大棗一升五合,乾柿六串三箇,實栢子八合三夕,實胡桃八合三夕,榛子八合三夕,在前有內入之事,有還下之例,今番則何以爲之乎?敢啓。傳曰,還下。
又以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
上在昌德宮。停常參·經筵。
上詣顯思宮。入齋室後,王世子板位問安。答曰,知道。內閣·政院·玉堂·藥房口傳問安。答曰,知道。祥祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。還內後,王世子板位問安。答曰,知道。內閣·政院·玉堂·藥房口傳問安。答曰,知道。
備忘記,順天營將李義植下直,長弓一張,長箭一部,片箭一部,筒兒一箇賜給。
趙庭和啓曰,藥房副提調,持粟米飮來待矣。傳曰,封入
傳于趙庭和曰,守園官留待。
傳于趙庭和曰,守園官入侍。
傳于徐憙淳曰,奉審承旨入侍。
傳于李恒權曰,顯思宮日下供上與京畿朔望進上及炭燒木內人供上外,一竝減下。
傳于趙庭和曰,守侍園官以下,享官以下書啓捧入。
以守侍園官以下別單,傳于趙庭和曰,守園官興寧君昌應,侍園官朱世章竝加資,守園官內廐馬一匹面給。外居奴婢六口,田五十結,侍園官內廐馬一匹面給,馬則竝鞍具,外居奴婢四口,田三十結。參奉趙鎭運·李能淵竝陞六,忠義金相德,直長除授。進止差備金昌西·鄭萬豐各上絃弓一張賜給。典禮柳仁榮書題除授,飰監·守僕·員役等竝依丁丑年例爲之。
以享官以下別單,傳于趙庭和曰,享官完城君爔,行護軍鄭漪,行副護軍朴宗喜竝加資。行護軍朴周壽,左承旨朴岐壽竝熟馬一匹面給。前享官永明尉洪顯周半熟馬一匹面給。忠義朴獻壽·李鍾奎竝東班職調用。宗戚執事永明尉洪顯周,行護軍朴周壽·鄭漪,行副護軍朴宗喜,左承旨朴岐壽各內下大虎皮一令賜給。水原判官李鼎臣,新溪縣令朴鎬壽竝陞敍。泰陵參奉朴雲壽,思陵參奉李鼎民竝陞六。都薛里金道浹·金喜善竝加資。前都薛里李奇遠熟馬一匹賜給。薛里鄭性浹等四人各半熟馬一匹賜給。進止差備裵漢祚等六人各兒馬一匹賜給。奏時官李海豐等二人,竝令本衙門高品付料。事知守僕黃完鎭帖加,守僕等限三年免役,已免役者,妻子中限三年免役。奠吏等竝令該曹米布從厚題給。飯監等書題除授,禁漏書員,水刺間員役水工等,竝依丁丑年例爲之。
傳于趙庭和曰,今番賞典,雖兼數事,無得疊授。
傳于趙庭和曰,明日政官牌招開政,賞典下批。
傳于趙庭和曰,留院公事入之。
以執義尹命圭牌不進罷職傳旨,傳于柳遠鳴曰,只推。
李翊會,以訓鍊都監言啓曰,本局千摠趙文錫身病甚重,勢難察任,改差,何如?傳曰,允。
又以禁衛營言啓曰,來乙酉正月當五番左部後司屬公淸道四哨軍兵逢點實數四百五名,已爲點閱整齊。來乙酉正月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來乙酉三月當六番中部前司屬京畿四哨軍兵,來乙酉二月二十五日,京中逢點,依例準二朔立番之意,本道監司處,預爲知委,何如?傳曰,允。
又以御營廳言啓曰,本廳來乙酉正月二月兩朔應立中部左司屬全羅右道四哨軍兵,今已逢點整齊矣。正月初一日,與前司軍兵替代立番後,舊軍放送之意,敢啓。傳曰,知道。
又以御營廳言啓曰,本廳來乙酉三月四月兩朔應立中部中司屬全羅右道二哨,公淸右道二哨合四哨軍兵,二月二十五日京中逢點。三月初一日與左司軍兵,當爲替代立番,而依定奪每哨以九十八名磨鍊,趁期調送事,兩道監兵使處,措辭知會之意,敢啓。傳曰,知道。
顯思宮祥祭親行敎是時,終獻官左議政李相璜,贊禮禮曹判書洪義浩,典祀官奉常正鄭禮容,宮闈令尙膳金喜善,執禮副司果李魯秉,執尊副司果李禮延,大祝副司果李憲瑋,祝史副司果洪羲祖,齋郞副司果南履懋,盥洗位兵曹佐郞金秀萬,兵曹正郞李升烈,爵洗位典籍安汲仁,禮曹佐郞尹宗鉉,亞獻盥洗位兵曹佐郞盧尙羲,終獻盥洗位奉常僉正趙亨基,贊者兼引儀徐有冕·盧在豐謁者引儀金秉始·趙必煥,贊引假引儀吳泰瀚·李宅淳,祭監監察李秉龜·尹謙圭。
甲申十二月二十六日子時,上詣顯思宮。祥祭親行入侍時,左承旨朴岐壽,右承旨李恒權,左副承旨柳遠鳴,右副承旨李翊會,同副承旨趙庭和,記事官李淵祥,假注書李日瀅,記事官金鍏·吳致愚,檢校直閣李光文,直閣朴永元,檢校待敎李鶴秀·李憲瑋·金正喜以次侍立。上具翼善冠·淺淡服·烏犀帶·黑皮靴,乘輿出賓陽門。藥房提調金履喬進前奏曰,侵夜勞動,聖體若何?上曰,一樣矣。由明政門·集禮門,至齋室門外,降輿入齊室。時至,通禮跪啓請行禮,贊禮前導,詣板位前,跪啓請俯伏哭。王世子以下在位者皆俯伏哭,贊禮跪啓請止哭興·平身,上止哭興·再拜興·平身。王世子以下在位者皆止哭興·再拜興·平身,贊禮前導,詣尊所東向立,岐壽酌酒,庭和以盞受酒,上詣神位前,北向俯伏跪。岐壽奉香,庭和奉爐,奠于案,岐壽奉爵以進,贊禮跪啓請執爵獻爵,上執爵獻爵。大祝李憲瑋跪讀祝文訖,贊禮跪啓請俯伏興·平身,上俯伏興·平身,贊禮導上降復位。執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前。宮官請執爵獻酌,王世子以爵授宮官,奠于靈座前,宮官請俯伏興平身,王世子俯伏興平身降復位。執禮請行終獻禮,謁者引終獻官左議政李相璜,詣神位前行禮訖,出就復位。執禮請俯伏哭,上俯伏哭,王世子以下在位者皆俯伏哭,贊禮請止哭興·再拜興·平身,上止哭興·再拜平身,王世子以下在位者皆止哭興·再拜平身。贊禮導上詣望燎位,燎訖,贊禮跪啓請禮畢,上還入齋室。少頃,通禮跪啓請外辦,上出齋室門外,乘輿由景化門·銅龍門·建陽門·協陽門,入宣化門還內,次出標信解嚴,諸臣以次退出。
甲申十二月二十六日辰時,上御熙政堂。守園官入侍,奉審承旨同爲入侍時,都承旨徐憙淳,右承旨李恒權,假注書李日瀅,記事官金鍏·吳致愚,守園官昌應以次進伏訖。憙淳曰,臣承命馳詣徽慶園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事順成,祭器洗滌入欌矣。上曰,守園官進前。昌應進伏。上曰,好在而還耶?昌應曰,聖念收曁,無事守園而還矣。上命守園官先退。仍命退,諸臣以次退出。
上在昌德宮。停常參·經筵。
顯思宮祥祭翌日,大殿·中宮殿·世子宮,內閣·政院·玉堂口傳問安。答曰,知道。世子嬪宮,內閣·政院·玉堂口傳問安。答曰,知悉。大殿·中宮殿·世子宮,朝廷二品以上·六曹堂上單子問安。答曰,知道。
藥房提調金履喬,副提調趙庭和啓曰,日月流邁,顯思宮祥事奄過,伏惟聖心哀慕,益復如新,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來敢安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李翊會,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙庭和啓曰,來初一日輪對日次矣,敢稟。傳曰,當次人受點,後日次來待。
徐憙淳啓曰,左承旨朴岐壽今日不爲仕進,卽爲牌招,何如?傳曰,許遞,前望單子入之。
備忘記,淸州營將權友仁,尙州營將徐羽淳,晉州營將兪範柱下直,各長弓一張,長箭一部,片箭一部,筒兒一箇賜給。
承旨前望單子入之,李鍾穆落點。
徐憙淳啓曰,新除授左副承旨李鍾穆,卽爲牌招,何如?傳曰,允。
傳于李恒權曰,本事其間雖已自內査實,因値齋日,未果處分矣。李禾重所爲,萬萬駭惡叵測,實是無前之變怪,然所謂守園官狀啓,興寧則初不干涉,南延則義異滅親,不敢首實,容有可恕,竝此參酌。李禾重令該府拿囚,嚴刑一次後,絶島勿限年定配。
傳于李翊會曰,今日次對爲之。
李恒權啓曰,今日次對,兩司當爲進參,除在外外,未肅拜人員,竝卽牌招,何如?傳曰,允。
又啓曰,左議政李相璜有稟達事,率金吾堂上,來詣請對矣。傳曰,入侍。
傳于李翊會曰,大臣·備局堂上引見。
傳于李恒權曰,庭鞫時委官,以左議政爲之。
吏曹口傳政事,以金魯敬爲同義禁。
吏曹口傳政事,知義禁單金魯敬。
有政。吏曹判書朴宗薰受由,參判徐能輔進,參議李紀淵式暇,同副承旨趙庭和進。啓曰,判書朴宗薰受由,參議李紀淵式暇,小臣獨政未安,何以爲之?敢稟。傳曰,仍爲之。以李寅泰爲副應敎,以金炳朝爲修撰,以尹秉烈爲副修撰,兼春秋單金景濂。完城君燨今加崇憲,護軍鄭漪今加嘉義,副護軍朴宗喜今加嘉善,興寧君昌應今加承憲加資事,承傳。軍器直長單曺始憲。
兵批,行判書金履喬進,參判宋冕載病,參議愼宜學入直進,參知李衡柱病,右副承旨李翊會進。啓曰,黃海水使及兵虞候今當差出,而擬望之人乏少,未準朔禁軍將及已準守令,竝擬,何如?傳曰,允。以柳曮爲宣傳官,以李圭德爲黃海水使,以李東膺爲阿耳僉使,以李敬德爲黃海兵虞候,以李載星爲水虞候。護軍單朴宗喜,副司直單李毅遠,副司果單朴雲壽·李鼎民·趙鎭運·李能淵·徐瑾修。副司正單柳興禹·林東瑛·朴善性,副司勇單李相瓅。
傳于李翊會曰,見窠皆令差出。
吏批,再政。以趙忠植爲副校理,以徐騏輔爲泰陵參奉,以朴巘壽爲思陵參奉,以鄭始容·李允植爲徽慶園參奉,以金鎭喆爲長鬐縣監,兼甕津水使單李圭德。
以大司諫申在植,司諫沈能栻,正言趙熙龍,執義尹命圭,持平李是鍊·金宗虎牌不進罷職傳旨,傳于李恒權曰,只推。
李翊會,以吏曹言啓曰,今此正朝祭祭官,當爲磨鍊,而除老病公頉,實無排比之路。依近例,刑官·司饔院官員及時帶春坊年六十以上人,通融塡差以入,而其中時無職名人員,令該曹,口傳付軍職,何如?傳曰,允。
兵曹口傳政事,副護軍單朴岐壽。
趙庭和,以弘文館言啓曰,本館上番校理臣徐相祿以訓鍊都監從事官,軍布捧上時,今日晝仕出去之意,敢啓。傳曰,知道。
又以弘文館言啓曰,本館下番姑降入直,事甚未安。新除授修撰金炳朝,副修撰尹秉烈,竝卽牌招,以爲推移入直,副應敎李寅泰,副校理趙忠植,一體牌招察任,何如?傳曰,允。
又以禮曹言啓曰,顯思宮入廟後祭禮,四仲朔·分·至日設行,正朝·寒食·端午·秋夕,宮園竝爲設行,忌辰園所設行事,允下矣。景祐宮·徽慶園行用祝文,令藝文館撰進,祭官令吏曹差出,祭物亦令太常封進事,分付,何如?傳曰,允。
李恒權,以漢城府言啓曰,未婚男女每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自該府修成冊報來,故別單書入之意,敢啓。傳曰,知道。
李鍾穆,以兵曹言啓曰,謹依下敎,武藝別監金鍾聲等四名處,賞格次木六疋·布六疋題給之意,敢啓。傳曰,知道。
又以兵曹言啓曰,新除授靑水萬戶高漢爕,在德萬戶金德信俱是折衝,而誤擬萬戶望蒙點矣。臣之矇未覺察,不勝惶恐,原望筒勿施,何如?傳曰,允。
又以備邊司言啓曰,黃海水使李光錫在任身死矣。返柩時擔軍依法典題給之意,分付所經各道,何如?傳曰,允。
義禁府問事郞廳六,李嘉愚·李憲球·洪羲祖·南履懋·金潞·權馥。
李恒權,以義禁府言啓曰,今此庭鞫時,罪人往來之際,例有軍兵排衛之事,令訓鍊都監擧行,何如?傳曰,允。
李鍾穆,以訓鍊都監言啓曰,今此庭鞫時,罪人往來時,排圍軍兵,令訓鍊都監擧行事,自義禁府草記矣。排圍軍一百名,定送之意,敢啓。傳曰,知道。
又以訓鍊都監言啓曰,今十二月二十七日內兵曹庭鞫時,因兵曹節目,出番軍二哨,各其將官率領,設布帳外排立,雜人一切嚴禁,而事畢後待標信罷出之意,敢啓。傳曰,知道。
又以御營廳言啓曰,今此庭鞫時,依兵曹節目,罪人結幕處,出番鄕軍一哨,將官率領,嚴加排立,而事畢後待標信罷出之意,敢啓。傳曰,知道。
庭鞫時,罪人李仁白原情。
庭鞫時,罪人仁白更招後,刑問一次訊杖三十度,捧遲晩仍捧結案。
義禁府罪人仁白,年五十二矣,結案白等,矣身根脚段,父敬普,父矣父德休,母鄭召史,母矣父泰建,竝只故白良乎,以父母胎生於黃海道黃州牧靑龍坊大井里,隨父母長養是白如可,入籍居生於本牧隱仙坊都站里是白乎旀,行凶節次段,矣身以蟣蝨之賤,蓄梟獍之心,敢以窮憯絶慝亘古所無之凶言,筆之於書,詬罵天日,至於上犯莫重莫嚴不敢言之地者,卽是萬剮猶輕之極惡大憝,大逆不道的實,遲晩的只罪。大明律謀反大逆條云,凡謀反及大逆,但共謀者,不分首從,皆凌遲處死,同律死囚覆奏待報條云,其犯十惡之罪,應死者,決不待時亦爲白有臥乎等用良,仁白段,不待時凌遲處死爲白乎事。
傳于李恒權曰,庭鞫撤罷。
李恒權,以義禁府言啓曰,大逆不道罪人仁白不待時凌遲處死事照律啓下矣。當不待時凌遲處死,而罪人薄昏行刑,有乖法意,依雨未晴夜未明例,待朝行刑,載在法典矣。罪人仁白,姑囚府獄,待明朝行刑之意,敢啓。傳曰,知道。
刑曹判書任希存疏曰,伏以,居諸易流,顯思宮終祥奄過,伏惟我聖上哀慕之懷,益復如新。仍伏念,臣年迫桑楡,病漸沈綿,尋常朝班,亦多逡巡,固不足備數於任使之列,而天點屢加於低擬,榮感每切於中心,不意新除,又出特恩。手奉華誥,冞增感惶,隨牌一肅,粗伸叩謝之忱,而歷日虛縻,是豈始料之攸及?夫司寇,國之重任也,實非如臣衰病者所可堪承,而況又聽瑩之症,尤不合聽訟之官,臣於昨年,濫叨是任,以此陳籲,幸蒙恩遞。今此病情,旣無減於其時,則官職去就,豈有異於前後乎?玆敢略暴實狀,仰瀆崇嚴。伏乞聖明,俯垂照諒,亟遞臣所帶之職,回授可堪之人,以重公器,俾安微分,千萬至祝。臣無任云云。答曰,省疏具悉。所請依施。
黃海監司趙晉和疏曰,伏以,臣濫叨藩寄,辭不獲命,行將辭陛矣。臣母墳山在於京畿楊州地,而久曠省掃,今當遠離,履露之感,此時倍切,觀風之職,經歲將還,懷望松楸,私情難抑,玆敢冒死陳籲,仰瀆崇嚴。伏乞聖明,特許往省,俾伸至情,千萬幸甚。臣無任云云。答曰,省疏具悉。卿其往省焉。
甲申十二月二十七日辰時,上御熙政堂。藥房入診,大臣·備局堂上引見,金吾堂上同爲入侍時,提調金履喬,副提調趙庭和,記事官李淵祥·金鍏·吳致愚,檢校待敎李憲瑋,右副承旨李翊會,假注書李日瀅,事變假注書孫爀,左議政李相璜,領敦寧金祖淳,行知中樞府事沈象奎,行戶曹判書鄭晩錫,行大護軍金魯敬,禮曹判書洪義浩,行護軍朴周壽·申鴻周·趙萬永·白東薳,開城留守李龍秀,判義禁李存秀,同義禁徐長輔以次進伏。醫官金殷相·金珪·盧在豐,進伏楹外訖。相璜曰,日月流邁,顯思宮大祥奄過,聖心哀慕,益復如新,侵曉將事,勞動旣多,聖體,若何?上曰,一樣矣。相璜曰,寢睡水刺之節,若何上曰,一樣矣。相璜曰,中宮殿氣候,何如?上曰,一樣矣。仍命診候,殷相等以次診候訖,退伏奏曰,脈候左右三部調均矣。上曰,次對爲之。相璜曰,目下有變怪事,率禁堂登筵矣。昨夜禁將來言,捉得南山放火人懷中,有凶書一冊子,以上疏樣起頭,而語及邦禮,窮凶絶悖,一節甚於一節,一句憯於一句,詬罵天日,上及於莫重莫嚴不敢言之地,如此凶豎,豈可一刻假息於覆載之間乎?嚴鞫得情,不容少緩,凶書一經聖覽後,令王府按法擧行之意,敢此仰達矣。仍進凶書,祖淳曰,凶書臣亦見之,而至凶絶憯,亘古所無之極逆大憝也。嚴鞫得情,不可一日暫緩,而在前有臨門親問之時,亦有庭鞫之時,臣意則以庭鞫爲之似好矣。在昔先朝師·翰之獄,情犯絶慝,無事更問,而有直捧結案之事,此賊有浮於師·翰之凶矣。上命書傳敎曰,庭鞫爲之,庭鞫處所以內兵曹爲之。相璜曰,金吾堂上中,有實故人許遞,其代令該曹口傳差出,以爲參鞫之地,何如?上曰,依爲之。出擧條翊會曰,庭鞫爲之事,命下矣。原任大臣,左右捕將命招,兩司,諸臺竝卽牌招,以爲參鞫之地,何如?上曰,依爲之。出擧條上命大臣就座,義浩曰,顯思宮禫祭後同日入廟時儀節,當爲磨鍊,自上闕門外祗送與陪從之節,何以爲之乎?上曰,祗送處所,以明政門外爲之,陪從之節,依例擧行。出擧條義浩曰,入廟後奉安祭,以親行磨鍊乎?上曰,親行磨鍊,王世子亞獻之節,依例磨鍊。出擧條義浩曰,顯思宮禫祭日入廟後,朔望祭如禮停止,祭禮當爲磨鍊矣。四仲朔·分·至日本宮設行,正朝·寒食·端午·秋夕,宮園竝爲設行,忌辰園所設行,恐合禮意,以此磨鍊,何如?上曰,依爲之。出擧條義浩曰,永禧殿展謁,當於歲首取稟,而年次酌獻禮取稟,姑未批下,不敢循例擧行,待明年二月,以酌獻禮更爲取稟乎?上曰,唯。翊會曰,今日賓對,兩司諸臺無一人進參,事甚未安,竝推考,何如?上曰,依爲之。出擧條上命大臣及藥房先退,相璜·履喬等先退。又命退,承史以次退出。
上在昌德宮。停常參·經筵
李恒權啓曰,合辭許久闕啓,事甚未安,除在外·差祭外,呈告人員,竝卽牌招,何如?傳曰,允。
備忘記,南兵使尹郁烈,三陟營將林應淳下直,各長弓一張,長箭一部,片箭一部,筒兒一箇賜給。
傳于李恒權曰,刑曹判書有闕之代,前望單子入之。
刑曹判書前望單子,金魯敬落點。
傳于趙庭和曰,輔德·兼輔德·兼文學·兼司書竝許遞,與未差之代,前望單子入之。
李恒權啓曰,大司憲宋穉圭,掌令宋在淳·金錫泰在外,持平李是鍊差祭,執義尹命圭,持平金宗虎牌不進,監察茶時之意,敢啓。傳曰,知道。
以大司諫申在植,司諫沈能栻,正言鄭熙龍,執義尹命圭,持平金宗虎牌不進罷職傳旨,傳于李恒權曰,只推
以副應敎李寅泰,副校理趙忠植,修撰金炳朝,副修撰尹秉烈牌不進罷職傳旨,傳于趙庭和曰,只推。
以慶尙監司李止淵狀啓居昌府民家失火事,傳于趙庭和曰,當寒失所,聞甚矜惻,元恤典外,別加顧助事,廟堂措辭分付。
趙庭和,以弘文館言啓曰,本館下番姑降入直,事甚未安。應敎徐有素,副應敎李寅泰,副校理趙忠植,修撰金炳朝,副修撰尹秉烈,旣有只推之命,修撰金炳朝,副修撰尹秉烈,竝卽牌招,以爲推移入直,應敎徐有素,副應敎李寅泰,副校理趙忠植,竝卽牌招察任,何如?傳曰,允。
李恒權,以漢城府言啓曰,朝官年八十,士庶年九十以上,每年歲首,依法典陞資事,定式矣。令各該部搜訪報來後,加資人職姓名,別單書入,而朝官年八十中,領府事金載瓚,知事朴宗來,旣已資窮。內侍崇祿金完碩·劉仁默,毋得授輔國事,載在大典通編,不爲入錄之意,敢啓。傳曰,知道,
李鍾穆,以禁衛營言啓曰,本營騎士將沈昌祖身病猝重,勢難察任,改差,何如?傳曰,允。
又以摠戎廳啓曰,本廳諸將官今甲申年射講居首人,依例別單書入之意,敢啓。傳曰,知道。
李恒權,又以義禁府言啓曰,李禾重本事,其間雖已自內査實,因値齋日,未果處分矣。所爲萬萬駭惡叵測,實是無前之變怪,然所謂守園官狀啓,興寧則初不干涉,南延則義異滅親,不敢首實,容有可恕,竝此參酌。李禾重令該府拿問,嚴刑一次後,絶島勿限年定配事,承傳啓下矣。李禾重嚴刑一次後,全羅道康津縣古今島,勿限年定配,而以承傳內辭意,具罪目,依例發遣府羅將,押送配所,何如?傳曰,允。
又以義禁府言啓曰,大逆不道罪人仁白,旣已承服正刑,其父母·妻妾·子女·祖孫·兄弟·娣妹,子之妻妾·伯叔父,兄弟之子年歲姓名,存沒居住,令漢城府考出帳籍,亦爲分付五部及各該道,應坐諸人一一査出,成冊牒報後,依律擧行,而籍沒家産·破家瀦澤·降邑號·罷守令等事,令各該司捧承傳擧行,何如?傳曰,允。
又以刑曹言啓曰,因義禁府啓辭,大逆不道罪人仁白,籍沒家産事,命下矣。罪人仁白奴婢有無,令京兆考出帳籍,亦爲知委五部及各該道,使之一一査出,成冊報來後,永屬公賤之意,敢啓。傳曰,知道。
又以義禁府言啓曰,保放罪人李秉吉還囚捧供以入,而病勢一向未差,仍爲保放之意,敢啓。傳曰,知道。
義禁府啓曰,珍島前郡守李秉吉原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓。依允。
上在昌德宮。停常參·經筵。
藥房提調金履喬,副提調趙庭和啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權啓曰,合辭許久闕啓,事甚未安,除在外,差祭外,呈告人員,竝卽牌招,何如?傳曰,允。
徐憙淳啓曰,右承旨柳遠鳴今日不爲仕進,卽爲牌招,何如?傳曰,允。
備忘記,吾老梁萬戶金漢翼,仇寧萬戶白思亮下直,各長弓一張,長箭一部,片箭一部,筒兒一箇賜給。
傳于李恒權曰,自今日正月初四日至,各司藏牌。
春坊前望單子入之,輔德洪起燮,兼輔德李紀淵,弼善權馥,兼文學李憲瑋落點,兼司書金潞添書落點。
趙庭和,以侍講院言啓曰,再明日顯思宮朔祭,王世子亞獻禮時,宮官當爲全數進參,而弼善權馥,兼文學李憲瑋有實故,無以備員。令政院稟旨變通差出,待下批,牌招,以爲進參,何如?傳曰,竝許遞,前望單子入之,待下批,牌招察任。
春坊前望單子入之,弼善李寅泰,兼文學朴晦壽落點。
以應敎徐有素,副應敎李寅泰,副校理趙忠植,修撰金炳朝,副修撰尹秉烈牌不進罷職傳旨,傳于趙庭和曰,只推。
趙庭和啓曰,校理徐相祿,副校理朴晦壽·趙忠植差祭,校理一員未差,修撰金正喜內閣進,副修撰李同淳在外,玉堂上下番俱空,事甚未安。應敎徐有素,副應敎李寅泰,修撰金炳朝,副修撰尹秉烈,旣有只推之命,竝卽牌招,推移入直,何如?傳曰,允。
李恒權啓曰,大司憲宋穉圭,掌令宋在淳·金錫泰在外,持平李是鍊差祭,執義尹命圭,持平金宗虎牌不進,監察茶時之意,敢啓。傳曰,知道。
以大司諫申在植,正言趙熙龍,執義尹命圭,持平金宗虎牌不進罷職傳旨,傳于李恒權曰,只推。
以應敎徐有素,修撰金炳朝,副修撰尹秉烈牌不進罷職傳旨,傳于趙庭和曰,只推。
李翊會,以吏曹言啓曰,因義禁府草記,大逆不道罪人仁白,旣已承服正刑,降邑號·罷守令等事,令各該司奉承傳擧行事,允下矣。問于義禁府,則仁白居生於黃州牧云,守令則勿罷事,曾有定式矣。黃州牧使降爲黃岡縣監,而道號,依平安道已例,依前仍置,何如?傳曰,允。
徐憙淳,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
趙庭和,以禮曹言啓曰,徽慶園香炭山望定處,一一尺量,則春川火田四十八結十負三束,洪州火田六十八結三十六負,楊口火田六結二十二負四束,杆城陳地二結二十九負六束云矣。依下敎,劃付本園所之意,敢啓。傳曰,知道。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成朴光錫,直講金秀鍾,典籍閔永勳,俱爲差祭,時無入直之員,以他郞官姑爲代直,何如?傳曰,允。
李鍾穆,以兵曹言啓曰,五衛將吳致勛·崔鎭一,忠翊衛將金啓默,慶熙宮衛將金弘源,俱以病難供職,呈狀乞遞,竝改差。同仁權管洪應燮,以其親病沈重,萬無離側赴任之望云,依例罷黜,何如?傳曰,允。
又以兵曹言啓曰,來乙酉年各處頒給信漢符別單及文宰二品以上,武臣蔭官曾經摠管人員章標頒給別單,修整以入之意,敢啓。傳曰,知道。
又以訓鍊都監言啓曰,本局把摠趙亨錫身病甚重,勢難察任,改差,何如?傳曰,允。
又以訓鍊都監言啓曰,本局哨官安榮身病甚重,勢難察任,改差,何如?傳曰,允。
又以訓鍊都監言啓曰,今十二月二十九日三十日年終起火時,次知將官·將校姓名及兼別破陣等容貌年歲,火箭數爻,竝別單書入之意,敢啓。傳曰,知道。
刑曹參議李友秀疏曰,伏以,本曹新除授判書臣金魯敬,卽臣妻三寸也。揆以法例,臣之見職,自在當遞,慈敢援例陳章,仰瀆崇嚴。伏乞聖明,亟許遞改,以存公格,以安私分焉。臣無任云云。答曰,省疏具悉。所請依施。
吏曹判書朴宗薰疏曰,伏以臣,性疎精衰,才短識淺,惟閒漫百執事之末,已不揕任使,如臣見帶銓衡之職,爲六部之長,係一國之重者,尤何可擬議稱似哉?及夫歇後叩拜,黽勉趨承,固未始不自顧愧恧,繼以憂悸也。至於曩者被人譏斥,言出於意慮事理之外,其所以累朝廷而羞搢紳,亮不淺尠,在臣之道,斷當劃卽謝免,以效自靖,而聖度曲費造化,恩言至及國體,雨露霜雪,夐越尋常。臣於是,竊伏惟念,以臣不肖之去就,苟有絲毫之補於莫嚴之國體,則爲榮甚大,私義反輕。況國體旣存之後,私義之獲伸,當有其目,此臣所以身不自有,顚倒就職也。然而向之愧恧憂悸者,又不翅萬萬于前,未嘗一日而安於心也。今焉逡巡之頃,京察已過,此卽俗所謂銓家瓜限,而抑臣之瓜限,其亦異乎人之瓜限矣。若夫銓注得失,瘡疣大小,布在政案,當有公議,非臣之所敢唐突自列也。且臣之生平貞疾,卽癲疝與痰眩是已,偶有觸冒,則冷結于下,而衝亘如剚,纔有勞慮,則氣厥于上而暈轉欲殊。每發輒使傍人,煩頃刻之憂,而今也發之是猛,宛轉叫楚,奄奄無人事者,已幾日于玆,蓋病有源委,所祟較緊,而衰氣乘之,有非時日調治所可痊已。此若不痊,則雖家常應接,不可作恒人樣子,其可以據重任而治劇務乎?縱使臣政無可施,義無可言,卽此病狀,已不可强,況又兼之,宜去決矣。三度加由,冞增惶蹙,辭出肝肺,未暇裁擇。伏乞聖慈,俯賜憫惻,將臣銓部見任,亟許刊免,俾私分粗伸,病情獲安,不勝大願。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
大殿·中宮殿·世子宮·世子嬪宮,內閣·政院·玉堂除夕單子問安。答曰,知道。大殿·中宮殿·世子宮,朝廷二品以上·六曹堂上單子問安。答曰,知道。
李翊會啓曰,大司憲宋穉圭,掌令宋在淳·金錫泰在外,執義尹命圭,持平李是鍊差祭,持平金宗虎呈辭,監察茶時之意,敢啓。傳曰,知道。
李鍾穆啓曰,備邊司郞聽來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
傳于徐憙淳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
徐憙淳啓曰,今日齋宿,承旨當爲備員,而右承旨柳遠鳴在外,無以備員,何以爲之?敢稟。傳曰,許遞,前望單子入之。
承旨前望單子入之,洪益聞落點。
徐憙淳啓曰,新除授左副承旨洪益聞,卽爲牌招,何如?傳曰,允。又啓曰,今日齋宿,承旨當爲備員而左副承旨洪益聞在外,無以備員,何以爲之?敢稟。傳曰,許遞,前望單子入之。承旨前望單子入之,林東鎭落點。
徐憙淳啓曰,今日齋宿,承旨當爲備員,而新除授左副承旨林東鎭差祭,無以備員,何以爲之?敢稟。傳曰,與都承旨許遞,前望單子入之,待下批,牌招察任。承旨前望單子入之,徐俊輔·申緯落點。
徐俊輔啓曰,副應敎·校理一員未差,校理徐相祿,副校理朴晦壽·趙忠植差祭,修撰金正喜內閣直,副修撰李東淳在外,玉堂上下番俱空,事甚未安。應敎徐有素,修撰金炳朝,副修撰尹秉烈,旣有只推之命,竝卽牌招,推移入直,何如?傳曰,允。
李翊會啓曰,奏御文字,何等審愼,而卽見公淸監司趙經鎭應資老人啓本,則朝官前水使柳相默爲丙子生,而誤以丙寅生開錄,入於應資老人秩,事之疎忽,莫此爲甚。原啓本中柳相默則拔去,該道臣從重推考,何如?傳曰,允。
以應敎徐有素,修撰金炳朝,副修撰尹秉烈牌不進罷職傳旨,傳于徐俊輔曰,只推。
兵曹口傳政事,副護軍單徐憙淳。
兵曹口傳政事,副司果單洪龜燮。
李恒權,以戶曹言啓曰,今年內賓寒宗室子婚扶助數,別單書入之意,敢啓。傳曰,知道。
李鍾穆,以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等當爲中日習射技,而顯思宮朔祭親行齋戒相値,不得設行之意,敢啓。傳曰,知道。
徐俊輔,以成均館大司成意啓曰,每於歲末圓點·準點儒生別單書入事,曾有定式矣。依定式,當年條準圓點儒生,別單書入之意,敢啓。傳曰,知道,
