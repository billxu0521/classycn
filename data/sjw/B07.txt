上在昌德宮。停常參·經筵。
大妃殿·大殿·中宮殿·世子宮,政院·玉堂·二品以上·六曹,歲謁問安。答曰,知道。嬪宮,政院·玉堂問安。答曰,知道。
正言洪柱三啓曰,冬三朔月課及朔書篆字,當於昨日呈進,而臣適緣前患胸腹痛,猝然發作,精神昏憒,幾不省人事,趁未搆寫,日勢已暮,終未及呈納於限日之內,推勘囚僮之罰,在所難免,不可晏然仍冒,請命遞斥臣職。答曰,勿辭。退待物論。
持平安後稷啓曰,臣命途險釁,積殃在身,去夏遭祖父喪,又於前月,祖母繼亡,罔極之恨,當復如何?哀疚度日,無意他事,多官處置,旣有經宿之失,月課未製,應在推勘之中,以此以彼,決難仍冒,請命遞斥臣職。答曰,勿辭。退待物論。
副提學金益熙上疏。大槪,病勢深重,不能供職,本職兼帶,竝乞遞免事。答曰,省疏具悉。卿其勿辭,調理察職。
院啓,大司憲李一相,持平尹塏,執義蔡忠元,掌令尹珹,正言洪柱三,持平安後稷,竝引嫌而退。處置無據,無與於己,而旣被推勘,勢難仍在,臺臣推勘,直捧傳旨,曾無此例,則不敢承受,未爲不可,而請出之簡,旣書謹悉,則均歸無據,臺官固不可輕遞,而亦難帶推行公,其請出仕,未免乖當。大臣前行禮,旣不以盈尺之地而廢之,則其曰非朝臣行禮之所云者,無乃不思。疾病哀疚,俱難吟詠,則月課之未及限日,勢所固然,而旣在應推,亦難在職。請大司憲李一相,持平尹塏,執義蔡忠元,掌令尹珹,正言洪柱三,持平安後稷,竝命遞差。答曰,依啓。
傳曰,綾原大君卒逝,禮葬等事,分付于各該司。傳曰,綾原旣已卒逝云,明朝當於本家,親臨擧哀,一邊言于禮官,節目及服色磨練,一邊本院知悉,分付擧行。
傳曰,各色段拾疋,送于綾原大君家事,言于該曹。
傳曰,長生殿退排棺板一部,送于內需司事,分付而使之擇送。已上朝報
上在昌德宮。停常參·經筵。
綾原大君親臨擧哀時,出宮正時,巳正一刻。
禮曹啓曰,傳敎矣。綾原大君,不意卒逝,極爲驚慘,自上親臨喪次,出於至情,出還宮時,依禮文,翼善冠·衮龍袍,擧哀時,以素服·翼善冠·烏犀帶·白皮靴,似當,而王世子,亦爲隨駕擧哀與否,臣曹不敢仰請,敢此仰稟。傳曰,依啓。世子勿爲隨駕,且今日國忌,以吉服出還宮,似爲未安矣。
又啓曰,傳敎矣。出還宮〈時〉所御吉服,果爲未安,而他無進御之服,故以此磨鍊矣。且考五禮儀,則擧哀時,主人以下,衰服去杖免絰云者,此必成服後當行之禮也,明矣。今日又値國忌,服色亦甚難便,成服日親臨,似或無妨,敢此仰稟。傳曰,何必等待成服乎?更議處之。
又啓曰,傳敎矣。五禮儀爲王子擧哀條,有主人去杖免絰之語,此必成服後當行之禮,故纔以此仰稟矣。今承下敎,別無更議之禮,今日適値國忌,自上出還宮時所御之服,似當以無揚赤色翼善冠·烏犀帶,而擧哀時,則以黲袍變服行禮,何如?傳曰,此無揚赤色之服,何所據而議啓耶?曾聞國朝故事,臣僚逐日入侍,庶事皆稟決之時,遇國忌日,則自上以淺淡服引接,入侍之臣,亦從上服云,此何言耶?果是言也,則本曹更爲商確處之。
正言安後說啓曰,臣遭家不幸,酷禍連仍,前月又喪祖母,私情痛迫,無意他事,旣闕課製,應被推勘,而哀疚之中,疾病又劇,今始出謝,扶曳來避,所失大矣。請命遞斥臣職。答曰,勿辭。退待物論。
院啓,正言安後說,引嫌而退。情雖可恕,法則難撓,請正言安後說遞差。答曰,依啓。
政院啓曰,左承旨李弘淵異姓四寸兄直講李迥,服制已行四日,出仕,何如?傳曰,允。
傳曰,服色至今未及講定,時刻差退。
綾原大君家親臨擧哀時,出宮正時,午初一刻。
大妃殿·大殿·中宮殿·世子宮,藥房·政院·玉堂·二品以上六曹問安。答曰,知道。嬪宮,藥房問安。答曰,知道。
禮曹,綾原大君卒逝,自今日至初四日,停朝市。啓。
禮曹啓曰,明日大妃殿陳賀,與停朝市,相値,似當停行,方物等,則追後內入,何如?依所啓施行。傳曰,木布各五同,米五十石,送于綾原大君家事,分付該曹。
禮曹啓曰,曹啓辭,自上出還宮時服色,議大臣定奪事。傳曰,允事,傳敎矣。議于大臣,則領議政李時白,右議政沈之源以爲,國朝故事,臣僚入侍之時,遇國忌日,自上御淺淡服,入侍之臣,亦從上服云,則今日擧動,御淺淡服,似爲合宜,而但今此親臨之擧,雖出於自上至情所發,而五禮儀,有主人去杖免絰之文,則是乃成服後親臨之節目也。未及殯殮之前,親臨擧哀,五禮儀中,無可據之文,臣等愚意,姑待成服之後臨喪,似當,伏惟上裁。大臣之意如此,上裁,何如?傳曰,服色,則依議施行,而初喪擧哀,自古有之,何必爲疑?仍爲之,可也。
傳曰,以禮曹草記,陪從百官等,到行宮大次後,服淺淡服事,以知道批答矣。到行宮後,別無易服之事,陪從百官,亦以淺淡服隨駕,可也。
大駕詣綾原大君家後,政院·玉堂問安。答曰,知道。擧哀後,藥房·政院·玉堂·百官問安。答曰,知道。還宮後,藥房·政院·玉堂問安。答曰,知道。
領敦寧府事金堉,掃墳後入來。大妃殿問安。答曰,知道。大殿問安。答曰,僅得無事。中宮殿問安。答曰,無事。世子宮問安。答曰,無事。嬪宮問安。答曰,知道。
辰時,日暈。巳時,黑雲一道,起自日傍,直指坤方,長十餘丈,廣尺許,良久乃滅。午時未時,日暈。已上朝報
假摠管差出,極爲苟艱,副摠管尹順之改差,護軍金應海除授。內下起草
上在昌德宮。停常參·經筵。
大殿,藥房口傳問安。答曰,無事。政院·玉堂·問安。答曰,知道。
政院啓曰,大提學,過國忌後差出事,臣曾於入侍時,親承下敎,卽爲分付該曹矣。自初二日至初四日,停朝市,故不得差出之意,敢啓。傳曰,知道。
奉敎洪汝河上疏。大槪,史局議薦,終無歸一之期,不可仍冒以忝重地,冀蒙鐫削,以便公私事。入啓。答曰,省疏具悉。爾其勿辭察職。
京畿推刷御史修撰睦兼善書目,本職辭免上疏上送事。啓。答曰,遞差。
傳曰,綾原大君祿俸,限三年仍頒事,言于該曹。
傳曰,全漆七升,卽送于綾原大君家事,言于該曹。
吏曹判書李厚源上疏。大槪,重感寒疾,又於頭臚左邊,生瘇如栗子大,不能着帽,擧動之時,竟闕隨扈,惶恐待罪事。入啓。答曰,省疏具悉。卿其安心勿待罪。仍傳曰,遣內醫看病。
檢閱宋奎濂上疏。大槪,遽被情外之斥,冒萬死敢陳曲折,冀蒙鐫削,以靖史局事。入啓。答曰,省疏具悉。爾其勿辭察職。
答副提學金益熙疏曰,省疏具悉。卿其勿辭,調理察職。已上朝報
上在昌德宮。停常參·經筵。
吏曹啓曰,傳敎矣。蔡裕後所帶同知經筵·世子右副賓客·司譯院·氷庫提調等任,當於後政差出,其代,令政院,爲先遞差,捧承傳,何如?傳曰,允。
政院啓曰,奉敎洪汝河,今日入省記後,無緣闕直,極爲駭異,請命推考。傳曰,允。
院啓,不可紊者,朝廷之禮也,不可僭者,四拜之節也。再昨自上親臨綾原大君喪時,陪從之臣,止哭後,仍行四拜禮。臣不勝驚訝,退閱五禮儀,則大失禮文本意,禮文中有四拜二字,而自有次第節目,王世子以下皆四拜云,則四拜非爲喪而行也,明矣。今此擧哀,自內行之,故陪從之臣,無他儀度,而只行四拜於止哭之後,其失禮孰甚焉。雖是急遽中未及覺察之致,而不卽駁正,塗諸耳目,以爲當然,則非所以別嫌嚴分之意也。請禮曹當該堂上郞廳,竝命從重推考。臺臣事體,與庶僚自別,自前有推考之命,則政院例爲啓稟,不捧傳旨,待其自處,蓋行罰則一而,不欲傷禮遇之意耳。頃日兩司長官之被推也,政院終不援例以稟,直捧傳旨,有違常規,凡係體面上事,不可以微細而忽之,請當該承旨推考。傳曰,依啓。承旨事,不允。
政院啓曰,大提學圈點事,停朝市過後擧行之意,昨已啓稟矣。三公·政府東西壁·六卿·判尹,明日當爲命招,而常規,則前大提學議薦,前大提學有故,則或有前前大提學議薦之時云。今前大提學蔡裕後,旣無職名,事異常規,何以爲之?敢稟。傳曰,今此啓稟,殊甚無據矣。又啓曰,明日,三公·政府東西壁·六卿·判尹·前前大提學,竝爲命招,大提學薦望圈點之意,敢啓。傳曰,知道。
政院啓曰,昨日上番史官洪汝河闕直,故啓請推考矣。今日稱以病重,亦不入來,史局重地,不可暫曠,洪汝河牌招,使之入直,何如?傳曰,允。
明日政事爲之事,捧承傳。奉敎洪汝河,牌不進,依承傳罷職。
巳時,太白見於未地。已上朝報
答推刷都監粘曰,云云。守令等賞罰乙良,待各道推刷畢後,一體稟處。
答兵粘曰,云云。別備守令等乙良,相當賞典,前例相考,稟處。已上內下起草
上在昌德宮。停常參·經筵。
院前啓,當該承旨推考事,停啓。
左參贊金光煜上疏。大槪,自去夜,眩症猝發,殆不省事,召牌臨門,不敢退在,輿到闕門外,不勝惶恐待罪,乞遞職名事。入啓。答曰,省疏具悉。卿其安心勿辭,亦勿待罪。
檢閱宋奎濂上疏。大槪,以議薦事,同僚見罷,不可獨爲晏然,乞賜鐫削事。入啓。答曰,省疏具悉。爾其勿辭。
推刷都監啓目,粘連江原道御史書啓云云。各官中居首,楊口前縣令韓命遠,居末,平海前郡守鄭尙古等,似當依事目賞罰,上裁,三陟·鐵原兩邑守令罪犯,令該曹,稟處,何如?啓依回啓施行爲乎矣,守令等賞罰乙良,待各道推刷畢後,一體稟處。
備邊司啓曰,本司之坐,諸堂上中只三員來參,而不進多至七員,殊甚未便,除公故以病陳疏外,竝推考,何如?傳曰,允。
漢城府左尹具仁墍異姓四寸弟綾原大君卒逝,服制已行四日,出仕,何如?啓依所啓施行。
賓廳,大提學圈點,金益熙八點,呂爾徵七點,吳竣六點,金光煜五點。
全羅監司書目,康津呈,以掌令郭聖龜,病重上去不得事。啓遞差。
刑曹參議金佐明上疏。大槪,方在推勘中,乞遞新授職事。入啓。答曰,省疏具悉。爾其勿辭察職。
全羅監司書目,年例大內修理雜物,自該曹計減價木,憑藉出定民結,勿論復戶,所捧多至四百七十三疋,同臨坡縣令尹鴻擧罪狀,朝廷以處置事。
巳時,太白見於未地。
有政。吏批,以金益熙爲大司憲,尹絳爲知經筵,吳挺一爲氷庫提調,權諿爲掌令,李一相爲兵曹參判,郭世翼爲奉常副奉事,朴世城爲正言,金佐明爲刑曹參議,李殷相爲持平,蔡忠元爲濟用監正,金應祖爲禮曹參議,金益廉爲忠淸都事,尹珹爲司藝,金益熙爲知經筵,田瀣爲廣興主簿,洪錫箕爲黃海都事,曺挺宇爲成均博士,申重寶爲學正,許珽爲學諭,丁昌燾爲承文博士,李象眞爲著作,金濤爲正字,李敏徵爲副正字,尹文擧爲大司諫,吳斗寅爲正言,俙爲嶺林副正,翼亮爲靈峯副令,安後稷爲兵曹佐郞,金禹錫爲持平,金益熙爲校書提調,朴世堅爲掌令,全洽爲刑曹佐郞,李壽仁爲執義,許積爲知經筵,金益熙爲同經筵。已上朝報政事
上在昌德宮。停常參·經筵。
持平李殷相啓曰,臣以新進,未諳體例,而曾聞古事,旣有朔啓,則不爲復製月課云,故今此冬三朔月課,相議不製矣。卽聞臣名,亦在於闕製被推中云,臣何敢晏然冒居臺閣乎?請命遞斥臣職。答曰,勿辭。退待物論。
左副承旨柳道三啓曰,臺官被推,引避卽遞,不捧傳旨,已成近例矣。頃日兩司長官推考傳旨,臣以該房,只循舊例,不卽捧入,申後罷出之後,伏聞自上有下問之敎,臣誠惶悚,罔知攸措。今以代房捧入之故,至有臺論,而近來推考傳旨,緣憲府有故,今始承受,前兩司長官傳旨,依他承受乎?敢稟。傳曰,如許規例,予豈不知,而憲府特出被推臺官,不但規例上曾所未有之事,其意以推考爲不當也。身爲法官,不識事體,何如是之甚也。王子·大臣交坐之時,從一品以下,祗迎及相揖等事,載在法典,尙且不知,猶以推考爲未安,其爲意也,殊甚可惡,故特令捧旨,以折其無據之習也。此非承旨之罪,而臺論之發,欲治何人之失耶?誠可駭也。臺官亦人臣也,旣遞之後,有何瞻顧之事乎?一體捧旨,以明事體之嚴截也。
修撰李慶徵上疏。大槪,略陳愚見,敢論前日擧動時顚倒失禮事。入啓。答曰,省疏具悉。此皆急遽之際,未及詳察之致也,何必深咎?儀註則祖宗制禮,似難率爾變改矣。
都承旨吳挺一上疏。大槪,重被儒臣失禮之斥,不敢晏然於一院之長,陳情乞遞事。入啓。答曰,省疏具悉。卿其勿辭察職。
獻納元萬石啓曰,頃日諸臣之不行禮於大君,果爲不當,其被推勘,臣豈敢惜?第臺官事體,別於庶僚,故直捧傳旨,曾無此例,旣無前例,則政院何憚於一番啓稟,而遂開無前之規耶?自上下問之時,猶可仰陳舊例,而終無一言,有若應行常式者然,不其有弊乎?此物議之所以非,而臣啓之所由發也。今因政院啓辭,有未安之敎,臣奉讀惶悚,罔知攸措,且聞公論之地,以頃日擧動時失禮,實由於政院,禮官所失,亦不止於推考,臣之不竝論政院及只請推禮官,皆不可云。臣以此以彼,俱難一刻苟冒,請命遞斥臣職。答曰,勿辭。退待物論。
府啓,持平李殷相,獻納元萬石,竝引嫌而退。湖堂之不製月課,雖出於傳聞古事,而旣被推勘,勢難仍在臺職,臺諫推勘,雖非常例,不稟直受,宜有相規,而未安之敎,出於意外,儒臣陳疏,別無詆斥之語,尤非可避之嫌,請持平李殷相遞差,獻納元萬石出仕。新除授執義李壽仁,時在全羅道康津地,掌令權諿,時在忠淸道韓山地,持平金禹錫,時在黃海道任所,請竝斯速乘馹上來事,下諭。答曰,依啓。
左承旨李弘淵上疏。大槪,重被儒臣失禮之斥,不可仍冒近密,懇乞遞免事。入啓。答曰,省疏具悉。儒臣之言,亦無他,惜其失而欲糾之意也。原其本,則急遽間未及周旋之致也。何必深咎?爾其勿辭察職。已上朝報
上在昌德宮。停常參·經筵。
獻納元萬石就職。
成均館官員,以同知館事意啓曰,儒生上旬輪次,例於人日設行,而今因春享大祭齋戒,不得行之之意,敢啓。傳曰,知道。
政院啓曰,春帖字製述官,今方抄啓矣。明日待開門,大提學·提學命招,使之出韻科次,何如?傳曰,允。
吏曹啓曰,臺諫有闕,政事,取稟。傳曰,政事過齋戒後爲之。
慶尙都事書目,推刷御史李延年辭職上疏上送事。答曰,省疏具悉。爾其勿辭察任。
政院啓曰,來十一日專經文臣殿講及輪對日次,取稟。傳曰,殿講爲之,輪對停。
傳曰,史官二員待命,騎馬六匹立之,永寧殿·宗廟祭所內摘奸。
大司憲金益熙上疏。大槪,病重乞遞本職,且兼帶大提學,萬不近似,劃收成命,以重名器事。入啓。答曰,省疏具悉卿懇。卿才不但衆論之所許,實合予心,何用固辭?卿其安心勿辭,須速察職。
左承旨權坽,左副承旨柳道三,同副承旨睦行善等上疏。大槪,重被儒臣之斥,理難獨爲晏然,不避瀆擾,乞賜竝遞事。入啓。答曰,省疏具悉。爾等勿辭察職。
巳時,太白見於未地。已上朝報
上在昌德宮。停常參·經筵。
禮曹判書吳竣上疏。大槪,重患寒疾,吐血顚仆,今經四日,症勢危苦,召牌下臨,不得趨詣,爲先罷斥臣職,以懲逋慢之罪事。入啓。答曰,省疏具悉卿懇。卿其勿辭,安心察職。
答兵曹參判李一相疏曰,省疏具悉。卿其勿辭察職。
大司憲金益熙上疏。大槪,病重不得赴召,乞削臣職,以正逋慢之罪事。入啓。答曰,省疏具悉。卿其勿辭,調理察職。
政院啓曰,以春帖字製述出韻科次事,大提學·提學命招,而俱以病陳疏不進,前頭立春,只隔一日,今日若不製述,則事甚狼狽,何以爲之?敢稟。傳曰,提學,更爲命招爲之。
工曹判書李浣外三寸叔母故忠義宋惕妻李氏身死,服制已行七日,出仕,何如?啓依所啓施行。
吏曹啓目,粘連全羅監司狀啓云云。觀此狀啓,臨坡縣令尹鴻擧,稱以修理雜物,擅用民結,侵及驛吏,復戶所捧之木,至於四百七十疋之多,事極驚駭。上項尹鴻擧,爲先罷黜爲乎矣,所犯罪狀,令有司,覆啓處置爲白乎旀。錦城縣監鄭基豐,泰仁縣監申在,當初勿罷,實由於推刷之未完,而旣在於奪告身之中,且其貽弊官家,至於如此,則似當有變通之道,令推刷都監,稟處,何如?啓依允。
院啓,佐幕之任,亞於方伯,近來擇送,意非偶然,而新除授黃海都事洪錫箕,以侍從之臣,不能敬愼其身,曾爲海運判官,見得忘義,多取陋談,且以奴婢稱念,械縲絡繹,到處隨之,其他種種可笑之事,不一而足,終被臺參,見棄已久,今授此職,物議譁然,豈可更使取侮列邑,貽弊民間哉?黃海都事洪錫箕,請命遞差。伊川爲縣,介於三道,從前擇送武弁,其意有在,頃日本院之啓遞前倅,請擇其代者,良以此也。新授之人,反不如前,爲人庸瑣,加以嗜酒,尋常字牧,尙且不可,擇授之職,決非所堪,到任之後,不治見遞,則峽邑殘氓,徒勞迎送,新除授縣監蔡時鎭,請命改差,其代,令該曹,各別擇送。新除授大司諫尹文擧,時在京畿水原地,請斯速乘馹上來事,下諭。答曰,依啓。
政院啓曰,今日開政,而都承旨吳挺一式暇,左承旨李弘淵,右副承旨成夏明,或纔被臺評,或被儒臣之斥,俱有未安之心,不敢仕進,廳中位不齊,吏·兵批政廳,無進去之員,請李弘淵·成夏明,竝命招察任,何如?傳曰,允。
府啓,君行警備,自古所愼,吉事猶然,況凶禮乎?今初二日擧動臨喪之時,近侍侍衛諸臣,不爲陪入於門內云。其於禮儀之節,非但有失,揆諸備衛之道,不容如是,政院不當承奉聖敎,而率爾將順,退在於門外,極爲非矣,請都承旨吳挺一從重推考。答曰,不允。傳曰,典獄摘奸,輕囚放釋。
辰時,日暈兩珥。巳時午時,日有重暈,內暈有兩珥,暈上有冠,暈下有履,色皆內赤外靑,左右有戟,白虹貫日。未時,日暈兩珥。申時,日暈。
有政。吏批,以蔡忠元爲應敎,以尹弼殷爲臨坡縣令,金南重爲慶川君,元䎘爲原川君,閔周冕爲兵曹正郞,李時術爲弼善,金汝溫爲寧邊府使。已上朝報
上在昌德宮。停常參·經筵。
左副承旨柳道三書啓,臣承命馳往典獄署,在囚罪人等,一一點檢,則元數五十七名內,啓下罪人二十七名計除,或因該曹推覆,或因各司囚禁者三十名,而其中私奴泰男,以知家人奪入不出之罪,女人加智,以他奴容隱不現之罪,自刑曹囚禁,而旣無明證,似涉被訴,崔男次知禮男,崔俊明次知丁値,白起善次知金伊,以治匠趁不捉來之罪,私奴六一·私奴承龍,以石手容隱之罪,自修理都監捉囚,而係是催促,非必深治,申天吉次知今伊,尹衡普次知德香,自鑄成廳捉囚,而泛稱所任遲晩,院吏池得雨,以賓廳圈點時所任遲晩之罪,自舍人司捉囚,而罪過不至大段,金莫男正妻春伊,以時急進排未及之罪,自豐呈都監囚禁,而亦不過催促之事,此十一名,仰體欽恤之意,卽爲放送。其餘十八名,不無罪案輕重之殊,而重或罪干殺傷,輕亦事係推閱,似難輕易放釋,故竝爲仍囚,而歲律新翻,寒威尙冽,宜令所屬衙門,趁速疏決,俾無久滯之患。且啓下罪人中別監金義直母愛香,以厥子逃避之罪,經年繫囚,重得獄病,頗似可疑之症,不但所見驚惻,獄官亦陳其㦖慮之狀,故不得已姑爲保放。各司囚禁中,漢城府所囚女人禮生,以牛肉犯禁,本府開坐,方爲推閱,故不得點檢矣。第見本署形勢,則所管下人,只是書員一名,使令一名,而目不知書,大小文書,皆借於罪囚中解字者云。刑獄重地,似不當如是虛疎,合有變通之道,敢此竝稟。傳曰,允。
大司憲金益熙上疏。大槪,兼帶文衡之職,不但才分之不可冒,亦有情勢之至難便,更陳危悃,乞收成命事。入啓。答曰,省疏具悉卿懇。雖有難便之事,豈無處之之道乎?卿其勿辭。
兼司書洪葳上疏。大槪,略陳愚見,仍乞遞免事。入啓。答曰,省疏具悉。宮僚事,當令該曹,處之,書筵所講書,本院議于師傅爲之,可也。湖堂之選,實非偶然之意也,爾其勿爲謙辭退托,益修乃業,無負朝廷之意。
備邊司啓曰,全羅監司鄭知和辭職上疏,啓下本司,而卽聞知和遭其母喪云,其代,令該曹,速爲差出,催促發送,何如?傳曰,允。
吏曹啓曰,全羅監司有闕,政事,取稟。傳曰,明日爲之。
領議政李時白,右議政沈之源箚子。大槪,亟罷臣等之職,以應古事,改卜賢德,以濟時艱事。入啓。答曰,省箚具悉。嗚呼,災異至此,誰任其咎,亶在寡昧之不辟,只自拊躬責歎而已。國事雖如此,實賴卿等之老成也。宜安心勿辭。已上朝報
備邊司啓曰,中江開市,例在於二月十五日,依前商賈,豫爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。已上備局〈謄〉錄
答靈光進士李慶雲疏曰,云云。嘉爾憂愛之誠,所陳事,可不體念焉。
別備守令等賞格事,兵曹回啓入之。已上內下起草
上在昌德宮。停常參·經筵。
明日專經文臣殿講時,考官二,許積·李一相,參考官四,曺漢英·洪處大·沈儒行·李殷相。
政院啓曰,明日專經文臣殿講時,命官,何大臣進去乎?敢稟。傳曰,右相進去。
吏曹啓目,粘連江原道推刷御史鄭麟卿書啓云云。觀此御史書啓,三陟府使李之馧段,非但政令苛急,至於稱以聖殿改砌,兼造三代石物是如爲白臥乎所,其規外役民,憑公營私之狀,極爲可駭爲白乎旀,鐵原府使金玉鉉段,雖無現捉之事,尸居其職,不能修擧官事,則不可仍置臨民之任,竝只罷黜,何如?啓依允。
備忘記,近來莫重出納之事,本院全不致察,任他下人之所爲,放過不謹者,至於再巡,極爲寒心,當該承旨罷職,各該衙門色郞廳,亦爲罷職,堂上推考,色吏囚禁重治。
應罷現告,承旨成夏明,兵曹佐郞柳炅,修理都監郞廳崔寬。啓。
以兵曹公事,迎日縣監李弘祖,仁同府使李廷楫,各杖八十,贖,奪告身三等。
右副承旨柳道三上疏。大槪,同事同僚,旣被重罰,理難獨免,乞賜竝罷事。入啓。答曰,省疏具悉。爾其勿辭。
謝恩,兼春秋李彙晉。
傳曰,貞仁翁主在外卒逝云,極爲驚悼,言于本家,使之入殯城中。且喪柩上來時,令本道,依例護送事,下諭。
禮曹,貞仁翁主卒逝云,當日,以十二日至,停朝市。啓。
政院啓曰,明日專經文臣殿講爲之事,命下矣,貞仁翁主卒逝停朝市,殿講不得爲之之意,敢啓。傳曰,知道。
京畿監司書目,安山郡守洪琂,母在喪事。
禮曹正郞權槫,戶曹正郞李秞·貞仁翁主護喪事,安山地,出去。
右議政沈之源箚子。大槪,不察之罪,臣亦難免,惶恐待罪事。入啓。答曰,省箚具悉。卿其安心勿待罪。
辰時至申時,日暈。夜一更至三更,月暈。
有政。吏批,以申悅道爲司䆃寺正,李彙晉·李克泰爲兼春秋,許珽爲學錄,李汝舟爲學諭,李邦鎭爲鴻山縣監,李敏行爲咸安郡守,李東溟爲典籍,睦林奇爲伊川縣監,柳炅爲黃海都事,尹汝徵爲仁同府使,李晳爲修撰,閔點爲說書,李鎭夏爲兵曹正郞,李元鎭爲三陟府使,鄭勔爲鐵原府使,權儔爲延日縣監,李曾爲兵曹佐郞,金佐明爲承旨,趙啓遠爲金羅監司,金佐明爲右承旨,權坽爲左副承旨,柳道三爲右副承旨。已上朝報
上在昌德宮。停常參·經筵。
領議政李時白同姓三寸姪子前參奉李悟身死,出繼降等,服制已行十日,出仕,何如?啓依所啓施行。
禮曹,進豐呈吉日,來四月初四日,推擇。啓。
京畿監司書目,德浦僉使金虎俊罷黜事。
掌令朴世堅上疏。大槪,妄陳愚見,冀裨弭災之道事。入啓。答曰,省疏具悉。災異孔棘,予方憂切於中,覽此疏辭,憂愛之誠,深用嘉尙,所陳等事,予當留念焉。
全羅監司趙啓遠上疏。大槪,病勢情勢,俱難承當,乞遞新授湖南之任事。入啓。答曰,省疏具悉卿懇。卿才允合,勿爲控辭,速往欽哉。
巳時,太白見於未地。午時申時,日暈。已上朝報
答瑞興府使金慶恒疏曰,省疏具悉爾懇。嘉爾愛民欲爲盡職之誠,所陳事,當令廟堂,議處焉。
延城君李時昉明日入來事,分付矣。更思之,則停朝尙爾未盡,引接,似爲非便,過國忌後十五日入來事,更爲分付。已上內下起草
上在昌德宮。停常參·經筵。
吏曹啓曰,都目政事,來十六日爲之之意,敢啓。傳曰,知道。
兵曹啓曰,卽接正郞呂曾齊呈狀,則本以病弱之人,素有吐血之症,自歲前逐日吐出,精神昏迷,不能起立,以此病勢,決無供職之望,速爲入啓處置云。本曹事務煩劇,郞廳不可久曠,呂曾齊改差,其代,令該曹,後政差出,何如?傳曰,允。
弘文館啓曰,新除授修撰李晳,時在京畿安山地,經筵入番事緊,請斯速乘馹上來事,下諭。且上番見存三員內,應敎蔡忠元,時未肅拜,校理沈儒行,呈辭受由,副校理權大運,久在直廬,重患寒疾,而他無替直之員,應敎蔡忠元,明朝牌招肅拜,使之替直,何如?傳曰,依啓。牌招,似涉不急矣。
兼弼善李袗辭職上疏。入啓。答曰,省疏具悉。同是講官,則代讀何妨,爾其勿辭察職。
夜二更,月暈。三更四更,月有兩交暈兩珥,暈上有冠,暈下有履,色皆內赤外靑,白虹貫暈指月。已上朝報
今下弓矢,會寧府使許東笠處給送。
貞仁翁主護喪次,安山出去朴滉處有旨草,旣有傳敎,則不必別爲惶恐,而況從西小門入來,則尤無難便之事,勿爲惶恐,依此傳敎遵行事,言于本家。已上內下起草
上在昌德宮。停常參·經筵。
假注書金壽興病,代許珽。
吏曹判書李厚源同姓三寸姪子成均館直講李迥身死,服制已行十五日,出仕,何如?啓依所啓施行。
修理都監啓曰,郞廳崔寬罷職,其代,以兵曹佐郞李彙晉差下,使之察任,何如?傳曰,允。
司僕寺官員,以提調意啓曰,卽接判官蔡以恒呈狀,則重得傷寒,病勢苦劇,決難供仕,斯速處置云。判官,專掌諸員立番布米,出納事務煩劇,爲任最重,不可久曠,蔡以恒改差,其代,令該曹,南·武中擇其勤幹之人,後政差出,何如?傳曰,允。
左副承旨權坽上疏。大槪,病重乞處本職事。入啓。答曰,遞差。
吏曹啓曰,承旨有闕,政事,取稟。傳曰,大政不遠,不必別爲之。
自辰時至午時,日暈兩珥。未時,日有交暈兩珥,暈上有冠,色內赤外靑。申時,日暈左珥。已上朝報
答府粘曰,依允。守令乙良,節只贖,以除迎送之民弊。
答府粘曰,前日拿推爲遣,守令等之罪狀段,皆重於此爲如乎喩,此人非比諸前人,詳察處之。
答府粘曰,竝棄爲乎矣,觀此緘辭,則前日臺論,未免不察爲置,今後則勿拘於此論爲旀,金世鼎等之遞去,實涉冤枉,竝令除職。已上內下起草
上在昌德宮。停常參·經筵。
政院啓曰,卽者下番翰林宋奎濂,有故呈疏後,卽爲出去,而元疏,則今日不得入啓。臣等反復開諭,使之還爲入來,而終不聽從,史局重地,如是擅離,極爲可駭,請檢閱宋奎濂從重推考,翰林下番,則不可暫曠,以豫備兼春秋,推移入直,何如?傳曰,依啓。
刑曹判書尹絳上疏。大槪,病勢情勢,俱難冒居,懇乞遞免,以便公私事。答曰,省疏具悉。已諭予意於向者引對之日,何必不安乃爾?卿其安心,勿辭察職。
檢閱宋奎濂上疏。大槪,病勢危劇,萬無供職之望,冒萬死乞遞職名,及時調治事。答曰,省疏具悉。爾其勿辭。
未時申時,日暈兩珥。夜一更,月暈兩珥。二更,月暈。已上朝報
上在昌德宮。停常參·經筵。
謝恩,兼春秋李克泰。
禮曹參議金應祖上疏。大槪,冒萬死猥陳遇災修省之道事。入啓。答曰,省疏具悉。深嘉爾憂愛之誠,所陳事,當令廟堂議之,收仁養性等事,予當體念焉。
假注書許珽改差,代權斗樞。
吏曹啓目,粘連兼司書洪葳上疏云云。疏中所謂贊善·進善·諮議等官,今作一虛窠,使盛意窒而不行,美事廢而不擧云者,此實群議之所共惜是白在果,此等任可堪者,誠難多得,雖不能備三望,或以一二人擬望爲白乎喩良置,當爲差出事是白在果,至於專任輔導,不煩他事,示以誠意,不至不已等事,惟在聖明之體念,上裁,何如?啓依允。
榻前,大司憲金益熙所啓,賢能別薦,甚盛擧也,而朝臣不體聖意,間有猥雜徇私者,物議甚爲未安。平安監司沈澤,以有識宰相,承薦賢之命,乃以鄭善興應薦,善興之狂縱,一國所知,而乃曰威名素著,可當一面,事極無謂,沈澤方授重任,不可盡科其罪,請命從重推考。又所啓,閫帥邊將之除朝辭,欲其急赴信地,意非偶然,而統制使柳赫然,除拜已七十日,忠淸兵使李文偉,慶尙左水使成釴,除拜已六十五日,而不卽赴任,前統制使南斗柄,尙未遞來,事甚寒心,請令各其道監司,一一査問,其尤甚遲滯者,從重科罪。上曰,竝依啓。
巳時,太白見於未地。
大臣及備局堂上·三司長官引見。引見時,上曰,近日天災,極爲驚慘,白虹貫日之變,繼有指月之變,變不虛生,必有所召,無非寡昧失德之致,日夜憂懼,罔知攸處。大臣諸宰,當爲講究,思所以弭災之策,而予念修理·豐呈,皆初爲奉養慈殿,雖出於萬不得已,而該曹習樂,各處蕫役,皆非敬天怒恤民隱之道,豐呈·修理兩都監,竝爲停罷。
右議政沈之源所啓,咸鏡南北道推刷成冊,今已來到,而兩西,則未及來矣。第聞西北寺奴中,多有難便之事,不無呼冤之弊,何以處之乎?上曰,兩界及黃海道,皆係邊方,責應甚煩,異於他道,不可無別樣顧恤之擧。冒屬良役出身堂·嘉善之類,別件成冊上送後,予當酌處,此意,分付于三道監司處,可也。又所啓,兩界及海西御史,待其成冊畢到,當爲發送,而農節將迫,民弊可慮,不必別遣御史,令本道監司,修正成冊,上送,何如?上曰,當初之欲遣御史者,非爲多得公賤也,恐民之抱冤莫伸,欲爲詳査處決之地也。民情如此,則不必送之,而凡事不厭熟講,諸卿之意,如何?兵曹判書元斗杓,吏曹判書李厚源皆對曰,臣等當初皆以御史不必送之之意,陳達矣。上曰,姑依上年他道例,限農時勿爲發送,可也。又所啓,江原道御史旣還之後,又有來訴于都監者,諸道御史上來後,呈訴之民,安保其必無也,續續聽理,則其弊無窮,似當有定限之規矣,何以爲之?上曰,近者有以甲申年沈賊時,誤爲籍沒事,到今追訴者,事過十年之後,始欲呈辨,以此見之,則定限可矣。沈之源曰,或云以御史還來間爲限,或云以都監完畢間爲限,而臣意則御史査覈,或未必盡精,若有愚迷無告之民,抱冤莫伸者,則定限遲速,亦難以一槪論也。上曰,御史在道時,非不久也。何不辨覈,而今始上京呈訴乎?且聞諸臣之言,追後聽理,爲不可者,亦多,依其言,御史還來後呈訴者,勿爲聽理,以此定限,可也。又所啓,全羅監司,不可久曠,新監司趙啓遠,催促發送,何如?上曰,依爲之。大司憲金益熙所啓,臣曾聞古事,賜暇之臣,雖在外任及罷散中,例有付軍職課製之規矣。前校理李端相,殿最居下,不得課製,敢此仰稟。上曰,近來名官,以閑遊爲得計,故犯下中之考者,其類頗多,玉堂擬望,亦爲苟艱云,李端相·徐必遠·尹鏶·閔鼎重等褒貶中下等,竝勿論。已上朝報
上在昌德宮。停常參·經筵。
校理沈儒行呈辭。入啓。遞差。
修撰李晳辭職上疏。入啓。答曰,省疏具悉。爾其勿辭察職。
左承旨李弘淵上疏。大槪,召命之下,不得不趨詣,而情勢狼狽,不敢冒進,陳情乞遞事。入啓。答曰,省疏具悉。爾其勿辭察職。
都承旨吳挺一上疏。大槪,三度加由,召牌臨門,俱出格外,不得不趨詣闕下,病勢情勢,決難冒進,懇乞遞改臣職事。入啓。答曰,省疏具悉。卿其勿辭,從速察職。
政院啓曰,卽刻義禁府郞廳來言,昨日引見時,判義禁雖進政廳,諸堂上明日內開坐,稟處事,命下矣。知事吳竣,呈辭受由後,身病深重,將欲陳疏,不得行公,知事許積,昨夕遭服制,只有同知事申濡,不得開坐云,敢啓。傳曰,知事吳竣,牌招察任,使之今日內開坐。
都目政爲之。
巳時,太白見於未地。
有政。吏批,以李惟彦爲童蒙敎官,李紳夏爲敦寧奉事,徐必遠爲副修撰,申混爲兵曹正郞,許穆爲造紙別提,李慶桓爲工曹正郞,沈儒行爲直講,李敏厚爲金浦郡守,崔文活爲金郊察訪,蔡忠元爲承旨,尹以益爲泰仁縣監,金重胤爲定山縣監,權諰爲侍講院進善,金元爲平海郡守,金南重爲戶曹參判,洪柱彦爲司僕判官,趙光瑗加資嘉善,鄭孝俊爲海豐君,徐元履爲刑曹參議,李尙淵爲積城縣監,金湍爲懷德縣監,宋浚吉爲贊善,沈攸·柳以厚·鄭期泰爲典籍,洪命夏爲大司成,權浹爲引儀,鄭益淸爲長興主簿,閔光烈爲司饔主簿,黃道亨爲安山郡守,李琉爲義盈主簿,李馨老爲尙衣副直長,宋斗文爲相禮,金廷望爲典牲主簿,邊命益爲司僕判官,田瀣爲監察,洪處尹爲錦城縣監,韓友琦〈爲〉校書著作,崔勁爲校書博士,柳道三爲左副承旨,睦行善爲右副承旨,蔡忠元爲同副承旨,尹鐫爲諮議,呂爲兵曹佐郞,嚴可訥爲司贍主簿,閔應亨爲工曹參判,尹塏爲黃海都事,閔鼎重爲校理,徐匡履爲廣興主簿,奇震甲爲禮賓別提,李稹爲司僕主簿,趙錫錄爲刑曹佐郞,柳以厚爲監察,李後傑爲禁府都事,孟世衡爲奉常正,柳寅亮爲刑曹正郞,金洪立爲西部主簿,許欽爲典獄主簿,李梓爲輔德,金信厚爲繕工直長,尹世喬爲漢城參軍,金庭謹爲典簿,趙時稷爲活人別提,趙之珩爲南部主簿,金萬重爲濟用副奉事,李仁實爲宗廟直長,金志顔爲奉常僉正,潘好義爲引儀,朴憪爲監察,羅萬葉爲昌樂察訪,金宇仁爲瓦署別提,權大運爲吏曹正郞,徐匡履爲監察,李晶爲典籍,李昭蕃爲典籍,許懿爲內資直長,孫興烈爲典籍,鄭元詹爲禁府都事,李靖賢爲禁府都事,崔克誠爲禁府都事,張萬雄爲引儀,閔光爀爲司饔奉事,尹以明爲尙衣直長。已上朝報政事
義禁府啓曰,今日坐,臣吳竣·臣申濡等,開坐本府,禁推人等照律及覈處事,則相議入啓,而沈瑞肩査覈回啓,則自前如此等事,非判義禁開坐之時,不得爲之,流來已久,此公事,今日不爲回啓之意,敢啓。傳曰,知道。已上禁府謄錄
上在昌德宮。停常參·經筵。
戶曹啓曰,卽接廣興倉所報,則綾川府院君具仁垕今春等祿俸,依他大臣例,祿牌受出事,倉官親往本家,則不爲出給,科日已過,終不受去,係是大臣祿俸,依他大臣例,令倉官,領納之意,敢啓。傳曰,知道。
慶尙右道推刷御史書目,推刷濫雜,事多無據,尙州牧使林㙐罷黜事。
謝恩,同副承旨蔡忠元。
政院啓曰,檢閱宋奎濂,以身病呈疏出去之後,兼春秋替直,已過三日,事體極爲未安,宋奎濂牌招,使之入直,何如?傳曰,允。
檢閱宋奎濂,牌不進,依承傳罷職。
巳時,太白見於未地。
有政。吏批,以金賢稷爲廣興奉事,朴世模爲文學,徐挺然爲判校,權大運爲西學敎授,宋孺悌爲安奇察訪,李志賤爲奉常正,徐必遠爲吏曹佐郞,蔡以恒爲召村察訪,金緯三爲假引儀,洪命夏爲司譯提調,金南重爲同春秋,吳後益爲軍資主簿,金得水爲內資主簿,金是民爲內贍主簿,趙承祿爲禮賓主簿,孫誡先爲典獄主簿,尹承吉爲東部主簿,金聲徹爲北部主簿,李承澤爲南部主簿,金承龍爲西部主簿,李義重爲中部主簿,李琉爲平陵察訪,李老玉爲重林察訪,權克有爲繕工參奉,李惟澤爲靑巖察訪,柳命才爲司宰參奉,崔東亮爲歸厚別提,李惟亨爲掌苑別提,朴廷傑爲瓦署別提,李端相爲兼校書校理,趙一范爲西部參奉,李命耆爲禧陵參奉,李敏達爲東部主簿,尹鏶爲副校理,卞摶爲敬陵參奉,呂曾齊爲海運判官,沈攸爲兵曹佐郞,黃世楨爲英陵參奉,閔暹爲義盈主簿,柳挺輝爲成均博士,李汝舟爲成均學錄,吳尙爲南學訓導,李德恒爲禮賓別提,尹榮爲掌樂主簿,洪處靖爲氷庫別檢,尹緱爲廣興主簿,李端相爲副修撰。已上朝報
上在昌德宮。停常參·經筵。
校理閔鼎重上疏。大槪,冒陳危懇,乞賜鐫免事。入啓。答曰,省疏具悉。君臣猶父子,雖有一時之事,言之而已,責之而已。何必藏怒於中,況爾無大段所失乎?爾其勿辭,從速察職。
大司成洪命夏上疏。大槪,師儒之任,決不可冒居,懇乞遞免,以安愚分事。入啓。答曰,省疏具悉。卿其勿辭察職。
工曹參判閔應亨上疏。大槪,臣之老病,廢絶人事,已有年矣,今此誤恩,實出意外,萬無供職之勢,伏願亟賜遞改,以便公私事。入啓。答曰,省疏具悉。卿雖老,筋力尙强,宜安心察職。
禮曹判書吳竣上疏。大槪,病勢情勢,俱極悶窘,本職及兼帶,竝乞遞免事。入啓。答曰,省疏具悉。卿其勿辭察職。
注書安縝服制,代假注書金濤。
巳時,太白見於未地。已上朝報
大臣·備局堂上引見時,吏曹判書李厚源所啓,諸島松木禁斫事,曾已陳達,而此弊實由於煮鹽及火田之致也。上曰,島中居民,竝皆驅出,則果無偸斫之弊耶?右議政沈之源曰,盡點居民,只令山直守護,則似無此弊矣。戶曹判書許積曰,監司·水使,非但不爲嚴禁,亦有末端木許帖之事,此是私斫之弊也,豈獨居民之罪也?兵曹判書元斗杓曰,許積之言是也。上曰,諸島中許多作農之民,竝皆驅逐,則齊民之流離失所,有所不忍,亦似有孤單虛疏之弊。鹽盆則勿問某處,竝皆嚴禁革罷,雖已設盆處,亦令盡罷,仍存居民,曉諭此意,使之看護禁斫,火田則尤爲十分嚴禁,如有犯者,繩以重律,摘發此等事,專在於監司·水使,而監司·水使,不遵朝命,猶踵前習,則論以重罪。自今以後,各別嚴禁事,申飭于各該道監司·水使,可也。領議政李時白所啓,水原府使金壽仁,前以備局堂上請遞之事,心不自安,久未行公云。防禦重地,不可任他瘝曠,如其可遞,則明日政,似當出代,如不必遞,使之察任,宜矣。上曰,當初擢用,意非偶然,仍令察任,以責來效。已上備局謄錄
答鳳山幼學李長周疏曰,省疏具悉。嘉爾之愛君憂國之誠,所陳事,當令廟堂,議處焉。
答刑曹粘曰,雖與該吏符同,旣已僞造兵曹帖文,則眞是律文所謂六部衙門文書詐爲者,而何以徒三年照入耶?與律不同,問啓。已上內下起草
兵曹,行副司直金尙,今月十七日身死,曾經臺侍,別致賻。啓。朝報
上在昌德宮。停常參·經筵。
永嘉府夫人大祥後,中宮殿,藥房·政院·玉堂問安。答曰,罔極。世子宮,政院·玉堂問安。答曰,知道。
弘文館啓曰,新除授副校理尹鏶,時在京畿廣州地,經筵入番事緊,請斯速乘馹上來事,下諭。傳曰,允。
戶曹參判金南重上疏。大槪,陳情乞遞事。入啓。答曰,省疏具悉。卿其勿辭察職。
侍講院啓曰,贊善宋浚吉,時在忠淸道懷德地,進善權諰,諮議尹鑴,時在忠淸道公山地,書筵侍講事緊,請竝斯速乘馹上來事,下諭。傳曰,允。
大司成洪命夏上疏。大槪,敢申前懇,亟賜遞免事。入啓。答曰,省疏具悉。才不借於異代,卿其安心,勿辭察職。
院啓,關西一路,異於他道,字牧之任,尤宜擇遣,況寧邊爲邑,卽節度舊鎭也,近年以來,日就凋弊,苟非其人,莫可收拾,而新除授府使金汝溫,前後履歷,別無治績,且於頃年爲德源府使時,居官縱恣,略無顧忌,至於私買田土於其境之內,此外不治之狀,非止一二,其時道臣,置之下考,此卽已試見敗之人也。西路蘇殘之責,決不可付諸此手,請寧邊府使金汝溫遞差,其代,令該曹,文武中擇送。所貴乎人者,惟是行檢,捨此一節,他何足觀?學正申重寶,出身之初,已多人言,且當喪不謹,見棄鄕論,豈可使如此之輩,齒諸衣冠之列,出入明倫之地哉?請成均館學正申重寶,削去仕版。答曰,更加詳察處之。
府啓,監察朴憪,持身行事,全無拘檢,通家交際,多有不美之言,請命罷職。仁同府使尹汝徵,地望素輕,年紀又衰,不合南中劇郡彈壓之任,請命遞差。騎省郞官,淸望初程,從前薦授,意非偶然,自罷薦之後,間有臨時苟充之譏,新除授佐郞呂,素無名稱,不合抄選,請命遞差。翊衛柳忠傑,年老遲鈍,容止可笑,不合春宮陪衛之職,請命遞差。安東判官全澤,本府三度越署經,請命遞差。答曰,更加詳察處之。全澤事,依啓。
吏曹啓曰,守令有闕,政事,取稟。
午時未時,日暈。申時,日暈兩珥。夜一更,巽方有氣如火光。自二更至五更,月暈。已上朝報
備邊司啓曰,頃因全南監司鄭知和狀啓,笠巖·金城兩山城應入統營之粗,其數頗多,輸運有弊,作米運入,以除夫馬之弊事,覆啓之時,只擧笠巖所運之穀,金城則不能致察,以致落書,極爲惶恐,笠巖穀,一體作米,待秋輸入事,元啓目中,付標以入之意,敢啓。答曰,知道。已上備局謄錄
上在昌德宮。停常參·經筵。
承文正字李伯麟上疏。大槪,臣父被罪時罪案,極其冤痛,冒死陳暴,冀蒙憐察事。下該曹。
兵曹參判李一相上疏。大槪,陳情乞遞職名事。入啓。答曰,省疏具悉。此不過論事是非之公耳,何必乃爾?卿其勿辭察職。
府啓,監察朴憪,請罷職。仁同府使尹汝徵,騎曹佐郞呂,翊衛柳忠傑,請竝遞差。措語同上答曰,依啓。
院啓,寧邊府使金汝溫事,昨已備悉,而乃以更加詳察爲敎,臣竊惑焉。汝溫之曾爲德源也,居官不謹,事多麤鄙,至於方守其土,買其田庄,則其他種種不治之狀,據此可知。今日此論,亦非出於風聞也,何惜於遞此已試見敗之人,而必畀以西路蘇殘之責乎?此邑比他尤重,其倅不可不擇,請命遞差於未赴之前,亦令該曹,擇送其代。學正申重寶,乃名敎中罪人也。母死癘疫,不赴喪側,徘徊近寺,偃然視息之狀,非但一鄕之人,莫不痛駭,搢紳之間,亦多傳說,決不可置諸館職,汚辱名器,請命削去仕版。答曰,依啓。
工曹參判閔應亨上疏。大槪,再申悶迫之懇,乞遞職名事。入啓。答曰,省疏具悉。卿辭至此,當勉副焉。以上朝報
諫院啓曰,觀象監三學兼敎授,元非法典所載之職,其陞授六品之職,亦未知創於何時,而在前,則必以門地可通之人,仕版術業,人所共稱者塡差,以爲敎誨成就之地。近來京外雜類,夤緣冒占,以爲遷轉之捷徑,論其人,則微賤,或與本監諸生相等,語其藝,則反不及焉,而計仕陞遷,坐致六品實職,官方之混淆,莫此爲甚。請令本監,自今爲始,三學兼敎授,有闕勿補,必得其人,然後啓差,詳細能否,非有顯效,則勿許陞出六品,以杜仕路混雜之弊。已上觀象監謄錄
答禁府粘曰,雖是規外之物,如節果及常時欲食之物,則旣有入給之敎,應爲入給,而但此柴木,則旣爲定式之外,任意擅自加給之失,在所難免,卽爲照律處之爲乎矣,柴木段,夏月不捧之數頗多,則冬月欲爲加得之計,亦非不當之事。今後,則隨節加減入給,俾無凍傷之患爲旀,本官旣甚厭苦之餘,因此生事,凡節果及欲食之物,或不無不爲入給之弊,以此辭緣,詳細論理,分付本府,以爲申飭之地,宜當。已上內下起草
上在昌德宮。停常參·經筵。
都承旨吳挺一啓曰,史官爲任極重,不可一日曠闕也。近日奉敎洪汝河,檢閱宋奎濂,俱在罷散中,上下番皆以兼春秋代直,事體苟簡,莫此爲甚。請令該曹,從速稟處,以重史局,何如?傳曰,允。
春秋館郞廳,以領監事諸堂上意啓曰,傳敎矣。在前史官不備之時,因本館啓辭,罷散史官,有特命敍用察任之事矣。今者上下番皆不備,史局重地,不可一日暫曠,洪汝河·宋奎濂,雖在罷散中,似當有別樣處置之擧,敢啓。傳曰,竝敍用。
慶尙右道御史狀啓,云云。尙州牧使林㙐,疊錄奴婢百數之多,移送他官,奴婢三十餘口,終不現出,拿問定罪,何如?啓依允。
傳曰,政事,明日爲之。
大司成洪命夏上疏。大槪,更申前懇,亟賜遞免事。入啓。答曰,省疏具悉。卿其勿爲固辭察職。已上朝報
義禁府啓曰,本府罪人,當爲議處照律者甚多,雖有滯獄之弊,待判義禁出仕後,方可稟處,而其中吳邦濬,則有卽爲照律之敎,依頃日特敎,雖無判義禁,照律乎?何以爲之?敢啓。傳曰,依啓。其他議處照律等事,今姑破格,竝卽爲擧行。
當日,知事許積,同知事申濡開坐。已上禁府謄錄
禮曹判書吳竣上疏。大槪,七十老人,衰敗已極,更陳情事,提學之任,爲先遞改事。入啓。答曰,省疏具悉。不必到今固辭,卿其安心,勿辭察職。已上朝報
上在昌德宮。停常參·經筵。
戶曹判書許積初度呈辭。入啓。給由。仍傳曰,遣內醫看病。
吏曹參判趙壽益初度呈辭。入啓。給由。
吏曹判書李厚源箚子。大槪,冒死陳情,乞遞職名事。入啓。答曰,省箚具悉卿懇。卿其安心勿辭,從速察職,毋曠重任。
刑曹判書尹絳上疏。大槪,病勢添劇,決無供職之望,乞遞本職及兼帶,以便調治事。入啓。答曰,省疏具悉卿懇。卿辭至此,本職當勉副焉。
兵曹判書元斗杓上疏。大槪,陳情乞遞本兵及金吾之任事。入啓。答曰,省疏具悉卿懇。卿其安心勿辭,從速察職,毋曠重任。
禮曹,今丙申年重試對擧別試文武科,初試,九月初六日,講經,同月十九日,殿試,十月初二日,文武官重試,十月初八日,放榜,同月十七日卯時,來丁酉式年進士鄕·漢城試初試,來七月十八日,生員試,同月二十日,文武科初試,八月初七日,雜科初試,八月十一日推擇。啓。
政院啓曰,史官二員,今日政已爲付職矣,奉敎洪汝河,時在慶尙道咸昌地,斯速乘馹上來事,下諭,待敎宋奎濂,牌招肅拜,使之察任,何如?傳曰,允。
日出時,有赤氣一條,立於日上,長數丈許,廣尺餘,良久乃滅。巳時,太白見於未地。
有政。吏批,以康大立爲平安道審藥,金相潤加通政,韓德及加嘉善,鄭震遠加嘉善,郭希泰加嘉善,李重信爲安邊府使,趙惟新爲寶城縣監,沈譜爲光陽縣監,李宇柱爲安東判官,梁侙爲古阜郡守,姜鎬爲仁同府使,李垕爲尙州牧使,李晶爲南學敎授,洪汝河爲奉敎,宋奎濂爲待敎,鄭慶演爲監察,洪南立爲兵曹佐郞,金壽弘爲刑曹正郞。已上朝報
上在昌德宮。停常參·經筵。
刑曹判書李應蓍再度呈辭。入啓。加給由。
以訓鍊都監啓辭,寧邊府使李重信改差事,捧承傳。
吏曹參議曺漢英啓曰,臣於昨日政,以李垕擬於尙州牧使加望,至於受點矣。今聞李垕與本曹正郞權大運,同生妻娚妹夫相避云。權大運,時未出仕,故漠然不知有此注擬之錯,不察之失,在所難免,臣不勝惶恐待罪,李垕改差,何如?傳曰,知道。不必改差。
吏曹判書李厚源再箚。大槪,冒萬死更陳危懇,乞賜鐫免事。入啓。答曰,省箚具悉至懇。已諭予意,不啻縷縷,而卿之固辭,何乃至此乎?方欲委任而責成,卿其安心勿辭,從速察職。
兵曹判書元斗杓再疏。大槪,冒死陳情,乞遞本職及金吾之任事。入啓。答曰,省疏具悉至懇。卿之所掌之事,未就頭緖者,多矣。方欲委任而責成,詎意求退之至此哉?故人有老於其職者,四年五政,何必云諭?卿其勿爲固辭,效諸葛鞠躬盡瘁之義,速出察職。
江原監司書目,淮陽府使李時材病重,罷黜事。
禮曹判書吳竣三疏。大槪,冒萬死更陳情事,提學,爲先懇乞遞斥事。入啓。下該曹。已上朝報
上在昌德宮。停常參·經筵。
戶曹判書許積,吏曹參判趙壽益再度呈辭。加給由。
獻納元萬石初度呈辭。入啓。給由。
司書朴增輝上疏。大槪,陳情乞遞事。呈政院。
政院啓曰,侍講院司書朴增輝辭職上疏來呈,有拘忌之嫌,此上疏,不敢捧入之意,敢啓。傳曰,遞差。
禮曹,左參贊金光煜,當日卒逝,自今日至明日,停朝市。啓。
兵曹判書元斗杓三疏。大槪,冒萬死備陳危懇,乞遞本職及兼帶判義禁事。入啓。答曰,省疏具悉至懇。予言不再,卿毋固辭,亟出察職。
夜一更二更,東方乾方坤方,有氣如火光。已上朝報
答刑曹粘曰,依允。監司所爲,亦極駭惡爲置,其時監司,亦爲從重推考。
答刑曹粘曰,今此獄事遷延,久不決折,不無形勢之所致是去乙,何如是歇後回啓耶?推官等所爲,監司之救急,俱極駭愕爲置,此公事更爲嚴重回啓,俾無極惡綱常之罪人,偃息於覆載間之弊。已上內下起草
上在昌德宮。停常參·經筵。
刑曹參判李應蓍三度呈辭,及獻納元萬石再度呈辭。入啓。加給由。
推刷都監啓曰,推刷成冊,令該道御史,眼同査准者,其意有在,而咸鏡南道御史李垕,査准纔畢,移授外任,御史若不發送,則旣以秋間發送事,定奪於榻前,決不可代以新手,李垕,尙州牧使改差,何如?傳曰,允。
兼弼善李袗上疏。大槪,冒萬死更申前懇,冀蒙恩遞事。入啓。答曰,遞差。
吏曹判書李厚源三箚。大槪,更陳危迫之懇,冀蒙恩遞,以便調治事入啓。答曰,省箚具悉至懇。已悉予意於前箚之批,卿其安心勿辭,亟出察職。
吏曹啓曰,守令有闕,政事,取稟。傳曰,明日爲之。
卯時,日暈左珥。辰時,日有重珥,內暈有兩珥,暈上有冠,色內赤外靑。夜一更二更,艮方東方巽方,有氣如火光。五更,月暈。已上朝報
上在昌德宮。停常參·經筵。
戶曹判書許積,吏曹參判趙壽益三度呈辭。入啓。加給由。
獻納元萬石三度呈辭。入啓。遞差。
刑曹參判李應蓍上疏。大槪,病勢危重,冀蒙恩遞事。入啓。答曰,省疏具悉。卿辭至此,當勉副焉。
備邊司啓曰,近來都下,癘疫大熾,死亡相繼,事甚驚慘。染病之人,若不出置城外,各別救療,則熱氣傳染,必無乾凈之期,城外出幕之人,亦無生活之道,令漢城府,申飭各部,無遺出送于東西活人署,使之結幕救療,而所食糧饌,令該曹,考例題給,藥物,則亦令兩醫司,覓給,何如?傳曰,觀此啓辭,極爲驚慘。令各該司,各別惕念擧行,時方染痛出幕之數,問于兩署以啓。
府啓,安東,士大夫之冀北,爲其守貳,須藉位望,新除授判官李宇柱,非文非武,發跡方技,人皆輕賤之,不可付以殫壓之責,請命遞差,其代擇送。答曰,依啓。
玉堂箚子。大槪,略陳狂瞽之說,以備遇災修省之道事。入啓。傳曰,玉堂官員引見。玉堂官員引見入侍,校理閔鼎重,副修撰李慶徽。答玉堂箚曰,箚批,已言于筵中矣。
引見玉堂時,上謂右副承旨睦行善曰,近來災異孔棘之中,白虹之變,尤爲驚慘,夙夜憂懼,罔知攸爲。今見玉堂之箚,又聞所陳之言,多有裨益之事,忠言讜論,予欲廣聞,承旨代予草敎,廣求正直之言,以補予不逮。右副承旨睦行善所啓,翰林上番,以兼春秋入直矣。兼春秋兵曹佐郞李彙晉,任意出去,今日引見時,未及入侍,極爲非矣,請推考。上曰,依爲之。
有政。吏批,以韓德及爲淸寧君,李晶爲兵曹佐郞,朴純義爲尙州牧使,柳汝爲寧邊府使,洪宇翼爲中和府使,申濡爲刑曹參判,宋斗文爲淮陽府使,李時術爲獻納。已上朝報
上在昌德宮。停常參·經筵。
吏曹參議曺漢英初度呈辭。入啓。給由。
吏曹參判趙壽益上疏。大槪,病勢深重,冒死陳情,乞遞職名事。入啓。答曰,省疏具悉。卿其勿辭察職。
禮曹啓曰,今丙申文武官重試對擧別試諸科吉日,已爲啓下矣。文科對擧初試額數三百人,咸聚京中,分兩所,各取一百五十人,初場,論·賦具篇,終場,策問一道,講經,四書中抽栍一書,三經中自願一經,取粗以上試取事,依前事目磨鍊,分付施行,何如?傳曰,允。
政院啓曰,以備邊司啓辭,傳敎矣。卽爲分付各司,且令兩署官員,詳錄以來,則西活人署時留病人二十七名內,苦痛者七名,向差者十六名,永差者四名,東活人署時留病人三十八名內,苦痛者十八名,向差者十三名,永差者七名,而曾無物故者云。更以百分着實擧行,如或有糧饌藥物,不卽覓給之事,亦爲來告于本院,俾卽嚴飭之意,竝爲言送矣,敢啓。傳曰,知道。
司憲府照本,長興主簿鄭益淸矣,前任尙衣直長時,今正朝大妃殿衣襨次各樣錦紬等物,升數及染色,俱極無形,不合上用,其他諸殿所進之物,亦如是無形罪,杖六十贖,奪告身一等,元斗杓·許積等罪狀,上裁。啓依允。
禮曹啓曰,每年春則二三月,秋則八九月,各陵展謁事,定爲恒式,啓稟擧行事,下敎矣。今春陵幸,當以何陵,又以何月擇日擧行乎?敢此仰稟。傳曰,當爲展謁於獻陵,而江外之行,似難疊行,今番則光陵爲之,而開月晦間,擇日擧行。
傳曰,明日晝講爲之。
忠淸監司書目,石城呈,以大司諫尹文擧辭職上疏上送事。啓。答曰,省疏具悉。爾其勿辭,調理上來。
夜一更二更,巽方南方,有氣如火光。
引見時,兵曹判書元斗杓所啓,臣傳聞南來之言,則全羅兵使趙必達,以金堤人巡到本郡時,不輟前導鼓吹,郡守沈玖,因此發怒。必達之父,時年九十,而卽差鄕任,以爲折辱之地云。臣欲爲直請罪,而傳聞未必盡實,全羅監司,今方下去,使之査覈啓聞後,處置,何如?上曰,聞來竦然,依爲之。又所啓,武臣中秩高無故之人甚少,試官擬望之際,亦多苟艱,罷散中罪名深重者,則不敢輕議,而如李元老,當初罪名稍輕,似當有破格之事矣。上曰,李元老異於他人,別爲敍用。又所啓,近來災異疊作,收用人材,爲當今第一務。臣竊聞外間物論,則尹鑴,學識俱備,兼通時務,實合擢用,許厚可用之事,亦已陳之,臣曾忝戶曹時,爲郞官,頗有紀律,如此之人,或於宴閑之暇,召問治道,如其可用則用之,雖不可用,亦不失副衆望也。上曰,尹鑴,頃除諮議,旣爲下諭,許厚,言于該曹,付職可也。上曰,兩南饑荒,比年尤甚,賑救之策,不容少緩。全羅監司,旣親承傳敎,慶尙監司處,承旨,以此意,下諭,可也。已上朝報
答前學正張俊南疏曰,省疏具悉。嘉爾憂國之誠,所陳事,予當留念焉。已上內下起草
上在昌德宮。停常參,只晝講。
傳曰,鄭相所患,近間如何云耶?遣柳後聖看病。
晝講入侍,同知事金益熙,特進官申埈,玉堂閔鼎重·李慶徽,承旨柳道三,假注書金濤,史官宋奎濂,兼春秋李彙晉。
傳曰,明日晝講爲之。
同知事金益熙所啓,今年重試對擧別試定日,與大比科相値於秋間,赴科之人,疲於道路,必多窘迫之弊,似當有變通之擧矣。上曰,以此意言于該曹。已上朝報
答御營廳草曰,知是本廳難免不察之失矣。已上內下起草
上在昌德宮。停常參,只晝講。
吏曹參議曺漢英再度呈辭。入啓。加給由。掌令朴世堅初度呈辭。入啓。給由。
政院啓曰,傳曰,前開城留守崔惠吉除授之政,在於何日乎?本院考啓事,傳敎矣。考見本院日記,則崔惠吉除拜開城留守,在於上年十一月初四日政矣,敢啓。傳曰,知道。
刑曹,丁晳等刑推公事覓入。
慶尙右道推刷御史司諫朴承休入來。
司諫朴承休啓曰,臣本愚魯,奉使無狀,徒知先賢後裔之爲可矜,未識朝家垂恤之有所限,妄有啓請,至命特推,惶恐俟罪,未及緘答之際,不意新命,遽出夢寐之外,雖未知該曹之擬望,有何所據,而感激洪造,驚惶罔措。且臣所幹之事,結緖未易,歲翻之後,今始來謝,臣之罪戾,至此尤大,以此以彼,決難冒居,請命遞斥臣職。答曰,勿辭。退待物論。
晝講入侍,知事李厚源,特進官李時昉,玉堂閔鼎重·李晳,承旨李弘淵,假注書金濤,史官宋奎濂,兼春秋李克泰。
戶曹判書許積上疏。大槪,病勢危苦,冒陳危懇,乞遞本職及兼帶,以便公私事。入啓。
政院啓曰,昨日諮議尹鑴,經筵後來待事,命下矣。卽以分付講院,而今日不爲肅拜,來待事,何以爲之?敢稟。傳曰,更待肅拜後爲之,可也。
府啓,近來世道不淑,人心極惡,外方咀呪置毒,凡干殺人之獄,在在皆是,合正犯事干,則一獄囚人,不下六七,環八道庶獄,將不啻累百人,處決疏理,一日爲急,而推官等,憚於結怨,壓於形勢,遲回延拖,或有十年五六年不決者,使犯人老於囹圉,幽囚鬱結,無論罪之虛實,皆足以感傷和氣,召致怪沴。請令諸道監司,別定剛明官,趁卽處決,而曾前尤甚延拖推官,一一明査啓聞,從重科罪。答曰,依啓。
院啓,司諫朴承休,引嫌而退。當初啓請之意,雖是欲恤先賢後裔,而旣被推勘,勢難在職,請司諫朴承休遞差。答曰,依啓。
答許積疏曰,省疏具悉卿懇。卿其勿辭,調理察職。
領敦寧府事金堉箚子。大槪,病不得趨詣於議藥之列,乞遞內局都提調事。入啓。答曰,省疏具悉。卿其安心勿辭。
藥房啓曰,卽者因醫官,伏聞內殿有不安節之候,臣不勝伏慮之至。必須詳知症候,然後可以議藥,敢此仰稟。答曰,症候已言于柳後聖矣。中宮殿,藥房問安。答曰,知道。
吏曹啓曰,臺諫有闕,政事,取稟。
藥房再啓曰,卽與諸御醫及柳後聖·鄭後啓·趙徵奎等商議,則皆以爲,中殿症候,內傷不足爲主,故種種諸症,皆由於此,大便滑數之候,面部手足浮氣及爪甲紫靑,實緣肝血旺盛,土氣虛弱之致,卽今之治,當使陷下之元氣升補,然後可以收斂。宜以補中益氣湯,加白芍藥酒炒·白茯苓·澤瀉各七分·乾薑炒黑五分,去元入當歸,姑先進三貼,兼進四神丸一劑,爲當云。此藥三貼,姑先劑入之意,敢啓。答曰,知道。
夜一更二更,東方巽方,有氣如火光。五更,流星出貫索星上,入西方天際,狀如鉢,尾長五六丈,色赤,光照地。
通信先來,入來。已上朝報
備邊司啓曰,近來都下,癘疫大熾,死亡相繼,事甚驚慘。染病之人,若不出置城外,各別救療,則城中熱氣,必無乾凈之期,城外出幕之人,亦無生活之道。令漢城府,申飭各部,無遺出送東西活人署,使之結幕救療,而所食糧饌,令該曹,考例題給,藥物,則令兩醫司,覓給,何如?答曰,觀此啓辭,極爲驚慘,令各該司,各別惕念擧行。時方染痛出幕之數,問于兩署以啓。已上備局謄錄
上在昌德宮。停常參·經筵。
傳曰,政事,過國忌後爲之。
中宮殿,藥房問安。答曰,症候,醫女詳知之耳。政院·玉堂問安。答曰,知道。二品以上·六曹·大司憲問安。答曰,知道。勿爲問安。
世子宮,政院·玉堂·二品以上·六曹問安。答曰,知道。
藥房啓曰,春寒不解,伏未審聖候,若何?近以內殿症候,致慮,臣等不勝憂悶之至,敢來問安。中殿症候,夜來,何如?面部左邊浮氣,手背足部浮氣,未全消滅者,比昨,何如?爪甲紫靑,亦復何如?劑入補中益氣湯一貼進御之後,氣候亦有少異於前乎?敢此仰稟。答曰,知道。症候言于醫官矣。
再啓曰,卽聞柳後聖之言,則內殿所患諸症,頗爲差歇,手足浮氣,亦漸消減,自上下敎所進三白湯,似有其效云。臣等不勝欣喜,此藥劑入者三貼,更加三貼劑入,以十貼爲限之意,敢啓。答曰,知道。
禮曹啓曰,傳敎矣。別試大比科日期,似爲促迫,臣曹亦爲致慮,而年例科期,不合退定,故姑爲入啓定奪矣。若行大比科,旋行別擧,則八方往來道路,果不無窘急之弊矣,先行別擧於四五月之間,似爲宜當。令日官,改擇日,知委擧行,何如?傳曰,允。
傳曰,前參判崔惠吉,非其罪云,敍用。
布衣臣尹鑴上疏。大槪,乞還臣非分職名,以重名器,因治承召不赴之罪,以肅朝綱事。國忌齋戒,留政院。已上朝報
答領相李時白箚曰,省箚具悉。會議時當審處,卿其安心焉。已上內下起草郞廳鄭彦郁校正。郞廳李朝望書。
上在昌德宮。停常參·經筵。
中殿·世子宮,政院·玉堂問安。答曰,知道。
中殿,藥房問安。答曰,症候與昨一樣,而寢睡,日氣不調,故不如昨夜矣。
藥房啓曰,伏問內殿症候,夜來,何如?比昨日漸向差愈乎?三白湯前後劑入六貼,所進御未知幾貼乎?柳後聖問安下來後,更爲商議以稟之意,敢啓。答曰,知道。所患與昨無異矣。
禮曹啓曰,曹啓辭,光陵距京都似遠,經宿與否定奪事草記,傳曰,經宿,似爲有弊,一日之內,可以往還陵寢,議啓。日子,則姑爲以此爲定,臨時更觀日候,進退,可也事,傳敎矣。江外雖近京諸陵,而此則連年疊行,似爲有弊,曾有下敎無已,則孝陵,只一息程,昌陵·敬陵,雖是祧遷陵寢,亦在不遠,而某陵擧動,自下不敢擅便,伏惟上裁。傳曰,孝陵爲之,可也。
藥房再啓曰,卽與諸御醫及柳後聖·鄭後啓等,反復商議,則皆以爲,內殿症候,元氣虛弱,宜用補眞止汗之藥,玉屛風散,加浮小麥·山棗仁炒各五分,先爲進御三貼,觀勢更議,他藥劑入之意,敢啓。傳曰,知道。
以兵曹粘目,興海郡守李汝澤罷黜。
傳曰,史官一員待命,騎馬三匹立之,禁府內摘奸。
忠淸監司書目,公州等官呈,以本月二十二日地震事。已上朝報
傳曰,大臣·備局堂上引見。已上備局謄錄
上在昌德宮。停常參·經筵。
中殿·世子宮,政院·玉堂·問安。答曰,知道。
中殿,藥房問安。答曰,寢睡,今夜則頗穩矣。
世子宮,藥房問安。答曰,僅得無事。
藥房啓曰,夜來風色極凄,伏未審聖候,若何?內殿症候,比昨,何如?玉屛風散進御之後,有止汗之候耶?手足部浮氣,已全消減乎,寢睡與昨夜,何如?登廁亦無少異耶?敢來問安。答曰,知道。症患言于醫官矣。
吏曹參議曺漢英三度呈辭。入啓。遞差。
答諮議尹鑴疏曰,省疏具悉。爾其勿以傳聞之過疑惑,從速出肅,以副予意。
兵曹啓曰,卽接正郞閔周冕呈狀,則自月初,重得內傷外感之症,累日調治,猶未差歇,本職除授後,連有事故,不得休息,頃日郊外軍士點考時,重觸風寒,前症添劇,啖塞咽喉,呼吸不通,旬日之內,決難行公,斯速入啓處置云。本曹事務,比他煩劇,不可久曠,閔周冕改差,其代,今日政,令該曹,以在京無故人差出,何如?傳曰,允。
傳曰,明日晝講爲之。
禮曹,丙申年重試對擧別試文武科初試,來四月十九日,講經,五月十二日,殿試,同月二十一日,文武官重試,閏五月初三日,放榜,同月十五日辰時,改推擇。啓。
戶曹判書許積再疏。大槪,冒萬死更申危懇,乞遞本職及兼帶,俾得專意調治,以延垂絶之命事。入啓。答曰,省疏具悉。卿其勿辭。宜遵前旨,調理察職。
巳時,太白見於未地。申時,日有兩珥。啓。
有政。吏批,以李壽鵷爲平昌君,李元老爲完陽君,周得望爲典涓直長,楊三輝爲典涓奉事,金應世爲典涓參奉,文俊敏爲江原道檢律,李一相爲同義禁,金鍌爲興海郡守,崔千仞爲安東判官,吳挺垣爲檢詳,朴增輝爲兵曹正郞,金壽海爲中和府使,孫處愼爲慈仁縣監,元萬石爲弼善,李應蓍爲工曹參判,許厚爲工曹正郞,李袗爲司諫,金之沇爲典籍,李曾爲司書,黃益淸爲相禮,鄭樸爲承文著作,慶基殿參奉李處恒,軍資監參奉閔光尹相換。
傳曰,明朝,備局有司堂上一人,使之來待。已上備局謄錄
慶尙監司書目,慈仁縣監全命龍,父在喪事。
全南監司書目,昌平縣令李幼洙,正月二十二日身死事。朝報
上在昌德宮。停常參,只晝講。
掌令朴世堅三度呈辭。入啓。遞差。
中殿,藥房問安。答曰,寢睡頗穩,症候,醫女詳知之耳。
中殿·世子宮,政院·玉堂問安。答曰,知道。
藥房啓曰,昨晩久御寒殿,夜來風雪又作,伏未審聖候,若何?臣等不任憂慮。內殿症候,與昨何如?浮氣今日全減耶?玉屛風散進御之後,汗亦小止乎?敢來問安,竝稟。答曰,知道。症患言于醫官矣。
吏曹啓曰,正月二十九日晝講時,臣厚源榻前所啓,文臣宰列以下罷散者,多至六十餘人,以此注擬之際,每患乏人矣。上曰,奪告身以下,分類書啓,而不必錄其罪名,竄謫則勿論,可也事,傳敎矣。竄謫以下被罪之人,詳細更考,則其數至於一百十一人,故別單書入,被謫者十人,而有勿論之敎,居下者十四員,而太半參下微官,故竝不入於書啓中矣,敢啓。傳曰,知道。
政院啓曰,今丙申年例守令·邊將薦擧單子,二百六十二張捧入,其中違格四張,還爲出給,應薦而不薦人員,令該曹,依例察處,何如?傳曰,允。又啓曰,同副承旨蔡忠元妻母故正兪尙曾妻李氏身死,服制已行四日,出仕,何如?傳曰,允。
假注書金濤病,代吳尙。
吏曹,判校徐挺然身死,曾經臺侍。啓。別致賻。
吏曹啓曰,臺諫有闕,政事,取稟。傳曰,明日爲之。
晝講入侍,知事尹絳,特進官李浣,玉堂閔鼎重·李慶徽,承旨蔡忠元,注書安縝,史官宋奎濂,兼春秋李克泰。
藥房再啓曰,卽因內下症目,與諸御醫及柳後聖·鄭後啓·趙徵奎等商議,則泄瀉之後,元氣陷下,不能升提,面上及手足浮氣,亦由氣虛而發,宜用補中行濕湯,加大腹皮酒洗·車前子炒硏各七分爲當云。此藥三貼,姑先劑入之意,敢啓。答曰,知道。
吏曹啓目,粘連禮曹判書吳竣上疏云云。今此疏中,縷縷反覆以老病爲辭是白在果,提學之任,別無奔走筋力之事,重臣進退,自下不敢擅便,上裁,何如?啓依回啓施行。
禮曹判書吳竣四疏。大槪,更申前日血懇,冀蒙提學恩遞事。入啓。
慶尙右道推刷御史書目,推刷文書錯亂,龍宮縣監鄭彦說罷黜事。
答吳竣疏曰,省疏具悉。卿辭至此,當勉副焉。已上朝報
晝講時,特進官李浣所啓,各道軍政,抛棄已久,所當申飭列邑,修補軍器,而聞載寧·信川兩邑守令等,以舊軍器分給於軍士等處,稱以改修補,四名合捧黑弓角一張,三名合捧長箭一部,二名合捧片箭一部云。貧殘軍士上番之役,猶不能堪,況彼科外之侵徵乎?兩邑守令,摘發科罪,何如?上曰,言于備局,本道監司處移文査問,可也。已上備局謄錄
上在昌德宮。停常參·經筵。
中殿,政院·玉堂問安。答曰,知道。
中殿,藥房問安。答曰,寢睡頗穩,症候,醫女詳知之耳。
世子宮,藥房問安。答曰,知道。
世子宮誕日,政院·玉堂·二品以上·六曹·大司憲問安。答曰,知道。
藥房啓曰,伏未審夜來,內殿症候,何如?昨者,伏見醫官·醫女之所傳,則泄瀉雖止,浮氣虛汗,尙未全除,臣等不勝憂慮之至。補中之劑,恨未早用,日晷漸長,似當一日再陳,水剌進御時,亦須詳量適口之味,以補脾胃,然後可望速爲平復,敢來問安。答曰,知道。症患言于醫官矣。前日議定四神丸劑入,似當,更爲議處。
藥房再啓曰,伏承聖批,有四神丸更爲議處之敎,卽與諸醫相議,則皆以爲,腹寒腸鳴,似是瀉候之未全除也。四神丸,正合此時之用云,當爲劑入。且補脾之物,莫如鯽魚,而以進御藥材中麥門冬之所忌,故不敢用,如黃鷄·鵪鶉,最爲滋味,而大補於元氣,此兩物,令畜署畿邑,速爲覓得,以爲水剌進御之用,何如?答曰,知道。鵪鶉等物,似爲有弊,姑徐。
今月初二日引見時,領敦寧府事金堉所啓,兩界及海西御史,旣有姑勿發送之敎,而刷出奴婢等,至秋等待,則擧將恒懷不安,不可不速爲結局,以安衆情也。右義政沈之源曰,聞各官,或有囚係而待之者云,當此春耕迫近之日,民將廢農,極可慮也。雖不送御史,如有抱冤之民,則該道監司,可以辦決矣。上曰,當初之欲送御史者,意非在於刷出之多也。如有抱冤莫伸者,則欲令御史,明査處之也。群議如此,西北三道御史,勿爲發送,令該道監司,磨勘上送,民有抱冤者,許令呈辨於監司及都監,可也。
右議政沈之源所啓,知事洪茂績,前參判辛啓榮,年皆八十云,竝施優老之典,何如?上曰,依爲之。又所啓,李時萬被罪之時,臣以憲長論啓矣。今見時萬子伯麟之疏,雖出於爲父伸冤,而至曰人言罔極,又曰無理之言。臣雖無狀,職是大臣,則何敢恣意攻斥,至於此極乎?臣忝居台席,受侮如此,請命亟遞臣職。上曰,卿何爲疲軟之言乎?安心勿辭。予觀其疏,欲爲探試朝廷,其漸不可長也。當初政院之捧入,殊甚不當,而欲見該曹回啓之何如,姑爲啓下矣。當該捧入承旨推考,李伯麟罷職,元疏勿爲回啓。上曰,各道御史推刷之時,因呈訟査決,還給口數,使之開錄,以爲末終考覈之地,可也。
右承旨金佐明所啓,實注書久不差出,每以假官差出,殊甚苟艱,曾經實官之人,有拘於自中廳風,不得差出云,後日政,破格差出,何如?上曰,依爲之。傳曰,明日朝講爲之。
禮曹判書吳竣,提學減下,肅拜。
昨日晝講,蔡忠元所啓,今年別試,乃咸聚京師之科也。今又進定於四月,當此極農之節,外方擧子,上來有弊,必欲進定,則三月內可以擇日,如不進定,則退行於秋間,何如?上曰,言于該曹。
布衣臣尹鑴上疏。大槪,敢冒萬死,再申危懇,請亟遞職名,收還召命,以安微分,兼治臣承召不赴,封還誥章之罪,以爲人臣盜名欺世,冒犯邦憲者之戒事。入啓。答曰,省疏具悉。已諭予意,而爾之執迷不回至此,不宜强其所不安,當令遞授他職,爾須仰副至意。
謝恩,兼春秋元萬石。
慶尙監司書目,靈山縣監沈儞,正月二十七日身死事。
有政。吏批,李殷相爲直講,李一相爲大司成,崔尙崙爲典籍,宋協爲典籍,崔東亮爲龍宮縣監,洪茂績加正憲,辛啓榮加嘉義,金壽恒爲文學,柳晉三爲直講,趙壽益爲同成均,呂聖齊爲注書,李惟馨爲長興主簿,宋浚吉爲吏曹參議,趙時馨爲昌平縣令,李晳爲弼善,朴承休爲濟用正,郭聖龜爲掌令,金夏鉉爲兵曹佐郞。已上朝報政軸
上在昌德宮。停常參,只朝講。
朝講入侍,領事李時白,知事吳竣,特進官金南重·李時楷,玉堂閔鼎重·李慶徽,承旨金佐明,注書呂聖齊,史官宋奎濂,兼春秋李克泰,兩司金益熙·李時術。
中殿·世子宮,政院·玉堂問安。答曰,知道。
中殿,藥房問安。答曰,寢睡未得安穩,症候,醫女詳知之耳。
禮曹啓曰,以參贊官蔡忠元所啓,傳敎矣。當初重試對擧別試定日,與大比科,相値於秋間,赴擧之人,必多窘急之患,故因筵臣所啓,進定於四月矣。今年旣有閏朔,節序頗晩,四月非方耘極農之時,且已定試日,行會於各道,今不可每每改定,以傷事體,依前啓下定日,勿撓施行,何如?傳曰,問于大臣處之。
藥房啓曰,雪後風色益峭,伏未審內殿症候,若何?寢睡及諸般所患,比昨,何如?劑入補中行濕湯,日進一貼,則今日當盡,此藥必連進收效,柳後聖等問安下來後,當加劑以入,敢此問安,竝稟。答曰,知道。症候,言于醫官矣。
全南都事書目,康津呈,以執義李壽仁辭職上疏上送事。啓。答曰,遞差。
傳曰,明日晝講爲之。
吏曹啓曰,臺諫有闕,政事,取稟。傳曰,明日爲之。
藥房再啓曰,今以內下諺書症錄見之,則熱候尙多,寢睡未穩,以致泄瀉又發,臣等不勝驚慮之至。卽與諸御醫及柳後聖等商議,則熱候之多,由於內傷之未盡平復,披脫衣衾,感觸風寒,泄瀉之發,實由於此,三白湯,止泄之聖藥,不可不更用,一日再進,亦爲宜當云。此藥二貼,姑先劑入之意,敢啓。答曰,知道。
府啓,新除授掌令郭聖龜,時在全南道康津地,請斯速乘馹上來事,下諭。答曰,依啓。
今日朝講時,侍讀官閔鼎重所啓,當此逐日開筵之時,僚員未備,如臣蒙學,獨當進講,尤極惶縮,目今被錄之人,多在銓曹,合有變通之擧矣。上曰,玉堂之人,果爲多在該曹,移差,可也。大司憲金益熙所啓,臣待罪備局,而非但方忝臺諫,宿病纏身,且備局有司堂上中,亦多有故之人,瘝曠可慮,冀蒙恩遞。上曰,備局,當商量事勢而爲之,言于本司。
諫院箚子。大槪,略陳所懷,冀蒙採納事。入啓。傳曰,前兵使鄭榏敍用。
太白見於未地。已上朝報
答宣惠廳啓目曰,依允。各官煮土爲焇,猶以爲難,況鑄銅爲錢乎?似難見施是在果,試爲分付。已上內下記草
上在昌德宮。停常參·經筵。
答諫院箚曰,省箚具悉。忠言讜論,出尋常萬萬,深得諫臣之體,予甚嘉悅。心上用功之戒,可不體念焉?嗚呼,廷臣無盡職之說,實中時病,盡職,若自三司始,豈有人主獨運之患乎?深有望於爾等矣。上下交修,宜各盡之,條論等事,當令廟堂,議處。
文學朴世模,左尹具仁槩,司諫李袗,持平洪柱三初度呈辭。呈政院,還出給。
中殿·世子宮,政院·玉堂問安。答曰,知道。
中殿,二品以上·六曹·大司憲問安。答曰,知道。勿爲問安。
世子宮,藥房及二品以上·六曹·大司憲問安。答曰,知道。
中殿,藥房問安。答曰,不無煩熱,而寢睡則頗穩,症候,醫女詳知之耳。
藥房啓曰,伏問夜來,內殿症候,若何?泄瀉之候,三白湯進御之後,有止息之勢耶?虛汗浮氣諸患,與昨,何如?三白湯昨進二貼,則今日問安後,當更爲商議,加劑以入,或更議他藥,而症候彌留至此,臣等憂閔罔喩。自今日與柳後聖·趙徵奎·梁濟臣等,輪日直宿之意,敢啓。答曰,知道。症候言于醫官矣。別無大段添重之症,勿爲直宿。
藥房再啓曰,卽與諸御醫及柳後聖等,因症錄商議,則瀉候卽止,而熱氣尙多,宜以補脾胃瀉陰火,升陽湯,去本方石膏,三貼進御,則兼治濕痰牽引喉間之症云。依貼數劑入之意,敢啓。答曰,知道。
司憲府照本,參知李惕然矣,莫重公事,全不致察,放過不謹罪,決杖一百,告身盡行追奪,元斗杓·李浣·許積罪狀乙良,上裁。啓。功減一等,照律。
傳曰,今日晝講停。
禮曹啓曰,傳敎矣。問于大臣,則領敦寧府事金堉,領議政李時白,右議政沈之源以爲,今年雖有閏朔,四月農務方劇,若非咸聚於京師,則進定於此日,猶或可也,遠方文武擧子往返之際,費了許多日子,將未免廢農,臣等之愚意,退行於秋間,甚當,伏惟上裁,何如?啓。依議。
前大司成洪命夏上疏。大槪,新授職名,萬不近似,懇乞還收,以重名器事。入啓。
弼善元萬石上疏。大槪,仰奉聖旨,畢其前說,以實薦人之意事。入啓。
答前大司成洪命夏疏曰,省疏具悉卿懇。卿才允合擢用,卿其勿爲控辭,速出察職。
辰時巳時,日暈兩珥。自午時至申時,日暈。夜一更,東方巽方南方,有氣如火光,黑雲一道如氣,起自乾方,直指巽方,長竟天,廣尺餘,良久乃滅。二更,東方南方,有氣如火光。啓。
刑曹參判申濡初度呈辭。呈政院,還出給。
有政。吏批,以李俊英爲歸厚別提,宋摶爲靈山縣監,李沈爲善山府使,姜世楨爲校書正字,安獻民爲敎養官,金虎翼爲安州敎授,崔尙崙爲南學敎授,尹鑴爲宗簿主簿,任座爲典籍,洪葳爲副修撰,鄭東燁爲刑曹佐郞,李克泰爲禮曹佐郞,徐必遠爲副校理,兼春秋二,權摶·洪柱三,記事官朴世城,記注官洪聖龜,尹鏶爲執義,柳俊昌爲禮賓正,崔惠吉爲工曹參判,李一相爲藝文提學。已上朝報
答贊善宋浚吉疏曰,省疏具悉。予小子學力未達,德業未就,尙恐諸君子之不我欲也。今見疏辭,其庶幾乎?雖閭閻士夫,猶欲擇師而敎子,況儲嗣國本乎?上來之期,予日望之,翻然改圖,以副至意。已上內下記草
上在昌德宮。停常參·經筵。
答弼善元萬石疏曰,省疏具悉。識見不俗,言論不爲碌碌,予甚嘉尙,當爲留念,而後於暇日,召見討論焉。
司諫李袗,持平洪柱三,左尹具仁墍,刑曹參判申濡初度呈辭。呈政院,還出給。
中殿,政院·玉堂問安。答曰,知道。
世子宮,政院·玉堂問安。答曰,知道。勿爲問安。
中殿,藥房問安。答曰,日氣蒸鬱,故寢睡不如昨夜,諸般症候,醫女詳知之耳。
藥房啓曰,雨氣陰濕,春寒不解,伏未審聖候,若何?內殿症候,此時,如何?進藥之後,別無加減乎?諸般所患,竚待醫官之承敎來傳,敢先問安。答曰,知道。
吏曹啓目,粘連忠淸左道推刷御史書啓及都監回啓內辭緣相考,則丹陽郡守李惟明段,査得之數,雖准舊案,而爲政不明,弊及奴婢,不無呼冤之聲是如爲去乎旀,淸安縣監李搢段,貽弊之政,無異丹陽,而加以査得不滿舊數者,八分之六是如爲白有臥乎所,推刷之擧,莫重莫難,査得之際,恐難全無呼怨之人,而旣曰爲政不明,弊及奴婢,則其罪難釋是白乎矣,丹陽,則査得之數,准舊案而有餘,淸安,則不滿舊數者,至於八分之六,則不無輕重於其間是白置。淸安縣監李搢乙良,爲先罷黜,丹陽郡守李惟明乙良,令攸司,姑先推考,觀其緘辭處之,何如?啓依允。
布衣臣尹鑴上疏。大槪,冒死申懇繳還誥章事。入啓。答曰,省疏具悉。爾之志氣可尙,而封還敎旨,不但近規所無,亦何必乃爾?爾宜審處。
府啓,新除授執義尹鏶,時在京畿廣州地,請斯速乘馹上來事,下諭。答曰,依啓。
忠淸監司書目,公州呈,以進善權諰病重,上去不得事。啓。傳曰,勿爲固辭,從速上來,以副至意事,措辭下諭。
忠淸監司書目,懷德呈,以贊善宋浚吉上疏上送事。啓。答曰,省疏具悉。予小子學力未達,德業未就,常恐諸君子之不我欲也。今見辭疏,其庶幾乎?雖閭閻士夫,猶欲擇師而敎子,況儲嗣國本乎?上來之期,予日望之,翻然改圖,以副至意。
戶曹判書許積上疏。大槪,病勢一向沈痼,不得不更冒萬死,乞遞本職及兼帶,以便公私事。入啓。下備邊司。已上朝報
上在昌德宮。停常參·經筵。
海運判官呂曾齊,漕運事,出去。
中宮〈殿〉,政院·玉堂問安。答曰,知道。勿爲問安。
中殿,藥房問安。答曰,寢睡與昨無異,症患,言于醫女矣。
世子宮,藥房問安。答曰,僅得無事。
藥房啓曰,昨者,伏聞內殿症候,頗有減歇,而但日氣蒸鬱,寢睡不安,熱候尙在,伏未知夜來,氣候,若何?劑入之藥,今日當盡,醫官問安後,或連進其藥,或更議他藥之意,敢啓。答曰,知道。
禮曹,丙申年重試對擧別試文·武科初試,來七月十九日,講經,八月初七日,殿試,同月十七日,文·武官重試,同月二十五日,放榜,九月初五日卯時,推擇。啓。
大殿,藥房問安。答曰,不至大段。
藥房啓曰,卽者因醫官等,伏聞聖候有感冒眼疾之患,臣等不勝驚慮之至。頃日朝講時,早御寒殿,必以此致傷也。卽與諸醫及柳後聖·鄭後啓·梁濟臣·趙徵奎等商議,則宜用氷熱散五貼云。此藥劑進。內殿症候,與昨日無異,前藥餘在一貼,仍爲進御,明日更爲,稟處之意,敢啓。答曰,知道。
大殿,政院·玉堂問安。答曰,知道。
大殿,二品以上·六曹·大司憲問安。答曰,知道。今後勿爲問安。
世子宮,二品以上·六曹·大司憲問安。答曰,知道。
忠淸右道推刷御史崔逸入來。
初八日卯時,日暈。巳時午時,日暈,暈上有冠,暈下有履,色皆內赤外靑。未時,日暈。啓。已上朝報
備邊司啓曰,卽接通信使在馬島馳啓,且聽先來譯官洪汝雨之言,則權現堂焚香之事,開諭停當,近將出來云。頃者所送禮曹回關,想必到東萊之後,府使中止不傳,而但移文韓震琦,使之封不動傳給倭人,或不無到卽仍傳之弊,別定禁軍給馬,罔夜馳送,使之還付今去禁軍,何如?答曰,禮曹移文,已先六日而發,今此送人,似爲無益,勿遣,可也。已上備局謄錄
禮曹,丁酉式年鄕·漢城試,進士初試,九月十九日,生員初試,同月二十一日,文·武科初試,十月初五日,雜科初試,同月十六日,改付標。啓。朝報
上在昌德宮。停常參·經筵。
中殿,藥房問安。答曰,寢睡頗穩,氣候亦似稍安,症患,醫女詳知之耳。
大殿·中殿·世子宮,政院·玉堂問安。答曰,知道。
世子宮,藥房問安。答曰,知道。
藥房啓曰,伏未審夜來,聖候,若何?感冒已爲解表,眼疾亦爲差愈乎?內殿症候,與昨,何如?臣等憂閔萬端,敢來問安。答曰,知道。眼疾赤澁之候,與昨頗勝,而感冒尙未快差,故言于醫官矣。
備邊司啓曰,以大司憲金益熙所啓,傳敎矣。主文之人,例兼本司堂上,而金益熙方在憲職,且有身病,不得察有司之任,有此陳達矣。本司提調,則使之仍帶,只遞有司之任,何如?傳曰,允。又啓曰,本司堂上金益熙改差代,以吏曹參判趙壽益差下,使之察任,何如?傳曰,允。
藥房再啓曰,伏承聖批,有眼疾赤澁,與昨頗勝,而感冒尙未快差之敎,卽與諸醫商議,則氷熱散姑停,解表二陳湯三貼,當爲進御云。此藥劑進。內殿症候,漸向差歇,前劑之藥,似有其效,加劑二貼以入之意,敢啓。答曰,知道。
答前大司成洪命夏疏曰,省疏具悉。已諭予意,卿勿固辭,從速察職。
大司成李一相上疏。大槪,冒陳危懇,乞遞本職及兼帶藝文提學,以安微分事。入啓。答曰省疏具悉。卿才允合,卿其勿爲控辭,從速察職。
備邊司啓目,粘連戶曹判書許積上疏云云。觀此疏內辭緣,且所患之症,似不輕歇是白乎矣,此時度支重任,不可輕遞是白置,使之更加調理察職,而如有時急之事,令佐貳之官,通議可否,從速處置,俾無遲滯之弊,何如?啓依允。
兵曹判書元斗杓箚子。大槪,陳情乞遞判義禁事。入啓。答曰,省疏具悉。卿其安心,勿辭察職。
忠淸道靑山郡地震。
慶尙監司書目,永川郡守李昫,本月初三日身死事。已上朝報
上在昌德宮。停常參·經筵。
大殿·中殿,政院·玉堂問安。答曰,知道。
中殿,藥房問安。答曰,與昨一樣。
藥房啓曰,伏問夜來聖候,若何?進藥之後,有解表之候耶?眼疾赤澁,漸向消減耶?內殿諸般症候,比昨,何如?臣等不勝憂慮,敢來問安。答曰,知道。眼疾幾半差愈,而咳喘之症,尙未盡差矣。
大司成李一相上疏。大槪,更陳危悃,乞遞兼帶提學,以安微分事。入啓。答曰,省疏具悉卿懇。卿勿固辭,從速察職。
政院啓曰,上候未寧,限平復間,視事,頉稟之意,敢啓。傳曰,知道。
以江原監司嶺東沿海傳染狀啓,傳曰,極爲驚駭。各別設策救賑事,措辭下諭。
吏曹參判趙壽益上疏。大槪,所患眼病,日漸加重,不能視物,備局有司,萬無察任之勢,冒死乞遞事。入啓。答曰,省疏具悉。卿之所患至此,姑當勉副焉。
備邊司啓目,粘連諫院箚子云云。觀此諫臣箚辭,則誠心補拾,語多切實,其爲遇災憂國之意,極爲可嘉是白在果,諸道奴婢推刷,係是莫重之擧,慮有良賤混雜之弊,別定剛明訟官,明査處決之意,分付各道,而許多爭辨之中,亦不無抱冤之類,御史雖已還朝,如有未盡伸訴者,則呈狀該曹該掌,聽理査處,曲者定罪爲白乎旀。西北三路事勢,實與他道自別,而各邑守令,不識朝廷本意,惟以多得爲務,囚繫栲椋,專用嚴酷,多失邊民之情云。其中尤甚者,令道臣,隨其所聞,摘發啓聞爲白乎旀。遇災審理,自有古事,令禁府該曹,一邊從速擧行,一邊移文各道,所犯輕者,從速疏決,重者,啓聞稟處爲白乎旀。聽諫之道,其言是則從之,如不及,言雖不中,只當置之而已。頃者兩臣,天威咫尺,所對失當,雖未免前後顚倒之事,其心則斷然無他,至下付黃之命,今此進戒,實非偶然,惟在聖明之體念敎是乎旀。拜陵之擧,雖出於聖上追遠之至誠,而有妨於恐懼修省之道云者,不無意見,亦在聖明之體念敎是白乎旀。選入內人之事,雖未知其虛實,臣等亦有所聞,有則止之,無則更加留念,以副諫臣進規之意爲白乎旀。在廷之臣,謀國憂國,不如身家云者,切中今日之病,日新勉勵,交修共濟,以求實效,責在群工是白乎旀。其他敬天愛民,從諫恤刑等說,尤爲切實,伏願聖明,更加體念,何如?啓依允。御史已還後爭辨之事,則依前定奪施行,毋得撓改爲齊。審理,則纔行上年秋,曾未半年而今又云云,未知其意之所在,而不但事體不當,古人遇災肆赦之譏,亦不念之乎?予未知其可也。外方決獄事,從速分付。
府啓,長山串,乃數百年養松之地,所以爲宮室舟船不時之需,國禁甚嚴,而頃年兵使閔震益,託以造作門樓,擅斫五千九百條,濯濯幾乎無餘,今番修理時,分定體大木僅若干條,亦無出處,至欲入海斫取於遠島,一道之人,莫不寒心。請令本道監司,嚴査閔震益所斫條數與其用處,一一啓聞,從重處置,以懲後人。新除授陰城縣監趙惟新,曾爲西北守令,貪饕無厭,兩邑軍民,至今怨罵,不可更付南方饒邑,請命遞差。答曰,依啓。趙惟新事,更加詳察處之。
吏曹啓曰,守令多闕,政事,取稟。
領敦寧府事金堉箚子。大槪,更申前說,以畢所懷事。入啓。
前大司成洪命夏三疏。大槪,更申前懇,亟收新命,以安微分事。入啓。答曰,省疏具悉卿懇。卿勿固辭,速出察任,無曠重任。
傳曰,政事,明日爲之。已上朝報
上在昌德宮。停常參·經筵。
答領敦寧府事金堉箚曰,省箚具悉。箚辭,當留念焉。
大殿·中殿,政院·玉堂問安。答曰,知道。
中殿,藥房問安。答曰,與昨一樣。
藥房啓曰,夜來日氣稍寒,伏未審聖候調攝,何如,咳喘之候,無加減乎?進御之藥,昨日當盡,醫官問安後,連進前藥,更議他藥之意,議定以稟。內殿症候,加減,何如?進御之藥,亦當詳議以定,敢來問安,竝此仰稟。答曰,知道。咳喘之候,有加無減。
右承旨睦行善上疏。大槪,病勢深痼,供職無期,懇乞遞免事。入啓。答曰,遞差。
兵曹啓目,錦山郡守沈檍,礪山郡守李稠,龍安縣監朴承健,前務安縣監金克和等矣,各杖八十贖,奪告身三等。啓依允。
藥房再啓曰,伏見聖批,有咳喘之候有加無減之敎,臣等憂慮益切。卽與諸醫商議,則聖候因中氣虛而表又虛,以致外感,宜用加味益氣湯二貼云。此藥劑進。內殿症候,則數日一樣,姑停湯藥,連進四神丸,宜當云。敢啓。答曰,知道。
司憲府照本,兵曹佐郞李彙晉矣,以上番兼春秋入直,而任意出去罪,笞五十贖,解見任,別敍。啓依允。
備邊司啓曰,本司有司堂上趙壽益改差代,以判決事李時楷差出,使之察任,何如?傳曰,允。
謝恩,左承旨柳景緝。
府啓,新除授寶城縣監趙惟新,曾爲西北守令,貪饕無厭,兩邑軍民,至今怨罵。武弁之中,多有灼知而言之者,此非風聞之比,更無詳察之事,請命遞差。答曰,依啓。
有政。吏批,黃翼獻爲熊川縣監,李敏華爲礪山郡守,李楚老爲榮川郡守,吳熽爲永川郡守,柳景緝爲承旨,金振爲兵曹參知,李爾松爲典籍,沈攸爲龍安縣監,金濬爲中學訓導,孫興烈爲東學訓導,韓相爲鎭海縣監。左承旨柳景緝,右承旨李弘淵,左副承旨金佐明,右副承旨柳道三。已上朝報
上在昌德宮。停常參·經筵。
大殿·中殿,玉堂問安。答曰,知道。
中殿,藥房問安。答曰,與昨一樣。
藥房啓曰,伏未審夜來,聖候,若何,咳喘之候,進藥之後,加減,如何?敢來問安。內殿症候,雖已差歇,未盡平復,臣等之憂慮,尙未少弛。湯藥已爲姑停,四神丸連進數日,快爲平復之後,更議竝止之意,敢啓。答曰,知道。夜間,則咳喘暫歇矣。
藥房再啓曰,伏承聖批,有咳喘暫歇之敎,而但未祛根本,諸醫以爲,當用淸熱降氣之劑,欲求速效,莫如淸火化痰湯之爲善云。此藥二貼劑入之意,敢啓。答曰,知道。
戶曹判書許積上疏。大槪,冒死懇乞鐫削職名,俾無罪同罰異之弊事。入啓。答曰,省疏具悉。卿其安心,勿辭察職。
判決事李時楷上疏。大槪,備局堂上,乞賜遞改事。入啓。答曰,省疏具悉。卿其勿辭察任。
獻納李時術,正言吳斗寅,正言朴世城上疏。大槪,本院箚子回啓中,至有未安之敎,而不敢瀆擾於靜攝之中,閔縮累日,終不得晏然,冒死陳懇,乞遞臣等之職事。入啓。答曰,省疏具悉。此是論事間是非之意也,有何未安乎?爾等勿辭察職。
有政。吏批,以崔文湜爲軍器正,任座爲奉常直長,鄭慶演爲淸安縣監,金以載爲監察。已上朝報
上在昌德宮。停常參·經筵。
大殿·中殿,政院·玉堂問安。答曰,知道。
中殿,藥房問安。答曰,與昨一樣。
藥房啓曰,日氣沈陰,伏未審,聖候,若何?咳喘之候,比昨,何如?內殿症候,已盡平復耶?臣等憂慮,不敢少弛,敢來問安。答曰,昨日服藥之後,頗似有效矣。內殿所患熱氣,有時發作,前日劑入升陽湯加用,似當議處。
藥房再啓曰,聖候所患,服藥之後,頗似有效,不勝欣幸,餘藥畢進之後,當爲更議。但聞內殿熱勢,有時發作,極爲憂慮。病根已久,雖向小差,不可以四五服之藥,斷然顯效。升陽湯進御之後,諸症皆減,此必對症之劑,前日劑入者五服,昨日又劑二服,諸醫皆以爲,加用儘好云云。此藥五貼,加劑以入之意,敢啓。答曰,知道。
忠淸監司書目,石城呈,以大司諫尹文擧病重,再度辭職上疏,上送事。已上朝報
義禁府啓曰,傳曰,近來禁府坐起,切不爲之,未知何故耶?問啓事,傳敎矣。正月二十一日,知事臣許積,同知事臣申濡,開坐之後,判義禁臣斗杓,方在都目大政後呈辭中,知事臣吳竣,以提學乞免事,連上辭疏,知事臣許積,呈辭受由。二十七日,臣斗杓出仕,而二十六日政,臣申濡移拜刑曹參判,臣斗杓雖無故,一員例無開坐之規。初二日政,同知事臣李一相,除授申濡代而未及出仕,初二日,社稷告祭受香,初三日,社稷告祭,初四日,世子生辰。初五日,知事臣吳竣,藥房進去。初六日,則初八日文廟釋奠祭,初九日社稷大祭,入淸齋,連四日不得開坐。初十日,關王廟祭,十二日,風雲雷雨祭,故連三日又未開坐矣。今則臣竣,雖進藥房,臣斗杓無故,臣一相出仕,可以開坐,而又有十四日,先農祭,十五日,望祭,前頭三日,亦不得開坐之意,敢啓。傳曰,知道。已上禁府謄錄
上在昌德宮。停常參·經筵。
答大司諫尹文擧疏曰,遞差。
大殿·中殿,政院·玉堂問安。答曰,知道。
中殿,藥房問安。答曰,一樣。
藥房啓曰,霧露沈塞,日氣蒸鬱,調攝之中,聖候,若何?進藥之後,連有其效耶?內殿熱候,有時發作,亦復如何?敢來問安。答曰,知道。咳喘之候,比昨,頗似差愈矣。
政院啓曰,傳曰,尹鑴移拜他職之後,時無動靜耶?本院察啓事,傳敎矣。卽招宗簿寺下吏問之,則尹鑴前患傷寒,尙未差歇,勢難肅謝,欲陳疏乞免,而該司之官,猥濫不敢,具由呈狀於政廳,則退而不受,不得已欲待後日開政,更呈云矣,敢啓。傳曰,令該曹,特諭予意,使之從速出肅。
藥房再啓曰,卽奉聖批,有咳候比昨頗似差愈之敎,臣等尤極喜幸。前進化痰湯,似有其效,柳後聖等以爲,更加二貼爲當云。此藥劑入之意,敢啓。答曰,知道。
吏曹啓曰,臺諫有闕,政事,取稟。傳曰,明日爲之。已上朝報
上在昌德宮。停常參·經筵。
司僕僉正李斗陽,點馬事,京畿出去。
大殿·中殿,政院·玉堂問安。答曰,知道。
中殿,藥房問安。答曰,一樣。
藥房啓曰,夜來聖候,若何?咳喘之候,漸向差歇乎?內殿症候,亦復何如?熱候發作,尙今一樣乎?劑進之藥,所餘幾貼耶?敢此問安。
吏曹啓曰,傳敎矣。卽以下敎之意,傳諭於尹鑴,則答以,病勢深重,不得肅謝,供仕無期,當於開政之日,呈狀於政廳云矣,敢啓。傳曰,知道。
吏曹啓目,奉禮李䆄,禮賓參奉李根,病滿三十日,校書博士金命說,除授後過限未上來,竝只改差。啓依允。
禮曹判書吳竣上疏。大槪,以內局提調,御藥監進,金吾之任,有所拘忌,知義禁乞遞事。入啓。答曰,省疏具悉。卿其勿辭。
領敦寧府事金堉箚子。大槪,論祭享及雇馬事。入啓。答曰,省箚具悉。箚辭,當令廟堂,議處。
謝恩,兵曹參議金振一。
原川君元䎘,平安兵使遞來。
備忘記,弘文館所進地圖兩本,頗爲精詳,其用意盡心之誠,可嘉,校理閔鼎重,今下貂皮笠耳掩一部賜給。
戶曹判書許積上疏。大槪,病勢日漸危苦,差復無期,冒萬死更陳憫迫之悃,本職兼帶,懇乞遞免,以便公私事。入啓。
兵曹判書元斗杓箚子。大槪,更申前懇,乞遞兼帶判義禁事。入啓。答曰,省箚具悉卿懇。卿其安心勿辭。
答戶曹判書許積疏曰,省疏具悉。卿辭至此,今姑勉副焉。仍傳曰,遣高陽郡守柳後聖看病。
巳時,日暈。午時,有交暈左珥,暈上有冠,下又有履,色皆內赤外靑,白虹貫暈,良久乃解。未時,日暈,暈上有冠,暈下有履,色皆內赤外靑。申時酉時,日有重暈,有兩珥,暈上有冠,暈下有履,色皆內赤外靑。夜自一更至三更,月暈,暈上有冠,暈下有履,色皆內赤外白,白虹如環至暈,良久乃解。五更,月暈左珥。啓。
有政。吏批,睦行善爲兵曹參議,李俊男爲寶城縣監,李厚蒔爲禮賓參奉,崔俊謙爲軍器直長,趙鍰爲軍器奉事,呂孝曾爲典籍,丁時傑爲司評,高斗興爲監察,洪南立爲兵曹佐郞,閔點爲兵曹佐郞,李彙晉爲禮曹佐郞,沈世鼎爲校理。兼春秋二,李英馧·李震夏。李英馧爲戶曹正郞,柳晉三爲奉禮,曺漢英爲大司諫,金振爲兵曹參議,睦行善爲兵曹參知。
答藥房曰,日漸愈矣,卿等勿以爲慮。且內殿所患,近日,則比前減歇者,多矣,卿等勿爲逐日問安。已上朝報
上在昌德宮。停常參·經筵。
大殿·中殿,政院·玉堂問安。答曰,知道。勿爲問安。
藥房啓曰,夜來聖候,若何?兩殿症候,尙未快復?臣等耿耿之慮,不敢少弛,敢來問安。進御之藥,已盡於昨日,內殿之藥,亦當畢進於數日,醫官等下來之後,更爲商議之意,敢啓。答曰,知道。予之所患,旣已差愈矣。
中殿,藥房問安。答曰,熱氣比於頃日,頗似減歇,而尙未盡祛耳。
以戶曹判書許積本職及兼帶遞差傳旨,傳曰,兼帶中經筵·禁府外,竝勿遞。
三陟僉使尹全之,差使員上來。已上朝報
備邊司啓曰,領敦寧府事金堉箚子。大槪,奉常寺諸道所納中脯,令常平廳,造作,京畿雇馬廳,附設於常平等事,俱係大段變通,他日登對時,面稟處置,何如?答曰,允。已上備局謄錄
上在昌德宮。停常參·經筵。
觀象監,今月十六日辰時,日有右珥。太白見於未地。啓。
司憲府照本,前慶尙監司南翧矣,前都事任重受由上來,似未及殿最之限,至於啓罷罪,杖六十贖,私罪,奪告身一等。啓功減一等。
右議政沈之源箚子。大槪,諸堂上旣被推考之命,臣不可不晏然,惶恐待罪。入啓。答曰,省箚具悉。大臣,總裁而已。考察細事,豈其職乎?卿其安心勿待罪。傳曰,戶判有闕,而該曹何不稟政耶?
吏曹啓曰,傳敎矣。吏兵判外,他曹判書,則自前本無稟政之規,戶曹判書作闕之後,擬望之人,臣李厚源,旣已就問於大臣,而政事,則以其規外,不得仰稟矣,敢啓。傳曰,地部與他有異,過國忌後卽爲之,可也。已上朝報
上在昌德宮。停常參·經筵。
中殿,藥房問安。答曰,數日之內,咳嗽及咽喉之症有之矣。
藥房啓曰,近來日氣,更爲陰寒,伏未審,聖候,若何?一日不得問安,差愈之後,不知調攝,何如?尤增閔鬱,敢來問安。內殿症候,亦已差愈乎?進御之藥,想已畢進,今日醫官問安之時,詳知症候,更爲議藥之意,敢啓。答曰,知道。予之所患,旣已差愈,勿爲議藥。
藥房再啓曰,卽者梁齊臣來言,內殿有咽喉之症,命招醫女云。臣等驚慮罔喩,卽招醫女,醫女入來之後,使之入診之意,敢啓。答曰,知道。
中殿·世子宮,二品以上·六曹問安。答曰,知道。
藥房三啓曰,醫女入診之後,臣等退與諸醫商議,則皆以爲,此非偶感風寒之比,中氣虛弱,虛火上升之致,當用淸上養中湯,加貝母薑汁炒五分·乾薑炒黑三分三貼云。此藥劑入之意,敢啓。答曰,知道。
執義尹鏶,在外入來。
政院啓曰,近緣諫院久未開坐,新除守令,不得署經者,多至十餘,當此農節已迫之日,外方下人之久滯京邸,極涉有弊。獻納李時術,正言吳斗寅·朴世誠呈辭,一時來呈,而別無大段病患云。今明日卽爲開坐署經之意,諫院城上所,牌招言送,何如?傳曰,允。
注書呂聖齊遞,代假注書黃道宏落點。
侍講院啓曰,新除授說書李元禎,時在慶尙道柒谷地,書筵入番事緊,請斯速乘馹上來事,下諭。傳曰,允。
有政。吏批,以鄭世規爲右參贊,尹珹爲判校,洪命夏爲知經筵,尹絳爲知義禁,許崘爲活人別提,李昭蕃爲中學敎授,西學敎授宋協,呂孝曾·安後說爲直講,李元禎爲說書,南龍翼爲副校理,金益熙爲刑曹判書,尹絳爲知經筵,洪命夏爲同經筵,李一相爲大司憲。政軸
注書呂聖齊上疏。大槪,父病漸重,乞遞救護事。入啓。答曰,遞差。朝報
上在昌德宮。停常參·經筵。
許沙僉使林澳,差使員還下去。
中殿,政院·玉堂問安。答曰,知道。勿爲問安。
中殿,藥房問安。答曰,知道。寢睡頗穩矣。
世子宮,藥房問安。答曰,知道。
藥房啓曰,伏未審夜來,聖候,若何?內殿咽喉之症,夜來,何如?寢睡亦得安穩乎?淸上養中湯一貼進御之後,亦有小效耶?敢來問安,竝稟。答曰,知道。症患,言于醫官矣。
禮曹啓曰,孝陵親幸日期,前以今月二十五日·二十六日·三月十三日推擇以啓,則臨時更觀日候進退事,傳敎矣。厥後聖候未寧,不敢更稟。今日藥房問安,雖有差愈之敎,而前頭日子不遠,春寒尙未和解,此時陵幸之擧,恐妨調攝,徐待日候姸和,更爲稟定乎,何以爲之?敢稟。傳曰,以來月推擇,可也。
戶曹判書洪命夏上疏。大槪,新授度支之任,決難堪當,懇乞鐫免,以便公私事。入啓。答曰,省疏具悉。廟堂之薦,似非偶然,卿其勿爲控辭,速出察職。
禮曹啓曰,傳敎矣。孝陵親幸吉日,今日推擇,則來三月二十一日卯時平吉,二十七日卯時最吉云,以何日定行乎?敢此仰稟。傳曰,以二十一日爲之,可也。
玉堂箚子。大槪,略陳所懷,冀蒙裁察事。入啓。已上朝報
備邊司啓曰,張千世·金明立等,久不回來,移文于本道,使義州府尹,設機捕捉啓聞事,前已分付矣。今見狀啓,淸人言內,千世·明立等,正月念晦間,到鳳城,卽爲出送云,已過半月,尙無蹤跡,自知其罪,逃走無疑,極爲驚駭。其妻子族親捉囚現出事,移文開城府,使之期於必捉,兩西監司處,亦爲移文,窮問去處,宜當。且千世·明立等,身負罪犯,已料其出柵門逃走之患,曾已分付,則義州府尹,所當前期聞見於鳳城,置人要路,俾無失捕之患,而不爲着念,終至於不知去處,亦甚慢忽。義州府尹推考,何如?答曰,依啓。鳳城淸人所謂正月晦間出送之言,似涉虛疏,果爲實的與否,令義州府尹,明白探問事,分付,可也。已上備局謄錄
慶尙右道推刷御史金始振書目,臣上疏上送事。啓。下推刷都監。
推刷都監啓目,粘連慶尙右道推刷御史金始振上疏云云。觀此疏辭,情理矜惻兺不喩,聞其祖母年今八十四歲,重得寒疾,症勢日漸危劇,朝夕難保云。受命之臣,未竣事之前,受由上來,雖無舊例,始振以承重之孫,身在遠地,不得躬自救護,則不能無憾於孝理之下,依願給由,使之上來救病,待其差愈,還爲下送,畢勘文書似當是白乎矣,自下不敢擅便,上裁,何如?啓依回啓施行。朝報
上在昌德宮。停常參·經筵。
答玉堂箚曰,嗚呼,災異孔棘,日夜憂懼,不知所出,是豈予閑臥養病之時?第緣寒疾惡風,尙未出外,不得引接臣僚,久矣。憂鬱殊深,今見箚辭,我心噲然,寧不欣喜?自當體念,而其中大小臣僚之凡有懷欲達者,開講之日,來詣面啓之言,尤爲切實,不可不趁卽施行,其令政院,知委擧行。
中殿,藥房問安。答曰,與昨一樣。
藥房啓曰,伏未審夜來,聖候,若何?敢問安。內殿咽喉咳嗽諸症,已盡平復耶?淸上養中湯,今日當畢進,醫官問安後,商議以稟之意,敢啓。答曰,知道。症患,言于醫官矣。
戶曹判書洪命夏再疏。大槪,更申前懇,乞免事。入啓。答曰,省疏具悉至懇。已諭於前疏之批,卿勿固辭,速出察職,無曠重任。
刑曹判書金益熙上疏。大槪,乞遞新授職名,以安私分事。入啓。答曰,省疏具悉至懇。卿才允合擢用,勿爲控辭,速出察職。
藥房再啓曰,柳後聖等來言,內殿症候,日漸差愈,淸上養中湯,似有其效,此藥多進,宜當云。五服加劑以入之意,敢啓。答曰,知道。
承文院官員,以都提調意啓曰,本院提調加啓下事,有命矣。戶曹判書洪命夏,行護軍許積,大司憲李一相,判決事李時楷,刑曹參判申濡,差下察任,何如?傳曰,允。
政院啓曰,卽朝內殿問安承傳色出入之時,下番史官,稱病終不出待,揆諸事體,豈容如是?宋奎濂從重推考,以懲新進怠慢之習,何如?傳曰,允。
兵曹啓目,粘連全南監司,以金堤郡守沈玖,凌蔑兵使眞僞査覈狀啓云云。觀此査啓內郡守沈玖緘辭及鄕所公兄等所供,則趙必達老父,差定鄕所,實無是事是如爲白有在果,監·兵使之於守令,體面尊重,開酌團欒,至極不當,而至於勸酒之時,老親品官,豈辭鄕所等語,出於守令之口,傳播一境,則南來之言,不無其根是白沙餘良,新兵使到郡之日,往餞前監司,終不待候於官次,亦甚可駭。郡守沈玖,爲先罷黜,趙必達,從重推考,何如?啓依允。
卯時辰時,日暈兩珥。巳時,日暈。申時,白雲一道如氣,起有坤方,直指東方,長竟天,廣尺許,良久乃滅。已上朝報
傳曰,明日賓廳坐起爲之,分付。
備邊司啓曰,吳寅亮齎來狀啓,回下通書韓震琦,使之不爲入送之意,非但使臣馳啓,韓震琦,亦以不爲入送島中計料等語,馳啓矣。得接禮曹啓下韓震琦狀啓,則禁軍齎來公事,卽給館倭,使飛船入送云。莫重啓聞之事,顚倒至此,若非使臣到泊推見,未免仍入島中,其做錯之失,不可置之。東萊府使韓震琦,今姑推考,以爲日後驚惕之地,何如?答曰,韓震琦之仍爲入送,不無意見,勿爲推考。備局謄錄
上在昌德宮。停常參·經筵。
刑曹判書金益熙再疏。大槪,乞鐫新秩,以安微分事。入啓。答曰,省疏具悉卿懇。卿之爲國之誠,有加於他人,盡心力而爲之,何有焉?卿其安心勿辭,亟出察職。
禁府啓目,宋明奎私用物種之數,亦不得明矣,而濫用官物,假作文書,旣已現著,刑推,何如?啓依允。又啓目,李圾刑問一百三十七次,盧希遠一百三十六次,沈棇·尹惟謹各三次,李廷顯一百九十四次,閔㶵·張汝衎·蔡忠立各五次,潘潤沂二次,竝只不服,加刑。啓依允。同府照本,前牙山縣監沈瑞肩矣,曾任長城時,擅用元穀罪,決杖一百,徒三年,告身盡行追奪,私罪。啓依允。又啓目,尹鴻擧,前任臨陂時,不稟道主,擅用民結罪,在所難免,自下不敢擅便,上裁。啓。近來外方査覈極爲無形,不可以此取信,刑推得情,同府前尙州牧使林㙐元情公事判付內,姑停刑推議處。同府,沈瑞肩,水原府徒三年定配。啓。
司憲府照本,副護軍蘇東道矣,軍職雖非顯職,不爲來謝罪,杖八十贖,奪告身三等,私罪。啓功減一等。
右議政沈之源箚子。大槪,賤疾彌留,未赴賓廳之坐,惶恐待罪事。入啓。答曰,省箚具悉。卿其安心勿待罪。
巳時至未時,日暈。夜一更,北方艮方,有氣如火光。啓。
引見時,上曰,頃日,以津夫位田査出事,京畿守令等被推,而欲觀其將來査出,姑置之矣。其後査覈現出,未知,幾何?若無加現之事,則當從重科罪,使之從速査啓。已上朝報
備邊司啓曰,今日榻前定奪,東萊府使處移文,別紙書入之意,敢啓。答曰,依此卽爲移文□□云云。曾接通信使在中路馳啓,則執政,推見島主處別書契,使渠好樣爲之云,故執政處書契,不爲傳給爲有如乎,到中路聞島主之言,則執政等以爲,朝鮮與我國,交義篤厚,今有此請,何必使渠爲之?自江戶隨後出送,以致相厚之意是如爲有臥乎所,所請之物,如是快許,至欲自江戶出送,此實曾前所無之事,交厚之情,益可見矣。不可無致謝之擧,故欲添入於信使還京後,例送回書中,而兩國酬酢之事,不可不相議爲之。此意,平成扶·平成幸等處,措辭言及,聽其所答,從速馳啓,以爲撰出回書之地向事。又啓曰,別書契事,或慮島主中間所爲,故移文東萊,問于平成扶等處,欲知其虛實矣。今見東萊府使別單,則至有自江戶送使之說,以此觀之,執政之告于關白,隨後許送,似乎不虛矣。島主出力周旋,防其送使,雖曰致慮於我國之接應,其實全爲島中之弊,送人于松平·伊豆守處而圖之。然彼之爲我國宣力之事,雖云自伐其功,酬答之際,不可不措辭致謝,而厥物輸來之時,接待等事,隱然有所望,其意不可不知,雖不可一從其言,比諸從優接待,似當。且年例許貿之事,使臣未及圖之,方以此爲恨,今聞其言,則此路一開,亦可圖矣云。若然則誠爲多幸,令東萊府使,酬答之際,善爲措辭之意,竝爲移文,何如?答曰,狡倭情態,不可以一槪深信,致謝,不必過度爲之,年例許貿,雖不可必,酬答之際,善爲措辭懇勤,可也。但此不過後日請船之張本也。已上備局謄錄
上在昌德宮。停常參·經筵。
中殿,藥房問安。答曰,日氣如此,以致煩熱,寢睡不得安穩。
藥房啓曰,昨日引接臣僚,開戶久御,夜來陰雨如此,伏未審,聖候,若何?臣等不勝區區仰慮,敢來問安。內殿症候,比昨,何如?進御之藥,數日當盡,醫官問安後,更議以啓。昨日仰陳聖上連進之藥,亦與柳後聖等,商議以定之意,敢啓。答曰,知道。內殿症患,言于醫官矣。
藥房再啓曰,卽者伏聞醫官之言,內殿症候,因日氣蒸鬱,有微熱之候,不可仍用前藥,逍遙散,加地骨皮·黃連微炒·山桅連皮炒·麥門冬·生知母薑製各七分,五貼進御,宜當云。聖上進御補中益氣湯,加麥門冬·五味子各七分,黃柏酒炒·紅花酒洗各三分,當用五六十服,而湯藥苦口,則宜作丸進御,而姑以湯藥十貼,先爲劑入之意,敢啓。答曰,知道。補中益氣湯,勿爲作丸,以湯藥連爲劑入。
上曰,南別殿營造事前,以面稟定奪,下敎矣。詳聞殿宇形勢,則非但狹窄,多有苟簡未安之事,奉先之禮,不可不十分致敬,予意則改建殿閣,正其體勢,然後方可奉安,而但災異畓臻,此時營造,有違敬天恤民之道,稍待時平,改建擧行,可也。領敦寧金堉所啓,卽今內局醫方絶少,萬病回春,最切於議藥之時,只有唐本,而詳略不同,不可不印出,以資考閱,請令校書館,從速印出,何如?上曰,依爲之。左副承旨金佐明所啓,知事洪茂績,纔蒙優老之典,而今聞病勢危重,將不保朝夕云。此人自先朝,出入侍從,朝家優待,有異他人,外議欲本院啓達,而乃是規外之事,故不敢矣,今適入侍,敢啓。上曰,遣內醫看病。
校理閔鼎重上疏。大槪,冒陳危懇,乞遞職名事。入啓。答曰,省疏具悉。已諭於昨日矣,爾其勿辭。
持平洪柱三啓曰,臣曾差咸鏡北道御史,自正月査准成冊,逐日往赴於都監,至二月始得完事。凡帶是任者,例除本司,而正月朔篆,應爲公頉,故未得書呈矣。今聞政院朔書入啓之時,不爲懸頉,抄出臣名於無故不書之中,其間曲折,雖未可知,而家僮囚禁,在所難免,何敢晏然仍冒?請命遞斥臣職。答曰,勿辭,退待物論。
朗原正偘上疏。大槪,宣廟御筆二幅進獻事。入啓。答曰,省疏具悉。所進宣廟御筆,掛壁奉玩,不覺感歎矣。
以忠淸監司權堣病重辭狀,傳曰,安心勿辭,從速察職事,回諭。
府啓,持平洪柱三,引嫌而退。兼差御史,例除本司朔書篆字,應爲公頉,則旣與無故不書有異,家僮被囚,亦非推勘之比,不可以此輕遞言官。請命出仕。答曰,依啓。已上朝報
上在昌德宮。停常參·經筵。
政院啓曰,公州牧使申洬,上送農家集成書二百件,送于外方,宣布朝家務本之意,以爲農事勸課之地事,允下矣。二百件內,京畿·黃海·江原·咸鏡·平安等五道,每邑各一百四十九件計除,其餘五十一件,當送兩南,而兩南郡邑,多至一百二十五官,以此分送,不能遍及,全南道二十三件,慶尙道二十八件,下送于監營,僻邑無紙之處,使之量宜分給,産紙之邑,則各其官,自備勸課之意,諸道監司處,下諭,何如?傳曰,依啓。且此冊張數不多,如南中則開刊印出,亦不難,使之廣布民間之意,亦爲添入,可也。
吏曹啓目,粘連啓下云云。外官之於大小使命接待迎送,自有其儀,不可不凌忽是白去乙,觀此狀啓,則公服之不待,色吏之代送,與任意落後等事,俱極可駭,不但不識事體而已。前項省峴察訪尹坰,罷黜,何如?啓依允。
備忘記,昨日朗原正偘所進宣廟御筆,奉玩以來,追慕感歎之懷,自不能已也。其令該曹,特爲加資,以表予意。
傳曰,弼善元萬石,使之來待于政院。
卯時辰時,有霧氣。自巳時至申時,日暈。夜三更,黑雲一道如氣,起自坤方,直指艮方,長竟天,廣數尺,移時乃滅。四更,流星出天紀星,入天棓星下,狀如斗,尾長五六尺許,色白光照地,有聲,星滅後,尾迹相連,良久乃滅。啓。已上朝報
備邊司〈啓〉曰,開市一事,彼雖恐喝,前例之外,切勿加數事,前已移文,依此申飭,宜當。且監軍出來之說,事異常例,不知所言,眞的與否,節使先來,近必到灣,可知其虛實,令義州府尹,更爲聞見,探知實狀,馳啓之意,回移,何如?答曰,依啓。所謂監軍之言,似涉無據矣。已上備局謄錄
上在昌德宮。停常參·經筵。
昨日政院啓曰,弼善元萬石來詣矣。傳曰,引見。引見時,左承旨柳景緝所啓,東活人·西活人署,染痛之人,多至九十餘人,救療藥物,旣已題給,而今聞方痛者,至於五六十人,向差纔起者亦多云。如此之類,所當加給糧米,期於蘇復還入。請令該曹,鹽醬糧米等物,比前加給,至於藥物,亦爲連續覓給事,分付該司,何如?上曰,依爲之。本院亦爲頻數檢飭,着實擧行,可也。又所啓,八道校生落講者,勿爲直定軍役,姑降武學,過一式年後,武學試才才落者,永定軍役,乃甲申啓下事目也。各官遵依擧行,則被定者無辭,朝家亦不爲失信之歸,而急於充定,落講後卽爲定役,外方之民,來訴兵曹者甚多,而旣已歲抄,不得變通,呼冤莫甚。臣待罪兵曹時,目見其弊,今後一依甲申年事目施行事,申飭于八道,何如?上曰,依爲之。
藥房啓曰,伏未審夜來,聖候,若何?內殿症候,亦復何如?逍遙散進御之後,煩熱·咳嗽諸症,別無加減乎?敢來問安。答曰,知道。內殿所服湯藥,頗似有效矣。
中殿,藥房問安。答曰,所進之藥,似有其效,煩熱頗減,寢睡亦安矣。
左承旨金佐明上疏。大槪,病勢深重,乞遞事。入啓。答曰,省疏具悉。爾其勿辭,調理察職。
行護軍許積上疏。大槪,冒萬死乞遞備局有司·推刷提調之任,以便公私事。入啓。答曰,省疏具悉卿懇。所辭之任,當令各該衙門,處之。已上朝報
上在昌德宮。停常參·經筵。
慶尙右道御史金始振入來。
政院啓曰,傳曰,前主簿尹鑴,欲爲引見,明日使之入來于本院事,分付事,命下矣。卽以此意,分付于尹鑴,則以爲,意外恩數,前後稠疊,許遞職名,俾安微分,方切感祝之際,又有此明日入來之命,尤不勝惶恐之至,而所患病勢,日漸危重,委頓牀席,不能運動,明日則決無趨詣闕下之勢云矣。何以爲之?敢稟。傳曰,病勢如此,則使之調理,待差入來事,分付本院,頻問之,知其差病後,稟處。
慶尙監司書目,咸昌呈,以奉敎洪汝河辭職上疏上送事。啓下該曹。
右參贊鄭世規上疏。大槪,臣老病已痼,決無供職之望,懇乞遞免事。入啓。答曰,省疏具悉卿懇。卿辭至此,當勉副焉。
左副承旨金佐明再疏。大槪,更申危懇,冀賜鐫免事。入啓。
戶曹啓目,粘連瑞興府使金慶恒上疏云云。管餉會付之穀,未捧之數,終不督捧,其不職之罪,不可不懲。前府使權躋乙良,今姑先罷後推,何如?啓依允。
傳曰,依再昨元萬石例,憲府亞長以下,使之來待于本院。政院啓曰,命下矣。執義尹鏶,掌令權諿,持平金禹錫·洪柱三,命招來詣矣,敢啓。傳曰,引見。
答金佐明疏曰,省疏具悉。備局所爲,殊甚駭異,於爾少無所失,爾其勿辭,從速察職。
辰時,白雲一道如氣,起自坤方,直指東方,長數十餘丈,廣尺許,漸移南方,良久乃滅。夜一更二更,北方東方,有氣如火光。三更四更,東方有氣如火光。啓。
引見時,都承旨吳挺一所啓,頃者,判中樞金集,知事洪茂績,前參判辛啓榮等,因大臣所啓,已有加資之恩。知事尹絅,今年九十,而其時未及竝達,不得蒙優老之典,群議頗以爲欠,故敢啓。上曰,言于該曹,特爲加資。已上朝報
憲府亞長以下引見時,持平金禹錫所啓,臣頃以黃海都事,往海西時,得聞海州元穀,至於五萬餘石之多,而在前還上收捧時,雖催促捧之,未捧之數,尙有二萬餘石矣。今年則監司嚴督,幾至畢捧,故今春一結之分,厥數極多,秋來收捧之際,本州窮民,將不得支保云。臣意則或以此穀,除出貿米,或移運他處,以補國用,則海西民弊,庶幾少祛矣。上曰,言于廟堂。又所啓,臣又聞海西邊將之言,則諸處堡鎭,儲穀不多,以白翎·所江之巨鎭,鎭下留置之數,多不過五六十石云。晩近官元穀數多者,量宜移置於各其鎭下,常時則分給土兵,待秋還捧,一如各邑糶糴之規,以贍他日糧餉之路,則可謂兩便矣。上曰,言于廟堂事,傳敎矣。海州自前多置穀物,本非偶然之意。且本邑物衆地大,一年之內,雖不得沒數糶糴,間年分給,猶可輪回換色,移置他邑,貿木取用,殊未妥當。白翎·所江移穀之請,不無意見,兩鎭附近官中,就其儲穀多者,量宜移置,似當,令道臣,參酌定數,隨便入送後啓聞之意,分付,何如?答曰,允。備局謄錄
上在昌德宮。停常參·經筵。
藥房啓曰,伏未審夜來,聖候,若何?內殿症候,尙未快復耶?前日劑入逍遙散,當盡於今日,連進與否,醫官問安後,當爲更議之意,敢啓。答曰,知道。
中殿,藥房問安。答曰,煩熱頗減,寢睡亦安穩。
忠淸監司書目,懷德呈,以吏曹參議宋浚吉上疏上送事。啓。答曰,省疏具悉。疏辭雖懇,在予日望之心,則缺然殊深,無以爲喩,亟回遐想,幡然改圖,從速上來,以副至望。
吏曹啓目,粘連奉敎洪汝河上疏云云。觀此疏辭,則以身病辭職爲白有在果,近因史官不備,每以兼春秋入侍,極爲未安。雖有痰病,想今已爲差復是白置,使之疾速上來察任,何如?啓依允。
藥房再啓曰,柳後聖等問安後來言,內殿症候,熱氣已減,前進逍遙散加入中,減其涼材,地骨皮·黃連微炒,山梔子連皮炒·麥門冬,各去二分,存五分,去貝母·知母,加連翹五分,劑進,宜當云。此藥五服劑入之意,敢啓。答曰,知道。今後則勿爲問安。
府啓,安岳乃海西饒邑,近來屢經匪人,日就凋弊,將至不可收拾,而郡守李文柱,曾爲西路守令,濫用刑杖,多殺人命,居官不謹,且多人言,及授本職,已有物議。到任之後,縱恣益甚,至於刷事推問之際,專事威刑,或有致斃者,侵擾之害,甚於他邑,一境怨苦,播聞遠邇,如此之人,不可一日在官。郡守李文柱,請命罷職,其代擇送。答曰,依啓。
吏曹正郞金壽恒上疏。大槪,冒陳所懷,以應聖旨事。入啓。以上朝報
奉常寺官員,以都提調意啓曰,祭享所用中脯,不可不至淨極潔,而外方所造,不能精潔。設或,申飭精造,而上納之際,例被點退,故防納之徒,乘時射利,雜取陋穢之肉,充數受價,極爲痛駭。欲自本寺精造以用,而恐典僕不足,未及周旋,令與常平廳,同力造用矣。昨者招問典僕,則忠淸·江原·平安·黃海道,則自本寺已爲精造,只餘兩南北道,尙在自納之中,旣辦四道,則三道又何難哉云。自今以後,三道亦勿爲自造,以價本上送,令本寺諸官,親自監造,極其淨潔,以致誠敬。但外方之事,道各異規,參差不齊,令該曹,移文三道,一依常定之規,每一條木二疋定式,而升尺,依湖西大同,封標上送,何如?傳曰,姑待備局回啓,可也。又啓曰,因平安監司,義州府尹開市狀啓粘目判付內,每每無端防塞,似爲無據,以朝廷之言,言曰,在前則農牛交易,未滿百數云,殊甚不當,今番則准百首許貿云云,以觀其所爲,可也事,判下矣。考見前後狀啓及開市成冊,則慶源開市,以五六十首爲准,今番差人,以三百餘首發賣爲言,灣上開市,以二百頭爲准,癸巳春所貿牛一百六十四,秋開市牛一百七十四,甲午春一百九十七,秋則一百九十二,乙未春一百九十七,秋則一百九十五,每年開市,雖未得的准二百之數,未滿者,或十餘頭,或五六頭矣。卽見下敎,則在前交易,未滿百數,今番則准百數許貿,以觀其所爲,爲敎,卽今淸人等所爭率來之人,比前有倍。開市之事,異於前日,不必以二百爲准,二百之外,勿拘常規,欲爲加數交易云。今以准百首爲言,則似與二百〈定〉式之說,相左,何以爲之?且前日開市時,淸人之留駐中江,不過三四日,完市而歸,今則淹滯八九日,恐嚇百端,爭執愈堅,迄無停當之意,其勢必欲於二百之外,優數加貿,故雖慮日後開路之弊,而終未防塞,則參酌善處,俾不至過濫事,相議回啓矣。判付內下敎,如此,敢此更稟。答曰,元公事,還入。已上備局謄錄
上在昌德宮。停常參·經筵。
司諫李袗三度呈辭。入啓。遞差。
傳曰,昨聞承旨之言,前主簿尹鑴,身病頗重云,令醫司,相當藥物,題給。
兵曹啓曰,得接正郞申混呈狀,則本以病弱之人,添得寒疾,症勢彌留,痰喘兼重,服藥調治,有加無減,旬朔之內,行公無期,斯速入啓處置云。本曹事務,比他煩劇,不可久曠,申混改差,其代,令該曹,以在京無故人,後政差出,何如?傳曰,允。
答吏曹正郞金壽恒疏曰,省疏具悉。縷縷懇懇之言,無非爲國愛民之誠,深用嘉尙,再三觀覽不已也。所陳等事,當令廟堂,議處焉。
備忘記,江原道弊瘼中,進上一事,極言其弊,旣聞此言之後,其安於予心乎?令該曹,大妃殿外,所謂新産之物,諸殿則限秋成,間朔封進,以除饑餒之民一分之弊。
布衣臣尹鑴上疏。入啓。答曰,省疏具悉。予之欲一見之,實出於思賢如渴之意也。爾之邁邁之志,愈往乃爾,若將浼焉,是乃寡昧之不足與有爲之致也,羞愧曷極?縱然不欲棄之,俟病間入來。
吏曹啓曰,臺諫有闕,政事,取稟。傳曰,明日爲之。
領議政箚子。大槪,陳情待罪事。入啓。答曰,省箚具悉。卿其安心勿待罪。
政院啓曰,獻納李時術,正言吳斗寅·朴世城,命招來詣矣。傳曰,引見。
推刷都監堂上行護軍許積改差,代以戶曹判書洪命夏差出,使之察任,何如?傳曰,允。
引見時,正言吳斗寅所啓,修理都監未罷之前,江原道各邑卜定材木,旣已斫取,積在江邊。今欲輸入官家,則恐煩民力,欲爲仍置江邊,則閪失可慮,許令各其官,轉賣,以補民役,如何?上曰,言于該曹議處。已上朝報
諫院獻納以下引見時,獻納李時術所啓,今番推刷,旣遣御史,雖已査正,公私賤分辨之時,厥主之在遠者,或有未及呈辨,而皆以過限,不爲聽理,故抱冤者甚多。臣願特令寬限,何如?上曰,寬限日月,令備局,更爲議定事,傳敎矣。實有抱冤之事,則御史在道時,所當呈辨,而到今更開聽理之路,則紛紜之弊,有不可言矣。其中有冤枉莫伸者,則限今年,使之呈狀于該曹該院,明査處決,過限呈訴者,則切勿聽理,何如?答曰,依啓。必入啓後處決事,分付。已上備局謄錄
推刷都監啓目,粘連判下云云。數多文書考準之時,因該掌堂上許積,病未出仕,多致淹滯,殊甚可慮,推刷堂上,今姑改差,何如?啓依允。朝報
上在昌德宮。停常參·經筵。
獻納李時術所啓,今番推刷,旣遣御史,雖已査正,公私賤分辨之時,厥主之在遠者,或有未及呈辨,而今以過限,不爲聽理,故抱冤者甚多。臣願特令寬限,何如?上曰,寬限日月,令備局,更爲議定。
夜一更,艮方東方巽方,有氣如火光。自二更至四更,巽方,有氣如火光。五更,巽方,有氣如火光,流星出牛星上,入東方天際,狀如拳,尾長二三尺許,色赤。啓。
有政。吏批,尹絅加崇政,朗原正偘加資明善,吳得天爲校書博士,金光瑨爲校書著作,偘爲朗原都正,李殷相爲兵曹正郞,李袗爲司僕正,權以亮爲宗簿主簿,李梓爲司諫,朴民行爲省峴察訪,鄭來彰爲寶城縣監,李震夏爲金堤郡守,徐弘履爲安岳郡守,李晶爲沃溝縣監。政軸
通信使趙珩,副使兪瑒,從事官南龍翼入來。朝報
上在昌德宮。停常參·經筵。
藥房啓曰,春寒猶久不解,伏未審,聖候,若何?內殿症候,尙未快復耶?前日伏承勿爲問安之敎,連宵不能進候,不勝惶恐,悶慮之至,敢來問安。答曰,知道。內殿所患,時無加減矣。
中殿,藥房問安。答曰,日間無加減一樣。
政院啓曰,昨聞承旨之言,前主簿尹鑴,身病頗重云,令醫司,藥物題給事,命下矣。卽招典醫監久任,分付矣。卽者本監久任,來納尹鑴呈本監單子,有曰,伏地惶恐,感激難言。但本有心腹宿患,沈痼難醫之疾,未曾詢問醫言,遽施藥治,今此恩命之下,未有可以陳乞藥名,輒敢仰干恩澤者,如此情由,本監啓知云,敢啓。傳曰,知道。
平安監司書目,陳情乞遞上疏上送事。啓。答曰,省疏具悉卿懇。卿其安心勿辭,從速察職。
辰時至未時,日暈。夜一更二更,艮方東方巽方,有氣如火光。五更,艮方東方,有火光。啓。
吏曹啓曰,承旨有闕,政事,取稟。傳曰,過國忌後爲之。
引見時,獻納李時術所啓,今番推刷,旣遣御史,雖已査正,而今以過限,而不爲聽理,故抱冤者甚多,特令寬限議定事,傳敎矣。實有抱冤之事,則御史在道之時,所當呈辨,而到今更開聽理之路,則紛紜之弊,有不可言矣。其中或有冤枉莫伸者,則限今年,使之呈狀于該曹·該院,明査處決,過限呈訴者,則切勿聽理,何如?傳曰,依啓。必入啓後處決事,分付。
酉時,雨雹狀如小豆。夜自一更至四更,巽方東方艮方,有氣如火光。啓。以上朝報
戶曹啓曰,以正言吳斗寅所啓,傳敎矣。修理時所入江原道材木,旣已斫伐,未知積置江邊者,其數幾許,而經夏霾雨,必有腐破之患。今若任其運轉,則亦不無防納虛疎之弊。修理都監,雖已停罷,前頭有南別殿改創之擧,則材木辦出未易,此亦不可不慮也。旣伐江邊者,待水漲作筏流下,以爲南別殿營造之地,其缺臣所啓,一一轉賣,以補民役,何如?傳曰,依啓。未及出江,仍在山中者幾許耶?問于本道處之。朝報
上在昌德宮。停常參·經筵。
左副承旨金佐明三度呈辭。入啓。遞差。
吏曹啓曰,承旨有闕,政事,取稟。傳曰,過國忌後爲之。
引見時,獻納李時術所啓,今番推刷,旣遣御史,雖已査正,而今以過限,而不爲聽理,故抱冤之事,則御史在道之時,所當呈辨,而到今更開聽理之路,則紛紜之弊,有不可言矣。其中或有冤枉莫伸者,則限今年,使之呈狀于該曹·該院,明査處決,過限後呈訴者,則切勿聽理,何如?傳曰,依啓。必入啓後處決事,分付。已上朝報郞廳鄭彦郁校正。郞廳李朝望書。
上在昌德宮。停常參·經筵。
藥房啓曰,日氣陰寒而沈霧如此,似是旱徵,氣候不齊。伏未審聖候,若何?內殿症候,數日之間,猶無加減乎?前日劑入逍遙散,今日當盡,加劑五貼,聖上進御補中益氣湯,亦當加劑十貼以入,敢來問安,竝稟。答曰,知道。竝爲劑入。
中殿,藥房問安。答曰,知道。寢睡諸症,與前一樣,逍遙散,今日已盡矣。
義州府尹書目,勅使牌文及使臣先來出來事。平安監司書目,四勅之行,本月二十日,北京起馬云云事。
吏曹,遠接使尹絳,接伴吳珪,問禮官徐必遠,都監堂上洪命夏,郞廳朴承休·尹謙·柳昌辰·李箕河·都愼之·洪南立·趙錫祿·李晸。
自昧爽至辰時,有霧氣。巳時,日有交暈兩珥,暈上有冠,暈下有履,色皆內赤外靑,白虹貫暈指日。午未時,日暈。已上朝報
備邊司啓曰,以領敦寧金堉箚中所論兩件事,臣等反覆相議,則江原·忠淸兩道各邑中脯,已入於大同,兩西貢物之價,亦自該曹作米,故此四道舊納中脯三千六百十條,價物題給,自京造作,而兩南及咸鏡道,則依舊,自各該邑,措備上納,此三道中脯之數,亦至三千四百六十二條矣。今若竝將七道七千七十二條,造作於一處,則雖有監造之官,其勢未必盡爲精潔,且各邑造脯之價,亦未必盡出於民結,或自官中拮据得牛,親自監造,不可謂不精。若諉之不潔,而各收一條價布二疋,合造京中,則其精潔,未必愈於外方,亦不無貽弊之端。雇馬別設事,雖出於爲畿民紓力之地。宣惠廳,從民結收米,每當勅行,一從年運豐凶,高下定價,則此實雇立之擧,而今又貸出各衙門米布,剩設一廳,則轉販取利之際,其弊不貲,且不得其人,則竝其本錢而閪失,其於兩西雇馬廳,亦可鑑矣。臣等所見如此,上裁,何如?答曰,知道。又啓曰,卽接冬至使狀啓,則勅使四員,去二月二十日,自北京離發,計其道里,本月望間念前,當到灣上,儐臣館伴,令該曹,依例差出。且錦林君之女,亦爲出來,而自彼有護行勅使云。在我似不無護行之官,亦令該曹,從二品中差遣,何如?答曰,依啓。護送,則不必差送外官,內官下送,似當矣。已上備局謄錄
上在昌德宮。停常參·經筵。
延城君李時昉上疏。大槪,請還收給馬之命事。國忌,以留政院。
成均館官員,以知館事意啓曰,今三月初三日課試,政府有故,大司成未差,不得行之之意,敢啓。傳曰,知道。
備忘記,定配罪人李惟碩,親沒不得奔喪云,予甚惻然,寧使屈法,特令放釋。已上朝報
上在昌德宮。停常參·經筵。
答延城君李時昉疏曰,省疏具悉。卿其安心,勿辭往來焉。
傳曰,明日晝講爲之。
校理閔鼎重上疏。大槪,冒昧陳章,乞收給馬之命,以安賤分事。入啓。答曰,省疏具悉。爾其勿辭往來焉。
全羅監司書目,臣査覈不明,不敢晏然冒居,惶恐待罪事。啓。傳曰,勿待罪事,回諭。
謝恩,知事尹絳,兼輔德沈在鼎,承文博士李象震,正字黃道宏。
同副承旨姜瑜上疏。大槪,乞遞新授職名事。入啓。答曰,省疏具悉。爾其勿辭察職。
政院啓曰,當此農務政急之日,且有勅使之奇,此時守令,不可久曠,況外方下卒之留滯京邸,尤極有弊。未署經守令,多至六人,至於平安都事,則差出催送,旣有本道馳啓,今明日內開坐署經,卽爲發送之意,兩司城上所,牌招言送,何如?傳曰,允。
有政。吏批,以洪南立爲平安都事,沈世鼎爲輔德,李象震爲承文博士,黃道宏爲承文正字,李守恒爲學正,李濟爲學諭,李克誠爲兵曹佐郞,柳晉三爲司藝,姜瑜爲承旨,柳道三爲左副承旨,蔡忠元爲右副承旨,姜瑜爲同副承旨,許積·洪命夏·李時楷·申濡·李一相爲承文提調。已上朝報
大臣·備局堂上引見時,上曰,義州,國之西門,一民有關,前日定配罪人等放送,以示朝家顧恤之意,可也。前者莫乃母子之放釋,非爲彼人之請也,欲以邊上顧恤之意也。以此知委于該道,且令該曹,放送。右議政沈之源所啓,伏見濟州牧使推刷都監牒報,則本州奴婢出居固城者,將至九十餘名云,其在國法,似當,盡爲刷送矣。兵曹判書元斗杓曰,濟州民出陸居生者,多至二千七百餘口。以法言之,固宜一一刷送,而其勢甚難,頃見慶尙監司狀啓,則固城時居者九十餘名,今若盡爲刷還,則固城將至一空云,何以爲之?上曰,此時邊民騷屑,亦甚可慮。只近年出陸入送,且此後則各別嚴禁,以杜出陸之弊,可也。上曰,北民刷還,不可不嚴明爲之,而以頃年金禮健事觀之,則無實可知。當初金禮健事,該曹非不詳知,而尙無擧行之實,殊甚未妥。自刑曹更爲嚴督於北人所在官,使之趁速刷還,可也。
大臣·備局堂上引見時,上曰,申洬所進農家集成書序文,末端文字,似煩聽聞,兩西監司處,自備局密通此意,使之割去序文後,頒布,可也。已上備局謄錄
司僕寺啓曰,今番僉正李斗陽捉來牧場馬一百三十四疋內,稍肥健云十四疋,則卽爲分給禁軍,瘦瘠禾少六十八疋,則姑留本寺,差待草生牧場箭串,一匹則病留安山,一匹則到本寺故失,敢啓。傳曰,知道。司僕寺謄錄
上在昌德宮。停常參,只晝講。
忠淸監司書目,永同縣監李壽益,爲先罷黜,厭避故犯之罪,令朝廷以處置事。公州呈,以進善權諰,病重不得上去事。啓。傳曰,體此至意,各別調理,須速上來,以副予日望之懷事,別爲下諭。
中殿,藥房問安。答曰,近日則寢睡頗穩,煩熱亦無,氣候平安矣。
藥房啓曰,日氣沈陰,伏未審聖候,若何?敢此問安。內殿症候,每以一樣下敎,彌留至於月餘,臣等不勝悶鬱之至。藥則逍遙散加減材料,以進十餘服,而尙無顯效,尤不勝憂慮。待數日後日氣淸明,令醫女入診,詳察脈候,何如?敢此仰稟。答曰,知道。此藥頗似有效,所患比前,亦似有愈矣。
昨日榻前,刑曹判書金益熙所啓,年少儒臣月課製述,意非偶然,而近來被抄者,自便成習,以解見任爲能事,不爲製進者居多,至如湖堂賜暇之臣,亦爲懸頉不製,事極未妥。今後則湖堂及被抄人員,懸頉不製者,各別施罰,以爲勸課之地,何如?上曰,依所啓爲之。右議政沈之源所啓,承文院褒貶時,吏文製述,乃是法典內事,而近來被抄之人,慢不惕念,太半不製,事極寒心。今後則各別申飭,使之一一製呈,何如?上曰,依爲之。大司憲李一相所啓,東萊府使韓震琦,以所見陳疏,未爲不可,而末端則以其因病請遞本職,身爲邊倅,投疏辭免,殊涉猥濫,韓震琦,請命從重推考。上曰,依啓。
晝講入侍,知事李一相,特進官趙壽益,玉堂沈世鼎·李慶徵,承旨姜瑜,假注書黃道宏,史官宋奎濂,兼春秋李英馧。
傳曰,明日晝講爲之。
昨日榻前,右議政沈所啓,各衙門閑良軍官汰去者,自首堂,勿論士族,混同定軍云,非但士族輩稱冤,其在法例,亦似未妥,若爲定軍者外,士族則勿爲充定,何如?上曰,依爲之。又所啓,今番推刷正案,令各道御史,日來査正,而御史等不爲日日仕進,故漸至遷延,請竝命推考。上曰,依啓。禮曹判書吳竣所啓,陵幸已定,而勅行迫頭,何以爲之?上曰,在予霜露之感,固不可停止,而農節近迫,民事方殷,四勅當前,衆弊俱萃,姑待秋成,退行,可也。吏曹判書李厚源所啓,忠淸監司兼牧使事,前日以觀勢爲之定奪矣。公州前牧使申洬,旣已瓜滿,卽當稟處,何以爲之?上曰,議于大臣及原任大臣,處之。刑曹判書金益熙所啓,湖堂賜暇之臣,一月之內,十日供仕於本司,二十日賜暇於本司,旣有所礙,製述又未專一,臣意分爲三番,各賜暇一月,則似爲專一矣。上曰,大臣之意,如何?沈曰,如此則事甚便好矣。上曰,然則依所啓爲之。
司僕寺官員,以提調意啓曰,諸員充定及每朔當番整齊起送等事,依砲保例,使各道都事,專掌擧行,其意實非偶然,而近年以來,國綱解弛,諸員有頉之代,全不充定,已極切悶。今三月朔上番諸員黃州牧八十四名內,現點者三名,安岳郡一百三十三名內,現點者九名,其餘則皆稱頉不送,不得已給價雇立,冗雜無數,甚矣。該道都事不職之失,不可不治,姑先從重推考,當該色吏,令監司,嚴刑啓聞之意,分付,何如?傳曰,允。
院啓,銀臺出納之地,素稱堂上極選,同副承旨姜瑜,邊倅陞資,未踐諸曹,其在外任,且有人言,遽授本職,未愜物情。請同副承旨姜瑜遞差。鏡城判官安命老,居官處身,不自拘檢,遍奸邑妓,無復羞忌,貽笑隣近,取侮下輩,殊非朝廷擇遣文吏,彈壓列鎭之意。請鏡城判官安命老罷職。知禮縣監姜元禧,到任之後,專事肥己,至設屠肆,私占其利,巧作名目,徵斂無藝,嶺峽殘氓,嗷嗷莫保,不可使一日在官,重貽民害。請知禮縣監姜元禧,罷職不敍。黃海兵使柳檉,爲人愚劣,素無名稱,曾爲守令,多有不謹之誚,反授本任,抛棄職務,徒事剝割。今番修理都監所定正鐵收捧之際,稱量過重,取贏極濫,列邑受害,民怨載路。當此西路薄殘之時,因此一事,敢生營私之計,其他手段之濫猾,從可知矣。請黃海兵使柳檉罷職。答曰,不允。
獻納李時術上疏。大槪,乞遞職名事。入啓。答曰,省疏具悉。爾其勿辭往來。已上朝報
迎接謄錄,勅使牌文曰,欽差正使少保兼太子太傅內翰林國史院大學士額,爲公務事,照得本院奉命會同,先往朝鮮正使少保兼太子太保黑白昂邦哈,等候本院到日,同赴朝鮮公幹的於本月十五日辰時,自會同館起馬所有應用夫馬等,頃合先遣牌知會,爲此牌仰經過府州縣衛驛遞等衙門,如遇牌到,卽撥後開夫馬,在於本衙門伺候迎替獲送,毋得臨期遲誤未便,須至牌者,先來牌文,二月二十日辰時,自北京起馬以待,追來一時。
成貼謝恩使狀啓,勅使四員,太子太傅黑,副使一等蝦交羅葉,一等蝦阿·副理官韓,大通官二人,金巨軍·張繼哲,衙驛四人,張孝禮·金德生·申金·金大憲,頭目,一等八人,三等三十八名是白齊。韓巨源來言,勅使除授謝恩時,達于皇帝曰,小的蒙此萬萬不似之恩典,惶恐感激,不知所達。但以東國微賤之人,得蒙天德,雖爲勅使,而駕馬乘轎,決不可當矣。皇帝曰,汝欲徵骨馬回咨行,可嘉,任意爲之,此乃奉聖旨之事,此意通于本國事。皇帝勅諭朝鮮國王,朕撫育萬方,心存博愛,原無分於內外,爾國稱藩奕世,效順有年,果至情相關,亦宜體恤。陪臣,錦林君李愷胤之女,孀居邸第,骨肉遠離,朕㦖惻,久矣。且此女於王,旣屬宗支,又經撫養,睽諸親誼,王之懸念必深。今李愷胤,進貢來朝,奏請欲見其女,朕夙昔矜憐之意,因之愈切,特遣太子太傅議政大臣哈什屯等,送令歸國,俾依親自守,王其悉之,特諭。二月十四日,皇帝勅諭朝鮮國王前,違犯禁例,越境伐木一案,已准三法司所擬。金忠一·申銀山·李起男,立行處斬,蔡允岦等,應依律分別,流徙徒杖,事在赦前,各免罪,仍革職。因原審招詳,殊多矇徇,禮部隨奏議得國王不行確察,卽據承問各官,草率成招。且奏,理應擬罪,一品各官,降職四級,二品以下各官,降職三級,職掌刑名刑曹各官,革職爲民,朕念國王,歸順已久,忠心愼行,特准免議,王罪其原,問議政府·六卿·義禁府·都承旨·兩司長官等員,扶同矇混,法不可貸。但未經面鞫,恐有冤抑,遣官會同,國王再加詳審,務期允協。又念遣官多員,所費必多,今止命少保兼太子太保內翰林國史院太學士額色黑,齎勅前去,同昨遣太子太傅議政大臣哈什屯等,就便會審,確擬應得之罪,國王具疏來奏,以憑裁處,特諭。三月十四日,四月初八日,勅使渡江。四月二十六日入京,直詣仁政殿,傳勅後仍行茶禮,還出南別宮,五月初十日回程。已上迎接謄錄
傳,金吾罪囚,係干贓汚外,竝令停刑,擬律處之爲只爲,義禁府傳敎爲良如敎。已上禁府謄錄
上在昌德宮。停常參,只晝講。
京畿監司書目,永平呈,以刑曹參議徐之敬,病重上去不得事。啓下該曹。
傳曰,明日晝講爲之。
晝講入侍,知事洪命夏,特進官申濡,玉堂沈世鼎·李端相,承旨柳景緝,假注書黃道宏,史官宋奎濂,兼春秋李英馧。奉常主簿孫志,請對入侍。
榻前院啓,同副承旨姜瑜,請遞差。措語上同上曰,不允。又所啓,黃海兵使柳檉,請命罷職。措辭上同上曰,此非暗昧之事,令本道,明査處之。又所啓,鏡城判官安命老,請命罷職。措辭上同上曰,先罷後推。又所啓,知禮縣監姜元禧,請命罷職不敍。措語見上上曰,賑事尙未完畢,更加詳察處之。
執義尹鏶,掌令權緝啓曰,再昨榻前,長官論及韓震琦,而今旣不與相議,罷出之後,又無通簡之擧,及見朝報,方始知之,事雖微細,揆以法例,豈容如是?無非臣等不能有無之致,勢難晏然仍冒,請命遞斥臣等之職。答曰,勿辭,退待物論。
持平金禹錫啓曰,伏見同僚引避之辭,臣竊訝焉。長官之不爲通示,雖未知其曲折之如何,而諸僚旣以此引嫌,則見輕之失,別無異同,臣何獨晏然而已乎?請命遞斥臣職。答曰,勿辭,退待物論。
大司憲李一相啓曰,臣於再昨引對時,請推東萊府使韓震琦,而臣以此則只陳所懷,非所啓之意,仰達而退矣。只陳所懷,則初非相議之事,旣非所啓,則又無簡通之規,臺閣體例,本來如此。引見罷出之後,卽以前啓之批,簡通於諸僚,請推一款,則依舊例,不爲擧論矣。今者同僚,遽以見輕俱避,臣亦何敢晏然仍冒乎?請命遞斥臣職。答曰,勿辭,退待物論。
卯時,日暈。辰時,日有交暈,暈上有冠,暈下有履,色皆內赤外靑,白虹貫暈。巳時,日有重暈,內暈上有冠,暈下有履,左右有戟,色皆內赤外靑,白虹貫暈。午時,日有交暈,暈傍有左戟,色內赤外靑。自未時至酉時,日暈。夜五更,下雪。
引見時,奉常主簿孫志所啓,元月以後,虹貫地震,式月斯生,朝野恐懼,皆莫知其由,臣恐今日之災異,皆由於民怨之旁興也。竊念君依於國,國依於民,民者,國之本也。是以古之仁君,必以愛民爲本。今我國家,一自兵亂之後,連値凶歉,男耕而啼飢,女織而呼寒,終歲勤動,救死不贍,閭巷白屋,咨嗟愁怨之狀,聖明豈得以洞燭乎?親民之官,莫如守令,而今之守令,專事侵漁,無復愛恤,民之疾苦,至此極矣,而天變之來,固也。臣願極擇守令,而其人之才,優於縣監,則陞於郡守,優於郡守,則陞於牧·府使,優於牧·府使,則陞於方伯。至於侍從之人,亦必先試於郡邑,而黜陟之公,專責於方伯,則守令可得其人,而民生之疾苦,可祛矣。上曰,所陳之言,誠是,擇差守令,在於該堂,而黜陟之公明,在於監司,自該曹,各別申飭于八路監司,殿最之外,使之嚴明啓聞,監司能否耳目之官,糾察處之,可也。
晝講時,知事洪命夏所啓,諸宮家立案處,外方査覈之數,皆與內司案相左,或有加多者,或有不及者,未知其由,難以適宜,何以爲之?上曰,所當更爲詳査,而內司案付之處外,悉爲罷革,可也。以上朝報
迎接都監啓曰,兵曹佐郞洪南立,都監郞廳啓下後,除拜平安都事,其代,以兵曹佐郞閔點差下,察任之意,敢啓。傳曰,知道。又啓曰,郞廳閔忠亮,已爲啓下,而時在罷散中,依例付軍職冠帶常仕,何如?傳曰,允。以上迎接都監謄錄
晝講時,同知事洪命夏所啓,紫燕島所儲之穀,米則七百九十餘石,租則六百七十石,而今將分糶於島民,則難堪他日,舂租作米,則力所不及,臣意出島倉租,移錄仁川府還上,以本府還上米,較諸島租,出米之數,換置於紫燕,以充千石,以爲間年改色之地,則似爲便好矣。上曰,依爲之。
政院啓曰,大臣·原任大臣·備局堂上命招來詣,而領中樞府事李敬輿,綾川府院君具仁垕,行副護軍許積,以病不進矣,敢啓。傳曰,引見。備局謄錄
上在昌德宮。停常參·經筵。
遠接使尹絳,義州延慰使朴敏道出去。
藥房啓曰,夜來風雪異常,伏未審聖候,若何?臣等不勝耿耿憂慮,敢來問安。今日晝講啓下,而風氣若此,出御寒殿,恐有傷於調攝之候,姑停,何如?內殿體候,亦復何如?寢睡恐或未穩於風雪之聲,尤增憂慮,逍遙散五貼加劑入之意,敢啓。答曰,知道。此藥頗爲有效,而已用者亦多,加用與否,問于柳後聖而爲之。
中殿,藥房問安。答曰,氣候與數日前無異矣。
傳曰,今日經筵,停。
政院啓,黃海兵使柳檉,此非暗昧之事,令本道,明査處之事,命下矣。臺諫方以罷職論啓,不得分付之意,敢啓。傳曰,知道。
持平洪柱三辭職上疏。入啓。答曰,省疏具悉。爾其勿辭,調理察職。
綾川府院君箚子。大槪,召命之下,病不能趨詣,惶恐待罪事。入啓。答曰,省箚具悉。卿其安心勿待罪。
護軍許積上疏。大槪,召牌之下,病未趨詣,亟遞備局之任,兼治慢命之罪,以便公私事。入啓。答曰,省疏具悉。卿其安心勿待罪。
榻前院啓,同副承旨姜瑜,請命遞差。措語見上上曰,依啓。黃海兵使柳檉,請命罷職。措語見上上曰,査問後處之,似當。知禮縣監姜元禧,不可一日在官,而聞推刷懸考,已了於李慶億下去之時,文書想已磨勘,從前應遞之官,仍在其邑,無補官事,只益民弊,請亟命罷職不敍。上曰,更加詳察處之。
院啓,竝引嫌而退。榻前入侍,只陳所懷,此非常時論啓之比,而初不相議,則終不簡通,事勢固然。旣無見輕之嫌,寧有可避之失?請執義尹鏶,掌令權諿,持平金禹錫,大司憲李一相,竝命出仕。答曰,依啓。
引見時,上曰,審理一款,事係重大,故前此雖有云云者,以是持難矣。目今災異益甚,不可無別樣之擧,議于諸大臣,凡罪干綱常·逆獄外,全家徙邊以下,其情可恕者,明査稟處。兵曹判書元斗杓曰,旣有審理,例有別歲抄之擧,何以爲之?上曰,別歲抄爲之,可也。吏曹判書李厚源曰,自何罪以下書啓乎?上曰,被謫蒙放以下書啓,可也。右議政沈之源曰,忠淸道右道推刷案,必書三件,然後可以分置於刑·戶曹及掌隷院,而卽今只有一件,令本道,書進二件,何如?上曰,依爲之。李厚源曰,正案之外,又有草冊,此則別爲藏置於史庫等處,則足爲日後可考文書矣。上曰,諸道草冊,竝爲藏置,可也。上謂吏曹判書李厚源曰,今番別薦之人,何無收用之事耶?大政亦用之乎?原厚源曰,大政亦已備望,而參下窠闕不多,未敢盡擬矣。上曰,別薦,異於常例,其中表表者,則超用無妨,而初入仕,則爲先備擬,可也。
下直,慈仁縣監孫處愼,金郊察訪崔文浩。謝恩,衛率李維楨。已上朝報
傳曰,大臣·前大臣·原任大臣及備局堂上·兩司長官,竝命招。已上備局謄錄
義禁府啓曰,金吾罪囚,係干贓汚外,竝令停刑,擬律處之事,命下於初四日未時。罪囚等加刑啓目,判下於同日酉時,以從後判付觀之,似當加刑後擧行,而今此除刑擬律之敎,出於格外恩命,自下不敢擅便,敢稟。傳曰,此則循例,啓下矣。趁卽擧行。已上禁〈府〉謄錄
上在昌德宮。停常參·經筵。
內贍直長朴榥,柴場監刈事,出去。
吏曹啓曰,承旨有闕,政事,取稟。傳曰,明日爲之。
政院啓曰,傳曰,近來尹鑴所患,尙未差愈云耶?事,命下矣。依前下敎,頻頻使人問之,則蓋以病勢愈往愈重,無進詣闕下之望云,敢啓。傳曰,知道。段干木·泄柳,孟子皆稱其已甚,況居是邦也,一見其君,有何傷乎?本院試更諭之。又啓曰,尹鑴處,卽送院吏,以聖敎書紙傳諭,則尹鑴備陳情由,具一狀付送,恐有常規,捧入未安,故姑留院中,而大槪,皆是惶恐悶迫之意耳。敢啓。傳曰,不欲抑勒阨迫,使之更加調理入來。
吏曹啓曰,以吏曹判書李厚源所啓,傳諭矣。議于大臣,則領議政李時白議,忠淸監司,率眷久任,責其成效,前已縷縷獻議。今日久任,而不爲率眷當否,臣不敢輕議,伏惟睿裁。右議政沈議以爲,監司之久任,誠爲得宜,而兼牧使難便之議,已爲啓達於榻前,無容更議,伏惟上裁。領敦寧府事金議以爲,前日獻議時,以監司善治,則率眷兼任,似宜,若或不治而久任,則反有害焉,上達矣。今聞本道之民苦之有異嶺南云,見其治效,更議處置者,意在此也,伏惟上裁。綾川府院君具,病不收議,大臣之意如此,敢啓。傳曰,他原任大臣處,亦爲議啓。
藥房啓曰,內殿進御逍遙散加用與否,依聖敎,問于柳後聖,則此後逍遙散,亦當連進十貼,而前加入中,黃連酒炒,去地骨皮·連翹·麥門冬,加乾薑炒黑五分·烏梅肉一箇云。此藥五貼,爲先劑入之意,敢啓。傳曰,知道。
傳曰,明日晝講爲之。
院啓,臣等,將黃海兵使柳檉事,屢日請罷,而聖批不許,每以本道査處爲敎,臣等亦已疲矣,可以止矣,而檉以海州人,受任本道,不自謹愼,多有人言,所帶軍官,皆是同鄕雜類,往來各邑,憑藉作弊,罔有紀極。加以嗜酒廢事,惟務剝割,軍民呼冤,一道藉藉,正鐵濫捧,特其一事,何必待其査覈而處之乎?請黃海兵使柳檉罷職。知禮縣監姜元禧,不可使一日在官,重貽民弊之狀,前後論列,備盡無餘,聖明旣已洞燭,而只爲刷事未完,有若持難。臣等之意,則點考已過累月,文書亦皆修正,而特以御史上來,未及畢勘耳,從前應遞之官,仍在其邑,無補官事,只益民害,決不可等待而置之,請亟命罷職不敍。答曰,不允。姜元禧事,文書磨勘後更啓,未爲不可矣。已上朝報
以北兵使狀啓·咸鏡監司啓本,備邊司粘目,傳曰,元啓本,不爲詳察而回啓耶?寺奴婢事,則何不擧論乎?且六鎭之弊,如是言之,則所當有分別之語,何以混稱北道乎?殊涉不察,使之更爲詳察處之。又啓曰,咸鏡監司啓本中,歷言內寺奴婢貢布之弊,而回啓中寺字落書,故改付標以入矣。所謂北道者,鏡·明·吉三官及六鎭也。鏡城以北七官,條陳貢布之弊,明·吉兩邑,則雖無此款,其爲民弊則一也。似不當岐而二之,玆敢竝請,仍前捧米矣,惶恐敢啓。答曰,知道。備局謄錄
上在昌德宮。停常參,只晝講。
政院啓曰,來十一日輪對日次,取稟。傳曰,爲之。
吏曹啓曰,別歲抄爲之事,命下矣。準朔不敍,永不敍用,災傷罷職及居中居下人員,依前例,竝爲書入乎?何以爲之?敢稟。傳曰,依例爲之。
晝講入侍時,知事李厚源,特進官李時楷,玉堂沈世鼎·李端相,承旨柳道三,注書安縝,史官宋奎濂,兼春秋李英馧。
傳曰,明日晝講爲之。
院前啓,黃海兵使柳檉罷職事,知禮縣監姜元禧罷職不敍事。停啓。
刑曹審理,李春新·邊壎·南弘讚·金時亮·李弘一·吳時悅·鄭克祥·崔信芳·柳夏淵·池振海·金日金·盧得·金東俊·李景允·劉士益·金業信·朴宗立·韓聖昌·金宗亮·董好憲·李天侃·黃乭屎·金鼎輝·李天根·李佖·朴元根·李南憲·崔晩翠·朴萬平·金同·己生·先立·李寅好·小上·男伊·立生·順南·孟立·金先伊·戎上·朴奉·信希·吳尙謙·朴惟南·鄭孝遠·李大興·禹至元·柳希誠·孟頓·金得年·李成命·羅必素·金涑·李尙馧·金涑·李守一·盧淑立·朴相立·吳健宗·李之華·沈仲溟·李天章·任得基·朴德春·崔壇夫,竝放送。崔男·柳糾·廉晉擧·丁晳等,減等。權信道·崔晩得,竝限年。金起得,減一年。
吏曹啓目,工曹正郞許厚,中學訓導金濬,英陵參奉黃世楨,竝除授後過限未上來,改差。啓依允。
自辰時至未時,日暈。申時,日暈,暈上有背,色內赤外靑。夜一更二更,月暈。
有政。吏批,以金濤爲承文著作,金繼賢爲漢江渡丞,宋基厚爲厚陵參奉,具文治爲司宰直長,吳以翼爲注書,金佐明爲大司成,柳昌辰爲奉禮,金進望爲永同縣監,徐元履爲承旨,柳以亮爲監察,李惟泰爲工曹正郞,羅以俊爲兵曹正郞,林宗儒爲氷庫別檢,柳煥然爲典牲主簿,宋有儉爲英陵參奉,徐正履爲工曹正郞,崔逸爲鏡城判官,右副承旨徐元履,同副承旨蔡忠元。已上朝報政事
傳審理別單,定配秩放,鄭維城·柳慶昌·朱震楨,充軍秩放。李應新·宣達勖·梁世賢·李春英·李春立·黃瑜·張師漢。徒年定配秩放,安汝周·李洙·洪柱一·李正英·洪禹民·白弘一·墀·垍·李斗星·金宗益·鄭承賢·金克謙·李善·金繼守·黃得秋·李商霖·李壽昌。限年,李以馨。減一年,沈瑞肩爲只爲,下義禁府。禁府謄錄
晝講時,特進官判決事李□所啓,柳興會奴婢事,因其上言,査覈決給事,入啓,蒙允矣。前戶曹判書許積,不知其間曲折,徒慮收貢之減縮,率爾陳請,還爲屬公,事極冤抑。大槪,興會之又以兪泓賜牌之奴,丁酉倭亂,軍功免賤,興會仍屬軍役,事過五十餘年。若是叛奴,則兪伯曾父子在時,所當推治,而終無一言,兪伯曾旣沒之後,自點始稱外家叛奴,家屬十餘口,自堤川移囚,終至招致京獄,杖殺其同生,威脅興會,奪其奴婢,而自點伏罪之後,興會卽爲伸理,還其良役,興會之奴婢,似無仍爲籍沒之理。臣於自點在時,熟聞此事之非理,且興會擊錚,在於壬辰年,又非過限之類,興會旣許過限,則其奴婢籍沒,似無所據矣。上曰,然則此是該院已決之事,還給,可也。掌隷院謄錄
上在昌德宮。停常參·經筵。
司甕參奉朴隆阜,捉魚事,安山地,出去。
尙衣別提韓重台,柴場摘奸事,楊根地,出去。
禮曹佐郞李彙晉率高弘建等致祭事,全南等道,出去。
校理南龍翼三度呈辭。入啓。遞差。
政院啓曰,新除授右副承旨徐元履,掃墳受由,時在京畿永平地,注書吳以翼,時在全南道昌平地,竝斯速乘馹上來事,下諭。注書吳以翼上來間,假注書黃道宏,使之仍察,何如?傳曰,允。
藥房啓曰,風雪之後,春寒益甚,伏未審聖候,若何?臣等不勝區區之慮,敢來問安。內殿調攝之候,連進前藥之後,漸向平復乎?柳後聖,加減材料,以十貼爲限云。姑觀症候,更議以處之意,敢啓。答曰,知道。內殿所患,日漸差愈矣。
慶尙監司書目,高靈呈,以雌牛産犢,而一項兩頭兩耳四目,各有口鼻,而産後卽死事,豐基呈,以禮曹參議金應祖,由限已過,病重上去不得事。啓下該曹。
中殿,藥房問安。答曰,知道。數日之後則差愈之候,一樣矣。
傳曰,昨見該曹啓目,則工曹正郞許厚,過限遞差矣。勿爲遞改,斯速上來事,更爲分付。
傳曰,今日晝講停。
全南右道推刷御史書目,靈光郡守韓鎭,前有新點數多之失,後有不能盡刷之責,茂長縣監洪錫龜,號令不行,有干點傷害邑民,有違事目,竝罷黜事。
未時申時,日暈。初昏,蒼白氣一道,起自北方,直指天中,長十餘丈,廣尺許,橫過月面,漸移東方,良久乃滅。夜自一更至四更,月暈。以上朝報
迎接都監啓曰,郞廳尙衣主簿鄭文翰所志內,其父戰死於南漢,自前勅使時,差備之任,不得察任云。情事果然,依願改差,其代,以司䆃寺主簿李胄,塡差察任,何如?傳曰,允。以上迎接都監謄錄
吏曹,以許厚爲工曹正郞。朝報
備邊司啓曰,摠戎廳焰焇煮取土木雇價,以餘丁木量宜題給事,覆啓蒙允矣。餘丁木十五同題給之意,敢啓。答曰,知道。備局謄錄
上在昌德宮。停常參·經筵。
忠淸監司書目,栗峯察訪趙相漢,母在喪事。
政院啓曰,凡大小祭享受香之日,獻官以下,趁未明咸詣闕外,待開門卽爲受香,如有因循弊習,日晩來到者,各別重究事,前後奉承傳申明,非至一再。今日卽寒食祭受香之日,而日已晏矣,尙無傳香之擧,心竊駭異,卽招問祭享色吏,則獻官有故,未卽齊到,以致如此云。事極寒心,當該祭官稱頉晩到者,令該曹,摘發,從重推考,祭享色吏,則自本院,囚禁治罪,本院堂上,亦難免不能檢飭之失,當該堂上郞廳,亦爲推考。日後大小祭享受香之時,獻官以下,未明時,齊到闕門外,待開門卽爲受香事,更加申明擧行,以嚴享祀之典,何如?傳曰,允。
安州迎慰使李忻出去。
政院啓曰,明日常參·經筵,取稟。傳曰,停。輪對亦爲停。
禮曹判書吳竣上疏。大槪,衰老不能任事,館伴及判義禁府事,爲先遞改事。下該曹。
戶曹啓曰,紀綱解弛,各司怠慢,凡外方上來之物,趁不捧納,以致稽留,其爲貽弊,莫大於此。左小站田稅初運之船,本月初二日到京江,初四日到倉,而今聞軍資監,尙未捧納,以致累日之滯,殊甚駭異。倉書員,令攸司,推治,而當該倉官,亦不可置而不問,姑先從重推考,以懲怠慢之習,何如?傳曰,允。朝報
上在昌德宮。停常參·經筵。
戶曹啓曰,卽今諸道田稅,連續納倉,而軍資判官睦嗜善,以推刷都監郞廳,逐日仕進,本監之事,專不察任,事多虛疎,本職遞差,令該曹,擇差,何如?傳曰,允。
順康都正善麟,司饔副提調辭免上疏。入啓。答曰,省疏具悉。爾其勿辭,調理察職。
大司成金佐明上疏。大槪,乞遞本職,回授可堪之人事。入啓。答曰,省疏具悉爾懇。爾其勿辭察職。已上朝報
戶曹啓曰,以原任大臣箚子,備局回啓判付內,嶺南公木惠民之事,使之明白着實擧行,使民間皆知朝廷惠澤,虛疎滲漏之弊,最宜嚴禁事,傳敎矣。嶺南之民,飢饉方急,特捐此布,以爲賑救之地,朝家恤民之意,可謂至矣。第念公貿木,本以下道田稅作布,而其餘米則納於甘同倉上納,故例爲秋冬間,與田稅一時磨鍊,趁開春收捧,各其官直納于東萊府,以時考之,則想已捧納矣。未及磨鍊收捧之前,特爲蠲減,則必有多少間及民之惠,旣已收捧之後,則處之實難,設或時未畢捧,或有未納者,或有已納者,則還給之際,隨其田結之多少,寸寸尺尺,分給民間,則非但勢難均一,亦難遍給群生,寧有及民之實惠乎?嶺南下道之失稔,近歲所無,故尤甚大丘等十六邑,及之次仁同等十三邑,竝減月課之役,又給陳災,除出各穀及常平廳三分耗,以備賑恤之資。且甘同站換米,一年所失,至於二百五十同之多,而臣等念其民飢,亦許仍前作木,朝家之趁賑恤,不可謂不勤,而苟可捐此,以爲一道賑恤之實惠,則今日國計之板蕩,雖至此極,爲有司者,亦何敢有一毫靳固之心乎?今此公木之數,雖曰三十餘同,以此分給各邑之民,則厥數無幾,自前如此之擧,每歸於中間滲漏之地,徒有損上之名,而反無益下之實,更令廟堂,參商內外事勢,着實善處,何如?傳曰,允。已上備局謄錄
備忘記,今此審理時,定配罪人黃瀗,似爲落漏矣。令該府,量移。
傳,罪人黃瀗,量移爲只爲,義禁府傳敎爲良如敎。已上禁府謄錄
吏曹啓曰,以望啓辭,傳敎矣。近來國綱不嚴,自便成習,大小差祭之官,惟思圖免,不爲趁卽齊到,以致受香日晩,事極寒心。本曹非不日檢勅,而曾不動念,今日受香時,光陵獻官淸陵君金振聲,累度催促,稱病不進。不得已以平林君李元敬,改付標啓下之際,以致受香太晩,金振聲之身病輕重,雖未可知,緣其不進,以至於此,金振聲,依政院啓辭,從重推考,何如?傳曰,允。
又啓曰,遠接使尹絳辭狀云云。經筵,則自有他僚矣,可以推移是白在果,知義禁,則乃是緊任,故今姑許遞無妨,備邊司·推刷都監等提調,令備局·都監,處置,何如?啓依允。經筵之任,亦爲今姑遞改,似當。推刷都監啓目,粘連判下云。尹絳兼管兩道,而今以遠接使西下,該掌事務,未免曠廢,改差,何如?啓依允。備邊司啓目,粘連判下云云。尹絳本司有司堂上,可以推移察任,今姑勿遞,何如?啓依允。朝報
上在昌德宮。停常參·經筵。
備忘記,今此審理時,定配罪人黃潤,似爲落漏矣。令該府,量移。
藥房啓曰,伏未審數日以來,聖候調攝,若何?敢來問安。內殿調攝之候,亦復何如?前日兩殿進御之藥,以日計之,則昨日當盡,補中益氣湯十貼,逍遙散五貼,卽刻劑入之意,敢啓。
中殿問安。答曰,比於昨日,則漸至差愈矣。答藥房曰,知道。近因眼疾,停藥已久,所餘頗多,補中益氣湯,姑勿劑入。
藥房再啓曰,伏承聖批,有以眼疾停藥之敎,臣等不勝驚慮。前日臣金堉,與臣弘淵入侍之時,有漸有眼疾之敎,臣請與柳後聖議藥,則以不至大段,何必議藥爲敎,故不敢更請議藥矣。今至四日,尙未差愈,此是趁未藥治之故也。必須詳知症候,然後可以議藥,敢此仰稟。答曰,晝則雖不便於觀書,不至大段,而夜則不敢近燭,羞澁難開矣。
藥房三啓曰,卽因聖批,與諸御醫及柳後聖·梁濟臣·趙徵奎等商議,則近燭羞澁,蓋由於血虛熱多,加減四物湯,加黃連酒炒六分,宜用三貼,今此藥劑入之意,敢啓。答曰,知道。
江原監司書目,淮陽府使宋斗文,母在喪事。
自昧爽至卯時,有霧氣。午時未時,日暈兩珥。已上朝報
禁軍黃潤古昌郡量移。啓。
推刷都監啓曰,提調尹絳改差,代以刑曹判書金益熙差下,使之察任,何如?傳曰,允。朝報
上在昌德宮。停常參·經筵。
假注書吳道宏病,代吳尙。
刑曹判書金益熙箚子。大槪,篤疾沈淹,不敢兼莅劇務,兼帶推刷提調,亟賜遞免事。入啓。答曰,省箚具悉。卿之所患如此,提調之任,當允副焉。
傳,前僉使趙直健,別將朴受質,僉使李衍·朴培元,萬戶田有秋·李大春·金泰齡·申益福·李承祥,權管辛云立·金永祿,萬戶柳梓,武兼金瑜,司正金萬均,參軍吳柱·金得文,奉事李厚三,副司果元希慶·盧挺涵,奉事姜瓊立,司果郭純信,奉事金大元,判官李厚俊,權管李得一,僉使趙鉉·愼義信,差備官鄭雲驥,萬戶劉廷烈·吳尙勳,宣傳官鄭昌翰,虞候朴龍文,洗馬申命奎等,竝敍用。前虞候李梲,內禁將李後博,護軍蘇東道,權管安進立,僉使吳誠習,權管權晩,僉使尹慶徵·朴弘瑀,武金繼祖,奉事盧用咸,哨官朱存載·金承澤,習讀金以昌,護軍林友信,部將尹悌立,護軍崔應天,虞候黃應都,奉事李亨淑等,職牒還給。去乙未年秋冬等褒貶居中居下,竝勿論。
傳,前永安尉洪柱元,府使徐祥民,參判兪㯙,府使張應一,參議李翊漢·沈,承旨成夏明,牧使郭良弼,府使李時材,郡守李時煥·鄭䌖,判書尹履之,府使鄭埏,縣監南溟振,副奉事禹順良,察訪李賢永,縣監羅星斗·成說,察訪金宣·姜後先,判官金以鏡·吳有命,牧使張遇漢,都事金鼎,郡守金繼勳,縣令李俒,持平申弘望,判官李聖時·柳煇·成震翰,都事沈光沔·尹善繼,郡守李壎,參奉李燾,縣監李時鎭·金周·李碩豐·安忠老,府使姜之載,縣監許唯·尹垍,郡守韓有良,縣監趙明耘·趙嶖,府使宋士豪,縣監李彦珪,察訪金后夔,縣監全埴,府使柳時定,郡守李義健,判官李晩春,縣監沈遵·李挺岳,提督官曺挺融,主簿金天祥,郡守李仁紀,著作尹賢履,縣監尹益元,主簿朴時翰,佐郞李廷夔,縣監全順之,參奉元宗海,郡守金鳴遠,通禮朴日省,郡守柳椐·柳順昌,判官姜,典籍李堥,直長柳埴,府使李後漢,縣監閔忠亮·朴宗亨,郡守李處根,縣監金克和,奉事張俊南,正郞李奎老,提督官鄭庥·李尙彦·金翰朝,敎授崔俊亨,縣監郭鈴,府使李洵,持平申弘望,縣監金以誠·金穀·沈之溟·朴桂·閔光郁·朴脩·崔琇·金夏鉉,郡守尹安基,察訪鄭習,校理李泰淵,郡守李敏德,直長韓復琦,縣監韓明道·李騫,判官鄭之益,郡守劉應文,敎官金擇,奉事尹鏶,直長李彪,府使南壽星,縣監沈若河·李震馝,判官姜,縣監孫恪,郡守尹勉之,縣監朴安仁,典籍申奎,縣令柳頲,獻納李□,都事任重,府使申湸·李後,郡守元簋,縣監白昌後,佐郞柳炅,郞廳崔寬,別提金琥·尹行得,別檢洪柱天,監察朴憪,察訪尹坰,縣監金夏烈,蓬興令炯佐,花山監文憲,嶺洲副正,綾興副令純馨,內侍金弘儁·崔尙仰,前府使閔應宇等,敍用。傳,監司李曼,參知李惕然,郡守朴吉應,監司李後山,府使金聖鎰,郡守金震標,承旨朴長遠,學正申重禹,縣監柳天樞,郡守李昌基,縣監李性恒·鄭攸,郡守閔燾·李溫,前主簿羅後昌,牧使鄭之虎,府使南壽星,都事李克勉,府使李洵·柳時定,主簿申起門,縣監崔謹,郡守柳天機,縣監劉應文·洪宇亮,奉事尹㙫,都事柳頲,郡守沈長世,縣監趙亨耘,正郞李奎老,縣監全順之,郡守李大樹,府使李之馨·金德承,郡守鄭榮漢,縣監林巑·李穉,郡守朴炳,縣監韓命道,郡守李褒·權順昌,縣監柳邁·徐相民·權尙矩·任耄,郡守李悅·盧成一,牧使李有,府使李之馨·李廷楫·李弘祖,縣監鄭基豐·慶一會·蘇山海,郡守李後吉,主簿鄭益淸,郡守沈檼·李稠,縣監朴承健·金克和·曺□亮·金萬元,內官金邦俊等,職牒還給。前判書李時昉,前牧使權齡,降資還授。去乙未年春夏秋冬等居中居下,竝勿論。
備邊司啓曰,以戶曹嶺南公貿木賑恤事,徒有損上之名,反無益下之實,更令廟堂,參商內外事勢,着實善處,何如?事草記。傳曰,允事,傳敎矣。嶺南一道,荐被飢饉,蠲役捐廩,方講賑救,今此公貿木之白得,適會此時,原任大臣陳箚,辭意懇至,誠切爲民,臣等非不知此擧善處之爲難,當此恤隱救飢之際,如有一分施惠之地,則靡所當其極,捐此累百同之木,以救飢民將死之命,則施惠之大,無過於此,故令本道,着實擧行,俾無虛疎之意,相議覆啓矣。今見該曹啓辭,其分給難處,誠如所陳,與其徒有賑恤之名,民不蒙其實惠,無寧歸諸度支,以助經費之竭乏,而第旣許賑民,旋斂此惠,則非但屯膏恡澤,有反汗之害,必孤遠外黎氓喁望之心,本道常平廳米一千石,租一千石,爲先除出,令監司,分其被災輕重,均給賑飢,十分着實擧行,如有不爲盡心,虛實相蒙者,則令都事,巡歷廉察,報監司啓聞處置,何如?答曰,允。備局謄錄
義禁府啓曰,今日坐,罪人李景悅·李景尙等,初欲捧招以入,而臣等竊以爲,此人等所犯極重,非他罪人循例捧招之比,待義州罪人李景允拿來後,似當,一時稟定,別樣窮問,而今日坐,判義禁,以病亦來參,故不爲捧招之意,敢啓。傳曰,後日與判義禁開坐,爲先捧招以啓。
傳曰,義州罪人李景允等,今日坐,何不捧招以入乎?問啓。禁府謄錄
上在昌德宮。停常參·經筵。
政院啓曰,昨日伏見藥房批旨,有眼疾之候,平復間,視事頉稟。傳曰,知道。
傳曰,今此別歲抄中,無落漏之人乎?令該曹,詳察以啓。
藥房啓曰,夜來聖候,若何?眼疾進藥之後,有顯效否乎?寢睡亦安穩乎?劑入加減四物湯,當盡於今日,有效則當爲加劑數貼,敢來問安,竝稟。內殿進御之藥,當盡於來十六日,觀今日批答,加劑與否,更議以定之意,敢啓。答曰,服藥之後,夜間羞澁之症稍勝矣。內殿所服之藥,亦爲加劑入,可也。中殿,藥房問安。答曰,近日寢睡平安,氣候如常矣。
傳曰,政事,明日爲之。
右副承旨徐元履上疏。大槪,病勢苦劇,冀蒙恩遞事。入啓。省疏具悉。勿辭,調理察職。
備邊司啓目,粘連黃海監司狀啓云云。前黃海兵使閔震益,雖因官廨造作,而不報營門,擅斫禁松,多至六千條,用餘之材,私自遣奴,販賣貿木,船載上京,其不畏國法,尤極驚駭。閔震益,拿問定罪,何如?啓依允。
吏曹啓曰,傳敎〈矣〉。今番審理蒙放人及方在時推者,盧汝□·李唯碩·沈沇·安命老等,則不得書啓,此外似無落漏之人矣,敢啓。傳曰,知道。
兵曹啓曰,傳敎矣。本曹則歲抄單子中,無落漏之人矣,敢啓。傳曰,知道。朝報
上在昌德宮。停常參·經筵。
吏曹參判趙壽益三度呈辭。入啓。遞差。
兵曹啓曰,今番歲抄中,前水使閔墡之名,何無耶?問啓事,傳敎矣。昨日因傳敎,各司移文及前啓下單子,再三考準,而無落漏之人,所以無有回啓矣。今承下敎,不勝惶恐,往考司憲府文書,則閔墡奪告身移文,今正月二十二日來到本曹,本曹刑房書吏張起漢,捧授成給到付,而元公事,則無置處,不爲謄書於歲抄草冊中,以致落漏云,下吏之事,極爲痛駭。閔墡奪告身單子,則書入,而書吏張起漢,令攸司,囚禁推治,何如?傳曰,允。
傳曰,前水使閔墡,職牒還給。
右副承旨徐元履再疏。大槪,病勢一向深重,決無調理察任之望,亟許遞免,以便公私事。入啓。答曰,遞差。
左副承旨柳道三啓曰,自前歲抄單子付標啓下之後,更問該曹,從其分秩抄送,始捧傳旨矣。今番別歲抄捧旨時,一依該吏抄錄,書啓啓下,而今因開政,始爲聞知,則永不敍用,異於罷職不敍之秩,蒙恩之後,例當職牒還給,而前牧使閔應騫,前縣監金萬元,以永不敍用,混入於敍用之秩,招致該吏,詰問所由,則未諳前例,果爲誤抄云。所係甚重,非若尋常差錯之失,不可置而不問。本院書吏,亦難免專諉該曹,不能詳審之罪,竝令攸司,從重推治。閔應騫·金萬元等傳旨中,改付標以入。第念臣當日直宿,專掌出納,而隔日之後,今始發覺,惶恐罔措,伏地待罪。傳曰,知道。勿待罪。
府啓,國家治贓汚之法,自古至嚴且重,若其中文書或不明白,情志容有可恕,則或施寬典,至於黃潤之狼藉難掩,一國之所共憤,只施編配之罰,使之尙倖視息,其爲失法,亦已大矣。投竄曾未數年,遽移近道善地,物情莫不爲駭。請還收黃潤量移之命。答曰,不允。
兼弼善李哲上疏。大槪,病勢事勢,俱極悶迫,本職及兼帶,竝乞遞免事。入啓。答曰,省疏具悉。爾其勿辭。
禮曹判書吳竣上疏。大槪,亟遞館伴之任,俾無僨事之患事。入啓。答曰,省疏具悉。卿其勿辭。
院啓,士族在位,相竊妻妾,亡國之道,君子睹桑中之詩,而知衛政之將亂者,良有以也。前縣監閔黯,曾爲大興時,嗜酒顚妄,淫悖無度,㤼取隣邑校生將娶之女而爲之妾,已極可駭,而與境內士人李挺完,托以族分,通家往來,見其妻之甚美,因其設酌,屢致衙中,連宵不出,及其醜聲聞外,一境藉藉。疑其言根,出於邑人之有嫌者,捉致亂杖,至於累次,南來之人,有口皆言。今非但閔黯,以他所犯,方受刑訊,且念帷薄暗昧之事,或出於不根,無敢輕發矣。今聞兩湖人士,莫不慨然於朝家之無法,而搢紳之間,亦莫不喧傳,則玆乃國言也。此而置之,則其流之害,將至於民志流蕩,無所限節,臣等竊爲世道國家懼焉。宜令該道觀察使,十分明査,閔黯所犯,是實,自有當坐之律,如其不實,亦可以解中外之惑。請閔黯爲先拿問,以待本道査覈處置。陰城縣監李慶龍,本以庶孽,家在忠州,去縣纔一息,鄕廳之品官,卽前日之所尊事者也。因此取輕,不能爲太守貌樣,決難仍置其地。請陰城縣監李慶龍遞差。答曰,依啓。
修撰洪葳上疏。大槪,略陳愚見,以備裁擇事。入啓。
有政。以尹履之爲海恩君,炯佐爲蓬興令,文憲爲花山監,爲嶺洲副正,純馨爲綾興副令,崔克誠爲軍資判官,朴增輝爲茂長縣監,李時昉加資正憲,張鍵爲承文副正字。學正二,許珽·慶最。李炅爲江原都事,兪㯙爲知義禁,李一相爲吏曹參判,崔錫祐爲栗峯察訪,崔文湜爲靈光郡守,李時省爲淮陽府使,徐必遠爲吏曹佐郞,李迪爲昌城府使,姜象先爲學錄,柳志立爲左通禮,河呈道爲公州敎授,金翰朝爲原州敎授。兼春秋二,閔周冕·柳寅亮。金始振爲司䆃正,南海宇爲軍器主簿,洪處大爲承旨,金益熙爲左賓客,李泰淵爲兵曹正郞,兪㯙爲同成均,李袗爲輔德,尹絳爲參贊,沈爲禮曹參議,趙壽益爲大司憲,尹㻩爲右通禮,申混爲副校理,李光鎭爲宗簿主簿,尹垍爲禁府都事,成夏明爲刑曹參議,李時楷爲知經筵,洪命夏爲知經筵,李時楷爲同經筵,兪㯙爲同義禁,洪處大爲左副承旨,柳道三爲右副承旨。
推刷都監啓曰,提調刑曹判書金益熙改差,代以判決事李時楷差下,使之察任,何如?傳曰,允。朝報
上在昌德宮。停常參·經筵。
承文副正金壽興,卒綾原大君題主官,以楊州地出去。
答修撰洪葳疏曰,省疏具悉。愛君憂國之忠,亦溢於言外,嘉悅之懷殊深,不覺嗟歎也。疏辭無非救時之急務,而不爲擔當,憂國不如家之言,實中今日之膏肓,使人人皆如爾之誠,國事豈至於此乎?痛歎而已。所陳等事,當令廟堂議處。
吏曹啓曰,守令有闕,政事,取稟。傳曰,政事太數,更待緊窠以啓。
大司憲趙壽益上疏。大槪,所患眼病,已至難醫之域,決無供職之勢,新授職名,亟賜鐫遞,以便公私事。入啓。答曰,省疏具悉。卿其勿辭察職。
府啓,臣等今日之啓,實出於一國公共之論,而昨承聖敎,以不允爲批,臣等竊惑焉。黃潤貪虐之狀,不必更瀆,而抑亦聖明之洞燭也。當初只施編配之罰,使之尙保視息,其爲失刑,亦已大矣。投竄曾未數年,遽移近道善地,物情之驚駭爲如何哉?況此審理之初,旣有贓汚勿論之敎,而如潤之狼藉者,與蒙特移之命,臣等實未曉其由也。若以潤之舊功爲可念也。則朝家之屈法貸死,已至矣。豈可復有所寬宥?失法之中又失法也。請還收黃潤量移之命。答曰,量移與全釋不同,勿爲煩論。
都承旨啓曰,命下矣。卽取見黃海監司査啓啓目,則所謂兩道,其後守令應罷者,卽時任原州牧使李緯國,祥原郡守盧尙賢,寧遠郡守具仁釐,載寧郡守崔孝騫,信川郡守金會宗等五人事,以備局受敎,自該曹直爲擧行,本院則例無捧承傳之規,該堂之稟議,蓋爲此等守令有窠也。前後守令之罪犯,俱極痛駭。但念卽今勅期已迫,民役方殷,各邑夫馬迎送之弊,諸站策應虛疏之患,亦不可不慮,臣愚以爲,其後守令則與當初作俑者,不無輕重之別,兩西四邑則姑待過勅後科罪,亦或一道,廟堂旣已啓稟定奪,固不敢容議於其間,而事係民弊,惶恐敢稟。傳曰,依啓。以上朝報
上在昌德宮。停常參·經筵。
慶尙左道推刷御史金始振出去。
藥房啓曰,好雨知時,農民望洽,伏想少弛憂勤之慮,而但念日氣沈陰,調攝之中,聖候若何?眼疾已得平復乎?敢來問安,加減四物湯劑入三貼,今日當盡,更爲加劑以入乎?內殿氣候,前以如常下敎於問安之時,數日以來,未知已盡平復耶?進御逍遙散,已盡於昨日,五貼加劑以入之意,敢啓。答曰,知道。眼疾尙未快差,前藥似爲無效,更議他藥,可也。
中殿,藥房問安。答曰,近來氣候,盡爲平復矣。
大殿,政院·玉堂問安。答曰,知道。
京畿監司書目,振威縣令尹惟晉病重,罷黜事。
藥房再啓曰,卽承聖批,有眼疾尙未快差之敎,臣等不勝驚慮。前藥五服,尙無顯效,當更議他藥,而必須詳知症候,然後可以商議。近燭羞澁之外,別有他症乎?敢此仰稟。答曰,此外別無他症,但少有勤動,輒似有加,必是熱也。治熱之劑,似當矣。
藥房三啓曰,卽承聖批,與諸御醫及柳後聖等商議,則大凡眼疾,皆出於熱,況萬機之中,少有勞動,則宜添熱,而難於快差也。當以淸熱補胃之劑治之,連翹飮子,加黃連酒炒七分,甘草五分,進御五貼爲當云,此藥劑入之意,敢啓。傳曰,知道。
推刷都監啓目,粘連全南左道御史狀啓云云。靈光郡守韓縝段,諉諸下吏,至令匿名投告,多致混雜之弊。甲午案時,貢奴婢闕點者,至於十一名,而監色刑推之後,始爲現告者五名,尙未現告者六名。茂長縣監洪錫龜段,應刷之奴,非但闕點,至以私婢爲證於御史,前後之私,疲軟莫甚於此。所犯不可罷黜而止,竝拿問處置爲乎矣,推刷公賤,不卽下送,成送私婢之說,尤甚可駭。所謂柳德有家子弟乙良,令該曹推治,何如?啓依允。
府啓,今此臣等之請,實出於一國公共之論而已。過累日尙靳兪音,臣等竊不勝疑惑焉。黃潤貪虐之狀,不必更瀆,而抑亦聖明之所洞燭也。請還收黃潤量移之命。措語上同答曰,其功實關宗社,豈可久而忽念乎?旣已貸死則移置善地,宜無不可,勿爲煩論。已上朝報
備邊司啓曰,嶺南下道之饑饉,近古所無。若不及時賑救,則許多生靈,必不免顚壑。故朝家特爲軫念,前後所給常平倉穀,多至五千石。且以金應祖上疏,尤甚被災之邑,則例給歲幣之價,不捧於民結,以監營米布,量宜題給。若無營米之邑,則以常平廳米穀一樣題給事,分付,已久,而擧行形止,前後道臣,一不啓聞,殊甚可駭。以此見之,則今番所給二千石米租,亦恐不得爲着實賑民之歸,前後道臣,竝從重推考。凡係賑救之事,劃卽擧行,麥秋未登之前,俾無餓死之患,而賑救形止一一啓聞之意,分付,何如?答曰,觀此啓辭,則朝家之政,莫急於救民。道臣之政,無逾於救荒,而視之歇後如此,不能擧職莫甚,所當明示重典,以重民事,而今姑依啓辭施行,以觀來效處之。已上備局謄錄
義禁府啓曰,云云事,傳敎矣。昨日,乃宗廟奉審也。本府例不開坐,故今方開坐捧招之意,敢啓。傳曰,此罪人,與他罪人有異,捧招與刑訊不同,昨日之遲滯,殊未妥當矣。已上義禁府謄錄
傳曰,罪人李景允,再昨入來,而昨日不爲捧招,何耶?問啓。當在禁府啓辭之上禁府謄錄
上在昌德宮。停常參·經筵。
布衣臣尹鑴上疏。大槪,冒萬死悉陳微悃,冀蒙察納,仍請早伏邦憲,以正久稽召命之罪事。入啓。
副校理申混上疏。大槪,病勢深痼,萬無供職之望,冒死陳請,乞賜遞免事。入啓。答曰,省疏具悉。爾其勿辭,調理察職。
備邊司啓曰,嶺南下道之饑饉,近古所無。若不及時賑救,則許多生靈,必未免塡壑,故朝家特爲輸送前後所給常平廳穀,多至五千石。且以金應祖上疏,尤甚被災之邑,則例納歲幣之價,不捧於民結,以監營米量宜題給。若無營米之邑,則以常平廳米穀一樣題給事,分付,已久,而擧行形止,前後道臣,一不啓聞,殊甚可駭。以此見之,則今番所給二千石米租,亦恐不得爲着實賑民之歸,前後道臣,竝從重推考。凡係賑救事,劃卽擧行,麥秋未登之前,俾無餓死之患,而賑救形止一一啓聞之意,分付,何如?傳曰,今觀此啓辭,則朝家之政,莫急於救民。道臣之職,莫愈於救荒,而視之歇後如此,不能擧職莫甚,所當明辨虛實,以重民事,而今姑依啓辭施行,以觀來效處之。
平安道推考敬差官書目,博川弑父罪人己玄,承服,令該司處置事。
宣惠廳啓曰,卽接忠淸監司牒報,則貞仁翁主禮葬時,石物曳運軍依前例別爲定給事,禮葬官,累次移牒。且上年趙領府事禮葬時,已有稟報本廳,故今此禮葬時,石物曳入軍八百名,日期急迫,未及稟報,分定各邑,一一赴役云。王子·大臣之喪,禮葬烟軍二百五十名,乃是啓下定給之數,此外別無曳石軍加給之規。上年領府事趙禮葬時,本道監司,以石物輸運軍八百名,一依南政丞時例,以烟軍分定調用之意牒報,而本廳以爲,所謂南政丞禮葬,在於大同設法之前,到今不當援以爲例。其題送中,有曰,石物曳軍,旣有前例,則當爲定送是在果,但當農月,累百軍丁調發難便,以此意通議于喪家,容入軍數,更爲牒報云,則此非准許之意,其後本道不曾更報,喪家亦不敢請,故終不題給。且於貞愼翁主禮葬時,亦無曳石軍別爲題給之事,則以曳石爲名,加送八百烟軍,必有啓下公事。然後方可擧行,而監司未能詳察,前日題送中外,更令牒報之本意,泛看,旣有前例等文字,徑發八百烟軍於未及稟報之前,非但事涉無據,日後援例,亦不可不慮。忠淸監司權堣及其時禮葬官推考,今後啓下元軍外,如此科外用軍之事,一切防塞,以除窮民一分之弊,何如?傳曰,依啓。近來公不勝私,國事愈往至比,豈非大可寒心者乎?趙領府事之喪,本道監司,安敢以格外八百之軍,援引不當引之例,敢請本廳?本廳之題辭,亦何其糢糊之甚而無據乎?雖然,其時則誰能停止矣?今則何所據而矇然劃給,終至赴役乎?事極駭然。監司權堣則從當觀其緘辭而處之,禮葬官還後,令攸司囚治。且國綱雖云頹廢,民役重事,安敢不啓而擅自爲之乎?前日本廳堂上之不稟,徑先題送之失,不可不治,推考。日後京外各道,不爲啓聞,擅用民丁者,論以重律事,令備局各別嚴明,知委于諸道。
傳曰,召對爲之,入侍,玉堂閔鼎重·洪葳,承旨柳景緝,假注書吳尙,史官宋奎濂,兼春秋李英馧。
吏曹啓曰,守令有闕,政事,取稟。傳曰,明日爲之。
召對時,府啓,黃潤貪虐之狀,聖明之所洞燭,而臣等之論列,亦已備盡矣。潤雖有宗社之功,而兩朝榮寵,極於其身,渠旣自觸於贓汚之罪,則揆以邦憲,當伏明刑,而朝廷猶且屈法貸死,其念功曲護之恩,可謂至矣。逬諸遐裔,得全其生者,於潤誠有幸焉。而少無所憾,國家寧復恤一姦賊,而又有所寬宥,以撓三尺之法乎?況此審理之初,旣有贓汚勿論之敎,而如潤之狼藉尤甚者,與蒙特移之典,物情莫不爲駭。請還收黃潤量移之命。上曰,已諭,勿煩。
夜一更,艮方東方巽方,有氣如火光。五更,月暈。已上朝報
禮曹啓曰,信使隨行差倭源來歲,齎來對馬島主回答等書,前日自承文院撰出入啓,則聖批以姑徐爲敎。今則東萊府使,移文於本曹,島主及平義眞處問慰譯官,急速下送,源來歲,亦爲一時入歸云。其答書,似當趁卽成送,何以爲之?敢啓。傳曰,言于廟堂。已上備局謄錄
傳,禁府罪人李景允·李景尙等,移送刑曹爲只爲,義禁府等傳敎爲良如敎。已上禁府謄錄
推刷都監啓曰,推刷時現出奴婢身貢之收捧,當待刷事之完畢,其間亦當有入啓定奪,分付之事,而似聞諸道新刷奴婢處,今方督捧身貢云,極爲驚怪。取考該曹奴婢身貢催促行會草,則以爲,推刷雖未完畢,應貢奴婢身貢,則速爲捧上上送云,所謂應貢奴婢,蓋指甲午收貢案所付奴婢也。其措語雖欠詳實,此豈難曉之事,而諸道監司,不待旨意行會,又不具由論報,而只憑該曹舊奴婢身貢催促之關,輕先混同,分付各官,以致騷擾之弊,極爲非矣。該曹行會措語之不爲明白,亦涉不察,諸道監司及該曹當該堂上,竝推考,何如?啓依允。
又啓曰,都監郞廳睦嗜善,時無職名,付軍職,冠帶常仕,何如?傳曰,允。朝報
上在昌德宮。停常參·經筵。
禁府都事鄭元詹弑父罪人己玄拿來事,博川地出去。
京畿監司書目,綾原大君禮葬時,都差使員楊州牧使成楚客,病不出待,罷黜事。啓。傳曰,此必出於圖遞之計,勿爲罷黜,卽爲拿推。
遠接使書目,勅行今十九日,當爲渡江云云事。
大司憲趙壽益再疏。大槪,所患眼疾漸重,萬無供職之勢,更陳危懇,冒死乞遞事。入啓。答曰,省疏具悉。此非人臣辭職圖便之日,且非朝夕奔走之任,勿辭。
延城君李時昉箚子。大槪,受由往來之際,沿路所聞大同之弊端,略陳一得之見,以冀變通事。入啓。答曰,省箚具悉。別單事,當令廟堂處之。
答尹鑴疏曰,省覽疏辭,令人缺然殊深矣。噫,見面進退之言,何自而出也?知人,惟帝之所難,其何以識賢不肖於瞥然之間乎?此所以予之誠意未盡而易入故也。慙赧而已。聞其名而欲見其人,自是人情之常事,何必爲疑?危邦不入,雖古人所戒,旣居其土則焉得以恝然乎?毋庸固辭,宜遵前旨,以副至望。
傳曰,召對爲之,入侍,玉堂閔鼎重,李端相,承旨李弘淵,假注書吳尙,史官宋奎濂。
召對時,榻前府啓,請黃潤還收量移之命。上曰,毋庸煩論。
卯時,日暈兩珥。自辰時至未時,日暈。
以金縝爲學錄,尹棐殷爲校書著作,姜世楨爲奉常參奉,尹珹爲編修官,金鋿爲原州牧使,嚴鼎耉爲公州牧使,金宇亨爲全州判官,李枝茂爲掌樂正,金三樂爲司藝,金南重爲典設提調,朴萬榮爲陰城縣監,南龍翼爲副校理,李有謙爲戶曹參議,元檝爲奉常判官,朴純仁爲振威縣令,孫志爲和順縣監。已上朝報
備邊司啓曰,以禮曹島主回答書契,令承文院撰出,譯官入送事,取稟草記。傳曰,言于廟堂事,傳敎矣。前因榻前下敎,回書中致謝等事,接待之際,問于平成扶等,觀其所答處之事,移文于東萊府。其後東萊府使,因年例許貿事定奪,尙未回報。今又移文催促矣,待其問答馳啓,然後撰送文書,何如?答曰,依啓。韓震琦推考,使之催促回報,可也。已上備局謄錄
上在昌德宮。停常參·經筵。
慶尙監司書目,陜川呈,護軍姜大遂應旨進言上疏上送事。啓。答曰,省疏具悉。所陳之言,無非格言至論,憂愛之誠,殊用嘉尙,可不體念焉?
全南監司書目,康津·海南·靈巖等官呈,以掌令郭聖龜,前護軍尹善道,前參奉崔瀷等應旨上疏上送事。
平安監司·義州府尹書目,勅使一員,又爲出來,留待同行使臣狀啓出來事,遠接使書目,勅使一員,又爲出來事。
藥房啓曰,近來風寒未解,連有召對之命,伏未審聖體若何?眼疾尙未快差乎?內殿症候已盡平復乎?兩殿進御之藥,明日皆盡,當爲加劑以入乎?敢此問安,竝稟。答曰,眼疾雖似暫差,尙未快愈矣。湯藥則加劑以入。
中殿,藥房問安。答曰,今則已盡平復,此後勿爲問安。
藥房再啓曰,卽承聖批,有湯藥加劑入之敎,連翹飮子,當爲加劑以入,而內殿問安批答,以已盡平復爲敎,逍遙散則不爲加劑入乎?敢稟。答曰,逍遙散,亦爲加劑入。
答掌令郭聖龜疏曰,省疏具悉。忠讜之言,莫非憂愛之誠,深用嘉尙。予當體念焉。爾其勿辭,從速上來。
府啓,請還收黃潤量移之命。答曰,勿煩。
傳曰,內殿病患時,藥房都提調以下,書啓。
自巳時至未時,日暈。夜一更,黑雲一道如氣,起自艮方,直指巽方,長竟天,廣尺許,良久乃滅,巽方有氣如火光。五更,黑雲一道如氣,起自艮方,直指巽方,長竟天,廣尺許,移時乃滅。以上朝報
迎接都監啓曰,卽接平安監司沈澤,義州府尹金徽聯名狀啓,則勅使一員,又爲出來,所率家丁,多至二十人,各站支待夫馬,勢將加數磨鍊,兩道監司及開城留守處,行會之意,敢啓。傳曰,知道。又啓曰,都監郞廳奉常主簿孫志,昨日政,除授和順縣監,其代,以長興庫主簿李惟馨差出之意,敢啓。傳曰,知道。又啓曰,都監郞廳閔周冕,今以兼春秋豫備啓下,不得專察都監之務,豫備之任,改差,何如?傳曰,允。以上迎接都監謄錄
政院啓曰,今因問禮官及義州迎慰使狀啓,五勅儀註及御帖名帖等,當爲下送,而別定禁軍,騎撥馬發送,卽是前例云。儀註畢寫後,依此發送之意,敢啓。答曰,知道。已上備局謄錄
上在昌德宮。停常參·經筵。
副校理申澤上疏。大槪,病勢決無差愈之望,更冒萬死乞遞職名,以延危喘事。入啓。踏啓字而下。
舒川萬戶鄭秀男,差使員上來。
直講朴世玄上疏。大槪,略陳愚悃,以應明旨事。入啓。
府啓,請還收黃潤量移之命。措語大同上天安郡守成岌,性本弛緩,年且衰耗。政委於下吏,受制於悍妾,內外交通,賄賂公行,一境嗷嗷,民不堪其苦。距京不遠之地,實非風聞之比。天安郡守成岌,請命罷職。近來國家多事,因循苟簡之弊,固非一端,而其中守令之應遞者,姑令仍在,貽害於民間者,不一而足。頃因政院之啓,兩西四邑守宰,旣遞還仍,此雖出於一時之權宜,第念已罷之官,號令不行,吏緣爲奸,民受其害,朝家處置,不當如是。況客行尙遠,不可以此等待仍存,請四邑守令,依前判下施行,其代急速差送。
答尹善道疏曰,省疏具悉。承旨之愛予之誠,不以在草野而有間,前已言之而不已。今又言之而亹亹不止,誠可謂愛君不忘者也。再三觀覽,深用嘉歎,所陳等事,可不體念焉?
答朴世玄疏曰,省疏具悉。所陳者無非愛君憂國之至誠,深用嘉尙。予當體念,而亦令廟堂體念焉。
備忘記,都提調領府事金,熟馬一匹,提調吳竣,副提調承旨李弘淵,各半熟馬一匹,史官安縝·柳命辰·權振·李英馧,各上弦弓一張,御醫鄭柟·安景呂·金夢城·辛得淸·朴頵·南應珍·鄭渭·權愉,各兒馬一匹賜給。議藥同參柳沇,熟馬一匹面給,鄭後臣,守令除授。梁濟臣·趙徵奎,竝東班職除授。掌務官辛器碩,劑藥官柳德澤·安志淵·成有漢·金玄城·吳勃·邊永淸,各上弦弓一張賜給。下人·醫女等,令該曹米布題給。
答前參奉崔瀷疏曰,省疏具悉。爾以草野疏逖之蹤,憂時愛君,縷縷陳弊,亹亹不知其止,可謂爲國之誠,迥出尋常者也。深用嘉歎,再三觀覽不已也。所陳等事,當令廟堂議處焉。
校理南龍翼上疏。大槪,病勢深重,決無供職之望,湖堂之選,莫不近似,冒萬死竝乞遞免,以便調治,以安微分事。入啓。答曰,省疏具悉。爾其勿辭,調理察職。
吏曹啓曰,守令有闕,政事,取稟。
午時,灑雪。已上朝報
戶曹啓曰,中路問安中使齎去禮單,則只以四勅磨鍊,而今聞勅使一員,又爲出來云。禮單加磨鍊,別單書入,齎去禁軍,令兵曹擇定,撥馬下送,傳給中使,何如?傳曰,允。已上備局謄錄
上在昌德宮。停常參·經筵。
濟源察訪金世澤,差使員上來。
忠淸監司書目,沃川郡守宋國澤棄官,罷黜事。
府啓,請還收黃潤量移之命,措語上同答曰,毋庸堅執。
判尹申埈上疏。大槪,乞遞摠管之任,以便公私事。入啓。
院啓,金吾郞,乃蔭仕初程之極選,自前必擇有名稱能文筆者而授之,意非偶然,而都事鄭伯基,素無名稱,不解文字,執筆堂上之前,殆不辨魚魯。累逢呵責,至被臺評,靦然行公,人皆唾鄙。如此鄙劣無恥之人,決不可一日仍置其職。請義禁府都事鄭伯基汰去。監察閔思謙,素無行檢,見棄鄕中,不美之言,傳播人口,至於父子之間,亦有乖戾之事,同席之人,羞與爲列。殿中糾察之任,不可付諸此人。請監察閔思謙汰去。新除授振威縣令朴純仁,爲人愚濫,行己麤鄙,前後居官,多有不謹之誚,畿甸殘敗之邑,不可付諸此手,以貽民害。請振威縣令朴純仁遞差。答曰,不允。
答判尹申埈疏曰,省疏具悉。卿辭至此,摠管之任,當勉副焉。
有政。許坵爲奉常主簿,韓壽遠爲天安郡守,李純馣爲沃川郡守,李公望爲祥原郡守,許興善爲寧遠郡守,洪聖龜爲咸平縣監,金興運爲載寧郡守,柳晉三爲信川郡守,李騫爲司評,徐元履爲工曹參議。
戶曹啓曰,忠淸道漕船十四隻,來泊西江。臣等與郞廳,卽出船所點檢,則監色沙格,無一名代令者矣。今此田稅,各邑旣以舊斛子斗量分載,故臣等亦以舊斛子,抽牲斗量之後,仍以舊斛捧上之意,分付倉官矣。各邑田稅,乃是惟正之供,而米太色品,非但漸不如前,至於太米麤碎,其中公州,尤甚無形,莫非守令不能盡心之致。公州牧使,先罷後推。監捧差使員,亦難免不察之失,從重推考,何如?傳曰,允。朝報
上在昌德宮。停常參·經筵。
藥房啓曰,春序幾盡,日氣陰寒,伏未審夜來,聖候若何?眼疾尙未快差耶?臣等伏慮不弛,敢來問安。答曰,幾盡差愈,今後勿爲問安。
京畿監司書目,陽智縣監愼喜之病重,久離任所,罷黜事。
中殿,藥房問安。答曰,知道。
海恩君尹履之上疏。大槪,過號職名,乞許鐫改,俾免顚仆廟庭之患事。入啓。答曰,省疏具悉。獻官之任,當令該曹改差焉。已上朝報
上在昌德宮。停常參·經筵。
平安推考敬差官柳寅亮入來。
說書李元禎,在外入來。
前正郞權諰上疏。大槪,分外職名,所不敢當,乞守病退死,得安微分事。國忌留政院。
申時,日暈右珥。酉時,日暈。以上朝報
傳曰,今此農家集說冊卷首,宋時烈所製序文則拔去後頒賜。已上備局謄錄
上在昌德宮。停常參·經筵。
海運判官呂聖齊,漕運後入來。
平安監司書目,安州敎授安獻民,病未赴任,令該曹處置事。
咸鏡監司書目,咸興呈,以今月十一日,大風,本府民人四十家燒火,男女竝四人燒死。同月十二日,德山站民家,牛犢爲震斃事。
院啓,請禁府都事鄭伯基汰去。措語上同請監察閔思謙汰去。措語見上請振威縣令柳純仁遞差。答曰,依啓。
府啓,請還收黃潤量移之命,措語同上頃者該曹之請改京外斗斛,雖未知其意所在,而外方則不無民間加徵之弊,其勢固然矣。今聞湖西各邑田稅,例於歲末春初收捧,而該曹行會之前,已捧之邑,則慮其上納之際,未准於新造斗斛,至於加捧民間云。如此之邑則所當具由報監司,以爲狀啓變通之地,當此窮春,科外加捧,使小民歸怨於國家,事甚可駭。請令本道詳査啓聞,加捧守令,從重科罪。近來閫帥,多以本道之人差送,取侮貽弊之事,不一而足。新除授全南右水使李益達,居在全州,見輕於一鄕,加以爲人愚劣,素無履歷,驟拜閫任,物情皆以爲駭。全南右水使李益達,請命遞差。咸平縣監洪聖龜,本以病人,非但跛躄之狀,駭人觀瞻,爲人顚妄,爲刑曹郞官時,居官行事,多有人言。如此之人,不可畀以字牧之任。請命遞差。答曰,不允。加捧守令,令本道査啓事依啓。
日出時,日色赤。辰時,日暈右珥。自巳時至酉時,日暈。
傳曰,明日晝講爲之。以上朝報
上在昌德宮。停常參,只晝講。
禁府,歸厚別提李俊英拿囚。啓。
輔德李袗辭職上疏。入啓。答曰,遞差。
答權諰疏曰,省覽陳章,爾之忠厚朴實,怳然如在目前,懷想之心,益復耿耿,其能自已乎?輔養儲嗣,不是少事,而堅臥不起至此,國家何賴?潔身山林,本非可願,而不欲出而爲世之用,幼而學之,其志何爲?玆乃寡昧之不足與有爲之致,自歎奈何?縱然不欲棄之,須速上來,以副至意。
傳曰,明日晝講爲之。
校理閔鼎重上疏。大槪,冒陳所懷,冀蒙採擇,仍乞遞職治病,以便公私事。入啓。答曰,省疏具悉。條陳之言,誠爲切實,深用嘉悅矣。嶺南饑荒,非不知之也。非不救之也,道臣尙不明白啓聞,恐致吾民於溝壑之塡,予常懍懍然矣。疏辭極是,卽令有司,特差御史一人,前往賑救焉。其他等事,亦令廟堂議處,爾其勿辭,調理察職。
吏曹啓曰,守令有闕,政事,取稟。傳曰,守令之闕幾人,且有緊窠乎?問啓。
晝講入侍,知事李時楷,特進官李浣,玉堂沈世鼎·李慶徽,承旨蔡忠元,假注書吳尙,史官宋奎濂,兼春秋權撥。
政院啓曰,明日宗廟各室改修補移還安祭相値,晝講頉稟。傳曰,知道。
義州府尹書目,四勅及義順使臣一行到遼,留待後勅云云事。
政院啓曰,傳敎矣。卽問該曹,則天安·振威·陽智等三處守令有窠,故依例稟啓。京官則世子侍講院輔德及刑曹正郞有闕,此外無他緊窠云矣,敢啓。傳曰,知道。明日爲之。
榻前府啓,請還收黃潤量移之命。措語見上上曰,不允。
又所啓,請全南右水使李益達遞差事。措語見上上曰,未試之前,何可知也?今姑送之,試之,可也。又所啓,請咸平縣監洪聖龜遞差事。措語同上上曰,依啓。
榻前,戶曹判書洪命夏所啓,新刷奴婢身貢,卽今或有來納之邑,而其中以米來納者,亦有之矣。未知何以處之乎。上曰,令廟堂議處,領議政李時白所啓,勅行將近,而三公未得備矣。卜相之事,何以爲之?上曰,明日兩大臣來于賓廳,卜相,可也。
晝講時,鄭榏所啓,會寧爲府,六鎭中巨邑,而一自開市之後,支供雜物,自監營雖分定於道內九官,而用度浩繁,不得繼用,故多自本府措辦,物力之罄竭,實由於此。若無變通之擧,則難以支保,令南道各邑,一體補助,何如?且北道軍民,抱才者甚多,而去京師脩遠,連値凶荒,路費難辦,故不能赴擧,是以出身者甚少,往年自朝廷,設科於南道,北道民情,皆亦懸望於本道之設科矣。上曰,言于廟堂。侍讀官沈世鼎所啓,昨見李元禎,蓋聞嶺民飢餒流離之狀,極其驚慘。今日闔門外,伏見答閔鼎重疏辭之批,憂災恤民之意,可謂至矣。第有發遣御史之敎,而卽今麥秋不遠,其前日子不多。且本道推刷御史,尙有未還者,設令簡其廚傳,亦豈無弊乎?況御史雖往,必不能親監升斗之分,饘粥之饋,其有利害,臣未之知也。上曰,筵臣之意如此,廟堂議處,可也。
引見時,戶曹判書洪命夏所啓,以今番新斛子,較量舊斛子,則添入之數,不過數三升,而自前田稅一石,例有斛上三升,加升三升而斛量之後,尙有剩米。今來牙山倉十四隻田稅,雖以新斛子試捧,別無欠縮之數,而各邑旣以舊斛捧上,故本倉仍用舊斛,今聞外方,不識當初,分付本意,託以改造新斛,至有加捧之說,極可驚怪。朝家徒得改斛之名,少無加數之實,而反致小民之歸怨,良可慨也。大槪,外方田稅收捧民間之時,例以十八斗,納於官倉,以此數計之,則毋論新舊斛,減縮之患,不足爲慮,而有此云云之說,列邑守令,雖無狀,似無加捧之事,而戶首則常以濫徵民間爲能事,故必有因此加徵之弊,臣纔以摘發啓聞科罪事,行會兩道矣。試以今番牙山倉所捧田稅言之,本倉捧上時,例有剩米,而爲差使員私用之物,已極無據,而似聞監司,知有剩數,會錄於營案云。若然則其弊不貲矣。漕卒之輩,到京倉上納之際,一船人情役價自備之米,多至十五石云,田稅之每患欠縮者,實由於中間偸竊之弊也。今後外方各倉捧上時,剩米,似難還給各邑,令道臣主管,報知本曹後,除出其數量,給漕卒人情役價之費,或補於漕船往返之糧,俾無中間花消之弊,何如?上曰,依爲之。監營會錄,一切禁斷。已上朝報
傳曰,此圖形等,諸堂上皆見後,依前例還入。
備邊司啓曰,卽見摠戎使所報,通津縣新設左營,各樣旗幟諸具等物,以殘縣物力,措備無路云。設營之後,凡係軍中諸具,有不可闕者,以一縣之力,勢難辦備。本廳亦無補給之物,餘丁木七同題給,使之措備,何如?答曰,允。又啓曰,得接譯官洪喜男·金謹行·洪文雨等手本,則渠等渡海時,有朝家分付,故開諭島主,石硫黃一萬五千斤,定價相約,載船出來之際,一萬斤則雖被島主之留置,隨後當爲出來,五千斤則旣已持來,而此外倭長劍四十柄,中劍六十柄,又爲貿來云。硫黃乃我國所無之物,各衙門,不得已貿得,則一百斤之價,多至六十餘兩,今以一枰價銀子二十二兩計之,比前所貿,僅三分之一,其爲盡心貿來,誠爲可嘉,留島一萬斤出來之後,蔘商所用緊歇,分給各處,其價銀則亦令該衙門備給,倭劍百柄則移送戶曹,以爲客使之需,而價物亦令題給。且曾在癸未之行,貿納譯官,有論賞之擧。今此譯官等待萬斤出來,令該曹考例,稟處,何如?答曰,允。又啓曰,今番勅行員役,多至八十餘人,一路各站接待一事,極爲可慮。平安兵營軍木,量宜分給,以助需用事,啓下矣。兩西二十一站,有宴享,宿站則二同,過站則一同,磨鍊分給,別單書入,而開城府則令常平廳參酌題給,何如?答曰,依啓。義州與他站不同,加給可也。備邊司別單,黃海道,金川過站,軍木一同,平山宿站,軍木二同,葱秀山過站,軍木一同,瑞興宿站,軍木二同,劍水過站,軍木一同,鳳山宿站,軍木二同,黃州宿站,宴享軍木三同,平安道,中和宿站,軍木二同,平壤宿站,宴享軍木三同,順安宿站,軍木二同,肅川宿站,軍木二同,安州宿站,宴享軍木三同,嘉山宿站,軍木二同,納淸亭過站,軍木一同,定州宿站,宴享軍木三同,雲興過站,軍木一同,林畔宿站,軍木二同,車輦過站,軍木一同,良策宿站,軍木二同,所串過站,軍木一同,義州宿站,宴享軍木三同,加二同,已上合軍木四十二同。又啓曰,取考平安兵營軍木置簿成冊,則因各處狀啓,貸下之數,多至二百九十五同十三匹,而或過限或過累年,尙未還償,莫重軍木,盡歸於虛套,極爲寒心。以其常例言之,則竝與利息而捧上,事理當然。令該曹計其貸下年月,一一還捧,補用於今番五勅之需,何如?答曰,允。又啓曰,兩西各官過·宿站軍木參酌題給事草記。傳曰,依啓。義州與他站不同,加給,可也事,傳敎矣。義州則客使往來時,例爲留連,比諸他站,酬應有倍,加給二同,改付標以入之意,敢啓。答曰,知道。已上備局謄錄
上在昌德宮。停常參·經筵。
藥房啓曰,兩殿進御之藥,昨日當盡,柳後聖適爲入來,與之商議,連進前藥,或更議他藥,伏未知聖上,眼疾快復如常與否,內殿平復之後,別無所患之候耶?敢來問安,竝此仰稟。答曰,眼疾及內殿所患,皆已差愈,同爲議藥,可也。
忠淸監司書目,病重辭職上疏上送事。啓。答曰,省疏具悉卿懇。卿其勿辭,調理察職。
禁府,洪錫龜拿囚。啓。
校理沈世鼎上疏。大槪,猝患右脚麻木之症,顯是風漸,乞遞職名,以便調治事。入啓。答曰,省疏具悉。爾其勿辭,調理察職。
賓廳,卜相封入。
吏曹,慶尙道賑救御史元萬石。
修撰洪葳上疏。大槪,乞遞職名,以存事體事。入啓。答曰,省疏具悉。此是該司之所不察處也。似涉不當矣,爾其勿辭。
弘文館啓曰,本館上番四員內,校理閔鼎重,身病上疏,副校理南龍翼,未肅拜,副校理李廷夔,方在廣州地,校理沈世鼎,陳疏出去,他無替直之員,副校理南龍翼,牌招肅拜,使之入直,副校理李廷夔,經筵入番事緊,斯速乘馹上來事,下諭,何如?傳曰,依啓。姑勿乘馹,可也。
謝恩,副校理南龍翼。
府啓,請還收黃潤量移之命。請全南右水使李益達遞差。措語同上答曰,不允。
政院啓曰,承傳色,誤傳臺諫啓辭依啓之批,城上所承受出去之後,旋有不允之批,臣等所當請招城上所言送,而不但宮門垂閉。且未及致察於造次之間,不卽取稟,極爲惶恐。待開門,城上所命招言之之意,敢啓。傳曰,知道。
有政。以趙䃏爲學正,柳之芳爲學錄,李球爲學諭,李晩吉爲咸平縣監,柳沃爲陽智縣監,李惟亨爲禁府都事,鄭后繼爲振威縣令,柳炫爲刑曹正郞,趙胤錫爲天安郡守,張善瀓爲工曹正郞,韓壽遠爲戶曹正郞,左議政具仁垕爲世子傅,李廷夔爲副校理。已上朝報
引見時,右議政沈之源所啓,安興役,未知成就幾何,而當此方農之時,民事可慮,姑令停罷,以待秋成而爲之,何如?上曰,問于本道處之。
備邊司啓曰,賑恤一事,一日爲急,本道監司,亦必盡心擧行,而巡歷列邑,專意救活,宣布朝廷德意,莫如別遣御史之爲愈,一時廚傳之弊,有不暇顧,賑恤御史,極擇差出,一二日內發送,何如?答曰,允。又啓曰,安興之役,問于本道處之事,依下敎,當爲移文,農事方殷,一刻爲急,此公事,發馬行會,何如?答曰,允。備局堂上引見,延城君李時昉所啓,山城所在焰焇一萬餘斤,方爲合劑,而石硫黃他無可得之路,今番洪喜男貿來石硫黃五千斤中,爲先推移取用,何如?上曰,依爲之。備邊司啓曰,嶺南賑恤御史,今將下去,齎去事目磨鍊以入之意,敢啓。答曰,知道。又啓曰,嶺南賑恤御史齎去事目中,賑濟穀物,今春題給五千石,而上年秋間,因道臣狀啓,以前日賑餘穀二千石,爲先除出,以爲賑救之資。且自常平廳題給二千石雜穀,前後通計則多至九千石矣。似當添入於事目中,分給擧行形止,一一廉察,故元事目付標以入之意,敢啓。答曰,知道。已上備局謄錄
上在昌德宮。停常參·經筵。
備忘記,修撰洪葳上疏回啓,備局之不察,甚矣。旣不察其文,則將有何益於事乎?事極寒心,當該有司堂上推考。
刑曹判書金益熙上疏。大槪,病勢深重,出仕未易,莫重原宥之事,不可緣臣遲滯,亟遞臣職,以便公私事。國忌齋戒,留政院。
領·右相箚子。大槪,修撰洪葳上疏回啓,臣等不能詳察,致勤聖敎,惶恐待罪事。入啓。答曰,省箚具悉。卿等安心勿待罪。
備邊司啓曰,今三月卄六日晝講時,侍讀官沈世鼎所啓,命下矣。賑恤一事,一日爲急,本道監司,亦必盡心擧行,而巡歷列邑,專意救活,宣布朝廷德意,莫如別遣御史之爲愈,一時廚傳之弊,有不暇顧,賑恤御史,極擇差出,一二日內發送,何如?傳曰,允。
刑曹啓曰,以修撰洪葳上疏,備局回啓判付內,訟□罪者及各道監司,任意全家之類,察其罪目,更爲抄啓事,命下矣。臣曹卽當奉行,參判臣濡·參議臣夏明,今日來會,而備局行關,以自本曹抄啓爲分付。自前審理時,本曹該堂上,必就大臣前,詳覈定奪後,抄錄以啓,流例爲然。今此審理,更抄似當,亦依前例施行。且判書臣金益熙,方在服制,且有身病,不得行公。莫重原宥之事,只臣等議啓,實爲不敢,待判書出仕之後爲之之意,竝此仰稟。傳曰,判書出仕後,議于大臣抄啓。
江華留守書目,月串僉使申裕罷黜事。朝報
上在昌德宮。停常參·經筵。
答刑曹判書金益熙疏曰,省疏具悉卿懇。卿其安心勿辭。仍傳曰,遣內醫看病。
左議政具仁垕初度呈辭。入啓。傳曰,不允。
禁府,罪人申榕·李慶恒拿囚。啓。
義禁〈府〉啓曰,弑父罪人己玄,昨日入來,而係干綱常,依法例三省推鞫,何如?傳曰,允。
政院啓曰,三省推鞫事,命下矣。委官何大臣進去乎?敢啓。傳曰,領相進去。
平安監司書目,魚川察訪金澄上疏上送事。啓。答曰,省疏具悉。爾之憂愛忠讜之誠至此,其志可尙,予用嘉悅,而第念近來訛言孔多,勿爲徒信人言,以駭瞻聽,所陳等事,當令廟堂議處。
判決事李時楷上疏。大槪,備局堂上之任爲先罷免事。入啓。
政院啓曰,今日三省推鞫事,命下矣。卽者禁府都事,以委官意來言曰,今日乃大祭正日,雖已罷齋,推鞫未安,明日退行爲當云,何以爲之?敢稟。傳曰,允。
都承旨等上疏。大槪,伏見魚川察訪金澄疏中,有攻斥政院之語,相顧慙赧,不敢晏然,竝乞遞免事。入啓。答曰,省疏具悉。卿等勿辭察職。
答李時楷疏曰,省疏具悉卿懇。卿其勿辭察職。
府啓,今此審理之擧,被罪人中,如有非罪抱冤,足以傷和召災者,則特爲伸理,俾無冤枉之意也。豈有贓吏之減死編配者,因此量移之理乎?近來犯贓之類,前後非一,而貪贓之狼藉,未有甚於黃瀗,此國人之所共憤,王法之所難貸,而當初論罪,止於遠配,亦出於國家念功之至意,則其免死足矣。豈可量移近地,有若無罪而原宥者然哉?國言狼藉,久而益激,請勿留難,收還黃瀗量移之命。近因乏人,至於閫帥,率多苟充差遣,事極寒心。全羅右水使李益達,爲人本不合於閫任,且無履歷而超授本職,物情皆以爲駭。豈待試可而後知之乎?初不擇送,數易之弊,亦不可不慮,請命遞差。頃日本府啓辭傳批之際,承傳色鄭應星顚倒誤傳之罪,聖明旣已洞燭矣。臺臣之論啓,中官之傳命,是何等重事,而慢不致察,至於如此,〈此〉前所未有之事也。若不從重科罪,則日後之弊,有不可勝言,罷職之罰,豈足以懲其罪哉?請前承傳色鄭應星,拿問定罪。答曰,不允。鄭應星,不過無情不察之致,不必深論矣。
全南監司書目,鰲樹察訪朴昌文,碧沙察訪盧世珍病重,竝只罷黜事。
平安監司書目,宣川·龍川等官呈,以三月二十六日下雪事。
慶尙監司書目,三嘉縣監黃儁耉,見失承服殺人罪人,所當啓稟罷黜,而恩譴之人,不敢科罪,令朝廷處置事。
自巳時至申時,日暈。夜一更二更,艮方巽方西方,有氣如火光。已上朝報
漢城府啓曰,當日辰時,因刑曹李景允物故檢屍公事,卽遣參軍尹世喬,各別看檢事,分付矣。尹世喬馳往典獄署,與本署主簿許欽,率其醫律等,詳細檢屍,則自兩額角至兩眼,紫血色堅硬,項左邊至右邊,項圍圓傷處靑黑色,皮破長一庫長六分,廣七分,腹出灸痕處三庫,左足第五指破落。其他傷處,備在於啓聞中,而諸律等皆以爲,法文所著,實因懸錄無據云,敢啓。傳曰,觀此檢屍單子,則極爲驚駭。此單子移送禁府,典獄下人等,以此窮問,期於得情事,嚴明,分付。
政院啓曰,罪人鳳瑞,大祭過後捧納事,命下矣。大祭正日,與國忌有異,罷齋後則各司例開坐,今日趁卽開坐捧招事,分付之意,敢啓。傳曰,知道。禁府謄錄
上在昌德宮。停常參·經筵。
左議政具仁垕初度呈辭。不允批答。王若曰,貴戚之卿,休戚與共。危急之際,請急奚爲。或未深思,玆用敷告。惟卿,義重肺腑,才優股肱。開濟兩朝,一則仲父。倚毗八載,三爲大臣。憂時愛君之誠,死而後已。宅揆經邦之任,屬之誰乎?如渴之望方深,若浼之章遽至,言念岌岌之勢,難堪慄慄之懷。國步人心,若不保於朝夕。星妖虹變,曾未見於春秋。南民阻飢,賑救之政可緩。北使臨境,策應之需正殷。如涉大水而無津,每當中夜而不寐。非卿則誰可保乂?此予之所以仰成。昔疾已瘳,固神明之扶相。高年雖邁,尙精華之旺隆。不宜釋位而就閑,何妨臥閣而論道?於戲,追先王之恩遇。其曰在家不知,勉古人之忠貞,庶幾先國之急,須體至意,亟回遐心,所辭宜不允。故玆敎示,想宜知悉。知製敎南龍翼製進
校理南龍翼,副修撰李慶徽上疏。大槪,被人譏斥,決不可冒居經幄,乞賜鐫免事。入啓。答曰,省疏具悉。爾等勿辭察職。
傳曰,近來鄭相所患何如云耶?遣高陽郡守柳後聖,看病以啓。
司憲府啓本,戶曹正郞李英馧矣,以兼春秋引見時,未及入侍,罪笞五十贖,解見任,別敍,私罪。啓依允。
校理沈世鼎上疏。大槪,身病旣劇,又被譏斥,冒死陳情,乞遞職名,以重名器,以便調治事。入啓。答曰,省疏具悉。爾其勿辭察職。
府啓,今此審理之擧,被罪人中,如有非罪抱冤,足以傷和召災者,則特爲伸理,俾無冤枉之意也。豈有贓吏之減死編配者,困此量移之理乎?近來犯贓之類,前後非一,而貪贓之狼藉,未有甚於黃瀗。此國人之所共憤,王法之所難貸,而當初論罪,至於遠配,亦出於國家念功之至意,則其免死足矣。豈可量移之地,有若無罪而原宥者然哉?國言藉藉,久而益激。請勿留難,還收黃瀗量移之命。頃日本府啓辭傳批之際,承傳色鄭應星,顚倒誤傳之罪,聖明旣已洞燭矣。臺臣之論啓,中官之傳命,是何等重事,而慢不致察,至於如此,此前所未有之事也。若諉之不察,而不爲從重科罪,則日後之弊,有不可勝言。請前承傳色鄭應星,拿問定罪。答曰,不允。
府啓,全南左水使李益達遞差事,停啓。
修撰李上疏。大槪,被人譏斥,不敢冒居,請遞臣職事。入啓。答曰,省疏具悉。爾其勿辭察職。
京畿監司書目,廣州呈,以副校理李廷夔辭職上疏上送事。啓。答曰,省疏具悉。爾其勿辭上來。
校理閔鼎重上疏。大槪,冒陳情懇,乞遞職名事。已上朝報
備邊司啓曰,頃以安興之役,當此方農之時,民事可慮,姑令停罷之意,陳達於榻前,則問于本道處之事,命下矣。卽爲發馬行會於本道,問其完役與否,則卽者監司權堣牒報。有曰,女墻,二月二十七八日間,當爲完畢,而公廨則自春初,一邊始役,幾半造建,而以上年未赴役僧軍,限四月二十日,排其日數,使之完役云。女墻垂畢,折半放軍,而但公廨尙未告成。僧軍雖非作農之民,許多工匠,必是農手,此甚可慮。果於數十日內完役,則似難停罷,如或未易斷手,經過一朔,則無寧姑停,以待秋成,以此,分付,何如?答曰,依啓。備局謄錄
傳曰,昨見漢城府草記,則罪人李景允檢屍時,顯有故殺之迹,實因不得懸錄云。以此觀之,則鳳瑞入采之前,半日而殺之,其爲情迹,極叵測。其交通敎誘之人,不可不究問,而禁府循例刑推,似難就服,何以爲之,則可以着實而得其端緖乎?卽問于諸大臣處之。
傳曰,罪人嚴鞫事,卽議于大臣以啓事,傳敎矣。何至今無黑白乎?問啓,本院亦不催促乎?
禁府啓曰,問啓事,傳敎矣。此事,命下之時,臣等以三省推鞫,來會本府,故卽遣郞廳,收議于大臣,而收議之後,更爲回告大臣,規例如此,故一大臣處,再度往復,未免遲滯,敢啓。傳曰,知道。
政院啓曰,以義禁府罪人嚴鞫事,大臣一人,往參嚴鞫,今日內開坐事,命下矣。何大臣進去乎?敢啓。傳曰,領相進去。又啓曰,以義禁府議大臣公事。傳曰,此事係于何等事,大臣亦何職任乎?如此重事,大臣不可不預知。大臣一人,往參嚴鞫,今日內開坐事,命下矣。大臣往參,則與本府開坐,體例自別,依三省例爲之乎?敢稟。傳曰,大臣自當處之,非爾之所知。已上禁府謄錄
上在昌德宮。停常參·經筵。
領敦寧府事金堉箚子。大槪,伏承嚴旨,惶恐待罪事。入啓。答曰,省箚具悉。卿其安心勿待罪。
禁府啓目,沈棇刑問十次,宋明奎七次,李圾一百四十四次,盧希遠一百四十三次,李廷顯二百一次,潘潤沂九次,閔震益二次,竝只不服,加刑。啓依允。又啓目,李俊英元情云云,刑推得情,何如?啓依允。同府,申榕元情公事判付內,姑停刑推議處,同府啓目,韓縝,旣已遲晩,照律施行,洪錫龜段,承服不冬,刑推,何如?啓依允。洪錫龜段置,除刑推照律。
推刷都監啓目,粘連慶尙監司啓本云云。高靈縣監朴世基遲晩,令攸司照律,何如?啓依允。
修撰洪葳上疏。大槪,冒陳危懇,乞鐫職名,以謝人言以安微分事。入啓。答曰,省疏具悉。爾其勿辭察職。
備邊司啓曰,以戶曹判書洪命夏所啓,傳敎矣。今此新刷奴婢徑先懲責之事,出於該曹,分付之際,措語未瑩,未免更添騷屑之弊,而身貢米布,果有來納之邑,則事甚難處,以布納貢者,則可以還分給,而至於貢米,則船運上來之後,還爲下送,其勢誠難。無已則仍爲收捧,徐待推刷完了,或追減其當年應貢,或量減其退徵之貢,似當令都監臨時,稟處,何如?傳曰,依啓。布貢一體處之,可也。
副修撰李端相上疏。大槪,乞遞職名事。入啓。答曰,省疏具悉。爾其勿辭察職。
府啓,今此審理之擧,被罪人中,如有非罪抱冤,足以傷和召災者,則特爲伸理,俾無冤枉之意也。豈有贓吏之減死編配者,因此量移之理乎?近來犯贓之類,前後非一,而貪贓之狼藉,未有甚於黃瀗。此國人之所共憤,王法之所難貸,而當初論罪,止於遠配,亦出於國家念功之至意,則其免死足矣。豈可量移近地,有若無罪而原宥者哉?國言藉藉,久而益激。請勿留難,還收黃瀗量移之命。頃日本府啓辭傳批之際,承傳色鄭應星,顚倒誤傳之罪,聖明旣已洞燭矣。臺臣之論啓,中官之傳命,是何等重事,而慢不致察,至於如此,此前所未有之事也。若諉之不察,而不爲之從重科罪,則日後之弊,有不可勝言。請前承傳色鄭應星,拿問定罪。答曰,已諭,毋煩。又所啓,近來都城中無賴之輩,昏夜聚黨,橫行作挐之患,處處有之,或至於殺越人命,極爲寒心。捕盜廳常時不能盡心跟捕,以致如此,左右大將,難免其責。請竝從重推考。使之多般譏察,期於必捕。且聞捕盜軍官等,雖或聞知,顔情相熟者,則不肯隨現捕捉云,尤極可駭。亦令本廳摘發科罪。答曰,依啓。
三省罪人己玄,加刑一次,不服。已上朝報
備邊司啓曰,慶尙監司狀啓,舊加德形勢,機張下末面,還屬蔚山事,及古順州人民擊錚公事,武臣堂上鄭榏榻前所陳擧行條件,宣惠廳啓辭,湖西月課,京畿監司狀啓,地土船等事,係是大段變通,待領議政會坐,相議覆啓之意,敢啓。答曰,知道。
政院啓曰,昨日西路狀啓,夜深後來到,而監司狀啓,則柝見邊封皮紙裂破,義州府尹狀啓,則柝見後不爲邊封,竝與皮紙而失之,所見極爲可駭。捉致慕華館擺撥將,盤問其由,則傳自前撥,亦不封裹云。撥上所傳大少文書,至嚴且重,而沿路處處,任意柝見,至於去其皮紙,不爲還封,虛疎之患,已極可慮。遲滯之弊,亦由於此。事甚駭異。令備局,分付三道監·兵使,次次査覈,摘發重治,以杜後弊,何如答曰,允。
傳曰,頃於備局堂上引見時,義州罪人金得京事,似無其時結末,追考文書,且問于該地方事,下敎矣。厥後全無皂白,何也?問啓事,傳敎矣。取考本司文書,則甲午二月,訓局砲手韓承一,剃其頭髮,彷徨江上之際被捉,而白翎鎭減死定配。甲午七月,吳香馥稱名人,稱以李一善父家奴,投入行中,本道監司,杖殺於平壤。癸巳年,張得京,憑藉鄭譯之罪,捕捉後議處事,行文知會,而厥後尙無跟捕形止。今此金得京,無文書見出之處,似是張得京,而未能的知,故欲於引對時陳達,而今承下問,惶恐敢啓。答曰,知道。
又啓曰,自前北邊開市旣畢之後,則具由撰咨,順付使臣之行,例也。今此慶源畢市之報,旣已來到,令承文院依例擧行,何如?答曰,允。已上備局謄錄
傳曰,罪人李景尙·李景悅·李鳳瑞等,竝移送鞫廳。
政院啓曰,禁府郞廳,以委官意來言,今此推鞫問事郞廳,以前郞廳啓下,權大運·閔鼎重,仍察宜當云,敢啓。傳曰,知道。
傳,李汝恪移送鞫廳爲只爲,義禁府傳敎爲良如敎。
義禁府啓曰,本府罪人典獄署參奉李汝恪,依例捧招,正書之後,以車善立給由虛實査問事,有移送鞫廳之命,而旣已捧招,故仍入啓之意,敢啓。傳曰,知道。已上禁府謄錄
上在昌德宮。停常參·經筵。
左議政具仁垕再度呈辭。不允批答。王若曰,休戚是共,故注意之方勤。進退有關,何遜辭之又至?若玆多誥,宜復深思。惟卿,勳著宗祊,戚聯肺腑。曾長司馬,克詰爾戎兵。曁登台垣,贊襄我政事。肆兩朝屬望者重,宅百揆舍卿其誰?玆當仰成之辰,遽有求退之請,豈予誠意之薄也。無足與爲,以卿分義而揆之,不若是恝,況國事扤捏之際,非大臣暇逸之時,天災疊臻,旣昧消弭之術。民怨孔棘,孰陳懷保之方?且客使入界之有期,伊賓館備位之斯急,顧寡昧簡擢之意,旣非偶然。在貴戚憂愛之誠,何必乃爾?神明所相,疾病已瘳,年紀雖高,筋力尙健,固當臥閣而論道,詎宜陳辭而丐閑?於戲,念今日之艱虞,須體至意。思古人之盡瘁,永肩乃心。亟斷來章,以副〈?〉所辭宜不允。故玆敎示,想宜知悉。
義州府尹書目,追來勅使牌文撥上上送事。
禁府都事朴千榮,罪人尹天賚拿來。
府啓,今此審理之擧,被罪人中如有非罪抱冤,足以傷和召災者,則特爲伸理,俾無冤枉之意也。豈有贓吏之減死編配者,因此量移之理乎?犯贓之類,前後非一,而貪贓之狼藉,未有甚於黃瀗。此國人之所共憤,王法之所難貸,而當初論罪,止於遠配,亦出於國家念功之至意,則其免死足矣。豈可量移之地,有若無罪而原宥者然哉?國言藉藉,久而益激,請勿留難,還收黃瀗量移之命。答曰,毋庸堅執。
禁府照本,前靈光郡守韓縝矣,委諸吏輩,至今匿名投告,多致混雜,罪決杖一百,告身盡行追奪。前茂長縣監洪錫龜矣,應刷之婢,非但闕點,至以私牌字,爲證於御史,疲軟罪杖八十,贖,奪告身三等。啓依允。功減一等。
校理閔鼎重上疏。大槪,冒陳情懇,乞遞職名事。入啓。已上朝報
右議政不允批答。知製敎沈世鼎製進
上在昌德宮。停常參·經筵。
答校理閔鼎重疏曰,省疏具悉。爾其勿辭察職。
忠淸監司書目,懷德呈,以吏曹參議宋浚吉病重,上去不得事。全義呈,以進善權諰病重,上去不得事。洪州牧使黃□□身死事。又書目,病重辭職上疏上送事。啓。答曰,省疏具悉至懇。卿其勿爲控辭,從速察職。
平安監司書目,前來勅使,今月初三日,當到鳳城事。
遠接使書目,平安監司病患頗重,不得已兵使代察事。
吏曹參議宋浚吉,進善權諰辭狀。啓下吏曹。
府前啓,還收黃瀗量移之命事。國忌齋戒,以今明日,姑停。
平安監司書目,臣病勢極重,新監司急速差送事。
左議政具仁垕三度呈辭。入啓。傳曰,不允批答。已上朝報
上在昌德宮。停常參·經筵。
左議政具仁垕三度呈辭。不允批答。王若曰,寄股肱於忠力,倚毗方深。敷心腹與腎腸,申告用亶。宜體至意,毋庸固辭。念古昔致治之要,以人主論相爲重。左右厥辟,□知勳德之俱尊。圖任舊人,必須老成而有賴。屬玆艱虞之日,益思輔佐之同心。矧伊肺腑之〈?〉親,不獨君臣之大義。安危所係,衆望皆然。休戚與同,卿心奚恝。不謂如渴之際,累見乞解之章。無奈虛佇之誠,有所未至。抑亦寡昧之德,不足與爲。惟予將恐將疑,自歎爲君無樂。尙冀相先相後,何乃棄我如遺。伊時勢扤捏之形,予不多誥。顧終始進退之節,卿可深思。克勉共濟之謨,庶回若浼之志。於戲,鞠躬盡瘁,宜追先后之殊恩。論道經邦,盍念大臣之丕責?式遵前旨,亟斷來章,所辭宜不允,故玆敎示,想宜知悉。知製敎李慶徽製進
黃海監司書目,金郊察訪崔文活,病重罷黜,令該曹擇差,星火下送事。
平安都事書目,監司沈澤,本月初四日卒逝事。
吏曹啓曰,平安監司有闕,政事,取稟。傳曰,明日爲之。
備忘記,卽見平安都事洪南立狀啓,則監司沈澤,在郭山身死云。急於國事,不能顧恤疾病,終至於客死中路,予心慘然,無以爲諭。且念此人,旣無其子,只有侄兒一人,而方在謫所,千里旅櫬,無人護來,益甚矜惻。大可動念,用敷體下之恩,特爲放釋。且令三道監司,喪柩護送事,下諭。
吏曹啓曰,平安監司有闕,依近例令備邊司議薦,何如?傳曰,允。以上朝報
備邊司啓曰,卽聞平安監司沈澤,不意作故,客使臨到,接待等事,極爲可慮。令該曹從速差出,卽爲發送,何如?答曰,允。已上備局謄錄
政院啓曰,禁府郞廳,以委官意來言,今日國忌齋戒,明日正日,三省推鞫,何以爲之云,敢啓。傳曰,姑停,罪人等,使該府各別嚴囚,俾無經斃之患,亦令嚴禁內外,毋得交通雜人。
傳,水原定配罪人沈瑞肩放送爲只爲,義禁府傳敎爲良如敎。已上禁府謄錄
上在昌德宮。停常參·經筵。
左議政具仁垕四度呈辭。入啓。傳曰,安心調理。
政院啓曰,來十一日,專經文臣殿講,取稟。傳曰,爲之。
義州府尹書目,勅行義順使臣等,初三日到鳳城事。
藥房啓曰,夏節已屆,而日氣尙爾寒澟,伏未審聖候,若何?前者與柳後聖等商議,則聖候每患虛弱,溫補之劑,不可停止,而但以眼疾之患,不敢卽稟矣。今則停藥已久,前進補中益氣湯,依前加入,更爲加劑以入,宜當,敢此問安,竝稟。答曰,近因外感,餘熱尙未盡袪,更觀進服,可也。
藥房再啓曰,日候如此,臣等固已伏慮矣。伏承聖批,有外感餘熱尙未盡袪之敎,不勝驚憂之至,解感袪熱之劑,不可不及時進御。詳知症候,議藥,何如?惶恐敢稟。傳曰,症候言于醫官矣。
中殿,藥房問安。答曰,旣已差復矣。
藥房三啓曰,卽因醫官之敎,與諸醫及趙徵奎·梁濟臣等商議,則宜用加減涼膈散,加麥門冬一錢,黃連七分二貼云。此藥劑入之意,敢啓。答曰,知道。
吏曹啓目,兵曹佐郞羅以俊,相禮黃益淸,除授後過限,校書博士崔勁,受由過限未上來,竝只改差。啓依允。
吏曹啓目,粘連進善權諰辭狀云云。胄筵侍講之任,必須其人,聖心虛佇,恩召荐下,不可一向守此東岡之陂,竟闕祗赴,起身登程,已到全義,則其意可見,而中路疾作,誠爲不幸。今姑許遞,使之調理上來似當是白乎矣。徵士進退,該曹不敢擅便,上裁,何如?啓。爲任不輕,勿遞,使之從容調理上來。又啓目,粘連吏曹參議宋浚吉辭狀云云。前此召命,旣已絡繹於道路,而今又畀之以天官佐貳之任,胄筵勸講之責,恩召荐加,其於疏批,不啻丁寧懇至,隆禮異數,敻出尋常,義當黽勉一起,以副如渴之聖心,而又此陳狀,控辭不止。其情與勢,如非甚不得已,則必不至此。其在聖上體下之道,亦難强迫。今姑許遞其職,俾之待差上來,則亦不敢每執崇謙是白乎矣,徵士進退,自下不敢擅便,上裁,何如?啓。病勢如此,則不可無變通之道。天官佐貳之職乙良,今姑遞改爲乎矣,贊善段,爲任至重,實非偶然之意是置。仍存勿遞,使之從容調理上來。
府前啓,還收黃瀗量移之命事,停啓。
慶尙道賑救御史書目,辭職事。啓下吏曹。
吏曹啓曰,粘連慶尙監司狀啓云云。殺人死囚,初不嚴囚,致令越獄逃躱,跟捕之限日已過,終不捕捉,極爲可駭。前項三嘉縣監黃儁耉,罷黜,何如?啓依允。
巳時,日暈,白雲一道如氣,起自巽方,直指日傍,長十餘丈,廣尺許,良久乃滅。自午時至申時,日暈。已上朝報
義禁府啓曰,以罪人己玄加刑啓辭,答曰,此賊受刑已多,若致斃於杖下,則失刑莫甚,無以洩神人之憤,已承之賊,勿加浮文之刑訊,照律施行,似當。議于諸大臣處之事,傳敎矣。金領敦寧病不收議,左議政病不收議,右議政議以爲。罪人己玄,本道推官及敬差官按問之時,旣已承服,而及今省鞫,受刑已多,一向不服,若斃於杖下,誠無以洩神人之憤。但朝家所當遵守者,法例也,三省鞫問之後,不爲受服而遽爾照律,不徒有違舊例,恐啓日後之弊也。伏惟上裁。領議政議以爲綱常之獄,無論京外,旣已就服,則似宜直爲照律,無三省更鞫之擧,而必致王獄就服後正刑者。是祖宗朝制法之初,重其事防後弊,而行之二百年餘,若慮輕斃,遽爾照律,則其爲失刑,孰爲輕重?臣之愚見,不外乎此。惟聖明察處焉。大臣之意如此,伏惟上裁。傳曰,知道。禁府謄錄
上在昌德宮。停常參·經筵。
政院啓曰,禁府郞廳,以委官意來言,今日乃上弦也。自前弦望日,則不得用刑,至於省鞫,亦爲停止,故今日三省推鞫,不得爲之云,敢啓。傳曰,知道。
大殿,政院·玉堂問安。答曰,知道。
藥房啓曰,伏未審夜來,聖候若何,餘熱比前稍減乎?劑入之藥,今日當盡,而寒涼之劑,不可連進,當更議他藥,而柳後聖·鄭後啓皆在外,在近之人,招來廣議,爲當。敢此問安,竝稟。答曰,依啓。今日則比昨頗愈矣。
傳曰,平安監司一二日內下去事,分付。
遠接使書目,後勅,初五日已到松站,初六日當到鳳城事。
義州府尹書目,勅行初八日,將渡江云云事。
未時,日暈。酉時,日暈右珥。以上朝報
迎接都監啓曰,勅使越江之報,今明當到館中,諸事之糾檢,都在都廳,而都廳尹㻩,自初察任,詳練各房之務,今差通禮,此任非如等閑勅使之時,擧動頻數,其勢決難兼察,尹㻩,通禮改遞,專察都監,宜當。且都廳朴承休,昨日政除授外任,其代,以弘文館校理沈世鼎差下,使之察任,何如?傳曰,允。以上迎接都監謄錄
備邊司啓曰,頃接京畿監司狀啓,則今番勅使時,各站分給之米,年久腐碎,竝皆無用云,故以他米換給之意覆啓矣。今聞常平廳當初所捧,皆是陳舊之米,雖有餘儲,盡爲無用之物,殊甚駭異,以不用陳米,充數備納之人,則令攸司囚禁科罪,其時監捧郞廳,姑先從重推考,何如?答曰,允。已上備局謄錄
下直,金郊察訪李孝曾。
校理南龍翼上疏。大槪,乞遞職名,歸救母病事。入啓。答曰,省疏具悉。爾其勿辭往來。朝報
上在昌德宮。停常參·經筵。
大殿,政院·玉堂問安。答曰,知道。勿爲問安。
藥房啓曰,伏未審夜來聖候,若何?進藥二貼之後,必有顯效,餘熱已祛乎?柳後聖等已爲入來,詳細下敎,然後更爲議藥,敢此問安。答曰,知道。症候言于醫官矣。
政院啓曰,上候未寧,平復間視事,頉稟。傳曰,知道。
吏曹啓目,粘連慶尙道賑救御史弼善元萬石辭狀云云。元萬石之還朝尙遠,書筵重地,果不可久曠。今姑遞改,何如?啓依允。
遠接使書目,勅使一行,初七日馬轉止宿,初八日當爲越江事。
平安監司柳淰上疏。大槪,冒萬死陳情,乞遞新授職名,以重藩臬,以安愚分事。入啓。答曰,省疏具悉。卿才允合擢用,卿勿控辭,速往欽哉?
藥房再啓曰,卽因聖批,與諸御醫及柳後聖等商議,則當用淸肺湯十貼,以祛症候根本云。此藥五貼,姑先劑入之意,敢啓。答曰,知道。
刑曹參判申濡上疏。大槪,昨承聖敎,鄭無生當初請刑,未免率爾之失,不勝惶恐,仍乞遞免事。入啓。答曰,省疏具悉。卿其勿辭察職。
明日專經文臣殿講時,考官二,洪命夏·△金益熙·李一相·李應蓍·尹順之·申濡,參考官四,沈·睦行善·成夏明·金佐明·徐祥履·權坽·尹珹·吳挺垣·沈世鼎·沈儒行·李殷相·朴世模。
政院啓曰,明日專經文臣殿講時,命官何大臣進去乎?敢稟。傳曰,右相進去。
黃州迎慰使李翊漢出去。
三省罪人己玄,加刑二次,不服。
慶平君啓曰,愚昏鄙臣,手肩酸尩,步走跛艱,左右脚滯,事意促窮,長大謼聲,扁華才衰,藥石棄置,天地生育,冀願聖慈,溫陽沐浴,緻擁絲縷,限暇快許,餘喘期保,惶灼縮危,敢徠陳啓。答曰,安心往來。
迎接都監啓曰,勅使越江之報,今明日當到館中,諸事之糾檢,都在都廳,而都廳尹㻩,自初察任,詳練各房之務,今差通禮,此任非如等閑勅使之時,擧動頻數,其勢決難兼察,尹㻩,通禮改差,專察都監,宜當。且都廳朴承休,昨日政,除授外任,其代,以弘文館校理沈世鼎差下,使之察任,何如?傳曰,允。
備邊司啓曰,以鄭榏所啓,傳敎矣。會寧開市時所需之物,只定於北道九官,故用度浩繁,勢難繼用。且以本府物力,亦難措辦,分定南道各邑,一體補用云者,不無意見,令本道臣商量事勢,隨便變通,俾無北邑偏苦之弊,似當,北道別設一科,雖云民願,而事係重大,似難輕許。頃年別遣御史,試取於北靑,而此地距六鎭,不至遼遠,其時見屈之輩,今又爲設別科,亦損事體,今姑置之,何如?傳曰,允。
校理李廷夔,在外入來。
嶺陽君儇上疏。大槪,許臣從往病父事。入啓。答曰,省疏具悉。卿其依願焉。仍傳曰,慶平君沐浴下去時,給馬。
慶尙監司書目,蔚山呈,以雌鷄化作雄鷄,事係變異事。
義州府尹書目,初八日義順使臣一行,爲先渡江,勅使差後渡江事。已上朝報
備邊司啓曰,卽見謝恩使狀啓,則韓巨源,病已至十分地頭,願得良醫,以救死病,又以諺書,錄其病症,以送云。極擇良醫,齎持藥物,乘馹下送,何如?答曰,依啓。醫官則內醫中曾前眼面相熟者,下送,可也。又啓曰,慶源人等,已慮其間推問之擧,使之來待于咸興府矣。今見譯官等問答,則彼有及時拿致之說,別定差使員,押送京中事,咸鏡監司處,分付,何如?答曰,急急分付,俾無不及之患。已上備局謄錄
左議政具仁垕五度呈辭。入啓。傳曰,安心調理。朝報
上在昌德宮。停常參·經筵。
遠接使書目,義順,與冬至使·勅使等行,初八日渡江事。
藥房啓曰,伏未審夜來,聖候若何,淸肺湯進御之後,漸覺差愈乎?敢來問安。答曰,服藥之後,日漸差愈矣。今後勿爲問安。
刑曹啓曰,內司因訟被罪及諸道監司任意全家人等,今日臣等,往問于大臣,抄其罪輕者,而今年春三朔徒流案,時未上來,故就上年案中十九人抄出,竝與大臣議稟之辭,別單書啓之意,敢啓。傳曰,依此付標施行。
政院啓曰,禁府郞廳,以委官意來言,今日殿講,百司廢坐,三省推鞫,殿講罷後,卽爲之之意,敢啓。傳曰,知道。
專經文臣殿講時,呂聖齊周易通,南宮鈺·韓友琦·郭世翼周易略,李守恒·金之沇周易粗,金縝書傳粗,鄭樸·沈梓書傳略,李敏徵詩傳略。
備忘記,居首副司正呂聖齊,熟馬一匹賜給。
戶曹啓目,粘連黃海監司,以兵使捧錢物稱量時加捧査覈事狀啓云云。觀此査覈狀啓,則修理都監兵營卜定條,鐵元數一千斤,正鐵五百斤,而正鐵五百斤段,皆以成器捧上上送爲白乎矣,稱以打造時有劣是如,一百四十五斤,別爲派定,未知其由是白乎旀,載寧郡所納十七斤五兩段,價本上下是如爲白乎等以,不在加數中,長淵府所納二十六斤十四兩,修理停罷之後,勿捧是如爲白有在果,大槪加捧之數,七十七斤十兩是白置。閫帥處置,非本曹所敢擅便,上裁,何如?啓。此皆事勢之所不免,何必爲咎?今姑置之。
戶曹啓曰,各司中瓦署,最爲殘弊,月課燔瓦,尙難備造,而被侵於各處者,罔有紀極,將無以支持矣。卽者本署官員,來訴於臣等曰,以月課燔造之瓦,供各處修理之用,每患不足,故至於各陵寢修理所用瓦甎,則自宣惠廳給價,而本署以其價米,分給私匠,以爲貿用之地,流來已久,而近來私匠輩,謀避此役,或投屬於常平廳,或投入於諸宮家,故貿易之物,循例分給,則輒告訴於投入之處,重治本署下人,故非但不敢下手。且此外諸衙門·諸宮家及士夫家私買之瓦,則招致本署下人,勒給廉價,使之貿納,本署下人工匠,不能支當,勢將趒散,自本曹斯速變通云。大槪本署工匠,不過十名,而被侵於各處者如此。私匠則不知其數,而各有所屬,盡避公家之役。揆以事體,豈有此理?自今以後,月課燔造官匠則使各處,切勿橫侵,私匠則自本署,小名成冊,如有講避官役者,摘發重治,以懲其頑悍之習。本署官吏,不遵朝家法禁,亦有憑公營私之事,則隨現科罪事,捧承傳,何如?傳曰,依啓。
司憲府照本,吏曹佐郞李延年矣,待開門請出御覽官案修正,例也。日晩尙無啓請,罪笞五十贖,解見任,別敍,私罪。啓依允。
夜一更至四更,月暈。五更,流星出大角星下,入釣鈐星上,狀如鉢,尾長三四尺許,色赤,光照地。已上朝報
下直,海州牧使柳志立。
上在昌德宮。停常參·經筵。
政院啓曰,來十五日,儒生殿講日次,而國忌相値,頉稟。傳曰,知道。
戶曹啓曰,卽接廣興倉所報,則左議政具仁垕今夏等祿俸,依他大臣例,祿牌受出事,倉官親往其家,不爲出給,科日已過,終不受去云。係是大臣祿捧,依前例令倉官領納之意,敢啓。傳曰,知道。
左議政具仁垕六度呈辭。入啓。傳曰,非不知卿之所患,尙未如常,而急於濟艱,欲爲仰成,撝謙固辭至此,予甚缺然,無以爲諭。卿其安心,臥閤論道,以副至望。
領敦寧府事金堉箚子。大槪,請以常平廳誤事之罪,先削臣職,盡遞兼帶事。入啓。答曰,省箚具悉。事旣如此,則李承訓·鄭文豪等,勿令囚治矣。卿其安心勿辭。以上朝報
迎接都監啓曰,都廳尹㻩,旣遞通禮之後,時無職名,依前例付軍職,冠帶常仕,何如?傳曰,允。又啓曰,勅行今已入境,修理別工之役,萬分緊急,而諸色匠人,依謄錄捉致付役,則各衙門·諸宮家,不有朝家事目,公然奪去,郞廳不爲起送,則本所書員邊首輩,亦爲拿去,勢將停役,事極寒心。今後赴役匠人,令各處切勿侵責事,捧承傳施行,避役匠人等,亦令攸司,囚禁治罪,何如?傳曰,允。以上迎接都監謄錄
備邊司啓曰,東萊府使狀啓覆啓判付內,有換銀公木回答書契下問之敎,而今日各有事故,未得開坐,明日賓廳會坐,相議回啓之意,敢啓。答曰,此啓辭殊甚不當矣。已上備局謄錄
政院啓曰,罪人洪甲生,拿來間推鞫姑停之意,敢啓。傳曰,知道。己玄獄事推閱次,罪人等旣已拿來事下去乎?何以爲之耶事,傳敎矣。己玄獄事推閱次,罪人等,當爲鞫廳啓辭中,以令本道急速捉送入啓,故自本府直爲行會於本道,使之罔夜捉送矣,敢啓。傳曰,知道。又啓曰,罪人金生入來,省鞫卽當爲之,而該房承旨柳道三,以式暇不爲仕進,牌招往參之意,敢啓。傳曰,知道。已上禁府謄錄
副司果閔維重,專經文臣殿講時,稱病不進,依事目罷職。朝報
上在昌德宮。停常參·經筵。
禁府啓,照本,前水使尹天賚矣,杖九十,徒二年半,告身盡行追奪,私罪。啓功減一等。又照本,歸厚別提李俊英矣,以貞仁翁主禮葬官,依例烟軍定給之後,稱以曳石軍,格外調用,罪杖一百,告身盡行追奪,私罪。啓功減一等。同府尹天賚,安城康福驛徒二年定配。啓。
義州府尹書目,勅行初十日,所串中火後,發向良策事。
推刷都監啓曰,安東都會御史李延年,解見任無職名,都監成冊,方爲査准,付軍職冠帶常仕,何如?傳曰,允。
慶尙監司書目,玄風縣監金嚮,柒谷府使閔昇,受由久不還官,竝罷黜事。
遠接使書目,勅行初十日,良策止宿事。以上朝報
迎接都監啓曰,勅使入京日,以今月二十六日擇吉矣。卽接路程記排日,則二十六日當宿弘濟院,與禮曹擇日相左,金川站,本非宿所,而路程記,以宿所排日,自平山過本站,止宿松京,則二十六日迎勅,似爲便當。以此意行會遠接使,使之周旋,何如?傳曰,允。
大臣·備局堂上·平安監司引見時,上曰,禮曹判書吳竣,年老多病,館伴之任,陳疏乞遞,而無可當之人,未得依副。今則許積旣已出仕矣。依願遞差,以知事許積差下,可也。以上迎接都監謄錄
備邊司啓曰,以東萊狀啓,公木書契等事,稟處事草記。傳曰,換木等事,依爲之,而別爲措辭特給,俾無矇矓之弊。且書契事,有同問東答西,不察莫重,當該有司堂上推考,東萊府使尙未回答之事,勿爲泛然置之,更爲嚴辭催促,回答書契,則依今日定奪,兩件撰出,趁卽下送,可也事,命下矣。榻前定奪時,臣等以彼之渴望如此,公木二百同,許令題給,依其言移施於他年條之意,明白爲言事陳達矣。取見慶尙監司移關戶曹,則今年應給公木八百餘同,已盡於手標之數,時方未收者,有二百餘同云。今此換銀木二百同,當以未收捧給,而收捧之際,畢捧未易,守禦廳所受七十同,運餉所受四百同,如未及輸去,則亦爲還收,俾備其數,爲言嶺南飢饉民生失業年條,旣準,勢難副請,而軫此悶切之情,特爲許給,移行於某年事,令東萊府使,善爲措辭,宜當。但聖批以別爲措辭特給,俾無矇矓之弊爲敎,若以特給見之,則似是白給,當依此,分付乎?且東萊府使硝黃探問一事,尙未回答之由,則臣等退出卽時,行關申問時,書契兩件撰出事,亦爲分付于承文院矣,敢啓。答曰,知道。特給非白給之意,依此,分付,可也。又啓曰,宣惠廳啓曰,忠淸道一年月課軍器鳥銃丸藥,皆以價磨鍊計給之數,米二千六百五十三石,而今年則因本道監司狀啓,月課鳥銃代則以鉛丸貿上,火藥則以本色仍存與否,問于本道事,以兵曹覆啓行會矣。第念大同之役,本道之事,有異於他道,凡干大小民役,皆以所捧收米,推移計給,焰焇八千斤,今雖別爲煮取,合劑所用石硫黃,亦不可不準其應入之數,一體措備。此物,雖給重價,貿得甚難,此爲可慮。鉛丸則月課應備元數,七萬九千六百箇之外。又以鳥銃價米一千三百三十六石十斗換貿,則亦至三十九萬八千箇,就將火藥八千斤,算出應放鉛丸,則不過四十二萬六千六百餘箇,而月課及鳥銃代鉛丸,合而計之,則多至四十七萬七千六百箇。習放藥丸,其數旣爲相準,而至於丸則所儲尙五萬餘箇,似不必加備。本道監司之欲以火藥仍存者,其意有此,今此月課火藥價一千六十一石五斗之米,除其一半,換貿石硫黃。又除一半,移用於煮取時,工匠料布之資,則雖當煮取之年,鉛丸硫黃。與工匠料布,自可推移於年例月課價米元數之中,而其在民役,亦減一分之費。揆以事勢,實涉便當,莫重軍器措備之價,必須預爲定式分付,然後收米計給之際,可免窘急之患,故曾於榻前,臣時昉,似以此意,略爲陳達,而未畢其說而退,玆敢更爲申稟,令備局商量,稟處,何如?答曰,依啓事,傳敎矣。今此啓辭中辭意,似爲便當。依此施行,何如?答曰,依啓。又啓曰,公貿木三百六十同,出於換銀,乃是白得之物,初因原任大臣箚子,捐給民間,而慮其難處,繼因該曹啓辭,許令補用經費事覆啓矣。其中島中事情,切於得布而不緊於用銀,一年例給之數,減縮至於三百六十餘同,幡摩守邊入江戶,多有需用,源差之懇懇不已者,其所意望,專在於此,似聞此布,因倭人手標,幾盡散給於商賈云。所當別爲量給,以副其請。但其館所引用,其數積多,漸成弊端,今雖移用於他年,明年所請,未知有何樣名目,不無墮其計中之患。且其手標出給,已過元數云,故商議覆啓,而辭不備盡,致勤下敎,極爲惶恐。觀其形勢,果爲切迫。換銀公木二百同,先爲題給,移施他年,爲當。且於回答書契中,慰其護行使臣辛苦之勞,措辭致意,而渡海書契,則兼謝其別書契宣力江戶之事,禮曹亦所詳知,故使之撰出矣。至於年例許賣一款,則事難處,源倭旣以歸告島主處之爲言,回書中不必提報,江戶入送書契,則彼物未到之前,不可徑先修書,待其輸納之後,方議致謝之擧,那時定奪,稟處,宜當,敢啓。答曰,換木等事依爲之,而別爲措辭特給,俾無矇矓之弊。且書契事,有同問東答西,不察莫甚,當該有司堂上推考,東萊府使尙未回答之事,勿爲泛然置之,更爲嚴辭催促,回答書契則依今日定奪,兩件撰出,趁卽下送,可也。已上備局謄錄
上在昌德宮。停常參·經筵。
藥房啓曰,伏未審近來,聖候若何,淸肺湯進御之後,別有顯效乎?此藥當盡於今日,五貼加劑以入,敢此問安,竝稟。答曰,知道。症候幾盡差愈矣。
左議政具仁垕箚子。大槪,更陳危懇,乞遞職名,以便公私事。入啓。答曰,省箚具悉卿懇。卿其勿辭,安心調理。
遠接使書目,勅行十一日,林畔止宿。
午時,日暈。申時,日暈兩珥,白雲一道如氣,起自暈上,直指艮方,長十餘尺,廣尺許,良久乃滅。夜四更至五更,月暈。
上在昌德宮。停常參·經筵。
遠接使書目,勅行十二日,定州止宿事。以上朝報
備邊司啓曰,新除授廣州府尹李袗,尙未出謝,非但山城重地,空官已久,勅使迫頭,站務方急,令該曹催促發送,何如?答曰,今明日內,催促發送。已上備局謄錄
上在昌德宮。停常參·經筵。
遠接使書目,勅行十三日,嘉山止宿事。
左副承旨洪處大上疏。大槪,母病危重,乞遞職名,及時往救事。入啓。答曰,省疏具悉。爾其勿辭往來。
左議政具仁垕七度呈辭。入啓。傳曰,安心調理。
大司諫曺漢英啓曰,近來國綱解弛,公不勝私,稍涉形勢之地,則雖有大段過惡不敢發擧,專務掩匿,漸至私意橫流,公論抑遏,而國事無復可爲,識者之寒心,久矣。今此閔㶵之事,無論中外士庶,一口藉藉,實有關於民風世道,不可不明覈虛實,以示一世,故臣於頃日,與同僚相議論啓,若使㶵之所犯,果無其實,則査覈之擧,豈不爲渠暴白之地乎?所當自幸之不暇,而今聞其一家之人,捏造不測之言,誣辱發論之人,無所不至,如彼㶵之兄弟,固無足論,而惜乎其家有長者,而初旣不能敎其子弟,及其事發之後,又不能平心自反,致令兒子輩效尤而甚焉也。査覈命下之後,㶵之兄燾,卽往大興,留在成大器之家,抑勒一鄕之論,使不得自由,而査論旣勘,方爲上來,成大器,卽前日受杖於閔㶵幾死者也。大器而不敢怨,挺完而不敢怒,形勢之可畏,此可見也。雖以閔㶵之供辭見之,泛稱族分,而不言其寸數遠近,已涉可疑,而其所謂上京之時,來辭而歸者,尤爲無據,土民之妻,出必告於太守,是遵何禮耶?手自粉澤之辭,猶且難掩其跡,良可哂也。臣以孤根立朝,不量時宜,率口敢言,輒犯形勢之地,致令誣辱,不但及於一身,臣雖無狀,所忝之職,卽諫官之長也。其起羞同列,虧損朝家體面甚大,何敢一刻苟冒?請命遞斥臣職。答曰,勿辭。
司諫李梓,獻納李時術,正言吳斗寅·朴世城啓曰,閔㶵之事,中外喧傳,人言藉藉,故頃於齊坐,臣等各以所聞,相議論啓矣。卽見長官避辭,則其一家之人,捏造不測之言,誣辱發論之人,無所不至云。臣等不勝驚駭之至,帷簿暗昧之事,不可徒信流言,此所以臣等之請令査覈者也。如其不實則足爲渠自解之地,而其一家之人,乃敢以私憾,有所侵辱於言官,臣等竊爲世道慨然也。長官旣以此引避,則臣等亦何敢晏然而已乎?請命遞斥臣等之職。答曰,勿辭。以上朝報
備邊司啓曰,卽接遠接使狀啓,則韓勅病勢彌留,苦待醫官云。醫官旣已下送,想今相遇,而不可不別爲問病,令該曹問安官差出,急急下送,何如?答曰,送內官別爲問安,如何?議處。又啓曰,彼人常時待遇內官,有逾於庭臣,今因病重,命送內官,則其所感恩必深,依上敎及時下送,似爲便當。伏俟上裁。答曰,允。已上備局謄錄
義禁府啓曰,申榕査啓回啓時,柴草之柴字,以芝草誤書,至於啓下,極爲惶恐。芝草改付標以入之意,敢啓。傳曰,知道。禁府謄錄
下直,廣州府尹李袗。朝報
上在昌德宮。停常參·經筵。
全南監司書目,錦城呈,以注書吳以翼病重,上去不得事。啓遞差。又書目,靈巖呈,以今月初一日下雪,變異非常事。
慶尙道推刷御史書目,善山前府使梁有仁,稱以御史時人情所用,官木五同,色吏處上下,罪狀,朝廷以處置事。
遠接使書目,勅行十四日,安州止宿事。
禁府啓目,沈棇刑問十二次,盧希遠一百四十五次,宋明奎九次,申榕一次,潘潤沂十一次,閔震益四次,李廷顯二百三次,竝不服,加刑。啓依允。
假注書李象震,代權斗樞·△李敏徵·趙䃏。
左議政具仁垕八度呈辭。入啓。傳曰,安心調理。
刑曹判書金益熙上疏。大槪,乞遞事。入啓。遞差事。允下。已上朝報
備邊司啓曰,禮曹啓曰,勅使回還後,例有陳謝之擧,謝恩使禮物使臣差出等事,令廟堂預爲定奪,何如?傳曰,允事,傳敎矣。謝恩使差出及禮物等事,令各該曹急速擧行,何如?答曰,允。已上備局謄錄
上在昌德宮。停常參·經筵。
京畿監司書目,果川呈,以左承旨洪處大辭職上疏上送事。啓踏啓字而下。
推刷都監啓曰,都廳李袗,移授廣州府尹,其代,以檢詳吳挺垣差下,使之察任,何如?傳曰,允。
政院啓曰,來二十一日輪對日次,而經筵姑停,亦爲頉稟之意,敢啓。傳曰,爲之。
遠接使書目,勅行十五日,肅川止宿事。
吏曹啓曰,承旨·臺諫有闕,政事,取稟。傳曰,明日爲之。
左議政具仁垕九度呈辭。入啓。傳曰,安心調理。
院啓,凡爲守令,勿論大小,下直於臺官,乃流來舊規,而如其厭薄州郡之人,則或不下直者有之,此實近日之弊習也。公州牧使嚴鼎耉,除拜本職,爲日已久,而全不下直而去,此不過厭薄州郡,驕謇自重之致,而揆諸事體,寧容如是?公州牧使嚴鼎耉,請命推考。答曰,依啓。
禮曹啓曰,立夏已過,凄風連吹,旱氣如此,民事可慮,風雲雷雨山川·雩祀·漢江·三角山·木覓山等處初次祈雨祭,不卜日,來二十一日爲先設行,虔誠祈禱,期於得雨,而修溝壑,淨阡陌,掩骼等事,亦令漢城府劃卽擧行事,申飭爲當,大臣之意亦然,敢啓。傳曰,知道。
申時,雨雹狀如榛子,啓。已上朝報
備邊司啓曰,慶源罪人,除物故及囚在京獄者外,七十四名,差使員德源府使李穦押領,今朝來到矣。囚禁供饋等事,令該曹依前施行,何如?答曰,知道。已上備局謄錄
上在昌德宮。停常參·經筵。
遠接使書目,勅行十六日,順安止宿事。
左議政具仁垕十度呈辭。入啓。傳曰,安心調理。
傳曰,明日晝講爲之。
開城府迎慰使尹順之出去。
定州迎慰使柳䪷入來。
謝恩,輔德李晳。
執義尹鏶所啓,省鞫爲體,至重且嚴,而臺諫與推官,本無相避,成例已久,至有父子兄弟曾同參鞫者,人多歷指而言矣。持平金禹錫,卽委官之外三寸姪也。今日之坐,通議於諸僚,則諸僚中,亦有目見而枚數者,皆以爲舊式如此,無朝家稟定,而率意遽生新規,實未妥當,故禹錫因卽進參,行未及府門,推官以一家人同參,終有所未安,更請他員爲言,下人方始來請,臣所居僻遠,急急馳進,而致令重獄,未免差遲晷刻,臣心已極惶懼,而物議亦以爲非,何敢一刻仍冒?請命罷斥臣職。答曰,勿辭。退待物論。
持平洪柱三啓曰,昨暮同僚送言于臣,請臣代參省鞫之坐,而臣適有身病,未能趨詣矣。今日午後,下吏來傳執義,自禁府詣闕引避,謂臣速往參坐,臣强疾馳進,行到鍾街,則承旨以無憲府之故,不柝封書,而仍爲姑罷,急遽之際,未及進參,勢雖固然,而莫重封書,不傳而還,事極未安。臣何敢晏然於心乎?且臣馳進禁府之時,路逢寅平尉,市人紛踏之中,未能隱避。以此以彼,俱難仍冒,請命遞斥臣職。答曰,勿辭。退待物論。以上朝報
迎接都監啓曰,卽接遠接使狀啓,則勅使願得藥燒酒云。取考謄錄,則所入藥材,多至七十餘種,而兩醫司所無唐材,則例自內局覓給矣。依前例煮取以待之意,分付各該司,何如?傳曰,允。以上迎接都監謄錄
上在昌德宮。停常參·經筵。
遠接使書目,勅行十七日,平壤止宿事。咸鏡監司書目,道內農事,尺雪近所未有,前頭民事,極爲可慮事。
藥房啓曰,伏未審近來,聖候若何?進御淸肺湯,以日計之,昨日應盡,初以十服爲限,聖候若已差愈,則淸涼之劑,不可更進,何以爲之?敢此問安,竝稟。答曰,症候言于醫官矣。
注書安縝遷轉,代假注書△權斗樞·李行道·慶㝡。
戶曹啓曰,群山倉田稅,皆是新斛所捧,羅巖倉田稅,捧以舊斛者,多至二千五百六十餘石,而抽出若干米太,以新斛較量,則斛上三升及加升三升之外,尙多剩數,以新斛一體斗量入庫之意,分付倉官矣,敢啓。傳曰,知道。又啓曰,臣命夏,與郞廳出來江上,摘奸羅巖·群山兩倉漕船,則羅巖·德字漕軍一名,稱以到京江逃去,不爲逢點,令本道跟捕囚禁刑推,以爲啓聞處置之地。全州色吏,非本府鄕吏,乃是村民年老之人,本官不遵朝家事目,以村民充定色吏,極爲駭愕。其時判官,曾因道臣狀啓,以監官一事,旣已罷黜,而本府鄕所色吏,不可置而不問,令本道嚴刑啓聞,以懲其頑悍之習,何如?傳曰,允。
政院啓曰,當日晝講爲之事,命下矣。今日祈雨祭齋戒,自前例爲停止,何以爲之?明日乃行祭正日,視事頉稟。且二十一日輪對爲之事,命下矣。竝爲姑停之意,敢啓。傳曰,知道。輪對二十二日爲之,可也。今日經筵,亦爲依舊例爲之。
左議政具仁垕十一度呈辭。入啓。傳曰,安心調理。
藥房再啓曰,卽因醫官,伏聞聖候,尙未快復。且有煩渴困睡之患,宜用麥門冬飮子十貼云。此藥五貼,姑先劑入之意,敢啓。答曰,知道。
持平金禹錫啓曰,今此三省之坐,本府僚員,輪替進參,故臣於初五日之坐,早往依幕,以待開坐之際,禁府堂上及諫院官員繼至,聞臣之來,皆以爲臺官參鞫,意非偶然,則與委官,雖無相避之規,旣有一家之嫌,他員尙存,固不當入參云。臣聞來,深以爲然,卽令改請僚員矣。厥後則諸僚相替參坐,已浹旬日,再昨夕,下吏來傳同僚之言曰,旣非相避,似無所嫌,明坐則必須進去云云,而臣之當初不得參坐,實出於事勢之如彼,則及今進參,殊未妥當,故臣以此辭意再三往復,而朝聞僚員,皆有病故,未能進參,莫重省坐,慮或差遲,臣卽促駕馳進,路逢下吏,則以委官判義禁分付,改請他員云。臣則中途而歸矣,及見同僚避辭,則顯有攻斥之語,臣竊訝焉。大槪無論舊式之如何,而參鞫多官,皆以爲未妥。昔者之進,旣不得入參,則今日之趑趄者,不獲已也。豈是臣率意任便,遽生新規乎?緣臣不得進參,致有同僚急遽之患,至令鞫獄,有淹晷刻,勢雖使然,實切未安,物議之來,固所難逭,而居在城外,昨緣日暮,詣臺自劾,亦後於同僚,臣之所失尤大,不敢一刻苟冒。請命亟遞臣職。答曰,勿辭。退待物論。
掌令權諿啓曰,自前三省之坐,亞長以下,輪回參鞫,乃是流來舊規也。臣於再昨,纔已進參,則昨日之坐,自有當次之員,故下吏旣不來請,臣亦不以爲意,其間往復之由,委官分付之事,專未聞知矣。得見同僚引避之辭,則以憲府未及參坐之故,莫重封書,終至於未柝云。臣雖非應赴之官,旣云憲府之一,則何敢曰在家不知,而晏然仍冒,處置同僚乎?請命遞斥臣職。答曰,勿辭。退待物論。
大司憲趙壽益啓曰,臣伏見同僚引避之辭,不勝瞿然之至,自前省鞫則次官以下輪替進參,乃是規例。故當開坐之日,下吏不爲來請於臣,而昨朝聞委官以爲,持平金禹錫,乃一家之人,同參未安,令下吏請來他員,故委官之與臺官,無相避,明有前例,而今乃如此,臣亦不無疑訝。至於鞫獄差晩,致有物議,實所未料。臣雖非應參之人,旣有物議,有若本府之官,相與推諉者然,臣何敢自以爲無失,而晏然仍冒,處置同僚乎?請命遞斥臣職。答曰,勿辭。退待物論。
遠接使書目,勅行十八日,中和止宿事。
全南監司書目,光州牧使洪處亮,病親歸覲,還官無期,龍潭縣令尹商擧,棄官歸家,無意還官,竝只罷黜事。
傳曰,史官五員待命,騎馬十五匹立之,祈雨祭所內摘奸。
院啓,竝引嫌而退,更請他員,出於倉卒,家在僻遠,聞卽馳進,晷刻差遲,理所必至,參鞫同僚,意外引避,下吏來請,追往未及,其勢固然,市街紛踏,未能隱避,出於急遽,鞫廳相避,雖無前規,委官分付,改請他員,中途而歸,實不獲已。是日參鞫,自有他員,其間往復,全未聞知,旣非應赴,何必引嫌?次官進參,乃是規例,物議之非,何與於己?請執義尹鏶,持平金禹錫,掌令權諿,大司憲趙益壽,竝命出仕。答曰,依啓。以上朝報
迎接都監啓曰,儺禮軒架雜像,三度習儀時,例爲曳出崇禮門,而出入之際,非但有雜像破傷之物,調發市民,亦甚有弊。依近例勅使入京前一日,早出郊外,兼行私習儀之意,敢啓。傳曰,知道。以上迎接都監謄錄
政院啓曰,禁府郞廳,以委官意來言,今日祈雨祭受香,明日乃正日也。自前推鞫,亦爲停止云。今明日三省推鞫,不得爲之之意,敢啓。傳曰,知道。禁府謄錄
上在昌德宮。停常參·經筵。
大司諫趙珩上疏。大槪,冒死陳情,乞遞職名事。入啓。答曰,省疏具悉卿懇。卿其勿爲控辭,從速察職。
藥房啓曰,伏未審夜來,聖候若何?煩渴困惱,比昨,何如?臣等終夜憂慮,敢來問安。答曰,服藥則自當差愈,卿等勿以爲慮,亦勿問安。
遠接使書目,勅行十九日,黃州止宿事。
中殿,藥房問安。答曰,近患外感,氣候雖不平,而不至大段矣。
藥房再啓曰,內殿平復之後,有勿爲問安之敎,故久未仰候矣。昨者有劑入逍遙散之敎,臣等不無疑慮,敢請承傳色問安,則內殿批答,有近患外感而不至大段之敎。然則問於醫官,當進和解之劑,敢此仰稟。答曰,所患不至大段,和解亦似未妥,姑觀處之,可也。
政院啓曰,自前習儀相値之日,則視事頉稟,例也。明日輪對時,命下矣。經筵,何以爲之?敢稟。傳曰,規例如此,則輪對經筵,竝二十四日爲之。
修撰申混上疏。大槪,臣病勢,比前益痼,決無供職之望,冒萬死乞遞事。入啓。答曰,省疏具悉。爾其勿辭,調理察職。
左議政具仁垕十二度呈辭。入啓。傳曰,安心調理。
都承旨吳挺一啓曰,左承旨臣柳景緝,以七十衰老之人,奔走供劇者,已過七十餘日。昨日進參藥房問安。歸院之後,猝然言語不通,精神昏錯,不省人事,卽問諸醫,顯是風症,多施藥物,僅僅扶曳而出,卽聞症勢,一向危重,差復無期云。當此多事之日,本院之官,不可不備員,合有變通之道,敢啓。傳曰,遞差。
吏曹啓曰,承旨有闕,政事,取稟。傳曰,明日爲之。
獻納李時術啓曰,持平洪柱三,卽臣妻四寸也。自有相避之規,而昨日憲府多官處置時,亞長與城上所,搆出啓草,送示臣處,臣忘却相避,泛然回答,故城上所詣闕傳啓之際,臣之姓名,依例聯書。臣初不致察,未卽引避之失,在所難免,而昨緣日暮,今始來避,臣之所失,至此尤大。何可一刻仍冒?請命遞斥臣職。答曰,勿辭。退待物論。
政院啓曰,卽者諫院城上所,以獻納處置來啓之後,得見玉堂箚子。大槪分發,徑先出去,依啓批答,不得傳諭,旣不傳批答,則獻納李時術出仕命牌,亦不得出送之意,敢啓。傳曰,知道。
答玉堂箚曰,依啓。大司諫趙珩,吏曹當該堂上事,不允。以上朝報
備邊司啓曰,慶源人等領來監官色吏,亦本府人也。今旣領付之後,別無所幹之事,當此農劇絶塞之人,久留京邸,亦甚可慮,京中已留之糧,則令該曹,計日題給,成給草料,爲先下送,何如?答曰,姑勿下送,更待若干日結末後,仍爲領送,可也。又啓曰,禮曹啓曰,今此勅使回還後,謝恩禮物磨鍊事啓下矣。勅使兩件云,謝恩禮物二件磨鍊乎?該曹不敢擅便,令廟堂指揮,何如?傳曰,允事,傳敎矣。今番勅書,旣是兩件,則謝恩禮物,亦當依此磨鍊,令該曹照例擧行,何如?答曰,允。又啓曰,信使回還後,島主了書契,撰出兩件下送之意,曾於榻前定奪矣。取見島主抵使臣之書,則有曰貴國所求石硫黃,必可傳附之事,彌可告達,東武執權,何敢忘乎云?島主宣力,於此可見。且招問洪喜男,則島主之蒙諾於江戶,亦爲分明,不可不致謝於書契中云。除都一件,只以硫黃致謝書契,急急下送,俾無倭差久留貽弊之事,何如?答曰,前日撰出書契,姑勿下送,再明引見時,稟處,可也。又啓曰,勅使接見時說話,依前加減書入,而措語間未盡處,請令廟堂預爲講定,以備睿覽。傳曰,允。備局謄錄
上在昌德宮。停常參·經筵。
兵曹啓曰,卽接正郞安後稷呈狀,則本以積病之人,羸悴已極,猝患胸痛,膈上痞塞,呼吸不通,寒熱交作,精神昏憒。當此客使迫頭之時,不至萬分危篤,則何敢爲自便之計乎?以此病勢,決無供職之望,從速入啓處置云。安後稷病勢如此,本曹事務,比前尤劇,安後稷改差,其代,令該曹明日政,以在京無故人差出,何如?傳曰,允。
以吏曹假郞廳等本職遞差傳旨,傳曰,堂上·郞廳,不宜有所異同,與堂上一體施行,勿捧傳旨。
遠接使書目,勅行二十日,鳳山止宿事。
推刷都監啓目,粘連慶尙右道御史狀啓云云。常平廳木五同,出給陪吏張義昌,善山府使梁有仁,拿問科罪,色吏金太永·張義昌,一處憑問,重治,何如?啓依允。
禁府,梁有仁拿囚。啓。
政院啓曰,爲政事,命下矣。今日停朝市,政事,何以爲之?敢稟。傳曰,明日爲之。
大司成曺漢英辭職上疏。入啓。答曰,省疏具悉。爾其勿辭察職。已上朝報
政院啓曰,禁府郞廳,以委官意來言,今日停朝市,明日下弦,三省推鞫,今明日不得爲之之意,敢啓。傳曰,知道。禁府謄錄
禮曹,知事洪茂績卒逝,自二十一日至二十二日,停朝市。啓。
慶尙監司書目,咸昌呈,以奉敎洪汝河上疏上送事。啓踏啓字。已上朝報
上在昌德宮。停常參·經筵。
右副承旨柳道三上疏。大槪,判付誤下,重被物議,乞賜罷免,以謝公議事。入啓。答曰,省疏具悉爾懇。此非常有之事,不過未能的知其所司而已。有何所失?爾其勿辭,卽出察職。
吏曹判書李厚源上疏。大槪,冒死自列,乞遞臣職事。入啓。答曰,省疏具悉卿懇。卿其安心,勿辭察職。
政院啓曰,今日習儀,禮曹以雖無諫院,請依近例行之事啓下矣。卽者大臣,送言于本院,以兩司未備,仍爲行禮爲未安云。兩司多官差出後,竝卽牌招肅拜,使之進參。且勅行迫頭,院中位不齊,事多苟簡,新除授承旨,亦爲牌招察任,何如?傳曰,允。
遠接使書目,勅行二十一日,瑞興止宿事。
吏曹參判李一相上疏。大槪,冒死陳懇,乞賜鐫免事。入啓。答曰,省疏具悉卿懇。卿其勿辭察職。
政院啓曰,大司諫趙珩,以病陳疏到院,而旣已牌不進例,捧罷職傳旨之意。敢啓。傳曰,勿捧傳旨,其疏入之。
刑曹啓目,粘連玉堂箚子云云。李行進等宰臣·朝臣論罪,非本曹所管,令禁府稟處,何如?啓依允。
大司諫趙珩上疏。入啓。答曰,省疏具悉。卿辭至此,今姑勉副焉。
禁府啓目,李行進·洪南立等,拿問處置,何如?啓依允。
院啓,新除授正言柳椐,時在黃海道白川地,請斯速乘馹上來事,下諭。答曰,依啓。
政院啓曰,明日輪對·經筵爲之事,命下矣。祈雨祭齋戒,頉稟之意,敢啓。傳曰,知道。以上朝報
迎接都監啓曰,都監郞廳兵曹佐郞閔點臺諫,代以兵曹佐郞崔寬,禮曹佐郞都愼與外任,代以禮曹佐郞李彙晉差下察任,何如?傳曰,允。
又啓曰,卽接儐臣狀啓,則勅使館所入接之處,房舍加造,南邊月廊房舍,改造雙窓,至於山亭,則韓勅決不可入處,西宴廳墻外司饔院依幕,修掃以待云者,無非自尊恐嚇之擧,而入京之日,只隔四日,雖欲依其言修改,萬無及期造成之理。且司饔院依幕,旣在墻外,尤非入接之地,而有此云云者,不過初頭生梗之意,令儐臣善爲措辭開諭,期於動聽,而山亭必不欲入處,則不得已與第四勅所入之房,推移相換之意,回移,何如?傳曰,允。以上迎接都監謄錄
傳曰,以硫黃事,問于平成扶事,東萊府使處,自備局當初移文草,使之覓入。
又啓曰,勅使問答說話未盡處,預爲講定事,命下矣。循例問答,已自政院啓下,而其中慶民査奏一款,似未妥當,明査之說,不必自我先發,改以上曰査奏失宜,致勤皇旨,不勝虛疎等意,措辭言之,何如?答曰,知道。已上備局謄錄
義禁府啓曰,迎勅擧動時,本府都事,各差備分派,則無一員餘存,勅使所館處,各門把守及勅使出入時禁喧假都事竝五員,依前例令該曹各別擇出,俾無臨時窘迫之患,何如?傳曰,允。禁府謄錄
兵曹參議金振,辭職上疏。入啓。踏啓字。已上朝報
上在昌德宮。停常參·經筵。
答大司憲兪㯙曰,雖在推勘中,旣棄而不論,則似無未安之事,勿辭察職,退待物論。
吏曹判書李厚源再疏。大槪,冒萬死再陳危懇,乞賜鐫免事。入啓。答曰,省疏具悉卿懇。卿之所失,不至重大,況客行當前,爲任且重,決不可輕遞。卿其安心勿辭,須速察職。
京畿監司書目,勅行二十三日到松都,仍爲止宿事。
弘文館啓曰,新除授校理吳挺緯,時在京畿楊州地,經筵入番事緊,請斯速乘馹上來事,下諭。傳曰,依啓。姑勿乘馹。
吏曹參判李一相再疏。大槪,更陳危迫之懇,冀蒙恩遞事。入啓。答曰,省疏具悉。已諭於本曹判書之疏批矣。卿其勿辭,速出察職。
以正言柳椐處,下諭有旨,傳曰,只上來事,下諭,勿爲乘馹事改入。
政院啓曰,今日省鞫,當爲開坐,而該房承旨臣柳道三,呈疏之後,不爲仕進,卽爲牌招,使之察任,何如?傳曰,允。
政院啓曰,卽者禁府郞廳,以委官意來言曰,省鞫時本府堂上,必須備三員爲之,而同知事尹順之,開城府出去,一員未差,只有判義禁,知義禁兩員,今日坐起,何以爲之?敢稟。傳曰,仍爲之。
以左副承旨柳道三牌招不進,依承傳罷職傳旨,傳曰,此何等時而敢爲偃謇自便之計乎?事甚駭異,只推考,卽爲牌招,進參省鞫。
院啓,大司諫兪㯙,引嫌而退。被勘應遞,固是法例,而棄而不論,旣有成命,則別無未安之嫌,有何可遞之事,請命出仕。答曰,依啓。
大司成曺英辭職上疏。入啓。答曰,省疏具悉爾懇。爾其勿爲固辭,從速察職。
領議政李時白,右議政沈之源箚子。大槪,臣等不能致察,有司堂上,至被遞推之命,惶恐待罪事。入啓。答曰,省箚具悉。卿等安心勿待罪。
錦林君愷胤上疏。大槪,重得膝痛之症,客使宴禮,決難進參,乞遞司饔提調之任,以便公私事。呈政院,還給。
領敦寧府事金堉箚子。大槪,請削臣職,以正國法事。入啓。已上朝報
迎接都監啓曰,司饔院依幕,在於西墻外,決非韓勅入接之地,故令儐臣善爲措辭開諭,期於動聽矣。卽見儐臣馳報,則行到松都,使趙東立等萬端開諭曰,若入此家,則西宴廳,決不可設宴,與西副使換入山亭,事甚便當云云,則山亭吾不欲入處,西副使亦何可處於此地乎?饔院房舍,必欲不許,則吾雖處於駱牛所喂之處,亦足爲勅使,爾等試問于諸通官,以其所言,來報可也。問于諸通官,則皆以韓之固執爲非,而韓曰,通官之意雖如許,吾則決不可入處於山亭云。今番所爲,與前頓異,非但有難測知,萬無動聽之理,欲爲馳啓而亦涉煩猥,委此馳通,須卽啓稟善處,而接待或有不順之弊,不無深慮云云。大槪,韓之所爲,不過自尊恐嚇之意,而終始固執,不入山亭,則多有狼狽之患,司饔院房舍,日期雖迫,可以修補,而墻垣則決難猝築,令修理所圍排四面,以禁外人,司饔院依幕,亦難倉卒排設,都提調則親臨宴外,別無來參之規,姑以近處閭舍,修灑以待,而韓勅到〈弘〉濟院,則更令譯舌周旋,而彼亦不無動聽之理,在我接待之道,不可不預爲之所,以此分付各該司,何如?傳曰,依啓。旣出好勝,則似無回聽之理,到弘濟院後,亦不必言之,似可矣。已上迎接都監謄錄
大司諫兪㯙啓曰,臣以禁府時事,方被推考,時未畢勘,而夢寐之外,遽授諫職,臣誠惶惑,罔知攸處。破格備擬,雖出特命,揆之政體,實爲未安。況臺官異於庶僚,法例決難輕撓。臣何敢晏然仍冒?請命遞斥臣職。
傳曰,大司諫兪㯙,前任禁府堂上時推考,令攸司棄而勿論。大諫批答見上
上在昌德宮。停常參·經筵。
答領敦寧府事金堉箚曰,省疏具悉。卿其安心勿待罪。
領議政李時白,都承旨吳挺一,迎慰使申濡,弘濟院出去。
中殿,藥房問安。答曰,平復如常矣。
藥房啓曰,雨後,伏未審聖候若何?前日劑入麥門冬飮子,昨已畢進御矣。五貼今當加劑以入,敢此問安,竝稟。答曰,旣已差愈,勿爲劑入。
禁府啓曰,卽接救療醫官李時明手本,則囚人梁有仁,傷寒彌留,熱勢極盛,呼吸喘促,言語不通,不省人事,以相當藥物,多般救療云。與他囚人,不得一時捧招之意,敢啓。傳曰,差病間姑爲保放。
遠接使書目,勅行二十四日,坡州止宿事。又書目,開城經歷韓尙玄罷黜事。
禁府啓目,護軍李行進元情云云。問目內辭緣,惶恐遲晩,向前李行進,旣已遲晩,照律施行,何如?啓依允。
吏曹判書李厚源三疏。大槪,臣之情勢,決不可晏然仍冒,更陳危懇,乞賜鐫免事。入啓。答曰,省疏具悉。卿之私情雖切,其奈國事何?此非私於卿也,度其事勢而然矣。卿其安心勿辭。
吏曹參判李一相三疏。大槪,臣之情勢,萬分危迫,不得不冒死更瀆,乞賜遞免事。入啓。答曰,省疏具悉。已諭予意,卿其勿辭。
明日擧動時,出宮三嚴,卯初二刻。
兵曹啓曰,本曹事務煩劇,雖在常時,郞廳八員,每患不足,況此客使迫頭之日乎?二員,以迎接都監郞廳啓下,一員,又以館所把守定送,而佐郞李堥,卽佐郞崔寬之四寸弟,故不得行公。前頭擧動之時,分差各色之任,則侍衛不成模樣,殊甚未安。依法例李堥改差,其代,令該曹以在京無故人,口傳出代,何如?傳曰,允。
政院啓曰,右通禮金鼎鉉,再昨改除授,而在外未上來,一員未差,莫重擧動時,以假官行禮,極爲未安。令該曹今日內,啓稟差出,何如?傳曰,使之口傳差出。
政院啓曰,禁府郞廳,以委官意來言,今日委官弘濟院出去,明日勅使入京,明明日國忌,此三日三省推鞫,姑停云,敢啓。傳曰,知道。拘忌於祧遷國忌,亦是舊規乎?又啓曰,命下矣。問于禁府,且考謄錄,則祧遷國忌正日,則本府例不得開坐,故以此爲例,告于委官而頉稟云矣,敢啓。傳曰,知道。
吏曹口傳政事,左通禮朴日省,右通禮權諿,兵曹佐郞洪柱三。
訓鍊都監啓曰,前持平睦來善,都監郞廳已爲啓下,而方在罷散中,時無職名,依例付軍職,冠帶常仕,何如?傳曰,此人,曾以魚川察訪,稱病巧避者也。何以前持平啓下乎?巧避之罪,在法極重,私相引發,至於付職冠帶,殊甚可駭矣。不允。
工曹判書李浣上疏。大槪,請削臣職,以正臣罪事。入啓。答曰,省疏具悉。卿其安心勿辭,亦勿待罪。
謝恩,右通禮權諿。
遠接使書目,勅行當日到弘濟院事。已上朝報
上在昌德宮。停常參·經筵。
大駕詣慕華館後,藥房·政房·玉堂問安。答曰,知道。
大駕還宮後,藥房·政院·玉堂·二品以上·六曹·兩司長官問安。答曰,知道。
左議政具仁垕箚子。大槪,今日擧動之時,病不得隨參,惶恐待罪事。入啓。答曰,省箚具悉。卿其安心勿待罪。
院啓,搢紳之間,禮讓爲貴,上下之官,體面亦重,而近來此風漸頹,臣等常切慨然。伏見東萊府使韓震琦緘答,則問備之外,條列水使成釴不法之狀,非但忿懥太露,亦涉告訐之嫌,其在下官之道,豈當如是?請東萊府使韓震琦,從重推考。成釴不法之狀,旣已狼藉於韓震琦緘辭,則不可不査得其實,以懲閫帥貪縱之習,請慶尙左水使成釴所犯,令本道監司嚴明査啓,以爲科罪之地。答曰,依啓。成釴之事,今若査覈,則是告訐之事成也。殊未妥當,今姑置之,可也。以上朝報
迎接都監啓曰,卽刻勅使還宮之意,敢啓。傳曰,知道。又啓曰,各色郞廳各一員,今日爲始,直宿之意,敢啓。傳曰,知道。
又啓曰,卽者大通官,使差備譯官,以勅使之意,傳言於臣等,使之來待於西宴廳,臣等依其言,卽爲進去,則大通官四人,一時出來,傳給禮部咨文一通於臣等曰,今此咨文,從速入啓,明日內回報,可也云云,故咨文送于政院之意,敢啓。傳曰,知道。
傳曰,館伴使之卽爲入來,館伴詣闕時,自上以下馬宴親臨微探之意,榻前定奪。
又啓曰,前日則頭目輩二三人,同處一房矣。今番則每人各占一房,互相爭奪,至於驅出大通官,故通官輩,因此發怒,使差備譯官送言于臣等,多般詰責,不得已外廊空間,排壁造堗之意,敢啓。傳曰,知道。
又啓曰,見官禮下馬宴,使差備譯官依例停當,則大通官輩言,大臣以下百官,齊會館所後,方可請行見官禮,其已畢會耶?若不畢會,則何可徑請行禮乎?下馬宴則主人先設宴需後請行,則客可出受,知此意擧行,可也云,而觀其氣色,與前頓異,此等說話,亦是不平之言,敢啓。傳曰,知道。
又啓曰,卽者大通官,使差備譯官傳言,館後結棚,比前倍加廣闊。且設四面欄干云,故依其言擧行之意,敢啓。傳曰,知道。
傳曰,百官見官禮,卽刻齊會于都監爲之事,分付。
又啓曰,卽者大臣·百官,來會館所,使差備譯官,微通見官禮之意,則諸勅以爲,俺等長路驅馳,非但疲困,旣謁于國王前,與百官行禮無異。今番則除禮,宜當云,敢啓。傳曰,知道。
又啓曰,卽者大通官,使差備譯官傳言曰,慶源罪人,今日當爲處置,而監刑一事,自有前例,依此擧行,大通官四員與五勅一等頭目各一人,當出去紅箭門外,眼同處置,罪人等速爲待令,刑具備待云,而監·兵使亦令來待,分付之意,敢啓。傳曰,知道。
傳曰,傳語軍士,切不遲滯之意,使傳語軍士,以急急分付于都監。
又啓曰,大通官一等頭目等,以罪人行刑事,卽刻出往紅箭門之外矣,敢啓。傳曰,知道。
又啓曰,大通官出坐於紅箭門外,使刑曹郞官·典獄官員監刑,金忠一·申銀山·李起男三人,卽爲行刑,監·兵使權大德·金文世及蔡允岦以下各人,招致於坐前,問咨文中論罪之意於郞廳,郞廳,卽以咨文中經赦免杖之意言之,則通官輩亦以爲然。令本國依咨文處置,而卽爲還入館所之意,敢啓。傳曰,知道。
又啓曰,以明日下馬宴,親臨設宴之意,通于諸勅,則曰,自上以俺等受皇命遠來,有此親臨設宴之敎,而所幹之事,未完了之前,似難受宴云,而玄德宇·趙東立等,微探其意,則明日休憩,再明欲行査事云矣,敢啓。傳曰,知道。已上迎接謄錄
館伴引見時,上曰,今日迎勅之後,大臣以下各司散去,殊甚未妥。今後則凡迎接之後,無論事之有無,大臣及備局堂上,毋得徑先散去,留待闕下,以終其日事。承旨言于備局。且今後則見官禮,必於其日,隨勅使,卽爲進去請行事,亦爲定式爲之。已上備局謄錄
上在昌德宮。停常參·經筵。
大殿,藥房·政院·玉堂問安。答曰,知道。
吏曹口傳政事,開城經歷權摶·李克誠·李慶桓。啓。傳曰,剛明有才者,更爲擇擬開城經歷。△李時術·安後稷·李克誠。
謝恩,開城經歷李時術。
榻前,大司諫兪㯙所啓,成釴之事,異於風聞,而旣已現露於韓震琦緘辭,則臣等所當直爲論罪,而只請本道,査得其實者,意非偶然矣。昨承不允之批,臣非不知聖意之所在,而近來閫帥之輩,率多不法之事,今若置之,則將無以懲勵,成釴所犯。請令本道監司明査啓聞,以爲科罪之地。上曰,依啓。校理閔鼎重所啓,成釴之狀啓,韓震琦之緘辭,俱無士大夫間禮讓之風,所當一體論罪,以懲其習,而震琦則只爲推考,成釴所犯不法之事,則使之査覈,査覈,反重推考矣。以下官告訐之弊,亦不可長。臣意則以俱無廉恥,兩罪之,而査覈之擧,姑置之爲當。上曰,玉堂所啓,是矣。依爲之。大司諫兪㯙所啓,臣等見震琦緘辭,則成釴不法之狀,旣已狼藉,不可置而不問,故論啓蒙允矣。公論所在之地,乃以失當爲言,臣何敢晏然仍冒?請命遞斥臣職。上曰,勿辭,退待物論。上曰,備局有司堂上,爲任最緊,而近以本職煩劇之人,使之兼察,其不能專心致察,勢或然矣。領議政李時白,右議政沈之源曰,備局有司之任,必擇宰列中有望之人,而皆在要劇之地,故難得可合之人矣。上曰,右承旨金佐明,明敏解事,特爲加資,除授備局有司堂上,其代,今日內差出。且備局副提調一員,亦爲堂上中可合之人,擇差,可也。
全南監司書目,井邑呈,以掌令郭聖龜病重,上去不得事。啓。遞差。
獻納李杭,正言閔點啓曰,今此成釴·韓震琦之論,臣等與長官,意見無異,長官有所失,則臣等均有失也。韓震琦,以下官告訐之習,殊可惡,而此時邊守遞易有弊,故臣等商議,只請推考。至於成釴,則當初狀啓,未見其無禮讓,而貪縱不法之狀,狼藉於震琦緘辭中,旣發之後,不可置而不問,故亦請査覈矣。後弊雖不可不慮,貪縱尤不可不懲。臣等所見,實出於此,而今被儒臣之斥,何敢自以爲是而晏然仍冒?請命遞斥臣等之職。答曰,勿辭,退待物論。
政院啓曰,今日開政,承旨差出事,命下矣。吏曹堂上命招,爲政之意,敢啓。傳曰,知道。
都承旨吳挺一啓曰,開城經歷差遣事,一刻爲急,剛明有才者,更爲擇擬事,昨日閉門之後,分付該曹云。昨日則未及改擬以入,其勢或然,而至於今日已晩,累度催促,尙不來呈,事甚稽緩。當該堂上郞廳,推考,何如?傳曰,允。
吏曹判書李厚源上疏。大槪,登對罷出之後,眩氣尤重,僅得扶曳還家,不能祗赴召命,伏地待罪事。入啓。答曰,省疏具悉。卿其安心勿待罪。
吏曹參判李一相上疏。大槪,縮伏之中,病勢猝劇,未得趨赴召命,乞正臣罪,以爲逋慢者之戒事。入啓。答曰,省疏具悉。卿其安心勿待罪。
謝恩,同副承旨李晳。
前判書鄭維城,前護軍李行進敍用事,捧承傳。已上朝報
迎接都監啓曰,今日無宴禮,故別入雌牛一首,依例入給之意,敢啓。傳曰,知道。
傳曰,大臣·備局堂上引見,館伴亦令入侍。
又啓曰,卽者韓勅使差備譯官傳言曰,病中見人甚苦,房守數多,亦且厭擾,別監·中禁中,各減一人,進止差備二名,亦爲全減。且曰,俺病,意謂到京必差,而彌留至此云。蓋其意,欲得醫藥調治,而不爲直陳云矣,敢啓。傳曰,知道。
又啓曰,今日別茶啖,依例排入之意,敢啓。傳曰,知道。
又啓曰,馬上步下諸執事,各樣不緊差備軍及呈才人等放送事,昨緣紛擾,未及周旋。今日始令差備譯官,言於韓使,則許令放送,故坊民房守軍元數五百七十四名內,永放五十六名,姑放一百十名,各樣差備順贊一百四十九名及呈才人,竝皆放送,勅使如有不時出入之事,則各差備將,以不緊把守軍,推移充數之意,敢啓。傳曰,知道。傳曰,明日査事擧動,何以定奪耶?
又啓曰,明日親臨同査之意,令差備譯官措辭,通於大通官,則通官輩,往議於韓使。又議於諸勅使後,始爲回答曰,明日自上親臨,則可以同査,欲知嚴時刻云矣,敢啓。傳曰,知道。
又啓曰,明日館所擧動時,茶禮依例設行之意,敢啓。傳曰,知道。
又啓曰,大通官李夢先,使差備譯官傳言曰,渠之同生弟,居在東大門外,願得相見云,敢啓。傳曰,依前例招給見之。
又啓曰,韓勅,午者,進止差備二人全減,房守別監·中禁各一人減袪之意,送言于臣等處,卽者差備譯官傳言曰,諸通官,聞別監·中禁減祛之事,皆以爲,自上定送之人,如是減祛,事體未安云,故不得已仍存云矣,敢啓。傳曰,知道。
又啓曰,東副使,使差備譯官送言曰,善歌者,善琵琶者,使之招入館中云,分付于該院之意,敢啓。傳曰,知道。
又啓曰,卽者韓使言,病中無聊,欲聽歌笛,歌者二人,吹笛·吹簫各一人,使之招入,故分付該院之意,敢啓。傳曰,知道。
又啓曰,明日擧動嚴時刻,大通官處則卽已言之,而勅使則皆以入睡,待明早言之之意,敢啓。傳曰,知道。已上迎接謄錄
備邊司啓曰,慶源罪人等,旣已結末,當初領來差使員德源府使,時未下去,仍爲領去,所騎刷馬,依上來時例,次次替給,而咸興以北,則改定他差使員,入送本地之意,咸鏡監司處,行文知會。且被殺三人屍身所載刷馬三匹,亦令一路各邑,次次題給,從人七名供饋草料,則別爲成給,何如?答曰,知道。被殺三人事,已言政院矣。
又啓曰,以政院啓辭,申翊全使之急急馳進事,昨昏旣已馳通於撥上,而卽朝又以罔夜疾馳,須及於明日早朝之意馳通矣,敢啓。答曰,知道。鄭維城·李行進等,皆無職名,入參之時,何以爲之?此外應參罷散人,亦爲議處。
又啓曰,本司有司堂上有闕,以禮曹參判尹順之差出,使之從速察任,何如?答曰,已言筵中矣。備局謄錄
下直,開城經歷李時術。
全南監司書目,錦城縣監洪處尹,進上闕封罪狀,朝廷以處置事。
忠淸監司書目,永同縣監金廷望身死事。
慶尙監司書目,母病危重,生前相見事,上疏上送事。啓下備局。
備邊司啓目,粘連慶尙監司洪處厚云云。觀此疏內辭緣,果爲切迫,似當遞改是白乎矣,方面重任,自下不敢擅便,上裁。啓依回啓施行。已上朝報
上在昌德宮。停常參·經筵。
今日館所擧動時,出宮三嚴,巳初一刻。
修撰申混辭職上疏及錦林君愷胤司饔提調辭免。呈政院。還出給。
政院啓曰,此時畿甸守令,不當一日曠官,新除授通津縣監李克誠,卽爲謝恩矣。使之仍爲下直,除署經發送,何如?傳曰,允。
下直,通津縣監李克誠。
府啓,竝引嫌而退,水使亦是上官,當初狀啓中,雖有詆毁之言,而下官緘辭,當陳實狀而已。乃敢强引他辭,以爲報復之計,其心誠可惡,而其漸亦不可長也。然而貪縱不法之狀,旣聞於朝廷,則王法尤重,不可諉之於告訐而置之,只請推考,似非得中,而欲先査覈,實合論事,儒臣陳戒之語,各有所見,不可以此輕遞多官。請大司諫兪㯙,獻納李杭,正言閔點,竝命出仕。新除授掌令鄭麟卿,時在全南道錦城地,請斯速乘馹上來事,下諭。答曰,依啓。
謝恩,慶尙監司趙珩。
院啓,昨日榻前,臣㯙,以成釴所犯,不可不覈處之意連啓,則自上至詢大臣,始許允兪,而旋因校理閔鼎重之言,還寢成命,臣等竊惑焉。當初臣等之論韓震琦也,非不知律輕於罪,而文吏·邊守之遞罷,固所願欲,而本府爲任,亦非他邑之比,故相議稱停,只請推考,以示警責矣。至於成釴不法之狀,旣已狼藉,而其中減給土兵番布,加捧細木等事,尤甚駭異,何可徒慮告訐之弊,而終不覈問其虛實乎?臣等査覈之請,本欲懲勵貪汚之習,而儒臣所見,反以輕重差殊爲非,此則臣等意慮之所不及也。今若明査,果如震琦之言,則成釴難免重罪,或有一毫誣捏,則震琦之罪,豈但止於推考而已乎?朝家處置,不當如是顚倒。請慶尙左水使成釴所犯,令本道監司嚴明査啓,以爲科罪之地。答曰,其在朝家大體,不宜如是,勿爲煩論。
明日館所擧動時,出宮三嚴,巳初一刻。已上朝報
迎接都監啓曰,査問時,三公以下,各各招問,應答相左,則必致生事,故一時竝入之意,使差備譯官趙東立·玄德宇等,善爲措辭,密議于韓則曰,諸勅之意已定,似難周旋云。趙東立·玄德宇等卽應之曰,諸臣雖各各詰問,此事元非兩端,豈有相左之理乎?但倉猝應答之際,或不無囁嚅之患,不如一時竝入,次第査問之爲愈也云爾,則答曰,朝者,諸勅相會,已爲講定,勢難容力矣。趙東立等曰,六卿乃是一體,此則當爲一時竝入云爾,則曰,各衙門旣爲區別査問,則六卿亦當依此問之云矣,敢啓。答曰,若以常例言之,則各衙門應爲不同,此則不然,刑曹外五曹,則只判書一人進參矣。有何各問之事乎?以此助言周旋之意,更爲言之,以觀其答,可也。
又啓曰,今日擧動嚴時刻,使差備譯官措辭,言於大通官,傳言於諸勅使矣,敢啓。傳曰,知道。
又啓曰,雨灑不止,擧動難便之意,使差備譯官措辭,言於大通官,則通官輩以爲,若令俺等,以自上關雨不得擧動之意,傳言於勅使則卽當傳,而但北京之法,大事則不以雨中止,俺等不敢自以己意,言於勅使云,敢啓。傳曰,知道。
又啓曰,今日別茶啖,依例排入之意,敢啓。傳曰,知道。
傳曰,館伴使之卽爲入來。
又啓曰,雨勢不止,擧動難便之意,使差備譯官措辭,言于諸勅,則答以知了。仍曰,明日則當爲擧動云矣,敢啓。傳曰,知道。已上迎接謄錄
政院啓曰,禁府郞廳,以委官意來言,今日館所擧動,三省推鞫,不得爲之云,敢啓。傳曰,知道。禁府謄錄
司饔院啓曰,雨灑不止,擧動難便之意,使差備譯官措辭,言於大通官,則通官輩以爲,若令俺等,以自上關雨不得擧動之意,傳言於勅使則卽當言,但北京之法,大事則不以雨中止,俺等不敢自以己意,言於勅使云,敢啓。司饔院謄錄
上在昌德宮。停常參·經筵。
前承旨金佐明上疏。大槪,乞遞備局有司之任,回授可堪之人,亟收加資之命,以安微分事。入啓。答曰,省疏具悉。卿才實合擢用,卿其勿辭察任。
校理閔鼎重上疏。大槪,冒昧陳章,乞遞職名事。入啓。答曰,省疏具悉。爾之所論皆好,而末端之言,尤覺其正直矣。爾無所失,勿辭。
政院啓曰,新除授藝文館奉敎洪汝河,時在慶尙道咸昌地,本館入直事緊,斯速乘馹上來事,下諭,何如?傳曰,允。
大駕詣館所後,藥房·政院·玉堂問安。答曰,知道。還宮後,藥房·政院·玉堂問安。答曰,知道。
府啓,今日擧動時敦化門前路,大臣以下排班之後,典籍鄭期泰,馳到西班首班坐至近處,始爲下馬,其無識顚妄之狀,極爲可駭。如此之習,不可不懲。請命罷職。答曰,依啓。
大司諫兪㯙,獻納李杭,正言閔點啓曰,昨日本院之連啓,體例所在,不容但已,遣辭之際,別無尤人意思,而伏見校理閔鼎重疏本,顯有不平之語,臣等竊未曉也。臺諫啓辭,稱其官爵姓名,有何羞辱之事,而乃曰名騰白簡,玷累淸朝云爾乎?且其疏中斟酌輕重,執滯遂非等語,抑揚譏詆,不遺餘力,臣等曾不料儒臣,因此轉激,有若立幟於大是非者然,臣等亦爲儒臣惜之也哉?成釴狀啓,雖有剩語,水使亦是上官,則其失,比諸自己貪縱之罪,輕重不亦有間乎?韓震琦推考之論,謂之太輕,則臣等亦不敢自是,而閫帥不法之事,諉之救弊,而必欲仍置不問,則臣誠迷惑,終不知其是當也。目今上下憂遑之時,臣等無補絲毫,日事引避,尤增愧懼,臣等旣被儒臣之詆斥,不可靦然仍冒。請命亟遞臣等之職。答曰,勿辭,退待物論。已上朝報
迎接都監啓曰,明日下馬宴,親臨設行之意,令差備譯官,言於大通官,傳言於諸勅使,則諸勅使答以自上初請宴禮,何敢辭之云矣,敢啓。傳曰,知道。
又啓曰,今日別茶啖,依例排入之意,敢啓。傳曰,知道。已上迎接謄錄
政院啓曰,禁府郞廳,以委官意來言,今日擧動館所,三省推鞫,不得爲之云,敢啓。傳曰,知道。禁府謄錄
全南道去乙未年春夏等褒貶,靈巖前郡守李惟碩,金溝前縣令柳蘊,寶城前縣監慶一會,務安前縣監金克和,長城前縣監沈瑞肩,興陽前縣監許恪,康津前縣監崔攸之,已上中。高敞前縣監金萬元,廢同福縣監李惟楨,已上下。秋冬等褒貶,礪山前郡守李稠,靈光前郡守韓縝,錦山前郡守沈檍,臨陂前縣令尹鴻擧,錦城前縣監鄭基豐,龍安前縣監朴承健,茂長前縣監洪錫龜,務安前縣監金克和,泰仁前縣監申在,已上中。靈巖前郡守李惟碩,寶城前縣監慶一會,興陽前縣監潘潤沂,已上下。朝報
上在昌德宮。停常參·經筵。
政院啓曰,卽者正言柳椐,以前啓闕啓來避,而考諸院中謄錄,則闕啓勿避,明有先朝受敎,上年更爲申明,此避嫌還給之意,敢啓。傳曰,知道。
院啓,以成釴所犯,不可不覈處之意連啓,則自上至詢大臣,始許允兪,而旋因校理閔鼎重之言,還寢成命,臣竊惑焉。當初所論,非不知律輕於罪,而文吏·邊守之遞罷,固所願欲,而本府爲任,亦非他邑之比,故只請推考矣。至於成釴不法之狀,旣已狼藉,而其中減給土兵番布,加捧細木等事,尤甚駭異。何可徒慮告訐之弊,而終不覈問其虛實乎?査覈之請,本欲懲勵貪汚之習,而儒臣反以輕重差殊爲非,實是意慮之所不及也。今若明査,果如震琦之言,則成釴難免重罪,或有一毫誣捏,則震琦之罪,豈但止於推考而已乎?朝家處置,不當如是顚倒。請慶尙左水使成釴,令本道監司嚴明査啓,以爲科罪之地。大司諫兪㯙,獻納李杭,正言閔點,竝引避而退。言涉告訐,姑施輕律,覈其實狀,是非自別,罪彼罪此,適輕適重,臺閣論事,如斯而已。儒臣之陳疏過矣。別無可避之嫌。請竝命出仕。答曰,不允。出仕事,依啓。
大駕詣館所後,藥房·政院·玉堂問安。答曰,知道。還宮後,藥房·政院·玉堂問安。答曰,知道。
禁府,洪南立拿囚。啓。
校理閔鼎重上疏。大槪,亟遞臣職,以便公私事。入啓。答曰,省疏具悉爾懇。勿辭察職。
吏曹參判李一相上疏。大槪,召牌之下,病勢狼狽,遞免事。入啓。缺朝報
迎接都監啓曰,今日擧動嚴時刻,使差備譯官,傳言於大通官,言於諸勅使矣,敢啓。傳曰,知道。
又啓曰,昨日乃是空日,而雌牛一首,因査事未及入納,今日追後入納云,故依其言入給之意,敢啓。傳曰,知道。
又啓曰,翌日宴,以親臨啓下矣。明日,試以親臨設行之意,言於勅使乎?敢稟。傳曰,依啓。
又啓曰,大通官李夢先,使差備譯官傳言,勅使東西正使,曾以勅使,累次往來,故知自上例贈廣多繪,東西正使,求天靑色,東西副使,求多紅色云矣,敢啓。傳曰,知道。言于尙方。
又啓曰,翌日宴,明日親臨設行之意,使差備譯官,言於大通官,傳言於諸勅使,則諸勅使答以今日,上親臨賜宴,不勝感幸。又爲親臨則心甚不安。俺等亦且勞困,宴床分入各房,則俺等當安心受用云矣,敢啓。傳曰,親臨之意,欲爲更請,而恐大人之疲困,不得强請,心甚不安之意,措辭言之,依其言入給,可也。
又啓曰,卽者大通官李夢先,差備譯官金而昌,託稱通官之言,出送軍牢手,捉致都監書吏,劫納求請之物,極爲駭愕。若不重究,無以懲其弊習,令攸司囚禁治罪,何如?傳曰,依啓。已上迎接謄錄
南別宮擧動幕次引見時,都承旨所啓,賓廳大臣會坐時,臣以傳啓辭事進去,大臣以爲,開城留守,遞仍間不可不速稟定,欲爲請對,擧動時刻已迫,玉體勞動,故不敢使小臣稟定矣。上曰,令廟堂更議以處,可也。予意則勿令還任,似當矣事,傳敎矣。申翊全,旣在議罪中,而今若還任,則其侵侮徵索,必有難支之患。申翊全改差,其代,今日內差出,卽爲發送,何如?答曰,允。備局謄錄
政院啓曰,禁府郞廳,以委官意來言,今日館所擧動,明日宗廟朔祭,三省推鞫,不得爲之云,敢啓。傳曰,知道。禁府謄錄郞廳李朝望書。郞廳鄭彦郁校正。
上在昌德宮。停常參·經筵。
吏曹判書李厚源上疏。大槪,臣之疾病,種種危篤,旣闕隨駕。又未赴召,亟削臣職,仍治臣罪,以爲逋慢者之戒事。入啓。答曰,省疏具悉卿懇。卿其安心勿辭,調理察職。
政院啓曰,沃川郡守李純馣,卽者下直,而本以宿病之人,氣息奄奄,若將不保,左扶右持,不能行步。其在所見,莫不驚駭。以此病勢,決不可赴任。臣等目覩實狀,不得不啓稟。令該曹速爲處置,何如?傳曰,遞差。
院啓,成釴不法之狀,旣已騰聞於朝,則臣等按覈之請,在所不已,而聖明旣許還寢,臣等竊惑焉。近來閫帥之臣,廉簡者少,貪縱者多,若不隨現懲勵,則其流之害,豈但止於侵凌上官,傷損體面而已哉?朝廷旣知之〈而〉姑舍,臺論終格而不行,則後來道臣,誰肯有擔當摘奸,以得其虛實乎?揆之國法,決不可仍置不問。請加三思,令本道監司嚴査啓聞,以爲科罪之地。答曰,已諭毋煩。
前參判辛啓榮上疏。大槪,老病稽附陳情待罪事。入啓。答曰,省疏具悉卿懇。卿其安心勿待罪。
吏曹參判李一相上疏。大槪,冒昧陳情,乞遞本職。且令廟堂從速指揮,以便公私事。入啓。答曰,省疏具悉。疏辭當令備局處之。
自卯時至巳時,日暈,午時,日暈。黑雲一道如氣,起自坤方,直指巽方,長竟天,廣尺許,良久乃滅。已上朝報
迎接都監啓曰,從前館所軍牢手之憑藉作弊,罔有紀極,故例禁其任意行走作弊之事矣。卽者大通官輩,使差備譯官,傳言於臣等曰,都監切禁軍牢,使不得出入,此何故耶?臣等答以軍牢例有作弊之事,故任意出去於紅箭門外者,循例禁止之意,則累次往復之後,大通官輩,齊訴於勅使,勅使發怒,會坐於上使之房,招致臣等於西宴廳,使大通官張繼哲·李夢善·金巨坤等傳言曰,定送軍牢於館所者,專爲俺等之使喚,而今番則都監一切禁斷,使不得出入,此何意也?此必出於堂上之分付,其禁止之意,從實直陳云云,而其間咆哮恐嚇之言,有不可盡言。臣等答曰,自上接待勅使,靡極不用,使俺等差以都監之任,慮有一毫未盡之事,戒飭俺等,不啻丁寧,俺等之晝夜不離館所者,所任何事,而乃反禁斷軍牢,使不得使喚於諸勅使前耶?進排諸各司,皆設於館內,勅使分付,卽當奉行,豈敢一刻遲延乎?諸各司旣設於館內,則軍牢之出往紅箭門外者,乃是私自出去作弊之類,故循例禁斷,而今承勅使之問,無乃守門者,或有所不察之事也。抑出於軍牢之厭其奔走,託稱阻門而然耶?若謂俺等不能檢察此等事,則固難免責,至於禁止使喚,實是情外,何以發此言也?大通官輩,回報於勅使,更以勅使之言來傳曰,此事將欲啓知國王矣。今聞此言,可以容恕,今姑置之,此後則軍牢如有作弊者,執捉所犯者,直爲痛治,勿爲混同禁斷,可也云。臣等退出,而大槪,軍牢輩出入之際,受出軍色勿禁牌,然後始許出入,自是常例,而軍牢輩,厭其有所拘礙,今朝累次齊訴於大通官處曰,都監異於前日,切不許出門,凡干分付之事,不得擧行云,故通官輩,信聽其言,不勝忿怒,致有此擧,其爲情狀,極可痛駭。此則過勅後,稟處之意,敢啓。傳曰,知道。
都監郞廳,以翌日宴宰臣意啓曰,卽刻臣愷胤,與平雲君俅·漢城府左尹具仁墍,來詣館所,令差備譯官,以昨日都監草記傳敎之意,措辭傳諭,則答以昨日自上連日來臨,不勝感幸。俺等亦甚疲困,依昨日所言,床排分入各房云,故呈御帖,宴床分入各房後退出之意,敢啓。傳曰,知道。
都監又啓曰,卽者翌日宴,押宴宰臣錦林君愷胤,平雲君俅,漢城左尹具仁墍,來詣館所,以昨日傳敎之意,令差備譯官,措辭傳言於勅使,則答曰,自上勞動玉體,連日親臨,心竊未安。俺等氣甚疲困,不得受宴,床排依昨日所言,分入各房云,故錦林君以下,呈御帖之後,退出之意,敢啓。傳曰,知道。
又啓曰,明日是請宴日次,依例以仁政殿設行之意,請於勅使乎?敢稟。傳曰,明日乃祈雨祭齋戒,親臨設宴,似爲未安。姑以別宴請行,可也。
又啓曰,以都監請宴草記,傳曰,明日乃祈雨祭齋戒,親臨設宴,似爲未安。姑以別宴請行,可也事,傳敎矣。卽令差備譯官措辭,傳言於勅使,則答曰,俺等身旣疲困,歸期已迫,別宴床,排分入各房,宜當云矣。敢啓。傳曰,依其言爲之,而以齋戒未安之意,則只言於都監之意也。何以竝言於勅使乎?殊甚不察矣。今後則勿爲如是泛過,可也。
又啓曰,卽者勅使,使差備譯官,傳言於臣等曰,俺等旣已竣事,欲於初六日發還,發賣物種,斯速備待,期於再明完了,禮單亦於明日入納云。蓋其意,促其發賣,而不在於促行,當觀勢從容停當之意,敢啓。傳曰,知道。
又啓曰,卽者韓譯,使差備譯官,傳言於臣等曰,俺等先送文書中,謝恩姓名,亦當開錄先報,今番謝恩使,誰某差出乎?答以今此使行,非他循例之比,義順特許出送。又有査問之擧,自上重其事,麟坪大君,特命差遣云爾,則頗有樂聞之色云矣,敢啓。傳曰,知道。已上迎接謄錄
備邊司啓曰,今此回奏,提學當爲撰出,而必須與知本司之事,然後可無未盡之患,藝文提學李一相,本司提調差下,使之察任,何如?答曰,允。
又啓曰,傳曰,回奏草,必須一二日內撰出後,方與諸勅完定,以此言于備局事,傳敎矣。大提學則不可使撰此等文書,藝文提學李一相,雖在陳疏中,其所患不至深重,卽爲牌招,使之從速撰出,而令刑曹判書許積,戶曹判書洪命夏,詳言査事曲折,旣撰之後,臣等會同相議刪定,俾無未盡之弊,何如?答曰,允。以上備局啓辭
下直,開城留守崔惠吉。
修撰申混辭職上疏。入啓。踏啓字。已上朝報
上在昌德宮。停常參·經筵。
以文川郡守鄭繼胄,去春三朔月課,連三次不作,罷職傳旨,傳曰,勿罷,只推考。
政院啓曰,禁府郞廳,以委官意來言,今日祈雨祭受香,明日正日,此二日,三省推鞫,不得爲之云,敢啓。傳曰,知道。
傳曰,史官三員待命,騎馬九匹立之,祈雨祭所內摘奸。
院啓,守令署經,乃是金石之典,近因朝家多事,或有除署經發送之時,而非有上敎,則自下不敢直請者,法例然也。頃日通津縣監李克誠,除拜後,政院直請除署經發送,此前所未有之事,雖緣急遽之際,難免妄作之失,當該承旨,請命推考。答曰,依啓。成釴所犯,令本道監司査啓,以爲科罪之地事,停啓。已上朝報
迎接都監郞廳,以金領敦寧府事意啓曰,臣與完陽君李元老,戶曹判書洪命夏,來詣館所,令差備譯官請行宴禮,則勅使中一人,晝睡方濃,久而復起,令差備譯官等,各捧御帖以入,其意不欲受宴也。不敢强請,只呈御帖退出之意,敢啓。傳曰,知道。
又啓曰,別宴宰臣領敦寧府事金堉,與完陽君李元老·臣命夏,來詣館所,依例請宴,則床排依前分入各房云,故卽呈御帖後退出,而昨日傳敎之意,不爲直請於通官輩,使差備譯官,以請設別宴,措辭傳諭,而啓辭中措辭未瑩,致有不察之敎,不勝惶恐,敢啓。傳曰,知道。
又啓曰,卽令差備譯官,以明日仁政殿請宴之意,傳言於大通官,言於勅使,則前日旣有親臨設宴之擧。又有闕內請宴之命,不勝感幸,無以爲達,但歸期不遠,欲得數日之休,願勿設行云。大通官亦以爲,雖有更請之擧,勅使厭其勞動,必不赴召云矣。旣不行仁政殿請宴,則自有宰臣請宴之規,依此擧行,如何?傳曰,允。以上迎接謄錄
備邊司啓曰,以吏曹參判李一相上疏,令備局處之事,命下矣。今此文書,與許積·洪命夏同議撰出事,自本司昨已啓達,允下矣。此上疏不爲回啓之意,敢啓。答曰,知道。
又啓曰,今此奏文,則已令提學李一相等,同議撰定,今方起草,而禮部咨文,亦當別爲回答,令承文院從速撰出,何如?答曰,允。以上備局啓辭
慶尙監司書目,推刷御史金始振,聞其承重祖母喪,發行事。朝報
上在昌德宮。停常參·經筵。
慶尙道賑救御史書目,淸道郡守李守綱,陷於監色等術中,一任所爲,致令累百飢民,顚仆於百里之外,罷黜事。
全南監司書目,和順呈,以四月十二日下雪,厚至沒鞋,變異非常事。
吏曹啓曰,新除授天安郡守趙胤錫,呈狀于本曹曰,老母年迫八十,衰病日甚,長在床席,不忍遠離叱分不喩,矣身落馬折脚之中,又得內傷外感之症,痛勢彌留,赴任無期,呈狀調治之際,赴任之限已過,從速入啓處置云。向前趙胤錫身病輕重,臣曹未能詳知,而上有老病親,過限未赴任,當此多事之時,守令不可久曠,趙胤錫,改差,何如?傳曰,允。
左承旨李弘淵,同副承旨李晳啓曰,畿邑站役,一刻爲急,而開城經歷李時術,亦於前一日,口傳差出,卽爲下直,則李克誠之新拜通津,似無異同,故自本院相議啓稟,除署經發送矣。今者臺論重發,辭意嚴截,且臣等雖非該房,而均有妄作之失,不勝惶恐,伏地待罪。傳曰,知道。勿待罪。
禁府,罪人睦行善拿囚。啓。以上朝報
迎接都監啓曰,卽者勅使,使差備譯官,傳言於臣等曰,俺等當於初七日發程云。大通官輩,出望西宴廳,招致平市官員,發賣之物,今日內速爲入納之意,分付後,又令差備譯官,傳言於臣命夏曰,發賣一事,再昨旣已傳言,而尙無形影,此何故耶?自前累日相持,勢所固然,而今番則上勅有催還之意,不可不速爲備待,雖自今日爲始,發賣未必完了於數日之內,設使一番準備以待,勅使必不滿慾,若干之物,須續續入送,以示擧行形止,宜當云矣,敢啓。傳曰,知道。
又啓曰,勅使雖以初七日發還爲言,勢將差退數三日,凡雜物,別無難繼之患,而但活鷄不足之數,多至千餘。今若分定畿邑,則出站各官,亦有難支之弊,似當及時變通,上年品鷄之定,出於迫不得已,而其時所用,止於定三品以上,尙多未捧之數,東西班正三品以下未捧者,依前定收合補用,而其餘不足之數,自該曹貿用,何如?傳曰,允。都監郞廳,以金領敦寧府事意啓曰,臣與戶曹判書洪命夏,請宴如前,則勅使辭而不受亦如前,臣等只呈御帖退出之意,敢啓。傳曰,知道。都監又啓曰,請宴宰臣領敦寧府事金堉·臣命夏,依例請宴,則勅使使差備譯官傳言曰,床排依前分入各房云,故御帖進呈後退出矣。敢啓。傳曰,知道。又啓曰,明日當行回禮宴,而但端午節日,若無宴禮,則彼人亦不無落寞之心。且前頭只有上馬宴,一度回禮宴,退行於再明,明日則以別茶啖例行,何如?傳曰,允。又啓曰,卽刻勅使,以初七日發程,出牌文之意,敢啓。傳曰,都監依例請留。又啓曰,卽者大通官輩,使差備譯官傳言曰,都給禮單,趁明早入納。且身死家丁一人禮單,依他例入給云,故依其言擧行之意,敢啓。傳曰,知道。又啓曰,卽以自上請留之意,使差備譯官措辭傳諭,則勅使答曰,俺等竣事已久,而尙此留滯者,蓋以所騎馬,留置灣上,限其喂養肥澤,乃爲發還,而今則想已肥健,勢難久留,不得承命云矣,敢啓。傳曰,依例承旨進去請留。又啓曰,以發賣一事,通官輩,終日恐嚇市民相持,試以若干物入給,則卽招平市官員,今姑停罷,待明早備納云矣,敢啓。傳曰,知道。又啓曰,小臣馳詣館所請留,則諸勅,答以俺等旣已竣事,日氣且熱,歸意甚迫,欲於初七日發程矣。自上連遣近臣勸留,不敢違命,以初八日發程云矣,敢啓。傳曰,知道。明日大臣,依例進去請留。已上迎接謄錄
傳曰,大臣及提學·刑判·護軍金佐明引見。
備邊司啓曰,奏文草,昨已啓下,令館伴許積,今日內完定於勅使前,似當,敢稟。答曰,依啓。以上備局啓辭
上在昌德宮。停常參·經筵。
政院啓曰,禁府郞廳,以委官意來言,今日端午受香,明日端午祭日,三省推鞫,何以爲之云?敢啓。傳曰,依舊規爲之。
兵曹啓曰,宣傳官,武弁新進極選也,禁軍入屬之中,有本廳將鬼薦者擬望矣。新除授宣傳官林崈,爲人孱劣,不合宿衛之任,爲先汰去,所薦之人,亦爲從重推考,以爲循私蔑公者之戒,何如?傳曰,允。
大司憲尹絳上疏。大槪,身帶憲職,有傷事體,亟命遞改事。入啓。傳曰,下該曹。
大司憲兪㯙啓曰,臣於昨夕,伏接小報,有吏曹參議睦行善鞫問處之之敎,臣不勝瞿然之至,卽見僚簡,乃臺閣捄正之論也。臣意別無差殊,而第念該曹回啓中,元非重罪等語,實指鄭維城前冬秋部時事,而聖批嚴峻,亦由於此。臣與維城,旣是同罪之人,則臣當惶懼未安之不暇,嫌疑之際,又不可不避。臣何敢晏然同參僚議乎?請命遞斥臣職。答曰,勿辭,退待物論。
校理閔鼎重初度呈辭。呈政院。還出給。
院啓,昨夕臣等,伏見吏曹參議睦行善鞫問之敎,不勝驚悚之至,鄭維城,朝廷之重臣也。蒙宥收敍之後,因其辭疏,請還成命,揆以事體,似無是理,則其所回啓之辭,非爲維城之地,而元非重罪等語,不過遣辭之際,不察之致,豈敢有一毫歸咎於君上之意哉?以殿下之明聖,非不察見乎此,而天威遽震,辭旨太嚴,至令鞫問而處之,凡在瞻聆,莫不震駭,此豈聖世之所宜有哉?請還收睦行善鞫問之命。大司諫兪㯙,引嫌而退,秋曹被罰,乃是前事,而蒙敍之久,方在臺閣,則雖難可否,有何所嫌?請命出仕。答曰,不允。出仕事,依啓。
府啓,昨夕伏見吏曹參議睦行善鞫問之命,臣等不勝驚悚之至。本曹回啓說話,雖或失當,不過一時不察之致,而旣下情外之敎,又有鞫問之命,原情定罪之道,豈容如是?竊恐有欠於大聖人包荒之度也。請還收睦行善鞫問之命。答曰,不允。
吏曹啓曰,守令有闕,政事,取稟。
大司諫兪㯙就職。
吏曹啓目,粘連大司憲尹絳上疏云云。臺諫異於他職,曾無帶職奉使之規,發行之時,自當辭遞是白在果,行期已迫,又此陳疏,似當依願施行是白乎矣,憲長進退,該曹不敢擅便,上裁,何如?啓依回啓施行。已上朝報
迎接都監啓曰,卽者大臣,來詣館所,依例請留,則勅使答以昨因遣近侍請留,已退一日矣。至遣大臣,又此請留,重違勤敎,當加留一日,而此後必有中使之請留,累次往復,實涉文具,無寧一時的定加留二日,初十日定爲發行,此後則勿爲更請云,而初十日乃國忌日也。郊外餞宴,事涉難便,姑勿更請,臨時措辭更請,似或便當,惶恐敢啓。傳曰,知道。又以右議政意啓曰,臣之源來詣館所,使差備譯官,措辭請留,則諸勅答曰,昨日遣近臣請留,重違上命,欲留一日矣。今又遣大臣請留,不勝感激,當於初十日發程云,敢啓。傳曰,知道。都監啓曰,都監禮單,皆已無事入納,而韓則以爲旣受皇帝分付,不敢與諸勅晏然自處,禮單分半受之云,其餘還爲出送矣,敢啓。傳曰,此是應受之物,亦非規例之私,有何不可等語?措辭更勸,可也。又啓曰,今日別茶啖,依例排入之意,敢啓,傳曰,知道。又啓曰,卽刻別入雌牛入納云,故依其言入給之意,敢啓。傳曰,知道。又啓曰,以都監草記,都給禮單,皆已入給,韓則分半受之云事。傳曰,此是應受之物,亦非規例之事,有何不可等語?措辭更勸,可也事,傳敎矣。使差備譯官,以傳敎之意措辭,言於韓使,則答以下敎如此,不勝感激,而旣有帝命,不敢違越云矣,敢啓。傳曰,知道。又啓曰,差備譯官,以明日回禮宴設行之意,言于諸勅,則歸期已迫,身且勞困,床排若依前分入,則何幸如之云矣,敢啓。傳曰,依其言爲之,可也。又啓曰,臣許積,與金佐明來詣館所,入見勅使,從容論難,日昏始爲罷出,奏文說話,頗有可改處,而闕門已閉,臣等趁明早,進詣闕下,詳細啓達之意,敢啓。傳曰,知道。又啓曰,卽令差備譯官,更探韓意,則答曰,此事別無他意,義順出來時,皇帝問曰,當初婚媾,出於兩國相和而爲之耶?抑㤼迫爲之耶?俺答曰,此非兩國相和之事,出於威脅,故其時勅使,絡繹往來云爾,則皇帝曰,勅使頭目幾人,朝鮮率來陪臣中使何人耶?且自我所送禮單幾許耶?俺隨所記略對,而未詳其實,故其時謄錄,欲爲謄去,以備皇帝之更問,而皇帝若不問之,則何必告之?此事但俺知之,非諸勅所知,須勿泄此言也云。蓋其意一以要爲我國周旋之功,一以誇皇帝親密之狀而已。似無他意於其間,而謄書以給事,何以爲之?敢稟。傳曰,竝謄給無妨,而自彼出來禮單,則自有其處文書,不必書給矣。以上迎接謄錄
政院啓曰,以黃海監司任義伯狀啓,江原道驛馬,仍用於勅行下來事,傳曰,廟堂論事,每失輕重至此,良可歎也。江原道驛馬三十匹,不許仍留,海西之民,亦獨何罪?此狀啓勿下備局,此馬三十匹,竝仍留補用事,直爲分付,毋使海西之人,有獨賢之歎也事,命下矣。旣有直爲分付之敎,以此意,黃海監司處,直爲下諭,何如?敢稟。傳曰,依啓。
延接都監啓曰,臣許積,與金佐明來詣館所,入見勅使,從容論難,日昏始爲罷出,奏文說話,頗有可改處,而闕門已閉,臣等趁明早,進詣闕下,詳細啓達之意,敢啓。答曰,知道。備局謄錄
政院啓曰,三省推鞫,依舊例爲之事,命下矣。禁府郞廳,以委官意來言,考諸謄錄,則三省推鞫,曾未有與端午相値之時,而凡受香行祀之日,例不開坐,今此三省推鞫,似不當爲之云,敢啓。傳曰,知道。禁府謄錄
上在昌德宮。停常參·經筵。
右邊捕盜廳啓曰,本廳出身軍官邊振海,定送館所把守矣。當日巳時量,騎馬食代還來之時,行到貞陵洞口,則憲府書吏二名,稱以騎馬犯禁,不意曳下,打破頭腦,流血滿面。其爲所見,不但驚駭,自設本廳,其來已久,而軍官輩被打禁吏,曾所未有。若不隨現痛治,日後之弊,有不可言。禁吏·所由等,令有司推治,何如?傳曰,允。
傳曰,政事,明日爲之。
府啓,睦行善拿鞫之命,出於意慮之外,臣等陳啓,實是公共之論,而聖批靳兪,臣等竊悶焉。回啓措語,雖或失當,不過一時不察之致,而旣下情外之敎。又有鞫問之命,原情定罪之道,豈容如是?竊恐有欠於大聖人包荒之度也。請還收睦行善鞫問之命。
備邊司啓曰,今日館伴等引見時,護軍金佐明所啓,慶尙監司洪處厚,曾以母病,陳疏遞任矣。今聞其母病差歇云,仍任似便,大臣亦以爲然。但新監司已爲差出,何以處之乎?上曰,然則言于大臣,仍任,可也事,傳敎矣。當初洪處厚之遞差,只緣其母病深重,而今則病勢差歇云,纔遞旋仍,揆之事體,雖涉未妥,遞易之弊,亦甚不貲。洪處厚,依聖敎仍任,似當,敢啓。傳曰,依啓。
答府曰,勿煩。
校理閔鼎重上疏。大槪,更陳危懇,乞遞職名事。入啓。已上朝報
迎接都監郞廳,以回禮宴宰臣錦林君意啓曰,臣愷胤,與禮曹判書吳竣,戶曹參判金南重,來詣館所,令差備譯官,請行回禮宴。諸勅使以爲,日氣頗熱,身且困憊,宴禮不得出受,床排分入各房云,故臣等卽呈御帖後,仍爲退出之意,敢啓。傳曰,知道。都監又啓曰,回禮宴宰臣錦林君愷胤,禮曹判書吳竣,戶曹參判金南重,來詣館所,使差備譯官,依前請宴,則答以床排如前分入各房云。故御帖進呈後退出之意,敢啓。傳曰,知道。又啓曰,發賣物種,自再昨入給,而初頭優給則後尾難防,故量爲入給,累日相持。又令譯官趙東立·玄德宇等,開諭於大通官輩,午前使之緩督矣。自午時,通官輩出往西宴廳,拿致市民,多般詰責。且以譯官送言於臣命夏曰,前年三勅時,發賣之數尙多,況今番勅使,乃是兩起之行,頭目多至八十人,以若干物種,決難遍分,亦不可續續入,給有若兒戲者然,今日內催督優入云。臣以若干市民力竭難辦之意,縷縷論辯,則不至生梗,而且聞諸勅所慾無厭,有倍於前勅,趙東立盡力爭之,頗有減數之意,而必欲明日內完了云矣,敢啓。傳曰,知道。已上迎接謄錄
備邊司啓曰,今五月初五日館伴等引見時,行副護軍金佐明所啓,慶尙監司洪處厚,曾以母病,陳疏遞任矣。今聞其母病差歇云,仍任似便。大臣亦以爲然,而但新監司已爲差出,何以處之乎?上曰,然則言于大臣,仍任,可也事,傳敎矣。當初洪處厚之遞差,只緣其母病深重,而今則病勢差歇云。纔遞旋仍,揆之事體,雖涉未安,遞易之弊,亦甚不貲。洪處厚,依聖敎仍任,似當,敢啓。答曰,依啓。
又啓曰,卽接東萊府使韓震琦馳報,則源差處問情祕密行關,前月三十日到付,本府探問辭緣,始爲覺悟,而但無差倭相接之便,副特送路次宴,進定於數日內,要見源倭,從容言及,探情馳啓云。其狀啓,想於數日內入來,而當初行文時,各別嚴飭,使之急速飛傳矣。費了七日,始到東萊,撥路之怠緩,乃至於此,不可尋常,申飭而止,令三道監司遲滯撥軍,摘發治罪,以警後日,何如?答曰,依啓。以上備局啓
慶尙監司書目,知禮縣監姜元禧棄官罷黜事。朝報
院啓,臣等非以鄭維城之規外蒙敍,謂之妥當,亦非以睦行善之率爾回啓,謂之無失,而但以措語間不察之罪,至下鞫問之敎,天威所及,莫不震駭。竊恐有傷於天地包容之量,亦豈臣等之所望於聖明者乎?請還收睦行善鞫問之命。答曰,勿煩。朝報
上在昌德宮。停常參·經筵。
政院啓曰,禁府郞廳,以委官意來言,今日長陵受香,明日齋戒,初八日正日,初九日獻陵受香,初十日正日,自今日至初十日,三省推鞫,不得爲之云,敢啓。傳曰,知道。
院啓,臣等以睦行善不可拿問之意,連日論列,而未蒙允兪。臣等竊惑焉。該曹回啓中措語,雖或過當,豈有歸咎君上之意,而直以文字間所失,遽爲罪案,則亦豈淸朝之美事乎?臣等此言,非爲行善地也。請加三思,還收睦行善拿推之命。答曰,毋煩。
府前啓,還收睦行善鞫問之命事,停啓。
校理李廷夔上疏。大槪,乞遞職名,歸救母病事。入啓。答曰,省疏具悉。爾其勿辭往來。
有政。以李後傑爲知禮縣監,徐順民爲監察,尹舜擧爲宗簿主簿,徐忭爲天安郡守,李堥爲禮曹佐郞,金益熙爲大司憲,李元龍爲淸道郡守,洪處厚爲慶尙監司。已上朝報
迎接都監啓曰,臣許積,與金佐明,持奏草來詣館所,通於大通官輩,則答以許多文書,以言語相通,必多疎漏,以諺書翻譯入給,則渠輩又翻以淸書,以示勅使,聽其可否定奪云,故臣等仍在館所,方爲口授翻譯之意,敢啓。傳曰,知道。又啓曰,今日別茶啖,依例排入之意,敢啓。傳曰,知道。又啓曰,卽者韓使,使金尙誠,方施艾灼矣,敢啓。傳曰,知道。又啓曰,卽者韓勅使差備譯官,傳言於臣等曰,通信使入往日本事,則曾因咨文,皇帝已知之矣。使臣今已還來耶?皇帝必欲聞日本道里風俗飮食居處等事,俺不可不詳知而去,以備皇帝之下問。首譯洪喜男·金謹行及上通事,自都監招來,而如或難於擅便,須卽啓知云。其意專在於效前日鄭賊之所爲,欲爲懲索倭物之計,彼旣發言,似無中止之理,何以爲之?敢稟。傳曰,密贈之數,趁卽言之,此事則更觀其勢,不得已後爲之,可也。又啓曰,韓處加給事,當依傳敎,卽爲言之,而艾灸之後,熱勢甚盛,嘔吐移時,心大發,使人不得近前,姑待其心恙稍息之隙,而至於洪喜男等招見事,更不擧論,此亦出於病勢如許,念不及他之致,更觀明日所爲而處置之意,敢啓。傳曰,知道。又啓曰,奏草,朝者,以諺書翻譯入給之後,慮其翻以淸言之際,有誤翻之弊,使趙東立·玄德宇·徐孝男等,隨其所問,詳言曲折矣。大通官李夢善,衙譯金大獻·金德生等,專主翻譯,李一善·金巨軍輩,則往來看檢,而金大獻,稍解文字,求見眞本,而文理不通,不能詳解,只語本意,以爲諺書所翻,與眞本不同,與趙東立等,詰難不已。東立等,隨處爭辯,以淸書翻我語,亦多窒礙處,故渠輩自中亦爲論辯議定而後,始爲翻出,以致日暮,卽刻始得畢,明早當示於勅使云矣。敢啓。傳曰,知道。已上迎接謄錄
傳曰,睦行善傳旨入之,傳旨中拿囚鞫問三字,以拿推二字,改付標以下。禁府謄錄
忠淸監司書目,連山縣乙未條田稅及大同米所載船,到泰安地,依岸致敗,同縣監權儁罷黜事。朝報
上在昌德宮。停常參·經筵。
兵曹啓曰,昨日閉門時,金虎門守門將,來告于本曹曰,有一常漢士龍稱名者,突入於同門,使軍士驅出不納,則其漢以袖藏尺許梗木,歐打書員,至於流血云。捉致囚禁之際,亦甚拒逆。其爲悖惡之狀,據此可知。闕門闌入,自有其律,令有司各別刑推科處,何如?傳曰,允。
執義沈世鼎啓曰,頃日睦行善鞫問之命,實出意慮之外,瞻聆所及,莫不震悚。兩司之臣,不謀同辭,請收成命,是固職分之當然耳。昨日與同僚會議,將爲連啓之際,伏見分發,自上追寢前旨,改以拿推。臣意以爲,罪名差輕,而兩司交爭,涉於過重,故與同僚相議停之矣。今聞物議譁然,皆以徑先停論爲非云。旣有所失,不敢一刻仍冒,當此淸齋之日,未免瀆擾之歸,臣罪尤大,請亟命罷斥臣職。答曰,勿辭,退待物論。
大司憲金益熙上疏。大槪,宿患沈痼,決難供劇,乞遞新授職名事。國忌齋戒,以留政院。
掌令尹㻩啓曰,頃日睦行善回啓措語,不過遣辭之際,無情之失,而至有鞫問處之之敎,臣等無任驚惶,累日論列,而旋有以拿推改標之命,則罪名差輕,似不至於兩司之交爭,故昨日與同僚,相議停啓矣。今聞物議,以徑停爲非云,臣何敢晏然仍冒?況今淸齋之日,未免瀆擾,臣罪尤大,請命遞斥臣職。答曰,勿辭,退待物論。
持平朴世模啓曰,臣適有狗馬之疾,不得行城上所有日矣。昨者同僚,又以式暇不得代行,則茶時不可廢也,前啓不可闕也。黽勉輿疾,與同僚行相會禮,將爲構草連啓之際,聞有睦行善鞫問傳旨,拿推改標之命。同僚以爲,旣除鞫問,則罪名差輕,兩司交爭,涉於過重,臣意亦以爲然,相議停之矣。今聞物議皆以爲非,同僚旣以此引避,臣何敢晏然仍冒?當此淸齋之日,未免瀆擾,臣罪尤大,請命遞斥臣職。答曰,勿辭,退待物論。已上朝報
迎接都監啓曰,今日別入雌牛,依例入給之意,敢啓。傳曰,知道。又啓曰,今日別茶啖,依例排入之意,敢啓。傳曰,知道。又啓曰,李一善廚子免役事,及李夢善族屬免軍事,臣許積,曾已陳達於榻前矣。廚子唜善免役帖文,成給一善,則稱謝不已,而夢善所錄,請免軍役者,則至於五名之多,不可一從其所言。故所錄之紙,稱以閪失,以觀其所爲,則夢善,送人於其父處,問各人姓名,其父答書大責,不言其姓名,夢善,只錄渠所記名者定虜衛朴廷建·步兵朴廷生兩人,更懇於臣曰,朴廷建,除定虜衛之役,朴廷生,移定定虜衛,則其生色於鄕族大矣。須某條圖之,懇請不已矣,敢啓。傳曰,依願施行。又啓曰,奏草,大通官輩,昨昏已爲畢翻矣。今朝更爲正書,示之於諸勅使,則勅使頗有刪改之語,當改處,改書於諺書謄本中,送示於韓,仍爲出送於臣等處,取見其所改者,則皆非重難之處,各官所答之說,別無大段相左者。至於非刑官獨斷事一款,臣許積,來詣館所之後,更考文勢,則當在各官供訖之下,混錄於擬罪之中,極涉難便,而亦不敢續續請對。且迫於事勢,未及啓稟而改之矣。勅使問其不在於刑官供辭下之由,使差備譯官,措辭傳言難便之曲折,則勅使亦以爲然,仍存不改,而勅使言,今此當改處,旣改之後,以直書具奏,或精謄一本入給,以爲齎去之地云,故臣許積,卽將進詣賓廳,與李一相·金佐明,商議改之之意,敢啓。傳曰,知道。又啓曰,皇帝家頭目出來之數,令譯輩更探于金巨軍,則皇帝家頭目九人出來,而一人身死云矣。此八人別贈當否,問於韓處而後擧行乎?敢稟。傳曰,彼有不滿之言後追給,似未妥當,從便措辭,先問于韓譯後爲之似當。又啓曰,以都監頭目別贈當否,問于韓處擧行乎草記。傳曰,彼有不滿之言後追給,似未妥當,從便措辭,先問韓譯後爲之似當事,傳敎矣。卽令趙東立·玄德宇等,欲探韓意,則以其所患,不肯接人,故不得探問。先試一善·巨軍兩人之意,則此等事,不必率爾行之,觀勢處之未晩,爲敎云矣,敢啓。傳曰,不必更問于韓譯,死人竝九人之物,磨鍊入給,臨時措辭言之,可也。又啓曰,以都監草記傳曰,不必更問于韓譯,死人竝九人之物,磨鍊入給,臨時措辭言之,可也事,傳敎矣。臣等反復商議,上年勅使出來時,頭目中七人,乃是皇帝親信之人。故有別贈之擧,而自大通官以下一二等頭目,一體磨鍊以給,而今番頭目八人,雖曰皇帝家頭目,而皆非表表之人,韓及大通官輩,亦未嘗言及別贈之事,而遽爾別贈於此九人,則不得之衙譯頭目輩,不無落寞之心。明日先以勅使處別贈入給,以試其氣色而處之,亦似未晩。惶恐敢稟。傳曰,知道。又啓曰。傳曰,今此諸勅及皇帝家頭目等處,別贈禮單,必於今日內定奪入給,而何至今無黑白耶?言于都監事,傳敎矣。皇帝家頭目出來與否,若問于韓輩,則欲爲生色之地,必有加數言之之弊,其中金巨軍,頗有着實之言。故令譯輩微探于巨軍,則以爲,一等頭目中年老者一人,乃是皇帝廚房出入之人,而亦非親信者云。毋論親信與否,欲爲更探其數,而巨軍,以發賣一事,奔走無暇,今纔完了,方爲更探之意,敢啓。傳曰,知道。今日內定奪,明朝令中官,依例持貼往給,可也。又啓曰,卽者韓使,使差備譯官傳言曰,俺出來時,禮部尙書求請貂皮,故俺行到西路,言及於徐中使,使之啓達,到館之後。又言於石中使矣。未知啓達否,臣等答以外庭之臣,與內官無相接之語,全未得聞之意,則答曰,此非俺所求之物,謝恩使在北京時,禮部尙書直求之。且俺到西路,言于徐中使之時,上勅亦已知之云矣,敢啓。傳曰,知道。又啓曰,以都監張繼招密贈草記,傳曰,參酌磨鍊給之,可也事,傳敎矣。元單子中,磨鍊付標以入之意,敢啓。傳曰,知道。已上迎接謄錄
政院啓曰,卽者許積·李一相·金佐明等,來詣本院,奏草中若干處,依勅使所改該本,刪定措語,而前日啓下單子,則前後所改處頗多,事涉煩雜。故付標於他本,竝與前單子入啓,以備御覽,而大臣方會賓廳,相議以入云,敢啓。答曰,知道。備局謄錄
上在昌德宮。停常參·經筵。
持平李曾啓曰,空疎賤臣,百無一取,濫蒙鴻造,歷揚華貫,前後忝竊,亦已多矣。況此風憲之職。又出夢寐之外,感激之餘,固知匪據,而客使在館,國家多事,不敢辭免,悶默行公,臣猶自愧,人謂斯何?今此睦行善之罪,不過措語之失,而天威遽震,至下鞫問之命,行善之被罪,固不足說,大聖人用罰之道,恐不當如是,還收之請,斷不可已,故臣與同僚相議搆草,二日連啓之後,臣以式暇,退在私室。凡諸簡通,不得拆見,法例然也。罔敢可否於其間,而昨日同僚,以徑先停論,物議譁然,爲避,則臣雖不參於停啓之論,當初發論,旣與之同事,臣何敢自謂無失,晏然處置乎?家旣僻遠,昨又日暮,今始來避,臣之所失尤大,請命罷斥臣職。答曰,勿辭,退待物論。
院啓,執義沈世鼎,掌令尹㻩,持平朴世模·李曾,竝引嫌而退,拿推鞫問,名殊實同,而執此遽停,宜有物議,停啓見非,參論何與,而强辭規避,難免苟且。請竝命遞差。答曰,此不過自矜己能,而攻人之不同也。良可笑也。執義以下竝出仕。
執義沈世鼎,掌令尹㻩,持平朴世模·李曾,就職。
執義沈世鼎,掌令尹㻩,持平朴世模啓曰,臣等之失,臣等亦自知之。諫院之請遞,實出於公議,而不料聖敎特令出仕,臣等徊惶罔措,不知所以自處也。召牌臨門,不敢退伏,而旣遞之官,決不可抗顔,復出行公。請亟命遞斥臣等之職。答曰,勿辭,退待物論。
正言閔點啓曰,睦行善回啓之失,當乃是薄過,而天威遽震,用罰太重,凡在瞻聆,莫不悚慄。臣等捄正之論,實恐有傷於天地包容之量也。兩司之臣,不謀同辭,則公論所發,蓋可見矣,而雷霆少霽,特命改標,爲臺官者,正當竭誠論執,期回天聽,無使吾君,有一毫過中之擧,而憲府之官,不此之思,二啓遽停,有若塞責者然,旋復引避,不執一定之見,殊非聖朝寄耳目之意也。況其避辭中物議譁然云者,非因本院而發,則可知其公共之論矣。臣等請遞之啓,只循公議,而殿下乃以矜己攻人斥之,臣不勝驚悚之至。臣連日論啓,天聽邈然,而改標之命,亦不下於臺啓之批,則臣方愧懼之不暇,有何自矜之心,而餘力可以攻人者乎?臣以無似,初入言地,適丁虞憂,未能辭避,絲毫無補,徒事引嫌,今日何日,而又復瀆擾,臣罪至此,愈萬萬矣。臣旣承嚴旨。又有處置乖當之失,決難一刻仍冒。請命鐫削臣職。答曰,勿辭,退待物論。
持平李曾啓曰,臣於發論之時,旣已同參,停啓之時,臣雖不參,至於處置同僚,實涉未安,臣之引避,在所未已,而諫院之請遞,出於公議,不料聖敎特命出仕,臣不勝徊徨罔措,不知所以自處也。召命之下,不得不趨詣,而旣遞之官,決不可仍冒。請亟命遞斥臣職。答曰,勿辭,退待物論。已上朝報
迎接都監啓曰,卽者差備譯官,微聞李一善之言,則密贈之擧,只及於吾輩,若不及於張繼哲,則事甚未安,設有多少之不同,決不可全然不給,戶曹如或爲難,除出吾輩密贈之物以給之,可也云矣,敢啓。傳曰,依例磨鍊。又啓曰,卽者勅使招致臣等於西宴廳,使大通官李一善·金巨軍傳言曰,淸國之法,死罪之外,輕者則必捉致犯人於前,言其以某罪罪之,汝其知悉之意,犯人答以罪當甘受,則仍施其罪。如或稱冤則更爲査處,例也。本國亦有此例乎?若有此例,則今番降級各官,當依此爲之云。臣等答曰,本國無論罪之輕重,只施當律而已。別無捉致言罪之事。通官輩曰,此事欲爲啓達定奪云。臣等答以規例有無,俺等所詳知者,豈待啓稟而後知之,通官輩以此回報於勅使,則勅使曰,唯唯。令臣等退去矣,敢啓。傳曰,知道。又啓曰,近日則久無設宴之事,彼之行期且迫,明日以宰臣代行上馬宴之意,言於勅使乎?敢稟。傳曰,再明,彼果發行,則明日上馬宴,當以親臨言之,可也。又啓曰,卽者差備譯官,傳言於臣等曰,東西正使,各求牛黃,使之啓達,臣等答以此非啓達之事,自都監可以隨時覓副之意,而彼之欲爲啓達者,意在多得,故如是措辭答之矣,敢啓。傳曰,知道。又啓曰,卽者大通官,出送諺錄之紙於臣等處,見其所錄,則乃刑官問答處一款添入之意也。臣許積,將持詣闕下,與李一相·金佐明,相議添入之意,敢啓。傳曰,知道。又啓曰,卽者大通官四人,齊會于韓處,使差備譯官,傳言於臣等曰,今番帶來義州旗鼓官李國立,勅使出來時,則必以領將入往鳳城,到義州後,則又必以旗鼓官,陪勅使上來,不但今番,每行如此。前後功勞,不比他人,而尙未得一邊將,不亦冤乎?此非俺等爲國立地,實是公論也。若從俺等之言,使得一佩一兵符,則幸莫大焉。但權管則不必不爲云。其意在於萬戶也。臣等以此事不敢啓達之意答之,而此是韓以下五人共請之事,恐難終始防塞,敢啓。傳曰,依願施行。又啓曰,卽刻勅使出送路程記,初十日宿弘濟院,而坡州·開城府·金川·平山·瑞興·鳳山·黃州·中和·平壤·順安·肅川·安州·嘉山·定州·林畔·良策,皆是宿站。以此計之,回程後費十八日子,當到義州矣,敢啓。傳曰,知道。又啓曰,以初十日國忌,郊外餞宴非便,請留一日之意,使差備譯官,傳言於大通官,言于勅使,則勅使曰,國王待俺等款厚,每欲親臨設宴,而俺等身甚勞困,辭而不受者,只爲俺等自便之地,而國王逐日設宴之盛意,何可忘之?聞初十日乃國忌云。國王豈宜出餞郊外,上國有國忌齋戒之例,朝臣亦有私忌給暇之規,俺等竣事已久,不得久留,乃於是日發還,而國王至於遠臨郊外?爲俺等設餞,尤極未安,勿爲擧動宜當云。玄德宇猶慮其言之或未誠實,卽以己意探試。韓曰,勅使之言雖如此,自上必以爲未安,勢將擧動郊外,何以處之則,可也。韓曰,勅使之言,出於中心,實非外貌之言,勿以爲疑。諸大通官所言,亦如許云矣,敢啓。傳曰,知道。彼言雖如此,明日上馬宴,以親臨試言之,郊外擧動,亦爲磨鍊。彼若强勸勿行,則臨時以視勉從之意,可也。又啓曰,卽者中使來詣館所,以別贈單子,入送于諸勅處,則勅使曰,國王厚待之盛意,非不知之,而但別贈之擧,出於規外,不得受之云。仍與西正使相議曰,俺等在越邊,中使齎來別贈之物,旣不受之,其時物目單子及別贈單子,竝爲持去,以國王厚待之意,歸告皇帝云矣,敢啓。傳曰,知道。又啓曰,今日別茶啖,依例排入之意,敢啓。傳曰,知道。又啓曰,數日前,使差備譯官,以別贈當否,微探韓意,則答曰,今番則諸勅,旣承皇帝分付,雖有別贈之擧,必不受之,以雜種充數書示,可也云,故一依上年別贈物件,磨鍊啓下矣。卽者中使到館所,以別贈單子傳示韓,則韓曰,樻枝三以下六種,乃是例給,何以開錄於別贈單子中耶?譯官,以上年別贈例言之,則非汝所知,卽還送別單於中使曰,去其例給之物,改書以來云,敢啓。傳曰,知道。又啓曰,以明日上馬宴親臨設行之意,使差備譯官,傳言於勅使,則諸勅皆曰,聞明日乃國忌齋戒云。國王何可親臨設宴乎?俺等當於再明打發,而時未俶裝,宴牀若分入各房,則何幸如之云。玄德宇·趙東立等。又以己意,探試韓意,則諸勅以爲,國忌日,自上不宜親臨設餞云者,出於實情,斷無他意,明日上馬宴固辭者,事勢亦然云。通官輩之言,與韓無異同矣,敢啓。傳曰,知道。然則依例代行。又啓曰,今番勅使及頭目之數,比前倍多,故發賣之物,累日相持力爭,昨纔完了。今始折價計數,則白綿紙八十卷,水獺皮五百十令,靑黍皮五百五十四張,益山紙三千八百卷,白紙六千二百卷,樻枝三三萬二千匣,海參五百斤,生布八同二十五疋,白苧布一同三十九疋。今此物種,比上年秋勅時發賣之數,則不至太多,俱是該曹所備者,但若干皮物,出於市物,小無被侵之事,而雖有些少落本,自該曹將爲給價,敢啓。傳曰,知道。又啓曰,皇帝家頭目別贈之物,中使來時,則諸勅相議,使之不受矣,卽者大通官李夢善,使差備譯官,密通於臣等曰,頭目輩見其雜物而不得受,莫不有缺然之心,故諸勅使與之更議,已定其領受矣。勅使不受之後,始有頭目處別贈之擧,似不誠實,明日趁勅未及發言之前,以勅使前則雖不敢强請,至於皇帝手下之人,與他人不同,故別有所贈,實出於敬待皇帝之誠,而此亦不受,不勝缺然之意,措辭言及,以示今日之贈,出於誠實之色,宜當云矣,敢啓。傳曰,知道。已上迎接謄錄
上在昌德宮。停常參·經筵。
餞慰使,平壤金是鳴,義州閔寅亮,定州朴吉協,安州李竚,黃州許選,中路問安使李時煥出去。
獻納李杭,正言柳椐啓曰,昨以處置憲府事,聖批極其嚴峻。臣等驚惶閔蹙,無地自容。臣等雖甚庸下,顧其官則臺諫也。夫臺諫主一時公論,公論所與,臺諫亦與之,公論所擊,臺諫亦擊之。其或蔑視公論,苟避時諱,則此豈人主寄耳目之意哉?今此睦行善之被罪,無論中外大小,皆以爲聖朝過擧,而兩司之論,不謀而同,則公論所在,斷可見矣。兩司重發之論,二啓卽停,前無是規,拿推改標之命,無甚輕重,而執此爲言,及聞物議譁然,亦不敢自是,則公論之不無,從可知矣。且物議之非,只爲停啓,則發論時同事,有何所失,而强引不當避之嫌,顯有避事之跡,亦不可苟且請出,以啓臺諫後弊也。臣等待罪言地,無補絲毫,僅守區區體例,不欲爲蔑公之歸,臣等之情,亦戚矣。有何能事可以自矜,亦何嘗有攻人底意思,而誠意未孚,必承情外之敎,如臣等,無狀不能見信於君父,固所自取,而殿下之待臺諫,無乃太薄乎?臣等旣承嚴旨。又有處置乖當之失,不可一刻仍冒,而昨因日勢已暮,家在僻巷,召聚下人之際,已至昏黑,今始來避,罪戾尤大。請命鐫削臣等之職。答曰,勿辭,退待物論。
院啓,竝引嫌而退,睦行善事,旣有改付標之敎,憲府之官,相議停啓,雖或有意見,而亦未免率爾之歸,初參發論,則後雖在家,何妨處置,而强爲引避,物議所在,敢請遞差,而特命出仕,誠是格外,所當感激殊恩,益勵言責,而旣遞還出,殊非臺閣上體例,改鞫爲推,天威猶未盡解,執此停論,致有物議,本院請遞,未爲不可,則矜己攻人之敎,實出意慮之外,而旣承嚴批,勢難在職,執義沈世鼎,掌令尹㻩,持平朴世模·李曾,正言閔點,獻納李杭,正言柳椐,請竝命遞差。答曰,依啓。
傳曰,史官五員待命,騎馬十五匹立之,祈雨祭所內摘奸。
開城府餞慰使趙壽益出去。
京畿監司李時楳,勅使祗送事,出去。
吏曹啓曰,臺諫有闕,政事,取稟。傳曰,過國忌後爲之。已上朝報
迎接都監啓曰,韓及通官四人處密贈之物,去夜竝爲傳給,則莫不喜幸稱謝·韓則招致戶曹書吏·庫直輩,饋以酒肉,示其感謝之色矣,敢啓。傳曰,知道。郞廳,以上馬宴宰臣錦林君意啓曰,臣愷胤,與雲平君俅,漢城左尹具仁墍,來詣館所,令差備譯官,再三固請行上馬宴,則上勅以下,答以氣力憊困,宴禮勢難出受,床排各房分入云,故臣等卽呈御帖退去之意,敢啓。傳曰,知道。
都監又啓曰,上馬宴宰臣錦林君愷胤,與平雲君俅,漢城左尹具仁墍,來詣館所,依例請宴,則不爲出受,宴床依前分入各房云,故御帖進呈後,退出之意,敢啓。傳曰,知道。
又啓曰,奏文草,依勅使所言,精謄一本入給,則大通官輩,詳細看閱後,仍爲齎去云矣,敢啓。傳曰,知道。
又啓曰,卽者中使來到館所,以皇帝頭目別贈,不可不給之意,傳諭於勅使,則諸勅相議分給,頭目八人,多有喜感之色云矣,敢啓。傳曰,知道。
又啓曰,卽者韓使,使差備譯官傳言於臣等曰,俺回還時,內醫帶去,廚傳有弊,遠接所帶醫員,若爲帶去則可以問藥,內醫則勿爲定送,書員則仍爲帶去云矣,敢啓。傳曰,知道。
又啓曰,卽因政院啓辭之批,以自上駕臨郊外,只行茶禮之意,使差備譯官措辭,言於大通官,傳言於勅使,則諸勅累次往復論難之後。答曰,自上必欲臨郊之意則可謂至矣。但國忌之日,雖不設宴,旣爲擧動則有妨齋戒,願勿親臨郊外云,而其言丁寧反復,出於實情。且韓及通官輩言請勅之言,實非外假,今若再請,則有若姑爲强請者然,反涉未安,今後切勿更請,宜當云矣,敢啓。傳曰,諸大人軫念至此,不勝感激,而餞別之禮,不可無端停止,於心亦甚缺然,若不許出臨郊外,則代大君,設茶奉別之意,措辭言之。
又啓曰,勅使明日發還軍令,以初吹辰初,二吹辰末,三吹巳初,書出矣,敢啓。傳曰,知道。
又啓曰,弘濟院當進相臣,送言于臣等曰,已往各宴宰臣,名在査覈中人,則皆爲付標代行,今此弘濟院進去與否,自本院似當稟定云。原任中無故之員,當爲代行乎?係是大臣之事,敢啓。傳曰,原任進去,可也。
又啓曰,甲午年勅使回還,適値九月二十三日國忌,自上不得親臨郊外,以宰臣代行宴禮,而宰臣床則用素饌矣。明日餞宴,宰臣亦依前例,以素饌排設乎?敢稟。傳曰,依啓。
又啓曰,明日自上不爲動駕,自都監依例遣郞廳,以上命問安於郊外乎?敢稟。傳曰,自當遣中官問安。都監郞廳則不必送之。
又啓曰,依傳敎,以明日大君代行茶禮之意,使差備譯官措辭,言於大通官,傳於勅使,則勅使答曰,國王旣以國忌,不得臨郊,大君之代行,亦甚未安,俺等極知自上厚待之至意,大君亦勿出來宜當。餞宴初欲不受過去矣。上意之勤懇至此,將不得不受云。韓言,自上雖不親臨,宴床饌品則一如親臨時,各別精備,押宴宰臣,亦於駙馬·宗室中極擇,俾不埋沒,以示終始款厚之意,宜當云矣。俄而勅使又招差備譯官,傳言於臣等曰,俺等留館之時,以其勞困之故,不曾出受宴禮,宴床只令分入各房,況於明日,不可冒熱久坐受宴,俺等當直爲過去,宴床勿爲排設云。韓及大通官輩皆言,淸人本來朴實,極厭文具,今若更請則彼必厭聞,切勿復請云矣,敢啓。傳曰,然則依其言爲之,而慕華館祗送百官大臣以下小官,至毋得落漏,多數聚會,俾不至埋沒事,各別嚴飭。
又啓曰,臣等使差備譯官,微探彼意,則通官輩言,勅使之必欲自上勿爲出郊。且勿令設宴者,專爲國忌日未安之意也。出於實情,斷無他意,今若有更請之擧,則非但勅使之大所厭聞,俺等亦不敢傳言於勅使云矣,敢啓。傳曰,知道。
又啓曰,都廳執義沈世鼎,掌令尹㻩,皆已引避被遞,時無職名,不得仕進,都監今日內,口傳付軍職,冠帶常仕,何如?傳曰,允。
又啓曰,卽者大通官,使差備譯官傳言於臣等曰,韓之病勢益重,厭聞人語,明日弘濟院館內,則決不堪其喧聒,其所接之房,須於館外僻靜處,修掃以待云。此是韓之意,卽爲知委該道之意,敢啓。傳曰,知道。
又啓曰,別工作監役權克有,爲人昏孱,不能檢飭下人,工匠輩凡干造作之物,或有不精者,或有未及造成者,雖免生梗之患,其爲怠慢不職之罪,不可不懲,汰去,何如?傳曰,允。迎接謄錄
政院啓曰,以延接都監草記,傳曰,郊外擧動,亦爲磨鍊,彼若强勸勿行,則臨時以示勉從之意,可也事下敎矣。明日餞宴親臨,誠極未安,而近日連値國忌,今日上馬宴,旣已代行,明日郊餞時,又不爲擧動,則彼言雖出於誠實,而在我待客之道,似欠款洽之意,自上駕臨郊外,略行茶禮,卽爲還宮,使大臣落留押宴,以示慇懃之色,實合權宜,大臣之意如此,敢啓。答曰,知道。嚴時刻,速爲啓下,令都監依例通于該勅處,可也。已上備局謄錄
吏曹口傳政事,司直沈世鼎·尹㻩。
上在昌德宮。停常參·經筵。
餞慰使金南重弘濟院出去。
大司諫兪㯙,校理閔鼎重初度呈辭,國忌,留政院。
領議政李時白初度呈辭。入啓。傳曰,不允批答。
領敦寧府事金堉,都承旨吳挺一,餞慰使金南重入來。
吏曹啓目,粘連平安監司狀啓,本道都事差送與否,令該曹,稟處事云云。凡官之拿囚者,決末後差出交代,已有近例,而其中或有不可不速爲差出者,則間或出代爲白如乎,今此本道狀啓內辭緣如許是白置。後政差出,催促以送,何如?啓依允。已上朝報
迎接都監啓曰,東正使,以自持白金,出給分工曹,打造酒盒等物,而分工曹趁未擧行,多般催督,今始入給,雖不至於生梗,亦難免稽緩之責,色吏則自都監重治,當該郞廳吳挺柱,從重推考,何如?傳曰,允。
又啓曰,弘濟院韓之所接房舍,以館外僻靜處,修掃以待事,因其言昨已啓達,一邊,分付該道矣。卽者又令差備譯官送言,出接館外,事勢非便,當仍爲入館內上來時所接之房云。蓋其熱勢稍降,故又有此言,以此更爲,分付該道之意,敢啓。傳曰,知道。
又啓曰,義順入去時,勅使往來之數,及率去宰臣,中使姓名禮物數竝錄以給事,曾因韓言啓達矣。厥後彼更無提起之事,故不爲書給,洪喜男等招見事,則亦爲彌縫,不令入見矣,敢啓。傳曰,知道。
又啓曰,卽者大通官,問慕華館百官祗送與否,臣等答以自上雖以國忌不得出郊,至於百官則竝爲出去祗送之意,則彼更無所言,蓋其意恐或不爲祗送,以致埋沒,故有此云云矣,敢啓。傳曰,知道。
又啓曰,勅使卽刻館所離發之意,敢啓。傳曰,知道。
又啓曰,勅使到迎恩門,見大臣以下序班,下轎而立,百官依例行再拜禮,則過班乘轎,行到沙峴底,臣等與都監官員,依例祗送,韓則追後而至,使差備譯官傳言,病未下轎,於心未安,勿爲祗送云。臣等回班,則卽爲過去矣,敢啓。傳曰,知道。迎接〈謄〉錄
郞廳,以大臣意啓曰,郊外餞宴,旣不親臨,宰臣代行之請,亦不見許,雖曰出於彼之實狀,其在待客之道,似爲未安,別遣某官,以致繾綣之意,未知何如,敢稟。答曰,遣中官於西郊,已存問致意矣。已上備局謄錄
上在昌德宮。停常參·經筵。
慶尙監司書目,比安呈,以副校理南龍翼辭職上疏上送事。啓答曰,省疏具悉。爾其勿辭救護。
答大司憲金益熙疏曰,省疏具悉至懇。卿其安心勿辭,調理察職。
玉堂箚子。大槪,司諫柳俊昌請命遞差事。入啓。答曰,不允。
政院啓曰,三省推鞫事,委官以爲,憲府長官,纔承調理之命,次官以下,時無一員,待其差出,卽爲來告云矣。憲府多官,今已下批,在外人外,竝爲牌招肅拜,使之參鞫,何如?傳曰,允。
又啓曰,憲府多官牌招事啓稟時,諫院則有司諫柳俊昌,故不爲竝稟矣。卽者柳俊昌,重被玉堂箚遞之論,諫院新授之官,亦依憲府例,竝爲牌招肅拜,使之參鞫,何如?傳曰,允。
領議政李時白初度呈辭。不允批答,王若曰,大廈非柱石則難支,巨川捨舟楫則莫濟。爲人國有甚於此,微輔臣將若之何。是以齊侯羽翼之論,蓋爲管仲。亦粵商宗股肱之喩,命於傅巖,百辟儀刑。繄賴保乂,一人垂拱,寔底平章。惟平世相須之若彼,在今日寧恝於阽危。惟卿,識沈而智深,量偉而行確。漢石慶之醇謹,家有所傳。晉宣孟之勤勞,世濟其美。金畏四知而淸白,特其餘事。忠著兩朝而丹靑,紀其殊勳。所以期庶事於粗康,所以冀再奠於洪業。那知請急之懇,遽及求助之辰。以卿疾病之爲辭,將攝有術。以卿年紀之已老,精力未衰。謂時世不可有爲,則非古人以澤民爲心,謂寡昧不足與爲,則非先王俾輔台遺意。況國事有難言者,豈相公求去時耶?査事未完,尙多中外之危懼。民情可見,正宜上下之交修,國計時艱。如火益熱,星災日變。式月斯生,方且注意於安危,可不深察於去就。匪安中夜,我心之憂。不竢終朝,卿辭何遽,誠非遐外,言實由中。於戲,休戚存亡,予之望卿甚重。出處進退,卿之棄予奚輕。亟回遐心,共圖治體,所辭宜不允,故玆敎示,想宜知悉。知製敎李延年製進
校理吳挺緯上疏。大槪,草土之餘,賤疾轉劇,冒死陳情,乞賜恩遞,以便公私事。入啓。答曰,省疏具悉。爾其勿辭,調理察職。
謝恩,持平吳斗寅·金禹錫,正言朴世城·洪柱三。
政院啓曰,卽者正言朴世城·洪柱三,持平吳斗寅·金禹錫,謝恩後仍爲避嫌,而所避之辭,乃前日玉堂箚遞事也。前事勿避,已成近例,此啓辭捧入乎?敢稟。
校理吳挺緯,副修撰李端相·李慶徽等上疏。大槪,箚中措語,未免顚錯,致勤聖敎,乞遞臣等之職事。入啓。答曰,省疏具悉。爾等勿辭察職。
院啓,睦行善之事,不過文字間不察之失,當初鞫問之命,出於意慮之外,瞻聆所及,莫不駭惑,旋有改標之命,咸仰日月之更,而措語失着之過,又非拿推之罪,宰列之臣,囚繫屢日,臺臣爭執,前後非一,而天聽邈然,迄閟一兪,公議益激,輿情閔鬱,請還收睦行善拿推之命。新除授獻納元萬石,以賑救御史,方在慶尙道,請斯速乘馹上來事,下諭。答曰,不允。元萬石,竣事後自當上來,姑勿下諭。
有政。李稹爲茂朱縣監,李曾爲平安都事,金以載爲萬頃縣令,柳炫爲淸道郡守,韓有良爲沃川郡守,金命說爲校書博士,金君錫爲典牲主簿,李叔鎭爲司僕主簿,洪柱三爲正言,朴世城爲正言,南天漢爲禮曹佐郞,李晸爲軍資判官,禹敬錫爲奉常判官,金光烒爲禁府都事,元萬石爲獻納,吳斗寅爲持平,金禹錫爲持平,尹宣擧爲掌令,尹鏶爲執義,金佐明爲工曹參判,金澤爲瓦署別提。已上朝報
上在昌德宮。停常參·經筵。
領議政李時白再度呈辭。入啓。傳曰,不允批答。
禁府,三省問事郞廳權大運病,代李延年。啓。
弘文館啓曰,本館上番四員內,校理閔鼎重,方在呈告中,未及行公,副校理南龍翼·李廷夔,在外,校理吳挺緯,以病陳疏出去,他無替直之員,下番一員,姑陞入直,何如?傳曰,依啓。如是苟簡,則南龍翼姑爲改差,其代,後政差出,可也。
伴送使書目,勅行十一日,坡州止宿事。
校理閔鼎重上疏。大槪,冒萬死更陳情懇,乞遞職名事。入啓。答曰,省疏具悉。遞免一官,固非重事,而屢辭不許者,只緣是非所係故也。爾其勿辭。
府啓,新除授執義尹鏶,時在京畿廣州地,掌令尹宣擧,時在忠淸道尼山地,請竝斯速乘馹上來事,下諭。答曰,依啓。
院啓,睦行善之事,不過文字間不察之失,當初鞫問之命,出於意慮之外,瞻聆所及,莫不駭惑,旋有改標之命,咸仰日月之更,而第措語失着之過,元非拿推之罪,至令天官佐貳之臣,久繫於牢狴之中,用罰之道,恐不當如是,而虧損聖德,有傷國體,非細故也。臣等此論,豈爲行善之地哉?請加三思,還收睦行善拿推之命。答曰,不允。
謝恩,兼春秋閔鼎重。
工曹參判金佐明上疏。大槪,乞遞本職,以便公私事。入啓。答曰,省疏具悉。卿其勿辭察職。
天安郡守徐忭上變。
傳曰,大臣·原任大臣·禁府堂上·左·右捕盜大將·兩司長官命招。
謝恩,大司憲金益熙。
政院啓曰,推鞫處所,取稟。傳曰,闕內爲之。
問事郞廳金壽恒·李殷相·閔鼎重·李慶徽。已上朝報
義禁府啓曰,罪人尹世弘,卽本府都事尹垍之子也。不可仍在本職,爲先改差,其代,令該曹口傳差出,何如?傳曰,允。
又啓曰,前頭不無諸處出使之事,假都事十員,令該曹姑先差出,何如?傳曰,允。
上在昌德宮。停常參·經筵。
告者徐忭,推鞫罪人洪萬時·韓戩·李惟馨·尹世弘·李觀周等元情,尹世喬元情後放送。
左議政具仁垕箚子。大槪,病伏之中,召牌臨門,驚遑趨命,而症勢添劇,更不得進參,惶恐待罪,仍乞遞免,以便公私事。入啓。答曰,省箚具悉。卿之所患,予亦慮念,卿其安心勿辭,亦勿待罪。
義禁府〈啓〉曰,罪人尹世弘,卽本府都事尹垍之子也。不可仍在本職,爲先改差,其代,令該曹口傳差出,何如?傳曰,允。
吏曹口傳政事,禁府都事,△尹策·崔時卨·李挺岳。
院前啓,還收睦行善拿推之命事,停啓。
執義尹鏶,在外入來。
謝恩,禁府都事尹策。
傳曰,大臣·原任大臣·禁府堂上·兩司長官引見。
罪人趙錫胤元情。
傳曰,罪人等,時方捧招者,則仍爲之,面質,則姑徐,親鞫事,卽爲擧行。
仁政門親鞫殿坐正時,未初一刻。
罪人趙錫胤放送。
親鞫罪人李惟馨·洪柱一放送。
親鞫罪人韓戩,一次刑問,不服。李觀周,參酌定配。
榻前,大司諫金益熙所啓,近日流言之藉藉,皆由於柳道三之妄發,展轉流衍,甚駭聽聞,而道三略無未安之色,累月晏然行公,殊失士夫廉恥,右承旨柳道三,請命罷職。上曰,遞差。
又所啓,罪人天安郡守徐忭,請命爲先削奪官爵。上曰,依啓。
傳曰,推鞫姑罷。
開城府餞慰使趙壽益入來。
政院啓曰,明日推鞫處所,何處爲之乎?敢稟。傳曰,本府爲之,禁府罪人李觀周甲山,尹世弘富寧定配。啓。
吏曹啓曰,承旨有闕,政事,取稟。傳曰,明日爲之。
有政,尹榮爲禁府都事。
左議政具仁垕箚子。大槪,陳情乞遞職名事。入啓。答曰,省箚具悉。卿其勿辭,安心調理。
校理閔鼎重初度呈辭。入啓。傳曰,還出給。
政院啓曰,今日當爲三省推鞫,而委官方在呈辭中,何以爲之?敢稟。傳曰,右相進去。
禁府,三省問事郞廳閔鼎重病,代李慶徽。
答政院憲府多官牌招啓辭曰,允。
以弘文館校理吳挺緯等,司諫柳俊昌請遞箚子,傳曰,甘心付下,本非行善之罪目,而如是混言之何耶?似未詳察矣。
答政院·臺諫避嫌之捧入乎啓辭曰,勿爲捧入。朝報
上在昌德宮。停常參·經筵。
昨日引見時,上曰,三省罪人己玄,欲爲依律處斷,而値此推鞫,未遑議處矣。此人若斃於杖下,則失刑,甚矣。凡罪人之承服於本道者,拿致省鞫者,意有所在,而此事則凶迹旣已明白見露,似無可問之事,欲與諸卿詳議處之耳。領議政李時白曰,小臣之意則已盡於前日啓辭中矣。疑此人若行凶計,則豈不閟其迹,而如是肆行乎?判義禁元斗杓曰,此人再度承服於本道,則今雖正刑,異於不服之賊,直爲正刑矣。知義禁吳竣曰,借馬捉婢之說,亦凶迹明白處也。大司憲金益熙曰,承服綱常罪人,若致殞於獄中,則失刑之甚者也。右議政沈之源曰小臣之意,則欲重法例矣。今依上敎,詳議于諸臣以處,何如?金益熙曰,小臣則自初直爲照斷宜當之意,每言於諸臣矣。上曰,推鞫之暇,決案取招,直爲處斷,可也。右議政沈之源所啓,凡獄事,必須一人專幹,然後可以詳知顚末,而近日省鞫時,兩司之官,自下官輪回參坐,而長官則一不來參,殊甚未安矣。今後則凡省鞫,兩司必以長官,終始同參,以重獄體,何如?上曰,依爲之。
京畿監司書目,勅使祗送後,仍爲各陵奉審事進去事。
推鞫罪人愼景尹拿來。
府前啓,柳道三罷職事,停啓。
正言朴世城啓曰,臣前忝本職,進參省鞫,適於其日,委官,以己玄獄事,欲拿金世完等六人,歷問可否於席上,臣意以爲,凡按獄之體,無論大小,要在詳審,各人所供,雖在推案,拿致京獄,更加釣覈,必使獄情昭著無疑,然後明示典刑,固爲未晩,故臣意亦以爲可矣。伏見金世完等議啓之批,以左右諸人,苟同勸成爲敎,臣不勝瞿然之至,所當卽爲自列,而適値鞫獄方張,尙此遲回,悶默强顔,苟且甚矣。況聞物議,以議啓隨參,顯加攻斥云。以此以彼,不可一刻仍冒,請命遞斥臣職。答曰,勿辭,退待物論。
政院啓曰,今日推鞫本府爲之事,昨已命下,故推案循例啓請矣。卽者禁府郞廳,以大臣意來言,禁府謄錄中癸巳年伊川罪人推鞫時,祈雨祭相値,推鞫姑停,依此啓稟云,何以爲之?敢稟。傳曰,依啓。
謝恩,左副承旨徐祥履,兵曹參議權坽。
左副承旨徐祥履上疏。大槪,臣於上年,兩朔之內,連喪二子,悲念之中,仍成痼疾,決難供劇,家有可疑之疾,不敢出入於近密之班,懇乞遞免事。入啓。答曰,省箚具悉。爾其勿辭察職。
領議政李時白箚子。大槪,伏見下三省鞫廳之批,惶恐待罪事。入啓。答曰,省箚具悉。卿其安心勿待罪。
吏曹啓目,掌樂正李枝茂,病滿三十日,改差。啓依允。
正言洪柱三啓曰,臣曾忝憲府,進參省鞫,而金世完等六人請拿之時,臣同參可否,亦以詳審更覈之議爲可矣。今見同僚引避之辭,苟同勸成之失,臣亦難免,而況聞物議爲非云。不可晏然仍冒,請命遞斥臣職。答曰,勿辭,退待物論。
大司憲金益熙上疏。大槪,宿患沈痼,危症復作,決無供劇之勢,臣之本職,爲先遞免,以全殘喘事。入啓。答曰,省疏具悉。卿辭至此,今姑勉副焉,卿其專意調治。
大司憲兪㯙上疏。大槪,冒陳危懇,乞金世完名事。入啓。答曰,省疏具悉。卿其勿辭,從速察職。
夜五更,月光自作小暈,其色靑赤。
有政。以洪處大爲兵曹參議,徐祥履爲承旨,崔汝㞳爲天安郡守,申碩亨爲恭陵參奉,閔重騫爲典獄參奉,金壽民爲繕工參奉,趙伯耘爲掌樂主簿,閔暹爲司僕主簿,李丕顯爲監察,申圭爲監察,閔點爲兵曹佐郞,沈世鼎爲副校理,李雲根爲工曹正郞,李聖時爲刑曹正郞,朴世模爲兵曹正郞,金以鏡爲禮曹正郞,柳椐爲軍資正,成夏明爲右承旨,徐祥履爲右副承旨,金振爲工曹參議,權坽爲兵曹參議,洪處大爲兵曹參知,愼天翊爲吏曹參議,已上朝報政事
兵曹,副司果申混身死,曾經臺侍,別致賻。啓。
上在昌德宮。停常參·經筵。
左議政具仁垕三箚。大槪,更申前懇,乞賜遞免,以便公私事。入啓。答曰,省箚具悉至懇。卿其安心勿辭,調理行公。
忠淸監司書目,懷德呈,以贊善宋浚吉上疏上送事。啓答曰,省疏具悉。爾其勿辭,體予至意,更加調理,從速上來。
伴送使書目,勅行十三日,金川止宿事。
吏曹啓曰,臺諫有闕,政事,取稟。
執義尹鏶啓曰,臣前忝是職,重被玉堂箚論,曾未幾日,復玷其地,所謂墨猶未乾也。豈可重辱名器,抗顔呼唱乎?雖曰己事其爲狼狽,固非他人比也。且臣有家患,紅疫大熾,至於兒孫死亡,私情所迫,不得已私自出鄕,致煩召旨,已極惶悚,迨不自寧,伏見正言朴世城·洪柱三等引避之辭,則以己玄省獄,金世完等六人拿問之事也。必欲詳審,要使凶賊,無所措辭,亦是按獄務盡之意也。臣亦曾同參於可否之列,則諸人苟同之失,在所難免,諫院諸臣,旣以此引避,則臣何敢晏然乎?疾病憂患之中,全未有聞,昨昏見邸報,方始知之隨例自列,未免經宿,所失尤大,請命遞斥臣職。答曰,勿辭,退待物論。
持平吳斗寅·金禹錫啓曰,臣等伏見執義尹鏶避辭,則其中一款,乃前日被劾於玉堂事也。臣於頃者,旣與尹鏶,竝被其論,則今日情勢之狼狽,實無異同,決不敢晏然處置,請命遞斥臣等之職。答曰,勿辭,退待物論。
校理沈世鼎上疏。大槪,情勢病勢,俱極憫迫,冒陳危悃,乞遞本職及春坊兼帶事。呈政院。還出給。
大司諫兪㯙啓曰,庸陋如臣,忝叨匪據,毫無補效,徒事瀆擾,臣罪萬隕,本院同僚憲府多官,相繼引避,臣當處置,而臣卽其時推官之一也。旣參完議之列,則苟同之責,理難獨逭,臣何敢晏然是非乎?昨因所患胸痛適苦,冒陳一疏,未蒙察納,賤疾稍息,今始來避,僚員處置,終致稽滯,臣之所失,到此益深,以彼以此,決不可仍冒,請命遞斥臣職。答曰,勿辭,退待物論。
兵曹參判趙壽益上疏。大槪,前患眼病添重,萬無供職之勢,乞賜鐫遞,以便調治事。呈政院。還出給。
玉堂箚子。大槪,正言朴世城,執義尹鏶,遞差,正言洪柱三,持平吳斗寅·金禹錫,大司諫兪㯙,竝命出仕。答曰,依啓。已上朝報
上在昌德宮。停常參·經筵。
大司諫兪㯙,持平吳斗寅·金禹錫,正言洪柱三就職。
傳曰,政事,明日爲之。
司諫柳俊昌再度呈辭。入啓。加給由。
校理沈世鼎辭職上疏。入啓。答曰,省疏具悉。爾其勿辭察職。
兵曹參判趙壽益辭職上疏。入啓。答曰,省疏具悉。卿其勿辭察職。
政院啓曰,今日推鞫時,兩司長官,當爲進參,而憲府則大司憲·執義未差,掌令鄭麟卿·尹宣擧在外,不得已以次官進參之意,敢啓。傳曰,知道。
吏曹參判李一相初度呈辭。呈政院。還出給。
領議政李時白箚子。大槪,病勢添劇,不得參推鞫之坐,惶恐待罪事。入啓。答曰,省箚具悉。卿其安心勿待罪。
推刷都監啓曰,慶州·尙州都會御史金始振,遭祖母喪上來,故兩都會文書修整形止,行文本道,使之收報矣。卽接回報,則慶州所屬十八官文書,已爲修整,尙州都會十二官內,尙州等八官,則已準中草,未及正書,其餘開寧等三官,已爲正書,龍宮一邑則雜頉公文,尙未考準云。所當差遣御史,以完其事,而自京發送,未免遲滯,賑救御史元萬石竣事之期,適當此會,仍差推刷御史,使之修整正案,俾無疎漏之弊,何如?傳曰,依啓。
備邊司啓曰,本司武郞廳申瀏,奔走勤仕已滿十五朔,依例陞敍或守令除授,何如?傳曰,允。
司僕寺官員,以提調意啓曰,內廏左邊馬仍病致斃者,半年之內,多至七匹,右邊致斃者,亦一匹,而其中左邊所養李元鎭遞上馬,則又於昨日後脚火釘之際,腰折卽斃,其在常時不謹看護,據此可知,殊極痛憎,左邊內乘具元弼,論以安鈸之例,則似不當從輕論罪,而自下不敢遽請重律,姑先罷黜,當該養理馬巨達,則令攸司囚禁嚴刑,右邊內乘元相,則今姑推考,以爲日後警惕之地,何如?傳曰,依啓。具元弼,依安鈸例拿推。
禁府,具元弼拿囚。啓。
伴送使書目,勅行十四日,平山止宿事。
禁府照本,前平安都事洪南立矣,謝恩副使軍官,自鞫廳請拿發關,而偃然馳啓,罪杖八十贖,奪告身三等。啓依允。
政院啓曰,傳曰,都承旨連爲仕進乎事,下敎矣。都承旨吳挺一,自十四日連日不得仕進,其意蓋出於雖承榻前丁寧之敎,而獄事未結前,一味惶恐,不敢行公矣,敢啓。傳曰,殊無親諭之本,卽爲牌招,使之察任。
刑曹啓曰,以刑曹公事,傳曰,今日坐起,判書何不進參乎?問啓事,傳敎矣。判書臣許積,旣承安心察任之敎,銜恩感激,卽當行公,而獄事未及結末,惶恐蹜踖,不敢參坐矣,敢啓。傳曰,親承敦諭之後,猶且不安,退伏誠爲過度,速爲出仕。
都承旨吳挺一上疏。大槪,惶懼縮伏之中,召牌臨門,不得不趨詣闕,下冒萬死陳情乞遞事。入啓。答曰,省疏具悉至懇。予意丁寧,而卿等之不安,愈往至此,初則事機重大,理或然矣。今豈乃爾丁寧之敎,無乃有所不信底意思乎?誠若銜恩感激至此,義不當如是,卿等勿爲過度,從速察職。
推鞫罪人洪萬時·韓戩·徐忭加刑各一次,不服,愼景尹元情。
禁府啓目,睦行善·趙仲耘·具元弼等元情云云。旣已遲晩,照律施行,何如?啓依允。
禁府,三省罪人己玄,堂古介行刑。啓。推鞫姑罷。已上朝報
傳,私奴己玄年二十六矣。矣身年十二歲時,自平壤移居于博川大定江鋪子近處,興販爲業爲如可,奴矣父明男,本以造作耳掩反賣乙仍于,一樣興利爲如可,上年分隨父入往江界,興販取利之木,多至四十疋。又往安州,取利之木二同是去乙,還家之後,少無分給之意,分用之意,言于父處,發怒叱責曰,已吾本錢取利之物乙,安有分給之理乎?若用分用,則矣妻論香交嫁居生,亦云云是乎等以,奴矣身段置,卽有叛父之心,移接于嘉山,邑內居相切人私奴愛男,家爲有如可,奴矣身與愛男,相爲謀議,去十一月十二日初昏量,冬至使行次到嘉山縣時,龍川金立稱名者,偶然來到於愛男家傍爲白是去乙,愛男及奴矣身同金立處,矣父明男乙,冬至使行次稱念,以推捉爲良結言及,則同金立亦一伏吾等之言,卽往冬至使所接處,誰與同謀,出牌字是乎喩,其間曲折段,未能詳知是在果,矣父推捉次,以出牌字後,矣身與愛男,以安州了岐路隱伏爲有如可,其日夜半良中,官差等捉來矣父之際,金立者自稱差奴,官差則落後,亦言說乙仍于,同官差等段,樂從金立之言,仍爲落後爲有旀,奴父明男·金立所驛梁許春借馬良中,以馬腹帶結縛載來爲去乙,矣身與愛男,以遠在遙見,使金立行凶爲乎矣,金立亦所佩刀子,渠自發出,奴父明男右耳下一庫,頤下二庫,刺殺之後,同屍身,大定江金灘下行凶沈水,節次旣已一一直招,旣報之後,屍身果於其處覓出爲乎所的只,大明律謀殺祖父母條云。凡謀父母已殺者,凌遲處死,同律死囚覆奏待報條云。其犯十惡之罪應死者,決不待時亦爲白臥乎等用良,己玄段,不待時凌遲處死爲只爲,義禁府傳敎爲良如敎。
傳曰,徐忭問目中,敎誘上變之人嚴問事,特爲別敎矣。問目中何以落漏挾書,事甚駭異,無乃此一款,不爲致意嚴問耶?問于鞫廳以啓。已上禁府謄錄
上在昌德宮。停常參·經筵。
長水察訪黃澤,金化縣令李敏章,差使員上來。
嬪宮誕日,政院·玉堂問安。答曰,知道。
司諫柳俊昌三度呈辭。入啓。遞差。
左議政具仁垕箚子。大槪,更陳危懇,乞賜遞免,以便公私事。入啓。答曰,省箚具悉。卿其安心調理。
刑曹判書許積上疏。大槪,惶恐縮伏之中,旣下敦迫之敎。又承試官之命,冒死血泣,猥陳危迫之懇,乞賜鐫削臣本職及兼帶,俾蒙終始生成之德事。入啓。答曰,省疏具悉至懇。已諭於昨日都承旨吳挺一上疏之批矣。卿其勿爲固辭,從速安心察職。
沔川郡守李憕,差使員上來。
領議政李時白三度呈辭。入啓。傳曰,不允批答。
校理閔鼎重上疏。大槪,冒死陳列,惶恐待罪事。入啓。答曰,省疏具悉。爾之所言於人者,實合事理,庸何傷乎?爾其勿辭察職。
伴送使書目,勅行十五日瑞興止宿事。
有政。尹蕆爲禁府都事,鮮于檝爲崇仁殿監,許珽爲成均博士,李汝舟爲學正,呂聖齊爲注書,朱楘爲典籍,睦兼善爲修撰,柳椐爲正言,金壽昌爲繕工僉正,尹鏶爲司諫,李杭爲執義,趙壽益爲大司憲。政軸
禁府,推鞫罪人徐忭·洪萬時物故。啓。
禁府啓,罪人己玄承服正刑,破家瀦澤,罷其守令,降其邑號等事,依法例捧承傳施行,何如?傳曰,依啓。朝報
上在昌德宮。停常參·經筵。
領議政李時白三度呈辭。不允批答,王若曰,先朝勳舊,到今誰存。値國艱虞,惟卿是仰。忱諭已再,懇辭何三。顧今日此何等時,而寡躬誰與爲計。丁寧付托,尙記永安之餘音。謹厚周旋,惟倚狄公之多質。所以注毗之重,豈可辭退之輕,況玆客行之纔經。又有魃災之斯酷,中夜不寐,誰知予心之惻然?擧國皆號,可憐民事之慘矣。須待燮理而共濟,不宜純默而退藏。係望江左之蒼生,安石一招而倏起,留心王事於綠野。晉公無詔而自來,無非與君父而同憂。此豈忘軍國之大慮,沈機密勿,可以鎭物而矯時。畫策周詳,可以論道而經國。以此相委,捨卿其誰。於戲,晝宵惟勤,雖有疾病之未免。上下相照,宜無嫌跡之或存。亟回遐心,勉副至意,所辭宜不允,故玆敎示,想宜知悉。知製敎朴日省製進
伴送使書目,勅行十六日鳳山止宿事。
江西縣令柳重炯,高山察訪宋時喆,差使員上來。
傳曰,史官二員待命,騎馬六匹,卜馬四匹立之。
傳曰,典獄摘奸,輕囚放釋。已上朝報
政院啓曰,禁府郞廳,以委官意來言,今日七處祈雨祭受香,十九日齋戒,二十日祈雨祭正日,此三日,三省推鞫,頉稟爲當云,敢啓。
傳曰,今則只在獄罪人等議處而已。從速爲之似當,更爲議處。
義禁府啓曰,罪人梁有仁,因月令醫員救療手本捧招稟啓,四月二十四日保放事,命下矣。今則梁有仁所患,旣已向差云。還囚之意,敢啓。已上禁府謄錄
大司憲趙壽益上疏。大槪,前忝本職,重被玉堂之箚劾,廉隅所在,決不可晏然冒居,加以眼病添劇,萬無供職之勢,懇乞遞免事。留政院。
吏曹啓曰,卽接禁府移文,則己玄乃平壤胎生人云。其時兼府尹沈澤,已爲身死,庶尹崔文澳,依法典罷職,降號一款則平壤旣是關西重地,與他州邑有異,事係沿革,該曹不敢擅便,依庚寅年慶州例,議大臣定奪,何如?傳曰,允。
慶尙監司書目,母病方在危重之域,陳情乞遞事。上疏上送事。以上朝報
上在昌德宮。停常參·經筵。
傳曰,史官一員待命,騎馬三匹立之。
左議政具仁垕五箚。大槪,更陳危悃,乞賜遞改,以便公私事。入啓。答曰,省箚具悉。卿其勿辭,安心調理。
傳曰,史官四員待命,騎馬十二匹立之。
伴送使書目,勅行十七日,黃州止宿事。
右承旨成夏明書啓,臣承命馳往典獄署,在囚罪人,按簿呼名,一一點閱,則除啓下罪人三十二名,刑曹各衙門所囚罪人四十四名內,罪名重者,不敢輕議。其中私婢松月,則以崔生員稱名人代奴呈狀,其夫信男,突入行廊,肆酒作亂,趒避不現事也。吳道源次知奴立伊,以忠義李榏狀,其子奴婢等處,劫捧貢膳,終不現身叱分不喩,奴子指示,捉來是如,洞內有司,私自打臀事也。憲府書吏姜起玄則所任遲晩事,唜梅代次知婢連香則以堂上前犯馬,知家主人,任意放送事也。書吏李孝明次知蘭香則以孝明稱頉不現事也。嚴廷術則以彦連·男伊等呈狀,與館奴福龍,做作浮言,圖囑監司·軍官,欲濟己私,誣毁宰相,興行醜謗事也。右人等所犯,或有罪名微細,而不當久囚者,或有罪犯難明,而不至太重者,故依聖上欽恤之意,卽爲放釋。其餘三十八名則皆刑曹各衙門所囚,而或事係相訟,或罪當生徵,故不敢輕釋,而其中局書員田世長,則中日單子書入受點之後,致有改付標事也。受刑之後,囚繫已久,似當分揀,而係是承傳罪人,亦不敢擅便,仍爲囚禁矣。且本署無形,只有書員一人,不識一字,罪人多少之數,亦不省察,諸上司侵責之際,不能支堪,官員束手而坐,囚放之地,不當如是虛疎,前後摘奸時啓達,非止一再,而尙無變通之擧,竝此敢稟。傳曰,依啓。田世長亦爲放送。
吏曹啓曰,守令有闕,政事,取稟。傳曰,更待緊窠,更稟。
相禮李爾松上疏。大槪,略陳愚見,別設祈雨事。入啓。答曰,省疏具悉。疏辭當令該曹處之。
院啓,近來注書記事,多有疎謬,殊極未便,本月十三日引見時,臺諫奏對之言,或錯認誤錄,或全沒不出,於親鞫之際,自上傳敎之語,茫然不記一句,其不識,甚矣。請當該注書從重推考。典獄署主簿許欽,常時不能擧職,當其入番之日,知重囚病重將斃,圖免己罪,借直同官,其所用心,誠爲可惡,如此之人,不可齒在衣冠之列,許欽請命汰去。答曰,依啓。
疊吏曹啓曰,卽接禁府移文,則己玄乃平壤胎生人云。其時兼府尹沈澤,已爲身死,庶尹崔文澳,依法典罷職,降號一款,則平壤旣是關西重地,與他州邑有異,事係沿革,該曹不敢擅便,依庚寅年慶州例,議大臣定奪,何如?傳曰,允。
疊慶尙監司書目,母病方在危重之域,陳情乞遞事,上疏上送事。
上在昌德宮。停常參·經筵。
答大司憲趙壽益疏曰,省疏具悉卿懇。卿其勿爲控辭,從速察職。
江原監司書目,寧越郡守李文雄棄官,罷黜事。
領議政李時白四度呈辭。入啓。傳曰,安心調理。
政院啓曰,以正言柳椐避嫌,傳曰,此是前事,而本院何以捧入乎?卽爲察啓事,傳敎矣。柳椐新授本職之後,以此意累呈疏本,而以其前事不敢捧入矣。今日謝恩後,又以此引避,而末端又有稽謝之語,故敢爲捧入,而稽謝勿避之規,全未覺察,致勤聖敎,不勝惶恐,此啓草還出給之意,敢啓。傳曰,知道。
吏曹啓曰,傳敎矣。議于大臣,則領敦寧府事金堉,右議政沈之源議,庚寅年弑主之變,出於慶州,其時以降號當否,議于大臣,左議政趙翼以爲,昔在宣祖朝,弑父之變,出於平壤,當時亦有降號之議,而以舊都遂寢云。此其前事之可徵,只依慶州之例,降庶尹爲判官,以示懲惡常典,不可全廢之意,似當。上裁,何如?領議政李時白,左議政具仁垕,病不收議,大臣之意如此,上裁施行,何如?傳曰,依議施行。
禮曹啓目,粘連相禮李爾松上疏云云。五六月之間,亢旱如此,遍走群望,圭璧旣卒,而凄風日吹,尙闕甘霔,民事之遑遑,莫此爲甚,祈禱之方,宜無所不用其極,而年例城隍發告之祭,實爲無祀鬼神,則邦家祀典,亦已行矣。今此別爲設行,雖或一道,而至於官廩出米,差僧施食之擧,語旣不經,事亦無據,疏內辭緣,勿施,何如?啓僧徒之說,實爲無據爲在果,別爲設行事,似爲無妨。
政院啓曰,輔德沈儒行,數日前,以家有染患,蒼黃奔走,書筵重地,決難出入之意,具疏來呈,而連値齋戒,不敢捧入矣。今者又爲來呈,而其染疾漸至熾蔓云。其疏則捧入未安,合有變通之道,敢啓。傳曰,遞差。
答刑曹判書許積疏曰,省疏具悉至懇。前後之敎,不啻丁寧,而卿何執迷不安至此哉?疏中所陳伊日之事,豈待卿言而知之乎?道三之醉後無情妄發,猶未滿付之一笑,而世道乖戾,人心不淑,煽增之言,轉展至於不測之域,大君日夜涕泣,痛恨危懼之悰,無所伸雪,予嘗相對感泣,而慰諭之不暇者也。不意玆者,凶孽敢生搆捏之計,欲亂我君臣骨肉之間,其言雖慘,已見其肝肺,置之典刑,自是事理之當然,不必勞乎卿等之謝也。第念寡昧德薄,不能淳厚人心,使諸宰骨肉,致有今日之事,自愧自慙,自恨自歎而已。他何足說,卿其宜遵前旨,安心勿辭,速出察職。已上朝報
相禮李爾松上疏,據曹啓目粘連啓下是白有亦。五六月之間,亢旱如此,遍走群望,圭璧旣卒,而凄風日吹,尙閟甘霔,民事之遑遑,莫此爲甚,祈禱之方,宜無所不用其極,而三處戰陣國殤之魂,丁丑之後,已蒙賜祭之典,年例城隍發告之祭,實爲無祀鬼神,則邦家祀典,亦已行矣。今此別爲設行,雖或一道,而至於官廩出米,差僧施食之擧,語旣不經,事亦無據,疏內辭緣,勿施,何如?左副承旨李弘淵次知啓,僧徒之說,實爲無據爲在果,別爲設行事,似爲無妨爲良如敎事,據曹啓目粘連判下是白有亦。三處戰陣,今有賜祭之命,但祭不可無名,若以祈雨稱號,則實涉過重,姑以厲祭稱,而別遣京官,今日內隨時設行,執事祭物,則各其道精備以待事,兩道監司處,急急行會,何如?啓依允。
禮曹啓,備局,以全南道右水營戰船敗沒時渰死軍卒,另遣京官,賜祭海邊之意,覆啓允下,而宣諭御史,已爲差出矣。當於海邊,擇淨潔處設壇,隨時不卜日賜祭,祭文令藝文館急急製進,何如?傳曰,允。已上厲祭謄錄
上在昌德宮。停常參·經筵。
江華敎授石之珩,差使員上來。
左議政具仁垕六箚。大槪,更申前懇,亟賜遞免,以便公私事。入啓。答曰,省疏具悉。卿其勿辭,安心調理。
戶曹啓曰,以本曹草記,海運判官呂曾齊病重,改差,其代,令該曹以在京無故人差出,速爲發送事。傳曰,不無厭避之弊,更加詳察處之事,傳敎矣。呂曾齊病勢苦劇之狀,非但因其呈狀然後始知之,臣等曾所詳聞,今若不許遞改,則調治發行,遲速難期,而漕船再運,必須霾雨前發船,可以無弊上來,故請遞之啓,實出於不獲已矣。若有厭避之跡,則豈敢容護顧藉,至於入啓請遞,以副其願乎?更加審聞,則其病勢果爲的實,依前啓施行,何如?傳曰,依啓。
伴送使書目,勅行十八日,中和止宿事。
漢城府啓曰,旱甚祈雨之日,則自前修溝掩骼等事,例爲之矣。今年亦爲着實爲之乎,問于該衙門以啓事,傳敎矣。自前祈雨祭設行,則例有,分付各部,修溝掩骼,而今番,則各別申飭擧行矣,敢啓。傳曰,使人見之,則未盡之處甚多云。事極駭異,當該堂上·郞廳,竝從重推考,色吏,囚治。
副司果朴世城,文臣朔試躬時,稱病不進,依承傳罷職。
右議政沈之源,禮曹判書吳竣,正郞尹衡啓,工曹參議金振,繕工奉事金撝,長陵奉審後入來。
全南監司書目,茂朱縣監元植,萬頃縣監元格,同生兄弟,今月初九日,父在喪事。又書目,鎭安百姓劉唜生,求禮崔業,咸平李汝松等,孝行卓異緣由事。
上在昌德宮。停常參·經筵。
大殿誕日,大妃殿·大殿·中殿·世子宮,政院·玉堂問安。答曰,知道。大殿,二品以上·六曹·兩司長官問安。答曰,知道。
領議政李時白五度呈辭。入啓。答曰,安心調理。
伴送使書目,勅行十九日,平壤止宿事。
禮曹,諸處祈雨祭,幾盡擧行,而赤日杲杲,民事極閔,社稷等處,遣重臣六次祈雨祭,來二十四日設行,何如?啓依所啓施行。已上朝報
上在昌德宮。停常參·經筵。
左議政具仁垕七箚。大槪,陳情乞遞本職。入啓。答曰,省疏具悉。卿其安心調理。
都承旨吳挺一啓曰,卽者吏曹郞廳來言,本曹判書李厚源,三度呈辭,加給由之後,繼呈辭疏,姑未入啓,而不得行公,參判李一相,亦呈受由,參議愼天翊,在於未上來,二十四日,行遣重臣,祈雨祭祭官,今日當爲啓下,而本曹堂上,無行公之人,不得已郞廳,將爲塡差以啓,而正二品中老病公頉之員外,絶無無故之員,刑官啓請,然後方可推移塡差,而本曹郞廳,不得爲草記云,敢啓。傳曰,然則刑官亦爲塡差,而如是顚倒苟簡之由,專在於本院之誤捧呈辭之故也。當該承旨推考。
備忘記,旱災至此,憂心如惔,不知所諭矣。其令禁府,該曹在獄罪人等,議于大臣,今日內疏決,稟處。
黃州餞慰使許選入來。
傳曰,史官三員待命,騎馬九匹立之,宗廟·社稷·北郊祈雨所內摘奸。
奉敎洪汝河,在外入來。
禁府,金時卨·李汝恪放送,潘潤沂絶島定配,閔震益限年定配,閔㶵邊遠定配。
禁府啓曰,命下矣。臣等卽將諸囚罪案,就議于大臣前,其中情理可恕者,別單書入,而當此旱暵孔慘之日,至下憂心如惔之敎,其於弭災得雨之道,似當有曠蕩之典,而至於罪涉贓汚之類,自下不敢輕議,敢啓。傳曰,依此付標爲之,而舊囚中盧希遠,分揀定配。
掌令鄭麟卿啓曰,臣爲省父母墳,去月呈旬,下錦城矣。千萬夢寐之外,恩旨遠降,召以憲職,臣承命感激,卽爲登道,行到全州,聞朝家有上變之事,晨夕馳驅,觸冒炎熱,猝得暑霍,疝症兼發,寸寸前進,今始來謝,逋慢之責,已不可免,而且臣頃以刷事,被推照律之後,有更,稟處之之敎,是則推勘尙在身上,尤不可一刻仍冒,請命遞斥臣職。答曰,勿辭,退待物論。已上朝報
傳,依此付標爲之,而舊囚中盧希逸,分揀定配爲只爲,義禁府傳敎爲良如敎,同日別單,書啓單子中,金文世·金時卨·李汝恪,放字,付標啓下,潘潤沂絶島定配,閔㶵邊遠定配,閔震益限年定配事,付標啓下。
義禁府啓曰,閔震益,限年定配所以入,而震益卽喪人也。喪前所犯,徒流以下之罪,發於喪後者,除十惡外,收贖云,敢啓。傳曰,法典如此,則依法收贖,勿爲定配,同閔震益,不爲啓稟,收贖次,卽爲放送。已上禁府謄錄
上在昌德宮。停常參·經筵。
領議政李時白六度呈辭。入啓。傳曰,安心調理。
傳曰,明日晝講爲之。
刑曹,魯順民·徐唜男·黃莫乃·權自雲·金宗立·申順南·金而昌·今伊·生德·愛香·業德·元伊·貴承·信先·南時榮·唜男·金祿民·洪承吉·李時興·卞承益·愛香·有福·金益伊·天玉·德只·鄭松根·德斤·禮還·貴香·香福·異今·今春德等,放送,李德立,定配。
忠淸監司書目,泰安郡守李雲裁,以親病歸在其家,公州敎授河呈道,竝罷黜事。
全南監司書目,南原府使徐貞履,病重,罷黜事。
伴送使書目,勅行二十一日,肅川止宿事。
府啓,掌令鄭麟卿,引避而退。推勘未畢之前,勢難仍在臺職,請命遞差。答曰,依啓。
疊禁府啓曰,閔震益,限年定配所以入,而震益卽喪人也。法典內,喪前所犯,徒流以下之罪,發於喪後者,除十惡外,收贖云,敢稟。傳曰,法典如此,依法收贖,勿爲定配。
禮曹,風雲雷雨山川·雩祀·三角·木覓·漢江等處,另遣之臣,七次祈雨祭,不卜日,來月二十八〈日〉設行,何如?啓依所啓施行。以上朝報
備邊司啓曰,洪喜男等貿來先運石硫黃五千斤內,一半自官家替運,一半以渠等私馬輸納矣。四千斤則送于江華,其餘一千斤則折半,分給訓鍊都監·守禦廳,而價物,令各該掌,一從日本所給之數,題給似當。且洪喜男,貿來功勞,殊甚可嘉,依前啓稟,所當爲先施賞,而自下不敢擅便,他日登對時,稟啓處置,何如?答曰,依啓。洪喜男之功,實爲可嘉,不須更稟,實職除授,而待闕卽爲擧行。以上備局啓辭
上在昌德宮。停常參·經筵。
麟坪大君再度呈辭。入啓。傳曰,安心調理,出仕。
左議政具仁垕八箚。大槪,更陳悶迫之情,乞賜遞免,以便公私事。入啓。答曰,省疏具悉。卿其安心調理。
吏曹判書李厚源辭職上疏。入啓。答曰,省疏具悉卿懇。卿之固辭至此,今姑勉副焉。
伴送使書目,勅行二十二日安州止宿事。
政院啓曰,守令窠闕之外,昨日臺諫,亦有闕員,而吏曹堂上,方在呈辭受由中,不得稟政矣。判書李厚源,今已遞職,本曹在京堂上,只有參判李一相矣。雖在呈告中,似當於今明日內,牌招開政,何以爲之?敢稟。傳曰,依啓。又啓曰,吏曹堂上牌招,今明日開政事啓辭,依啓事,命下矣。何日爲之乎?敢稟。傳曰,明日爲之。
中路問安使李時煥,平壤餞慰使金是鳴入來。
傳曰,明日晝講爲之。
榻前,大司諫兪㯙所啓,柳道三罷職事。上曰,大司諫兪㯙,以妄發,欲作實事,爲先遞差拿推。
禁府,罪人兪㯙拿囚。啓。
傳曰,今日晝講停。
禁府罪人兪㯙元情云云。刑推,何如?啓罪人兪㯙,雖藍面鬼色,不知奸邪之至此,豈意復尋賊忭之跡,到今更爲提起柳道三事於憲府旣停之後,將欲實其事而次第行兇,以爲網打之計,其心所在,尙忍言哉?其罪在法當死,勿爲顧惜,不拘常規,各別嚴刑,窮問其同謀之人爲乎矣,毋如前日刑曹之爲爲旀,以遽停爲未快者,何人是喩?亦爲窮問以啓。仍傳曰,逐日開坐事,分付。
傳曰,史官一員待命,騎馬三匹立之。
右議政沈之源箚子。大槪,少霽雷霆之威,還收兪㯙嚴刑之命事。入啓。
禁府啓目,罪人兪㯙,刑問一次,不服,加刑。啓依允。
禁府內摘奸。
院啓,兪㯙之提起柳道三事,臣固知其不當矣。至於遽加嚴訊,此何等景象,職爲大諫,方才昵侍,而捽縛之,㩧撲之,聖慈何忍乎?臣知一發口,與之同罪,而竊爲殿下惜之,嗚呼,此何等時,重理疏決之命,才下,而繼有此駭動一時之擧,在朝之臣,莫爲一言,安用輔弼公卿爲哉?重爲朝廷痛之,臣任是諫職,不得終默,以負君父,敢此陳列,若平心舒究,則豈有他腸,請還收兪㯙再刑嚴鞫之命。答曰,不允。
傳曰,兪㯙所供內,所謂玉堂諸人中,以遽停未快者,分付該官,使之自首。
答右議政沈之源箚曰,省箚具悉。箚辭不允。
夜五更,流星出女星下,入巽方天際,狀如鉢,尾長五六尺許,色赤,月暈。以上朝報
今日大臣·備局堂上引見時,上曰,李景允,只如此置之而無其律耶?令該府照律處之,李鳳瑞父景說,還送原籍事,言于備邊司。已上備局謄錄
上曰,李景允,只如此置之而無其照律耶?令該府照律處之,李鳳瑞父景說,還送原籍事,言于備邊司開坐,李景允照律入啓,而依律文捧承傳乙仍于,啓曰,罪人李景允照律啓下矣。他餘事則當依律文擧行,而景允旣已物故,不待時斬一款,似無可施之地,其父母祖孫兄弟,則當査問本道,知其有無後,稟處,而其弟李景說,今旣定配於高城郡,依律文更爲流配,安置於邊地,何如?傳曰,依啓。禁府謄錄
京畿監司書目,果川呈,以右副承旨蔡忠元上疏上送事。啓遞差。
上在昌德宮。停常參·經筵。
伴送使書目,勅行二十三日,嘉山止宿事。
昨日榻前,右議政沈之源所啓,諸道推刷御史,幾盡上來,而全南左·右道御史,尙不上來。雖未知推覈之未畢,文書之未完與否,而當此農時,如是稽留,必有貽弊之事。左·右道御史,請竝命推考。上曰,依爲之。又所啓,近來注書日記,只記擧行條件,而他餘說話,全不載錄。雖有後考之事,無所憑據,極爲駭愕,請推考。上曰,此由於自便成習之致,其中尤甚者,査出,稟處。又所啓,近來政院吏曹之事,俱極駭異,判書未出仕之前,參判呈辭,連續捧入。至於祈雨祭祭官差出之時,致有苟簡之患,政院則旣已推考,而吏曹參判李一相,亦難免其失,推考,何如?上曰,依爲之。
戶曹判書洪命夏辭職上疏。入啓。答曰,省疏具悉。卿其安心勿辭,從速察職。
領議政李時白七度呈辭。入啓。傳曰,安心調理。
領議政李時白箚子。大槪,亟收兪㯙加刑之命事。入啓。
院啓,兪㯙嚴刑之命,遽下於造次,瞻聆所及,孰不駭悚失措?昨者戰悸之餘,草草陳啓,而以爲不允爲批,臣等竊憫焉。柳道三無情之事,轉成道路行言以來,爲一國大禍,無論智愚,莫不心寒膽慄。幸賴日月之明,快斷於頃刻之內,亦莫不感祝隕涕矣。兪㯙於停論旣久之後,更爲提起,則顚妄做錯之失,誠無可惜,而秩是宰列,職爲大諫,天怒遽震,捽縛㩧撲,有同胥隷,然則其貽累聖德,爲如何哉?若少霽雷威,平心舒究,則斷無他腸,亦可知矣。請加三思,還收兪㯙嚴刑之命。答曰,不允。
府啓,頃日之事,聖明旣已洞燭,卽爲夬決,人情孰不感悅?其在鎭靜之道,所當不復提起,而前大司諫兪㯙,欲效有懷必達之義,妄有所云云,原其本情,亦豈有他哉?官以諫名,昵侍前席,而拿推嚴鞫之命,疊降於半日之內,瞻聆所及,莫不震駴,此豈所望於聖明哉?請加三思,還收兪㯙嚴刑之命。答曰,不允。
前護軍金益熙上疏。大槪,召命之下,病不得趨詣,乞賜鐫削,以正逋慢之罪事。入啓。答曰,省疏具悉。卿其勿辭,調理察職。
校理李廷夔,修撰睦兼善上疏。大槪,略陳曲折,仍乞遞免事。入啓。答曰,省疏具悉。誠無是事,則爾等勿爲惶恐。
禁府啓曰,罪人兪㯙加刑事,命下,而臺諫方以還收論啓,不得刑推之意,敢啓。傳曰,知道。
晝講入侍,知事李時楷,特進官李時昉,玉堂李廷夔·睦兼善,承旨徐祥履,假注書權斗樞,史官洪汝河·宋奎濂。
執義李杭上疏。大槪,病勢危重,懇乞鐫削,仍陳所懷,冀蒙容納事。入啓。答曰,省疏具悉。爾其勿辭察職。
副校理沈世鼎,副修撰李端相·李慶徽等上疏。大槪,冒死陳情,乞遞職名事。入啓。答曰,省疏具悉。誠無是事,則爾等勿爲惶恐辭職。
吏曹啓目,本曹佐郞徐必遠,右通禮權諿,病滿三十日,竝只改差。啓依允。
領敦寧府事金堉箚子。大槪,少霽嚴威,亟從諸臣之請事。入啓。
玉堂箚子。大槪,請還收兪㯙加刑之命事。及修撰李延年上疏。大槪,旣承自首之命,獨不敢晏然,乞賜遞免事。
校理吳挺緯上疏。大槪,冒萬死陳情,乞遞職名事。入啓。
有政。以李厚源爲完南君,南翧爲副修撰。以上朝報
昨日備局堂上引見時,右議政沈之源所啓,李景允捕得之人,義州府尹金徽,頃者馳啓,請論賞矣。似當別爲施賞,以爲日後激勵之地矣。上曰,令該曹,稟處矣。備局謄錄
答玉堂箚曰,不允。
答修撰李延年疏曰,省疏具悉。爾其勿辭。朝報
上在昌德宮。停常參·經筵。
答校理吳挺緯疏曰,省疏具悉爾懇。爾其勿爲惶恐不安,速出察職。
左議政具仁垕九箚。大槪,陳情,乞遞本職及兼帶,以便公私事。入啓。答曰,省箚具悉。卿其安心調理。
伴送使書目,勅行二十四日,定州止宿事。
政院啓曰,傳曰,玉堂諸人自列之疏,已盡爲之乎?本院察啓事,命下矣。玉堂官員在職者凡八人,而李廷夔等七人,則已爲陳疏自列,閔鼎重,以公幹在外,時未還來,未及陳疏矣。傳曰,知道矣。
答領議政李時白箚曰,省箚具悉。卿言至此,可不體念焉?
答領敦寧府事金堉箚曰,省箚具悉。卿言至此,可不體念焉?
備忘記,嗚呼,寡昧昏庸不德,人心世道,日就乖戾,而不能挽回,奸邪妖孽,伏於朝廷而不能知也。宜乎逢天之僤怒,其在寡躬,則降乎深罰,固所當也。早災至此,民生奚罪?其雨不雨將一月,西成無望,大命近止,日夜憂遑,心如焚灼,寧欲溘然而不知也?自今日避正殿,益加責躬省愆,欲爲遷善改過,承旨代予草敎,廣求直言,以補不逮。減膳禁酒等事,令該曹別爲擧行。
備忘記,嗚呼,予小子否德,不得於天心,旱災今又至此,民生奚罪?齊民替受寡人之殃,願以身受,日夜祈祝而不得矣。淺薄之誠,難望其感應之妙,欲其身代犧親禱,其令該曹,不卜日趁卽擧行。
備忘記,審理之擧,今春纔行,而煎迫至此,豈可諉之於已行之而不之省察乎?人之抱冤,不在久近,各該掌刑之官,就議于大臣,凡罪囚之冤枉者及外方落漏之類,一一詳察,稟處,以爲祈澤萬一之助。
備忘記,罪人兪㯙,必欲置之於法,非爲兄弟之私也,欲淸朝廷而絶奸邪之路也。諸大臣之言,懃懇若此,可不捨己從人乎?其令該府,減死絶島安置。
禁府,兪㯙珍島安置。啓。
院前啓,還收兪㯙嚴刑之命事,停啓。
政院啓曰,七次祈雨祭祭文,朝日攷準以入矣。今聞還下於香室云,又有令該曹不卜日親祭之敎,遣近臣明日設行之祭,則姑爲停止乎?似當及今變通,敢此仰稟。傳曰,依啓。
前護軍金益熙上疏。大槪,非才不堪任重,痼疾決難陳力,妄論累及他人,亟賜鐫改,新授職名,以便公私事。入啓。答曰,省疏具悉卿懇。此事於卿,小無干涉,安心勿辭,從速調理察職。
都承旨吳挺一啓曰,承旨臺諫,有闕已久,守令之窠,亦非一二,而政曹無官,尙未開政,事甚未安,況祈雨親祭,命下矣。承旨·臺官,不可不備員,吏曹判書金益熙,明日待開門,牌招肅拜,使之開政,何如?傳曰,允。
禮曹啓曰,備忘記,自今日避正殿減膳禁酒等事,令該曹別爲擧行事,傳敎矣。若遇災甚,則亟行修省之道,不俟終日矣。避正殿減膳等事,依上敎自今日擧行,禁酒勿擊鼓事,令該司亦爲擧行事,分付,何如?傳曰,允。
禮曹啓曰,傳敎矣,自前祈雨親祭處所,社稷·南郊兩處中,一從上敎設行矣。今此行祭,以何所爲之乎?敢稟。傳曰,社稷爲之。
府啓,臣等伏聞特下兪㯙減死之命,欽仰聖度,與天同大,凡在臣僚,孰不感歎?第念兪㯙之所坐,特一妄作,而旣被嚴刑,又竄絶島,無已太重。況栲訊之餘,遽登嚴程,若或致殞於中途,則此豈聖上貸死之本意乎?臣等纔承減律之敎,固不敢更有所陳請,而區區憂愛之誠,竊恐聖朝擧措,終未免有累耳。請施終始生成之德,還收兪㯙絶島安置之命。答曰,爾等培植此等奸人,將欲何爲耶?所言驚駭,不忍正視矣。
忠淸監司書目,尼山呈,以掌令尹宣擧病重,上去不得事。啓遞差。又書目,海美縣監李道彬,縣囚罪人,經先杖殺辭緣,罷黜事。
禮曹啓曰,祈雨親祭,不卜日擧行事,命下矣。吉日推擇,則來初一日合吉云,以此日設行爲當。凡干預備之事,卽爲分付于各司,且大小諸執事官,除肄儀,二十九日平明,先詣祭所習儀之意,亦爲分付祭官以下,自今日散·致齋,竝令依例擧行,何如?傳曰,允。
都承旨吳挺一啓曰,親祭時祭文,或有命招大提學製進之擧,今此祈雨親祭,特異常規,明日待開門,命招大提學,使之製進,何如?傳曰,允。
禮曹正郞金以鏡,工曹正郞柳寅亮,厲祭後入來。
持平吳斗寅啓曰,伏承聖批,臣不勝惶悚死罪之至。今此還收之請,豈敢有一毫爲㯙地哉?區區願忠,只欲納吾君於無過耳。㯙之妄作,固有罪,南徑先嚴訊,旋配絶島。若或致殞於半道,則非但有乖於聖上貸死之本意,竊恐貽累於聖德,此所以將有所望於終始生成之德也。斷斷之忱,豈有他腸,而反承情外嚴旨,臣何敢一刻仍冒?請命罷斥臣職。答曰,勿辭,退待物論。
政院啓曰,今此親禱之擧,實出於聖上閔雨痛迫之至意。凡係祭禮,事無大小,固當虔誠致敬,而尤宜務盡精潔者,祭物也,各別惕念擧行。如有一毫不謹之事,則難免重究之意,分付奉常寺。且大小執事,勿拘常規,極擇塡差,俾無苟充之患,自明日各其司齋宿致敬,別加戒飭之意,亦爲分付該曹,何如?傳曰,依啓。本院時加檢飭。
校理閔鼎重上疏。大槪,臣適在外,未及同參於諸僚自列之疏,不勝惶恐事。入啓。答曰,省疏具悉。爾其勿爲惶恐。
持平金禹錫啓曰,無狀小臣,待罪言責,當此國事多艱,旱災孔慘之時,未能進一言效一策,以補涓埃。而反事瀆撓於聖上憂勤之日,臣罪萬殞。今此兪㯙之事,不過一時妄作,而纔受嚴刑,旋謫絶島,如或中途而致隕,則竊恐有乖於聖上減律之本意,故前後論執,常出於區區憂愛之忱,而言不見信。遽承情外之批,嚴旨之下,不敢晏然仍冒,請命罷斥臣職。答曰,勿辭,退待物論。已上朝報
上在昌德宮。停常參·經筵。
禁府,審理蒙放罪人尹培·金纘先·尹珩·朴安悌·金漢文·申淯·金澤民·朴後望·梁英傑·尹天賚·方弘瓚·申晉翼·鄭瑛·尹仁化·李熠·趙應立·李廷望·洪汝海·全士信·李瓚·梁有仁。
領議政李時白八度呈辭,祈雨親祭齋戒,留政院。
吏曹判書金益熙,牌招肅拜。
大司憲趙壽益啓曰,持平吳斗寅·金禹錫,竝引嫌而退。今此兪㯙之事,特一妄作,原其本情,寧有他腸?官以諫名,入侍咫尺,而天怒遽震,至有嚴刑之擧,此諸臣之所以一辭爭執者也。幸賴聖度如天,特下減死之命,而纔被栲訊,又竄絶島,中道殞命,難保其必無,則還收之請,恐或貽累於聖德,夫豈爲㯙地也?聖批嚴峻,出於情外,不可以此輕遞言官,請竝命出仕。答曰,如彼奸人,凡有血氣者,痛疾之不暇,安敢生這樣心乎?漸不可長,遞差。
都承旨吳挺一啓曰,大提學金益熙,命招來詣,而卽當開政,窠闕頗多,政畢必晩,今此親祭,祭文製進,將致遲延,事甚可慮。提學卽爲命招,使之製進乎?何以爲之?敢稟。傳曰,政畢後製述無妨。且今日與常時有異,不得已緊窠外,守令等他闕則罷齋後,更爲開政,可也。
明日社稷擧動時,出宮三嚴,申初一刻。
都承旨吳挺一啓曰,傳曰,壇上執禮,以何人差定耶?問啓事,傳敎矣。卽問該曹,以副護軍徐元履爲實差,以工曹參議金振爲預差云。今此諸執事,勿拘常規,十分擇差事,臣於昨日,啓稟蒙允,各別分付,而自前壇上執禮,則以堂上官爲之,堂上中絶無可合之人,此兩人,或語音不高,或有病患,而不得已塡差云。執禮之任,必須高聲呼唱,使在位者皆聽,方可無顚倒失儀之患,不可不極擇差定也。堂上若無可合者,則從二品中曾經可合之人別加擇差事,分付該曹,何如?傳曰,知道。從二品雖非常規,壇上執禮則若非判決事李時楷,難得其人矣。
傳曰,孟子以齋戒沐浴,可以祀上帝。當此暑月,不爲澡洗,其身何以周旋於壇壝之間乎?凡獻官以下諸執事及應從陞壇各官,別爲申飭,沐浴其身,洗滌衣服,俾不至陋穢,務盡其蠲潔。且齋戒各官等,毋得飮烟與酒,一體禁斷,其日社稷門內,尤爲嚴禁事,十分嚴飭。
同副承旨兪瑒上疏。大槪,新授職名,決難冒進,亟許遞免事,呈政院,還出給。
安州餞慰使李竚入來。
有政。以徐必遠爲持平,閔應亨爲大司憲,李晳爲右副承旨,兪瑒爲同副承旨,李廷夔爲持平,金壽興爲說書,趙壽益爲吏曹參判,權諿爲掌令,尹㻩爲掌令,李一相爲兵曹參判,曺漢英爲大司諫,兪瑒爲承旨。已上朝報
義禁府啓曰,云云事,命下矣,收取久近諸囚及外方定配人等罪案,就議于大臣前,分秩別單書入,而今春審理時,落漏之類,亦爲抄啓,但移涉犯贓之人,自下不敢擧論,敢啓。傳曰,知道。依此付標爲之。
傳,罪人尹培·金纘先·尹珩·朴安悌·金漢文·申淯·全澤民·朴後望·梁英傑·尹天賚·方弘瓚·申晉翼·鄭瑛·尹仁化·李熠·趙應立·李廷望·洪汝海·金士信·李瓚·梁有仁等,竝放送爲只爲,義禁府傳敎爲良如敎。疊已上禁府謄錄
上在昌德宮。停常參·經筵。
社稷祈雨祭擧動時,大駕入幕次後,藥房問安。答曰,知道。已上朝報
義禁府啓曰,社稷擧動時,本府郞廳十員內一員未差,只有九員,隨駕各差備分派之外,留司一員,猶且不足。況有世子禁喧都事兩員,所當及時定送,假都事三員,令該曹差出,何如?傳曰,允。禁府謄錄郞廳李朝望書。郞廳鄭彦郁校正。
上在昌德宮。停常參·經筵。
昨日四更二點,政院口傳啓曰,親祭時刻,以雨差退之意,已爲仰稟蒙允矣。卽今雨勢暫似少歇,而夜暗沾濕,行禮未安,時刻又爲差退,何如?傳曰,令禮官議處。
禮曹啓曰,曹啓辭,雨勢不止如此,自上冒雨行祭,揆以事例,極涉未安。無已則似當有攝行之擧,而事係變禮,議大臣急速定奪,何如?傳曰,依啓。昨日祭文仍用與否,亦爲議處事,傳敎矣。議于大臣,則領敦寧府事金堉,右議政沈之源以爲,聖上憂民閔雨下敎之意,丁寧懇惻,誠格彼蒼,未祭而雨至,桑林六責,無以加之,感激喜忭,何可勝言?今若冒雨仍祭,則實涉未安,已書祭文,尤不可用,臣等之愚意,則祭文中略及報謝之意,時刻雖晩,虔禱請益,似爲合禮,伏惟上裁。大臣之意如此,上裁,何如?傳曰,依啓。
大殿·東宮,藥房·政院·玉堂問安。答曰,知道。祭罷後,大殿·東宮,藥房·政院·玉堂·二品以上六曹·大司諫問安。答曰,知道。
傳曰,莫重親祭行禮時,內外肅敬,無得喧聒事,再三下敎,而終不檢飭,極爲非矣。當該承旨,推考,兵曹當該郞廳·當該考喧將,拿推。
大駕還宮時三嚴,巳正二刻。
大駕還宮後,大殿·東宮,藥房·政院·玉堂問安。答曰,知道。直講趙汝秀厲祭後入來。
領議政李時白八度呈辭。入啓。傳曰,安心調理。
左議政具仁垕十箚。大槪,懇乞遞免,以便公私事。入啓。答曰,省箚具悉。卿辭至此,勉從之意,遣史官傳諭。
伴送使書目,勅行二十五日,良策止宿事。
大司憲閔應亨上疏。大槪,老病垂死,旣不能進參於陪祭之列,且無出謝供職之望,亟遞職名,以安微分事。入啓。答曰,省箚具悉。卿辭至此,當勉副焉。
都承旨吳挺一啓曰,緊窠外守令等他闕,則罷齋後更爲開政,可也事,命下矣。旣是行祭後,卽罷齋之日,而今此親祭之擧,與例行享祀有異,今日似難開政,明日爲之之意,分付該曹,何如?傳曰,允。
正言洪柱三啓曰,臣自前月望間,重得痰注之症,半面浮上,刺痛難堪,頸頷口內,無處不然,咀嚼全廢,語言嘶澁,不但容狀,有駭瞻觀,加以胸脅之間,浮氣又發,頑凝脹高,勢甚熾盛,牽引作痛,呼吸難通,不得已累呈疏章。且阻政院,親祀之擧,適出此際,區區請急之章,終未得登徹,而臣之賤疾,一向無減,當聖上焦思躬禱之日,凡在臣僚,駿奔之不暇,而顧臣身爲侍從,病伏私室,惶怖煎迫,措躬無地,逋慢之罪,自知難逭,而還宮之後,始敢扶曳。臣之罪戾,至此尤大,不可晏然仍冒,請命鐫削臣職。答曰,勿辭,退待物論。
答正言柳椐疏曰,省疏具悉。爾其勿辭往來。
政院啓曰,今日擧動還宮,仁政門下輦之時,左邊內乘,輦窓進開之際,跨越御輿,所見駭異,顚倒之失,不可不治,當該內乘,推考,何如?傳曰,依啓。
又所啓,今此親臨禱雨,虔誠致敬,實出於聖上閔雨痛迫之情,凡在群工諸執事,固當十分惕念,駿奔行事,毋或失儀,而薦俎官引入之際,謁者緩步落後,殊無奔走敬謹之意,當該謁者,從重推考。且正一位胙肉合置之際,大祝不能預備割肉之具,臨時顚倒,未免失儀,請推考。且亞獻禮壇上行事之時,執事宮官,不能善爲將事,不無顚倒遲滯,以致世子久立神位之前,事極未安,當該宮官推考。且相禮李爾松,不能詳察儀註,擧止可駭,做錯失禮之事,不一而足,不得已本院啓稟,以宮官代行其任,揆以事體,極爲未安。請相禮李爾松從重推考。且守僕輩,雖有所幹之事,固當鞫躬奔走,十分敬謹,而自上入詣板位之時,守僕二人,立視廟墻之內,臣親自呵噤,而亦不卽趨出,其頑悖之罪,不可不懲,令有司推治,何如?傳曰,依啓。宮官勿推。傳曰,明日爲政事,命下矣。困憊益甚,難以酬酢,再明爲之事,分付。
持平李廷夔啓曰,卽聞政院,以受胙時割肉之事,請推大祝,其時大祝,卽臣也。胙肉例有預割別置之規,而今適不然,不得已索刀自割之際,未免臨時顚倒之患,雖緣該掌之人不謹之致,而身爲大祝,難免不察之失。且職在臺官,重被推勘,尤不可一刻仍冒,請命遞斥臣職。答曰,勿辭,退待物論。
府啓,兪㯙減死之命,實出於天地好生之德,凡在瞻聆,孰不欽仰?第念㯙之所坐,特一妄作,而旣被嚴刑,又竄絶島,若或致殞於中路,非聖上之本意,請還收安置之命。相禮李爾松,本以病人,性且愚庸,頃以不經之說,妄陳疏章,物議皆以爲怪,今於王世子導引之際,多失禮貌,有駭瞻視,至以宮官代行,其爲苟簡莫甚,請相禮李爾松遞差。持平李廷夔,引嫌而退,身爲臺官,旣被推勘,則勢難在職,請命遞差。錦林君愷胤,拿問定罪。李行進·李枝茂,削奪官爵事。答曰,不允。處置事,依啓。
禁府,兵曹佐郞安縝,考喧將任繼賢,拿囚。啓。
侍講院啓曰,儀註中,有王世子問安後稟旨敎,群臣就次節目,相禮所當依此稟行,而矇然不稟,倉猝之際,本院亦未及檢飭,不勝惶恐。習儀時相禮,全昧禮貌,不成模樣,致有代行之擧,事極苟簡。請相禮李爾松從重推考。傳曰,允。已上朝報
上在昌德宮。停常參·經筵。
大殿,政院·玉堂問安。答曰,知道。世子宮,藥房問安。答曰,無事。
藥房啓曰,幕次雨中經夜之後,壇上行禮,至於日晩,聖躬必多勞苦,昨者伏聞困憊益甚之敎,伏未審夜來,聖候,若何?臣等不勝憂慮,敢來問安。答曰,困憊之候,自當差愈,卿等勿以爲慮。
全南監司書目,務安縣監吳燦,多行不法,罷黜事。
伴送使書目,勅行二十七日,義州止宿事。
院啓,正言洪柱三引嫌而退,身爲侍從,不得隨參於親祀,則心固不安,而病現於外,不能自力,則亦勢之難免,不可以此輕遞言官,請命出仕。答曰,依啓。
同副承旨兪瑒上疏。大槪,新授職名,萬萬不似,適値親禱之日,不得不出肅,而臣之情勢,決難忝居,冒萬死略陳危懇。伏乞聖明,亟許遞免,以畢天地生成之德事。入啓。答曰,省疏具悉。爾其勿辭察職。
吏曹判書金益熙再疏。大槪,陳情乞遞本職,及待罪文衡,瘝曠職事,竝乞遞免,以便公私事。入啓。答曰,省疏具悉卿懇。卿其勿辭,調理察職。
府啓,兪㯙減死之命,實出於天地好生之德,凡在臣僚,孰不欽仰?第念㯙之所坐,特一妄作,而旣被嚴刑,又竄絶島,若或致殞於中路,則殊非聖上貸死之本意,而竊恐聖朝擧措,終未免有累矣。請加三思,還收兪㯙絶島安置之命。相禮李爾松,本以病人,性且愚庸,頃以不經之說,妄陳疏章,物議皆以爲怪。至於王世子導引之際,失儀做錯,有駭瞻視,至以宮官代行,其爲苟簡,莫此爲甚,請相禮李爾松遞差。答曰,不允。
昨日五更社稷擧動時,左承旨李弘淵啓曰,卽者校理閔鼎重等請對矣。傳曰,以其所言大槪,口傳以啓。閔鼎重等啓曰,臣等伏聞,以大臣回啓,祭文中添入報謝之語,改書後隨時行禮云。得雨於將事之夕,實是聖上虔誠之致,而纔見雨下,便以報謝之意,添入祭文,於禮爲黷,且四位祝辭改書之際,其勢將至於日晏,尤非所以敬事神明之道。自前遣臣祈雨之祭,旣受香祝之後,則雖或得雨,別無改辭之擧。今殿下旣已致齋奉祝而親臨,則仍前祭文,趁此未明前行禮,誠爲得宜,敢來仰達。傳曰,更議于大臣處之。左承旨李弘淵啓曰,傳敎矣,卽令禮曹郞官議于大臣,則領敦寧府事金堉,右議政沈之源以爲,得雨於將事之夕,已是感應之理,而不入報謝之意於祝文中,尤非事天以誠實之道,依前獻議施行。且宗廟祝辭,亦以第一室所用,仍用於各室。今此改搆祝辭,亦爲一體通用於四位,實合事宜云。大臣之意如此,敢啓。傳曰,依大臣所言爲之。
侍講院啓曰,昨日翊衛司下直入番,以洗馬洪茂,自本司書送,故省記中以此書塡矣。入定時,本司下人,始爲來言洗馬柳明翊入直,而本司書吏,擧動罷後,不問某員入直,先以洪茂省記,直爲出去,以致換名省記云,事極駭愕。色吏令攸司,囚禁治罪。入直官員,亦難免不察之失,洗馬柳明翊,推考,何如?傳曰,允。
政院啓曰,自前同副承旨,則雖有不得已陳疏之事,批答未下之前,不敢行公,入房恭竢而已,不得任意出去者,院中流來規例也。今者同副承旨兪瑒,辭職上疏入啓之後,仍爲出去,非但有患於院中舊例,聖批旣下之後,則尤無未安之事,卽爲牌招,使之察任,何如?傳曰,允。
同副承旨兪瑒再疏。大槪,不堪之狀,難冒之情,已悉於前疏,而未蒙恩遞,反承牌招之命,分義所在,不敢偃然退伏,來詣闕下,更伸前懇,冀蒙察納。且臣前患四肢不仁之病,自去夜猝劇,起動須人,行步艱辛,衆目所覩,何可誣也?以此病勢,尤難在職,而本院末席,言病呈疏,不許捧入,故朝者請急之章,只陳情勢,蓋以此也。咫尺院門,不得趨命,伏乞亟賜鐫削,以爲人臣逋慢者之戒事。入啓。
慶尙道賑救御史書目,推刷文書磨勘遲速,不可預料,新授職名速爲本差事。啓遞差。
答副承旨兪瑒疏曰,省疏具悉。爾其勿辭察職。以上朝報
備邊司啓曰,東萊府使韓震琦狀啓,啓下本司,卽當覆啓,而香火船許與不許,事係重大,必須廣詢處之,可無未盡之事,問于他大臣原任諸大臣,趁明日賓廳之坐,覆啓,何如?答曰,允。以上備局啓辭
上在昌德宮。停常參·經筵。
領議政李時白九度呈辭。入啓。傳曰,安心調理。
伴送使書目,勅行二十九日,渡江以去事。
禁府啓目,李廷顯刑問二百五次,李圾一百四十八次,宋明奎十二次,沈棇十四次,申榕三次,竝只不服,加刑。依允。又啓目,考喧將任繼賢元情云云,傳旨內辭緣,遲晩照律,何如?啓依允。兵曹佐郞安縝元情公事判付內,除刑推照律。
忠淸監司書目,病重上疏上送事。啓答曰,省疏具悉。卿其勿辭,調理察職。
吏曹啓目,粘連兼文學金壽恒上疏云云。自前春坊之官,本無相避,不可以坐次難便,規外遞改是白矣,宮僚進退,該曹不敢擅便,上裁,何如?啓依回啓施行。
府啓,請加三思,還收兪㯙絶島安置之命。相禮李爾松,爲人不似,失儀顚倒之狀,擧朝之所共見,而臣等請遞之論,亦出於待人不迫之意也。王世子導引之任,不可以如此之人,苟充備員,相禮李爾松,請命遞差。答曰,不允。
禮曹,謝恩兼陳奏使拜表吉日,來八月初三日辰時,方物封裹,七月二十九日推擇,啓。
吏曹啓目,本曹正郞權大運,病滿三十日,改差。啓依允。
李廷夔爲獻納,以洪興祉爲鐵原府使,許舒爲寧越郡守,許崙爲平壤判官,金澤爲海美縣監,尹絳爲大司憲,具仁垕爲綾川府院君,李延年爲持平,李翊漢爲南原府使,李彙晉爲海運判官,朴宗亨爲活人別提,金碩望〈爲〉典獄主簿,南夢賚爲刑曹佐郞,李益培爲義盈主簿,權摶爲高城郡守,朴廷蓍爲泰安郡守,金東屹爲興德縣監,趙汝秀爲豐德府使,柳貞立爲務安縣監,李球爲學錄,金楀爲學諭。以上朝報
備邊司啓曰,丙申四月二十三日大臣·備局堂上引見時,戶曹判書洪命夏所啓,本曹所屬諸道鹽盆七百十坐,稅木之數,九十六同三十四疋,而三南最多,故凡卜定之物,例以此木,分給各官矣。近見各邑所報,則以船材長養禁松之故,鹽盆盡爲撤罷云,雖出於啓下公事,而禁松之地,不過若干處,許多鹽盆,豈可盡罷乎?且聞煮取之時,亦用蘆草柴薪云,雖在禁松之地,亦無所防,更令廟堂議處,何如?上曰,依爲之事,傳敎矣。此事,曾以李厚源·洪命夏出仕後,會議處之之意,仰達於榻前矣,今日坐,兩人皆爲來會,與之商確。且考前日啓下公事,則船材長養處,問于曾經閫帥之人,皆以爲全南左水營所管,則順天之突山與內外羅老島。興陽之折爾島,右水營所管,則海南之黃原·甫吉莞島,靈巖之露島,皆是自古船材長養之地云,故定奪於榻前,以鹽盆則勿論某處,竝皆嚴禁革罷,雖已設盆處,亦令盡罷之意行會矣。此外許多鹽盆,豈盡撤罷無餘,而各邑托以禁條,圖免納稅於該曹,故掌報之臣,急於經費,有此陳啓,誠出於不得已,而且見統制使柳赫然所報,則勿論公私各衙門,沙鐵盆盡數撤罷,培養船材,誠爲多幸,而但各鎭浦士卒,不多鹽漢之類,擧皆能櫓,庶有緩急得力之勢,一自撤罷鹽盆之後,盡爲渙散,勢甚孤單云。此是前日聖慮之所及,而驅出島民之擧,所以停寢者,今若無論彼此,一體禁煮,則非但該曹收稅之無路,民生日用之資,亦甚關重,似當斯速變通。全南兩水營所屬八島,及嶺南之巨濟等表表養松處外,其餘沿海各邑,則依法禁無所斫松,而沙鐵鹽盆,勿令撤罷,以資公私之用,何如?答曰,依啓。以上備局啓辭
上在昌德宮。停常參·經筵。
政院啓曰,以兵曹閏五月初四日入直內三廳將改付標單子,傳曰,前日以如此事,官吏已爲被罪,而何日啓下之事,兵曹何往而今始付標以入,承旨尙亦可捧入乎?非自內所知也事,傳敎矣。莫重闕內入直單子,昨已啓下,而今日日暮後,始爲付標來呈,亦以爲駭,而替直之期,在於明朝,故事勢急迫,不得已捧入矣。今承嚴敎,不勝惶恐之至,該曹逋慢,愈往愈甚,如此重事,委諸下吏,專不致察,每有如此之弊,事極駭愕。請當該堂上·郞廳,竝從〈重〉推考,色吏令攸司囚禁治罪,此單子還出給之意,敢啓。傳曰,此雖微細,豈不關係國綱乎?頃日之敎,不啻嚴重,而下吏頑悍,不曾警惕,又爲如此,則爲官員者,所當驚動,卽爲稟處。而敢生掩護下吏之計,苟冀無事,趁不啓稟,及其無可奈何之後,始乃啓達,事極痛駭。當該官員,先罷後推,該吏囚禁重處。
罷推現告,兵曹參議權坽,佐郞閔點。
府啓,臣等以兪㯙事,累日論列,天聽邈然,臣等不勝憫蹙焉。夫人君之德,比如天地之德也,天降雨露,昆蟲草木,莫不遂其生,㯙之所坐,特出於一時妄作,而位致宰列,官以諫名,則不猶愈於昆蟲草木之微哉?旣受嚴刑,又配絶島,若或致殞於中路,則竊恐有累於竝生之大德也。請加三思,還收兪㯙絶島安置之命。新除授大司憲尹絳,以伴送使,時在平安道,持平李延年,時在京畿楊根地,請竝斯速乘馹上來事,下諭。答曰,不允。乘馹事,依啓。
府前啓,相禮李爾松,遞差事,停啓。
校理吳挺緯上疏。再呈政院。入啓。傳曰,吳挺緯,無替番之人乎?何如是上疏耶?政院察啓。
政院啓曰,傳敎矣。吳挺緯上疏,朝者來呈,而替直之人,有沈世鼎·閔鼎重二人,故臣等還爲出給矣。吳挺緯聞其親病頗重,急於歸護,一邊呈疏,已爲出去云,故不得已捧入矣,敢啓。傳曰,旣已出去,則自有替直之人,何必捧入乎?還出給。朝報
上在昌德宮。停常參·經筵。
大司諫曺漢英辭職上職。入啓。答曰,省疏具悉。爾其勿辭,調理察職。
領議政李時白十度呈辭。入啓。傳曰,固辭至此,勉從之意,遣史官傳諭。
同副承旨兪瑒上疏。大槪,臣之情勢,有不暇論,所患麻痺之症,日漸增加,此非旬月可瘳之病,不得不冒萬死更陳危懇,乞遞職名事。入啓。踏啓字而下。
吏曹啓曰,大臣置處政事,取稟。傳曰,明日爲之。
府前啓,竝爲停啓。已上朝報
上在昌德宮。停常參·經筵。
都承旨吳挺一上疏。大槪,老母病勢危劇,乞遞職名,救護事。入啓。答曰,省疏具悉。卿其勿辭,救護。
左承旨李弘淵三度呈辭。入啓。遞差。
慶尙監司書目,新寧呈,以雌牛産犢,而一項兩頭三耳四目兩口,事係異常事。
謝恩,同副承旨尹鏶。
府啓,平壤乃西路巨府,而客使之接待,營下之策應,有倍於他邑,苟非剛明幹局之人,決難堪當。新除授判官許崙,性本弛緩,且無才能,曾爲守令,到處不治,此時此任,決不可付諸此人。請平壤判官許崙遞差,其代,極擇差送。興陽爲邑,邈在海濱,自前屢經匪人,官事板蕩,將不能收拾,而縣監李敏行,到任之後,專務剝割,一以肥己爲事,闔境嗷嗷,如在水火,南來之人,無不目見而言之。如此之人,不可一日在官,重貽民害。請興陽縣監李敏行罷職。答曰,依啓。
憲府,應旨進言事。入啓。答曰,省箚具悉。爾等進言之誠,良庸嘉尙,而其中有所不能釋然者,不得已强言之耳。第此兪㯙之事,爾等眞以爲無知妄作耶?誠若此言,玉堂不快之言,何自而出也?爾等勿復爲如是欺心之言。予雖不知其實狀,何忍强爲不似之言至此哉?傳敎中所謂次第行兇之言,以其未然,而猶或稱冤,出於自中謀爲强迫不得已之狀,則伊日君臣上下之所目見者也,何敢誣乎?以此言之,則欲爲窮治,在法當然,則何其深罪至此哉?噫,孟子曰,不揣其本而齊其末,方寸之木,可使高於岑樓,誠爾等之謂也。不言其本,而徒以罪諫爲名,不亦乖舛之甚乎?官雖諫名,其言豈其諫乎?一自分黨之後,世無公道久矣。各自務勝,唯意所欲,無所不至,環東土數千里,豈無一人獨得其全者乎?一線公論之不泯,予不憂矣。爾等無以口辯自幸也。爾等何厚於㯙,而欲伸其事,何獨薄於寡昧,而勒成惡名,垂之靑史乎?秉彝之心,必不如是,無乃蔽於私而矇不知覺耶?噫,今日之事,誰任其咎?其咎亶在於銓曹之不擇耳目之官,使奸邪側迹於其間,任其胸臆,無所忌憚故也,亦寡昧之不能早自辨別而退黜之故也。及其奸狀現發,雖欲惜其名而掩護之,其可得乎?良可歎也。此非予樂於文過飾非之言也,不得已說破首末之意也。爾等其亦諒之。
有政。以羅以俊爲兵曹佐郞,尹鏶爲承旨,金振爲承旨,金錕爲典籍,李弘淵爲兵曹參議,李慶億爲直講,李厚源爲左參贊,李時白爲延陽君,閔洛爲瓦署別提,金振爲左承旨,尹鏶爲同副承旨,沈世鼎爲司諫。政軸
上在昌德宮。停常參·經筵。
校理閔鼎重上疏。大槪,宿疾復作,症勢漸苦,冒死陳懇,乞遞職名,仍陳所懷,以應聖旨事。入啓。答曰,省疏具悉。爾何過慮至此?憲府箚批,亦非欲罪之意也。爾其勿辭,察職。
執義李杭,掌令權諿·尹㻩,持平徐必遠啓曰,臣等昨因應旨,敢陳短箚,辭不達意,致勤聖敎,丁寧十行,如父詔子,惶悚感激之餘,有以見聖意之攸在也。噫,當初聖明,以行兇網打,爲㯙罪案,今承聖批,以其未然,猶或稱冤爲敎,是聖明旣燭其本情矣。群臣之心,孰不欽仰?因此平心從容徐究,則其無自中强迫之狀,亦將次第洞釋矣。臣等竊有望焉,臣等昨日之論,非獨爲一㯙,唯冀聖上懲前善後,以爲克終允德之地,誠淺言輕,反承情外之敎,臣等何敢晏然仍冒?請命鐫削臣等之職。答曰,勿辭,退待物論。
都承旨吳挺一再疏。大槪,母病日漸危劇,陳情乞遞,專意救護事。入啓。答曰,省疏具悉。卿辭至此,當勉副焉。以上朝報
備邊司啓曰,洪喜男等所納石硫黃四十稱價銀,每一稱以二十二兩,依當初啓下支計,合銀八百八十兩及十九稱,自東萊運價銀三十三兩零等,從其所願,以平安道兵營留在軍木,從市直折銀題給,何如?答曰,允。以上備局啓辭
義禁府啓曰,今此黃海監司査啓,備盡載寧郡箭羽箭鏃等修補曲折,而勿論所犯輕重,金時卨,以審理旣已蒙放,不爲回啓之意,敢啓。傳曰,知道。禁府謄錄
副修撰李慶徽三度呈辭。入啓。遞差。
傳曰,相禮李爾松,不能擧職莫甚,遞差。朝報
上在昌德宮。停常參·經筵。
吏曹啓曰,承旨及守令多闕,政事,取稟。傳曰,明日爲之。
院啓,執義李杭,掌令權諿·尹㻩,持平徐必遠,竝引嫌而退,應旨進箚,實出憂愛之誠,而未安之敎,反下意慮之外,不可以此輕遞言官,請竝命出仕。答曰,依啓。
執義李杭,掌令權諿·尹㻩,持平徐必遠就職。
傳曰,頃日小雨之後,旱氣如前,今日雨徵頗有,而雲散還止,前頭民事,極爲可慮。雖云末節,令該曹祈雨等事,連續擧行。
左承旨金振上疏。大槪,藥房副提調辭免事。入啓。答曰,省疏具悉。常規雖如此,不必遞改而移授,爾其勿辭。
禮曹啓曰,頃日祈雨祭連次設行之意,稟啓,則其日乃親祭第三日也。兩日甘澍頗洽,故以雨勢如此,更觀處之下敎,而此後連日密雲若雨,臣曹姑爲佇待矣。今承聖敎,社稷·宗廟,遣大臣,三角山·木覓山·漢江等處,遣近臣,不卜日來十一日設祭,宜當。且慕華館池邊蜥蜴祈雨事,則往在庚寅年,不爲設行,蓋以文具之故,此後連不設行,今番何以爲之?竝此仰稟。傳曰,依啓。蜥蜴祈雨,則雖似文具,其於無所不用其極之道,似不可全廢,參酌爲之,可也。已上朝報
上在昌德宮。停常參·經筵。
政院啓曰,輔德李垕,家有可疑之疾,累度呈辭,而還爲出給矣。今聞病勢蔓延,奴僕三人,相繼痛臥,至於妻子,亦爲流痛云。似當有變通之擧,而此上疏,不敢捧入之意,敢啓。傳曰,遞差。
備邊司啓曰,卽聞慶尙監司洪處厚遭母喪云,方伯重任,不可暫曠,其代,今日政差出,數日內發送,何如?傳曰,依啓。
傳曰,近日守令,連政差出矣,言于兩司,速爲署經發送,俾無農時外方下人久留之弊。
內醫院官員,以都提調意啓曰,鄭後啓,曾以承傳,除授振威縣令,而道里頗遠,雖有急時下問之事,不能趁卽上來,殊甚可慮。畿邑有窠,或瓜滿處,令該曹移差,何如?傳曰,允。
以禮曹慕華館池邊蜥蜴祈雨設行單子,傳曰,盲巫及童子爲之云,各日爲之乎?竝一時爲之乎?問啓。禮曹啓曰,傳敎矣,考諸丁亥年謄錄,則其時亦甚災迫,而八次祈雨,慕華館池邊,以蜥蜴童子爲之。九次則朴淵等外山川,遣重臣爲之。十次則楊津等處,亦遣重臣,而是日慶會樓池邊,令童子爲之,慕華館東邊,令巫女爲之。十一次社稷·宗廟·北郊,遣大臣,三角山·木覓山·漢江,遣近侍。十二次龍山江等處,更遣重臣,而是日春塘臺,童子祈雨,盲人則別行於明通寺舊基矣。盲巫及童子,各分三日爲之。謄錄所載如此,敢啓。傳曰,知道。童子祈雨,爲先爲之。盲巫則姑徐,可也。
持平徐必遠啓曰,臣頃以銓曹時做錯事,重被玉堂箚論,廉隅所在,不敢仍冒,呈旬圖遞中,四月朔書,不爲書進矣。今日政院,據例囚家僮,家僮卽囚次知也。臺官異於庶官,何敢次知被囚,而晏然行公哉?請命遞斥臣職。答曰,勿辭,退待物論。
都承旨李一相上疏。大槪,猝患毒腫,決無供職之望,懇乞亟遞職名,以便公私事,入啓。答曰,省疏具悉。卿之所患至此,當勉副焉。
政院啓曰,明日木覓山·漢江·三角山等處祈雨祭獻官,承旨三員,當爲進去,而都承旨有闕,當日爲政差出,何如?傳曰,允。
兵曹參判趙珩,牌招肅拜。
兵曹,護軍柳景緝身死,曾經臺侍。啓。另致賻。
掌令尹㻩啓曰,持平徐必遠,以朔書不書事,至於引嫌,本府當爲處置,而臣頃以李爾松等事,累日論列,未蒙允兪,而罷遞之命,遽下於停啓之後,事異常規,言不見信,物議皆以晏然行公爲非云,臣固自劾之不暇,何敢處置同僚乎?請命遞斥臣職。答曰,勿辭,退待物論。
掌令權諿啓曰,頃日本府,有兩款論啓之事,至於屢日,而誠淺言輕,未蒙允兪。臣意以爲,此等事,一則明是非,一則別賢否而已。元非持久爭執之事,故與同僚相議停論矣。或罷或遞之命,特出於停啓之後,無非臣言不見信之致,心有所未安,而同僚以此,至於引避,臣亦何敢晏然仍冒,處置同僚乎?請命遞斥臣職。答曰,勿辭,退待物論。
答吏〈曹〉判書金益熙疏曰,省疏具悉。卿其安心,勿辭察職。
有政。以吳挺柱爲交河縣監,李一相爲承旨,南宗標爲興陽縣監,權大運爲副校理,沈儒行爲副校理,趙珩爲兵曹參判,兪柲爲平壤判官,南天漢爲兵曹佐郞,尹緱爲軍威縣監,南龍翼爲修撰,金壽恒爲應敎,吳挺垣爲舍人,張應一爲工曹參議,李一相爲都承旨,徐元履爲慶尙監司,尹順之爲承旨,仍爲都承旨。以上朝報
備邊司啓曰,今聞慶尙監司洪處厚遭母喪云,方伯重任,不可暫曠,其代,今日政差出,數日內發送,何如?答曰,依啓。以上備局啓
吏曹判書金益熙上疏。大槪,臣之病勢深重,決難供職,召命之下,亦不得趨赴,亟遞臣職,仍治逋慢之罪事。朝報
上在昌德宮。停常參·經筵。
執義李杭啓曰,臣重患暑風,冒呈辭單,退伏私室。伏見同僚引避之辭,其率爾停啓之失,臣實當之,昨緣賤疾苦劇,今始扶曳來避,臣之所失,至此尤大,請命遞斥臣職。答曰,勿辭,退待物論。
正言洪柱三啓曰,臣自前月,重患頰胸浮痛之症,五月朔篆字,未及書呈,而病伏之中,精神昏憒,不卽自列矣。昨者傳聞政院,將有據例囚家僮之擧,卽以不敢苟冒之狀,詣臺引避,旣傳啓草之後,政院以去朔篆字不書之人,則時未抄出,而徑先來避爲不當,遽爾退却。凡臺官體例,若不製月課與不寫朔書者,則不待發推,緘囚家僮,而告爲自列者,其例久矣。臣以此意,屢度往復,而政院終始沮却,抑獨何意歟?此無非如臣疲劣,冒居臺閣而見輕之致,墜落古風,莫此爲甚,以此以彼,不可苟冒。請命遞斥臣職。
政院啓曰,朝者,正言洪柱三,以五月朔篆字不寫,家僮被囚事來避,而凡朔書之規,必待啓下後,抄出不書人員,乃囚其家僮,例也,而今此洪柱三,則朔書未及入啓,家僮亦不囚禁,而諉以家僮被囚,不敢晏然來避。臣等以爲,本院旣無囚僮之事,而輕先引避,實涉未妥,故相議出給矣。繼見再避之辭,則强費辭說,顯加攻斥,臣等未曉其意也。大槪,朔書不寫,與月課不製,應推有異,而臣等忝居出納之地,不能申明規例,橫惹一鬧,何敢晏然?此避嫌,不得不捧入矣,惶恐敢啓。傳曰,知道。殊涉無據,還出給。
傳曰,史官五員待命,騎馬十五匹立之,祈雨祭所內摘奸。
義州餞慰使閔寅亮入來。
院啓,平壤乃關西之一都會也,機務之殷,接應之煩,非他郡邑之比也。監司位重,且管一道之事,本府大小之務,皆以萃於少尹,苟非才足以幹辨,望足以彈壓,則決不可當此任也。新除授判官兪柲,爲人昏庸,且無涖歷,尋常小邑,省此難堪,況此地此任乎?物議皆以爲反不如已遞之人,請平壤判官兪柲遞差,其代,令該曹不計文蔭,以有聲績才望者,極擇差送。寧越郡守許舒,嗜酒而酗,居家處事,且多怪妄,豈可以如此之人,付之臨民之任,重貽峽中殘氓之害乎?請寧越郡守許舒遞差,竝引嫌而退,請持平徐必遠出仕,掌令尹㻩·權諿,執義李杭,竝命遞差。答曰,不允。處置事及兪柲事,依啓。
平安監司書目,雨澤形止,寧邊等官,雨雹氷積,三日不消,變異非常事。
慶尙都事書目,本道監司,今月初六日聞母喪事。已上朝報
副修撰李端相上疏。大槪,落馬重傷,不能行步,乞遞職名,仍陳所懷,以應聖旨事。朝報
上在昌德宮。停常參·經筵。
慶尙監司徐元履上疏。大槪,積年沈痼,病勢深重,嶺南方伯重任,決難堪任,懇乞遞免,以便公私事。入啓。答曰,省疏具悉。卿其勿辭,速往欽哉。
忠淸監司書目,贊善宋浚吉上疏上送事。啓下該曹。又書目,刑曹參判申濡上疏上送事。啓答曰,省疏具悉。卿辭至此,當允副焉。又書目,臣病重,辭職上疏上送事。啓下該曹。
全南監司書目,雲峯等官,去五月十五日·十六日間夜霜降,變異非常事。又書目,南平縣監洪處深,錦城縣監洪處尹,今月初二日,母在喪事。
吏曹啓曰,臺諫有闕,政事,取稟。傳曰,明日爲之。
答副修撰李端相疏曰,省疏具悉。嘉爾進言之誠,洪宇遠之事,本無禁錮之命,而至今不爲付職,予亦怪之。當申飭該曹,爾其勿辭察職。
持平徐必遠就職。
傳曰,史官一員待命,騎馬三匹立之,童子祈雨處內摘奸。
院啓,寧越郡守許舒,酗酒顚妄之狀,縉紳之所共知也。曾爲監察時,同僚至不勝其苦,爲同僚者,且不能堪,況爲其吏民者乎?決不可付以臨民之任,重貽其害,請寧越郡守許舒遞差。答曰,已諭,毋煩。
府啓,中書之長,爲任最重,不可以見棄朝論之人,承乏冒據,都承旨尹順之,請命遞差。鐵原府使洪興祉,素以善事奔競,爲人唾鄙久矣。今此陞授,雖未知用何陞敍,而除拜之初,已有物議。今聞興祉之弟興佑,爲其兄僞飾大臣之言,懇于政官,得以陞遷云。僞造傳言,已是可駭之事,而況借大臣之言,欺誣政官?此而不治,後弊難狀。請鐵原府使洪興祉遞差,其弟興佑拿問定罪。答曰,依啓。尹順之事,不允。罪目似涉泛然矣。
夜一更至四更,月暈。五更,流星出虛星下,入巽方天際,狀如鉢,尾長五六尺,色赤。已上朝報
司僕寺啓曰,近日內廏馬,非但連續病斃,卽今病馬,亦非一二匹,雖出於養飼之失方,實無馬醫之良術而然也。曾聞金禮奉稱名者,以馬醫有能名,臣稟啓於榻前,不爲取才,差除兼司僕,使之治療禁軍受馬之病矣。此人術業頗勝於太僕馬醫,專屬內廏,醫治病馬,有效則論賞,致斃則從重科罪,何如?傳曰,允。司僕謄錄
咸鏡監司書目,永興府使任善伯,今月初八日身死事。
上在昌德宮。停常參·經筵。
獻納李廷夔上疏。大槪,冒萬死乞遞職名,兼陳所懷事。入啓。答曰,省疏具悉。嘉爾之進言之誠矣,爾其勿辭察職。
吏曹參判趙壽益上疏。大槪,憲府啓辭,所謂僞傳大臣之言,臣所未聞,不勝驚駭,敢陳陞授曲折,仍乞遞免事。入啓。
弘文館啓曰,新除授副校理權大運,時在京畿富平地,修撰南龍翼,時在慶尙道軍威縣,經筵入番事緊,請斯速乘馹上來事,下諭。傳曰,依啓。
政院啓曰,今日爲政事,命下矣。判書服制,參議在外,參判以不安事,辭職上疏來呈,趁未開政之意,敢啓。傳曰,卽爲牌招爲政。
答吏曹參判趙壽益疏曰,省疏具悉。臺論雖許以風聞,豈意虛誣至此哉?其爲不察,殊甚未便,卿其安心勿辭,從速察職。
備忘記,鐵原府使洪興祉,勿爲遽差,仍任。其弟興佑,亦令於送。
備忘記,頃日小雨之後,旱氣如前,當此長養之月,百穀焦爛,無望西成。言念民事,心焉如割,淺薄之誠,固難格天,而當盡在己之誠,久欲更禱,而奈緣有病,只切疚懷,今則病已而災急矣。欲更爲親禱于南郊,其令該曹,不卜日趁卽擧行。凡我大小臣僚,皆體至意,一從社稷親祭之例,毋得違越,以干天憲。
伴送使尹絳入來。
持平徐必遠啓曰,臣卽以尹順之遞差連啓事,來詣臺廳,得見吏曹參判趙壽益,以洪興祉事自列之疏,則臣誠瞿然,不知所出。臺官論事,出於風聞,而臣之所聞,一如昨日所進,故不勝駭憤,敢爲論啓矣。今此疏辭,明白若是,則論事失實之失,臣實有之,請命遞斥臣職。答曰,勿辭,退待物論。
傳曰,都承旨尹順之,似難行公,今姑遞改,其代,今政差出。
前正郞權諰上疏。大槪,分外職名,不敢冒受,乞賜遞免,俾得安分事。入啓。答曰,覽疏知爾上來,不棄寡昧之至意,深用嘉悅焉。予欲相見矣,卽爲入來。
大司憲尹絳啓曰,持平徐必遠,引嫌而退。鐵原府使洪興祉,素以善事,爲人指點,前後居官,毁譽相半。況有風聞,宜其擧劾,而今此趙壽益辭疏,明白若是,則奔競之說,似出於訛傳,初不詳審,致有顚倒之事,請命遞差。答曰,依啓。
右議政沈之源箚子。大槪,待罪事。入啓。答曰,省箚具悉。擇人授官,眞是大臣之職也。何爲此不當之言耶?卿其安心勿辭〈待〉罪。
院啓,臣等以寧越郡守許舒遞差事,連日論啓,而尙閟一兪,臣等竊惑焉。酗酒之害,無事不然,而至於涖政臨民,尤有甚焉。聖明何惜於幺麽一蔭官,而不爲峽中殘氓地乎?請寧越郡守許舒,亟命遞差。答曰,毋煩。
進善權諰,在外入來。
應敎金壽恒,牌招肅拜。
禮曹啓曰,南郊祈雨親祭,不卜日,趁卽擧行事,命下矣。十三四日則勢甚窘迫,十五日日月食而外篇法云,初虧戌正二刻,復圓子初三刻,則動駕之時,當在三更五點之後。十六日勢難行祭,無已則十七日稍吉云,以此日設行之意,分付,何如?傳曰,允。
政院啓曰,傳曰,禮曹判書所患何如云耶?承旨察啓事,命下矣。問于本家,則素患偏頭痛,觸暑復作,數日發汗調理,稍得減歇云,所患似不至大段矣,敢啓。傳曰,知道。使之從速察職。
傳曰,進善權諰引見。
副護軍徐元履再疏。大槪,積年痼疾之人,決難堪任重地,更申前懇,冀蒙還收新命事。入啓。下該曹。
都承旨金佐明上疏。大槪,本職辭免事。入啓。
有政。以沈儒行爲執義,洪宇遠爲典籍,金佐明爲承旨,兪瑒爲兵曹參知,李晸爲南平縣監,金汝溫爲永興府使,李丕顯爲禮曹佐郞,鄭麟卿爲相禮,李德恒爲廣興主簿,尹珹爲掌令,李杭爲司成,尹㻩爲司藝,權諿爲直講,權諿爲右通禮,申翊全爲禮曹參判,朱堥爲工曹佐郞,朴世模爲持平,成振翰爲禮曹正郞,李杭爲輔德,徐必遠爲直講,金佐明爲都承旨,元萬石爲掌令,李慶徽爲副修撰。已上朝報
上在昌德宮。停常參·經筵。
答都承旨金佐明疏曰,省疏具悉。籌司之任,非不知緊任,而此亦出於不得已也。卿其勿辭,姑爲察職。
世子宮,藥房問安。答曰,此非作膿之處,不至大段矣。
藥房啓曰,昨者伏聞有禱于郊壇之敎,而聖候尙未如常,世子有小癤之患,臣等不勝憂慮,請令醫官入診,及時調治。且諸臣誠薄,祈雨無驗,獨使至尊,憂勞於上,臣等之憂悶愧忸,旱外更切,敢來問安,竝此昻稟。答曰,予之所患,旣已差愈,不必入診,而世子症患,言于醫官矣。且卿等之誠,上孚于天,三日之內,得此霈澤,喜幸之意,曷勝云喩?卿等安心焉。
戶曹參判金南重上疏。大槪,重患腰脅痛,不能行公,本職及兼帶,竝乞遞免事。入啓。答曰,省疏具悉。卿其勿辭,調理察職。
大司憲尹絳上疏。大槪,重患脚膝之痛,供仕無期,本職及備局有司堂上,竝乞遞改事。入啓。答曰,省疏具悉。備局之任,今姑勉副焉,卿其勿辭察職。
江原監司書目,旌善呈,以去月二十八日雨雹如鳥卵,積厚一寸,變異非常事。
傳曰,典獄摘奸,輕囚放釋。
院前啓,寧越郡守許舒遞差事。停啓。
傳曰,明朝大臣·原任大臣·六卿·兩司長官竝命招。
藥房再啓曰,王世子症候,與柳後聖及諸御醫商議,商議則上焦有熱氣,又感暑風,宜用防風通聖散,加牛旁子炒·硏黃連炒各七分五帖云,此藥劑入之意,敢啓。答曰,知道。已上朝報
上在昌德宮。停常參·經筵。
吏曹啓目,粘連贊善宋浚吉上疏云云,側席徵召,前後繹續,其在山林,亦豈無戀闕之心,而尙未及赴召者,以其纏綿之疾病,拘牽之形勢也。卽今天時正熱,痼疾之人,勢難登程,所有本職,姑許遞改,待得新秋涼生,依願造朝,似爲便當是白乎矣,徵士進退,該曹不敢擅便,上裁,何如?啓依回啓施行。又啓目,粘連慶尙監司徐元履上疏云云,徐元履,年非篤老,精力尙强,且其聲望,足堪是任,雖有一時病患,自可調理赴任是白乎矣,方面重任,該曹不敢擅便,上裁,何如?啓依回啓施行。又啓目,忠淸監司權堣上疏云云,自古當事之臣,例有是非之端,但當益加盡心,無動謗議是白在果,若其身上疾病,誠爲可慮。而旣蒙睿簡,責成盡瘁之義,不可以一時所患,容易許遞是白乎矣,方面重任,該曹不敢擅便,上裁,何如?啓依回啓施行。
備邊司啓曰,有司堂上四員內,大司憲尹絳,都承旨金佐明,例不得參坐。只有刑曹判書許積,而疾病事故,有不可知,酬應文書,不無苟簡,未差代,以堂上洪命夏,仍差有司,使之察任,何如?傳曰,允。
政院啓曰,大臣·原任大臣·六卿·兩司長官命招,來詣賓廳,而延陽府院君·綾川府院君,以病不來。傳曰,兩大臣所患,若不危重,則入來事,更爲命招。
謝恩,延陽府院君李時白,綾川府院君具仁垕。
傳曰,大臣以下引見,玉堂上番,亦令入侍。
夜一更,白雲一道如氣,起自巽方,直指坤方,長竟天,廣尺許,良久乃滅。五更,月暈。已上朝報
上謂都承旨金佐明曰,徒流案中,逆賊緣坐爲奴定屬之類,與凡罪人,混同書出,文書煩雜,今後則令該府別錄置之事,分付,可也。
義禁府啓曰,南郊擧動時,各處分把郞廳應入,多至十員,而一員未差,一員出使,假都事二員,令該曹差出,何如?傳曰,允。已上禁府謄錄
上在昌德宮。停常參·經筵。
傳曰,自前郊外擧動時,勿造假家事,有嚴飭之敎,今亦申飭,俾無此弊。且壇所近處,若有踐踏禾穀之事,則專無祈雨之本意。大小諸各司及侍衛將卒等,一體嚴飭,而都監別爲嚴明分付,尤爲着實擧行。摘奸時若有犯禁者,則當繩以重律,諸處一體各別,分付。
傳曰,今此南郊擧動時,侍衛之人,名色甚多,其數甚夥,踐踏禾穀,甚可慮也。凡侍衛之中,可以減去者,詳察壬辰年親祭時文書,竝減去,可也。言于兵曹。
昨日引見時,上曰,自寡昧忝位以來,天災時變,疊見層出,至于今春,非常之變,尤有甚焉。殆可謂式月斯生,而目今旱災至此,西成無望,民命近止,消弭之道,宜無所不用其極。以自古帝王爲國之道言之,則自近而遠,自家而國,乃其常也。頃者審理之擧,只及於踈遠,不及於骨肉至親,誠非應天以實之道也。澂·潚,久處海島,予常矜憐,雖無災異,固當有變通之道,且潚則尙未加冠,昏娶過時,一念耿耿,不能忘懷。若逢霧露,不得保全,則予心傷痛,固不暇言,而將何顔面,見先王於地下乎?澂·潚等,竝令該曹,放還輦下,任便居住。兪㯙,降等付處。丁晳·金起秋,竝放送。
禮曹啓曰,今此南郊之親祀時,王世子勿爲隨駕事,元單子中旣已付標,而自上出還宮時,闕門外祗送·祗迎等禮,亦勿擧行,何如?傳曰,允。
明日南郊祈雨親祭時,出宮三嚴,申正一刻。
夜一更,月食。已上朝報
上在昌德宮。停常參·經筵。
傳曰,日勢如此,仍爲擧動與否,令禮官議處。
藥房啓曰,筵中惻怛之敎,感動天意,疾於影響,一日一夜,雷雨大作,洽於遠近,事天之道,貴於誠實。郊外擧動,卽宜停寢,況雨勢尙未止息,泥濘方甚,容儀沾濕,亦不可不慮。臣等再三思量,敢來問安,惶恐仰稟。答曰,依啓。
世子宮,藥房問安。答曰,知道。結核處未盡消解矣。
禮曹啓曰,傳敎矣,昨日甘霔,竟夕不止,而夜間滂沱如注,溝澮之盈,已過四尺,此近日所無之雨澤也。朝來尙未開霽,原野之間,泥濘大甚,今日擧動,似當停止,敢稟。傳曰,依啓。
忠淸監司書目,連山前判書金集,今月十三日卒逝事。
正言洪柱三三度呈辭。入啓。遞差。
黃海監司書目,白川呈,以正言柳椐辭職上疏上送事。啓答曰,省疏具悉。爾之進言之誠,予用嘉之,爾其勿辭上來。
京畿監司書目,富平呈,以副校理權大運辭職上疏上送事。啓答曰,省疏具悉。爾其勿辭,從速上來。
以禁府兪㯙林川郡付處單子,傳曰,以江原道平海郡改入。
禮曹,判中樞府事金集卒逝,自今日至明日停朝市。啓。
持平李延年,在外入來。
吏曹啓曰,臺諫有闕,政事,取稟。
持平李延年啓曰,臣伏蒙恩暇,歸省病母,曾未數日,召旨遠降,臣誠感戴洪造,便當聞命趨造,義不俟駕,而母病沈綿,未忍便離,待其小愈,始克就道,稽謝之罪,在所難免。況臣曾忝嶺南推刷御史時,奉職無狀,重被推勘,緘答之後。又有他道御史畢上來後,更稟以處之敎,是臣推勘未畢,而況所定推官,旣已被罪,則臣之不能糾察之失,與推官一也,決難仍冒法官,請命遞斥臣職。答曰,勿辭,退待物論。
府啓,新除授掌令元萬石,以賑恤御史,仍察推刷事,時在慶尙道,請乘馹上來事,下諭。持平李延年,引嫌而退,待親病愈,始克就道,則稽謝新命,勢所固然,而旣被推勘,難在法府,請命遞差。答曰,依啓。元萬石,竣事則自當上來,姑勿下諭。
下直,平安都事李曾。已上朝報
上在昌德宮。停常參·經筵。
傳曰,政事,明日爲之。
慶尙監司書目,居昌等官呈,以去五月二十八日雨雹事。
開城留守書目,雨澤及農事形止事。
下直,平安都事李曾。
禮曹判書吳竣上疏。大槪,重患偏頭之痛,無路供職,臣本職及兼帶,懇乞竝賜遞改事。入啓。已上朝報
進善權諰,校理閔鼎重·吳挺緯,副修撰李端相,執義沈儒行初度呈辭,還出給。
上在昌德宮。停常參·經筵。
答禮曹判書吳竣疏曰,省疏具悉至懇。卿其安心,勿辭察職。
校理閔鼎重辭職上疏。入啓。答曰,省疏具悉。爾其勿辭,調理察職。
世子宮,藥房問安。答曰,知道。服藥之後,已盡差愈矣。
政院啓曰,同副承旨尹鏶,家有染疾大熾,至於其妻痛勢極重,方在死生中,不敢仍在闕中,昨日出去矣。今者送言于廳中曰,欲爲陳疏而亦不敢云。染患如此,近密之地,勢難出入行公,合有變通之道,敢啓。傳曰,遞差。
政院啓曰,明日常參·經筵,取稟。且來二十一日輪對日次,亦爲,取稟。傳曰,輪對爲之,經筵停。
吏曹,永興府使任善伯身死,曾經臺侍,別致賻。
有政。以李斗陽爲南原府使,吳挺一爲工曹參判,洪柱三爲兵曹正郞,趙珩爲同義禁,李延年爲直講,蔡忠元爲承旨,申圭爲禮曹佐郞,蔡忠元爲右副承旨,李晳爲同副承旨,黃㙉爲沃川郡守,安後稷爲正言,吳挺緯爲持平,李垕爲錦城縣監,鄭世規爲右參贊,金壽弘爲天安郡守,徐必遠爲副校理,崔寬爲平壤判官。已上朝報
上在昌德宮。停常參·經筵。
傳曰,社稷祈雨親祭時,終獻以下及東宮僚屬竝書啓,十一日,行宗廟社稷,遣大臣祈雨祭,獻官以下諸執事及蜥蜴祈雨祭獻官等,竝令書啓。
政院啓曰,新除授右副承旨蔡忠元,時在忠淸道靑陽地,斯速乘馹上來事,下諭,何如?傳曰,允。
黃海監司書目,瓜滿已過,身病且重,請令該曹處置事。啓。傳曰,安心勿辭察職事,回諭。
推刷都監啓目別單,現發奴婢都案,終始掩置,稷山縣監沈㢇爲先罷黜,何如?啓依允。
兵曹參判趙珩上疏。大槪,冒死陳情,乞賜遞免本職及兼帶,以便調治事。入啓。答曰,省疏具悉。卿其安心,勿辭察職。
江原監司書目,金城縣令金天錫,麟蹄縣監金汝亮等,瓜滿在於今秋,而至誠愛民,盡心官事,特許仍任,以從民願事。
上在昌德宮。停常參·經筵。
禮曹判書吳竣再疏。大槪,病勢沈綿,本職及兼帶,懇乞遞免事。入啓。答曰,省疏具悉卿懇。卿之固辭至此,今姑勉副焉。
傳曰,進善權諰,上來旅邸,想必有艱食之患。令該曹食物題給,亦令別爲頒氷,俾免疾恙。
校理閔鼎重上疏。大槪,賤疾沈痼,差復無期,再伸危懇,乞遞職名事。入啓。答曰,省疏具悉。進善權諰之出去,爾若不言,予何以知之?左右之不言,殊可歎也。故判中樞金集褒榮之典,事當令禮官參酌處之,爾其勿辭。
傳曰,明日晝講,爲之。
明日輪對官落點,禮曹正郞成振翰,禮賓主簿黃德輿,西活人署別提趙時稷,東活人署別提朴宗亨,東部主簿李敏達。
以輪對官望單子。傳曰,工曹正郞許厚,亦爲入侍。
傳曰,前主簿尹鑴,昔者疾,今必瘳矣,明日經筵後,使之入來。
政院啓曰,卽者以下敎之意,傳諭於前主簿尹鑴處,則答以數月沈痼之餘,今僅己少差,而猶不能出戶行步,明日不得詣闕云矣,敢啓。傳曰,然則使之調理入來。
政院啓曰,傳曰,進善權諰,呈辭後旣已出去云,本院其呈辭入啓之時,何不言此意,使予知非凡例而覺察乎?本院所爲,殊甚未便,特令遣人勸留,以副予意事,下敎矣。權諰呈辭捧入時,則不料其遽爲還去,而初度受由之後,更無來呈之事,臣等始以爲訝,招問講院下人,則權諰初度呈辭入啓之日,出往仁川地,未久當還爲入京,陳疏乞退云。故未及徑先陳啓於下問之前,臣等誠有不察之失,不勝惶恐。權諰雖有還來陳疏之語,遣人勸留之擧,出於異數,似不可已。但旣已往在畿鄕,非如在郊外之比,以速爲入來之意,措辭下諭,使院吏齎往,似當,敢此仰稟。傳曰,依啓。
備忘記,社稷親行祈雨祭時,終獻官領敦寧府事金堉,鞍具馬一匹,壇上執禮以上,各熟馬一匹,壇下執禮·典祀官·大祝·承旨,各半熟馬一匹,壇司令·祝史·齋郞·史官,各兒馬一匹,監察以下諸執事,各上弦弓一張賜給。祭侍內官徐後行·石承緖·陸後立·趙希孟,各半熟馬一匹,東宮祭侍內官高禮男·金孝業·李舜壽·金以章,各兒馬一匹賜給。世子侍講院官員等,各兒馬一匹,翊衛司官員等,各上弦弓一張賜給。遣大臣祈雨祭獻官領敦寧府事金堉,右議政沈之源,都承旨尹順之,左承旨金振,右承旨成夏明,各半熟馬一匹,典祀官·大祝及兼大祝,各兒馬一匹,監察以下諸執事,各上弦弓一張賜給。蜥蜴祈雨祭獻官行副護軍鄭榏,半熟馬一匹,監察李丕顯,上弦弓一張賜給。一人雖疊任數三處,毋得疊授,從其優賞。
全南監司書目,靈巖呈,以吏曹參議愼天翼病重,上去不得事,上疏上送事。啓遞差。已上朝報
上在昌德宮。停常參,只晝講。
平安監司書目,慈山呈,以本月十三日,金仁金及農牛二首,雷震致斃事。
戶曹啓曰,傳敎矣,優待徵士之擧,迥出尋常,食物磨鍊以入,而但聞進善權諰,退在仁川地云,何以爲之?敢稟。傳曰,上來後給之,而饌物亦爲磨鍊,可也。
假注書權斗樞·李敏徵改差,代△柳俔·權大載·李東老·鄭樸·金炫文·韓友琦。
政院啓曰,頃日引見時,右相所啓,近來注書日記,只書擧行條例,他餘說話,全不載錄,雖有後考之事,無所憑據,極爲駭愕,請推考。上曰,此由於自便成習之致,其中尤甚者,査出,稟處事,命下矣。臣等取考乙未正月以後本院日記,則引見時說話多少與否,無憑可考,不得已取來其時注書等,所藏草冊,及擧行條件,反覆考閱,則記事踈略,大同小異。而假注書慶最乙未三月初一日,初七日,初八日備局引見時,擧行條件之外,說話甚略。沈梓則四月初一日,二十九日備局引見時,擧行條件之外,說話甚略。李馥則乙未正月初七日備局引見時,擧行條件之外,說話甚略。此三人等,皆有不能擧職之失,雖有輕重之差,俱難免罪罰,敢啓。傳曰,竝姑先推考。
傳曰,明日晝講爲之。
領敦寧府事金堉上疏。大槪,請還收鞍具馬之命事。入啓。答曰,省箚具悉。卿言太過,深用慙靦,無以爲諭,末端所陳之言,可不體念焉?卿其安心勿辭。
晝講入侍,知事洪命夏,特進官申埈,玉堂金壽恒·李慶徵,承旨李晳,注書呂聖齊,史官洪汝河·宋奎濂。
右參贊鄭世規上疏。大槪,臣病勢沈痼,萬無供職之望,新授職名乞遞事。入啓。答曰,省疏具悉卿懇。卿其安心勿辭。
副校理徐必遠,牌招肅拜。已上朝報
傳,前錦林君愷胤,前護軍李行進,前正李枝茂等段,奉使無狀,不待國家之命,擅自呈文,其不有朝廷,任意自恣之致,不可容貸。日後之弊,亦不可不慮是如爲昆,竝削奪官爵,門外黜送爲只爲,義禁府等傳敎爲良如敎。禁府謄錄
上在昌德宮。停常參,只晝講。
政院啓曰,進善權諰,往在仁川地云,故昨日齎持,下諭,院書吏下送矣。卽者,院吏來言,祗受恩諭,惶恐感激,而身有病患,不能陪道,一兩日內,當爲上來云,敢啓。傳曰,知道。
備忘記,判中樞金集,儒林之領袖,朝廷之重望,今忽卒逝,予心驚悼,其令該曹,特賜禮葬,遣近臣致祭。
昨日晝講時,知事洪命夏所啓,平安道管餉所捧田三稅,自丁丑以後,留儲其處,其數漸多,糴糶之時,民亦苦之,取米需用,何如?上曰,令廟堂議處。又所啓,凡諸上司進排之物,直爲督捧於小各司,故中間不無濫雜之弊,今後則上司關由戶曹,戶曹計數進排,何如?上曰,依爲之。
晝講入侍,知事李厚源,特進官李時昉,玉堂徐必遠·李慶徵,承旨徐祥履,注書呂聖齊,史官洪汝河·宋奎濂。
刑曹啓目,粘連江原監司啓本云云,杆城郡守李齊衡矣前任靈光郡守時,司圃署案付婢加遲介夫河得信,與金承賢同謀落漏樣以陳告罪,杖八十,贖,奪告身三等。啓功減一等。
刑曹啓曰,本曹以聽訟決獄之地,爲官員者,其於聽斷之際,必不以一毫私意,參錯於其間,然後民可服而法可行。本曹,殺人罪人閔聖卿獄情,前後推官所見,各自不同,臣許積,亦未及考見其文案,不能詳知獄情之如何,故不爲嚴刑,循例刑推,聖卿不至於將死之域矣。卽者,臣開坐之後,本曹月令醫官李尙厚,來訴於臣言,今日是罪人刑推日次也,本曹正郞李慶桓,招致月令使,以閔聖卿病重手本,而聖卿實無病故,不敢從令,則發怒立庭,督迫不已云,査問虛實,則果有是事。月令醫官之來訴郞廳,有傷事體,醫官則卽已除下,而設令聖卿病重的實,獄官自當依例牒報,非本曹郞廳之所可指揮者。況聖卿本無病重之事,而脅迫醫官,使之手本。如此之人,不可仍置聽斷之地,正郞李慶桓汰去,其代,令該曹各別擇差,何如?傳曰,拿推。已上朝報
上在昌德宮。停常參·經筵。
禁府,罪人李慶桓拿囚。啓。
政院啓曰,自前三伏暑熱,則例爲視事頉稟,而初伏多在六月旬後,末伏在於七月矣。今年則以有閏月之故,初伏在於明日,末伏在於六月,而日氣則姑未至極熱。且本院謄錄,有觀日候臨時頉稟之語,明日視事,循例,取稟矣。觀前頭日氣,更爲頉稟之意,敢啓。傳曰,知道。
假注書柳俔病,代沈梓落點。
以刑曹正郞李慶恒拿推傳旨。傳曰,刑曹啓辭所謂,其醫官卽爲除下之說,極爲不當。其醫官勿爲除下,令該曹米布論賞。
副校理權大運,在外入來。
右參贊鄭世規再疏。大槪,更申危迫之懇,冀蒙恩遞事。入啓。答曰,省疏具悉卿懇。卿辭至此,當勉副焉。
進善權諰上疏。大槪,顚謬逋慢,惶恐待罪,乞鐫職名,俾安微分,食物題給,竝乞停罷事。入啓。
院啓,儀省郞官,乃淸路初程,自前愼簡,意非偶然,而近緣乏人,率多苟充,物議之歉然久矣。正郞金以鏡,以逆點切族,久在廢棄中,遽授本職,人皆駭異。佐郞李丕顯,爲人顚妄,見棄一鄕,曾爲黃州判官,處事無形,旋卽遭罷,殿中之任,猶且不稱,豈宜遽授此職乎?請禮曹正郞金以鏡,佐郞李丕顯,〈竝〉命遞差。答曰,不允。
答進善權諰疏曰,省疏具悉爾懇。爾不以寡昧爲不肖,幡然上來,予之嘉悅之意,實倍常品。頃於引對之日,縷縷勸諭,留輔世子,何意遽爾還歸,若將浼焉乎?予之惘然者殆數日,今見此疏,我心則降,其喜曷喩?勿爲待罪,須體予至意,毋庸固辭。且所賜食物,云是薄禮,何用辭爲?安心領受。
大臣·備局堂上引見時,右議政沈之源所啓,聞兩西管餉米,貿納於僻邑米賤處,換受於海西近邑云,事極駭愕。今後則一切禁斷,何如?上曰,依爲之。又所啓,慶源罪人,滯囚已久,合有處決之道矣。上曰,潛商之罪,自有其律,金先一,則以造意首謀科斷,柳士英則以從照律,其餘卽爲放送。戶曹判書洪命夏所啓,兩西管餉米,當用於軍需,而本道會計冊,只書放下,不錄用下之處,殊甚泛然。今後則明白懸錄,以爲他日憑考計減之地,何如?上曰,依爲之。已上備局謄錄
上在昌德宮。停常參·經筵。
咸鏡監司書目,永興新府使金汝溫改差,文官中擇差,急速下送事。
府啓,竹山府使許遂,到任之後,多有不治之聲。今番勅行之時,科外徵斂,民怨載路,畿邑不遠之地,衆口藉藉,不可使如此之人,一日在官,重貽民害。竹山府使許遂,請命罷職。答曰,不允。
右副承旨蔡忠元,在外入來。
進善權諰上疏。大槪,田野酒妄,終難叨據,乞解職名,留住旬月,書筵特召,俾誦所聞,小安微分,食物異數,更乞停罷事。入啓。
院啓,儀省郞官,乃淸路初程,自前擬差,有異常調,而近緣乏人,率多苟充,物議之歉然久矣。正郞金以鏡,以自點切族,久在廢棄之中,遽授本職,人皆駭異。佐郞李丕顯,爲人悖妄,見棄一鄕,曾爲黃州判官,處事無形,旋卽遭罷,殿中之任,猶且不稱,豈宜復授此職乎?縉紳之間,莫不唾罵,此非泛然風聞之比。請禮曹正郞金以鏡,佐郞李丕顯,竝命遞差。答曰,依啓。
答進善權諰疏曰,觀此疏辭,喜悅殊深,予心如有所得矣,苟欲如是,則何必以虛名相煩乎?當令該曹,遞其職名,付之散班,以安爾心。爾若久留,常常入筵敎誨,則何幸如之?爾須體予至意,勿起遐想。且所辭之物,媿慙實深,毋庸固辭。已上朝報
上在昌德宮。停常參·經筵。
漢城府啓曰,輪對官東部主簿李敏達所啓,小臣爲東部主簿未久,部中凡事,未能詳知,而五部各司中最末,殘弊莫甚。諸各司責應之事無數,以數小下人,趁未擧行,則上司責罰隨至,數多責應之事,擧行爲難,每致生事,伏悶。上曰,何以則便當乎?對曰,諸上司五部中,有責應之事,則移文漢城府,漢城府,分付五部,五部一從漢城府,分付擧行,則似爲便當,而五部扶支矣。上曰,言于該府事,傳敎矣。五部之難堪,實如所陳,自今以後,諸各司凡分付之事,切勿直爲號令,關由本府後分付擧行,宜當,捧承傳施行之意,敢啓。傳曰,知道。
府啓,竹山府使許遂,到任之後,多有不治之聲。今番勅行時,科外徵斂,民怨載路,畿邑不遠之地,衆口藉藉,不可使如此人,一日在官,重貽民害。竹山府使許遂,請命罷職。答曰,更加詳察處之。以上朝報
常平廳啓曰,本廳所儲米布,已盡於站上之用,而他無拮据之路,自前啓請老職帖文,分給各道,使之募粟,以爲繼用之地矣。卽見黃海·江原兩道監司所報,則前來老職帖,盡爲許募,而願受者亦多有之,帖文優數下送,趁卽募粟云,他道之報,亦必繼此而至。老職通政帖一千丈,令該曹姑先成出,以爲及時分送之地,似當。且給帖募粟,雖出於不得已之擧,冒年濫受之弊,亦不可不痛禁。考其戶籍年歲,明知其年滿六十一歲,然後給帖,而實役年月,亦爲憑考後許募,以防奸僞之意,諸道監司處,申明知委,何如?傳曰,令廟堂議處事,傳敎矣。本廳亦非不知此擧之爲苟且,而有此啓請者,出於不得已之計也。令該曹依本廳啓辭,空名通政〈帖〉一千丈成給,而年滿六十以上者,戶籍相考許募。非但啓下事目,前後申飭各道,非止一再。各道各邑,唯以一時悅民生色爲能事,毋論老少,有求則輒給,故應定軍役之類,未離襁褓,官號已加,定軍之無人,實由於此,誠極寒心。今若年未滿六十者,違越事目,如前冒給而現露,則守令論以重律,別爲申飭,何如?答曰,允。已上備局謄錄
上在昌德宮。停常參·經筵。
政院啓曰,數日來,日氣蒸鬱,處暑間,視事頉稟之意,敢啓。傳曰,知道。
府啓,竹山府使許遂,目不知書,雖尋常文報,不能成形,凡大小官事,委下吏。今番勅行之時,木花·生雉等物,創懲民結,其他種種侵漁之弊,亦多有之。此非泛然風聞之比,更無詳察之事,請命罷職。答曰,推考。又所啓,館學官員,無大段公故,則聖廟焚香,無遺進參,乃其職分事也,近來怠慢日甚,自便成習,每於行事之際,殊欠濟濟之美,識者之寒心,久矣。今月十五日焚香之時,本館許多官員,全不進參,只有上直一員,等待齊會,終不形影,則不得已獨爲成禮於日高之後,此實曾所未有之事,不但埋沒,甚矣,質明行禮之意,亦安在哉?瞻聆所及,莫不駭異,公故應頉者外,請竝命罷職。答曰,姑先推考。已上朝報
上在昌德宮。停常參·經筵。
政院啓曰,竹山府使許遂,館學官員推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
司憲府照本,學正慶最矣,前任假注書時,引見時擧行條件,說話甚略,不能擧職,罪杖八十,贖,公罪。李馥段,歸在善山地本家,令其道推考啓聞之意行移。沈梓段,與執義法當相避,移他司照律,何如?啓依允。慶最乙良,罷職爲乎矣,執義避。
府啓,竹山府使許遂,本以目不知書之人,到任之後,多有不治之聲,橫斂之事,人亦云云,臣等不欲爲已甚之論,只擧其梗槪而陳啓矣。一守令遞罷,事非大段,而有此推考之命,臣等竊未曉聖意之所在也。今番勅行時,稱以褥槊而以扶助爲名,收合去核木花於民間,稱以常平廳米太半不足,而亦以扶助爲名,徵捧米斗於民結,至以生雉多數,責懲於民結,恣意誅求,罔有紀極,豈但推考而止哉?請命罷職。今月十五日聖廟焚香之時,本館許多官員,專不進參,只有上直學諭一員,獨爲行禮於日高之後,此實前所未有之事也。聞者莫不駭異,而臣等慮其風聞之未必盡實,昨日之坐,招問館吏,且考擧案,則皆以病字懸頉矣。一二病故,似或有之,而多官之一時俱病,必無其理。如此怠慢之習,不可不懲。豈但推考而止哉?公故應頉之外,請命罷職。答曰,許遂,如此農時,迎送有弊,觀其緘辭而處之,似未晩矣。館官事。答曰,先罷後推。
政院啓曰,頃日進善權諰上疏之批,有當令該曹遞其職名,付之散班之敎,而原疏踏啓字下,故卽下吏曹矣。今聞該曹堂上以爲,上批旣已許遞,別無回啓之事云。未付散班之前,當爲無職之人。雖値春宮開講之日,勢難出入,姑待日後開政處置,而疏下累日,無端置之未安,故敢啓。傳曰,知道。趁卽爲政,可也。
吏曹啓曰,進善權諰付職事,政事,取稟。傳曰,或守令及他闕多有之乎?問啓。
館學官員應罷,典籍金友正·崔尙崙·孫興烈·宋協,博士南宮鈺·許珽,學正趙䃏·慶最,學錄姜象先·李球啓。已上朝報
上在昌德宮。停常參·經筵。
京畿監司書目,積城呈,以私奴卜男女息,今年十七歲之兒,今月二十日大雨,雷震致死事。
吏曹啓曰,傳敎矣,卽今守令,只有兩窠,他闕則雖多有之,而皆非緊急之窠,故不敢稟政。今以進善權諰付職之事,政院至於啓辭,有趁卽爲政之敎,故雖是規外,不得已稟政矣,敢啓。傳曰,知道。明明日爲之。
政院啓曰,凡疏章狀啓,下該司之後,有回啓之事,則三日內擧行,無回啓之事,則定奪於本司之後,來示本院,以無回〈啓〉懸錄而去,乃是常例,而今此權諰上疏,有令該曹遞職之敎,故本院旣不替捧傳旨,該曹又不回啓,終無歸宿之處,有若全無皂白者然,故昨日不得不啓達矣。趁卽爲政,出於特敎,則該曹所當措辭啓稟,而直以進善權諰付職稟政,及其下問他窠有無之後,乃以政院至於啓辭。雖是規外,不得已稟政爲言,本院旣不能明白奉旨於前。又有辭不達意,致令該曹做錯之失,不勝惶恐,敢啓。傳曰,知道。卿無所失,勿爲惶恐。該曹所爲,實涉顚錯,而無回〈啓〉等事,墜落前規,甚矣。該郞推考。
府啓,竹山府使許遂,請亟命罷職。答曰,已諭,無煩。
慶尙道賑救推刷御史元萬石入來。
持平吳挺緯啓曰,臣之母病,久濱危域,幸賴天地父母生成之澤,得延晷刻之命,經月之後,始有生道,而根底已痼,餘症沈綿,若將莫保朝夕。且臣以草土餘喘,憂煎救護,不遑調息,凡於職務,旣未暇焉。況此去朔篆文,未及寫呈,被囚家僮,法例然也。身忝憲官之列,旣被家僮之囚,何敢晏然在職乎?請命遞斥臣職。答曰,勿辭,退待物論。
吏曹參判趙壽益上疏。大槪,見政院之啓,臣之不察之失,大矣。決難晏然,冒陳危懇,乞遞職名事。入啓。答曰,省疏具悉卿懇。卿其勿辭察職。朝報
上在昌德宮。停常參·經筵。
府啓,竹山府使許遂,擧其實狀,已盡論列矣。當此畿民倒懸之時,一日在官,有一日之害,區區送迎之弊,有不暇顧,豈可待其自己修飾之辭而處之乎?請亟命罷職。持平吳挺緯,引嫌而退,母病沈綿,救護經月,則不遑職事,情勢固然,不寫篆文,例囚家僮,則引嫌勿遞,已有前規,不可以此輕遞言官,請命出仕。答曰,不允。出仕事,依啓。持平吳挺緯就職。以上朝報
今閏五月二十一日晝講時,知事洪命夏所啓,平安道館餉所捧田三稅,自丁丑以後,留儲其處,其數漸多。糴糶之時,民亦苦之,取來需用,何如?上曰,令廟堂議處。又所啓,凡諸上司進排之物,直爲督捧於小各司,故中間不無濫雜之弊,今後則上司關由戶曹,計數進排,何如?上曰,依爲之事,傳敎矣。西路各邑糴糶之弊,曾經道臣,無不詳言,不可不趁時變通,以副民願。一自西鄙有事,兩西恒貢,移定三南,厥價作米,竝其田稅米太,留峙本路,以應不時之需矣。十餘年來,三南移定貢物,竝皆還罷,收捧海西貢價,作米分給各司主人,使之備納兩西貢物,而平安道貢物之價,太半不足,故不得已自該曹別樣充給,事理之乖當,該曹之難支,若是昭然,苟艱亦甚,度支之計,蓋出於此也。就考管餉會案,則田稅及貢價米太一年所捧,幾乎二萬一千六百三十石零,而田稅則雖在戊午之前,留捧本道,其意有在,今不可輕易變通。貢物價大小米一萬二千一百十石內,五千石,以淸南所捧取來,補用經費,歲以爲常,宜當,以此意,該曹及平安監司處,分付,何如?答曰,後日引見時,稟處,而其時承旨,此草記持入以稟。備局謄錄
上在昌德宮。停常參·經筵。
府前啓,竹山府使許遂罷職事,停啓。
吏曹啓目,吏曹佐郞洪葳,病滿三十日,改差,何如?啓依允。
行司直呂爾徵上疏。大槪,痿廢彌劇,承文院·司譯院·觀象監提調竝乞遞免事。入啓。答曰,省疏具悉。卿其勿辭察職。
戶曹啓曰,本曹事務,最爲煩劇,自前擇差郞官,不爲遷動者,蓋以其久任責成也。佐郞姜頊,爲人勤幹解事,盡心擧職,故以久任置簿,旣已啓下矣。今日政,移授稷山縣監,有違久任法例,稷山縣監姜頊遞差,仍授本職,使之察任,何如?傳曰,依啓。該曹殊涉不察矣。
副校理權大運上疏。大槪,召命下臨,來詣闕下,情勢難便,不敢晏然入直,冒死陳懇,乞遞職名事。入啓。答曰,省疏具悉。爾其勿爲控辭,從速察職。
有政。以洪命夏爲知春秋,姜頊爲稷山縣監,許穡爲同經筵,李慶徽爲校理,車達遠爲開城敎授,韓明遠爲咸興敎養官,李昌炫爲安州敎授,李士瑀爲鏡城敎養官,柳時定爲杆城郡守,李雲根爲天安郡守,李後天爲永興府使,宋有佺爲禁府都事,宋國龜爲禁府都事,金佐明爲瓦署提調,閔應亨爲繕工提調,儇爲司饔提調,兪櫶爲順陵參奉,柳千之爲恭陵參奉,金廷說爲英陵參奉,金盛宙爲厚陵參奉,柳棹爲濟用參奉,李彦哲爲繕工參奉,金楀爲養賢奉事,鄭樸爲承文著作,丁昌燾爲承文博士,金萬均爲注書,裵得聖爲律學敎授,李延年爲副修撰,任座爲典籍,李堥爲兵曹佐郞,李廷夔爲吏曹佐郞,徐必遠爲吏曹佐郞,吳挺緯爲吏曹佐郞,尹益元爲平市令,洪葳爲校理,李慶徽爲獻納,許厚爲持平,尹舜擧爲工曹正郞,金夏鉉爲刑曹正郞,呂曾齊爲禮曹正郞,李星徵爲司僕僉正,河溍爲司成,尹㻩爲掌樂正,李梓爲軍資正,柳俊昌爲司僕正,李一相爲大司成,吳挺一爲大司諫,曺漢英爲吏曹參議,金尙復爲敦寧都正,尹順之爲刑曹參判,李厚源爲禮曹判書,許積爲知經筵,洪命夏爲同經筵,許積爲知春秋,洪命夏爲同春秋,吳竣爲右參贊。以上朝報
備邊司啓曰,以慶尙道推刷御史元萬石民瘼,書啓回啓。傳曰,措語頗有未解處,元書啓,亦有不察處事,傳敎矣。覆啓中措語未瑩,致勤聖敎,不勝惶恐,明早開坐,更爲相議覆啓之意,敢啓。答曰,知道。以上備局啓郞廳鄭彦郁校正。郞廳李朝望書。
上在昌德宮。停常參·經筵。
下直,彌助項僉使閔延。
吏曹判書金益熙箚曰,伏以,臣昨緣同僚缺獨進政席,初入仕擬望時,取考別薦單子,有嶺南人柳千之者,名在其中,首擬於恭陵參奉而受點矣。今聞柳千之,乃本曹參判趙壽益異姓四寸相避,後政,自當處置,而臣缺有昏謬不察之失,不敢坐待後政,卽玆陳列,缺惶恐俟罪。取進止。答曰,省疏具悉。卿無所失,卿其安心,勿爲竢罪,其人亦勿改差。
政院啓曰,近來注書,每以假官察任事,□□安□□纔得差出,□新除授注書金萬均,與知春秋李厚源相避,前此除授時,亦以此見遞。知事雖無察任之實,而官則堂上注書,非比虛帶之銜,而職是郞僚,似難有所變通。金萬均,今姑改差,又出假注書察任,何如?傳曰,允。
司諫沈世鼎,正言安後稷啓曰,三字缺權大德事,逐日論列,而兪音尙閟,持難至此,臣等竊惑焉。殿下信以大德所犯,止於定配而足當其律乎?若使大德,保其首領,偃然視息於邊土,則不但邊氓之孤寡,見大德而搥胸扣心,無以洩冤憤,必歸怨於朝廷。邊臣輩,亦且視大德而相謂曰,朝廷之法止此,益長其無忌憚之心,日後邊疆之生事,難保其必無。以殿下之聖明,豈不念及於此耶?蓋爲國之道,刑罰當,然後民服,當刑而不刑,不當刑而刑,均於無政。古人所謂有善二行缺其流之弊,將至於紀律不立,驕悍成習,脫有緩急,無以行其法矣。臣等爲此懼,不得請則不敢止。請權大德,亟命依律處斷。答曰,不允。
徐祥履,以司僕官員,以都提調意啓曰,平安道鐵山地大串牧場,因兵亂廢棄,故本道稱以管餉,設屯收稅矣。今則復設監牧官,所當還屬本寺,今秋爲始,場內所在田畓·鹽盆等稅,自本寺句管收稅,依海西牧場例,缺置於巡威島,設倉置員,宜當。以此意知委平安監司·監牧官等處,何如?答曰,依啓。已上燼餘
上在昌德宮。停常參·經筵。
徐祥履,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
徐祥履,以備邊司言啓曰,推刷御史元萬石,書啓·覆啓中,踈漏不察處,依昨日啓辭,更爲覆啓,去其前粘目,改書以入之意,敢啓。傳曰,知道。
又以兵曹言啓曰,去閏五月二十缺日入侍時,特進官李時昉所啓,六字缺異於他道,而前府尹洪六字缺十人,落漏於成冊中,故盡爲汰五字缺輩,皆以兩班子枝,擧皆稱冤勒定軍役,□失人心,勿爲汰軍役,自本廳隨便處之,何如?上曰,言于兵曹,勿定軍役,可也事,傳敎矣。上年二月日各衙門冒屬閑良,閑良·軍官等,汰定軍役事啓下,査問各道,成冊收捧,則守禦廳軍官一千名外,廣州軍官冒屬者,一百八十七名矣。今年二月日前府尹柳淰,始送成冊,其中開錄者,二百七人,而與本道成冊相準,則名存者九十五人,名無者二字缺十二人。此則初不自望,果爲明的。且因守禦使李時昉陳啓,移文本廳,今番啓請六十二字缺名,使之錄送,則前後通計仍屬軍官者,五字缺人本道成冊中,名無者,一百十二三字缺之類,則依例口傳定役之類,則姓名二字缺錄,知會京畿監司處,俾免混雜之弊,何如?傳曰,允。
李晳,以兵曹言啓曰,當日寺奴三字缺稱名人,自宣仁門入來,差備門外擊錚,極爲駭愕。令有司囚禁治罪,同門守門將柳泰陽,常時不能禁斷,以致闌入,亦爲非矣,請推考。傳曰,允。
副護軍鄭世規疏曰,伏以臣年齡已迫,疾病沈痼,精神筋力,更無可爲之勢,非但同朝之所共知,抑亦聖明之所洞燭也。頃者參贊之命,又及床席之中,冒死陳乞,竟蒙恩遞,俾得專意調治,以延晷刻之命,臣誠感激,涕渙如瀉,雖死之日,猶生之年也。第臣所兼帶者,歸厚署提調也,是雖等閑之局,以臣老病,萬無察任之望,而頃於本職之辭免之日,二行缺提調,同參該曹等第磨勘,例也。五字缺添得暴下,數日之內,全不收拾,其敢望復起爲人,進參於等第之日耶?莫重殿最,不可稽期,虛帶職名,亦甚愧懼。伏乞聖慈,特加憐察,臣所帶提調之任,亟賜遞改,以便公私,千萬幸甚。臣不勝屛營祈懇之至,謹昧死以聞。答曰,省疏具實。卿其安心勿辭。
李晳,以訓鍊都監言啓曰,中部千總金汝溢,頃日政,除授永興府使,而二字缺代,絶無可合之人,尙未差出矣。金汝溢,因本五字缺永興府使,已爲改差,金汝溢三字缺千摠,使之察任,何如?傳曰,允。
李晳,以三字缺啓曰,卽接柴門監奴李晉所報,南三字缺橫鐵修改處,已畢役,發遣郞廳三字缺則所改處,堅固無欠云,敢啓。傳曰,知道。
大司憲尹絳,執義沈儒行啓曰,權大德之罪狀,頃日引見時,諸宰已盡陳達,國人之心,從可知也。大德,身爲邊倅,犯禁生事,職此而終有二字缺問於廷臣,辱及於君上,若論其時各人罪犯,則爲其土主者,難免其死。國法至嚴,公論難遏,豈定配而止哉?請亟令該府,按律處置。答曰,不允。
司諫沈世鼎,正言安後稷啓曰,臣等,以權大德事,備盡論列,而兪音尙閟,持難至此,臣等竊惑焉。殿下果以爲臺臣之言,無足可信,大德之罪,不至應死耶?諸大夫皆曰可殺,國人皆曰可殺,則公論所在,斷可知矣。聖明何惜於一武弁,而乃欲拂群議而墜國綱乎?自彊域之臣,苟生邊釁二字缺不赦,奧在我先朝,邊民有越界採蔘,貽弊國家,罪或至死,誠以不如是,無以愼封疆而杜後弊也。況此大德所犯,非如奸民僭越之比,旣發軍丁,又給五字缺敢曰不知乎?若使有一毫可恕之端,則臣等亦豈爲已甚之論乎?此而不置重典,則日後之患,有不可言,臣等爲是懼,不得請則決不敢止。請權大德,亟命依律處斷。答曰,不允。已上燼餘
上在昌德宮。停常參·經筵。
成夏明,以推刷都監言啓曰,都廳李垕外任,代以兵曹正郞李泰淵差下,使之察任,何如?傳曰,允。
副護軍閔應亨疏曰,伏以,臣老病垂死,不能供職,已數年,而頃日除拜憲長,終不能出謝恩命,陳疏遞免。又屬耳,不意玆者,以臣爲繕工監提調,提調之任,固無朝夕供劇之二行缺則是臣憚勞而求逸,旣退而復五字缺有愧臣心。伏願聖明,亟許遞改,以安愚分,千萬幸甚,臣無任祈懇之至,謹昧死以聞。答曰,省疏具悉卿懇。卿其安心勿辭。
判敦寧府事閔馨男上疏曰,伏以,臣久忝崇品實職,而左脚因躓違骨,全不運身,凡公會問安之列,不得隨參。且兼太常提調,而褒貶之坐,亦連不參,不職之罪,極矣。兢惶隕越,罔知攸措。臣本職及奉常提調,伏乞竝命遞改,以便公私,千萬幸甚,臣不勝悶迫屛營之至,謹昧死以聞。答曰,省疏具悉卿懇。卿其安心勿辭。
以吏曹朝官職三字缺換單子,傳于金佐明曰,前縣監申瀏,方在未敍用前,而備郞·內乘,何以連續爲之耶?察啓。
金佐明啓曰,前縣監申瀏,方在未敍用前,而備郞·內乘,何以連續爲之耶?察啓事,命下矣。四字缺郞廳及兼內乘,皆非實職,雖在罷散中,四字缺爲通融差下云矣,敢啓。傳曰,知道。五字缺侍講院言。啓曰,今日書筵時,副司直權諰所達,卽聞此老之言,臣僚於世子前,只稱小人,元無稱臣之規。今聞大小臣僚,皆稱臣云,殊無別嫌之意,此蓋出於光海分朝時創開之事,尤不可遵以爲例矣。世子,以今聞權進善之言,似非舊規,極爲未安,此意具由入啓,從速稟處事,下令矣。此事係是大段變通,令該曹舊例相考,趁卽稟啓定奪,何如?傳曰,允。
司諫沈世鼎,獻納李慶徽,正言安後稷啓曰,臣等,以權大德事,措語上同請亟命依律處斷。答曰,不允。
行大司憲尹絳,執義沈儒行啓曰,請權大德,亟令該府按律處斷。措語上同答曰,不允。
李晳,以刑曹言啓曰,本曹佐郞全洽呈狀內,落馬重傷,委頓旅舍,左脅傷處,晝夜刺痛,受由調治,一向危重,旬月之內,萬無供職之望,斯速入啓處置云。全洽,果爲落馬重傷,不能察任已久。本曹,以詞訟重地,職事煩劇,郞官六員,常患不足,而全洽之病,差復未易,全洽遞差,其代,令該曹以在京無故人,後政差出,何如?傳曰,允。
掌令元萬石上疏曰,伏以,臣冒雨登程,處處阻水,累日連道,重感暑症,還朝之後,症勢轉苦,元氣萎薾,不能自振,以此病狀,供職無期。且臣領來嶺南兩都會奴婢案,今將考準於都監,文書浩繁,又非諸道之比。此役未畢之前,勢難兼察他務,而臺職,無除本任之規,不可一刻虛帶,缺曠重地。伏乞聖慈,俯諒至懇,二行缺
監·推刷都監啓曰,嶺南兩都會文案,果爲浩繁,臺職,旣與凡官有異,且無朝夕奔走之事,雖有所患,猶可調理行公,不可以此輕遞。自前御史,亦有以臺職兼察之時,使之依例兼察,何如?啓依允。已上燼餘
上在昌德宮。停常參·經筵。
自昧爽至卯時,有霧氣。
傳于金振曰,今日午後,召對爲之,司直權諰,使之入侍,依前規討論文義。
徐祥履,以兵曹言啓曰,去夜得接內禁衛將李元煥所報,則內禁衛黃玄珠·閔榮吉·文光國·李楹·田士廉·全玧·安起成等七人,公然闕直云,極爲驚駭。本廳牌頭掌務,不能申明知委,二行缺啓曰,尹鑴,病母藥物題給事,及進善權諰經筵出入時,弘文館·侍講院下人考見事,筵中下敎之意,勿出擧行條件,自政院措辭,分付之意,敢啓。傳曰,知道。
金振,以禮曹言啓曰,故判中樞府事金集處,遣近臣致祭,吉日,前已推擇以啓矣。霖雨久未開霽,不無道路難通之患,令日官更爲推擇,則本月二十六日爲吉云,以此日改付標知委,何如?傳曰,允。
金振,以禮曹言啓曰,前因東萊啓,島主及義眞所送信使禮二字缺物,依前上送後,稟處之意,覆啓矣。今缺東萊府使,以其物上送,故別單有錄,竝三字缺以入,其中提錫三坐·內鑄甁五箇,頗有三字缺處,不知緣何致此。所謂提錫,宛然入盛三字缺無傷破處,似非陪持人不同致來之故也。三字缺仍爲入之之意,敢啓。傳曰,使□處所送禮二字缺爲內入使使臣等領受,可也。
行大司憲尹絳,執義沈儒行,持平朴世模啓曰,權大德,請亟令該府,按律處置。措語上同答曰,不允。
司諫沈世鼎,獻納李慶徽,正言安後稷啓曰,請權大德,亟命依律處斷。答曰,不允。
李晳,以都摠府言啓曰,摠府之兵曹缺三字缺衙門郞僚,雖有不職之事,其所責罰六字缺各其衙門,吏部之官,不得理兵部,鴻臚之官,不得理光祿,以其有司也。兵曹,以本兵之地,縱有二字缺察本府郞官,苟有所失,必先移文本府,以存二字缺義,可也。昨日內禁衛都試開場時,本府堂三字缺依例進參,而以其試子擧案中,未及着三字缺故兵曹堂上,驅迫本府郞廳金子文,至於三字缺詰責,決棍下吏,此前所未有之擧,而金子文,不能據理爭執,以致虧損體統,事極駭三字缺本兵相較,跡歸同非,雖不可爲糾覈郞三字缺本府經歷金子文,爲先汰去,何如?答曰,依啓。兵曹堂上所爲,亦甚駭異,推考。
三字缺殿前廡召對,參贊官金佐明,侍讀官權大運,檢討官李延年,副司直權諰,記事官呂聖齊,史官洪汝河·宋奎濂入侍。大運,進講大學衍義,自北齊尙書,止可不鑑哉,音一遍四字缺音一遍訖。大運曰,眞德秀,詳論至此,如臣蒙學,豈有所達?下文按訊,非是本傳,以爲按之無狀。且聞權諰之言,非是,乃不是之義云,其說是矣。上曰,其說,是矣。然後文理通暢矣。諰曰,臣有三字缺眞德秀,詳釋之,深究其義,自可知矣。曾聞洪汝河,博覽史記云,下問則好矣。延年曰,亡國之時,奸邪行讒,必逐去賢人,然後售二字缺觀史,豈不瞭然乎?上曰,高帝之事,不三字缺曰,賢明之君,亦不免見欺,此由於昏二行缺乎?大運曰,奸人雖行讒,人主賢明,五字缺忠奸乎?上曰,然。唐太宗之於魏徵,凡二十餘奏,無不當帝心,而至於按訊,眞德秀,以按訊爲是,此論如何?諰曰,按訊者,欲其辨明也,不三字缺胸中,卽令辨白,不使小人按訊,而使溫彦博按之,此爲二得也。旣辨之後,不聞顯正讒言者之罪,此爲一失也。佐明曰,漢之昭帝,其於辨奸之道,亦得可謂明矣。今此魏徵之事,若使權萬紀輩按察,則必有組織之患,故使溫彦博按之矣。上曰,以今時言之,必曰,見薄於君父,必曰,見非公議,必曰,前頭之事可知,見幾而作,皆思退去,此則如何?諰曰,魏徵,非見幾而作,其所以讓徵者,亦使欲使盡二字缺徵,亦以置至公事形迹之說,見帝而謝,可謂三字缺君臣也。史記亦有不殺田舍翁之言,太宗,內懷不平,而思其利害,故能爲容受,三代以下,此亦難矣,人君體念處也。大運曰,唐太宗,假仁而行,後世之假仁,亦難矣。諰曰,雖凡人,假仁則心性已傷,況人君乎?殺一不辜而得天下,有所不爲,聖賢之訓也。若以假仁爲是,則殊非宗社之福也。上曰,非以假仁爲善也,乃嗟嘆之言也。大運曰,漢·唐以下,假仁亦難,故敢達之矣。上曰,若以事理言之,則然矣。北齊,胡人,何可責也?佐明曰,自古奸邪非一也。祖珽,以文才見用,至於盲廢而爲尙書矣。諰曰,自上旣已洞察,非四字缺書曰,罔念作狂,必孜孜於至誠,七情臨發時,敬愼,然後可以致中和也。以儒家說論之,位天地育萬物,皆以喜怒哀樂,發皆中節,爲本也。人君體念處,莫大於修身也。上曰,此言甚好,缺體念,而自古讒間之來,若先思義二行缺諰曰,聖敎如此,宗社之福也。上曰,四字缺之難也,而事理如此,故言之耳。諰曰,昨入書筵,以王霸之略,爲一道之說,略陳其槪矣。唐太宗濟世安民之功,豈下於三代?而惟其心之所存,皆出於假,故止於此矣。管仲之功,雖曰大矣,而亦出於假,故如彼其卑矣。上曰,孔子亦大其功,而小其器也。諰曰,先修我身,然後可及於人也。此等說話,聞於師友之間,不得體行於身,而如是陳達,殊無言顧行行顧言之義,而旣有所懷,故敢達矣。上曰,其言不偶然也。諰曰,昏暴之君,不足言,以天賦之理言之,雖匹夫,尙有其志,況明君乎?聖上之意,一國之人,皆知之,若有大憂,可不思修身之道乎?中庸所謂天地位萬物育者,皆言修身之效,身而家,家而國,國而天下,其本,在於致中和也。上曰,所言,誠爲當然,可以體念,而學力不逮。欲使爾等,在予左右,以補不逮,而皆有高擧之志,必欲退去,是爲可悶。諰曰,臣父嘗言於臣曰,讀書,必須探頤其義而已,不願登第,不願仕宦,必守分義云。今日所達,雖或有自上喜聞,而山野之人,出入咫尺,缺是分外之事,故有所不敢而求去,豈有高擧之志而然也?上曰,高擧云者,非自高之謂也,謂有退休之意,而辭不達意也。聞世子之言,爾有退休之意云,情意相孚,則不可如是邁邁也。諰曰,豈有求退之心?自少多病,前症復發,故不得已欲爲還歸,而下敎亦出於分外,故敢留旬月,時入書筵,而恐未久留矣。上曰,願留之意,多,故予言如此矣。有至誠則自有感應之理,木石猶然,豈無相感之道乎?進善之所達,非予所不敢當,四境之內,亦不善爲治,水旱連年,二行缺蕭何之言曰,爲國之道,在於養民,六字缺俱不可廢者,而今民,以朝廷先務講武爲言,二字缺日下問民間疾苦,而不可毛擧,故不達矣。百姓,以朝廷有一事,皆言此事,苦惱吾民之事,怨言朋興,以此百姓,何事可爲乎?先爲務農,則兵食自足矣。上曰,以近日施措言之,營將等事,於進善之意,何如耶?可革耶。不必革耶?諰曰,變革之際,人心騷屑,不必革改。而大槪自祖宗朝,旣分八方之後,分置兵使,各有鎭管,以大制小,其意有在也。得見柳成龍徵毖錄,以不必缺設爲言矣。初不設營將,則可也,旣設之後,何必三字缺也?今則營將反爲主將,體統倒置,國三字缺其營將,故渠輩,以號令節制,爲能事,四字缺吏,任意推捉,民怨亦多,殊無朝家之本三字缺損其節目,定其體統,則雖不革罷,亦似二字缺上曰,節目間措置,旣云難矣。得人亦難,果二字缺慮矣。今番推刷事,民間亦以爲如何?諰曰,旣有下問,敢不盡達,橫侵則百姓怨焉,叛奴則厥主怨焉。文書或有差誤,各官混同爲之,多有弊端,御史下去後,多有辨正之事矣。至於生進者,還賤,則其怨必深矣。上曰,各官混同之患,必多矣。生進之類,旣令區別矣。諰曰,雖在士夫家,皆欲推厥奴婢,國家推刷之擧,亦非過矣。而怨望者,皆是自己之事,何憚而不爲乎?當初人心騷屑矣,忠淸右道御史下去後,明白辨別,不爲務多,冤抑者還給,百姓反以爲安矣。且聞慶尙道御史李慶億,三字缺朝廷,非以多得爲務,只欲査正。二行缺曰,與我共理者,其惟良二千石,必得五字缺以安民,而每患不得其人,或遣繡衣廉問,則二字缺不至太甚,是何故耶?諰曰,老子云,爲政去其甚,此說,是也。守令豈皆善治?苟冀無事,去其甚者,居上克寬之道也。百姓皆望暗行之來,以其守令之愼畏也。閔汝老,在臣近處,嘗聞其言以爲,擇送守令時,送繡衣,可也云云,此人居常憂國慨言,故陳達矣。上曰,日望宋浚吉之上來,秋來則或可上來,爾勿下去,同在輔治,則何幸如之,宋時烈終制,在於何間耶?權諰曰,來年三月也。臣頃於送鄕書,以自上眷意甚三字缺如朋友,當此不敢當之事,若或無身病,有三字缺則欲留半年,以答聖恩之萬一,而旣無學四字缺身病,勢將速還爲言矣。上曰,雖不得久三字缺秋間宋浚吉上來,則幸甚。佐明曰,宋浚吉三字缺自上屢下召命,欲爲上來,而以病未果云,秋間似或上來矣。諰曰,宋浚吉謂臣曰,君今上去,而吾則不得上去,秋間病歇,則可以上去云矣。上曰,世子年幼,爾若留在,時時啓沃,則不亦幸乎?貴相知心,不必强迫以虛名,故欲其任便於調養,依願遞職,須知此意,凡有所懷,入侍陳達,可也。佐明曰,進善卽遞其職,下情雖或云缺望,而此出於欲其任便之意,待遇之道,可謂至矣。儒賢來在,則百姓亦豈無想望之心乎?尹鑴,亦不無入侍之意,以病未果云矣。上曰,其病患,今則如何云耶?佐明曰,頃日下問之後,又自院中,伻人問之,則所患尙未快差,其母瘇患頗重云矣。上曰,常時欲見之,而以其病患,尙未果焉,聞有母病,令該司備給藥物,缺朝廷每事講問,則豈不大益乎?諰曰,五字缺知,而敢以所聞於師友者,陳達矣。上曰,以今日所言觀之,聞其平日所未聞之言,勝於他人,遠矣,聞之亦好矣。諰曰,兪伯曾爲副學時,□見天顔,自願入侍云,故人或有笑之者。臣於頃日入參書筵,退去病伏,今日又是祖母之忌,不三字缺而前頭久留,未易,欲於在京時,得近天顔,强疾入來,殆與伯曾同也。上曰,若然則不必入來,恐傷調病矣。上謂佐明曰,權諰,欲使任便於調息,許遞其職矣。經筵及世子開講時,出入之際,必無下人顧見之事,言于玉堂·春坊,每於開講之日,一如本司官員例,顧見,可也。佐明曰,二字缺軫念至此,極當極當。今日臣等,亦慮有此患,言三字缺下人矣。當依下敎分付耳。又曰,小臣所帶三字缺萬不近似,非所敢當,而若或缺遞,則有若四字缺爲重者然,以此爲嫌,惶恐悶默。且本院同僚三字缺迥隔,有所不安於心者。況今廳風壞了之日,尤不可冒居一院之長,而曾有姑爲察任之敎,故不敢更達矣。上曰,卿意則固如此,今姑察任可也。乃罷出。已上燼餘
傳,罪人權大德,犯國大禁,越境伐木,厥罪旣重,況置殺害之事,饋遺乞解,有此大段生釁,而乃敢終始掩匿,使朝廷邈然不知,致有辱國之患,原其情犯,當死難貰是如爲昆,按律處置爲只爲,義禁府傳敎爲良如敎。禁府謄錄
上在昌德宮。停常參·經筵。
徐祥履啓曰,今日入直軍士,中日習射,請出標信。傳曰,知道。
金佐明啓曰,侍講院啓辭,今日書筵時,副司直權諰所達,曾聞長老之言,臣僚於世子前,只稱小人,元無稱臣之規,今聞大小臣僚,皆稱臣云,殊無別嫌之意,此蓋出於光海分朝時,創開之事,尤不可遵以爲例矣。世子,以今聞權進善之言,稱臣之事,似非舊規,極爲未安。此意具由入啓,從速稟處事,下令矣。此事係是大段變通,令該曹舊例相考,趁卽稟啓定奪,何如?傳曰,允事,傳敎矣。副司直權諰,以林下求道之士,感激恩命,翻然赴召,首以別嫌之說,進規於胄筵入侍之際,聖明之必致此人,責之以侍講之任者,正欲聞此等之說,而本曹文書,累經兵亂,蕩然無存,臣等孤陋寡聞,非但本朝故事,未能諳委,歷代典章,亦未瞭然。試取傳紀中,表表易知者言之,則漢魏故事,小傅稱臣,太傅不臣。唐德宗時,崔芊,爲諭德,問稱臣合否於東宮,東宮曰,卿是東寮。大明仁宗,爲太子時,尙書蹇義·楊士奇等,亦稱臣。唯唐李綱,爲太子小傅,上太子書,稱名不稱臣,而他宮僚,則唐世亦皆稱臣。東宮寮屬之稱臣於太子,則歷代同然。我朝故事,尤無可考之地,而故相盧守愼書筵講義曰,臣司書盧守愼及弼善鄭希登入侍云,臣字之下,註以追稱。先正臣成渾文集中,有上王世子箚,此乃光海爲世子出駐伊川之時,卽壬辰十月也,其箚中稱臣。其後光海,移駐成川時,被召入小朝,啓辭,則稱小人,而其下以註書之曰,今上權署國事,臣民皆當稱臣,而其時未及議定,故臣僚用舊例稱小人云,此乃光海時,追註者也。以此兩事觀之,則壬辰以前,似乎不以臣稱之,但其承用旣久,朝宗故事,未及博考之前,只據此兩事之註說,卒然釐改,實爲重難。他日實錄考出之時,文廟·仁廟,爲世子時規例,詳盡考出,得其的證,然後稟處似爲宜當。第徵士進規之說,惓惓於別嫌者,誠不偶然,天子之下,有太子焉,親王焉,各有等級,一有陵犯名分,件矣,何以爲國,此正今日所當深察而謹守處也。此外如有違失朝宗舊規,其於謹名分別嫌疑之義,有所未安者。卽令春坊官員,另加詳察,或考流來本院日記,或詢訪耆舊老臣,隨事稟達,輒卽釐正,以歸至當之地,何如?傳曰,依啓。實錄考出事,不必等待他日,使之委去考出,可也。
徐祥履啓曰,備邊司武郞廳金斅,奔走勤仕,已踰十五朔,守令除授,或陞敍事,依例捧承傳施行,何如?傳曰,允。
正言柳椐啓曰,臣於在鄕時,伏承本道道臣傳諭聖旨,驚惶感激,罔知攸措。臣子分義,固當不竢駕行,而臣適於往月念後,重患喉腫,數日之內,浮氣遍項,喉穴閉塞,不通呼吸,饘粥食飮,絶不入口,仍致元氣大敗,不能自持,調治累日,餘症尙存,寸寸前進,今始入城。自念微臣,帶職在外,爲日已多,聞命就道,因病稽滯,臣之罪戾,至此而無所逃矣。且臣臨行,得接差使員鳳山郡守移文,則乃臣前任金川郡守時,以乙未田結都案,差錯推考事也,言官被推,在法應遞,尤不可仍冒,請命罷斥臣職,以爲人臣逋慢者之戒。答曰,勿辭。
成夏明啓曰,正言柳椐,再啓煩瀆,退待物論矣。傳曰,知道。
徐祥履,以兵曹言啓曰,當日騎兵張厚立,自宣仁門入來,差備門外擊錚,極爲駭愕。令攸司囚禁治罪,同門守門將李葆,常時不能禁斷,以致闌入,亦爲非矣,請推考。傳曰,允。
行大司憲尹絳,執義沈儒行,掌令元萬石,持平朴世模啓曰,權大德,請亟令該府,按律處斷。昌寧縣監柳仁壽,爲人闒茸,不似官員,政委下吏,官務廢弛,處事愚騃,被人嗤點,賑救推刷之際,多有不逮之事,不治之狀,擧此可知,不可以嶺右饒邑,付諸如此之人,任其凋弊,請命罷職。答曰,依啓。
傳于成夏明曰,前領議政子載恒·載崙,參判申翊全子曅,生員元萬里子夢致,佐郞吳挺緯子始萬,郡守邊命益子光輔,前參知睦行善子昌明,禁婚,其餘竝許婚
蔡忠元,以戶曹言啓曰,各官凡陳省,本曹照訖後,各其司官員,親自受去,三日請臺,五日納尺,俾無外方人稽留之弊,乃是祖宗朝故事也。近年以來,國綱解弛,各司怠慢,照訖陳省,非但不爲親自受去。陳省旣受之後,趁不開坐,以致淹滯,至於累過旬朔,而不出尺文,其間吏輩舞奸之弊,外方色吏呼冤之狀,有不可勝言。姑以近日各司,趁不捧上者之司䆃寺·司贍寺·濟用監·內贍寺·二字缺院·繕工監·典醫監各邑陳省,或有五月旬後下署者,或有閏月旬後下署者,而尺文尙不到曹,事甚可駭。當該官員,姑先從重推考,以懲其怠慢之習,自今以後,各司官員,一依舊規,各邑陳省,親自授去,五日內出尺文,親自呈納,勿使下吏輩,私自授受,以除操縱之弊事,三字缺傳曰,允。
傳于蔡忠元曰,謝使拜表吉日,太遠,以七月改定。
兵曹參判趙珩,參議兪瑒等疏曰,伏以,臣等伏見禮曹,以平義成所送,禮單區處事草記之批,特令臣等領臣等,承命感激之餘,惶愧隨之,不知所以處之也。臣等在馬島時,義成父子二行缺措辭却之,則其在事理,似甚得當。四字缺言之無及,在前彼中所送之物,該曹自有區處之地,惟當依此處之,實合事宜。至於區區微懇,有不可領受者,在彼則辭之,在此則受之,揆三字缺受之義,實涉無處,受與不受,彼雖二字缺其於臣等之心,不瑕有愧乎?伏乞聖慈,三字缺微悃,還收領受之命,不勝幸甚,臣等無任祈懇之至,謹昧死以聞。答曰,省疏具悉。此則予之所賜也。固無可論之事,卿等勿辭領受。
禮曹啓曰,尹鑴老母,特給藥物之事,昨日臣伏承上敎,使人問其所用藥物,則尹鑴答二字缺題名自請,實涉干分,有非下臣之所敢爲言三字缺院中,問于醫局,以腫患通治升陽益胃湯二字缺生材送給,則以含恩感激,捧戴難四字缺具狀來申矣,敢啓。傳曰,知道。
徐祥履,以兵曹言啓曰,禁軍試射之際,多有用奸之事,而累日開場,無路現出矣。本月初五日,臣趙珩缺副摠管臣金是聲,訓鍊都正臣裴時亮,以鍊才事,開坐于慕華館,白木箭都廳,令下吏持小紙來告,臣等見之時,磨字下,列書李字·尹字·孫字,各着其名,用奸之跡,判然無疑。缺一字書槐山軍士姜龍立,捉來推問,則前訓鍊參軍鄭承賢,換此紙,使之傳給于拾箭官處,四字缺方在此處。卽爲捉入嚴問,與軍士一處面質,則無辭遲晩,而承賢,以方外之人,廳上之事,若無傳道者,則無路得知,且聞其由,則廳上掌務官李明奎,報知字標云,大槪當初摘發之際,李明奎,告于臣等,有發奸之事,二行缺用情現捉,至被徒年之罪,今年五字缺纔得放還者也,不悛其惡,又爲用奸之狀,其爲情狀,尤極痛惡,與換者,其罪一也。僞着他人之名,亦有其律,禁軍李莫迺及鄭承賢,依法定罪,而李明奎,亦爲推問之意,敢啓。傳曰,依啓。
司諫沈世鼎,獻納李慶徽,正言安後稷啓曰,正言柳椐,引嫌而退。措語見上疾病之來,人所難免。還朝稽滯,其勢固然,而旣被推勘,不可仍在臺職,請正言柳椐,遞差。答曰,依啓。已上燼餘
傳曰,罪人權大德,犯國大禁,越境伐木,厥罪旣重,況値殺害之事?饋遺乞解,有此大段生釁。而乃敢終始掩匿,使朝廷邈然不知,致有辱國之患,原其情犯,當死難貰是如爲昆,按律處置爲只爲,義禁府傳敎爲良如敎。禁府謄錄
上在昌德宮。停常參·經筵。
下直,海美縣監金澤。
成夏明,以義禁府言啓曰,罪人權大德,臺諫以當死論啓,依啓事,命下矣。所當卽爲處斷,而法典內,夜未明,則勿行死刑云,明日擧行之意,敢啓。傳曰,待秋後處斷。
徐祥履,以御營廳言啓曰,本廳糧餉廳郞廳金子文,以都摠府郞廳兼二行缺監言啓曰,內局萬病回春,去月五字缺印,今方洗補粧䌙,而工匠器具,一散則難合,可及此際,印出經書,以爲士子讀誦之資料。三字缺煩於該曹,自都監措辦,先印尙書·孟子·大學數百件,廉價廣〈賣〉則料布充而有餘,書冊由此甚裕,益於文武矣。自前都監,有印書補餉之規,故修擧舊例之意,敢啓。傳曰,知道。
金振,以兵曹言啓曰,昨日以鍊才時,用奸禁軍李莫迺等,依法定罪事草記,已爲蒙允矣。政院以爲,啓辭中無囚禁之語,不捧傳旨云,旣以依法治之,入啓允下,則囚禁,自在其中,而李莫乃等,亦已一邊拘留,令攸司依例囚治,而李明奎,亦爲囚禁一處,憑問處置,何如?傳曰,允。
金佐明,以禮曹言啓曰,駙馬再揀擇,何間擇日乎?敢此仰稟。傳曰,今月晦間爲之。
持平朴世模啓曰,臣於昨者,自本府之坐,直詣臺廳,而適有新啓,故以前啓先爲正寫之意,循例送言於注書,及其傳啓之際,不覺末端措語之見落矣。伏見政院啓辭,則當該注書,以此至被推勘,臣不勝未安之至。不察之失,雖曰在彼,送言預書者,臣也,末端落字者,亦臣也。臣安得獨爲晏然仍冒?請命遞斥臣職。答曰,勿辭。
成夏明啓曰,持平朴世模,再啓煩瀆,退待物論矣。傳曰,知道。
行大司憲尹絳,執義沈儒行,掌令尹珹·元萬石啓曰,持平朴世模,引嫌而退,城上所詣闕之後,尋常文字,或有加減之事。前啓連啓之際,送言預書,亦或有之。不察之失,亦有所歸,不可以此輕遞言官,請命出仕。答曰,依啓。
成夏明,以刑曹言啓曰,以兵曹五字缺試射時,用奸人前訓鍊院參軍鄭承賢,掌務官李明奎,禁軍李莫迺等,囚禁處置事,命下矣。李莫迺,則姑未知出身與否,而鄭承賢·李明奎,係是朝官,依法例移義禁府,何如?傳曰,允。
金佐明,以吏曹言啓曰,臺諫有闕,政事,何以爲之?取稟。傳曰,明日爲之。
成夏明啓曰,持平朴世模出仕,命下矣。今日已暮,明日待開門命招之意,敢啓。傳曰,知道。
副護軍閔應亨疏曰,伏以,臣老病不能供職之狀,已陳於前疏矣。至下溫批,不許遞改,四字缺聖上篤念舊物,特有優老之至意,臣感激恩私,繼之以涕淚,豈不欲仰體聖眷,缺效未死之前乎?提調之任,雖無奔走難堪之三字缺貶當前,自有期限,而臣以衰朽氣力,近又添傷暑濕,專廢食物,委頓床席。旬月之間,差復未易,勢難進參於封書之日。莫重褒貶,猶委於右僚,臣心不安,有欠事體。伏願聖慈,亟許遞改,臣無任祈懇屛營之至,謹昧死以聞。答曰,省疏具悉卿懇。卿其安心,毋庸固辭。已上燼餘
上在昌德宮。停常參·經筵。
徐祥履,以都摠府言啓曰,副摠管具仁墍,漢城府坐起進去晝仕,請出標信。傳曰,知道。
有政。吏批,判書金益熙進,參判趙壽益病,參議曺漢英進,行都承旨金佐明進。兵批,判書元斗杓進,左副承旨徐祥履進,參判趙珩病,參議李弘淵服制,參知兪瑒。
兵批啓曰,二行缺守令可合人,竝擬,何如?傳曰,允。
以趙錫祿爲稷山縣監,金尙重爲昌寧郡守,金禹錫爲刑曹佐郞,柳以厚爲禮曹佐郞,李惕然爲刑曹參議,吳挺緯爲吏曹正郞,李應蓍爲工曹參議,朴日省爲承文院判校,閔鼎重爲直講,張鍵爲承文正字,姜頊爲戶曹正郞,朴震瑞·宋益·柳耄壽·黃寅瑞爲武兼,崔徽之爲侍直,鄭漢驥爲曹司衛將,金汝鈺·權坽·宋國澤·洪處亮·申洬·朴吉應·蘇東道·李汝博·李稅·柳檉爲副護軍,尹慶徵爲副司直,金子文·柳椐爲副司果,鄭檝爲黃海兵使,蔡時鎭爲武兼,李象羽爲安東營將,吳穎發爲興陽監牧官,吳挺垣爲副司直。
兵批啓曰,興陽監牧官吳穎發,以加備米太之勞,加資事,命下矣。此人雖經縣監·僉使,時未準職,何以爲之?敢稟。陞堂上。
傳曰,權大德,臺諫以按律爲言,則該府應爲照律處之,而以直斷爲啓,似未妥當矣,言于該府。
金振,以禮曹言啓曰,駙馬再揀擇,今月晦間爲之事,命下矣,問于日官,則二十六日·二十九日平吉云,而俱是國忌齋戒,七日·八日,則乃是國忌正日,晦前無可推擇之日,來七月初四日辰時爲吉云。禁婚七人及初揀擇時不進七人,竝於同日詣闕揀擇事,知委該府,何如?傳曰,允。
傳于金振曰,今番吏兵曹,歲抄敍用傳旨,覓入。
李晳,以兵曹言啓曰,昌慶宮廂庫弓房修改時,匠人助役十名價布上下事,手本啓下矣,匠人缺助役十五名內,五名則每朔一名價布五字缺爲題給,十名價〈布〉三十疋一行缺則紫門例,以所受價布雇立,故五字缺喚之意,已爲分付,敢啓。傳曰,如此微細之事,何以啓辭乎?
掌令尹珹啓曰,臣以昨日,以持平朴世模處置事,詣長官家搆草之後,日勢已暮,急於傳啓。且臣以爲送言預書,旣有近規,循例請出,似無異同,一邊簡通於同僚,一邊詣闕傳啓矣。旋見執義沈儒行答通,則以請出爲苟且云。臣不但所見昏謬,輕先傳啓,尤著率爾之失,何敢一刻仍冒?請命遞斥臣職。答曰,勿辭。
持平朴世模啓曰,臣之出仕,出於意外,而召牌之下,不敢偃然,抗顔就列,悶蹙已甚。卽見同僚自列之辭,則昨日處置之際,僚議未完,輕先傳啓,答通可否,或有參差,臣之狼狽,至此極矣。不可一刻苟冒,請命遞斥臣職。答曰,勿辭。
行大司憲尹絳啓曰,無狀小臣,所見昏謬,及見城上所引避之辭意,以爲前啓連啓之際,別無文字加減之處,送言預書,間或有之云,則雖涉謬例,亦無傷於論事之體。且念城上所詣闕之後,或有尋常文字可改之處,簡通往復,以至留門者,有之,以此爲慮,而旣以點改無妨之意,言于城上所,則今此不書之七字,固非緊關之語,不必以此輕遞言官。玆與城上所,相議請出,而發簡之際,簡通旣曰,執義出向城外,而城上所亦曰,僚議必無異通,一邊簡通,一邊傳啓云。臣答以日勢已晩,待其往復於遠處,則必至昏暮,其勢不得已傳啓耶?旋見答通,則僚議,以請出爲苟且者,是矣。處置乖當之失,專在於長官,輕先傳啓,非獨城上所之所爲,則何敢一刻仍冒?請命遞斥臣職。答曰,勿辭。
執義沈儒行啓曰,持平朴世模處置請出事,簡通于臣,臣以爲送言預出,雖或有之,旣是謬例。且落了啓末決語,則處置請出,殊涉苟且,故與掌令元萬石,簡通往復之際,城上所不待僚議歸一,經先傳啓,而終至於起一鬧端,相繼引避,臣何敢晏然而已乎?請命遞斥臣職。答曰,勿辭。
掌令元萬石啓曰,昨日處置同僚也,以臣與城上所,未行相會禮,故他僚替通簡通,簡通纔答入啓,分發已來,諸僚以此相繼引避,臣理無異同。且臣以爲前啓,無點化處,則詣闕之後,一邊傳啓,一邊送言,使之傳書,雖曰謬規,人所通行者。臣亦日前,未免隨例而爲之,今若執此爲非,其誰免焉?自咎不暇,何可尤人?第其落字一款,不能無失,故以此措辭答送矣,竟至起鬧,僚席一空,臣何敢晏然仍冒?請命遞斥臣職。答曰,勿辭。
行大司諫吳挺一啓曰,憲府多官,俱已引避,本院今將處置,而臣與執義沈儒行,有婚家之嫌,不能可否於其間,勢難晏然仍冒,請命遞斥臣職。答曰,勿辭。
成夏明啓曰,掌令尹珹,持平朴世模,大司憲尹絳,再啓煩瀆,退待物論,敢稟。傳曰,知道。
李晳啓曰,執義沈儒行,掌令元萬石,大司諫吳挺一,再啓煩瀆,退待物論矣。傳曰,知道。
李晳,以義禁府言啓曰,權大德,臺諫以按律爲言,則該府應爲照律處之,而以直斷爲啓,似未妥當矣。言于該府事,傳敎矣。自前極罪之人,就服後照律處斷者,如往者被誅權榮·金興祖之類也。罪狀現著後,或因狀啓,或因臺啓,直爲梟示者,如六字缺近日金一元之類也。今此權大德,一行缺蒙允,而按律處置,而政院捧承傳三字缺則大德所犯,在法當死,故依前例以直爲處斷事,啓稟矣。致勤聖敎,不勝惶恐。依崔得身·金元一之例,如前啓辭處置乎?遲晩取招後,處置乎?敢稟。傳曰,前規如此,則依前啓辭爲之。已上燼餘
上在昌德宮。停常參·經筵。
徐祥履,以都摠府言啓曰,今日入直軍士,中日習射,請出標信。傳曰,知道。
以掌隷院啓目後錄,傳于成夏明曰,今此決折之訟,似爲明白,而但無隻之訟,何以獨信一邊之言而處決乎?
徐祥履,以都摠府言啓曰,中日試射,例以兵曹眼同試才,二字缺中日試射,本府先詣試所,以待兵曹二行缺啓曰,卽接丹鳳門守門將崔孝述所報,五字缺別監高堇骨,以使喚事,私借軍士一名,二字缺闕門軍士,不得擅借,則守門軍士,無數亂打,至於流血云。如此等事,非止一再,而不至如許大段,故或自本曹處置,或移文治罪矣。此事則事甚驚駭,不得不具由入啓,令攸司依律科罪,以杜後弊,何如?傳曰,允。
李晳,以侍講院言啓曰,王世子下令曰,聞權進善之言,待宮僚當如待朋友云,況玆進善,自上特設之官,不可比於凡例。權進善,今雖在軍職,余之待之之道,宜無間焉,而坐受其拜,實涉未安。今後進善入參之時,則余當相揖,本院知悉事下令矣。臣等竊念此擧,實出於王世子尊儒禮賢之至意,而第揆以體例,王世子與堂下官相揖,事無前據,而獨本院知悉擧行,極爲未安。令禮官稟啓定奪,何如?傳曰,允。
司諫沈世鼎,獻納李慶徽,正言安後稷啓曰,掌令尹珹,以臣昨日,以持平朴世模處置事,詣長官家,搆草之後,日勢已暮,急於傳啓。且臣以爲送言預書,旣有近規,循例請出,似無異同,一邊簡通於同僚,一邊詣闕傳啓矣。旋見執義沈儒行答通,則以請出爲苟且云,臣不但所見昏謬,經先傳啓,尤著率爾之失,何敢一刻仍冒?持平朴世模,以臣之出仕二字缺出於意外,而召牌之下,不敢偃然,抗顔就列,悶蹙已甚。卽見同僚自列之辭,則昨日同僚處置之際,僚議未完,經先傳啓,答通五字缺參差,臣之狼狽,至此極矣。決不可二行缺字加減之處。送言預書,間或有之,四字缺例,亦無傷於論思之體。且念城上所四字缺後,或有尋常文字,可改之處,簡通往復三字缺者有之,以此爲慮。而旣已點改無妨之意,言于城上所,則今此不書之七字,固非緊關之語,不必以此輕遞言官,玆與城上所相議請出。而發簡之際,簡通吏旣曰,執義出向城外,而城上所,亦曰僚議必無異同,一邊簡通,一番傳啓云。臣答以日勢已晩,待其往復於遠處,則必至昏暮,其勢不得已傳啓耶?旋見答通,則僚議以請出爲苟且者,是矣。處置乖當之失,專在於長官,而經先傳啓,非獨城上所之所爲,則臣何敢一刻仍冒?執義沈儒行,以昨日同僚,以持平朴世模處置請出事,簡通于臣,臣以爲送言預書,雖或有之,旣是謬例。且落了啓末結語,則處置請出,殊涉苟且,故與掌令元萬石,簡通往復之際,城上所不待僚議歸一,經先傳啓,而終至於起一鬧端,相繼引避,何敢晏然而已乎?掌令元萬石,以昨日處置同僚也,以臣與城上所,未行相會禮,故他僚替送簡通,簡通纔答入啓,分發已采,諸僚以此相繼引避,臣理無異同。且臣以爲前啓,無點化處,則詣闕之後,一邊傳寫,一邊送言,使之正書,雖曰謬例,人所通行者。臣二字缺前未免隨例而爲,今若執此爲非,其誰免焉?自咎不暇,何暇尤人?第其落字一款,不能無失,以此措辭答送矣,竟至起鬧,僚席二字缺臣何敢晏然?大司諫吳挺一,以憲府三字缺引避,本院今當處置,五字缺有婚家之嫌,不能可否於其間,四字缺竝引嫌而退,發簡同僚,未見其答,徑先傳啓,殊涉率爾。送言預書,固是謬例,至於落字,尤有所失。措辭請出,所見旣同,始終共事,不可獨免,回簡可否,自是規例。同僚起鬧,責有所歸,結語見落,果涉踈漏,執此爲咎,實是得體。婚家相避,自有國典,不敢可否,其勢固然。請掌令尹珹,持平朴世模,大司憲尹絳遞差,執義沈儒行,掌令元萬石,大司諫吳挺一出仕。答曰,依啓。
執義沈儒行啓曰,前啓,語無加減,則未及傳啓之前,送言于注書,使之預書,已成近日謬規,而至於處置之際,請出措語,殊涉苟且,故臣於再昨朴世模之請出也,有持難,而城上所不待僚議,經先傳啓,終至於起鬧齊避。及至諫院處置之後,不得不顚倒就職,而送言預書,臣亦襲謬於前日者也。物議以自顧不暇,何以尤人,爲非云,臣何敢靦然仍冒?請命遞斥臣職。答曰,勿辭。
李晳啓曰,執義沈儒行,再啓煩瀆,退待物論矣。傳曰,知道。
掌令元萬石啓曰,執義沈儒行,引嫌而退,無諸己而後,可以非諸人,己之所有,君子歉然。送言預書,固是謬例,處置請出,果爲苟且。但日者己事,倏然在人,自家爲咎,責人者厚,且彼旣有失,不患無辭。今玆執言,誠欠反顧,物議之來,勢所不免。執義沈儒行,請命遞差。答曰,依啓。
李晳,以掌隷院言啓曰,傳曰,今此決折之訟,似爲明白,而但無隻之訟,何以獨信一邊之處決乎事,傳敎矣。因推刷之事,呈三字缺者百餘人,其曲折,必待査二行缺皆入於密封之中,此非元隻對訟五字缺前定訟官,累度決給者,諉以非啓下決訟,抑勒缺錄案,亦過其半。今此後錄中,或有前日已決之訟,或移文取來前後文案,就其中情迹最冤,證據明白者,査決入啓矣。大槪,此類等,受御史所題,到付于本官,本官不爲聽理,或奔走往來之際,稱以文書已爲磨勘,終不得伸理,有此來訴本院決出者,只是査覈事情眞僞而已。具無元隻立訟,彼此應辯之端,故事當兩邊推問者,則皆爲移送本道,事涉可疑,不可聽理者,則亦多退送,其所開錄者,百餘人中,纔居什之一,何敢獨信一邊之言而處決乎?緣臣妄見,有此決折,致勤聖敎,惶恐敢啓。傳曰,知道。
成夏明啓曰,大司憲尹絳,執義沈儒行,掌令尹珹·元萬石,持平朴世模,避嫌退待,持平許厚未肅拜,今日監察茶時之意,敢啓。傳曰,知道。
徐祥履啓曰,自前中日試才時,未有堂上有病故而中止之時矣。今日試才時,兵曹入直堂上,實有身病,則他堂上,自可推移替直,依例進參,而標信旣下之後,摠府堂上,以參知兪瑒不得進參之意,緩緩啓稟,至使應行之事,未免停止,事極可駭。請兵曹堂上及摠府堂上,竝推考。傳曰,允。
金振,以吏曹言啓曰,臺諫有闕,政事,何以爲之?敢稟。傳曰,明日爲之。
前工曹正郞許厚上疏。伏見政目,以臣爲司憲府持平,而特出聖旨,臣至愚無狀,驟蒙恩擢,未達其由,驚恐震慄,不知攸措。但當一味惶縮,恭竢譴罰,而二行缺命。伏乞聖明,垂仁諒察焉。臣資五字缺術空踈,平生志業,本無可取之實,當官處事,亦無可觀之長,泥塗逐隊,碌碌庸賤,況今桑楡已暮,疾病交纏,精神氣力,又非昔時人矣。矧玆烏臺重地,邦憲是司,一時之紀綱,係焉,國家之治亂,由焉。苟非風裁峻整,器識弘遠之人,不可以居是職。祖宗朝以來,主銓之臣,必博采公議,簡拔人望,未嘗有特批除授者。不意格外之典,猥及臣身,在臣私悃,感激則有之,抑恐昌朝用人之政,將未免乖亂矣。臣所以聞命兢惶,不敢拜謝者,人臣事君之道,一於義而已。義所不安,禮有時而變,如使臣循例肅恩,赴臺呼辟,有若分內事者然,則受人嗤點,固不足言,亦將赬赧而顙有泚矣。伏乞聖明,俯量公私,亟賜鐫改,臣不勝屛營祈懇之至,謹昧死以聞。答曰,省疏具悉爾懇。今此除拜,非獨余之意也。曾聞朝議亦然,大臣亦有建請者,其爲公,自可見矣,何用固辭,從速察職。已上燼餘
上在昌德宮。停常參·經筵。
徐祥履,以都摠府言啓曰,副摠管具仁墍,漢城府坐起進去晝仕,請出標信。傳曰,知道。
有政。吏批,判書金益熙病,參判趙壽益進,參議曺漢英〈進〉,行都承旨金佐明進。兵批,兼判書元斗杓病,參判趙珩進,參議李弘淵病,參知兪瑒呈辭,左副承旨徐祥履進。
傳于吏批曰,大司憲望三字缺大司憲,金壽恒爲執義,朴世堅七字缺尹絳爲左參贊,十字缺司藝,朴世模爲直講,柳之芳爲學正,五字缺穎發爲副護軍。
掌院署提調趙壽益啓曰,本署比他司殘弊尤甚,婢子只有母女二人,非但常時使喚,每患不足,至於勅使時,果物作實進排之時,尤不成形,極爲可慮。適本署續案婢子百玉之女京蘭,所生竝六口,累年隱匿,今番推刷時,泛稱各寺奴婢,自現於都監,其間情迹,殊甚痛惡。自本署還屬使喚之意,枚報都監,則都監以爲,元非寺奴婢,所當還送本署,成冊爻周,而有本署啓辭,然後方可頉下云。婢京蘭二字缺推刷都監,成冊頉下,竝爲還送于本署,以爲使喚之地,何如?傳曰,依啓。
徐祥履,以兵曹言啓曰,五衛將曺後益,本月初九日巡將受點矣,二字缺如廁,忽得類中之病,病勢危重云,不得已改付標以入之意,敢啓。傳曰,知道。
蔡忠元,以戶曹言啓曰,近來防納之路,一開,至於士夫家,亦多犯之,外方民弊,有不可言。試以歲幣常木言之,湖西大同之後,凡役皆出於本廳,故歲幣上木,自京中貿納,其勢固然,而至如兩南各邑,太半防納,故歲幣木品,非但不及於外方,所織防納之人,倍徵價本,故一疋價米,多至五六石云。此弊若不防塞,則在窮民,有難堪之苦,在本曹,亦不無生事之患。自明年爲始,令本道一切嚴禁,守令之私許防納,防納人之圖受厚價者,隨現重治,以杜其弊,而今年歲幣價本濫捧守令,亦令監司,爲先査出啓聞,以爲科罪之地,何如?傳曰,依啓。
咸鏡監司書目,利城居驛女玉仙,一腹生三子事。
傳于徐祥履曰,缺賜米。
刑曹參判尹順之上疏。一行缺承維谷之災,自爲身謀,雖無他五字缺慮,實出至情,而聖度天覆,不遺管蒯,不意三度加由,復及夢寐之意,臣誠感泣,不知死所。臣雖極愚頑,亦稟性情,撫躬含恩,所當奔走,而退蟄私室,留時引日,此豈臣子所敢安於心乎?顧臣情迹之難冒,膈臆之所蘊,不敢盡曝於天日之下。姑以臣之病勢言之,臣稟賦殘弱,將攝乖方,精神內耗,皮毛外凋,仍之以暑暍,重以痰濕,頭腦旋暈,胸膈痞滿,食飮專廢,寒熱交攻,焦火凝結,相戰于中,危機敗證,迭侵方來,臂麻而缺屈,足弱而不能運動。些少蝸涎之氣,已似泉下之人,尋常蛙步之間,尙且須人起居,則作氣自强,陳力就列,勢所難能,人亦不期矣。濱死危魂,有何痛迫於心者?弱植妄生,幸遘嘉會,兩朝隆眷,曲加翦拂,乘軒佩玉,今垂四十年矣。隼墉鶴禁,遍叨華貫,曾微絲毫之補,尙且愧恧於心,不圖白首之臣,竟陷泥淖之中,無境可避,攩缺四至。有身而無所容,有口而不自解,顚頓狼狽,留認人齒,汚辱名器,莫此爲甚,無非臣素性昏謬,專昧膏面隨俗,貪戀恩榮,未免廁迹周行,紇干之鳥,自速禍機,悠悠穹壤,此何人哉?不早知止,雖懷曷追?此日餘生,報答已矣,瞻望雲天,徒切隕血。伏願天地父母,憐臣蹤跡,察臣情悃,本職·兼帶,亟許遞免。臣不勝瞻天懇迫之至,謹昧死以聞。答曰,省疏具悉至懇。前日之遞,出於事勢之不得已也,臺論亦未知信然也。勿爲控辭,從速察職。已上燼餘
上在昌德宮。停常參·經筵。
下直,務安縣監柳貞立。
申時酉時,日暈。夜一更,月暈兩珥,暈上有冠,色內赤外靑。二更,月有重暈,內暈有兩珥,暈上有冠,色內赤外靑。
傳于金佐明曰,明朝右相命招,使之卜相。
以禮曹侍講院草記回啓,傳于金振曰,然則相揖之禮,不必行之。
藥房,大殿·中殿·慈殿·東宮·嬪宮,苦熱問安。答曰,無事。
金佐明啓曰,一行缺爲之,取稟。傳曰,明日爲之。
副護軍金應祖疏曰,嗚呼,自我聖上臨御以來,凡八年于今,始終嚴恭寅畏之誠,有以大慰民情,克享天心,然間有旱潦,而終獲屢豐,宗社·臣民之福,可勝言哉?不幸近年,變異日滋,山崩水溢,海氷氛腥,川赤海赤,虹貫星隕之變,相繼疊見。其他種種災妖,難遍以毛擧,而上年無雨,以致歲凶,今年又全無雨,夏節將盡矣。流聞聖上,親禱得雨,畿甸之內,甘澍頗洽,而從古以來,外方旱乾之慘,未有如今日之甚,間或得雨,旋復杲杲,民命已矣,國將奈何?臣伏覩殿下恐懼修省之擧,出自睿斷,修理之罷,豐呈之停,其與成湯之六責,景公之三言,可謂隔百世而同一揆也。至於群下之進言,率皆優容而採施之,其於敬天弭災之道,何所不用其極,而天怒未已,咎徵愈甚?臣當仰體聖上警予之憂,爲之中夜仰屋,泣盡繼血,妄欲一言而死,天地鬼神,實鑑微衷。嗚呼,近日中外,政多更張,設施紛然,號令刻急,民心愁苦,軍情怨毒,列邑鼎沸,八路同然,此豈不足以感傷和氣哉?目今庶政已完,誠宜繼之以鎭靜之策,令廟堂講求便民之情,擇其中如束伍奉足軍兵組練等稍可變通者,稟旨施行,則人心式悅,天意或可回矣。束伍奉足,自是無前之例,民間騷屑,無異於軍籍,夫以軍籍之重,殆百年而未擧行,祖宗朝,重其事而慮其弊,如此,況今日乎?今雖不可遽停,更觀時勢,待八路擧行,然後一體施行未晩也。我國射手,素稱强弓,今又加之以砲手,其技之妙,愈於倭,實天下之精兵,所患,人心巧詐,三字缺效死於行伍,又患無良將耳。柳淋二行缺軍裝之點退,服色之改變,戰馬之養五字缺閭,棍鞭狼藉,號呼怨毒,相繼逃散,存者亦皆二字缺此何等時,而積失軍情,至於如此,脫有緩急,臣實未知稅駕之所。今依祖宗朝舊例爲之,而抄出砲射手,不才者,令本官另加鍊習,亦可以成才也。此二款,實今日大段失人心之事,故冒死敢言,而變通與否,臣不敢輕議,議于大臣施行,幸甚。至於宮中之事,外廷臣僚,何得以知之?況自上頃下敢言者,治之以逆律之敎,可見聖意之有在,而金弘郁,乃敢進言,自速嚴誅,聖上所以斷然鞫之而不疑也。旣死之後,朝臣往往進言,豈以其言雖可罪,而應旨而言,容有可貸其死而然歟?臣老將死,曚不識時務,徒見聖上於諸臣應旨之言,無不允從,而天之示警益切。獨此一款,未蒙睿察,故有所於心,而不敢隱默焉。實古人所謂人臣自盡其心而已,伏願殿下,留神焉。臣無任兢惶隕越泣血祈懇之至,謹昧死以聞。答曰,省疏具悉。嘉爾之憂愛進言之誠,所陳等事,當令廟堂處之。
備邊司啓目,粘連啓下是白有亦。金應祖,以年老之臣,退在鄕曲,憂國誠深,千里封章,言甚切至,其意可嘉是白在果。束伍奉足之弊,中外皆言,而旋設旋罷,亦甚不當,思欲變通,未得其策是白有如乎,纔因御史元萬石書啓,減其老弱,搜出趨歇之徒,代定便否事啓下,移文道臣處,待其査啓,從長稟處,似當爲白乎旀。束伍鍊習,出於久廢,軍民之不便,事勢固然,而六朔之內,六巡聚閱,似不至頻數,而治兵之道,技藝爲上,服色次之是白乎等,以本司及該曹,或因各處二行缺自備,尤不可一時責立健騎重因六字缺曹,分付各道兵使·營將等處,使之知四字缺力自備似當爲白乎旀。末端所陳人臣自盡其心之說,出於有懷必達,體念,何如?啓依允。
刑曹判書許積疏曰,伏以,臣賦命險釁,老無子女,嗣續之四字缺窮獨一身,顧影自憐。今歲春初,幸得一子,五十年來,始知人間父子之情,孩提可念,日冀長成,七八日前,猝患危症,手自救護,仰蒼祈活,平生積惡,一朝奄忽,老牛舐犢,出於天性,臣雖極頑,亦一人也,臣非木石,安得不悲?狂奔號呼,直欲無生,廢食之中,大火焦心,過飮氷冷,仍得暑痢,頹臥床席,有同僵屍,奄奄一脈,汲汲垂盡,非但疾病之難於供劇,情飛魂散,作一失性之人。雖欲割情忍痛,收召魂魄,竭力奔走,以報聖恩之萬一,其勢末由。從今以往,身世已絶,自分此生,永爲廢病之物,自放於江湖間,畢命於松楸下,是臣至願,他尙何言?伏乞聖慈,天地父母,察臣病勢,怜臣情地,將臣本職及兼帶,竝許遞改,俾令微臣,投閑置散,以終餘生,則其在聖朝體下之道,實不淺淺,豈但微臣至懇而已?臣無任切迫悲泣祈懇之至,謹昧死以聞。答曰,省疏具悉卿懇。喪明之痛,古人所戒,何必乃爾?宜安心勿辭。
判決事李時楷疏曰,伏以,臣賤疾方重,冒呈長單,冀蒙恩遞,以便調治,加由之命,忽出格外,臣誠感激罔知攸措。臣之所患,非傷寒中暑,卽病易瘳之症也。十數年間,再逢重病,濱死者數矣。獲差之後,餘症尙留,四肢不仁,手足麻木,痰火作苦,頭顫目眩,膚革外耗,精神內消,不病之時,三字缺不得與恒人竝矣。左邊腰髀之痛,二行缺疼痛,晝夜呼叫,有若將成大腫,七字缺被拘攣,腰不得半伸,足不得運步。服藥五字缺效,醫言此是痰注骨節之症,遇之者極重,非容易痊可之病云。臣之此病,源委已久,非朝夕所發,竊恐自此,將成痿躄之人,跨馬出門,渺無其期,況何望束帶趨衙乎?臣忝叨本任,歲星將周,未嘗一日言病,唯以奔走供職爲務。今此賤疾,若有暫調能愈之勢,則何敢冒昧煩溷,仰瀆宸嚴乎?緣臣疾告,詞訟之地,經旬積滯,殿最之行,亦不以時,不可虛帶職名,往來公私之狼狽。伏乞聖明,諒臣實病,非假虛飾,臣本職及兼帶,亟許遞改,以便公私,不勝幸甚。臣無任惶恐戰灼之至,謹昧死以聞。答曰,省疏具悉。卿其勿辭,調理察職。
以禮曹侍講院草記回啓,傳曰,然則相揖之禮,不必行之。
金振,以禮曹言啓曰,侍講院啓辭,王世子下令曰,聞權進善之言,待宮僚當如待朋友云,況玆進善,自上特設之官,不可比於凡例。權進善,今雖在軍職,予之待之之道,固無間焉,而坐受其拜,實涉未安。今後進善入參之時,則余當相揖,本院知悉事,下令矣。臣等竊念此擧,實出於王世子尊儒禮賢之至意,而第揆以體例,王世子與堂下官相揖,似無前據,而獨本院知悉擧行,極爲未安。令禮官稟啓定奪,何如?傳曰,允事,傳敎矣。王世子書筵時,宮僚之進見,自有常行儀節,與經筵入侍略同者,固祖宗成憲,非但到今不可猝變。且權諰所謂待宮僚如朋友云者,其意不過其於待宮僚之三字缺尊貴,而待之親之如朋友,而必不在於四字缺若待之相揖,則雖有光於王世子二行缺且親而友之,心也在內,揖而禮之,貌也在外,六字缺而先事乎外,亦非徵士進規之本意,講院五字缺前據,極爲未安之說,果爲允當,依本院啓辭施行,何如?傳曰,爲禮者,不過言其禮之可否而已。不勉其內,先事其外等語,故作贅說,以視譏刺之異,是何心也?此禮雖云過重,元非惡事,何故而冷看至此乎?此外遣辭,亦多不適,事極駭愕,三堂上竝從重推考。
本院啓曰,王世子因權諰待宮僚如待朋友之語,推其意,欲加禮貌於開筵之際,甚盛擧也。該曹如以變改常儀爲難,則只當據例稟裁而已,今乃不然,遣辭多贅,分析太過,嚴旨之降,固其宜也。但至於譏刺冷看,豈其本情哉?雖有勿出朝報之命,旣已問備,自當宣播,因此轉展,若使權諰,有一毫不自安之心,則其於禮遇之盛意,反有害焉。區區所懷,惶恐敢啓。傳曰,然則缺不必行之,分付。燼餘
上在昌德宮。停常參·經筵。
下直,軍威縣監尹候,南平縣監李晸。
徐祥履,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
徐祥履,以都摠府言啓曰,副摠管趙潝,漢城府褒貶坐起時,進去晝仕,請出標信。傳曰,知道。
司譯院官員,以都提調意啓曰,本院各學二行缺之次尹廷昌,依法例差定濟州兼軍官,四字缺越海之任,累次呈狀,今過半年,無意赴任,如此之流,若不重治,無以懲其頑悍之習。尹廷昌,兼軍官改差,定配濟州,何如?傳曰,允。
有政。吏批,判書金益熙病,參判趙壽益進,參議曺漢英病,行都承旨金佐明進。兵批,判書元斗杓進,參判趙珩進,參議李弘淵病,參知兪瑒病,左副承旨徐祥履進。以張仲仁爲定州牧使,李起勃爲星州牧使,崔灝爲寶城縣監,權諿爲軍器正,沈儒行爲校理,李端相爲典籍,以鄭太和爲領議政·承文院都提調,尹棐殷爲校書博士。
兵批啓曰,卽接內禁衛將所報,則衛將鄭就道,本以宿病之人,近日添劇,且家在嶺南,上來無期云,宿衛之任,不可久曠,鄭就道改差,何如?傳曰,允。以尹履之爲知事,李時馠爲文兼,柳檉爲忠州營將,南斗爀爲內禁衛將,鄭致和爲副司直,柳志和爲珍島監牧官,鄭太和爲領中樞。
執義金壽恒,掌令元萬石,持平李殷相啓曰,銀臺是夙夜出納之地,而以其啓板所安之故,諸承旨列坐廳中,常存祗肅之心,各司之官,出入必拜,罔或怠忽,體面之尊嚴,自別於他司,而近來廳風頹廢,自便成習,誠極寒心。右承旨蔡忠元,敢以褻服,舒膝欹臥於廳坐之時,見之者莫不駭異,無禮甚矣。不可無規正之擧,右副承旨蔡忠元,請命遞差。知申,卽一院之長,諸承旨凡有所失,隨事糾正,乃其職也,豈可使廳中,任其怠慢,有此無前之擧乎?不能檢下之責,亦所難免,都承旨金佐明,請命推考。答曰,依啓。
大司諫吳挺一,司諫沈世鼎,獻納李七字缺啓曰,守令之下直於臺官,其意有在,而務安縣監柳貞立,不見臺官,徑先辭朝,其不識事體,甚矣,請推考。答曰,依啓。
金振啓曰,來十五日,儒生殿講日次,取稟。傳曰,爲之。
刑曹參判尹順之疏曰,臣祿位踰分,殘福盡飄,人非旣極,鬼瞰隨至,閉影養疴,庶保餘年。三單一疏,實出衷赤,而未蒙聖許,反承溫批,誨諭丁寧,字字懃懃,雖慈父敎子,蔑以加矣。臣非木石,寧不感泣?自惟無狀,得君如此,臣子分義,湯火是赴,一身利害,誠不足恤。戀恩寸誠,亟欲出肅,連日作氣,試自强力,則癃殘之質,衰朽日劇,危魂難招,外邪乘許,宿患未除,新恙方生。一脈雖存,百骸俱病,頃刻之際,寒熱殊候,戶庭之間,運行甚艱,厭厭氣息,欲起旋仆。一日二日,坐積逋慢,寒灰枯木,已是棄物,而虛縻劇地,冞切心厲,跨馬趨衙,杳若前生,就列供務,勢所難能。噫,一行一止,有數存焉,適來適去,是理之常,就木之前,惟願屛閑,連章瀆擾,臣罪萬死。伏願聖慈,天地父母,察臣情勢,怜臣至悃,將臣職名,亟許鐫改,則死日生年,敢忘隕結。臣不勝惶蹙懇迫之至。答曰,省疏省悉至懇。已諭予意,毋庸固辭,亟出察職。
修撰南龍翼疏曰,伏以,臣曾聞母病,罔夜歸救,驅馳之餘,受傷已多,數月看護,僅延母命,而賤疾彌留,不遑調治。新命繼下,感激就道,扶將母病,寸寸前進,觸冒炎潦,舊患添劇,眞元日耗,飮痰全廢,齒痛且重,左頰偏浮,扶曳入城,委棄牀席,目今危症,決無供職之望。且臣在外時,伏聞萬里同事之人,終爲公論所非,劾遞諫長之任,奉使三字缺失,臣亦一般,臣雖無恥,何敢以事在旣往,而二行缺送物件,自上特令使臣領受云,無處五字缺辭却,則到今追受,實涉不安。伏乞聖明,別令該曹區處,以安臣心。臣不勝戰灼祈懇之至。答曰,省疏具悉。旣往之事,不可到今追咎,禮單事,已諭於他使臣處矣,竝勿辭。
前工曹正郞許厚疏曰,伏以,臣至愚極陋,蹤迹庸賤,志行無取,而天恩彌加,至擢風憲,自顧駭慄,罔知攸處。冒昧封章,祈籲解免,而微誠未格,反降溫批,臣惶恐感激。固宜趨命之不暇,而情勢悶蹙,又加一層,不得不更申前懇,復此瀆浼,臣罪萬死,無所容逃,伏乞聖明,少垂憐察焉。臣狼狽罔措之狀,槪陳於前疏,天鑑高臨,想無遺燭,豈敢苟循格例,費辭虛讓,以孤不世之隆眷,而重陷欺誣之誅哉?臣駑庸下材,百無一長,碌碌泥塗,徒積譏訕,供世無用,自知己明,而虛聲上徹,竟誤天眷,國家名器,始自臣輕。夢寐思惟,徒切兢惕,而況臣狗馬之齒,已迫七旬,疾病如期,積年沈纏,一息雖存,而精神筋力,衰頓已極,尋常散職,猶不可堪。矧此烏臺淸峻,本非閑冗之地,持憲重任,詎合孱病之人乎?如使臣昂然自當,若固有之,則無禮無義,臣亦自恥,貪榮冒寵,尙且焉用?此臣之所以冒死陳瀆,重觸天威,而不但爲私身圖免而已,實出重朝廷尊國體之意也。伏乞聖慈,俯諒危迫之情,亟賜鐫改之命,以安微分,以幸公私。臣不勝憫縮祈懇之至,謹昧死以聞。答曰,省疏具悉至懇。已諭予意,毋庸固辭,亟出察職。
承仕郞鄭崧疏曰,伏以,上天之於人君,有仁愛之心,人君之四字缺奉之道,有仁愛之心,故人君有過擧二行缺而以其理而言之,則感應之妙,若合符契。四字缺伏覩殿下,修省應天之實,古人論天人之際,三字缺驗矣。夫澂·潚三兒,皆殿下之骨肉也,而放釋之際,傳敎之辭意,極其惻怛,誠有動天者,而絶島諫臣之竄,特命量移,遐方寒心之配,亦爲肆赦,上下人心,感服殿下之至仁至德,則仁愛之天,豈不感悅于上乎?王言未已,甘霔大下,自此民間,始有三農之望,方懷〈樂〉之心,相感之應,捷於影響,殿下之誠敬,至矣,皇天之仁愛,盡矣。八方生靈,拭目改覩,佇見和氣之畢臻,而臣伏草野,得見邸報,霜雹之變,出於長養之節,或者殿下誠敬之心,修省之方,猶有所未盡而然歟?抑無乃下土,有冤氣之結,而有以致之歟?殿下修省應天之誠,親見其驗,倘加無息之功,天無不格之理,臣敢將弭災之方,仰答求言之旨。伏惟聖明,不以人廢言焉。其目有六。一曰,正大本。何謂正大本?紀綱,是也。朱子曰,紀綱不能以自立,係於君心之正不正。嗚呼,今日之紀綱,立歟?君上之命,不行於朝廷,朝廷之令,不行於州縣,上下陵替,人心偸薄,欺詐相當,奸猾不息,若此不已,國不爲國矣。伏願殿下,不憂紀綱之不立,而唯患聖心之未正,亟加正心之功,以爲立紀綱之本焉。二曰,體群臣。何謂體群臣?禮遇,是也。孟子曰,人君必恭儉禮下。嗚呼,殿下之待臣之道,體歟?不體歟?接待之際,譴責橫加,辭氣之間,喜怒失中,臣僚震懼,不盡其懷,上下不交,治道不生,若此不已,國不爲國矣。噫,人君待群臣之道,一如上天待人君之道,殿下敬天之誠,至矣盡矣,而天之降災,若是稠疊,則殿下之心,當復如何?以此推之,一心奉公之臣,當如三字缺責,則其心之不安,豈以上下而有異哉?二行缺今日之被罪而非其罪者,伸歟,未伸歟?四字缺者,有之,千里遐方,抱冤者有之,而渙霈三字缺日,亦不得蒙恩,顚連無告之人,又不得訴冤,此豈非召災之一段也?伏願殿下,宣詔中外,辯別科缺輕重,放釋昭雪,俾無不伸之歎,則人心胥悅,天意亦悅矣。四曰,慰民心。民心不安,則邦本之不固,勢也。嗚呼,今日之民心,安歟,不安歟?略擧其不安之大者,諸宮家·各衙門,稱以屯田農所,各道各邑,無處不設,貧民世傳之田土,不無見奪之患,而無路分析,從此永失,不奠厥居,怨咨載路。伏願殿下,嚴飭〈諸〉宮家·各衙門,禁其田畓之廣設。又令各官,推給見奪之私田,則民蒙其澤,皆得其所矣。五曰,撫困卒。我國之法,只設兵使·水使·僉使·萬戶,而無廩養之具,全責士卒,侵漁之弊,由是而起,嗚呼,今日之困卒,撫歟,不撫歟?法綱解弛,貪風漸熾,剝割民膏,以充其私,不能支保,逋亡相繼,有族徵族,有隣徵隣。族隣盡散之後,又徵於民戶,禍患蔓延,罔有其極,將至於民無了遺而後已,可勝痛哉?大同設行之處,兵·水使,自奉所需,已爲計給,而至於僉使·萬戶,猶前不給,故其弊未祛。伏願殿下,申命有司,以本邑餘米,一依兵·水使計給供需,而大同未設之處,必以本邑簿外之穀,量宜優給,兵·水使·邊將之捧。其邑之穀不足,則收傍邑之穀,必使有以自奉,而嚴明法制,尺布斗粟,使不得徵斂於軍卒,則民力少紓矣。六曰,簡守令。生民苦樂,專係守令,苟非其人,民受其殃。嗚呼,今日守令,簡歟,不簡歟?守令之善治者,幾希,表表可稱者,間或有之,而或以非罪而見罷,或以風聞而被彈。方其善治之日,民皆喜悅,若赤子之慈母矣。施惠未久,旋又遞歸,送故迎新之弊,二行缺員非謀免之賤任,永同,非圖避之惡土,而五字缺壽翼,爲人廉謹,莅政慈詳,邑民安堵,而呈病缺爲圖避之目,情外啓罷,永失民望矣。焰焇煮取,爲政之急務,凡爲守令者,盡心奉行,而事出新創,匠多手生煮法失宜,未滿元數,略貿以充,與其專不煮取者,罪豈同科哉?德山縣監林巑,庇仁縣監張汝衎等,蘇殘起廢,務在愛民,而反被焰焇不煮之罪,兩邑之民,失望矣。夫霜臺白簡,公論是主,而或因飛語,失實居多。天安郡守成岌,素稱良吏,且有才局,吏慴民愛,一境晏然,文廟將頹,則盡心修治,軍政將疎〈則〉,竭力修理,而反被情外之劾,天民失望矣。夫公賤散亡,只存虛簿,一番推刷,在所不已。爲守令者,所當竭盡心力,遵奉事目,一口無隱,可也。如有不用其意,以致落漏,則依律定罪,在法當然,而或於移案之際,雖有落漏之患,旋卽自覺,馳報都監,則與當初錄案者,有何間也?稷山縣監沈詹,爲人剛明,盡心國事,到任於推刷垂畢之時,加得之數,至於七十餘口之多,而民間晏然,少無騷屑之弊,其爲善治,據此可知。第洪州案付奴婢,從時居移案本縣,而都案修正,期急星火,所掌色吏,亦極昏迷,都會官正案之際,以致落書。沈詹,旋卽覺察,兩件成冊,一報都監,一報監營,其落書者,色吏不察之罪,而覺察者,縣監用意之明也。自覺無罰,事目之本意,而以如此自覺分明,竟至坐罷,自覺之條,不但歸虛,善治之倅,非辜遞歸,稷民失望矣。玆五邑之倅,居官治聲,一道稱之,見遞非辜,一道冤之。其遞已久者,則已矣,至於新·舊之官,迎送有弊。久旱之餘,晩得甘雨,服田力穡,正急一時,而貧民失業,愁歎極矣。二行缺急務,苟能正大本,振肅紀綱,則五者五字缺第循序而行矣。六者之外,鍊士卒五字缺復以六條,爲殿下獻焉。其一,則訓鍊便宜。卽今各邑之訓鍊也,一月之內,再聚官門,一時齊會,次第試放,不過二巡,日已昏黑。以此推之,其數幾何?徒令寒卒,費糧往來,斷無成材之望。臣愚竊以爲一邑之卒,勿爲齊會,或二十爲一隊,或三十爲一隊,排日試放,則一日一隊之放,必不下數十巡。一月之內,雖不得再試,其鍊習之功,倍蓰於前矣。臣聞火手百放,則皆至妙藝,若能如此,不出一年,盡爲精卒矣。太公之言曰,芳餌之下,必有死魚,厚賞之下,必有死士,若不賞罰,則無以勸懲。推刷之後,奴婢加現,其數不億,除出其貢,以爲鍊習之糧,或以爲施賞之資,則國家之所費,不多,士卒之死力,可得矣。其二,則騎兵除番。卽今各邑之騎兵,三丁抄一,以編束伍,春秋合操,每月鍊習。又以本役,負羽上番,百畝不易,其勢固然,一身兩役,太半流散,親上死長之心,從何而生乎?臣愚竊以爲騎兵之充束伍者,除其上番之役,一依步兵之例,納布兵曹,使之雇立,則國家無番額之縮,兵有息肩之日矣。專力操鍊,可作有用之卒矣。其三,則公賤除貢。今之公賤,不亦困乎?身貢旣重,束伍又編,無路支吾,相繼流亡。臣愚竊以爲,除其身貢,使之專力鍊習,則可得其歡心,而恐亦爲敢死之卒矣。其四,則私賤復戶。夫私賤者,有主之民也。役使收貢,一任其主,雖國家有事之時,未嘗遽定爲卒。故昔在宣廟朝,尼湯哈之叛也,點兵赴北之時,兵曹啓請之辭,有曰,私賤則聽其立單子三字缺戰,國家之不干私賤,其來已久。二行缺量宜復戶,以慰其心,則感戴國恩,五字缺樂爲用矣。其五,則許造皮甲。夫束伍,皆是三字缺寒暑裘褐,尙難及時,百結掩體,以過平生,而一番被抄之後,美其服色,皆使自備,刻期嚴督,鞭扑狼藉。有牛則賣牛,有田則賣田,其有田牛者,有幾人矣?經年又令改備,一備尙難,其可再乎?觀其情勢,實爲矜悶,而今之爲將者,不察其情,只責觀美,士之視將,如視猛虎,士豫親附,何可望乎?臣愚竊以爲,皮甲之制,一如鐵甲,先着全漆,後着水銀,則精堅且輕,可禦矢石,亦蔽雨雪,與其衣巾,豈可同日而語哉?一牛之皮,足造一甲,如欲試之,則是不難,少停牛禁,而或除奴婢之貢,或除大同之餘米,則不日成之,盡賜無衣之卒矣。其六,則採鉛爲丸。朝廷以鉛丸之不足,爲憂,許人採鉛,以爲取贍之地,而今出已久,食效無期,不可以此遽停其採。臣聞端川之地,有一太山,鉛鐵所鍾,而禁其私吹,商賈不行,自端川至安邊,船路相通,自安邊至京城,道里不遠。臣愚以爲,令端川郡,隨便採取,水運安邊,令安邊府,雇運至京,仍許私商,以廣其路,則流行諸路,鉛丸,無不足之患矣。端川郡,例有三年一吹之規,而別無取用之處,積累官庫,作一無用之物,是亦可惜也。此則唯在廟謨施措之如何,誠衷所激,懷不能已。又以大同之說,畢陳焉。夫便民之法,莫良於大同。一結十斗之外,終年無役,雖古之什一,何以加此?噫,立法之初,苟無變通而損益之,則弊隨而生,弊固生之,反禍其民,可不懼哉?大同之中,弊源有二,其一,官屬難支,何也?油·淸二字缺小麥·鹽·醢等物,官家日用不可無者也。油·淸三字缺入官需,而以下五種,全不擧論,轉移二行缺至十六斗,而此外無役,畿民樂之,由其諸五字缺權設除役,規外懲斂,結數日縮,民役日劇,公私三字缺朝廷,亦無奈何?莫之損益,以致如此,愁痛極矣。以缺今畿民之愁痛,必移於湖民,臣竊憂之。臣聞官用足,民力紓,變通之機,正在今日也。留置餘米,以待不虞,廟堂神算,其亦至矣。然而與其待不虞之需,曷若救目前之弊也?臣愚竊以爲,量打餘米,以補諸種之貿,則官用裕而官屬保,永無弊生之虞矣。其二,山民難保,何也?山郡作木,五斗一疋,不至太重,而旣準三十五尺,又責廣密,價自蹬踊,多至十五斗,三倍本價,勢將難保。一道之民,怨德相懸,良法建始,豈宜不均如是哉?臣愚竊以爲,一從市直,使之貿納,而五斗之外,切勿添價,則實惠遍究,民力復紓矣。湖嶺之民,皆怨後我,而彼有耳目,亦慮此弊。伏願殿下,特命有司,亟祛二者之弊,以均一道之惠,通行一視同仁,則萬世永賴矣。嗚呼,今日,乃殿下轉移之日也。銷災,在今日,回泰,在今日,其實,在殿下敬奉上天,慰悅下民而已矣。凡臣所陳十二條者,言雖淺近,事皆實務。狂夫之言,聖人有擇。伏願殿下,澄淸萬化之本,維持紀綱於上,接下以禮,與同寅協,上下交孚,君臣交修焉,則天何以不悅?災何以不消,泰何以不回?殿下馨香之治,後世仰之,又何以不如今之視祖宗朝太平之日也?臣以草野賤品,妄談時務,極知僭踰,無所逃罪,而世受國恩,無路報答,目擊時艱,冒陳瞽言,伏惟聖明採擇焉。臣不勝愛君憂國之至。答曰,省疏具悉。嘉爾之憂愛進言之誠矣。所陳等事,當令廟堂採施焉。
備邊司啓目,粘連啓下是白有亦。觀此四字缺正大本·立紀綱·體群臣·恢言路等語,二行缺多入於各衙門屯田·諸宮家農所,前後五字缺故今方査覈各道,如有冒占者,隨現革罷五字缺鎭軍卒,困於廩養之責辦,果如所陳。湖西則大同之後,兵·水使,計給供需,而他道則不然,雖似不均,二字缺許多邊將,竝爲給料,事多難便,故自前亦有此論,而終未見行,今難輕議是白乎旀。民生休戚,係於守令之賢否,而近來遞易頻數,其中或不無善治之人是白在果,五邑守令之坐罷,各因其所犯,已爲施罰兺不喩,今此疏陳,似出於請留沈㢇之地,事體所在,勿施宜當是白乎旀。各道軍兵操鍊時,分隊試放,一以除長立之弊,一以致技藝之精,束伍中騎兵,則除番納布,公賤則除其貢布,專力操鍊,不無意見,令該曹,稟處爲白乎矣,私賤束伍,則曾有蠲減戶役之令,更爲申明爲白乎旀。今番推刷,加現奴婢,除出其貢,以資鍊習施賞之需事段,待其推刷完畢,稟處似當爲白乎旀。貧寒軍卒,每當點閱,責以服色鮮明,則其爲呼冤,勢所固然是白在果,至於許多軍兵,自官家造給皮甲,力所不及,似難輕議是白乎旀。端川鉛鐵,隨便採取,以廣流行之路,似合便宜,吹鉛時鉛鐵,積累官庫與否,及鉛鐵所鍾之山,令本道摘奸馳啓後,稟處爲白乎旀。湖西大同之後,官屬難支,山民偏苦等事乙良,令本廳從長變通,何如?啓依允。
兵曹啓目,粘連啓下是白有亦。各邑束伍軍,一朔再聚官門,乃當初事目也。今則一朔一聚,試射試放爲白在果,一字缺朔六試,其期甚疎,成才未易,果如所陳,而但二三一字缺爲隊,排日試放,則軍兵長在官門,而守令皆有他二字缺將專委將官,事不着實,且將官連旬裹糧三字缺門,則必有難堪之弊是白沙餘良,大而二行缺除其上番,使之納布,自本曹雇立云,五字缺事係大段變通,不可率爾爲之,姑先査問三字缺使知其騎兵上番者,幾名,編伍實數後處三字缺公賤束伍除貢一款段,今方講究,從容稟處,何如?啓依允。
宣惠廳啓目,粘連啓下爲白有亦。本道大同立法之後,官屬困於貿易,山民病其作木,唯此兩款,最是弊端是如爲白乎等以,衙祿公須位田結,仍給本官,以補官需兺不喩,人戶給復便否,亦爲詢問本道爲白乎旀,山郡段置,一半作木,定爲恒式,而且除其加作木之擧是白去等,鄭崧,未及詳知本廳行會之意,而有此陳疏爲白有置,疏內辭緣,今姑置之,何如?啓依允。已上燼餘
上在昌德宮。停常參·經筵。
金振啓曰,來十五日,儒生殿講爲之事,命下矣。其日上前開拆,何以爲之?敢稟。傳曰,勿爲之。
傳于李晳曰,政事,明日爲之。
徐祥履,以都摠府言啓曰,副摠管,以漢城府堂上褒貶磨勘二字缺曹坐起進去晝仕,請出標信。答曰,知道。
金振,以內醫院提調意啓曰。二行缺
□□,以工曹言啓曰,曹屬各司官員,今六字缺等第,當爲磨勘,而其中繕工監及典設司三字缺院等司提調,皆有故,限內不得磨勘,二字缺瓦署官員,去乙未秋冬等褒貶,因其時提調·奉使未還,未得等第,今春夏等褒貶,一時磨勘封進之意,敢啓。傳曰,知道。
李晳,以春秋館諸堂上意啓曰,領事未及出仕,本館春夏等褒貶,限內不得磨勘之意,敢啓。傳曰,知道。
李晳,以藝文館,以大提學意啓曰,領事時未出仕,本館春夏等褒貶,限內不得爲之之意,敢啓。傳曰,知道。
李晳,以戶曹言啓曰,今春夏等褒貶時,本曹所屬內贍寺提調許積,有故,不得限內磨勘之意,敢啓。傳曰,知道。
李晳,以戶曹言啓曰,昨日錦城田稅領來監官全昱等,來訴於本曹曰,本縣田稅船四隻,纔到西江,出身張振忠,與市民金震忠·金孝寬,作黨直到稅船,或稱本曹使令,或稱宮家奴子,結縛沙工,稱以徵債,奪取稅米一百二十石,卸下江邊,六十駄一時載入京中,而外方之人,萬無禁止之路,來告本曹云云。繼見廣興倉官員所報,則張振忠等,錦城稅船之米,奪去載運之際,兩人捉囚洞內都將,而慮有逃躱之弊,卽爲移文捕盜廳,發捕盜捉來推問,則張振忠·金孝寬招內,米一百二十石,果爲載來。此則徵以私債,則田稅未納倉之前,稱以徵債,百餘石稅米,私自奪取,載入其家,其爲情狀,殊極驚駭。如此之類,若不隨現痛治,則無以懲其無前惡習,張振忠·金孝寬等,令攸司囚禁,各別嚴刑,何如?傳曰,允。
李晳,以弘文館員,以大提學意啓曰,今春夏等褒貶,以領事臣鄭太和,時未出仕,限內不得爲之之意,敢啓。傳曰,知道。
傳于徐祥履曰,尙州營將李竚引見。
同副承旨李晳,尙州營將李竚,假注書李行道,記事官洪汝河·宋奎濂入侍。上謂李竚曰,汝今受重任而下去,將何以爲之耶?李竚曰,小臣時未下去,未知物情之何如,下去之後,欲從容揣度而爲之耳。上曰,此異於新設處,前規之好者,則因循爲之,不好者,則改之,可也。今之爲營將者,有能善爲設施者,有不能善爲者,爲將之道,其本在於愛士卒而已。若能得士卒心,荷鋤把耰者,皆可用之,若失其心,雖武夫千群,亦何益於事?且軍器諸具,亦甚疎略,弓箭等物,不能自官家備給,惟使渠輩自備,不無此疎略之弊。我國士卒,全無彎弓發矢之人,與其長箭之不能善射,無寧習片箭之爲愈也。汝下去後,極力敎鍊,可也。李竚曰,小臣濫受國恩,豈不欲竭力爲之?但如臣闒茸,恐未能辦得此耳。上曰,大丈夫,生於世間,雖至難之事,猶不可退縮而不爲,況如此不難之事乎?下去之後,徐觀前頭莅事之臧否而處之,爾須盡心力爲之。且汝新自安興來,安興之形勢,何如?李竚曰,臣曾在安興,三年所矣。此地形勢,臣實慣知,水路要害之處,無過於此,而舊鎭之居民鮮少,國家欲用此地,則合有變通之擧矣。上曰,舊鎭與新鎭,何處爲廣耶?李竚曰新二字缺所設處,潮上則爲島,退則爲陸,而新鎭三字缺上曰,水退則爲陸云者,是沮洳之地,二行缺水退之時,人難容易登岸矣。六字缺之往來者,必由此而過耶?李竚曰,必由此而過矣。上曰,捨此則無他往來之地耶?李竚曰,此地與泰安百花山,橫亘四十餘里,落而爲島,此所謂要害之處。上曰,新鎭築城處,則較之舊鎭,形勢孰勝?李竚曰,新勝於舊。上曰,民人之入居者,幾家?李竚曰,近五十家。上曰,南方之船路,必由於此云,若守此地,則南方往來之船,不能過耶?李竚曰,水勢極險,若遇順風,則可以不泊安興而過去,如無順風,不能過去。上曰,安興之於所斤,相距幾何?李竚曰,餘五十里。上曰,汝見舊鎭築城處耶?李竚曰,臣之上來時,未及築女墻矣。上曰,延袤,與慶福宮基址,何如?李竚曰,慶福宮之內,地皆平坦,人皆可以居之。此城周廻,則百倍於慶福宮,而地勢傾危,可居處少矣。上曰,水未盡退之時,其深可及馬腹耶?李竚曰,若及馬腹,則水勢甚急,人不能涉。上曰,其城雖因山築址,山勢之險易,如何?李竚曰,以其地形論之,則南是長流不渴之海,而八·九月間,則或有沙露處,西則大海,北則或有水乾時,東則水退爲陸處也,其形,譬如鏡柄耳。上曰,城高幾何?李竚曰,城之高處,近八九尺,而層層架築處,則僅七八尺者,有之,四五尺者,亦有之。上曰,以雜石築之耶?李竚曰,小臣雖不目見,而初築之時,下去後始見之,以雜石築之矣。上曰,潮退沙出處,未可窟之耶?李竚曰,雖以人缺窟之,潮水往來之際,難免更塡之患,三字缺之語當窟土之時,纔窟三分之一,二行缺衝擊。上曰,然則不可窟也。七字缺能窟出也。李竚辭出。上曰,營將之爲治,三字缺汝下去,盡心爲之。
前工曹正郞許厚疏曰,伏以,臣殘年無狀,驟蒙寵擢,驚惶隕越,悶蹙靡容,披陳悃幅,再瀆籲章,而聖眷彌隆,溫批每降,丁寧誨諭,不啻提命。臣雖至愚無識,君臣分義,粗或得聞,固當感激鴻造,顚仆爲期,殫竭心神,圖效萬一,而猶復一向祈免,旣煩且溷,自速常刑,不敢自恤者。誠以冒昧苟進,坐玷名器,重傷則哲之明,厚貽淸朝之累,則官方乖舛,職由臣始,雖萬就戮,不足塞諐,執此輕重,寧伏觸犯之誅,更呼崩迫,畢訴濫猥之狀,而至於衰病之極,數年都下,沈綿危苦之狀,亦不敢浼瀆也。分外殊恩,偏重丘山,微臣進退,愈往狼狽,驚惶震惕,至忘寢息,鑽地不得,逃藏無所,維爲二字缺不知所措。竊伏惟念,雨露所滋,巨細咸亨,四字缺所不保,重离孔昭,畢照愚衷,豈敢二行缺恐震慄激切祈懇之至,謹昧死以聞。六字缺啓下是白有亦,許厚風力器局,諸推儕友四字缺特除憲職,意非偶然。三疏乞免,出於謙撝,似當二字缺其辭,使之就職是白乎矣,臺臣進退,該曹不得擅便,上裁,何如?啓依回啓施行。
刑曹判書許積疏曰,伏以,臣私情痛迫,賤疾危苦,冒昧陳懇,冀垂憐察,而抆淚把筆,辭不達意,未蒙恩遞,反承溫批,慰誨懃懇,不翅慈父之愛子,臣誠惶感,有隕如瀉,臣誠悶蹙,罔知攸處。臣之精力,苟有一分餘地,可堪驅使,則臣雖至頑,亦一人也,臣豈敢徒懷無益之悲,辜負如天之恩,一向引疾,自速逋慢之誅哉?精神飛越,魂魄難招,聞人跫音,心卽驚悸,窓外人語,胸輒煽動,如癡如狂,矇然冥然。人生到此,萬念如灰,急於救火,過飮氷冷,暴下之症,久而愈重,大火攻中,腸腎焦灼,壯熱上升,頭目暈疼,呼吸催急,氣息將絶,縱欲自力,其路末由。刑部之長,不可久曠,殿最迫頭,勢又難便,不得不更冒萬死,大聲疾呼於天地父母之下,臣之情勢,其亦迫矣。伏乞聖慈,俯諒危懇,將臣本職及兼帶,亟許遞改,以便公私,不勝幸甚。
下吏曹。回啓,啓下是白有亦。鍾情之痛,雖切,陳力之義,至重,散哀從政,古人有行,使之勉折行公,何如?啓依允。
大司諫吳挺一疏曰,伏以,無狀如臣,濫蒙恩遇,連叨匪據,涯分已踰,鬼怒人非,情迹危懼,分甘閑散之秩,望絶淸要之列。頃者諫長新命,遽出於夢寐之外,固知萬萬不似,而感激鴻私,惶恐分義,黽勉就列,竊自愧懼,實不能晷刻安二字缺也。又於玆者,臣之叔父臣竣,除拜憲長,臣於此益三字缺之至,論以私情,則叔姪猶父子也。揆以公事,則兩司三字缺況此長官,異於凡僚,一國是非之責於二行缺論之,欠缺爲如何哉?臣之瀝血呼籲,不七字缺抑,非臣一人之私言,乃一國之公心也。伏乞聖慈,曲垂四字缺賜遞改,俾安微分,私情幸甚,公論幸甚。臣不勝祈懇之至。答曰,省疏具悉卿懇。卿其安心,勿辭察職。
都承旨金佐明疏曰,伏以,臣之不合本職之狀,已悉於除拜之初,繼以廳風之壞,不可苟冒之意,仰陳於榻前,而未蒙恩遞,尙今行公,臺臣之啓,正是藥石之言也。廳風墜落,非特一事,不能一切檢束,其責,在臣居首席者,苟能使人有敬憚之心,則雖在不覩之處,職親地禁之所,豈可同於私室之群聚乎?緣臣不職,使同僚見遞,罰更重於臣,臣實愧恥,決不可抗顔更出,等待推勘之結末。伏願聖明,亟賜遞改,以存廉隅,以重斯任,千萬幸甚。臣無任慙懼悚慄之至。答曰,省疏具悉卿懇。本院之風,壞之久矣,豈特卿之失也?安心勿辭,從速察職。
延陽府院君李時白疏曰,伏以,衰朽濱死之臣,尙延一線之命,得至今日,猶未就木者,誠天地生成之德,而恩無所報,罪實難赦,惶縮私室,不知所出。敢將悶迫之懷,又瀆紸纊之下,伏惟聖明,哀憐焉。臣之犬馬之疾,已至難醫之域,非但聖明之所燭,國人之所共怜者。自分溘然,無望痊可,而前月以後,又添新症,飮啖專廢,氣息如縷,藥力鍼功,少無收效,殆不省事,隔鬼關者無幾,而兼職在身,瘝曠已久。當此褒貶之時,頓無仕進之望,公私狼狽,有難勝言。況御營提調之任,軍機至重,不是閑慢之地,固非如臣疾痼者,所可察任。伏願殿下,諒臣病勢,遞臣所帶,使之專意調治,則生年死日,二字缺殿下之賜也。臣無任祈懇之至。答曰,省疏具悉卿懇。卿其安心勿辭。
所斤僉使黃士誠疏曰,伏以,臣至微至陋,自知愚劣,安分躬耕,犬馬二行缺惻,臣雖至愚,感淚自零。今玆旱魃,近古七字缺小雨旋乾,一望赤土,野無靑草,生類將盡。民六字缺憂懼修省,返己自責,至於審理冤獄,疏放罪囚,上答天譴,下慰民心之道,無所不用其極,故連旬甘霔,滂沱千里,天人相感之理,果不虛矣。近年以來,連歲不登,加以南北,糜費無窮,民窮財竭,已至十分地頭,而今雖得雨,節序已晩,今年農事,亦不免凶歉,前頭之事,有不可勝。自古災異之作,必由於刑獄之不平,如今八方囚繫,絶域全徙之中,抱至冤至痛,九重天門,無路自達者,何限也?臣愚以爲別設伸冤之門,擇定都監,明覈覆啓,則無告之民,可得以伸冤,而獄刑號平,災沴自消矣。臣今應旨,敢達鎭弊,兼陳所懷,伏願殿下垂察焉。本道四鎭浦入防軍數,不如兩南,毋論風和,每朔入防,或五十名,或四十餘名,其中物故逃亡居多。以此收布,給代土兵各差備之外,或餘數三名,則收聚以爲軍器修補·戰兵卜物等船改造改槊之用,四字缺京衙門各樣卜定之布,及本道預備之四字缺多至六七同,而其中氷丁價布,則準四十五尺細布,此乃本邑四鎭浦難堪之巨弊也。臣上年八月,到任不久,氷丁價布八十匹卜定,督納如火,曾無尺布留在,罔知攸爲。取考文書,則鎭中每朔入防軍一名除出,稱以甲冑木,留庫者二同,不得已論報水使貸出,及其上納,爲半點退,添價改備,往來運價竝計,倍入其數,科外責應,有如許之多,少無餘力,不得致身,於職分內事,臣竊憫焉。氷布之納,其來已久,勢難全減,若降其升,又量減疋數,則殘鎭,可除一分之弊矣。伏願殿下留神焉。水軍戶保俱存,則番期,每回於十六朔,二字缺不齊,則或在於期年之內,水軍之番期遲速,其勢二字缺有異於陸軍,春秋合操時,陸軍都會,遠不五字缺程,故計日裹糧往來,少無差遲,二行缺堪櫓役者,給代土兵每一名,例給價布,六字缺有每年六物價,常木一疋式備納,以爲七字缺措置之規,番布之外,浮費又如此,其何以堪支乎?三字缺軍士中素稱賤役,是以人皆厭避,如視水火,水軍世傳二字缺蓋出於不得已也。水軍子枝,則雖襁褓稚兒,竝未免冒年充定,而逃故闕額之數,倍於陸軍,年逾七十者,亦不得老除,良以水軍子枝有限,而各官無路搜得故也。是故,現存者偏苦,流亡相繼,侵及族隣,族隣難支,亦隨而逃之,故每朔入番,闕軍或二三名,或五六名。臣愚以爲,水軍充定,不必拘於世傳之法,毋論陸軍子枝,每於歲抄時,嚴飭各官,隨其闕額,無遺充定,則入防,無闕軍虛疎之弊,水軍偏苦愁苦之歎,庶可息矣。伏願殿下留神焉。大砲者,兵器之最重,戰陣之所不可闕者,而我國火藥極貴,罕用其法,是以解放者鮮,四字缺亦有舟師流來,地字·玄字·黃字·百字·勝字等銃,又有佛狼機·震天雷·大碗口等器,臣欲試放,問于土兵,則一無解放者,曾於丙子之變,赴難江都,亦不試用云。當初國家,多費功力,鑄成本意,終歸虛地,臣竊痛歎焉。卽今外方之人,大砲藏放者,絶無,常時二字缺敎習藏影之法,臨敵無用,有同不備,戎政之疎脫如此,豈不寒心哉?臣愚以爲,都監·軍器寺事知善放敎師,分送各道水營,招集各邑各鎭浦代將,及伶俐下人等,各樣火器,一依方書,藏藥隔土隔木之法,詳細敎習試放,使之學得,以爲日後臨急之用,實合事宜。伏願殿下留神焉。軍兵之成才,都在於賞罰致力之如何?昔唐李抱眞,爲澤潞節度使,籍其軍能否,嚴明賞罰,比三年昭義師兵,爲諸軍冠,一字缺河東,能制抗命節鎭。我國編伍,始於壬辰二字缺不久矣。農民庸雜,技藝生疎,又無益而六字缺事,故丙子之變,遇敵崩壞,此乃二行缺無賞罰撫養之道,故軍政懈怠,六字缺曰,重賞之下,必有勇夫。又曰,非爲賞罰六字缺臣愚以爲,別樣聳動之擧,似不可已也。且臣鎭砲手缺十二名,而竝不知向方,見之寒心。上年冬,臣報水使請得善放砲手,初日,以虛銃,專敎藏藥安坐,帖顋側目一字缺星,次日,藏藥從容敎放三巡,次日,放六巡,自此頗知妙理,中者居多,其後今年春操,水使試放亦異焉。凡爲技藝,不在日月遠近,而在於勉强而已矣。方今京外弓箭,其數已多,目今停其加備之役,令各道專力於藥丸·鳥銃,不拘朔試放定數,各其境內,毋論御營精抄砲手,擇其善放者,分排定敎師,限一月如都監輪放之法而敎之,以入抄爲度,射手,善彎强弓,彀率已成者外,竝爲降定砲手,一體慣習,成才之後,則別遣京官,試其能否,嚴行賞罰,八字缺重律,則不出一年,射砲皆爲五字缺傳曰,卒不敎戰,以其民予敵也。伏願殿下留神焉。臣旣將瞽說,冒瀆宸嚴,惶恐隕越,而有懷必達,臣子之道,故復敢尾陳,丙子之亂,四道援兵敗潰之後,游騎四散擄掠。當時彼有滔天之勢,我有累卵之危,數月孤城,絶無倡義之人。今繫獄臣沈棇,以年少書生,不閑軍旅之事,徒以忠憤所激,與臣奔走,艱以募得一旅之衆,忘身深入,到處涕泣開諭,人皆感動,殊死戰殺傷甚衆,聞大駕出城,痛哭罷兵矣。其時嶺南同事將士,至今稱之,故臣曾於庚寅春,敢將芻蕘,仰達天閽,亦陳沈棇忠義之誠矣。去甲午夏,臣以訓鍊大將軍官,自鄕上來時,沈棇,遞拜廣州,借臣帶去。蓋其丙子死生同事二字缺臣留南漢數月,除授哨官,還入京城,而沈棇四字缺目覩而備知之,感激國恩,唯以竭二行缺厥後再値勅行,一如前日云。官需之多費六字缺臣旣與沈棇同事,大亂之中,又於南漢數月四字缺國血誠,乃以奸贓重律繩之,累次受刑,尙未蒙天一字缺臣竊痛惜。今當應旨之日,冒萬死竝達。伏願殿下,特垂憐察焉。臣不勝隕越戰慄之至。答曰,省疏具悉。嘉爾憂愛之誠,所陳等事,當令廟堂採施焉。啓下備邊司。回啓,啓下是白有亦。黃士誠,以微末遽爲應旨陳疏,其誠可嘉是白在果,審理之擧,一年之內,今已再行,至於別設都監,事涉無據,勿施宜當是乎旀。各鎭二字缺防軍戰兵船軍器修補之外,責徵京衙門卜定價布,其勢難堪,例定氷丁價布,量降升尺事,令該曹從長變通爲白乎旀。水軍充定,不拘世傳之法,無論陸軍子枝,隨闕充額,四字缺但前日山郡水軍,與沿海陸軍相換之際,四字缺拘於事勢,終不得行爲白有去等,今以陸軍子枝二字缺水軍,則呼訴之弊,有難勝言,似不當容易變通是白乎旀。本道各鎭,雖有大砲,不知習放之方,則臨急試用,其勢誠難是白置,善放敎師一人,令軍器寺下送他道,則待其啓請,亦爲一體施行宜當爲白乎旀。軍情聳動之擧,唯在賞罰之明,砲才成熟,亦在敎習之得宜,果如所陳是白在果,各處軍器,停其加備之役,專力銃藥之備,善射之外,降定砲手,試其能否,嚴行賞罰事段,令該曹,稟處爲白乎矣,別遣京官,事未妥當,令兵使營將,申明擧行爲白乎旀。末端所陳,專在於爲主將一字缺理之地,而沈棇,方囚繫受刑,似難輕議,今姑置之,何如?啓依回啓施行爲乎矣,外方舟師諸鎭,皆二字缺如放大砲之規,則似非小事,問于三南水使處,五字缺如敎。兵曹回啓,啓下是白二行缺使之一一本定爲白乎旀。京外各衙門一年六字缺價布六七同云,一鎭如此,則通計各鎭五字缺殊甚驚駭,令黃士誠一一開錄,牒報本曹後,二字缺可減者抄出,稟處,以舒軍民一分之苦爲白乎旀,所謂氷丁價布段,內氷庫修理役軍也。法典內,以忠淸道水軍調用,而往來有弊,故一年價布一百三十二疋,分捧於本道各鎭,移送內氷庫是白去等,此木雖云尺長,必不過四十尺,而今此疏內,一疋四十五尺云,本鎭所定八十疋是如爲白有臥乎等,其間虛實,有難準信,査問水使處置爲白乎旀。軍器有裕,則代備藥丸及各處才疎射手降砲,試才後賞罰等事段,今方行之,而其賞太薄,厚賚之擧,該曹亦無善策,更令備局料理處置,何如?啓依允。
三字缺備邊司回啓,啓下爲白有亦。軍六字缺唯在賞罰之必行,而近來該曹,自有七字缺事,故以令該曹稟處之意,覆啓三字缺如乎,該曹又以厚賚之擧,亦無善策,更令本司料理處置爲言,殊未妥當爲白在果,旣不別遣京官,則尋常試砲之際,有難這這施賞。就其中成才超等者,自本官本鎭,或除戶役,或報主將,題給營儲米布,以示優奬之意,徐待日後別樣試才之時,更觀能否,另施賞格,宜當。以此分付擧行,何如?啓依允。已上燼餘
上在昌德宮。停常參·經筵。
傳于成夏明曰,近來刑曹三堂上皆不出,許多罪囚之滯獄,雖甚可慮。參議·參判,竝卽爲牌招,今日內開坐事,分付。
傳于成夏明曰,典獄摘奸,輕囚放釋。
成夏明,以備邊司言啓曰,今日賓廳之坐,本司堂上來參者,只二員,埋沒莫甚矣。病不進之人,竝推考,何如?傳曰,允。
吏批啓曰,判書金益熙病不來,參議曺漢英服制,小臣獨政未安,何以爲之?敢稟。傳曰,仍爲之。
以朴吉應爲承旨,尹絳爲知義禁,鄭之虎爲右通禮,權碖爲禮曹佐郞,蔡忠元爲副護軍,李時馠·鄭尙吉爲副司果。
金振啓曰,新除授右承旨朴吉應,時在京畿驪州地,請斯速乘馹上來事,下諭,何如?傳曰,允。
成夏明,以備邊司言啓曰,本司武郞廳崔致嵩,奔走勤仕,已滿十五朔,依例六品遷轉,或守令除授事,捧承傳施行,何如?傳曰,允。
金振,以忠勳府言啓曰,今丙申年春夏等褒貶,所當限內磨鍊啓聞,而延陽府院君李時白,綾川府院君具仁垕,俱以病未能行公,不得爲之之意,敢啓。傳曰,知道。
李晳,以兵曹言啓曰,得接軍器寺所報,則都提調綾川府院君具仁垕,以身病,本司官員今春夏等褒貶,不得磨勘等第云,限內未及封進之意,敢啓。傳曰,知道。
成夏明啓曰,臣承命馳往典獄署,在囚罪人,按簿點閱,則除啓下罪人二十六名外,刑曹及各衙門所囚者,二十五名矣。其中石手金士吉,則紫門赴役時,謀避不現事也。書筵廳所囚書吏李孝明次知日花,則以時任書吏,逃避不現事也。藝文館書吏金繼賢,則政廳啓事時,史官趁未進參事也。譯官崔得一次知德介,李義一次知春伊,二行缺囚者也。右人等所犯,似涉微細,故六字缺放釋,其餘十八名,則或有罪名之不明者,或有所犯之稍輕者,而先聽所訴。又考其囚案,則皆有推覈之端,而不可率爾解放,故姑爲仍囚矣。大槪,自五月以後,外方罪人放釋者,一百十名外,前後京囚,摘奸放釋,及審理放釋,多至六十餘名,而厥後各衙門,體聖上欽恤之意,不緊之罪,鮮或囚禁,故取考閏五月囚徒,則在囚者只二十名,而近日囚徒,至於四十餘名之多,蓋緣刑曹久未開坐,宜疏決者,不卽疏決而然也。自今以後,依前排日開坐,隨卽處決,則庶無滯獄之弊,敢啓。傳曰,知道。
李晳啓曰,刑曹參判·參議牌招,今日內開坐事,分付事,命下矣。參議李惕然,則牌招肅拜,而參判尹順之,則牌招,以病不進之意,敢啓。傳曰,知道。
左參贊尹絳箚曰,伏以,無狀如臣,濫蒙誤恩,屢忝匪據,常切愧懼,今此兼帶職名,非但不似,臣與領相,法當相避。伏乞聖明,亟命遞改,不勝幸甚。取進止。啓下吏曹,啓目粘連啓下是白有亦,相避之法,在下當遞,依法改差,何如?啓依允。
刑曹參判尹順之疏曰,伏以,臣心痛旣極,未免疾呼,瀝血控辭,五籲宸嚴,而誠意淺薄,未回天聽,虛縻劇部,曠廢職務,席藁私室,方竢譴責。不意玆者,又有召命,分義所在,不遑顧他,理宜顚倒冠裳,行不俟駕,則何敢退縮盤桓,自速難赦之罪哉?顧臣危惙之症,三字缺重,療治多方,略無寸效,神精撏剝,形骸四字缺啽囈,都廢飮啖,坏蟄將息,不得履二行缺殞。噫,聖明臨御,愛育群品,茹毛飮血之俗,擧欣欣有四字缺世祿如臣,本無長往遐擧之心,須臾無罪,願依天日之光,而災因福過,命與仇謀,蔑有絲毫之補,深嬰一字缺惡之疾,雖欲强力,末由運動,回瞻五雲,無計置身,旣積瀆擾之罪,又犯逋慢之律,撫躬省愆,斧鑕是竢。伏乞聖慈,曲加諒察,亟令鐫削臣職名,仍治臣違慢之罪,不勝幸甚。臣不勝惶恐之至,謹昧死以聞。答曰,省疏具悉。卿其勿辭,從速察職,亦勿待罪。
承政院左承旨金振,左副承旨成夏明,右副承旨徐祥履,同副承旨李晳等疏曰,伏以,臣等俱以無似,忝叨近密,碌碌庸庸,委靡二字缺職事多闕,廳風日壞,臣等之罪,臣等亦自知矣。四字缺恩榮,不早辭退,終至於同僚,以無禮見遞,使長席不安其職,臣等誠極慙懼,無地自容。臣等宜卽自列,而涉於猥濫,尙今晏然,一端廉恥,亦隨而掃地盡矣。伏乞聖慈,遞免臣等之職,以安微分,不勝幸甚。臣等無任惶恐之至。答曰,省疏具悉。爾等勿辭察職。
掌隷院判決事李時楷疏曰,伏以,臣病源深痼,日漸沈重,腰䯗莫遂,痿痺已極,痛入骨節,酸楚難堪,欲立則頤隱於膝,欲行則足接於腿,扶杖匍匐,僅能出戶。以此病勢,萬無供職之望,請急陳章,俱未蒙兪,情勢悶迫,罔知所措。臣之供務,今滿十朔,竭力奔走,未嘗言病,何敢二字缺不病之病,欺聖聰而便身計也。舊病復發二字缺如此,詢醫服藥,備盡調治,猶慮不保其復起三字缺在身,累日虛帶,瘝官曠務,非細事也。二字缺帶,亟許遞免,以便公私幸甚。十字缺謹昧死以聞。答曰,省疏具悉。卿其勿辭。
大司憲吳竣疏曰,伏以,臣老敗已極,疾病纏痼,劇職供務,理勢不逮,纔將實狀,冒控辭單,而伏蒙調理出仕之命,出於格外,臣誠震惕,感淚隨之。伏念臣自六七年來,待罪於本職,亦非一再。以今視之,伊時猶有一分氣力,而尙不能承堪此任。況今犬馬之齒,已至耆年,精神衰弊,昏憒愈甚,鎭日云爲之際,茫然太半遺忘,一事當前,渾錯前後,小語未終,頓失首尾。此雖衰老之常事,亦由死期之垂至,眞元筋力,已到此境,復何望竊取風憲之重地,敢效鉛刀之二字缺乎?方今盛年宰臣,有風力負淸望,合授是任者,難以一二枚數,而銓曹何乃攬注七十之人,八字缺淸朝精靈器使之道乎?且臣之家,五字缺以諫院之長,方在其職,自前兩司一體,而中間缺寢此規,今迺薇垣·柏府之上,儼然叔姪,竝居首席,私情悚然,公議謂何?榮耀雖極,災孽必隨。此尤臣之悶蹙不安,喋喋仰訴,亦出於情勢之固然。伏乞天地父母,俯憐螻蟻之懇,將臣本職及兼帶經筵·右賓客,竝許遞改,以便公私,不勝幸甚。無任祈懇屛營之至。答曰,省疏具悉。卿其勿辭察職。
副司直趙嗣基疏曰,伏以,臣萬不肖似,猥蒙洪造,前後歷敭,已極非分,徒懷感激,無路報效。去年秋,忝叨御史之任,奉命而來,本道人心,異於他道,奸欺百出,詐僞百端,一日之內,集者如市,往往頓地呼天,多控至痛。三字缺決之際,若有少忽,則人心易變,怨歸國家,二行缺而已。日復一日,竣事是期,唯願事得其當,六字缺絲毫圖報之地。訟者陽城人李時郁者,來訴曰,四字缺先王御決文案也。臣曰,謂之啓下立案,則可,何謂御決也?時郁曰,此異於尋常啓下立案,乃仁祖大王所自親決也。臣聞來感激於心曰,此則臣子所當動心處也。仍謂時郁曰,當定訟官,汝歸對辨。時郁曰,旣有先王親決之文,不必對辨,錄案奴婢,直爲頉下云。臣曰,訟之爲訟,前後各異,必有所以直爲頉下,於理不可,使之就訟官對辨。其後訟官,果以先王御決爲言,而請決給於時郁,臣亦以爲然。依其所報,使之決給,及後所謂時郁之叛奴愛云等,叩胸呼訴曰,兄弟數人之中,前以無罪,枉被時郁之殺死,今又誤決,而歸於時郁,則無罪之人,哀哀盡死於時郁之毒手,聖明之世,安有此冤?以可考文書,進曰,見此則矣等之冤,可伸。臣取而見之,其爲公賤,的然明矣。臣始缺於心曰,如此則先王聖鑑,豈有親自決給於時郁之理乎?卽使時郁,出其所稱御決文案,則立案二度,大如束薪,臣竟日披覽,其一,乃辛巳年竹山府決折啓聞立案也。其一,乃丙戌年掌隷院決給啓下立案也。時郁,公然謂之御決文案,其爲奸猾,有不可測。立案宗旨,則羅州居正兵朴愛云,正兵朴斤方,僧幸朱等,以爲其祖良人允文,娶良妻,生其父延守,而良妻死,又得後妻,乃李時郁祖先之婢也。其父延守,旣非後母所生,而時郁,以其父延守爲奴,其爲冤痛,莫此爲甚。時郁,以爲延守,非良女之子,乃其婢江永之子也。彼此辭說,極其浩汗,而亦未知時郁之必直也。終歸於時郁之決得,此則訟官一時之見,而至於今日之所爭,與此立案四字缺乃延守妻公賤分辨之訟也。賤人從母而二行缺愛云所納文書,凡三度。其一則丁未年六字缺二世,呈訴於該郡曰,叔母寺婢貴婢,丁酉死於倭難,四字缺案,曾已磨勘於前式年續案,而今又侵責三字缺官題曰,色吏嚴淑,已準勿侵。其二則庚戌年二世,又一字缺曰,叔母貴非,以內資寺婢,丙申年計其身貢之價,許買其田,耕食已久,貴非之女壻朴延守,及延守之子僧幸朱,今欲還奪,爲可痛。本官題曰,捉來推閱。其三則丙辰年二世,呈於羅州牧曰,州居四寸妹夫朴延守,與其子頑僧幸朱,依其强惡,其妻母貴非之所賣之水邊田,還欲奪取,爲可痛惡。本官題曰,推閱決給。又於紙背,本官題曰,財主貴非,以朴延守之妻母,丁酉年買水田於其姪子,二世文記,分明二世處決給,俱各有本官署押印迹,所謂頑僧幸朱,卽辛巳年與時郁相訟之幸朱也。以此見之,則延守之妻,卽靈巖寺婢貴非之女也。其所生愛云·幸朱等,卽貴非之外孫也。豈可以延守之母,爲時郁之婢之故,延守之子寺婢貴非之外孫愛云等,今又決給於時郁乎?寺婢貴非,丁酉身死之後,其女銀化,因而落漏,爲延守之妻,而其子愛云等,冒屬良役之時,以其父延守,爲良人朴允文良妻之子,其母又以良女入籍,以爲世襲良役之計,而相訟見屈於時郁,故雖不敢又言其母之公賤,以其世係論之,則延守妻銀化之爲寺婢貴非之女子,不亦明甚?延守之子,非獨幸朱一人,而二世之只擧幸朱之名者,以僧人無役,故表而稱之曰,頑僧,欲免寺奴一族之患也。當初之刷出錄案,豈無所以,而今者時郁,敢以延守母,決得立案,欲自移用於延守妻之訟,而竹山府決折啓聞立案,及掌隷院循例啓下立案,又敢詐稱曰,仁祖大王御決立案,以欺奉命之臣,其奸巧之罪,不可置之四字缺囚之數日,放送曰,此事終當狀啓,汝姑二行缺了,卽見掌隷院移關于臣曰,此推刷時五字缺令該曹·該院,限今年査覈事,榻前定奪,三字缺李時郁呈狀如此,如此奪取文記,御史所爲,極爲二字缺所奪文記,一一堅封輸送,以爲處置之地,閏五月初七日判決事及司評着署。嗚呼,此何言耶?臣雖無狀,以御史爲名,未及竣事,則無所關涉於該院,而該院之偏係訟者,猝然醜詆,若此之甚者,亦獨何哉?聖明不以臣爲無似,使之査覈一道推刷之事,則君臣猶父子,未及還朝之前,雖有毁臣於前者,君父必不輕信,以之下問,察臣所爲,然後定臣之罪,臣不敢知掌隷院,何等衙門,司評,何等官員,乃敢聽一落訟者之構誣,便卽發關於臣而數之曰,奪取文記,所爲駭異,勒定罪目乎?臣之留置彼此文記,意必有在,而未及啓聞之前,汲汲奪去,將欲何爲?五字缺意,云何?若去二世之文書,而以時郁立案五字缺臣未復命之前,該院之決給於時郁,易如反掌,時郁之爲計,巧矣,該院之爲時郁地,亦可謂密矣。嗚呼,爲御史者,一年半年,巡歷列邑,遍聽兩造之言,手執各年續案而參考之。又定訟官,使之査報,一決之,而更有呼冤之事,則再決之,或三決之,有立證可問之人,則招來悉問,盡知情僞,然後方完一訟。今又限今年歸之於該院·該曹,則京衙門形勢,異於外方,其所勝之者,必皆時郁之輩,遐方蔀屋之民,何能盡達其情乎?哀我小民,皆將控冤屈矣,良可惜哉?臣受命在外,聽訟不明,酷被該院之爲訟者醜詆,虧損朝家之體面,至此爲甚。伏願聖明,下臣此疏於該院,以爲該院處置之地,□亟治臣罪,不勝幸甚。臣不勝屛營之至。答曰,省疏具悉爾懇。限今年許以聽訟二行缺啓下是白有亦。李時郁奴婢,自本院査覈六字缺擅便之事,實因時郁經訴都監,自都監五字缺白如乎。大槪,本道文書,設或取來,移關御史之際,未免措語失當,以致御史趙嗣基陳疏自列,而前判決事臣李時楷,以此陳疏,旣爲自明之後,前項李時郁罪狀,又因御史一件狀啓,自都監已爲覆啓,移送該曹。今內疏內辭緣,自本院似無容議之事,姑爲置之,何如?啓依允。已上燼餘
上在昌德宮。停常參·經筵。
自昧爽至辰時,沈霧。申時,日暈。
徐祥履,以都摠府言啓曰,今日是入直軍士中日習射,請出標信。傳曰,知道。
成夏明,以刑曹言啓曰,判書許積,時未出仕,參判尹順之,方在呈疏中,今春夏等褒貶,限內不得爲之之意,敢啓。傳曰,知道。
徐祥履,以御營廳言啓曰,本廳二行缺傳曰,知道。
金振,以司錄,以右議政言啓曰,四字缺時未出仕,本府春夏等褒貶,限內不得爲之之意,敢啓。傳曰,知道。
傳于金振曰,當初一二王子官爵,未有罷去之事乎?本院察啓。
金振,以承文院官員,以都提調右議政意啓曰,本院春夏等褒貶,當爲磨勘,而領議政,時未出仕,限內不得磨勘之意,敢啓。傳曰,知道。
金振啓曰,傳曰,當初一二王子官爵,未有罷去之事乎?本院察問考啓事,命下矣。問於吏曹及義禁府·宗簿寺,則皆不能詳知,考見日記,則壬辰正月十六日,以璿源錄廳啓辭,議大臣削去其職號矣,敢啓。傳曰,知道。
延城君李時昉啓曰,臣於推刷都監,忠淸一道,是臣所管奴婢等,因其移案,例有落漏之弊,正案封進時,申飭該郞,另加詳査,而寺奴白蓮四字缺洪州·大興兩官草案與正案,互有增減,移文本道,使之査出矣。昨者監司啓本中,條陳罪狀,請以梟示。若論當初變幻之狀,其罪固不容誅,第考事目,則有御史上來之後,落漏者現出,當身梟示等文字,此則不然。渠之所生,初豈現告哉?錄於草案,故都監得以憑此査出,非如終始隱漏之比。至於其中三口之落漏正案,非獨渠之所爲,似當有減等之擧,而罪係大辟之人,率爾依律,敢以上裁啓稟,昏昧做錯之失,在所難免。嚴旨之下,不勝瞿然之至,伏地待命。傳曰,勿待罪。
以訓鍊都監,今夏三朔局出身三字缺旬試才單子,傳于徐祥履曰,騎芻四中三字缺近例,各別論賞。
執義金壽恒啓曰,定州當關西孔道,物衆地大,素稱難治,文武交遞,其意有在,苟非年富力强,有風力之人,難以彈壓,而新除授牧使張仲仁,纔經風疾,筋力憊敗,雖尋常職務,亦且難堪之狀,衆所目見而知之者也。遽授劇地,物議譁然,站邑剸煩之責,決不可付諸如此之人,定州牧使張仲仁,請命遞差,其代,各別擇送。答曰,依啓。
傳于金振曰,執義金壽恒,掌令元萬石,吏曹正郞吳挺緯,副校理洪葳·權大運,吏曹佐郞徐必遠·李廷夔,修撰南龍翼,御史治裝。
右議政沈之源箚曰,伏以,螻蟻微臣,昏耗日甚,昨者忠淸監司査覈啓本回啓措語,顚錯莫甚,而未能詳察,致勤聖敎,臣之不職,甚矣。不勝惶恐之至,伏地待罪。取進止。答曰,省箚具悉。此皆回啓堂上之失也。卿其安心,勿爲待罪。
副護軍閔應亨疏曰,伏以,臣年今八十,朝夕待盡,無論閑劇,理難任職,玆將危悃,連上辭疏,而老耄已極,辭不達意,徒事瀆擾,未蒙恩遞,臣誠㦖迫,不知所以爲計也。夫提調之任,多是坐署而已,雖在老病之臣,若能得奉朝請,則依例帶行,亦或有之,而臣之癃病,僅存形骸,少有勞動,昏眩顚仆,西班散秩,亦不宜在二字缺辭憚煩,因循虛帶,矧玆兼管之職,三字缺加於垂死之境也。本監,異於他署,二行缺也,明矣。如使臣一有可堪於萬分五字缺辭虛讓,屢塵天聽,自取誣罔之誅哉?奉溫批一味惶蹙,冒死更籲,此心已決,二字缺誠,不幸只有同生弟一人,白首同居,相依爲命,先臣嬰疾,使臣憂渠,沈痼經年,痊可無望,日間添劇,危症百出,扶持救護,晝夜焦煎,玆未暇連章畢辭,以致遲了累日,情勢堪悲,而罪戾固難逃矣。伏乞聖慈,俯察悃愊,亟遞臣繕工提調,俾免公私狼狽之患,不勝幸甚。臣無任祈懇之至,謹昧死以聞。啓下吏曹。啓目,粘連啓下是白有亦。在前宰列之臣,雖謝事家居,或有兼帶提調者,閔應亨之老病不能供職,聖明非不痛察,而不許四字缺帶,固出於優待老臣之意是白乎矣,連疏乞解,辭愈懇至,似難强其所不欲是白在果,係是宰臣進退,該曹不敢擅便,上裁,何如?啓依回啓施行爲良如敎。已上燼餘
上在昌德宮。停常參·經筵。
金振啓曰,今春夏等本院褒貶,當爲等第,而都承旨金佐明呈辭受由,右承旨朴吉應在外未上來,廳中位不齊,不得爲之之意,敢啓。傳曰,知道。
徐祥履,以兵曹言啓曰,人不畏法,奸僞日滋,軍士二字缺之弊,近來尤甚。去月本曹郞廳外巡檢時,二字缺代立現捉者,各別重治,以懲後弊,二行缺可尋常給之,令攸司依法科罪,以五字缺何如?傳曰,允。
徐祥履,以備邊司言啓曰,一字缺京鷹連,例於九月望間入送,而京官,前期一字缺與本道差使員,眼同試才,交付內官入送二字缺京官,則令該曹差出,知鷹守令,則令本道缺定,鷹連則令西北監·兵營預先整齊之意,分付,何如?傳曰,允。
徐祥履啓曰,江華留守洪重普,京畿水使申景琥,忠淸水使金素,全南左水使申檀,江原監司丁彦璜,今春夏等褒貶二字缺等第,無一人居下,殊無嚴明殿最之意,請竝推考。傳曰,允。
以全南監司趙啓遠辭職狀啓,傳于李晳曰,卿其安心,勿辭察職事,回諭。
領議政鄭太和疏曰,七字缺疴,朝夕待盡,而獲蒙天地父母曲六字缺藥救活之方,靡所不至。三年已過,一息猶存,銜恩若此,圖報無路,撫躬悲咽,感祝而已。不意新授之命,遽下於行禫之翌日,臣驚惶未定,懼心彌烈,惶惑失措,置身無地。臣曾誤聖眷,亦忝是任,辭不得請,抗顔行公,荏苒數歲,尸素有譏,其無益於朝廷,不厭於人望之狀,豈但聖明之已洞燭乎?此實中外之所共知者。設令臣癃病不甚,筋力未愆,隨列供職,能如平日,不過是已試無用之臣,決不可重入鼎席,上貽國事之僨敗,下速臣身之罪戾。況臣絲縷之喘,三字缺聖澤之下,以至今日,而宿患風病,漸覺有加無減,二字缺精神常在,如醉如夢,行步庭戶,必待四字缺言語,輒卽遺亡,自分爲濱死之二行缺章呼籲。伏乞聖明,俯諒肺肝之五字缺職,以終生成之德,公私幸甚。臣無任悶蹙之至,謹昧死以聞。答曰,省疏具悉至懇。噫,卿以三字缺恩之人,此何時而欲爲却顧丐閑之計乎?予今思卿,不啻若飢渴,卿須體予至意,速出論道,以副朝野之望。
大司諫吳挺一疏曰,伏以,臣身叨匪據,涯分已踰,義當嫌避,悚惕靡極,冒死陳章,言出肝肝膈,而未蒙恩遞,反承溫批,驚惶罔措,淚汗如逬。臣本無狀,粗識分義,誠非萬不獲已,則何敢再瀆宸嚴之下,以取僭越之誅,而反復思惟,終有所不安於心者,顧臣庸陋二字缺之人,四字缺宰列無可觀,而隆恩異數,偏覆五字缺兄,俱列華要,一毛一髮,無非天地曲成七字缺玷累之恥,下思三字缺門盛滿之懼,七字缺耿耿一念,氷炭交中,每於公退七字缺兄勉弟勖,報效無路,赴湯蹈火,不知死所。臣之前後忝竊,已極萬萬不似,而況今兩司之長員,主一時公論,名雖彼此,實無異同,一家至親,分據首席,卽有論議,遞相主張,不但私心決不敢當,揆以公議,斷無是理。宋臣蘇軾兄弟,俱在近密,有所不安,陳懇再三,有曰在公朝旣合嫌避,於私門,奚懼盛滿?此誠臣之所當省者也。昔賢止二字缺戒,雖不敢論議於臣身,而小人貪冒之計,亦有時而二字缺洪惟聖明,天地父母,天地生成之澤,元無偏被之私,父母慈愛之情,宜思曲全之道。今臣進無就列之望,退有曠官之罪,與其力辭而獲譴,猶賢忝冒而二字缺情實由中,語非飾外。伏乞聖慈,曲垂憐察,亟賜遞改,俾安微分,公私幸甚。臣不勝祈懇之至。下吏曹。已上燼餘
上在昌德宮。停常參·經筵。
金振啓曰,承旨有闕,政事,何以爲之?取稟。傳曰,明日爲之。
李晳,以兵曹言啓曰,臣斗杓·臣珩等,開坐于訓鍊院,宣傳官及都監·御營將官等試射,則訓鍊院把摠李敏發,御營哨官金時忠,武臣二字缺傳官李碩耉等,則皆未四中,御營哨官二等缺則無一中,依例竝汰去之意,敢啓。二行缺委,何如?傳曰,允。
行判決事李時楷上疏,病勢極重,供職無期,再籲天閽,三字缺達,溫批繼降,轉致狼狽,無乃聖明三字缺疾,尙可以暫調能愈,視之爲虛辭飾情,二字缺臣誠惶蹙,罔知攸處。臣之所患,根本已痼,一字缺邊髀樞,有若違骨之狀,環半腰內外骨節之間,楚痛酸凝,達夜呻呼,交股之處,筋脈拘牽,如引千匀,不能起立,有同偶人。此非一錢一葉之所可愈,受由調治,今已多日,日知其添,未見其減,不惟臣抱此大病,爲一身之憂,積日抛官,曠廢職務,豈非可慮之甚乎?伏乞聖慈,俯諒前後之懇,特察微臣病勢之重,臣本職及兼帶,亟賜遞免,公私幸甚。且臣於病中,伏見趙嗣基之疏,何其二字缺盛氣之至此耶?此因推刷伸理呈狀者,無慮二字缺餘人,其中有以奪取文記,藏置紙筒,爲訴者,往往而有。大抵,事之曲直,自當隨現疏決,奪其文記,非訟場之規,而聽訟者,必考其文記,然後可以憑處,故例爲移文取來矣。今此李時郁事,許多酬應中,不能追記,而蓋據其呈狀中語,循例移文于本道,初何知御史之方接其訟也?詞訟之地,冀得省事,若知接訟於彼,則豈有聽理之理,又何苦奪取其訟,添一煩惱乎?若以方接訟於此,彼敢越訴京中,文書不可移送爲答,則事順而例當矣。乃其厲色於一字缺辭,發怒於本院,臣竊哂之。當今御史,豈一字缺子路之片言,而荀淑之神君乎?自譽自二字缺其淺也。李時郁所訟,臣不曾見其文書,四字缺其是非,而以爲決給如反掌云者,何二行缺可曉也。移文所謂以爲處置之地云者,五字缺堂憑閱處訟之謂也。此是公場間待訟三字缺辭,寧有處置御史之理哉?反不知規二字缺語,恐其將有處置其身者,驟有所云云,亦可謂二字缺矣。臣於此事,不欲費辭,而其疏,下于本院,緣臣病未行公,不得回啓,敢陳其曲折於請急之章,不勝惶恐。伏惟聖明垂察焉。臣無任祈懇之至。答曰,本職遞差。
都承旨金佐明疏曰,伏以,臣湔劣宜去,非特負二,病苦請急,乃至於三,而批諭丁寧,賜告踰例,臣誠惶悶,不知所出。古事漸亡,臣非不知,而未能擧職,旣速官謗於前,豈於今日,變作別人,能盡檢下之責乎?冒恥更出,則同列亦將爲羞耳。且臣耳後之瘡,經年二字缺如蠶蝕葉,侵入髮之三字缺至高,有藥難一字缺卽今未試,惟是浴四字缺就便浸洗,則或有萬一痊可之望,而毒氣方盛,赤爛癢病,殆不能堪。揆以廉隅,察之病情,萬無仍忝夙夜之望,玆冒萬死仰籲於天地父母之前。伏願聖慈,俯察微悃,亟許遞免,以便公私。臣無任悶縮祈懇之至,謹昧死以聞。答曰,省疏具悉卿懇。卿辭至此,今姑勉副焉。已上燼餘
上在昌德宮。停常參·經筵。
自昧爽至辰時,二字缺自巳時至申時,日暈。
徐祥履,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
以領議政鄭太和初度呈辭,傳于李晳曰,不允批答。仍傳曰,遣醫官鄭後啓看病。
有政。判書金益熙式暇,參判趙壽益進,參議曺漢英服制,左承旨金振進。二行缺
判書金益熙式暇,參議曺漢英服制,小臣獨政未安,何以爲之?敢稟。傳曰,仍爲之。
以李應蓍爲都承旨,以尹文擧爲大司諫,以金汝鈺爲判決事,以閔鼎重爲校理,李梓爲兼弼善,以羅以俊爲直講,以金佐明·吳挺一·李時楷·張仲仁爲副護軍。
金振,以禮曹言啓曰,前日以侍講院啓辭,舊例王世子前稱臣與否,實錄考出,得其的證,然後稟處之意,覆啓允下矣。其時因政院累促,且無可考書籍,倉卒間草率回啓,其後雖廣加詢問,亦無古事詳知之人,或云稱臣,始於中廟朝,仁廟爲東宮之時,或云仁廟以後。順懷世子,沖年早卒,自後宸二字缺積有年所,壬辰年亂離蒼黃中,光海升儲副,臣寮未能記其舊式,仍稱小人,及監撫命下之後,始乃稱臣云,而此特出士大夫間相傳之口談,非有可據文籍,亦未知二說之中,何說爲是?試取五禮儀考之,則正至百官賀王世子儀,有曰,二品以上皆跪,王世子亦跪,致詞云,具官臣某等,玆遇三陽開泰,萬物載新,敬惟王世子邸下,與時同休,賀訖,二品以上再拜,王世子答再拜云云。方知始於中廟之說,出於誤傳,而其第二說,似爲近之,牛溪集註說,蘇齋集書筵講議註說,俱有可疑者,前日啓辭中,所謂只據此兩事之註說,不可猝然釐改云者,意實有在,而其見於五禮儀者,如是章章,則臣等考閱欠詳,率爾回啓之失,著矣,不勝惶恐。大槪,五禮儀所載,旣如彼,今則實錄似不考,而亦無更爲定奪之事,何以爲之?敢稟。傳曰,依啓。
成夏明,以五字缺啓曰,都監堂上前判決事李時楷病,一行缺傳曰,允。
成夏明,以推刷都監言啓曰,六字缺之狀,雖甚痛惡,其所生三口,初旣現告,六字缺則其後落漏於正案,非獨渠之所爲,故敢以三字缺罪,率爾啓稟,臣等所見,未免昏謬,不勝惶恐。啓目中改付標以入之意,敢啓。傳曰,知道。
成夏明,以備邊司言啓曰,得接江華留守馳報,則本府募入船二隻,稱以議政府前日所屬西江居洪得一字缺·李彦忠·朴信等,奪取船人行糧,督納白蝦醢一字缺甕,又募入船一隻,則持本寺免稅帖文,下魚捉魚之際,全南監營捉魚監考等奪取,仍令納稅於該曹云。當初勿侵啓下事目,非不嚴明,而纔經一年,到處見侵,至於此極,若不隨現一字缺斷,艱艱募入之輩,勢將未免渙散,違越啓下事目,橫侵之狀,尤極痛惡。西江人洪得一字缺·李彦忠·朴信等,則令該曹囚禁刑推,依事目六字缺送下府,使之還給船人,捉魚監考,則本道監司,摘發囚禁刑推,現出本司帖文,擧行形止狀啓,一時上送之意,行移,何如?傳曰,允。
成夏明,以義禁府言啓曰,沈若河擊錚公事,議處事,命下矣。今日坐,當爲回啓,而判府事元斗杓,方在備局之坐,不得來參,姑待他日判府事開坐日,回啓之意,敢啓。傳曰,知道。
徐祥履,以兵曹言啓曰,卽接正郞洪柱三呈狀,則所患風瘡,作痛無常,自五月後,痰注浮上,疼痛難堪矣。數日來頸頷之間,聚積隱痛,將有成腫之漸,決無供職之望,斯速入啓處置云。本曹事務煩劇,洪柱三改差,其代,令該曹以在京無故人,今日政,差出,何如?傳曰,允。
徐祥履,以兵曹言啓曰,卽者肅靖門守直部將李誠七字缺本內同門排石處,經霾滲漏,而二行缺始役,而招致衛將所,分軍書員六字缺。書吏趙厚男·朴承俊·李禮吉等,同五字缺門守直軍士各一名代立,以致闕直,情狀四字缺無辭納段,事極痛惡,趙厚男等,令有司依律處置,何如?傳曰,允。
傳于金振曰,今日午後召對爲之。
金振啓曰,今日召對事,命下矣。副司直權諰,亦令入侍乎?敢稟。傳曰,此後經筵·召對,使之例爲入侍。
上御宣政殿召對,參贊官李晳,侍讀官洪葳,副司直權諰,檢討官李延年,記事官呂聖齊·洪汝河·宋奎濂入侍。晳曰,臣失禮,惶恐待罪。上曰,勿待罪。葳進講大學衍義,自魏徵寢疾,止無心聽之哉。上讀承受處音一遍訖。葳曰,臣以駑一字缺無似,忝冒久矣,今日五字缺使進善,備陳文義,何如?上曰,本館先爲之,五字缺爲之,可也。葳曰,唐太宗之於魏徵,可謂相得,魏徵死後,至於踣碑,其所謂契合,非眞契合。若無疑情,讒言,何得以入乎?前有殺此田舍翁之說,可知其不好於心,而好名之主,故必多强情之事矣。諰曰,此兩章,君臣皆可自反處也。知人則哲,惟帝其難,知人豈其易乎?不能詳知而薦人,亦非也,而徵之所薦,雖非善人,豈可以此罪之乎?葳曰,魏徵,實非阿黨而爲此事也。人以賣己,直彰君過,二字缺故終至於此也。君明臣直,則讒言不得行,其時君心有疑,故讒言得以間焉。上曰,雖曰,彰君之過,君有過失,則雖非魏徵之言,豈有不知之理乎?諰曰,魏徵衒直,徵果有罪矣,人臣可戒處也。成湯三字缺改過不吝,稱之,人君改過爲善也。雖未四字缺如何,而爲人君者,當爲包容,而反以爲二行缺上曰,古人以魏徵仕宦爲非者,亦有之矣。七字缺非今日所達之事,而平日有疑於心者,故敢四字缺徵,不死於建成亂,則果非矣。以臣事太宗,爲非二字缺未知其可也。上曰,予意亦然,宜無不臣之義矣。一字缺曰,高宗,使魏徵事建成,則旣非太宗之私臣,宜無不臣之理,而但魏徵,言於建成,使殺太宗,而太宗立後,復事之,徵之出處,不知其合宜也。上曰,自古讒言罔極,而百端乘隙,至使優伶輩行讒,見之可驚。晳曰,人君作戲於宮中,已極非矣。葳曰,後世觀此史冊,故燭知其讒言,而其時乘間而讒之,故自不覺其見欺於奸人矣。上曰,後世見之,明知其可笑,而其時不自知其奸三字缺此耳。葳曰,人君本原淸明,則雖有讒說,可以辨明矣。延年曰,眞德秀反復詳說,至於成書以上,而四字缺至如魏了翁,亦一字缺用之,而以恨不與朱子同時之歎,亦可笑也。上曰,朱子雖在於其時,必不用矣。諰曰,人君用人,各取其才而用之,可也。玄宗,用姚宋,而致中興,用人之道,不其大乎?人非堯·舜,何能盡善?雖有所失,察其情而處之,可也。上曰,不能自治其身,責備於人,故如此耳。諰曰,爲臣者,雖或有好名者,直言則容受,可也。臣子之好名,雖害於厥身,無損於國家,言直則用之,可也。上曰,所謂我朝宣和者,徽宗年號耶?葳曰,然。諰曰,納約自牖,豈無其道?君子引君之道,自有從容閑暇中,小人行讒,亦因燕閑,而爲之矣。上曰,事出無心,則不自知覺,故奸人,得以間之矣。葳曰,雖小人,豈能猝然讒乎?必使宦官優伶輩,乘隙而爲之矣。三字缺例多逆耳,而或於從容中納約,則二行缺則亦非不億詐之義,殊無大公至正之五字缺上曰,若有疑情,則必以某事爲某人所爲,疑三字缺其弊大矣。諰曰,小人輩所爲,固如此,人主所當明察處也。上曰,所謂魃者,何物耶?葳曰,魃,乃旱神也。本註,書其形狀矣。若有罪犯,則雖有旱魃之災,豈可不治其罪乎?所當推覈,而反以爲疑,太宗之疑心已出,故然也。晳曰,魏徵·宋璟,遇事直言,故常有忌憚之心,疑情先出,雖有讒言而不問,自古中主以下,未有不忌憚之君也。上曰,不必以忌憚之故,讒言入之也。諰曰,如汲黯者,其與魏徵,異矣。漢武帝喜殺,而未聞殺黯矣。上曰,至以社稷臣許之矣。延年曰,唐玄宗,旣棄宋璟之後,亦有眷顧之意,而終不能一字缺此不過厭直言之致也。諰曰,雖匹夫之交,五字缺李林甫,柔巽,故好之,宋璟則直言,故厭之。上曰,乘隙而行讒,乃小人之常事,而徐抃之事,尤極可怪,難測其心也。葳曰,徐抃,乃愚而無形者也。小臣爲刑曹郞官時,徐抃亦爲刑郞,其時見之,爲人虛疎,亦不得爲小人矣。延年曰,聖明快斷,此實國家之福也。上曰,可謂人妖。晳曰,其日上變時,至欲使承旨不得開見,而直爲入啓,其妖妄,甚矣。自以爲功臣,可得也云矣。諰曰,幸賴聖明在上,處置得當,而若使人有滅族之禍,其爲國家之不幸,爲如何哉?若使徐抃,有希功之心,而有此事,則死有餘罪,若或聞之而驚告,則雖曰無形,似與希功,異矣。晳曰,此不過希功望賞之意也。其日若推鞫年少一字缺或有誣言者,則徐抃免死,故此計出於二字缺上曰,都下人心之不固,據此可知。上變之二行缺氓驚擾之時,遽出上變之擧,六字缺初,人皆不能詳知徐抃之爲人,而以朝官四字缺不驚擾矣。上曰,予亦知其然矣。大臣亦然,故至於發兵扈衛,人謂斯何?葳曰,以此亦知國勢之不固也。不軌之徒,乘時虛驚,則其患可慮矣。上曰,宣祖朝國勢未堅之時,李夢鶴作變,其時驚擾太甚云矣。葳曰,中興之時,將相亦多,而驚動之後,不能鎭定,至於如此,當此之時,豈不可憂乎?諰曰,紀綱立,則自無此患,而國無紀綱,則如明火賊,雖似狗偸,而不無後患矣。上曰,雖曰鼠竊狗偸,湖·嶺間土賊被捉者,亦不言其同儻,其賊之憂,可謂大矣。葳曰,大旱餘得雨,萬幸,而此後霜早雨不適,則將未免凶年,當以救恤百姓爲急務矣。上曰,唯。乃罷出。
刑曹判書許積疏曰,伏以,臣一字缺生是急,揆分不暇,猥將私懇,再溷宸嚴,瀆冒之罪,臣固難逭,而聖度包容,曲加憐察,不但不罪,反下該曹,莫非聖慈愛欲其生之至仁,而該曹不諒臣病勢之危苦,乃謂臣徒懷私痛而丐閑,循例防啓,不許遞免,臣誠狼狽,罔知攸措。臣之病勢,苟有一分自强之路,則臣是何人,受恩何如,而不思執效之義,敢生自便之計,連章累牘而不知止哉?自遭慘禍以後,精神筋力,固已苶然,無一分餘地,而累日暑痢之餘,眞元益敗。三昨之昏,猝患霍亂,胸塞氣逆,痛勢難狀,頃刻之間,一脈將絶,醫不及問,藥不及試,二字缺蒼黃,束手呼泣,適有慰客之在傍者,急灸臍中,自膈上至臍下,彭漲如鼓,坐臥刺痛,二行缺衣,尤所不能,臣敢誣乎?人所共見,刑部之長,四字缺任,而曠廢職務,已浹半月,滯獄延訟,當如何?臣之二字缺至此尤重,病裏憂憫,添一重病,臣之乞免,不二字缺緩,而精神昏憒,無計把筆,籲呼之章,猶且遲延,臣之情勢,亦孔艱矣。伏乞聖慈天地父母,察臣危悃,憐臣將死,將臣職名,亟許遞改,則豈但微臣之私幸而已?臣無任悶迫祈懇之至。答曰,省疏具悉。卿辭至此,當勉副焉。
大司憲吳竣疏曰,伏以,臣纔將衰病,決難供劇之狀,控單陳疏,覬蒙恩免,而誠未上格,兪音尙閟,徊徨悶蹙。今已經日,復以私衷所激,迫不得已而再擾於曲成之仁,臣罪萬死矣。臣素無風力,且蔑寸長,年前冒居是任之時,衰替之甚,未有如今日,而尙且不勝職務,徒慙貿貿而行,及今衰敗已極,百病二字缺精神耗弊,筋力全衰,健忘之症,比歲益甚,四字缺夕已忘朝。七十之年,抱此垂盡之疾,雖在閑漫之任,猶虞其瘝曠之責,況此風憲重地,決難强冒以處,古人所謂其所不能,不使强爲者,此實上下胥盡其禮之意。臣雖至愚,自量已審,乞解之請,不絶於口,而久帶虛銜,出謝無期,臣之罪戾,至此尤大。仰惟聖德如天,涵覆庶物,無微不育,有願必遂,玆又瀝血陳疏,冀有感通之望。伏乞天地父母,俯察螻蟻至懇,將臣本職及兼帶,竝賜遞改,以便公私,不勝幸甚。臣無任祈懇之至。答曰,省疏具悉。毋庸固辭,從速察職。
前工曹正郞許厚疏曰,伏以,天日高臨,無幽不燭,疾痛而呼天,人情之必至,臣怵悸窮蹙之狀,不啻凡人之疾痛而已。瀝膽墮腸,哀籲已盡,而四字缺有所痛迫悶鬱之甚者,豈天日之明,或二行缺伏竢命之中,伏聞以臣籲章下六字缺鐫改之望,而該曹回啓,反出意料之外,尤三字缺罔知攸措。臣平生志行,無一可觀,今日負犯,亦有二字缺臣請畢暴餘衷,更燭宸威,雖萬就戮,亦所不辭也。揚虛過實,君子所恥,偸榮竊寵,王法必誅,而不意玆者,臣反自蹈盛朝官方,職臣乖舛,此實臣罪之一也。叨恩曠職,將浹兩旬,封章請急,已過三度,逋慢之罪,實所難逭,猥瑣干分,莫此爲甚,臣罪至此,又二三矣。擧此三罪,合置重典,而誅責不行,而隆眷荐至,愚臣維谷之勢,每加一層,不知聖明,何所取於臣,而致此公私之狼狽,曾莫之顧憐也哉?且臣筮仕以來,三紀于玆,累忝中外,積咎如山,而猶且戀祿懷恩,冒罪隨行,亦已多矣。本非無心宦達,田野求志之人,而至於今日,跼蹐徊徨,不敢受五字缺籲,愈久不已者,誠以自揣微分,萬萬不似,而四字缺亦有所不敢盡暴者也。況臣桑楡遲暮,疾痛纏痼,數年都下,沈綿委頓,忘前失後,有若夢寐中人事,每蒙恩除,輒復移告,不敢從仕。設令臣實有可錄之善,以此衰病,難可自力,矧乎無一分可取之長,而徒竊過情之聞者乎?決不可重誤天恩,而來一世之譏罵也。不得不披露心肝,罄盡無餘,而情迫勢蹙,言不知裁。伏乞天地父母,憐臣窮蹙之情,諒臣危迫之辭,先削濫猥之職名,仍治前後之負犯,以尊國體,以幸私分。臣無任祈懇之至。答曰,省疏具悉。如是固辭,似涉過中,勿辭察職,以副予意。已上燼餘
上在昌德宮。停常參·經筵。
巳時午時,日暈兩珥。
金振啓曰,都承旨李應蓍未肅拜,右承旨朴吉應在外未上來,右副承旨徐祥履式暇,廳中只有臣振及左副承旨成夏明·同副承旨李晳,而成夏明,自昨日重得赤白痢,達夜如廁,元氣澌盡,方在直所,而不省人事,合有變通之道,敢啓。傳曰,遞差。
成夏明二行缺益用欽哉六字,果爲落書矣。六字缺而該吏,不爲考準於入直堂上而入啓,三字缺則自本院重治,而臣雖出直,以該房難不二字缺失,極爲惶恐。元單子付標,更爲〈下〉諭之意,敢啓。傳曰,知道。不必更爲下諭。
金振啓曰,都承旨李應蓍未肅拜,右承旨朴吉應在外,右副承旨徐祥履式暇,左副承旨成夏明遞差,廳中只有臣振及同副承旨李晳,莫重出納之地,事甚苟艱。請政官命招,當日內爲政,以在京無故人差出,牌招肅拜,仍爲察任。傳曰,明日爲之。
義禁府啓曰,立秋已過,罪人權大德行刑單子以入之意,敢啓。
傳于李晳曰,雖云立秋已過,方當長養之節,待季冬處決。
金振,以吏曹言啓曰,今日本曹坐起,各司官員,大典考講時,司僕寺主簿閔暹,司圃別提李善基不通,典牲主簿金君錫稱病不進,竝汰去,何如?傳曰,允。
司諫沈世鼎,獻納李慶徽,正言安後稷·閔熙啓曰,新除授大司諫尹文擧,時在忠淸道石城地,請斯速乘馹上來事,下諭。近來諸宮家次知內官之因緣作弊,不一其端,至於徵債之事,尤爲民害,是豈聖世之所宜有哉?靑平尉家次知內官鄭應星,稱以負債,縛致一常漢,私自栲掠,極其殘酷,其人之老父,不忍其痛楚之狀,叫呼乞哀,因致氣盡,遂死於其子之傍。此雖非打殺之比,私門刑杖,旣是非法,使人至死,誠爲驚駭,鄭應星,令攸司依法科罪。兵使之於都事,元無管攝之事,時或相値,迭爲主客,乃是通行之例也。平安都事李曾下去時,行到黃州,前兵使柳檉,怒其吹角於城內,捉入都事之馬徒,重施棍打,此實前所未有之事也。都事爲管餉從事,兵使兼黃州牧使,則其於體例,尤不當如是,其無識驕妄之習,不可不懲。且李曾,初不周詳,以失相敬之道,後不善處,終有取侮貽笑之擧。請黃海前兵使柳檉罷職,都事李曾推考。答曰,依啓。次知內官鄭應星事,極爲驚駭,其家所任及致死人之子,竝令該曹,爲先推覈,得其實狀後處之,可也。兵使柳檉事,果涉駭異,而旣是俱有所失,則其罰宜同而不宜異,今此論罪,似爲不均矣。
金振,以吏曹言啓曰,今月二十三日,都目政事爲之之意,敢啓。傳曰,知道。
領議政鄭太和〈初度呈辭〉。不允批答,王若曰,鼎席久空,方待卿之如渴。巽辭遽至,胡棄予之若遺?玆敷腎腸,有靦顔面。唯卿,德足以澤物,才足以經邦。語其門闌,則晉室之王·謝,論其事業,則宋朝之韓·范。壓世之望,愈隆,持身沖挹。憂時之髮,雖變,滿面精華。先後知人,年未老而驟擢。寡躬繼緖,事有疑則輒咨。政當共祿而仰成,遽爾持服而去位。連年鉅戚,豈無滅性之憂?値國多艱,每切思良之歎。神明扶相,幸顔丁之全生,日月流遷,仍獻子之畢制。故於援琴之日,卽叶覆甌之名。政簿堆雲,留待姚崇之一出,都人擧手,爭望司馬之重來,何料注意之辰,迺有釋負之請?念今存亡危亂岌岌之勢,正是君臣上下慄慄之時,災甚春秋,非卿則無以燮理,民阽水火,非卿則無以拯援。紀綱之頹,卿可振肅,論議之□,卿可調和,謙退之章奚爲?倚毗之重若是。不勝而毁,雖殘寢苫之積疴,勿藥有瘳,何妨臥閤而論道?於戲,任軍國之責者,時或奪情,竭股肱之忠者,口不言病。較古人已能守禮,觀今日其忍就閑,須斷遐心,以體至意,所辭宜不允。故玆敎示,想宜知悉。知製敎南龍翼製進
輔德李杭疏曰,伏以,臣百無肖似,最在諸臣之下,因緣久次,猥玷臺侍之列,環顧其中,實靦于面,至於春坊僚屬,尤異他官,而今東宮强年向學,志業方盛,侍講之臣,宜擇經術之士,而如臣蔑裂,亦廁其間。該曹雖以屢經臺侍,循例擬望,聖明雖以銓注備薦,曲垂誤恩,揆分揣義,實難忝冒。且臣兄梓,官兼宮僚,一人忝竊,已羞淸朝,鴈序銅一字缺豈非咄咄怪事也?昔宋臣蘇軾,以兄弟俱在翰林,累疏乞外,遂許其請,三字缺敢以此效嚬於古之人臣於四字缺如此。古之人君於臣子之願,曲遂如此,以軾之契,猶以爲懼,則臣是何人,而敢當斯榮?況臣序之倒置,又非私義所安,凡諸會同,坐次亦難。伏乞天地父母,諒臣情勢,亟許遞職,以安愚分,臣無任祈懇之至。答曰,省疏具悉。爾其勿辭察職。已上燼餘
上在昌德宮。停常參·經筵。
有政。吏批,判書金益熙病,參判趙壽益進,參議曺漢英服制,左承旨金振進。兵批,兼判書元斗杓式暇,參判趙珩病,參議李弘淵病,參知兪瑒進,左承旨金振進。
金振啓曰,今日爲政事,命下,而都承旨李應蓍陳疏,右承旨朴吉應在外,左副承旨未差,右副承旨徐祥履病未仕進,廳中只有臣振及同二行缺金益熙病不來,參議曺漢英服制,小臣獨政未安,何以爲之?敢稟。傳曰,仍爲之。
又啓曰,四字缺以在京無故人加望事,傳敎矣。卽今在京三字缺絶無可擬者,時推人員,竝擬,何如?傳曰,允。
以朴世模爲兵曹正郞,以兪瑒爲承旨,左副承旨徐祥履,右副承旨李晳,同副承旨兪瑒。
以兵曹佐郞望單子,傳于吏批曰,後政差出。
以許積爲副護軍,以成夏明爲副司直,以金萬均爲副司正。
李晳,以司僕官員,以提調意啓曰,諸島牧場,皆屬於本寺,而其內鹽盆,自本寺收稅,明有流來舊規,故瑞山大山串場內鹽盆十三坐,上年春等爲始,依他稅鹽捧用矣。厥後因御史李尙眞陳弊書啓,該曹覆啓査問本道之時,場內鹽盆,亦在其中,故監司竝爲枚擧馳啓,而本寺乃五字缺場內鹽盆,則本寺收稅事例當然之意,回啓依允,仍爲收稅矣。卽接該曹移文,則因瑞山郡所報,監司枚擧馳啓,以陳鹽稅兩侵之由,而該曹循例覆啓,還屬於本郡矣。瑞山所報監司馳啓,及該曹覆啓中說話,殊甚煩多,雖難一一盡擧,其中大要,蓋爲瑞山郡鹽鐵難備之意也。當初鹽鐵木分定之際,瑞山郡所定,多至七十同,故諸宮家各衙門鹽盆·漁箭,竝屬本郡,使之收稅,而己丑以後,本郡圖減厥數,卽今所存,只三十五同也。比諸初定,一半已減,故各處鹽盆·漁箭,還屬各衙門者,居多,本道事勢,則與前頓異。貢物沒數革罷之後,寺中所用,如馬鐵勒索微細之物,無不三字缺用,其他員役料布,馬匹添養,逐朔應放之數,自然漸加,厥數浩大,其勢未免潰竭,而癸巳秋間,牧場木,康津·古今兩島,則見奪於訓鍊二行缺山郡,則本寺用度,何以支繼乎?權減其納四字缺則瑞山鹽稅,不可不收捧,以助萬一,仍命捧二字缺爲變易,何如?傳曰,後日引見時,稟處。
兪瑒,以軍資監官員,以都提調·提調意啓曰,本監二字缺之以軍資者,蓋爲軍餉而設,局出身料,禁軍一字缺馬太,則固當來受於本監。至於掖庭別監·諸宮引陪·上司下人,竝皆受料於此,未知創於何時,而逐朔給料之時,一一斗量,少不如意,則忿怒叫囂,蹴斗散米。官員莫敢誰何,下人㤼於威稜,添而又添,不用平木,月月如此,年年增費,許多無面,豈皆下人偸竊之所致哉?今不變通,則弊將難救,前者掖庭之料,自豐儲倉給之,皂隷之米,宣惠廳主之一字缺宜遵舊例,各處分給,掖庭別監,依內人例,受於豐儲,引陪·下人,受於宣惠廳,受料者,無往來一字缺倉之弊,本監,免紛畓被侵之患,令該曹分付,自七月行之,何如?傳曰,允。
兪瑒,以戶曹言啓曰,以軍資監都提調啓辭,本監名之以軍資者,蓋爲軍餉而設,局出身料,禁軍馬太,則固當來受於本監。至於掖庭別監·諸宮引陪·上司下人,竝皆受料於此,不知創於何時也,逐朔給料之時,一一斗量,少不如意,則忿怒叫囂,蹴斗散米,官員莫敢誰何,下人㤼於威稜,添而又添,不用平木,月月如此,年年增費,許多無面,豈皆下人偸竊之所致哉?今不變通,則弊將難救,前者掖庭之料,自豐儲倉給之,皂隷之米,宣惠廳主之云,依遵舊例,各處分給,掖庭別監,依內人例,受於豐儲倉,引陪·下人等,受於宣惠廳,則受料者,無往來二字缺之弊,本監,免紛畓被侵之患,令該曹依此,分付,自七月行之,何如?傳曰,允。二行缺一事,偏受其弊,罔有紀極,本倉下人五字缺弊,故都提調,以此具由入啓,乃有變通三字缺爲便當,依啓辭卽爲分付矣。第念此輩,不有官員,蹴斗散米,不用平木,添而又添,一如軍監之受料時所爲,則豐儲倉,亦必難支,不可不別立科條,痛禁此弊也。大槪,各司開庫時,必請臺監者,非但重其事體,如有弊端,則臺監必痛禁其中尤甚者,必呈課於本府,以爲科罪之地,祖宗朝設法之意,可謂至矣。一自紀綱解弛之後,臺監不惟不得禁之,反爲見侮於下輩,不能有無於其間,良可寒心。自今以後,申明古事,給料之際,如有作弊者,臺監呈課于本府,倉官報知於本曹,隨見痛治之意,捧承傳施行,何如?傳曰,依啓。
以黃海監司三字缺水災狀啓,傳于兪瑒曰,漂死人,令本道恤典擧行。
司諫沈世鼎,獻納李慶徽,正言安後稷·閔熙啓曰,臣等之論柳檉·李曾,不過爲存事體而正弊習耳。伏承聖批,以罰宜同而不宜異,論罪不均爲敎,臣等竊不勝未安焉。夫官員有過,杖其下人,乃上官施之其下者也。以此施之使客,曾所未聞,捉入從人,肆怒棍打,滅棄事體,踐踏無嚴,則柳檉無識悖妄之狀,不可不懲。兵使與都事,迭爲主客,抗禮宜有相敬,則李曾之入城吹角,亦可謂不無所失,而若比之棍打從人,視同下官者,則輕重之分,迥然不同,豈可一槪論之,混而無別乎?臣等之分等請罪者,正爲此也,非故有意於低昻也。請黃海兵使柳檉,罷職,平安都事李曾,推考。答曰,勿煩。
兪瑒啓曰,領議政〈呈辭〉。不允批答。
都承旨李應蓍疏缺恩,屢忝匪據,玷辱名器,六字缺年負累,旋荷湔洗之澤,去冬危機四字缺之德,銘鏤肺腸,誓心糜粉,屛伏私室,闔門感泣。千萬夢寐之外,復廁亞卿之班,恩命纔下,聖敎又勤,一味蹙蹐,彌切惶感,不自意顚躓,四年之後,更叨喉舌之長,聞命若驚,撫躬罔措。唯當鞭策魯鈍,少補涓埃,而銀臺首席,地一字缺責重,決非如臣狼狽之蹤,所可濫巾之任,自視歉然,人將謂何?況臣尫羸多病,年逾六十,入夏以來,舊病添劇,食飮專廢,精神昏潰,喘息急促,行步蹣跚,餌藥施鍼,俱無少效,雖欲感激殊恩,强疾就列,卯酉進退,筋力難堪。伏乞聖慈,天地父母,諒臣危懇,憐臣痼疾,特遞臣新授職名,公私不勝幸甚。臣無任祈懇之至。答曰,省疏具悉。卿其安心,勿辭察職。
領議政鄭太和再度呈辭。傳于金振曰,不允批答。已上燼餘
上在昌德宮。停常參·經筵。
金振啓曰,卒判中樞府事金集致祭,定於今月二十六日,致祭官,今明日內出去,可以及行,而祭文製述官吏曹參議曺漢英,纔遭長子之喪,慘痛之中,趁未製進云,曺漢英推考,使之斯速製進,致祭日,令禮官擇日一字缺定,何如?傳曰,依啓。以他人製述,可也。
金振,以吏曹言啓曰,承旨有闕,政事,何以爲之?二行缺之意,敢啓。傳曰,知道。
備忘記,六字缺等,令該曹還仍其爵號。
李晳,以都摠府言啓曰,副摠管金是聲,以武臣講書事,除標信本廳進去之意,敢啓。傳曰,知道。
本院啓曰,澂·潚旣已放還都下,常常出入禁中,此實三代以後,所未見之事也。雖舜之待象,無以過此,凡在臣僚,孰不欽仰感激?卽者伏見澂·潚等,令該曹還仍其爵號之命,臣等所當依聖旨,分付該曹,而但壬辰正月十六日,以璿源錄廳啓辭,議大臣削去其爵號,只錄其名,而其名下,竝錄其母兇逆致死之由,則其罪係關宗社,豈可復齒宗班,有同尋常罪廢收敍者哉?臣等待罪出納之地,區區所懷,不敢不達。傳曰,不宜以此論也。須卽擧行。
司諫沈世鼎,獻納李慶徵,正言安後稷·閔熙啓曰,臣等之論柳檉,只欲存事體,而正弊習,事體不存,則朝廷不尊,弊習不正,則國綱不張,今玆所係,夫豈細故也哉?柳檉之事,聖明亦知其駭異矣,驕妄自恣之狀,實是前所未聞,其漸不可長,其罪不可置也,明矣。昔時朴燁,爲黃海兵使時,平安都事李汀,吹角入城,直至官門,雖以燁之驕傲,猶不敢以悖慢加之,但稱耳痛,終不出見,士夫之間,至今傳說。檉是何人,乃敢蔑國家之事體,而創無前之弊習?若無顧忌,以爲當然,若使朝廷稍尊,國綱稍張,則檉雖無識,必不爲此,豈可任其驕恣,而終無所懲乎?李曾之生疎疲軟,重取凌踏,二字缺傳笑,虧損非細,亦不可不責。請黃海前兵使柳檉,罷職,平安都事李曾,推考。答曰,依啓。
缺以兵曹言啓曰,當日二行缺以致闌入,亦爲非矣。請推考。傳曰,允。
吏曹參議曺漢英疏曰,伏以,無狀小臣,濫蒙洪造三字缺已涯分已溢,福過之災,延及嗣續,去冬哭女之淚,未晞,不意承重壯子,今又見折,半年之內,再遭慘慼,人非木石,胡寧忍此?舐犢之情,天理所鍾,强自排遣,愛根難割,觸眼酸鼻,肝腸如裂,有時狂奔大叫,不能自定。或聞語聲稍高,輒生驚悸,如醉如癡,便作失性之人,加以兩目昏翳,未能視物,人之顔色,字之大小,全不分辨,以此形樣,其能復同平人,束帶趨班乎?況前頭大政,只隔數日,本曹堂上,不可闕一,而非但臣之服制未盡,其決難供職之狀,如右所陳,玆冒萬死,敢瀆宸嚴。伏乞聖慈,曲加矜察,亟許遞免,以便公私,不勝幸甚。臣無任惶恐之至。啓下吏曹。吏曹啓曰,粘連啓下,有公務者,至痛固宜勉抑,當大四字缺似可變通,使之安心察職,何如?啓依允。
左副承旨徐祥履疏曰,伏以,臣於四五日前,重得傷寒外感之症,症勢頗苦,而適因僚員不齊,久滯直廬,壯熱撑中,飮冷無節,趁未解表,漸至沈重,同僚見而危之,許以退家調治,而藥物無效,飮啖全廢,一日二日,有加無減,精神昏憒,不省人事,雖欲陳章請急,亦所未遑。頃日本院啓請變通之時,徒知臣式暇,不知臣如許實狀,獨不竝擧,心切慨然。今日亡弟之喪,送柩出城,而一字缺上至慟,亦不得哭送門外,病之輕重,據此可知。仍念喉舌重地,不可一日暫曠,而帶職廢仕,今已累日,到此地頭,決無供職之望,敢冒萬死呼籲於天地父母,臣之情勢,亦云危急。伏乞聖慈,憐臣悶迫,遞臣職名,俾延將死之喘,不勝幸甚。踏啓字。
領議政鄭太和二度呈辭。不允批答。
王若曰,人君之職,在於論相,大臣之義,在於殉國。如欲論相,捨卿而誰?惟其徇國,不可輕其去就也。如卿之厚德偉量,足以鎭世而容物,達識全才,足以通變而辦事。此則非獨予所以知,通朝之所共推,兒童走卒之所嘗誦者,予不必言,亦不暇言。至於難退之義,未免爲卿重複而言也。卿以喬木世臣,受先朝殊眷,曁予小子,協心共事者,亦有年矣。魚水,不足喩其相得,股肱,不足喩其相須。卿之不可一日棄予,猶予之不得一日捨卿也。屬卿之斬然居憂也,念卿創鉅,恐卿傷生,以爲國惜身者,望於卿,奚特隋文帝之蘇威也?雖三年不呼,勉循古制,每有大事小事,幾恨卿不在予左右也。玆於制除之月,卽置首揆者,非但藉卿之重,思濟時艱,不知荼蓼之苦。消了幾分精華,損了幾分體力,急欲相見,以慰予積年憂戀,何其屢辭爾而不已也?無乃卿念予之深,不及予望卿之切耶?予實知卿,卿豈然哉?惟其柴欒之餘,疾未蘇,卽起視事,有不能自力者耶?抑或禮制纔畢,餘哀未盡,變衰麻以簪組,易苫塊以軒車,猶有所不安者耶?神明所扶,自當勿藥有喜,況臥閤論道,大臣之任,豈嘗責卿以夙夜奔走乎?孝子之心,無窮,而先王之制,不可過也。古人之除喪彈琴者,豈哀戚不足乎?噫,君臣猶父子,忠孝亦無異道,瞿瞿惶惶,已焉無及,則移孝爲忠,竭力王室者,非卿今日事乎?嗚呼,今日,此何等時耶?天怒於上,民怨於下,艱虞溢目,若涉水其無津涯,予嘗臨朝歎息,罔知攸濟,卿亦中夜思之,當作何如心也?予以不肖,受先王丕緖,卿以重望,爲先王藎臣,使予顚隮失墜,而不思扶護全安,則卿亦有責矣。追先帝殊遇,欲報於陛下者,此非諸葛亮之言乎?予之此言,實出肝膈,卿亦毋執撝謙,毋循文具,幡然而起,予方側席而佇矣。故玆敎示,想宜知悉。知製敎洪葳製進
副司直權諰疏曰,伏以,臣叨蒙聖恩,如天罔極,而自顧掃如六字缺弸中,夙夜憂懼,百爾所思,罔知攸爲。唯有四字缺守分竢死,幸免大罪戾,庶幾少酬鴻恩之萬一。且臣自少多病,近來百疾沈尋,日夜呻痛,今已二字缺倘非蝸室靜蟄,則無望更延殘喘。天生萬物,各遂其性,臣之情事,唯聖明所洞燭。伏願殿下,許臣徑歸田里,曲成不遺,俾得遂性修養,延命數年,□□不死,優遊大化之中,鼓腹仁壽之域,則蓋亦其三字缺休養之道也。瀝盡肺肝,唯聖明垂察焉。臣無任憂遑屛營之至。答曰,省覽來疏,予用驚駭矣。何其思歸至此?欲其安心而久留也。遞其職而處以散班焉?爾亦爲安,曾未幾何,又發此言,向者之意,安在哉?自歎誠不孚於人也,夫復何言?媿不知其所諭矣,唯爾諒處。
前工曹正郞許厚疏曰,伏以,臣危迫悶蹙之情,前後已盡,不敢更瀆,而頃日該曹之費辭防啓二字缺意外之所及,敢冒萬死,更申祈免之恩,而溫批丁寧,如父敎子,臣誠感激,不知死所。如使臣稍有可堪之勢,固當鼓舞昌時,報效爲期,而第臣薄劣無狀,本非承用之材,老羸癃病,萬無陳力之望,而徒感曠世之恩眷,冒玷莫重之名器,依違苟且,自喪廉隅,臣雖至頑,亦所深恥。聖明之所以謬加恩擢,終始勉諭者,豈欲其苟焉充數而已哉?必將責之以所當責也。枉己直人,古訓有戒,一字缺無其實而冒虛名者乎?連章累牘,臣亦自知其一字缺中,而悶蹙情勢,愈往愈窘,寧伏瀆擾之罪,而一字缺敢昧然祗命,瀝血披肝,復此干冒。伏乞天地父母,俯垂諒察,矜憫情勢,鐫此不似之四字缺愚臣之賤分,則結草茫昧之報二行缺答曰,省疏具悉。宜遵前旨,毋庸固辭,速出察職。已上燼餘
上在昌德宮。停常參·經筵。
夜五更,流星出北河星上,入東方天際,狀如鉢,尾長三四尺許,色赤。
傳于兪瑒曰,明日大政相値,賓廳坐起,明日爲之事,分付。
傳于兪瑒曰,謝使拜表吉日,猶一字缺遠,以初旬間改擇日事,言于該曹。
有政。吏批,判書金益熙病,參判趙壽益進,參議曺漢英服制,左承旨金振進。兵批,二行缺其名下懸錄,又爲加望,以權坽爲承旨,尹絳爲刑曹判書,吳挺一爲工曹參判,朴世城爲二字缺佐郞,尹鏶爲承旨,朴吉應爲副護軍,睦兼善,崇善君澂·樂善君潚,還仍其爵號事,承傳。
傳于吏批曰,修撰·兵曹參知,後政差出。
金振,以禮曹言啓曰,以院啓辭,卒判中樞府事金集處,遣近臣致祭日子退定事,命下矣。其葬日,退以二字缺月念間云,故致祭吉日,以七月十八日推擇,改二字缺以入之意,敢啓。傳曰,知道。
李晳啓曰,領議政三度呈辭,不允批答,日勢已暮,一字缺待開門傳諭之意,敢啓。傳曰,知道。
吏批,判書金益熙病不來,參議曺漢英服制,小臣獨政未安,何以爲之?敢稟。傳曰,仍爲之。
領議政鄭太和三度呈辭。傳于金振曰,不允批答。
禮曹判書李厚源箚曰,伏以,臣疾病荐加,不能供職,冒呈三告,恩出例外,臣誠惶恐,措身無地。竊念秩宗重任,本非矇學蔑裂如臣者,所能堪稱,而仰戴寵靈,强顔隨一字缺昏謬不職,隨處著現,因病曠官,爲日且多。此臣所以憂惶愧懼,踧踖靡容者也。臣之所患,非比偶感,積有根柢,重以衰耗,蜩一字缺雖存,精爽已逝,近又中暍,兼又暴下,客症雜出,元氣日惙,將此病勢,陳力無望。伏乞聖慈,特許竝免兼帶,不勝至幸。答曰,省箚具悉。卿其勿辭察職。
刑曹參議□□疏曰,伏以,臣本無似,幸蒙聖恩,秋節二字缺又復忝叨,而年紀衰老,疾病二行缺不致察,至勤嚴旨,驚惶四字缺容,而當坐衙與同僚相議,詳盡覆啓,二字缺嚴譴,而判書·參判,竝在呈告中,小臣不三字缺議啓,以致稽延,益增惶悚。況今臣之衰二字缺朝之所共知,觸事昏錯,動輒生疣,掌一字缺重地,決不可冒居。伏乞聖明,亟賜遞改,以便公私,不勝戰灼之至。答曰,省疏具悉。昨日之事,不過言其不察之處,有何難事?今此待罪規避,殊甚不一字缺勿待罪,從速察處。已上燼餘
上在昌德宮。停常參·經筵。
下直,錦城縣監□垕。
兪瑒啓曰,本院古規,同副承旨,必於卽日肅拜,新除授同副承旨尹鏶,雖以家間染疾,遭二字缺而日月旣久,其家病患,聞已寢息,政官之二字缺亦以此也。非但廳中古風,不可墜落,近來二字缺事多苟簡,尹鏶牌招肅拜,使之察任。傳曰,允。
藥房,世子宮口傳問安。答曰,知道。症勢,已言于講院矣。
侍講院啓曰,王世子眼疾及上熱之候,已過一旬,尙爾彌留,不可不服藥祛根之意,仰稟,依達事,下令矣。言于藥房,趁卽議藥之意,敢啓。傳曰,知道。
兪瑒,以推刷都監言啓曰,兩西推三字缺行,使之退行,勅過之後,所當趁卽修正上送,而兩西成冊,不能齊到,以致考準之稽緩,其中鳳山成冊,今雖來到,最後於兩西各邑,其爲怠慢,不可不懲,依他道居末之邑,郡守辛喜季,從重推考,何如?傳曰,允。
兪瑒,以兵曹言啓曰,當日三字缺稱名人,自宣仁門入來,差備門外擊錚,極爲駭愕,令攸司囚禁治罪,同門守門將趙完一字缺常時不能禁斷,以致闌入,亦爲非矣,請推考,何如?
藥房啓曰,臣等伏見侍講院啓辭,王世子有上熱·眼疾之候,卽請承言色問安,則此外別無他症,下令。請令柳後聖·鄭後基等入診,詳察症候,然後議藥之意,敢啓。傳曰,知道。
藥房啓曰,柳後聖入診後,商議世子症候,則濕熱方盛,侵於脾胃之致濕熱·眼疾,宜用升麻黃連湯,加連翹·生地黃各一錢,梔子炒七分十帖云,此藥五貼劑入之意,敢啓。答曰,知道。
司諫沈世鼎,獻納李慶徽,正言安後稷·閔熙啓曰,靑平尉家次知內官鄭應星,以徵債事,私自杖人,至使其老父號訴氣盡,死於其傍,傳播之說,不勝藉藉。臣等聞來驚駭,以爲宮家徵債之弊,內官作挐之習,不可不痛懲,故商議論啓,而遣辭之二字缺據所聞矣。卽見刑曹公事,則其中縛致四字缺實狀云,臣等論啓主意,雖不二行缺
正言安後稷·閔熙啓曰,澂·潚之放還京中,有以見聖上有親愛之心,而無莊怒之意,第其當初爵號之削去,旣已收議定奪,國法至嚴,有不可撓改,豈意到今,仍授復齒宗班,有若尋常收敍者然哉?物情皆以爲不可,請還收澂·潚仍其爵號之命。答曰,不宜如是論也。勿煩。
上御熙政堂。大臣·備局堂上引見,右議政沈之源,兵曹判書元斗杓,延城君李時昉,工曹判書李浣,判尹二字缺戶曹判書洪命夏,大司憲吳竣,大司成三字缺副護軍金佐明,右副承旨兪瑒,玉堂三字缺假注書李行道·鄭樸,記事官洪汝河·宋奎濂入侍。沈之源伏曰,日氣蒸鬱,聖候,何如?答曰,好雨翻成二字缺傳曰,水災甚酷,前三字缺誠可慮也。且與三字缺相見,故引見耳。三字缺久旱而雨,穀物有一字缺英,向蘇之漸矣。近來水災反如此,極可悶。上曰,歲之豐凶,未可預料,將來風雨之適中,霜降之早晩,何可知也?三字缺將來若無早霜之患,誠幸,而向者東風連日,二字缺爲憂耳。小臣無狀,獨據鼎席,常切淵谷之憂,今則領相雖出,而引疾呈告,久不出肅,可悶。上曰,久不出仕,是誠可悶,而草土之餘,安得無病?之源曰,因戶曹判書洪命夏榻前啓辭,備局草記,平安道貢物價米五千石補用經費事,自上有後日引見時,稟處之敎矣,何以爲之?上曰,欲相見議定耳。之源曰,五千石每歲補用二字缺臣則以爲不可矣。斗杓曰,元穀七十萬石四字缺司時,旣已盡捧云,而亦安知無欠縮之患,二行缺預憂逋欠,經用邊儲,無乃不可乎?上曰,三字缺之規,不可不申明爲之。若遇豐年穀賤之時,則二字缺直其半,以爲不時之需,可也。斗杓曰,秋成後,三字缺郞官摘奸,可矣。李時昉曰,小臣待罪於戶曹,二字缺欲定送郞官,而終未果耳。上曰,雖送之,亦安知盡出於的實耶?守令不能節用,以致其欠縮,三字缺摘奸之患,做出流言,播入於諸宰之耳。宰三字缺人,有不爲流言所動者乎?余欲先觀文案,察一行缺稟取用,可也。洪命夏曰,平安道守令,本無官供,二字缺以官餉所儲,食之,似未妥當矣。李浣曰,此則誤聞也。客行則例以官餉米供之,而守宰則只食衙供而已。寧三字缺事。之源曰,頃見元二行缺待領相出仕後,議定二字缺上曰,依爲之。上曰,頃見平安監司褒貶等第,則安州判官金善英題目,有曰,狎妓瘡發,酗酒政廢云,如此之人,該曹之一字缺遣,已極無謂,其罪似不可下等而止耳。命夏曰,二字缺曾在吏曹時,以呂閔齊爲判官,以病見遞。此二字缺鄭維城差送,而此人極是有才之人云矣。且聞許積之言,侍從人之出爲邑宰者,全不留意,故反不如南武之好云。上曰,安州判官金善英,二字缺推,以曾經侍從人,極擇差送。命夏曰,天安郡守未赴任,而旋遞者數矣。空官今至五朔,今之爲郡守者,又欲不往云耳。上曰,郡守誰也?命夏曰,一字缺雲根也。雲根,曾爲瑞山郡守時,以公事三字缺於監司,其時監司,尙在其道,故不二行缺可痛,廣州有何不好之端,而厭避至於三字缺時昉曰,廣州非但事務煩劇,捧糴之際,多有難處之事,故人皆厭避矣。之源曰,諸上司三字缺之時,多有弊端,因軍資監都提調啓三字缺宣惠廳分給,事甚苟簡,臣意欲令別營給二字缺未知何如?斗杓曰,皂隷極是苦役,故先王朝相臣李元翼,變通諸事也。盡罷皂隷,大臣以二字缺無引陪。丁亥年,始復冠帶,大臣以下,始給三字缺䮛馬,亦給一人,而其數近百名矣。命夏曰,別監二字缺分給三年糧,而謂皂隷給料,似不可矣。此事二字缺弊端,其來久矣。諸上司下人,威脅該司,任意二字缺該司無如之何矣。兪瑒曰,此乃大臣重臣二行缺事甚苟艱,亦安保其終不無二字缺諸上司,各有官員,各別嚴禁,無踵前習。李時昉曰,事勢如是難便,皂隷價米,雖不可依舊例直捧於民結,若二字缺黃海·忠淸·京畿三道所捧之米,姑先推移,分給於諸上司下人,則似或便當矣。上曰,依爲之。之源曰,國朝設監察分臺各司,其意有在,而諸上司下人給料之時,弊端至於如此,不能三字缺此無非不能擇監察之致也。斗杓曰,文官之自參下出六品者,必拜監察,準朔後移拜他職,三字缺舊例也。今則不然,間或差除,旋卽移拜,二字缺以南武苟充此等之弊,烏得免哉?上曰,銓曹監察,極擇差出,亦勿撓改。元斗杓曰,二字缺將不得支保矣。勅使往來之時,非但二行缺皆自本寺貿用,以古今島·長木浦屯田穀物三字缺則庶可成形矣。上曰,訓鍊都監,亦軍兵三字缺難輕議,而司僕形勢,果如是與都監分三字缺從長處之。上曰,瑞山鹽盆價木,多至七二字缺李基祚,爲戶曹判書時,以其木品甚劣,四字缺二十五同,擇捧好木矣。今則木品之麤劣,又有甚於前日,朝家事,例如是矣。斗杓曰,柳檉爲二字缺營將,以臺論見遞,又有他州營將差送處,而二字缺人乏少,可悶。上曰,臺諫之論柳檉,不過陳其事一字缺是非而已。日後送之,可也。命夏曰,紫燕島過涉二字缺津例置船,何如?上曰,依爲之。時昉曰,山城二字缺以農時停止矣。七月以後,則農務稍歇,欲令中軍監蕫其役,二字缺近來別單書稟者,二行缺洪命夏曰,江原道所送材木,二字缺以待南別殿之構成耶?抑料理賣之耶?上曰,南別殿不可不構材木二字缺可矣。時昉曰,上年海西管餉皮穀二千石,換二字缺新鐵事,問于本道,酌定其價後,不別送差二字缺諸本道監司,隨便貿送,而至今二年,迄未準貿以送,啓下,分付之事,如是稽緩,事極駭然。黃海監司任義伯推考,使之趁卽上納,何如?上曰,依爲之。時昉曰,洪喜身,貿來石硫黃,自守禦廳給價者,四百五十一斤,依江都例,以平安兵營畫給其價,何如?上曰,依爲之。上謂元斗杓曰,別軍職朴昌元,前任禁軍時,朔試射騎芻五中,別將除授事,捧承傳矣。今則勿換外職,亦勿遷轉。大司憲吳竣所啓,請澂·潚等,還收仍存爵號之命。措語見上上曰,歲月已久,不必煩論。上謂元斗杓曰,束伍軍之四字缺任,欲相議爲之,而但領相未知其顚末,卿須一字缺此意,及於領相,使之預爲思量,可也。斗杓曰,大政臨時,則吏·兵判,例往見政丞,故臣頃者,往見領相,言及保人之事,則領相,以有保人焉。有砲二字缺必須各書於別紙,可以辨別云。此臣等所未三字缺耳。上曰,軍兵,乃衛國之俱,天下無事之時,安其二字缺可也。雖常時能善養,若遇變亂,驅之於白刃之下,則似無樂赴之理。況不爲預養,而欲得其三字缺況束伍,則異於二字缺軍之周年一替番二字缺兵使營將巡到時,三字缺其待候點閱之弊。三行缺
司直權諰疏曰,七字缺蒙恩遞,而俾得安心出入書筵,四字缺命入侍召對,此實曠世所未有之事。凡在瞻聽,孰不聳動?臣是何人?身親逢之而五字缺天語溫諭,不啻諄諄,臣雖豚魚之冥頑,五字缺而至今濡滯者,誠以感激而四字缺不可遏也。五字缺臣所自知,不獨臣知,三字缺妻子所知,不獨妻子知之,神明所知也。臣雖欲自欺,以欺妻子,安敢欺神明殿下哉?此臣所以顧分縮恧,終不敢留也。且臣之外行粗率鄙僞,不可以浼淸朝,非獨臣所自知,國人知之。今此濡滯,輸得國言笑囮三字缺人之多言,亦可畏也。亦臣所以顧分縮恧,而不敢留也。然竊以聖主恩深,不忍便訣。且窺世子二字缺明講誦之際,詢以王霸之辨,存養之功,四字缺精粗之語,是於帝王之學工二行缺互侵尋辛苦之狀,難以言喩。頃日六字缺臨罷,臣遽然疾甚,憒憒眩瞀,不能對揚,四字缺展轉沈綿,數日漸苦,自量身病,若至頹臥,而五字缺則亦恐非聖朝召臣之本意也。故不得不二字缺天門,冀蒙聖恩,得以徑歸耳。伏見聖批至嚴,臣不勝隕越于下,中夜耿耿,共極彷徨,瞻天望日,再申前懇。伏乞聖明,留神焉。臣不勝屛營之至。答曰,省疏具悉至懇。予意已悉於前疏之批,辭已竭矣。無以更諭,爾其體予至意,幸勿固辭。十行缺
領議政鄭太和三度呈辭。不允批答。
王若曰,日者虛位待卿,卿所已悉,今若引疾棄我,我將疇依?前批有未諭邪?屢辭無乃過爾。念玆六百載之否會,奚可一二數於時艱?上焉日變星災,天心不豫,下而窮閻蔀屋,民怨方滋。設施乖宜,庶務叢脞,綱維解紐,百弊紛棼。嗟,國勢,無一可恃而有難容言。伊時事,有萬可虞而無下手處,所賴祖宗之垂祐,尙喜輔相之得人。天爲社稷,夫豈偶然?國有棟梁,人之望也。蓋語其承世德之美,則漢韋·平而晉王·謝,若論以措事業之功,則楚令尹而齊夷吾,頃不幸於公私,奄居憂於欒棘,衰年血泣,奚但滅性之是憂?此日虞危,實懼扶顚之莫恃。藥餌頻問,誠非貌爲,軍國遠猷,恨未面議,故於外除之日,畀以上相之尊。用汝作霖,旣注倚之彌篤,待子爲友,庶協贊之有期。何意仰成之辰,遽有乞骸之懇?茫然若失,此非所望於卿。曷云能來,其噬肯適於我?三章請急,何其若遺?一念長懸,不啻如渴。詎緩赤舃之返,以孤蒼生之望?在疚致哀,縱云榮衛之或損,勿藥有喜,必賴神明之所扶。顧時勢岌岌之若玆,猶可奪情於衰絰。況禮制澹澹之有訓,豈許釋負於台扉?玆誥竭予之中情,所言關國之大體。嗚呼,念乃祖乃父,曁先後而同心,勉汝翼汝爲,補小子而陳力。永底丕平,亟回遐想,所辭宜不允。故玆敎示,想宜知悉。知製敎李延年製進已上燼餘
上在昌德宮。停常參·經筵。
有都目政。吏批,判書金益熙進,參判趙壽益進,參議曺漢英進,承旨金振進。兵批,判書元斗杓進,參判□□進,參議李弘淵式暇,參知未差,右副承旨兪瑒進,左副承旨李晳,午後兵批進。
領議政鄭太和四度呈辭。傳曰,安心調理。十四行缺
禮曹判書李厚源箚曰,伏以,猥將危悃,累瀆宸嚴,罪合萬死,席藁待罪,而恩諭荐加,溫旨反降,臣誠隕越,感懼交積,臣之所患,雖未痊可,一縷猶存,分義莫嚴。唯當扶曳出謝,顚仆爲期,而第念君臣猶父子,膈臆所蘊,何敢不盡?臣以無狀,過蒙恩造,華銜重任,叨冒最多,尋常愧慄,若隕淵谷,經筵賓客,俱是極選,臣之矇學蔑識,萬不近似,而前之一字缺辭,反涉虛讓,瀆擾是懼,强顔隨班,荏苒以至於今。惶赧悶蹙之心,何嘗食息自弛哉?臣雖僥倖決科,經學空空,其於文義之事,本不自期,人亦不以是責之,而適三字缺膺此選,誠是怪事,二行缺以臣充位備員,當此急於五字缺元良之具,不其疎歟。臣雖至愚,亦知三字缺自遜避,疊叨久假,使兩件華銜,鎭在三字缺若己物者,則豈不尤爲識者之所嗤點,三字缺聖明不察至衷,臣之兼帶兩任,亟許遞改,以安愚分,以重名器。臣無任祈懇之至。答曰,省箚具悉。卿其安心勿辭。
吏曹參議曺漢英疏曰,伏以,臣於頃日,冒死陳請,冀蒙恩遞,而該曹不諒,汎然回啓,及至今日,又請牌招,臣誠惶感,罔知所措。召命之下,不得不蒼黃顚倒,俄詣闕下,而愚臣膠滯之見,終有所不安於心,安得不畢露於天地父母之前乎?大政雖異於常時之政,臣之所遭,不比朞功以下之喪禮,爲長子承重者,斬衰三年,國制,論以朞服,給暇三十日。今又減半,只十五日,則減之又減矣。今以三年之服,不待十五日之制,而徑先捨哀從政,則不但私情,有所不忍,竊恐傷禮敎而羞朝廷,莫此爲甚也。況臣所患,近益沈痼,精神都喪,怳怳惚惚,如墜烟霧之中,對人欲言,旋忘其所欲言,聞人偶語,心悸而不自定,必欲疾走而避匿,如狂如癡,不省人事,形骸徒存,而特一偶人耳。縱使裹以朝衣,尸伏席末,有何佐益於銓政乎?今日之事,見存堂上,足以三字缺且聞前例,亦有之云,何必强人以違國三字缺以所不忍相逼至此乎?臣不能無憾於同僚也。倘非我天地父母之仁,哀而憐之,則四字缺伏乞聖慈,矜臣情事之不三字缺病勢之不堪,亟遞臣職。二行缺
兵曹參議李弘淵疏曰,六字缺自今日例有式暇,而或云大政,則異於三字缺不敢退在,來詣闕外而考見法典,別無二字缺服制式暇之文。臣之不得行公,在法固然,三字缺本曹啓辭,至有牌招之命,臣當三字缺之不暇,而因此成得,己丑年間,東銓長官三字缺子喪服制未盡,都目以此退定,旣無國二字缺則流來禮制,亦不敢廢閣者,已有前例矣。服制·式暇二字缺一體,而古人以親忌,謂之終身二字缺則不但臣私情之痛迫,有過於已定之服制,士夫遵行之禮制,使臣身廢而不行,實所不敢,不得〈已〉冒昧仰籲,煩猥之誅,在所難免。伏乞聖明,遞臣職名,俾遂私願,不勝幸甚。臣無任痛迫悶蹙惶恐祈懇之至,謹昧死以聞。答曰,省疏具悉。爾其勿辭。
都目政,以宋之濂爲康陵參奉,洪柱溟爲孝陵參奉,李之白爲順陵參奉,趙篿爲禮賓參奉,金敬文爲宗廟副奉事,南重召爲司贍奉事,金鼎基爲司饔奉事,李昭傳爲司饔奉事,金光瑨爲校書著作,鄭雲翼爲尙瑞副直長,金世泌爲司饔直長,鄭鏘爲宗簿直長,李馨老爲尙瑞直長,許稑爲司宰直長,李汝舟爲成均博士,宋奎濂爲奉敎,朴士榮爲北部主簿,金周爲典牲主簿,李郈爲長興主簿,朴希聖爲尙衣主簿,崔致崇爲司贍主簿,任命澤爲司䆃主簿,方以遠爲軍器主簿,金宇振爲司僕主簿,黃世耉爲司僕主簿,呂台齊爲宗簿主簿,趙相遇爲引儀,尹商老爲引儀,趙志孟爲漢城參奉,趙備爲副修撰,金鳳瑞爲典籍,嚴可訥爲司評,成熙績爲監察,安弘毅爲監察,沈樞爲監察,尹鑴爲工曹佐郞,李喜年爲戶曹佐郞,洪葳爲吏曹佐郞,丁時傑爲軍資判官,南海羽爲軍器判官,李胄爲敦寧判官,鄭錀爲文學,閔汝老爲直講,徐必遠爲吏曹正郞,權大運爲吏曹正郞,權諰爲司宰僉正,吳挺緯爲副應敎,鄭榏爲弼善,李泰淵爲司藝,鄭攸爲兵曹參議,李弘淵爲兵曹參知,金應祖爲禮曹參議,申濡爲都承旨,沈爲右副承旨,兪瑒〈爲〉同副承旨,尹元擧爲禁府都事,權俒爲禁府都事,金夏鉉爲造紙別提,朴元開爲司圃別提,金弘慶爲掌苑別提,金璉爲掌苑別提,成熙胄爲典設別檢,柳誠五爲典設別檢,金自鍵爲繕工監役,李敏政爲繕工監役,李涓爲禮賓別提,呂台齊爲宗簿直長,權俒爲司饔直長,權尙規爲司䆃直長,申濡爲承旨,沈爲承旨,鄭攸爲兵曹參知,庾陽宇爲洪原縣監,李允傳爲利城縣監,尹建之爲麟蹄縣監,洪柱三爲白川縣監,金斆爲遂安縣監,崔時卨爲任實縣監,李稀英爲濟原察訪,鄭庥爲參禮察訪,鄭元詹爲山陰縣監,申圭爲高靈縣監,陳憲爲漆原縣監,鄭文翰爲松羅察訪,李仁馨爲利仁察訪,鄭儋爲陽城縣監,李德夏爲江西縣令,閔點爲安州判官,柳椐爲北靑判官,申最爲咸鏡都事,尹舜擧爲金溝縣令,李益亨爲濟州判官,高斗興爲振威縣令,尹璾爲京畿水運判官,金夢男爲碧潼郡守,李斗鎭爲郭山郡守,李遐爲安岳郡守,李翊漢爲公州牧使,崔元立爲草溪郡守,羅以俊爲槐山郡守,金瑜爲舒川郡守,鄭後啓爲楊根郡守,鄭漢驥爲宣川府使,金鏡爲江界府使,柳坦然爲甲山府使,洪舜民爲慶興府使,成夏明爲安邊府使,李杭爲延安府使,李聖基爲大丘府使,朴聖龜爲寧海府使。都目政事
上在昌德宮。停常參·經筵。
卯時辰時,有霧氣。
兪瑒,以侍講院言啓曰,新除授弼善鄭榏,時在黃海道延安府任所,文學鄭鑰,時在白川縣任所,四字缺請斯速乘馹上來事,下諭。傳曰,依啓。
權坽,以司僕寺官員,以提調意啓曰,本月二十二日,大臣·備局堂上引見時,本寺用度,漸爲浩大,四字缺屬場木浦·古今島兩處中,二行缺牧場,戊子以後,累年收稅,而馬政八字缺限放牧前,姑屬都監之意覆啓,七字缺勢將難繼,故有此下敎。巨濟場木浦,自今四字缺還屬本寺收稅,而瑞山大山串鹽盆,則待該四字缺本道後,稟處何如?傳曰,允。
兪瑒,以弘文館言啓曰,新除授副修撰趙備,時在全南道任實縣任所,經筵入番事緊,請斯速乘馹上來事,下諭。傳曰,允。
行大司憲吳竣,掌令朴世堅·元萬石,持平李殷相啓曰,公私一有所係,恩義兩失其宜,此前賢所謂縱之太過,則不可謂之仁,是已。澂·潚等,放還輦下,出入禁中,常常而見之,聖上親愛之德,至此而無以加矣。朝野臣民,孰不欽仰而歎服?至於還仍爵號之命,曾是意慮之所不及,大小物情,莫不驚訝,當初再三收議,削職存名,亦出於參酌停當,則到今還復其職,斷無是理。私恩雖篤,公議至嚴,歲月久近,非所可論,請勿留難,還收澂·潚還仍爵號之命。罪人權大德按律之請,旣已蒙允,所當卽爲行刑,而待秋之命,亦非常典,輿情猶且憤抑。伏見該府稟啓之時,以季冬處決爲敎,此非尋常啓覆之比,國人皆曰可殺,聖明亦允公論,則有何遲留等待之理乎?請依該府啓辭,亟命行刑。奉常判官禹敬錫,居官莅事,唯以譎詐爲務,非理好訟,乃其能事,曾以塗擦文券,呈于訟官,情迹敗露,如此之人,不可齒在衣冠之列,奉常判官禹敬錫,請命汰去。答曰,不允。禹敬錫事,依啓。
司諫沈世鼎,正言安後稷,獻納二字缺啓曰,臣等以澂·潚事,連日爭執,尙未蒙允兪,臣等竊惑焉。臣等非不知聖上親愛之至意,而至於仍其爵號,復廁宗班,不但有乖於國法,物情皆以爲不可。況當初削去爵號,旣因收議而定奪,則豈意到今撓改,有若尋常收敍者然哉?私恩雖重,公議亦嚴,請還收澂·潚仍其爵號之命。定州,素稱雄府,且是關西孔道,苟非勤幹有才之人,莫宜居之。新除授牧使閔寅亮,爲人庸暗,嗜酒失性,尋常職事,尙且難堪,況此鉅邑劇務,豈可付諸如此之人乎?請閔寅亮遞差,其代,各別擇送。中和,乃兩西交會之處,物衆地大,素號難治,府使金壽海,雖有廉簡之稱,爲人昏劣,專不省事,到任之後,政委下吏,官事日就無形,決不可一日在官,重貽民弊,請金壽海遞差。司饔主簿閔光烈,目不知書,提調啓草之時,每爲稱病,代以他僚,下輩莫不笑侮,如此之人,不可仍在百執事之列,請閔光烈遞差。答曰,不允。
李晳,以扈衛廳言啓曰,別將李遐外任代,行副司勇安信敏差下,使之察任之意,敢啓。傳曰,知道。
傳于李晳曰,昨日刑曹公事不察處,勿改還入。已上燼餘
上在昌德宮。停常參·經筵。
權坽啓曰,廳中位不齊,未有甚於今日。左副承旨李晳,同副承旨兪瑒,雖在直房,俱以式暇,不得行公,都承旨申濡,右副承旨沈,皆不肅拜。右承旨金振,病重不得仕進,廳中只有臣坽一人而已。四字缺甚,右副承旨沈,牌招肅拜,使之察任,何如?傳曰,允。
領議政五度呈辭。二行缺所扶,臥閤論道,拂時仔肩,七字缺辭,以副如渴之望。
沈,以推刷都四字缺西推刷,旣不發送御史,專委於監司·守令四字缺雖已上來,自都監査準下送,然後方可四字缺都案完畢之期尙遠,至於海西成冊,最三字缺始到,故本道褒貶,亦爲退行,而今此都目政,遂安縣監李斗鎭,移換郭山郡守,延安府使鄭榏,白川郡守鄭鑰,遷轉京職,推刷未完了之前,先遞易,不無疏漏之患。平安道則宣川·定州·郭山等三邑,監司雖已點閱,江界則一字缺未刷准,遂安·延安·白川·江界四邑守令,限推刷完畢間,竝姑仍任,何如?傳曰,允。
司諫沈世鼎,獻納李慶徽,正言安後稷啓曰,請還收澂·潚仍其爵號之命。措語見上請閔寅亮遞差。措語上同請金壽海遞差。請閔光烈遞差。措語上同答曰,不允。閔光烈事,依啓。
行大司憲吳竣,掌令朴世堅·元萬石,持平李殷相啓曰,請還收澂·潚等還仍爵號之命。措語見上請權大德,亟命行刑。措語見上大丘,是嶺南都會之地,道臣之所住箚,守令之所往來,固非尋常蔭官,所可彈壓者也。新除授府使李聖基,屢典郡縣,素無表著之稱,而遽自畿甸,陞授大邑,物議皆以爲駭,大丘府使李聖基,請遞差。舒川,爲湖西饒邑,且有魚鹽之富,苟非廉謹有才局之人,莫宜居之,文武交差,必擇其人者,意非偶然。新除授郡守金鍮,爲人凡庸,名稱未著,曾爲幕官,亦不稱職,號令顚倒,貽笑列邑,如此之人,不可付之稍完之邑,舒川郡守金鍮,請命遞差。新除授樂安郡守李遐,年紀衰耗,性且潺劣,尋常職務,亦難堪當,饒邑字牧之任,不可付之此人,樂安郡守李遐,請命遞差。近來使行求請之過濫,人頗言之,書狀則輪回供饋於上副使,別無自己營辦之事,而謝恩使書狀官權諿,例請外,雪綿衣袴,求索於西路各邑,邑宰厭苦,多有對人詬罵者,士夫傳說,物議喧騰,奉己若玆,何以撿人?軍器正權諿,請命罷職不敍。答曰,不允。李聖基事,依啓。
都承旨申濡疏曰,伏以,臣以庸疎,猥蒙恩私,忝授銀臺之長,今已五度,而頃年,不幸有狗馬之疾,不得奔走職下,虛負恩命者,亦至再焉,如是而臣之違遠昵侍,奄五六載矣。今玆之命,出於夢寐之外,闕闈未入,耿光已近,驚惶感激,精爽飛越,臣雖駑病,豈無盡力供職之願乎?第臣年來,酷遭家禍,今者,纔見慘喪,心火亢盛,吐衄成痼,頃循私役,幾死逆旅,蒙恩就京,逾月攝治,舊損未補,新症益添,尫羸虛憊之病,已不勝其種種,而近間因得暑感,榮衛失度,前患復發,藥物爲命,枕席不離,尋常動作,亦不得如意,實無卯酉出入之望,臣欲力疾五字缺顚,亦非數日之內,所可能爲,而二行缺聖慈,財其罪而察其情,亟許七字缺曠官之弊,公私幸甚。答曰,省疏具悉。雖如此苦懇,人皆厭避,則其可廢職乎?勿辭從速察職。
吏曹判書李厚源疏曰,伏以,臣之請急,情勢五字缺命終靳,則在於臣子分義,不敢更以三字缺爲解,免策癃孱,祗謝天陛,而惟是兼二字缺控免之章,亦在未蒙准察之中,臣誠憂惶悶蹙,不知所圖。臣之兼帶最多,經筵·賓客之外,又有春秋,而昨於辭牘,略而不及者,以其二字缺任之重,不至於此兩任故也。臣之萬萬不堪之狀,前箚已罄,不必更贅,而其於政體私分,俱有所不安者,乃敢冒死畢陳焉。凡以華銜稱於世者有四,不過經筵·賓客·春秋·成均而已。四者之中,臣占其三,其在臣身,榮則至矣,而卽今宰列之名,論出臣上,而無一兼帶者尙多,臣是何人,乃敢疊叨久妨,以來識者之嗤點,而重玷淸朝之名器哉?雖以朝家政體言之,亦不當偏施於一人,臣之從前懇辭,不避煩複者,不但自量之審而已也。伏乞聖明,曲加鑑諒,臣之兼帶經筵·賓客中一任,亟許爲先遞改,以遂公私,不勝萬幸。答曰,省疏具悉。卿辭至此,春秋兼任,當勉副焉。
幼學申准疏曰,伏以,天下之事,千變萬化,端緖無窮,而無一不本於人主之心,故人主之心正,則天下之事,無一不由於正,人主之心不正,則天下之事,無一得由於正,乃理之自然。四字缺昔唐·虞之時,百僚師師,群工允釐,五字缺咸熙,實本於堯之欽明,舜之濬哲,二行缺國恒於斯,亡國恒於斯,七字缺之如何耳。人主,可不反身而戒愼五字缺正其心乎?恭惟主上殿下,聰明睿智,二字缺孝友,寬仁博愛,神武不殺,承體天之位,爲生民之主,心堯·舜之心,道堯·舜之道,孜孜爲善,業業爲二字缺宜不二字缺其儀,顒若其氣,庶明勵翼,兆民允殖,雍熙之治,風動之化,不期然而然矣,而食效反邈,二字缺方圓,朝乏贊襄之美,國無從欲之治,殆將敷二字缺夏民,姦究于商邑,其有識者,不禁賈誼之流涕,有志者,何忍郇謨之笑乎?臣亦竊自伏念葵藿螻蟻,天地間一微草一微蟲,猶自向日貢忠,以其素性之二字缺然也。今臣以草蟲中之最靈,反愧於草蟲之性乎?況此何等時耶?天災疊見,綱常變生,而聖明側身求言,久矣。此臣所以謹搜聾瞽之聞見,敢惓惓於雷霆之下,伏願殿下,特恕冒濫之罪,留鑑于芻蕘之妄焉。臣嘗聞宋儒臣朱熹,上神宗皇帝書曰,國家之所務,莫大於恤民,而恤民之實在省賦,省賦之實在治軍。若夫治軍省賦,以爲恤民之本,則在於人君,定其心術,以立紀綱而已。臣嘗三復以誦,而譬諸綱無綱則不能自張,絲無紀則不能自理,而乃知夫國家,無紀綱而屯一字缺膏澤也。姑擧民間目前之急,違殿下本心敎之道者,條列焉。粵自丙丁之變後,重値時事之迍邅,連因客使之絡繹,驚顧不息,二十年來,凡有血氣之屬,萬無復蘇之期,憔悴莫甚,流逋二字缺加以凶歲荐臻,大命近止,而八路魚喁,咸仰大聖之仁澤,是猶啼飢赤子,只仰慈母,五字缺生,歲以爲常,雖復忍飢盡力二行缺少休之令,而殊違本固邦寧七字缺民之得其務也,而不虞之戒,戎器之除四字缺不力,至收農畝之鋤鍤,以鑄別樣,盡掘廚三字缺以造火藥,僻巷窮閭,惟恐不及。大府小縣,刻三字缺務,民亦勞止。費役太煩,若此不已,怨咨幾何?二字缺欲變通,豈無便宜?募得軍中之自願聽許二字缺弱之代納,則公私相恤,不亦宜乎?若頒免役之二字缺貼必悅。凡民之老少,隨年隨品,以重以輕,定其恒一字缺以責成效,則犀利之器,兵神之藥,足資於二字缺國之用,有何傷民之役哉?若夫別隊加抄,威令極嚴,盡驅耘耔之殘劣,以充干戈之行伍,徒增無用之物,未免浚民之膏,殊無務精不務多之意,何有益於外攘乎?及其點閱軍兵,一月累度,或惹驚擾之疑,或致煩懲之責,殊違聖人不得已用之之意,則何有益於內修乎?今若以別隊加抄之軍,習之於坐作進退,試之於踊躍用兵,而擇其能勇,以充元軍之縮數,驅其餘殘,歸於屯田之耕作,以補軍用,不亦可乎?今若緩其煩頻之點考,養之以視國如家,勉之以愛君如父,使之二字缺不忘偕作之心,臨事厚被勞遠之澤,則夫孰如衛父兄之子弟乎?至於各道諸營,別置厥二字缺據上坐之位,叨執節度之權,脅制郡縣,煩數巡一字缺裝束軍民,候待幾日,公私多費,勢難可堪。自古治軍之制,各有所摠之職,而道有兵使,卽一大將,其下虞候·中軍·千摠·把摠·哨官,從三字缺嚴明號令,則莫重軍國之務,蔑以加矣。四字缺置營將,實猶壁後置人也。頗違於五字缺益之古訓,則所以病於民者,二行缺觀地形勢,別築山城,八字缺民之盡力,某處宜可,發言必果,傳六字缺務,旣成未成,都是築怨,自古固國四字缺結人心而已。今特徒恃險阻之設,頗違於地利不如人和之聖訓,則所以病於國者,未有甚於此時也。吳起之告武侯,以在德不在險者,不無智矣。成事不疵,則旣往不可諫也。知過不吝,則來者猶可追也。凡此二字缺莫非治軍之務,有關於省賦之要者,大略如此。二字缺且擧今日國家弊瘼,民間怨痛言之,若夫漕船稅船之致敗,囚徒徵責之煩擾,實有所由,終難掩覆。蓋浦邊之人,慣習海程者,自厭乘船,而購得陸地無賴丐乞之輩,苟充運船之數,而監官·色吏,熟知事務者,自憚勞身,而委任年少及下賤之徒,苟存監色之名,則惟彼乞人,雖寄口食於船中,而何嘗審其水路之險夷,風候之逆順乎?惟彼監色者,雖不得已,於官令,而何嘗制其沙格之不能,而禁止其盜竊乎?其所以運船不謹,恬自爲常,覆沒之患,勢所然矣,而其間亦因所偸之多欠,詐稱海洋之翻覆者,十常八九,而或爲逃散,或爲繫獄,或爲流竄,而因形勢之無可奈何。還徵米於本土之民及所到之官,則彼此俱爲冤抑之痛,可勝言哉?沿海各官之無歲不興,至於此極,豈可越視而不恤乎?如革此弊,則宜在當初發船之時,擇定監官色吏,必以可當其任者,使之嚴制其沙格,而切禁其苟充,抄出熟習水路之人,召名錄定,明察謹慢,則運船皆是四字缺輩也。航海有何傾覆沈〈沒〉之患乎?夫六字缺遇之姦宄,或無重困之二行缺但有錄案收貢,而無八字缺流傳分衿,而有各家執捉使喚之例,五字缺仰役,怨如仇讎,爭設投公之謀,五字缺亡女死,年已久遠,謂其能作欺罔之巧計,冒稱三字缺産之女,而因以其財,結交於誣告欲利之奸人。指馬生之曰駒,爲牛生之曰犢,實是欺罔於公家,判然明白二字缺爲主掌者,曾不詰問其虛實,唯是專利其自叛二字缺招納增添庇護,幸以多數,希望重賞。旣被其欺二字缺賤因致其致於上天,哀我民斯,盡失祖先之歲二字缺籲彼蒼穹,此冤何時而伸乎?自昔殷太師太二字缺東方之初,行其禁姦止盜之道,有是奴主世傳之義,四一字缺年來,一如金石,而肆惟我太宗恭定大王,深痛人家臧獲之投屬者,亟命臺臣,嚴敎禁斷,則民到于今受其賜,其盛矣乎?前聖後聖,同一揆也。此一字缺伸理誠不難矣。直以公事推擠,唯待勿聽之限,辨白爲期,長控失望之慟,此亦當今冤枉之積也。抑以其義言之,則國之有君臣,家之有奴主,其義則一也。國不以利爲利,而以義爲利也。家何獨不正其義,而其主束手,甘受叛奴之所滅乎?因其勢不得已,其主與其奴,爭辨於一庭,奴之至惡,至死爲限,吏緣爲奸,隨賄以決,主雖以義,無如之何,若此不已,國中變亂,愈往愈甚,如革此弊,自上特命剛明公直正大之君子,盡收叛主之奴輩,依法處斷,一一以明上下之倫紀,然後大正吾東方叛逆之二字缺而以臻聖代太平之治矣。抑若審理之聖二字缺是不忍人之仁政也。唯是不忍人之仁政,實由於聖三字缺心堯·舜,則堯·舜之時,罪疑惟輕,眚災肆赦四字缺今日也,此所以內外遠近,天涯地角之投五字缺天地父母聖明之恩厚也。二行缺一至此,殊非含垢之至意,十字缺若以與其殺不辜,寧失不經一之於七字缺則不須太平,而自著太平之氣像矣。五字缺餘慶,將何可量哉?且如高城深塹,以爲保障,非四字缺守備,必先其人民,尹鐸之損其戶數,張巡之得其衆心,二字缺以此乎?近年以來,滿其城中者,都是全家定配之徒也。二字缺他鄕衣食誰因?四顧無依,形影相弔,妻長啼飢,兒亦呼寒,無路謀生,罔知所死。或欲作農,而畏法不得出入,三字缺乃商,而拘禁不得任意,如坐深井,似爲蟄蟲,是惟二字缺之恐不贍,奚暇養其親上之良心哉?今旣設險固國,二字缺聚,則何莫非民,而迫令坐受其斃耶?若以生道殺民,不怨殺者,則生道之重,固如是矣。夫雖是罪徒之民,可無得生之路乎?此亦今日國家之所當惕慮也。如使此等之人生,各隨衣食之任便,以定其心,以安其土,實有益於保一字缺而聖代好生之德,協于民心,何可量哉?凡此以上所陳,皆今日民間之至冤,無不關於恤民之政,而其所以恤之之要,亶在殿下之本心堯·舜也。臣又嘗聞國家之利病,係斯民之休戚,斯民之休戚,係守令之賢否,以此言之,則今日之民,皆戚而無休,則今日之守令,果皆否而無賢者耶?豈其然乎?必有以也。當此民戚之極,孰無不忍之心乎?時無不忍之政,而擅行不忍之政,無乃干譽之歸歟?此所以優游也。三字缺此者,懲彼拿推之來,畏我告身之奪,唯是務其二字缺奚暇恤其殿屎乎?然則此等守令,固不知殿下之本心堯·舜,而但行今日之政令而已。今日之守令,二字缺言哉?今如催科撫字之俱從其便,供上益下,三字缺其職者,必得其人,要在公薦,而其所以任四字缺之成效,亦由殿下之本心堯·舜也。五字缺令之綱也,朝廷,監司之本也。二行缺之本心堯·舜,斯可知矣。十字缺堯·舜,則今之朝廷上下征利之習,六字缺可勝言哉?川洛互相排軋,一堂之都兪六字缺武銓選,各引其類而爵之祿之,從他笑罵四字缺者,空老野遺也。設科取士,爲國大經,而蔑公用私,二字缺盈榜,則難變鄙俗,莫畏人言也。儉素風二字缺侈習成,衣服過制,器具多濫,而禁不能止,賄反二字缺也。至於聽訟之不能猶人,只緣私賂之多少,威勢之二字缺也。滯獄之不卽貌稽,徒爲相推之不決,忌憚之因循,二字缺而況與國存亡,大臣之職也,陳善閉邪,臺侍之任也。一字缺王畏相,罔專美也,先格正事,可復見也。近年以來,謝二字缺之辭,屢進於政院,稱疾之狀,迭見於朝報,謇諤之風,日漸殘矣,面從之習,時復存焉,是何故而然也?臣未之知也。時或有言,不無所聞,君使臣以禮,大聖之訓也,刑不上大夫,禮經之義也。官以諫爲名,不可輕治亂,治亂係言路,不可忽也,臣愚以爲不然也。君臣猶父子也。父雖不慈,子不可以不孝也。雖撻之流血,號泣而隨之,則旣爲許國,則何不以忠信善道,納約自牖,能盡其道,必格殿下之本心堯·舜乎?抑如致君澤民,士子之志也,明禮適義,士子之事也。古之爲士,學以正修,事君行道,以臻治世。今之爲士,以誠正爲何事也,以冒進爲己任也。鄙吝習三字缺恥道喪,苟利於己,不恤人言,雖得立揚,不革二字缺從王之道,何益於國?莅官之政,何補於民乎?此二字缺未能上體殿下之本心堯·舜也。如其愴去二字缺則何不使斯世之士,學斯學也?傳曰,以言敎之四字缺敎者從。又曰,其身正,不令而行。大凡今日,莫不影從於殿下之本心堯·舜,而五字缺臻堯·舜之域者,亦豈無二行缺舜之心與天爲一,曰性之十字缺陰,神發於陽,所稟不齊,淸濁厚七字缺能自反,易流爲惡,而天賦之本心堯·舜五字缺質之中,區區空明,寂然不動也。而利欲之四字缺之利者,不勝其衆,一日之間,聲色臭味,游衍三字缺進於前,則本心堯·舜之理,呈露之時,絶無僅二字缺七情之傷,惟怒易發而難制也。第能於怒時,二字缺忘其怒而觀理之是非,則怒亦有公有私。堯·舜三字缺四凶,以天下之公也。桀·紂之怒逢干,以一己之私也。以三字缺之人心所發,喜哀樂愛惡欲怒,一念一動,莫二字缺欲之公私也。苟非講學,開明於本心堯·舜,不迷於二字缺之善惡,而信其理之在我,不可須臾離也。而善養之以浩然其氣,變化之以純粹其質,則何以全其本心堯·舜,以勝其利欲之私,而應事物無窮之變乎?所以不可不學,而亦足以知當今弊習,莫由斯學二字缺也。今我殿下聖德,同符堯·舜,生而知之,則臣愚誠不可得以窺也。然堯·舜之言曰,人心惟危,道心惟微,惟精惟一,允執厥中,則明知其生而知之,亦由學而知之,臣昧死濫陳以聞者,正以此也。竊恐殿下,以斯學之正己物正爲務,伏以謂朝夕晝夜之一字缺不爲口耳之資,文具之歸乎?臣嘗聞宋臣胡二字缺有言曰,明君以務學爲急,聖學以正心爲要,心二字缺之宗正之者,揆事宰物之權也。若夫分章柝句,二字缺文義,無益於心術者,非帝王之學也。宋臣三字缺有言曰,人主學與不學,係國家之治亂,四字缺子欣慕,願立於朝,以直道事上輔五字缺平矣。如不好學,則小人皆四行缺無一毫利欲之私,以全本心,八字缺大,平正寬和,發諸外者,視明聽聰,六字缺忿懥無所好樂,雖在紛華波蕩之中,幽獨燕私之際,三字缺其理,欲一施爲,而辨其義理,所以克而復之,擴而充之,如二字缺臨淵谷,而形氣之發,物欲之萌,不復生矣。質品之化習三字缺自爾然矣。藹然四端,隨感而見,昭著萬理,至善而止,涵三字缺次必是出口恒愼,以邦興喪,動止二字缺以國安危,有言逆心,必求諸道,有言遜志,必求非道,舍己從人,從諫弗咈,御下以寬,宥過無大〈以〉先王之治,爲必當法,以先王之訓,爲必當法,不爲末世駁雜之政所牽一字缺不爲習僞諂邪之論所遷改,則殿下本心堯·舜之理,不必全而二字缺擧之私利欲之發,不必窒而自窒矣。恒軫如傷之一念,則今日不急之徭,無前之役,從可罷矣。恒切泣辜之下問,則今日二字缺之化,刑措之治,斯可復。其餘〈發〉號施令,無非保固國之已下缺以上燼餘
上在昌德宮。停常參·經筵。
東宮,藥房問安。答曰,知道。近似少差,藥則除一字缺爲之。
藥房啓曰,世子,進服升麻黃連湯五帖,今日當畢進,問安之後,更請加劑以入,則日氣稍涼,所患少差,不必加服之意下令,諸醫等以爲當進十貼,而至半遽停,恐或有未祛其根之患,何以爲之?敢稟。答曰,所患少差,而苦口之故也。醫言如此,則加劑以入。
領議政上疏。大槪,伏奉聖批,惶悶,更陳情勢,懇乞遞差事。入啓。答曰,省疏具悉至懇。噫,此何時,而卿之固辭至此哉?予甚瞿然,不知所諭矣。日者,儒臣之言,何必較彼狂妄之說乎?唯卿須念國事,毋庸固辭,臥閤論道,以副至望。
政院啓曰,傳曰,領相上疏中,所謂二字缺被儒臣直言攻斥之事,何事耶?承旨察啓事,傳敎矣。取考本院日記,則領相居憂之後,無他儒臣攻斥之事,而但洪宇遠疏中,有攻斥大臣之語,所謂終被儒臣攻斥云者,似指此事也,敢啓。傳曰,知道。已上朝報
上在昌德宮。停常參·經筵。
領議政六度呈辭。入啓。傳曰,安心調理。
兵曹判書元斗杓三度呈辭。國忌以留政院。
戶曹參判金南重,掃墳後入來。已上朝報
傳曰,凡因某事嚴飭外方時,有曰此事,當於後日御史下去時,廉察處之云事,頗多矣。令備局·兵曹等處,詳察考出,以啓事,分付。內下記草
上在昌德宮。停常參·經筵。
自昧爽至辰時,有霧氣。申酉時,日暈。
謝恩,吏曹佐郞權大運,兵曹參議鄭攸。
府前啓,自今日至初一日,國忌齋戒以姑停。
咸鏡監司書目,道內各邑新除授守令,令該曹催促下送事。
院前啓,國忌以姑停。已上朝報
備邊司啓曰,傳曰,凡因某事,嚴飭外方時,有曰,此事當於後日御史下去時,廉察處之云云事,頗多矣。令備局·兵曹等處,詳察考出以啓事,分付矣事,傳敎矣。本司文書中,御史下去時,廉察事啓下,分付之事,別單抄書以入,而三南營將事目中,有今差營將者,皆是表表武弁,一縻此任,羈滯兩朞,必有難堪之苦。人情不平,事亦不擧,發遣御史,不時點兵試才,實有成效,則隨才收用,多致欠缺,則分輕重科罪等語,而此則似非暗行循例廉問之事,故不書於別單之意,敢啓。答曰,知道。又啓曰,永宗鎭新設之後,別立事目,使之募民入居矣。頃者,幼學李希哲爲名者,呈狀於本司曰,使喚奴婢,叛主投入,而不得下手云。募入之中,或有叛主者,則亦甚有弊,故以明査處置之意,循例題送矣。厥後聞呈狀人,稱以本司公文,往來津路,多有作弊之事,卽爲移文本道,使之査覈,則漢江居生員稱號成以大,持李希哲呈狀,親往永宗,渡涉之際,勒令居民,整齊沙格,至於人馬供饋,責徵津夫,且其募居人,旣非渠之奴婢,而至於威脅萬戶,强奪出來云。其爲事狀,殊極駭異,所謂成以大,令攸司推治,何如?答曰,允。又啓曰,本司武郞廳金斆,除授遂安縣監矣。今則遂安前縣監,旣已仍任,金斆郞廳之任,當爲仍任,令該曹依例付軍職,何如?答曰,允。已上備局謄錄
上在昌德宮。停常參·經筵。
自昧爽至辰時,有霧氣。
領議政七度呈辭。入啓。傳曰,安心調理。
院前啓,國忌齋戒以今日姑停。
持平許厚初度呈辭。還出給。
謝恩,吏曹正郞權大運,兵曹參議鄭攸。朝報郞廳鄭彦郁校正。郞廳李朝望書。
上在昌德宮。停常參·經筵。
黃海監司書目,道內各官守令等,去乙未年秋冬等褒貶等第。又書目,道內各官守令等,今丙申年春夏等褒貶等第事。
傳曰,史官二員〈待命〉,騎馬六匹立之。永寧殿·宗廟祭所內摘奸。
黃海道,去乙未年秋冬等褒貶,信川郡守金會宗,中,安岳郡守鄭䌖,下。
夜一更,流星出織女星下,入西方天際,狀如拳,尾長五尺許,色赤。已上朝報
備邊司啓曰,中江開市,例於八月十五日爲之,依前商賈,預爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。備局謄錄
上在昌德宮。停常參·經筵。
世子宮,藥房問安。答曰,知道。症候與頃日似差之時,無異矣。藥則自外相議,從好爲之。
全南監司書目,臣病勢委頓,陳情再籲,乞遞職名事。啓。傳曰,勿爲固辭,從速察職事,回諭。
領議政鄭太和八度呈辭。入啓。傳曰,安心調理。
藥房啓曰,世子所進之藥,當盡於今日,故臣等問安之後,更爲稟藥,則症候與前日少差之時無異,藥則自外商議爲之下令。今當更議,而柳後聖·鄭後啓等,皆已下去,與諸御醫及趙徵奎商議,則以爲前藥,當加進五貼云。此藥劑入之意,敢稟。傳曰,知道。
刑曹判書尹絳三度呈辭。入啓。遞差。
領敦寧府事金堉箚子。大槪,常平廳·訓鍊都監提調,爲先乞遞事。入啓。答曰,省箚具悉。卿其安心勿辭。
推刷都監啓曰,以黃海監司褒貶狀啓。傳曰,今大政,海西守令之移拜者,都監皆請仍任矣。褒貶如是,封啓何如?問于都監以啓事,傳敎矣。前者,黃海監司任義伯,以春夏等褒貶封進事,啓稟之時,臣等以本道草成冊未及上來,待其畢推刷後擧行之意,覆啓蒙允,卽爲回移矣。大政,遷轉守令,至於四員之多,推刷未完了之前,徑先遞易,恐有疎漏之患。四邑守令,竝請仍任,而伏聞海西褒貶,今已封進,居下守令,未知其幾何,而殿最,係是重大,旣已居下,則置而不施,亦似未妥。上裁,何如?傳曰,依啓。任義伯率爾之失,不可置之,從重推考。
禁府,罪人金善英拿囚。啓。
府啓,澂·潚等復爵還收之請,實是一國公共之論,而兪音尙閟,每以不允爲敎,臣等竊惑焉。旣已放還輦轂之下,任便居住,出入禁中,則聖上之屈法伸恩,亦已至矣。此外復何加焉?還仍爵號之命,曾是意慮之所未及,物情莫不驚訝,當初再三收議,削職存名,亦出於參酌停當,則到今還復其爵,斷無是理,私恩雖篤,公議至嚴,請勿留難,還收澂·潚等還仍爵號之命。舒川,爲湖西饒邑,且有魚鹽之富,苟非廉謹有才局之人,莫宜居之。文武交差,必擇其人者,意非偶然。新除授郡守金瑜,爲人凡庸,名稱未著,曾爲幕官,亦不稱職,號令顚倒,貽笑列邑,如此之人,不可付之稍完之邑,舒川郡守金瑜,請命遞差。新除授樂安郡守李遐,年紀衰耗,性且孱劣,尋常職務,亦難堪當,饒邑字牧之任,不可付諸此人,樂安郡守李遐,請命遞差。謝恩使書狀官權諿,例請之外,求索雪綿衣袴於西路各邑,邑宰厭苦,多有詬罵者,士夫傳說,物議喧騰,臣等非不知行期已迫,遞易難便,而奉已如此,決不可糾察一行,軍器寺正權諿,請命罷職不敍。山陰,本非巖邑,而只緣比不得人,致有激變之事,邑中風習,因此大壞。新除授縣監鄭元詹,性本粗劣,不堪承弊政之後,山陰縣監鄭元詹,請命遞差,令該曹擇送其代。答曰,不允。李遐事,依啓。權諿之罷職,殊非行罰之意,況且行期迫頭,狼狽之患,亦不可不慮,亟停勿煩。
吏曹啓曰,臺諫有闕,政事,取稟。傳曰,明日爲之。
綾川府院君具仁垕上疏。大槪,濱死老臣,妄陳愚衷,惶恐戰慄事。入啓。
院啓,臣等以澂·潚事,論執累日,尙未蒙允兪,臣等竊惑焉。臣等非不知聖上親愛之至意,而至於仍其爵號,復齒宗班,不但有乖於國法,物情皆以爲不可。況當初削去爵號,旣因收議而定奪,則豈宜到今撓改,有若尋常收敍者然哉?私恩雖重,公議亦嚴,請還收澂·潚仍其爵號之命。定州,素稱雄府,且是關西孔道,苟非勤幹有才之人,莫宜居之。新除授牧使閔寅亮,嗜酒成病,仍作失性之人,尋常職事,尙且難堪。況此鉅邑劇務,豈可付諸如此之人乎?請定州牧使閔寅亮遞差,其代,各別擇送。中和,乃兩西交會之處,物衆地大,素號難治,府使金壽海,爲人庸暗,專不省事,到任之後,政委下吏,官事日就無形,決不可一日在官,重貽民弊,請中和府使金壽海遞差。新除授竹山府使鄭德昇,性本昏劣,年且衰耗,資級雖高,專無履歷,除目一下,物議駭然,畿甸大處,不可付諸如此之人。請竹山府使鄭德昇遞差。忠淸兵虞候高處明,聞淸州士人黃後憲所蓄之妾,有姿色,多率官人,乘夜突入,奪取而去,仍爲留置,遠近傳聞,莫不駭憤,有夫女劫奸,明有國法,此而不治,則將無正悖亂之俗。請忠淸兵虞候高處明,拿問定罪。守令遞易,民之巨弊,而至於農時,殆有甚焉。任實縣監趙備,移拜玉堂,當此劇農,遠道迎送之弊,尤不可不慮。請前任實縣監趙備,仍任。答曰,不允。鄭德昇·趙備事,依啓。高處明事,似不近理,詳察處之。
答綾川府院君具仁垕疏曰,省疏具悉。如非卿言,幾乎忘矣。當令該曹放釋焉。
傳曰,今聞世子之言,朝者,講官以爲,僉正權諰,近將退去云,然否?勿以該司之官,自外進退之際,必須明白啓聞而行,毋得無端退歸,可也。本院知悉,俾有聞知,可也。
政院啓曰,頃日,自上軫念尹鑴老母病患,特賜藥物矣。今聞其母,終至不救云,敢爲啓達。傳曰,殊甚矜惻,令該曹特爲賻物題給。
忠淸監司書目,淸州牧使沈榥,六月二十日,母在喪事。
咸鏡監司書目,農事雨澤形止事。
黃海道,今春夏等褒貶,遂安縣監李斗鎭,中,松禾縣監金宗沇,下。
忠淸監司書目,石城呈,以大司諫尹文擧病重,上去不得事。啓遞差。朝報
上在昌德宮。停常參·經筵。
兵曹判書元斗杓上疏。大槪,敢陳危懇,乞遞本職及兼帶事。入啓。答曰,省疏具悉卿懇。卿其安心勿辭,從速察職。
傳曰,卒貞仁翁主祿俸,限三年仍給事,言于該曹。
政院啓曰,傳曰,六月朔,書堂朔啓,典籍李端相,稱以有病,不爲製進云。古亦有此例,亦無罰乎?問啓事,命下矣。問于大提學,則以爲賜暇之臣,不製朔啓,果爲未安,而罰之有無,聞見不逮,且無謄錄,無由詳知云矣。敢啓。傳曰,知道。不必行罰,而必於後朔追製,以準其數,可也。
讀書堂官員,以大提學意啓曰,書堂朔啓,闕製人員論罰事,才爲回啓,而所謂謄錄,在於賜暇諸臣,宰臣未及詳閱,只信下吏之言,以聞見不逮,謄錄所無,率爾回啓矣。追後得聞,昏朝賜暇之時,有不準製數者,一一推考之事,卽取其謄錄考閱,則果於昏朝乙卯年間,有此啓辭。此雖昏朝時事,已成書堂甲令,而不能詳察以啓,不勝惶恐。典籍李端相,以此推考,何如?傳曰,允。
府啓,澂·潚事,舒川郡守金瑜事,書狀官權諿事,山陰郡守鄭元詹事。答曰,不允。權諿事,依啓。
院啓,澂·潚等,得還輦轂之下,出入禁闥之中,殿下待之之道,至矣盡矣,無以加焉。若復仍其爵號,齒諸宗班,則是乃無故一王子耳。揆以國法,斷不可如是,請還收澂·潚仍其爵號之命。定州,素稱雄府,且是關西孔道,苟非勤幹有才之人,莫宜居之。新除授牧使閔寅亮,嗜酒成病,仍作失性之人,尋常職事,尙且難堪,況此鉅邑劇務,豈可付諸如此之人乎?請定州牧使閔寅亮遞差,其代,各別擇送。中和,乃兩西交會之處,物衆地大,素號難治,府使金壽海遞差。忠淸虞候高處明之事,不但一道之人知之,洛下士夫,無不言之,臣等之聞,亦已久矣。而慮或過實,久久詳審,明知實狀,今始請罪矣。處明之多率官人,乘夜突入之狀,奪取人妾,留置累朔之跡,實非暗昧難明之比,有何更加詳察之事乎?若不痛懲,則將無以正悖亂之俗。請忠淸虞候高處明,拿問定罪。答曰,不允。高處明事,依啓。
備邊司啓曰,謝恩使行期,只隔十餘日,而書狀官權諿,方被彈劾,事甚狼狽。今此臺論,非他尋常相規之比,設令停論,不可仍帶兼臺之任,糾檢一行,書狀官權諿遞差。今日政,令該曹擇差,何如?傳曰,允。
修撰李慶徽,牌招肅拜。此以上朝報
有政。以李端相爲副校理,南海宇爲郭山郡守,李時楷爲大司諫,金萬均爲注書,元相爲竹山府使,朴世城爲兵曹正郞,黃道宏爲承文正字,權大載爲承文正字,金楀爲學錄,全洽爲典籍,成後益爲司饔主簿,李䆄爲工曹正郞,曺致中爲監察,姜復先爲典籍,吳挺垣爲司䆃正,睦嗜善爲工曹正郞,白後淸爲樂安郡守,李泰淵爲弼善,沈儒行爲輔德,許積爲右參贊,郭岌爲禮曹佐郞,李德恒爲松禾縣監,閔忱爲監察,安汝羾爲軍器判官,朴世模爲文學,許坵爲奉常判官,金三樂爲大丘府使,南龍翼爲副校理,李時郁爲軍器僉正,金錕爲工曹佐郞,李延年爲獻納,金卨爲禮賓正,睦兼善爲直講,李慶徽爲修撰。政事
上在昌德宮。停常參·經筵。
下直,稷山縣監趙錄,江西縣令李德夏。
金振啓曰,明日經筵,取稟。傳曰,停。
卯時辰時,有霧氣。
以吏曹言啓曰,臺諫有闕,政事,何以爲之?傳曰,二字缺領議政鄭太和九度呈辭,傳于申五字缺之誠,縷縷已盡於前後之批,不啻再六字缺愈往乃爾,予心憫然,不知所諭。八字缺思先王十二字缺方今之國事,若涉大水,十字缺哉?卿若不出,予將疇依,萬事八字缺夜無寐,撫枕興嗟,誠忍恝視,而七字缺厚我之意安在,徒切愧恨而已。予用六字缺以告卿矣。卿須諒此至情,亟出論道,以副四字缺以此,遣承旨敦諭。
備忘記,傳于申濡曰,今則秋氣已生,日候漸涼,宜遵前旨,從速上來事,前贊善宋浚吉處,別爲下諭。
李晳啓曰,臣承命往諭于領議政鄭太和,則以爲,臣病根深痼,不能自力,情勢悶蹙,有難冒進,不避煩瀆,屢乞遞免,前後聖批,已極惶恐,今又特遣承旨,敦諭至意,顧臣分義,亦何敢控辭哉?謹當於一兩日之內,扶病肅謝,以俟顚沛矣。傳曰,知道。
金振,以禮曹言啓曰,卽接成均館所報,今此別試文科初試二所,定於本館,釋奠祭,行於來八月初二日,則自此距彼,不過十餘日,設令其前,可以出榜,修掃等事,極爲窘迫,試所移定他司云。事勢果爲如此,以東學移定,何如?傳曰,允。
沈世鼎啓曰,臣等以澂·潚事,論啓已多日矣,而聖兪尙閟,一向牢拒,臣等竊悶焉。澂·潚等,得還輦轂之下,出入禁闥之中,殿下待之之道,至矣盡矣,無以加焉。若復仍其爵號,齒諸宗班,則是乃一無故王子耳。揆以國法,斷不可如是,請還收澂·潚仍其爵號之命。定州,素稱雄府,且是關西孔道,苟非勤幹有才之人,莫三字缺之,新除授牧使閔寅亮,嗜酒成病,四字缺之人,尋常職事,尙且難堪。況此鉅六字缺付諸如此之人乎?請定州牧使閔寅亮遞差,其代,各別擇送。答曰,勿爲煩控。八字缺令朴世堅·元萬石九字缺兵曹判書元斗杓疏,臣備九字缺未格,恩批反下,臣誠狼狽,不知七字缺後銓官隨例引入,不以身病之有無,而爲六字缺聖明,宜有所未燭者,此臣之所大慮也。今臣五字缺然年來積傷,發於衰境,暑病嘔泄之中,添以三字缺面腫脹,牙齦將濃,呀口輒痛,爲廢飮啖,元氣一字缺蕭,殆不自持,復起供仕,旬月難起,而所叨職名,俱是煩劇,是宜久靳一兪,以曠重任。且臣待罪匪據,四載于玆,一人六都目,前古所罕聞,臣雖貪戀之至,詎敢自安於心,仍冒之難,不專在病。伏乞天地父母,俯量微悃,臣所帶本兵·金吾之任,亟賜鐫改,以便公私。答曰,省疏具悉至懇。大政後銓官之辭免,蓋出於禮讓,而襲以爲規,以予觀之,特一文具,其何必區區於此等末節乎?方今國事,日就抗捏,無可爲也。凡大小臣僚,各勤乃心,孜孜不已,惟恐不能保也。況如卿之重臣,不思所以報國之道,惟以循名避事之計乎?予甚不願也。卿其勿爲固辭,速出察職。已上燼餘
上在昌德宮。停常參·經筵。
申濡啓曰,明日常參·經筵,取稟。傳曰,停。
以禮部回咨草,傳于申濡曰,或不無未妥處,與大臣更加詳察處之。
獻納李延年啓曰,臣奉使無狀,重被推勘,前忝憲府,以此遞免,曾未幾何,旋叨館職,屢次陳情,見阻政院,黽勉供仕,只俟刑章,不意玆者,又玷言地,帶推行公,斷無是理,揆以體例,事難仍冒,亟命遞斥臣職。答曰,勿辭。
沈啓曰,獻納李延年,再啓煩瀆,退待物論矣。傳曰,知道。
執義十字缺元萬石,持平李殷相啓曰,澂·潚等復爵還收之請,實是擧國公共之論,而聖批一向牢拒,每以不允爲敎,臣等竊惑焉。旣已放還輦轂之下,任便去住,出入禁中,則聖上之屈法伸恩,亦已至矣。此外復何加焉?還仍爵號之命,曾是意慮之所不及,物情莫不驚訝,當初再三收議,削職存名,亦出於參酌停當,則到今還復其爵,斷無是理。私恩雖篤,公議則嚴,臣等不得請,則決不敢止。請勿留難,還收澂·潚等還仍爵號之命。水運判官,專管轉漕之任,素稱蔭官極選,新除授左水運判官尹璾,闒茸迂緩,全不解事,曾爲畿甸殘邑之倅,亦不成樣,終以見敗,此人之不堪此任,孰不知之?況其注擬之時,以孝行除職承傳,懸錄於望單,有若初授筮仕者然,物議尤以爲駭笑。京畿左水運判官尹璾,請命遞差。寶城爲邑,物衆地大,素稱難治,而新除授縣監崔灝,爲人庸闒,年且衰老,前任軍器僉正時,以不能擧職,堂上將欲啓達而未果。下直時,接其容貌,果如所聞,當官剸劇,決非所堪,不可任其自敗,重貽迎送之弊,寶城縣監崔灝,請命遞差。答曰,依啓。澂·潚事,不允。
以金壽恒啓,判中樞府事金集致祭祭文,傳于兪瑒曰,此所謂出非徇時之句,何意耶?承旨察啓事,命下矣。觀其措語主意,則似是出處之際,一徇道義,不徇時俗之謂,而辭意似欠明白,使之改入,何如?傳曰,依啓。且道之將廢,三字缺多嚱之句,亦似未安,使之改之。
大司諫李時楷,四字缺伏以臣所患髀樞之痛,血脈壅留在骨六字缺楚難堪,晝夜呻呼,轉側須人,遍身砭五字缺邊脚部,日漸枯槁,筋絡攣縮八字缺進無期,意外新命之十字缺罔知所喩。今臣賤疾源委,八字缺輕易試術,倘得療治,只幸復起八字缺具趨走供職乎?伏乞聖慈,諒臣六字〈缺〉病□□職兼帶,特許遞改,以便公私。答曰,四字缺卿其勿辭察職。
吏曹判書金益熙箚曰,伏以,臣無才猥當重任,渺福躐取高位,災生于身,遂遘大病,初只下體作腫,或輕或重,倏過數朔,浮勢漸熾,上及腰腹,將至於遍身,氣急喘促,不得坐臥,服藥受鍼,俱未見效,醫者技彈,見者危之,倘非天地生成,決無回蘇之望矣。臣自夏中,病阻朝謁,常時隔旬,未望衣裳,則尙切犬馬之戀。況今久病,登陛無期,臣心寧〈無〉自悲,臣於向者,病勢猶不至危劇,故誤恩之下,辭不獲命,黽勉强出,限以大政,然長在病坊,行公日少,重積逋慢之罪。今則症勢日益沈淹,神思日益困劣,方以死生爲慮,更何論陳力之事乎?必須曲蒙天恩,盡解職務,閉門謝事,安心調息,庶延殘喘。伏乞聖慈,將臣本職及兼帶兩館大提學·經筵·賓客等任,亟賜遞免,以便公私。且臣伏見憲府啓辭,其論水運判官尹璾,有日注擬之時,以孝行除職承傳,錄於望單,有若初授筮仕,物議以爲駭笑云云。璾之才否,臣所未詳,而若其孝行實狀,已經啓下,上年九月,以前縣監捧除職承傳,朝家收用,在所宜先,故本品擬望,而懸錄其承傳,乃通行之例也。臣雖無狀,豈敢以命授筮仕之義,轉移用於參上除拜,自陷於枉法官人之重罪乎?大凡承傳,或除職,或陞敍,莫不懸錄,其一字缺於望單,獨於人之孝行,厭惡之,賤薄之,以懸錄三字缺用承傳,在何法典,亦非臣之所知也。七字缺據自顧震薄之致,更乞聖慈,十字缺官人之罪,以謝十六字缺答曰,省箚具悉卿懇。承傳懸錄,自是常事,何必爲疑?彼特未之察耳。卿其安心勿辭,調理察職。已上燼餘
上在昌德宮。停常參·經筵。
下直,會寧萬戶崔俊明。
金振啓曰,頃日,守禦使李時昉,摠管入直三字缺日來,侍事有敎,而摠管雖已遞改。今三字缺矣。傳曰,引見。
李晳,以都摠五字缺入直軍士,中日習射,請出標信。傳曰,五字缺振曰,領相引見。
金振,以成均館九字缺啓曰,今七月初七日,儒生九字缺有故,不得行之意,敢啓。九字缺曰,臣猥以無似,待罪廚院,恐不能稱五字缺初五日監膳時,如前待開門詣闕六字缺擇捧入矣。伏見薜里內官手本,則京畿五字缺晩捧入色吏,囚治事啓下云。其日乃是新番三字缺供上,而數與中終日倍兩點退擇捧之際,以致差晩,臣不勝惶恐,伏地待罪。傳曰,知道。勿待罪。
金振,以司饔官員,以都提調意啓曰,本院副提調之任,不過監封世子宮物膳,而近來怠慢成習,或稱病不進,偃到私室,只令郞廳視膳云。聞來不勝驚駭,當該副提調,竝從重推考,以爲懲礪之地,何如?傳曰,允。
修撰李慶徽疏曰,伏以,臣曾於外方,目見守令遞易,爲一邑之巨弊,心常慨然以爲,課殿罪罷者外,不宜無故數遞,以貽民害者,實所雅言也。頃日,任實縣監趙備之移拜玉堂,適臣忝叨諫官之時,乃以此言,發於僚席。且謂備之出入,本無輕重於朝廷,而遠道迎送,正値農節,其弊尤不可不慮,相議啓請仍任矣。今聞物議多言爲言,爲邑弊而阻儒臣,有損事體,此固然矣。然臣愚以爲,內外交差,雖有法例,亦惟其人之才望與治績耳。若備者,一無所可稱,而外補未久,旋復內遷,豈非循虛例而貽實害乎?臣旣慮民弊,且輕其人,而論啓之辭,終欠詳備,譏議之來,在所難免,何敢晏然仍冒於論思之職哉?伏乞亟遞臣職。答曰,省疏具悉。爾其勿辭察職。
李晳,以兵曹言啓曰,兼司僕將趙惟新,內禁衛將南斗赫,羽林衛將朴吉協,今日,以禁軍闕直事被拿,不得已改付標以入,而其中羽林衛將三員內,朴吉協拿囚,□敏道受由在外,李汝搏在外未肅拜,他無變通之道,司僕將改受點者,使之兼察,似或宜當,五字缺啓。傳曰,知道。
又以兵曹言啓曰,入直晝者五字缺闕點,因政院分付,現存者七人外,七字缺二十度矣。常時非不檢飭,九字缺啓。傳曰,知道。
上御熙政殿,九字缺鄭太和,同副承旨兪瑒,記事官金六字缺史官洪汝河·宋奎濂。
鄭太和曰,小臣伏蒙上五字缺闕庭,不禁感淚矣。上曰,草土之中,連有疾病,每用慮念,今日復見,喜幸可言。太和曰,雖蒙天恩,保命至此,而前頭有何補益之事乎?引見命下之後,又有饋酒之敎,雖少飮而感激難喩。且有飮酒醉後入來之命,故乃敢乘醉入侍,人事怳惚,不勝惶恐矣。上曰,近來國事,益無可爲,天災時變,已無可言,施措之間,亦不能善爲。古語曰,國亂思良臣,卿出仕後,可以相議爲之矣。太和曰,自上不察小臣之無才,曾已施之,至今豈有可爲之事乎?且臣情勢悶蹙,不能趁卽肅謝,以此惶恐矣。至於國家之事,臣在草土,未能詳知,而聞諸傳者之言,大槪國綱何以解弛,人心何以漸惡,是未可知也。上曰,最可悶者,人心漸惡也。太和曰,君相則不可委之於時運,而如臣輔弼之臣,何事可爲乎?天災孔慘,旱乾太甚,今年農事,實爲可悶也。上曰,以外方狀啓見之,則災異無處無之,禾爲晩成,秋氣如是猝寒,農事極可憂也。太和曰,近日,夜氣則頗寒,朝則東風連吹矣。上曰,國事已到無可爲之地,挽回世道,振肅紀綱,不可以一朝爲之,而若君臣上下,一心同德,有何難事乎?推刷事,當初雖或皆爲騷屑,而今已垂畢,可以從長處之,而最可悶者,國家雖眞致太平?當不忘軍旅之事。況今天下大亂二字缺各在南北,所當着念武備,而丁丑以後,不敢言三字缺棄,已至於二十餘年,猝然修改。且措置未得五字缺諸道御史之强柔不同,九字缺有緩急之變,難處之事,比六字缺幸甚。上曰,此無他,無擔當國事之人,故難事則皆五字缺太和曰,三代上,事雖難爲之,而不事其事爲當今之弊,二字缺軍政,則壬辰之後,頗加留意,而大槪丁丑以前,放意爲之,卽今有忘諱之事,不但軍民怨苦,隣國不無致疑之事,先自疑劫,事皆不成,是可悶也,而此亦不可謂之全無其慮也。營將有弊之說,亦人皆言之矣。上曰,解事之人則不然,權諰上來,問之則曰,兵民不便之事,則有之云。又問營將罷之可乎云。則在於善其事而已,何必罷之云矣。太和曰,解事者小,不解事者多矣。上曰,不解事者固多矣,而全不留意者,滔滔皆是矣。都監堂上,各掌其道,所爲者何事,而御史狀啓,亦多不爲回啓。近來趙嗣基狀啓,有八九度來者,無一善爲回啓矣。太和曰,趙嗣基之不來,臣甚怪之矣。聞之,則事事皆親執,詳細爲之,以此久而不來云矣。上曰,卽今時習,如晉時,務爲國事者,以爲惡錯,拱手度日,爲循例,宰相小官,亦然矣。太和曰,今番使臣等,不顧朝廷命令,率錦女而來,誠極駭矣。使臣等論罪,固其宜矣。但彼之許送,自以爲極厚之意,而以其率來之故,其父及使臣,皆被重罪云,則彼必以爲無光,或不無可慮之事矣。上曰,當初臺論重發,故不得已允從,而予亦爲慮矣。太和曰,兩臣則今已放還京中矣。便其居處,頻賜退膳,則好矣,而至於圭爵,一如無故臣子之例,似未妥當。臣意以爲,稱以前某君,給以月俸,似或爲當矣。又曰,爲御史治裝之命云,未知何時送之乎?卽今則各官,方戒嚴以待,雖送之,似難知其守令之賢否矣。上曰,送彼文書,頗有可改處,卿其取見,可也。今者,卿已出仕,二字缺俗態,盡心國事,是所望也。太和曰,被不世恩遇者,三字缺而不爲乎?但任國事者,必負重望者爲之五字缺職在首相,不能猷爲,被人指斥,則八字缺進退之際,亦難矣。上曰,缺於此而不爲乎?兪瑒曰,今之十字缺屬處乎?大臣苟能擔當國事,知無不爲九字缺上曰,此則大臣撝謙之言也。若因此退托,則不可矣。上曰,近來禁軍入番者,多有闕直,兵曹都摠府,不爲摘奸,三字缺致如此,誠極寒心。兵曹·都摠府官員,竝從重推考,三廳將三字缺推,闕直禁軍,皆捉來兵曹,從重決棍,可也。上曰,凡事無一可爲,而大臣之事,尤可閔也。予則晝思夜度,諄諄面諭,則才出門外,已忘之,厥後問之,則無一入思商量之事,此尤切閔,思之誠欲痛哭矣。專賴宗社之福,以至于今日,若無祖宗恩澤,則今之君臣,無一日支撑之勢矣。太和曰,上敎如此,誠爲惶恐,諸臣豈有怠慢之心乎?若有益於國家,則豈以小事而忽之乎?仍罷出。
延城君李時昉請對,上御熙政堂引見,引見延城君李時昉,左副承旨李晳,記事官金萬均,記事官洪汝河,宋奎濂。
李時昉曰,南漢望月峯,最是本城受賊之處,若不預爲設備,緩急之際,追悔無及,退築之擧,固是莫大之役,雖不可輕議,而亂後新設曲城之外,今又加設曲城於東邊,以便大砲輪放之勢,則敵兵必不敢留屯於峯上,其在防備之計,無過於此者。依己丑年南城修築時例,若用僧軍二千名一朔之設,則本城未盡之事,亦可以此修完,而事係重大,祗俟裁處矣。上曰,與領相相議處之。時昉曰,城基之闊大,亞於國都,而雉堞隨毁隨築之役,無歲無之,非但物力難支,募民居僧,不勝其苦。欲以灰甓和築,仍爲蓋瓦,以防其崩頹之患,而功役甚鉅,不敢容易經營。城中見存各穀,僅支二萬兵五朔之糧,今若又添五六千石之米,則可支半年補餉之策,似當更加料理矣。上曰,令該曹料理,稟處。時昉曰,前後所鑄大砲,其數頗優,缺藥丸不可不預爲准備,而山城所屬畿內,則皮穀一千缺年會錄於軍餉,嶺南屯穀,亦不過七百餘五字缺輸,換貿焰焇,本廳物力,旣不得取資於九字缺得關西木一百同。今若以此轉換七字缺斥,且多貿水鐵,別造大砲之丸,十字缺措辦之際,事不如意,以是爲慮,京畿三九字缺習放藥丸,與施賞之資,旣不可除用,軍餉,則他無可繼之路,三字缺有別樣變通之擧矣。上曰,令廟堂議處。時昉曰,江原道軍兵所持鳥銃,雖已準數造送,京畿三鎭砲手,亦至三千,而時未準授鳥銃,至於牙兵二千,則皆是可敎砲手者,第緣鳥銃打造功役極重,上年所備六百柄外,今年一千柄打造及大砲鑄成之際,從前所儲財力已盡。雖欲拮据,其勢未易,今將姑爲停役,牙兵所給鳥銃,自本廳當爲某條拮据爲之,而至於楊州軍兵所持鳥銃·藥丸,自摠戎廳還推者,則以本廳物力,無以備給,自朝廷別爲處置,何如?上曰,令廟堂議處。時昉曰,本城亂前倉舍,只有兩處,而近日,又爲加造四倉,毋論新舊所造,已盡鋪板,雖不逐年改色,可免腐朽之患,其於儲糧之計,可謂萬全。但今年新造倉舍,有數缺多,問於他倉,許多補板之材,運入極難,秋捧之前,恐未完役,此甚可慮矣。上曰,令本廳料理處之。時昉曰,凡干軍器,一番備置之後,若不善爲藏護,以至年久,則還爲無用之物,此是通患。山城各種兵器,漸至增加,而庫舍狹窄,混積一處,不得以時點閱修改,其中弓箭·焰焇·火藥,尤不可不常以點火,俾免傷破消融之患。上年加造,區別分置,故材瓦等物,已爲準備,通計新倉所補板材,則其數極多,山上搬運之役,比於平地,倍費其功,非用衆力,難以運致,欲待潦盡秋涼,依上年例,調用畿邑僧徒,限三千運入,而年年徵發,恐不無怨苦之弊,反復思量,未得其宜矣。上曰,令本廳料理處之。時昉曰,火器中大砲諸具,以其倉二字缺城內七寺,各造庫舍,已爲分置,臨急運用五字缺値雨雪,則將士庇身之所,雖不可恤,至十字缺故各寺經亂撤毁處,盡爲十二字缺僧舍而蓋瓦,則不得不自官九字缺瓦,分用於倉舍與寺刹,猶有不足之患,九字缺造,更加料理,待秋將爲起役矣。本城軍器六字缺數備置,可爲緩急之用。且弓箭爲物,若不常加修補,則缺久之後,未免傷破之患,而城內本無弓箭匠,不得以時修補,缺今雖厚其廩料,廣加訪問,募得甚難,依軍器寺例,外二字缺所居弓箭匠各二名,推捉使喚,或依當初事目,西北民漕水軍以下,竝除其刷還與身役,則不無募入之人,而亦難可必,方爲悶慮矣。上曰,外方匠人,推捉使喚,無妨。時昉曰,前日鑄大砲時,捉致統營匠人施役,而又敎本城東面居水鐵匠人等,則皆善學其法,他日鑄砲,當使此人等,而司饔院收稅之炭甚多。本府居民,莫不厭苦,此匠人等,所當軫念,今後則本廳所屬水鐵匠人等,使之勿爲收稅,何如?上曰,水鐵匠人,令司饔院勿爲收稅。上曰,廣州府尹,方入京乎?時昉曰,以監司狀啓之故,旣修重缺入來已月餘矣。上曰,其處何等重地,而渠何以任意上來,久不還官乎?若非被罪與遞改,則何敢無端棄來?令該堂催促下送,且勿煩數往來,可也。上曰,廣州府尹,限瓜滿切勿遷動事,言于該曹。仍罷出。
答刑曹判書李浣疏曰,省疏具悉卿懇。卿其勿辭,安心察職。
答校理閔鼎重疏曰,省疏具悉。爾其勿辭出去,專意調治。
李晳,以兵曹言啓曰,當日幼學成必義稱名人,自丹鳳門入來,差備門外擊錚,極爲駭愕。令攸司囚禁治罪,同守門將李鐸,常時不能禁斷,以致闌入,亦爲非矣。請推考。傳曰,允。
傳于兪瑒曰,領議政子鄭載崙,郡守邊命益子光輔,生員元萬缺夢致等,禁婚,其餘,竝許婚。
司僕寺六字缺州,每式年凶咎馬一百匹,年例凶咎馬一百十字缺元數內,減其三十三匹,只送一百六十十三字缺載來,一匹,到海南病留,一匹,到十字缺一匹,到恩津故失,一匹病留,一匹,到尼山故失,十二字缺稷山故失,三匹,到振威病留,二匹故失,計餘雜八字缺十二匹上來,依前毛禾色,另單書入,而在前則沿路各邑,或二字缺或物故之馬,本州押領及色吏等,枚呈本邑,受出公文,以憑虛實矣。今番雜頉,若是之多,而可據公文,本無一張,馬匹禾毛色,亦與總目單子,間間有不同者,莫重馬政,殊甚虛疏,本邑所爲,亦甚不當。牧使具義俊,爲先推考,所謂押領及色吏,竝爲囚禁,査問一路有頉虛實後處啓,何如?傳曰,允。
答正言安後稷避嫌曰,勿辭。
答院啓曰,不允。南海宇事,依啓。
答執義五字缺勿辭。
沈啓曰,正言安後稷,再啓煩瀆,退待物論矣。五字缺
又啓曰,執義金壽恒,掌令朴世堅·元萬石,持平李三字缺啓煩瀆,退待物論矣。傳曰,知道。又啓曰,司諫沈世鼎,再啓煩瀆,退待物論矣。傳曰,知道。
司諫沈世鼎,正言安後稷啓曰,臣等以澂·潚事,論啓已多日矣,而聖兪尙閟,一向牢拒,臣等竊悶焉。澂·潚得還輦轂之下,出入禁闥之中,殿下待之之道,至矣盡矣,無以缺前後,仍有爵號,齒諸宗班,是乃一無故三字缺揆以國法,斷不可如是。請還收澂·潚仍其爵號之命。新除授三字缺郡守南海宇,曾經邑宰,別無聲稱,一旬之內,自八字缺四品,陞擢太驟,物情皆駭,武邊超遷,非與不次之選五字缺以前任缺義時事,方在越等中,雖曰邊倅,有乖法例。請缺山郡守南海宇遞差。
正言安後稷啓曰,頃日齊坐時,同僚,以任實縣監趙備移拜京職,當此劇農,民弊可慮,欲請仍任之意,發言於席上,臣亦聞外方迎送之弊,故相議論啓,蒙允矣。卽見分發,修撰李慶徵,見其物議,至於陳疏,臣亦參論之人,何敢晏然仍冒?請命遞差。
執義金壽恒,掌令朴世堅·元萬石啓曰,臣等伏見吏曹判書缺熙箚子,以水運判官尹璾論遞事,語多不平,八字缺瞿然之至,璾之庸騃,衆所共知,而至於十一字缺言,臣等聞之熟矣。猝於大政,八字缺相議論啓矣。今者箚辭,備十字缺詳其曲折,誠爲不察之失矣。至以人之孝行八字缺太甚,薄孝行者,是何等人耶?臣等雖無似,自八字缺敬之道,豈忍以此語相加乎?大凡政官注擬,未必盡其臺三字缺之隨卽論列,只是公行,彼此初無私意於其間,則事三字缺非一付之公,待之以和平,可也。若一有不同,輒以相激,則其害,豈淺鮮哉?如臣等輩,忝列臺閣,論一衆嗤之人,重被政官之斥,不可晏然苟冒。請命遞斥臣等之職。
持平李殷相啓曰,再昨同僚,以水運判官尹璾,闒茸迂授,不合二字缺之任,已於注擬之際,其孝行承傳,物議爲缺發七字缺不似。臣亦聞之,而至於孝行承傳一款,臣十字缺確論啓矣。及見吏曹判書金益熙箚子,十字缺臣實瞿然。此則三字缺至以人之孝行,聖恩淺薄,實是常情之所未料,缺顯加侵侮,其在相敬之道,恐未當如是也。臣雖無狀,同有是心,豈至於厭惡孝行之人,以爲震薄銓官之計乎?此亦常情之所不敢出也。辭氣之間,無乃太過?臣三字缺焉。論一微細之事,遽被意外之斥,無非臣平日不見信於同缺之致,將何顔面,三字缺閣乎?請命遞斥臣職。
司諫沈世鼎啓曰,頃日任實縣十字缺與同僚相議爲之矣。卽見修撰李慶徵上疏,五字缺物議,至於乞免人之爲言,臣實未曉其故也。八字缺無異同,何敢晏然仍冒?請命遞斥臣職。
李晳,二字缺曹意啓曰,當日內奴秋京稱名人,自宣仁門入來,差備門外擊錚,極爲駭愕,令攸司囚禁治罪,同守門將柳世檣,常時不能禁斷,以致闌入,亦爲非矣。請推考。傳曰,允。
傳于兪瑒曰,僉正權諰有病云,令醫人診視,優給藥物。
二字缺以吏曹言啓曰,慶尙監司書狀,工曹參議張應一,上去不得事,啓下本曹,而判書金益熙,參七字缺受由調治中,臣不得獨有回啓之意。九字缺
司宰僉正權諰上疏。大槪,病勢日增,竊擬退歸沐浴,以延須臾之命,庶官進退,僭易上聞,伏聞傳旨,俾必啓聞而行,惶恐冒昧,陳情仰籲事。入啓。燼餘
上在昌德宮。停常參·經筵。
世子宮,藥房問安。答曰,知道。症候,與前一樣,湯藥劑入。
答司宰僉正權諰疏曰,省疏具悉爾懇。噫,何其欲退之甚至此?常於經席,剖析義理,不但通暢其奧妙,凡於議論之際,或寓以諷諫,或直言不避,務盡其義,欲納予於無過之地,予嘗欣欣自悅,有似飮醇酒而不覺沈醉也。竊幸其能致之也,何其遽爾求退,若是之急也?不但予意如此,世子之意,亦其惓惓,而無私交之禮,不得勸留,尤用耿耿耳。爾其諒此至意,用藥調治,勿爲下去。仍傳曰,僉正權諰有病云,令醫人診視,優給藥物。
藥房啓曰,世子所進升麻黃連湯,柳後聖,初以二十服爲限,連進十五貼矣。今日問安,似未快差,下敎。合爲劑進此藥,五貼畢劑以入之意,敢啓,答曰,知道。
刑曹判書李浣再疏。大槪,冒萬死更申前懇,冀蒙恩遞事。答曰,省疏具悉至懇。卿其安心,勿爲固辭,從速察職。
玉堂箚子。大槪,兩司竝命出仕事。入啓。答曰,依啓。
開城留守書目,海州人任得春,亦以興利事,來到本府,今月初四日,驟雨雷震,致死緣由事。
大司諫李時楷再疏。大槪,病勢一向沈痼,決無供職之望,乞賜遞免事。入啓。答曰,省疏具悉。卿辭至此,本職當勉副焉。
府啓,請勿留難,還收澂·潚還仍爵號之命。答曰,不允。此一丈朝報
司僕寺啓曰,內外寺踏板及箭串環場木,應入之數甚多,而貿諸京江,則價高難備,故分送價木,水路所通麟蹄·楊口等地,貿得二百七十九條,流下之際,戶曹謂之事目收稅二十四條矣。公家所貿,與私商不同之意,本寺枚擧移文,則減其一半,仍取一半,此事雖似細微,前頭貿用,勢將年年有之,而一番開路,其弊難防。且曾前貿來,非止一二番,而本無該曹收稅之規,則到今創開,亦甚未妥。本寺今番及日後所貿,勿爲收稅事,分付該曹,何如?傳曰,允。司僕寺謄錄
上在昌德宮。停常參·經筵。
申濡啓曰,明日常參五字缺傳曰,明日·明明日,乃國忌也。
吏批啓曰,判書金益熙陳疏,四字缺趙壽益呈辭受由,小臣獨政未安,何以爲之?敢稟。傳曰,仍爲之。
沈,以都摠府言啓曰,副摠管具仁垕,漢城府坐起進去晝仕,請出標信。傳曰,知道。
申濡啓曰,今日常參六字缺覺,明日,乃是國忌齋戒,循例取稟,不勝惶恐,六字缺停稟之意,敢啓。傳曰,知道。
沈,以七字缺延城君李時昉榻前所啓十字缺傳曰,面稟以定,似當。故不以十字缺傳曰,知道。
沈,以備邊司〈言〉啓曰,凡京外九字缺過限未肅拜,則該曹隨卽啓遞,自是法例,新除授南原府使李斗陽,缺閏五月十八日政除拜,今至五十日,尙不謝恩,而吏曹置而不論,使二字缺方人馬,久滯京中,呼訴於本司,設令李斗陽,有規避可罪之事,亦當據實入啓,卽爲處置,而有若置之相忘之域者,事甚不當。吏曹當該堂上郞廳推考,李斗陽,劃卽處置,何如?傳曰,允。
兪瑒,以承文院官員,以都提調意啓曰,今日文書缺黑草査對時,臣等更加看詳,則表文兩件,俱有可改之字,降勅謝恩表一處,錦女出送,謝恩表,四字付標以入之意,敢啓。傳曰,知道。
兪瑒,以承文院官員,以都提調意啓曰,六字缺多而無故者,甚少。今日黑草査對時,來參亦只三七字缺身有病患,久未行公,今姑減下,其代,以行大司諫八字缺傳曰,允。
掌令朴世堅·元萬石,持平李殷相啓曰,十字缺收之請,實是擧國公共之論,兩司爭執,爲日已久,而十字缺牢拒,每以不允爲敎,臣等竊惑焉。旣已放還輦轂之下,三字缺居住,出入禁中,則聖上之屈法伸恩,亦已至矣盡矣,復何加焉?還仍爵號之命,曾是意慮之所不及,物情莫不驚訝。當初再三收議,削職存名,亦出於參酌停當,則到今還復其爵,九字缺恩雖篤,公義至嚴,臣等不得請,則決不敢止。請七字缺收澂·潚等還仍爵號之命。大丘,是嶺南都會之地,爲任之難,別於他邑,前日臣等之劾遞李聖基,蓋以此也。新除授府使金三樂,素無吏才,酒病且痼,曾任湖邑,全廢職務,此則衆所共知也。已試之績如此,營下難治之邑,決非可堪。大丘府使金三樂,請命遞差。海南,素稱饒邑,而縣監孫實,昏不解事,受制品官,政不己出,莅任屢年,全不收拾,公倉米穀,多爲土民之逋欠,官廚支供,或至止貸於隣邑,稍完之地,將至廢棄,不治之聲,播聞道內。如是之人,不可一日在官,請海南縣監孫實,請命罷職。答曰,依啓。澂·潚事,不允。
二字缺以吏曹言啓曰,吏曹判書有闕,政事,何以爲之?九字缺過國忌後爲之。又啓曰,都摠府郞廳十字缺云矣,敢啓。傳曰,知道。
沈,以禮曹言啓六字缺每試年館試儒生,圓點三百點磨勘之規,七字缺故初定初試,來八月初九日,以此日爲限磨勘,而東堂初試四字缺五日退定啓下,其間當有加點之擧,相考處置。只自八月缺十日,至十月初五日,加二十點許赴事,分付本廳,何如?傳曰,允。
沈,以弘文館缺啓曰,本館下番,只有修撰李慶徽,今方入直,而渴病甚重。又自昨日,添得痢疾,症勢猝劇,〈?〉難仍在直廬,而他無替直之員。新除授修撰鄭萬和,牌招肅拜,使之入直,何如?傳曰,允。
沈,以兵曹言啓曰,武臣賓廳武經七書考講,例於孟朔初十日爲之,而今初十日,則國忌相値,不得爲之之意,敢啓。傳曰,知道。
有政。吏批,吏曹參議曺漢英五字缺以金佐明爲大司諫,吳廷恒爲獻納,安後說爲持平,六字缺齊華爲兵曹佐郞,金濤爲承文著作,鄭萬和爲副修撰,李延年爲直講,成震煥爲寶城縣監,李仲敏爲郭山郡守,全洽爲兼南學敎授,鄭麟卿爲兼掌令,尹絳爲大司憲,洪命夏爲知義禁,吳竣爲右參贊,金壽恒爲舍人,吳廷恒爲執義。兵批,參知李弘淵,右副承旨沈進,以李時楷·吳竣·許積爲副護軍,許厚爲副司直,閔熙·任耋爲副司勇。
兵曹判書元斗杓疏曰,伏以,臣情勢所迫,屢冒宸嚴,瀆擾之罪,臣亦自知,兢惶戰灼,只俟譴罰,而猶且庶幾垂察六字缺不諒,聖批嚴截,循名避事之敎,有非人臣所五字缺臣,奉讀隕越,措躬無地,閉戶縮伏,不敢復申前請矣。累日悶默,怵迫轉甚,瀝血之懇,終不能自已,臣罪萬死,臣罪萬死。夫銓衡之任,何等重地,一任四載,前所未聞。臣本空疎,無一補效,何可叨此異數,以誤重寄,以增罪戾乎?顧影揆分,夙夜危懼,有若身負重物不得釋,一日二日,以竢大政,今玆哀籲,實無他腸,臣雖極無狀,何至負聖恩而循己之名,爲身謀而避國之事哉?苟非萬分不獲已,必不敢更瀆天聽,自益其罪。伏乞聖慈,府諒至懇,臣所帶本兵金吾之任,亟賜鐫改,以便公私。臣無任煎迫祈懇之至,謹昧死以聞。答曰,省疏具悉卿懇。已悉予意於前七字缺固辭,從速察職。
刑曹判書李浣,八字缺長,已悉於前後之疏,而兪音尙閟,六字缺所喩,臣非不知承命奔走,是臣職分,九字缺殞,而臣之情勢,十分悶迫,玆敢不避煩猥,更籲於紸纊之下,臣誠惶恐,死罪死罪。伏願聖明垂察焉。臣之所帶訓局之任,實非等閑之地,整頓軍伍,措置機械,料理策應,事多煩擾,目今操鍊之期已迫,事務之殷,有倍常時。至於中缺試才之時,則觀其優劣,仍行賞罰,動經旬日,如臣鹵莽,只此訓局之務,猶難堪任。又畀以刑部之煩劇,此實責蚊而負山,安得不敗哉?況臣數年以來,氣力衰憊,鬢髮盡白,齒牙已脫,精神昏耗,前忘後失,如在雲霧中,尋常處事,類多失中,將何以筋力,左酬軍務,右應刑政,得免僨事之患乎?百爾思量,萬無承膺二字缺伏乞天地父母,諒臣才局之不逮,憐臣衰謝之已甚,新授職名,缺許遞免,以便公私,不勝幸甚。臣無任瞻天懇祈戰灼之至。答曰,省疏具悉。卿才萬無不堪之理,勿爲固辭,安心察職。
副修撰鄭萬和,伏以,臣性本駑下,短於文學,晩竊科第,亦是僥倖,曾所忝叨,猶懼不似,千萬夢寐之外,經幄論思之職,又及於臣身,聞有新命,驚惶悶蹙,擬俟物議,上章自列,不意遽承牌招,尤不勝狼狽震竦之至。在臣分義,不敢不趨詣闕下,而臣之情勢,終難冒居,以玷淸朝之極選,臣於纔經六字缺疾罔堪供仕之狀,有不暇竝陳。伏乞天地父母,曲賜矜四字缺遞臣職,公私幸甚。答曰,省疏具悉。爾其勿辭察職。
吏曹判書金益熙,伏以,臣之連章請急,非爲大政後應文也。沈痼之疾,漸就難醫,實無供職之望。竊意聖明,猶未盡燭於臣之病狀,謂或時月調理,可以扶策,不欲遽然遞免也。臣請冒死盡言,臣病之根因,自臣十餘年前,重患消渴,久傳經爲腫爲脹缺也。乙未春間,脚部浮氣始見,或浮或消,展轉至於今夏,積漸旣久,大勢隨加,今則頭面背腹,以至四末,無不遍浮,此乃十分危惡之症也。近見患此病者,無有生者,間或幸生,莫不累朔治療,經年將理,猶不得爲完二字缺重負在身,公務關心,其能一邊醫治,可得生十二字缺奔走盡瘁,少效涓埃,豈九字缺聖恩,未效鞅掌之常分。臣竊八字缺聖慈,曲垂矜愍,亟將本職及兼帶兩館大提學九字缺遞免,以便公私。抑臣聞之,傳曰,不信乎朋友,不獲乎上。今臣行事,不信於後輩,初疑枉法官人,及其引避,持之益急,處置之辭。又曰缺非失實。臣於垂死病中,不欲與人爭辨,而跡其所遭,有辱名器,持此冒沒,何以事君?尤增惶赧,死罪死罪。取進止。答曰,省疏具悉卿懇。卿之擢拜是任也,欲爲大用,何其重纓疾病,遽有此祈免之章乎?予用嗟歎矣。本職今姑勉副,卿其專意調治。仍傳曰,遣內醫看病。以上燼餘
備邊司啓曰,再昨,延城君李時昉榻前所啓數件事,當自本司回啓,而後日登對時,面稟以定,故不以文字覆啓之意,敢啓。答曰,知道。
吏曹啓曰,以備邊司啓辭,南原府使李斗陽,劃卽處置事,允下矣。南原府使李斗陽,除授之後,累次呈狀於本曹,而南原,爲近來厭避之地,李斗陽,稱病圖遞,其心誠爲可惡,而其路不可開,故本曹以調理赴任,題退矣。今至五十餘日,尙不謝恩,其全無忌憚,必行己志之狀,殊可痛駭,而本曹處置,不過入啓罷黜而已。適足以中其願,故終不受呈狀,期使赴任,實非處之相忘之域而然也。李斗陽各別催促,使之赴任,何如?答曰,允。已上備局謄錄
上在昌德宮。停常參·經筵。
元敬王后忌辰齋戒。
辰時,日上有冠,色內赤外靑。巳時,日暈左珥。
下直,利城縣監李允傳,梨津萬戶李時雨。
李晳,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
李晳,以都摠府言啓曰,去夜,闕內各處,發遣郞廳摘奸,則扈衛軍官徐以衡,無緣闕直,平山正兵崔六字缺裝爲頉,極爲駭愕。扈衛軍官十字缺有頉正兵崔戒一等十六名,依前八字缺何如?傳曰,允。已上燼餘
上在昌德宮。停常參·經筵。
元敬王后忌辰。
金振啓曰,明日常參·經筵,取稟。傳曰,停。明日輪對,亦爲停。
申濡啓曰,仁政殿文臣殿講時命官,何大臣進去乎?敢稟。傳曰,領相進去。
傳于金振曰,昨見醫官所啓,則前吏判所患,似爲非輕矣。特遣郡守柳後聖看病。
申濡啓曰,明日爲政事,命下矣。吏曹堂上,應爲參政缺員,只有參議臣曺漢英,而明日文臣八字缺點政事,殿講罷後爲之乎?敢八字缺
□振,以吏曹言啓曰,忠淸監司權七字缺本曹當爲回啓,而判書未差,參判方在外,六字缺臣不敢獨爲回啓之意,敢啓。傳曰,知道。已上燼餘
上在昌德宮。停常參·經筵。
金振啓曰,明日常參·經筵,敢稟。傳曰,停。
李晳啓曰,新除授捕盜大將元䎘,命招,今下密符,仍爲傳授之意,敢稟。傳曰,知道。
備忘記,傳于金振曰,前例八字缺憲蔡裕後,前大司諫南老星等,七字缺愷胤及李行進等,令該曹放送,九字缺有病患云。拜表吉日,令該曹差退。
金五字缺每年春則二三月,秋則八九月,各陵展謁,定爲恒式,啓事傳敎,故今春孝陵展謁事已定,而今年三月初三日缺臣備局堂上引見時,本曹前判書吳竣所啓,陵行已定,而勅行迫頭,何以爲之?上曰,顧予霜露之感,固不可停,而農事已迫,民事方殷,四勅當前,衆弊俱萃,姑待秋成,退行可也事,傳敎矣。孝陵展謁吉日,以何間推擇乎?敢稟。傳曰,後日引見時,稟處。
刑曹判書李浣箚子。傳曰,下該曹。
傳于兪瑒曰,京江津船,依亂前數,準立事,五字缺而厥後,迄無準立之言,事極駭愕,戶工曹三字缺等處,卽爲問啓。
李晳,以司僕寺官員,以提調意啓曰,濟州丙申式年,御乘馬二十匹,差備馬八十匹,及年例馬缺匹,三名日進上馬六十匹,合一百六十八匹內,沿路病留馬四匹計除,一百六十四匹,禾毛色別單開錄以入,而病留之馬,無該邑公文,殊甚虛疎,押來人等,自本司從重治罪,査問該邑之意,敢啓。傳曰,知道。
李晳,以兵曹言啓曰,卽接佐郞閔維重呈狀,則掃墳受由,木川地五字缺中暑,症勢猝重,欲爲醫藥,舁載還家,六字缺月之內,差復未易,斯速入啓處置云。本曹事務,比他繁劇,而郞廳各有所掌,不可久曠,閔維重改差,其代,令該曹今日政,差出何如?傳曰,允。
李晳,以兵曹言啓曰,統營虞候全尊性,老病已甚,辭行於臣斗杓處之時,不能起拜,何缺海防佐貳重任,決不可堪。全尊性改差,何如?傳曰,允。
答進士嚴愼疏曰,省疏具悉。爾以草野疏遠之士,愛君憂國之誠至此,不但嘉尙之意殊深,文亦美好,再三觀覽不已,敢不體念焉。
李晳,以推刷都監言啓曰,議政八字缺直貢奴婢,不爲載錄於各司奴婢十字缺入於各司奴婢已上之中,而全南左道十字缺婢,不錄於正案者,混入於各司奴婢已上之數,九字缺固宜釐正,而御史閔熙,不言於臣,私自改書,殊甚不當,而臣得聞做錯,招致該掌郞廳安汝恒問之,則終始牢諱,不爲缺告,亦甚可駭,御史閔熙,從重推考,郞廳安汝恒,汰去,何如?傳曰,依啓。
沈,以推刷都監言啓曰,郞廳安汝恒汰去,代以義盈庫主簿李益培差下,使之察任,何如?傳曰,允。
備忘記,傳于金振曰,承文院正字金萬基,熟馬一匹賜給。
答幼學金尙古疏曰,省疏具悉。疏辭,當令廟堂議處焉。
有政。吏批,參議曺漢英進,都承旨申濡進,尹絳爲吏曹判書,趙壽益爲大司憲,蘇東道爲四字缺金鏡爲定州牧使,金斆爲南海縣監,五字缺原縣監,李誠一爲古阜郡守,李延年爲校理,睦兼善爲副修撰,洪柱三·吳斗寅爲兵曹正郞,崔攸之爲兵曹佐郞,沈挺豪爲禮曹佐郞,金佐明爲承文提調。兵批,判書元斗杓,參判趙珩,參議鄭攸,左副承旨李晳進。鄭致和爲都摠管,金汝鈺爲都摠管,崔鳴後爲忠淸兵虞候,李重信爲兼內乘,李天賚爲六字缺尙勳爲武兼,元義山爲三千權管,五字缺壽益·鄭維城·蔡裕後·南老星爲副護軍,金壽弘·李海賓爲副司果,李華岳爲統營虞候,朴壦爲習讀官,徐顯一爲海州監牧官,元䎘爲捕盜大將,沈緖爲喬桐別將。
權坽,以兵曹言啓曰,禁軍等春秋都試,非但講鍊才藝,亦爲付祿陞降而設,故一從試射分數付祿之意,分明申飭矣。今此七月等祿薦報缺者而上者,多至七人,殊甚駭愕,七字缺畫,禁軍四人,自本曹各九字缺啓下,何如?傳曰,允。
朴世堅·六字缺殷相啓曰,澂·潚等復爵還授之請,六字缺國公共之論,兩司爭執,爲日已久,而聖批一向缺拒,每以不允爲敎,臣等竊惑焉。旣已放還輦轂之下,任便居住,出入禁中,則聖上之屈法伸恩,亦已至矣,復何加焉?還仍爵號之命,曾是意慮之所不及,物情莫不驚訝,當初再三收議,削職存名,亦出於參酌停當,則到今還復其爵,斷無是理,私恩雖篤,公議至嚴,臣等不得請則決不敢止。請勿留難,還收澂·潚四字缺爵號之命。答曰,所論至此,五字缺當令議大臣處之。
兪瑒啓曰,傳曰,京江津船,依亂前數準立事,屢次傳敎,而厥後無準立之言,事極駭愕。戶·工曹及京畿監司等處,卽爲問啓事,命下矣。問于戶曹,則以爲,京江津船內,則無主之外,則京畿主之,本曹所管,只是津夫位田而已。各津元帳付位田十八結外,新査得六字缺川津,則田畓落漏,故令本道査四字缺給後,仍爲責立津船事,亦分付于工曹云矣。問于工曹,則以爲,各津津船,準立·位田査出事,前判書李浣時,移文京畿監司處,非止一再。京畿監司,二月二十九日狀啓有云,臣與工曹判書李浣,會議公廳,折給位田,船隻備立事,相與論難。李浣及戶曹判書洪命夏入侍時,一一陳達,依聖敎缺其津夫處,從自願査問後,稟處,缺報缺甚之事,津船責七字缺姑未能詳知責立之數,八字缺一邊論報本曹事,分付于京畿七字缺矣。問于京畿監司,則以爲,亂前船隻之數,問于古老,皆不能詳知,考諸法典內,缺小津船隻之數,大路則津夫十人,中路則六人,小路則四人,如漢江則加立十隻,此缺亂前之數也。一自下敎之後,各處位田,已爲準數査出,或三四結,或四五結折給,使之備立船隻事,各別知委,而非但江居之人,俱非實津夫也。移來移去,出沒興利之人,故渠等雖多數折受位田,六六字缺之價,小不下五六同之木,勢難應募。七字缺開諭,多般申飭,而終無自願者,極爲閔慮。其中楊花渡四名,孔巖津六名,三田渡一名,廣津一名,合十六名,則艱難募得,而船隻措備之難,窮困赤脫之民,萬無趁卽備立之勢,此意非不欲連續啓聞,而朝家亦無善處之路,故不敢啓聞云矣。敢啓。傳曰,雖自該曹,泛然移文四字缺臣者,似不當如是置之相忘之地。四字缺下傳敎之事,全不致念,朦然放過,慢不省何事,到今下問之後,乃以朝家,亦無善處之路,故不爲啓聞云,此何意耶?凡事如此,不勝痛駭也。且各處津夫處,從所願査聞稟啓事,京畿亦何不擧行乎?京畿監司所爲,極爲痛惡,拿問處之。工曹亦不檢擧,任他相忘之狀,極爲非缺其時堂上郞廳,竝推考,後政事,差出新監司,使之從速擧行。五字缺曰,明日爲政,京畿監司九字缺禮曹所啓曰,傳曰,十字缺云拜表吉日,令該曹差退事,四字缺矣。謝恩使拜表吉日,初以八月初三日推擇,其後因傳敎進呈於七月卄一日,又爲進定於十七日矣。今有差退之命,而二十一日,則相距不過三日,八月初三日,則似爲太遠,欲以晦前推擇,日官招致,不卽來現,累度催促,日勢已暮,尙不來現,以此不得趁卽推擇以啓,當該日官所爲,殊極痛駭,令攸司囚禁治罪,何如?傳曰,允。
刑曹判書李浣,伏以,刑官之不得兼捕盜大將,乃是常規。臣所帶捕盜之任,請令該曹斯速本差,不勝幸甚。取進止。啓下兵曹,兵曹啓目粘連啓下是白有亦,刑官之不得相兼,雖非法典,已成近規,捕盜大將,似當改差是白乎矣。二字缺處置,自下不敢擅便,上裁何如?答曰,依回啓施行。五字缺
全南道扶安居幼學金尙古等,伏以,雨露之澤,均霑萬物者,天地生成之德也。體天之道,而一視四方者,王者博施之政也。今我湖南之民,困於賦役,而獨不蒙朝廷之惠澤,臣等竊閔焉。何者?兩湖之土,莫非殿下之土,兩湖之民,莫非殿下之民,則是何大同之法,獨行於湖西,而不行於湖南乎?若或不便,而獨行於湖西,則湖西之民,何罪?若或便好而不行湖南,則湖南之民,何罪也?此臣等所以跋涉千里,叫呼天門者也。嗚呼,今日賦役之煩重,貢物之多岐,莫甚於兩湖,兩湖之中,沿海缺重,而沿海難堪之狀,已至於十分地頭矣。臣等居在於沿邑,賦缺素所詳知,一年之內,各司貢物價及歲幣價,其人六字缺而上幣一疋之直,米三石,次幣一疋之直,米十字缺監所納乾秀魚價米,恒定一石十一字缺豹皮之價,則或五十石,或六十石,本無定限,而戰船所入之五字缺所無之役也。試以十卜之田,計其一年之役,則所出之米,多至於十餘二字缺又或別役,出於新穀未登之前,則蔀屋之下,饘粥之民,至賣立缺之田,以免目前之急,旣失其田,更無生道,良民莫保,流散接跡,哀我生民,于何保存?況其沿海作農,異於陸邑,雨水失時,則每値大無,近年以來,連年凶荒,今年旱災,望斷西成。均役之擧,失今不圖,則一道生靈,將無以孑遺矣。側聞湖西大同之法,一結所出之米,不過十斗,以此較之,則湖南十卜之役,卽湖西一結之役也。噫,均是殿下之民,湖南賦役,若是其偏重,何哉?近來湖南沿邑之民,樂聞大同之便好,移來湖西者,不知其幾,而沿邊列邑,十居九空,田野荒廢,日就蕭七字缺有不足言,而戰船之格卒,束伍之逃故,將何以充定,十字缺察使,旣知大同之便好,且見湖南之莫保,行關列邑,詢訪民情,則人皆欣忭,無不樂從,而或因監色之不肯而民莫敢開口,或因土豪之沮抑而亦莫敢開口,以致論議之不一,竟孤生民之厚望,豈不痛哉?噫,監色之不肯,土豪之沮抑,豈無其由乎?蓋大同之法,量出爲入,一捧之後,更不加徵,而官用定式,饒瘠相均,則各邑監色之厭憚,可推以知之也。然而若非土豪之橫議沮抑,則監色亦安得以欺蔽守令乎?土豪一發橫議而沮之,則民情亦阻於守令,其何以達於朝廷乎?六字缺者,廣占田土,結卜隨多,或至百餘結,或至數十百結,而所出八字缺年姑息遷延,經歲逋欠,任其進納,其習四字缺別立戶首,多率小民,此乃俗所謂養戶者也。濫收戶內之人,以補於自己之出,故富者益富,貧者益貧,而貧者之田,終歸於富者之手,至使小民,分授其田,納貰竝作,近日湖南土豪之事,自朝廷何以盡知之乎?大槪沿海列邑,則有戰船別役,偏苦於陸邑,而地且小灌漑之處,故雨暘愆期,頻遭凶荒,山郡諸邑,則徭役旣歇,雖旱亦稔,故富人土豪,多在於山郡,而以一道郡邑言之,則山郡多於沿邑,此所以大同之法,願爲者少,不願者多也。土豪富人,旣沮於本道詢問之時,又爲往來於京洛,缺撓物議,終使大同之法,不欲行於湖南,而沿海七字缺之中,無以仰達民情,故臣等不得十字缺槪,伏願聖明垂覽焉。卽今湖南九字缺道之不顧也。若使土豪,不能沮於下,終能行之,則誠一道四字缺也。豈不大善哉?如或勢難合一道爲之,姑以湖西之法,先行於自願邑,使良法之食效者,親見於其身,而以解其疑惑,則安知初言令不便者,來言令便也?抽出自願之邑先行之,宜無不可,而無乃有議者之病其苟且沮之者耶?此則不然,各邑貢物種數,田結多寡,皆在於地部,班班可考,而以一邑之物力,自足了一邑之事,何必竝行一道而後爲之乎?一結十斗之米,一如湖西之規,需用於戰船歲幤各樣之役,一以寬沿海偏苦之民,一以爲良法先試之地,不勝幸甚。啓下備邊司,備邊司啓目三字缺啓下是白有亦,扶安幼學金尙古等三人,聯名陳疏,請行湖南五字缺在果,極爲重大,不可遽爾輕議,今姑置之,何如?五字缺答曰,依允。
江原道寧越郡居進士臣嚴愼,伏以臣,犬馬戀主之誠,小少常切,葵藿向日之忱,老大彌篤,半世憂國,丈髮已白,長年戀闕,寸心猶丹,有懷報國,無路輸忠。甲午十月,以冬雷之變,特下求言之旨,乙未正月,臣應旨上十條疏,語極狂僭,臣自分必有冒犯之誅,聖德含弘,天地包荒,恕其狂僭,憐其戆愚,特降聖旨,恩輸蓬畢,臣遙望紫極,感激丹衷,臣叨蒙聖明之眷,未有埍埃之報。玆者,又以八字缺復下求言之旨,臣豈敢含默,以負殿下?昔宋臣韓缺要說,皆中一時之病,今臣雖曰草莽之臣,五字缺亦以八事之弊,仰干四聰,伏願殿下留神焉。一曰,民心不古之弊。書曰,民心無常,惟惠之懷。又曰,撫我則后,虐我則讎。宋臣呂公著之疏曰,自古有爲之君,未有失人之心而能圖治,亦未有脅之以威,勝之以辨,而能得人心者也。夫民之所以爲心者,以君心爲心,則惟一其心,以其心爲心,則億萬其心,堯·舜之民,以君心爲心者也,桀·紂之民,以其民爲心者也。苟得其心,治平可期,苟失其心,危亡立至,人心之向背,卽天人之向背,人心之去就,天命之存亡係焉。可不畏哉?今我殿下,敦臨八載,咸有一德,憂民恤民,至矣盡矣,而九字缺漸渙潰,意者,奉行者,不體聖心九字缺殿下以利民爲心,下則以利己爲心,殿下七字缺爲心。是以,上有仁民之政,而下無惠民之澤,上有七字缺順民之擧,侵漁之是事,暴斂之是務,憑公營私,而民力竭於營私,瘠公肥己,而民財殫於肥己,至於衣冠之家,網利於市井,而市井之怨嘆慘矣。縉紳之人,繳貸於閭里,而閭里之怨咨極矣。至於縣邑窮民,不堪剜刻之痛,浦鎭困卒,不勝割剝之苦,加以擧國鄕民,驚擾〈於〉團結保甲之劫勒,而截指斷趾者有之,騷動於推刷奴婢之刻督,而縊項刎頸者有之,軍民之怨讟,至於此極,則上天之示譴而降災者,無足怪也。二曰,恩信未推之弊。孟子之言曰,推恩,足以保四海,不推恩,無以保妻子。宋臣司馬四字缺夫信者,人君之大寶也。國保於民,民保於信,故古之王者,不欺四隣,三字缺國者,不欺其心,不善者反之,是故上下離心,以至於敗,恩五字缺不其重且大歟?今我殿下,卽祚以來,宣布德意,一國兆民,咸曰其蘇,想望大平,而厥後政多因循,事歸文具,哀痛之旨屢下而無哀痛之實,求言之旨頻傳而無求言之實,蠲租之命雖頒而版曹之徵斂如舊,減膳之敎縱下而御供之浮費猶苦。責己而無責己之實,則不過爲應旨之虛文,穰災而無禳災之實,則不過爲塞責之常事。凡爲行政,隨事皆然,罔民者多矣,失信者數矣。是以徒有存恤之名而終無存恤之擧,仁雖施於上而澤不究於下,惠雖宣於政而德未孚於渾,四字缺而咸有愁怨之聲,則上天之降監而示變者,無四字缺朋黨排擯之弊。夫朝廷不睦之禍,生於朋黨之間,三字缺不明,邪正互攻,私意交起,公論不立,此固道之消長,時之否泰,而實國家之存亡,社稷之禍福,甚可畏也。昔漢唐之季,朋黨禍起,以至於亡,至宋之世,亦以朋黨,治亂無常,往古之轍,可鑑矣。今我國家,黨論朋興,互相排擯,彼以此爲流俗,此以彼爲斯常,至於推忠之言,反謂顧名之擧,潔己而退,亦曰憤懟而然,或指賢爲邪,以智爲愚,或指邪爲賢,以愚爲智,勢疑則隙生,力侔則釁作,二字缺相勝,展轉反覆,爲禍必矣。漢臣劉更生上疏曰,四字缺濟濟相讓,和之至也。衆臣和於朝,則九字缺鳳凰來儀,至周幽·厲之際,朝廷十字缺易處,霜降失節。後漢永昌大夫曺鸞上書,三字缺者,或耆年淵德,或衣冠英賢,皆宜股肱王室,左右二字缺者,久被禁錮,辱在塗泥,災異水旱,相繼而起,斯言驗之矣。四曰,刑獄冤枉之弊。臣聞諸陳垓曰,民命與國脈相維持,獄訟刑罰不中,則無以保斯民之命脈,尙何以保吾國之命脈乎?其於刑獄,可不愼歟?今也,治獄用刑,多有不中,或構讒而羅織者,或被誣而成獄者,非其罪而在縲絏者,非其罪而死刑戮者,秦圄之訴冤,無三字缺獄之上書何因?昔漢之一婦,抱冤而死,東海枯旱,三年三字缺含冤於泉壤者,抱冤於犴獄者,幾處燕臣之叩地,誰四字缺天。晉臣郭璞之言曰,陰陽錯戾,皆刑獄五字缺準。對帝之問曰,大旱之證,刑有所不平也。斯言驗之矣。五曰,稅斂煩苛之弊。臣聞人君之患,不自外作,常由身出,欲盛費廣,費廣則賦重,賦重則民愁,民愁則國危。又聞君依於國,國依於民,刻民而奉公,猶割肉而充腹,腹飽而身斃,君富而國亡,厚斂之禍,可不懼哉?今也內自該司,外至州縣,以聚斂贏餘爲良吏,以催科刻急爲賢宰,出之無藝,用之無度,元稅之外,另作名邑,巧聚於民,未有五字缺於民,少無寬限,急文引而追呼,峻鞭朴而五字缺上驚聞暴卒之曉呵,石壕村中,忍六字缺夜呼,暴斂之苛,猛於泰山之虎,刻督之酷,毒於永州之蛇。頭會箕斂,秦懲剝膚,黑斂白着,唐稅剜肉,烏尾謠於漢童,蠆尾謗於鄭人,歌碩鼠於田畝,詠萇楚於原濕,怨氣干天,慍語沸地,不亦慘乎?老儒之言曰,世衰道微,上下交惡,民惟私家之利,不竭力以奉上,上惟邦賦之入,而不惻怛以利下,凶災水旱,相繼而起,誠哉是言也。六曰,任用渾淆之弊。傳曰,見賢不能擧,擧而不能先,慢也。見不賢而不能退,退而不能遠,過也。孟子之言曰,左右諸大夫,皆曰賢,未可也,國人皆〈曰〉賢,然後察之,見賢焉,然後用之。左右諸大夫,八字缺皆〈曰〉不可,然後察之,見不可焉,然後八字缺歟?今也任用之際,或以毁譽求之,或以權勢取之,不論其高下,只見其勢之輕重,以此賢愚渾淆,是非顚倒,忠良老成者,擯之爲無能,儇辨俠少者,取之爲有才,守道憂國者,謂之流俗,敗常害民者,謂之變通,以此,赤心謀國者小,持祿養望者多。聽其言則似忠於國,而察其實則皆爲身謀。奔競縱橫,干謁紛紜,靑雲登陟,皆是媚竈乞墦之人,白首沈潛,豈非空囊倒甑之輩?菉葹托根於華地,芝蘭抱香於空谷,可勝歎哉?漢臣京房之言曰,古之帝王,以公擧賢,則萬化成,百祥著,末路以毁譽取人,故功業廢而致災異,誠哉是言也。五字缺貪酷之弊。宋儒朱熹之言曰,四海利病,係斯民五字缺斯民休戚,係守令之賢否。漢帝之言曰,民所以安其田里,而無歎息愁怨之聲者,政平訟理也。與我共此者,其惟良二千石乎?夫守令者,分九重之憂,寄百里之命,典一方之風敎,專四境之惠渥,則所以體上而施仁,承流而宣化者也,其爲任,不其重歟?今也除拜之際,不問人器當否,惟視權勢之輕重,不論吏治之得失,只取附托之親疎,賄進干紀者,反謂公議而擧望,贓多漏望者,施稱廉缺而薦名,竹虎初分,已溢驕俠之氣,銅魚纔佩,便萌貪饕之缺或者膏粱之苗,不知稼穡之艱難,或者綺羅之裔,不省黎庶之飢寒,無心字撫,剝割〈之〉是事,銳意掊克,剜刻之是務,暴勃多猛,厭見關內之甯虎,嚴酷少恩,願避晉陽之藏豹,齊鼎久冷,渾是阿大夫之善事,漢斧長澁,罔非二千石之酷斂,求助之資,漁索於困窮之民,干譽之具,網取於疲殘之氓,哀哉黎庶,何以支堪?臣聞郞官,上應列宿,出宰百里,苟非其人,民受其殃,夫一邑之宰匪人,則一邑之民,偏受其殃,百邑之宰匪人,則百邑之民,偏受其殃,惟我八路三百餘邑,匪人而出宰者,不知其幾多哉?三字缺之殃而不霑聖化之民,怨斯極六字缺玆乎?八曰,將帥驕暴之弊。臣聞邊十二字缺精疲,係將帥之良否。夫將帥者,一國之干城,三軍之三字缺國家屛翰,都在於此,軍卒命脈,亦由於是。古之帝王,扞禦其國者,推轂而宣往欽之命,分閫而寄專制之責,將帥之任,不其重歟?今也任將之際,不問才藝之能否,惟視阿附之親疏,不取其人之忠勇,只取其勢之輕重,或者勢家之子弟,不經戰陣之緩急,或者權門之賓客,不知士卒之合變,總非忠肝義膽之流,皆是好貨嗜利之徒,金壇初拜,便生驕溢之氣,玉帳才開,已萌貪暴之心,上自營幕浦鎭,下至州縣褊裨,缺豐己之是事,浚下媚上之是務,請托之資,責出於疲殘之卒,苞苴之具,徵斂於困悴之士,不厭之索,未稱於意,則或托試才之勤慢而杖之,或稱趨令之緩急而箠之,主將之視士卒如草芥,士卒之視主將如仇讎,刻剝之痛,勞役之苦,怨罵之聲,有不忍聞者,災異之興,其不在玆乎?臣江湖遠跡,山野微蹤,言責非位,謀國非任,而生逢堯·舜,不忍忘世,愛君而希道泰,憂國而願年豐者,雅矣。玆者,耳時之政,目時之弊,則有一於此,足以致災,況兼之八,災變之作,安往而不至於此乎?此乃貴近肉食之憂,固非賤遠藿食之憂,而位有貴近賤遠之異,忠無貴近賤遠之異。故古之人,有漆室之憂,東郭之憂,夫然則今臣之憂,憂其所當憂也。臣旣列陳致災之由,請復陳救災之策,伏願殿下,試垂察焉。其於人心之不收也,則臣聞,國之有民,猶人之有元氣也,不可不恤。又聞,天下大務,莫大於恤民,苟能上觀天時,下順民心,朝廷行事,務合民心,民有溺者,猶己溺之,民有飢者,猶己飢之,視之如濟,撫之如保,盡吾之仁,以順其心,所好者而好之,所惡者而惡之,樂其樂而安之,憂其憂而樂之。賦役非民力所堪者去之,以息勞困,法禁非民情所便者蠲之,以通鬱塞,推心而廣之,盡誠而行之,則民心之收拾,猶水之就下,三字缺恩信之未推也,則臣聞,堯·舜之道,八字缺下之民爾。易曰,有孚,惠,心問六字缺以至誠而御下,推廣之安而利之,勿以一事之小而假借於外,勿以一事之微而循名於心,推誠實於黎〈?〉,無矯僞於庶事,不欺其四隣,不欺〈其〉兆民,仁吾仁而仁於〈民〉,誠爲誠而誠於民,則永無欺民罔民之事,恩信周徧矣。至若朋黨之排擯也,則臣聞,君子與君子,以同道爲朋,小人與小人,以同利爲朋,唯在人君,辨其君子小人而已。爲人君,但當進君子之眞朋,而退小人之僞朋,則天下治矣。苟能親君子遠小人,信任防一己徧好惡,公天下之理,察其守道義行忠信者而進之,察其好祿利貪貨財者而去之,如舜放四凶擧八元,則君子缺茅斯拔,小人之去,如距斯脫,彙征同實,終始二字缺濟濟相讓,熙熙相和,同道而相益,同心而共濟,斥逐之事,于焉〈?〉,排擯之事,于焉以熄矣。如其刑獄之冤枉也,則臣謹按,易旅之彖曰,明愼用刑,不留獄。中孚之象曰,君子以議獄緩死,苟能眚災肆赦,怙終賊刑,欽哉欽哉?惟刑之恤,用之明愼,決之夬斷,輕重毫釐之間,各有攸當,審理權衡之際,少無私曲,使叢棘牢囚之身,特沾雷雨之渙解,俾黃壤枉死之魂,得以雪冤於蒼穹,則獄刑平而永無四字缺矣。至其稅斂之煩苛也,則臣聞,古之帝王,愛養百姓者,必立經常簡易之法,使上愛物,以養其下,下勉力以事其上,上用足而下不困。苟能量人之力而授其田,量地之産而給公上,量其入而出之,以爲用度之數,取之有制,用之有度,除冗費,去冗食,民力所難堪者,速去之,民情所不便者,速蠲之,如救焚拯溺,猶恐不及,儉約而奉上,惻怛而利下,不畜聚斂之臣,惟責節用之道,則稅斂薄而永絶煩苛之事矣。若夫任用之渾淆也,則臣,〈聞〉,簡厥良進厥修,官不及私昵惟其能,爵罔及惡德惟其賢,苟能勿以毁譽求之,惟以公明察之,如其賢缺任之勿貳,如其不賢,則去之勿疑,進退從天下之六字缺之私,使卑踰尊,使疏踰戚,賢者六字缺之干進而絶眞僞之相冒矣。至如八字缺者,守令之綱,朝廷者,監司之本,本原之地,亦在朝廷而已。二字缺擧廉謹之良吏,選忠恕之長者,承流宣化,布仁愛之德,輕徭薄賦,行簡易之政,以之而子惠困窮,以之而撫字疲癃,如有安民之政,惠民之澤,監司褒啓,朝廷奬善,則龔·黃·召·杜之良吏,於斯爲盛,暴斂之習可革,而貪酷之風永絶矣。至於將帥之驕暴也,則臣聞,授將印委利權,一出於朝廷之公議,受兵柄專閫寄,聿副乎國人之輿望,苟能擇老成忠實之人,求沈毅善良之輩,愛養士卒,撫育軍旅,與之同衣食,與之共甘苦,有投醪之惠,有吮疽之恩,則士卒之愛主將,如子弟之衛父兄,手足之扞頭目,孫·吳·田·岳等賢將,於斯輩出,刻剝之風可革,驕暴之氣永絶矣。臣誠以芹曝之獻御,竊效絲綿之補衮,敢竭一得之愚,仰贊萬化之元,伏願殿下,留神省察焉。如是而民心不收,恩信未推,朝廷不睦,刑獄不中,稅斂不薄,任用不公,守令猶酷,將帥猶暴,則臣請伏誣妄之罪,臣非不知瞽言過濫,觸犯極矣,而忠憤旣激,慷慨難任,流涕二於聖世,愚則愚矣,太息六於明時,狂則狂矣。而古之君子,有憂治世而危明主,今臣,憂亂世而危明主,七字缺明主,烏可已也。嗚呼,三綱已墜,何以扶之,五常旣斁,何以持之?時運屬否,難可復泰,世道隨微,難可復隆,黜陟不明,莫之以明,賞罰不公,莫之以明,紀綱解弛,末由振之,名分紊亂,末由正之,言之心痛,念之膽裂。人事若是,天變何言?楚雷齊震之災,年滋歲加,燕虹晉蜆之變,月慘日酷,況今旱災之甚,有急他災之酷,經春涉夏,暵乾極矣。兩麥枯槁而大無,百穀焦烈而靡有,哀我民事,將何以粒,晩雖有雨,已無及矣。旣失東作,無望西成,歲飢民困,誰與爲國,言之塞胸,見之慘目,宜乎聖上之宵旰憂懼,日夜焦勞也。臣將進鄭俠之四字缺之流,伏願殿下留神焉。臣聞七字缺天,猶可爲,天之怒之者,所以敬五字缺有如天之德,而天以降水警之,則天心仁愛人君五字缺伏願殿下,克自祗懼,臣稽之於古,商湯六責,雨霔千里,宋景三言,星徙一度,感應昭格,捷於影響,伏願殿下,恐懼修省。大戊修政,祥桑不爲妖而反爲中興之祥,戊丁反己,飛雉不爲災而旋作復興之瑞,轉災爲祥,合乎符契,伏願殿下,嚴恭寅畏。臣等惟,上帝無常,作善降之百祥,作不善降之百殃,伏願殿下,樂取爲善,莫或荒怠。臣聞,天視自我民視,天聽自我民聽,民怨乎下則天怒于上,一理無間,伏願殿下,不以天視天而視諸民,不以民視民而反諸己。臣聞,惟天無親,克敬是親,民罔常懷,懷于有仁,伏願殿下,克勤克敬,上格天心,施仁施惠,下恤民生。臣聞諸先儒曰,人君不可以蒼蒼者便爲天,當求諸視聽言動之間,一念纔是,便是上帝監視,一念纔非,便是上帝震怒。宋臣張浚之言曰,人主之學,以一心爲本,一心合天,何事不濟,此言其敬天其必以實也。易曰,損上益下,民悅無彊。書曰,子惠困窮,罔有不悅。此言其恤民之必以實也。宋臣司馬光之進規,以務其實九事爲言。宋臣劉珙之上箚,四字缺事爲言。實之不存,雖文之盛美,無益也。宋儒張拭,言於帝曰,必致其實,不爲虛文。伏願殿下,責心於實,責實於事,雖一念之微,莫不以實思之,雖一事之小,莫不以實行之,念念而實之,事事而實之,至於敬天而盡其實,恤民而盡其實,推恩而盡其實,禁黨而盡其實,省刑之盡其實,薄稅之盡其實,任賢之盡其實,擇宰之盡其實,選將之盡其實,無一毫之或忽,一時之或間,則上以格堯天之怒,下以解舜民之慍,恩從祥風而翔,德與和氣而騰,調玉燭於乾坤,風雷順軌,溢金膏於寰區,雨露均和矣。如是而天災不弭,民心不收,萬事不治,八字缺則臣請伏面欺之罪,臣以周世之九字缺雖瑣於擎天,誠則切於補天,八字缺激烈,文雖荒拙,是都是愛君之辭,謀雖迂遠,罔非保民之策。伏願殿下,留神省察焉。臣無任激烈屛營之至。答曰,省疏具悉。爾以草野疎遠之士,愛君憂國之誠至此,不但嘉尙,而言殊深,文亦美好,再三觀覽不已也。可不體念焉?
答金尙古曰,省疏具悉。疏辭,當令廟堂議處焉。以上燼餘
上在昌德宮。停常參·經筵。
金振啓曰,明日常參·經筵,取稟。傳曰,停。
藥房,世子宮四字缺答曰,症候則已減,而眼疾猶未快差矣。
李晳,以都摠府言啓曰,今日入直軍士,當爲中日習射,而政事相値,不得爲之云。敢啓。傳曰,知道。
李晳,以都摠府言啓曰,副摠管趙潝,漢城府坐起進去晝仕,請出標信。傳曰,知道。
李晳啓曰,今日爲政事,命下矣。二字缺申濡病未仕進,左承旨權坽七字缺進,三字缺廳中,只有臣晳十字缺旨兪瑒,而臣晳則兵批政廳,當爲進去。六字缺去乎,敢稟。傳曰,吏兵批兼進。
藥房都提調臣金堉,副提調臣金振啓曰,今日問安于王世子,則進藥旣多,熱勢差減,而眼疾尙未快復云。當爲議藥,而柳後聖·趙徵奎等以爲,眼中微有赤暈,日氣稍涼,苦口之藥,不必連進,姑觀症七字缺何以爲之?敢稟。答曰,其藥亦無七字缺可也。且赤暈尙未快去,不得觀書,候八字缺受鍼乎?更爲議啓。
藥房再啓曰,伏承七字缺停止,可也。赤暈尙未快去,未可受鍼乎?八字缺下敎矣。卽與柳後聖·趙徵奎八字缺候,餘熱尙存,白晴微紅,以此些少之熱,四字缺用寒涼之劑,且夏秋之交,陰陽未分之節,輕易施鍼,昔人所戒,只以當歸·白芍藥·黃連各三戔煎水,久久浸洗爲當云。此藥五貼劑入,逐日一貼,頻頻溫洗,以試其效,何如?敢啓。答曰,知道。
李晳,以司僕寺官員,以提調意啓曰,濟州出來丙申歲貢馬二百匹二字缺龍潭病留,四匹潭陽病留,一匹鎭安病留,二匹六字缺匹,合八匹計除,實捧一百九十二匹,九字缺以入之意,敢啓。傳曰,知道。
有政。缺曺漢英進,許積爲工曹判書,鄭七字缺軍器正,高進卿爲迎曙察訪,趙五字缺兵批,參議鄭候進,承旨李晳,吏曹五字缺以京畿監司望單子,傳曰,加望,判決事九字缺勿爲遷動。
金振,以內醫院官三字缺爲提調意啓曰,近來內局鍼醫,名多而實少,前日入候,退而居鄕者,若南昌祖·崔宇重等,鍼術最精,而宇重,適以事上來,人惟求舊,此兩人,竝令還入,付軍職三字缺仕,何如?傳曰,允。
沈,以十字缺臣故德昌君張伸戶奴九字缺于萱德也。擔持及造墓軍,依舊例題給云。取考三字缺功臣遷葬時,有題給之規,令本道前例取考題給之意,行移,何如?傳曰,允。
執義吳挺緯,掌令朴世堅·元萬石,持平安後說啓曰,古阜六字缺文武交遞,意有所在,而新除授郡守李誠一,缺全無履歷,十餘年前,初授八字缺任,被論見遞,厥後更不九字缺授南中劇邑,物情莫不缺李誠一,請命遞差。答曰,十字缺判書尹絳未肅拜,十字缺政未安,何以爲之?敢稟。八字缺已上燼餘
上在昌德宮。停常參·經筵。
十二字缺李後天。
金振啓曰,明日常參四字缺傳曰,停。
沈啓曰,昨日憲府十二字缺簡通持平安後說,以安後稷書以三字缺注書,亦依此書之,至於啓下,臣〈以〉該房,不能省察,昏謬之失,在所難免,惶恐待罪。注書金萬均,亦難免不察之失,請推考。傳曰,依二字缺勿待罪。
兪瑒,以吏曹言八字缺事,何以爲之?敢稟。傳曰,五字缺嫌。答曰,勿辭。
沈啓曰,大司憲趙四字缺再啓煩瀆,退待物論矣。傳曰,知道。
府啓。答曰,依啓。
掌令朴世堅避嫌。答曰,勿辭。
申濡啓曰。傳曰,永興府使李後天,何日政除授,而今始辭朝乎事,命下矣。問于吏曹,則閏五月三十日政除授云。敢啓。傳曰,除拜已久,則何以今始下去乎?問啓。
賓廳進不進□,傳于李晳曰,過數日後,更爲來會。
答吏曹判書尹絳疏曰,省疏具悉卿懇。卿其安心,勿辭察職。
申濡啓曰,永興府使李後天,何日政除授事,問啓啓辭。傳曰,除拜已久,則何以今始下去乎?問啓事,命下矣。問于吏曹,則以爲,問于李後天,則閏五月晦日政除授,而今年六十九歲,年限已迫,近來因此法例,見遞者多矣。以應遞人不敢肅謝,援引法文及前例,累呈所志,吏曹終不處置,以此六月十四日,始爲出謝,而前日落馬折臂處,因潦濕復發,累日苦痛,針灸調治,勢極狼狽,而五十日之限不遠,又有該曹催促,故今始下直云矣。敢啓。傳曰,缺憚邊倅之狀,極爲駭愕,姑先從重推考。
申濡,以吏曹言啓曰,府啓澂·潚等復爵還收之請,實是擧國公共之論,兩司爭執,爲日已久,聖批一向牢拒,每以不允爲敎,臣等竊惑焉。旣已放還輦轂之下,任便居住,二字缺中,則聖上之屈法伸恩,七字缺加焉。還仍爵號之命,六字缺所不及,物情莫不驚訝。當初再三收二字缺削職存名,亦出於參酌停當,則至今還復其爵,斷無是理,私恩雖篤,公議至嚴,臣等不得請則決不敢止,請勿留難,還收澂·潚等還仍爵號之命。傳曰,所論至此,還仍可否,當令議大臣處之事,傳敎矣。領議政鄭太和議以爲,澂·潚之得還京第,便其居處,出入禁中,此實殿下超越千古之至德,至於官爵如常,一依無故之王子,則終非至當之歸,臣於登對之日,以陳所懷,更難容議,唯在聖明參酌情義輕重而善處。伏惟上裁。右議政沈之源議以爲,聖上之待澂·潚,至矣盡矣。實是千古之所罕有也。今若復其官爵,則便是無故之王子,兩司所爭,出於公共之論,決不可循私情而强拂公議,伏惟上裁。領敦寧府事金堉議以爲,兩司爭執,擧公議而言,聖上之欲復其爵,循私恩而發也。臣當初已爲獻議之人,不敢改其所見,伏惟上裁。延陽府院君李時白議以爲,與領敦寧府事金堉議同。綾川府院君具仁垕,病不收議,大臣之意如此,伏惟上裁。傳曰,他原任大臣處,亦爲收議以啓。
傳于兪瑒曰,渰死人,令本道恤典擧行。
答行副護軍金益熙疏曰,省疏具悉卿懇。卿辭至此,經筵·賓客之任,今姑勉副焉。卿其安心調理。
李晳,以義禁府言啓曰,罪人沈六字缺案結繁依例八字缺傳曰,知道。
大司憲趙壽益,八字缺出於夢寐之外,臣實驚惶,無地自容。臣前參銓曹,以南原府使李斗陽,除拜過限,趁不處置之故,方在推勘之中,風憲重地,決難一刻冒居,請命遞斥臣職。
執義吳挺緯,掌令元萬石啓曰,凡收議大臣之擧,必係重缺故命下之後,急急分付,使之詢問以啓,古例然也。今此澂·潚事,因兩司論執,有收議之敎,而已過三日,尙無啓達之事,臣等不勝怪訝。凡於坐起時,相問該吏,則其公事,昨日申時,政院始爲分付云。再昨臺批下敎之事,置諸何地,而昨日申時,始乃分付乎?聞來極其驚駭,出納之地,若是怠慢,則他何責焉,分付之後,趁不詢問,以致經宿,該曹亦難免其失,請當該承旨罷職,該曹郞廳推考。大司憲趙壽益,以臣前參銓曹,以南原府使李斗陽,除授過限,趁不處置之故,方在推勘之中,風憲重地,決難冒居,別嫌而退,旣被推勘,勢難仍在。大司憲趙壽益,請命遞差。
李晳·兪瑒啓曰,凡臺諫所啓,無論事之大小,自上雖有議處之命,而臺論未停之前,不得擧行,例也。再昨,因憲府論澂·潚等還仍爵號事,有議大臣處之之敎,而昨日未時,憲吏始傳議處有姑停之言,故本院卽爲分付于該曹矣。今見憲府啓辭有曰,過三日尙無啓達之事,請罪該房承旨,臣等參在同席,難免不職之責,而規例八字缺傳曰,知道。規例固如此,而臺八字缺得分付之意,何不循例啓達乎?亦爲察啓。
李晳·兪瑒啓曰,以本院啓辭,傳曰,知道。規例固如此,而臺諫方以論啓,不得分付之意,何不循例啓達乎?亦爲察啓事,命下矣。凡臺論擬以重律,而自上特施從輕之典,則本院以不得捧傳旨之意,循例啓稟。至於査覈議處之命,前後非一,而曾未有姑停前頉啓之規,考諸前事,班班可記,惶恐敢啓。傳曰,此實非怠慢之致,勿爲罷職。
掌令朴世堅啓曰,昨緣同僚有故,臣適代行城上所之任矣。卽見政院啓辭,以本府啓辭,誤書持平安後說之名,當該注書,至被推勘,臣方覺其失,不勝瞿然之至。座目簡通之誤書,始有於臣之昏不致察,臣之所失,不啻如注書傳寫之誤而已也。做錯如此,決不可苟冒,請命遞斥臣職。
兪瑒,以宗簿寺官員,以都提調意啓曰,宗班無他職務,只擧動·公會時,所當格謹進參,而近來自便成習,恬不動念。今年自正月以後,凡大小公會,及自上擧動,凡至十度之多,而宗室之一不進參者甚衆,揆諸分義,殊涉駭異矣。除衆所共知老病人外,無故不參珍陽君聃齡,晉川君希慶,龜興君睒,靈川都正翼賢,行安平守沔,忠陵正惟誠,淸豐正沃,靈平守洒,義原副守惟諴,洛原副守缺義興副守惟賢,九字缺副守惟賢,錄川副守五字缺明綠洲副守惟亨,海陂副守持龍二字缺副守翼晳,洛西令秀胤,石興令以緖,安昌令檍,原仁副令珞,石陵副令以順,吳陵副令能堅,仁川副令景彪,花原令澂憲,夏正監璋,文成監希福,缺陵監愛壽,花成監元,二字缺靑原監敬行。竝罷職,以爲激勵之地,何如?傳曰,依啓。
兪瑒,以吏曹言啓曰,府啓澂·潚等復爵還收之請,實是擧國公共之論,兩司爭執,爲日已久,聖批一向牢拒,每以不允爲敎,臣等竊惑焉。旣已放還輦轂之下,任便居住,出入禁中,則聖上之屈法伸恩,亦已至矣。復何加焉?還仍爵號之命,曾是意慮之所不及,物情莫不驚訝,當初再三收議,削職存名,亦出於參酌停當,則到今還復其爵,斷無是理,私恩雖篤,公議至嚴,臣等不得請則決不敢止,請勿留難,還收澂·潚等還仍爵號之命事。傳曰,所論至此,還仍與否,當令議大臣處之事,傳敎矣。領議政臣鄭太和議以爲,澂·潚之得還京第,便其居處,出入禁中,誠三字缺殿下超越千古之至德,而至於官爵如常,一如無故之王子,則終非至當之歸,臣等登對之日,已陳所懷,更難容議。唯在聖明參酌情義輕重而善處。伏惟上裁。右議政沈之源議以爲,聖上之待澂·潚,至矣盡矣。千古之所罕有也。今若復其官爵,則便非無故之王子,兩司所爭八字缺不可循私情而强拂公議。七字缺敦寧府事金堉議以爲,兩司爭執,擧三字缺言,聖上之欲復其爵,循私恩而發也。臣當初已爲獻議之人,不敢改其所見。伏願上裁。延陽府院君李時白議以爲,與領敦寧府事金堉議缺綾川府院君具仁垕,病不收議,大臣之議如此。伏惟上裁。啓請。他原任大臣處,亦爲收議以啓事,傳敎矣。前領中樞府事李敬輿議以爲,臣等頃者,澂·潚放還之日,榻前盈尺之地,仰承下敎,聖意藹然,分明堯·舜底缺理,道心全體妙用,呈露無餘,入侍諸臣,孰不感歎?輿儓吏胥,莫不欣悅,至於憂旱半年,翌日大霈,中外聳動,咸仰聖德之如是,臣果知人心挽回,天眷固然,人心不在於智慮利害之間,雖有復爵之命,益欽聖上善念之發,無間於終始也。兩司爭執,固出於執法之意,如臣苟爲病廢之人,何敢以蒙識淺見,有所左右?然愚者一得,或備聖擇,異序同歸,不厭爛漫。昔者周公,討三叔之罪,致辟其魁以乘囚霍叔,三年不齒,其後復其爵邑,霍之所犯,與管雖異,蓋其同逆者也。聖人輕重有別,各當其理,至今稱周公之德不衰。霍叔,以身犯同惡之人,猶且如此,則輕於此者,聖人處之,合有其道矣。澂·潚五年圍置,足擬七棄之囚,至今復爵,無愧周家仁厚遺意,設有國家遠慮,有爵無爵,恐無關係矣。缺澂·潚議罪之時,諸大臣八字缺不能記憶,而大槪與他八字缺時出置,亦出保全,今日復爵,以宄私恩,缺以情法,似得兩宜。此臣之所以不以前後異議,爲嫌者也。但玆事體大,非臣所敢輕議,唯在聖上體仁度義,執中而審處之耳。伏惟上裁。傳曰,依李領府事議施行。
司憲府掌令元萬石啓曰,臣嘗聞古事,大臣收議命下之後,毋論事之大小,卽於其日,詢問以啓,蓋重其事也,而不敢忽君成命也。今此澂·潚事收議之擧,下敎三日,尙未見該曹回啓,臣等不勝怪訝。適於開坐,招問曲折於該吏,則掩置之失,多在於政院,故分其輕重,論啓請罪矣。今聞政院待罪之啓,乃曰,臺論未停之前,不得擧行,有若初無所失者然,何其遂非之甚耶?臣竊哂之,凡兩司論執之事,自上試缺允下,則政院固不敢直捧傳旨,而亦必援例啓稟而後,不捧也。今則有異於此,臺官所執者,仍爵之不可,聖上之所收議於大臣者,亦仍爵之可不可耳。是何等待而更觀兩司處置之事乎?初不四字缺累日掩置,及其相規也,反乃馳辭而四字缺臣竊爲政院諸臣惜之,因此自明之啓,致有還收蒙允之事,無非臣平日言行,不見信於上下,何可一刻苟冒?請命遞斥臣職。
吏曹判書尹絳疏曰,伏以,臣空疎駑劣,百無一取,前後歷敭,屢忝匪據,量已揣分,常切愧恧,不意誤恩橫加,進長銓衡,聞命戰慄,精爽惝怳,撫躬環顧,不知所以自處也。竊念今之銓長,卽古之冢宰也。苟非藻鑑精明,宿望冠世者,無以甄別人才,厭服輿論,如臣不似,最出人下,乏知人之鑑,無可稱之效,而徒以遭遇之隆,遽玷踰分之職,其何以上答寵畀之盛意,下塞朝廷之僉諧哉?大凡人君拜官之道,貴其使人以器,人臣事君之義,必須四字缺任,君失器使之道則爲枉其人,臣不自度其四字缺賊其身。臣之不合天官之長,非但自知已明,天鑑亦應洞照也。臣何敢不量才望,妄自承當,終累則哲之明,重貽虛受之譏哉。伏乞聖慈,曲垂矜閔,亟收新除之命,回授可堪之人,以重名器,以安微分,不勝幸甚。
行副護軍金益熙,伏以臣,猥七字缺矣。伏奉聖批,委曲丁寧,九字缺親承,何以爲懷?終宵感泣自下,至於內醫荐二字缺劑纔降,皆非微分所當得者,誠不知其死所也。本職雖蒙恩遞,而兼帶文衡·經筵·賓客等任,猶未盡準,不得不更煩籲呼焉。前頭別試重試,大提學當爲試官,而臣旣無運四字缺夏三朔文臣課製,又不能以時課次,四字缺輪日入侍之職,亦將曠廢,人臣之罪,莫九字缺帶重任,一刻不安。伏乞聖慈,曲垂矜察,將臣兼帶大提學·經筵·賓客等職名,亟賜遞免,以便公私,不勝幸甚。已上燼餘
上在昌德宮。停常參·經筵。
七字缺常參·經筵,取稟。傳曰,停。
吏批啓七字缺絳未肅拜,參判未差,小臣獨政未安,何以爲之?敢啓。傳曰,只出緊任。
金振,以吏曹言啓曰,臺諫有闕,政事何以爲之?敢稟。
李晳,以都摠府言啓曰,副摠管金汝鈺,掌隷院坐起進去晝仕,請出標信。傳曰,知道。
權坽缺昨日掌令元萬石避辭,專攻入直六字缺色傳啓後,批答之下,退待八字缺待之,故臺官退待之由,未卽啓達矣。敢啓。傳曰,知道。
李晳,以義禁府言啓曰,南斗赫·朴吉協等分揀事,命下矣。放送之意,敢啓。傳曰,知道。
傳于兪瑒曰,昨今之淫雨至此,雖云末務,四門縈祭,何不早爲之乎?言于該曹。
李晳,以兵曹言五字缺將落點單子。殿曰,內三廳將中,當衛將只一人入直,四字缺兼司僕將元成集,內禁衛將李仁男三字缺落點,而當衛將,則李仁男云,何以爲之?敢稟。傳曰,依此爲之,而今則只當衛將三人書入,以俟落點,可也。
兪瑒,以司饔院官員,以都提調意啓曰,今日日次進上生獐,以生豬代封,已極未安,而況此生豬,極其瘦瘠,不合御供者封進,事極駭愕,請封進官推考。答曰,允。
有政。吏批,參議曺漢英進,右承旨金振進,以李一相爲大司憲,蔡裕後爲兵曹參判,李浚漢爲古阜郡守,吳廷彦爲監察,申益全爲同知義禁。兵批,判書元斗杓,參議李弘淵,右副承旨李晳進,以張遇漢爲五衛將,宋文徵爲羽林衛將,申惟一爲武兼,閔榮吉爲守門將,姜渭興爲監牧官,趙壽益爲副護軍,南昌祖爲副司果,崔宇量爲副司勇。
兪瑒,以禮曹言啓曰,傳曰,昨今之淫雨至此,雖云〈末務〉,四門禜祭,何不早爲之乎?言于該曹事,傳敎矣。祈晴祭,例在於久雨之後,而今番之雨,雖始於初日,或雨或晴,到昨日始大注,日數不多,故四門禜祭,未及仰稟行之矣。昨日之雨,終日達夜,川渠漲溢,平陸成江,必有禾穀損傷之患,六字缺亦不開霽,四門禜祭,不卜日,來十五日爲始設行,四字缺止宜當。以此,分付各該司,何如?傳曰,允。
兪瑒,以香室當日傳香單子,傳曰,更爲觀勢爲之事,命下矣。旣爲傳香,則位版及牲幣,已到祭所,遽爾停止,其於事神之道,恐或未安。前春祈雨祭時,香祝旣傳之後,有停寢缺命。其時外議,皆以爲未安,況今雨勢七字缺行,似或宜當。臣等待罪近密,九字缺傳曰,依啓。
兪瑒啓曰,五部入直之官,例於申後,受缺去,今日闕門已閉,西部官員,終不受牌,事極可駭。當該官員,請從重推考。答曰,允。
行大司諫金佐明,正言金禹錫啓曰,頃者,任實縣監趙備之移拜玉堂也,本院有迎送之弊,論寢召命,物議莫不非之。四字缺慶徽,於陳疏自列之時,始乃別作他語,論六字缺如是。且今番大政時,守令之移授,非特一缺送迎之弊,彼此何異,而或論或否,尤無意義,參論之人,均有所失,不可仍在諫職。請修撰李慶徽,司諫沈世鼎,正言安後稷,竝命遞差。玉堂處置諫院也,旣曰物議之中,臺官殊非所望於公論之地者,物議皆以爲非,不可無相規之道。請副校理南龍翼遞差,秋曹郞官,爲任最重,從前以侍從之人擇差,意非偶然。新除授刑曹正郞沈廷豪,年紀旣衰,又無剛明之稱,獄訟之地,決非所堪,請沈廷豪遞差,其代,各別擇差。凡設場時應辦之費,罔有紀極,皆是下輩中間操弄之致,而以其內外隔絶之故,諸試官及監試官,無由洞察,一經此役,殘司蕩然,而至於煙草,亦在例入之中,事雖微細,言足羞恥,自今以後,凡干需用之物,令應辦官一一開報于該曹及法府,以爲摘發科罪之地。答曰,依啓。應辦官需用之物,一日開報于法府,未知事體如何,更爲商量處之。沈廷豪缺更加察處。
執義吳挺緯啓曰,臣於卽曉,始伏見政院啓四字缺必待臺論姑停,考諸前事,班班可記者,果如政院四字缺所云,則臣等之論,難免失當之歸,臣竊懼焉。第臣之愚意,凡臺啓,無論輕重,不得捧承傳之意,循例啓稟,以爲規例當然,則尋常推考,旣已命下,不敢等待,劃卽未停之前,獨不頉稟者,五字缺也經日之後,尙無啓達之擧,七字缺論矣。因其啓辭,至有勿罷之命,臣論事率爾之失,與同僚無異。且前古阜郡守李誠一之爲人履歷,臣實昧昧,而近聞物議,谷山在任頗久,厥後又有擬望之時云。然則未及赴任,專無履歷四字缺難免失實,何可以幺麽一武夫,而不爲引咎七字缺啓曰,執義吳挺緯,再啓煩瀆,退待物論。二字缺傳曰,知道。
持平安後說啓曰,再昨之坐,同僚有言,古阜郡守李誠一之不合是任,卽招該曹政吏,考其履歷,屢次詳審,相議論啓矣。卽見同僚避辭,則其未赴谷山,絶不擬望之語,未免失實,旣參其論,何敢晏然,請命遞斥臣職。答曰,勿辭。
權坽啓曰,持平安後說,再啓煩瀆,退待物論矣。傳曰,知道。
吏曹判書尹絳疏曰,伏以臣,猥蒙恩除,危厲熏心,封章乞免,實出衷曲,聖鑑不四字缺溫批,驚惶感惕,罔知所處,再瀆宸嚴,罪合萬死。竊伏惟念,天官之長,職任最重,進退人物,主張公議之責,比萃於其身,苟非識鑑淸通,望愜衆情者,莫宜居之,此豈如臣空疎缺劣,取次充位之地哉?名器至重,負乘可懼。伏乞聖慈,俯察危悃,亟遞臣職,以便公私,千萬幸甚。四字缺都承旨申濡疏,伏以臣八字缺昨日憲府之論罷該邑承旨也。竊六字缺容,臣於再昨,以亡弟返哭,迫於私悼,不七字缺其日院中諸事,雖有未與者,而議一事,不過如本院啓辭所陳也。臣忝居諸僚之首,不得隨事善處,致令同僚,重被評論,安得晏然而已乎?且臺諫乏詣臺廳,次缺事,招該吏而旣招吏房書吏,七字缺果在何房。此臣所以恐懼踧踖,七字缺不敢冒入者也。伏乞聖慈,特垂諒察,治臣曠官之罪,仍賜遞免,以安私分,不勝幸甚。已上燼餘
上在昌德宮。停常參·經筵。
十字缺私忌,明日·明明日視祀,頉稟。傳曰,知道。
七字缺李一相未肅拜,執義吳挺緯,掌令朴世堅八字缺安後說避嫌退待,持平李殷相呈辭受由,今日以七字缺意,敢啓。傳曰,知道。
傳于申濡曰,政事,過私忌後爲之。
申濡啓曰,李領府事箚子批答傳諭,而無郞廳,遣史官傳諭之意,敢啓。
兪瑒,以兵曹,重試對擧別試武科初試節目單缺傳曰,三技中取二技。
金振,以禮曹言啓曰,七字缺本監提調二員內,一員未差,只有八字缺自數日前,重患痢疾,夜來轉劇,勢難馳赴,斯速入啓變通云。自前提調有故,則工曹堂上進去,乃是規例依前以工曹堂上,使之進去,何如?傳曰,允。
權坽,以戶曹言啓曰,自前陵寢奉審時,雖無本曹郞廳,進去之事,今此長陵莎草崩頹處,蓋覆油芚·草芚等六字缺其各司進排,而不可無檢飭之擧。本曹郞廳七字缺去使之檢飭,何如?傳曰,允。
申濟啓曰,八字缺今已久仕,而數日間得傷足之患,不能運步,連日不能仕進。鄭樸改差,何如?傳曰,允。
鄭樸改差,代張鍵爲之。
申濡,以禮曹郞廳,以領議政意啓曰,長陵奉審,一刻爲急,卽當馳往,而臣及禮曹堂上郞廳·畫員·觀象監提調·地官·繕工監提調·監役官等,各行應把人馬,其數甚多。京畿亦難整立於半日之內,勢將今夕肅拜,待曉作行矣。仍念一員人馬,亦甚有闕,臣御旣兼觀象監領事,不須徒循規例,以備具提調而行,今番提調,則權停其行,以除一分之弊,而後勿爲例,何如?傳曰,允。
兪瑒,以都摠府言啓曰,今日入直軍士,中日習射,請出標信。傳曰,知道。
申濡啓曰,今日廳中不爲仕進者,至於三員,甚爲未安。右承旨臣沈則旣被重評,臺諫避嫌,未及結末。其勢有難仕進,而右承旨臣金振,右副承旨臣李晳,俱以病不來。病患輕重,雖未可詳,而各該房,不可如是多曠。右承旨金振,右副承旨李晳,請竝牌招察任。六字缺瑒,以都摠府言啓曰,去夜內禁衛將牒呈內,二番內七字缺益杰·李春英等,閉門後私點時,無緣闕直云。莫重四字缺衛之人,如是無緣闕直,極爲駭愕,令攸司從重推治,何如?傳曰,囚禁重治。
兪瑒,以兵曹言啓曰,頃日禁軍等,多數闕點之後,晝則自本曹點察有無,臨夕則使本廳告其齊至,日以爲常矣。昨昏本廳所報內,內禁衛金益杰·李春英等,無緣闕直云。決棍未幾,又有此習,六字缺可不重論,以懲後日,闕直兩人,令攸司四字缺傳曰,允。
申濡,以禮曹言啓曰,卽接十三日申時成貼,長陵參奉所報,則當日未時量,王后陵上莎草,自酉時至亥子間,爲大雨所崩頹,南邊長七尺,北邊長四尺五寸,上廣八尺三寸,下廣十三尺三寸,莎草崩頹間,露上之土,一尺九寸許云。又有一報狀,此則當日卯時成貼,五字缺莎草崩頹事文報,昨日申時,定送下人二名,而五字缺不得渡。今日曉頭還爲來告,不得已具由五字缺牧使之救涉,新院及昌陵前水,亦且難涉。高陽官,竝爲移文,而昨日申時成貼,時急文移。今日人定時,始爲到曹,必由於水漲難渡之致,而王后陵上莎草,大雨中崩頹,如是浩大,極爲驚駭。慰安祭,不卜日來十七日設行,崩頹處,依前以油芚·草〈芚〉蓋覆之意,分付各該司,而政府以下奉審後,竝與前日啓下莎草枯損處,一時修改,何如?傳曰,急急擧行。
申濡,以禮曹言啓曰,卽接昭顯墓守墓官所報,則本月十四日平明,墓上奉審,則夜間大雨,莎草,自北邊至西邊,長布帛尺二十一尺,廣五尺五寸,裂破退坐,齋室,西墻二間,東墻二間半,亦爲頹破云。慰安祭,不卜日來十七日設行,而長陵奉審後,還來時,本曹堂上·郞廳,落後看審,宜當。崩頹處,則以油芚·草芚,蓋覆事,分付各該司,何如?傳曰,允。
行大司諫金佐明,正言金禹錫啓曰,澂·潚等爵號還收事,兩司爭之累日。殿下詢問諸大臣,旣降裁處五字缺之不暇,而但殿下之必欲授爵者,出於私意,而臣七字缺執者,循公義而發也。私恩雖重,王法至大,四字缺還收澂·潚等還仍爵號之命。沈挺豪,年過六十,精力已衰,且其爲人,素欠剛明,不合於秋曹煩劇之任,故論啓請遞矣。別無更爲察處之事,請刑曹正郞沈挺豪遞差,其代,令該曹各別擇差,應辦過濫之弊,朝家自前軫念,裁損節日二字缺詳密,具載啓下事目中,而未免七字缺弊端之有減。臣等取考啓下單子,六字缺曹啓辭,試所凡百需用之物,內則監試官,外則應辦官,自置簿罷場之後,會計相準。如有中間過濫之事,內外次色吏,囚禁治罪,以杜後弊事,捧承傳。其後又因相臣,分付,自該曹具單啓下,盤排器數,亦有定限。大小該用之物,必用印帖,至於藥貼,亦已書呈政院,而七字缺之後,各自散歸,雖欲傳準,顧無其時,過五字缺無從摘發。故下輩得以橫恣,略無顧忌,臣等之請令,明報于該曹法府者,蓋因事目中意,俾有着實之效也。昨者伏承聖批,有未知於事體如何,更爲量處〈之〉敎,臣等固知聖意之有在,而不如此必無懲戢畏憚之理。請令該曹,觀其簿錄,如有過濫之事,摘發移牒于法府,以爲科罪之地。掌令朴世堅,以昨緣同僚有故,臣適代行城上所之任矣。卽伏見政院啓辭,以本府啓辭,誤書持平安後說之名,當該注書,至被推勘,臣方覺其失,座目簡通之誤書,始由於臣之昏不致察,臣之所失,不啻如注書傳寫之誤而已也,做錯如此,不可苟冒。掌令元萬石,以臣嘗聞古事,大臣收議命下之後,無論事之大小,卽於其日,詢問以啓,蓋重其事而不敢忽君成命也。今此澂·潚收議之擧,下敎三日,尙不見該曹回啓,臣等不勝怪訝,適於開坐,招問曲折二字缺該吏,則淹滯之失,多在於政院,故分輕重論啓矣。今日政院待罪之啓乃曰,臺論未停之前,不得擧行,有若初無所失者然,何其遂非之甚耶?臣竊哂之。凡兩司論執之事,自上減等允下,則政院固不敢直捧傳四字缺例,啓稟而後,不捧也。今則有異於此,缺不五字缺日淹置,及其相規也,反乃馳辭而自護,臣竊爲政院諸臣惜之。因此明〈之〉啓,致有還收蒙允之事,無非臣平日言行不見信於上下,何可一刻苟冒?執義吳挺緯,以臣於卽曉,始伏見政院啓辭,收議分付,必待臺論姑停,考諸前規,班班可記者,果如政院啓辭,八字缺難免失當之歸,臣竊懼焉。對六字缺啓無論輕重,不得捧傳旨之意,循例啓稟,以二字缺例當然,則尋常推考,旣已命下,不敢等待,劃卽啓稟者,蓋出於重其事也。況今此大臣收議,是何等擧措,而未停之前,獨不頉稟者,亦未知果出於何例也。經日之後,尙無啓達之擧,臣等不勝五字缺相論啓矣。因其啓辭,至有勿罷之敎,五字缺事,率爾之失,與同僚無異。且前古阜郡守李誠一,爲人履歷,臣實昧昧,而近聞物議,谷山在任頗久,又有擬望之時云。然則未及赴任,專無履歷等語,難免失實,何可以幺麽一武夫,而不爲引咎乎?以此以彼,決難四字缺職。持平安後說,以再昨之坐,同僚有言,古阜郡守李誠一之不合是任,卽招該曹政吏,考其莅歷,屢次詳審者,議論啓矣。卽見同僚避辭,則其未赴谷山,絶不擬望之語,未免失實,旣參其論,何敢晏然等語,竝引嫌而退。誤書同席之名,雖出於無情,不察則甚矣。始訝收議之差遲,隨卽擧劾,誠爲得情,而旣知曲折之後,猶且持之以遂非自護,責之以出於何例,俱未見其穩當。論事失實,不係人之重輕,而初不詳察,均有所失。請司憲府掌令朴世堅·元萬石,執義吳挺緯,持平安後說,命遞斥。答曰,依啓。澂·潚事,不允。
答司宰僉正權諰疏曰,省疏具悉。須體至意,更加調理。
答前領中樞府事李敬輿箚曰,省箚具悉。卿其安心,勿待三字缺校理閔鼎重上疏,踏啓字。
上御熙政殿,引見慶州營將朴之墉。左承旨權坽,記事官金萬均,記事官洪汝河·宋奎濂入侍。上謂朴之墉曰,爾曾爲守令邊將者,幾處乎?之墉曰,小臣曾爲會寧判官矣。上曰,邊將則且不曾經乎?之墉曰,三字缺未經矣。上曰,爾年紀幾何?之墉曰,臣乃庚戌生,今四十七矣。上曰,爾今受重任而去,何以爲四字缺之墉曰,今則頭緖已定,一從事目而爲之。若有七字缺啓耳。上曰,雖有事目,而亦多有不便,七字缺待朝家分付而爲之,若欲務爲國事,有缺難事七字缺聖敎至當,臣未曾經事,而當以死爲期矣。上曰,爾營所屬之郡,幾何乎?之墉曰,前聞與東萊竝十一郡云耳。今則東萊有舟師之故,不爲屬營矣。上曰,爾之交代,誰也?之墉曰,洪舜民云矣。上曰,營將宗要,唯在於憐恤軍民,八字缺是客館固無施恩之地,每以九字缺云。故徒事刑杖,他日當爲將卒,而誰冒爲營將二字缺命乎?凡事貴在着實,衣服鮮明,技藝精熟,此固好矣,而束伍輩,皆一身兩役,懸鶉百結,不可一一責之以放銃必中,發箭必中也。且鳥銃則近來始出之軍器,弓則自前有之,鳥銃則若十字缺今者徒以快烈爲好,此則不可偏恃,必七字缺試乎可也。雖習射而必長箭若九字缺乎?長箭,則人之不能射之,至於十字缺也。且鳥銃,欲爲每人敎之,而我國家十字缺王又曰,汝意則如何?之墉曰,臣則到彼四字缺勢爲之,而蓋欲專習銃藝也。上曰,非曰鳥銃,全然拋棄也,唯是弓才,不可不習也。之墉曰,我國束伍軍,皆是私奴,一身兩役,嶺南則雖未詳知,而京畿則皆然矣。上曰,若見事目,則當知之。國家本意,則七字缺定,不顧土豪之勢,此則國家已多分付,而充二字缺虛實,唯在於營將。且本官,不可不着實爲之。從前以實二字缺爲定監官者,欲其着實爲之也。上曰,今者超擢付之重任者,嘉爾二字缺國死節故也。爾亦不墜家聲,盡心爲之,缺聖敎如此,臣不勝感泣之至,罷出,缺數行已上燼餘
司宰監僉正權諰疏曰,伏以臣病勢日劇,三字缺欲捐廉冒恥,踰分遲留,而不可得。故五字缺天聽,叨承聖批,寵合奬勵,敎以世子惓惓之意,七字缺惶恐隕越,殆欲入地。閭巷小人,得七字缺尙且意氣相傾,忘生與死,臣是何人?是何九字缺臣之無狀,濫承天寵,至於此極,豈不七字缺感激肝膽,捐死生竭心力,以馴犬馬之誠乎?十字缺之中,心病爲主,心有不安,八字缺侵尋。蓋臣之孱劣,氣〈?〉大弱八字缺將萌,必須移除萬事,靜蟄十字缺矣。臣自春初叨忝分外恩命,以至今日,八字缺極矣。每値恩寵之降,神魂隕越,心病與之俱增,寢〈食〉靡甘,卽今心氣極弱,忘前失後,乍癡乍瞀,元氣甚憊,有若老樹,內朽而將摧,弱草,尙風而無依,偏五字缺之增,日增月添。沐浴請暇,僭越九字缺伏感起,有加無減,神氣搖搖,八字缺閶闔,而心思癡昧,不敢綴文,于玆多日矣。幸四字缺氣乍開,祗敷腎腸,不避叫籲之瀆。竊念臣病伏旅居,無補於國,歸養蝸室,庶延其生,以臣痼喘,不能躬詣魏闕,違慢之罪,實所七字缺不言,則微臣情事,無路上十字缺伏惟聖明,垂察焉。
校理閔鼎重疏曰,伏以臣八字缺廢職事,已及半月,冒呈辭單,輒見九字缺蹙,罔知攸處,卽又見報同僚,有八字缺爲臺章所彈。臣聞來瞿然慙懼,益五字缺臣於頃日諫官引避,館中處置之時,病不能趨會,而副校理南龍翼,貽書問之曰,諸僚皆有嫌不來,今方獨當。欲請竝出,願聞所見之如何,臣辭以病,二字缺答之曰,所見亦與所聞同之矣。及今龍翼,遽四字缺書之誤,至被臺閣之劾,臣旣在其職,預聞其二字缺不可諉之於私簡相問,而獨得倖免。伏乞聖明,亟命鐫削臣職,以謝物議,仍念臣之所四字缺請出之論者,亦有說焉。其何敢有隱於君父之前乎?始趙備之遷授,乃儒臣之職耳。四字缺請仍縣任,有損事體,則臣亦言之,而邑弊輕其人之說,又其主意,則七字缺許於公論,臣亦知之。處置立落之際,有不可六字缺論,輕遞言官,而旣以內遷爲不可,則其五字缺事體之損不損,更不須論,八字缺問也。亦安知展轉至此,而終取憚評之七字缺臣旣帶職久病,理合斥免,而矧又形跡狼狽,義難叨冒,不得不露章自列,重瀆宸嚴,尤無任惶恐。
前領中樞府事李敬輿箚曰,伏以臣疾病之四字缺識昏瞀,少時多閱經史,全不記憶。八字缺札,亦多錯誤,自分爲病廢之人,五字缺下詢於處散之臣,□未念及,昨者該郞,承命二字缺問臣迹嫌避事,不敢病辭,倉卒口號,未及點檢文字。蔡叔七乘之囚,誤用於霍叔者,臣之本意,只取□□之後,復爵之語,則七乘之九字缺君之語,未免顚倒,臣不勝六字缺罪。已上燼餘郞廳李朝望書。鄭彦郁校正。
上在昌德宮。停常參·經筵。
八字缺常參·經筵,敢稟。傳曰,只晝講。
又啓曰,來二十一日,輪對日次,四字缺傳曰,停。
又啓曰,大司諫金佐明再啓煩瀆,退待物論矣。五字缺
兪瑒啓曰,前領敦寧上疏到院,而私忌留院之意,敢啓。傳曰,入之。又啓曰,李領敦寧上疏批答,無郞廳,遣史官傳諭之意,敢啓。傳曰,知道。
領議政鄭太和,工曹參判缺啓曰,臣等昨到長陵十三字缺以爲蓋覆緣由,旣已馳啓矣。大王陵上莎草枯損,雜草間生處,亦爲圖寫以啓之意,敢啓。答曰,知道。
行大司諫金佐明啓曰,臺閣論事,貴在直截,其人有可論之事,則所當據實論啓,而頃者李慶徽等假借迎送之弊,請仍趙備之縣三字缺閔鼎重五字缺趙備者,亦言其有損事體,則十五字缺後弊可慮。臣與正言金禹錫十三字缺之邑,今見避辭,則有若慮十五字缺持難而不能明言者也。同事之半行缺何敢晏然仍冒乎?請命遞斥臣職。答曰,五字缺
正言金禹錫啓曰,頃日之望,長官以修撰李慶徵四字缺論於席上,臣之愚意,則慶徵輩所失,不過論啓三字缺之未瑩也。二字缺遞多官,殊涉過重,而長官之意,必欲相規,因此起鬧,似非得當,故臣亦從之矣。近聞物議以爲,爲一見公議之人,輾轉相激,至於駁彈諸官,爲非臣之論事失當之失意矣。決難晏然苟冒,請命遞斥臣職。答曰,勿辭。
答前領敦寧疏曰,省疏具悉。伊時卿適出外,不得預議,殊涉欠事。如是疏陳所懷,實愜予意,深用慰喜。且該郞之終始不言,殊甚駭異,當令攸司推考,三字缺安心焉。
兪瑒,以義禁府言啓曰,今此別試初試五字缺所禁亂官,當爲定送者四員,本府入直一員,五字缺廳員當直入直一員,應入之員多,而十五字缺竝皆赴試,一員未差,他無餘員,半行缺差出。傳曰,允。
兪瑒,以都摠府言七字缺傳曰,缺本府坐起進去,晝仕標信。一行缺已上燼餘
上在昌德宮。停常參·經筵。
下直,昌寧縣監金尙重,振威縣令。七字缺
五字缺明日常參·經筵,取稟。傳曰,缺十字
都摠府言啓曰,今日入直軍士八字缺政事相値,不得爲之意,敢啓。傳曰,知道。
兪瑒,以都摠府言啓曰,副摠管具仁垕,漢城府坐起進去晝仕,請出標信。傳曰,知道。
申濡啓曰,今日政廳,吏批則臣濡,以該房十字缺則該房左承旨臣李晳,以十字缺以病不得仕進。兵批何承旨進去乎?敢稟。傳曰,兵批兼進。
金振,以禮曹言啓曰,文官二品以上,除老病有故者,則厥數無幾,今此別試試官,無以備望,在前科擧時,二品以上不足,則以通政擬望,已有近例。今亦依此通政擬望,何如?傳曰。缺字
兪瑒,以左邊捕盜廳言啓曰,半行缺彦,移授監察之後,半行缺啓,至授天點,而半行缺軍兵上來,亦在半行缺察,從事官改差,何如?傳曰。缺字
兪瑒,以司僕寺官員,以提調意啓曰,濟州三字缺年例馬,實數三百五十匹內,差備賜給六十匹計除,餘馬二百九十匹,而擇其中有將來二百五十匹,放牧箭串,待草衰分養各邑,以爲日後國用,其餘四十匹及凶咎馬一百五十二匹,則前後受帖人等處,分給之意,敢啓。傳曰,知道。
傳于兪瑒曰,大臣·備局堂上引見。
全南監司趙啓遠辭職狀啓。傳于金振曰,當初擇遣,意非偶然,卿其安心勿辭,調理察職事,回諭。
七字缺晝講事,命下矣。適與半行缺差退之意,敢啓。傳曰,九字缺曰今此重試對擧別試。十字缺
從二品以上可合人絶無,半行缺二員備擬之意,敢啓。傳曰,知道。
獻納缺字啓曰,正言金禹錫,以頃日之坐,長官以修撰李二字缺等事,發論於席上,臣之愚意,則慶徵等之所見,不過論啓措語之未瑩也。以此駁遞多官,殊涉過重,而長官之意,必須相規,因此起鬧,似非得當,故臣亦從之矣。近又納議以爲,爲一見棄公議之人矣。半行缺郞官爲非云。臣之論事失當之失,半行缺行大司諫金佐明,以臺閣論事,貴在直截。其人二字缺可論之事,則所當據實論啓,而頃者李慶徽等,假借迎送之弊,請仍趙備之縣任,如閔鼎重之素所賤鄙者,亦言其有損事體,則七字缺固其所也。其習不好,後弊可慮,故臣與正言九字缺復論啓,未見其有持難之色。今半行缺起鬧而强從者,然此亦半行缺者也。同事之人,旣已論事半行缺仍冒乎?竝引避而退,半行缺退有後言,實涉苟且,泛然五字缺損事體,則一番相規,亦無所傷,請命正言金禹錫遞差,大司諫金佐明出仕。答曰,依啓。
吏批,判書尹絳進,參判未差,參議曺漢英加土呈辭,都承旨申濡進。
吏批啓曰,新除授北靑判官柳椐,呈狀于政廳曰,矣父年今七十有四,而沈綿疾病,委頓牀席,其在國法,當有變通之擧,而前判書都目政後,病未行公,稽滯至今,尤極悶迫,不得不更呈於今日云。本曹之以曾經臺侍之人擇差者,意非偶然,而柳椐援例呈狀,親四字缺三百里外,載在法典,更難容半行缺何如?傳曰,允。
沈儒行半行缺尹㻩爲掌令,睦兼善爲持平,缺數字蔡裕後爲同知春秋,金世鼎爲禁府竝六字缺溪察訪,朴邁爲京畿左道水運判官,崔七字缺許積爲冬至使,李晳爲副使,郭高六字缺洪宇遠爲北靑判官,李一相爲同知經筵,李河爲奉常主簿,閔蓍重爲敬陵參奉,河溍爲掌令,吳斗寅爲持平,徐必遠爲忠淸監司,趙壽益爲江原監司,吳挺緯爲副應敎,洪十字缺爲南原府使,南夢賚爲十字缺爲利川府使,蔡忠元爲工曹參議,吳竣爲左參〈?〉睦志善爲順陵參奉,朴世穆爲正言,徐正履爲刑曹正郞,朴日省·呂曾齊·李聖時·權格·李廷夔·鄭始成·金宇亨·柳炅·鄭繼缺一字尹塏·崔寬·趙汝秀爲兼春秋。傳曰,六字缺修撰,後政差出。
兵批,判書元斗杓進,參判蔡裕後·參議鄭攸進,參知李弘淵〈爲〉副護軍,沈世鼎·朴世堅·李殷相·安後說·閔鼎重·南龍翼爲六字缺安後稷·李慶徽爲副司果。
備忘記,今聞二字缺之言,僉正權諰,所患頗重,在京勢難調理云。令該曹給馬,使之依願還鄕調治,俟其差愈,卽爲上來,以副予意事,言之。
金振,以禮曹言啓曰,以大臣以下奉審書啓。乃圖形詳細相考,則大王陵上,前日奉審時,戌亥間莎草枯損處,廣五尺高二尺五寸,而今奉番時,自酉至寅地,高二尺許枯損,雜草間生。裳石及爛石塗灰剝落處,與前奉審同。王后陵三字缺草,自亥至申地枯損,與前奉審缺二字同,六字缺崩頹,上廣十尺一寸,下廣十五尺,七字缺處,至地臺石八尺二寸矣。修改吉日十字缺九日推擇啓下,仍以此日修改宜當,而十字缺崩頹一款,祝文中添入,莎土匠二名,莎草八字缺磨鍊改付標,何如?傳曰,允。
金振,以吏曹言啓曰,明日文武科試所應入,易書差備書吏諸員·書員,多至一百二十四名,而自各其司。或入啓稱頉,或直捧甘結,或移文請試,若皆施行,則勢難準數定送,入啓稱頉十字缺其竝勿施,何如?傳曰,允。
持平睦兼善啓曰,庸碌如臣,濫蒙鴻造,歷揚華職,福過榮濫,數年之內,災患連仍,旣哭長子,次又喪女,悲疚之餘,賤疾深重,新忝玉堂,供職無望。累呈辭單,見却政院,臣徒切惶憫,若無所容,不意玆者,移五字缺官,臣之情勢,益復狼狽。且臣曾五字缺御史,奉職無狀,旣被推勘,六字缺風憲重地,決不可一刻仍冒,請命遞斥。答曰,勿辭。
兪瑒啓曰,持平睦兼善,再啓煩瀆,退待物論矣。傳曰,知道。
金振啓曰,行司直呂爾徵,文科二品試官,命招病不進,請推考。傳曰,允。
兪瑒啓曰,大臣·備局堂上引見事,命下矣。玉堂,以次官入侍,兩司長官,依例命招之意,敢啓。傳曰,知道。
金振啓曰,文科一所試官吏曹判書尹絳,兵曹參判蔡裕後,妻娚·妹夫相避之意,敢啓。傳曰,知道。
金振啓曰,武科一所試官吳挺一·鄭之虎,俱已落點,而昏姻家相避之意,敢啓。傳曰,知道。
金振啓曰,弘文館上番吳挺緯·李延年,俱爲落點,而明日晝講爲之事,命下矣。無替直之人,望單子還入之意,敢啓。傳曰,知道。
三字缺啓曰,兵曹參判蔡裕後,參議鄭四字缺今已出去,參知李弘淵,留門入直之意,敢啓。傳曰,知道。
金振啓曰,持平睦兼善,監試試官落點,而避嫌退待,望單子還入之意,敢啓。傳曰,知道。
傳于金振曰,今日禮曹判書所啓,前判書鄭維城建白,分付京外事,其時公事,卽卽覓入。
承政院注書呂聖齊疏曰,伏以螻蟻微臣,幸蒙鴻造,猥忝非分,夙夜感激,積月二行缺刺痛,瘡處漸潰,漬漫日加,暫有屈伸,二字缺不可忍,自前患此,必經屢朔,以此病勢,決無供職之望,委頓枕席,萬分悶迫,如有一毫可堪之勢,則三行缺踏啓字一張缺
上御熙政堂,大臣半行缺判書元斗杓,禮曹判書半行缺李浣,判尹申埈,吏曹判書尹絳,半行缺金振,校理李延年,半行缺洪汝河·宋奎濂,半行缺諸臣皆來會。半行缺上曰,領相奉審之事,半行缺大王陵上,雜草間生,而不至茂盛,半行缺上曰,莎草之枯損,半行缺雜草之間半行缺日氣蒸鬱,聖侯半行缺安耶?太和曰,前半行缺非,不得已,調發許多僧半行缺一時大擧,未知如何。上曰,然矣。太和曰,其物力之容入,未可知。此則任事之人,所當爲,用軍人之際,豈無虛費?缺已上燼餘
引見時,上問刑曹判書李浣曰,近來沿邊,船材垂乏,誠極可慮,戰船改造,勿爲五年爲限,退定年限,以爲船材節用之地,如何?李浣曰,戰船,例以限三年改造,而以船材絶乏之故,限五年改造矣。戰船,非他船之比,五年之限,似難更退矣。上曰,問于統臣及諸道水使,使之商確啓聞。備局謄錄
傳曰,前正李枝茂,放送爲只爲,傳敎爲良如敎。禁府謄錄
上在昌德宮。停常參,只晝講。
禮曹判書李厚源箚子。大槪,臣本積病沈痼,又添新症,昨日入侍罷出之後,病勢尤劇,不能收拾,非若干日所能差息,本職及兼帶,令賜遞改,以便公私事。入啓。答曰,省疏具悉。經筵非一人,卿其安心勿辭。
大司諫金佐明啓曰,持平睦兼善,引嫌而退。日前帶推之人,不任風憲之職,請命遞差。新除授掌令河溍,時在慶尙道晉州地,請斯速乘馹上來事,下諭。答曰,依啓。
政院啓曰,行司直呂爾徵,文科二所試官命招,病不進,請推考。傳曰,允。
傳曰,明日晝講爲之。
晝講入侍,知事洪命夏,特進官尹絳,玉堂吳挺緯·鄭萬和,承旨沈假注書李東老,史官洪汝河·宋奎濂。
府·院啓,無城上所,姑停。
慶尙監司書目,慶山呈,以七月初二日,狂風暴雨,禾穀被災緣由事。
吏曹啓曰,臺諫有闕,政事,取稟。訓鍊副正成震熻,以武科參試官,牌招不進,依承傳罷職。
傳曰,政事,明日爲之。
夜五更,月暈。
特進官尹絳所啓,金世鼎,以其無故作散,曾有除職承傳,而且聞讀書之人,故昨日政,擬於禁府都事首望,至於天點矣。今聞世鼎,與本曹佐郞李廷夔,異姓四寸兄弟云,而李廷夔不參政事,故未及覺察,誤爲擬望,不勝惶恐待罪。金世鼎改差,何如?上曰,依啓。安心勿待罪。已上朝報
上在昌德宮。停常參,只晝講。
歸厚別提尹後益,加定官金實,卒判中樞金集禮葬事,連山地出去。
世子宮,藥房問安。答曰,知道。眼疾幾盡差愈,而藥則連爲沈洗矣。
藥房啓曰,雨後日氣稍涼,伏未審近來,聖候若何?伏聞微有感冒之候,而臣等忝在內局,邈然不知,不勝惶恐,敢來問安。答曰,頃有此候,而今則差愈矣。
吏曹啓目,星州牧使李起浡除授後過限未上來,改差,何如?啓依允。
傳曰,明日晝講爲之。
晝講入侍,知事洪命夏,特進官金汝鈺,玉堂吳挺緯·鄭萬和,承旨兪瑒,假注書李東老,史官洪汝河·宋奎濂。
武科二所差備官,以試官意啓曰,今番六兩試取,以三矢俱入啓下。故初矢不入,則二三矢,不許仍射,乃是流來法例,而卽者地字擧子,東邊初一矢不入之後,給箭官連給二箭,爲拾箭官所發覺。臣等捉致詣問,則拾箭官與擧子,皆不無情跡之可疑,拾箭官金應命,擧子朴峻祥,竝令攸司推治,何如?傳曰,竝拿推。
禁府啓目,洪錫龜·鄭承賢,刑問各二次,李圾一百五十四次,李廷顯二百十一次,沈棇二十次,申榕九次,宋明奎十七次,竝只不服,加刑。啓依允。又啓目,高處明,發明似難詳知,令本道査覈啓聞後,稟處,何如?啓依允。同府照本,趙惟新矣每番禁軍不服檢飭罪,杖八十奪告身三等。啓功減一等。又照本,金善英,矣狎妓瘡發,酗酒政廢,其罪不可下等而止。罪杖一百,贖,奪告身盡行追奪。啓功減一等。同府趙謹行元情公事判付內,姑停刑推,議處。
推刷都監,京中各司奴婢推刷次知堂上二,李浣·申埈。啓。
傳曰,前參議柳慶昌,前佐郞宋震楨敍用。
傳曰,慈殿,欲爲仁慶殿椒井矣,令該曹來月旬間,擇日擧行。
左參贊吳竣箚子。大槪,重經霍亂,氣力大敗,左脚偏枯,行步蹣跚,兼帶經筵,斷無入侍察任之望,爲先遞改,俾免狼狽事。入啓。答曰,省箚具悉卿懇。卿辭至此,經筵之任,當勉副焉。
校理閔鼎重上疏。大槪,召命之下,不得不趨詣闕下,而病勢危劇,實無供職之路,冒死陳懇,冀蒙遞免事。入啓。答曰,省疏具悉。爾其勿辭,調理察職。
兵曹,武科一所試官吳挺一臺諫代,吳竣·△尹絳·李坰。
府前啓,無城上所,姑停。以上燼餘
有政,李信吉爲司僕主簿,金承立爲長興主簿,鄭日産爲掌樂主簿,李斗徵爲禁府都事,金汝鈺爲掌苑提調,鄭維城爲繕工提調,崔啓勳爲星州牧使,洪聖龜爲典籍,李挺岳爲刑曹佐郞,李端相爲吏曹佐郞,李殷相爲文學,閔鼎重爲校理,閔維重爲持平,睦兼善爲修撰,安後稷爲兵曹佐郞,李崇彦爲司藝,李泰淵爲輔德,吳挺一爲大司諫,趙松年爲白川郡守,金佐明爲吏曹參判。以上朝報
備邊司啓曰,今見前原州牧使金鋿上疏,則司饔院磁土掘取時,容入人馬,人則不下數百千名,馬則不下五六百駄,而當初則本院,念其爲役之浩大,掘土役軍,通一道分定,以均其役矣。厥後監採之官,稱以雇立,每名捧價布三匹,用歸何處,臣未的知,而一州之民,豈不偏苦乎?且本院所定元數,僅三百石,而至於今日,元數之外,又倍其數,一石之重,一馬不能運,此莫非監採者,不謹其任之致。請令該院,更加申飭,元數之外,勿許一石加取。又每石,定其斗數與斤數,使得可運。且其所捧雇價,勿令中間消耗云云。此事果如疏陳,則合有變通之道,令該院劃卽覆啓處置,何如?又啓曰,臣等再昨登筵而退,三南監·兵使處,詢問束伍變通便否節目,相議講定,而慮或有疎漏之患,欲經睿覽後,發文行會,謹書別單以啓之意,敢啓。答曰,此行文草,大意皆好,別無可改處,而但其文太簡,在外方,專不知其首末者,似難解見,不避重複添入文字,務令詳盡,可也,而第一條件,尤爲草略矣。備局謄錄
上在昌德宮。停常參,只晝講。
下直,高靈縣監申圭。
金振啓曰,明日常參·經筵,取稟。傳曰,只晝講。
沈啓曰,大司憲李一相,執義沈儒行,掌令尹㻩,持平吳斗寅,文武科監試官,進參試所,掌令河溍,持平閔維重在外,今日以監察爲茶時之意,敢啓。傳曰,知道。
李晳,以都摠府言啓曰,今日入直軍士,中日習射,請出標信。傳曰,知道。
李晳,以武科一所差備官,以試官事啓曰,參試官禮曹正郞四字缺再昨重患咽喉痛,而力疾十字缺如腫,語音不通,左項連面浮起,瘇勢頗甚,令二字缺舁載來到,而不得入參於參試官,終日有試冊書塡之役,不可暫時曠闕。此與文科所事勢有異,似當有變通之擧,令該曹斯速處置,何如?傳曰,允。
沈,以承文院官員,以都提調意啓曰,今此謝恩拜表,以今月十七日啓下之後,文書旣已正書矣。拜表,又退於二十九日,而其間日字,不過旬餘,塗擦則恐難免痕迹,在前已多如此之時,今亦勿改仍用,如何?傳曰,允。
申濡,以吏曹言啓曰,禮曹啓曰,本曹書員,自前易書書吏,不爲定體,科擧事目中,昭然載錄,而數少書員,該曹多數勒定以入者,六人,連山賜祭處,陪香一人。本曹堂上郞廳,爲試官差備官者,至於五員而各以一人帶去,只餘老吏三人,前頭科擧稠疊,而方物封裹拜表,長陵修改擧動等事,又鱗次有之。時急文書酬應之際,使喚不足,不成模樣,生事半行缺緊任三四人,令該曹以他人改定,而今後則依事目一切勿定,何如?傳曰,允下事,傳敎矣。當初易書書吏分定之時,本曹旣慮此弊,入啓蒙允之後,各司缺請處及殘盛緩急,十分參酌,累次改〈差〉僅僅充數,到今變通,實爲難便。況科場旣設之後,內外出入,極嚴且重。且緣各司啓辭,續續交替,則必有後弊難防之患。前頭科擧時,雖或有隨便推移之擧,而今則啓辭內辭緣,一依當初本曹啓辭,勿施,何如?傳曰,允。
權坽,以戶曹言啓曰,丙申七月二十日晝講時,同知事臣洪命夏所啓,京畿量田,上年適當勅行,且値水災,有待明年擧行之敎,而今年農事又如此,何以爲之?上曰,今年果似重難,而事係重大,議于大臣處之事,命下矣。議于大臣,則前領敦寧府事臣李景奭以爲,量田,莫重之擧也,不可每退,而亦不可不相缺一字今年農事,始半行缺外畓穀之苗而不秀,秀而不實,五字缺豆太,間間稍茂,雖或免凶,量田之擧,斷非其時,聖念及二字缺有重難之敎,民事幸甚。量田,姑待後年,而算法則仍爲務習,使民間預知其必行,法令不至於墜廢,似當。伏惟上裁。領議政臣鄭太和以爲,京畿田結釐正之擧,在所不已,而年年延退,以至于今,雖出於事勢之使然,而民不信朝家命令,反有所損減,可嘆也。第聞村間之言,凶歲尤難擧行,今年大旱之餘,又有水災,不待秋晩,已卜農事失稔,不可以量田,又致擾民,今宜停止,以待其時,而年前,申飭畿邑,使之敎習,量田算法,未知成就幾許。我國時習,但事目前,不顧後慮,若於此事,亦無着實之效,則雖言量田,終難善完,臨時罪其守令,恐無及矣。着令該曹,常加勸督,察其勤慢,俾無因循放過之弊,何如?伏惟上裁。領敦寧府事臣金堉以爲,量田之事,臣之以發之意,而今年凶歉,畿甸特甚,似難擧行,以待後日,別有一箚,將爲投進。伏惟上裁。右議政臣沈之源以爲,量田之擧,實非凶歲所可爲,而今年水旱之災,畿甸尤甚,前頭民事,誠爲可慮。年年退行,雖有所損,此時量田,恐非得宜,今姑停止,以待稍豐似當。伏惟上裁。前領中樞府事臣李敬輿,延陽府院君臣李時白,綾川府院君臣具仁垕,病不收議。大臣之議如此,上裁,何如?傳曰,依議施行,而收議中,申飭之事,該曹各別惕念擧行。
權坽,以戶曹言啓曰,今此畿甸量田之擧,事係重大,故議于諸大臣及前原任大臣之意,敢啓。傳曰,知道。
以禮曹,來八月十一日慈殿,仁慶宮椒井擧動出還宮敎是時,節目磨鍊單子,傳于金振曰,依慶德宮移御時祗迎之禮爲之,可也。且內殿及世子嬪隨駕,慈殿留數日後方爲還宮,以此知委磨鍊。
李晳,以武科二所差備官,以試官意啓曰,凡科錄名之規,必須均一,無偏多偏少之差,然後隨額試取,分數計書之際,可無冒陞冤屈之患,故毋論文武四館及入門缺二字必於錄名,終日計其加數,平均分半六字缺間等多不擧。然設場之後,始七字缺不被格分送,亦成近例,癸巳年武二所四十字移送一所官等,分明記得,而今番兩所錄名,又未免不均云云。臣等取考彼此錄名之數,本所所錄七千五百六十三人,而一所則五千一百人也。本所以數多至二千四百六十三人,臣等卽於開場之日,援據近例,取其加捧單子,分米踏印堅封,論送於一所,則一所試官,諉以規外,還送其錄。次日又爲論移而不受,本所若又重難於移送,仍爲試取,則兩所出榜,小不下五六日之先後,固爲無前之事,而況此兩所試取之額,以各取二百人啓下,則錄名之偏多偏少,關係之重,不但出榜之先後而已也。蓋本所則旣試五千一百人之後,又試二千四百六十三人,則其分數之出,必多於一所,而本所優數連劃之擧子,以類衆而見屈。一所擧子,則些少連劃者,亦且承乏而陞付,揆之事理,斷不容如是,開場前不爲均錄之入門官,宜被不職之罪,而許多擧子之勢將冤屈,臣等亦不可以煩瀆不啓,惶恐敢稟。傳曰,依例分送。
兪瑒,以兵曹言啓曰,當日府奴萬副稱名人,自宣仁門入來,差備門外擊錚,極爲駭愕,令攸司囚禁治罪,同門守門將李㒖,常時不能禁斷,以致闌入,亦爲非矣。請推考。傳曰,允。
兪瑒,以兵曹言啓曰,以武科一所啓辭,參試官禮曹正郞呂兼齊,自再昨重患咽喉痛,而力疾察任,仍致添傷舌,傷生熱毒〈?〉如腫,語音不通,左項連面浮氣,痛勢頗甚。今日亦舁載來到,而不得入參,參試官,終日有試冊書塡之役,不可暫時曠闕,此缺一字文科所事勢有異,似當有變通之擧,令該曹斯速處置,何如?傳曰,允事,下敎矣。文武試所,其望一也,而文科則設場之後,試官,雖有切迫事故與病患,不得遞易,至今遵行舊規,而獨武科試官,或遷轉他職,或身有病患,則輒啓稟遞易,已成近規,未知此規,創於何人,而莫重設科,三字缺可勝歎也?試官啓辭,旣已六字缺以入之意,敢啓。傳曰,啓辭如此,勿爲改差,一行缺木川地,請斯速乘馹上來事,下諭。答曰,依啓。
政院啓曰,禮曹,慈殿,仁慶宮椒井擧動時節目單子。傳曰,依慶德移御時祗迎之禮,爲之可也事,內殿及世子嬪隨駕,慈殿留數日後方爲還宮,以此知委磨鍊事,命下矣。慈殿,常在調攝中,乘涼浴椒,萬分合當與否,自有藥房議稟。臣等不敢輕易容議,而留數日方爲還宮,則停駕寢處,非止一夜,而卽今仁慶宮之移殿舊所,皆已撤廢,只有公主第舍,則殊非臨御經宿之所,其在事體,實爲未安,其餘難便之事,亦不可不慮也。且內殿及嬪宮隨駕,揆以宮壼之儀,尤未愜當,一字缺敢所及,不無致駭。臣等待罪近密,區區之意,不敢不二字缺傳曰,內殿·世子嬪之隨駕,自是情禮之當然,卿等,無乃未之察乎?慈殿,椒井,已曾見效,更無他慮,勿爲過慮。
兪瑒,以禮曹言啓曰,以本曹來八月十一日慈殿,仁慶宮椒井擧動出還宮時節目磨鍊單子。傳曰,依慶德宮移御時祗迎之禮爲之,可也。且內殿及世子嬪隨駕,慈殿留數日後,方爲還宮,以此知委磨鍊事,傳敎矣。辛卯年慶德宮移御時節目單子,相考,則大殿及世子,先詣慶德宮,王大妃殿將至,大殿祗迎於闕門內,世子祗迎於闕門外矣。今此大殿·世子祗迎之禮,當於仁慶宮箭門內外磨鍊,而其時則乃是移御,無還宮時祗迎節次,不可一倣其規。自上及世子,其日還宮,而王大妃殿,留數日還宮時祗迎,則以敦化門內外磨鍊乎?敢此仰稟。傳曰,依啓。
兪瑒,以武一所差備官,以試官意啓曰,兩所擧子錄名之數,多寡不同,則開場之前,計數移送,容或有之,而今番則十九日開場後,日晩之後,始爲移文移送。莫重國試,不可如是二字缺此必二所錄名官,趁不稟知於試官,五字缺殊甚駭異。及其啓辭蒙允之後,四字缺錄名單子,卽爲堅封踏印,錄名官,親領傳給於二字缺俾無虛疎之弊,事體當然,而只使一軍士,負持來傳,而封標亦不分明,二所錄名官之事,尤極可駭,當該錄名官,令攸司處置,何如?傳曰,拿推。
兪瑒,以備邊司言啓曰,本司三南行文別單,書啓草記。傳曰,此行文草,大意皆好,不無可改處,而但其文太簡,在外方專不知其首末者,二字缺解見,不避重複,添入文字,務其詳盡,可也。而第一條件,尤爲草略矣事,傳敎矣。第一條則別爲改構一字缺語,其他條件,亦爲添改文字,若付標以入,則恐成混雜,竝與前單子入啓之意,敢啓。傳曰,依此爲之。
自卯時至午時,日暈。夜自三更至五更,月暈。
司宰監僉正權諰疏曰,伏以臣特蒙聖恩,聞歸調病,感戴洪造,圖報無路,出城累日,病伏旅次,尙未登道,自量臣之病勢,假使得達家鄕,幸賴殿下之靈,庶延須臾之命。然不可以數月,望其蘇復,虛帶職名,以歸草野,實甚未安。特恩給馬,固臣至榮,揆諸分義,所不敢當。伏乞聖明,特下該曹,解臣職名,還收馬牌,俾安微分,不勝幸甚。且念臣猥承天寵,曠世難遇,淹留數月,小無絲毫裨補,今當遠離,瞻戀魏闕,思欲獻言,以效萬一,而伏惟殿下,天錫勇智,當有爲之時,奮有爲之志,文武之道,具在方冊,帝王端本出治之術,睿鑑所洞燭。惟當以省刑罰薄稅斂,以養民力,以固邦本,以制兵食而已。唯當以管仲之所以治齊,諸葛之所以治蜀者,責成臣隣,以之富民强兵而已。殿下唯在恭己正南面而已。臣無可言者,欲言殿下親親之道,則報廷之論法愈執,而殿下益篤如天之仁,四方民庶,莫不興起鼓舞,臣復何所言乎?臣惟有缺一字病自養,擊壤祝聖,幸免大罪。庶報鴻恩之萬一,而第竊聞輿臺之言,朝廷之上,六字缺竊惟殿下,克仁克明,求言聽諫,七字缺厥由不知所以然也。豈言事之臣,或鬼怪妖妄,自速厥辜。或言不中節,辭未達意,而殿下未暇優容寬暇,而有天威大震之時,至於擧國震摺,是致輿臺之言乎?如沈大孚·趙贇·兪榮經術,見推一世,論春宮輔導之人,無出其右者,國人公言也,而大孚及棨,論事不中,罪廢已久,兪轍得罪,臣知殿下,謂其有戕人嫁禍之計也,而實無戕人嫁禍之心,如國人所言,則亦所以致輿臺之言乎?臣聞至治之世,立誹謗之木,所以廣開言路也。況論事之臣,皆欲獻忠,心實無他,則去其短取其長,各盡其材,聖主所以用人納諫之道也。臣聞輿臺之言,不得不誦之於黈纊之下,惟聖明垂察渙號,俾萬姓悅服,不勝幸甚,臣無任戰灼之至。答曰,覽此疏辭,中路狼狽至此,予用慮念矣。旣不能登道,則何不還入,以便三字缺乎?疏中所陳之事,盡其所聞之言,如此,予用嘉尙焉。馬牌及所辭之職,更觀形勢處之。
議政府右參贊鄭維城疏曰,伏以臣,罪戾山積,竄殛猶輕,而聖恩如天,曲加矜貸,半年編配,旋霈解澤,湔滌收錄,復齒朝列,洊降除旨,駭慄感涕無從。只自銘縷心肝,苟有一毫報效之地,糜身粉骨,亦何所辭,念玆政府西壁,素稱隆顯,切望亞於貳卿之列,如臣罪累餘蹤,何敢晏然冒居貽辱名器乎?況臣福過祟災,足病轉劇,跬步之地,不能致身,頃日召牌,不得趨詣,旣犯逋慢之誅,應施之罰,在所難逭,加以賤疾尙未痊可,戶庭之內,亦難出入。新命之下,累日稽謝,出仕供職,未易爲期,憂惶狼狽,罔知攸措,玆敢冒萬死籲呼於天地父母之下。伏乞聖慈,諒臣危迫情勢,臣之本職及兼任,亟許鐫免,以安愚分,以便公私,不勝幸甚。答曰,省疏具悉。卿其勿辭。
領敦寧府事金堉箚曰,伏以畿內量田,乃臣之初意,而今年農事,最爲不實,雖不至二字缺八路之中,畿甸爲下,臣深以爲慮,七字缺不爲別樣擧措,以救十二字缺湖西之民一結十斗之米,山郡猶以爲苦,況畿民之役二字缺爲十六斗者乎?十六斗之外,又有田稅條貢物,而勅行治送之費,又是他道之所無也。臣曾欲量田者,蓋以畿甸之田,凡二萬六十結,今以量之,則不特二三倍之加就,只得一倍,卽所收米之數,便如湖外。若是則庶幾少舒畿民之苦也。今雖不能一朝減之,秋等所收八斗之中,三字缺以米斗以錢,春等亦如之,則荒年米貢,民必便之。三字缺大行於京外,若其米之不足者,亦必有措處之方矣。伏願聖明,下臣此箚,令與本廳商議稟處。臣老病之餘,昏謬益甚,所言必不可用,因量田之議,敢以所嘗欲獻者,陳之。不勝惶恐,取進止。答曰,省箚具悉。箚辭當與廟堂議處焉,四字缺啓下備邊司。
備邊司粘連十字缺今年農事不實,畿甸半行缺欲於收米八斗之中,減其三斗,代捧以錢,使小民蒙惠,而仍開用錢之路。宣惠廳每等收米,八分之一,以錢代捧,已有規例,而畿民不能各自得錢,依舊出米,而非貿常平所管鋪子之錢,則必京中牟利之輩,防納於中間,刁蹬其價,民之所費,少無所減,亦或有添米貿得之患,此則中外之所共知也。今若又除收米八分之三,則以民代捧之弊,如上所論,而所捧之錢,亦不可留藏庫中而止。勢將計給於各三字缺物之價,畿民無受惠之實,各司下人,亦必呼訴四字缺行規,施行,何如?啓依允。
司諫院獻納吳挺垣疏曰,伏以臣以武科二所監試官,來在試所矣。昨日政,臣兄挺一,移拜諫長,兄弟一院,法當相避,而臣旣在試所,雖不敢趨詣闕下,依例引嫌,在法應遞之臺官,決難晏然仍冒行公,伏願聖明,亟命遞改臣職,以便公私。啓下吏曹。
吏曹十字缺相避之嫌,在三字缺該曹難容更瀆,五字缺垣,改差,何如?啓。昨日兵曹,極言試官遞易之三字缺爲有置,因此又爲遞易,如何?議處爲良如敎。
吏曹啓目,粘連判下是白有亦,在前試官開場之後,則雖或移拜他職,罷場之後,始爲謝恩行公者。蓋以嚴科場之體,而慮遞易之弊,兵曹所啓,亦出於此是白齊。今此大司諫吳挺一,旣自試所,肅拜出仕,則吳挺垣,以在下相避之人,不敢晏然,有此陳疏,勢所固然,不得已循例請遞是白置,此外矯弊變通之道,非該曹所敢擅便,伏惟上裁。啓依法例施行爲良如敎。
上御宣政殿晝講,同知事洪命夏,特進官尹履之,參缺一字官申一字缺侍講官吳挺緯,檢討官鄭萬和,記事官金萬均,記事官洪汝河·宋奎濂,武臣崔廷顯入侍。上讀前授,挺緯,進講他宰之後。挺緯曰,黽勉從事,言其時大夫不得已從事於彼,猶且讒口囂囂,而悠悠我思云者,其不敢怨人,可知也。上曰,詩人忠厚之意,不欲直言皇父之過也。挺緯曰,謝氏亦詳論此言矣。上曰,驅迫抑勒之狀,可知於不卽我謀輟我墻二字缺言矣。詩人作詩,哀而不怨,歸於天命,而悲苦之狀,則可想矣。萬和曰,百姓如是忠厚,亦是先王遺澤猶存故也。上曰,昨日前授周禮太宰之下,皆無吐,似未瑩矣。命夏曰,此乃自始至終一文故也。命夏曰,近來冊校正之事,皆委之於上下番缺未安也。挺緯曰,玉堂官員,每患不足,以致如此也。命夏曰,三字缺不爲校正之三字缺於又臣試十二字缺上曰,文臣試射,意非偶然,而今則只是文具矣。申濡曰,一字缺皆從下文而讀之,近來或從上而讀,或從下而讀,此不可爲定式。上曰,而字然字,皆如此矣。尹履之曰,近聞額外校生,汰定軍役之說,臣則未能詳知其事,而曾於先朝,爲武科試官時,目見校生輩,錄名於武科者,多至一千,閑良則二千,國法,閑良不敢赴擧,而以閑良錄名者,似爲不當。故其時卽爲上箚,校生·閑良輩,旣爲操弓錄名武試者,率皆置簿於武學,則可爲不時調用之資,而又爲試才,次次定役,則雖曰校生,渠旣反武,不敢生怨云云,而兵曹回啓,與臣本意相左,終不得見施矣。額外校生中,亦不無兩班業文者,不可以額外而汰定軍役。至於操弓赴擧者,則無論額內外,不宜仍屬校籍,如此之類,置簿武學,似爲便當矣。上曰,額外校生,汰定軍役二字缺之說,從何八字缺命夏曰,前日御史,書啓,及某人上疏,雖未得記憶,三字缺額外校生汰定役之六字缺以品官妾子,圖避軍役之類,汰去似當,三字缺啓下二字缺額外校生,混同汰定之事矣。上曰,卿,詳考覆啓公事,稟啓,可矣。命夏曰,西南則兩班,多屬校籍,而如湖西·京畿他道,則所謂兩班者,不入校案,校生,則皆是雜類也。如此之類,謂之額內校生,不爲汰定軍役,而如西南兩班之輩,以校籍額數之外,而汰定軍役,則不亦冤乎?外方不識朝廷本意,以此致疑,則搔屑之患,不可慮也。臣意,依祖宗朝故事,令各道都事,巡歷列邑,嚴明考講,落講者汰定軍役,似爲便當矣。申濡曰,校生額內外稱號者,各色多有不同,品官之子,閑遊之輩,及軍士子枝,稱以凡民俊秀,冒籍校案,或稱蒙齋,或則東西齋,以爲避役之所者,亦多有之,而近年以來,都事考講之規,全然廢閣,前日都事巡講之時,則或不無勸奬之事,而考講久廢之故,校生輩,尤無業文者矣。上曰,都事所管何事,而全不擧行耶?今後言于該曹,各別,申飭,三字缺命夏曰,近來庶孽輩,文武科赴擧時,七字缺之規,故庶孽輩,無一字缺通者,冒赴科擧,以此六字缺張願受者,今後孽庶與無許通者,令四館勿許錄名。雖參榜者,摘發拔去,以杜此弊,何如?上曰,許通事,亦言于該曹,申飭,可也。仍罷出。以上燼餘
上在昌德宮。停常參,只晝講。
下直,定州牧使金鏡,竹山府使元相,郭山郡守李仲敏,槐山郡守羅以俊,金溝縣令尹舜擧,麟蹄縣監尹建之,陽城縣監鄭儋,宣川府使鄭漢驥。
金振啓曰,明日常參·經筵,取稟。傳曰,停。
沈啓曰,大司憲李一相,執義沈儒行,掌令尹㻩,持平吳斗寅,文武科監試官進參,掌令河搢,持平閔維重,在二字缺啓曰,傳曰椒井之擧,雖出於十字缺擧動時凡儀文度數,十分從略,減去浮文事,特六字缺體擧行事,言于該曹事,傳敎矣。凡於擧動時儀物,則兵曹立之,本曹則只以節目儀註磨錄啓下而已。雖言從略減去浮文,出還宮時祗迎·祗送節次,則不可減,故節目依例磨鍊以入,而仁慶宮箭門內,自上祗迎之後,似當有問安之禮,故節目中,以此磨鍊,儀註則當在節目啓下之後,而近來前後鼓吹,陳而不作,前日移御時,及謁聖還宮時,則依例鼓吹,今亦依移御時例,磨鍊於儀註之意,敢啓。傳曰,知道。鼓吹亦勿爲之,所謂浮文者,黃遊赤等不緊之謂也,更加詳察爲之。
沈,以司僕寺官員,以提調意啓曰,濟州前判官韓汝尹遞任,進上馬三匹上來,馬毛色別單以入,而其中一匹,則右前膝有病,韓以尹,姑先從重推考,馬匹,則依前內廐留養之意,敢啓。傳曰,知道。
沈,以兵曹言啓曰,以武科一所試官啓辭,參試官呂聖齊病重,二字缺該曹從長議處事草記。傳曰,允事,命下矣。設場後試官遞易,本非舊規,試官連日啓辭,本曹,亦無善處之道。元單子付標以入乎?敢稟。傳曰,允。
傳于金振曰,椒井之擧,雖出於不得已,此與常時有異,今番擧動時,凡儀文度數,十分從略,減去浮文事,特有慈敎。仰體擧行事,言于禮曹。
金振,以禮曹言啓曰,慈殿,仁慶宮椒井沐浴時,留數日後,乃爲還宮,則留御之所,當擇定修理,令該曹稟旨施行,何如?傳曰,當於公主家爲之,而別無修理之事,勿爲分付二行缺
沈,以武科一所差備官,以試官意啓曰,參試官呂兼齊,病勢深重,不得察任,臣等非不知試場事體之重,而目見病狀。且無代行之人,不得已啓請改差矣。該曹防啓中,所謂文武試所,其重一也,而文科則設場之後,試官雖有切迫事故與病患,不得遞易,至今遵行舊規,而武科所試官,或有病患,則輒啓辭遞易,未知此規例四字缺以重設科從此而輕,可勝嘆哉云。臣等七字缺試場,專以嚴祕爲主,而文科則開場之後,內外七字缺官移拜他職,試官或除臺諫,或有身病者,皆不得遞易,罷場之後,始得出來,此則事勢固然。武科試所,則體例不同,每日晨昏,自家往來。且今番此所試官吳挺一,移拜大司諫,初緣吏曹之不察,臣絳,追代其任,亦出於該曹之處置。若以古事言之,則故臣吳百齡,以大司憲,旣赴武科所,有病之故,執義李埈,換代察任。或遞或換,明有舊規,亦可見矣。疾病私故,雖不足言,而呂兼齊,昨昏舁三字缺今曉舁載而來,僵臥依幕,吐血呻痛,非但病患之可慮,武科所參試官,必備三員,各執長冊,書塡擧子之立落,以防奸僞,意非偶然,而兼齊不得察任,一冊則闕而不書,莫重國試,有違常規,臣等固知再啓之惶恐,而反覆相議,不得不更爲仰稟。令該曹從長議處,何如?傳曰,允。
兪瑒,以文科二所應辦官,以試官意啓曰,昨日收卷之數,甚多。三字缺踏印作軸之際,謄錄官,有來在階上,而所帶下人,與守五字缺用意五字缺燈火偶落,延及於初場試卷所置之處,不卽撲滅,五字缺延燒中一黎三黎二張七字缺無缺處,仍爲科次,而四卷十卷三字缺十三張則四字缺破,不得解見,將無以科次,事極驚駭。三字缺令攸司囚禁重治,謄錄官雖不在其處,亦難免不能檢察之失,推考,何如?傳曰,允。
兪瑒,以禮曹言啓曰。傳曰,椒井擧動,來八月十一日,似遠,以開月初生,改擇日擧行事,言于該曹事,傳敎矣。更令日官推擇,則八月初二日爲吉,而乃是社稷祭齋戒日,初三日以後初十日以前,皆無吉日云。更將初三日以後,各日反覆詳問,則以爲初三日出宮,則爲吉,而忌於沐浴,初四日沐浴則無忌,而不吉於出宮,此外各日,則出三字缺俱爲不吉云。十一日以前無吉日,何以爲之?敢此更稟。傳曰,以初三日爲之,可也。
沈,以兵曹言啓曰,卽刻咸悅正兵明愛順等,呈狀于本曹曰,同邑旅帥趙希立,小非軍保入直矣。今月二十日北營部將朴濬,以不關事,棍打七度之後,以其執杖人不能重杖,使近處入直砲手,又爲棍打三十餘度,趙希立因杖病重,今日曉頭物故,極爲驚駭,部將廳下人,卽爲推捉,問其八字缺似無異同。雖曰管下,而私事濫刑,至於殆命,九字缺部將朴璿及執杖人,令攸司爲先囚禁,檢尸等事,則令漢城府依例擧行,何如?傳曰,允。
沈啓曰,以吏曹,獻納吳挺垣上疏,回啓判付內,依法例施行事,命下矣。武科二所監試官,他無見存之員,大司諫吳挺一,當爲進參,而與執義沈儒行,婚家相避,何以爲之?敢稟。傳曰,旣云法例,則姑勿遞易,可也。
午時,上御宣政殿,晝講入侍,特進官李時昉,同知事洪命夏,參贊官兪瑒,侍講官吳挺緯,檢討官睦兼善,假注書李東老,記事官洪汝河·宋奎濂,武臣副護軍邊岌。上讀前授詩傳十月之交,抵此旻天以下四章,侍講官吳挺緯,進講,雨無三字缺浩浩昊天,至戎成不退四章。上曰,憯字,以何音讀乎?挺緯曰,五字缺耳。上受而讀半行缺怨苦飢饉,至於離散。首章,五字缺歸咎之意,二章之內,而字意十三字缺孤立於上,有亂亡之兆也。三章,言君子法度之言,不能信用,在位之臣,收勤其職者,亦無其人,以致時君不聽言,忘責善之意也。四章,言王爲不善,而群臣無忠告之人也。一篇大義,次第如此,小註已盡,更無所達之意耳。其言聽言則答,潛言則退,宜加深繹處也。此章之義,勤懇若此,今日臣僚,所當體認,上下相勉,贄御之言,豈不知愧乎?小註所謂面從者,不盡其情之意也。上下皆當驚惕矣。上曰,然矣。挺緯曰,其本在上,使臣下,能盡忠告之責,實在聖上矣。上曰,然矣。挺緯曰,此非空說話問答之事,惟當推究其本而省察體念矣。衛武公坐臥起居,亦有戒警。小臣蒙學,猥侍邇列,非敢爲臆說,惟誦古人之言,近日怠棄職事,正如詩人之所言,尤當惕念處也。命夏曰,此詩。或曰東遷後詩,其言似是,其時國事可知矣。上曰,詩人之書,何書不好,而此言則忠厚懇切,十行缺豈皆行於身而言之乎?上曰,如此則世豈有可言之人乎?挺緯曰,雖不有諸己,而能責人則亦可矣。命夏曰,格君心之非,在大人,雖在小官,陳其所懷可矣。時昉曰,聽言則答,警戒之意深矣。自上苟能容受直言,則國家幸甚。上曰,然。瑒曰,聖賢千言萬語,無非鑑戒示警於後,至於凡百君子莫肯用一字缺地則國朝何賴?臨文講讀,皆爲文具,二字缺痛自刻責矣。挺緯曰,連月開筵入講,臣等榮幸,固不足言,雖在停筵之日,召致便殿,引接論難,如家人父子,則豈無所益乎?雖如小臣蒙學庸陋,猶勝於燕閑怠惰之時,與宦寺相接也。正當秋涼,尤宜無怠講磨也。命夏曰,君臣之所當鑑戒者,無愈於此章矣。上曰,然矣。挺緯曰,不能退不能遂,此乃大壯上六之文,只論其遂字之義也。命夏曰,昨日七字缺尹履之所啓,額外校生汰定軍役事,十字缺命下矣。罷出之後,臣取二字缺校額文書,則五六字缺道推刷御史閔熙,書啓,備邊司回啓,有曰,額外校生品官庶孽,其麗不億,終身閑遊,獨使有役之輩,未二字缺役之苦,此乃諸道同然之巨弊。歲抄閑丁之時,襁褓之兒,未免充丁,良可寒心,州·府·郡·縣校生,各有額數,而額外之類,反爲倍蓰,事甚無據,今後充額之外,一切不錄,任其望定,以廣定軍之路云云矣。上曰,此非朝家作爲大擧措,一時無遺沙汰之謂也。士族子枝外,校生額外,品官庶孽,及非文非武雜類閑遊者,依前定奪,許其望定,以充軍役,則其事有漸,而不至大騷屑也。仍令申飭行之,可也。命夏曰,謝恩使一行,不久當爲發行,安州判官閔點,除授已久,而新自北道上來,尙未署輕,兩司俱入試所,罷出之期,尙遠,合有變通之擧矣。上曰,今姑除署經發送。上謂參贊官兪瑒曰,有國所重,莫先於言路,今仍五字缺筵臣陳啓之言,不啻縷縷,十字缺講讀,則未免文具之歸。且昨見僉正八字缺獲罪者,爲言,其言,忠實不欺,尤宜體念。其他數人有疑二字缺議,而兪㯙於纔經大變,驚心慘目之餘,有若欲踵凶人之所爲者,其時旋譴之意,只爲杜絶其萌兆而已。到今思之,設令渠有懷奸之心,已施之典,足徵其罪,且所貴於虛受者,能容其所難容,方可以大開言路,其令該府,特爲放送。瑒曰,聖敎及此,宗社臣民之福也。欲開言路,聖意甚盛矣。臣以眇末新進,當此不似之任,忝居出納之地,若徒爲奉行而已,則承傳司謁,足矣,將焉用承旨哉?惟允出納,其意有在,臣雖無狀,昵侍近密,事有不可,則唯當隨其所見,封還命有矣。上曰,如此則豈不好哉?上命下直守令引見入侍。定州牧使金鏡,宣川府使鄭漢驥,郭山郡守李仲敏,竹山府使元相,槐山郡守羅以俊,金浦縣令尹舜擧,陽城縣監鄭億,麟蹄縣監尹建之,上命一一進前以對。上問曰,守令應爲之事,何事爲重?鏡曰,七事之外,無他事,而七事又重矣。上問七事。鏡對七事。上〈曰〉,爾以武臣堂上,曾入輪對,予已知爾矣。曾經三字缺邑耶?鏡曰,初授興陽縣監,堂上後爲惠山僉使·中和府使矣。上曰,將赴之州,何如耶?鏡曰,淸南則臣曾爲守令,而淸北則未及見,而大處之州,且是直路,以如臣之不才,實爲難治矣。上曰,經亂後,中和,其能蘇復耶?鏡曰,今則稍勝於亂初板蕩之時矣。上曰,人民田結幾何?鏡曰,人戶則二千餘戶,而民結則二千結矣。鄭漢驥進前。上曰,七事何事耶?漢驥詳對。上曰,曾經守令幾處耶?漢驥曰,曾爲金海府使·統營虞候·南道虞候等任矣。上曰,爾曾往錦州衛云,然耶?漢驥曰,臣以金大乾營將,入往錦州衛,留十二朔而來矣。上曰,宣川何如耶?漢驥曰,非但重地,且兼防禦九字缺上曰,金海何如耶?漢驥曰,土厚之地,故人民十字缺上曰,人民兩結幾何?漢驥曰,人戶三千二百餘戶,而兩結四千八百餘結。上曰,其邑民戶,守令其能詳知之乎?漢驥曰,何以一一詳知乎?上曰,雖云防禦使,有其號而無其實云,然耶?漢驥曰,臣未之目覩,而聞人之言,則果無其實云矣。上曰,盡心爲之。李仲敏進前。上曰,七事何事?仲敏歷擧以對。上曰,曾經守令耶?仲敏曰,以將官爲馬梁僉使,其後爲歸厚別提·泗川縣監·洪州營將等任矣。上曰,郭山,何如耶?仲敏曰,亂後蕩敗云,而何以詳知乎?上曰,泗川,何如?仲敏曰,地方僅六面矣。上曰,民戶兩結,幾何?仲敏曰,民戶則一千一百餘戶,田結則二千八百餘結矣。上曰,幾朔莅任九字缺入對七事。上曰,曾爲何官耶?半行缺而爲龍川府使時,三寸三字缺兵使半行缺上曰,龍川,何如?相曰,未久遞來,故微細事不知,且無物力矣。上曰,兩結民戶幾何?相曰,兩結則四百四十餘結,而民戶則六百餘戶矣。上曰,入作者多,通計六百餘戶耶?相相曰,應役者四百餘戶矣。上曰,方往之邑,何如?相曰,臣等之目見,在此何以知之乎?羅以俊入對七事。上曰,初拜守令乎?以俊曰,初拜矣。上曰,槐山,何如?以俊曰,不曾聞見,當往見然後可以知之矣。尹舜擧進前,對七事。上曰,赴任之縣何如云耶?舜擧曰,物衆地窄,稱爲難治矣。上曰,曾爲安陰縣監云。其邑何如,而人心風俗,亦何如?舜擧曰,縣在德裕山下山谷間,人民鮮少,石田茅屋,生理蕭條矣。鄭蘊·朴明榑,卽其地之人,以此風俗頗良矣。上曰,田結民戶幾何?舜擧曰,田結二千餘結,而民戶三千餘戶,七字缺田結最多云矣。上曰,初拜守令耶?儋曰,初拜矣。尹建之,入對七事。上曰,將赴之邑,何如耶?建之曰,十室峽邑,殘弊,最甚矣。上謂瑒曰,守令七事,非文具也,必使申明誦對,其意有在,儒生勸課,最爲着實,各別着實擧行事,承旨,分付,可也。瑒以聖敎,一一分付,仍罷出。
申時,日暈。
前判書趙絅疏曰,伏以今月二十日本縣官吏,授臣以道臣關子,題給月俸事,備載備忘聖旨,天地覆育之仁,溢於言外,雖私家慈父之諄諄憂念子弟,無以過也。臣奉讀未半,感涕自零,不覺哽咽不成聲也。衰朽如臣,分甘屛伏,以待溝壑,而前後殊渥,非一非再,常懷糜粉,以稱報效之萬一,而不能得,豈意今者一日萬機之中,聖念猥及者久四字缺加以格外之異數?臣實驚惶五字缺友居之眩鍾三字缺切觀前史,漢唐之際,告老居家四字缺又有鄭四字缺戣外無缺焉。蓋其三人,不但三字缺行盡節四字缺且有講學勞苦。故當時人之偶然三字缺此格外之事,四字缺非傳於後世之法也。無狀如臣,不過徒有犬馬之齒而已。七字缺節,曾未有一毫裨益世道國家之事,不唯臣自知之,夫人之所共知也。不知田間一棄物,何故敢當古昔所希有之恩澤乎?近來恒規,唯於原任大臣,有給月俸之則,國家禮貌大臣,迥異凡官也。今乃以施於大臣之俸,濫及於無狀鄙細之臣,則無乃虧損國體之大者乎?臣實是懼,臣本至愚極陋,立朝三十餘年,歷職難以一二計,擧不免瘝曠之誚,是誠頑鈍無恥素聾之人也。中夜思之,汗未嘗不發背而沾衣也。及今踰七望八之年,又割公家之廩,其罪豈止於盜天之物哉?臣雖貧窶,不至如朝不食暮不食者,而連年食物之賜,已至於調之之道,則豈特免死而已哉?伏願日月之明,俯燭螻蟻之衷,亟收格外之命,以存國體,以安臣分,臣缺數字答曰,省疏具悉卿懇。已諭予意。
忠淸監司徐必遠疏曰,伏以臣新進二字缺百無一能,常二字缺遷,猶懼不堪,恒懷兢慄,若隕淵谷,千萬夢寐之外,蒙此拔擢之恩,驚惶震悸,不知所出。夫國家之道,貴在難愼,雖一縣一邑,尙不可虛授,況此緋玉之班,藩臬之寄,豈可不待僉擧,輕試於如臣之匪人乎?自知甚明,人謂斯何?竊念臣家勢不幸,往在光海朝,臣祖臣父,緣坐於徐羊甲獄事,流離南北,俱死配所。臣父死時,臣年九歲,臣母挈臣上京,撫育長成,而禍敗之餘,門戶零替,臣母之望於臣者,不過科第而已。臣之至願,亦不過得祿以養而已。至於分外榮顯,實非臣始望所及。頃日臣母語臣曰,計汝三年以來歷閱之官,則天曹經幄而已,最末之官,卽直講耳。子之立揚,在母雖喜,其視昌陵參奉·燔造奉事之時,僭猥極矣。臣聞言疏惕,益增戒懼。又徑都目大政之後,呈旬累日,未卽遞免,豈意今者遽叨無前之異數,不次之寵擢哉?三字缺邊上有事保障需才之時,則〈?〉用之際,或越常例,顧二字缺乎無事之日,先進已試之人,不爲不多,則不知殿下,奚取未試之愚臣,施此曠世之特恩哉?臣嘗見宋臣韓琦,告宋英宗曰,凡用人惡在朝缺一字培養,使天下之士,莫不畏慕降伏,皆欲朝廷進用之,然後取而用之,則人人無復異辭矣。今若驟用之,則天下之士,未必以爲然,適足以累之也。設令臣粗有可用之才,亦不可超授重任,若是之遽,況元無可用者乎?臣聞命縮伏,罔知所以自處,徊徨數日,不得不仰籲於天地父母之前,而言非飾外,情實由中。伏乞聖慈,特賜鐫改,以重名器,以安微分,千萬幸甚。答曰,省疏具悉。卿有可用之才,實合擢用,勿爲控辭,速往欽哉。
加平郡守權侙疏曰,伏以臣,猥荷國恩,屢叨邑宰,尋常感戴。只期糜粉,逮授本職,益憚心力,第緣人民鮮少,物力殘薄,百爾劻勷,隨事瘡痍,今卽黽勉酬應,則旣乏施措之方。若又含默不言,又孤分憂之十行缺勢實難堪,半行缺霜,至於蕎麥,全無所收,而加以半行缺以如此之水旱,以如此之結負,當如此多事之日。人民旣一字缺去,田野,從而荒蕪,雖欲應辦,其誰與之?況本縣五面之中,西面則內需司柴場也。南面·朝宗面,則諸宮家柴場也。內需司柴場,則其來已久,所居之民,皆是內奴婢,則萬無害及本郡之事,而至於朝宗面,則所謂宮奴者,上瞞宮家,下侵居民,山田之外,雖有新起平田,而稱以柴場,使主倅不得窺見,書員不得踏驗,三字缺禁標之外,加占林草里·鶴騫里·介論覘等六字缺柴炭從中花銷,其入宮家者,不過十分之一二,則此實宮家之不〈?〉而宮奴之加占,終傳於邑民而後已。應入之田結,應役之民戶,盡歸於宮奴之自專,則豈不大可寒心哉?伏願殿下,特令明査加占柴場處,及平田可以踏驗處,竝爲還出,以爲應役之用,則田結無減縮之弊矣。以言乎軍兵,則半行缺餘名而二字缺物故逃亡,則時存半行缺餘,各陵守護軍,甘泉·漣洞兩驛,俾十字缺破陣營軍牙兵·鷹師·水軍·炮保·樂保,則應爲伍軍者,未滿百命。故自前例以流民,充之闕額,朝充暮散,隨闕隨充,軍案混亂,殆無完帖,脫有緩急,難以得力。愚以爲自今以後,本郡束伍充定者,則令京衙門,一切勿定他役,俾無橫侵之弊,則軍案不至於空疎,而人有死綏之心,軍無闕額之患矣。以言乎鄕校,則經亂之後,聖廟荒廢,前郡守未察,享後與本郡儒生,募辦材瓦,創建聖殿,明倫堂則今方始役,顧其財綿力薄,功未易訖,而壬辰以後,校位田畓·奴婢,無一存者,廟庭無灑掃之人,校生無接着之處,募入流民,雖或守直,而春秋釋奠之時,諸生朝夕之供,專靠於此輩,故旋入旋出,無計維蟄,設有向學之心,而貌樣如此,揆諸事體,誠極寒心,七八字缺奴婢案則往在甲戌年間,有忠義八字缺造,沒其子女屬公,爲刑曹奴婢。子女俱死之後,其女四人,現出於今番推刷之時,而此非司贍之所屬,又非刑曹之本奴婢也。臣愚以爲以此奴婢四口,移給本郡鄕校,以爲守直使喚之人,而至於士大夫立案田·水田,曾已革罷,而本郡邑內,亦有立案之處,至今仍存。臣雖不知其間曲折,而周回十里,陳荒太半,民不入耕,誠極可惜。所謂立案人時居時耕之處,則其來已久。雖難革罷,而其餘陳荒之地,許民耕食,以爲校位田畓,峽中之人,皆知其國家之崇儒重道之義,而扶護元氣,培養士林者,爲如何哉?以言乎吏,只四字缺人,而餘皆以村民之稍解事四字缺亦不過數三人,而渠輩,厭避官役,卒五字缺軍官,昔之俯伏而聽令者,八字缺奔走者,今皆戎服而跨馬,以爲吾亦爲此矣。去者過半,八字缺爲邑,而終無可爲之勢矣。臣願七字缺州邑保存之地,似乎得矣。且本郡,雖曰山郡,而經亂之後,寺刹盡爲燒夷,加以山峽大深,食道最難,絶無重廟之殿。只有懸燈一寺,雖有若干僧人,稱以二字缺因循前二字缺例南漢守直軍,造紙署擣砧軍等,皆不得已爲之,故皆以本鄕僧一族,不論遠近,勒令立役,怨苦二字缺無可變通,如有二三僧人,可以應役,則何愛於遊手遊食之徒,而至瀆於天聽之下哉?請令該官衙門,特爲減除焉。臣竊聞各驛馬位田結,上騎則八結,中騎則六結,卜馬則四結云,而本郡所屬驛內甘泉驛,則中騎二位,卜馬一位,而見其位田結數,則只是三結而已。經亂之後,文武蕩失,無憑可考,近驛荒田,亦皆有主。或稱立案,或稱買得,無告驛卒,三字缺當此驛役煩重之日,只以三半行缺役,尙今保存,誠亦可矜。伏願八字缺察訪,與臣摘査,俾無驛卒呼冤之弊焉。臣聞本郡官舍,壬辰兵燹之餘,又値丙子之亂,焚蕩無餘,草屋三間,松籬四圍,天陰月黑,虎豹夔藩,草木幽深,蛇虺爲穴,至于今四十年矣。今雖創建,粗成貌樣,計一年官俸,則不過大米二十五石,小米二十五石,而豆麥出於其中,鹽醬出於其中,油在其中,饍在其中,環顧八邑,未有若此無形之邑,則雖使卽杜復起,亦無可爲之勢矣。況如臣愚劣,守土三年,喫苦萬狀,以理勢言之,固當革去郡號,附於大邑,使未散之民,得至治之澤,斯爲今日第一策矣。古今天下,安有五字缺邑,失其三面,而獨以兩面數十民居,稱太守四字缺哉?若以御胎所安之地,而難於革罷,則必須變通疏內所陳之事,而又擇慈詳愷悌,有才局風力者,付以蘇殘之責,則郡民幸甚。臣以疎賤,叨受非據,目擊民瘼,敢陳所懷,四字缺大憂者。今春虹貫之災,誠非小變,而殿下之所以內省者,或未盡其道,則天又示譴,旱魃肆虐,霖潦爲災,遠近赤立,滿目慘然,臣未知殿下之憂勤者何事?祈禱者何誠?臣竊羞之。殿下若能夙夜寅畏,一出於誠,則災可爲祥,而因循前例,徒事文具,則臣恐禍機,伏於冥冥之中,而莫之覺也。伏願殿下,勖哉。求言之敎,下已久矣。臣外臣也,其於四字缺若寐,玆將本郡之事,略陳於前。又以猥濫之言,申之於後,而仍竊伏念臣,曾爲陰城縣監,湖西地利物情,無不備諳,而湖西土賊之說,士夫間傳說,久矣。自嶺南金山·開寧,以至湖西黃澗·永同·靑山·報恩·淸州·忠州·陰城,與陰竹·竹山等邑,相爲表裏,脈絡連通,盜弄之患,實非細憂,而如忠州南倉·社倉積穀,不啻累萬,脫有嘯聚之輩,據而爲資,則亦甚可慮,而陰城聖住寺,俗傳七字缺兵之處,或云形勢可以衛南漢五字缺住之勝,殆無與比。七字缺舊是巨刹,冠於一道。今雖殘破,尙可修葺,以爲保障之地矣。伏願殿下,特令廟堂商議,不必煩用民力,但用僧軍,略爲石築,移入各倉國穀,一如南漢之倉,隣邑守令,間差武臣,一以付討捕之責,一以應倉卒之患,則其有補於國家,大矣。其間事情,不止於此,下築四字缺乃是今日之所諱,臣不敢一二,儻或見施,則惟待聖明之採問矣。臣自揆微分,罪合萬死,愚衷所激,三不知裁,惶恐以聞。啓下備邊司。
備邊司啓目,粘連十字缺此疏辭,則本郡,土瘠民貧,一境蕭然,而十字缺禁之後,民皆流散,只有五十餘戶九字缺苦,若無招集之擧,將無以成樣,半行缺殘邑,曾有別還之規。自本官半行缺依西北例,着實刷送宜當爲乎旀,十字缺家之柴場,至於宮奴廣半行缺心,令本道明査缺一字柴場及踏驗之處,盡爲言以爲應役之地爲白乎,稱本郡軍保名目甚多,而若以無故民,充定束伍,則京衙門,又從而奪定他役,以致官案之空疎,此乃今日外方之巨弊,二字缺謀避束伍,投入某處之徒,開報于本司五字缺竝爲推治禁斷爲白乎旀。本郡鄕校,自經亂離之餘,守直無人,則聖廟重地,事甚可駭。六字缺屬公奴婢四口,令該院定給爲白乎旀。本郡五字缺至誠之地,宮家立案,已極不當,而至於士大夫六字缺令仍冒占之狀,尤極可駭。令本道摘發五字缺爲白乎旀。數少人吏,無論鄕假,服役官家,不堪其苦,投入於各衙門,軍官非爲各邑之巨弊,至於各邑,若以此輩爲軍官,亦甚可愧。今後一切嚴禁,如有復踵前習,冒屬軍官者,自本官執本司,以爲査出嚴治之地爲白乎旀。南漢守直之僧,紙署擣砧之僧,三字缺於本郡,勢必移定於他邑,且六字缺減是白乎旀。馬位之田,經亂之後,或稱立案,或稱買得,驛卒之不得支吾,勢所固然,令當該馬官與本官,眼同摘査,俾無位田隱漏之弊爲白乎旀。本邑物力,果爲殘弊,革郡號附大邑之說,雖出於閔迫之意,而事涉不當是白乎旀。末端所陳修省之說,殊甚切要,惟在聖明體念是白乎旀。聖住形勢,雖合保障,別有四字缺其時,爲慮土賊,至於移倉,亦未妥當,今姑置之,何如?啓依允。
掌隷院啓目,粘連啓下是白乎旀。御寶僞造爲白有在李璟孫男孫女四口,合有四字缺備邊司回啓,加平校奴移給事是白乎。同流內奴婢,不爲花名,令本官,花名年歲成冊,十字缺啓依允。
掌隷院啓目,粘連爲白乎旀。嘉平郡守權侙上疏,則李璟孫男孫女合四口,移給本郡鄕校,前用十字缺內同奴婢名,成冊上送,半行缺成冊來爲白乎有置,半行缺同婢一所生南兒惟輟,三所生婢從玉半行缺等合四口乙,本郡鄕校定給爲白□遣,半行缺及本道良中,移文,何如?啓依允。已上燼餘
上在昌德宮。停常參·經筵。
金振啓曰,明日常參·經筵,取稟。傳曰,停。
沈啓曰,大司憲李一相,二字缺沈儒行,掌令尹㻩,持平吳斗寅,文武科監試試官,掌令河搢,持平閔維重在外,監察可二字缺之意,敢稟。傳曰,知道。
李晳,以都摠府言啓曰,金汝鈺掌隷院坐起進去,晝仕,請出標信,何如?傳曰,知道。
傳于李晳曰,大臣·備局堂上引見。
兪瑒,以六字缺啓曰,今月十八日半行缺啓皂隷米一字缺自軍資監七字缺啓辭今將變通矣。今則雖無此米之捧,而京畿·忠淸二字缺有餘米,黃海道收米,亦自戶曹取用。臣意皂隷二字缺輪回題給,而米品,不如軍資監所給。且其所受之米,每石各加一斗題給,定爲式例,則似爲便當矣。上曰,右相之意,何如?右議政沈之源曰,軍資監不能堪弊之狀,請自宣惠廳分給,故臣以爲,揆之事體,不爲輪回題給,似當矣。延城君李時昉曰,然則二字缺餘米,亦有多小,皂隷名數,酌定分屬題給三字缺曰,隨其餘米多小,或有兩朔題給四字缺給之處,則亦猶之,可也。以皂隷名數九字缺上曰,然矣。依領相所啓,自三處一行缺傳敎矣。今此皂隷半行缺廳餘米,隨其半行缺江原道,雖不入於半行缺于剩餘,故忠淸·黃河半行缺書入之意,敢啓。傳曰。一字缺
李晳,以義禁府言啓曰,卽接半行缺璿處被殺人趙希立,今方檢屍,被十字缺雖是法例,朴濬,卽今出給,對衆檢驗後,五字缺傳曰,允。
李晳,以守禦廳言啓曰,鳥銃一千餘,不五字缺之後,財力已盡,諸邑工匠等,卽爲罷送矣。其中冶匠豆錫五字缺等七名,仍爲給料,今方打造別制長銃,而所屬各値四字缺時,破傷鳥銃,亦不可漸次修補。以此匠人七名,永屬廳責,前頭打造之役,而他衙門切勿侵責事,捧承傳,何如?傳曰,允。
沈,以刑曹言啓曰,卽接漢城府所報,則北營入直部將朴璿打殺人趙希立,今方檢屍,執杖之人,亦捉送云。所謂執杖人,乃砲手表士吉,一字缺今朝,始受故表士吉去處,問十五字缺捉士吉拘留,仍致逃失云。莫重係干殺獄之人,不卽囚禁有此逃走之弊,極爲驚駭,士吉則令捕盜廳窺伺必捕,守直兵曹使令,則囚禁治罪,何如?傳曰,允。
李晳,以三字缺言啓曰,漢城府兼參軍趙志孟,都監郞廳差出,兼察京中推刷,何如?傳曰,允。
李晳,以推刷都監言啓曰,京中各司奴婢推刷,與外方有異,故就前日七字缺中,或刪去或添改,別單書入之意,敢啓。傳曰,允。
兪瑒,以宣惠廳言啓曰,以諸上司皂隷價米五字缺入草記。答曰,知道。一朔應放之數,幾十字缺取考戶曹料米題給文書,則皂隷十字缺放米一百七石十四斗矣,敢稟。
一所差備官,以試官意半行缺益甚。故今番半行缺官職姓名,一一審察半行缺信査之際,遍半行缺二十二書塡而成冊,半行缺以實年二十二軍案所付,則半行缺三千之三字一畫,及之三之三半行缺增減顯有用奸之跡。公家半行缺攸司處置宜當。且外方擧子,曾半行缺錄以防奸僞,意非偶然,爲守令之道,十字缺擧子都合成冊,堅封踏印,別定官人,送呈八字缺宜,而從前各邑,視以文具,草率成冊,付其擧子六字缺如此之弊,誠極寒心。此後則各邑以疤記成冊二件,印封上送,一件則入門官憑考錄名,一件則開場後試官拆見相準,四字缺無亂雜行奸之患,令該曹行令,申飭何如?
兪振,以禮曹言啓曰,以本曹凡擧動時儀物,則兵曹主之,本曹則只以節目儀註,磨鍊啓下。雖言減去浮文祗迎三字缺不可減前後鼓吹。一丈缺
上曰,前已往見,何以爲遊觀也?厚源曰,四字缺或言今未久必更始役云矣。天災才止,而旋卽始役,則誰知形勢之使而許之乎?之源曰,臣等開諭形勢,而人不信之矣。上曰,闕內推移之說,不知者之言也。凡殿閣,只用一處,若無可合殿閣,則其餘有閣,皆不可用矣。太和曰,臣等所懷,已盡陳達,當俟後日相議以定。上曰,待原任大臣引見議定,可也。太和曰,都目政及前後除授守令,其數甚多。雖已二字缺而以兩司俱入試官,故尙未下直於臺諫,雖有遠外人馬半行缺之擧矣。上曰,已署經守令,催促發送。太和曰,臣得見嚴二字缺本分,有構讒而罷職者,被誣而成獄者等語,殊涉四字缺其意之所在,而方在本鄕,新監司下往時,詳問以啓事,分付,何如?上曰,依爲之。之源曰,近來銓曹,不擇守令十字缺專無履歷,且其爲人,亦甚無形。五字缺以字牧之任乎?雖已下直,不可仍送,請改差。上曰,遞差,可也。斗杓曰,李誠〈一〉者臣子二字缺論啓,而以右相妻族,曲徑攀緣,爵秩漸高,而心術悖惡,事多五字缺納馬於右相,以取高官云。以此右相,痛絶其人,不使四字缺此之同參臺諫,至有避嫌立異者云矣。之源曰,臣初不知其爲臣妻族矣。臣妻二字缺爲全南道二字缺時,因緣納馬于臣,臣聞來驚駭,其後缺因絶其人矣。挺緯曰,聞兵判之言,則小臣濫事之失,著於二字缺不勝惶恐。掌令元萬石,發論於席上曰,李誠一,谷山郡守除授後,更無履歷云,卽以風聞論啓矣。其後臣以他事,有相通之事,來詣臺廳,聞諫院之言,李誠一爲谷山遞來云云,更聞他人,則爲人極怪云,而其論啓之辭有曰,未及赴任,旋卽遞改云,此則失實也。取見吏曹文書,添入避辭中,而身爲言官,以此引避,實狀如此,不勝惶恐矣。上謂斗杓曰,束伍軍兵事,更爲書入之意,好矣。斗杓曰,三南三字缺及田結,考見以入矣。太和曰,田畓竝五十一縣三百餘結,而砲手三千六百二十四名,藥丸最多入矣。上曰,務精不務多,可也。斗杓曰,前見朴敬祉狀啓,則乙未日課,除十朔則一道五十萬二千餘介,若放五十柄,則當用五十萬介矣。上曰,推移充數,參商磨鍊,營將盡難得人,而聞外方軍情,則射手不如砲手云。鉛丸若多,則以此賞格其軍卒可矣,而不似者爲營將,則最可閔矣。斗杓曰,大砲習放時,與諸大將往見,使孔大信習放矣。上曰,常時習鍊,可矣。斗杓曰,二字缺重普雖盡心摠察,軍器漸多,難可獨察,必須差送郞廳,可矣。上曰,物力不足,加設郞廳,未知如何,而留守·經歷二百一字缺難周察,經歷則還上捧給,亦不自暇,留守摠察他事,四字缺員常往察見,可也,而論議不一,予意則都監軍器官員,輪回往見,似當。厚源曰,留守可以當之矣。太和曰,稱以都事,別爲差出似可,五字缺議于本府,以武臣差察事,可也。太和曰,十字缺鄭一龍上疏,自備局回啓,兵使營將十字缺非但無形,不知文方借述於他人云矣。上曰,亦不勝其支當推刷,限今月是辨,故一邊始訟,一邊上言矣。太和曰,此等事不足言,而洞內兩班,前所不敢言者,亦三字缺矣。上曰,前見上言有欲爲南山壇直者矣。中廟朝,只捧上言七張,今則驛馬之背,幾乎折矣。然亦不可不捧耳。太和,曰前五字缺有嶺東·嶺西各設營將之語,蓋嶺西則春川府使三字缺禦使,專掌軍兵,而嶺東則旣無主管之官,武備之虛踈,甚矣。新監司下去時,營將接濟等事,分付以送,待其詳量啓聞,差出營將,何如?上曰,依爲之,而先出嶺東營將,可也。之源曰,北道人物刷還之事,當初事目極嚴,而今聞刷還之類,還卽出來云。此申於本道,不爲嚴明檢飭之致,事極駭愕,請令本道監司,更爲明査,且令刑曹督令刷還,何如?上曰,依爲之。營司爲先推考。斗杓曰,洪舜民,前爲德二字缺使時,已陞堂上,差送慶州營將,已過二十四朔之後,又除一字缺興府使,三年苦任之餘移授北邊。雖曰武弁,勞逸不均,朝家使人之道,豈宜如是乎?上曰,洪舜民慶興府使改差。斗杓曰,兩西推刷事,有出身堂上嘉善別件成冊之敎矣。或以爲出身之陞堂上嘉善,或以爲出身及堂上嘉善,此一款,未得分別云矣。上曰,出身後堂上嘉善之謂也。太和曰,然則只出身而未陞堂上嘉善,當如之何?臣之愚意以爲出身旣陞堂嘉,則可敵出身,似當以出身及未出身,而五字缺體施行矣。上曰,然矣。依此爲之。太和曰,近來仕路混淆,名則紊亂,一字缺正科出身者,亦多沈屈,而雜類之稱以實職,陞堂上嘉善者,至授邊將·守令,仍爲正官,官爵不重,朝廷二字缺皆由於此矣。今後則御覽官案,各人名下缺一字字之下,俱錄某人來由,或戰功,或納米納馬,或雇丁,或監蕫役,而五字缺書錄,以便下覽,似當矣。七字缺案中,如是懸錄,可矣。太和曰,七字缺六十以上者,納物受出,國家定式,而近日外方,不計年二字缺濫出給,以西路雇馬人,加設竝知除一字缺一事規之,則狀啓一字缺必曰,某人已授通政帖云云。必售其僉知除授,三字缺若査此輩之年歲,則皆是年少之人,凡事之虛僞,類如此也。三字缺或有因緣,仍爲正官者,事甚不當矣。斗杓曰,非但西路冒七字缺道皆然,卽今洪錫龜五字缺是也。太和曰,若以六字缺則兼爲簡編使義州府尹者,皆難免矣。之源曰,如此之類,竝皆査正,似當矣。太和曰,此事査盡無餘,則固善矣。如或不然旣已出令,而終不得善査,或査或否,則反有損於國體,另加申飭,自今一切防塞,而復踵前習,則與者受者,竝隨現重治罪之意,更爲嚴飭,何如?上曰,如是姑息之政,而所啓如此,今姑依爲之,而此後現發者,從重科罪,斷不撓貸之意,嚴明知委,可也。斗杓曰,營將可合之人,常患乏少,柳檉事,前陳達矣。忠州營將,不可久曠,何以爲之?上曰,柳檉敍用,仍差忠州營將,李琓曰,釜山所貿弓角二百筒運來事,臣等反覆思量,未得善策,請令本道,從便輸納,何如?上曰,依爲之。太和曰,各衙門東萊貿販運來時,刷馬啓下外,不無濫觴之患。今後自其各衙門,定其駄數啓下,以防此弊,何如?上曰,依爲之。上呼洪命夏曰,八字缺停啓,故其祿捧,不得頒給矣。命夏曰,官校不成,故四字缺祿矣。上曰,依前頒給,仍罷出。
以大臣·備局堂上引見時擧行條件,傳于李晳曰,此末端條件中,有落漏者,更加詳察爲之。
吏曹參判金佐明疏曰,伏以無狀小臣,猥當言責,絲毫無補,徒積譏誚,方思祈免,遽有新除,臣聞命兢惶,六字缺銓選之職,是何重任,而十字缺國家用人之乖方,何至於此耶?臣雖至愚,七字缺自知非所堪任,隨行末班,亦不敢久稽時月,如臣聾瞽,有何聞見,可以周審物議,有何鑑識,可以分別姸媸,周旋左右於進退人物之地乎?語云,工欲善其事,必先利其器。未有不利器而善其事者也。方今聖明在上,三字缺羽翼,雖在百執事尙一字缺難一字缺而銓部用人,半行缺雖言善其事,其可得乎?在四字缺任官之道,不宜試可三字缺在人臣事上之義,決難貪榮而冒據,玆冒萬死仰暴危悃。伏願天地父母,俯察至懇,亟遞改,回授其人,以安微分,公私幸甚。答曰,省疏具悉。卿其勿爲控辭,從速察職。
以擧行條件,傳于李晳曰,末端爲付標,而有落幅處,又有未盡處,問于入侍宰相,明朝更爲出入。
行大司諫吳挺一疏曰,伏以臣等於昨日,始伏見兵曹啓辭,則有文武試官,不得遞易,從此而二字缺等語,臣亦試官之遞易者也,竊不勝悚然之至。科場之重,已悉於該曹之啓,而至於試官出入往來,則文武自有其前或移二字缺或有病故,則啓稟遞易,前後有規,臣不敢費辭多辨。臣雖無似,職是臺官,自顧歉然,旣難苟冒。況又見獻納臣挺垣處啓目,則雖或移拜他職,罷場之後,始爲謝恩云,臣是未罷場前出肅者也,臣益不勝悚然之至。若以罷場後肅謝,爲當然之法例,則臣不免爲無據率易之歸也。且伏見政院之批,兄弟相避,令甲至嚴,固不敢同席一院。獻納,旣入試,所不可遞易,則臣之決難仍帶職名,明矣。二字缺十餘日前,重患臀腫三字缺方膿,不能坐臥行步,而十五字缺不敢言病,疾馳往返,以致添傷,四字缺往來試所不能,腫毒,兩脚亦浮,肢節疼痛,不能跨馬出入,不意二字缺召命之下,亦不能趨詣闕下,依例引避,臣之逋慢二字缺狼狽之狀,實非一二數也,不得不冒萬死籲呼於天地父母之前。伏惟〈聖〉慈,察臣狼狽閔縮之懇,亟命遞改臣職名,以便公私二字缺答曰,省疏具悉。卿其勿辭察職。已上燼餘
上在昌德宮。停常參·經筵。
下直,碧潼郡守金夢男。
金振啓曰,明日常參·經筵,取稟。傳曰,停。
沈啓曰,大司憲李一相,執義沈儒行,掌令尹㻩,持平吳斗寅,文武科試所進去。掌令河搢,持平閔維重在外,今日以監察爲茶時之意,敢啓。傳曰,知道。
李晳啓曰,平安兵使李枝馨待罪狀啓,勿待罪事,命下矣。李枝馨身爲閫帥,不能檢飭管下,致令邊臣四五字缺下海逢賊,至被掠奪,而十字缺甚矣。所當惶恐縮伏,以俟十字缺罪,偃然馳啓,事極猥濫。請平安兵使李枝馨,一字缺還之歸,勿待罪,下諭之命。且臣以該房,不及致察,矇然捧入,極爲惶恐,敢啓。傳曰,依啓。
藥房提調吳竣,副提調金振啓曰,近日新涼初生,伏未審聖候,何如?臣等伏聞慈殿,欲爲仁慶宮椒井,而頃日政院啓辭批答中,有曾已見效之敎。臣等不敢有他議,而不勝區區伏慮之至,敢來問安。答曰,知道。卿等勿以爲慮。
藥房,慈殿問安。答曰,知道。世子宮問安。答曰,屢度沈洗,所患旣盡差愈矣。
李晳,以都摠府言啓曰,今日入直軍士,中日習射,請出標信。傳曰,知道。
傳于兪瑒曰,若爲慈殿營造殿閣,則吉年當在何年乎?令該曹問于日官。以啓。
兪瑒,以禮曹言啓曰,傳曰,若爲慈殿營造殿閣,則吉日當在何年乎?令該曹問于日官以啓事,傳敎矣。令日官聚會諸日官,反覆商參推擇,則今年與庚子年,乃是吉年,丁酉至己亥三年,則皆非吉年云,敢啓。傳曰,知道。
三字缺以漢城府言啓曰,今因兵曹啓辭,部將朴璿,杖殺一字缺悅旅帥趙希立,故令本府檢尸而捧承傳矣。發遣郞廳,依例率其醫律眼同檢尸,則左臀杖痕一庫,長貳寸七分,廣貳寸五分,皮破紫赤色堅,右臀杖痕一庫,長陸分,廣七分,皮破紫赤色堅,仰面項,自左耳至右耳,圍痕,長一尺三寸,廣四分,皮破紫赤色堅,因杖致死,與結項致死,眞僞難以辦別,而檢尸之規例,爲二字缺故實因以結項懸錄,移于刑曹之意,敢啓。傳曰,知道。
沈,以武科一所差備官,以試官之意啓曰,試院嚴截,應射擧子之外,雜人絶不得入來,而今日有一人,入在庭下,出去之際,現捉於禁亂官,推問其姓名,則乃是元乃吉爲名者,而爲觀其四寸盧世鳳試射而入來。盧世鳳旣射見屈之後,作伴出去,始爲被捉。闌入場中,自有其律,內禁衛元乃吉,令攸司囚禁治罪,何如?傳曰,允。
傳于沈曰,五字缺廳坐起事,分付。
沈,以兵曹言八字缺人,自曜金門,入來差備門,九字缺囚禁治罪。同守門將姜虎章,常時不能禁斷,以致三字缺亦爲非矣。請推考。傳曰,允。
行副護軍金益熙疏曰,伏以臣沈痼之疾,迄無差復之望,而兼帶文衡之任二字缺蒙恩遞。前頭凡有文事,不可每委僚貳,必須臣早爲自處,無曠職之患。懇乞聖慈,曲垂諒察,臣所兼兩館提學,兼賜遞免,以便公私。臣無任惶恐灼隕之至,謹昧死以聞。答曰,省疏具悉卿懇。勿辭,更加調理。
忠淸監司徐必遠疏曰,伏以臣猥以無似之身,猝被無前之寵,驚惶震悸,怳若夢寐,昨才投疏,敢訴衷赤,未蒙恩遞,反承溫批,臣誠悚慄,益無所容。臣科第發身,受恩如許,則圖報萬一,有死而已。不稱之譏,過福之災,非所暇恤,而第念臣,以獨了無兄弟之人,老母今年六十有六年,南北從謫之日,積傷在身,纔向衰之年,百病隨發,卽今委身牀席呻吟度日,非臣善護,難保餘年。數日持被,尙且徊徨,經年作別,心事二字缺之未試,無能如昨所陳,縱使一意專心,猶不及人,況此方二字缺之人,寧有報效之專乎?且臣父祖以上,世居道內恩津縣地,宗族皆在其處,以申包胥辭荊之意推之,則臣之按節此道,亦何敢晏然於心乎?恩命之下,固不敢累次煩瀆,而幸生孝理之朝,冀伸烏鳥之情,更此冒萬死籲呼。伏乞天地父母,諒臣至情,先治臣僭越之罪,仍賜鐫削免,以便公私,千萬幸甚。臣不任惶恐涕泣祈懇之至,謹昧死以聞。答曰,省疏具悉。卿其勿辭,從速往欽。
領敦寧府事金堉箚子,伏以臣近爲薄寒所中,呻吟枕席,已過數日,伏聞同僚,以慈殿浴椒之擧,深憂過慮,有所陳啓,而臣以病不得進參,不勝惶恐之至。日氣益涼,臣病益深,而擧動之期,只隔五六日,虛帶職名,退處私室,出還宮問安時,竝不隨參,則揆諸事體,決不當如是。請命亟遞臣內醫院提調之任,以徵逋慢之罪。答曰,省箚具悉。卿其安心勿辭。
夜五更,月入東井星。
行護軍四字缺伏以臣所患腰髀之痛,今過兩朔,未向差道病二字缺骨,症勢彌苦,元氣敗盡,只存軀殼,委身枕席,轉仄隨人,當此逐日開坐之時,兼經筵等職,虛帶病身,公私兩妨,心益不安。伏乞聖慈,察臣病勢深重,臣兼帶經筵·賓客三字缺賜遞免,不勝幸甚。答曰,省疏具悉。卿其勿辭,至此經筵之任,今姑勉副焉。已上燼餘
上在昌德宮。停常參·經筵。
下直,樂安郡守白後淸。
申濡啓曰,明日,六字缺事,頉稟。傳曰,知道。
沈啓曰,大司憲李一相,執義沈行,掌令尹㻩,持平吳斗寅,文武科監試試官進去,掌令三字缺持平閔維重在外。今日以監察爲茶時之意,敢啓。傳曰,知道。
李晳,以都摠府言啓曰,副摠管金汝鈺,掌隷院坐起進去晝仕,請出標信。傳曰,知道。
以大司諫吳挺一初度呈辭四字缺傳于沈曰,還出給。
賓廳,進九字缺大臣亦爲竝命招。
傳于李晳曰,四字缺當爲引見,兩司長官,亦爲命招。
李晳啓曰,兩司長官命招事,命下矣。大司諫吳挺一,當爲進參,而大司憲李一相,試所進去,何以爲之?敢稟。傳曰,姑爲停試入來似當,問于大臣處之。
李晳啓曰,大司憲李一相試所進去,何以爲之事。傳曰,姑爲停試入來之意,問于大臣處啓下矣。問于大臣,則以爲臣等伏見試六字缺亦有三字缺招詣闕之時,暫令停試二字缺亦無不可云矣。敢啓。傳曰,卽爲命招。
傳于李晳曰,二字缺府院君處,更爲命招。
傳于李晳曰,日已過午,而諸大臣,尙未聚會,國家事體,豈容如是乎?身爲大臣而規避大議論,則小官之避事,何足云喩?事極駭異,賓廳諸臣,竝令罷去,今日引見,勿爲之。
李晳啓曰,卽者賓廳大臣,送言于本院曰,伏見賓廳諸臣,竝令罷去之敎,不勝惶悚。所當明早卽爲更會,而與方物封裹相値,當於再明,待原任大臣來會一款,自政院預爲定奪,俾無臨時窘急之患云,敢啓。傳曰,如彼無誠,則見之何益?且再明之坐,亦不必爲之矣。
李晳,以武科二所差備官,以試官之意啓曰,武將代射之弊,專由於雜人混入,故日日嚴禁,俾絶其患矣。昨日入格擧子成震,攔入於應射擧子之中,被捉形狀,極爲殊常。成震,令攸司囚禁治罪,何如?傳曰,拿推。
李晳,以兵曹言啓曰,卽接武科二所試官移文,則參試官都摠府事李鳳齡,聞母喪三字缺處置云。元單子付標以入之意,敢啓。傳曰,知道。
備忘記四字缺金九鼎,誤踏啓字,殊甚駭異。推考。
兪瑒,以禮曹言啓曰,九字缺擧動節目,旣已啓下。承旨·史官,兩殿各一員,兵曹·都摠府將官及前後射隊應行諸事,令各該司照例磨鍊擧行一款,已在於節目中,而留數日還宮,則政院·兵曹·都摠府司各院等諸司,當有分司,以次中宮司殿·嬪宮還宮,若同在於大妃殿還宮日,則侍講院·翊衛司二字缺本院。因大臣送言,再明賓廳七字缺見之何益?再明賓廳之坐起,八字缺今日賓廳諸臣罷出之命,實出意外。凡在臣僚,孰不五字缺繼而有此未安之敎,臣等不覺瞿然之至。大臣雖緣病故,所倚毗而休戚者與同者也。因此一事,豈可規避之理乎?四字缺之義,且欠大聖人和平之發。王言一出,四字缺臣等職叨出納,區區所懷,半行缺平心恕察,亟降允兪。傳曰,依啓。
李晳九字缺不必聚會。
兪瑒,以禮曹言啓曰,本四字缺廳六員內,正郞尹衡,佐郞權碖·郭岌,則以試官差備官,俱入文武試所。正郞呂兼齊,患咽喉痛,佐郞柳以厚,得赤白痢,症勢俱重,不得行公。只有正郞三字缺本曹近來,甚爲多事。郞廳不能周旋,明日方物五字缺拜表,在於二十九日,四字缺陵莎草修改郞廳,則當於二十七日四字缺呂兼齊·柳以厚遞差,其代,以在京無故人差出察任,何如?傳曰,允。
兪瑒,以武科一所差備官,以試官之意啓曰,一武士,入在禁標之內,捉致問之,則對曰,吾之五字缺閑良赴擧於二所,六兩入格而爲觀吾四寸一字缺李正昌試射,而不知禁令,誤爲入來云。所謂李廷昌,方在試射之列,廷昌之對,亦如乃信之言,審察形止,則似非代射之類,而闌入之罪,亦所難免。令攸司推治,何如?傳曰,允。
兪瑒,以禁府言啓曰,罪人趙謹行元情四字缺判付內,議處事,命下,而今日坐,判府事元斗杓,六字缺參後坐議處之意,敢啓。傳曰,知道。
兪瑒半行缺以試官意啓曰,三字缺庶孽冒赴科擧半行缺臣於入格士子,一一取其錄名單子,査考,以爲十字缺鹹字擧子,孫敬仲,以未許通冒赴,現捉於五字缺本官都目之際,矇然不能査出以送,以致如此。其擧子卽捧侤二字缺試冊,爲先爻周,而恝法冒赴之罪,令該司依律處置三字缺其擧子,亦爲治罪,何如?傳曰,允。
兪瑒,以兵曹言啓曰,四字缺稱名人,自宣仁門入來,十字缺禁治罪,十五字缺以致闌入,亦爲非矣。請推考。傳曰,允。
行大司諫吳挺一啓曰,臣有應避之嫌,決不可小緩,而九字缺膿爛二字缺裂,末由趨詣引避,僵伏私室,尙帶職名,臣罪萬死,不得已猥將危懇,仰瀆宸嚴,未蒙恩遞,反降溫批,臣誠惶恐感激,而終有所未安於心者,而呈辭至有還給之命,臣於此益不勝惶悚震惕之至。三字缺召牌臨門,義不俟駕,等暇言病,扶曳馳進,來詣闕下,不可閔默而退。竊伏念兄弟相避,乃金石之典也。臣弟獻納臣挺垣,旣入試所,不可不進差,何敢晏然仍冒於一院之長,壞了國家之憲章乎?此前所未有之擧,而臣忽當之,魂悸身栗,不啻臨淵而履氷,其爲狼狽閔迫之狀,到此極矣。職忝臺席,有所應避八字缺所失尤著,請命遞斥臣職。答曰,勿辭。
二字缺啓曰,大司諫吳挺一,再啓煩瀆,退待物論矣。傳曰,知道。缺
兪瑒,以刑曹言啓曰,今七月二十三日。半丈缺
前領敦寧府使八字缺伏以臣,伏承召命,顚倒扶詣,而脚病素重,自二字缺後脚膝屈伸處,忽若骨節之患,欲動不堪呻痛,僅得扶杖而起,運步未能任意,經宵一樣。卽者不敢不趨命,而勢難步入闕庭,敢伏闕惶恐待罪,造次之間,諸具難辦,敢裁短疏,未免二字缺尤無任戰汗之至。答曰,省箚具悉。大臣之扶半行缺安心勿待罪,從速入來,以副予意。已上燼餘
上在昌德宮。停常參·經筵。
下直,公州牧使李漢翊,淸州牧使李杭,舒川郡守金瑜,柒原縣監三字缺松禾縣監李德恒,唐浦萬戶鄭澄。
金振啓曰,明日常參·經筵,取稟。傳曰,停。
申濡啓曰,小臣,翰林取才坐起進去下直。傳曰,知道。
權坽啓曰,小臣,方物封裹進去下直。傳曰,知道。
沈啓曰,大司憲李一相,執義沈儒行,掌令尹㻩,持平吳斗寅,文武科監試官以進去,掌令河搢,持平閔維重七字缺茶時之意,敢啓。傳曰。十字缺
四字缺府言啓曰,副摠管具仁墍,漢城府坐起,六字缺請出標信。傳曰,知道。
沈,以刑曹言啓曰,在逃金宗建·三字缺·車億福,因厥子,數里擊錚訴冤,昨已覆啓,特命分揀放送矣。億福,當初捉來時,慈仁罪人順福,亦以宗建許接,捉來被囚於京獄,而其所三字缺之難二字缺加於億福,故億福則刑推,順福則仍囚矣。七字缺放送,則順福一體放送,何如?傳曰,依啓。
吏曹口傳政事,以韓尙玄爲禮曹正郞,閔熙爲禮曹佐郞。
沈,以司饔院官員,以都提調意啓曰,濟州六月朔別進上。大妃殿烏賊魚四十貼內,十五貼,槌鰒二百四十貼內,一百貼,大殿槌鰒三百一十貼內,一百四十貼,中殿烏賊魚四十貼內,二十貼,槌鰒二百四十十字缺敗臭。莫重進上,不謹看護,以致如此,殊極可駭。當該陪持人,令攸司囚禁治罪,何如?傳曰,允。
沈,以武科一所差備官,以試官意啓曰,當日五字缺命冊入格六兩。四祖憑問之際,問其兩班與否,則自言庶孽云,而許通與否,則無辭不敢對。未許通庶孽,冒赴科擧,法當科罪其擧子,則六字缺入格試冊,爲先爻周,而違法冒赴之罪,令攸司處置,三字缺徐尙卨·尹煜·梁甲三人,亦令攸司照律治罪,何如?傳曰,允。
金振,以承文院官員,以都提調意啓曰,今日文書査對時,謝恩表文中,對闔門三字,臣等相議以瞻,方極改書,元單子,亦當付標以入之意,敢啓。傳曰,知道。
沈,以兵曹言啓曰,當日幼學朴逸民稱名人,自宣仁門入來,差備門外擊錚,極爲駭愕,八字缺同守門將鄭世周,常時不能禁斷,以致十七字缺傳曰,允。
傳于沈曰,李時楳二字缺照律處之。
金振,以吏曹言啓曰,禮曹啓辭,王大妃殿椒井擧動節目,旣已啓下,承旨·史官,兩殿各一員,兵曹·都摠府將官及前後射隊行諸事,令各該司,照例磨鍊擧行事一款,已在其八字缺還宮,承政院·兵曹·都摠府七字缺節次,中宮殿·嬪宮還宮七字缺何如?傳曰,允事。傳敎矣。今此慈殿沐浴擧動,不數日之間,似不當別出分司之官。政院·兵曹·司饔院·侍講院衙門分司陪從之員,十五字缺何如?傳曰,依啓。承旨則差出。
十字缺疏曰,伏以臣之父母之墳山,在於淸州八字缺二百餘里,而自臣濫叨重任之後,夙夜憂懼,恐孤隆恩,不敢言往省者,五年于玆矣。第念臣單獨一身,終鮮兄弟,五字缺省墓無人,每懷松楸,感深霜露,況人六字缺臣之所掌軍兵,九月當番十字缺若乘此時,乞暇榮掃,則區區至望十字缺往返可期旬日。伏乞天地父母,隣臣烏鳥之私情,三字缺歸省之願,特許恩由,俾掃先壟,則榮深存沒,寵極幽明,矧當孝理之五字缺錫類之化,臣是何人,獨無追慕?玆冒嚴三字缺私情,僭越之罪,臣實有之,臣無任激切屛營之至,謹昧死以聞。答曰,省疏具悉。數字缺往來。仍傳曰,給由馬奠牀備給。
前領敦寧府事李景奭疏曰,伏以臣數字缺闕門外,敢呈短箚,伏承優批,不勝感激,繼之以隕越。臣之賤患,非如脚足,尙可要人扶將之比。蓋骨節似違,必須扶杖自爲移足,然後僅得運步,玆以扶杖入闕庭,所不敢爲之狀,言諸史官,俾告于政院,旋恐其未詳也。卽以十六字缺步杖以入闕,有駭半行缺未克趨造之意,略具短箚三字缺而聞。有因嚴敎,罷出之命,心魂驚悚,泯默退歸矣。臣伏在待漏廳時,未見一字缺發,且無傳說者,凡奇未得聞,歸家臨夕,始得聞原任中有再爲命招,而病不得進焉。且一行缺無論大小輕重,臨事觀七字缺之失,專在臣身,屑屑然自辨,事體不當,待罪二字缺不敢也。退有所聞,且自省愆,雖詣闕門外,而未會廳則一也。引見之命,旣下而還停,臣罪無所逃矣。臣安得晏然而已乎?仍竊伏惟念,昵侍淸光,親聆玉音,卽臣之所嘗願也,而亦四字缺雲宵迥隔,承召之日,亦未得入侍,豈非數也?七字缺臣誠自悼焉,臣之罪戾大矣。達夜不寐,耿耿于中,措躬無所。伏願聖明,加臣譴罰,以爲爲人臣慢命避事者之戒,臣不勝惶恐,伏地待罪,臣無任兢惶屛營之至,謹昧死以聞。答曰,省疏具悉卿懇。卿之不得聞知,理勢固然,達夜耿耿,尤見至誠,昨日之不得進詣,何傷乎?卿其安心勿待罪。仍傳曰,遣史官傳諭。已上燼餘
上在昌德宮。停常參·經筵。
下直,漁游澗僉使劉一字缺,西北萬戶金夢龍·五字缺崔應立。
金振啓曰,明日常參·經筵,取稟。傳曰,只晝講。
金振啓曰,來八月初一日,輪對日次,取稟。傳曰,停。
沈啓曰,大司憲李一相,執義沈儒行,掌令尹㻩,持平吳斗寅,文武科監試官試所進去。掌令河搢,持平閔維重在外,今日以監察茶時之意,敢啓。傳曰,知道。
申濡,以吏曹言啓曰,五字缺政事,何以爲之?取稟。傳曰,明日爲之。
八字缺今下弓矢,魚游僉使劉五字缺西北萬戶金夢龍給送。
李晳,以都摠府言啓曰,今三字缺士,中日習射,請出標信。傳曰,知道。
傳于李晳曰,備局堂上引見,禮判亦令入侍。
李晳啓曰,大臣·備局堂上引見事,命下矣。原任大臣,依前傳敎,竝爲命招乎?大司憲在試所,依前命招之意,竝爲仰稟。傳曰,竝勿爲命招。
傳于金振曰,慈殿,詣仁慶宮後,時有問安擧動矣,令該曹知悉擧行。
李晳,以兵曹言啓曰,禮曹啓辭,以本曹凡擧動時儀物,則兵曹主之,本曹則只以節目儀註,磨鍊啓下,雖減去浮文,祗迎祗送節次,則不可減,前後鼓吹,依前日移御時磨鍊儀注草記,傳曰,知道,鼓吹亦勿爲之,所謂浮文者,貴赤等不緊之謂也。更加詳察爲之事,傳敎矣。貴遊赤減,則卽爲,分付於內侍府,而其他儀物,則兵曹主之,雖有更加詳察之敎,本曹所管,則更無加減之事矣。敢啓。傳曰,知道。言于兵曹之意,傳敎矣。來初三日三殿椒井擧動時,侍衛節目,依例擧行而儀物中某物減去,自下不敢擅便,敢啓。傳曰,可減之物,則今姑置之。
以兵曹,來八月初三日大妃殿詣椒井時節目單子,傳于李晳曰,仁慶宮西北墻外,椒井邊缺夜扈衛事,付標。
巳時,上御熙政堂,大臣·備局堂上引見,入侍領議政鄭太和,右議政沈之源,兼兵曹判書元斗杓,行禮曹判書李厚源,延城君李時昉,刑曹判書李浣,漢城判尹申埈,戶曹判書洪命夏,行大司諫吳挺一,吏曹參判金佐明,左副承旨李晳,副應敎吳挺緯,假注書李東老,事變假注書張鍵,記事官洪汝河·宋奎濂。領議政鄭太和曰,再昨會于賓廳,有勿爲引見之敎。臣等不勝惶悚,所當卽爲來會,而與方物封裹相値,不得來會。今日待候于賓廳,而原任大臣,則無命招之敎,故不得入來矣。上曰,其日原任大臣,皆有故,原任五員中一員入來,事體未安,故不得引見,今日勿令聚會矣。卿等六字缺與之議矣。太和曰,其日原任大臣,有病七字缺不必聚會之敎,臣等以來會之意,數字缺大臣處矣。前領敦寧府事李景奭,前領中樞府事四字缺則以爲旣無職名,非有特命,則不敢入來云矣。上曰,然矣。之源曰,近日風日不調,聖候,若何?上曰,無事,二字缺上曰,事勢閔迫,前已言說,而人情大可見矣。不可强行,而近日寢睡之不安,莫非爲難處之事,若御昌慶宮,則似爲便好,而慈殿不許移御他宮,極爲閔慮。以事勢言之,奉移于慶德宮,則不必營造,而壬辰年未及移御之前,病患不止。今又奉御,極以爲閔,誠不知何以爲計?太和曰,聞頃日引見戶判,有材木處置啓達事,臣爲閭閻間有秋間成造之言云云。其言以此而發也。及其入侍,親承聖敎,始知事勢之切迫,仍略陳所懷而退矣。後與李敬輿相見,敬輿,問何以爲對?臣答以所陳之言,則敬輿曰,如此事三字缺事勢則果如此云云。未知入侍,則何以陳達。上曰,大臣之意如此,而頃以形勢之切二字缺于諸卿,慶德宮二字缺已久,今難奉御,處所不潔,已不足言,而至有雖下四字缺重病,移來此宮之後,亦有此災,闕內之言,不便傳說矣。事勢如此,不敢更請移御,二字缺無以爲計。之源曰,二字缺事勢臣亦已知之,而只陳所懷。上曰,然,推刷都監一字缺事草記,欲與大臣議處,故未有允下,乙未丙申間自何年始收貢,可乎?丙申爲始收貢,則及今秋可以收用乎?之源曰,就自丙申收貢,今秋則未及捧用矣。上曰,自首者,與現出者有間,事體,何如?之源曰,隱漏者,今始現出,退徵其貢,宜矣。上曰,雖共不可盡捧,當用特恩,自首者,丙申爲始收捧,現出者,乙未爲始收捧,似可矣。之源曰,自首者,與隱漏者有間,一二年減貢,亦可。皆自乙未徵貢,則二字缺不足,自丙申始懲,未知,如何?上曰,當熟講以定,而但隱匿者,自首,是亦當然之理也。斗杓曰,事目中自首者,有除貢之語,若自乙未年懲貢,則自何年除給乎?上曰,定其年數,則自然爲之,予意則乙未·丙申中,先定某年,則可議其退定與否矣。厚源曰,丙申條則始捧於明年六字缺不可一時盡懲矣。七字缺丙申懲貢,而自首者,自丁酉始捧,未知六字缺盡收年年之貢,可矣。斗杓曰,當初事目,則如是矣。上曰,領相之意,如何?太和曰,推刷事,右相主管,而以臣愚見,現出〈者〉自乙未收捧,而自首者自丙申收捧,似當,而當年之貢,一時竝懲,亦以爲閔矣。上曰,今年所懲,則是乙未條而丙申條,始懲於明年,則有何稠疊之事乎?太和曰,自首者與現出者,無大段懸殊,則寧有自首者乎?之源曰,自首者不可無賞矣。上曰,盡除其從前隱匿之罪,則是亦賞矣。乙未條則收捧似當。斗杓曰,乙未爲始懲貢,而甲午以前,除之,可也。太和曰,現出者,自乙未懲貢,則自首者,自丙申懲貢爲宜,自首者若有賞,則現出者有退懲之事矣。厚源曰,貧賤之民,不無流散之患,宜用曠蕩之典,若一切五字缺懲五字缺不可矣。上曰,頃日引見後外間之議,何如?五字缺營造事,臣亦二字缺而,頃日親承聖敎之後,詳知事勢,而外議則皆以數字缺上曰,李勣云。此陛下家事,何必更問外人?至今非之。諸葛亮曰,宮中府中,俱爲一體,此非獨予數字缺也。若不爲營造二字缺別樣五字缺臣亦不可五字缺謂非我所知,在一字缺臣宜各商量三字缺善策焉。太和曰,時御之所,若別殿閣,則可以移御,而事勢如許,有何他策乎?上曰,延城則曾爲營繕時堂上,詳知形勢矣。時昉曰,臣則詳知其狹隘形勢矣。頃日引見罷出後,適見在家大臣之言及此事,則皆知事勢之難便矣。上曰,當初停罷之時,以姑停爲言,則似當矣。內間事,外人何以詳知乎?至有盡入北營,廣基退墻之說,甚可駭也。之源曰,此則不知者之言也。命夏曰,人心不良,有此雜說矣。上曰,非但人心不良,亦由予不見信之致也。挺一曰,出於萬分不得已,而爲此擧,人誰不知?況吉年只在今年,則吉年始役後完了,有何所害?雖始役,必無勞民動衆之擧,六字缺曰,士大夫奴子,亦須雇立,勿用僧軍,七字缺奴婢推刷事目中,以其司長官,主管七字缺人當爲主掌,而諸衙門中奴婢最多,査出尤難,必二字缺後,可無疎漏之患,而舍人薦望者,皆是出入三司之人,故數遞易,未嘗一月在職。今則限推刷完畢間,勿爲遷動,何如?上曰,依爲之。非但舍人,各司二字缺推刷二字缺限其完畢間,勿爲遷動。挺一曰,營造事三字缺如此,而今日當決斷,然後外間無紛紜之議矣。上曰,後日原任大臣處,更問以處矣。挺一曰,再三煩瀆,極知惶恐,而情勢狼狽,不得不更達矣。兄弟相避,金石之典,而臣弟挺垣,方在試所,旣未遞易,臣亦晏然行公,極其未安,近者疏十字缺不知繼是辭單,而數日之間,將有引對之擧,三字缺矣。今聞以兄弟數字缺物議皆以爲非云。決不敢晏然,請命遞斥臣職。上曰,旣已避嫌處置,何必更煩。挺一曰,職忝臺席,數字缺非則決不敢晏然,臣退待物論矣。仍罷黜。
沈,以推刷都監言啓曰,今此奴婢推刷,全南右道之外,幾數字缺收貢之道乎?特爲分付,然後方可擧行。事目中奴婢,各商量査出,以生爲死,以存爲逃,冒屬他役,隱漏續案者,竝赦其前罪。前日身貢,竝皆蠲免,隱漏現出者,則十六歲以後,身貢。無論時年老少,計年當懲,一切懲捧,則其勢難辦,姑待畢刷後更爲,稟處事啓下矣。退懲一款,何以爲之?且收貢,當自乙未爲始乎?丙申爲始乎?敢稟。傳曰,收貢,當自丙申爲始,而不爲自首不現出者,則其情可惡,所當依事目退懲收貢,而貧寒奴婢難辦之弊,不可不慮。特用寬大之典,竝爲蕩滌,只追懲一年,略示罰惡之意。
申濡,以吏曹言啓曰,來八月初,行宗廟朔祭,初二日行文宣王釋奠祭,初三日行社稷大祭,一時稠疊,釋奠祭獻官,則必以正二品差送。而卽今十字缺除老病及文武試官十字缺擬差諸執事,亦以文官差定,十字缺則無故者甚少。許多執事,決難盡以文官塡差。二字缺生進人員,依前例交差之意,敢啓。傳曰,知道。
金振,以禮曹言啓曰,傳曰,慈殿詣仁慶宮後,時有問安擧動矣,令該曹知委擧行,傳敎矣。問安擧動時,一依三日出。還宮時例,擧五字缺各該司員儀註,亦以其儀仍用,如何?傳曰,允。
弘文館副修撰鄭萬和箚曰,伏以大司諫吳挺一,以再三煩瀆,極知惶恐,情勢狼狽,不得不冒昧更達矣。兄弟相避,金石之典,而臣弟挺垣,方入試所,旣未遞易,臣亦晏然行公,極其未安。近來陳疏呈單,皆不得遞免,非不知繼呈辭單,而數日之間,有引對之擧,不敢引入矣。今聞此兄弟一院,而皆以呈單,皆不得數字缺引嫌而退。兄弟相避,雖是法例,身非一字缺遞,初無所嫌,在下仍存,事勢適然,有何物議之非?大司諫請命出仕。答曰,依啓。
延陽府院君李時昉疏曰,伏以臣本無似,猥蒙寵擢,備員召府,五字缺才無寸長,報蔑涓埃,惟期臨事不避盡言三字缺不後於人矣。不幸暴下之疾,添劇於宿病之餘,氣息委頓牀席,再承召命,竟孤聖意,冒陳危懇,惶憫,繼見分發,聖旨極嚴,至以規避爲敎。臣病中精爽飛越,驚惶震慄,益無所容。凡人臣分義,雖危急死生之際,固不可退避,況密邇淸光,親承聖敎,有何大段難處之事,而敢爲規避之計乎?緣臣再召之進,而至下勿爲引見之命,則論以逋慢,臣罪尤重,而病勢危重,昏不成事,未卽陳諫待罪。今日賓廳之坐,亦不得進,臣之罪戾,至此而尤無所逃,聖明亟治臣罪,以爲慢命避事者之戒,臣不勝兢惶屛營之至,謹昧死以聞。答曰,省疏具悉。疾病人所難免,伊日之不得進詣,何可云喩?卿其安心調治,竢病間入來聚會,可也。
進善宋俊吉疏曰,伏以臣於本月初九日,恭奉十字缺日候漸涼,一行缺稽違召旨,閱歲經時,臣非木石,豈不知八字缺申命得間赴謝,臣之夙心,日夕耿耿,況此特賜記存三字缺異數,人臣分義,又安敢一日淹延,以益其逋慢之誅乎?第臣不幸往自前月二十三日夜,忽得眩暈昏仆之病,傾刻之間,若將就盡,多方調治,僅尋生路,而自後眞元虛憊症交作,循環迭痛,了無安三字缺苦,胸脅流注之痛,額角如一字缺之症,有時重發,殆不省人事。承命以來,又浹半月,而遲回等待,不敢言病者,尙冀其賴天之靈,或得少間,自力登道而日復日蘇復無期。臣之此病,蓋非一朝一夕之故。根本旣深,血氣漸衰,似不可以時月望其差安,而君命不可久淹,則陳情之懇,雖甚煩猥,亦何可已也?臣如憚行飾語,自欺而欺天,明命必殛之矣。伏乞聖慈,曲垂矜恕,俾臣得以安心靜慮,得延垂盡之命,實天地父母終始生成之德也。臣無任感激待罪,激切悲泣之地。謹昧死以聞。答曰,省疏具悉。爾之所言如此,予用慮念矣。須更加調理上來。
全南道益山居幼學蘇必昌上疏,伏以仁政,莫先於均役,而均役,莫便於大同,大同之法,行於湖西,而不及於湖南,臣等竊痛之。夫湖南之民,困於徭役者久矣。其間種種煩重之弊,難徧之擧,試以大綱言之,一結一年之出,多至於八十餘斗,甚者至以一卜之田,計出一斗米,則一結百卜,其數幾何?剝膚之痛,據此可知。其與大同一結十斗之法,苦歇,霄壤矣。臣等俱以愚民,初不知大同之法,若是其便好也。及施於湖西,則臣等所居之邑,適與湖西之境,不遠,目擊耳聞,俱得其意,始知此法,古今之良法,徒懷後我之歎,冀蒙善被之澤矣。幸於頃者,本道觀察使旣知大同之便好,且見湖南之日瘁,行關諸邑,詢訪民弊,則民皆喜悅,無不鼓舞,而側聞數月,竟無所施。臣問其所以然,則湖南五十餘州之中,大官數邑,皆曰不便,數三字缺或有不便者,其故何哉?大邑之不便一行缺不便之理,而其或有不便云者,是不過與湖西四字缺不得親見其效之致也。不然則土豪之橫恣者,惡其二字缺箝制民口,而不以實告,皆非民之本情也。嗚呼,土豪之弊,不可枚數,而至於大小之邑,俱是三字缺吾民,則苦歇之不均,獨不冤痛?今立大同之法,以行四字缺則大邑小邑,賦役皆平,而雖有土豪之豪强者,亦不能下手於其間也。豈不美哉?臣等蚩蚩無識,初非臆度而言之,又非假經傳而文飾之也。只以目見其實效,故思欲與之均被耳。蓋創法之初,其效未著,則雖有智者,不能無疑,此古今之通患也。今者法旣試矣,效旣著矣。愚夫愚婦,亦能知之,則又何可疑之有乎?湖西·南,地界相接,而王澤所被,苦歇懸殊,彼何民也,而獲其生成之恩,此何民也,〈而〉未免偏重之苦?此臣等之所以痛恨者也。嗚呼,湖南之民,連値凶荒,至于今歲,水旱不中,東作不成,斷無均役之政,失今不行,則稱貸糞田,亦無三字缺民于何從祿?臣等排闥欲訴其情,三字缺而遠方愚氓,無路自達。今因赴擧之行,路經二字缺遠近所聞,如出一口,所以忘其僭越,略陳情願。伏惟特加省察,使已行之良法,亦行於湖南,則庶幾凋瘵,得免溝壑之患。謹昧死以聞。答曰,省疏具悉。辭疏當令廟堂處之,元疏,啓下備邊司。
備邊司啓目,粘連啓下是白有亦,頃者扶安儒生金尙古等三人上疏,請設湖南大同爲白乎矣,事係重〈大〉,不可以輕議,姑爲置之之意,纔已覆啓下爲白有如乎?今又益山幼學蘇必昌四字缺赴擧上京,亦爲陳疏,渠等情願,雖如此,莫重擧措,不可因此而遽一字缺施行,徐議處置,何如?啓依允。
弘文館校理閔鼎重上疏。答曰,省疏具悉。疏辭予當體念焉。爾其勿辭。已上燼餘
上在昌德宮。停常參,只晝講。
下直,乶下僉使韓衡。
金振啓曰,明日拜表相値,視事頉稟。傳曰,知道。
沈啓曰,大司憲李一相,執義沈儒行,掌令尹㻩,持平吳斗寅,文武試所進參。掌令河溍,持平閔維重在外,今日以監察爲茶時之意,敢啓。傳曰,知道。
備忘記,傳于李晳曰,今下弓矢,乶下僉使韓衡給送。
有政。吏批,判書十字缺參判金佐明進,參議七字缺都承旨申濡進。兵批,蔡裕後文科一所試官,參議鄭四字缺參知李弘淵進,左副承旨李晳進。
二字缺啓曰,判書尹絳,武科一所試官,方在試所,參議曺漢英,加土受由,小臣獨政,未知何以爲之?敢稟。傳曰,仍爲之。
以十字缺爲郭山郡守,柳斐然爲慶興府使,以羅星斗爲尼山縣監,洪宇亮爲黃澗縣監,元萬石爲弼善,金萬均爲檢閱,睦兼善爲副校理,鄭之虎爲左通禮,尹珹爲右通禮,蔡裕後爲兼知經筵,張仲仁·李久源爲分承旨,鄭致和爲工曹參判,李堥爲忠淸都事,尹均爲參議,申悅道爲宗簿正,閔周冕爲慶尙道災傷敬差官,朴世堅爲相禮,洪命夏兼知經筵,蔡裕後同知經筵,丁彦璜爲副護軍,柳一字缺昌·金發英·一字缺舜民爲副護軍,柳慶四字缺李仲慶爲副司果,李慶彬〈?〉。
假注書金萬均遷轉,代△金益昌·崔俊彦·郭世翼。
四字缺啓曰,近日預備不備,每以兼春秋代察,事甚七字缺新除授檢閱金萬均,請牌招肅拜,使之察任。傳曰,允。
傳于兪振曰,拜表,以前定日開月初三日,爲行事。數字缺
李晳,以都摠〈府〉言啓曰,副摠管鄭致和,今日政工曹參判除授,除標信肅拜之意,敢啓。傳曰,知道。
沈,以戶曹言啓曰,卽接吏曹移文,北京入送五字缺譯官鄭忠獻改差,代安日新差下,故允十字缺入之意,敢啓。傳曰,知道。
李晳,以都摠府言,本府堂上一字缺員內,都摠管臣李元老,副摠管臣鄭榏·元䎘,科試官試所進去。卽今見存,只有七員,而前頭擧動時,副摠管臣金是聲,半行缺府堂上郞廳各一員進參事,兵曹節四字缺磨鍊啓下,合有變通之擧,令該曹預爲稟處。本府郞廳,除試官進去之員伍衛將五字缺李鳳齡在喪,經歷半行缺亦令卽爲差出,何如?十字缺
沈曰,長殿預次棺板一部擇十字缺事,待開門該曹,分付。
午時,上御宣政殿,數字缺入侍,知事李厚源,五字缺李浣,參贊官〈脫〉侍講官吳挺緯,檢討官鄭缺二字假注書李東老,記事官洪汝河·宋奎濂,輪對官二字缺僉知中樞府事朴敏道上,讀前數字缺一遍訖,侍講官吳挺緯,進講哀哉不能言,音釋一遍。上受之,讀一遍訖。挺緯曰,十餘字缺忠言則得罪,巧言則得志,申言半行缺時人進退之難,遭時不幸,不能半行缺時之不幸,忠言不入,而巧言半行缺事君爲難,而論其喜怒得中之難,凡人猶然,況人君乎?昔程伊川·張〈橫〉渠以爲,人之情,易發而難制者,怒也。深繹此一款,則二字缺古往而今來,勸戒之辭,莫過於舍己從人。二丈缺已上燼餘
上在昌德宮。停常參·經筵。
十字缺經筵,取稟。傳曰,停。
九字缺前定日開月初三日爲之事,言于八字缺敎矣。〈拜〉表,以前定日初三日辰時。
大妃殿,仁慶宮沐浴時,出宮吉日,六字缺推擇下矣。兩〈殿〉擧動,疊當一日,欲以午前午後,數字缺其間事勢,甚爲窘迫,椒井擧動一行缺
蔡裕後疏曰,伏以無狀小臣,受恩最深,而四字缺效于涓塵,種種做錯,實出於昏謬,臣罪二字缺聖度天覆,幸免當被之罪罰。旋行不意之恩敍,復入修門,感極曠天,第此館職之五字缺在詣闕之日,講席之蒙點,又先後命之。時半行缺申謝,雖佩於榮遇,而必增譏笑,十五字缺蹙,泯默經宵,氷炭交戰,伏乞聖慈,俯諒至悃。臣兼帶春秋·經筵等兩任,先許遞免,俾安微分,臣不勝閔迫祈懇之至。答曰,省疏具悉。卿其安心勿辭。
備忘記,傳于權坽曰,麟坪大君,新喪子而將遠行,凡百喪需,無以成形云。予甚悲慘矣。其令該曹擔持造墓軍,及石灰等物,量。五字缺
李晳,以武科二所差備官,以試官意九字缺相避之法,極嚴。非但試官之於擧子,十五字缺及二所之差備官於擧子,皆有相避之嫌。劉煥·劉炫兩人,以本所差備官,掩管十字缺燦之嫌,入格累日之後,因監試官申明相避九字缺等,乃來發告,請爲拔去,差備官兄弟相避,豈不知之事?而若不〈知〉隱而不發,及其難掩之後,始爲來言,其冒法循私之狀,極爲駭愕。劉燦入格,特爲拔去,而兄弟三人罪犯,不可不依法科斷,令攸司囚〈禁〉治罪,何如?傳曰,允。
李晳,以兵曹言啓曰,都摠管臣鄭榏·元䎘,以武科試官五字缺卽今見存,只有七員,而前頭仁慶殿擧動時,副摠管臣金是聲·邊岌,則當以訓鍊都監中軍別將扈衛外,守宮一員,寶劍四員,計除,則他無餘存。五字缺殿·中殿侍衛,本府堂上郞廳各一員,半行缺李鳳齡在喪,經歷任翊夏,今政五字缺代,亦令卽爲差出,何如?傳曰,允事傳敎。數字缺依承旨例,分摠管差出,似當,而擧動前開政,竝與其郞廳,臨時口傳差出,何如?傳曰,數字缺辰時有霧氣,仁慶宮椒井擧動時,則半行缺差出矣。書吏·使令等,令該曹皆例定送,依幙直宿處諸事,亦令各該司前期排置,俾存體例,何如?傳曰,允。
金振,以禮曹言啓曰,傳曰拜表吉日,初三日推擇,而二三日之內,無可合之日乎?卽問于日官以啓事下敎矣。問于日官,則非但初三日後,二三日內無吉日,十日以前皆有大段拘忌云。敢啓。傳曰,依爲之,而大君喪子慘痛之餘,似難發程,半行缺日,看檢喪事,初八九日間發行,十字缺以此,分付。且椒井擧動,退定於十字缺啓曰,武科重試初試吉日,令日官推擇,五字缺十三日爲吉云。依此擧行,何如?傳曰,允。
四字缺正言朴世渙·洪柱三啓曰,澂·潚等爵號還收二字缺爭之累日,殿下詢問諸大臣,旣降裁處。臣等固當將順之不暇,而但殿下之授爵者,出於私意,而臣之前後論執者,循公義而發也。私恩雖重,王法至大,請加三思,還收澂·潚等還仍爵號之命。答曰,亟停勿煩。
大司憲李半行缺持平吳斗寅啓曰,澂·潚八字缺兩司爭執,爲日已久,而兪音尙閟。臣等竊惑五字缺任其出入禁中,則聖上之屈法伸恩,亦已至矣。仍爵號之命,遽下於放還之初,物情之驚六字缺雖以頃日諸大臣獻議觀之,擧國公論,可見矣。缺以上燼餘郞廳鄭彦郁校正。郞廳李朝望書。
上在昌德宮。停常參·經筵。
開城留守書目,農事形止事。
觀象監七月二十九日,自昧爽至辰時,有霧氣,申時,日暈。啓。
備忘記,麟坪大君新喪子,而將爲遠行,凡百喪需,無以成形云。予甚悲慘矣。其令該曹擔持·造墓軍,及石灰等物,量宜題給。
兵曹啓曰,武科重試初試吉日,令日官推擇,則八月十三日爲吉云。依此擧行,何如?傳曰,允。
武科一所差備官,以試官意啓曰,當日草字擧子尹恮,六兩入格,監試官,憑問四祖之際,所對之語,多有違錯,形迹可疑。招問保擧池遇龍·許仁國·權譜等三人,則皆曰,此保,非吾等之所爲云。以此辭緣一處窮問,則果非遇龍等之所知,擧子金益信,旣捧遇龍等三保,而尹恮用計持去,依樣寫出云。更加詰問,則自言吾則果是閑良李得堅也,爲尹恮代射,而以尹恮錄名云。又問尹恮,則亦無辭自服,兩人同謀代射之罪,旣已現著,尹恮·李得堅,竝令攸司依法處置,何如?傳曰,竝拿推。
武科二所差備官,以試官意啓曰,文武試所相避之法,極嚴,非但試官之於擧子,文所之枝〈於〉査同等官,及武所之諸差備官於擧子,皆有相避。而武兼宣傳官劉煥·劉炫兩人,以本所差備官,掩覆其同生劉燦之嫌。入格累日之後,因監試官申明相避之言,煥·炫等,乃來發告,請爲撥去,差備官兄弟相避,豈是難知之事?而初若不知,隱而不發,及其難掩之後,始敢來言,其冒法循私之狀,極爲駭愕,劉燦入格,卽爲拔去,而兄弟三人罪犯,不可不依法科斷。令攸司囚禁治罪,何如?傳曰,允。
副校理睦兼善,加土後入來。
麟坪大君箚子。大槪,私情雖切,王事至重,請收退行之命,以存體例事。入啓。答曰,省箚具悉卿懇。慘痛之狀,出於不意,故欲爲遲留數日,看檢喪事,箚辭如此,予甚嘉之,卿其依願焉。禮曹,慈殿椒井吉日,今月十五日改推擇啓。
成均館官員,以獻官意啓曰,臣受香來到聖廟,則成均館下人,無一人出迎,庭宇荒涼,亦不修掃,事極寒心,掌務官從重推考。當該色吏次知下人等,令攸司推治,何如?傳曰,色吏及下人等囚治,官員拿推,拿推現告,學正柳之芳。
正言洪柱三啓曰,昨日午後,自試所詣闕復命,則下吏,以連啓簡通,傳之於臣,臣柝見其簡,卽臣未詣闕時同僚所發之簡,而亞長回答者也。其中有措語添刪之言,而發簡之初,往復停當,臣所未知。故臣再三詳問於下吏,則下吏以爲朝者發簡傳通,旣已往復於僚位,而將爲詣闕,移送於臣處云。倉卒之際,率爾傳啓矣。今聞僚議,以不爲可否,爲非。臣之不察之失,著矣。不可晏然仍冒,請命遞斥臣職。答曰,勿辭,退待物論。
兼輔德沈世鼎上疏。大槪,病勢深重,冒死陳情,乞遞春坊兼帶事。及校理閔鼎重辭職上疏。呈政院。還出給。
禁府,罪人柳之芳,拿囚。啓。
正言朴世模啓曰,臣於昨日,代行城上所,朝送連啓之簡於亞長,纔見答通之後,旋聞同僚,自試所詣闕,送其朝者往復之簡於同僚,俾傳前啓矣。卽者同僚,以不爲可否,見非同僚,引嫌矣。當初送簡,旣見回答,則不爲可否之失,臣亦難免。況今朝又送連啓之簡於亞長,則以昨日不爲可否爲非,而不爲拆見而送,臣之所失,至此尤著,不可晏然仍冒,請命遞斥臣職。答曰,勿辭,退待物論。
府啓,澂·潚等復爵還收之請,兩司爭執,爲日已久,而兪音尙閟,臣等竊惑焉。旣已放還,任其出入禁中,則聖上之屈法伸恩,亦已至矣。還仍爵號之命,遽下於放還之初,物情之警訝,爲如何哉?雖以頃日大臣獻議觀之,擧國公共之論,尤可知矣。私恩雖篤,公義至嚴,臣等執法之請,決不敢止,請勿留難,還收澂·潚等還仍爵號之命。答曰,毋庸堅執。
司諫金壽恒上疏。大槪,緣臣無似,創開臺閣無前之規,決難晏然苟冒,而方在試院,不得隨例引嫌,致令同僚先避,情勢狼狽,玆敢冒昧陳籲,請命亟遞職名事。入啓。已上朝報
上在昌德宮。停常參·經筵。
答司諫金壽恒疏曰,省疏具悉。爾其勿辭察職。
世子宮,藥房問安。答曰,知道。眼疾幾盡差愈,洗藥勿爲劑入。
兼輔德沈世鼎,校理閔鼎重辭職上疏。呈政院。還出給。
禮曹啓曰,政院啓辭,慈殿,仁慶宮椒井擧動,以今月十五日,推擇啓下矣。但念別試殿試,在十七日,其間日子,似爲窘迫,恐有臨時窘迫,拘礙難行之患,令禮官稟處,何如?傳曰,允事,傳敎矣。椒井擧動,旣退於十五日,則十七日殿試,果爲窘迫,別試殿試,則以八月二十四日,文武官重試,則九月初一日,放榜則同月十三日辰時,次次退行,宜當,原啓目中改付標以入之意,敢啓。傳曰,知道。
藥房啓曰,世子沈洗之藥,今日當盡,故仰達,則眼疾幾盡差愈,勿爲劑入事,下令矣。今後停藥之意,敢啓。答曰,知道。
侍講院啓曰,今此京中推刷事目內,各其司長官,次知擧行,而本院長官,有闕未差,推捉査問之際,費了許多日子,成冊進呈,期限迫近,臨時窘急,必多虛疎之弊,輔德,後政,以在京無故人差出,使之專掌擧行,何如?傳曰,允。
政院啓曰,假注書金益昌,時無職名,依例付軍職,何如?傳曰,允。
大司諫吳挺一啓曰,正言洪柱三·朴世模,竝引嫌而退。發簡往復,初非所知,而及其連啓,不爲更通,則難免不察之失。當初送簡,旣見回答,而移送同僚,俾傳前啓,則有何見非之嫌?請正言洪柱三遞差,正言朴世模出仕。答曰,依啓。
正言朴世模就職。
大提學金益熙三疏。大槪,病勢日劇,別症又生,供職無期,兼帶文衡,亟賜遞免事。大祭齋戒,留政院。
傳曰,史官一員待命,騎馬三匹立之,社稷祭所內摘奸。
府前啓,大祭齋戒,以姑停。
吏曹啓曰,臺諫有闕,政事,取稟。
正言朴世模初度呈辭。呈政院。還出給。已上朝報
上在昌德宮。停常參·經筵。
去夜,傳曰,政事,明明日爲之。
謝恩使麟坪大君,副使金南重,書狀官鄭麟卿出去。
京畿監司趙珩,大君陪行出去。
兼輔德沈世鼎,校理閔鼎重辭職上疏,及校理李延年,正言朴世模初度呈辭。呈政院。還出給。
應敎吳挺緯,楊州地加土呈辭。入啓。給由。
右副承旨沈初度呈辭。入啓。給由。
答大提學金益熙疏曰,省疏具悉卿懇。卿之固辭至此,今姑勉副焉。卿其專意調治。
吏曹參議曺漢英上疏。大槪,病勢深重,決無供職之望,懇乞遞免事。入啓。答曰,省疏具悉。爾其勿辭察職。
宗簿寺官員,以都提調意啓曰,推刷都監事目內,今此京各司奴婢推刷事,有正衙門,則正當之次知擧行事,已爲啓下矣。本寺,乃有正衙門,必以長官次知,先推刷奴婢成冊,今月十五日內,當爲進呈都監,而新除授正申悅道,遠在慶尙道義城地,雖或聞奇,上來到京之期,必在今月念間,萬無趁卽推刷之理,事甚可慮。本寺正申悅道改差,以在京無故人,後政差出,以爲及期推刷之地,何如?傳曰,允。
平安監司書目,農事形止事。
府啓,澂·潚等復爵還收之請,今已逾月,而聖批一向牢拒,臣等竊悶焉。旣已放還,任其出入,則聖上之屈法伸恩,亦已至矣,而還仍爵號之命,遽降於意慮之外,此物情之所以莫不驚訝,而兩司爭執,必欲準請而後已者也。私恩雖篤,斷不可以掩公義,請勿留難,還收澂·潚等還仍爵號之命。答曰,毋庸瀆擾。
行司直呂爾徵上疏。大槪,病重,乞遞司譯院觀象監提調事。入啓。下該曹。
院前啓,無城上所,姑停。
京畿監司趙珩,落後入來。以上朝報
政院啓曰,備局郞廳來言,今日賓廳坐起日次,而拜表相値,不得爲之云,敢啓。傳曰,明日爲之,可也。已上備局謄錄
上在昌德宮。停常參·經筵。
尙衣別提韓宜吉,取漆事,南陽地出去。
兼輔德沈世鼎辭職上疏。入啓。答曰,省疏具悉。爾其勿辭察職。
大司諫吳挺一,校理李延年初度呈辭,及正言朴世模上疏。大槪,情勢狼狽,不可仍冒,乞遞事。呈政院。還出給。
校理閔鼎重辭職上疏。入啓。答曰,遞差。
傳曰,明日晝講爲之。
參知李弘淵上疏。大槪,冒昧陳情,乞遞職名,以遂私願事。入啓。答曰,省疏具悉。爾其勿辭往來,當日淸州地加土事出去。
府啓,澂·潚等復爵還收之請。措語同前,答曰,勿煩。
右副承旨沈再度呈辭。入啓。加給由。
綾川府院君具仁垕箚子。大槪,病不得趨詣於召命之下,惶恐待罪事。入啓。
答曰,省疏具悉。卿其安心勿待罪。
謝恩,同成均許積。
吏曹郞廳,以大臣意啓曰,禮曹判書李厚源,則長陵莎草修改時進去,往返當費數日,參判申翊全,則以武科試官,罷場尙遠,參議金應祖,則除授三朔,遠在嶺外,判書李厚源,進往陵所之間,禮官無一人察任者,事體不當如此,參議金應祖遞差,其代,今政卽爲差出,何如?傳曰,允。
刑曹參議李惕然,廣州地加土呈辭。入啓。給由。
謝恩副使書目,臣本職及兼帶,令該曹處置事。
慶尙監司書目,機張呈,以行路人及牛馬,雷震致斃事。
全羅監司書目,淳昌·興德等官呈,以淳昌奴戒完,興德奴鐵金等,雷震致斃事。
政院啓曰,修撰吳挺垣,前任獻納時,以武科二所監試官,方在試所,而今日政,旣移他職,似難仍察監試之任,新除授獻納李延年,牌招肅拜,使之進參試所乎?敢稟。傳曰,依例罷場後出肅,可也。
榻前,大司諫吳挺一所啓,臣於再昨處置正言朴世模·洪柱三之時,見其避辭,有曰,往復之簡,卽送于城上所云,然則傳啓時不爲更通,責有所歸,故一遞一出矣。臣則到闕下,伏見朴世模上疏,其疏姑未捧入,而始詳其曲折,則其避辭中,又送連啓,簡通於亞長,則不卽可否爲非,而不爲拆見一款,此非泛然之語,而臣於處置之際,全不擧論,朴世模,至於以此引避,而政院不捧云。臣所見昏謬,不能詳察,莫重處置以致失當,決不可晏然,請命遞斥臣職。上曰,勿辭。退待物論。
正言朴世模啓曰,再昨臣之出仕,實是意慮之外,黽勉就列,不知所以自處也。當初送簡往復者,臣也,雖移送他僚,當爲可否之意,未及傳通,則不察之失,臣不可獨免。且臣翌日,又以前啓連啓事,送簡於亞長,則亞長,以臣之前不可否爲言,終不拆見,臣之不察之誤,見非之嫌,與同僚無異,而處置之際,立落不同,廉隅所關,決不可仍冒,旋卽引避,見阻喉院,繼呈辭章,又復見却,臣之進退,至此而狼狽極矣。卽聞長官,果以處置乖當,引避,臣之當遞而不當出者,至此而尤著矣。決不可一刻苟冒,請亟命遞斥臣職。答曰,勿辭。退待物論。
刑曹照本,開城經歷李時術矣莫重死囚罪人,致令逃躱,罪杖七十,徒一年半。徒段,公罪收贖,依續錄罷黜。啓功減一等。
刑曹啓目,李時術,乃是朝官,移義禁府決杖,何如?啓依允。
禁府,罪人李時術,拿囚。啓。
吏曹,修理都監都提調,領議政鄭太和,右議政沈之源,提調四,元斗杓·洪命夏·許積·鄭維城,郞廳六,吳挺緯·金壽恒·洪柱三·李箕徵·朱楘·金壽昌。以上朝報
有政。以洪柱三爲兵曹正郞,李元禎爲檢閱,李世翊爲兵曹佐郞,許積爲同成均,柳椐爲宗簿正,朴世堅爲延安府使,南老星爲大司成,李聖時爲開城經歷,安後說爲正言,盧尙義爲利川府使,沈世鼎爲輔德,尹鏶爲禮曹參議,李起浡爲掌樂正,韓尙玄爲相禮,金益烈爲漢城庶尹,李象宸爲奉常直長,金鳳瑞爲養賢主簿,吳挺垣爲修撰,李時馠爲直講,李延年爲獻納。以上朝報
傳曰,原任大臣,竝爲命招,兩司長官,亦爲命招。
傳曰,大臣·原任大臣·備局堂上引見。備局謄錄
上在昌德宮。停常參,只晝講。
兪瑒,以吏曹言啓曰,推刷都監啓曰,京各司奴婢推刷,皆以該司長官,專掌擧行之意,旣已事目啓下矣。掌樂正李起浡,今日政差出,而家在全南道全州地,上來遲速,不可預料,成冊期限,今將迫頭,李起浡改差,其代,令該曹以在京無故人,後日政差出,何如?傳曰,趁卽口傳差出,似當矣事,傳敎矣。京各司奴婢推刷,一齊方張,而長官闕處甚多,昨日政,欲爲塡差,二字缺官案,則曾經正職及三四品之中,無故在半行缺外方而道里稍近,可以及期上半行缺道之人,備擬以入,蓋出於事勢之不得二字缺軍器寺正鄭麟卿,司宰監僉正權諰,皆其長官,而或奉使或在外,成均館司成·司䆃寺正,亦皆未差。故一字缺官句管推刷之事,惟在各其司堂上推移變通之如何,掌樂院正,今當口傳差出,而除時任三司之外,更無無故在京之人,不得備望,何以爲之?敢稟。傳曰,問于大臣處之事,傳敎矣。問于大臣,則領議政鄭太和,右議政沈之源以爲,各司正職,必以曾經四品以上者擇差,而若無無故備望之人,則不可驟陞苟充,推刷都監事目,必以長官專掌云者,蓋所以重其事,而惟在得人與否,不必拘於長官·次官,各司長官有故處,則次官剛明可以辦事之員,堂上擇定責成,似爲宜當云,敢啓。傳曰,依啓。
大司憲李一相,掌令尹㻩,持平吳斗寅啓曰,大司諫吳挺一,以臣於再昨處置朴世模·洪柱三之時,見其避辭有曰,往復之簡,卽送于城上所云,然則傳啓時,不爲更通,責有所歸,故一遞一出矣。臣卽到闕下,伏見朴世模上疏,始詳其曲折,則其避辭,又送連啓簡通於亞長,則不卽可否爲非,而不爲拆見一款,此非泛然之語,而臣於處置之際,全不擧論,臣所見昏謬,莫重處置,以致失當,不可仍冒。正言朴世模,以再昨臣之出仕,實是意慮之外,當初送簡往復者臣也,雖移送他僚,當爲可否之意,未及傳通,則不察之失,臣不可獨免。且臣翌日,又以前啓連啓事,送簡于亞長,則亞長,以臣之前不可否爲言,終不拆見,臣之不察之誤,則一字缺輕,與同僚無異,而處置之際,立落不同,廉隅所關,決不可仍冒。卽聞長官,果以處置乖當,引避,臣之當遞而不當出者,至此而尤著矣。決不可一刻苟冒,請亟命遞斥臣職,竝引嫌而退。當初簡通之不爲可否,均有其失,則立落之際,宜無異同,而處置旣欠詳悉,俱難在職,所帶推緘,尙未畢勘,應遞之嫌,前後無異。請大司諫吳挺一,正言朴世模,獻納李延年,竝命遞差。澂·潚等復爵,還收。措語見上答曰,不允。處置事,依啓。
持平吳斗寅啓曰,澂·潚等復爵還收之請。措語同前答曰,不允。
兪瑒啓曰,以尙衣院祿薦狀,傳曰,不書提調名字,似違常規,還出給事,命下矣。臣以該房奉入之際,不能致察,至承下敎,惶恐待罪。入啓公事,所當詳審,而提調之名不爲書塡,殊無致勤之意,尙衣院當該提調,推考,色吏,令攸司推治,何如?傳曰,依啓。此是下吏之罪也,提調,勿爲推考,亦勿待罪。
尙衣院提調元斗杓啓曰,本院匠人七月等付祿薦狀中,不書臣斗杓之名字,只書姓字,而臣等着名踏印之際,不能致察,仍爲入啓,致勤聖敎,惶恐敢來待罪。傳曰,知道。卿等安心勿待罪。
申濡啓曰,昨日臣在政廳,尙衣院祿薦狀來到,臣以忝在副提調之故,拈位參署,而薦狀初行,不書提調名字,矇不覺察,不勝惶恐,而拘於院例,不得與他提調,一處待罪,終不敢晏然,尤極惶悚,伏地竢罪之至。傳曰,知道。勿待罪。
李晳,以推刷都監言啓曰,以都監京各司奴婢推刷事目中,杖八十以下,自斷嚴問事,三字缺記。傳曰,添入之事,似未詳悉,輕則杖八十以下自斷,重則移送刑曹嚴刑覈出事,措辭添入,可也事,傳敎矣。臣等不能詳察,致勤聖敎,不勝惶恐,謹依下敎付標之意,敢啓。傳曰,知道。
申濡啓曰,觀象監官員,以領事意啓曰,本監兼天文學敎授奇重胤,其所業則地理也,殊失本意,他學敎授換差事,昨於榻前,一字缺啓蒙允矣。命課學兼敎授半行缺曹,以此相換啓下,何如?傳曰。
半行缺推刷都監啓曰,京各司奴婢推刷事,令該司長官,專掌擧行之意,旣已事目啓下矣。掌樂院正李起浡,今日政改差出,而家在全南道全州地,上來遲速,不可預料,成冊期限,今將迫頭,李起浡改差,其代,令該曹以在京無故人,後政差出,何如?傳曰,趁卽口傳差出,似當矣事,傳敎矣。京各司奴婢推刷,一齊方張,而長官見闕處甚多,昨日政,欲爲塡差,遍閱官案,則曾經正職及三四品之中,無故在京之人絶無,故就其中雖在外方,而道里稍近,可以及期上來者,僅擬首望,其餘則以遠道之人,備擬以入,而蓋出於事勢之不得已也。軍器寺正鄭麟卿,司宰監僉正權偲,皆其長官,而或奉使或在外,成均館司成·司䆃寺正,亦皆未差,故以次官,句管推刷之事云。惟在各其司堂上推移變通之如何,掌樂院正,今當口傳差出,而除時任三司之外,更無無故在京之人,不得備望,何以爲之?敢稟。傳曰,問于大臣處之
李晳,以訓鍊都監言啓曰,東萊府貿置弓角,令本道輸送事,曾於榻前,已爲陳達矣。弓角二百桶,鍼石一百斤,當以六駄,可以載運,以此數次次替運之意,分付本道,且若無領來之人,則不無虛疎之弊,都監軍官一員下送,令該曹所騎馬及草料,成給,何如?傳曰,允。
又啓曰,以開城經歷李聖時等改差傳旨,傳曰,遞差後還爲仍任事,何不捧之耶?改入事,命下矣。李聖時等前職仍任事,昨日以擧行條件,旣爲分付該曹,故只以改差書入矣。今承改入之敎,付標以入之意,敢啓。傳曰,知道。
獻納李延年啓曰,臣以刷事被推,時未畢勘,曾忝是職,以此卽遞,今叨誤恩,召牌載降,而難冒之嫌,與前無異,不可一刻晏然,亟命遞斥臣職。答曰,勿辭,李晳啓曰,獻納李延年,再啓煩瀆,退待物論矣。傳曰,知道。
李晳啓曰,卽者獻納李延年,以御史時被推來避,以一事累次引避,似涉未安,而半行缺捧入矣,獻納旣避,則諫院半行缺牌招肅拜,使之進參試所,何如?二字缺臣於昨日,啓請牌招時,以獻納前在試所之故,只請牌招獻納,而正言未及一時啓請,昏謬不察,甚矣,惶恐待罪。傳曰,依啓。爾其勿待罪。
申濡啓曰,明日常參·經筵,取稟。傳曰,只晝講。
又以吏曹言啓曰,承旨有闕,政事,何以爲之?敢稟。傳曰,明日爲之。已上燼餘
午時,上御宣政殿。晝講入侍,特進官申埈,同知事蔡裕後,參贊官申濡,侍讀官睦兼善,檢討官鄭萬和,假注書李東老,記事官金萬均·李元禎,輪對武臣行司果趙澤。上讀前受雨無正,第六·第七章音一遍訖。侍讀官睦兼善進講,小旻六章音釋,注解一遍。上受而讀音釋一遍訖。兼善曰,此章言昏亂之世,蒙暗之主,不用忠諫,而至於亡者也。小人陽合而陰離,聽言則明,然後可以卜筮,而初筮則吉,再三則瀆也。不法先民,不以大道,雖有人才,而亦不進用,以至於此也。裕後曰,賢愚邪正,不能辨別,而至於亡也。萬和曰,謀失欲多,而亦無聽言之實,或聖或哲,而又不進用,終至亂亡,自上體念處也。上曰,此詩所謂發言盈庭,而煩瀆欲多,此時之事,如此矣。萬和曰,雖有言者,亦無決。半行缺上曰,執其咎,亦難矣。裕後曰,半行缺始委任,此可謂執其咎矣。上曰,任其責者,不堅固,則二字缺就矣。憲宗,以淮·蔡事,委裵度,終成其功,今則任其責而無成其事者,國是靡定而然矣。濡曰,人有可用之才,則在人君任用之如何,惟當委任責成矣。上曰,自古任事者,難矣。自非剛果者,誠難任謗而獨當,金宗瑞開斥六鎭時,讒言交至,世宗大王,以謗書,出示宗瑞,委任責成之難,有如此矣。衆人之慮,不能及遠,亡人國家而不知爲戒,國忠·林甫輩,獨當亡國,委任之道,亦不一矣。或有優游度日,不以天下國家事爲意,惟以盃酒淸談爲能事,以至於喪國亡家,可不戒哉?此詩謀臧不臧之吐,似爲誤懸矣。裕後曰,其吐,似誤而古來如此,故不敢改懸矣。上曰,古吐,如此乎?萬和曰,古吐如此,而文義則似爲誤錯,改吐以入乎?上曰,改之,似當。兼善曰,經筵進講,經註懸吐,多有疑誤處,所當論改以入,而臣等蒙學,不敢率爾改懸,三司一體,而本館則久無長官,長官差出,宜當。上曰,命于該曹,差出長官,可也。申埈曰,各司奴婢現出時,御營軍中,公私賤分辨收貢事,何以爲之?上曰,後日引見時,與都提調相議,稟處,可也。埈曰,御營把摠,當以守令兼差矣。全南右道,則有相當處,而左道則無可合守令,以興陽縣監成震炆,差定把摠,宜當矣。上曰,依爲之。埈曰,慶尙右道,則居昌可以兼差,左道則興海近處,合置把摠,而興海文臣,方爲守令,未得差定矣。上曰,待闕差出武守令,可也。埈曰,草溪與興海相換,則便好,而不敢啓達,都提調之意,然矣。上曰,待後日大臣入來,相議爲之。仍罷出。已上燼餘
上在昌德宮。停常參,只晝講。
有政。金振啓曰,明日常參·經筵,取稟。傳曰,只晝講。
兪瑒啓曰,修理都監提調以下,來詣賓廳請對云,敢啓。傳曰,引見。
金振啓曰,今此講經試官吳挺一,與擧子相避,試官南老星,與參試官洪葳,妻三寸相避,參試官洪柱三,修理都監郞廳,始役臨迫,此單子付標以入之意,敢啓。傳曰,知道。
申濡啓曰,右副承旨蔡忠元,以獻官已給馬下去,只捧乘馹有旨,而給馬有旨,則不得捧之之意,敢啓。傳曰,知道。
金振,以禮曹言啓曰,半行缺鍊以入,而從二品以上,除老病半行缺何如?傳曰,允。
吏批,判書尹三字缺所試官進,參判金佐明進,參議曺漢英進,都承旨申濡進。
兵批,判書元斗杓備□進,參判蔡裕後病,參議鄭攸進,參知李弘淵掃墳受由在外,左副承旨李晳進。
以蔡忠元爲右副承旨,鄭樸爲承文博士,張鍵爲著作,庶尹盧尙義,刑曹正郞李聖時,仍任奉承傳,吳挺垣爲獻納,尹文擧爲大司諫,呂曾齊爲正言,李時馠爲開城經歷,洪瑑爲寧海府使,朴世模爲司藝,尹履之爲同知義禁,柳寅亮爲利川府使,李延年爲副校理,吳以翼爲注書,金南重·吳挺一·洪瑑·金應祖·沈·成夏明爲副護軍,閔鼎重·李延年爲副司直,朴世模爲副司果。
副應敎吳挺緯疏曰,伏以臣,庸魯下質,百無一能,前後忝竊,無非不似,而臣之兄弟三人,出入三司,聯翩一時,曾不敢一力辭避者,豈臣等全昧戒謹,只貪榮顯,不揣臣分量而然哉?自臣前世,世受國恩,至于臣等之兄弟,縷命係息,莫非天地父母生成之澤,而臣不能以他路,仰裨洪造,則寧受叨冒之譏,庶免違傲之罪,銘鏤心肝,糜粉爲期者,是臣等區區相勉之至願,而臣於此不得不仰首疾號,畢陳情悃焉。夫經幄重地,地分淸絶,兄弟迭替,亦且僭猥,況臣濫忝東壁之列,臣兄挺垣,又受檢討之任,名器,非一家之私物,盛滿,有古人之深戒,雖使學識,優於臣等兄弟者,歷觀前輩,無不回避,則何可以如臣蔑蔑,不思所以避嫌之道,而竝占玉署,若固有之乎?況爵秩座次,尤有妨礙,揆以公議,參以私情,不可不變通者也。且本館時存上下番,各二,而臣之兄弟,占據其二,旣無推移輪直之勢,臣見差修理都廳之任,夫修理之役,日晷漸短,誠且急矣。當此初頭,尤不可一時少緩,亦何可虛帶難曠華秩,而只速臣招損之災乎?語出肝肺,實非虛讓,聖明在上,如父視子,察臣情曲,亟賜遞斥,以安愚分,臣不勝公私幸甚。答曰,省疏具悉。兄弟俱入玉堂,非獨爾一人,爾其勿辭察職。
申濡啓曰,新除授三字缺時在全南道昌平地,請乘馹上來事,下諭。假注書李東老面給一字缺察任,何如?傳曰,允。
申濡啓曰,修理都監都提調以下引見,半行缺時刻差退乎?敢稟。傳曰,停。
半行缺竝擬通政,而合擬者亦乏,不得已以二員備擬之意,敢啓。傳曰,知道。
兪瑒,以備邊司言啓曰,右參贊鄭維城,兵曹參判蔡裕後,本司堂上差下,使之察任,何如?傳曰,允。
兪瑒,以備邊司言啓曰,京江過涉船隻,給價造備,而價本則自各衙門隨力出用事,已於榻前定奪矣。參酌定數,別單書啓,依此取用,令工曹專管,爲先辦得五十隻,何如?傳曰,依啓。
兪瑒,以推刷都監言啓曰,都監郞廳義盈庫主簿李益培所掌文書,時未畢査,而今者以修理都監監造官啓下,莫重査準之事,不可付之新手,李益培修理都監監造官改差,何如?傳曰,允。
申濡啓曰,新除授右副承旨蔡忠元,時在坡州陵所,請斯速乘馹上來事,下諭。傳曰,允。
兪瑒,以修理都監言啓曰,郞廳工曹佐郞朱楘,自吏曹啓下,而身有病患,將不堪察任,其代,以工曹正郞睦嗜善差下,何如?傳曰,允。
兪瑒,以修理都監言啓曰,今此修理處,撤毁舊屋,開基定礎,立柱上樑等吉日,令該曹推擇啓下,何如?傳曰,允。
兪瑒,以修理都監言啓曰,外方僧軍,減數調用事,臣等親承聖敎而退,就前日分定三千四十名內,減去四百名,別單書啓之意,敢啓。傳曰,知道。
今日引見時,大提學差出事傳敎,而圈點時,前大提學金益熙,病勢深重,似難進參,何以爲之?傳于兪瑒曰,退考前例爲之事,命下矣。察啓事,取考本院日記,則在前大提學圈點時,前大提學不得進參,則或有前前大提學議薦之時,或有曾經主文大臣議薦之時,事係重大,似當議于大臣處之,何以爲之?敢稟。傳曰,依啓。
金振,以弘文館言啓曰,夏三朔外任月課不製人,本館抄啓矣,其中平安道都事李曾,元無被抄於月課,而下吏昏不致察,混同被推,事極駭異,李曾推考,似當爻周,而本館次知色吏,難免其責,令攸司推治,何如?傳曰,允。
大司憲李一相,執義沈儒行,掌令尹㻩,持平吳斗寅啓曰,澂·潚等復爵還收之請。措語同前答曰,不允。
獻納吳挺垣,正言呂曾齊等啓曰,澂·潚等爵號還收之請。措語同前新除授大司諫尹文擧,時在忠淸道石城地,請斯速乘馹上來事,下諭。答曰,不允。下諭事,依啓。
金振,以兵曹言啓曰,本曹參判臣裕後,差二所講經試官,參議臣攸,差一所講經試官,本曹決不可無入直之員,而參知受由在外,假參知,差出替直,何如?傳曰,允。
金振,以都摠府言啓曰,今日西所入直衛將申洬,假參知受点,宿衛於兵曹,本所則似爲虛疎,付近局別將全發英,今夜使之兼察,何如?傳曰,允。
上御熙政堂。修理都監提調堂上,竝引見,入侍,領議政鄭太和,兵曹判書元斗杓,右參贊鄭維城,工曹判書許積,戶曹判書洪命夏,同副承旨兪瑒,假注書金益昌,記事官金萬均,記事官李元禎。鄭太和進曰,今此修理之事,小臣思慮不如前,恐不能善爲。大槪在外得聞日官之言,則開基·豎柱·上樑,日期不遠,冬前恐未及周旋,募軍僧軍,外方分定事,敢稟矣。上曰,卿等在外,何以思之?對曰,坊民募軍,皆不如僧軍矣。秋節雖曰僧之農時,而僧軍赴役者,則寺中留在之僧,準備資粧而送之役僧,不甚貽弊矣。僧軍則十日赴役,募軍則卄日赴役,似爲着實矣。斗杓曰,僧軍雖好,而若非募軍,事恐不給,坊民則決不可役矣。上曰,坊民,誠難矣。鄭維城曰,僧軍多雜於都下,則恐有貽弊,量減其數,似可。許積曰,計軍三千四十名,價木一百二十同,米一千八百石,而僧軍糧,則每一名三字缺軍糧,則每一名六斗,經費不甚關重矣。前年募軍石役時,今已閱潰散者,此以兵曹好木募之有弊,今又如此,則奈何?臣故必欲半行缺雖不如僧徒,而如此凶歲應募者,半行缺似爲便好矣。上曰,今此曳石時半行缺太和曰,西湖材木船運之時,其弊二字缺不動木,則減不用,似可二字缺遍手,則用大不動木處,不多云矣。四字缺殿材木,毁用,可也,而廢朝時光明殿·慶和堂材木,亦可毁用,二字缺外似難,樓柱之長者,爲難矣。太和曰,臣觀仁慶宮月廊,皆爲連用,今以樓柱,以平材連用,如何?上曰,不可。景德宮·萬象樓毁用,何如?太和曰,他日儻有移御之時,則萬象樓毁之可惜,承輝殿,亦不可毁也。許積亦曰,承輝殿,不可毁也。上曰,此出於萬分不得已之事,材木有餘,則何必毁之?元斗杓曰,承輝殿則切不可毁。上曰,然則毁光明殿,可也。斗杓曰,大輔四條當入,而所患者,椽木不足也。上曰,非徒椽木之多入也,凡材木所入,亦爲許多,可慮。斗杓曰,別殿則冬前不可畢役,冬前只爲立柱蓋屋,竢春畢役,何如?上曰,善。維城曰,雖曰省弊,役事浩繁矣。上曰,料理爲之,可也。太和曰,江原道嶺西材木所産處,徭役全減,可也,而所斫材木,冬前下山,竢春雪消水肥之時,浮江而下,可矣。斗杓曰,及時爲之,似可。太和曰,正殿則冬前可以畢役也。江上運來材木五六百條,而江上私材,亦多有處,優給其價,則五百餘條,可以買得,冬間雖難土役,而木役則猶可爲矣。上曰,此言是矣。今夏久霖,江上材木之下來者,宜其多矣。上謂太和曰,今此修理之擧,出於萬不獲已,卿與諸堂上,隨事料理,務從省約,應行諸事,亦勿一循都監規例,不至貽弊於民間,是亦本意也。且念凡事,必有主管者,然後事不煩,而功易就矣。戶·兵判,則本曹事務煩劇,似難專心於此事,堂上中一人,依有司堂上例,使之專掌爲之,可也。鄭太和曰,修理之擧,工曹乃其該掌,判書許積,可令主管矣。上曰,事其合當,使工判主管爲之,而冬至使之任,似當改差矣。鄭太和曰,此則事體重大,自下似難擅便矣。上曰,雖日寒停役之後,連爲料理,趁春策應之事,亦甚浩多,冬至使改差,修理事務,專掌爲之。洪命夏曰,今此修理時,黃海道所斫材木,當爲運來,而全南道材木,若爲運來,則所載四字缺且有民弊,故自上勿爲取用之敎,令道臣隨便換貿米布,四字缺送,以補都監工役,何如?上曰,依爲之。令道臣着實擧行之。上曰,頃日五字缺領敦之言,其意一字缺方物以紓民力,爲民蠲役,豈非美事?半行缺益下之道,國家如有不得已之擧,半行缺之力,而招怨於民,曷若除此節日三字缺以補切急之需用乎?前頭冬至·正朝·誕日三度方物,大二字缺以前斫木,以爲修理補用之地,宜當,其該曹,將此事意,前期三字缺諸道。許積曰,今此擇日,開基則八月卄六·與二十八日也,定礎則九月初八日也,豎柱則十月二十七日,而此日似遠,以九月二十二日豎柱上樑,似可矣。上曰,久則難爲矣。太和曰,斯速推擇吉日,可矣。許積曰,燔瓦,冬前似難,而燔瓦事,瓦署別坐閔洺,有才,可畀其責矣。上曰,慶和堂瓦,用之,可也。斗杓曰,冬前蓋瓦,則大善,而未易爲也。上曰,速爲則不駭聽聞矣。太和曰,延拖則大不可也。斗杓曰,築墻則開春爲之,似好矣。上曰,運石事,僧軍之所能也。許積曰,欲以坊民治路耳,到防軍一千三百餘名,而今月晦間,當爲始役矣。上曰,卿等如作私家事,則可以善爲,雜物進排,京畿當之,可也。命夏曰,葛與長木,已爲捧入者,多矣。太和曰,捧與不捧,不均奈何?命夏曰,葛與眞長木,已捧者,則貸給於船人矣。太和曰,今此宮闕當毁處,先往見之,可矣。上曰,與內官同往見之,爲可。太和曰,郞官不可不拜,而工曹佐郞朱楘,才似不足,不合於郞廳,不如用睦嗜善矣。斗杓曰,舊闕撤毁事,臣與郭起宗同議爲之耳。嶺西材木所産十餘邑,量減徭役事,何以爲之?許積曰,嶺西三手糧,四百石也,減此,可乎?斗杓曰,歲幣木方物價,一邑一疋,而田稅則一結十六斗內,十斗則上納,六斗則本邑用之也。上曰,然則上納十斗,全減,可也。太和曰,材木所産州邑,更爲磨鍊,可也。上曰,卿須周旋善爲,則予心安矣。太和曰,小臣才調不逮,而群下孰不盡心爲之?僧軍則似當減數調用矣。斗杓曰,全南道僧軍一千二百名,而慶尙道則九百名,忠淸·江原道次之,黃海道則最少矣。慶尙·全南道,則都是僧徒,而多着毛笠矣。命夏曰,有着三字缺有矣。上謂兪瑒曰,科擧當前,文衡之任,不可久曠,五字缺事,分付擧行。兪瑒曰,大提學圈點時,前大提學半行缺學金益熙,病勢深重,半行缺考前例爲之。仍爲罷出。已上燼餘
大司憲李一相所啓,臣以武科一所監試官進參矣。代射之法,事目至嚴,而近日多有代射者,其間用奸,不一而足。其現露者,充定水軍云,水軍,則應爲赴擧,故用罰甚輕,犯之者多,宜有痛禁之擧矣。試官將爲啓辭,而臣適入侍,敢此仰達。上曰,取考先王朝定奪之律,勿改仍用。禁府謄錄
上在昌德宮。停常參·經筵,只晝講。
李晳,以都摠府言啓曰,副摠官具仁槩,漢城府坐起進去晝仕,請出標信。傳曰,知道。
金振啓曰,明日常參·經筵,取稟。傳曰,只晝講。
李晳,以都摠府言啓曰,今日入直軍士,中日習射,請出標信。傳曰,知道。
金振啓曰,來十日輪對日次,取稟。傳曰,爲之。
申濡,以吏曹言啓曰,政院半行缺出事傳敎,而圈點時半行缺難參,何以爲之?傳曰,退半行缺本院日記,則在前大提學圈點半行缺前前大提學議薦之時,或有已經主文大臣議薦之時,事係重大,似當議于大臣處之,何以爲之?敢稟。傳曰,依啓事,傳敎矣。議于大臣,則領議政鄭太和以爲,政院,旣考前例以啓,於斯二者,唯當稟旨以行,而臣曾見前大提學不得來參,非因被罪,則亦有史官進去,受其薦望之時,伏惟上裁。右議政沈之源,領敦寧府使金堉,延陽府院君李時伯,與領議政議同,綾川府院君具仁垕,病不收議。大臣之議如此,伏惟上裁。傳曰,依議。
金振啓曰,大提學差出事,命下矣。今日三公·政府東西壁·六卿·判尹,竝命招圈點薦望,則依大臣收議,前大提學金益熙處,遣史官收來之意,敢啓。傳曰,知道。以今八月初六日修理都監堂上請對引見,以擧行條件,傳于兪瑒曰,以此改書入之。假注書不能擧職莫甚,遞差,以能文善書人,差出。
假注書金益昌改差,代權大載。
兪瑒啓曰,以昨日引見時擧行條件,傳曰,以此改書入之,假注書之不能擧職莫甚,遞差,以能文善書人差出事,命下矣。凡擧行條件抄出時,入侍注書,與承旨相議書出,例也。昨日引見罷出後,廳中多事,不能詳細商確,措語中多有三字缺處,至有改入之敎,已極惶悚。臣今曉仕進,卽將元草,稍加點竄,改其措語以入矣。今承假注書遞差之敎,臣之不能詳察,著矣,不勝惶恐待罪之地。傳曰,知道。爾其勿待罪。
金振啓曰,以賓廳大提學圈點,出命牌矣,吏曹判書尹絳,方在武科試所,不得牌招之意,敢啓。傳曰,知道。
兪瑒,以修理都監言啓曰,外方僧軍,前日分定數內,旣已量減啓下矣。今當行會調用,而道有遠近,參的定期,京畿元數一百七十名內埋炭軍四十名,計除,其餘一百半行缺八月二十五日,江原道一百七十名半行缺月初五日,忠淸道三百名,八月二十半行缺則八月三十日,下都則九月初十日,半行缺領來現事,發馬知委諸道,二字缺慶尙道則審量前頭役事,調用於最後,宜當,姑以整待之意,爲先行會,何如?傳曰,允。
奉敎宋奎濂啓曰,臣以大提學薦望事,承命往問于前大提學金益熙,則以爲史官受來,雖有前規,而此指在外者而言也,臣則病勢雖重,不能運動,而方在都下,自家薦望,極涉偃蹇,何敢承當?且垂死病中,精神昏昧,不知所薦云矣。傳曰,言于大臣。
兪瑒,以修理都監言啓曰,都監,始役於今十五日矣,臣等今日看審地形,則弘文館,勢難仍在,移設處所,令本館速爲稟定,何如?傳曰,弘文館則移于尙衣院,尙衣院則移設于昌慶宮·兵曹,似當矣。
兪瑒,又以修理都監言啓曰,都監,設局於承文院事,旣已啓下,而未始役之前,則別無監蕫之事,來會闕門之內,號令各司下人之際,亦涉不便,姑爲開坐於闕外備邊司,始役日,臨時進往承文院之意,敢啓。傳曰,知道。
賓廳啓曰,以奉敎宋奎濂書啓,前大提學金益熙,不得薦望事,傳曰,言于大臣事,命下矣。金益熙以在家薦望,偃蹇爲辭,雖出於不敢承當之意,而其身有重病,勢不能來詣闕下,人所共知,在家薦望,亦不無前規,更令史官進去,受其所薦而來,宜當,敢啓。傳曰,知道。
安城閑良鄭忠吉,上變。
傳于李晳曰,禁府堂上·左右捕盜大將·大司憲,竝命招。
李晳啓曰,禁府堂上·左右捕盜大將·大司憲,命招事,命下矣。司諫院,則大司諫在外,次官亦爲命招乎?敢稟。傳曰,次官不必命招。
申濡啓曰,左承旨權坽,數日前得脚根毒腫,自本院僅僅還家之後,腫患漸重,屢日不得仕進,卽者上疏到政院,而當此多事之日,不敢循例捧入,臣等實知其病重,亦不敢不上達變通,故敢啓。傳曰,遞差。
李晳啓曰,推鞫處所,何處爲之乎?敢稟。傳曰,闕內爲之。
兪瑒啓曰,推鞫半行缺張鍵兼察之意,敢啓。傳曰,知道。
半行缺相,執義沈儒行,武科一二所,二字缺掌令尹㻩,持平吳斗寅,文科講經一二所進去,掌令二字缺持平閔維重在外,今日以監察茶時之意,敢啓。傳曰,知道。
李晳又啓曰,自前推鞫,則原任大臣,例有命招之規,何以爲之?取稟。傳曰,依例爲之。
兪瑒啓曰,禮曹堂上·觀象監提調長陵改莎草事,今日先肅拜出去,右議政,則推鞫進參,明朝肅拜出去之意,敢啓。傳曰,知道。
李晳,以義禁府言啓曰,假都事十員,令該曹爲先急急差出,何如?傳曰,允。
李晳,又啓曰,罪人入來之後,推鞫開坐之意,敢啓。傳曰,知道。
申濡啓曰,右副承旨蔡忠元,在坡州陵所未還,左承旨權坽遞差,此時本院,不可闕員,明日政,遞差承旨,代以在京無故人差出,牌招察任,何如?傳曰,允。
兪瑒,以義禁府言啓曰,本府都事十員內二員,文科講經兩所,二員武科初試兩所,以禁亂官定送,一員入直本府,一員以罪人拿來事受命出去,只有四員,而推鞫時,亦有別刑房及文書次知各兩員分差,則他無餘員,不成模樣,假都事四員,令該曹急速差出,分送文武試所,都事四員,則仍察本任,何如?傳曰,允。
兪瑒啓曰,憲府六員內,掌令河溍,持平閔維重在外,大司憲李一相鞫廳進,掌令尹㻩,持平吳斗寅,文科講經一二所進去,執義沈儒行,武科二所進去。諫院五員內,大司諫在外,司諫金壽恒鞫廳進,獻納吳挺垣,正言呂曾齊,文科講經一所進去,武科一所監試官,無一員進參,何以爲之?敢稟。傳曰,外在人員,竝改差,其代,明日政,差出察任,可也。
兪瑒,以義禁府言啓曰,假都事十員內,今已出使七員,餘存只三人,又十員,令該曹卽爲差出,來詣鞫廳,俾無窘急之患,何如?傳曰,允。
傳于李晳曰,諫院次官,亦爲命招。
綾川府院君具仁垕箚曰,伏以半行缺事驚惶,起動扶病進詣,半行缺坐而精神昏眩,不能鎭定,舁半行缺於招命之下,不勝惶恐,伏地待罪事。入啓。答曰,省箚具悉。卿其安心勿待罪。
司直吳□徵諫曰,伏以臣之痼疾,不可以時月爲期,殘骸餘息,初無復起之望,帶職廢仕,分義不敢冒昧籲呼,誠有所不容已,者,二字缺囚之啓,必未深諒情勢之此若也,不得不更申前懇,伏乞聖慈,許遞臣司譯院·觀象監提調之任,不勝幸甚。謹昧死以聞。踏啓字而下
午時,上御宣政殿。晝講入侍,知事洪命夏,特進官尹順之,參贊官李晳,侍讀官李延年,檢討官鄭萬和,假注書李東老,記事官金萬均,輪對武臣朴宗寧。上讀前小旻昊天疾威以下六章,音一遍訖。侍讀官李延年進講小宛宛彼鳴鳩以下四章,音釋註解。上讀新受音釋註解一遍訖。李延年曰,此章言大夫逢時之亂,而兄弟相戒之辭,可見詩人懇惻之意矣。天理本然之性,自然感發,戒以免禍,可以懲創,而在朝之臣,當其衰世,亦不能保其身,世道之變,可不體念乎?二章,專以酗酒爲戒,卽今聖上,常加戒飭,每有毖酒之敎,意八字缺動作云爲,喜怒愛憎,皆以此而半行缺三章言,非但戒其身,雖不似者,亦半行缺子言用善而似之,可也。人君化行半行缺章之義,先儒之論,已盡其旨,更無他意矣。上曰,我日斯邁者,何謂也?延年曰,無非兄弟相勉之意也。萬和曰,趨於爲善之謂也。延年曰,憂勤惕厲,則事無不成,怠惰放肆,則未有不敗者也。命夏曰,首章,言相戒之辭,二章,專言戒酒之意,三章,意在相戒相勉,四章,言無俾貽辱於父母也。萬和曰,邁者,勞往力行之謂也。言其勞於爲善,如日斯邁也。此章首言二字缺二人,又曰,無忝爾所生,此亦遭亂世之辭,在上敎化耳。命四字缺壬辰年間,忝爲承旨,入侍筵席,伏聞聖上戒酒之四字缺申飭,非不至矣,而近來崇飮之風,逾甚,以至禁中四字缺昏醉顚亂,多有失儀云,極爲未安矣。上曰,此詩三字缺酒溫克,彼昏不知等語,眞是炯戒也。命夏曰,其時世俗,皆崇飮,故詩人以此譏刺耳。上曰,時王,以酒敗德,故臣下化之,此言誠然矣。順之曰,不飮則已,飮則必變其本性,初不如不飮也。上曰,古人以酒爲狂藥,此誠善喩矣。入直之官,做甚事云耶?延年待三字缺平昔不能善飮,或爲長者及儕友輩所强,時近盃杓,頃於入直之日,歷入親族之家,適値其有酒,來抵省中,四字缺留酒盃,臣未免易溢,仍致顚亂失儀,四字缺懼欲死,玆於進講之詩,見有溫克之言,臣不覺感於中而發之語,敢有所云云。臣職忝近密,負犯若是,請伏斧鉞之誅。上默然。命夏曰,修理所用材木,令全南道貿送事,曾已啓達矣。今聞諸堂上之議,則船路運致,弊亦不些云,正殿之外,抹樓板子,其數亦二字缺令本道木手,造成板子,以便運送,似或宜當矣。上曰,相議善處,可也。命夏曰,推刷都監印信,曾以奉使印行用矣,正案今已修正,又半行缺印信,何如?上曰,此言不無所見,言于都監半行缺以其各司長官次知推刷矣。如弘文館十字缺皆在闕內,奴婢推促點考,事涉非便,不可無變通之擧矣。上曰,令都監議處。上曰,玉堂直所,移于尙衣院矣,一字缺議,何如?延年曰,尙衣院亦可容接矣。萬和曰,尙方亦有房舍樓閣,可以移入矣。乃罷出。已上燼餘
上在昌德宮。停常參·經筵。
有政。吏批,判書尹絳武科一所試官進,參判金佐明式暇,參議曺漢英進,都承旨申濡進。
吏批啓曰,判書尹絳武科試官進去,參判金佐郞式暇,小臣獨政,未安,何以爲之?敢稟。傳曰,只出緊任。
又啓曰,在外臺諫,竝改差,其代,今政差出察任事,傳敎矣。除在外及試官,則絶無合擬之人,前日下敎,勿爲遷動之人及未赴任守令,竝爲備擬,何如?傳曰,允。半行缺吳挺一爲大司諫,朴世堅爲掌令,半行缺州牧使,金振爲左承旨,李晳爲右承旨,蔡忠元爲左副承旨,兪瑒爲右副承旨,尹鏶爲同副承旨,七字缺李英馧爲禮曹正郞,南龍翼爲兵曹正郞,蔡裕後爲大提學。
兵批,判書元斗杓進,參判蔡裕後講經二所進,參議鄭攸文科講經一所進,參知李弘淵受由在外,左副承旨李晳進。
以權坽·河溍·尹文擧·朴吉應爲副護軍,閔維重爲副司直,李弘祖爲武兼宣傳官,朴敏道爲內禁衛將,金子文爲訓鍊副正。
金振啓曰,明日長陵改莎草,視事,頉稟。傳曰,知道。今日晝講,亦爲停。
兪瑒啓曰,大司憲五字缺沈儒行,武科一二所進去,掌令尹㻩,持平吳斗寅,文科講經一二所進去,掌令·持平未差,今日以監察爲茶時之意,敢啓。傳曰,知道。
李晳,以都摠府言啓曰,副摠管金汝鈺,掌隷院坐起進去,晝仕,請出標信。傳曰,知道。
李晳,以兵曹言啓曰,卽接正郞安後稷呈狀,則本以病人,猝得似瘧之症,累日嘔吐,上下痞塞,症勢危劇,旬望之間,差復未易,斯速入啓處置云。且佐郞郭齊華,家在全南道康津地,上來遲速,未能預期,本曹事務,雖在常時,視他司最煩,前頭慈殿椒井擧動亦不遠,不可久曠,安後稷·郭齊華,竝改差,令該曹今日政,以在京無故人差出,何如?傳曰,允。
以內酒房當該官吏推考四字缺傳于兪瑒曰,此外亦豈無摠察闕內之衙門乎?亦爲察推。
兪瑒啓曰,以內酒房當該官吏推考傳旨,傳曰,此外亦豈無摠察闕內之衙門乎?亦爲察推事,命下矣。闕內修掃,則紫門爲之,摠察則兵曹爲之,傳旨中付標以入之意,敢啓。傳曰,知道。
傳于吏批曰,禮曹官員差出。
李晳,以修理都監言啓曰,修理之事,一日爲急,差任之人,雖十分盡職,猶慮其不及定限,而別工作監役金自鍵,設局四日,尙無一物措辦,招問職事,茫然不知,至於前用童車,亦無意點閱,其可用與否,其怠慢不職,甚矣。此而置之,則凡事將無以成形,金自鍵,姑先從重推考,以懲其怠慢之習,何如?傳曰,先罷後推。
半行缺入來,則當爲推鞫,而大司憲李一相,司十字缺官在武科試所,新除授持平洪柱三,大司諫吳挺一,牌招肅謝,何如?傳曰,允。
兪瑒,以修理都監言啓曰,都監應用木石中,材木,則猶可及期周旋,而石役浩大,浮取未易,以卽今分三所郞廳監造官,勢未能分察內外役所,不得已郞廳監造官各一員,加差出,使之專掌蕫役,何如?傳曰,允。
兪瑒,又以修理都監言啓曰,都監郞廳兵曹正郞洪柱三,今日政,移拜持平,其代以兵曹正郞朴世城差下,而此後如或頻數遞易,則事不着實,限完役間,都監郞廳監造官,切勿擬臺侍與分任事,分付該曹,何如?傳曰,允。
吏曹參判啓曰,自前都監都廳差下之後,雖移臺諫,仍察其任,例也。至於時任臺諫,不得啓下於差出之初,而頃者修理都監提調差出之時,臣佐明,徒思得人,全忘舊規,以司諫金壽恒啓下矣。群議皆以爲未安,臣昏謬之失,在所難免,不勝惶恐待罪。金壽恒都廳之任,改差,何如?傳曰,依啓。卿其勿待罪。
兪瑒,以尙衣院官員,以提調意啓曰,尙衣院,移設於昌慶宮兵曹事,命下矣。發遣郞廳,看審形勢,則無雜物接置庫間,而內醫院,則有庫間,且與都摠府相連,可以兼設弓房,事勢殊甚便當,令紫門從速修治後,移設於此處,何如?傳曰,允。
持平洪柱三啓曰,澂·潚等復爵還收之請。措語同前新除授掌令朴世堅,時在六字缺請斯速乘馹上來事,下諭。答曰,勿煩,下諭事,依啓。
副校理李延年疏曰,伏以無狀小臣,猥半行缺於□前席,仰聞聖上戒酒之敎,十字缺之詔子,入侍臣隣,孰不欽仰感動,思有以自勵也?臣頃於在直之日,適逢盃杓,小量易溢,仍致喪儀,臣誠咋舌省愆,愧悔欲死,切欲陳疏自列,請伏邦憲,而僭猥是懼,踧踖而不敢發,昨日筵臣之啓,實臣藥石,反顧追思,直欲鑽地而不可得也。論思之職,本非臣所可冒居,而持身不謹,有此負犯,將何顔面,仍授此地?伏乞天地父母,下臣司敗,以正臣罪,不勝幸甚。謹昧死以聞。已上燼餘
推刷都監啓曰,戶曹啓辭,三月初八日晝講時,特進官判決事李所啓,權興會奴婢事,因其上言,査覈決給事,入啓蒙允事,前戶曹判書許積,不知其間曲折,徒慮收貢減縮,還爲屬公,事極冤抑矣。上曰,然則此是該院決給之事,還給,可也事,傳敎矣。上項奴婢,無論是非曲直,該院旣請還給,而蒙允,則本曹所當頉下於文案,而但取考前後文書,則掌隷院年年續案中,權諵姓名,皆以兪泓永給,分明懸錄,以此觀之,則似是永給,而丘史之說,始發於自點籍沒之後,其間情跡,不無可疑之端,令推刷都監,査考文案後,以爲稟處之地,何如?傳曰,允事,傳敎矣。勿論永給與丘史,權諵旣有軍功免賤,自點伏誅後,因其擊錚,本道査覈,備盡其前後曲折,故權諵,旣許還良,其子興會,亦屬良役,則其奴婢,諉之賊自點所奪,而仍爲籍沒,似無所據,依該院決給施行,何如?傳曰,允。掌隷院謄錄
上在昌德宮。停常參·經筵。
李晳啓曰,明日常參·經筵,取稟。傳曰,停。
兪瑒,以都摠府言啓曰,副摠管金汝鈺,掌隷院坐起進去晝仕,請出標信。傳曰,知道。
李晳啓曰,罪人入來間,推鞫停矣,今日罪人金岱,已爲拿來,推鞫爲之之意,敢啓。傳曰,知道。
李晳又啓曰,推鞫爲之事,命下矣。大司憲李一相,當爲參鞫,而方在試所,持平洪柱三,卽爲牌招,使之進參試所之意,敢啓。傳曰,知道。
又啓曰,推鞫事,命下矣,大司憲李一相牌招參鞫之意,敢啓。傳曰,知道。
半行缺鄭忠吉所呈凶書諺文,令問事郞廳,翻以眞書寫出之後,原本則臣親自入置密匣,封署授諸承旨矣,今推見,則密匣已開,臣怪而問之,則政院入直承旨開見云。旣是鞫廳文書,臣所封標,而擅自開見,該房承旨,亦不愼密,任其開見,俱涉可駭,竝推考,何如?答曰,依啓。事極駭愕,開見承旨,先罷後推。
兪瑒,以武科一所差備官,以試官意啓曰,自前擧子,六兩入格者,使之着名於渠之單子,騎芻·講書入格,則亦令着名於其單之中,流音冊中,又爲着名,考其前後着名之異同,以爲三字缺地者,其意有在,今番擧子,兩技俱入,再着其名於單子之中,一字缺每必掩蔽先着之名,使不得見之矣。當日講書擧子蘇得成,所着之名,前後頓異,定出他人之手,六兩遠射,必非渠之所射,殊甚痛駭。臣等完議,使蘇得成,更射六兩,則三矢步數皆不過八十餘步,而考見試冊中所載入格步數,則一矢一百九步,二矢一百十二步,三矢一百十四步,如是遠射,非蘇得成所射,益明矣。擧子蘇得成借對之罪,令攸司窮問處置,而代射之人,亦爲推覈現出,依法科罪,何如?傳曰,拿推。
申濡啓曰,左副承旨蔡忠元,長陵差祭未還,右副承旨兪瑒,罷職,當此推鞫之日,各該房不可暫曠,今日爲政,本院闕員,差出,何如?傳曰,允。
尹鏶,以修理都監言啓曰,燔瓦之役,須趁未寒之前,所用吐木,必先以江上已到者取用,然後可以就役,各衙門所儲,先爲貸用,其價準數移送,使之各自貿用,何如?傳曰,允。
尹鏶,以修理都監言啓曰,都廳金壽恒,欲遞改矣,其代,以舍人李泰淵差下,何如?傳曰,允。
尹鏶,又以修理〈都監〉言啓曰,江上所在材木運入車子,分付該府,使之成冊進呈,則漢城府所管車子,只十二輛云。此外私車沒數搜括以用,各衙門諸宮家車子,竝皆一體調用,而其價則自都監磨鍊題給,如是啓下之後,或有違拒圖免者,各衙門該官入啓治罪,車主四字缺何如?傳曰,允。
尹鏶,以修理都監言啓曰,半行缺漢城府,而今此都監啓下,已半行缺日郞廳監造官,分往江上,材木擇執,十餘字缺二名,至今日現身者,纔七名,該官之不能督促,極爲可駭,爲先推考警飭,而一該郞之威令,有所不逮,本府堂上中,令左尹具仁墍,專掌檢督,俾無如前稽緩之弊,凡係工匠募軍事,竝爲一體句管,何如?傳曰,允。
申濡啓曰,義禁府假都事望單子中,習讀官宋嶸·金士榮·馬後援三人,武科試所差備官進去,而誤爲塡差,原單子付標以入,而當該色吏,令攸司推治,何如?傳曰,允。
申濡又啓曰,今日爲政事,命下矣。臣濡,以該房吏批進去,兵房承旨臣兪瑒,罷職,對房承旨臣李晳,鞫廳進去,左副承旨臣蔡忠元在外,廳中只有右承旨臣金振,同副承旨臣尹鏶,兵批,何承旨進去乎?敢稟。傳曰,吏兵批兼進。
有政。吏批,判書尹絳武科二所試官進,參判金佐明進,參議曺漢英進,都承旨申濡進。以李惕然爲左副承旨,蔡忠元爲右副承旨。
正言呂曾齊啓曰,澂·潚等爵號還收之請。措語同前答曰,不允。
獻納吳挺垣啓曰,昨日之政,臣兄挺一,除拜諫長,兄弟一院,法當相避,而適在試所,今始來避,尤難一刻仍冒,請命遞斥臣職。答曰,勿辭。
大司憲李一相,執義沈儒行,掌令尹㻩,持平吳斗寅啓曰,澂·潚等爵號還收之請。措語同前新除授原州牧使李時煥,屢經州郡,見敗居多,及今衰朽已甚,對之者無不驚異,精力之消耗,尤可知矣。營下大邑,不可不擇遣勤幹廉吏,李時煥請命遞差。利川府使柳寅亮,曾爲湖南守令,見敗之後,多有貽笑之事,又以海西都事,率其子而入試場重被臺評,如此之人,不可授以臨民之任。柳寅亮,請命遞差。答曰,依啓。澂·潚事,不允。
尹鏶啓曰,前領中樞府事李敬輿上疏批答,當爲傳諭,而無郞廳,遣史官傳諭之意,敢啓。傳曰,知道。
尹鏶又啓曰,獻納吳挺垣,再啓煩瀆,退待物論矣。傳曰,知道。
尹鏶又啓曰,平安監司柳淰啓本中,不書日子,殊無致察之意,監司柳淰,請推考。且啓本摩摺生毛,不謹甚矣,陪持人,亦令査覈治罪。傳曰,允。
判中樞府事金藎國箚曰,伏以臣,兼帶典醫監提調,有年矣,祿官等兩都目取才,某日爲之事,請於禮曹,則禮曹定日分付,然後提調率講官進參,例也。今秋冬等取才,自七月請于禮曹,則禮曹,以本曹連有事故,當於無故日分付云,而時未有分付,故未得爲之矣。禮曹事勢,亦固如此,而遷延至今,致有大臣啓辭,不勝惶恐待罪。仍念臣老病之極,提調之任,乞賜遞改,以便公私,不勝幸甚。取進止。答曰,省箚具悉。禮曹所爲,殊甚不當,當該官員,當令推考矣。卿其安心勿辭,亦勿待罪。
前領中樞府事李敬輿疏曰,伏以臣素有沈痼之疾,暫有運動,輒致昏厥,昨者聞有上變之事,驚惶錯愕,奔詣闕下,旋承召命,入參鞫廳,被告罪人中,有連姻者,而鞫獄事重,不敢顧怕私嫌,冒隨諸大臣之後,幾至達夜,罷歸之後,中道疾作,僅得還家,伏枕眩瞀,不能收拾,欲起還仆,不得隨參於諸宰之列,揆以□不勝惶恐,伏地待罪。謹昧死以聞。答曰,省疏具悉。卿其安心,勿待罪。
兵曹參判蔡裕後疏曰,伏以無狀小臣,偏荷殊渥,致身至此,臣若擇燥濕而處之,臣爲負聖,明矣。第於所不堪冒居之,則臣身不足言,其在國體,何如哉?臣半行缺四載矣,幸得遞免,纔九朔耳。半行缺措躬無地,一謂之過,豈容半行缺譏,臣竊惜之。且臣重患吐瀉,半行缺闕門外,而未獲與諸臣俱入復命,臣之逋慢,固無以逃其罪。□如非大段悶迫者,不當此鞫逆之日,敢有所煩辭而乞解乎?伏惟聖慈,俯察危悃,治臣逋慢之罪,遞臣文衡之任,俾安微分。謹昧死以聞。答曰,省疏具悉卿懇。卿其安心勿辭。已上燼餘
上在昌德宮。停常參·經筵。
金振啓曰,推鞫完畢間,常參·經筵,頉稟。傳曰,知道。
金振啓曰,來十一日輪對爲之事,命下,而推鞫完畢間,停常參事,頉稟矣。輪對,亦爲頉稟。傳曰,知道。
尹鏶,以都摠府言啓曰,今日入直軍士,當爲中日習射,而闕內推鞫排設,依前例限完畢間,姑停之意,敢啓。傳曰,知道。
尹鏶,以都摠府言啓曰,副摠管金汝鈺,掌隷院進去,晝仕,請出標信。傳曰,知道。
尹鏶,以修理都監言啓曰,半行缺運入,而運入之際,不無遲滯,半行缺前例,令兵曹卽爲擇定,何如?傳曰,依啓。
尹鏶,以修理都監言啓曰,開基吉日,定於今二十六日,定礎吉日,在於來九月初八日,其間不過十一日,掘去舊土,補以新土,築雜石排階石後,方可定礎,功役浩大,勢難完畢於十餘日之內,撤毁舊屋,開基等吉日,自都監招致日官,更爲推擇,次次進〈行〉,何如?傳曰,允。
尹鏶,以都摠府言啓曰,副摠管金是聲,以弓品堂上,除標信內弓房進去之意,敢啓。答曰,知道。
李晳,以承文院官員,以都提調意啓曰,修理都監,設局於本院事,旣已啓下矣。本院則依前移接於昌慶宮·弘文館,何如?傳曰,允。
尹鏶,以武科二所差備官,以試官意啓曰,雨字擧子,再昨旣講,本經連晝之後,願講餘經周易,武科講書之規,武經中,自願一書,乃是事目,而至於餘經許講,稀有之事,故今過兩日,不得輕許矣。似聞前規,則或云文武一體,曾前亦有許講之時云,而臣等未能詳知規例,渠則連日來訴不已,何以爲之?敢稟。傳曰,許講,似爲無妨矣。
尹鏶,以修理都監言啓曰,撤毁舊屋,開基等日,次次進定事,纔已稟定,而豎柱·上樑吉日,九月二十二日,似爲太遠,亦令日官,更爲推擇進定,何如?傳曰,允。
尹鏶,以修理都監言啓曰,撤毁舊屋,開基·豎柱·上樑吉日,令日官更爲推擇,則撤毁舊屋,八月十一日辰時,開基,同月十五日辰時,豎柱·上樑,九月初八日巳時爲吉云。豎柱吉日,雖與定礎日相値,時有早晩,可及周旋,以此等日進定,何如?傳曰,允。
李晳啓曰,朴東道之弟,出於告者鄭忠吉之招,而鞫廳蒙允,故臣依例出給,朴東道之弟五字,以給假都事崔克諶矣。東道弟壽民,及東道養子萬最,竝爲拿來,萬最初無拿命,故亦不書給,而混同拿來,殊甚駭異,請假都事崔克諶,從重推考,東道子萬最,則令鞫廳,稟處,何如?傳曰,允。
正言呂曾齊啓曰,澂·潚等復爵還收之請。措語同前獻納吳挺垣,引嫌而退。相避之法,在下當遞,請命遞差。答曰,不允。遞差事,依啓。
傳于尹鏶曰,鞫廳大臣以下,引見。
尹鏶,以義禁府言啓曰,罪人朴自韓招內,鄭忠吉初七日上變之朝,及初五日來見於獄中云。常時不能檢飭,以致外人出入獄間,事極駭異,其時入直都事,從重推考,當該刑吏及外直等,令攸司囚禁刑推,何如?傳曰,依啓。王獄之不嚴,久矣,予嘗痛惡,此事何足怪乎?當該都事拿推,判義禁以下,竝從重推考。
尹鏶,以修理都監言啓曰,今此修理時,石役最急,浮石所郞廳監造官,率領石手,當日出送各浮石處,明日爲始役之意,敢啓。傳曰,知道。
尹鏶,以修理都監言啓曰,木石運入之際,耀金門狹隘難容,勢將鑿宮墻,別設一門,此則當臨時更稟,而墻外川渠橋梁,不可不預爲造作,數間草屋二家,適在作橋之處,不得已爲先使之撤移之意,敢啓。傳曰,知道。
尹鏶,以修理都監言啓曰,木手·石手,多入於諸宮家及士大夫營造之處,非但百般稱頉,期於圖免,或有威脅邊手,使不得進告者,事甚駭愕。從前闕內修理時,公私營繕,竝爲停罷,卽是前例云,今亦限都監畢役間,禁其營造,如是知委之後,如有犯者,一一摘發入啓,重治之意,嚴明分付漢城府,如何?傳曰,允。
傳于尹鏶曰,推鞫姑罷。
大司憲李一相,執義沈儒行,掌令尹㻩,持平吳斗寅啓曰,澂·潚等復爵還收之請,措語同前答曰,不允。
尹鏶,以漢城府言啓曰,卽刻修理都監,分付內,幕軍五六百名,□日內爲先整,齊逢點事,三字缺許多軍丁三字缺得爲難自數日前掛榜知委應半行缺至於五六百名罔晝夜募得事,半行缺時逢點赴役,誠爲悶慮,多般募得十字缺敢啓。傳曰,知道。
申濡,以吏曹言啓曰,臺諫及守令有闕,政事何以爲之?敢稟。傳曰,明日爲之。
金振啓曰,鞫廳引見,雖出於不意,而預備史官,趁未入來,憲府啓辭,批答之下,致令注書,獨爲出待,事甚可駭,當二字缺史官,請推考。傳曰,依啓。
尹鏶啓曰,推鞫姑罷,閉門前卽爲分付,禁府趁不擧行,致令罪人留門方出,事甚稽緩,當該都事,請從重推考。傳曰,允。已上燼餘
傳曰,鞫廳大臣以下引見。
酉時,上御熙政堂。入侍,前領敦寧府事李敬奭,領議政鄭太和,領敦寧府事金堉,右議政沈之源,判義禁府事元斗杓,知義禁府事尹履之·鄭維城·洪命夏,行大司諫吳挺一,大司憲李一相,右承旨李晳,假注書張鍵,記事官金萬均·李元禎。上曰,罪人事,已悉於啓辭中,而文字不如言語,諸大臣之意,如何?卽欲相見議之,而諸罪人,未及齊會,故不果矣。景奭曰,獄體至嚴,不敢率爾仰達,而天鑑旣已洞燭,此獄事一字缺無疑惑之端矣。太和曰,當初自上封下凶書,臣等聚首見之,則其中二字缺多有兇慘,而第其書札中,直書姓名,謀逆,是何等陰祕之事,而遠地作書,直寫姓名,傳授以送乎?金穡則初則牢諱,而及其面質之時,乃言春間見請婚之書,裁答以送云,此爲可疑也。漸見二字缺則自一字缺列書諸人之名,一字缺得文字,而告變,故使忠吉傳書四字缺金穡之間欲見二字缺答之如何,而不爲自告,指嗾忠吉半行缺口獄成,則爲要功之地,不成則免誣半行缺鞫廳之所不問,而渠先發之,其兇數三字缺上曰,筆跡之說,不問而先發,正如器遠六字缺時不先發言之意也。太和曰,自韓,指嗾忠吉,不一字缺知情之狀,故今日啓請刑推矣。且其兇書,眞諺相半,尤爲荒唐矣。上曰,忠吉爲人,如何?太和曰,聞忠吉,乃是庶孽,而爲人愚劣無形,不能奸巧矣。堉曰,自韓則在於天安,穡則在於安城,而俱以不良,得談於其一鄕,而渠輩多犯國律,至奪驛田,方在囚繫,應被重罪,故爲死中救生之計,仍爲構捏平日之所憎怨者矣。太和曰,自韓·忠吉之招,皆言忠吉,不知文書,初不知書札主意之如何,而及示自韓之後,始知其爲兇書云矣。上曰,自韓之初不見書云者,欲發筆跡憑準之言故也。太和曰,自韓囊中有書,外面書尊丈前上書,金軍威下執事,其終只書等字,而不書姓名,此則若朴明道二字缺曄書者,而其實出於自韓之手也。又一書初面,則書黃生員云,其中有天變丙元等四字,與自韓筆跡,近似矣。上曰,所謂金軍威者,誰耶?太和曰,金曄,曾爲軍威縣監矣。金曄處所送之書,及曄自裁之書,皆出一人之手,自韓情迹,可知也。穡初言全不知忠吉,後言婚禮往復之間,此爲隱諱之言,且忠吉與穡,居同郡至近之地,而忠吉,亦非常漢,則宜無全然不知之理,而如是牢諱,老惡無比,死無足惜,故二次刑推之後,啓請加刑者,蓋以此也,而自上,下姑待明日之教故,姑緩之矣。然而其書,則未知其必出於穡之手也。上曰,右相意,如何?之源曰,臣承命在外,上變之初,未及聞知,而入來後始知之,不勝驚愕。獄體至嚴,不敢率爾陳達,而其兇書有曰,沈之源不可信也,養子尙會知之,七寸,豈可顧念乎?又見囊中一書,則若朴明道之書者然,而言沈叔主,前無薄意,今則若何云,小臣惶恐,不敢添論於獄事矣。上曰,何爲此虧損獄體之言乎?上曰,延陽府院君五字缺太和曰,其□書有言,天變斯酷,人心土崩,半行缺去何憂等語,蓋其名,出於兇半行缺上曰,諸堂上之見,如何?斗杓曰,小臣之見,與半行缺是事,而自韓做出兇計,使忠吉五字缺側矣。履之曰,臣在鞫廳時,獄體至嚴,不敢雜以五字缺議,今乃歸一,更無所達矣。大槪渠處所送之書,則五字缺進納矣,他人私簡,豈有一字缺爲忠吉所得之理乎?五字缺疑矣。維城曰,獄中事體至嚴,而諸大臣皆已陳達,小臣之意,與諸大臣之意,無異矣。命夏曰,小臣所見,亦與大臣無異矣。三字缺小臣初日,則不能參鞫,昨日始爲來參,而大臣所達之外,更無所達矣。大槪自韓,奸巧無比矣。維城曰,金穡受刑之時,不出一聲,其凶獰,可知矣。一相曰,自韓久繫禁府之餘,移到鞫廳,以常情言之,則豈不驚懼失措,而終無怖色,直自當之,而言六月初三日見其書云,此必指嗾之事也。太和曰,忠吉·柳涑·柳德溟,與朴自韓,似是一體之人矣。忠吉言,柳德溟知之,而德溟,卽自韓之妹夫云,是必相約而發也。上曰,諸宰之意,皆如是乎?當初上變之時,只以往復書簡來呈,予意旣已爲疑矣。且自韓,欲陷其訟隻,敎其婢子而呈官構獄,終至敗露,囚繫禁府,已知其極兇極惡之人矣。今日之事,出於死中救生之計,無疑矣。三月之簡給忠吉,而半年之後,尙無回報,則所當還推之不暇,豈有至於六月,更給書札之理乎?不過自韓,指嗾愚劣之忠吉,以爲成則得功,不成則苟免之計也。其中所謂金曄書,有言祕錄深藏云,其所謂祕錄者,告變時,亦爲入納,而語甚胡亂,故不下於鞫廳矣。仍下其祕錄曰,末端目之以鬼錄,而列書名士大夫之名,殆無遺漏,二字缺諸卿無不與焉,尤極兇惡矣。國家紀綱,雖至頹廢四字缺敢爲此等事乎?不勝痛惋。承旨之名,亦在其中,尤可怪四字缺李晳,首攻自點,故若爲自點復讎者然故也。晳曰,自點三字缺其中,殊未曉也。上曰,此自韓之所以,尤兇處也。自書其四字缺疑出於渠手也。斗杓曰,事雖無據,或不無其中五字缺成耶?上曰,然。一字缺渠中或不無怨國之言耶?太和曰,半行缺曰,此中諺簡,何物也?上曰,半行缺然者也。上曰,金弘郁書於其半行缺爲自點攻讎之理乎?具兵判,無半行缺必報之私讎者,何也?斗杓曰,臣五字缺代射之獄矣。太和曰,兩司長官云,有冊封入不下,當爲五字缺爲自上必有處置矣,果是此冊也。上曰,自五字缺凶獰乎?僉曰兇獰矣,穡亦兇惡矣。景奭曰,四字缺武科時,臣姪長英,爲安城郡守,不許謁聖,則四字缺優戲,以示誇張之意,其事極兇,而削科之權輿,實由於長英矣。一相曰,此冊旣下,直聖朝美事也。上曰,出而燒火,可也。忠吉婢夫春男拿問之後,可以覈實乎?太和曰,今則情迹已露,雖無可問之事,然待春男拿來後,處之當矣。上曰,沈之瀗之名,出於朴明道招辭,而鞫廳之意,必欲拿問,有不可不拿問之端耶?太和曰,朴明道言,今年三月十八日後,與右相之子,同做科業,曾不出南大門外云,今日又出其言,以之瀗爲證,故請拿來矣。今聞右相之言,則朴明道,夏來不出城外,知之甚詳云矣。晳曰,小臣亦聞朴明道之來,在對門家,久矣。卯酉無暇,雖不相見,其連做科業,知之熟矣。及至今日,以臣爲證,不勝惶恐,而方在鞫廳,不敢引避矣。上曰,何惶恐之有?命夏曰,之瀗,與右相四寸親,故不敢不請拿矣。景奭曰,金穡,反復言語,此爲可痛,而似不參於兇逆之事矣。上曰,穡,不過或爲凶悖之言而已。此則與金曄從厚之言,一般矣。所謂金曄書中言,祕錄深藏云者,必欲殺曄而後已也。忠吉,何時刑推乎?太和曰,初欲待春男矣,今則雖無春男,可以刑推而告者,不可輕杖,似當待春男來矣。上曰,自韓,纔經徐忭之事,而又爲此擧措,其愚兇三字缺太和曰,以鄭埏當許積云,所謂鄭埏,卽積平安監司時四字缺也。頃於徐忭上變事過之後,埏,投刺請謁,積不見曰,四字缺驚恐云。蓋埏也,以忭之姻親,預知賊忭之謀,先言於五字缺埏,見絶於舊將,不勝愧悶,至或對人涕泣,故自韓,聞五字缺說也。上曰,金岱,何如人耶?太和曰,金岱,乃五字缺帶去偏裨朴二字缺姪也,故知之矣。上曰,前領中樞半行缺曰金曄是矣。曄也,居在天安,而生五字缺上曰,金穡,明日亦爲加刑乎?太和曰,忠半行缺請刑推矣,參於逆謀,則未可知四字缺金穡,雖不良,以此杖死,則未知如何。上曰,恐其徑斃四字缺故姑徐之,不可不熟講爲之。然黃字書札之說,更當六字缺在所當問,而於穡何是責乎?上曰,穡之爲人,不足責四字缺聞年少而何以病重乎?此人,亦與自韓有嫌乎?太和曰,非元五字缺病而拿來之際,又爲添傷云矣。上曰,以獄體言之,則穡二字缺刑推,而待春男面質後爲之。且忠吉·自韓,當加刑訊,然後可得實狀矣。晳曰,然則春男上來間停刑乎?上曰,依爲之。延陽府院君批答,欲爲之,而似涉泛然,承旨親往敦諭,以獄情更無可觀,其兇書之言,何足介懷?明日必須入來參鞫,毋損國體之意,丁寧諭之,可也。上謂斗杓曰,忠吉,出入禁府云,此雖近來例事,而事體重大,故竝卿推考矣,卿不必盡知,而國綱解弛,王獄不嚴,士大夫被囚,則出入者紛紜云,何不嚴禁乎?斗杓曰,近來王獄不嚴,士大夫至有着冠帶而出入者,洪命夏以曹司堂上,尙不檢飭,而今乃不嚴如此,極可寒心矣。命夏曰,臣曾從古老聞,李濟臣繫獄時,其子侄輩,不敢入見,從門隙執手涕泣云,當時之獄體如此,而壬辰以後,陵遲日甚,以至於此矣。斗杓曰,前在都事,皆以參下之官爲之,故必擇年少剛明有風力者,除授,當此之時,稍有可觀事矣,自陞參上之後,率用年老瘦軟之輩,王獄之不嚴,職此之由矣。一相曰,臣在鞫廳,自韓·忠吉面質之時,聞忠吉再入禁府之言,不勝驚愕,欲請推禁府堂上,而二字缺入啓請推,故停止矣,卽者自上下敎之後,諸四字缺待罪,而知事尹履之,恬然在坐,不爲待罪,雖除拜四字缺事體極爲未安,尹履之請命推考。上曰,依爲之。已上燼餘
上在昌德宮。停常參·經筵。
有政。吏批,判書尹絳武科一所試官進,參判金佐明進,參議曺漢英進,都承旨申濡進。
以元萬石爲獻納,吳挺垣爲延安府使,二字缺爲承文院正字,尹珹爲原州牧使,金夏鉉爲兵曹正郞,三字缺爲利川府使,趙胤錫爲工曹正郞,金以鎭爲大同察訪,沈儒行爲校理,柳俊昌爲執義。
傳于吏批曰,校理,後政差出。以執義望單,傳于吏批曰,改望。
兵批,判書元斗杓修理都監進,參判蔡裕後,參議□攸進,參知李弘淵受由在外,同副承旨尹鏶進。
四字缺副護軍,吳挺垣爲副司直。
尹鏶啓曰,半行缺金汝鈺掌隷院坐起進去,晝仕,請出標信。傳曰,知道。
金振啓曰,來十六日,儒生殿講日次,而二字缺擧動相値,頉稟。傳曰,知道。
尹鏶啓曰,卽者本院書吏來言,刑曹書吏,持公事二度,從門隙呈納云,臣以爲本曹諸公事,旣已判下之後,門隙追呈,已極稽緩,夜深入啓,尤涉未安,故還爲出給矣。下吏怠慢之習,不可不懲,當該色吏,令攸司推治,何如?傳曰,允。
尹鏶,以修理都監言啓曰,撤毁舊屋正時,定於□時矣,卽刻始役,欽敬閣齊政堂,爲先撤毁,而堂上·郞廳五字缺宮·慶和堂一時撤毁之意,敢啓。傳曰,知道。
李晳啓曰,臣於昨夕,榻前承命,以丁寧下敎之意,傳諭于延陽府院君李時白,則對以臣在鞫廳,得見朴自韓凶書,心神驚越,不能自定,退出闕外,惶恐竢罪矣。今者特遣承旨,慰諭懇惓,感泣之外,不知所達云矣,敢啓。傳曰,知道。
尹鏶,以兵曹言啓曰,冬至使一行應把驛馬,必須預爲整待,忠淸道上等一匹,中等五匹,全南道上等一匹,中等十匹,慶尙道上等一匹,中等十二匹,下等一匹,江原道中等四匹,咸鏡道中等四匹,下等二匹,分定,而下三道,則來九月二十五日,京中逢點,咸鏡·江原道則直送平安道,九月三十日安州逢點事,諸道監司處行會,何如?傳曰,允。
尹鏶,以推刷都監言啓曰,都監郞廳,勿爲遷動事,入啓蒙允,分付該曹,非一非再,而今者又以都監郞廳吳挺垣,移授延安府使,殊甚不當,吳挺垣延安府使遞差,使之仍任都監之任,今後都監郞廳,限推刷完畢間,切勿遷動事,更爲申飭該曹,何如?傳曰,允。
尹鏶,以都摠府言啓曰,曜金門內,中日試射之處,今因修理,自都監排設爐冶,前頭中日,以通化門內前日處所爲之乎?敢啓。傳曰,不必移設,限畢役間,姑停,可也。
尹鏶,以修理都監言啓曰,今此修理,已爲始役,監造官一員,當日爲始,依前輪回入直之意,敢啓。傳曰,知道。
尹鏶,以修理都監言啓曰,上年所斫半行缺黃海道矣。卽接監司任義伯馳半行缺船隻一事,甚爲難處,雖一葉七字缺諸宮家及管餉使,因京衙門分付,鹽鐵上納之時,不得一字缺執捉此等船,則便以船人之告訴,推論本官,重杖色吏,故寧受營門之罪責,不敢下手於有屬處船隻。凡干上納之遲滯,職由於此。今此修理材木上送,事甚緊急,諸上司諸宮家所屬船隻,竝爲執捉輸運,俾免愆期之弊云。其間事勢,誠如所報,勿論公私所屬船隻,竝令輸運,若或有四字缺之弊,重則啓聞請罪,輕則報都監處置之意,知委該道監司,何如?傳曰,允。
尹鏶,以禮曹〈言〉啓曰,今八月初六日修理都監堂上,請對引見時,上曰,頃日引對時,聞前領敦寧之言,其意欲罷方物,以紓民力,爲民蠲役,豈非美事?但念國用有裕,而不恤民事,殊非益下之道,國家如有不得已之擧,則或時不免分定於民間矣。與其用民之力,而招怨於民,曷若除此節目應供之物,以補切急之需用乎?前頭冬至正朝誕日三度方物,大妃殿外,依前作木,以爲修理補用之地,宜當。其令該曹,將此事意,前期行會于諸道事,傳敎矣。三名日方物,大妃殿外,竝皆作木,補用於修理之役,則作木輸納等事,當自戶曹,知委諸道,而明年誕日方物,旣不封進,則物膳亦在其中,只甲胄·弓袋·筒箇,仍前封進,以此意當爲分付,而明年冬至以後兩名日,當依前作米作木,納于前納之處,誕日則亦當依前封進矣,各道監·兵·水使處,竝爲移文知委,何如?傳曰,允。
尹鏶,以推刷都監言啓曰,今八月初七日晝講時,知事洪三字缺啓京中各司奴婢推刷事,以其各司長官次知推刷次知矣。如弘文館·侍講院·春秋館等衙門,皆在闕內,奴婢推捉點考,事涉非便,不可無變通之擧矣。上曰,令都監議定事,傳敎矣。弘文館·侍講院·春秋館皆在闕內衙門,推捉奴婢點閱之難便,果如筵臣所啓,今此三衙門奴婢,令刑曹句管推刷,何如?傳曰,似未妥當矣。
尹鏶,以修理都監言啓曰,一字缺領役部將二十員,分往材木運入處,半行缺各處各別督役,俾無工匠役軍半行缺蕫役者,從輕重治罪警責,何如?傳曰,允。
傳于李晳曰,鞫姑罷。
大司憲李一相,掌令八字缺啓曰,澂·潚等復爵還收之請。措辭同前答曰,毋庸堅執。
司諫金壽恒啓曰,頃者本院前啓連啓之時,簡通往復,不及於臣,有乖臺閣舊規,而臣方在試院,不得隨例避嫌,及其僚席先避,臣不可晏然泯默,敢將一疏,冒陳曲折,而疏中啓辭,出於新構爲言矣,今聞其時啓辭,仍舊而啓,實非新構云。蓋前啓措語,在於臣未參本職之前,而同僚連啓,又出於久停之後,故臣全欠諦詳認爲新構,至以此歸過於同僚,昏謬不察之失,在所難免,而試場未罷,不敢自列,今始來避,所失尤大,決難一刻苟冒,請命遞斥臣職。答曰,勿辭。
傳于尹鏶曰,修理都監,今已始役,而軍匠出入之際,門之開閉,若從常時,則有妨於赴役,曜金門開閉差早差晩事,知悉擧行。
李晳啓曰,司諫金壽恒,再啓煩瀆,退待物論矣。傳曰,知道。
自昧爽至巳時,沈霧。自巳時至申時,日暈。自夜一更至三更,月暈。
右副承旨蔡忠元疏曰,伏以臣於今月初□日,進去長陵齊所,祗受初六日有旨,以臣爲右副承旨,乘馹上來者,臣承命隕越,繼以感泣,不知所以仰籲也。臣本以無似,猥蒙恩私,絲毫無補,罪戾交積,本院被彈,僅逾月矣。職在該官,二字缺陳懇,夢寐之外,又叨新命,不識聖明,何取於臣,而臣欲貪榮冒進,不顧廉恥,人將謂之何哉?夫人臣之所以事上,惟在於恪謹盡禮而已。國家二百餘年,曷嘗有近侍之臣,以怠慢無禮,見驅於人,而臣之罪戾,乃至於此,臣何足誅?有辱淸朝。揆諸法例,萬殞猶輕,而誤恩荐加,情勢益蹙,不得不以危迫之半行缺伏願聖明,察臣情勢,半行缺玷近侍之列,以便公私,不勝幸甚。答曰,省疏具悉。爾其勿辭,從速察職。
兵曹參判蔡裕後,六字缺乞遞文衡,實出至悃,而聖鑑不諒,極賜溫批,悶蹙之至,若無所容,況値鞫逆之日,又敢煩辭,臣罪尤大。第念國家,量材而器使人臣,揣分而受任,若上虛授而下冒據,則必病于國,累其身,非細事也。臣歷觀古史,或有以不合之人,復授前任,則書復以譏之,蓋初不及洞察,而至於旣察之後,而復授焉,則此實過擧之六字缺縱拘於顔情,士林之譏笑,必重於前日,伏乞聖慈,亟遞臣文衡之任,以幸公私。謹昧死以聞。答曰,省疏具悉卿懇。此非予之私意,衆論之所許也,有何二字缺卿其勿爲控辭,從速察職。已上燼餘
上在昌德宮。停常參·經筵。
李晳啓曰,請出推案。
申濡,以吏曹言啓曰,臺諫有闕,政事何以爲之?敢稟。傳曰,明明日爲之。
尹鏶啓曰,武科重試試官,今當差出,而兵曹判書元斗杓,推鞫廳進參,不得擬望云,令本曹考例,從速處之,何如?傳曰,允。
申濡,以司饔院官員,以都提調意啓曰,今日京畿日次進上生鮮,以體小中魚,苟充封進,莫重進上,如是不謹,事極駭愕,請封進官推考。傳曰,允。
兵曹啓曰,武科重試初試開場,在明日,試官半行缺參判臣裕後,時未出仕,半行缺尋常除拜,亦不得擬望,則莫重試官差出,事勢難擅,何以爲之?敢稟。傳曰,今姑罷格爲之。
傳于尹鏶曰,明日別中日爲之。
李晳啓曰,罪人鄭忠吉,已爲行刑,依法典籍沒家産事,捧承傳,何如?傳曰,依啓。忠吉獨爲籍沒,似爲不均,朴自韓,雖未正刑,旣已承服矣,籍沒當否,議大臣處之。
申濡,以司饔院官員,以都提調意啓曰,大妃殿椒井擧動時,本院供上捧上處所,二字缺墻垣之內,絶無可合處,而司圃署最近墻外,不得已此處,供上廳排設擧行之意,敢啓。傳曰,知道。
尹鏶,以訓鍊都監言啓曰,自前椒井擧動時,仁王山內外,有打圍之規,今亦依前,來十三日,聚軍打圍,仍爲設布張之意,敢啓。傳曰,知道。
尹鏶,以兵曹言啓曰,武科重試初試試官,磨鍊備望,而武臣二品以上,絶少,不得已依前每望二員,備擬以入之意,敢啓。傳曰,知道。
正言呂曾齊啓曰,司諫金壽恒,以頃者本院前啓連啓之時,簡通往復,不及於臣,有乖臺閣舊規,而臣方在試院,不得隨例引避,及其僚席先避,臣不可晏然泯默,敢將一疏,冒陳曲折,而疏中以啓辭構語,出於新構爲言矣,今聞其時啓辭,仍舊以啓,實非新構云。蓋前啓措語,在於臣未參本職之前,而同僚連啓,又出於久停之後,故臣全欠諦詳,認爲新構,至以此歸過於同僚,昏謬不察之失,在所難免,而試場未罷,不敢自列,今始來避,所失尤大,決難一刻苟冒,引嫌而退。連啓之時,不爲往復,則疏陳曲折,在所不已,而錯認新構二字缺同僚相繼而遞,則不安其職,理勢固然,司諫金壽恒,請命遞差。答曰,依啓。
尹鏶啓曰,本月初十日刑曹,宋之英推考公事,啓下之後,丁命舟代射人文應士,移義禁府傳旨,臣以代房,卽當捧入,而文應士移送一款,在於原公事結尾之上,故臣新入生疎,未能覺察,下吏,亦不拈出告知,混洞出給,今始捧入傳旨,致有下敎,惶恐待罪。
吏曹口傳政事,以尹絳爲九字缺
尹鏶,以武科二所差備官,以試官之意啓曰,十餘字缺單子及京外都目冊,一一相考,則祗半行缺甚多,詳細考準後,違格者竝爲一字缺法拔去七字缺則本廳都目冊中,刀割一行,作二行書之,非但墨色糊亂,始漢之始字,以時誤書,字樣不明,僅得解見,居蔚山之蔚字,以懟山書之,而錄名單子居住,則以淸道懸錄,但印跡分明,似非盜印,而追書之狀,昭不可掩,此必本廳當該將及牌頭等之所爲。名字·居住,旣有差錯,而兼司僕安明□·趙天瑞,亦爲追書於本廳之冊,現捉且無印迹,朴始漢·趙天瑞入格拔去,而當該本廳將及牌頭等所犯,竝令攸司照法處置,何如?傳曰,允。
大司諫吳挺一,獻納元萬石啓曰,澂·潚等爵號還收之請。措辭同前答曰,勿煩。
大司憲李一相,執義柳俊昌,掌令尹㻩·朴世堅,持平吳斗寅·洪柱三啓曰,澂·潚等復爵還收之請。措辭同前闕內推鞫時,該房承旨啓出推案,始詣鞫廳,所以重鞫體也。今番庭鞫推案未下之前,承旨徑進鞫廳,司謁,獨奉推案,追後來呈,鞫廳舊規,到今墜廢,殊極可駭,當該承旨,請命推考。鞫廳罪人朴壽民拿來時,朴萬最則初無拿命,而假都事崔克諶,混同拿來,自鞫廳啓請拘留,完鞫後,始令放送。莫重鞫獄罪人拿來之際,承旨分付有無,不能區別,有此無前之擧,聞之者,莫不驚駭,日後之不可不慮,假都事崔克諶,請命拿問定罪。頃日文科擧子入場之時,四館爲檢飭儒生半行缺幕未及起坐,四館,因此發怒半行缺監搜挾,事體自別,而法府下人,任意決罰,此乃前所未有之事也,不識事體,甚矣。四館當該官,請命罷職。答曰,依啓。四館當該官,爲先推考。澂·潚事,不允。
尹鏶啓曰,四館爲先推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
兵曹判書元斗杓箚曰,伏以臣,自四五日前,重患洩瀉,腹痛兼發,而鞫獄方張,不敢言病,僅僅扶曳,晨夕進參,處冷添劇,轉成赤痢,食飮全廢,氣力憊薾,服藥施鍼,俱未見效,都監之坐,連日未參。當此修理事緊之時,緣臣賤病,久廢職務,尤切惶悚,不知所出,臣本職及都監提調之任,亟賜鐫改,以便公私,不勝幸甚。取進止。答曰,省箚具悉。卿其安心勿辭。仍傳曰,遣內醫看病。已上燼餘
上在昌德宮。停常參·經筵。
下直,星州牧使崔繼勳,永宗萬戶白後登。
以備忘記,傳于尹鏶曰,今下弓矢,永宗萬戶白後登處給之。
尹鏶,以都摠府言啓曰,因傳敎入直軍士,別中日試射,請出標信。傳曰,知道。
金振啓曰,明日常參·經筵,取稟。傳曰,停。
尹鏶,以義禁府言啓曰,以罪人鄭忠吉家産籍沒草記,傳曰,依啓。忠吉獨爲籍沒,似爲不均,朴自韓,雖未正刑,旣已承服矣,籍沒當否,議大臣處之事,傳敎矣。議于大臣,則前領敦寧府事李敬輿議以爲,當初上變半行缺復作,且凶書中被告緊出者,有半行缺謀凶慘,巧設機穽,非聖明洞燭情狀,廓恢乾斷,無辜之橫罹,事之不幸,爲如何哉?伏見聖敎,益見大聖人懲惡防患之至意,如臣淺見,何敢異同於諸大臣之議?但念法者王者,與天下共者也,惟當遵守三尺,堅如金石,一有低仰,恐有後弊,鞫廳諸臣中,或有慮及於此者,亦以是也。執其兩端,於中處之,惟在聖裁。領敦寧府事李景奭議,自韓,忍杖不服,及聞忠吉箇箇承服之言,渠亦無以爲辭,敎誘忠吉誣告之狀,則不敢隱諱,□□敎誘之狀承服,則許多曲折,自在其中。但其邪毒特甚,忍不盡吐而斃,不得正刑,此未痛快,而承服則爲之,依法籍沒似當之意,臣朝在鞫廳,發言於會坐之中,或以爲慮有後弊云云。臣又以爲如此之類,不爲籍沒,則無以明法而懲惡,此獨無後弊乎云云,而愚淺之見,不敢自信,如是言之而已,今承聖敎,敢以會坐中所言之意陳達,伏惟上裁。領議政鄭太和議,自韓凶書自作曲折,終不吐盡實狀,而敎誘忠吉誣告之事,則渠亦自服,雖未及正刑,依法籍沒,似無不可,故臣於今日鞫廳席上,將爲啓稟,或以爲未正刑而籍沒,恐有後弊,此言亦不無所見,相議還止矣,今承聖敎,此實愚臣之初意也,伏惟上裁。領敦寧府事金堉議,今番獄事,專出於自韓凶謀,敎誘忠吉,忠吉所爲,明若觀火,故忠吉箇箇承服,一如諸人之所料,更無可疑之端,況自韓之招,亦已太半承服乎?直未盡吐而斃,何不謂之承服,而不施籍沒之法乎?謂之慮有後弊,不識其意也。前日引對之時,臣等已達自韓敎誘忠吉之所爲矣,忠吉卽服,自韓槪服未盡而斃,似無他意,伏惟上裁。延陽府院君李時白議,自韓敎誘忠吉之狀,盡露於忠吉承服之招,其爲凶狡,已極叵測,而第渠不吐實而斃,未及正刑,揆以法典,有乖正刑後籍沒之義,故臣於鞫廳議啓之時,力陳淺見者,蓋爲後弊而發,今不敢更有所陳,惟在聖明裁處。右議政沈之源議,自韓,雖未及正刑而徑斃,其敎誘忠吉,構捏誣告之狀,旣已自服,則與全然不服者有異,依法籍沒,似無不可,伏惟上裁。綾川府院君具仁垕,病不收議,大臣之意如此,伏惟上裁。傳曰,從多施行。
尹鏶,以訓鍊都監言啓曰,八字缺及彰義門外,至月巖諸山,分軍半行缺敢啓。傳曰,知道。
蔡忠言,以兵曹言啓曰,八字缺試時諸將官等,以打圍之故,當以明日赴試矣,八字缺等罷圍後往赴云。入直將官·把摠·許遂,哨官八字缺亦宜令代直進去,將官代直單子書入之意,敢啓。傳曰,知道。
蔡忠元,以兵曹言啓曰,前因衛將所八字缺稟蒙允矣。今者又値秋夕,祭時應用之軍,八字缺充數無路,坊民八十名,依前啓下雇立。四字缺大司憲李一相,執義半行缺洪柱三啓曰,澂·潚等復爵還收之請,今已累月,而天聽邈然,只以不允爲批,臣等竊不勝悶鬱焉。澂·潚旣蒙放還,任其出入禁中,則聖上之屈法伸恩,亦已至矣,而還仍爵號之命,今又遽降,不亦偏於循私恩而廢公義乎?此臣等之所以合辭共籲,必欲準請而後已者也。聖上之尙此留難者,爲私恩也,臣等之終始爭執者,爲公義也。私恩雖篤,公義至嚴,請加三思,還收澂·潚等還仍爵號之命。頃日文科二所擧子入場之時,四館爲檢飭儒生,入去之際,監察以搜挾官,在依幕未及起坐,四館因此發怒,捉致所帶憲府吏,驟加笞罰。臺監搜挾,事體自別,而法府下人,任意決笞,此乃前所未有之事也。況臺監爲四館起立,曾無規例,新進之官,不識事體,甚矣。豈但推考而止?四館當該官,請命罷職。答曰,不允。四館當該官,先罷後推。
院啓,澂·潚等爵號還收之請。措辭同前尙方,非閑漫小各司之比,各有所掌,爲任甚重,主簿朴希聖,門地之卑微,固不足論,而爲人闒茸,目不知書,動止云爲,不似官員,下輩慢侮,爲一笑資,如此之人,決不可置諸衣冠之列,尙衣主簿朴希聖,請命汰去。今番庭鞫罪人自韓之自作眞諺書簡,敎誘忠吉,誣告起獄之狀,慘不忍言。至於使其奴子,率忠吉作書,指送於陳克一家,反覆問答之事,狼藉於招辭中,克一所供,亦不得自明,乃以錄事,矇朧納招,以爲掩其情迹之計,其爲凶譎,有不可測。設使克一,當初雖不知自韓之誣罔若是,而旣聞有上變之擧,則何敢過了累日,不卽發告,而任其忠吉之自告乎?論以王法,則克一,以自韓之族屬,同參謀議,觀望不告之罪,在法難免,而該府只以徒年照律,凡在瞻聆,莫不驚愕。克一之得免刑章,亦云幸矣,豈可徒配而止哉?罪人陳克一,請令該府改施當律。答曰,不允。克一,未有別情,不必許論矣。
未時申時,日暈。夜自一更至三更,月暈。已上燼餘
義禁府啓曰,來十五日仁慶宮擧動時,各差備分把都事十八員,及武科兩所禁亂都事二員,竝二十員,當爲分差,而本府都事十員內一員拿囚,假都事十一員,令該曹依前例差出,何如?傳曰,允。禁府謄錄
上在昌德宮。停常參·經筵。
執義柳俊昌,校理李延年初度呈辭。呈政院。還出給。
右承旨李晳上疏。大槪,情勢病勢,俱難冒居,乞賜遞免事。入啓。答曰,省疏具悉。此不過一時相規之事,何以過爲辭職乎?勿辭察職。
答判中樞府事金藎國箚曰,省箚具悉。卿無所失,卿其安心焉。
校理沈儒行上疏。踏啓字而下。
四館當該官應罷,承文院博士鄭樸。
政院啓曰,今此擧動迫近,兵曹參知李弘淵改差,今政差出,何如?傳曰,允。
吏曹參判金佐明上疏。大槪,落馬重傷,不得與同僚偕進,待罪,不勝惶恐,本職兼帶,竝乞遞免,仍治臣罪事。入啓。答曰,省疏具悉。卿其勿待罪,調理察職。
謝恩,戶曹參判鄭致和。
傳曰,修理都監,役事甚緊,今此擧動時,堂上以下多官,勿爲進參,專意董役事,分付。
以沈儒行削職傳旨,傳曰,不無見欺,只遞本職。
明日仁慶宮擧動時,出宮初嚴,卯初三刻,二嚴,卯正二刻,三嚴,辰初一刻,大妃殿椒井擧動時,出宮正時,辰正一刻,開門差早。
府啓,澂·潚等復爵還收之請。措辭同前利川府使李後陽,曾爲守令,屢以不治不謹見敗,況今病酒衰耗,廢散久矣。此時畿邑,凋弊方甚,蘇殘撫摩之責,決非所堪,李後陽請命遞差。成均館司藝,乃是師儒,爲任最重,自前必以出入臺侍之人,擬差者,其意有在,而新除授司藝李崇彦,全無履歷,兼以老病,除目一下,物議皆以爲駭,李崇彦請命遞差。答曰,依啓。澂·潚事,不允。
院啓,澂·潚等爵號還收之請。措辭同前尙衣主簿朴希聖事。措辭同前陳克一事。措辭同前新除授司諫李壽仁,時在全南道康津地,請斯速乘馹上來事,下諭。答曰,不允。朴希聖事及下諭事,依啓。
兼輔德金壽恒,弼善朴世模,兼文學權大運,說書洪汝河,牌招肅拜。
大妃殿擧動時,陪從假注書,李守恒·郭世翼·金潚,中宮殿擧動時,陪從假注書李敏徵·曺挺宇·韓友琦。
說書洪汝河上疏。大槪,冒陳危懇,新授職名,冀蒙鐫改事。呈政院。還出給。
參知權坽上疏。大槪,前患腫病,瘡口未合,不能行步,今此擧動,勢必顚仆於侍衛之列,乞遞職名事。入啓。
觀象監,自巳時至未時,日暈。啓。已上朝報
有政。以權坽爲兵曹參知,李弘淵爲刑曹參議,權堣爲工曹參議,李元圭爲大丘府使,權順昌爲刑曹正郞,朴守玄爲禁府都事,朴元開爲黃澗縣監,李昌胤爲東部主簿,李一相爲同成均,金弘振爲健元陵參奉,權大運爲文學,閔維重爲兵曹佐郞,呂聖齊爲檢閱,金卨爲延安府使,洪汝河爲說書,鄭致和爲戶曹參判,權勩爲司饔奉事,吳挺垣爲修撰,金壽恒爲司僕正,朴世模爲弼善,李壽仁爲司諫,金壽恒爲輔德,愼天翊爲副提學。政事
上在昌德宮。停常參·經筵。
答參知權坽疏曰,遞差。
弘文館啓曰,新除授副提學愼天翊,時在全南道靈巖地,請斯速乘馹上來事,下諭。傳曰,依啓。
修理都監啓曰,都監三所監造官鄭樸,獨當本所役事,而今以四館事罷職,代以新手,則必有生疎之患,自前都監之官,雖無職名,例爲付軍職常仕,鄭樸,依例令該曹卽日付軍職,使之急速察任,何如?傳曰,允。
忠淸監司書目,報恩呈,以今八月初二日霜降事。
兵曹啓曰,新除授本曹參知權坽,呈病而遞,今此三殿擧動,必以堂上三人扈駕,而判書臣斗杓,旣有守宮之命,參知差出事,擧動前令該曹,稟處,何如?傳曰,允。
傳曰,雨勢如此,擧動差退,不卜日待晴爲之。
執義柳俊昌,校理李延年初度呈辭。呈政院。還出給。
武科一所·二所,重試初試出榜,詣闕。
府啓,澂·潚等復爵還收之請。措辭同前答曰,勿煩。
吏曹啓曰,以兵曹啓辭,參知差出事,令該曹稟處事,傳敎矣。該曹啓辭如此,明日待開門,爲政差出,何如?傳曰,今姑口傳差出。
院啓,澂·潚等爵號還收之請。措辭同前陳克一事。措辭同前答曰,勿煩。
吏曹判書尹絳箚子。大槪,監役副望備擬之際,誤以進士,懸錄於望單中,臣亦不察,惶恐待罪事。入啓。答曰,省箚具悉。卿其安心勿待罪。
政院啓曰,傳曰,雨勢如此,擧動差退,不卜日待晴爲之事,命下矣。今則旣已開霽,道路雖或泥濘,必不至大段,明日擧動爲之之意,分付該曹,何如?傳曰,允。
以禁漏嚴時刻單子,傳曰,皆以昨日啓下時刻仍用。以上朝報
以南老星爲兵曹參知。
上在昌德宮。停常參·經筵。
以禮曹,慈殿椒井沐浴吉時單子,傳曰,自前椒井時,無擇日之規,何以今獨爲之乎?還出給。
修理都監啓曰,鑿破宮墻,別設一門之意,昨已入啓矣。今日已爲鑿墻,今方立門,自今夕耀金門一體開閉之意,敢啓。傳曰,知道。
政院啓曰,慈殿椒井擧動爲之事,本院,昨因開霽啓稟蒙允矣,夜間,又爲下雨,而卽今陰雲四合,猶有雨徵,出宮時刻,姑爲差退,觀勢爲之,如何?傳曰,仍爲之。
吏曹參議曺漢英上疏。大槪,繕工監役望備擬之誤,實由於臣,決難仍冒銓席,懇乞亟遞臣職事。及執義柳俊昌,校理李延年初度呈辭。呈政院。還出給。
大妃殿·大殿·中殿·世子宮·嬪宮,詣仁慶宮後,藥房·政院·玉堂·分承旨問安。答曰,知道。
政院啓曰,慈殿沐浴,當隨時爲之,而時刻預知,然後有問安之擧,敢稟。傳曰,時刻則臨時自內分付矣。
大妃殿浴椒後,藥房·政院·玉堂分承旨·二品以上·六曹·大司憲問安。答曰,知道。
以禁漏還宮時嚴時刻單子,傳曰,勿爲嚴啓下,臨時以諸事預備事,分付。
大駕還宮後,大殿·世子宮,藥房·政院·玉堂問安。答曰,知道。
府院前啓,日暮姑停。
政院啓曰,慈殿,仁慶宮擧動後,當有問安之擧事,下敎矣,何日爲之乎?敢稟。傳曰,今後間日爲之。已上朝報
上在昌德宮。停常參·經筵。
氷庫別檢李端夏,草薍監刈事,高陽地出去。
執義柳俊昌,校理李延年初度呈辭。呈政院。還出給。
平安監司書目,龜城呈,以今月初三日雨雹交下,良女生進亦爲電震致死事。義州等九邑本月初三日雨雹交下各穀幾盡損傷,被災非常事。
明日仁慶宮擧動時,出宮初嚴,卯初三刻,二嚴,卯正二刻,三嚴,辰初一刻,開門差早。
府啓,澂·潚等復爵還收之請。措辭同前執義柳俊昌,以酒成病,失儀臺廳,前後處事,且多顚錯。公論之地,亦有物議,職是執憲,勢難仍在,執義柳俊昌,請命遞差。答曰,不允。遞差事,依啓。
全昌君柳廷亮啓曰,臣再昨行到馬前橋,有一常漢,着毛笠戰服,馳馬而來者,前導呵禁,則聽而不聞,直到馬頭,故使下人捉來,則乃是醉人也。乃曰,吾非常漢,何以捉去云云。問其姓名,則宣傳官李延楨云,認是朝官,而卽爲放送。且無牽馬奴,故循例知家,亦不爲之而過矣。其人至於追後而來,以口不可道之言,無數叱辱。道路之人,莫不駭異,此實曾所未見之事,無非臣無狀,致辱名器,不勝惶恐待罪。傳曰,此人當令攸司,依法處之,卿其安心勿待罪。
吏曹參議曺漢英辭職上疏。入啓。答曰,省疏具悉。爾其勿辭察職。
院啓,澂·潚等爵號還收之請。措辭同前陳克一事。措辭同前答曰,勿煩。
校理李延年上疏。大槪,情勢悶蹙,賤疾且重,不得陪扈於擧動之時,冒萬死猥陳危迫之懇。乞遞職名,仍治臣罪事。呈政院。還出給。
禁府,李延禎拿囚。啓。
吏曹啓曰,臺諫有闕,政事,取稟。
大妃殿,藥房·分承旨·二品以上·六曹·大司憲問安。答曰,無事。
中殿,藥房·分承旨·二品以上·六曹·大司憲問安。答曰,知道。
嬪宮,藥房·分承旨問安。答曰,知道。
觀象監,自昧爽至辰時,有霧氣。啓。
政院啓曰,擧動時,左通禮鄭之虎,假通禮成振翰,累次失儀,事極未安,左通禮鄭之虎,假通禮成振翰,請竝推考。傳曰,允。以上朝報
備邊司啓曰,三南各營束伍軍,分運聚會,試閱便否,啓下行文于監兵營處矣。全南道則監兵使相會,與諸營將,同議牒報,而慶尙·忠淸兩道所報,時未來到,待其齊到,一時啓稟之意,敢啓。答曰,知道。全南所報,爲先入之。又啓曰,戰兵船改造年限,更加差退便否事。慶尙左水使成鈛,忠淸水使金素等狀啓,已有啓下,而待統制使及全羅左右水使狀啓齊到,方可參商稟處,姑未得限內回啓之意,敢啓。答曰,知道。備局謄錄
義禁府啓曰,罪人劉煥·劉炫等分揀事,判下矣,放送之意,敢啓。傳曰,知道。又啓曰,罪人尹烇·李得堅·于命舟·文應士等,移送兵曹,家口推刷,全家入送之意,敢啓。傳曰,知道。禁府謄錄
上在昌德宮。停常參·經筵。
去夜傳曰,政事,過擧動後爲之。
禮曹參議沈,昭顯墓改莎草事,出去。
大妃殿,藥房·分承旨問安。答曰,無事。中殿·嬪宮,藥房·分承旨問安。答曰,知道。
大駕詣仁慶宮後,大殿·世子宮,藥房·政院·玉堂,分承旨問安。答曰,知道。大妃殿·中殿·嬪宮,政院·玉堂問安。答曰,知道。
禁府,申弘棹拿囚。啓。
司憲府照本,假注書李馥矣引見時說話甚略,不能擧職,罪杖八十,贖,奪告身三等,私罪。啓依允。
右副承旨蔡忠元啓曰,凡擧動時,用炬之規,日沒則必擧,故昨日自午後,分付各該司,使之依例擧行者,非止一再,而日沒之後,自鐵物橋路,連呼擧炬,而終無一處明燈,一人擧炬者,此無非臣不能檢飭之致,不勝惶恐。當該各司官,請竝推考。傳曰,昨日不至昏暮,何必擧火乎?不必推考。
大妃殿,浴椒後,藥房·政院·玉堂·分承旨·二品以上·六曹·兩司長官問安。答曰,無事。
大駕還宮後,大殿·世子宮,藥房·政院·玉堂問安。答曰,知道。
府院·前啓,日暮姑停。
傳曰,慈殿爲慮,久爲留駐之弊,椒井欲爲連日爲之矣,明日亦爲擧動事,分付。
明日,仁慶宮擧動時,出宮初嚴,卯初三刻,二嚴,卯正二刻,三嚴,辰初一刻,開門差早。
觀象監,夜一更月暈,電光。自二更至五更,月暈。啓。已上朝報
上在昌德宮。停常參·經筵。
禮曹正郞尹衡啓,光陵修理處,摘奸事,出去。
政院啓曰,來二十一日,輪對日次,而國忌齋戒相値,頉稟。傳曰,知道。
校理李延年辭職上疏。呈政院。還出給。
政院啓曰,再昨以吏曹,臺諫有闕,政事,取稟。傳曰,政事,過擧動後爲之事,命下矣。今日亦有擧動,不得開政之意,敢啓。傳曰,知道。
慈殿·嬪宮,藥房·分承旨問安。答曰,無事。中殿,藥房·分承旨問安。答曰,知道。大駕詣仁慶宮後,大殿·世子宮,藥房·政院·玉堂·分承旨問安。答曰,知道。慈殿,政院·玉堂問安。答曰,無事。中殿·嬪宮,政院·玉堂問安。答曰,知道。傳曰,慈殿,明日當爲還宮矣。以此,分付該曹。
慶尙道,去乙未年春夏等褒貶,星州牧使金宗一,蔚山府使尹世任,咸安郡守金城,昆陽郡守李克和,慶山縣監李徽祚,咸昌縣監柳壽昌,丹城縣監李文望,迎日縣監李弘祖,以上中。奉化縣監沈若河,河東縣監李震馝,以上下。秋冬等褒貶,安東府使李俊耉,星州牧使金宗一,義城縣令尹惟謹,龍宮縣監鄭彦說,以上中。尙州牧使林㙐,善山府使梁有仁,知禮縣監姜元禧,以上下。丙申年春夏等褒貶,蔚山府使尹世任,興海郡守金鍌,豐基郡守尹益亨,梁山郡守金迋,河東縣監柳經立,軍威縣監南得明,機張縣監金贊,熊川縣監黃翼獻,慈仁縣監孫處愼,長水察訪黃澤,黃山察訪鄭光淵,沙斤察訪安弘靖,晉州敎授李泂,昆陽召募別將許孝吉,豐德召募別將金成俊,以上中。星州牧使金宗一,醴泉郡守金寅亮,榮川郡守李楚老,龍宮縣監崔東亮,咸昌縣監柳壽昌,昌寧縣監柳仁壽,松羅察訪南宗伯,慶州敎授許苾,龜山召募別將朴善立,舊所非別將安應男,以上下。
明日慈殿還宮時,出宮正時,巳正一刻。
慈殿浴椒後,藥房·政院·玉堂分承旨·二品以上·六曹·兩司長官問安。答曰,知道。
明日慈殿還宮時,祗迎時初嚴,辰正二刻,二嚴巳初一刻,三嚴巳初三刻,啓。傳曰,三嚴,與大妃殿出宮正時,同時爲之,可也。
政院啓曰,今日還宮嚴刻單子,循例入啓,而時未啓下,臣等伏竢諸事預備之敎,而卽今日勢已暮,還宮每値昏黑,則恐爲未安,惶恐敢稟。傳曰,知道。
明日慈殿還宮時,祗迎時,出宮初嚴,辰正三刻,二嚴,巳初二刻,三嚴,巳正一刻。
大駕還宮後,大殿·世子宮,藥房·政院·玉堂問安。答曰,知道。
府·院前啓,日暮姑停。已上朝報
上在昌德宮。停常參·經筵。
戶曹參判鄭致和,果川地加土事,出去。
大妃殿,藥房·政院·玉堂·二品以上·六曹·兩司長官問安。答曰,無事。
中殿,藥房·政院·玉堂·二品以上·六曹·兩司長官問安。答曰,知道。大殿·世子宮·嬪宮,藥房·政院·玉堂問安。答曰,知道。
正言呂曾齊初度呈辭。呈政院。還出給。
政院啓曰,傳曰,慈殿出宮正時,與祗迎出次時,以同時啓下,而何以不同耶事,傳敎矣。慈殿出宮正時,祗迎出次正時,以巳正一刻,同時啓下矣。此必傳語遲滯之致,兵曹當該郞廳,請推考。傳曰,允。
慶尙監司書目,右兵虞候任國翰罷黜事。
京試官落點,忠淸左道閔維重,全南左道金禹錫,慶尙左道權格,咸鏡南道沈儒行,平安南道李聖時。
正言呂曾齊啓曰,臣本庸瑣,遽叨言責,不敢承當,臣旣自知,況臣頃差武科試官,猝發咽喉之腫,仍得赤白之痢,半月痛苦,症勢彌篤,而除拜本職之日,以講經監試官,召牌臨門,以臣沈痼,實無陳列之望,而纔以腫患遞改試官,又復陳疏乞免,分義所在,恐涉煩猥。且値連日擧動,無暇請急,黽勉供仕,扶曳趨走之際,嘔血無數,精神如失,連呈辭單,見却政院,蟄伏呻痛,專未聞外議矣。得見掌令尹㻩引避之辭,則以擧子講紙皮封踏印,創開新規,爲非云。莫重科場之事,旣有違例之失,則不察之嫌,與憲官無異,而今始瀆擾於淸齋之中,臣之所失尤大。決難一刻苟冒,請命遞斥臣職。答曰,勿辭。退待物論。
禁府,李尙植·鄭文度·梁義哲拿囚。啓。
都承旨申濡啓曰,今日問安,有三處,而事變假注書,預備翰林,俱稱有故不來,臣進朝廷問安所,史官無一人至者,後乃推移來參,不成貌樣,事體豈容如是?當該史官,請竝推考。傳曰,允。
府啓,掌令尹㻩,引避而退,扶救病母,未得參於從班,事勢適然,而專管場屋之事,旣是監試官之任,則講紙皮封,違例踏印,難免不察之失,請命遞差。答曰,依啓。
府前啓,國忌齋戒,以姑停。
掌令朴世堅,金浦地加土呈辭。國忌齋戒,留政院。
院啓,正言呂曾齊,引嫌而退。皮封踏印,旣違前例,則不察之失,在所難免,請命遞差。答曰,依啓。
院前啓,澂·潚事,陳克一事。國忌齋戒姑停。已上朝報
上在昌德宮。停常參·經筵。
貞顯王后忌辰。
下直,北靑判官洪宇遠。
金振啓曰,明日常參·經筵,取稟。傳曰,停。
金振,以吏曹言啓曰,臺諫有闕,政事,何以爲之?取稟。傳曰,明日爲之。
尹鏶,以禮曹言啓曰,儒生等,得恩賜分數者,例居製述之上,分數者多,則以製述參榜者,無多,三年一大比之盛擧,反歸埋沒,爲擧子者,亦甚落莫,故丙寅年間,本曹啓請,議大臣定奪,恩賜二分,竝赴會試。庚午癸酉兩試年,亦依此規例施行。甲午六月以後恩賜之得分數者,取考前後承傳,則至於三十二人,而二分十五人,一分十七人,今亦依前定奪之規,二分則許令直赴會試,一分則分送漢城試兩所,如何?傳曰,允。
尹鏶,又以禮曹言啓曰,修理都監啓辭,今此營造正殿,及別殿定號事,令該曹考例稟施,如何?傳曰,允事,傳敎矣。殿號·上樑文,令藝文館預爲製進,亦令承二字缺寫之意,竝爲分付,何如?傳曰,允。
尹鏶,又以禮曹言啓曰,重試對擧別試殿試,旣以本月二十四日推擇啓下矣。前於方外儒生,無都目者,許赴之時,有急急査覈,責在擧子,則雖入格者,拔去停擧,未入格者,亦限年停擧之敎,故其時卽爲行會於諸道,京畿·忠淸·慶尙三道外,其半行缺未來到,許多各官査問馳啓之際,其勢難免稽緩,而殿試只隔數日,前頭科擧,亦當鱗次推移,尤難。莫重殿試,不可以査覈未及齊到之故,有所進退。設若冒赴人中,有得中者,追後稟處,亦未晩,殿試則依前擇日擧行,似當,而諸道之中兩界諸生,則道路遙遠,其有來赴者,元未可必。本道狀啓,雖未來到,以咸鏡監司移文觀之,似無來赴之人。開城府·江華府移文內,亦以都目成送者,只數人爲言,此四處則不待狀啓,可以知之。江原·黃海道,則道理稍近,道內幅員,亦非廣闊,殿試已迫,尙不査覈啓聞,稽緩莫甚,極爲非矣,兩道監司,察之,何如?傳曰,依啓。殿試仍行與否,問于大臣處之。
尹鏶,又以禮曹言啓曰,曹啓辭,重試對擧別試殿試,旣以本月二十四日推擇啓下矣。前於方外儒生,無都目許赴之時,有急急査覈,責在擧子,則雖入格者,拔去停擧,未入格者,亦爲限年停擧之敎,故其時卽爲行會於諸道,而京畿·忠淸·慶尙三道外,其餘則査覈狀啓,皆未來到。許多各官査問馳啓之際,其勢難免稽延,而殿試只隔數日,前頭科擧,亦將鱗次推移,尤難。莫重殿試,不可以査覈,啓,未及齊到之故,有所進退。設若冒赴人中,有得中者,追後稟處,亦未晩。殿試則依前擇日擧行似當,而諸道之中,兩界儒生,則道路遙遠,其有來赴者,元未可必。本道狀啓,雖未來到,以咸鏡監司移文觀之,似無來赴之人。開城府·江華府移文內,亦以都目成送者,只數人爲言,此四處則不待狀啓可以知之。江原·黃海道,則道里稍近,道內幅員,亦非廣闊,殿試已迫,尙不査覈狀啓,稽緩莫甚,極爲非矣。兩道監司察之,何如?傳曰,依啓。殿試仍行與否,問于大臣處之事,傳敎矣。問于大臣,則領議政鄭太和,領敦寧府事金堉,延陽府院君李時白,右議政沈之源以爲冒赴而得中者,雖於殿試出榜之後,亦可以摘發處置。莫重殿試,豈可因此査覈之稽緩,只隔一日而又爲退行乎?臣等之愚意,似當仍行,伏惟上裁。綾川府院君,病不收議,大臣之議如此,上裁,何如?傳曰,依議。
尹鏶啓曰,以兵曹軍號,傳曰,軍號所書處,有違常規,本院察處事,傳敎矣。卽爲坼見,則軍號兩字,當書於年月之下,此則書於年月之上,不免倒錯之失,當該堂上推考。傳曰,允。
昧爽至巳時,沈霧。已上朝報
上在昌德宮。停常參·經筵。
金振啓曰,明日別試殿試相値,罷場間視事,頉稟。傳曰,知道。尹鏶啓曰,明日武科殿試時,兩司長官進參事,兩司城上所處言送,何如?傳曰,允。
尹鏶啓曰,明日武科殿試時,命官,何大臣進去乎?敢稟。傳曰,右相進去。
傳于蔡忠元曰,大臣·備局堂上引見,修理都監堂上,亦爲入侍。
尹鏶,以義禁府言啓曰,本府以王獄重地,典僕數少二字缺於殘司,不成貌樣,而自前籍沒奴婢,有定給本府之規,今此罪人朴自韓,籍沒奴婢,居在京中,奴仲玄·婢終禮·奴一龍·奴二龍·奴三龍·奴亡龍等六口,令該院定給,何如?傳曰,允。
金振,以弘文館言啓曰,本館下番副修撰鄭萬和,入直已久,而數日以來,重患癨亂,仍作泄瀉之症,病勢危苦,勢難仍在直廬,今將扶曳出去,他無替直之員,修撰吳挺垣,及新除授修撰李延年,牌招,使之推移入直,何如?傳曰,允。
事變假注書張鍵,病親呈辭,代李敏徵。
爲政。吏批,判書尹絳進,參判金佐明進,參議曺漢英病,都承旨申濡〈?〉。兵批,判書元斗杓進,參判蔡裕後備局進,參議南老星進,參知鄭攸病,同副承旨尹鏶進。
以權諰爲掌令,宋時喆爲正言,李延年爲修撰,金鼎夏爲江華經歷,閔賀爲刑曹正郞,鄭始昌爲監察,任濬爲監察,趙亨耘爲掌苑別提調,靈陽都正爲司饔副提調,完豐都正爲司饔副提調,趙徵奎爲司宰參奉,金元瑞爲東部參奉,權碖爲戶曹正郞,蔡裕後爲司譯提調,徐正履爲司宰僉正,李時煥爲五衛將,朴吉協爲內禁衛將,邊俊吉爲多大浦僉使,許積爲副摠管,張是奎爲宣傳官,全天柱爲龜山別將,南極星爲舊所非浦別將,邊宥爲慶尙右兵虞候,柳忠傑爲翊衛,權坽爲副護軍,李延年爲副司直,尹㻩爲副護軍,呂曾齊爲副司果。
金振啓曰,延陽府院君命招來詣闕下,而痢疾頗重,不得入來云。右議政,武科殿試命官進去,金領府事陳箚,明日文科殿試讀卷官,何以爲之?敢稟。傳曰,領相進去。
尹鏶,以御營廳言啓曰,中部軍兵,今當立番,而當部千摠洪汝漢,以大君軍官,已往北京,一字缺司把摠李俊漢,以古阜郡守,下去任所,領率千摠洪汝漢代,則以尹天賚,李俊漢代,則以前部後司把摠柳天樞,竝爲移察之意,敢啓。傳曰,知道。
尹鏶,以都摠府言啓曰,都摠管許積入直時,除標信修理都監進去之意,敢啓。傳曰,知道。
蔡忠元,以修理都監言啓曰,當日朝食時,都監都廳吳挺緯,馳進浮石所摘奸,則役丁一二名有闕點者,此都監當爲推治,而本所郞廳工曹正郞李䆄,追進於都廳,將還之際,日已向午,緩緩來到,其不爲留宿蕫役,據此可知,姑先從重推考,以爲前頭警惕之地,何如?傳曰,拿推。
掌令朴世堅,持平吳斗寅·洪柱三啓曰,澂·潚等復爵還收之請。措辭同前掌試之官,爲任最重,不可不愼擇其人,而近來該曹,全不留意。今此各道參試官備望之人,尤多苟充,物議皆以爲不愜。平安南道京試官李聖時,未經臺侍,且無名稱,殊非擇遣之意,請命遞差,該曹當該堂上·郞廳,請竝命推考。大司憲李一相,以卽見同僚簡通,則平安南道京試官改差,該曹堂上郞廳請推事也。簡通中旣以掌試之官,爲任最重,不可不愼擇其人,爲語,臣一家之人,亦備擬於首望,不可晏然,引避而退。旣已擧名論啓,則元無可避之道,大司憲李一相,請命出仕。答曰,依啓。澂·潚等事,不允。
獻納元萬石·正言安後說啓曰,澂·潚等爵號還收之請。措辭同前答曰,不允。
正言安後說啓曰,臣以罪人陳克一改施當律事,備盡論列,聖明旣已洞燭其罪狀,而尙靳快兪,臣竊未曉聖意之所在也。自韓,自作眞諺書簡以下。措辭同前請勿留難,罪人陳克一,亟令該府改施當律。答曰,依啓。
蔡忠元,以修理都監言啓曰,都監郞廳監造官,當初差出時,以時帶職名者,就其中擇差矣。今者浮石所郞廳,工曹正郞李䆄,因都監啓辭,有拿推之命,其代,今當差出,而未得可合之人,不得已前銜中十分別擇,以前正郞柳頲書啓,令該曹口傳,卽付軍職,冠帶常仕,何如?傳曰,允。
蔡忠元,以修理都監言啓曰,都監郞廳·監造官,各有所掌,分察工役,而呈草記廳批答之際,往來奔走,看役不專,公事郞廳二員,令該曹以常在闕內,如武兼等官,別爲差出,使之相替待候,何如?傳曰,允。
尹鏶啓曰,以朴自韓獄事,大司憲李一相所啓,柳涑·尹宗文等,與自韓同謀,出於招辭,極其狼藉,其在懲惡之道,決不可置而勿論,使之晏然在家,當施徙邊之律矣。上曰,此言何如也?領相曰,不無所見矣云,而自上無發落,敢稟。傳曰,事已過矣,今姑置之。
夜四更,月暈。五更,流星出畢金星下,入南方天際,狀如鉢,尾長五六尺許,色赤。
領敦寧府事金堉箚曰,伏以臣,頃得寒疾,久而纔蘇,適値慈殿擧動,不敢退伏,連日奔走,勞傷倍甚,呻痛又作,加於少愈,再感之症,其勢極重,召牌之下,不得趨詣,逋慢自孽,無以違逭,請遞臣職,以彰其罪。取進止。答曰,省箚具悉。卿其安心勿待罪。
嶺陽君儇疏曰,伏以駑劣如臣,忝居宗班,前後寵榮,已極微分,福過災生,理所必然,上年秋間,疽發於背,幾至死域,而異數加身,得甦將絶之命,臣誠感激,圖報無路。唯以奔走官事,顚仆爲期者,是臣所願,不幸自去月念,大腫又發背上,以時鍼破,□□得濃血,而瘡口未合,餘毒尙存,委頓已久,氣力難支,旬月之內,差復無期,帶職調病,實爲惶悶。伏願天地父母,俯察微悃,臣兼帶宗親府有司堂上司饔院提調,竝亟許遞改。專意調治,俾保餘喘,則死日生年,無非聖明之賜也。謹昧死以聞。答曰,省疏具悉。卿其安心勿辭,調理察職。仍傳曰,遣內醫看病。
工曹參判李應蓍疏曰,伏以臣誠不幸,情勢狼狽,前後受任,陳疏乞免者,不但一再而止,伏惟聖明,已盡洞燭,臣何敢每每覼縷,以溷於紸纊之下哉?臣之得脫坑塹,以至今日,莫非聖上之優渥,屛伏私室,無意更廁於朝列,夢寐之外,頃授試院之命,命下之後,嚴不敢辭,黽勉就列,有同平人,臣猶自愧,人謂斯何?不圖玆者,新命又加,感激洪私,罔知所措,反覆思惟,尤切惶縮。人臣事上,廉偶爲大,冒恥貪榮,臣亦不願,水部之官,雖曰閑局,比之散秩,有間,心實不安,迹甚維谷,伏乞聖慈,俯諒危懇,亟遞臣新授職名,以安愚分,千萬幸甚。謹昧死以聞。答曰,省疏具悉卿懇。卿其安心勿辭。
延陽府院君李時白箚曰,伏以臣,自去夜,前患痢疾,猝然復作,方委席苦痛矣。適於此際,召牌臨門,不敢晏然退在,舁疾來到闕門外,而痛勢轉劇,不得趨赴召命,惶恐隕越,伏地待罪。取進止。答曰,省箚具悉。卿其安心勿待罪。
巳時,上御熙政堂。入侍,領議政鄭太和,右議政沈之源,兵曹判書元斗杓,禮曹判書李厚源,延城君李時昉,右參贊鄭維城,刑曹判書李浣,漢城判尹申埈,工曹判書許積,吏曹判書尹絳,戶曹判書洪命夏,兵曹參判蔡裕後,行大司諫吳挺一,大司憲李一相,江華留守洪重普,吏曹參判金佐明,同副承旨尹鏶,校理睦兼善,假注書李東老·權大載,記事官李元禎·呂聖齊。太和曰,近日仁慶宮擧動,連日爲之,未知聖候,何如?上曰,別無所傷矣。太和曰,三南束伍軍給復蠲役等事,變通節目,下詢于三南矣。三南監兵使所答,大同小異,所當參酌定奪矣。上曰,三南賦役繁重,民不堪命,束伍軍,若不給復蠲役,則何以堪支耶?太和曰,五十負給復,似無着實之效矣。上曰,旣已發端,今難失信,退去商議,從便爲之,可也。斗杓曰,江華留守洪重普入侍,都事差出事,議定,如何?重普曰,多二字缺官員,則本府下人不足,不成貌樣,似是爲慮矣。敎授三字缺在於勸課儒生,經歷以文官差送,則可以兼掌敎授之任,今宜革罷,敎授·都事,以武弁擇次以送,使之主管軍器,事甚便當矣。太和曰,敎授則革罷,而都事,以武弁擇差,新推刷奴婢及前案付奴婢,未及定給者,沒數題給,以爲使喚之地,何如?上曰,依爲之。斗杓曰,延安稅船,不爲致敗於井浦前洋事,則洪重普之所詳知也。萬戶張善潤,以此罷職,故募船一事,久不擧行,張善潤,勿爲罷職,使之仍察其任,何如?上曰,依爲之。埈曰,御營把摠二十五員中,無料者至於十四員,以參上遞兒,給料宜當,都提調之意,亦然矣。上曰,經費不足,徐觀事勢,爲之。斗杓曰,各衙門給料之事,亦有不當者矣。摠戎別將事,大臣言於小臣,使之汰去其尤甚不合者,而皆是本衙門自辟之人,臣曹亦難汰去,其別將,雖曰堂上,爲及第者亦少矣。太和曰,斗杓所謂大臣,卽臣也。摠戎別將,最爲冗雜,故臣旣言於兵判,且與具仁墍,面言其不可,則仁墍答以請囑者多,不得自由云矣。上曰,予見其自望單子,而知其混雜矣。具仁墍所爲,極爲可駭,推考別將,尤甚不合者,汰去。重普曰,燕尾亭修築之初,役價難辦,貸用戶曹木三十同矣。十五同,旣已還償,十五同,時未備得,今若準償,則若干耗穀,將盡費於此木矣。令該曹減除,何如?上曰,此非私用,令本曹減除,可也。斗杓曰,摠戎廳別煮焰硝吐木價,以兵曹軍木十同,別下,何如?上曰,依爲之。之源曰,臣以長陵改莎草事,往去陵所時,坡州人民等,聯名呈書,以爲津船位田査出時,民田混入者,甚多,至於持文記來訴,若民田混同被奪,則似爲冤抑,別定差使員,更爲明査,一一出給,俾無人民呼冤之弊,何如?上曰,本道自當爲之,非大臣所言也。上曰,陳克一事,臺諫以改律論啓,於卿等之意,如何?太和曰,克一,旣聞忠吉之言,不卽發告,其不及盲人鄭世赫,遠矣,而此與知情不告,有間,而容有可恕,當初鞫廳之意,如此,故不請刑推矣。上曰,然矣。挺一曰,徒年定配,似爲太輕,旣出招辭,而不能發明,則難免刑推矣。上曰,旣已定配,何必改律?斗杓曰,三南新推刷奴婢身貢,該曹當收用乎?上曰,何如?太和曰,收捧於都會畢捧之後,報知元數於備局,以爲處置之地,宜當,但都會官收捧有弊,各於其邑,捧置,何如?上曰,各官則不實,捧置於都會,可也。重普曰,江華上自將官,下至軍兵,皆有希望試才之意,自朝廷別遣御史試才,則軍兵必爲欣悅矣。之源曰,不必遣官,留守試才,書啓,自上施賞,則似好矣。上曰,無乃有煩於聽聞耶?太和曰,遣官試才,似或無妨。上曰,御史差送,兵曹知悉擧行,不必出擧行條件,可也。一相曰,卽見同僚簡通,則平安南道試官改差,該曹堂上請推事也。簡通中,旣以掌試之官,爲任最重,不可不愼擇其人爲語,臣之一家之人,亦備擬於首望,不得可否於其間,何敢晏然仍冒?請命遞斥臣職。答曰,勿辭。一相曰,臣退待物論矣。罷出。已上燼餘
諫院啓曰,今番庭鞫罪人自韓之自作眞諺書簡,敎誘忠吉,誣告起獄之狀,慘不忍言,至於使其奴子,率忠吉作書,指送於陳克一家,反覆問答之事,狼藉於招辭中,克一所供,亦不得自明,乃以銀事,矇矓納哲,以爲掩其情迹之計,其爲凶譎,有不可測。設使克一,當初雖不知自韓之誣罔若是,而旣聞有上變之事,則何敢過了累日,不卽發告,而任其忠吉之自告乎?論以王法,則克一,以自韓之族屬,同參謀議,觀〈此〉不告之罪,在所難免,而該府,只以徒年照律,凡在瞻聆,莫不驚愕,克一之得免刑章,亦云幸矣,豈可徒配而止哉?罪人陳克一,請令該府改施當律。答曰,依啓。禁府謄錄
上在昌德宮。停常參·經筵。
尹鏶啓曰,小臣,武科殿試進去,下直。傳曰,知道。
金振啓曰,卽者擧子二人伏地,問其所由,則竹山進士辛師德,陽智幼學柳台權等以爲,本以鄕生,試紙未及措得,昨日向晩,詣政院,則當呈四館云,轉往四館所,又詣政院之門,日勢已暮,未及安寶云。此擧子等,何以爲之?敢稟。傳曰,依願安寶給之。
李晳,以武科殿試差備官,以命官意啓曰,事目中,別無擧子用無舌角指有舌角指之令,近日宣傳官朔試射及都試,皆用無舌角指,故今此殿試,用無舌角指事,分付擧子,則擧子等伏地曰,本以有舌角指習射,且無該曹知悉之擧,而用此無舌角指之令,出於意外,將無以成形云,齊聲訴悶,仍用無舌角指乎?何以爲之?敢稟。傳曰,未及預爲知委矣。只今番用有舌角指,可也。
蔡忠元,以義禁府言啓曰,罪人陳克一,以諫院所啓,改施當律事,啓下矣。臺官論啓中,有不卽發告之語,依此改照律,元啓本付標以入之意,敢啓。傳曰,知道。
蔡忠元,以推刷都監言啓曰,寺婢唜眞,本以寧海案付之人,癸卯年間移去咸昌後,其所生奴婢,投屬內司,今番新推刷時,査出根脚,安東御史李延年,枚擧啓聞,內案頉下,還屬本役矣。取考尙州都會正案,則唜眞一所生奴連同,無後,記上婢唜致所生,玉分等子孫竝十五口,因陳告現出,其中齊億等五口,則移錄於寧海案云,而寧海案中,只錄唜眞二所生婢分伊子孫,而玉分所生中齊億等五口,及連同同生奴連孫所生奴千金,莫福所生同,莫乃所生奴禮金等三口,竝爲落漏,故移文本道,使之査出其曲折,咸昌·寧海兩邑色吏,亦爲一時捉來推問,則寧海案付連同·分伊,同是寺婢唜眞所生,而分伊以寺懸錄於寧海案中,連同,記上婢玉分所生五口,千金等三口,旣頉咸昌內案之後,御史,所當明白,分付原籍時居官中,還屬寺奴婢正案,而不爲知委,未免落漏,此則御史泛過之致,而咸昌縣監,循例移文於寧海府,而更不報御史,寧海府則旣錄其唜眞所生分伊子孫,則其同派奴婢,亦當錄案,而推諉於時居官,終不懸錄。大槪兩邑守今,不察之罪,俱不得免,而咸昌縣監,以唜眞之孫唜同爲色吏,自不覺其色吏之用奸,一字缺起送都監,與寧海色吏辨對之際,奸僞之狀,節節現露,殊極痛惡。當該寧海府使罷職,咸昌縣監依事目不敍用,御史李延年,從重推考,咸昌色吏孝男,以唜眞之孫,變名爲吏,弄奸落漏,自有其律,故今方捉囚京獄,令攸司依事目處斷,右奴婢等,時居咸昌官,司贍案,竝爲移錄,何如?傳曰,允。
李惕然啓曰,推刷都監草記中,御史李延年推考,則方捧傳旨,而咸昌·寧海官員,則不知爲誰,問於都監,,則亦言只憑本道監司牒呈爲辭,實未知其爲誰云。莫重捧傳旨之事,不可不詳審爲之,令都監査出後,捧之之意,敢啓。傳曰,知道。
蔡忠元,以修理都監言啓曰,自二十六日,當爲運石,必須多定領役部將,然後可以檢督,而前定部將,已盡分把於各處,令兵曹加定二十員,以爲看役之地,何如?傳曰,允。
蔡忠元,又以修理都監言啓曰,各道僧軍,未及上來,募得之軍,亦爲未多,運石等役,實爲可慮,九月當京上番軍士,今二十五日,當爲都點於兵曹云,到防二日之役,役數調用於都監,何如?傳曰,允。
尹鏶啓曰,小臣武科殿試往還復命,且入格者四十四人,而日勢已暮,未及出榜之意,敢啓。傳曰,知道。
獻納元萬石,正言安後說啓曰,澂·潚等爵號還收之請。措辭同前答曰,勿煩。
大司憲李一相,持平吳斗寅·洪柱三啓曰,澂·潚等復爵還收之請。措辭同前新除授掌令權諰,時在忠淸道公州地,請斯速乘馹上來事,下諭。答曰,不允。下諭事,依啓。
辰時,雷動。巳時,雷動電光。夜自一更至三更,雷動電光。四更,雷動。
修撰吳挺垣疏曰,伏以臣受氣虛薄,素嬰痼疾,曾無一日不病之時,而屢忝匪據,感激洪私,不敢每輒言病,黽勉隨行,秖以顚仆爲期,曾因御史之命,原隰驅馳之際,不無所傷,復命之後,亦未調治,仍仕都監,職務鞅掌,强疾供劇,已多月矣。積傷之餘,又遘毒瘧,沈綿半月,勺飮全廢,元氣漸薾,百體刺痛,至於素患右邊不仁之症,日復月甚,痰熱交攻,呼吸喘促,種種諸症,痊可無期,而唯以竭盡筋力,當官奔走,爲報效萬一之地,扶曳忍痛,連赴都監矣。適於其時,復叨諫職,差往試所,晨夕往返,數十餘日,今玆新授之命,又出於意慮之外,疾痛之極,非不欲大聲疾號於天地父母之前,而適値擧動之日,分義所在,不敢瀆擾,强疾出謝,僅得隨駕,不但臣之病勢,萬分難堪,顧臣職掌,實非閑漫,卽令各司推刷,方爲査覈,兩西文書,不日且至,雖無他務,專一於此,以臣筋力,猶難供劇,至於經幄,是何等地,而虛帶職名,有若一字缺除本司者然哉?且臣之老母,年迫七十,宿疾纏身,氣息奄奄,若將不保朝夕,兩年之間,連遭外祖父母之喪,纔經成服,二字缺難狀,痰病添劇,委頓床席,水醬亦不入口,轉側須人,臣之弟兄,俱有職務,旣不能專意,以時救護,臣於夙夜供職之暇,或可省救,而若於近密之地,連日入直,則人子罔極之情,勢將久曠晨昏,言念至此,不覺煎泣。以此以彼,不可仍帶經幄之任,伏乞聖慈,諒臣危迫之懇,遞臣新授之職,以便公私,不勝幸甚。謹昧死以聞。踏啓字而下。已上燼餘
義禁府啓曰,罪人陳克一,以諫院所啓改施當律事,旣已啓下矣。臺諫論啓中,有不卽發告之語,依此改照律,元啓本付標以入之意,敢啓。傳曰,知道。禁府謄錄
上在昌德宮。停常參·經筵。
下直,慶興府使柳斐然。
尹鏶啓曰,小臣武科殿試進去,下直。傳曰,知道。
申濡,以吏曹言啓曰,承旨有闕,政事,何以爲之?取稟。傳曰,明日爲之。
傳于蔡忠元曰,江原監司趙壽益,忠淸監司徐必遠,安東營將李象羽,慶興府使柳斐然引見。
尹鏶啓曰,黃海兵使上送,九月朔上番御營軍定虜衛等啓本二度,水漬成暈,其不謹陪持之罪,在所難免,當該陪持人,令攸司治罪,何如?傳曰,自本院治罪,可也。
尹鏶,以御營廳言啓曰,今二字缺軍兵,當初徵召之際,各道兵使處,應立各邑軍兵之數,自本廳抄出行會矣。全南道,則應立之軍,二千四百名,而此外新陞戶之人,多至一百四名,不爲稟報於本廳,混同抄出,一時上送,兵使之矇矓不察,殊甚駭異,數外軍兵,則還爲下送,兵使趙必達推考,何如?傳曰,允。
尹鏶,以推刷都監言啓曰,以政院啓辭推刷都監草記中,御史李延年推考,則方捧傳旨,而咸昌·寧海官員,則不知爲誰,問於都監,則只憑本道監司牒呈爲辭,而實未知其爲誰云,莫重捧傳旨之事,不可不詳審爲之,令都監査出後捧之之意,敢啓。傳曰,知道事,傳敎矣。凡守令,或因上司啓,或因都監請罪蒙允,政院例爲分付該曹,使之査出現告後,捧傳旨,乃是流來古規。今此兩邑守令,依事目論罪事蒙允之後,政院,使都監現告當該守令姓名,臣等援例送言,則政院,至以令都監査出後捧傳旨之意,入啓。都監事體,與該曹自別,而政院不顧事體,必以務勝爲能事,有此無前之擧,殊甚非矣。令政院依例,分付該曹,使之査告,何如?傳曰,允。
以平安監司狀啓,龜城縣大雨,農人崔貴男渰死事,傳于蔡忠元曰,渰死人恤典擧行。
尹鏶,以司饔院官員,以提調意啓曰,忠淸道九月朔進上來納,而膳狀中以生鰒書塡,所者鹽鰒也。莫重進上,難免不察之失,封進官推考,何如?傳曰,允。
大司憲李一相,持平吳斗寅·洪柱三啓曰,澂·潚等爵號還收之請。措辭同前答曰,不允。
獻納元萬石,正言安後說啓曰,澂·潚等事。措辭同前答曰,不允。
蔡忠元啓曰,咸鏡監司利城驛女玉仙,一腹三子,米石題給啓本,油染頗多,殊無敬謹封進之意,監司閔應協推考,何如?
以刑曹罪人刑推啓目,傳于尹鏶曰,本曹罪人等,初四日刑推後,今始加刑矣,未知緣何故而然耶?殊甚未便,問啓。
未時,日暈,暈上有背,色內赤外靑。夜二更,流星出五車星下,入紫微東垣星上,狀如鉢,尾長八九尺許,色赤光照地,有聲。已上燼餘
辰時,上御熙政堂。入侍,右副承旨蔡忠元,江原監司趙壽益,忠淸監司徐必遠,安東營將李象羽,慶興府使柳斐然,假注書權大載,記事官李元禎·呂聖齊。上謂壽益曰,別無言送之事,而卿今遠去,欲見而送之,使之入來矣。壽益曰,小臣才疎,無寸長可取,自前所授重任,無絲毫報效,今者又授重任,將未免僨事耳。上曰,關東地方不廣,別無難治之事,而前方伯,飮酒廢事,卿則勿爲如是,須盡心爲之。壽益曰,上敎如此,敢不盡心。但關東今年農事無形,嶺東尤甚云,民事極爲可慮矣。上謂必遠曰,超擢用卿,意非偶然,凡事將欲何以爲之耶?必遠曰,小臣小無才能,而自郞僚陞遷幾級耶?受恩則深,而重任難堪,感懼交極,措躬無地矣。上曰,雖無才能,盡心爲之,則無不可爲之事矣。必遠曰,前日入侍,屢承此敎,嘗以上敎爲至當矣。才所不逮,不可勉□竭盡心力,則可以强勉爲之,臣雖無狀,敢不死生以之。上曰,卿須盡力察任。上謂象羽曰,爾授重任而去,凡事將欲何以爲之耶?象羽曰,到任之後,凡事可知矣,當盡心爲之,而臣本無才,難以堪當,以是爲慮耳。上曰,所屬各邑,幾邑耶?象羽曰,十四邑矣。上曰,軍容不可不鮮明,技藝亦可使精妙,如不得兩全,則服色雖不鮮明,技藝則不可不精,而今之爲營將者,不知本末,徒能好其服色,而不以技藝爲先務,甚不可也。象羽曰,上敎至當矣。上曰,射砲不可偏廢,而今之人,皆以射謂不如砲,此不知妙理也。長箭雖好,不如片箭之理,此意盡心爲之。象羽曰,射豈可廢也?習之則無不精妙矣。臣親承聖敎,凡事敢不盡心察職乎?上謂斐然曰,守令所爲之事,何事耶?斐然曰,七事之外,更無他事,而其間亦有隨事可爲者矣。上曰,七事,某某事耶。斐然誦七事。上曰,六鎭之事,比前可慮,近來連年凶歉,邊民無以聊生,爾須十分盡心爲之。斐然曰,邊方民物饒盛,然後庶有可堪,而近來刷還一事,有名無實,使本道一一刷還,以爲實邊之地,如何?上曰,爾言是矣。斐然曰,聞自北來人之言,今年農事,明吉以北,則尤爲無形云矣。上曰,民事極爲可慮,爾須盡心察任。斐然曰,敢不盡心。忠元曰,小臣行已無狀,聖明旣已洞燭,人臣以無禮得罪,而何敢復玷淸班耶?雖不敢以此辭免,臣誠惶恐不安矣。上曰,旣往之事,何必提起?罷出。
敎江原道觀察使趙壽益書。王若曰,自古方岳之責,得人爲難,矧今藩臬之司,舍卿誰任?予得君重,疇曰外輕。惟卿,金玉其人,珪璋令望。貞姿雅操,素稱一代之名流。博學通才,蚤被先朝之知遇。逮予臨下以後,嘉卿事上之忠。密勿謨猷,相臣宜其薦剡。淸平衡鑑,朝論喜於用賢。顧玆關東之奧區,實同河內之磽确。其俗啙窳而民僅聊生,厥田而鹵澆而歲多告歉,奚但水旱之爲沴?抑由勸課之失宜。方伯坐待,周期,皆依苟度之計。邑宰立視,魏莩,能無渙散之嘆。久勞予如傷之憂,今委卿宣化之責。歷試于外,予豈不知?撫字之勞,卿實素著。玆授卿以江原道觀察使,兼兵馬水軍節度使巡察使,卿其往懋乃職,毋替予言。刷事纔完,孜孜鎭物之寧後。重役方急,勤勤省弊之宜先。黜陟務爲嚴明,益礪剛毅之性。飢荒何以賑救?當盡惠鮮之方。惟卿,志存澄淸,貪吏自戢。惟卿,自任經術,文敎可興。至於戒政之修治,貴乎設施之神密。予敢□亦熟諳處決,小官何待登聞?係關大辟,宜稟指揮。凡百可□爾志,所以責卿者重,盍念于玆?往哉體予之辭,毋庸少忽。故玆敎示,想宜知悉。知製敎睦兼善製進已上燼餘
上在昌德宮。停常參·經筵。
卯時,日暈右珥。自辰時至酉時,日暈。
尹鏶,以刑曹言啓曰,以本曹罪人刑推啓目,傳曰,本曹罪人等,初四日刑推後,今始加刑矣,未知緣何故而然耶?殊甚未便,問啓事,傳敎矣。初四日刑推之後,初五日六日七日,連爲開坐,而八日,以上弦禁刑,初九日,以風雲雷雨,受香不坐,初十日,開坐而以行祭日禁刑,十一日,以宣武祠受香,不坐,十二日,以大辟不坐,十三日,臣院,以仁王山打圍,參判臣順之,以重試試官進去,參議未差,故不坐。十四日,以秋夕祭受香,不坐,十五日,以秋夕祭日,不坐,十六日,以擧動,不坐,十七日開坐,而以慈殿椒井禁刑,十八日十九日,以擧動不坐,二十一日二日,以國忌齋戒正日,不坐,二十三日,臣院進參,賓廳坐起,因爲入侍,又進推刷都監坐起,參判臣順之開坐,而以試官命招詣闕,故未及刑推,二十四日,開坐而以下弦禁刑,二十五日開坐,時囚罪人,始爲刑推矣。自初四日,至二十四日,連有拘忌,不得刑推,致勤聖敎,不勝惶恐,敢啓。傳曰,知道。
獻納元萬石,正言安後說啓曰,澂·潚等爵號還收之請。措辭同前答曰,不允。
申濡啓曰,假注書李東老,久任之餘,身有疾病,而强之出入矣,卽今添劇,勢難察任,改差,何如?傳曰,允。
假注書安後昌。
有政。吏批,判書尹絳病,參判金佐明進,參議曺漢英詣殿試,都承旨申濡進。兵批,判書元斗杓詣修理都監,參判蔡裕後文科試官,參議南□星病,參知鄭攸進,同副承旨尹鏶進。以權堣·洪處亮爲承旨,李端相爲副校理,朴世模爲富平府使,崔時卨爲松禾縣監,吳挺垣爲掌樂正,具文濟爲刑曹正郞,呂曾齊爲高山察訪,柳東發爲江華都事,鄭東燁爲禮曹佐郞,李穉爲工曹佐郞,申塯爲慶州敎授,石之珩爲楊州敎授,金友正爲南原敎授,金嶷〈爲〉海州敎授,許崙爲廣興主簿。
蔡忠元,以吏曹言啓曰,新恩政事,何以爲之?敢稟。傳曰,明日爲之。
左副承旨李惕然疏曰,伏以無狀小臣,濫蒙鴻私,復叨承宣,感激天恩,罔知攸措。惟思隕結,圖報涓埃,而第臣年近七十,衰耗已甚,精神筋力,萬不如前。尋常職務,自分難堪,喉舌重地,決難承當。恩命之初,冒昧拜疏,敢陳危悃,而見却於本院,適會擧動迫近,未死之前,不敢控辭,黽勉拜恩,僅備陪從,而衰朽之質,百症交攻,氣息如縷,難以支持。慈殿問安,當次之日,亦借同僚而替往,僅僅隨行,幸免顚仆矣。擧動之後,精力漸盡,不能收拾,加以脚下腫患,發毒甚緊,泄瀉之症,又復添劇,委頓枕席,欲起還仆,慈殿還宮,翌日問安,亦不得趨詣,益增惶悚,無地自容。退伏私第,冀或差可,而調治數日,症勢無減,累度呈單,輒復見却,本院,亦非不知臣之情勢,而蓋緣一院不得兩呈故也。臣今日不得不露章,更伸籲呼於天地父母之前,臣之衰癃病勢,萬無供職之望,非獨一院知之而已,實是同朝之所共知也。如使臣,勢可一分堪任,而故爲煩溷天聽,徒懷自便,則欺天之罪,臣不敢辭,臣之悶迫事勢,至此地頭,玆敢冒萬死陳達。伏願聖明,曲加怜察,亟賜遞改臣職,使一物之微,得蒙天地生全之澤,臣無任激切祈懇之至,謹昧死以聞。踏啓字而下。已上燼餘
上在昌德宮。停常參·經筵。
申濡啓曰,明日常參·經筵,取稟。傳曰,停。又啓曰,來九月初一日,輪對日次,而殿試相値,頉稟。傳曰,知道。
申濡啓曰,今日爲政事,命下,而今日有宗廟奉審,政事,何以爲之?敢稟。傳曰,明明日爲之。
申濡啓曰,新除授左承旨權堣,時在忠淸道任所,請斯速乘馹上來事,下諭,何如?傳曰,遞任則自當上來,不必下諭。
傳于申濡曰,丙戌重試時,書題落點單子,覓入。
備忘記,正殿則以萬壽殿爲之。
尹鏶,以修理都監言啓曰,今日雨勢如此,募軍中六十名,則用於築井轉石等役,其餘則姑爲停役之意,敢啓。傳曰,知道。
尹鏶,以修理都監言啓曰,當初監造官差出時,務簡其員數矣。今則各分役所,不能兼察,不得已都監三所,及浮石所各一員,加差出,別單書啓之意,敢啓。傳曰,知道。
尹鏶,以修理都監言啓曰,前縣監洪興祐,前主簿李櫋,都監監造官啓下,而時無職名,令該曹口傳付軍職,冠帶常仕,何如?傳曰,允。
獻納元萬石啓曰,澂·潚等爵號還收之請。措辭同前答曰,不允。
持平吳斗寅·洪柱三啓曰,澂·潚等事。措辭同前答曰,不允。
尹鏶,以禮曹言啓曰,京外儒生,必有入學,入校照訖,然後許以赴科之事,則在於辛卯年提督復設時事目中,大小科課製,皆就靑衿錄中,考本學有點數者許赴事,則在於甲午年筵臣榻前所啓,擧行條件中,故丁酉式年監試當前,今方申飭擧行矣。今聞四學官員,及方外物論,則在童丱者,例不得錄於靑衿,故未得入齋,而其中詩賦成篇者,亦多有之,若一以居齋點數,爲準,則將與被停同歸云,似當變通。宜令童蒙敎官及分敎官等所屬童蒙中,當赴監試者,擧案於本曹,本曹踏印送于四館所,使之許錄,不係於敎官者,則使之直呈本曹,而雖加冠者,今年內加冠者,則其勢未及入齋,在喪終制,在今年者,亦然。此類則爲先許赴後,一一籍名,使之追後入齋,而童蒙與今年內着冠闋服之類,雖如是變通許赴照訖,則亦必循例受出,然後方可許赴。且儒生或年過五十,或雖未滿五十,而衰敗廢病者,置之勿論云者,在於辛卯事目,而未滿五十廢病者,固無赴擧之理,雖過五十,不廢科業者,滔滔有之,當初使之勿論者,已有其意,今以無點數之故,不許赴科,則非但有違於當初事目,年過半百之人,前程無幾,必有落莫之心,名在靑衿錄,有照訖者,雖無居齋點數,許赴亦當,以此,分付四學及四館童蒙敎官,何如?傳曰,依啓。
尹鏶,以工曹言啓曰,本曹推刷,正郞當爲次知,而皆有事故,以佐郞具文濟,自初專管矣。今者移授刑曹正郞,莫重推刷之事,代以新手,則必有虛疎之弊,具文濟,姑爲仍任,以完推刷,何如?傳曰,允。已上燼餘
上在昌德宮。停常參·經筵。
下直,安邊府使柳慶昌,尼山縣監羅星斗。
尹鏶,以修理都監言啓曰,今日雨勢如此,募軍僧軍,不得已竝爲停役,到防軍,昨因路濘,足滑顚仆,重傷二名云,事甚驚慮,亦令停役,當待雨晴,還爲赴役之意,敢啓。傳曰,知道。
尹鏶啓曰,今日高山察訪呂曾齊,謝恩,開雲萬戶金南斗,下直,而通禮院官員下人等,全不致察,呂曾齊單子,則誤爲疊呈於侍講院,金南斗單子,則中間失落,本院則漠然不知矣。呂曾齊則慈殿·中殿·世子宮單子,旣下之後,不得已先爲肅謝,金南斗則初不呈單,而意謂已入,紛擾中隨他拜辭,通禮院官員下人等之所爲,殊極可駭,官員則從重推考,下人則自本院推治,而呂曾齊·金南斗,則使之退去,明日更爲來呈,何如?傳曰,允。
備忘記,淑靜公主駙馬,定於領相之子,言于該曹,郡守邊命益子,當爲昭顯世子女壻矣,亦爲分付。
獻納元萬石啓曰,澂·潚等事。措辭同前答曰,不允。
持平吳斗寅·洪柱三啓曰,澂·潚等事。措辭同前答曰,不允。
金振啓曰,明日常參·經筵,取稟。傳曰,停。
金振,以禮曹言啓曰,光陵無御齋室,故臣厚源前日入侍時,以獻官廳修理之意,陳達於榻前矣。其後得見本陵參奉所報,又聞本曹郞廳摘奸後所言,則參奉齋室,比獻官廳差勝,將以齋室爲自上所御之所,獻官廳,則當爲王世子齋宿之所,今方修理,以所謂齋室大門,在於東邊,不出於南,此爲欠,或云此不過一夜權御之所,只於大門之傍,出俠門,以通掖庭陪衛之人,無妨,或云就其南邊,毁墻出正門,不可已。臣等方以此兩事相議之際,下吏以本陵摘㚥中使之分付,來言,齋室南邊墻垣毁撤,出正門御齋室及王世子齋室修理時,不用人力,只爲精潔塗褙云云。而莫重之事,不可以下吏聞於中使之言,泛然分付,令修理監役,毁撤南墻,作爲正門,而正門,不可倉卒造作,只作紅箭門之扉,亦以箭造,以爲卑閤之地,何如?傳曰,南邊門,勿爲毁墻另設,以舊門仍用,此外只塗紙而已。毋得濫費物力事,各別分付,且道路,亦勿過爲修治,以傷民力事,嚴飭京畿。
申濡疏曰,伏以臣,忝叨出納,夙夜祗慄,院中諸事,未敢放過,而昏瞀繆紛,愧懼彌積。頃日寧海等官罷推傳旨一事,本院,初非直以現告,委諸都監,而終亦未免做錯之歸,至有都監啓辭,則左副承旨蔡忠元之呈辭,豈但以身而已哉?辭單到院,僚議不許捧入耳。臣以長官,其日獨與蔡忠元在院,何可以爲事在該房,而乃反全然自泰,進退其辭單乎?臣心實有所未安。且臣積傷在中,諸疾互動,腰痛不伸,眼澁刺痛等症,昨今卒劇,已不堪奉職周旋。伏乞聖慈,俯諒微悃,特賜遞改,公私幸甚,竝不勝惶蹙戰隕之至,謹昧死以聞。答曰,省疏具悉。卿其安心,勿辭察職。
以慶尙監司狀啓,昌原等官秋操戰船致敗事,傳于洪處亮曰,渰死人等,令本道恤典擧行。已上燼餘
上在昌德宮。停常參·經筵。
金振啓曰,明日常參·經筵,取稟。傳曰,只晝講。
金振啓曰,今日爲政事,命下矣。都承旨申濡式暇,左承旨權堣病未仕進,左副承旨蔡忠元呈辭到院,廳中只有臣金振,及右副承旨洪處亮,同副承旨尹鏶,而臣振,以代房,吏批政廳進去,洪處亮,兵批政廳進去,同副一人,獨在廳中,事多苟簡,左副承旨蔡忠元,牌招察任,何如?傳曰,允。
傳于尹鏶曰,大臣·備局堂上引見。
尹鏶,以禮曹言啓曰,頃以淑靜公主嘉禮,必須擇定吉日,然後嘉禮諸事,預爲措備之意,啓稟,則傳曰,吉禮諸事,姑徐事,傳敎矣。今則三簡擇已過,吉禮擇日,何間爲之?敢此申稟。傳曰,姑徐,更待傳敎爲之。
有政。吏批,判書尹絳進,參判金佐明進,參議曺漢英進,右承旨金振進。兵批,判書元斗杓進,參判蔡裕後病,參議南老星進,參知鄭攸式暇,右副承旨洪處亮進。
吏批啓曰,慶尙左道災傷敬差官閔周冕,方在時推中,且與持平吳斗寅相避,兼臺諫,不得下批,閔周冕,敬差官改差,何如?傳曰,允。
以李敏迪爲典籍,朴惟任爲尙衣主簿,文科壯元,以沈儒行爲醴泉郡守,李廷夔爲吏曹正郞,金之允爲刑曹正郞,工曹佐郞具文濟仍任,金壽恒爲副應敎,金瑋爲榮州郡守,李淑鎭爲刑曹正郞,李世翊爲兵曹正郞,洪汝河·金璛·曺挺宰爲典籍,林商儒爲珍島郡守,駙馬鄭載崙號東平尉,李挺岳爲金城縣監,宋挺濂爲獒樹察訪,鄭思翰爲濟州判官,李世翊爲慶尙左道災傷敬差官,以南天漢爲咸鏡南道京試官,尹㻩爲全南左道京試官,崔攸之爲平安南道京試官,閔暹爲副司果,睦兼善·南龍翼爲副司直。
洪處亮,以都摠府言啓曰,副摠管申翊全,以會同二字缺事除標信,內兵曹進去之意,敢啓。傳曰,知道。
執義吳挺緯啓曰,臣纔遭外祖母之喪,爲人後遞降一等,則服制亦隨而降,臣於悲疚中,唯思私情之所在,未察法禮之有節,依本服十五日之制,出仕單子,今日入啓矣。旣踰法制,物議爲非,臣何敢晏然於法官之列乎?請命遞斥臣職。答曰,勿辭,退待物論。
獻納元萬石,正言安後說啓曰,澂·潚等事。措辭同前答曰,不允。
持平吳斗寅·洪柱三啓曰,澂·潚等事。措辭同前執義吳挺緯,以臣纔遭外祖母之喪,爲人後遞降一等,則服制亦隨而降,臣於悲疚之中,唯思私情之所在,未察法禮之有節,依本服十五日之制,出仕單子,今日入啓矣。旣踰法制,物議爲非,臣何敢晏然於法官之列乎?引嫌而退,私情雖切,旣違法例,不可仍在憲職,執義吳挺緯,請命遞差。頃日風雷雨雹之變,竝出西南,邑宰渰死,已極慘矣。聖廟傾頹,尤所驚心,其在聖上遇災修省,宜無所不用其極,而陵幸之擧,適當此際,驅馳羽衛,遠涉郊坰,殊非敬天畏謹之道,而況秋稼未盡登場,淸道之除,必多傷損,姑俟他日,恐未爲晩,請亟寢陵幸之命。新除授江華經歷金鼎夏,爲人孱劣,遇事昏昧,曾爲他部郞官,已有瘝曠之誚,重地佐貳之任,決非所堪,江華經歷金鼎夏,請命遞差,令該曹極擇差送。成均館博士柳挺輝,以頃日文科初試主掌官進去時,假托易書書吏督捉之事,多送下人,侵辱於假衛將李益華之家,而失捕其子,捉致其奴,肆言宿嫌,唯意重杖云,其憑籍試所之事,報復私怨之狀,殊極痛駭,成均博士柳挺輝,請命罷職。答曰,依啓。澂·潚,陵幸事,不允。
洪處亮,以修理都監言啓曰,都監始役之初,案付木手通津居徐孝信,行文推捉,則通津縣監李克誠,報本道監司,粘牒于都監節該,去六月慶德宮修理都監,題名行關內,木手孝信·仲信捉送云,孝信則捉送,而仲信則名無,其時歸厚署匠人壬申稱名人,到縣境興利,其名近似,故孝信一時捉送,則書目題送內壬申,則分揀放送云矣。今者修理都監推捉木手孝信之名,亦在其中,將爲頉報,考見慶德宮修理都監公事,則印跡甚小,似非都監之印,慶德宮若設都監,則凡干公事,必自營門行關,而直關捉去,其間所爲,莫知其由。今此修理之事,萬分緊急,木手一名,亦爲有關,慶德宮都監之役不實,則孝信去處,不可不問,而本縣査問無路,當初慶德宮修理都監公事,監封上送云云。臣等試見其所謂都監直關,則印迹甚小,文書式,亦違規例,極涉可疑。捉致本縣京主人金承男,推問此公事傳送曲折,則其招曰,今年六月分營繕使令貴一,來授關文,使之傳送,以孝信不卽現身之故,至於其妻被囚,孝信上來之後,率往西小門,毁城牒修築處,監役官前現身,則卽爲成送到到付云。繕工官員,設有營繕看役之事,推捉尙方匠人,已極不當,至於稱以都監,尤爲可駭,現發之後,不可置而不問,當該監役官,令攸司二字缺推考,何如?傳曰,允。
校理閔鼎重疏曰,伏以臣疾危篤,薾爾沈頓者,今已數月,恤恤有生死之憂,頃日辭職,累疏懇免者,蓋出於情勢之悶迫,不意玆者,恩命又及於旬月之內,仰戴隆眷,感激難勝。第臣素患已久,元氣日敗,益不能與病爲敵,種種危症,交侵迭作,顯有難支之勢,實無拜命供職之路。伏乞聖慈,俯賜矜察,亟遞臣職,以便公私,不勝幸甚。仍念臣,忝居經幄,深蒙恩遇,徒有犬馬之誠,恒思萬一之報,而才識鹵劣,涓埃無效,仰懼俯慙,莫知死所。今又不幸有疾,積月未瘳,若復轉劇,終成癃廢,則此心耿耿,無以自於天地之間,寧不悲哉?臣竊惟當今之事,憂虞□端,禍亂有象,此誠婦人孺子之所共談,而抑臣必欲一言于殿下者,有之,亦曰,天命人心而已矣。天命難諶,惟觀乎休咎之徵,人心難恃,惟察乎向背之情,仰觀天象,則災變之作,未有甚於今日,俯察人情,則愁怨之興,亦未有甚於今日,臣雖未知有何禍亂,已萌於冥冥之中,而無非爲吉祥之兆,則灼然可見矣。諺曰,當局者迷,今日群臣上下,孰不知今日之爲可憂,而猶且悠悠泛泛,度日踰月者,實不知其眞可憂者矣。若使太史,書之簡冊,而後世見之,則姑舍,去年以前諸異,只從今年元日以後,變怪之出,曷嘗有時月之異,而凡所以敬天而恤民者,果幾事哉?至于近日而西南之變,尤酷矣。聖廟之頹覆,已是數百年未聞之事,而大雹如斗,乃見於漢末衰亂之世,後不累出於前史之記異,此其爲災,大矣。況復海防漂沒之報,命吏溺沒之事,有足驚駭,而六七戰船,又莫知去處,一船所在,數不下百,若盡渰溺於海洋之中,則累百赤子之死,應被聖上當宁之痛,而見其類之死,哀鳴而駭動者,鳥獸猶然,則南徼之民,亦必騷然不安其業矣,又何忍孤兒寡婦之招呼叫哭於二字缺荒茫之際耶?設使不沒於海,而飄迫於南北之陸岸,則彼見其具兵載糧,一朝遠至,莫識其由,內生疑怪,必有致詰相爭,臣之忘慮,實無所不至也。噫,上焉而天變孔棘,下焉而飢荒相迫,仍之以舟師漂喪,隣國生釁,其能安保國家而無可憂乎?矧今早霜隕穀,寒雨成霖,歲功愆期,民事益蹙,天之示警,若是昭昭,而竊覵朝廷擧措,惟務豐亨豫大之樂,而不見恐懼戒飭之擧,臣實未知此何景也。一朝上天,赫威震怒,易其仁愛之心,降以危亂之禍,則雖欲致誠盡意,以冀感動,終恐邈然難回,當有無及之悔也。言之至此,可爲流涕而痛哭也。嗚呼,有象必有驗,乃理之常,而其驗之應,或在於時月之速,或在於十年之後,有難姑息於目前,僥倖於將來,而要其禍福轉移之機,則只在於人主之一心,惟我殿下,可不敬哉,可不戒哉?然而敬戒之心,人孰無之,而又必守之固,持之久而後,方可孚於中而格于上,苟或斷續於時月之間,則將何能移禳於十年之後乎?此商宗周王之所以嚴恭寅畏,不敢荒寧,而終致中興之盛者也。伏乞聖上,益修嚴畏之德,懋從節約之道,先謹聖躬,飭勵群下,以思所以格天心慰民情之方,不勝大幸。臣受恩感激,報答無路,輒忘僭猥,又復妄陳,更願聖明,怜其忠而恕其罪焉。臣病伏私室,跡阻天門,無緣更登螭陛,一披忱悃,追思去春賜對熙政,數奏前席之時,尤無任瞻天望聖,馳神懸情,懇切涕泣之至,謹昧死以聞。答曰,省疏具悉。爾之憂愛之誠,予用嘉尙,可不體念焉?爾其勿辭,調理察職。上御熙政堂。
巳時,引見領議政鄭太和,右議政沈之源,兵曹判書元斗杓,禮曹判書李厚源,延城君李時昉,右參贊鄭維城,判尹申埈,吏曹判書尹絳,戶曹判書洪命夏,吏曹參判金佐明,右副承旨洪處亮,玉堂李端相,假注書安後昌·李敏徵,記事官呂聖齊·李行道。鄭太和曰,近日南方有無前風變,西路亦有風雹之災,臣等叨忝燮理,致此變異,豈曰,無罪?欲陳疏乞免,而亦似尋常,故遷延至于今矣。上曰,卿辭如此,予何言哉?沈之源曰,變怪之多,未有甚於此時,義州風災,至於二字缺飄人,聞之慘矣。上曰,果有如此之變,則府尹何不馳啓耶?太和曰,人有見府尹私簡,過大君行次渡江後,馳啓云,而至今不來矣。元斗杓曰,府尹抵書于許積云矣。二字缺曰,義州所串近處十里內,本無松木,而有一大松缺根株飄來云矣。太和曰,雖未知其眞的與否,而旣著於許積之私書,則日子已久,尙無馳報之擧,未知其故也。上曰,如許災異,豈有匿不以聞之理?必有所以然也。義州府尹姑先推考,風災虛實,使之從速馳啓。上曰,西南之變,先後,何如?太和曰,南變先於西矣。之源曰,聖廟頹壓,變之大者。上曰,先王朝義州,亦有雨雹之災,西變雖大,不如南也。予初聞漂失十三船,莫知所爲,及見狀啓,則厥數差少於前聞矣。太和曰,全東屹,活許多人命於倉卒危急之際,宜有褒典。上曰,臨危不顧身,拯救將死之命,可謂有識矣。太和曰,東屹除白川,被論而旋爲興德者,是天使救沈水人也。上曰,船人預知風候,而何以致此也。太和曰,是官員,不聽下輩之言故也。尹絳曰,主將不得無罪。太和曰,敗船時,格卒軍人渰死甚多,而珍島郡守李泰馨,有老父在,亦甚惻矣。上曰,泰馨之父,誰也。太和曰,年老宗室也。洪處亮曰,今朝泰馨之父,以收覓泰馨屍體事,乞遞其次子益馨濟州判官之任,陳疏到院,而似涉猥濫,故還出給矣。上曰,情事可矜,濟州判官李益馨改差。太和曰,慶尙道風災,亦甚矣。上曰,頃聞譯官之言,對馬島,本以捕魚爲業,而今年則以其海揚,不得捕魚云,嶺南之災,推此可知矣。上曰,二字缺霔終日,恐傷禾稼。之源曰,市價無形,正木一疋,眞米五斗,將來人類,何以料生?此非小憂也。洪命夏曰,災異之慘,前所未有,當此大臣引對之時,善爲料理,何如?上曰,未知何爲而可也。之源曰,去五六月旱乾之時,放澂·潚,卽雨,其所感應如響,今奚獨不然?宜思所以禳災之道,而臣等不似,忝在相位,願賜遞改。上曰,予所爲盡善,則卿等當爲賢相,今日之災,豈卿等所失之致。太和曰,推刷宜罷,而今當完畢,已無及矣,其中必有冤枉,宜省察焉。斗杓曰,一字缺幸雖異於常時出入,亦有乖於修省之道矣。厚源曰,貽弊於民間者,豈少哉?時昉曰,臣專任平安道奴婢推刷,彼輩屢經兵火,多失免賤公文,故免役者只八人矣。斗杓曰,慶尙監司新陽袱奴三千二十餘口,厥數多矣。上曰,予見此公事,所謂袱奴者,在法典乎?頃以白弘一事,兵曹判書,亦爲生㤼,欲以其半與之,予亦畏戢不敢言矣。予且聞院儒之說云,校儒,安敢與院儒比肩哉?予未知校享者,何如人也,入院者何如人也。且彼稱以士氣,侮守令脅三字缺人主,不得發口言,此實操卓之事耳。如予殘疲之君,忍憤寬容,而若遇桀驁之主,則豈不爲士林之禍乎?近來書院實繁,在此座中多官,後必皆爲一字缺太和曰,書院,平安一道獨無,今則漸爲之矣。命夏曰,近來人,皆爲文集,故外方之物力凋弊,與書院同矣。上曰,國事無一可觀,而賴祖宗餘澤,扶持至于今,而時俗却似東晉矣。斗杓曰,知人亦甚難矣。忠州營將柳檉,初以備邊郞,不次擢用,至於已經兵使,故擬差本職矣,頃於引見時,應對顚錯,擧措無形云,請治其罪。上曰,予固欲言之矣,此人已經閫帥,而今差營將,似有不滿之意,不思所以盡職之道,下問之事,漫不知所對,且有被酒之狀,其爲情狀,殊極可惡。一字缺授加資爲先改正,其罪,令該府照律處置。太和曰,人材之乏,莫此時若也。今番都監監造官差出時,二字缺可合之人,參下亦甚乏人,頃者假注書一人,殊甚不似矣。上曰,近日擧行條件,率多失實,改而又改,終未免顚錯。予嘗視自改書以下,兼爲假注之任,予何堪哉?且入侍承旨,不待擧行條件啓下,而徑先出去,至以承旨已出,姑待明日爲言,事極可駭,今後則擧行條件未下之前,承旨不得任意出去。上曰,國無紀綱,人不有一字缺民有怨國者,則吏不慰解,專以歸咎於國家,豈不寒心哉?上曰,李敏迪對策,文理通暢,令人有感動之心,而一人所製,則四字缺欲寢予之營造,此則不知妙理者也。太和曰,近五字缺知崇飮,至如柳俊昌,則終日酩酊矣。上曰,臺臣以此論斥,未知論人臺官,果不飮否也。維城曰,俊昌無黨,故被論駁矣。斗杓曰,朝廷朋黨太盛,不得是是非非。上曰,二字缺憂處,李端相,陳陵幸之非時,上不聽。已上燼餘
上在昌德宮。停常參,只晝講。
金振啓曰,重試出榜前,二字缺事,頉稟。傳曰,知道。
尹鏶啓曰,昨日東部官員,不爲受牌,無緣闕直,當該官員,請推考。傳曰,允。
文臣重試時,假注書侍直李堂揆,副率鄭昌徵。
蔡忠元,以義禁府言啓曰,以罪人宋明奎之子宋溢,擊錚原情,議處事,該曹啓目,移送本府,已久,而此事與循例覆啓有異,則元斗杓,當爲査覈時堂上也,其他諸堂上半行缺覆啓,而各有公故,今始回啓之意,敢啓。傳曰,知道。
洪處亮,以御營廳言啓曰,本廳中部軍兵逢點實數,三千一百三十一名內,二千七百七十八名,分隷二十五哨,其餘三百五十三名,派定各差備,已爲整頓矣。明日露梁沙汀,依前聚軍操鍊後,新營·東營·集春營,當爲入直,而東宮及集春營二字缺訓鍊都監軍兵替入之意,敢啓。傳曰,知道。
申濡啓曰,今此文臣重試,試官·對讀官四望,堂上合擬之人乏少,不得已每望,以二員擬入之意,敢啓。傳曰,知道。
洪處亮啓曰,明日武科殿試時,兩司長官,當爲進去事,兩司城上所處,言送,何如?傳曰,允。
洪處亮啓曰,明日武科殿試時,命官,何大臣進去乎?敢稟。傳曰,領相進去。
尹鏶,以修理都監言啓曰,自前軍匠料米,該倉輸納於都監,自都監分給,故今亦依此分付矣。軍資監報戶曹粘牒于都監曰,上年修理始役時,本監都三字缺軍匠來受本監事,啓請蒙允,五字缺傳之事,則所當依此奉行,而但念龍山倉,相距十里之地,許多軍匠受料往來之間,當四字缺都監役事,片時有關,勢甚可慮,若以該一字缺處二字缺馬價爲不足,該曹亦有添補前規,令該曹依舊例趁卽輸納於都監,何如?傳一字缺在。一字缺
尹鏶,以修理都監言啓曰,都監所用機械木一字缺黃海道,豎柱吉日,以初九月二十二日啓下之後,卽爲行文,使之趁今月晦日納上,而豎柱吉日進定之後,更爲知會,則到付公文成帖,在於本月十三日,以日計之,旣無窘急未及之患,機械木分定,亦在於去冬。又非到今始知之事,而豎柱日期,只隔七日,尙無發船之報,致有禁苑松木,特命斫用之擧,五字缺殊甚可駭,正殿所用大中椽,四字缺到,可以卽用於上梁之後,而本月二十日成貼報狀二字缺八船裝載云云。已過十餘日,寂無消息,亦無報知之事,其已發船與否,實未可知,稽緩之狀,亦甚非矣,黃海監司任義伯,從重推考,何如?傳曰,極爲駭愕,先罷後推。
傳于尹鏶曰,平安道風災狀啓,卽爲覓入。
申濡啓曰,明日文臣重試時,假注書鄭昌徵,身病方重,勢難察任云,鄭昌徵改差,何如?傳曰,允。
假注書鄭昌徵改〈差〉,代都事朴千榮。
領議政鄭太和,右議政沈之源啓曰,臣等適俱五字缺伏見備忘記,有寧邊府使罷職,監司推考二字缺校生治罪之擧,臣等相與驚訝,不勝悚然。今此一字缺校頹破之患,雖盡如聖敎所云,因遇災五字缺命,恐群下之望,或其實狀,萬一有不必然乎?聖敎一播於所關非細,伏願聖明,更加詳察,本道狀啓辭意,仍留深思,還寢備忘,從容得實而處之,亦爲未晩,區區所懷,不敢盡形於文字,二字缺略陳,尤無任惶恐之至。答曰,啓辭至此,依啓。
持平吳斗寅·洪柱三啓曰,澂·潚等事。措辭同前頃日風雷雨雹之變,竝出西南,邑宰渰溺,已極慘矣。聖廟傾頹,尤極驚心,其在聖上遇災修省,宜無所不用其極,而陵幸之擧,適當此時,□□□□遠涉郊坰,殊非儆天畏謹之道,而況今□未盡登場,淸道之際,必多傷損,姑竢他日,恐未爲晩,請亟寢陵幸之命。答曰,不允。
獻納元萬石,正言安後說啓曰,澂·潚等事。措辭同前答曰,不允。
金振,以漢城府言啓曰,本府非如閑漫各司之比。缺
上在昌德宮。停常參·經筵。
夜一二更,電光。
答全南監司□□水使李益達,虞候辛淑等,竝劃卽拿來,推鞫處之。
陵幸時,徵兵落點,昨朝已爲啓下,而該曹何至今不爲擧行乎?卽爲問啓。內下記草
上在昌德宮。停常參·經筵。
正言宋時喆啓曰,臣纔從北關,試暇上來,慮外新命,適及此際,臣誠感激,罔知攸措,拜恩奔走奉職,而第臣素患胸脅之痛,添傷水土,發作無常矣。千里行役,宿病轉劇,入城之後,有加無減,稽謝累日,四字缺冒昧陳疏,見阻政院,不得已扶曳二字缺黽勉入庭,而終日觸冷,痛勢三字缺搆思,未及製呈,旣在應推,二字缺仍冒,請命遞斥臣職。答曰,勿辭,退待物論。
掌令朴世堅啓曰,臣伏蒙恩暇,往省丘壟而還,纔及試期,僅入殿庭,則雨沾濕之餘,宿恙添惱,終日眩暈,未免曳白而出,旣在應推中,不可仍冒臺職,請命遞斥臣職。答曰,勿辭,退待物論。
持平吳斗寅啓曰,譾薄如臣,質本魯鈍,尋常製述,猶不能如意,至於儷騈之體,尤所昧昧,昨入試庭,竟未免曳白,旣在應推之中,不可仍冒憲職,請命遞斥臣職。答曰,勿辭,退待物論。
獻納元萬石啓曰,臣猥竊科第,拙於雕篆,今此重試,未免曳白,應推之人,一刻難冒,請命遞斥臣職。答曰,勿辭,退待物論。
持平洪柱三啓曰,臣於昨曉,猝得偏頭痛,扶病入庭,未免曳白,應在推勘之中,身爲憲職,不可仍冒,請命遞斥臣職。答曰,勿辭,退待物論。
以全南監司狀啓,傳曰,右水使李益達,虞侯辛淑等,竝劃卽拿來,嚴鞫處之。
禁府都事宋有儉,李益達·辛淑等,拿來事出去。
咸鏡監司書目,道內農事,霜雹緣由事。
全南右水使邊岌,謝恩後仍爲下直。
大司憲李一相啓曰,掌令朴世堅,持平洪柱三·吳斗寅,竝引嫌而退,旣在應推之中,勢難仍帶臺職,請竝命遞差。答曰,依啓。
院啓,澂·潚等爵號還收之請,已連累月,兪音尙閟,臣等不勝悶鬱。今日旣已放還都下,使得出入禁中,則聖上之私恩已伸,而復其官爵之命,遽出意慮之外,決不可循私意而屈王法也。執法之論,不容但已,請加三思,還收澂·潚等還仍爵號之命。
正言宋時喆,獻納元萬石竝引嫌而退,應被推勘,勢難仍在,請竝命遞差。答曰,依啓。澂·潚事,不允。
自辰時至申時,日暈。已上朝報
有政。以吳挺垣爲執義,洪汝河爲監察,吳挺緯爲司僕正,睦兼善爲修撰,金萬均爲說書。
上在昌德宮。停常參·經筵。
吏曹啓曰,臺諫有闕,政事,取稟。傳曰,明日爲之。
執義吳挺垣啓曰,如臣無狀,屢忝匪據,絲毫無補,常切愧懼,夢寐之外,又叨新命,兢惶感激,奔走供職之不暇,而臣本學,尤昧騈儷之文,今此重試入庭之日,不能製呈,方在庭推中,何敢晏然於坐官之列乎?請命遞斥臣職。答曰,勿辭,退待物論。
兵曹啓曰,卽接佐郞南天漢呈狀,則入直之時,猝得重病,症勢極重,四肢戰慄,不得起動,積傷所發,病根深痼,旬朔之內,差復未易,速爲入啓處置云,前頭擧動臨迫,厥廳各有所掌,不可曠闕,南天漢改差,其代,令該曹在京無故人,今日政差出,何如?傳曰,允。
平安監司書目,義州·泰川等八邑,氷雹雷雨,觸傷死亡者三人,幾至殞命者,百餘人,變異慘酷事。啓。傳曰,壓死人等恤典,各別從優擧行。
平市提調尹絳啓曰,都下市民被侵難保之弊,罔有記極,頃年前提調鄭維城,條陳弊瘼,旣已禁斷事捧承傳,而紀綱解弛,人不畏忌,因循之弊,尙不改革,非但本署衙門,閑殘不敢抗拒上司,至如有識官員,亦不體傳之意,一任下輩所言,侵徵之弊,愈往愈甚,市民之逐日呼訴,無非切急之患,揖其巨弊而言,則諸都監·諸衙門·諸宮家私貿易一事也。凡干物種,皆以半價相定,直帖送至,罔有限量,少不滿意,鞭扑隨至,旣徵之後,全不給價,間亦有之,若於王子之子孫,亦稱宮家,抑勒尤甚,侵虐多門,亦變通無路,市民之疾痛愁怨,未有甚於此時也。竊念國家大小需用,取以辦於市民,此實邦本,救活之擧,不可少緩,請令政院,嚴辭捧承傳,申飭,宗親府·議賓府·漢城府·義禁府·成均館·六曹等衙門私貿易無據措傷之弊,一切痛革,而此後如有不體承傳之敎,仍踵前習,則自本署當爲移禁於法府,當該官員,入啓請罷,次知下人,刑推科罪〈之〉意,亦爲捧承傳於司憲府,千萬幸甚,其他許多弊端,開錄于後,伏請特許痛革,且令各該司變通,定爲恒式,以爲市民保存之地,如何?傳曰,依啓。此後必有犯者,勿爲借手於法司,提調一一直爲啓辭論罪。
護軍丁彦璜,江原監司遞任上來。
歸厚別提尹後益,加定官金實,卒金集禮葬後入來。
大司憲李一相啓曰,執義吳挺垣,引嫌而退,應被推勘,勢難仍在憲職,請命遞差。答曰,依啓。
院啓,澂·潚等,爵號還收之請,已愈累月,兪音尙閟,臣等不勝悶鬱焉。旣已放還都下,使得出入禁中,則聖上之私恩已伸,而復其官爵之命,遽出意慮之外,決不可循私意而屈王法也。請加三思,還收澂·潚等還仍爵號之命。答曰,相持至此,今姑依啓。
吏曹,全南左道宣諭御史,洪柱三。以上朝報
備邊司啓曰,八月二十三日引見時,三南新推刷奴婢身功,限今年各於本道都會官捧留,報知元數於備局事,臣太和陳啓蒙允,而尙無擧行條件,分付之事,今日問於政院,則初不抄出云,當該注書及其日入侍承旨,竝推考,使之速爲抄出啓下,何如?答曰,允。
又啓曰,昨朝全南監司趙啓遠狀啓粘目,請送宣諭御史事,至于今朝,未見判付,問於政院,則答以未下,日已抵午之後,始爲出給,乃是初二日判付也。時急擧行之事,淹置中間,政院所爲,殊甚可駭,當該承旨推考,何如?答曰,允。
修理都監啓曰,黃海道椽木等載船,在於八月十八日云,而至今更無消息,監司前日報狀,有曰,分載八船之數,詳在於都差使員長淵府使陳省云云。陳省亦不來到,其間實狀,有難的知,豎柱上樑之後,勢不能趁卽掛椽,修粧等事,將致次次稽滯,誠極悶慮,禁軍伶俐解事者一人,撥上馳送,且給馬文,自金川至監營,則馳驛急往,探知椽木之船,已到何邑地方,分載開數成冊,爲先別定該色營吏禁軍,一時上送,鱗次追後發船形止,一一馳報事,行文嚴飭,何如?傳曰,允。
去八月二十三日,大臣·備局堂上引見時,兵曹判書元斗杓所啓,三南新推刷奴婢身貢,該曹當收用乎?上曰,如何?領議政鄭太和曰,收捧於都會畢捧之後,報知於備局,以爲處置之地,宜當,且都會收捧有弊,則各於其邑,捧置,何如?上曰,各官不實,捧置於都會,可也。已上朝報
義禁府啓曰,柳檉,當爲決杖,而營將罪遞之後,時未及還來,發遣羅將拿來,何如?傳曰,允。
上在昌德宮。停常參·經筵。
政院啓曰,全南監司狀啓,三字缺宣諭御史差送事,判下之後,該房承旨,以親病出去,而下番史官,以未及抄錄於史草爲言,趁不出給,下吏,亦不能趁卽告課於代房承旨,催促出給,莫重時急公事,以致中間稽滯,下吏則自本院推治,而史官所爲,亦極可駭,請命推考。傳曰,允。
吏曹啓曰,傳曰,宣諭御史,極擇啓下乎?問啓事,傳敎矣。今此御史,必須擇差而後,可以弔祭死亡,遍諭孤寡,庶無欠缺之事,洪柱三,莅歷似淺,而爲人可合於此任,故相議,書啓矣,敢啓。傳曰,知道。
校理閔鼎重上疏。大槪,再陳危懇,乞遞職名事。入啓。答曰,遞差。
政院啓曰,近日兩司位不齊,久不開坐,未署經守令甚多,至於醴泉郡守·榮川郡守,則因本道狀啓,以文官差出,必須趁啓,而試前赴任,而尙未署經,試期已迫,雖不備員,今日內速爲署經之意,兩司城上所牌招言送,何如?傳曰,允。
傳曰,今日政,除授臺諫中,雖有入庭不作應推之人,勿論。
領議政箚子。大槪,京各司物故奴婢已物沒官一節,令都監變通事。入啓。啓下都監。
政院啓曰,兩司城上所牌招,今日內官,令署經之意言送事,啓辭允下,而憲府無城上所云,新除授執義吳挺緯,掌令元萬石,持平權撲·安缺牌招肅拜,使之署經,何如?傳曰,允。
承文正字金萬基,卒金集題主後入來。
院啓,大丘爲邑,營下難治,從前擇遣,實非偶然,新除授府使李元圭,雖有文才,而疎脫手生,治劇剸煩,決非所堪,迎送有弊,曠官可慮,大丘府使李元圭,請命遞差,騎省惠宣兩堂郞僚,乃淸路楷梯,不可不擇授,兵曹郞廳閔汝老,旣蔑名稱,衰老庸鈍,加以重聽,遇事昏憒,禮曹佐郞鄭東燁,請竝命汰去。答曰,依啓。
忠淸監司書目,淸州牧使李杭,八月三十日身死事。
謝恩,執義吳挺緯,掌令元萬石,持平安後稷·權格,校理李延年,兼校書校理權大運,副摠管李應耆,副修撰三字缺牌招不進,依承傳罷職,傳旨。傳曰,姑先推考。
刑曹,今春夏等褒貶,司議安汝恒,中。
府院啓,以日暮姑停。
慶尙左道京試官,李慶澈。以上朝報
有政。以閔維重爲司書,李廷夔爲校書校理,羅襻爲禁府都事,李延年爲校理,李端相爲獻納,李斗長爲金城縣令,金鼎鉉爲江華經歷,吳挺緯爲輔德,柳頲爲掌樂主簿,郭聖龜爲光州牧使,韓友琦爲典籍,元萬石爲掌令,權格爲持平,安後稷爲持平,朴世橋爲工曹正郞,姜瑜爲黃海監司,吳斗寅爲正言,金萬均爲兵曹佐郞,吳挺緯爲執義,朴世堅爲弼善,呂聖齊爲注書,趙伯耘爲忠勳都事,金光烒爲刑曹,李廷夔爲中學敎授,姜好奭爲禮曹佐郞,李穉爲刑曹佐郞,柳俊昌爲右通禮,權大運爲校書校理,金濤爲承文博士,黃道宏爲承文著作,金光瑨爲校書著作,吳挺垣爲司成,洪柱三爲直講。政事
上在昌德宮。停常參·經筵。
戶曹啓曰,卽接諸上司陵幸時所用甘結,則如屛風·地衣·方席·按席·登每·揮手巾·各樣鍮器,假家所入,直長木·草芚及兢木·瓢子·陶器·沙器·燈油·籠燭等物,令各其司,直爲進排於大小畫,停陵所三處,其數浩多,各該司物力殘弊,未有甚於今日,諸上司許多所用雜物,非但勢所難辦,至於輸運之弊,亦甚可慮,今此陵幸,非如常時擧動之比,八十里程道,凡百所用器具,雖一切務簡,各該司尙難責應,而該上司,不體聖明除弊之至意,亦不有曾前奉承傳之事,循例捧甘,使之進排,今若任其所爲,不爲變通,則各司下人,終必難支,宗親府·議政府·政院以下諸上司,凡干責辦之物,燈油籠燭之外,切勿進排,而鋪陳器皿,則諸上司皆有常時行用之件,使其典僕,各司輸去,隨便行用,以除各該司難堪之弊,似當,以此意,申飭諸各司,何如?傳曰,依啓。輦下該司,如是不體朝廷之意,則其他何足云喩?諸司中尤甚過濫責徵處,卽爲摘發以啓。
忠勳府假郞廳,以有司堂上意啓曰,本府都事朴世橋,今日政,移差工曹正郞,本府推刷,京中則難爲成冊,外方査覈尙未來到,莫重推刷,不可委諸新差手生之人,都事朴世橋,限年磨勘,姑爲仍任,俾無未盡之事,如何?傳曰,允。
政院啓曰,凡外方守令邊將,陳弊上疏,必關由本道監司,馳啓上送,而防踏僉使趙時彦,陳弊上疏,全南左水使申擅,乃敢偃然馳啓上送,極爲無據,請申擅推考,元疏還給,何如?傳曰,允。
傳曰,日後一二王子家,依前月俸題給,而每於祿俸,元數斗,準給之事,分付該曹。
吏曹啓曰,前佐郞南天漢,呈狀于政院曰,非但方在推勘中,猝得重病,一向沈綿,再昨重試時,又爲添傷於冷地,症勢轉劇,不省人事,旬月之內,決無差復之望,咸鏡南道重試官,速爲改差,以便公私云,南天漢病勢,果爲深重,京試官似當改差,且忠淸左道京試官閔維重,亦爲呈狀,以重試入庭不作,應被推勘,其在法例,不得兼臺,從速入啓改差云,前日京試官事出之時,擬望之人,旣患乏少,無路塡差矣。今此重試不製應推之人,不但閔維重一人,相繼呈狀,則極爲難處,似當別有變通之擧,何以爲之?敢稟。傳曰,問于大臣處之事,傳敎矣。問于大臣,則領議政鄭太和,右議政沈之源議,以爲入庭不作,考之前例,旣非應罷之律,試期臨迫,可合試官者,皆在應推之中,似當有別樣變通之擧,今日政除授臺諫,已有勿論之命,若依此一體施行,則似甚便當,而此非在下之所不敢請,伏惟上裁。大臣之意如此,上裁,何如?傳曰,依議。
登山萬戶黃得雲,差使員上來。
奉敎宋奎濂上疏。大槪,四館遷轉,必有次序,法例至嚴,無前之擧,自臣而始,無非如臣疲劣,不能有無之致,令賜鐫罷,仍治臣罪,以重官方事。入啓。答曰,省疏具悉。爾其勿辭。仍傳曰,此上疏,啓下該曹,使之回啓。
京畿都事書目,災傷尤甚差錯,龍仁縣令李命說,爲先罷黜事。
持平權格啓曰,伏以臣本愚劣,最在人下,過蒙洪造,新命又下,臣誠感懼,罔知所措,仍竊伏念人臣愛國憂君之誠,不以賢愚而有間,苟有所懷,則雖非言責之任,不敢不盡於君父之前,況身爲耳目之官,不殫其所欲言者乎?嗚呼,災異之生,何代無之?未有甚於今日,修省之道,無所不已,而朝著晏然,含默成風,九重之憂慮雖勤,朝家之施爲未聞,一事一令,有格於天心,民生之困悴雖極,任事之諸臣,務以剝割刻薄,反爲謂之盡職,臣竊痛之,今者大內修理之擧,豈殿下樂爲之事哉?實出萬不得已也。兩朝臣僚,孰不知聖意之所在,而第事有輕重,時有緩急,奉養之誠雖切,應天之道亦急,故頃者殿下,遇虹霓之變,二字缺之擧,政合於古人所謂遇非常之災者,有非常之擧也。擧國臣民,咸仰大聖人作爲,天災之慘,宜可弭矣。至於今日大水霜雹之災,惡風陷船之變,有加於前,而土木興作之事,復起於此際,應天以實之道,恐不當如是也。今日之可言者,何限,而目前切急變通,似無過於是者,故發簡同僚,欲爲論啓,而同僚謹待長官會議爲言,臺閣之規,事若可爲,則亦有獨啓之時,旣謂此論,不容少緩,而等待推諉,終始堅執,臣實未曉也。莫非臣言不取信,見輕同僚之致,何敢一刻苟冒?請命遞斥臣職。答曰,勿辭,退待物論。
掌令元萬石啓曰,近日西南之災,可謂慘矣。在聖上修省之道,宜無所不用其極,矧玆土木之役,固非其時,而第臣愚意,則以爲經始旣久,事皆就緖,後時爭執,無益反害,且臣等昨承召命,顚倒出謝,未及與長官相會,朝家莫重擧措,不敢率易而論,欲待他日與之商確,而言不見信,竟至起鬧,皆臣被軟所致,何敢一刻抗顔?請命遞斥臣職。答曰,勿辭,退待物論。以上朝報
全南道宣諭御史,今將下去,應行之事,必須啓下,分付以送,然後可以奉行,死亡軍卒,每名恤典米一石題給,煙戶雜役,限三年蠲免,而米則以會付倉穀出用,賜祭節目,令該曹別爲磨鍊啓下,宜當,至於宣諭之際,似不可泛然口傳,令詞官撰出諭書以送,使之翻釋曉諭,俾海濱遐氓,備知朝廷德意,方合事宜,令政院依此擧行,何如?答曰,允。
又啓曰,全南道宣諭御史齎去事目磨鍊,別單書入之意,敢啓。答曰,知道。以上備局啓辭
上在昌德宮。停常參·經筵。
刑曹啓目,正言李世翊,新差官佐郞崔攸之,以京試官,近當出去,且有見存四員事,一員則闕內入直,一〈員〉則外司入直,一員則以修理都監郞廳,除本司無故者,且二員經宿,擧動時不來推樣,極爲悶慮,前差官京試官遞差,二員及闕員兩人之代,擧動前,令該曹在京無故人差出,俾無臨時窘迫之弊,何如?傳曰,允。
弼善朴世賢上疏。大槪,家有可疑之疾,臣自求視,勢難暫冒,請遞臣新授職名事,何如?政院還出給。
執義吳挺緯啓曰,臣曾忝玉堂之官,猥齒引對之末,適當修理當否,下詢諸臣之時,旣有所略干所懷,則今於請停之論,何可晏然處置同僚?請命遞斥臣職。答曰,勿辭,退待物論。以上朝報
有政。以曺致中爲禮曹佐郞,丁昌燾爲禮曹佐郞。
上在昌德宮。停常參·經筵。
全南道宣諭御史,洪柱三出去。
禮曹啓曰,辛卯年事目中,有曰,自今以後,通京外先講小學·家禮·四書中一書,然後許屬學校,及至科擧錄名之際,京則四館,外則所居官憑考,入學入校照訖,然後始許錄名,都目許赴云,其時四學,依此爲之,則是亦照訖,不須更爲照訖,而査問四學,則皆以爲只以籍名靑衿者,使之輪回入番而已。不爲考講許屬云云,必有照訖,然後許赴科擧,乃是自古流來規例,不可到今廢閣,監試初試不遠,照訖考講,當急急爲之,而本曹郞廳六員內,一人,平安道明當出使,一人在外,一人未差,只有正郞成振翰·李英馧,佐郞郭岌,而郭岌則方察曹司之任,正郞二人,都監郞廳,更無兩所考講處分差之員,在外者佐郞姜好奭改差,竝與未差之員,以在京無故人,當日內口傳差出,使之察任,何如?傳曰,允。
吏曹啓目,䊀連奉敎宋奎濂上疏云云。四館在官,必用先後次序者,固是不易之規,而至於移拜他職,則本館位次,非所可論,故自前望檢閱,而移拜玉堂·南床及說書者,陞出六品,皆不拘本館次序,以近事言之,則金始振,亦以四館移拜說書,仍陞六品是白去乙,今者宋奎濂,以新進之人,未諳前例,費辭陳疏,反以政官爲違例陞遷,而至以自己位次在前爲言,殊甚可惜是白在果,金萬均之陞出六品,明有前例可據,實無後弊可慮,揆諸政體,不可乍陞乍降,臣曹更無變通之路,上裁,何如?啓。令藝文館覆啓處之。
大司憲李一相啓曰,臣於再昨,伏見同僚引避之辭,以西南災異之慘,欲設大內修理之擧,其在朝家遇災修省之道,宜無所不用其極,土木興作之役,果非其時,而當初此擧,實出於情禮事勢之萬不得已,故曾於榻前下詢諸臣之時,臣亦仰體聖上之至情,以務從省約之意爲對矣,。今者同僚,旣以此引避,臣何敢晏然處置乎?請命遞斥臣職。答曰,勿辭,退待物論。
去夜吏曹口傳政事,禮曹佐郞二,丁有燾·曺致中。
前兵曹佐郞崔攸之上疏。大槪,孔廟之災,乃是士林之慘痛,請退科擧,行於改版奉安之後事。入啓。
藥房啓曰,履霜氷至,風寒斗緊,伏未審數日以來,聖候若何?臣等不任區區之慮,敢來問安,秋冬之交,人必有感冒之患,薄寒之可畏,反甚於隆冬,此宜自上愼於起居之節,而拜陵之期,只隔二日,程道頗遠,晷刻漸短,犯夜驅馳,必有所傷,諸御醫等,莫不以此深慮,且王世子,久患眼疾,纔得少差,觸冒風寒,再發不難,亦極可慮,擧動雖不可遠退,姑俟寒輕風暖,更擇良日,幸甚,臣等職忝保護,私憂過慮,不能自抑,惶恐敢稟。答曰,自當愼攝,何必爲慮?且留都之卒,旣已徵召,似難進退矣。
答前兵曹佐郞崔攸之疏曰,省疏具悉。疏辭不無所見,當令該曹置處焉。
政院啓曰,弼善朴世賢,以家內染患上疏,到院,而觀其辭意,則其四寸,來在其家,得可疑之症,終至不救云,前頭擧動臨迫,勢難陪從,合有變通之擧,而元疏不敢捧入,敢此仰稟。答曰,遞差。
藝文館官員,以領事意啓曰,卽今見存史官三員內,檢閱李元禎,受由在外,上下番外,無他預備,擧動臨迫,而且無守宮之員,注書呂聖齊,依前例還付本館之職,使之察任,何如?傳曰,允。
禮曹正郞尹盤啓,寧邊聖廟修改事出去。
吏曹啓曰,守令有闕,政事,取稟。
府啓,竝引嫌而退,近日西南之變,前所未有,其於聖上修省之道,宜無所不至,請停修理,以爲憂天之實者,固是藥石之言,直陳所見,其志可尙,第今修理之擧,亦出於萬不得已,設非樂爲,事已就緖,則唯在聖上務從簡約,到今輟罷,反有難便,言雖切至,似爲後時,持難往復,意有所在,而謹待長官之語,有乖臺閣之體例,登對之日,旣有所諫,則處置之際,勢難可否,請持平權格,掌令元萬石,遞差,執義吳挺緯,大司憲李一相出仕。
傳曰,當日政事爲之,只出緊任。
答府曰,依啓。府前啓,國忌齋戒以姑停。
大司憲李一相,執義吳挺緯,道路摘奸後入來。以上朝報
有政。以李慶徽爲持平,朴世橋爲忠勳都事,郭岌爲兵曹佐郞,元萬石爲弼善,權格爲兵曹佐郞,郭齊華爲持平,呂聖齊爲檢閱,朴世堅爲掌令,李慶億爲兵曹正郞,徐順民爲龍仁縣令,丁昌道爲兵曹佐郞,韓楫爲三和縣令,申嵩耉爲大丘府使,吳挺垣爲司僕正,黃中衍爲禮曹佐郞,崔攸之爲兵曹佐郞。政事
備邊司啓曰,黃海前監司任義伯,旣已罷職,而新監司姜瑜,方在光州任所云,行會于全南監司,星火知委,使之急急上來,何如?答曰,依啓。此是該曹政體顚倒之致,勿爲尋常,催促上來,可也。
又啓曰,丁丑以後,關西守令,非武則文,絶無蔭仕之人,及其時事稍定,物力少蘇,則淸南善地居多,如龍崗等近海六縣,無一武弁,至於三和,例兼營將,而亦爲蔭官所占,事甚不當,三和縣令今方有窠,令該曹勿循謬規,自今必擇將領可合名稱有著之人,差送,何如?答曰,依啓。近海之邑,亦爲交差武臣事,申飭,可也。以上備局啓辭
義禁府啓曰,光陵擧動時,本府郞廳十員內,一員出使,只有九員,而隨駕各差備分把之外,留司一員,則不足一員,又有世子陪從·禁喧都事兩員,假都事三員,令該曹差出,何如?傳曰,允。禁府謄錄
上在昌德宮。停常參·經筵。
慶尙左道災傷敬差官,李世翊出去。
獻納李端相啓曰,臣於昨日,伏見吏曹移文,則以臣塡差於春暉殿上樑讀文官實差,院使皆言臺官,則事勢非便,自前例不差塡於如此等任云,若果如此,則不可自臣創始,而臣實未諳前規,送人問于該曹,則亦以爲初未致察,誤爲啓下云,而迄無變通之擧,方以爲訝矣。繼聞該曹將令預差之員,推移進參云,旣無前規,則初不啓下,可也。若悟其非,則稟啓追改,亦可也,而欲掩其失,終不具由稟改,且不能使臣違例往參,直以預差,曚然代行,而臣名則的在於實差,揆諸法例,誠極未安,該曹前後所爲,俱可駭也。雖非臣例前之事,亦何可晏然差乎?請命遞斥臣職。答曰,勿辭。
政院啓曰,來十一日輪對日次,而陵幸相値,敢稟。傳曰,知道。又啓曰,上番翰林宋奎濂,今日無端闕直,請遞斥。傳曰,允。
備邊司啓曰,黃海前監司任義伯,旣已罷職,而新監司姜瑜,方在光州任所云,行關于全南監司,星火知委,使之急急上來,何如?傳曰,依啓。此是該曹政體顚倒之致,勿爲尋常,催促上來,可也。
弼善元萬石,牌招肅拜,藝文館啓目,粘連判下云云。四館旣遷他職之後,陞出六品,不必一遵本館次序,此則久遠故事,雖未盡知,近來可據者,非金始振而已。金萬均,新入史局,不久卽遷說書,旋擬兵郞,該曹政體,太涉忙急,難免人言臺諫之論啓,改正定式,可也。至於同列陳疏,語欠穩當,不可因此有所陞降,其於朝家事體,亦恐未安,置之,何如?依允。
府前啓,請寢陵幸事,停啓。
戶曹啓曰,司宰監御供石水魚,分定海西湖南者,蓋出於任土作貢之意也。自祖宗朝以來,必以兩道所産,無弊封進矣。近年以來,湖南石水魚,本營封進,則司饔院供上之際,每爲點退,必以海西所産責納,故貢物主人輩,改備之時,日登之弊,有不可勝言,曾因全南監司趙啓遠狀啓,以其土産十分精備上送,俾無點退之弊事,覆啓蒙允矣。卽接司宰監所報,則靈光所納石水魚,擇捧供上,則司饔院,以爲非海西所産,今又點退,貢物主人輩,欲爲改備以納,則有前日奉承傳之事,勢難如前改備,何以爲之云,臣以此意,移文司饔院,則司饔院,亦不回移,其間曲折,雖未知如何,而靈光石水魚,旣捧之,有此點退之患,莫重供上,其勢闕供,揆諸事體,尤極未安,而若無變通之擧,則湖南許多石首魚,亦將還送本官,以其價本上納後,可以改備,其爲貽弊,亦甚可慮,臣等取考供上恒式,則三殿兩宮一朔石首魚一百七十束,通計一年,則一千四百四束,以黃海道石首魚一年所納計之,則多至五千束,以此五千束,御供進排,豈有不足之理乎?其他宣飯所用,則雖以湖南所産進排,未爲不可,而司饔院如是點退,致有無窮之弊,令該曹依此定式,以爲變通之地,何如?傳曰,允。
司饔院官員,以提調意啓曰,卽見戶曹移文,則今年春間,因全南監司狀啓,靈光郡貢案石首魚上納時,該監太半點退,以海西所産貿納云,故本曹回啓內,石首魚捧納時,各其方所産,不失任土作貢之意,入啓蒙允矣。卽接本監所報,則近來靈光石首魚進排時,本院點退,必以海西所産捧之,則何以爲之乎?稟報而不失任土作貢之意,已爲啓下定奪,必無點退之患,相考施行云,以此移文觀之,則供上石首魚,以湖南所産,使之捧納,而但湖南所産石首魚,雖或精備,其味不如海西所産之魚,故自前供上石首魚,必以海西所産封進,其意有在也。流來旣久之事,自本院似難擅便,依前例以海西所産石首魚封進之意,回移本曹,何如?傳曰,依今日戶曹啓辭施行。
假注書,金萬基。
監察洪汝河上疏。大槪,西路風災,略陳所懷事。入啓。
注書吳以翼,在外入來。
江原監司書目,通川郡守李聖國,病重罷黜事。
戶曹啓曰,傳曰,日者戶曹啓辭,諸上司之尤甚過濫責徵於各司處,卽爲査啓事,批下矣。厥後已過四五日,而尙無黑白,未知何故耶?問啓事,命下矣。臣等頃見弘文館甘結,則屛風三坐,案席·揮手巾·要江·大也,各七部,大沙用三部,草芚各倉三番,燈油·籠燭·炬子·炭燒木·眞長木·三間所用地衣二浮,登每·方席各七坐,木瓢等物,竝爲進排事,分付,故臣等之意,諸上司責徵之物數如此,則各司有所難支,不可無變通之擧,故臣等相議入啓矣。批答中有尤甚過濫責徵處,卽爲摘發以啓之敎,而臣等錯料,以爲諸上司到付一字缺到後,摘發其尤甚者,以爲請罪之地,趁未覆啓,致勤聖敎,不勝惶恐,敢啓。傳曰,觀此責徵之數,殊甚未便,玉堂旣如是不恤不體,則將何所恃乎?欲隱欺情,無以爲喩,當該官員,先罷後推,色吏囚治,該曹之諉以錯料,尤爲駭異,當該堂上推考,且如此批下之事,若不趁卽擧行,則政院檢飭催促,例也,而今則慢不致察,亦甚未便矣。
大司憲李一相啓曰,臣於今日,伏聞有全南監司錦城縣査覆之啓,臣名,亦在於十朔前守令之中,卽刻取見該曹公事判付,則以雖不滿十朔,其時守令,亦爲推考爲敎,臣不勝瞿然之至,陵所擧動,只隔一日,此時瀆擾,尤極惶悚,而身爲法官,旣知應被推勘之後,則決不可一刻晏然仍冒,請命遞斥臣職。答曰,勿辭,退待物論。
答罷校理李延年。已上朝報
備邊司啓曰,黃海監司任義伯,雖已罷職,仍爲行公,自是前例,勿爲已遞爲意,凡干朝廷,分付道內策應之事,各別着念擧行之意,行文,申飭,何如?答曰,允。以上備局啓辭
訓鍊都監啓曰,陵幸擧動,只隔一日,明日習陣,不得爲之之意,敢啓。傳曰,知道。訓局謄錄
司僕寺啓曰,陵幸時駕轎馬及諸具,僉正李星徵,以該色,自前修治,而與新除授正吳挺垣,婚姻家也。法當相避,在下應遞,其代,令該曹今日內在京無故人,口傳差出,何如?傳曰,李星徵,勿爲改差,過擧動後,更稟處之。司僕寺謄祿
上在昌德宮。停常參·經筵。
歙谷縣令李善基,差使員還下去。
靑巖察訪李惟澤,差使員上來。
答監察洪汝河疏曰,省疏具悉。嘉爾憂愛之誠,再三觀覽不已也,可不留念焉?
禮曹啓目,粘連崔攸之上疏云云。今此西南風變,實是振古所無,至於聖廟頹壓,位版折破,尤爲驚慘,朝家施措,宜有變常之道,觀此崔攸之疏辭,則不無所見,果如聖敎是白在果,科擧進退,事係重大,議大臣定奪,何如?啓依允。
又啓目,粘連議于大臣,則領議政鄭太和,領敦寧府事金□,延陽府院君李□□,右議政沈之源,以爲旣遭無前之變,宜有變常之擧,崔攸之陳疏之意,不無所見,令該曹差退試期,卽造位版奉安等事,速令擧行,宜當,伏惟上裁。綾川府院君具仁垕,病不收議,大臣之意如此,上裁,何如?啓依議施行。
禮曹啓曰,以崔攸之上疏回啓,議大臣公事依議事,判下矣。令日官推擇,則丁酉式年監試進士初試,今九月二十九日,生員初試,來十月初二日,文武科初試,同月十七日,雜科初試,十一月初十日爲吉,以此日退行事,知委京外,而外方則發馬罔夜知委,位版速爲改造奉安事,竝及於平安道行會,何如?傳曰,允。又啓曰,文武科重試,及對擧初試,文武科放榜,曾以今九月十三日推擇啓下矣。以寧邊鄕校遇災之故,監試旣已退行,則放榜,亦不當仍行於改造位版未奉安之前,以來十月十一日退行,何如?傳曰,允。
修理都監啓曰,黃海道機械木,大椽木材,過期不來,欲知船到何處,初欲啓請馳送禁軍矣。禁軍趙尙源,昨夕回來,監該色營使,賚持分載督發擧行文書,與禁軍偕現,臣等見所報,且考文書,初運八船之發,在於八月十九日,則到泊京江之稽緩,以是風勢不順之致,其後相望發船,應運大中椽木,旣已沒數上送,今方鱗次到泊,本道船夫,只在於不爲連續報知,而前監司任義伯罷職之後,臣等聞都事尹塏,方到京中,卽日下去監都,分付星火擧行,如或違慢,難免重罪,嚴飭以送之之意,入啓蒙允,卽夜尹塏,以啓下辭緣,諸堂上面議以送,此是初二日晩午也。翌日禁軍發送時,付一字缺都事關文矣。禁軍回言,馳到白川,聞黃海都事,自松都迤朴淵,不能傳致,直往黃海監營,初六日午後,歸到白川,則都事之行,始自朴淵來到云,聞來不勝駭異,黃海都事尹塏,先罷後推,何如?傳曰,知道。尹塏所爲,極爲駭愕,拿問處之。
備忘記,昨見大司憲避辭,則以前任縣監時,十朔前守令推考事也。此乃鄭基豐後十朔前者也,非在前久遠之謂也。該曹無乃未及詳察乎?以此言于該曹。
左承旨權堣啓曰,初四日以戶曹諸上司備査事草記,有尤甚過濫責徵處,卽爲摘發以啓之敎,而該曹不卽査啓,本院當爲催促,而初五日初六日,臣以式暇,不得仕進,初七日仕進之後,亦不得致察,昨日下問之後,始爲回啓,致有嚴敎,臣以該房,難免不能檢飭之失,不勝伏地惶恐之至。傳曰,知道。
政院啓曰,大司憲處置啓辭,以請承傳色傳啓之際,伏見備忘記,則大司憲李一相,應在勿論之中,而處置啓辭,以爲傳啓,故敢啓。傳曰,少無干涉,別無處置之事,此啓辭,還出給。
又啓曰,大司憲李一相處置啓辭,旣以少無干涉別無處置之事,此啓辭還出給下敎,而猶在退待之中,似當牌招就職,敢稟。傳曰,允。
正言吳□□啓曰,大司憲李一相,昨以前任錦城時事引避,而其避辭中,旣曰,應被推勘之故,玆者處置之際,依例請遞,傳旨之後,伏見備忘記,則以此乃鄭基豐後十朔前者也,非在前久遠之謂也,爲敎,旣非應推之人,則原無可遞之事,而臣只取避嫌措語,率爾處置,致勤啓辭還出給之敎,臣之不能詳審之失,著矣。不得不瀆擾於淸齋之日,尤不勝惶悚之至,請命遞斥臣職。答曰,當初該曹公事中判府泛然,故大司憲亦不能的知,有此引避,爾之處置,固其所也。別無所失,勿辭。
政院啓曰,右承旨金振,聞其女息命盡,顚倒出去,明日擧動,勢難從駕陪祭,合有處置,敢啓。傳曰,遞差。
兵曹啓曰,卽接佐郞金萬均呈狀,則其父益熙,宿患之中,添得寒疾,猝發危篤,藥物看護,不可一刻暫離,且昨日尋營往來之際,落馬重傷,不能運步,陵行迫頭,決難隨駕,斯速入啓處置云,郞廳皆無故,可以分差各處,而萬均父患身恙,若是俱劇,萬均改差,其代,令該曹以在京無故人,卽爲口傳差出,何如?傳曰,允。
政院啓曰,右承旨金振遞差事,命下矣。明日爲政,其代,急速差出,何如?傳曰,允。
大司憲李一相就職後上疏。大槪,召牌臨門,不敢不趨詣,而諫院處置之啓,旣已請遞,決難仍冒,懇乞遞免,以便公私事。入啓。答曰,省疏具悉。臺臣所謂旣遞者,因其是非事言也。此則元無是非於其間,有何不可之理?卿其勿辭,從速察職。
明日陵行時出宮,卯初初刻,開門四更三點。
政院啓曰,節候已屆深秋,晨早霜氣甚嚴,而擧動時刻,以卯初爲之,則正當寒峭之際,凌晨坐馬,霜露所傷,不無感傷之虞,日出陽生之前,宜以御輦動駕,門外例乘駕轎之處,相去不遠,別無難便之事,伏望深加慮思,十分隨宜以處。臣等添在近密,不勝區區過慮,敢啓。傳曰,卿等之慮至此,門外御駕轎,可也。
政院啓曰,伏承聖批,以門外御駕轎,可也,爲敎,臣等不勝感幸,然臣等之意,竊有不然者,門外近郊,御駕轎,則已有前例,此則可以稟而行,初不敢啓請也。仁政門外下輿之後,因近規以坐馬動駕,則當此朝蚤峭寒之時,接轡至城外,霑被霜露,誠非玉體所宜輕冒,此臣等之所以區區悶慮,今欲自闕門御輦,以至近郊,代以駕轎者,而聖敎如此,只由臣等辭語未瑩中,誠意淺薄,不得感動天聽之致,益不勝惶悶之至,伏乞更加睿思,特允前請。傳曰,無前規,不必爲之矣。已上朝報
有政。以李弘淵爲承旨,權堣爲右承旨,李弘淵爲左承旨。政事
兵曹啓曰,今日擧動時,司僕寺補添畿驛馬四匹,又有減去之敎,四十五匹之五字,以一匹改付標以入之意,敢啓。傳曰,知道。司僕寺謄錄
上在昌德宮。停常參·經筵。
大駕詣晝停後,大殿·東宮,藥房·政院·玉堂問安。答曰,知道。詣大晝停後,大殿·東宮,藥房·政院·玉堂問安。答曰,知道。詣陵所後,大殿·東宮,藥房·政院·玉堂問安。答曰,知道。以上朝報
備邊司啓曰,卽見義州府尹上送禮部咨文,則會寧地方,牛隻·鐵·鍋·犁·鏵等物貿易事也。待淸差來到,依前交易事,急急行會于咸鏡監司·北兵使等處,而彼人例有過濫責出之弊,故前日亦以原咨下送,如有咨文外請貿之物,則使之示彼防塞矣,今亦堅封原咨,別定禁軍齎持馳送,何如?答曰,允。備局謄錄
上在昌德宮。停常參·經筵。
一字缺罷後,大殿·東宮,藥房·政院·玉堂·二品以上六曹·兩司長官問安。答曰,知道。
傳曰,今下虎皮一令,京畿監司趙珩,弓子一張,長箭一部,楊州牧使成楚客,弓子二張,陵參奉二員賜給。
還宮時出宮,卯初三刻。
大駕,詣小晝停後,大殿·東宮,藥房·政院·玉堂問安。答曰,知道。
傳曰,還宮時,捧上言。
大駕,詣晝停後,大殿·東宮,政院·玉堂·藥房問安。答曰,知道。
大駕還宮後,大殿·東宮,藥房·政院·玉堂·二品以上·六曹·兩司長官問安。〈答曰,〉知道。已上朝報
上在昌德宮。停常參·經筵。
司饔參奉朴隆隼,白土掘取事,瑞山地出去。
靑巖察訪李惟澤,差使員還下去。
大殿·東宮,藥房·政院·玉堂·二品以上·六曹·兩司長官問安。答曰,知道。
大司憲李一相初度呈辭。入啓。給由。
右副承旨洪處亮上疏。大槪,母病危篤,乞遞職名,俾得專意求護事。入啓。
政院啓曰,傳曰,先王朝陵幸時,王子大臣之外,不得造假家入接矣。今則假家何其多造耶事傳敎矣。各其所作處摘發,則宗親府二間,議政府三間,定平尉入接處一間,儀賓府一間,禮曹六間,藥房一間,監察所一間,楊州排設所一間,別工作一間,排設司鑰房一間,司宰監一間,工曹一間,司䆃寺二間,典牲署一間,掌樂院一間,平市〈署〉一間,司贍寺一間,廣興念一間,侍講院一間,合三十間,各其司造作,而或以草芚,或以空石蓋覆,王子假家二間,大臣假家四間,合六間,則京畿造作,而皆以蓋草覆之矣。敢啓。傳曰,知道。
以假家摘發單子。傳曰,王子大臣外,竝推考,問其所入之物出處。
政院啓曰,昨日望陵展謁時,自上未及行拜,而禮貌官,徑先唱興,陵上奉審時,左通禮鄭之暐,未及陵上而落後,俱極可駭,當該禮貌官,及左通禮鄭之暐,請竝推考。傳曰,依啓。又啓曰,今日自上詣幕次時,左通禮,誤爲引接於一字缺陵拜位出幕次時,贊禮引接,而左右通禮,不爲落後,請左右通禮,從重推考。傳曰,依啓。又啓曰,今日世子問安時承傳色,趁不出來,請當該承傳色推考。傳曰,依啓。又啓曰,今日世子亞獻時,當由正門入,而相禮,誤以西俠引入,終獻官,贊引,亦爲誤引,相禮韓相會及當該贊引,請竝推考。傳曰,允。
慶尙監司書目,左兵使朴敬趾,家在善山地,越境往來罪狀處置事。又書目,安東呈以去八月二十四日,農夫等江水漲溢之餘,船傾渰死者,男女竝四十三名事。
平安監司書目,嘉山等邑,本月初二日三日連被雹災,嘉山民人吳民臣,田中四字缺天火燒燼,變異非常事。
答右副承旨洪處亮疏曰,省疏具悉。爾其勿辭,救護。
執義吳挺緯啓曰,以陵所假家事,春坊多官,旣有察推之擧,臣以兼官,亦在應推之中,不可一刻仍冒於法官,請命遞斥臣職。答曰,勿辭,退待物論。已上朝報
上在昌德宮。停常參·經筵。
軍器直長崔俊,典牲奉事韓時重,柴場監刈後入來。
大司憲李一相再度呈辭。入啓,給由。
司僕寺官員,以提調意啓曰,以正吳挺垣,與僉正李星徵,婚姻家相避,故在下應避事草記。傳曰,李星徵勿爲改差,過擧動後,更稟處之事,命下矣。挺垣·星徵,俱不得行公,令該曹依法處置,其代,後政差出,俾無曠職之弊,何如?傳曰,在下者當遞,自是常規,而正常時朝拜夕遞者也。僉正,久在其職而專察司中之務者也,職名雖有上下之分,所管有緊歇之別,今姑正,遞改。
傳曰,刑曹判書家,遣安景有,連續看病事,分付。
忠淸監司書目,公州,呈以掌令權諰病,上去不得事。啓遞差。
掌令朴世堅上疏。大槪,病重乞遞,略陳所懷事。入啓。判尹申埈,鍼灸,呈辭。給由。
左副承旨蔡忠元上疏。大槪,顚蹶,症勢轉劇,乞遞職名,以便公私事。入啓。答曰,遞差。
都承旨申濡上疏。大槪,臣父墳遷葬已迫,乞遞職名,以伸至情,兼陳近日所欲陳達者,以備採覽事。入啓。
吏曹啓曰,承旨及臺諫有闕,政事,取稟。
政院啓曰,臺諫凡有論執之事,終不停啓,則本院臨時啓稟,乃是規例,而前日憲府,以請寢陵幸事,再啓之後,累日無城上所,不得連啓,今月初八日,仍爲停啓,本院之未及取稟,勢所固然,而卽見掌令朴世堅上疏,以本院不徑覆稟,爲非,臣等俱以無似,待罪近密,不能隨事陳稟,墜落古規,不勝惶恐,伏地待罪。傳曰,知道。勿待罪。以上朝報
備邊司啓曰,上年秋間,格浦附近官雜色束伍軍,竝一千名除出,移屬本浦之後,其代分定於各邑,以充厥數矣。卽接長城府使所報,則移屬之代定於本府者,二十八名,而今未免移屬他將,以其事勢言之,則本府元束伍,專屬山城,傍近四邑軍兵,亦且割屬,而獨此新定之軍,屬之營將,非但事勢難便,與當初朝字本意,有所相左云,本府新定二十八名,則依束伍例,竝屬山城,而其數不多,令本道監兵使,從速分定各邑,俾無行伍欠缺之弊事,發文,分付,何如?答曰,允。以上備局啓辭
義禁府啓曰,李明奎子仁發上言,回啓公事,依回啓施行事,判下矣。李明奎放送之意,敢啓。傳曰,知道。禁府謄錄
上在昌德宮。停常參·經筵。
答都承旨申濡疏曰,省疏具悉。卿之憂愛之誠至此,予用嘉尙,可不體念焉?歲抄時民怨等事,當令廟堂議處,卿其安心,勿辭往來。
答掌令朴世堅疏曰,省疏具悉。爾之憂愛之誠,予用嘉尙,疏陳等事,當令廟堂處之,爾其勿辭,察職。
翊善君俁,沐浴事高城地出去。
行司直閔應悞,病母相見後入來。
大司憲李一相三度呈辭。入啓。遞差。
奉敎宋奎濂初度呈辭。入啓。給由。
傳曰,政事,明日爲之。
兵曹啓目,粘連慶尙監司狀啓云云。兵使朴敬趾,不從道臣之言,任意逾越,今此請罪,實爲得體,爲先罷黜,何如?啓依允。
兵曹,副護軍朴吉應,今九月初十日身死,曾經臺侍。啓。別致賻。
禁府,尹塏拿囚。啓。
右副承旨洪處亮上疏。大槪,冒萬死更申前懇,乞賜遞免,以便公私事。入啓。答曰,遞次。
持平安後稷啓曰,臣伏見掌令朴世堅疏辭,以臣頃日處置失當,顯加詆斥,臣不勝瞿然之至,臣雖駑劣,區區愛君之誠,亦不淺於他人,則當此災異孔慘之日,豈獨無憂懼之心哉?權格請罷修理之言,果有補於修省之道,臣非以此言爲非,第今修理之擧,亦非樂爲之事,經始旣久,功役已就,到今中掇,反有其弊,故臣以務從簡約之意,略及於措語中,而以後時難便之故,請遞權格矣。今此世堅疏中,有曰令都監,減損功役。又曰,權格所論者,爲得當於本末先後之序,則臣未之知,其亦不外於臣之意也。以處置請遞爲咎,臣不敢辭,而謂之以遣辭抑揚,則臣所未曉,臣參居臺閣,無一裨補,見事不明,重被同僚之斥,決不敢一刻强顔仍冒,請命遞斥臣職。答曰,勿辭,退待物論。
掌令朴世堅啓曰,如臣駑下,備員言地,目見災沴之慘,繼出於聖化之下,徒切補衮之忱,而實無匡救之術矣。撫己憂跼,不知所出,惟念修省之要,在廣天聽,言責之官,不當阻人,追咎旣往之失,形諸自籲之章矣。聖度優容,不加之罪,反賜溫批,而未見轉移之實效,則終歸同治之機,所愧於人者,又自愧矣。況伏見同僚引避之辭,亦以此爲言,臣何敢晏然處乎?請命遞斥臣職。答曰,勿辭,退待物論。已上朝報
上在昌德宮。停常參·經筵。
司饔直長任濬,柴場摘奸後入來。
都承旨申濡上疏。大槪,臣當日辭朝,所帶職名,亟賜遞改,以便公私事。入啓。答曰,省疏具悉。卿辭至此,當勉副焉。
禮曹啓曰,丁酉式年文科初試,初定於十月初五日,而以十七日退定矣。自前科期退定,則圈點例爲加定,加六點之意,分付成均館,何如?傳曰,允。
傳曰,明日晝講爲之。
禮曹啓曰,卽接光陵參奉牒報以爲,本陵齋室,自上旣已齋宿,獻官房則王世子齋宿,臣子分義,不敢入處,齋室及獻官廳,皆當新造,自曹速爲入啓處置云,其所謂不敢入處之說,誠是不易之論,曾在先朝所經客舍,雖特命勿廢仍處,而亂離倉黃中,事不可援例於平常之時,今此光陵齋室·獻官廳,何以爲之?敢稟。傳曰,已有先朝成憲,使之仍爲入處。
大司諫吳挺一初度呈辭。入啓。給由。
吏曹啓曰,文科重試入格,前都事金益濂,前學正慶最,方在罷職中,敍用後可以應榜,依前敍用,何如?傳曰,允。
領敦寧府金□箚子。大槪,略陳應災救民之策,以冀變通事。入啓。
持平郭齊華啓曰,無狀小臣,萬不近似,而不意今日復叨言地,臣實兢惶,罔知所措,且旣差冬至書狀,前頭將有燕行,而邈在遐外,久乃聞命,拮据治裝,延了時日,且緣母病,頃甚危苦,待差發程,今始上來,逋慢之罪,實所難免,況臣在外日久,見聞聾瞽,而近日災異,可謂孔慘,湖南水營敗船之變,則聞諸水濱,數千民命,無故而死,處處孤寡,冤號徹天,而宮闕材木船運之令,適當其時,海上孑遺之民,纔經慘禍,無處赴愬,相數號泣,氣象愁慘,此誠今日所大可憂慮者,而今臣入城,且聞西土之變,可怪可愕,盡是古今所未有之異災,災不虛生,必有所召,吁亦可畏也。今日君臣上下,誠宜惶惶汲汲,各殫思慮,恐惶修省之道,無所不用其極,則今此大內修理,雖是聖孝不得已之擧,而土木興作,旣不宜於遇災之日,則臺臣停罷之論,實出於目前之急,亦所不得已也。噫,宮室之崇,旣是成湯六責之一,而漢帝輪臺之罷,亦在當年經始之後,則從諫與否,是在殿下,以此論謂之後時,臣未曉其意見,此時言責,決非如臣之愚,所敢承當,況何敢以昏謬之見,處置引避之同僚乎?以此以彼,臣不可一刻冒居,請命遞斥臣職。答曰,勿辭,退待物論。
右副承旨沈上疏。大槪,身有重憂之病,冒萬死乞遞職名事。入啓。答曰,省疏具悉。爾其勿辭,察職。
政院啓曰,廳中位不齊,各房該掌,未免兼察,事甚苟簡,新除授承旨成夏明·沈,竝命牌招肅拜,使之察任,何如?傳曰,允。
左副承旨成夏明上疏。大槪,病勢深重,乞遞職名事。入啓。答曰,省疏具悉。爾其勿辭,調理察職。
京試官落點,慶尙左道沈世鼎,忠淸左道權格。
謝恩,左副承旨成夏明,右副承旨沈,校理李慶億。
夜五更,流星出胃星下,入軍市星下,狀如拳,尾長二三尺許,色赤啓。以上朝報
有政。以李挺岳爲工曹正郞,許暹爲監察,李必馦爲監察,李敏迪爲禮曹佐郞,愼櫟爲巨濟縣令,尹榮爲刑曹佐郞,金振爲工曹參議,權坽爲刑曹參議,金璛爲監察,柳頲爲兵曹佐郞,閔點爲淸州牧使,李一相爲兵曹參判,鄭致和爲都承旨,成夏〈明〉爲左副承旨,沈爲右副承旨,宋奎濂爲典籍,宋時喆爲黃海都事,閔汝老爲直講,金命說爲校書博士,崔俊彦爲南學訓導,李汝舟爲養賢直長,金光瑨爲奉常參奉,元簋爲金山郡守,許厚爲掌令,金光烒爲靈山縣監,李守恒爲司錄,申洬爲通川郡守,趙光瑗爲穩城府使,李慶億爲校理,蔡裕後爲大司憲,權大載爲正字。以上朝報
備邊司啓曰,禮部,開市咨文來到,則自前例有回咨之擧,令承文院撰出,付送於冬至使之行,何如?答曰,允。以上備局啓辭
上在昌德宮。停常參,只晝講。
禁府都事宋有儉,罪人李益達·辛淑拿來。
答領敦寧府事金□□箚曰,省箚具悉。予心益用恐懼,無以爲喩,若非卿之與國同休者,何以至此?敬嘆再三,繼以咨嗟也。予雖不敏,可不驚飭焉?箚中所論等事,似難獨斷,當與廟堂議處。
晝講入侍,知事許積,特進官元斗杓,玉堂李慶億·睦兼善,承旨沈,假注書金萬基,史官呂聖齊·李行道。
都承旨鄭致和上疏。大槪,新授職名,萬不近似,亟許鐫遞,以安微分事。入啓。答曰,省疏具悉卿懇。卿其勿辭,察職。
院啓,竝引嫌而退,方在應推之中,勢難仍帶憲職,天災孔慘,興作非時,則請停之論,風采可尙,而旣曰藥石,乃反請遞,措語苟且,顯有用意之態,憲臣之斥,實出於公斥,職是言責,抗章論事,新自外來,直陳所懷,深得諫官之體,俱無可避之嫌,請執義吳挺緯,持平安後稷遞差,掌令朴世堅,持平郭齊華出仕。答曰,依啓。郭齊華,以臣未曉其意見,何敢以昏謬之見處置爲言,是何臺閣事體乎?無據莫甚,遞差。
同副承旨尹鏶上疏。大槪,所帶職名,不可暫曠,乞賜遞免,以便公私事。入啓。答曰,遞差。
吏曹啓曰,臺諫有闕,政事,取稟。
掌令朴世堅就職。
獻納李□□啓曰,持平郭齊華,新自下出來,目見災異之慘,民生之困,乃以恐懼修省之意,仰陳於避辭之中,而其意以爲,修理之擧,實非其時,在後稷後時之論,大爲公議所非,敢以所見,略論其失,而旣有稽謝恩命之咎,且以難居言責之意,措辭引避,故玆敢循例請出矣。特遞之命,出於意外,臣不勝瞿然之至。嗚呼,天災之慘,未有甚於近日,非有征戰之興,癘疫之行,而西南民命之死於災異者,今已千有餘人矣。以至狂風所震,聖廟頹覆,天火所及,野穀焚燒,未知殿下,有何獲戾於皇天,而致此無前譴告耶?仁愛天心,想必欲大警動我殿下,而朝家擧措,未聞有一事之幾,可以弭天災恤民隱者,上下晏然,少無驚動之意,不審近日廟堂之上,朝夕講定者,果是何事耶?臣竊憫焉。災異之降,慘烈若此,則此誠殿下夙夜儆懼,責躬省愆之時,而避殿撤樂,縷縷文具,推刷修理,仍舊而行,園陵展謁,雖出奉先之誠,郊野騁騖,實非敬天之擧,況馳御高阜,露坐觀兵,無益於講武之道,有違於憂災之方,傾城士女,皆已知殿下之必有此擧,而大臣三司,初旣不知爲何事,旣知之後,又不過却坐觀而已。以此言之,則其日殿下之過擧,雖有大於此者,亦必皆默默而退坐矣。言念及此,豈不寒心?今此大內修理,初出於萬不獲已,而遇災之後,則姑令停役,徐待明春,實合於修省之道,而權格之論,則後稷,以苟且之辭,先自懼之。齊華之言,則殿下,以自遜之語,拈出而特遞,臣恐自此以後,臺閣之上,遂無匡救之言也。臣旣有處置乖當之失,且犯妄陳所懷之罪,以此以彼,俱難冒居,請遞斥臣職。答曰,勿辭,退待物論。
傳曰,政事,明日爲之。以上朝報
備邊司啓曰,以諫院啓辭,市民處,還寢徵米,仍許納錢事。答曰,令廟堂處之事,命下矣。頃日領敦寧府事金堉陳箚,臣等以依箚辭施行之意,覆啓矣。伏承聖批,以無據爲敎,臣等惶恐之心,久而彌至,無容他議,伏惟上裁。答曰,知道。
又啓曰,前因用錢之擧,黃海道收米及平安道還上耗穀,有以錢代捧之數云,今則錢已罷矣。令該曹劃卽知委兩西,俾無仍前誤納之弊,何如?答曰,允。已上朝報
上在昌德宮。停常參·經筵。
兵曹口傳政事,副護軍,吳挺垣·吳挺緯。
大司諫吳挺一三度呈辭。入啓。遞差。
傳曰,明日晝講爲之。
正言安後說啓曰,臣猥以無似,屢叨非據,無一裨補,徒積瘝曠之誚,加以重患寒疾,尙今彌留,呈單見却,悶縮度日,卽聞政院,以七月朔書不書之故,例囚家僮,其時爲差文科試官,晦日始爲復命,未及書呈於限內,旣被囚僮之罰,何可晏然仍在?且伏見獻納李端相避辭,以陵幸之時,三司之臣,却坐觀光,重加譏斥,臣不勝慙赧之至,臣職是言責,忝在陪從之列,而未進一言,退坐而已,則臣亦觀光者之一也。尤不敢冒居臺閣,請命遞斥臣職。答曰,勿辭,退待物論。
正言吳斗寅啓曰,無狀如臣,待罪言責,當此變異孔慘之日,不能仰補修省之萬一,恒懷愧懼,置身無所矣。伏見獻納李端相引避之辭,益不勝慙靦之至,其所謂三司之臣,却坐觀光云者,蓋指臣等而發也。臣旣忝陪從之列,負此含默之罪,重被同僚之譏斥,何敢抗顔仍冒乎?請命遞斥臣職。答曰,勿辭,退待物論。
知義禁尹履之上疏。大槪,身病深重,且有惶恐之事,乞遞事。入啓。
修撰鄭萬和上疏。大槪,情勢病勢,俱難仍冒,伏乞鐫削臣職事。入啓。
領右相箚子。大槪,乞罷臣等之職,以爲應天消災之本事。入啓。
答鄭萬和曰,省疏具悉。爾其勿辭,察職。答尹履之疏曰,省疏具悉。金吾之官,非一二人,卿其勿辭,察職。
修撰睦兼善上疏。大槪,冒萬死陳情乞遞職名事。入啓。
府啓,竝引嫌而退,噫,千萬古所無之災變,不幸疊出於今日之域中,人之死者,如彼其多,廟堂無驚動變移之慮,聖上有土木行幸之事,二字缺藐然,諫者緘口,毋論言之得失,事之當否,其爲氣像之索然,可畏之大者,不但天災之慘而已也。向者後時不論之意,固出於揣事太熟,乃若規外引嫌之避,亦所以恥曠言責,循例請出,不無所見,至以値此譴失,上下晏然,而推刷修理之仍舊,僕人不戒,翠華高臨,而大臣三司之默觀,爲非,盡陳其慨歎於心中者,畜君之誠,在所可奬,囚僮微事,不遞言官,旣有前規,而從幸觀光,被斥同僚,勢難在職,衮職之闕責尙補拾,而不匡有咎,其失則均,請獻納李端相出仕,正言安□□·吳斗寅遞差。
答領右相箚曰,省箚具悉卿等之懇,噫,因予之無狀,餘波及於卿等,愧赧之心,固難形言,而寡昧素以魯莽蔑裂之姿,忝此重位,旣不得於天,又不得於人,將何顔面,更爲君臨於一國乎?直欲鑽地而入,以謝公議而不可得也。夫復何言,夫復何言?嗚呼,願卿等安心厥位,勿復爲此擧,以益寡昧之罪也。卿等誠欲退去,將使寡昧,何以處之耶?憂惶恐懼之餘,言不知裁,惟卿等恕諒焉。
答睦兼善疏曰,省疏具悉。爾其勿辭,察職。
答府啓曰,依啓。
巳時申時,日暈。夜三更,月暈。已上朝報
上在昌德宮。停常參·經筵。
傳曰,病甚昏憒,經筵似難爲之,使之勿爲之。
傳曰,精神昏憒,不能耐煩,只出緊任事,言于兩銓。
大殿,政院·玉堂·二品以上六曹問安。答曰,知道。
藥房啓曰,伏見下政廳及經筵之敎,有未寧之候,臣等不勝驚慮,敢來問安,且入診察候,不可不趁卽爲之,而柳後聖·鄭後臣等,皆在外,急急招來之意,敢啓。答曰,憂愧積而成病,且加以心病,一身殆無寧處,精神缺爲昏憒,不能收拾應物,故不得經筵矣。卿等何以爲來問之耶?柳後聖等,勿爲招來。
備忘記,自先朝,海運判官,頗重其任,而不遷動,或有仍任之時,以此觀之,則不敢輕動也,明矣。北道之察訪之差送文官,亦非偶然之意也。判官李彙晉,今年閏月除拜者也。察訪□植,未及來年,竝擬於一望之中,其不爲用意,一循私情之狀,不但可駭,視國制不啻若弁髦,朝廷日就紛亂,未必非此輩之所爲,今日開政堂上,先罷後推。
應罷,吏曹參判金佐明。
政院啓曰,來二十一日,輪對日次,取稟。傳曰,爲之。
政院啓曰,黃海監司姜瑜,除授後在外未上來,上來遲速,未可預期,新除授都事宋時喆,令該曹催促,數日內發送,何如?傳曰,允。吏曹啓曰,傳敎矣。黃海都事宋時喆,數日內辭朝事催促,而時未署經,未得發行云,敢啓。傳曰,知道。
備忘記,寡昧爲國無狀,西南災變,至於此極,恐懼憂遑之外,不知所措,直欲溘然而不可得也。承旨代予草敎,廣求直言,庶使不穀,得以變化愚魯之質。
禮曹啓曰,寧邊下送栗〈木〉,尺度之不足,出於意慮之外,不得已令下去本曹郞廳,斫取可合栗木,造作位版奉安之意,昨已覆啓行會矣。今日賓廳之坐,聞曾經本道監司諸臣之言,則本道栗木稀貴,準其尺度者,難得云,監試設場之前,勢將未及奉安,監試不可仍行於前定日,以來十月旬前退行,而奉常寺官員,稱以敬差官,帶同地官,給印下送京畿近官,斫取可用栗木,罔夜下送,宜當,以此意急急分付該道及奉常寺,何如?傳曰,允。
領敦寧府事金□箚子。大槪,亟下司敗,以正臣罪事。入啓。
夜一更,流星出羽林星上,入天倉星下,狀如拳,尾長三四尺許,色赤。以上朝報
有政。以蔡忠元爲同副承旨,洪汝河爲正言,金夏鉉爲安州判官,李汝舟爲典籍,李象震爲典籍,郭齊華爲正言,朴昌文爲成均博士,金楀爲學正,慶最爲學正,洪柱三爲持平,閔應亨爲大司諫,權格爲持平,吳挺垣爲執義。政事
司僕寺啓曰,旌義縣監南重晦,遞任,進上馬二匹上來,依前禾毛色,別單書入,而內廏留養之意,敢啓。傳曰,知道。
禮曹啓,允下矣。令日官推擇,則丁酉式年進士初試,來十月十二日,生員初試同月十四日,文武科初試,來十一月初七日,雜科初試,同月十八日爲吉云,文武官重試,及別試放榜,亦不可未奉安前仍行,十月十六日辰時爲吉云,以此等日退行。宜當,科擧退定之事,諸道竝撥馬罔夜行會,何如?傳曰,允。禮曹謄錄
上在昌德宮。停常參,只晝講。
下直,咸昌縣監金洪慶,慶尙右兵虞候邊宥。
奉常主簿李河,栗木斫伐事出去。
答領敦寧府事金箚曰,省疏具悉。嗚呼,天地之動,鳥獸草木,皆知驚,而惟予不穀,猶不知驚動,是鳥獸草木之不若也。寧不愧於心而安於其位乎?凡人於同隊中,雖有不似者,猶以爲恥,況戴以爲君者乎?此予之所以直欲鑽地而入,以謝公議也。環顧其所爲,雖昏頑如云云,豈不成憂愧之疾乎?天之示警,非有他故,誠以國無君之致也。予之情勢如此,而顧未有退避之說,尤用耿耿,自爾忘餐廢寢耳。雖然憂鬱痛迫之中,有所寬懷者,賴有數三名流與卿輩耳。勿以寡昧之無狀,解體,少展驥足,以保我邦家,箚辭太過,予庸不安,卿其安心,勿待罪。
慶尙監司書目,巨濟民人等狀據縣令願留事。傳曰,今番陵擧動時,隨駕兩司官員,某某人考啓。
同副承旨蔡忠元上疏。大槪,顚蹶傷敗之餘,症勢苦重,新命之下,末由供職,乞賜鐫改,以便公私事。
大殿,政院·玉堂·藥房問安。答曰,知道。勿爲問安。
吏曹啓曰,傳敎矣。取考其時,書啓單子,則大司憲李一相,大司諫吳挺一,正言吳斗寅,出宮時隨駕,仍爲侍衛以來,執義吳挺緯,持平安後稷,正言安後說,以祭官先詣陵所,安後稷·安後說,則還宮時亦爲隨駕,吳挺緯則以侍講院兼官,侍衛王世子以來矣。敢啓。傳曰,知道。掌令朴世堅,獻納李端相之除拜,皆在於擧動前,而何不爲隨駕乎?
弘文館官員,以大提學意啓曰,月課文字,再經御覽,則所當精細繕寫以呈,而今番月課科次時,前大同察訪金雲長,慶尙道都事成後命,或寫字過大,或浣草以書,殊無敬謹之意,不可不一治而懲後,請從重推考。傳曰,允。
吏曹判書尹絳上疏。大槪,冒陳情勢,懇乞遞免事。入啓。答曰,省疏具悉。卿其勿辭,察職。已上朝報
上在昌德宮。停常參·經筵。
全南監司書目,靈巖,呈以副提學愼天翊辭職上疏上送事。答曰,遞差,又書目,康津,呈以司諫李壽仁病重,上去不得事。啓遞差。
假注書李敏徵,受由,代李東老。
吏曹啓曰,臺諫有闕,政事,取稟。傳曰,明日爲之。
司書閔維重上疏。大槪,冒陳情懇,乞遞職名,仍進瞽說,冀蒙省察事。入啓。答曰,省疏具悉。嘉爾進言之誠,予用嘉尙矣,爾其勿辭,察職。
吏曹參議曺漢英上疏。大槪,情勢病勢,決難供職,乞賜遞免,以便公私事。入啓。答曰,省疏具悉。爾其勿辭,察職。
平安監司書目,冒萬死陳情,乞遞職名,歸救父病,上疏上送事。啓下備邊司。
政院啓曰,來二十一日輪對爲之事,曾已命下,而有經筵勿爲之命,明日輪對,亦爲頉稟之意,敢啓。傳曰,知道。
館學儒生安塾等上疏。大槪,聖廟無前之變,實是士林之至痛,科場雖已退定,廟宇未及重修,其在多士尊聖之誠,不可以權安位版,而晏然赴擧,且改版慰安之禮,尤不可只循常例,請別遣重臣,以幹其事,徐待廟宇告成,位版還安,然後更卜試日,俾無未盡之悔事。入啓。
夜二更,月犯東井星。已上朝報
上在昌德宮。停常參·經筵。
答館學儒生安塾等疏曰,省疏具悉。寡昧以否德,不合於天心,災沴之酷,一至於此,豈獨士林之痛?實是寡昧之罪也。若無所容,不知所喩,疏辭當令禮官,詳愼議處,俾無未盡。
判尹申埈,鍼灸出仕。
黃海監司姜瑜上疏。大槪,新授職名,萬不近似,懇乞遞免,以安愚分事。入啓。答曰,省疏具悉。卿才允合於此任,宜勿控辭,速往欽哉。
掌令朴世堅上疏。大槪,俾竢嚴命,已過數日,不得不畢竭微悃,以請誅罰事。入啓。
司直閔鼎重·安後稷,文臣朔試射時,稱病不進,依承傳罷職。
政院啓曰,新除授黃海都事宋時喆,催促下送事,曾已啓達蒙允,而近日兩司位不齊,未得署經云,科擧設場,年分踏驗等事,俱係緊急,雖不備員,速爲署經之意,兩司城上所,牌招言送,何如?傳曰,允。
謝恩,司諫吳挺緯,獻納李端相,牌招不進,依承傳罷職傳旨。入啓。傳曰,勿罷。
府啓,新除授持平洪柱三,以宣諭御史,時在全南道,請斯速乘馹上來事,下諭。答曰,竣事自當上來,姑勿下諭。
憲府箚子。大槪,應旨,略陳所懷事。入啓。答曰,省箚具悉。進言戒誨之誠,深用嘉悅,可不體念焉?已上朝報
有政。以呂聖齊爲注書,崔俊彦爲成均博士,李象震爲監察,具鎰爲禁府都事,尹遇丁爲典設別檢,吳挺緯爲司諫,安後說爲兵曹正郞,金碩望爲監察,吳挺一爲戶曹參判,尹棐殷爲典籍,黃道宏爲奉常直長,慶最爲奉常參事,慶翔龍爲監察,金益廉爲兵曹佐郞,安汝羾爲旌義縣監,姜大遂爲禮曹參議,李尙稷爲典獄主簿,沈世鼎爲校理,鄭援爲造紙別提,李馣爲三水郡守。以上朝報
備邊司啓曰,李克孝上言,本月十六日啓下,而欲問曲折,依例招之,則他人代現,當身終無形影,非但代呈明白,亦已過限,此上言,不爲回啓之意,敢啓。答曰,知道。備局謄錄
上在昌德宮。停常參·經筵。
正言郭齊華·洪汝河,掌令朴世堅·許厚,持平權格,弼善元萬石初度呈疏。呈政院還出給。
吏曹啓目,粘連江原監司狀啓云云。觀此狀啓,則原州敎授金翰朝,居在不遠之地,托稱病患,終不赴任,今若遞罷,則適足以遂其願是白乎矣,自本道,他無處置之路是如爲白在乎,前日慶州敎授曺挺融,以厭避之罪,至於拿推,而此則出於一時,特命該曹,不敢援以爲例,金翰朝,雖有厭避之迹,而旣已罷職,依法典準期不敍,何如?啓依曺挺融例拿推。
傳曰,去月所捧推考傳旨,今始行移,殊甚稽緩,前大司憲推考。
慶尙監司書目,長鬐縣監申嵂,修理所用磊碌,趁不上送,罷黜事。
修理都監啓目,粘連黃海監司狀啓云云。登山萬戶黃得雲,以運材木差使員,厭避海行,由陸上來,初旣不遵道運之令,又復飾辭,期罔都監,不可尋常論罪,先罷其職,仍令攸司推治事。啓。黃得雲乙良,拿推,任義伯乙良,還爲敍用。
司憲府照本,護軍丁彦璜矣,前任江原監司時,求言應旨之疏,非但不爲捧受上送,反擧疏辭,缺其罪案,而罷斥云,極爲駭愕,罪杖八十收贖,奪告身三等。啓功減一等。
禁府金翰朝,自現囚。啓。
禁府,黃得雲拿囚。啓。
繕工直長盧愼厚,草薍監刈後,奉常主簿李河,栗木斫伐後入來。
備邊司啓目,粘連平安監司柳浣上疏云云。此時關西方伯之任,比前尤重,雖有親病,若可以調理差復,則決難遞改,今以柳浣疏辭觀之,則其父所患,似非輕歇,其在孝理之下,不可强令察任,依願施行,何如?啓依允。
吏曹啓曰,平安監司有闕,政事,何以爲之?取稟。傳曰,過國忌後爲之。
觀象監,辰時巳時,日暈。未時,雷動灑雪,啓。以上朝報
吏曹啓曰,平安監司有闕,依近例令備局議薦,何如?傳曰,允。平安監司薦,任義伯·權堣·金汝鈺。備局謄錄
上在昌德宮。停常參·經筵。
吏曹啓曰,平安監司有闕,依近例令備邊司議薦,何如?傳曰,允。
獻納李端相辭職上疏,國忌留政院。
禮曹啓目,粘連館學儒生安塾等上疏云云。今此西關黌舍之災,實是前古所無之變,其所以驚惶痛迫者,上下同然之情也。道臣初啓,則有似因風頹壓,而稟以慰安之擧爲白有去乙,循例回啓爲白在如可,及見本道再啓,然後始知遭變之詳,其所以慰安,不可但循常規,故議於大臣,發遣京官,使之奉安新造位版,行祭慰安,而至於科期之退行當否,未及思量是白如乎,前佐郞崔攸之上疏,啓下本曹,觀其疏辭,不無所見,旣遭非常之變,則宜有變常之擧,故請以退行爲白有如乎,其後又退,實出於意慮之外也。今者館學多士,抗章論列,辭意慷慨,必欲退試期於廟宇重新之後,其尊聖之誠,有足可尙,而本曹正郞之下去,出於該曹之差送,乃是祭官,非爲視役也。別遣重臣,經營留在,以董其役,則未知實爲的當,亦豈無多少貽弊之事乎?徐待聖廟重建之報,更爲別遣京官,齎奉香祝下去,看審其營造形止,仍行還安之祭,以存終始警動之意。宜當爲白在果,當初科期退定之時,冬月設場,有所不穩,頗有明春退行之意,而只退若干日子者,蓋以大臣收議中,以差退試期,改造位版奉安等事,速令擧行之意,爲請故也。到今退而又退者,莫非國家之不幸也。今玆多士之疏,力陳科事仍行之不可,至以驅一國之章甫,相率而赴試,使諸生而粗曉義理,必不肯赴擧,使諸生而全無知識,不恥求試,則是國家導之以爭名圖進之習,不復責之以禮義廉恥之道等語,縷縷不已,其所立論,旣如此,非但今番抗章之士,必不肯赴,此外儒生,亦豈肯甘爲爭名圖達,不顧禮義廉恥之人乎?國家之設科,爲取士也。士多不赴,則埋沒莫甚,以此思之,則更退試日,亦爲無妨,而但聖廟改造之事,問于該道,而未見其報,今已日寒,其完役,亦近在於三月之間,比其重新妥靈,則農節已殷,莫重大比之科,延退於秋成之後,二字缺事故有無,難可豫料,遠退重難,□如此位版改造奉安之後,試事仍行,非但臣等寡陋之見識,所不能到,當初試期之差退,發自諸大臣之收議,則□□非該曹所敢擅便,更議大臣,稟處,何如?傳曰,依允。
掌令朴世堅上疏。大槪,伏竢嚴命,已過累日,而尙帶職名,情勢尤蹙,不得不畢陳微悃,以瀆斧鉞,伏乞聖慈裁察,亟賜鐫削,以正邦憲事,留政院。
禮曹啓目,粘連判下二字缺議于大臣,則領議政·延陽府院君·右議政以爲,寧邊聖廟有變之後,科期退行二字缺臣等全未思得,及見崔攸之上疏,則二字缺請於改造位版,權安後設科,故二字缺獻議時,請差退試期矣。今者太學二字缺至於陳疏,多士之意,旣如此,則廟宮未□□之前,恐難設科,伏惟上裁。領敦寧府事金,綾川府院君具,病不收議,大臣之意如此之,上裁,何如?啓依議施行。已上朝報
上在昌德宮。停常參·經筵。
獻納李□□掌令朴世堅辭職上疏。入啓。
答朴世堅疏曰,省疏具悉。爾其勿辭,察職。
答獻納李□□疏曰,省疏具悉。爾其勿辭,察職。
正言郭齊華上疏。大槪,意外新命,益無所容,冒昧呈單,一向見阻,一日二日,罪戾益積,且臣犬馬之疾,萬分危惡,病勢情勢,決難一刻冒居,伏乞聖慈,亟遞臣職,且治臣罪事。入啓。
禮曹啓曰,以科期退於明年事儒疏,大臣收議公事,依議施行事,判下矣。科期退行事,當知委京外兩西,則有撥路,近道則待循例知委,自無未及之患,而咸鏡道及兩南,則發馬行會,已下去京試官處,還爲上來之意亦爲行會,何如?傳曰,允。
答正言郭齊華疏曰,省疏具悉。爾其勿辭,察職。
持平權格上疏。大槪,略陳所懷,下□乞遞免事。入啓。已上朝報
有政。以任義伯爲平安監司,田瀣爲龍宮縣監,金樑國爲長鬐縣監,閔汝鎭爲軍器判官,洪聖龜爲戶曹佐郞,李梓爲輔德,鄭致和爲瓦署提調,柳頲爲司藝,李回寶爲禮賓寺正,尹㻩爲掌樂正,金澄爲安州判官,金萬基爲承文副正字,吳尙爲學諭。政事
司僕寺啓曰,七月十七日,因傳敎雌馬三匹,另擇體大有才禾少者,趁卽上送之意,行文,分付于濟州牧矣,今來之馬,臣等看審,則體少無才,皆是不用之物也。本州公私雌馬,不許出陸,防禁甚嚴,故素多良品,而今此三匹,苟充出送,其不有朝家命令,莫此尤甚,極爲駭愕,牧使具義俊,姑先從重推考,國屯私屯中,有才體大良品三匹,各別精擇,冬間善養肥澤,待明春草長,四月內上送,今來三匹,則退送,何如?傳曰,允。司僕謄錄
上在昌德宮。停常參·經筵。
答持平權格疏曰,省疏具悉。爾其勿辭,察職。
院啓,國陵尺寸之土,固不敢破傷,而光陵神路至近之地,丁閣直臨之處,公然闢土,耕種狼藉,雖未知始於何時,而凡在所見,莫不驚駭,不能禁斷,任其耕作,前後齋郞,難免其罪,請令該曹,摘發科罪,且本陵火巢甚廣,百年喬木,極其葱鬱,都下例取材板柴木者,皆萃於此,斧斤之入,芻蕘之往,雖使剛明齋郞,禁之猶恐其不敢遍及,而參奉柳汝慄,爲人庸劣,目不知書,年紀亦且老敗,不似官員貌樣,參奉柳汝慄,請命汰去。答曰,依啓。
輔德李梓,牌招肅拜。
領議政箚子。大槪,請還授閔點安州判官事。入啓。答曰,省箚具悉。箚辭至此,當令該曹依箚辭施行。
修撰睦兼善上疏。大槪,被人醜誣,貽辱名器,先遞臣職,下臣司敗,以正臣罪事。入啓。
昨日榻前,領議政鄭太和所啓,重試別試,俱未放榜,如金壽恒·南龍翼等,旣非堂上,又非堂下,事甚不便矣。科擧則士子輩必不肯赴擧,放榜則似當從速爲之,早爲處之,何如?上曰,令該曹酌處。
大司諫閔應亨所啓,臣年迫八十,精力已衰,不能供職,只欲陳所懷而來矣。請於今日得遞職名。上曰,卿久不從仕,今者入來,誠爲幸矣,安心勿辭。又所啓,今日刑罰過重,士大夫以公罪二字缺罪者多,若李以馨,則有八十老□而久在配所,誠爲可矜。上曰,卿來陳懇之忠,可不體念焉?所陳之事,不可造次輕議,李以馨,特令放送,又所啓,領敦寧府事,日間旣承嚴批,不敢安居城內,出往江上云矣。上曰,領敦寧府事出去耶?領議政鄭曰,當日留在新門外,批答祗受後,不勝惶恐,出往西江矣。上曰,使之還爲入來。校理李慶億曰,承旨代草,求言傳旨,措語未妥,豈可以如此之語,頒布中外乎?右相曰,旣已頒布,不可追改製,□承旨難免其責,請當該承旨推考。上曰,此不過因予言而發,何必推考?大司憲蔡裕後所啓,代草傳旨措語,極爲未安,請當該承旨推考。上曰,不必推考。
領議政鄭所啓,湖南大同事,何以爲之乎?海邊之人,雖有願行處,而山郡守,則不願云矣。上曰,願者小,不願者多,姑置之,可也。
刑曹判書李浣所啓,前日新門華擔軍相鬪之人,破三字缺等四朔擊獄,累次受刑,已成鬼形,死必不遠,似當斯速處決矣。上曰,初若盡爲捉來,則不過一番開坐,分輕重處之,而只捉二人,此何事耶?不卽疏決,蓋以此也。雖曰多事,豈無坐起之日,而四朔滯獄,只六次刑訊,事甚無謂矣。浣曰,近來華擔軍相鬪之事,甚多,臣移關漢城府,常漢用華擔者,使之痛加禁斷矣。領議政鄭太和曰,士大夫,亦入於華擔稧,故下稧常漢輩,依勢作弊,上稧之請囑願護,其弊,甚矣,與常漢同入於華擔稧者,竝一體嚴禁,何如?上曰,依爲之。
答睦兼善疏曰,省疏具悉。訟者醜詆之言,不可相較,以傷事體,爾其勿辭。
右副承旨沈初度呈辭。入啓。給由。
吏曹判書尹絳箚子。大槪,冒陳私情,乞賜鐫免事。入啓。已上朝報
義禁府啓曰,趙謹行査覆公事,依回啓施行事,判下矣。趙謹行放送之意,敢啓。傳曰,知道。禁府謄錄
上在昌德宮。停常參·經筵。
答吏曹判書疏曰,省疏具悉卿懇。卿其安心,勿辭察職。
平安監司書目,寧邊府使柳汝牒呈內,聖廟位版改造,二十三日行慰安祭事。
獻納李□□初度呈辭。入啓。給由。
副修撰鄭萬和上疏。大槪,惶悚悶縮,懇乞先遞職名事。入啓。答曰,省疏具悉。爾其勿辭。
吏曹啓曰,諫院啓辭,光陵神路至近之地,公然闢土,耕種狼藉,不能禁斷,前後齋郞,難免其罪,請令該曹摘發科罪事,蒙允矣。本曹當爲奉行,而但未知耕種,始於何年,且未知耕種後,爲齋郞之某某人,請禮曹摘奸査覈後,更置,何如?傳曰,允。
禮曹啓曰,傳敎矣。重試別試放榜,初以來十月初一日推擇啓下,而其後科期,退於十月十二日,故放榜,又退於同月十六日矣。昨見平安監司移文,則依初分付,斫取栗木於寧邊地,造作位版,當於二十三日奉安,京試官催促下送云,其奉安狀啓,必於數日內入來,重試·別試·文·武科放榜,行於十月十二日,何如?傳曰,允。
左副承旨沈再度呈辭。入啓。加給由。
領敦寧府事金□箚子。大槪,乞遞本職兼帶,以正臣罪事。入啓。答曰,省疏具悉。卿其安心勿辭,從速入來。
大司諫閔□□上疏。大槪,病臣,老病垂死,妄陳愚憤之懷,退歸私室,前症復發,全廢食飮,委頓枕席,萬無起動之勢,亟命遞臣職名,以便公私事。入啓。答曰,省疏具悉。卿其勿辭,調理察職。
下直,黃海都事宋時喆。
昨日榻前,延城君李時昉所啓,常平廳之設,雖出於爲民,實非可繼之道,以京畿會穀二萬石所出,耗二千石,僅支一勅使之用,而今年値此凶歉,準捧難必,本廳所儲,亦且垂乏,其中行錢時,市民處分給米一千餘石,尙未收合,前頭之事,極爲可慮矣。上曰,錢事如彼,漸失國財,而卿等何不決定耶?若不能善爲,則速爲停止,可也。李時昉曰,今則領府事金堉,不知行錢之難,京畿收米八分之一,以錢收捧之事,已爲停止,貢物主人等處,亦不分給矣。上曰,今始覺悟,可謂晩矣。上曰,行錢,今幾年矣?都承旨鄭致和曰,行錢,今六年矣,行錢本意,雖出於裕財便民,人情不便,行之似難矣。上曰,行錢六年,旣無分寸之效,國家財産,日就凋耗,不可不趁此時變通,罷錢當否,令廟堂議處。備邊司啓曰,命下矣。當初始議用錢也,已有言其難行者,一年二年,至于三年而無效,然後皆言其當罷,而只以大臣建白,至誠擔當,旣定十年之限,臣等亦不敢自信己見,悶默到今,未免見非於物情矣。今以李時昉所啓觀之,主管大臣,亦知行錢之難,又有當否議處之敎,臣等何可復以依違之言,仰對乎?令該廳停罷,而前後因用錢一事,散出財物,應爲還捧者,一一抄出啓下,知數後還捧,何如?傳曰,依啓。
備邊司郞廳,以領議政意啓曰,再昨引見時,臣以領敦寧箚中,湖南大同事陳達,則自上發落,諭以前日筵臣之言,臣更稟,然則姑置之乎?抑或試問本道乎?自上以,旣是不可爲之事,何必詢問本道,徒致騷擾爲敎矣。今見擧行條件,出於朝報者,臣之所啓,自上下敎,皆是失實矣。當該注書及其日入侍承旨,推考,何如?傳曰,允。以上朝報
備邊司啓曰,守禦使李時昉,摠戎使具仁墍狀啓,所稟,竝當於登對時面稟,故不回啓之意,敢啓。答曰,知道。
又啓曰,忠淸監司徐必遠,以新事目,束伍給復便否,論理啓稟矣。今當回啓,而非但本司論議不齊,三南一體施行,事理當然,兩南便否,時無所報,更待全南·慶尙擧行與否,從容登對稟定,姑先以此意回移,何如?答曰,允。
今九月二十五日引見時,延城君李時昉所啓,守禦所屬軍兵,京畿三鎭,江原道兩鎭,及忠州鎭,竝計一萬六千餘名矣。亂前則廣州鎭軍兵,各其守令,領率入守,入守乃是事目,竹山·楊州兩鎭,亦依廣州例,使其守令領率入守,似當,而至於江原兩鎭,及忠州鎭軍兵,則道里僻遠,及期召集,其勢未易,或令守令,或令營將·防禦使,領率入守等事,必須豫爲定奪,然後臨急號令之際,可免顚倒之患,令廟堂豫爲定奪。且廣州防禦使,前日則只領本州所屬五邑軍兵,而今則竹山·楊州兩鎭,竝屬山城,均是畿邑軍兵,凡干軍政,使之一體句管,何如?上曰,依爲之。
備邊司啓曰,因延城君李時昉所啓,京畿竹山·楊州,忠淸道忠州鎭,江原道原州·淮陽所屬守令,入城與否,當爲覆啓,而必須面稟詳講,俾無未盡之事,姑待後日引見定奪,何如?答曰,允。以上備局啓
上在昌德宮。停常參·經筵。
獻納李端相再度呈辭。入啓。加給由。
掌令朴世堅初度呈辭。入啓。給由。
右副承旨沈三度呈辭。入啓。遞差。
傳曰,明日晝講爲之。
傳曰,頃聞筵臣之言,前校理閔鼎重,身有重病,至於□□江外云,勿爲罷職。
內贍奉事崔繼雄,柴場監刈後,入來。
院啓,觀風一方,爲任最重,苟非其人,鮮不僨敗,新除授黃海監司姜瑜,屢被彈墨,見鄙淸議,內而承宣,旣云不稱,則外而旬宣,難望憚壓,作吏屬耳。遽□□方面,題目一下,莫不譏笑,爲官擇人,奚取於斯?請黃海監司姜瑜,遞差。數遞之弊,尤患於外方,而況關西方面重任乎?前監司柳淰,以父病陳疏許遞,今聞淰父病勢,初果危重,今小見歇,而且得民心於道內云爾,則遞易實非得計,請前平安監司柳淰,令廟堂更議,仍任,何如?答曰,柳淰事,令廟堂議處,姜瑜事,不允。
吏曹啓曰,承旨有闕,政事,取稟。
府啓,完陽君李元老,以二品勳宰,親呈上言於警蹕之前,雖未知所陳者何事,而凡在瞻聆,莫不錯愕,請命罷職。答曰,不允。
大司諫閔應亨再疏。大槪,素患風痰,昡暈之症,復發於勞動之餘,全廢食飮,症勢漸重,決非調理可治之疾,虛帶職名,公私狼狽,伏乞亟賜遞改事。入啓。答曰,省疏具悉。卿辭至此,當勉副焉。已上朝報
上在昌德宮。停常參,只晝講。
獻納李□□三度呈辭。入啓。
掌令朴世堅再度呈辭。入啓。加給由。
政院啓曰,卽者司饔院下人來言,參奉趙徵奎,今日入省記後,無緣闕直云,事極駭愕,請推考。傳曰,允。
以司憲府金緯三等照律公事,傳曰,此公事中,公私罪,不爲分別矣,使之改入。
大司憲蔡裕後,執義吳挺垣啓曰,昨者□坐,昨日日咎短,而文書□繁,且有新啓,故頗似忙迫,而臣等若一一致察,則寧有兩處落書之誤,而□□覺乎?臣等不職之罪,大矣,請命□□□臣等之職。答曰,勿辭,退待物論。
傳曰,政事,明日爲之。
傳曰,明日晝講爲之。
備邊司啓曰,以諫院啓辭,傳敎矣。臣等頃聞,平安監司柳淰,父病危重,方以爲慮,陳情乞遞之章,啓下此際,觀其疏語,情理切迫,臣等亦不覺其惻然以動,卽以依願之意,覆啓蒙允矣。今見諫院啓辭,柳淰親病,旣已見歇,關西方伯,遞易重難,依臺諫啓辭,仍任,何如?傳曰,依啓。
晝講入侍,知事洪命夏,特進官金汝鈺,玉堂李慶億·睦兼善,承旨蔡忠元,注書吳以翼,史官李行道,兼春秋朱楘。
院啓,觀風一方,爲任最重,苟非其人,鮮不僨敗,新除授黃海監司姜瑜,累被彈墨,見鄙淸議,內而承宣,旣云不稱,則外而旬宣,難望憚壓,矧在海西□□□尤劇,脫致誤事,所係不輕,請黃海監司姜瑜遞差。大司憲蔡裕後,執義吳挺垣,竝引嫌而退,短咎忙迫,文書且煩,則不能覺察,其勢亦然,不可以此輕遞多官,請大司憲蔡裕後,執義吳挺垣,竝命出仕。□□□今日晝講時,侍讀官半行缺領敦寧府事十餘字缺史官敦諭,使之半行缺如無承旨半餘行缺還爲入來,府院事,依啓。姜瑜事,勿爲煩〈論〉。
正言洪□□啓曰,臣以鄕曲疎蹤,聞見未廣,且與姜瑜素昧,平生不知其爲人何如也。但於去冬,在直廬時,目見彈章旣發,而外議亦無伸救之論,臣始疑其人,無乃平生行己寡廉稱而得此耶?適於今日,忝冒言地,二字缺寧受告實之謗,六七字缺故敢發論半行缺臣詳諳其十餘字缺之狀,則臣非目半行缺之失,亦所難免,半行缺亟斥臣職。答曰,勿辭。半行缺啓曰,臣晨昏供劇□□□□,而今於黃海監司姜瑜之論,臣旣同之,玉堂伊時同僚箚避,則臣何敢一刻晏然?請命遞斥臣職。答曰,勿辭,退待物論。
觀象監,辰時,日暈右珥。自巳時至申時,日暈。啓。已上朝報
上在昌德宮。停常參,只晝講。
掌令朴世堅三度呈辭。入啓。遞差。
兵曹參判李一相初度呈辭。入啓。只遞本職。
大司憲蔡裕後,執義吳挺垣四行缺乞賜遞免事。入啓。
執義半行缺官引避,本府當爲處置,而臣方□□城上,與司諫臣挺緯兄弟相避,不敢可否,何敢晏然仍冒?請命遞斥臣職。答曰,勿辭,退待物論。
司憲府照本,典籍宋奎濂,矣前任奉敎時,闕直罪,杖八十贖,奪告身六等。啓。雖犯闕直之罪,其情可恕,只罷其職。又照本,前博士鄭樸,矣文科二所擧子入場之時,四館入去之際,監察以搜挾官,未及起坐,法府書吏,□加笞罰□□事體罪,笞四十贖。啓。分揀爲乎矣,其時當該監察,亦爲先罷後推。
答金領敦寧箚曰,省疏具悉。卿其安心勿辭,從速入來,以副予意。仍傳曰,遣史官傳諭。
答李慶億疏曰,省疏具悉。爾其勿辭,察職。
傳曰,明日晝講爲之。晝講入侍,知事蔡裕後,特進官尹□□,玉堂李慶億·睦兼善,承旨李□□,注書吳以翼,史官李行道,兼春秋朱楘。
司憲府照本,前江原監司丁彦璜,矣松茸薦新,湖西産出之後,尙不封進罪,杖八十收贖,奪告身三等。啓。功減一等。又照本,開城留守崔惠吉,矣松茸薦新,湖西産出之後,尙不封進罪,杖八十,奪告身三等,啓。功減一等。
昨日晝講時,上曰,前判書金益熙之病,今則何如?同知事洪命夏曰,病勢極重,三字缺有浮氣,且無減歇之候云矣。上曰,服何藥云耶?洪命夏曰,湯藥亦二字缺未見其效,而反有害於浮症,故今則不服,而服淸心元,以降氣云耳。上曰,淸心元四五十丸,言于內醫院給之。
李慶億所啓,親民之官,莫如守令,愼擇守令,爲今日急務,宜令該曹,毋論文與武,已試邑宰,治績顯著之人,訪問抄錄,別作官案,或劇地有窠,以此差送,似爲便當。上曰,言于該曹。
假注書李東老書啓,臣承命往諭于領敦寧府事金□,則以爲,臣罪合萬死,抽身江外,惶恐縮伏,只竢嚴譴,而至遣近臣,溫諭丁寧,臣誠感激,卽當奔走承命,而職名□□,尤極悶蹙,一上辭箚,明將□□,忽蒙溫旨,進退維谷,逋慢之罪,益無所逃,罔知所爲,感泣籲天而已云矣。傳曰,知道。
謝恩,吉州牧使李仁夏,兼弼善李泰淵。
今月二十四日引見時,上曰,關西鄭鳳壽子孫中出身者,內三廳被薦見阻,落莫還歸之說,前日二字缺此人,未知誰某,而似當許通。□參贊鄭維城曰,鄭鳳壽孫之屛,宣傳官已行之人,曾以本道鄕薦,已經□陽縣監,今爲武兼云,鄭麒壽子景□,亦以出身,內三廳被薦,未知緣何事二字缺薦用,還歸其鄕云矣。兵曹判書元斗杓曰,鄭麒壽,以鳳壽之弟,關西著名之人,累經守令,三字缺之許通,有何不可乎?上曰,平安道,國之西門,百爲關重,爲如何哉?私相指點□□至此哉?事甚駭異,嚴飭兵曹,留意收用。
晝講時,大司憲蔡裕後所啓,完陽君李元老,以二品勳宰,親呈上言於警蹕之前,凡在瞻聆,莫不錯愕,請命罷職。上曰,似出於情勢之切迫,庸何傷乎?勿爲煩論。
正言洪汝河,司諫吳挺緯,執義吳挺垣,竝引嫌而退,臺諫論人四字缺聞,旣見前日彈章,有所論劾四字缺未及伸救之前,有何可避?且同參之員,尤無可避之嫌,昨日諫院之處置憲府也,以正言爲城上所,故吳挺緯無避嫌之擧,今日則執義爲城上所,故有此引避,其勢固然,有何可避之事?請竝命出仕。上曰,依啓。
夜一二更,電光。已上朝報
有政。以洪處亮爲大司諫,吳挺一爲吏曹參判,尹鏶爲承旨,李仁夏爲吉州牧使,李禬爲淸州牧使,金宇振爲監察,尹㻩爲獻納,許崙爲監察,柳淰爲平安監司,閔點爲安州判官,李泰淵爲弼善,金君錫爲軍資主簿,兪命益爲禁府都事,姜頊爲司僕主簿,尹策爲淸河縣監,具益昌爲光陵參奉,尹宣擧爲掌令,洪鐩爲直講,金夏鉉爲兵曹正郞,閔光烈爲廣興主簿,尹順之爲兵曹參判,閔賀爲順天縣監,蔡忠元爲右副承旨,尹鏶爲同副承旨,丁昌燾爲典籍。政事柳一相校正。郞廳李朝望書。
上在昌德宮。停常參,只晝講。
左副承旨成夏明上疏。大槪,病勢極重,乞遞職名事。入啓。答曰,省疏具悉。爾其勿辭,調理察職。
執義吳挺垣,司諫吳挺緯,正言洪汝河就職。
持平權格啓曰,無狀小臣,屢辱榮寵,絲毫蔑補,罪戾山積,加以痼疾纏身,觸寒尤劇,藥餌無效,床席委頓,呈單政院,一向見阻,冒死控疏,反下溫批,臣於是時,益切惶閔,感激鴻私,欲起還仆,稽謝恩命,日已多矣,逋慢之罪,無所逃也。且疾病危苦之中,僅延縷息,課製朔篆,俱未能進呈,推勘之來,在所難免,囚僮之罰,亦將隨之,風憲重地,不可一刻仍冒,扶曳來避,請命遞斥臣職。答曰,勿辭,退待物論。
正言郭齊華啓曰,臣今抗顔復入臺廳,惶愧欲死,無地自容,縮伏竢罪之中,賤疾亦劇,秋三朔月課,未能製進,至於朔篆,亦未書呈,應被推勘,難免囚僮,旣不可冒居言責。且大司諫洪處亮,卽臣之妻同生娚也,在法亦當相避,以此以彼,俱難一刻仍冒,請命遞斥臣職。答曰,勿辭,退待物論。
正言洪汝河啓曰,臣於再昨,略聞筵臣語及臺啓之事,雖未得其詳,不敢不引避,及至昨日,得見校理李慶億疏辭,然後始悉其詳矣。凡論人之體,當十分詳審,務求至當,不可以發於己而固執,不可以出於人而曲從,彈劾者有糾正之道,而伸救者有愼重之意,要其歸皆出於至公,何害於同歸乎?臣嘗懷是心,慮有一毫之誤,致損國體,則儒臣伸救之論,固可取信,臣不惟不敢相較,方且引咎之不暇矣。如使臺諫發論之後,不欲令左右近臣,各陳所懷,而才見異同,便欲相較,則是以臺諫而反自掩蔽人主之聰明也,然則以耳目而攻耳目也,豈有是理也?且詳慶億之諫意,則非有見得之事,只據傳者之言,彼傳者之言,則非惟臣不敢取信,慶億亦何由灼見其眞僞也?慶億之以伸救爲嫌,固其所也,則臣之所論,出於公議,可知,而前後彈墨,亦可知其非枉也。至於方面重任不合之狀,則到此益著矣。且慶億之意,略陳所聞,是亦有懷必達之義,而非出於指斥臺臣之意,臣亦豈不知也?臣於前日避辭中,初無一言半句,涉於相較者,良以此也。噫,臣知慶億之言,非出於指斥,而慶億不知臣之引避,非出於相較,良可恨也。臣雖無是心,而儒臣之論,目以相較,則臣何敢晏然而已乎?請命亟遞臣職。答曰,勿辭,退待物論。
司諫吳挺緯啓曰,同僚,又以前啓引避,則臣旣同論,宜無異同,而況臣在外祖母初喪,痛苦之中,秋三朔月課,旣不得製,至於朔篆,亦未及寫,應推囚僮,難可得免,請命遞斥臣職。答曰,勿辭,退待物論。
晝講入侍,知事鄭維城,特進官李應蓍,玉堂沈世鼎·睦兼善,承旨權堣,注書吳以翼,史官李行道,兼春秋朱楘。
京畿都事姜裕後,災傷覆審後,入來。
執義吳挺垣啓曰,兩司多官,今又引避,臣旣替行城上之任,則當爲處置,而嫌不敢可否,與昨無異,請命遞斥臣職。答曰,勿辭,退待物論。
藝文館官員,以領事·諸堂上意啓曰,政院啓曰,上來左·右史不備,上番每以兼春秋代行,事體苟簡,令該官稟處,何如?傳曰,允事,傳敎矣。左·右史不備,事體苟簡,誠如政院啓辭,注書呂聖齊,還授本館之任,檢閱李元禎,受由下鄕,亦令趁速上來,何如?傳曰,允。
大司憲蔡裕後啓曰,竝引嫌而退,課製未及爲,應推,不宜仍帶,憲職相避,則本有舊例,在下固所當遞,所論雖據乎前見,一事不容再避引退,縱緣於同僚應推,自難仍在,情勢之有妨處置,今果與昨無異,請持平權格,正言郭齊華·洪汝河,司諫吳挺緯,遞差,執義吳挺垣,出仕。新除授掌令尹宣擧,時在忠淸道尼山地,請斯速乘馹上來事,下諭。前啓李元老罷職事,無城上所,姑停。答大司憲啓辭曰,依啓。
夜五更,黑雲一道如氣,起自艮方,直指坤方,長竟天,廣尺許,良久乃滅。已上朝報
備邊司啓曰,慶尙左水使成釴狀啓回啓時,柒浦戰船,火藥未備之代,以統營所儲除出移給事,措語之際,誤以多大·西平兩浦爲結末,今將行會,始爲覺悟,臣等難免不察之失,極爲惶恐,前啓目,付標以入之意,敢啓。答曰,知道。備局謄錄
上在昌德宮。停常參·經筵。
執義吳挺垣就職。
大司諫洪處亮上疏。大槪,新授職名,特賜鐫免,以安微分事。入啓。答曰,省疏具悉。爾其勿辭,察職。
京畿監司書目,前判書趙絅上疏上送事。啓。答曰,省疏具悉。卿之愛君之忠,不以在田廬而有間,懇懇陳戒誨之言至此,予用嘉悅,予雖不敏,可不體念焉?
備忘記,正言洪汝河一事再避之啓,蒙姑捧入之承旨,推考。
政院啓曰,臺諫之一事再避,不爲捧入,雖有規例,昨日正言洪汝河之避,則前避之後,又因校理李慶億之疏,有所陳辨,此與只擧前事而再避者,有異,故臣等相議捧入矣。憲府處置執此爲辭,仍有捧入承旨推考之命,臣等旣已同參,何敢委之於該房而晏然乎?不勝惶恐,伏地待罪。傳曰,知道。勿待罪。
注書呂聖齊服制,代假注書,△崔俊秀·金濤·黃道宏。
吏曹啓曰,臺諫有闕,政事,取稟。傳曰,明日爲之。
府前啓,完陽君李元老罷職事,停啓。
大司憲蔡裕後啓曰,昨日伏見正言洪汝河再避之辭,縷縷以不與相較爲言,似是一事,故以此請遞矣。今又伏覩政院待罪啓辭,則臣之臨事昏昧,處置乖當之失,著矣,請命亟罷臣職。答曰,政院之見謬也,卿言非誤也,勿辭,退待物論。
府啓,大司憲蔡裕後,引嫌而退,處置之規,只觀避辭,則再避縷縷,似是一事,以此請遞,有何可避之嫌?請命出仕。答曰,依啓。
答領敦寧府事金堉箚曰,省箚具悉。市民處徵米事,當令該廳議處,卿其勿辭,從速入來。仍傳曰,遣史官傳諭。
大司憲蔡裕後就職。以上朝報
上在昌德宮。停常參·經筵。
左副承旨成夏明再疏。大槪,脹症,日漸加重,決無供職之望,乞遞職名事。入啓。答曰,遞差。
傳曰,明日晝講爲之。
謝恩,大司諫洪處亮,司諫李泰淵,大司成南老星。
院前啓,黃海監司姜瑜遞差事,停啓。
吏曹參判吳挺一上疏。大槪,冒死陳情,乞收新命,以安愚分事。入啓。答曰,省疏具悉。卿其勿辭,察職。
禮曹判書李厚源上疏。大槪,病勢深重,不能供仕,乞遞職名,以便公私事。入啓。答曰,省疏具悉。卿其勿辭,調理察職。
慶尙左道災傷敬差官書目,興海郡守金鍌罷黜事。
兵曹參判尹順之,牌招肅拜。
榻前,大司諫洪處亮所啓,臣之不似,非但臣所自知,聖明亦已洞燭矣。敢陳辭疏,未蒙恩遞,而身病亦重,更無陳力之望,請命遞斥臣職。上曰,本職,無奔走之事,勿辭察職。又所啓,新除授獻納尹㻩,以京試官,時在全南道,請斯速乘馹上來事,下諭。上曰,依啓。
榻前,領議政鄭太和所啓,臣伏見常平廳啓辭批答,不勝惶恐,旣已罷錢,則所當還收本米,而不但慮有民怨,大臣箚子,至以何顔强入城爲辭?臣等以此,請依箚子施行,上敎如此,誠爲惶恐。上曰,旣罷錢而又捧錢,事甚無據,姑爲緩督,寬限收捧,則猶之可也,決不可以錢捧之矣。領議政鄭太和曰,然則待明年秋成捧之乎?上曰,何至於來年秋成乎?戶曹判書洪命夏曰,然則自本廳循例捧之,何如?上曰,依爲之,而不必急督,從容還捧,可也。又所啓,正二品以上,則例爲贈諡,而本職非正二品,則雖贈職高品,必有特命,然後贈諡,例也。故贈贊成金長生,尙未贈諡,此是儒賢事,係士林所望,敢達。上曰,予未及知之矣。領議政鄭太和曰,雖非正二品,儒賢之臣,例蒙贈諡之典,如徐敬德·鄭逑,是也。上曰,依爲之。
夜一更,流星出昴星上,入東方天際,狀如鉢,尾長四五尺許,色赤。二更,電光。三更四更,東方有氣如火光。
引見時,領議政鄭太和所啓,臣聞宣傳官尹梓,被賊人斫斷一臂,又傷一臂,都城中此變,曾〈未〉所聞,極爲驚駭。上曰,此非盜竊財物之賊,事甚驚駭矣。大司憲蔡裕後曰,當該捕盜大將,請命罷職。上曰,大將及從事官,竝姑先推考,定限三十日,期於窺捕,而若不限內捉得,則大將以下從事官·部將·軍官等,竝皆拿鞫重處之意,嚴飭分付,可也。已上朝報
有政。以金萬均爲正言,元萬石爲司䆃正,鄭始昌爲刑曹佐郞,權順昌爲刑曹正郞,呂聖齊爲檢閱,吳斗寅爲持平,郭齊華爲典籍,南老星爲大司成,金是鳴爲价川郡守,南熀爲濬源參奉,鄭東燁爲典籍,黃裒爲監察,朱震楨爲輸城察訪,鄭之益爲良才察訪,金振爲承旨,安後說爲正言,李敏發爲長淵府使,金振爲左副承旨,李泰淵爲司諫。以上政事
引見時,領議政鄭太和所啓,束伍應爲給復之類,旣令給復,而凡事初頭,皆曰可也,未久旋有是非,況此給復之擧,卽今已言其不當,右相及李浣,亦以爲難便。右相沈之源曰,束伍給復,則田結之役,當加於民結,此甚不可,且京畿·江原等道軍兵,似當一體施行,豈非難便乎?李浣曰,以全南一道言之,有舟師軍,有應入山城軍,此等之軍,亦不可二以視之,鄭曰,三南田結元數,五十餘萬結,以給除出之數,只二萬餘結,添役於民結者,其數甚少矣。兵曹判書元斗杓曰,李浣所陳,一視之言,誠是矣,而國家物力不裕,有同貧家之計,勢不能一體遍及矣,姑先施惠於六朔操鍊之軍,似無不可矣。上曰,然矣。給復事,斷然行之,可矣。右議政沈之源所啓,行錢事,今已停罷矣。義州開市時,自彼中錢文,多數持來,此後若如前持來,則必有難處之弊矣。上曰,自備局知委義州,使之預通于鳳城淸人,可也。已上備局謄錄
上在昌德宮。停常參,只晝講。
司饔參奉朴隆阜,白土掘取後,入來。
正言安後說啓曰,臣以試射無分,方在推勘之中,何敢冒居臺職?請命遞斥臣職。答曰,勿辭,退待物論。
江原都事書目,災傷差錯,旌善郡守金光宇罷黜事。
黃海監司姜瑜上疏。大槪,冒死陳懇,乞遞職名,以重名器事。入啓。答曰,省疏具悉卿懇。予固知卿之致謗,出於當官盡職,不避人言之故也,何有於卿也?卿其安心勿辭,速往欽哉。
院啓,正言安後說,引嫌而退,推勘在身,勢難仍居諫職,請命遞差。答曰,依啓。
晝講入侍,知事許積,特進官李浣,玉堂沈世鼎·睦兼善,承旨尹鏶,假注書崔俊彦,史官李行道,兼春秋朱楘。
常平廳啓曰,領敦寧府事金堉箚子批答,市民處徵米事,當令該廳議處事,命下矣。旣罷行錢,則市民所受之米一千三百五十石,似當還收,而初約以錢償納,今遽以米徵捧,果不無民怨,大臣至以何顔入城,以見坊里之民爲辭,特許依箚施行,何如?傳曰,特爲寬限徵捧,則或可也,而旣罷之錢,復收而何用乎?今此回啓,殊甚無據矣。
漢城府啓曰,卽接南部參奉鄭牒呈內,部屬石橋下契來寓,宣傳官尹梓家,今月初一日四更良,無賴人等,突入寢房,上項尹梓身,斫斷兩臂,右臂則永爲斷絶,左臂則只連皮脈,至於頭部破傷,而厥妻頭部,亦被傷破,聞來極爲驚駭,令捕盜廳,期於跟捕,而再昨之事,今始牒報,事極稽緩,當該部官,推考,何如?傳曰,允。
吏曹參判吳挺一再疏。大槪,冒萬死更申危懇,乞遞新授之職事。入啓。答曰,省疏具悉卿懇。卿勿固辭,從速察職。
吏曹啓曰,臺諫有闕,政事,取稟。
答正言金萬均疏曰,省疏具悉。爾其勿辭,察職。
晝講時,侍讀官沈世鼎所啓,近日玉堂備望人,無故者絶少,如臣不似,亦承乏忝冒,每於進講之際,惶恐縮恧,若無所容,得聞物議,多有可合人,而因無長官·東璧,不得爲新錄,後政,長官及東璧,竝令差出,俾爲新錄,何如?上曰,依爲之。已上朝報
備邊司啓曰,昨日李濂上疏覆啓時,臣太和,全未知各浦土兵,以防軍收布準給代立事,已於上年定奪分付,故如是措語矣。今承聖敎,然後始知有此事,蓋緣次知堂上李厚源,病未參坐而然也。元啓目付標以入之意,敢啓。答曰,知道。已上備局謄錄
上在昌德宮。停常參·經筵。
傳曰,政事,明日爲之。
推刷都監啓曰,兩西守令,限推刷完畢間,勿爲遷動事,曾已入啓蒙允矣。昨日政,价川以箇滿之故,差出新郡守,推刷正案,不可付之新手,前郡守崔後憲,限正案修正間,仍任,何如?傳曰,允。
黃海監司姜瑜再疏。大槪,更陳危悃,懇乞遞免,以重方面之體事。入啓。答曰,省疏具悉卿懇。已諭予意,卿勿固辭,從速出仕。已上朝報
領議政鄭太和所啓,今見徐必遠狀啓所陳,則將官到官門時,所食之米,責出軍卒,其弊不貲,以新推刷奴婢貢米計給,未知何如?上曰,依此爲之,而此後軍兵處,稱以將官所食,徵捧之弊,更加嚴禁,可也。鄭太和曰,將官等所食米計給事,三南一體擧行乎?上曰,依爲之。已上備局謄錄
上在昌德宮。停常參·經筵。
大司憲蔡裕後再度呈辭。大祭齋戒,以留政院。
備忘記,宣傳官尹梓被刺之事,極爲驚駭,而左右捕盜廳,亦不得登時捕捉,極爲駭愕,而此則姑待其定限,當以法裁之,第念如此凶徒,若終不得捕捉,則國不爲國矣,豈可尋常處之乎?別立事目,懸賞購捕,而若有捕告人,則勿論職秩有無,直陞堂上,若下賤不爲除職之人,則依其所願許之,雖不得自爲捕捉,明知其賊之所在處,進告得捉取服者,亦依此例施行,雖與賊隨從同事之人,若能捕告進告,則不但赦其身犯之罪,直陞堂上之職,如係下賤,則亦當依施其所願爲者,以此,分付于有司,使之知委于坊坊曲曲,俾無不知法令之患。且刑曹亦不可尋常視之,使判書專爲句管,嚴加窺捕,毋得暫時稽緩。
備忘記,頃於禮曹草記之批,王子夫人揀擇事,十分嚴飭,而該府不但寥寥,定日捧單之限,亦不稟定,事極稽緩,漢城府堂上·郞廳,竝從重推考。
禮曹啓曰,以戶曹判書洪命夏所啓,金長生贈諡事,傳敎矣。待本家來呈諡狀後,照律例擧行之意,敢啓。傳曰,知道。
政院啓曰,常時漏刻疎數,早晩無常,其不得察任,已極非矣。今日天明,始打罷漏,尤爲可駭,當該官員,令攸司推治,何如?傳曰,依啓。下人亦爲囚治。
侍講院啓曰,本院上下番十員內,輔德李梓,遭同氣之慼,身患頗重,方在請急之中,兼輔德吳挺緯,兼弼善李泰淵,俱以修理都監,都廳事務繁緊,不得專意替直,兼文學權大運,落馬重傷,本曹呈旬,兼司書洪葳,書堂賜暇,司書閔維重,今政移拜正言,兼說書金壽興,移拜說書,上下番替直,如是苟簡,新除授弼善元萬石,說書金壽興,今日內牌招肅拜,使之推移入直,何如?傳曰,新除授之人,自當肅拜,何必爲替直,而特爲牌招乎?似未妥當矣。
黃海監司姜瑜上疏。大槪,罄竭危衷,冒死更陳,懇乞遞免,以礪廉隅事。呈政院,還出給。
謝恩,正言閔維重,謝恩,說書金壽興。
嶺陽君儇三度呈辭,大祭齋戒,以留政院。已上朝報
有政。以元萬石爲弼善,南斗極爲旌善郡守,李晳爲工曹參議,李慶徽爲兵曹正郞,閔維重爲正言,李惕然爲兵曹參議,李敏徽·張鍵爲承文著作,金炫文爲承文副正字,權大運·洪葳爲漢學敎授,崔後憲爲价川郡守,郭齊華爲直講,金壽興爲說書,李泰淵爲副應敎,金鼎夏爲司藝,成震熻爲興海郡守,盧濈爲慶源府使,朴濠爲軍資監正,李週爲安峽縣監,李應蓍爲刑曹參判,鄭期泰爲典籍,趙嗣基爲直講,沈世鼎爲司諫。政事
上在昌德宮。停常參·經筵。
藥房啓曰,卽刻伏見下醫官之敎,始伏審右耳有浮氣痒痛之症,而去夜則浮氣益高,且有熱候,耳孔浮窄,痒痛尤甚,臣等不勝驚閔,敢來問安,且必須入診詳察症候,然後方可議藥,竝此仰稟。答曰,依啓。
大殿,政院·玉堂問安。答曰,知道。二品以上·六曹·大司諫問安。入啓。答曰,知道。勿爲問安。入診後,藥房問安。入啓。答曰,知道。
藥房再啓曰,臣等入侍後,退與諸御醫及趙徵奎等,反覆相議,則皆以爲,柴胡淸肝湯,加荊芥·金銀花各一錢,防風五分,二貼劑進爲當云,此藥劑入之意,敢啓。答曰,知道。
禮曹正郞尹衡啓,寧邊聖廟慰安祭後,入來。
吏曹啓曰,傳曰,碧潼郡守李晩天,居下罪目,以何言爲之乎?卽爲考啓事,傳敎矣。取考今丙申年春夏等褒貶,則碧潼郡守李晩天,下等題目,以爲人愚騃,不合邊地爲言矣,敢啓。答曰,知道。此人敢爲呈疏於呈上言之時,旣違格例,雖不可聽施,末端之言,極爲駭異,近來此弊頗多,掩蔽之患,不可不慮,當該監司,從重推考,以杜後弊。
傳曰,明朝大提學及書堂被抄人等,命招,金壽恒·南龍翼等,特爲一體命招。已上朝報
上在昌德宮。停常參·經筵。
東氷庫別檢李端夏,草薍監刈後,入來。
大殿,政院·玉堂問安。答曰,知道。
大司憲蔡裕後,身病出仕。
藥房啓曰,伏未審夜來,聖候,若何?耳前浮氣痒痛之候,耳孔浮窄,比昨何如?柴胡淸肝湯進御之後,加減之候,何如?柳後聖,昨已入來,更爲入診審察,宜當。臣堉,負罪在外,承旨未赴,又阻風雨,昨夕顚倒入來,不勝惶恐,敢來問安。答曰,浮氣比昨頗似減歇,而煩渴之候,尙未盡祛矣,入診則不必爲之。
政院啓曰,大提學及書堂被抄之人員,竝命招來詣,而副司直李端相,則身有所患,累日呻痛,召命之下,不敢不曳到闕門外,而病勢轉劇,不得入參云矣。傳曰,知道。使大提學書題書入。
推刷都監啓曰,兩西推刷正案,時未上來,兩西守令,俱不當遞易,而長淵府使權井吉,以箇滿見遞,依价川例,亦爲仍任,何如?傳曰,允。
政院啓曰,來十一日,專經文臣殿講日次,取稟。傳曰,爲之。
全南都事書目,綾州牧使盧文漢,災傷差錯,罷黜事。
平安監司書目,冒萬死更陳危懇,冀蒙恩遞,歸見父病事,上疏上送事。啓。答曰,省疏具悉卿懇。當更觀病勢而處之,卿其勿辭,益用欽哉。
政院啓曰,前郡守李晩天,乃於呈上言之時,混呈上疏,非但有違法例,事體亦甚可駭,其無識猥濫之罪,不可不懲,請從重推考,原疏啓字,爻周。傳曰,不必推考。
黃海監司姜瑜辭職三疏。入啓。啓下備邊司。
藝文館官員,以大提學意〈啓〉曰,湖堂諸臣應製考試,近來稀有之事也。科次時臣裕後,不敢獨當爲之,提學李一相,牌招,使之同參,何如?傳曰,允。
謝恩,護軍李一相。
護軍李一相上疏。大槪,惶悚縮伏之中,遽承召命,不敢不舁疾肅謝,冒陳危迫之懇,乞遞兼帶提學等任,以便公私事。入啓。答曰,省疏具悉。卿其勿辭,仍爲科次。
夜一更,流星出王良星上,入天津星下,狀如鉢,尾長五六尺,色赤,光照地。二更,白雲一道如氣,起自坤方,直指艮方,長竟天,廣尺許,漸移東方,良久乃滅。已上朝報
上在昌德宮。停常參·經筵。
去夜,傳曰,明朝,大提學等命招,使之科次,製述諸人,亦令來會。
大殿,政院·玉堂問安。答曰,知道。
藥房啓曰,伏未審夜來,聖候,若何?耳邊浮氣,比昨日益減乎?煩熱之候,亦復何如?劑入之藥,昨日應盡,詳知症候,然後更爲商議以稟之意,敢啓。答曰,耳浮之症,幾盡差愈,煩熱之候,亦不至大段,卿等勿以爲慮。
漢城府啓曰,王子夫人,年歲可當處子單子捧納事,初十日定限,明白分付矣。卽者東部參奉金元瑞,請謁內,部居前正郞楊震行,前都事尹藏,幼學朴成胤家,有年歲可當處女,而非但單子不爲書給,洞內下人,至於驅逐,使不得接足云,極爲駭愕,楊震行等三人,推考,何如?傳曰,竝拿推。
忠淸監司書目,懷德呈,以前贊善宋浚吉上疏上送事。啓。答曰,省疏辭,良用缺然矣。疏中戒誨之言,予當服膺焉,爾其徐待春和上來,以副至意。
忠淸監司書目,水使金素罪狀,自朝廷處置事。
慶尙監司書目,長水察訪黃澤,受由上京,身病深重,久不還任,罷黜事。
禁府,楊震行·尹藏·朴成胤拿囚。啓。
藥房再啓曰,醫官等問安下來之後,更爲商議,則聖候幾盡差愈,曉來只有煩熱之候,亦不至大段,前進柴胡淸肝湯二貼,加進宜當云,此藥劑入之意,敢啓。答曰,知道。
讀書堂命題製述科次,洪葳二下,李殷相三上,南龍翼三中,金壽恒三下,安後說三下。
備忘記,居首佐郞洪葳,阿多介一坐,之次文學李殷相,大豹皮一令,副護軍南龍翼,大鹿皮一令,副護軍金壽恒,副司果安後說,各胡椒一斗,丹木二十斤賜給。
未時申時,日暈兩珥。已上朝報
上在昌德宮。停常參·經筵。
大殿,政院·玉堂問安。入啓。答曰,知道。勿爲問安。
藥房啓曰,雨後風冷,日氣甚寒,伏未知,調攝之中,聖候,若何?浮氣煩熱之候,亦異於前乎?臣等終宵耿耿,敢來問安。答曰,浮氣旣已消盡,煩熱之候,亦不至大段,卿等勿以爲慮,今後勿爲問安。
備邊司啓曰,宣傳官尹梓,被賊刃傷,一臂已斷之後,喘息猶存,若能趁時救藥,則或可生活,而千里旅宦之人,未有見醫覓藥之路,極可矜惻,渠是方任宿衛近侍之人,遭此無前之變,命在死生之境,與凡朝官,偶有病患者有異,特令該司,定醫看救,所用藥物,從優題給,何如?傳曰,依啓。
正言金萬均辭職上疏。入啓。答曰,遞差。
明日專經文臣殿講時,考官二,吳竣·△鄭維城·△洪命夏·金汝鈺·吳挺一·△申翊全,參考官四,曺漢英·△南老星·△李晳·李惕然·權坽·沈·李泰淵·權大運·吳挺緯·△李廷夔·△李殷相·睦兼善。
備邊司啓目粘連,黃海監司姜瑜上疏云云,姜瑜被論之後,儒臣榻前之啓,辨釋已盡,諫官引避之辭,亦不能指言其所犯,終非身上之累是白在果,觀察爲任,與守令不同,不敢仍赴,亦出於情勢之當然,今姑依願改差,何如?啓依允。
政院啓曰,明日專經文臣殿講時,命官,何大臣進去乎?敢稟。傳曰,右相進去。
校理李慶億辭職上疏。入啓。答曰,省疏具悉。爾其勿辭,調理察職。
吏曹啓曰,臺諫有闕,政事,取稟。傳曰,十三日爲之。
〈答〉正言閔維重疏曰,省疏具悉。嘉爾懇懇之忠,可不體念,而第惟營造之事,功已過半,餘者無多,寒威漸緊,事未易就,勢將停輟矣。不必爲慮,爾其勿辭,察職。已上朝報
上在昌德宮。停常參·經筵。
藥房啓曰,昨日伏承聖批,有浮氣旣已消盡,煩熱不至大段之敎,臣等不勝欣喜。伏不審夜來,聖候,若何?臣等憂慮,不敢小弛,敢來問安,且進御之藥,昨日已盡,醫官問安之後,更爲商議,仍進前藥與否,議定以啓之意,敢啓。答曰,諸症旣已差愈,似無議藥之事。
漢城府啓曰,王子夫人,年歲門地可當之家,處女十人,家長竝錄,依大臣收議,書送該曹,而囚家僮未及現出家,則追後書送之意,敢啓。傳曰,只捧十張,移送該曹之說,極爲駭愕,堂上郞廳,竝推考,此後如不多得,則當治以重律,各另惕念擧行,且所捧十張,令該曹爲先入啓,以爲御覽之地。
專經文臣殿講時,李守恒易純通,安後說易純略,韓友琦易略,金萬基書略,曺挺宇·權大載·金鎭書粗。
延城君李時昉初度呈辭。入啓。給由。傳曰,遣內醫看病。
掌令許厚上疏。大槪,衰病已極,萬無供職之望,乞賜恩遞,以幸餘年事。入啓。答曰,省疏具悉。爾其勿辭,調理察職。
明日放榜時,開門差早。
府啓,京畿水使申景琥,衰病已甚,久廢坐衙,褊裨下吏,夤緣作弊,且有不謹之誚,海戍重鎭,不可任其瘝曠,請命遞差。前郡守李晩天,托稱上言,冒陳自己貶黜之事,無識之失,容或可恕,愚濫之罪,不可不懲,請命罷黜不敍。答曰,不允。
備忘記,司錄李守恒,熟馬一匹。
司憲府啓本,南部參奉鄭,矣尹梓被傷牒報稽緩,罪私罪笞五十贖,解見任,別敍。啓依允。
侍講院啓曰,本院下番四員內,司書兼說書未差,兼司書臣洪葳,書堂賜暇,說書臣金壽興,今方入直,而重試放榜,在於明日,金壽興,以應榜之人,他無替直之員,兼司書洪葳,姑令替直,何如?傳曰,允。
禮曹啓曰,以漢城府啓辭,命下矣。當初大臣,以門地年歲可當處女,書送于禮曹,與主昏之員,通議擇定以啓之意,獻議,故該府以所捧處女單子,書其生年月日時及家長於別單,送于本曹矣。其單子爲先入之,而原單子則在於該府,亦爲取來以入乎?敢稟。傳曰,所捧單子十張內,幼學八人,前朝官只二人矣,其不爲着實,極爲可駭,漢城府當該堂上·郞廳,竝先罷後推,尤甚數少該府官員,拿推。已上朝報
備邊司啓曰,忠淸監司徐必遠狀啓,陳稟之事,當於後日登對時定奪,今姑不爲回啓之意,敢啓。答曰,知道。已上備局謄錄
上在昌德宮。停常參·經筵。
漢城府當該堂上·郞廳,應罷現告,判尹申埈,庶尹盧尙義,部官拿推現告,中部主簿李萬根,北部主簿朴士榮,南部參奉鄭。
禁府,李萬根·朴士榮·鄭拿囚。啓。
平安都事書目,中和府使金壽海,災傷尤甚差錯,罷黜事。
政院啓曰,來十五日,儒生殿講日次,取稟。傳曰,爲之。
司憲府照本,禮曹佐郞黃中衍,矣關西鄕校逢變科場臨迫,全不待候,至於大臣收議公事,亦使下吏,傳示於堂上,其不識事體,罪笞五十贖,解見任,別敍。啓依允。
院啓,近來紀綱解弛,禁令不行,私意橫流,公法屈撓,識者之寒心,久矣。頃日憲府禁吏,執告僭衣人,持平吳斗寅,依法火燒其衣,所謂僭衣人,前參議睦行善之婢也,行善,囑於其時掌令尹㻩,至徵其衣之價於禁吏,尹㻩親自看捧,送于行善之家,㻩身爲法官,受人請囑,遽作如許擧措,行善,以秩高名流,乃於家婢犯禁之事,靦然干請,此而不懲,非但日後禁吏,必不敢下手於士夫家奴僕,國家之法禁,自此而隳矣,搢紳之廉隅,自此而喪矣。請獻納尹㻩,前參議睦行善,竝命罷職不敍。持平吳斗寅,其時雖已遞職,親聞禁吏之呼訴稱冤,而復居言地,了無論劾之擧,亦難免其責,持平吳斗寅,請命遞差。順天,湖南之巨邑也。人物之衆,詞訟之繁,非他郡縣之比,新除授縣監閔賀,年少之時,稍有剛明之稱,而近來衰敗已甚,且病於酒,前任鳳山,至被下輩之譏誚,如此之人,不可付諸煩劇之地,順天縣監閔賀請命遞差。答曰,依啓。閔賀,事更加詳察處之。
左尹具仁墍,右尹趙潝上疏。大槪,請與申埈,同被罷遞之罰,以正一體之罪事。入啓。答曰,省疏具悉。卿等勿辭,察職。
府啓,京畿水使申景琥,衰病俱劇,久廢坐衙,旣多中間貽弊之事,而且有不謹之誚,海防重鎭,豈可任其壞了?此非泛然風聞,請亟命遞斥。前郡守李晩〈天〉托稱上言,敢陳自己貶黜之事,無識之失,容或可恕,冒濫之罪,安可不懲?請命罷職不敍。答曰,更加詳察處之。
兵曹忠淸監司狀啓回啓,水使金素罷職。已上朝報
上在昌德宮。停常參·經筵。
府啓,京畿水使申景琥,衰病廢衙,乃其實狀,中間貽弊,理所必然,海防重鎭,元非養病之坊,而且有不謹之誚,則豈可使久瘝厥職,壞了官事?請亟命遞差。前都事李晩天,稱托上言,敢陳自己貶黜之事,冒濫之罪,其跡已著,聞者莫不駭異,決不可置而不治,請命罷職不敍。答曰,依啓。李晩天事,不允。
院啓,順天府使閔賀,請命遞差。稷山爲邑,湖西大路之傍,故大同稅法時,月捧之數,優於他縣,而前縣監沈㢇,用度不勤,糜費路廣,每月引用來朔之捧,而猶且不足,又用前官尹埰別備米數十石,及其夏間罷歸之際,一年所俸,已盡無餘,新倅將來,計無所出,貸出國穀,以爲交代資用之地,從前欠縮之數,別爲成冊,有若還上散給者然,使之待秋徵捧於民間,其米幾至二百石云,濫用不法之狀,極爲駭愕,前縣監沈㢇,請命拿問定罪。答曰,依啓。
司成吳挺緯上疏。大槪,冒死〈陳〉情,汔解兼輔德及都監之任,專意改葬父墳事。入啓。答曰,省疏具悉。爾其勿辭,往來。已上朝報
有政。以閔光烈爲長水察訪,李時昉爲漢城判尹,蘇東道爲綾州牧使,安後說爲正言,李聖基爲漢城庶尹,金鼎爲禁府都事,任義伯爲黃海監司,郭齊華爲持平,朴繘爲校書正字,李慶億爲獻納,南大夏爲北部主簿,李敏發爲中和府使,李曼勝爲中部主簿,李弘祚爲司圃別提,徐顯一爲廣興主簿,李象震爲禮曹佐郞,李奎明爲南部參奉,南天漢爲持平,李行逸爲敬陵參奉,蔡裕後爲觀象提調,金壽興爲注書,李鼎亨爲靑丹察訪,李敏樹爲吉州牧使,閔鼎重爲校理,權井吉爲長淵府使。已上朝報
傳曰,大臣·備局堂上引見,房內狹窄,只大臣兵·判入侍。已上備局謄錄
上在昌德宮。停常參·經筵。
備忘記,前兵使閔震益,前水使尹天賚,竝敍用。
大殿,藥房口傳問安。入啓。答曰,耳痛之症,近來平常,但日寒,故咳嗽未止耳。
弘文館啓曰,新除授校理閔鼎重,時在京畿廣州地,經筵入番事緊,斯速乘馹上來事,下諭,何如?傳曰,允。
藥房啓曰,伏承問安批下,有耳痛之症,近來平常,而但以日寒咳嗽未止之敎,臣等更切憂惶,耳痛初發於風寒,進藥之後,雖得復常,而雪後寒甚,咳嗽未止,此是餘症之未盡祛也。與諸醫,更爲議藥之意,敢啓。答曰,此因感冒而發也,以此議藥。
明日儒生殿講,考官二,鄭維城·洪命夏·尹順之·申翊全·△吳挺一·△金汝鈺,參考官四,曺漢英·李惕然·李晳·鄭攸·△權坽·△南老星·△李泰淵·△睦兼善·朴世城·金益廉·權格·李殷相。
掌令許厚上疏。大槪,更申危悃,懇乞遞免事。入啓。答曰,省疏具悉爾懇。爾雖不明言,予嘗審察爾之情勢,蓋因銓部之官,初不欲收用,後因特除而出,故以此爲恥,而不欲行公之意也。前日疏中,所謂有所難言者,豈非此乎?今之用人,可謂難矣?爾之剛方正直,素著其名,而尙有懷私不復者,其他不足云喩,可勝歎哉?雖然此是末路常態,何足介懷?爾其復體予意,從速出仕。
工曹參議李晳上疏。大槪,奉使出彊,只隔一旬,請於未行之前,往省先壟,以伸私情事。入啓。答曰,給由馬。
藥房再啓曰,卽與鄭後啓及諸御醫等商議,則此是前日餘症之未盡,而昨者日寒,久於引對,添傷而發,且近來外間此症頗多,聖候必因感冒而致此,宜用淸肝湯三貼云,此藥劑入之意,敢啓。答曰,知道。
府啓,前都事李晩天,稱托上言,敢陳自己貶黜之事,冒濫之罪,其迹已著,聞者莫不駭異,決不可置而不治,請命罷職不敍。新除授持平南天漢,時在忠淸道保寧縣,請斯速乘馹上來事,下諭。
侍講院啓曰,本院實兼官十員內,兼輔德吳挺緯,以父墳遷葬,陳疏受由,明將出去,兼弼善李泰淵,以副應敎,今方獨爲入直本館,弼善元萬石,兼文學權大運,兼司書洪葳,俱有公故,文學李殷相,重試應榜,輔德·司書·說書·兼說書,俱爲未差,上下番,勢將皆闕,極爲可慮,今日內開政,闕員差出,牌招入直,何如?傳曰,允。
答府曰,不允。下諭事,回啓。
政院啓曰,明日殿講時,命官,何大臣進去乎?敢稟。傳曰,領相進去。已上朝報
有政。以金壽興爲說書,權格爲司書,柳俊昌爲輔德,柳頲爲順天縣監。政事
輔德李梓三度呈辭。入啓。遞差。朝報
上在昌德宮。停常參·經筵。
去夜,輔德柳俊昌,司書權格,兼說書金壽興,牌招肅拜。
藥房啓曰,夜來風威大亂,伏未審聖候,若何?咳嗽尙未止息耶?淸肺湯進御之後,覺有其效耶?臣等不勝憂慮,敢來問安。答曰,咳嗽之藥,似難赴卽見效,勿爲逐日問安。
慶尙監司書目,南海縣令李弘奎,松羅察訪鄭文翰,病重罷黜事。
儒生殿講時,幼學金韶夏易純通,進士郭後昌,幼學李棨·金光鼎,生員申光斗,各給二分。
府前啓,前郡守李晩天罷職不敍事,停啓。
正言閔維重啓曰,國以得民爲本,而民之怨國,失信爲甚,無論事之大小,苟以一時利害,撓奪民情,則其心不服,其怨必興,此固政令施措之間,不可不審也。錢貨之行難,前後言之者多,久試無效,則從而罷之,固無不可,而但如春間分米於市民,約以秋後償錢,而到今旣斷之後,又令舍其應納之錢,還徵已散之米,始之不審,終乃失信,此事雖小,所係甚大。竊聞民間,旣已備錢將納,是令遽下,擧皆失望愁怨云。凡所謂貨者,國家之柄用,而生民之所共利也。設使納米,民之所願,償錢,民之所惡,猶不可乍令旋改,況國家旣不以錢爲流行貨物,則民亦用之何處,以爲利貨乎?此足以損民之財,招民之怨,而失信之名,歸於國家也。寧失國家千餘石之米,不可一日失信於民而取其怨也。宜循當初約令,使之捧錢,然後或頒給於朝士祿俸,或移松都,以爲轉換作米之地,則不出一二年,自可用盡無餘,亦非難處之事也。臣之意見,蓋嘗如此,故數日前與司諫沈世鼎,會於臺廳,言及此事,欲以請令該廳變通之意,論啓,則世鼎頗有肯許之色,而但言訪問民情,更相思量,甚善,其後往問,亦無異辭,直以從容構草爲答矣。臣卽就其家,又請論啓,則乃曰,此事初以爲可論,更思之,旣罷之錢,復收無用,以此論啓,未得其當,半日論難,堅執不從,意見辭說,前後頗異,使臣累發之論,旣許而還止,臣實未曉其意之所在也。此無非臣見輕之致,不可一刻苟冒,請命遞斥臣職。答曰,勿辭,退待物論。已上朝報
上在昌德宮。停常參·經筵。
司憲府照本,司饔參奉趙徵奎,矣入省記後,無緣闕直,罪笞二十贖,依大典罷黜,私罪。啓依允。又照本,同知金是聲,矣笞五十贖,解見任,別敍。啓依允。
注書金壽興上疏。大槪,猥陳微悃,乞遞本職及春坊兼任,歸覲臣父事。入啓。答曰,省疏具悉。爾其勿辭,往來。
禮曹啓曰,今丁酉式年文科館試圓點,以十月十七日爲限,加六點事,啓下矣。科期,又退於明年,自十月十七日,姑以來十二月晦日至,又加三十點,鄕·漢城試,十五點者,許赴,而明年則新曆頒降後,更觀科期定日,次次加點事,京外知委,何如?傳曰,允。
漢城府啓曰,傳曰,漢城府官員等,諉之於已罷之官,已拿之官,而不爲動念,更不收捧單子乎?問啓事,傳敎矣。臣等逐日開坐,各部官員,招致捧單子,則不過六張,其中判官洪柱彦,主簿黃德輿,生員崔憲,前縣監金萬元,前判官安命老,幼學崔鼎臣等家,有處女云云,而其年歲之可當與否,未能的知,都官旣已牒報,囚家僮督捧單子,而無意書呈,事極可駭,竝推考,何如?傳曰,推考不必爲之,更觀,更稟處之。又啓曰,王子夫人,年歲門地可當之處,處女家長俱錄,書送該曹之意,敢啓。傳曰,令該曹書啓。
禮曹啓曰,卽接漢城府關內,王子夫人處女年歲月日時,及家長俱錄單子輸送,故依前傳敎以入之意,敢啓。傳曰,王子雖極疲弊,豈可娶幼學之女乎?事極駭愕,前後單子中,幼學之女,則竝爲還出給,本曹亦爲日新催督,勿爲推委於該府。
吏曹啓曰,臺諫有闕,政事,取稟。傳曰,明日爲之。
司諫沈世鼎啓曰,昨昏伏見朝報,正言閔維重,以市民處收米事,至於引避,而以臣爲初若肯許,前後異辭,臣切不勝瞿然之至。頃日臣與維重,會於臺廳,維重果發此言,臣以更加詳審之意答之,厥後維重,以前啓改構事,來到臣家,更及是事,臣之所答,如前,昨日維重,又乘早送簡,臣亦守前見,食後維重,來見臣要以構草以啓,而孤陋之見,終不能廻。蓋臣之愚意,只爲當初發米,行錢之時也,及今收米,旣罷之後也,設若其法仍舊,而舍錢徵米,則謂之失信,可也。今旣以爲不可行而罷之,而復令依前納錢,則謂之罷,可乎,謂之不罷,可乎?竊恐彼此俱無所據也。揆之事體,斷不如是,臣之所執,只此而已。有用無用,元非臣意之所及,而維重乃以旣罷之職,復收無用爲臣之言,臣切訝焉。何其記人之言,不詳實如是也?夫收錢收米,當論其於法,如何?其用之有無,不必論也。法若當捧,則豈可以錢之無用而不捧?法若不可,則豈可以錢之有用而捧之乎?維重以爲,在民無用,宜捧其錢於朝士俸祿,或移之松都轉換,臣於此言,尤未之解也。在市民旣爲無用之物,則頒之朝士,乃爲有用之物乎?累萬之錢,公家可以轉換於松都,則若干之貫,市民獨不能轉換於松都乎?況在於方行之日,防禁甚嚴,而民或有盜鑄作器者,到今旣罷之後,何遽爲專無用之物乎?大抵臺官之所爭者,公也,所見若或相左,則各陳己意,以俟公議,可也。徑加聲色,必欲置人於無據之地乎?三度面議,一番通簡,皆示持難之意,則果可謂前後異辭乎?惜乎,維重,不識人意,而告君之際,輕發其言也。無非如臣無似,忝叨匪據,見輕同席之致,決不可一刻仍冒,而昨日則門已閉矣。今朝又因狗馬之疾,日晏之後,僅僅來避,臣之所失,至此尤大,請亟命罷斥臣職。答曰,勿辭,退待物論。
大司憲蔡裕後啓曰,臣伏見正言閔維重引避之辭,乃錢米事也。曾於榻前議定之時,臣實入參其論,則今何敢可否於處置之間乎?請命遞斥臣職。答曰,勿辭,退待物論。
府啓,竝引嫌而退,目見民怨,隨事論列,乃其職耳。初旣同議,旋復立異,責有所歸,旣參其論,不敢可否,其勢固然,請正言閔維重,大司憲蔡裕後出仕,司諫沈世鼎,遞差。答曰,依啓。已上朝報
上在昌德宮。停常參·經筵。
藥房啓曰,近日陰寒不解,調攝之中,聖候,若何?劑入三貼之藥,昨日已盡,庶有咳嗽止息之候耶?臣等不勝憂慮,敢來問安。答曰,雖未快止,幾盡差愈矣。再啓曰,伏承聖批,有咳嗽未止之敎,卽與諸御醫及趙徵奎·梁濟臣·南昌祖等商議,則卽今日氣寒澟,聖候每患表虛畏風,宜用益氣養神湯,加瓜蔞仁一錢,貝母薑汁製七分,三貼云,此藥劑入之意,敢啓。答曰,知道。
大司憲蔡裕後,正言閔維重,就職。
吏曹啓曰,傳曰,吏曹郞廳,今番出使時,盡爲出去,無一人餘存者乎事,傳敎矣。本曹正郞權大運·李廷夔,佐郞洪葳,盡爲出去,此外無餘存之員,敢啓。傳曰,與他衙門有異,假郞廳不可每每察任,明日政,未差郞廳,竝差出。
承文院官員,以都提調意啓曰,行副護軍金壽恒,本院副提調差下,使之察任,何如?傳曰,允。
正言閔維重上疏。大槪,臣之避辭,只陳實狀,小無慢飾之語,而同僚旣已記言不詳,輕加聲色,費辭詆斥,不可苟冒臺席,乞賜遞免事。入啓。答曰,省疏具悉。爾其勿辭,察職。
判尹李時昉上疏。大槪,疾病沈綿,決無供職之望,懇乞遞免,以便公私事。入啓。答曰,省疏具悉卿懇。卿無所失,勿爲控辭,調理察職。
內醫院官員,以都提調意啓曰,議藥醫官趙徵奎,因闕直罷職,出入闕內之人,不可以常服入來,付軍職,何如?傳曰,允。
禮曹啓曰,傳曰,在前處女揀擇時,則例爲禁昏矣,今亦依例爲之乎?問啓事,傳敎矣。自前揀擇命下之後,則例爲禁昏,漢城府次知擧行,而無別爲入啓定奪之事矣。上敎如此,更加申飭,該府禁斷之意,敢啓。傳曰,使之各別擧行。
漢城府啓曰,臣等逐日坐衙,招致部官,督捧單子,朝官處女單子所捧二張,移送該曹,而前日被囚前正郞楊震行,前都事尹蕆,不爲書呈單子,昨日啓辭中,判官洪柱彦,主簿黃德輿,前縣監金萬均,前判官安命老,亦不書呈單子,極爲非矣,請從重推考。其餘未捧單子處,令部官十分催促之意,敢啓。傳曰,知道。似不可率爾處之,更爲嚴督以觀之。
禁府啓曰,救療醫官徐尙俊手本內,罪人沈㢇身病看審,則傷寒極重,熱氣上塞,人事昏迷,不能言語,多用相當藥物救療云,今日坐起時,不得捧招之意,敢啓。傳曰,姑爲保放。
禮曹啓曰,王子夫人可當處女單子,依上敎催督,則該府關內,處女生年月日時,及家長俱錄單子輸送,故依前傳敎隨卽捧入之意,敢啓。傳曰,國綱雖云頹廢已極,揀擇之事,旣自朝廷分付,則爲士大夫顯官者,何敢謀免巧避,若此之甚乎?所謂所捧單子,皆是幼學生進寒門下戶,其於國家事體,決不可與此輩爲昏,此無他,當初大臣等,不體上意,封爵·昏姻等事,故爲沮撓,以起疑端,故朝臣等無不懷疑心怯,抵死不出,以致如此,終若如此,則難以成昏,相當處女可得之方,問于大臣,處之。
謝恩,司諫李泰淵。
慶尙監司書目,密陽府使尹得說,今月初十日身死事。
輔德柳俊昌上疏。大槪,陳情乞遞職名事。入啓。答曰,省疏具悉。爾其勿辭。
吏曹判書尹絳,掃墳後,入來。
政院啓曰,傳曰,今日差出吏曹佐郞,在京無故人耶?卽爲察啓事,傳敎矣。問於吏曹,則新除授佐郞李慶徵,昨日江原道出去云矣,敢啓。傳曰,改差。其代,今日內,以在京無故人差出。
副校理沈世鼎,牌招肅拜。已上朝報
有政。以李翰衢爲松羅察訪,沈景望爲南海縣令,南老星爲大司諫,李泰淵爲司諫,鄭維城爲內醫提調,金壽恒爲承文副提調,黃道光爲桃源察訪,李慶徽爲吏曹佐郞,姜瑜爲喬桐水使,孫必大爲司䆃正,沈世鼎爲副校理,李端相爲吏曹佐郞,南斗柄爲工曹參判。政事
上在昌德宮。停常參·經筵。
去夜,吏曹口傳政事,吏曹佐郞李端相。
兵曹口傳政事,副護軍金是聲。
禁府啓目,蘇得成刑問五次,李益達等二次,鄭承賢十次,沈棇二十八次,李圾一百六十二次,李廷顯二百十九次,高處明二次,黃得雲二次,宋明奎二十五次,竝不服,加刑。啓依允。同府楊震行等元情公事判付內,竝只姑爲保放,令該府從容探知其實狀後處之,同府鄭等元情公事判付內,除刑推,姑爲仍囚。
禮曹啓曰,命下矣。問于大臣,則領議政鄭太和,領敦寧府事金堉,延陽府院君李時白,右議政沈之源以爲,臣等當初請寢封爵擇配之擧,亦無稍異常規者,實出於事理之不得不然,到今士大夫之不卽書呈單子,乃爲臣等之罪,伏覩聖敎,不勝惶悚。大槪朝廷,旣已定奪,有所分付,則設或有難於此者,爲下之道,何敢只思謀避,自歸於不念分義乎?國家事體,不可以他求,嚴飭該官,更加督捧,明有女子,而終始諱拒者,令該官隨卽來告,入啓重論,以爲懲戒之地而已。此外可得之方,臣等亦無以思得,伏惟上裁。綾川府院君具仁垕,病不收議,大臣之意如此,伏惟上裁。傳曰,如此大臣之意,知委于朝士大夫家。
漢城府啓曰,王子夫人年歲可當朝官家處女三人,家長俱錄書送該曹之意,敢啓。傳曰,知道。前後所捧單子幼學,竝其家所呈四祖單子入之,以爲御覽之地。
院啓,信者,國之寶也,民所庇也。孔子云,去兵去食而民無信不立,晉文公以得原失信,爲所亡滋多。蓋導民以信,民亦信之,示民不信,民亦不信,而其機未嘗不在於政令施措之間,苟以一時利害,乍令旋變,撓奪民情,則其心不服,其怨必興,而失信之弊,終至於四方解體,法令不行,此宜詳審,不容輕易處也。錢之爲物,旣非我東常貨,議行之初,尙言其難,久試無效,則從而罷之,孰云不可?但其春間分米於市坊之民,約以秋後償錢,而到今旣罷之後,又令舍其應納之錢,還徵已散之米,始之不審,終焉失信。竊聞民間,備錢將納,而是令遽下,莫不失望愁怨云。設使納米,民之所願,償錢,民之所怨,約令一定,不可二三,況反其所願,行其所惡,則縱或有利於國,豈不爲弊於民也?所謂貨者,國家之柄用,而民生之所共利也。國家旣不以錢爲流行之貨,則直一無用之物耳。民亦用之何處,以爲利資乎?論以國體,則擧措顚倒,命令煩數,其所關係,有大損傷,語以民怨,則錢賤穀貴,貿遷極難,收納之際,當費己財,上無所守,下有所植,則蚩蚩之徒,安得不爲之憾怨也?凡事有箇施張,有箇收拾,施張旣失其宜,收拾又不能善。此後雖有良法,大利於民,民必懷疑畏欺,不信不應矣,寧失國家千餘石之米,不可一日失信於民而取其怨也。請令該廳,依所約令,還寢徵米,許民納錢,以爲變通處置之地。延安府使金卨,出身先朝,始敭華貫,奸情慝行,一朝敗露,身負重累,被譴坐廢,遂爲明時之棄物,其間邪惡之狀,言亦可醜,近來夤緣取仕,復通朝籍,累官內外,且宰大邑,而人視尋常,渠若當然,世道之卑汚,官方之混雜,於此蓋可見也。聞其前任豐德,貪而不職,鄙瑣之事,播諸人耳。一境怨罵,至今不已,如此之人,不可齒諸衣冠之列,以畀字牧之任。延安府使金卨,請命削去仕版,輔德柳俊昌,嗜酒成病,腐敗已甚,尋常職事,尙多曠廢,矧此胄筵進講,責專輔翼,前後要得正士,豈可濫授此人,致輕其任?輔德柳俊昌,請命遞差。答曰,不允。
司諫李泰淵上疏。大槪,家有痘疫,兼帶春坊,乞賜遞改事。入啓。答曰,遞差。
副校理沈世鼎上疏。大槪,旣被臺官之斥,不可晏然於邇列,乞賜鐫免事。入啓。答曰,省疏具悉。爾其勿辭,察職。
掌令許厚上疏。大槪,病勢危篤,萬無供職之望,更申前懇,冀賜鐫遞事。入啓。答曰,省疏具悉。已諭予意,爾其勿辭,察職。已上朝報
上在昌德宮。停常參·經筵。
政院啓曰,吏曹佐郞李端相,今日不可不肅拜之意,昨夜分付,今朝又爲催促,則吏曹下吏,今始來言,方在京畿龍仁地云,李端相,不爲受由,任意下鄕,極爲非矣。請推考。下吏之不卽來告,亦甚頑慢,令攸司囚禁治罪。傳曰,依啓。更爲催促,必於今明日內肅拜。
藥房啓曰,伏未審聖侯,若何?益氣養神湯三貼,今日當畢進御,別無快復之候耶?臣等憂慮日深,敢來問安。答曰,旣已差愈,別無用藥之事,今後勿爲問安。
忠淸監司書目,懷德縣監金湍罷黜事。
吏曹啓曰,守令多闕,政事,取稟。傳曰,明日爲之。
獻納李慶億上疏。大槪,感傷之餘,宿患又發,決無供職之望,冒死乞遞事。入啓。答曰,遞差。
假注書李東老服制,代吳尙。
漢城府啓曰,傳敎矣。前後所捧單子二十一張以入之意,敢啓。傳曰,此則皆不可用,竝爲還出給。又啓曰,王子夫人處女單子二十一張入啓,則傳曰,此則皆不可用,竝爲還出給,臣等極爲惶恐,罔知所措,臣等逐日開坐,督捧單子,宰臣及士大夫,恬不動念,無一張書呈,本府與部官之令,萬無現出之路,臣等愚意,則令部官進去宰臣以下朝士大夫家,處女有無,捧單子,而若以有爲無,他日現露,則自有其律,以此知委施行,何如?傳曰,允。
吏曹佐郞李端相,在外入來。
判尹李時昉再疏。大槪,更申前懇,兼帶之任,冀蒙先遞事。入啓。答曰,省疏具悉。卿其勿辭,安心察職。
正言閔維重啓曰,臣卽日與同僚行相會禮,仍議前啓連啓之意,則司諫李泰淵以爲,市民處徵米之事,似不可復論,吾則未知其失信,亦未聞其有民怨也,無寧已乎?臣爲以,初約償錢,後令納米,元無一定,民聽撓惑,則謂之失信,可也。棄其旣辦之錢,還徵已散之米,收納之際,費損民財,則謂之民怨,亦可也。鄙意惡得請爲期,恐不得徑止云爾,則正言安後說,頗以臣言爲然,別無異同之辭,而泰淵必言停寢其論,論難良久,堅執不從,此必臣之論議,齟齬迂闊,不合時宜,率爾妄發,每被窒阻,而人微言賤,無所取信,一番論啓,未蒙允許,而僚席之間,遽有橫議,臣何敢一刻苟冒臺席乎?且臣緣一些少事,引避之啓,今至於再,瀆擾之罪,尤所難免,請命遞斥臣職。答曰,勿辭,退待物論。
左參贊吳竣上疏。大槪,身抱風病,眼花且翳,每値査對之時,全不見字樣,兼帶承文院提調,爲先遞改事。入啓。答曰,省疏具悉。卿其安心,勿辭察職。
司諫李泰淵啓曰,今日臣與同僚,行相會禮,同僚以前啓市民處徵米事,欲爲連啓,而臣之愚意以爲,錢幣已罷,則只當還徵其前給之米而已。旣非失信之比,而緩督之聖敎,又出於特軫市民之意,則彼納米之民,亦豈敢以此爲失信,而歸怨於國家乎?況銅鐵,非本國之産,民俗昧通貨之方,行之數年,竟至停罷,則錢幣之不可用也,明矣。知其不可用,而猶且捧之,無不近於行虛惠之失耶?同僚之爭執至此者,固是有懷必達之美意,而愚迷之見,終始如此,連啓之論,不敢苟同,請命遞斥臣職。答曰,勿辭,退待物論。
正言安後說啓曰,今此市民納米之擧,旣非當初所約,則自朝廷不可無更爲變通之道,故臣則與正言閔維重,意略相同,以此起鬧,同僚竝皆引避,臣何敢獨爲晏然?請命遞斥臣職。答曰,勿辭,退待物論。
京畿監司書目,廣州呈,以校理閔鼎重上疏上送事。啓。答曰,省疏具悉。今姑遞職,爾其專意調治。已上朝報
上在昌德宮。停常參·經筵。
去夜,傳曰,政事,明明日爲之。
兵曹啓曰,本曹事務,視他司煩劇,而正郞李慶徽,遷轉他職,尙未代差,佐郞郭岌,病親受由,下去全南道光州地,還來遲速,不可預期,郭岌改差,其代及李慶徽之代,令該曹,明日政,以在京無故人差出,何如?傳曰,允。
大司憲蔡裕後上疏。大槪,賤疾深重,本職及兼帶,懇乞遞免事。入啓。答曰,省疏具悉。卿其勿辭,調理察職。
侍講院啓曰,本院實兼官十員內,輔德柳俊昌,被論,兼輔德吳挺緯,兼說書金壽興,受由出去,弼善元萬石,兼文學權大運,兼司書洪葳,奉使·兼弼善·說書,俱未差,只有文學臣李殷相,司書臣權格,今方入直,而臣殷相,則呈辭給由,他無替直之員,不但事體苟簡,疾病事故,不可預料,明日政,上下番闕員,以在京無故人差出,牌招肅拜,推移入直,何如?傳曰,允。
同知南斗柄上疏。大槪,新授職名,萬不近似,冒陳危懇,乞賜鐫改,以重名器,以安微分事。入啓。答曰,省疏具悉卿懇。如許肺腑之任,尙能付之,矧玆亞卿之秩乎?卿其安心,勿辭察職。
府啓,竝引避而退,停與不停,俱是公心,而旣失初約,則不可謂之存信,如非民願,則亦不可謂之無怨,以此言之,是非可見,請正言閔維重·安後說,出仕,司諫李泰淵,遞差。答曰,依啓。已上朝報
訓鍊都監啓曰,前同知金是聲,都監中軍已爲啓下,而時無職名,令該曹,今日內口傳付軍職,何如?傳曰,允。訓局謄錄
上在昌德宮。停常參·經筵。
正言閔維重·安後說,就職。
京畿監司書目,楊州牧使成楚客罷黜事。
慶尙監司書目,陜川呈,以禮曹參議姜大遂,以母病上去不得事。啓。遞差。
文學李殷相上疏。大槪,乞遞職名,往掃父母墳事。入啓。答曰,省疏具悉。爾其勿辭,往來。
院啓,請令該廳,依初約令,還寢徵米,仍許納錢,以爲變通處置之地。延安府使金卨,請命削去仕版。輔德柳俊昌,請命遞差。答曰,不允。金卨罷職。
注書金壽興受由,代假注書李敏徵。
謝恩,司諫沈世鼎。
領敦寧金堉箚子。大槪,乞遞內局·訓局·常平廳都提調事。入啓。答曰,省箚具悉。爾其勿辭,察職。
平安都事書目,災傷尤甚差錯,成川府使李志安罷黜事。
副校理李泰淵,牌招肅拜。已上朝報
有政。以李恒鎭爲繕工監役,權坽爲密陽府使,李敏迪爲兵曹佐郞,李慶徽爲獻納,鄭東燁爲監察,沈世鼎爲司諫,沈世鼎爲弼善,李泰淵爲副應敎,洪處亮爲禮曹參議,吳斗寅爲兵曹正郞,沈挺豪爲司藝,朴明宇爲懷德縣監,申汝拭爲司饔參奉,李慶億爲副校理,曺挺宇爲禮曹佐郞,鄭榏爲楊州牧使,李萬雄爲副修撰,金壽恒爲刑曹參議,閔晦爲繕工監役,吳以翼爲典籍,李聖基爲三陟府使。政事
上在昌德宮。停常參·經筵。
右承旨權堣三度呈辭。入啓。遞差。
忠淸監司書目,尼山呈,以掌令尹宣擧病重,上來不得事。啓。傳曰,使之調理上來事,下諭。
黃河都事書目,災傷錯差,遂安縣監李斗鎭罷黜事。
吏曹啓曰,承旨有闕,政事,取稟。傳曰,來二十四日爲之。
注書吳以翼遷轉,代假注書金炫文。
左參贊吳竣再疏。大槪,病勢深重,不能出戶,本職及承文提調,竝乞遞免事。入啓。答曰,省疏具悉卿懇。卿辭至此,兼帶承文提調之任,當勉副焉。
政院啓曰,延安府使金卨,罷職事,命下矣。臺諫方以削去仕版論啓,罷職承傳,不得捧之之意,敢啓。傳曰,知道。
院啓,請令該廳,依初約令,還寢徵米,仍許納錢,以爲變通處置之地。延安府使金卨,不但罷職而止,請命削去仕版。新除授李慶徽,以公幹事,在江原道,請斯速乘馹上來事,下諭。答曰,此乃朴守眞之私自分散者也。元非朝家預知之事,到今旣罷之後,以事體言之,則不過責守眞之妄,而還收其米而已,有何論信於其間乎?所論似涉過當矣。李慶徽竣事,則自當上來,姑勿下諭。金卨事,不允。
院前啓,輔德柳俊昌遞差事,停啓。已上朝報
上在昌德宮。停常參·經筵。
禁府啓曰,保放罪人沈㢇,旣已差歇,還收之意,敢啓。傳曰,知道。
院啓,天下之事,有涉於微細,而關於大體者,泛看則似迂,深察則甚切,而一時利害,固不可容議於其間,故臣等於市民徵米一事,必以失信爲說者,非敢做設大言,激動天聽也。誠以大體所存,不可以微細而忽之也。昨承聖批,開陳曉諭,至以不可論信爲敎,曲折誠如是矣。事體似有然者,而抑恐聖明於此,或有所未盡察者,臣等請詳言之。當初用錢,民所不欲,故任事之人,計無所出,給米誘民,約以償錢,冀見一分流行之效,則旣非民情之願受,而特出於强迫而爲之耳。散米之時,則惟恐其不受而誘之,罷錢之後,則又恐其失米而還徵,罷與不罷,民何與焉,而擧措顚倒,前後謬戾,畢竟誤事之害,反及於民,此非失信致怨而何?是固朴守眞之所爲,而任此人辦此事,文簿有錄,約令已成,則其果謂守眞之私事乎?分給之擧,民旣不曰守眞,而皆謂朝家之令,則及今還徵,又豈獨歸於守眞,而不怨於國家乎?況守眞已死,罪無所施,則安可諉以私給,全無變通之道乎?且千餘石之穀,無大損益於國家,而窮民産業,若失分寸之利,則便無恒心,較量彼此,寧容恝視?民國相依,元非二體,得之不足以裕國用,失之亦足以爲吾民之食,何必屑屑於此,重失信於民哉?見今常平廳,自有用餘之錢,勢將料理區處,則獨此坊民所納之錢,有何難處之事乎?請令該廳還寢徵米,仍令納錢,以爲變通之地。抱川縣監尹璜,居官不治之狀,固不足言,而聽其婚家所囑,境內士人之墳山,公然奪給,以其不卽聽從之故,囚繫累日,脅迫不已,至以官威掘出其舊塚,聞者莫不駭憤,如此之事,不可尋常治之。抱川縣監尹璜,請令攸司依法科罪。答曰,不允。尹璜事,依啓。
前啓,金卨削去仕版事,停啓。
掌令許厚初度呈辭。呈政院,還出給。
大司諫南老星三度呈辭。入啓。遞差。已上朝報
上在昌德宮。停常參·經筵。
藥房啓曰,雪後寒威斗緊,伏未審數日來,聖候,若何?雖有旣差之敎,而猝値嚴沍,恐有妨於調攝,臣等不勝憂慮,敢來問安。答曰,今則旣已差愈矣。
政院啓曰,上候平復間,視事頉稟矣。日氣已寒,前頭冬至不遠,仍爲頉稟之意,敢啓。傳曰,知道。
修撰鄭萬和三度呈辭。入啓。遞差。
院啓,請令該廳,還寢徵米,仍許納錢,以爲變通之地。答曰,令廟堂處之。
傳曰,典獄摘奸,輕囚放釋。以上朝報
有政。以李燦漢爲兵曹正郞,李聖淵爲漢城庶尹,金壽恒爲承旨,沈之漢爲延安府使,沈爲成川府使,洪處亮爲大司諫,李慶彬爲遂安縣監,黃中衍爲典籍,朴繘爲奉常參奉。政事
上在昌德宮。停常參·經筵。
院前啓,議處間,姑停。
刑曹啓目,靈光前郡守姜允亨,矣不遵朝令,罪杖八十贖,奪告身三等,私罪。啓依允。又啓目,抱川縣監尹璜,係是朝官,移義禁府處置,何如?啓依允。
左副承旨蔡忠元書啓,臣承命馳往典獄署,點檢在囚罪人,則啓下罪八名,各衙門所囚四十一名,合四十九名,而其中曺應澤,改以其子檢金伊,以司僕諸員逃避事也。私婢粉伊,改其男孝正,守僕逃避事也。私婢金花段,其上典楊震行,處女單子,不爲書呈事也。景春·玉金段,都監木手崔哲逃避後,其妻及叔母,以次知囚禁者也。莫禮段,其子都監冶匠朴孝立逃避事也。德只·小達段,筆匠姜承國·李命善次知進上筆,黃毛不精事也。私婢石梅·芿眞段,其上典申翰周,處女單子,不爲書呈,次知三名十二人也。已上十人,皆以次知,罪犯不緊,故謹依聖上欽恤之意,直爲放送,而申翰周事知奴子得只,以下三十九人段,或有所係似重,或有罪犯不輕,故永爲仍囚,而雪寒凍獄,極爲矜惻,宜令各該司從速處決,俾無滯囚之患也。獄官吏卒,竝無頉,而軍士二人闕點,令攸司推治,何如?傳曰,依啓。
政院啓曰,同副承旨尹鏶同姓六寸弟尹鑊,服制已行四日,出仕,何如?傳曰,允。又啓曰,新除授同副承旨金壽恒,以覲親事,時在忠淸道淸風地,請斯速乘馹上來事,下諭。傳曰,允。
忠淸監司徐必遠,以病辭狀。傳曰,勿辭。調理察職事,回諭。
輔德柳俊昌三度呈辭。入啓。遞差。
修撰李萬雄上疏,乞遞職名事,下該曹。以上朝報
左捕盜廳啓曰,近來人心之惡,日益月添,無賴之徒,結黨橫行,殺越人命之變,比比,不勝寒心矣。卽者西部西學洞居飯監朴京信告狀內,渠則闕內入直,而崩伊稱名,其日曉頭,突入家內,家莊雜物偸取之際,其妻高聲扶執,則以刀刺項殞命之,聞來極爲驚駭,卽發軍官,前項賊崩伊及當夜會飮者檢同·士金等,竝爲捕捉矣。令攸司依法處斷之意,敢啓。傳曰,知道。左捕盜廳謄錄
上在昌德宮。停常參·經筵。
蔡忠元,以左邊捕盜廳言啓曰,承旨典獄署摘奸書啓內,節該罪囚四十九名內,曺應澤十名,皆以次知,罪犯不緊,故直爲放送,而其餘三十九名,則或有所係似重,或有罪犯不輕,故竝爲仍囚,而雪寒冷獄,極爲難惻,宜令各該司從速處決,俾無滯囚之患。傳曰,依啓事,傳敎矣。本廳所囚婢者斤介,則因鄭士一呈狀,其不四字缺故二同招納間,姑爲囚禁矣,體聖上三字缺卽爲放釋。善立,則因驛吏洪貴賢呈狀,驛一字缺匹偸取現捉,旣已承服,依律處置事,今將移刑曹,而金成立·連卜·時良·古公等,則以大倘林應淡同倘,囚推,尹壽季,則宣傳官尹梓,以劍亂斫辭緣,今方囚推,而此賊五名,罪犯俱重,竝不得輕易處決之意,敢啓。傳曰,知道。
蔡忠元,以備邊司言啓曰,以諫院啓辭,市民處還寢徵米,仍許納錢事,答曰,令廟堂處之事,命下矣。頃仍領敦寧府事金堉陳箚,臣等二字缺辭施行之意,覆啓矣。伏承聖批,以無二字缺爲敎,臣等惶恐之心,久而彌至,無容他議,伏惟上裁。傳曰,知道。
蔡忠元,以備邊司言啓曰,因用錢之擧,黃海道收米,及平安道還上耗,各以錢代捧之數云,今則錢已罷矣,令該曹卽〈爲〉知委兩西,俾無仍前誤納之弊,何如?傳曰,允。
備忘記,傳于蔡忠元曰,史官二員待命,騎馬六匹立之。已上燼餘
上在昌德宮。停常參·經筵。
下直,慶尙左兵使洪舜民,楊州牧使鄭一字缺
尹鏶啓曰,傳曰,今聞摘奸內官之言,則御營軍入番,新營將官軍兵等所爲,俱極無形,不成模樣,且有年少之兒云,何事何事,如是無形乎?同爲進去史官處,詳細問啓事,下敎矣。卽問于同進史官金炫文,則以爲,與中使一字缺到營外,催喚開門,良久不開,過數食頃之後,如得入,而守直千摠·哨官·敎鍊等,蒼黃顚倒,罔知所措,營中凡事,全不整備,至於使四字缺趁卽擧火,及其點閱之際,軍兵之不調四字缺而其中一名,最爲弱少,使之進前,見其腰牌,則分明,年歲則自稱十五歲云,而立於行伍,全然不似云矣,敢啓。傳曰,此軍兵整頓,久矣,意以爲頗有頭緖,豈料無形至此乎?寒心極矣,可勝言哉?千摠·哨官等,如此無形之物,何處得來乎?竝拿鞫定罪。
大司憲蔡裕後,執義吳挺恒,持平洪柱三啓曰,春川府使鄭韺,爲人弛緩,政委下吏,出役不均,民不堪命,加以娶得市人之女爲妾,使其妾族,多行防納,貽弊之事,不一而足,嶺西雄府,日就凋耗,請鄭韺罷職,別擇廉謹有聲績人差送。答曰,不允。
傳于蔡忠元曰,史官二員待命,騎馬六匹立之。
蔡忠元啓曰,史官二員待命事,命下矣。左右史,不得竝爲出員,而假注書李敏徵,方有身病,不得已以宣傳官代送之意,敢啓。傳曰,知道。
尹鏶,以禮曹言啓曰,卽接漢城府關內,以本府草記,傳曰,未及年歲,則竝移送該曹事,命下,故東部二張,西部九張,南部十三張,北部一張,中部三張等輸送云云,別單書入之意,敢啓。傳曰,知道。
行掌隷院判決事金汝鈺疏曰,伏以,臣素無知識,又乏才能,遇事茫然,投閑置散,意外恩命,職掌詞訟,適値推刷,呼訴日至,一身奔忙,中心〈如〉醉,夜直摠府,晝進本院,兼察都監,事多掣肘,欲一陳情,得遞兼任,專意本職,冀有小效,含意連辭,嚴於敢達,今者事勢,決難在職。頃以嶺南幼學權淰奴婢,自本府覆啓粘目,移送都監之際,自未免淹置三朔,以致都監,請推色郞,司評嚴可訥,以此解任,所謂淹置不無曲折,其間事勢,不得不然,而末路所犯,歸於私罪,上郞廳,一體着名,罪同罰異,以無此理,且臣疾病在身,遇寒轉重,手足不仁,心神飛越,五字缺進退無據。伏乞聖明,察臣情勢,臣本職及兼帶二字缺管都監堂上,竝許遞免,以便公私,臣無任慙恩悶迫之至,謹昧死以聞。答曰,省疏具悉。卿其勿辭,察職。已上朝報
上在昌德宮。停常參·經筵。
執義吳挺恒,持平洪柱三啓曰,春川府使鄭韺,爲人弛緩,委政下吏,出役不均,民不堪命,且以市人之女爲妾,居官行己,一任其言,使其族屬,多行防納,貽弊之事,不一而足,嶺西雄府,日就凋耗,請鄭韺罷職,極擇廉謹有聲績人差送。答曰,更加詳察,處之。
尹鏶,以兵曹言啓曰,當日正兵三字缺名人,及府婢還眞稱名人,自丹鳳門四字缺外擊錚,極爲駭愕,竝令攸司囚禁治罪,守門將金玧,常時不能禁斷,以致闌入,亦爲非矣,推考。傳曰,允。已上燼餘
上在昌德宮。停常參·經筵。
下直,光州牧使郭聖龜。
蔡忠元,以都摠府言啓曰,副摠管金汝鈺,掌隷院坐起進去晝仕,請出標信。傳曰,知道。
蔡忠元,以兵曹言啓曰,卽者巡廳書員來言,二所巡將張遇漢,本以年老之人,尋常出入,僅僅跨馬,今日受牌入來之時,氷路馬跌,落傷甚重,不省人事,勢難入闕云,日勢已暮,未及改付標以入,不得已北所衛將一字缺曘,受牌出送,東所衛將宋文徵四字缺意,敢啓。傳曰,知道。
李弘淵,以常平廳二字缺備邊司啓辭,節該前後因用錢一事,散出二字缺應爲還捧者,一一抄出啓下,知數後還捧,何如?答曰,依啓事,傳敎矣。因用錢京外散出,應爲還捧物貨,詳細査出,別單書入之意,敢啓。傳曰,亦皆以錢還捧者乎?
李弘淵,以漢城府言啓曰,以禁府,楊震行等元情公事判付內,竝只姑爲保放,令該府,從容探知其實狀,然後處之事,命下矣。卽爲嚴飭部官,使之探得實狀,則東部牒呈內,一邊訪問,一邊招致,本契行首有司頭頭人,先捧告後,推捉厥家奴僕,問其處女年歲多少,則前正言楊震行女子,年近十六七云,而亦不取信,又散官一字缺改厥主人館婢世良者,問其處女年歲,亦以年今十六爲言,震行之言,不可偏信,至於驅逐下人之事,人二字缺者幼學朴成胤,則厥婢仁春招內,其上典女子四,二女則旣已成婚,一者十三歲,又一者今纔七歲云。渠自言曰,只有七歲女息,更無他女云,而今者元情中,添二字缺歲女兒,則前後所言,如是逕庭,反覆謀避之迹,雖已著矣,別無驅逐下人之事,至於前都事尹蕆,則其二字缺世任,雖在任所,其母已爲入京,而其妹年今十五六云,故洞內下人嚴督單子,則詰問下人曰,何人現告云云,敢生氣焰,驅逐下人,莫敢近前,連日催督,至於本府,將爲啓辭,十分督迫,則答曰,家長不在,吾雖被謫,決不敢單子云,今者元情中,專以渠之無女爲辭,而姑無發明,其心所在,不可測也。大槪右人等致拿之後,欺罔國家,而尙無呈單之意,巧飾辭至於此極,未囚之前,敢遵部官之令乎?各人奴婢招辭如此,更無探知之事云云,自本府更爲嚴辭以送,使之期於現出矣。今此楊震行等三人奴僕,當亦自本府捉來嚴問,則楊震行婢承香,三字缺處子年今十六歲納招,朴成胤奴得一,則三字缺處子年十三歲的實納招,而至於尹蕆,則未及推問之前,因本府啓辭,已有拿推之命,故不得一體推問,及其保放之後,部官多般探問,累日窮覈,則尹蕆,自知其難免,乃以其妹年十八,書呈單子,卽爲啓達,而楊震行·朴成胤,則其間實狀,雖不敢的知,部官所報之意,如右所陳,尙未來呈單子,事甚可駭,令禁府相考,稟處,何如?傳曰,允。
大司諫洪處亮啓曰,臣頃於榻前下詢之際,只陳錢貨之難行,至於徵米一款,未能爭執,則到今參論,事涉苟且,況姑停之啓,旣經議處,則宜有或停或啓之擧,而未知停當歸宿之如何,寥寥數日,隳損體例,臣之曚曨不察之失,著矣,何敢晏然仍冒?乞命遞斥臣職。答曰,勿辭。
正言閔維重啓曰,臣以市民徵米事,累日論啓,而旋蒙聖批,令廟堂處之,臣意竊謂,殿下之不欲獨斷,付之廟堂者,使之精思得失,詳論可否,必有所區劃處置也。大臣之仰承詢問,獻其猷議者,亦將以審究國體,導達民情,必有所稟聞變通也。及見回啓謄本,略二字缺全沒己見,直以惶恐彌至,無容他議,爲說,吁,是何言也?夫事有可不可,言有行不行,可則行之,不可則不行,而人〈之〉意見,自有異同,可與不可,只在辦別審處之而已。若其依違苟且,鶻突模糊,則天下豈有此道理?以爲不可也,則亦宜備說難處之狀,而不許聽從,二者之外,更無他道。今乃不然,旣不言可,又不言不可,而故諉前日之嚴旨,不欲可否於其間,有同待罪之辭,可無覆啓之一字缺嚴旨,誠有之矣,惶恐固其所也。然而大臣,職專匡輔,位在具瞻,事君臨民,一用誠信,出令行政,靡不講議,二字缺徵米之擧,果有失信取怨之事,則殿下三字缺有嚴峻之敎,必須委曲勤懇,期於感動,二字缺殿下旣下處之之命,則是許其奏議也。豈可每缺一字嚴旨,常懷惶恐,事若可言而不敢言,言有可行而不敢行,徒爲區區姑息之計,畢竟歸怨於國家,身無干涉也哉?小事尙如是,大事從可知矣。廟堂有此習,百僚何足責焉?臣竊歎朝家失一擧措,而重爲廟堂,深惜之。嗚呼,是不足惜也,其所以致此之本,又有在焉。臣伏覩殿下,睿智獨任,聰明自恃,傲臨一國,輕視臣隣,言涉聖躬,則不能容受,語觸時事,則輒皆厭聞,順旨者謂之盡忠,逆心者疑其沽直,好惡偏係,喜怒失節,峻辭嚴敎,往往震疊,由是群臣,惴惴慄慄,皆思保身,莫敢違忤,輒相告戒,唯務含默,政令之間,雖有可言,或以誠意不孚,激惱宸衷爲慮,至以觸犯天威,身被罪罰爲懼,以至細事小故,無大害者,亦且媕婀囁嚅,不敢明言是非,遂使閭夫,情不達於朝廷,朝廷之意,有阻於宸旒,臣恐所憂於衛侯者,不幸而近之矣。此固諸臣不忠之罪,殿下所嘗啓之者也。循是以往,若不改圖,則其流之弊,有所不可勝言者,臣於此更生殿下反躬自省,以爲矯正群下之本也。臣見識昏錯,言語妄率,以致聖明不賜快從,廟堂全無可否,身居臺閣,無所見信於上下,旣發之發固不可遽停,亦不得連啓,有不敢一刻苟冒,而見苦寒病,不卽自劾,數日呈告,今始來避,而卽見長官引嫌,則以未知停當歸宿,爲辭,臣病不供職,亦安得以此自解而晏然而已?請命遞斥臣職。答曰,勿辭。
執義吳挺恒,持平洪柱三啓曰,春川府使鄭韺,爲人弛緩,政委下吏,出役不均,民不堪命,且以市人之女爲妾,居官行己,一任其言,使其族屬,多行防納,貽弊之事,不一而足,嶺西雄府,日就凋耗,人言藉藉,莫不駭異,三字缺聞之比,別無詳察之事,請鄭韺罷職,別擇曾有聲績人差送。答曰,依啓。
司諫沈世鼎啓曰,得見長官避辭,卽本院前啓事也。臣於此事,旣不敢可否於其始,則固不當可否於其終,而長官旣已不察引嫌,臣何敢異同於其間,晏然仍冒?適緣寒疾猝劇,扶曳來避,日勢已暮,所失尤大,請命遞斥臣職。答曰,勿辭。
正言安後說啓曰,臣賤疾比劇,呈單縮伏,前啓又未歸宿,長官旣已爲嫌,所論不能見信,同僚又爲引嫌,臣亦何敢晏然仍冒?請命遞斥臣職。答曰,勿辭。
蔡忠元啓曰,大司諫洪處亮,正言閔維重,司諫沈世鼎,正言安後說,再啓煩瀆,退待物論〈矣〉。傳曰,知道。已上燼餘
上在昌德宮。停常參·經筵。
蔡忠元,以都摠府言啓曰,副摠管李應蓍,刑曹坐起進去晝仕,請出標信。傳曰,知道。
蔡忠元啓曰,假注書李敏徵,病不得出入,仍在直所者,數日矣。昨者始爲出去,今又不得仕進,聞其病勢添重,決難仍察云,改差,何如?傳曰,允。
假注書權斗樞,入直。
蔡忠元,以義禁府言啓曰,以漢城府草記觀之,則楊震行·朴成胤·尹蕆等所爲,殊甚駭異,竝皆還囚,震行·成胤,依前啓請,刑推得情,尹蕆,則其妹實年四字缺傳曰,依啓。楊震行·朴成胤等,竝除刑推,照律施行。
蔡忠元,以御營廳言啓曰,一部軍兵立番時,則哨官一字缺五員,啓下分派矣。今此別三司,則分作十五哨,故其中,哨官十員減去之意,敢啓。傳曰,知道。
蔡忠元,以御營廳言啓曰,別三司軍兵,各道懲召元數,一千六百二十八名,而老弱雜頉下送者,一百十一名,立番定數一千五百十七名,及京案仍立吹手軍牢五十一名,則分隷十五哨,已爲整頓矣。明日露梁沙汀,依前新舊軍合操後,中部軍兵,則仍爲下送之意,敢啓。傳曰,知道。摘奸不似之軍輩亦在云,此何故耶?
蔡忠元,以都摠府言啓曰,副摠管金應海,以會同分軍事,除標信,內兵曹進去之意,敢啓。傳曰,知道。
傳于蔡忠元曰,前日還出處女單子,亦爲留置,主昏人回還後,一體相議處之意,言于該曹·該府。
李弘淵啓曰,黃海道田結摠錄啓本,再昨到院,私懇留置,今朝始入,而該吏,以黃海道付標時,誤以慶尙道書塡,更不告示於臣,而敢先二字缺啓,下吏顚妄之失,已不足言,而臣待罪該房,殊無常時檢察之意,極爲惶恐,該吏,則自本院治罪,其啓本,付籤下該司之意,敢啓。傳曰,知道。
有政。吏批,判書未差,參判吳挺一進,參議曺漢英進,右承旨金振進。
兵批,判書元斗杓進,參判尹順之,禁軍新取才坐起進,參議李惕然,禁軍新取才坐起進,參知鄭攸進,左承旨蔡忠元進。
吏批啓曰,新判書命招,同參政事,何如?傳曰,允。
吏批啓曰,新除授旌善郡守南斗樞,呈狀于政廳曰,母年八十一歲,疾病無常,當此天寒路險遠,決難挈去,欲爲赴任,則母子相離,情事閔迫,除職之後,以待氣力之如何,而自數日以來,重患非時痢疾,氣息奄奄,不忍一日離側,入啓處置云,南斗樞八十老母,病患如此,則勢難赴任,改差,何如?傳曰,允。
洪命夏爲吏曹判書,許積爲戶曹判書,朴□炳爲四字缺權大運爲舍人,李元老爲春川府使,愈祕爲四字缺閔洺爲司評,李郈爲抱川縣監,池旣涓爲熊川縣監,鄭一字缺周爲學正,鄭萬和爲校理,李泰淵爲輔德,李一相爲戶曹參判,沈廷豪爲旌善郡守,李櫋爲瓦署別提,姜壽賢爲長興主簿,南老星爲禮曹參議,許積爲訓鍊提調,鄭始周爲兼養賢庫直長。
兵批,尹絳爲知中樞,衡是聲爲同知中樞,李梲爲兼司僕將,李厚輿爲羽林衛將,趙潝爲副摠管,崔震立爲宣傳官,李曘爲北虞候,閔震益爲宣傳官,元義山·具陽升爲副摠管,李厚根〈爲〉鷹牌頭,李重謙爲西水羅權管,李晳爲副護軍,鄭萬和·李松齡爲副司果。
蔡忠元,以常平廳言啓曰,以本廳因用錢散出物貨,査錄別單,二字缺曰,亦皆以錢還捧者乎事,傳敎矣,當初以錢文,分給缺一字及已以錢文捧置各官者,計其餘米布銀貨等物,則當爲以本色收捧矣,敢啓。傳曰,知道。
蔡忠元,以弘文館言啓曰,本館上番二員內,副校理李慶億,服制出去,時未成服,副應敎李泰淵,獨爲入直,而今政移拜輔德,他無入直之員,新除授副校理鄭萬和,牌招肅拜,使之入直,何如?傳曰,允。
蔡忠元,以吏曹言啓曰,決訟衙門,秋三朔決等公事有無,例於朔末抄出書啓,而江華府公事,終不來報,當該色吏,令攸司推治,何如?傳曰,允。
蔡忠元,以兵曹言啓曰,今日臣斗杓·臣順之·臣惕然等,與訓鍊院知事臣李浣,副摠管臣元䎘,開坐于訓鍊院,禁軍新取才,則出身四十三人內,三矢入格者六人,二矢入格者三人,閑良七十六人內,三矢入格者六人,通計入格,二十二人,敢啓。傳曰,知道。
蔡忠元,以御營廳言啓曰,本廳別三司立番軍兵,點考分哨草記,傳曰,知道。摘奸時,不似之兒輩,亦在云,此何故耶事,傳敎矣。本廳軍兵,一自作部之後,各邑案付軍兵,沒數二字缺推捉,例於番初,親自看點,其中老弱,則三字缺而今此內摘奸時,見頉兒軍徐國尙,則案四字缺稍勝,故仍存立番中矣,致勤聖敎,不勝惶恐,敢啓。傳曰,知道。弱者將爲長成,而老者,何以爲之乎?
執義吳挺恒,持平洪柱三啓曰,大司諫洪處亮,以臣頃於榻前下詢之際,只陳錢貨之難行,至於徵米一款,未能爭執,則到今參論,實涉苟且,況姑停之啓,旣經議處,而宜有或停或啓之擧,而未知停當歸宿之如何,寥寥數日,隳損體例,臣之曚曨不察之失,著矣,何敢晏然仍冒?正言閔維重,以臣屬,以市民徵米事,累日論啓,而旋蒙聖批,令廟堂處之,臣意切謂,殿下之不欲獨斷,付之廟堂者,蓋使之精思得失,詳論可否,大槪一如前啓,司諫沈世鼎,以伏見長官避辭,卽本院啓事也。臣於此事,旣不敢可否於其始,則固不當可否於其終,而長官旣以不察引嫌,則臣何異同於其間,晏然仍冒?正言安後說,以臣賤疾比劇,呈單縮伏,前啓久未一字缺宿,長官旣以爲嫌,所論不能見信,同僚又爲引避,臣亦何敢仍冒?竝引嫌而退,獻議之後,宜卽停當,而數日寥寥,難免不察,不欲遽停,雖是己見,而方在呈告,有何一字缺例不與事,久未歸宿,固其宜也。請大司諫洪處亮,遞差,正言閔維重,司諫沈世鼎,正言安後說,出仕。答曰,依啓。
蔡忠元啓曰,臺諫出仕事,命下矣。今已夜深,明朝待開門命招之意,敢啓。傳曰,知道。
李弘淵啓曰,領議政呈辭,不允批答矣。今日已暮,明日待開門,下諭之意,敢啓。傳曰,知道。
夜一更,坤方有火光。
敎京畿水軍節度使兼三道統禦使喬桐一字缺姜瑜書,王若曰,設險守國,旣藉形勢之雄,環海爲池,最難鎭禦之任,詢衆以擧,舍卿其誰?惟卿,識見精明,性資通敏。剛方自守,早有樹立之可觀。詞翰俱優,遂爲流輩之所重。出入臺省郞署,遇事風生。前後佐幕治民,着手河決,自是盤錯利器,居然文武全才。往鎭靑油,聲績最著於北路。來宣黃海,驛書遠召於南州。方喜簡畀得當,豈料訝歎遽發。平生盡職,以爲疵乎?末路行身,亦已難矣。故予心慨然於此,而人言何有於卿?公議申於廟堂,姑許連章之請。海防重於畿輔,必須兼備之資。授卿京畿水使兼三度統禦使喬桐府使,睠彼本府之勝形,實是我國之天塹。鎭堡旁布,素稱京國之藩屛。輔車相依,亦爲江都之門戶。振兩湖之木道,絶鯨鯢抗海之憂。排萬斛之樓船,有虎豹在山之勢。四字缺恃稟係設施如何,魚菜鹽鹺乞以資國三字缺宜急饌完,責兼分憂。仍百里之字牧,危當注意。二字缺八路之威權。無事繭絲之煩,可念桑土之撤。整頓軍一字缺敎鍊益勤於春秋。瞭望風濤,儆備詎忽於暮夜。二字缺之遠近難易,卿必審知轅門之方略便宜。予不多誥,求諸上策,莫非足食而足兵。制自中權,要當使船而使馬。荊門之事,一委重於征南。高唐有人,孰敢漁於河上?罔俾古人而專美,克體今日之敷心。故玆敎示,想宜知悉。知製敎洪處亮製進
右議政沈之源啓曰,伏以,臣以無似,忝叨重任,未有涓埃之效,徒積尸素之譏,冒恥隨行,三載于玆,宜退而不退,臣罪旣多,而加以衰老滋甚,百疾交侵,近又重感風寒,久未發表,食飮頓減,方在呻痛中,卽見正言閔維重避嫌之辭,慙赧之至,不覺面頸發赤也。第當初領敦寧府事金堉上箚,極言徵〈米〉之不可,臣等覆啓,以依箚辭施行數字缺之意,不在於徵米也,明矣。及其諫院啓辭三字缺堂議處之時,臣等又以無容他議,爲結語,則是不二字缺見,而可否之意,自在於其中,閔維重,乃謂全無可否,此臣之所未曉也。臣身居大臣之列,重被言官之斥,將何顔面,更立於朝端?況臣所患賤疾,旣非朝夕可瘳之症,鼎席之任,亦非養病之地,伏乞聖慈,亟遞臣職,以便公私,不勝幸甚。取進止。答曰,省疏具悉卿懇。一字缺重,必以發落卿等之言,爲欠明而有此橫及之狂言,以致諸大臣之不安,是予之故也。轉輾不安殊深,無以爲喩,卿其安心勿辭,以副至望。
輔德李泰淵疏曰,伏以,臣職忝弼善之時,以家間痘疫,陳疏丐免,得蒙恩遞者,已一旬矣。臣身雖在直所,而本家痘疫,尙未止息,傳食之際,不得不相通,則臣之形勢,決不可出入於胄筵進講之列。伏乞聖明,亟許遞改臣職,以便公私,不勝幸甚。臣無任祈懇之至,謹昧死以聞。踏啓字。
數字缺以藥材闕封待罪狀啓,傳于蔡忠元曰,勿待罪事,回諭。
前僉使李得培上疏曰,臣以微末武臣,三字缺無功可記,無才可取,歷職內外,過蒙國恩,常欲殞首於戎馬之間,以報萬一,而時當域中之粗安,恨未有報效之路焉。惟是愛君一念,耿然于中,夏間因上求言,輒妄陳諸件事務,過蒙聖批之褒嘉,朝家多有採施之事,臣感祝千萬,銘之在心。不意玆者,災異孔慘,王言懇惻,中外之臣,皆許以盡言,聞來不勝感戚,輒復以瞽說條陳,仍應聖旨,而其中軍務一款,臣是武士,固不當言,其餘諸事,固不敢開口,而愚忠所激,妄有陳說,伏願殿下,恕其愚猥而試垂察焉。嗚呼,殿下之鍊卒,豈徒然哉?兵不可不鍊,而此時爲急,以殿下鍊敎爲不便者,臣未知其有見也。是固不可不鍊,而若夫敎之之方,則朝家時未有所講,夏間陳疏之時,請復戶於束伍,以爲慰悅之地,而厥后未知四字缺當也。推刷奴婢之收貢者,朝家曾所未有三字缺以之養兵,臣愚伏願聖上,視此貢木,與未收捧財,年年積蓄,勿用於他處,全以爲養兵之資,幸甚。我國西南,皆是待變之地,而南方待變之具,全恃舟師,則舟師之政,固不可忽也。戰船一隻所屬,例有伺候船二隻,一字缺船一隻,倭船一隻,凡船數五隻,而古制戰船一隻,能櫓之軍,多至二百名,故能運大船,而無窘急致敗之患,戰卒亦執兵戈,得以禦敵矣,自壬辰兵燹之後,居民鮮少,軍額亦縮,一船櫓卒,僅八十名,其中所謂料軍數名,不與焉,以不滿八十之卒,分諸屬船,則能櫓者,少不能運船,砲手·射手,太半居下,擊一字缺戰卒,殆無以成樣,常時習操,僅可爲之,而脫有事變,何者執櫓,何者禦敵乎?兵志曰,士卒不精,以將與敵,此則非特不精而已也。戰士而不能爲戰士之一字缺乃與蒿工櫂夫爲伍,如此而敵彼使船五字缺人雖加岑彭·周瑜之善於水戰者,亦數字缺當初軍額之縮,由於亂後凋弊,今則居民之二字缺古昔猶且因循苟度,誠不寒心,古語曰,不可以無盜而畜不吠之狗,不可以無鼠而畜不捕之貓,此善喩也。臣愚,願以今番推刷沿邊寺奴,及各官二字缺加數充定,如或不足,以射夫分防餘卒充之,則舟師櫂夫,各有所執,而卒然遇變,庶無疎虞狼狽之患,同是軍兵,而國家必以水軍不技一字缺充其役,至以二三歲稚兒,苟充其數,不均莫甚,而甚是弊政也。何可因循弊政,而不爲之變通乎?御營軍之設,非偶然也。卽今軍額之數,多至一百二十五哨,則其有關於衛國,可知也,而奈何統率之方,不得其善策也?士卒嘗有定將,然後將卒嘗熟,方可運用之也。卒居於〈?〉將在於京,只上番之時,爲其所率,下番而三字缺之人,卽未上番者,又作無統領之卒,故四字缺有生新之意,甚非將兵之道。且每哨,例有一哨官者,兵制非偶然也。今也以一百五十五哨之多,而只有十五哨官,事甚疎闊,臣愚,願廢京居將官,隨其哨數,每以各出將官一人,以在外鄕可合之人,爲之,使之統領,以時操鍊,當其番次,則本哨將官,親自領來,不幸有變,率以赴亂,則方可得力矣。軍卒旣皆上番,則將官亦可上番,小無不便之弊矣。夫如是,則軍卒嘗時可以精鍊,又能愛其將,而無怨背之心,放軍之後,國家又無虛費廩料之弊矣。今番湖南戰船之覆沒,甚多云,許多軍器,一時辦出,爲難,不可不從長思度也。臣三爲嶺南一字缺將,各邑各鎭,例有數外軍器,其數甚優,卽今國家之所患,在於兵不精,藝不熟,而不患器械之二字缺也。臣愚,願移各營各邑各鎭所有四字缺分給敗船之邑鎭,大砲·子砲,則五字缺餉所儲銅鐵,移諸各營鑄給,使之趁風和二字缺待變,幸知風和之節不遠,待變之道,宜若朝夕難保者然,雖以利害言之,兩南左右道之待變,雖一字缺外之軍器,可也。敗船邑鎭,只以空手待變,可乎?利害緩急,可以灼見而灼知云矣。臣曾任大多浦僉使時,聞鎭古老之言,古者本鎭,樹木葱鬱,以塞風路,泊船之處甚便好,縱有惡風,無致敗之患,故自古號稱形勝,近來守鎭之將,絶不謹護,斧斤長入,以致濯濯然成野,土民又從而耕之,其地,本屬司僕寺場內,故本寺又推其所出,是以更不敢長養樹木於其地,自是以後,每有風候,船不安,幾至敗壞云。臣聞來慨然,詳探本寺所納穀,則每歲所納,只太七石三字缺已,緣此些小所出,而廢種樹木,塞風之方,甚非細故,累次枚報于時任水使,使之具由五字缺不爲動聽,臣無奈何。厥後又言此事狀四字缺曰,若無變通之擧,敗船之患,必有之云矣。不數之船,三度果敗壞,良可惜也。本鎭最緊於海防,與馬島相峙,要衝形勢,緊於釜山柴鎭旣宜置之度外,臣愚,願擇其鎭將,罷其耕田,更爲種樹,俾得茂盛,以防惡風,俾免後車之覆,幸甚。臣在於銀曲,且久爲外職,竊觀守令與邊將,能盡心國事,且得軍民之心者,蓋鮮矣。古或有之,朝家無表白聳動之擧,故惰於自勸爲善,良可惜也。夫守令而能盡其職,則可以三字缺爲方伯·邊將,而能擧天職,則可以超序而爲閫任,苟其人也,則何所往而不可哉?香餌之下,必有死魚,聳人瞻聆,必待非常之擧,臣愚,願朝家,時有二字缺之擧,以爲激勸之方也。臣本微末武夫,固五字缺議,而竊聞閭巷相傳之言,近來。以下缺
上在〈昌德〉宮,停常參·經筵。
碧沙察訪尹大亨,差使員,還下去。
許沙僉使林墺,差使員,上來。
領議政再度呈辭。入啓。
右議政再箚。大槪,病重乞遞事。入啓。
吏曹判書洪命夏上疏。大槪,新授銓長之任,萬不近似,亟收成命,以安愚分事。入啓。
大司憲蔡裕後三度呈辭。入啓。答曰,只遞本職。
延陽府院君李□□箚子。大槪,舊疾新恙,日以漸劇,提調之任,亟命遞改,以便公私事。入啓。
都承旨鄭致和上疏。大槪,虛帶職名,情勢悶迫,懇乞遞免事。入啓。
領議政再度呈辭。入啓。傳曰,此何時而大臣呈告,以避人言乎?循例不允批答,不但涉於文具,又不可留時引日,以曠台鼎之任,如此懇迫之意,承宣進去,特爲敦諭,從速出仕,以副至望。
傳曰,政事,明日爲之。
答右議政箚曰,省箚具悉卿懇。已諭予意於前箚之批,而卿之固辭,今又至此,此何時而大臣皆引入不顧國事乎?予實憂惶,不知所出矣,卿須念此大體,速出論道,以副至意。
答延陽府院君箚曰,省箚具悉卿懇。最難知者,人也,卿何必過爲引咎至此乎?卿其安心勿辭。仍傳曰,遣內醫看病。
答吏曹判書疏曰,省疏具悉卿懇。卿其安心勿辭,從速察職。
答鄭致和疏曰,省疏具悉。卿辭至此,當勉副焉。
檢閱呂聖齊辭職上疏。入啓。答曰,省疏具悉。爾其勿辭,出往調治。
兵曹口傳政事,副司直李泰淵。
禁府啓目,蘇得成刑問六次,宋明奎二十六次,李廷顯二百二十次,沈棇二十九次,鄭承賢十一次,高處明三次,李益述等三次,李圾一百十三次,黃得雲二次,竝不服,加刑。啓依允。崔廷顯原情云云,刑推,何如?啓依允。同府沈㢇·尹璜等原情公事判付內,姑停刑推,議處。
刑曹照本,宗簿直長鄭鏘,矣李宜芬忠義口傳公文,旣無閪失立旨,則只憑所授,忠義敎旨,則移文本官,實爲無據,罪杖一百收贖,告身盡行追奪,啓功減一等。
慶尙道暗行御史書目,豐基郡守尹益亨,罷黜事。
咸鏡監司書目,南兵使李尙泰,前府使金重明等,濫刑罪狀處置事。
右副承旨尹鏶書啓,臣承命往諭于領議政鄭太和,則以爲,臣不但情勢悶縮,加以宿患風病,遇寒復發,將未免顚仆,願蒙及時許遞,以終全活之恩事,誠未上格,聖批不允。旋又特遣承旨,敦諭至此,此非臣微分所敢承當,不勝惶恐感激之外,臣之狼狽,更加一層,置身無地,罔知所措云云矣。傳曰,知道。
麟蹄縣監尹建之,差使員,上來。
觀象監,夜自一更至三更,東方·南方有氣如火光。啓。
上在昌德宮。停常參·經筵。
宜寧縣監南斗長,差使員,上來。
吏曹判書洪命夏再疏。大槪,敢申前請,亟賜遞改事。入啓。答曰,省疏具悉卿懇。卿之剛明之才,允合此任,宜勿控辭,從速出仕。
司僕寺官員,以提調意啓曰,本寺逐朔立番外方諸員,令各道都事,專掌整齊,及期上送,乃啓下事目,而今朔當番全南道諸員闕點者,多至六十九名,不得已自本寺,雇立充數,苟簡之狀,有不足說,而莫重啓下事目,專不擧行,殊甚可駭,當該都事,姑先從重推考,次知營吏,令監司各別刑推諸員,闕到各邑鄕所色吏,亦令都事刑推後,使之一一嚴飭上送,何如?傳曰,允。
領議政上疏。大槪,更申危懇,乞遞職名事。入啓。答曰,省疏具悉卿懇。卿之言,無乃不思乎?大臣之體,與小官不同,務存大體,斯可謂之柱石,何必悻悻然慍于群小乎?噫,乳臭之輩,徒事氣勝,將來之害,必多,豈獨這一事乎?惟卿,須體此時國事,亟斷來章,速出論道,以副朝野之望。
掌令許厚初度呈辭。入啓。給由。
高山察訪呂曾齊,差使員,上來。
司成吳挺緯,父墳遷葬後,入來。
府啓,軍器主簿方以遠,門地卑微,固不足言,而爲人愚濫,多行麤鄙之事,人言藉藉,莫不唾鄙,如此之人,不可齒在衣冠之列,請方以遠汰去。果川縣監李文會,政令顚倒,出役不均,一境之民,不堪其苦,至於親舊喪擔持之軍,公然出定於民結,其不法之狀,誠極可駭,請李文會罷職。
政院啓曰,十月初三日引見時,以宣傳官尹梓,被賊劍傷事,自上有大將及從事官姑先推考,定限三十日,期於窺捕,而若不限內捉得,則大將以下從事官·部將·軍官等,竝拿鞫重處之意,嚴明分付之敎矣。又以同月十一日,左邊捕盜廳啓目,尹壽季等原情公事判付內,不可以此塞責,更加着力機察事,命下矣。卽今三十日定限已過,大將以下拿鞫傳旨,書入之意,敢啓。傳曰,知道。
答府曰,依啓。李文會事,更加詳察,處之。
謝恩,司僕正李泰淵。
拿推現告,左邊捕盜大將元䎘,從事官李弘箕·李彬,部將李後吉·柳之業·韓之逸·朴砥己,軍官李己男·鄭聖欽·鄭時翰·安震柱·朴後望·朴智弘·柳以朴·柳鎭雄·李志遐·尹旭·李震起·崔太顯·趙忠善·朴起振·金尙煜·李希晟·權順迪·李俊英,□□自。
□□啓,兵曹左邊捕盜大將,金廣海·△金是聲·裵時亮。
輔德李梓上疏。大槪,召命臨門,不敢退坐,來詣闕門,病勢危重,無計入謝,且家有可疑之疾,決難冒居春坊,乞遞事。入啓。已上朝報
有政。以李梓爲輔德,李平顯爲庇仁縣監,李應蓍爲承旨,李聖時爲溫陽郡守,鄭維城爲大司憲,金夏鉉爲豐基郡守,吳斗寅爲正言,南老星爲大司諫,鄭曙爲良才察訪,趙嗣基爲兵曹正郞,柳楨爲遂安縣監,洪汝河爲正言,元萬石爲宗簿正。
上在昌德宮。停常參·經筵。
稷山縣監趙錫祿,差使員,上來。
掌令許厚再度呈辭。入啓。
司諫沈□初度呈辭。呈政院,還出給。
右議政三箚。大槪,更申前懇,乞賜遞改事。入啓。傳曰,遣承旨敦諭。
漢城府啓曰,傳曰,前日還出給處女單子,亦爲留置,主婚人回還後,一體相議處之事,命下之後,前日還出給單子二十一張,收合留置矣。且曾因部官所報,僉使申翰周,前縣監金萬元,主簿黃德輿,判官洪柱彦,前判官安命世等次知,方爲囚禁,督捧單子,而申翰周,則時在城津任所,其母張氏,以其孫女年十九,定婚受采書呈單子,竝納其婚書,故當初金萬元等四人,再度請推,則特下更觀稟處,似督以觀之敎,前後聖敎,如是丁寧,苟有年歲可合之女,揆諸分義,不敢終始隱諱,而尙不書呈單子,每於本府開坐時,率其年未滿子女,至於入庭呼訴,其間意狀,雖未知其如何,該部官吏,日新嚴督,已過兩旬,終無一人以實呈單者,此人等,皆是朝官,自本府嚴囚僮僕之外,無他督責之地,金萬元·黃德輿·洪柱彦·安命世等,依前啓請從重推考,何如?傳曰,前後似不可有所異同,令該府拿問處之。
政院啓曰,輔德李梓,以牌招,來詣闕門外,以家有可疑之疾,婢僕四人臥痛,而其妻相繼而痛,生死在卽,胄筵昵侍之任,決不敢一刻冒居之意,陳疏,而不敢捧入,敢啓。傳曰,遞差。
禁府,金萬元·黃德輿·洪柱彦·安命世拿囚。啓。
大司憲鄭維城初度呈辭。呈政院,還出給。
刑曹判書李浣箚子。大槪臣於壽季之獄事,旣不得購捕可疑之人,又不能嚴刑已捕之漢,終使元䎘,徑被拿鞫之擧,臣罪至此尤大,亟命鐫削臣職,仍治臣罪事。入啓。
領議政箚子。大槪,病勢深重,更乞遞免事。入啓。
吏曹判書洪命夏三疏。大槪,懇乞遞免,以便公私事。入啓。答曰,省疏具悉。已諭予意矣,卿其安心勿辭,從速察職。
答領議政箚曰,省箚具悉。卿其安心調理。
答刑曹判書箚曰,省箚具悉。此似不明白,而該曹諉之於此,而不爲用心機察,以致過限故也。當初定限,豈欲徒言也?似不干涉於卿矣,卿其安心勿辭。
正言吳□□初度呈辭。呈政院,還出給。
府啓,果川縣監李文會罷職事。措辭同前答曰,依啓。
都承旨李應蓍上疏。大槪,乞遞新授職名,以便公私事。入啓。答曰,省疏具悉。卿其安心,勿辭察職。
參禮察訪鄭庥,差使員,上來。
左副承旨蔡忠元書啓,臣承命往諭于右議政沈之源,則以爲,臣奉職無狀,重被譏斥,廉恥所係,決難强顔就列,而加以賤疾方劇,無計供職,瀝血籲天,實出於萬不得已,而誠意淺薄,未蒙察納,至遣近侍,諭以聖旨,惶恐感激,不知所達云矣。傳曰,知道。
上在昌德宮。停常參·經筵。
大司諫南老星啓曰,新除授正言洪□□,時在慶尙道咸昌地,請斯速乘馹上來事,下諭。答曰,依啓。
院前啓,市民徵米,令該廳變通事,停啓。
領議政,三度呈辭。入啓。傳曰,遣承旨敦諭。
吏曹啓曰,臺諫有闕,政事,取稟。
右副承旨金振啓曰,臣承命往諭于領議政,則以爲,悶縮私情,未回天聽,前後敦諭,皆出異恩,數日之內,近侍再臨,聖眷彌隆,臣罪益甚,分義至嚴,廉恥難顧,宿疾復劇,末由自力,狼狽惶恐,罔知所措云矣。傳曰,知道。
政院啓曰,政事,過誕日後爲之事,命下矣。誕日前後凡公事,皆勿入啓,以日計之,則來初九日,爲政之意,敢啓。傳曰,知道。
掌令許厚三度呈辭。入啓。遞差。已上朝報
上在昌德宮。停常參·經筵。
領議政鄭太和,左參贊吳竣,身病出仕。
延曙察訪高進問,差使員,上來。
大司憲鄭維城,司諫沈世鼎,正言吳斗寅,初度呈辭。呈政院,還出給。
慈殿·大殿·中殿·東宮,政院·玉堂·二品以上·六曹·大司諫,冬至問安。答曰,知道。
吏曹啓曰,吉州牧使李敏樹,除拜之後,自本曹催促發送,而稱以半身不遂,尙不出謝,事甚可駭,似當從重處置,而但李敏樹前後居官,別無聲績,頗有人言,不合邊倅,改差,何如?傳曰,允。
又啓曰,新除授綾州牧使蘇東道戶奴,呈狀于本曹曰,其上典,自濟州出來之後,重患濕脹,浮氣遍身,痰喘亦重,不得運身,無路赴任,斯速處置云,蘇東道,身在遠方,所患如此,改差,何如?傳曰,允。
又啓曰,新除授淸州牧使朴炳,呈狀于本曹曰,年已七十,所患亦重,以此以彼,決難赴任云,本州曠闕,已過累朔,差遣新官,一日爲急,而新除授牧使朴炳,年限已過,依法典改差,何如?傳曰,允。
持平南天漢在外,入來。已上朝報
上在昌德宮。停常參·經筵。
開城敎授車達遠,江華都事柳東發,稷山縣監趙錫祿,許沙僉使林墺,差使員,還下去。
大妃殿誕日,大妃殿·大殿,政院·玉堂·二品以上·六曹·大司諫問安。答曰,知道。
吏曹判書洪命夏箚子。大槪,所帶都監之任,亟賜遞改事。誕日,留政院。
大司憲鄭維城初度呈辭。留政院。已上朝報
政院啓辭內,大妃殿誕日,與大殿誕日,一體施行,前後一日,凡公事,例勿入啓事乙仍于,來初八日不坐,初九日上弦乙仍于,初八日至初九日,本府例坐不爲事。禁府謄錄
上在昌德宮。停常參·經筵。
甑山縣監李爐,差使員,還下去。
修理都監啓曰,都提調洪命夏,初以戶曹判書啓下,而今移吏曹,自謂旣去戶曹,則都監之任,亦當竝遞,不爲仕進,此言亦似矣,而都監役事,今已垂完,不必盡以戶兵工三曹判書兼差,自初察任,備諳頭緖,到今遞易,事甚不便,提調洪命夏,仍令察任,何如?傳曰,允。
咸鏡盬司書日,文川郡守鄭繼胄,受由上去,久不還任,罷黜事,都事書目,高原郡守魚尙儁,災傷差錯,罷黜事。已上朝報
上在昌德宮。停常參·經筵。
延曙察訪高進問,差使員,還下去。
慶尙監司書目,淸道郡守柳炫,驛馬偸賊人,刑獄不嚴,逃躱見失,罷黜事。
大司憲鄭維城初度呈辭。入啓。傳曰,調理出仕。
答吏曹判書洪命夏箚曰,省箚具悉。推刷都監提調,當令本衙門處之,而修理都監,則旣已定奪矣,卿其勿辭。
吏曹啓目,禮賓正李回閏,除授後過限未上來,北部參奉李重藎,受由過限未上來,竝只改差,何如?啓依允。
謝恩,同義禁吳挺一。
持平洪柱三上疏。大槪,落馬傷足,不能運身,冒萬死乞賜遞改事。呈政院,還出給。
夜自一更至三更,月暈,啓。已上朝報
有政。以吳挺垣爲舍人,韓時重爲宗簿直長,權堣爲禮曹參議,權諰爲掌令,李袤爲弼善,鄭致和爲刑曹參判,尹文擧爲吏曹參議,崔攸之爲兵曹正郞,李梓爲司藝,黃奉祖爲典牲奉事,李敏迪爲兵曹佐郞,韓尙玄爲右通禮,閔嶪爲昌陵參奉,羅襻爲果川縣監,洪聖龜爲文川郡守,吳挺一爲知義禁,曺漢英爲大司成,金壽興爲說書,李義賢爲軍器主簿,李重信爲吉州牧使,柳俊昌爲掌樂正,權大運爲執義,鄭翰卿爲禁府都事,吳挺一爲同義禁,具文濟爲戶曹佐郞,姜裕後爲淸州牧使,吳以翼爲禮曹佐郞,元緯爲孝陵參事,尹善得爲北部參奉,金子文爲高原郡守,鄭始成爲綾州牧使,李燦漢爲淸道郡守,洪處亮爲工曹參議,金益廉爲京畿都事,黃中衍爲東學敎授。政事
上在昌德宮。停常參·經筵。
宜寧縣監南斗長,參禮察訪鄭庥,差使員,還下去。
正言吳斗寅上疏。大槪,臣之情勢·病勢,俱極悶迫,敢陳危懇,乞遞職名事。入啓。
刑曹啓目粘連,咸鏡監司啓本云云。前府使金重明,罪犯殺人,移義禁府處置,南兵使李尙泰,姑先罷黜,從重推考,觀其緘答,稟處,何如?啓依允。
又啓目,直講洪鐩矣,前任順天時,歲幣太半防納,罪杖一百收贖,告身盡行追奪,自願受杖者聽,前錦城縣監洪處尹,發緘推考,何如?啓依允,功減一等。
禁府,金重明,拿囚。啓。
傳曰,下直差使員等,引見。
答正言吳斗寅疏曰,省疏具悉。罰已行矣,不過自新其慮而已,何必固辭?爾其勿辭。
傳曰,召對爲之。入侍,玉堂鄭萬和·李萬雄,承旨尹鏶,假注書權斗樞,史官李行道,兼春秋金沇。
慶尙左道災傷敬差官李世翊,入來。
大司憲鄭維城上疏。大槪,賤疾,一向苦重,冒死陳情,本職及兼帶,乞賜遞改事。入啓。以上朝報
上在昌德宮。停常參·經筵。
蔡忠元,以義禁府言啓曰,罪人尹蕆,今姑分揀事,判下矣。放送之意,敢啓。傳曰,知道。
傳于李應蓍曰,下直守令察訪等。四字缺
持平南天漢啓曰,新除授掌令權諰,時在忠淸道公州地,請斯速乘馹上來事,下諭。五字缺
李應蓍啓曰,假注書金炫文,九字缺日不得仕進,請改差他假注書。二行缺
弼善沈世鼎,文學李殷相,而十字缺李殷相,雖在賜暇之中,使之十字缺
蔡忠元,以推刷都監言啓曰,柳七字缺覈回啓中,所謂莫代謀避公賤之公字,誤五字缺入,不勝惶恐,元啓目中,改付標以入之意,敢啓。傳曰,知道。
蔡忠元,以刑曹言啓曰,殺人罪人朋伊,一次刑訊後,遽有物故之弊,事甚可駭,分付獄官,守直置屍,而以待檢屍時,看驗徑斃之迹矣。卽接漢城府啓,一字缺檢屍狀,則實因毒藥致死云。莫重罪人,不得輸情按法,以致飮藥徑斃,此無非刑獄不嚴之故,極爲痛駭,當該獄官,從重推考,次知月令及守直刑房間直等,囚禁治罪,何如?傳曰,允。
蔡忠元,以戶曹言啓曰,今十一月初十日下直差使員引見時,宜寧縣監南斗長所啓,田稅作木便否,問於民間,則海運船價一字缺入作木中,而陸路運轉馬價,自本官措備無出處二字缺情,以此爲悶矣。上曰,言于該曹事,傳敎矣。慶尙道嶺底十一邑,則陸運於可興倉,以站船載運於京江,甘同倉所屬七邑,則運納於甘同倉,而自甘同債船上納,左道沿海九邑及洛東沿江八邑,倭料磨鍊餘數,以統營船,給價載運矣。頃因統制使狀啓,各自其官給價賃船,海路絶遠之邑,聞見賃船之際,其價倍蓰,故作木便否,自本曹移文本道,問於該邑,而至於右道倭料外,沿海八邑及甘同所屬七邑,則覓船不難,故曾無移問便否之事,自當以本色米太,依例上納,而今此南斗長所啓如此,六字缺曲折,民情旣以措備馬價爲悶,則七字缺依民願,仍以本色上納,宜八字缺傳曰,知道。
蔡忠元啓曰,都摠府郞七字缺,又二行缺
臣猥蒙恩暇,移葬亡父,大事十字缺死亦何憾秋毫?聖恩,正爲臣十字缺涕淚,奔走供職,以效萬一,是臣之志,而七字缺早罹喪禍,九年草土,雖幸不滅,眞元六字缺少或失攝,疾病輒作,頃當寒冱扶櫬跋涉,衝風冒寒,廢寢與食,仍得內傷外感之症,症甚不輕,而含恩感激,不敢言病,扶曳肅謝,旋卽入直,舊疴添劇,新恙兼發,頑痰內積,火熱上昇,呼吸急促,語音斷續,趨蹌之際,氣塞若絶,登筵講讀,不能成音,代以下番數矣,及今日症勢益重,頭暈眼眩,精神昏憒,頹臥直廬,殆不省事,若不及今調治,則不但轉至難醫之域,胄筵講義,寸陰可惜,緣臣賤疾,或停一日,則揆以事體,臣罪益深,不得不冒萬死疾呼於天地父母之前,伏願聖慈,特察臣悶迫之情,亟遞臣兼帶春坊之任,臣不勝瞻仰祈懇之至。答曰,省疏具悉。爾其勿辭,調理察職。
上御熙政堂,下直守令·察訪等引見,麟蹄縣監尹建之,松羅察訪李翰衢,輸城察訪朱震楨,右承旨金振,假注書權斗樞,記事官金之沇,記事官李行道,入侍。翰衢進前曰,臣乃松羅察訪李翰衢也。上曰,爾驛有可言之事耶?翰衢曰,除拜日淺,在此何知也?上曰,本驛在於何地耶?翰衢曰,淸河地也。上曰,察訪者,本驛下人不來耶?翰衢曰,下人則來矣。上曰,下人來則何以不知耶?翰衢曰,以馬位加定事,曾已防啓矣。震楨進曰,臣乃輸城察訪也。上曰,本驛則無可言之事耶?震楨曰七字缺何以知之也?上曰,輸城在二行缺完全,何地不然也?建之進十字缺建之也。上曰,本縣則有可言十字缺縣十室殘邑,而一面有流民數百餘家,五字缺民之應役,猶有補益於民役矣。自甲午以後,二字缺於訓鍊都監屯田,故元民,不能分力以兵,爲悶矣。上曰,本縣,面有幾面,人戶田結幾何耶?建之曰,田有六十結,戶有二百餘戶,面有五面。上曰,峽中耶?建之曰,峽中故民難居生也。上曰,野則無乎,畓亦有乎?建之曰,水田則稀小,野則無之。上曰,其處人心風俗,何如?建之曰,峽中人物極小,雖似淳厚,而近來人心何異他處?上曰,木花有乎?建之曰,木花不能種也。上曰,今年農事,何如也?建之曰,失稔也。上曰,木花無則民何衣乎?建之曰,賣材木而買衣也。上曰,其地務麻布耶?建之曰,麻布則務之也。上曰,爾何時赴任耶?建之曰,八月初生赴任也。上曰,其地無藥材進上耶?建之曰,多有進上藥材,而其地所産,則鮮少也。上曰,本土所産,何藥耶?建之曰,當歸·川芎·獨活·柴胡等材也。上曰,進上時無弊耶?建之曰,本邑所無之材,則或貿於其道內,而進上之時,有何大端之弊也?上曰,屯田事,言于都監,使之無弊。金振曰,松羅察訪李翰衢,雖是曾不入侍之人,而有失禮之事,請推考。上曰,不知規例也,何必推考,乃罷出。
初昏,流星出南方天際,入東方天際,狀如甁,尾長三四尺許,色赤。燼餘
上在昌德宮。停常參·經筵。
下直,中和府使李敏發。
蔡忠元,以都摠府言啓曰,副摠管金汝鈺,掌隷院坐起,進去晝仕,請出標信。傳曰,知道。
蔡忠元,以御營廳言啓曰,前縣監柳天根,本廳糧餉色郞廳啓下,而方在罷散中,時無職名,五字缺軍職,冠帶常仕,何如?傳曰,允。
八字缺曰,今十一月初十日引見時,參禮二行缺欠縮,而今年水災覆沙成川,十字缺沙成川處,則大典有廢寺位十字缺上曰,兩事言于該曹事,傳敎矣。各驛日守六字缺有定額,而近年以來,守令唯以姑息爲能事,至於驛步兵之闕額,不爲充定,則不定日守,亦可推此而知,但此時閑丁搜得不易,雖未能一時盡定,逐年漸次定給之意,移文本道監司處,馬位田畓,則令該曹,稟處,何如?傳曰,允。
尹鏶,以修理都監言啓曰,昨日都廳李泰淵仕進時,都監所定捕盜軍官捉告中,一字缺同偸去之人,卽令軍官押送本廳之際,到壽進坊洞,無賴三人,亂打軍士,解縛奪去,相爭鬪詰,仍致重傷,白晝都中,都監捉送罪人,公然奪去,極爲駭愕,蒙同偸去之人,乃冶匠奉足,故已知所在處,此人乃作黨三人,令左右捕盜廳,期於密捕,各別推治,何如?傳曰,允。
蔡忠元,以兵曹言啓曰,當日漢平副守演稱名人,自丹鳳門入來,差備門外擊錚,極爲駭愕,令攸司囚禁治罪,同守門將柳濠,常時不能禁斷,以致闌入,亦爲非矣,請推考。傳曰,允。
尹鏶,以推刷都監言啓曰,以慶尙監司啓本,李廷橚等奴婢公私賤査覈事粘目判付內,其御史推考公事,覓入處之事,命下矣。其時訟官軍威縣監南得朋,因都監推考,旣已施罰,御史李延年推考,則以依他御史例,一體稟處爲敎,故其公事,粘付於諸道御史推緘回啓,竝與元啓目以入之意,敢啓。傳曰,南得朋推考公事,亦爲覓入,且李廷橚等奴婢數,幾許耶?考啓。燼餘
上在昌德宮。停常參·經筵。
蔡忠元,以都摠府言啓曰,副摠管金汝鈺,推刷都監坐起,進去晝仕,請出標信。傳曰,知道。
李應蓍啓曰,假注書南九萬,時無職名,令該曹付軍職,冠帶常仕,何如?啓。傳曰,允。
蔡忠元,以訓鍊都監言啓曰,六字缺軍兵冬衣資也。例於十月內八字缺紀綱解弛,各道監司,全不二行缺本道監司,爲先推考,應納十字缺領納,何如?傳曰,允。
以備邊司七字缺傳于蔡忠元曰,後日引見時,承旨此。七字缺
傳曰,大臣備局堂上,引見。
蔡忠元,以備邊司言啓曰,以咸鏡監司狀啓粘目判付內,曾聞曾經道臣之言,則箭竹魚膠,北道最貴,各鎭堡及武士等,皆以爲悶云,依頃年例,從優入送似當事,命下矣。箭竹則七萬二千箇,纔已分送于三營矣。魚膠依甲午年例,三百斤分送各道,使之入送之意,敢啓。傳曰,魚膠,似爲不多矣。
熙政堂引見入侍,右議政沈之源,兵曹判書元斗杓,禮曹判書李厚源,判尹李時昉,大司憲鄭維城,刑曹判書李浣,吏曹判書洪命夏,副護軍蔡裕後,戶曹參判李一相,大司諫南老星,校理李慶億,左副承旨蔡忠元,假注書南九萬,事變假注書吳尙,記事官金之沇·李行道。
沈之源進曰,近日日甚寒,聖候何如?上曰,予則無事,而日候寒暖不適,恐多傷人矣。之源曰,頃日氷泮有溺死者,近日又甚寒矣。仍進曰,見慶尙監司狀啓,則成釴之言語,悖戾無識,甚矣。韓震琦,不有上官,所謂屠牛私禁等語,亦不可。上曰,成釴不足道也。震琦非無識之人,而乃至如此,成釴雖非震琦,若知人事,豈至此乎?諺曰,一掌不能獨鳴,正謂此也。慶尙監司狀啓,亦似未妥,成釴,雖貪婪,至於禁松之事,守令皆不欲奉行,其弊大矣。守令待上官,何敢如是?爲監司者,成釴·震琦,俱爲請罪,可也。乃以震琦爲文官,而七字缺監司,一道之主,公體,可也。何可八字缺上敎然矣。元斗杓曰,小臣二行缺何以及救乎?朝議必以爲八字缺三·甲非遊宴之地,極可痛也。九字缺宴而載酒載妓,安能免遊宴之罪乎?七字缺打殺座首,皆醉中事也。之源曰,李尙敬·金重明,有殺人之罪,金重明,旣已拿來,李尙敬,不可獨免,請竝命拿來,何如?上曰,依爲之。上曰,見東萊府使狀啓,則硫黃似當出來,而尙無聲息云,予意則平成連入江戶之說,似是輕發矣。姑不言說而待彼先發爲之可也。無乃輕先發說,使彼更爲應變之謀,一節加於一節,又欲欺我耶?洪命夏曰,或云頃日倭船,多數敗沒云,竊意以此不得出來。元斗杓曰,三百隻見敗云矣。沈之源曰,島主船亦敗云矣。沈之源曰,推刷,歲前欲爲畢之,而兩西正案,尙不來,未知何故,近欲請推更促之矣。上曰,其間監司二字缺還任,故有此遲滯之患耶?洪命夏曰,代奴一字缺事,許積已爲定奪,而其後呈訴御史,亦有得情者,欲爲抄出自首之人矣。上曰,當初欲盡爲還賤,而禮判曰,法典內,十年內物故,則還賤而若有代婢子孫,不載錄案,而到今現出者,事當還賤云,此於事似便當耳。厚源曰,許積,其時欲爲渾數還賤,而臣則欲略依法典耳。上曰,國家之意,不欲必不許代婢,而但所代盡是無實,此甚可慮,雖然,十年前則必須還賤,而其他不可盡還賤也。十年後而子孫分明錄案者,則從其願免賤,可矣。李厚源曰,當初則切不自現,而到今始爲現告,情雖可惡,國家二字缺特許代奴婢,則可無怨於民,而無損於七字缺沈之源曰,大槪怨望最甚十字缺者也。今若許代,則似無二行缺所贖,旣於一口多捧代婢,而十字缺不均矣。元斗杓曰,多生子女者十字缺則安有可贖者乎?上曰,渠若窮不能七字缺使爲之乎?李厚源曰,若然,則此後定勿許代乎?上曰,士大夫多有相干者,若爲永杜代婢之規,則不無稱怨者,勢當觀其呈訴,見其代奴之着實,然後許之,操縱在我,則好矣。且詐僞見着者,使之還賤者,必欲不失奴婢而已。若獻代奴所生,則受之,可也。必使還賤然後爲快者,豈本意哉?洪命夏曰,御史前自首者,只爲許代似可矣。李厚源曰,此非眞自首也。旣錄其子孫,故不得已始爲自首,何可云自首也?上曰,人心不淑,雖曰納代婢,而以他人逢點考,渠自納貢,而僅過十年,便稱逃走云,則奈何?洪命夏曰,近來抄出自首代奴婢者,亦甚多矣。元斗杓曰,國事論議多端,若無大段差誤,則因前事目爲之,可也。今若其還賤者,一一代給,則似是紛紜矣。李厚源曰,只聽其呈狀,願代者許之,可也。今則勢不可及,始於來式年爲之,可也。上曰,若是可爲之事,都監未罷之前爲之,可也。沈之源曰,今日定奪爲之,何如?上曰,此事,於諸堂上之意,何如?元斗杓曰,他大臣不來,後日更爲商確爲之,可也。沈之源曰,各司奴婢,冒良及第者,當別單書入,削其科耳。又曰,陳告中十口免賤者,都監直爲下帖乎?李厚源曰,書啓下後免賤帖文,則該院爲之,可也。沈之源曰,免賤帖文,必於掌院爲之,而頃者有持刑曹帖文而來訴者,都監不爲聽理,則曰,他人亦多以刑曹帖文免賤,六字缺賤,專屬該院,然後無紛擾之八字缺海分朝時,以司諫院印,有二行缺夏曰,大典以四歲以上陳告者,九字缺收議,除老弱實貢七口,然後九字缺奴陳告,亦當一體爲之耶?上曰,當一體六字缺曰,歸厚署奴婢,有移屬於儀賓府者,問其移屬委折於儀賓府,則儀賓府以爲,本府奴婢斜付之一字缺以歸厚署奴婢啓下移屬云,而啓下公文,則稱以經亂閪失,旣無可據文書,他各司斜付之代,亦無以他司奴婢移給之規,何獨於儀賓府,有此給代之規乎?今此所謂移屬奴婢,請還給本署。上曰,依爲之。沈之源曰,啓覆不遠,該曹所決刑決文書,必須有舍人,然後方可開坐處決,而舍人吳挺垣,與其叔父參贊吳竣相避,不能行公,吳挺垣遞改,以他人差出,何如?上曰,依爲之。沈之源曰,慶源府使盧濈,自前雖有善治之稱,而風彩埋沒,年且衰老,邊地與內地有異,請遞改,以他人極擇差出,何如?上曰,依爲之。行護軍蔡裕後曰,臣曾於待罪政院,代察禮房時,適値慈殿誕日,而大殿誕日前後一日,凡公事不得出入,載於法典,故依此頉稟矣。至於今年,又因此規,政事及視事,皆頉稟,大臣皆以爲非云,臣之所失,大矣。謬規不可仍遵,問于諸臣處之,何如?沈之源曰,臣與領相相議,則法典,只有大殿誕日前後各一日頉稟之規,而大妃殿則無此例云,法典中所無之事,似不當行,一依法典爲之,可矣。禮曹判書李厚源曰,頃日頉稟,只是刑獄事也。本無凡公事不得出納之規矣。上曰,此後則依法典爲之。元斗杓曰,故金應河妾子,呈狀于備局曰,應河虛葬,在於鐵原,渠方居傍守護,而其母六字缺以刷還見侵云,渠母非官人,乃邑八字缺矣。上曰,是果守塚之子,則勿二行缺放之也。上曰,不可輕爲放之,姑十字缺斗杓曰,前日訓鍊大將李浣,十字缺送四十同,本曹亦當送四十同,而不欲依六字缺稟。上曰,依爲之。大司憲鄭維城曰,安東營將束伍奉足中,父子兄弟自願陞一戶者,備局覆啓蒙允矣。當初束伍奉足定給時,疲殘苟充之軍,皆以陞實疑懼,故日後切勿陞戶之意,朝家分付之令,不啻丁寧,而未過三年,遽開陞戶之路,則許多奉足等,擧皆疑懼驚動,此乃軍民失信失望之擧,所關非細,雖有自願者,切勿許陞戶,使朝家之令,無輕易撓改之弊,如何。上曰,然則自願陞戶者,亦勿施,可也。大司諫南老星所啓,本院淸寒,甚矣。曾有若干奴婢,皆因啓下折受者矣。今番御史推刷時,以無公文之故,移屬于司贍寺,屢經兵亂,閪失公文,非特本院,頃者玉堂·春坊,亦有如此等事,皆得蒙允矣。上曰,若然則言于都監。南老星曰,臺諫論事,例以風聞爲之,不無失實之擧矣。前日睦行善被彈事,行善則漠然不相干,憲府所捉婢子,乃睦性善家婢也。性善妻,言于尹㻩妻而聞于尹㻩云,且其見捉僭衣,非所着也,乃持去衣也。行善妻,若爲此事,則渠不可在家,不知受罰,宜矣。同生家所爲之事,渠何能知之乎?上曰,士大夫在家,不無如此弊習,故以爲然矣。然則其間果有曲折矣。鄭維城曰,頃者閔維重避辭雖過,大旨則是矣。大臣呈辭引咎之辭,無包容之量,自上有慍于群小乳臭等語,事過之後,上亦必追悔矣。已過之事,不必言之,而能追悔前事,則必能愼重於後矣。大臣五字缺度之言容受,則何足貴也?必須八字缺上曰,易地則皆然,卿若處其地,亦二字缺群小之語,詩傳本文,大不如是,九字缺非本意也。且諫臣所啓,回啓時,臣九字缺爲之,故草率,甚矣。不忠之斥,臣亦甘受,六字缺亦泛然言之,安有專爲指斥者乎?沈之源曰,諫院所啓二字缺啓時,臣等不能明白爲之,臺諫之言,誠不過矣。上乃有群小之語,緣臣不能善處,反爲聖上過擧,極爲惶恐矣。李慶億曰,上有過擧,下能匡救,大臣有不逮,小臣能補益,可也。年少臺諫,雖有過言,大臣不能容受,極爲未安,不能容受過度之言,則適中之言,必不聞矣。上曰,大臣不安自劾耳,豈有他意乎?左副承旨蔡忠元啓曰,副護軍閔應亨,來詣閤門外請對云,敢啓。傳曰,引見。閔應亨進前曰,臣耳聾,請近前言之,前日請對時,以老妄言陳達,而自上不以爲老妄,而採施者有焉,其他所陳之事,則上曰,事有不可造次間一字缺者云,故臣以爲,當與備局諸臣講論矣。小臣出去後一字缺見應天之實,故不勝鬱抑,欲爲上疏,而上疏例不施行以言,向者或有施行,故今欲進言矣。大槪,人君所當爲者,在敬天命恤民隱臣,請以天人一理之事告之,天之與人,不相遠者,天之示災,雖無諄諄之語,其意則不啻若家人父子也。先儒曰,有其災,必有其應。又曰,變不虛生,若使有災變而無其應,則天變何足懼也?歷考前代,有變則必有其應,而應遲則禍大,應速則禍小,每每不差矣。歷代之事,不可悉陳,請以先朝事白之,先朝有三變,甲子·丁卯·丙子也。甲子春有虹變而有逆變,丁卯則其上年冬有虹變而有胡亂,丙子則其時以承旨在闕,日官來言,故臣親見之,六字缺皆速出,故禍止於彼矣。今春六字缺觀之,可謂遲矣,恐禍亂之二行缺有禍亂而終不完復,其八字缺乎?先王之時,雖多禍亂,以其八字缺耳。前大憲,自前屢被摧折,故僅僅免六字缺將來所爲,雖不可知,而到今尙無一言,小臣以朝夕之人,如是進言,豈所獲已?先王朝,多進觸諱之言,而先王,以臣有公心,故不加之罪,偏蒙國恩,豈不感激?思量先朝事,此言不得不發耳?天災民怨,臣請悉,願聖聰亦悉臣意。上曰,何事爲之,可乎?閔應亨曰,上甚塞言路,故雖有過擧,不能得聞,雖不可以小人之腹,度聖人之心,臣未知其故也。禍變之作,皆以民怨。書曰,本固邦寧,朝家擧措如此,邦本豈固乎?上若以臣言爲是,則不但息災,當致太平耳。上以紀綱頹廢,故用法必重,而一張一弛,文武之道,寬糾以猛,猛濟以寬,子産之言,何可一向重之乎?上若能寬推刷·緩軍役·省刑政,則民怨自息耳。此非小臣之事,而如是言之,臣亦自以爲一字缺而此爲以病不得已也。臣請以先王聽言事白之,器遠爲相時,山城米稱以軍糧,城中米貴之時,任意防納,其時,臣以兵曹參知請對,歷陳器遠憑公營私之事,自上,問其時承旨尹絳曰,此言是歟?絳曰,臣在唐津時知之,而言語微瑣,上必不能詳知,故不敢言矣。臣更駁尹絳曰,溫陽儒生,已爲上疏,而爾何敢曰,上不知之云耶?小臣出去之後,上謂尹絳曰,吾當更思,分付矣。翌朝下敎曰,換米極爲有弊,勿爲,可也。閔應亨,凌侮大臣,推考。先王之意,臣豈不知乎?蓋以器遠,將往瀋陽,故罪臣以屈之,而臣之所言則施行矣。臣以爲吾君如此,故能致反汗矣。器遠事,雖駭愕,不如今日所白事,閔五字缺以爲,上亦必如先王之分付九字缺乎?臣願殿下,欲法堯·舜,二行缺矣。一張一弛,可也。雖然刑政緣上八字缺上自勉自强而已,非臣下所能言者也。八字缺四疋,一人,或有生子女三四人者,外議皆以爲六字缺從前,無新推奴婢身貢之時,國家亦存,何必督促取怨於多捧乎?前者以大槪白之,不能詳言,故今更進矣。撫后虐讎者,民也。上無以今尙僅存而恃之也。上曰,卿以白首老病無職之人,如此進言,予甚嘉之。仍傳曰,老臣耳聾,承旨傳言,可也。承旨以上言傳之。上又曰,軍政操鍊,老臣所達如此,九月則欲爲除之。應亨起拜曰,臣知聖上必有如此發落,故來進言矣。上謂兵判曰,軍兵操鍊,九月則欲爲減之,其月操鍊時日子,分排他月,可也。應亨曰,二月則急於春耕,九月則秋收方殷,兩月竝除,何如?上曰,二月則非農務方急之時也。九月則收穫未畢,可爲停操,而今年則九月已過,明年爲始,以爲定式,可也。元斗杓曰,束伍雖兵也,騎兵·步兵·水軍亦兵,而襁褓之兒,皆爲充定,此極可悶,束伍操鍊減月,皆歇後事也。上曰,前月李領府事,自鄕來曰,軍卒充定,幼子之怨,極可惻也云,而不得救弊曰,唯號牌可行,若行號牌,則可無此患云。此亦不得善策,窮極思量之言也。沈之源曰,此弊,人誰不知,而不得救弊,故不敢言矣。若得可合充定之人,則何必如此,而可合人何處得之乎?上曰,非無人也。品官庶孽等流,守令不敢下手,故不得充定耳。元斗杓曰,各司奴婢有五六口,尙不堪自一家辦出,軍士若有子三四人,則其軍木,不啻奴婢貢,而閔應亨何獨不言此乎?上曰,閔以所思者言之耳,何可以每事不言詰之乎?元斗杓曰,若以平時定軍役者定之,何有不足乎?六字缺曰,品官若定軍役,守令有八字缺奈何云矣。雖充定,彼輩二行缺國家只退徵一年,聖恩甚八字缺無可奈何。隱漏者,丙申年爲始,八字缺收貢似可矣。上曰,諸堂上當初相議,定六字缺爲者,而今則堂上欲收一年貢,而上收二年貢,三字缺其責,予當獨受,民之怨國,宜矣。閔應亨曰,國家開贖身之路,七十年後,多有還賤,民是赤子,渠雖有過惡,何可計也?前之無貢時民心,與今日有貢時民心,大相不同,民心爲重,財産何貴?今者積失人心,至此極矣。雖然,豈可無轉移其心之道乎?推刷軍政雖重,而且是措置中一事矣。至於刑政失中,在於喜怒過度,此由本源之地未淸故也,願自勉焉。古史曰,一夫大呼,千人雲集,一夫不軌,尙致千人之雲集,況千人皆怨者乎?當今之事,必如始創業之變通,方可消災,若小小循例除弊,何能消如此災變也?甲子·丁卯·丙子皆應,何以知今日獨無應乎?領敦寧金堉,上不爲許可,自其後,諸臣皆不敢言過矣。臣頃日,見右相曰,天災如此,何無一言乎?右相曰,上不聽故不言耳。臣曰,領相,上甚倚重,必聽其言矣。右相曰,水原軍兵,農時不可上來之意,領相曾爲啓請而不許矣。領相之言,亦何聽之哉?大臣旣如此不言,臺諫又如彼不言,此臣所以來言也。用言之道,臣請言之,前者,趙絅上直言疏,上極爲優答,故臣以爲,上必用其言矣。厥后無一擧行者,有言而不用,此所以無言也。詩曰,顚揭之木,枝葉未撓,本必先撥,君臣雖在朝廷,此枝葉也,其本則民也,臣恐其先撥也。自今以酒喪身者甚多,而上則不御酒,如此難事尙爲之,何不能爲其易者乎?上有自古帝王所無事,孝六字缺毅,若以此姿質,入於正道,則豈八字缺事已難中止,而事理有不二行缺始下輪臺之詔,當時武帝時,九字缺反本,武帝以年老之故,窮而反本,八字缺稱而亦能悔過,上之不能悔過,臣七字缺若待六十八,然後始改過,則似太遲耳。應亨曰,非以一字缺上必不能覺悟於六十八之前也。雖以漢武帝,尙能悔悟,而上則不能,恐上春秋鼎重而然,故言之矣。上,前者謂臣曰,汝雖耳聾,吾不耳聾,汝須盡心補過云。上若持此心不變,則何至於今乎?李爾亨事,前者陳達,而上亦覺悟,豈不快哉?江華諸兒,特命放釋,而翌日大雨,上天之應人事,豈不昭然乎?頃日自上求言甚至,而大臣終無一言,極可恨也。古人曰,賢人退藏,甚可懼也。今大臣皆士大夫,而無一言,雖在京中,無異於退藏也。且白虹貫日,於古或有之,聖廟頹壓,萬古所無,豈不大可寒心哉?皇明太祖時,雷震謹一字缺殿,太祖往祭,而與九年無過擧臣祭之,此所以終消其災也。又嘗與諸臣,言及稼穡,每爲流涕,如此故以匹夫爲天子矣。今上若體此心,不但消災,太平可致矣。臣聞鄭維城,每見人言國事,便嗚咽云,而今爲大憲,反無一言,乃前日摧折太甚故也,豈不痛哉?頃者李景奭,以兪㯙被刑事,至爲涕泣云,大臣涕泣,則國事可知矣。當時大臣言之則不聽,臺諫言之則停刑,此亦顚倒耳。此皆已往之事,不如言之,而上若聞此言而悔之,則將來庶無如此事,故言之矣。甲子·丁卯之事,則上必不知,丙子事,上雖知之,年少氣盛之時也,亦何能詳細知之乎?甲子·丁卯,皆出意外,而丙子,則亂之將作,人無不知,不能預圖,終至於亂,其六字缺者,惟故相臣崔鳴吉,多有所八字缺□矣,方今小民,皆曰胡與倭,何二行缺達矣。所謂上不聽言,故不言九字缺謂臣曰,何不言營繕之非時乎?臣八字缺不得已,今至於不可已,故不言也云云,六字缺矣。上曰,吾亦斟酌聽之耳。鄭維城所啓,閔應亨以爲,當此艱虞之時,耳目之官,含默不言,重被面斥,受任一日,當盡一日之責,而今日登對,臣無着實進言,靦顏惶蹙,請遞臣職。上曰,勿辭。南老星所啓,臣之不似,忝叨言責,含默隨行,亦有日矣。今者閔應亨,以不言斥之,臣何敢晏然仍冒?請命遞斥。上曰,勿辭。沈之源所啓,閔應亨所言,皆是也。臣待罪宰相,不能盡言,使老病垂死之人,如是陳達,惶恐待罪。上曰,安心乃罷而出。
蔡忠元,以備邊司言啓曰,慶尙水使成釴,東萊府使韓震琦等,竝拿問處置事,旣已允下矣。邊方重地,不可暫曠,其代令該曹卽爲差出,催促發送後,拿來,何如?傳曰,依啓。明日雖國忌,非正日矣,趁卽差出下送,可也。
尹鏶,以吏曹言啓曰,東萊府使韓震琦,旣已拿來,其代依近例,令備邊司議薦,何如?傳曰,允。
夜,自一更至三更,月暈。五更,流星出大角星下,入房星上,狀如拳,尾長二三尺許,色白。已上燼餘
上在昌德宮。停常參·經筵。
金振啓曰,去夜備邊司慶尙左水使·東萊府使等差出草記。傳曰,明日雖國忌,非正日矣。趁卽差出下送事,命下矣。今日開政之意,敢啓。傳曰,知道。
吏批,判書洪命夏缺參判吳挺一進,參議尹文擧在外未肅拜,右承旨金振進。
兵批,判書元斗杓進,參判尹順七字缺參知鄭攸進,左副承旨蔡忠元二行缺南兵使·慶尙左水使,今政八字缺中,擬望之人乏少,守令曾經閫任有,六字缺何如?傳曰,允。
吏批啓曰,會寧府使五字缺弁嘉善中絶無可擬之人,兵水使中可合人,依舊例竝擬,何如?傳曰,允。
以東萊府使薦望封書,傳于吏批曰,玉堂中加望。
蔡忠元,以御營廳言啓曰,前持平鄭晳,本廳軍色郞廳,已爲啓下,而方在罷散中,時無職名,令該曹,依例付軍職,冠帶常仕,何如?傳曰,允。
安後說爲兵曹正郞,閔維重爲兵曹佐郞,李命聃爲司僕判官,金壽增爲工曹佐郞,柳昌辰爲相禮,韓相玄爲左通禮,權碖爲全南都事,具陽升爲慶源府使,黃中衍爲兼東學敎授,曺挺宇爲戶曹正郞,盧錠爲長湍府使,李晩爲竹山府使,李文偉爲會寧府使,李洽爲中和府使,李慶億爲東萊府使,會寧府使李文偉,今加嘉善,申景琥爲都摠管,鄭景益爲守門將,元相爲晉州營將,李道彬爲兼內乘,蔡翊俊爲翊贊,金體乾爲慶尙左水使,許東岦爲南兵使,盧濈·吳挺垣爲副護軍,李克諒·柳天樞爲副司果,南九萬爲副司正,金是聲爲都摠管,元相爲副護軍,李敏發爲海美營將。
以會寧府使望單子,傳曰,加望。
傳曰,今日與常時有異,只出緊任。
蔡忠元啓曰,前南兵使李尙敬拿來事,命下矣。慶尙左水使·東萊府使,旣以交代,發送後拿來定奪,則今此李尙敬,亦當一體爲之,而新兵使許東岦,方在會寧任所,令該曹從六字缺傳曰,允。
以今十一月十三日,大臣·備局堂上六字缺所啓,歸厚署奴婢,還二行缺郞官必以剛明勤幹廉簡之人,八字缺弊,而新除授正郞曺挺宇,迂拙六字缺不可責以劇務,改差,何如?傳曰,允。
尹鏶,以兵曹言啓曰,政院啓辭,前南兵使李尙敬拿來事,命下矣。慶尙左水使·東萊府使,旣已交代,發送後拿來定奪,則今此李尙敬,亦當一體爲之,而新兵使許東岦,方在會寧任所,令該曹,從速稟處,何如?傳曰,允事,傳敎矣。以常例言之,則會寧新府使,與許東岦,面看交替,然後東岦來赴兵營任所,而前兵使李尙敬,已有拿命,勢難留在任所,反覆思之,無善處之道,而但會寧府,有判官可以權察官事,許東岦,則移文撥上,使之催促赴任,似或便當,依此知會,何如?傳曰,依啓。
傳于尹鏶曰,尹惟謹元情公事覓入,且邊有翰奴婢幾口耶?都監考啓。
正言吳斗寅啓曰,譾陋如臣,復忝言地,情勢病勢,俱極狼狽,冒陳辭章,未蒙恩遞,召牌之下,不敢偃然强顔出謝,方切愧慄矣。昨日兩司長官,以含默不言,見斥於請對之臣,旣已引避於榻前,臣亦臺官之一,而不言之斥,亦所難免,何敢晏然苟冒,厚招物議?請命遞斥臣職。答曰,勿辭。
持平南天漢啓曰,如臣無狀,濫蒙洪造,驟叨言責,夢寐亦驚,授任一日,當盡其責,仰報聖恩之萬一,而臣是嶺外之人,未經痘疫,畏縮旅邸,凡於聞見,有同聾瞽,含默之斥,臣實甘受,長官旣以此引避,臣何敢晏然,請命遞斥臣職。答曰,勿辭。
申時量,麟坪大君出來狀啓,入來。已上燼餘
上在昌德宮。停常參·經筵。
下直,延安府使沈之謹,抱川縣監李郈。
蔡忠元啓曰,李尙敬拿來都事,今方下直矣。凡兵使拿來時例,有合符之擧,而今此李尙敬,則新兵使交代後,當爲就命,似不必合符,宣傳官下送與否,何以爲之?敢五字缺兵使處,諭書密符下送後,當爲交六字缺不必下送,而第念見新兵使。三行缺
金振啓曰,七字缺到院,而以國忌留院之意,敢啓。傳曰,入之。
尹鏶,以修理都監言啓曰,外方木石手,則放送已久,京中石手,昨日沒數放送,京中木手之仍役於修粧者,今日亦爲停役,木石手待明春日暖,當爲還役,而書吏以下,量宜減數,以除料布之費,領役部將,則擇其中勤幹者七人,輪回守直於木物所,以防偸竊之弊,監助官則無論別工作,浮石所每日一員,直宿於都廳,明春應入役軍及雜物,今方料理之意,敢啓。傳曰,知道。
司諫沈世鼎啓曰,臣身病未瘳,又遭服制,縮伏私室,昨日伏見同僚避辭,則以含默不言,見斥於請對宰臣,宰臣所言,正爲如臣者發也。愧忸之至,若無所容,固不可一刻仍冒,賤疾方劇,不能自力,經宿之後,敢來瀆擾,臣罪尤大,請命遞斥臣職。答曰,勿辭。
行大司憲鄭維城啓曰,頃日閔維重避嫌之辭,雖有過激直斥之語,而廟堂得失,臺閣爭之,流來常事,元非無前可駭之事,大臣不思務存大體,遽爲呈告引入,旣損包容之量,至於箚中辭意,多欠和平,致有聖批之過中,臣之愚意,爲大臣深有所惜,而至於聖明過當之敎,尤有所未安,再昨筵中,略陳所懷,不意今者,領議政,又因臣之妄言,繼上辭箚,臣不勝瞿然之至,況且箚批之敎,極嚴且峻,尤極悚蹙,措躬無地,臣何敢一刻晏然仍冒乎?請命遞斥臣職。答曰,勿辭。
蔡忠元啓曰,大六字缺再啓煩瀆,退待物論矣。傳曰,知道。
領議政臣鄭太和,伏以臣,身抱寒疾,家有痘疫,不得赴衙,已有日矣。伏聞再昨榻前憲府之長,玉堂之官,復擧前事,論臣呈告之不當,至摘疏中文字,有所陳達,臣之惶愧,到此益甚,日者乞遞,臣豈樂爲?出於悶迫,勢不獲已,而遣辭之失,亦未見恕,是非所在,進退維谷,臣何敢自謂容受,而不顧公議之不置乎。且於昨日東萊府使加望時,緣臣退伏,臨事不敏,臣弟之名,謬被僚相之薦擬,而初非所料,終未及止,播諸政目,致駭聽聞,人之謂臣,又將如何?驚悚之心,久而未定,刺謗之來,其可免乎?加以重觸風冷,遇寒交劇,左邊不仁,是爲主症,二字缺觸風寒眩暈輒發,當此嚴冱之六字缺望,伏乞聖慈,俯賜憐察,亟命七字缺便公私,不勝辛甚。臣無任震七字缺答曰,省箚具悉。一行缺
三四更,月暈。已上燼餘
上在昌德宮。停常參·經筵。
下直,南海縣監沈景望。
持平南天漢啓曰,大司憲鄭維城,以頃日閔維重避嫌之辭,雖有過激直斥之語,而廟堂得失,臺閣爭之,流來常事,元非無前可駭之事,而大臣不思務存大體,遽爲呈告引入,旣損包容之量,至於箚中辭意,多欠和平,致有聖批之過中,臣之愚意,爲大臣深有所惜,而至於聖明過當之敎,尤有所未安,再昨筵中,略陳所懷,不意今者,領議政,又因臣之妄言,繼上辭箚,臣不勝瞿然之至,況且箚批之敎,極嚴且峻,尤極悚蹙,措躬無地,臣何敢一刻晏然仍冒乎?請命遞斥臣職,廟堂得失,臺閣爭之,未爲不可,則密六字缺有懷必達,庸何傷乎?別無可避之嫌,請大司憲鄭維城出仕。答曰,依啓。
尹鏶啓曰,政院郞廳,以右相意草記來呈,而今日,以月食齋戒,凡公事不得出納,何以爲之?取稟。傳曰,入之。
尹鏶,以司錄以右議政意啓曰,十三日引見時,臣以啓覆,不遠該曹所報刑決文書,必須有舍人,然後方可開坐處決之意啓達,而伏見朝報中擧行條件,則乃曰其文書,必於議政府査考之後,當啓達云。至於蔡裕後,以慈殿誕日前後各一日,誤爲頉稟事,陳啓之時,臣以法典內,只有大殿誕日前後各一日頉稟之規,而大妃殿則無此例,法典中所無之事,似不當行,一依法典爲之之意啓達,而擧行條件,乃曰誕日頉稟,只是大殿,大妃殿則無頉稟之規云,注書記事之疎漏,莫甚於此,入侍承旨及注書,竝推考,何如?傳曰,依啓。
備忘記,史官一員待命。
蔡忠元,以兵曹言啓曰,武臣堂上朔試射時,從二品以下,應在於試射之中,故文武試官,例以正二品以上磨鍊矣。正二品中,皆有病故·公故,不得已以從二品磨鍊以入之意,敢啓。傳曰,知道。
尹鏶,以推刷都監言啓曰,傳曰,尹惟謹元情公事覓入,且邊有翰奴婢幾口耶?令都監考啓事,傳敎矣。取考御史還給私賤秩成冊,則邊有翰一字缺九口矣,敢啓。傳曰,知道。前日諸道御史五字缺給之類,別爲抄啓事,傳敎矣。當六字缺
尹鏶,以推刷都監言啓曰,以二行缺敎矣。南得明推考該曹照律九字缺考御史還給私賤秩成冊,則李廷七字缺柳元孝奴婢三十四口矣,敢啓。傳曰,觀此各道等文案,則尹惟謹所謂八十口公賤出給事,到今査覆幾盡,無非誤決矣。不小國家公賤,安敢如是輕忽?其爲誤決,不但不察而已。殊涉可駭,委遣御史之意,安在?前者尹惟謹,以何春事,至於定配矣,以此觀之,則許多公賤,如是任怨搜得,而獨於何春,有何私情乎?尹惟謹放送當該訟官及御史,竝拿問處之。
夜一更二更,月食。三更四更,月暈。已上燼餘
傳曰,罪人尹惟謹放送爲只爲,義禁府傳敎爲良如敎。禁府謄錄
上在昌德宮。停常參·經筵。
刑曹判書李浣初度呈辭。傳曰,調理出仕。
傳于李應蓍曰,今此大君之行,大臣諸宰等事,皆得無事云,係是喜報之人,似不可置之,先來軍官等,令該曹論賞。
以朔書加抄單子,傳于金振曰,李六字缺爲善書有將來,何以減下耶?四字缺
尹鏶,以右邊捕盜廳言啓曰,二行缺人,因設齋事,載持卜物,往于九字缺愛同兒奴男伊,借得率去,翌日七字缺爲還家,慮有持馬逃走之患矣。六字缺僧人,以事適到彰義門外,偶見一屍,頭腦破二字缺顚於溝中,詳審其屍,則乃鄭士日授馬先送之兒奴,故來言于士日,則士日心甚驚駭,卽往其處,果是借去兒奴男伊也。乃知逢賊被殺,而不知某人之所爲,徒自痛恨,仍爲埋置矣。厥後八月分,見偸馬匹,偶然相逢於普濟院,執捉其人,則乃貴仁稱名者也。詰問馬之出處,則渠答以其父買得於彰義洞居私奴二同處云云,故始知二同之所爲,卽呈左右捕盜廳,本廳別定窺伺,則二同知機逃躱,不得捕捉,申飭跟尋矣。本月十一日,本廳從事官尹垓,得聞賊人二同,自鄕來接之處,指示於前二字缺鄭之恭,使之捉來窮問,招內四月分,以染病出幕彰義門外,差復之後,仍在其處,果於六月十二日黃昏量,年近二十歲之兒,持卜鞍馬過去之際,追逐打殺,奪其馬匹,放賣於貴仁之父男伊處,後因爲逃避,節次未滿一次之杖,介介承服,旣是殺越人命之賊,自本廳別無更問之事,令攸司依律處斷之意,敢啓。傳曰,知道。捕告人照例論賞。
尹鏶,以推刷都監言啓曰,以尹惟謹原情公事覓入草記。傳曰,知道。前日諸道御史,稱以私賤出給之類,別爲抄啓事,傳敎矣。當於何日間擧行乎事,傳敎矣。二月初二日引見時,各道御史二字缺之時,因呈訟査決,還給口數,使之開五字缺考覈之地,可也事,下敎,故待七字缺開錄以啓矣。今承聖敎,二行缺口,江原道十九口,慶尙道尙州九字缺口,晉州都會一百六十四口,慶州九字缺安東都會七百八口矣,以此計之,則七字缺多,忠淸右道次之,全南右道又次之,敢啓。傳曰,此三處御史,竝推考處之。
尹鏶,以吏曹言啓曰,傳曰,今此大君之行,大臣諸宰等事皆得無事云,係是喜報之人,似不可置之,先來軍官等令該曹論賞事,傳敎矣。自前使臣先來報喜,則例有加資之典,而今此先來之報喜,實非尋常之比,合有論賞之擧,而係是恩典,自下不敢擅便,上裁,何如?傳曰,依啓。
傳于金振曰,篆文,每朔以前所書之字書之,殊無博通肄習之意,今後勿復如前爲之。以上燼餘
上在昌德宮。停常參·經筵。
大司憲鄭維城再度呈辭。入啓。給由。
檢閱呂聖齊辭職上疏。入啓。答曰,遞差。
吏曹啓曰,守令多闕,政事,取稟。傳曰,政事,明日爲之。
夜一二更,月暈。
忠淸道暗行御史狀啓,牙山縣監金敏斅,安興僉使李枝遠,竝罷黜事。以上朝報
有政。以李箕徵爲戶曹正郞,申濡爲刑曹參判。政事
上在昌德宮。停常參·經筵。
禁府李延年拿囚。啓。
大司憲鄭維城三度呈辭。入啓。加給由。
刑曹判書李浣上書。大槪,亟遞臣本職,以爲濫刑者之戒事。入啓。答曰,省疏具悉卿懇。卿其安心,勿辭察職。
傳曰,慶尙水使·東萊府使,何至今不爲下直乎?殊無當初趁卽差出之本意,令該曹催促發送。
持平南天漢上疏。大槪,臣未經痘疾,情事危迫,冒死陳情,乞遞職名事。
以暗行御史書啓,回啓,德浦僉使吳緯邦拿來事,捧承傳。
謝恩,兵曹參議鄭攸。
辰時,日暈兩珥。申時,日暈。以上朝報
有政。以李箕徵爲戶曹正郞,申濡爲刑曹參判,羅袡爲禁府都事,尹絅爲工曹判書,柳寅亮爲奉禮,黃中衍爲禮曹佐郞,金君錫爲砥平縣監,申洪望爲蔚山府使,李惕然爲洪州牧使,李挺岳爲牙山縣監,趙亨耘爲陰竹縣監,李後陽爲右通禮,李泰淵爲舍人,李孝奉爲禮賓主簿,趙嗣基爲南陽府使,金應海爲春川府使,成夏明爲兵曹參議,閔鼎重爲校理,申澣爲陜川郡守,吳挺垣爲輔德,李東相爲柒谷府使,閔周冕爲兵曹佐郞,姜好奭爲戶曹佐郞,柳頲爲工曹正郞。政事
上在昌德宮。停常參·經筵。
弘文館啓曰,新除授校理閔鼎重,時在京畿廣州地,經筵入番事緊,斯速乘馹上來事,下諭,何如?傳曰,允。
大司憲鄭維城上疏。大槪,情勢悶迫,冒死陳情,乞遞職名事。入啓。答曰,省疏具悉。卿若遞職,大臣之不安,必倍於前,勿辭,從速察職。
備邊司啓曰,東萊新府使李慶億,素患心病,發作無常,前後嶺南御史時,皆有此患,幾死僅生之狀,人所共知,及授本職,人皆以爲決非病心之人所可堪任,至相亦以爲慮,而此非見外之症,姑欲詳審而稟處矣。今日本司開坐時,李慶億自闕下,來見臣等,自陳病狀,乃是怔忡驚悸之疾,觀其形貌,亦有疑怖恐動之色,今若仍令催赴,到任之後,或有狼狽之事,則尤極難處,群議皆言,宜速處置,李慶億遞差,其代令該曹,從速差出,其所授加資,依例還收,何如?傳曰,誠爲可惜,而所患如此,依啓。
吏曹啓曰,東萊府使有闕,政事,取稟。以上朝報
備邊司啓曰,以本司啓辭,魚膠三百斤,依甲午年例,分定各邑,入送北道事。傳曰,魚膠,似爲不多事,命下矣。三百斤則爲先入送,而又三百斤,明春新膠興産卽時,加分定以送之意,敢啓。
又啓曰,全南監司所請鑄砲等所用銅鐵二萬斤,則竝自該曹題給之意,已爲覆啓,而前日欲爲鑄錢,下三道各營及都會大處,有分送銅鐵,元數幾許內,幾許鑄錢,幾許以本銅留置,令各道監司,明査啓聞,俾無中間專消之弊,何如?答曰,允。備局謄錄
上在昌德宮。停常參·經筵。
下直,成川府使沈。
吏批啓曰,先來譯官,旣已論賞,則打角前萬戶崔貴賢,似當一體施行,而時未準職,自下不敢擅便,上裁,何如?傳曰,依他例陞堂上。
有政。吏批,判書洪命夏進,參判吳挺一病,參議尹文擧在外未來,都承旨李應蓍進。
兵批,兼判書元斗杓式暇,參判尹順之病,參議鄭攸進,參知成夏明進,左副承旨蔡忠元進。
以朴世橋爲掌令,二行缺李萬雄爲校理,十二字缺李回寶宗簿正,卞承亨爲副護軍。
傳于金振曰,三字缺事,傳敎矣。令該曹,還收其禁。
李應蓍啓曰,假注書南九萬,差出察任未久,而自數日前,重得寒疾,熱勢甚盛,昨日僅僅扶曳出去,今聞夜來症患尤重,決無供職之路云,南九萬改差,他假注書差出察任,何如?傳曰,允。
以崔俊彦爲假注書。
以濟州牧使石金橘封進狀啓,傳于金振曰,此等果實,元非貴物,年年加植,則自然有裕,其弊亦不及於民間,而何以無一人留意種植,每每公然馳啓如是乎?事極痛駭,此意言于該曹,使之嚴飭該道。
金壽恒,以弘文館言啓曰,本館下番二員內,修撰睦兼善身病呈辭,見阻政院,修撰李慶億,今日除授,未及謝恩,竝牌招肅拜,使之推移入直,何如?傳曰,允。
金壽恒,以戶曹言啓曰,兵曹啓辭,今十一月初十日引見時,參禮察訪鄭庥所啓,路傍殘驛,驛子鮮少,故例有日守充給之規,大路則十五名,中路則十人,載於大典,而各官守令,不爲定送,馬位田,多有欠縮,今年水災,覆沙成川處,亦多有之,馬位田覆沙成川處,大典有廢寺位屬公田畓充給之意矣。上曰,言于該曹事,傳敎矣。日守則逐年漸次定給之意,移文本道,馬位田畓,則令該曹,稟處,何如?傳曰,允事,傳敎矣。取考後續錄,則果有各驛馬位田覆沙翻川,永不耕食,以廢寺田及屬公田充給之文,而第未知參禮驛馬位田,今年覆沙成川者幾結,又未知果作永不耕食之地與否,令本道,各別詳査,竝與可以充給田畓所在處,啓聞後,稟處之意,分付本道監司,何如?傳曰,允。
金壽恒,以訓鍊都監言啓曰,今十一月十一日下直守令察訪等引見時,六字缺之所啓,本縣十室殘邑也。二行缺言于都監事,傳敎矣。殘邑之七字缺有弊,而都監屯民,本非元居之人,以都監設屯之故,四字缺着朝西暮東之輩,欲免烟戶之役,今姑移來者也。若罷屯民,則必卽渙散,少無補於本官之役,而其在都監,則所失不少,此是前日已驗之事,與其無益於本官,有害於都監,毋寧仍舊,以補都監之用,以此意,分付本道監司,何如?傳曰,允。
申時,白雲一道如氣,起自日傍,直指艮方,長十餘丈,廣尺許,良久乃滅。夜五更,流星出星星下,入紫微東垣第四星上,狀如鉢,尾長五尺許,色赤,光照地。
以忠淸監司徐必遠辭職狀啓,傳曰,勿辭,調理察職事,回諭。
刑曹判書李浣上疏曰,伏以臣,賤疾在身,兼有微悃,猥陳祈免之章,恭竢恩遞之命,聖批靳許,反賜溫諭,臣誠惶蹙,只增狼狽,然臣悶迫之狀,不暇更溷,而臣自秋間,重得寒疾,未獲快蘇,强起供仕,舊症內積,新傷外添,帶疾就列,今已累月,近因冬候之不調,脫着失宜,觸冒風寒,前患復發,雖暫和解,輒復再感,數日以來,症勢極重,頭如劈破,胸似烟塞,目眩肉顫,支節不擧,求汗不得,輾轉沈重,旬日之間,決無少可之望,顧臣所帶之職,俱是緊務重任,曠職多日,已自不安,而狗馬之疾,日加一分,不可虛帶官銜,坐消時日,伏乞聖慈,察臣病勢之重,臣本職,亟許遞免,以便公私,不勝幸甚,臣無任祈懇之至。答曰,省疏具悉卿懇。卿無乃以前日之事,爲不安耶?設有是事,不過下輩之所爲,官員何知焉?卿其安心勿辭,調理察職。已上燼餘
上在昌德宮。停常參·經筵。
下直,慶尙左水使金體乾,密陽府使權坽,濟州牧使姜裕後,熊川縣監池旣涓,谷城縣監兪柲。
尹鏶啓曰,慶尙左水使,今方下直,而南兵使一體,前水使成釴處,宣傳官勿爲下送之意,敢啓。傳曰,知道。
尹鏶啓曰,海運判官李彙晉歲抄啓下,缺度,末端踏印之下,少無餘地可容着啓字處,五字缺請推考。傳曰,允。二行缺
金振以禮曹言啓曰,以十字缺曰,此等果實,元非貴物,年年加植,九字缺於民間,而何以無一人留意於種植,每每公然馳啓,如是四字缺駭,此意言于該曹,使之嚴飭本道事,傳敎矣。金橘等果,非如諸處興産之比,非本邑,則他無封進之處,其於臣子享上之情禮,所當逐年加植培養,使之茂盛,則必不艱於封進,而只有二根之說,似爲不近,誠極可駭,濟州牧使具義俊,姑先從重推考。今後栽植之數,每於年終報本曹,毋得如前任他,亦不得以他果代封事,嚴辭申飭,何如?傳曰,依啓。非特此果,本島所産諸果,皆以一體爲之,且前因御史李慶億別單,本曹覆啓,各樣果木,廣加栽植事,分付矣。厥後所植者,幾許耶?亦令査問,可也。
大司諫南老星,獻納李慶徽,正言吳斗寅啓曰,國家設大小之職,而各有所掌,雖或錯誤過失,自當有隨事糾正之官,而近以壽進宮奴末龍,受刑致斃之事,內需司,因其稱奴手本,刑曹之色吏使令,直請依律之罪,蒙允移文,有若上司法司之糾察者然,此前所未有之事也。內官踰越法例,擅侵外朝,誠非細事,莫不寒心,其漸不可長,此路不可開,內需司壽進宮當該內官,請竝命罷職,以懲日後滋蔓之弊。答曰,此非內官之罪,不允。
司憲府持平南天漢上疏,伏以臣以魯劣倖竊科第,在鄕無聞,在朝無稱,備員郞署,亦云幸矣。至於顯要,夢寐不到,濫蒙鴻造,猥叨言責,臣猶自愧,物議謂何?臣爲省老母,往在臣弟天澤任所,不意恩召,追及於此,驚惶罔措,不敢稽命,促裝登道,冒寒入城,旣謝恩命,賤疾轉劇,敢呈辭單,見阻政院,黽勉行公,已有日矣。第臣有萬分危迫之情,不得不冒萬死仰籲於天地父母之前,臣年今五十,未經痘疫,凡於出入,老母之戒,每在於死生關頭矣。近日痘患七字缺經過無處不有,每思母戒,二行缺臣之愼避,亦聖上好生之德,九字缺聖慈,俯察危懇,亟遞臣職,以保軀命,臣不勝屛營之至。踏啓字。
李應蓍啓曰,臺諫有闕,政事,何以爲之?敢稟。傳曰,明日爲之。
知中樞府事尹絅上疏,伏以臣,受恩三朝,行年九十,優老盛典,前後荐蒙,至於今日,位忝崇班,夢寐之外,新命又下,枯楊生稊,枯骨豐肌,罔極天恩,圖報無路,義當奔走出謝,而第臣形骸雖保,氣血枯渴,精神都喪,筋力漸盡,司空重地,冒居何顔?自知非據,人謂斯何?伏願聖明,亟遞臣新授職名,以重名器,以安微分,臣不任祈懇之至。答曰,省疏具悉卿懇。卿其安心,勿辭察職。
司憲府掌令尹宣擧上疏,蟣蝨微臣,罪當萬死,一則盜名,二則違命,去冬江外之陳疏也,再申危懇,伏請常刑,而聖明寬假,只許遞罷,臣感激惶恐,退伏田里,自念以爲,罪累心迹,旣盡暴露,朝廷雖不顯加嚴誅,必將刊去仕籍,不復檢擧,使臣糞土之賤,得安其分,而免於大謬矣。豈意銓注之官,不顧公議之重,非惟不爲鐫削其名,乃反齒諸超陞之列,凌躐班聯,擢授掌憲,數月之內,再辱召命,臣於是焉怵然大懼,瞿然自訟,從前屢瀆,只及負累之大,而本末情狀,有未暇悉數之,則朝廷,安得不以臣爲有可錄之善,而舊所疾汚,亦可以藏納之也?臣請更冒萬死,極陳危迫之情,伏願聖慈,曲垂憐察焉。臣聞士之自守者,或有殉道而不變,或有安分而無求,雖其高下不同,大小有異,莫不希慕聖矣。沈潛經籍,不以榮祿爲心,惟以尙志爲事,如此然後方得不負士者之名,而國家之招延崇重,亦可爲風勵培植之盛典也。歷觀古今有道之主,心以親賢急士爲務,旁求廣搜,片善不遺,以冠以旌,各用其招,而六字缺之擧,則必待其人而後行之,二行缺聲聞,不究虛實,戈祋干旄,未十字缺無之,其不爲傳笑四方,貽譏後世,辱淸明之朝三字缺之禮者,幾希矣。臣竊伏覩聖明御世,方興治道,寤寐俊傑,咨訪遺逸,前後應命之士,莫非高明宿德,望實聞達,自先朝以來,已嘗奬拔延登,爲世之所倚重者也。若臣則本一世家子弟之不肖無識者,重以汚衊,不齒恒人,而猝然竝畜於薦寵招徠之科,畢竟推擠於諫議行道之職,臣始驚終怪,莫之度測,仍念平生志業,只在應擧覓官,初非有高世之心絶俗之行,而遭罹不幸,敗身自廢,流離困極,無以爲業,乃與一家子姪,相守於窮僻之地,以爲開發童蒙之計,其所從事者,亦不出於記誦詞章之末,曷嘗有稽古尙論窮經致用之功哉?只緣臣居近在儒雅之鄕,出入候問,時有往復之禮,故人乃指臣爲有得於師友之益也,而過大行虧,元無受敎之地,則糞墻朽木,豈望雕朽之飾也?且臣鮮民之生,獲戾于天,十年之中,竝喪怙恃,無益之子,不得致一日之養,則辱人之身,何有於口腹之計乎?褐寬麤糲,乃分所宜,甘心溝壑,沒齒無怨,臣之所以爲此者,非敢厭富貴而樂貧賤也。特以天地間一窮人,不可復與於人事也。臣之情理,豈不然乎?不謂談者用此爲名,噂沓揄揚,喚做題目,擬之於安貧讀書之倫,加之以待士優賢之禮,古人有言曰,竊人之財,猶謂之盜,況竊虛聲,以欺當世,其爲恥惡,豈止竊財之爲盜而已?誠使臣身,不入逆境,則決科取榮,乃其素志也。何官不做,何祿敢辭,而至於今日,假借浮名,謂無爲有,認虛爲實,責之不以其事,處之不以其分,臣何忍貪冒恩寵,自納於矯誣之刑哉?臣於上歲,洊被召旨,駭然震懼,食息靡寧,四字缺眞僞不容,上欺於天日,辜八字缺私室,一進陳列,以暴本心,九字缺强載及畿,未免匍匐,九字缺義,誅責四面而起,謂臣疵殘八字缺非徑進也。臣亦悔罪,廢然自喪,夙夜兢厲,心四字缺恩非不感,而誤受則僭也。命非不恭,而冒進則辱也。不敢冒受,不得冒進,此正人臣分義之當然也。從今以往,自誓皦然,雖或有非分之寵,不次之榮,唯當縮伏圭蓽,甘受鈇鉞,畢義田間,生而作祝聖之民,死則爲結草之鬼而已,何能廁跡群賢,强顔一隊,以重我聖世之羞乎?然臣此情,猥瑣鄙䙝,不可輒溷於冕旒之下,故前後承命,悶默言病,今玆申召之旨,特出於常例之表,臣不覺感戢惶感,罔知所以籲呼,乃敢罄竭心腹,干冒於宸嚴之聽,瀆犯之罪,無所逃矣。近聞朝廷,方有修省之擧,上下相規,求賢如渴,禮遇非常,大慰遠近之望,可感天人之際,而獨此殊恩異數,混及於無狀之臣,是亦世變之一大可愕處也。在廷諸臣,不爲一言,以明綜核之政,遂令體天命德之典,棄於違悖僭濫之地,如臣一物辭受之節,固不足槪論,而獨奈朝家擧措服民之道何?臣故不諱踰越之誅,而一二披訴於天地父母之前,伏願殿下,上念公朝禮數之重,不可輕畀於非人,下察微臣愿款之誠,有非自飾於曼辭,亟收誤恩,永寢召命,棄之草澤,編於民伍,使螻蟻微命,得全其本分,不至於窮極呼天,妄作干紀之域,則公私幸甚,臣以世祿餘裔,本非巖穴幽隱,親屬擧在都下,吉凶不廢常禮,而只爲爵命,分不敢受,故臣子之恭,獨無所伸,坐違朝旨,自觸邦憲,臣之情勢,其亦蹙矣。況臣宿症,十分危厲,勞極寒熱,日漸沈頓,而顧其疾痛,有甚於病者,故缺未盡詳,跡涉偃蹇,徊徨悶蹙,遷就日月,三字缺可以進,臣罪至此,萬死一行缺謹昧死以聞。五字缺已上燼餘
上在昌德宮。停常參·經筵。
有政。吏批,判書洪命夏進,參判吳挺一進,參議未差,都承旨李應蓍進。
兵批,兼判書元斗杓,備局坐起進,參判尹順之進,參議鄭攸進,參知成夏明未肅拜,左副承旨蔡忠元進。
吏批啓曰,本曹參議,今當差出,而擬望之人乏少,承旨中可合人擬望,何如?傳曰,允。
以李殷相爲司僕正,四字缺掌令朴世城爲持平,李元圭爲十字缺李端相爲副修撰,一行缺南老星爲吏曹參議。十三字缺
刑曹參判申濡上疏,七字缺由,久離輦下,亡父遷葬,得已完事,天六字缺之德,至及泉壤,誠非結草,所可圖報,第臣不幸,家禍荐至,父墳纔啓之日,又聞妻死之日,悲憂顚遽之中,身病轉深,症似寒疾,疾根則在內,元氣旣敗,衆患互動,雖不敢以病狀,一一仰溷,而頭痛運眩,遍身寒栗,須臾不能定坐者,實不堪供仕,如非旬月調治,則必至死域而已。臣之事狀,可謂悶迫,昨自肅謝之後,還家委頓,殆不省人事,冒死陳籲,唯增戰慄,臣無狀,豈無迫於新命,强疾陳力之願乎?臣之病勢,實無奈何,伏乞聖慈,特賜矜諒,遞臣所帶職名,以便公私,千萬幸甚。答曰,省疏具悉。卿辭至此,當勉副焉。
以李坰爲刑曹參判,尹宣擧爲副護軍,尹文擧爲副護軍,南天漢爲副司直,李端相·李斗鎭爲副司果。
獻納李慶徽,正言吳斗寅啓曰,臣之請罷內官,實出於重國體而塞後弊也。伏承聖批,以此非內官之罪爲敎,臣等不勝竊惑焉。近來內奴陳告之弊,愈往愈甚,不可不明辨而痛革者也。今此末龍之事,殿下旣令該曹,治其瞞告之罪,而及其致斃之後,內司又請該曹濫刑之罪,至以色吏使令,依律定罪,直啓蒙允,此豈宮府一體,不宜異同者哉?設令該曹濫刑而致斃,有司存焉,自當糾察,豈可使內司之官,敢爲執法之請哉?且壽進宮次知內官,初聞末龍之死,多發宮奴,推捉刑曹該吏而不得,則盡取其家藏,捉致其切隣,杖掠狼藉,此已可駭之甚者,況越法啓請,擅侵外朝,創無前之事,而啓無窮之弊,所關不細,五字缺心使其稱奴而手本者,內官也,因其手本而啓四字缺也。惡得無罪?此漸不可長,此路不可開,內需司壽進宮當該內官,請竝命罷職。
八字缺金壽恒,以禮曹言啓曰,丁酉式十字缺頒降,試期之推擇,係於寧邊十字缺行會于本道,問其形止矣。卽見監司柳淰回移,則四字缺營門拮据題給,本月旬望,已爲畢造,今方丹靑,待三字缺躬親馳進奉審後,當爲啓請香祝云,然則可於歲前或歲初,當奉安,誠爲幸甚,丁酉式年諸科吉日,令日官次次推擇之意,敢啓。答曰,知道。
前安岳郡守李文柱上疏,伏以嗚呼,災變之生,其意深遠,至誠之道,難以前知,蓋政乂民安,則和氣孚而致澤,政亂民怨,則乖氣感而召災,其道無他,天心仁愛人君,福其善而勸之,譴不及而勉之,欲使同歸于治而已矣。是故,人君遇災警懼,側身修省,則災不爲災,國治民安,不知警懼,而反益驕暴,見絶于天人,則自古及今,不亡其國者,鮮矣。臣伏睹近年以來,非常切迫之災疊層,人民之惑滋甚,而聖上惕然祗畏,感成心恙,下敎求言,惻怛之旨,感動瞻聽。噫,今之災變,可見天心,仁愛殿下,以示警懼,而殿下兢惕之誠,可謂承天仁愛之道矣。雖然,應天以實不以文,徒有畏懼之心,而不擧實功,則天怒不可回,民怨不可弭,而治效終邈然矣。臣敢忘愚陋,仰達微衷,以勤儉公三事,爲出治之本,至於擇官吏振軍政,一字缺民瘼固邊圍,論地形·器械·技藝諸策,以八字缺嗚呼,爲治之道,不在二行缺敗亂風俗,則紀綱頹廢,故論五字缺矣,君爲萬民之主,不以至公臨之,衆象不正,禍五字缺論出治之道,則公爲主矣,於此缺一,則私勝之慾,必窮奢極侈,害於民者,無所不至,故易曰,節以制度,不傷財不害民。孔子曰,道千乘之國,敬事而信,節用而愛人,使民以時。噫,聖人之心,與天地愛物同,常欲薄己厚民,以利天下,其功非勤儉至公,則無以加於百姓之上矣。卽今天怒於上,民怨於下者,其咎安在?殿下敬事之誠,未盡乎勤,節用之道,未盡乎儉,正心之功,未盡乎公,不能躬率臣民,以勤儉至公之道,故上好下甚,輕薄虛無奢侈之風,積習成弊,內自京師,外至八方,村落風靡,世道訛誤,三五俱絶,無一人忠君憂國之誠心,殿下之勢,安得不孤危哉?臣竊痛之。噫,今之有口者,皆言天變,臣獨以爲末也。何者?世間人事,都是變,天於此時,若不示變,此亦變之大者也。竊惟今之事勢,有十〈分〉可畏者,朝廷不端不足畏,而聖志未定可畏也。百僚之怠惰不足畏,而國無楨幹可畏也。諂諛之昌盛不足憂,而忠言蔑聞可畏也。法令之壞敗不足憂,而紀綱崩頹可畏也。仕版之猥濫不足憂,而風節掃地可畏也。人民之愁怨不足憂,而弊瘼繁興可畏也。敵國之侮慢不足憂,而邊圉虛疎可畏也。士卒之寡弱不是憂,而將不知兵可畏也。器械之薄劣不足憂,而兵不服習可畏也。倉廩之虛耗不足憂,而經用浮費可畏也。臣所謂不足憂,亦非誠不足憂也,以其有可畏之甚焉者耳。殿下畏其可畏,則不足憂者,誠不爲憂,不畏可畏,則不足憂者,實爲大憂矣。噫,時勢旣如是,雖非南北之釁,土崩瓦解之患,當在目前,豈非可畏之甚者耶?以此爲不足畏而不畏,是不敬五字缺畏苟安僥倖而不畏,是無奮發之二行缺之心也。以殿下明達英武,居可爲八字缺因循宿弊,轉或危亡之禍,臣誠愚昧,未曉其五字缺殿下,熟審時勢可憂之形,益修勤儉公之德,爲立政之表準,而定聖志,養堅剛之氣,推至誠,擴包荒之量,臨事去撓奪之疵,接物消忿懥之萌,心念極公,無私不逮之失,過激之累,絶不施於政令刑賞之間,刑有罪而萬惡可懲,賞有功而萬善皆勸,大臣竭忠,而百僚率職,臺諫盡職,而諂諛屛迹,紀綱振而法令立矣,仕版嚴而風節起矣。此皆殿下定志極功治道之大本也。民瘼不期去而自去,倉廩不期實而自實,邊圉之完固,將帥之得人,士卒之精强,因此而各得其道矣。臣請略陳衆弊之源,兼陳救弊之策,伏願殿下留神焉。嗚呼,當今病國害民之弊,內外官吏,不擇其人,且使數易,無責效之實,故庸碌鄙瑣者,自知不久於其官,一字缺以苟安保位爲心,職事之緩急大小,慢不察擧,委之於下吏,反自聽命,其間奸僞百出,獄訟由是滯冤,人民由是失所,風俗由是薄惡,其餘種種之弊,難以枚擧,歷代治安之要,不過官得其人,久居察職,使無曠闕而已。今也反是,崇要淸職之不擇其任,庶僚之猥濫數易,何可說也?加之紀綱崩頹,義理滅沒,大小貴賤,循私蔑公,除拜黜涉,皆出於情面勢力,故淸謹有才者,反不益勵,貪鄙怠慢者,尤不畏忌,苟全肥己之念,頃刻不忘,奉公安民之計,夢寐不到,無知胥吏,因此放縱恣慾,官長竊弄文簿,盜財取物,極其富豪,身居廈屋,口飫膏粱,一餉所費,七八百金,生民膏血,殆盡於斯矣。僧尼俗隷,歆羡爭效,閭巷二字缺良以此也。曺植曰,我國亡於胥吏,非過言,四字缺勢大,錢穀兵馬所管衙門下人,類二行缺也。下人憑至尊之藥用,而操縱則雖七字缺物防納價之高低,亦其在其口,所退本色輒五字缺以爲他日之計,其價安得不高?誠可痛矣。且進上之一字缺亦然,生乾魚肉之本無嘉味者,器用諸種之本不要緊者,何以列於御供也?且郡邑之所不産者,臨時以其貨,貿得於貴近家,曾得頒賜之物,輪回復納,實不爲公用,而徒費民力,誠爲聖朝之疵政也。凡所封之物,務極敬謹,山野江海,逐捕網取之物,若有羽毛鱗甲,一二墜落則不封,故預發民夫,期得可合之物,或至月餘,不罷漁獵,而終無所獲,則持常時百倍之價,貿之都會,不得,則取同色羽毛鱗甲,多賂營人及饔吏,假造無事,務極敬謹之義安在,而未免無事,罷其封官,則送故迎新之費,絶簿盜財之弊,難以紀矣。營門初知其弊,分定京債,今則一使人不能獨當,每缺生事,竝定各官同力,則當次之官,例以民結收布,缺送而色吏猶患不足,傾家破産,因至流離,而海邑尤甚,臣於數年前,目見鏡城所供乾魚,以尺不準退送,一番備來,猶盡死力,況累度乎?且東海邊一守令,以八尾乾魚不精,當五月農劇而罷之,御供不謹,誠有罪矣,論其民弊,則不勝言也。且朝家常欲禁防納,而終不得者,貴要權勢之家,與私厚市譯,乘時射利,點退本色而防納,誰謂大夫之家,有此罔利害民之弊乎?此誠殘民病國之大槪也。伏願殿下,務端其本,飭勵朝廷,洗革征利之習,且誡政官,至公擇人,而或時親臨政席,兩司史官,分列左右,博問人才,皆曰賢,皆曰不可,然後又察其賢不可而進退之,咫尺天威,誰敢爲毁譽亂眞之私,聖鑑所照,亦必有識,拔賢俊六字缺自郞僚,受知大用者,以有二行缺正,萬民安,故汲黯在廷,亂臣懼六字缺臣之有關於治道也如此,凡用才六字缺初以才慧自任者,常多輕洮之病,其弊必至於無一字缺誠信敦朴之士,初若遲鈍,終有眞實之效,當今用人,必先才慧而不貴誠信,良可悶也。且古人曰,爲治去其太甚者,自今京外官吏,非軍國重事奸邪亂政之罪,以他罰代施,而勿罷其職,且使操是非黜陟者,勿以恩怨報復,貽弊於民間,因事上來守令,輒親見問民疾苦,而內外獄訟之久滯者,先爲剖斷,使無冤枉之弊,獄訟不平,乃生亂之階也。且自前貢賦不正,爲民之病,久矣,今則邑力盛殘,田結寡多,土産變遷,又有與前懸殊者,宜急明覈釐正,以革八路無窮之弊,且聖上之元不合御供者,聖上自知無用革罷之,至於暑月,遠途生物,艱難備致,味色俱變,難供御者,以近道乾物換納,而羽毛鱗甲,雖有一落處,皮膚不傷,臭色不變,使之封進,若不自上斷行,則下必嫌恐,相顧而不敢爲之,損上益下之政,何時得行?古之賢臣,亦進減損之說者,非愛民而不愛君也,愛民正所以愛君也,與今乘時壟斷者,豈不遠哉?宣祖大王朝,朝廷請復諸道各名日進上馬,上知其弊,更命罷之,一國感悅,至今頌德,凡此數者,在殿下,猶反手之易,於萬民有浹骨之恩矣。且作弊吏屬牟利市井,交關貴遊,挾勢弄法,依舊作惡,不悛其行者,斷行劃法,全家徙邊,使民有安業樂生之心,則邦本鞏固,永爲萬世不拔之基矣。嗚呼,當今軍額日縮,終無大段變通,不出數十年,京師上番,邊戍舟師之備,廢一字缺近者欺君罔上之弊,日滋月甚,自國初三三字缺原從前後科擧出身,納物免役,七字缺不可勝數,其他冒屬一行缺多至八百餘額,又曾見順天一大村,七字缺私賤無一名束伍,羅州牧使,歲役境內,五字缺千餘名,此皆軍額脫漏者也。擧此數邑,可知一國也。且京砲手御營軍內官,皆給三保,醫譯·觀象生徒·上司·錄事·天曹胥吏之數,亦倍蓰平時正軍之額,則減縮如右,諸邑軍士,則收布上番,赴防之外,身上雜役,田結所賦無窮,日益離散,以此減縮,以彼損耗,歷代丘乘相因之法,到此廢壞,國安得爲國?自今令所在忠義·忠順族親子孫,不文而武者,父子兄弟叔姪四人中,一人習武,如禁軍,三人助之,其中武勇優者爲將,時時鍊藝,時平則應擧以發身,有亂則相率而捍衛王室,不忘祖父,有功於國,是所謂拊循士大夫也。且原從功臣,何可與忠義比同哉?只許長子長孫世襲,其餘子孫,與忠順族親冒屬者,及前後出身之衆子,屬他役者,一體罷定軍役,公私賤之嫁良夫娶良妻所生,當如驛人之全屬,如不畫一,則雖苟且分半定軍,猶勝於不爲也。且遠近諸山小刹及私家所創齋寺,令所在毁破,聚老衲於境內一刹,以應官家共供之役,年少僧徒,輒令下山,因以定軍,自今嚴禁年少男丁女人之祝髮者,都城內外女僧之年弱者,先使還家,是軍額有加之術也。苟無生聚之法,徒使守令得定諸色良役,計無所出,元軍之子一二歲呱呱者,勒定歲抄,以六十爲限,而不得其代,則八十猶未免軍,又以其數沒定束伍,其餘繁重賦役,何以支當哉?甚者死有徵族之侵,決非養民之道也。殿下實爲聳動之擧,先自內需奴婢,分半立法,示至公無私,則雖有不願者,何敢異議哉?且國法,州郡校生,本有額數,而法久弊生,冒者多於元數,人皆病之,三南名雖士鄕,能文可四字缺二三,況兩西東北道,元來貿貿之鄕乎?二行缺擧定軍保,又以其數盡代束伍逃故,則朝官鄕大夫子孫,有文藝者,雖額外,不可與民四字缺同待,以三十爲限,因存校籍,初出米布,如庶孽許通之規,而若無程式,則必有詐冒者,春秋課試,有公文者,科擧時考見許赴,當有親入者,先看門戶講書陞補,不以額小而苟充,閑遊無屬者,令軍士,自相聞見望保,則軍政修整,校案淸新矣。且今風變,南海上各鎭浦土兵,必多死矣。因此以水邊陸軍,沒數換代山郡渰死水軍,則軍無冤枉立番之苦,官得諳習操舟之卒,之公之私,皆有益矣。但三南士夫之鄕,國家取才之地,自前優待,以生今日之弊,今雖不得已更張之,當以禮待養之,使之奮勵立身,而今新差之將,不知其義,先爲擾亂,士子愁歎,小民嗷嗷,臣恐國俗自此頹矣。古人曰,不和於國,不可以出軍。伏願殿下,憂其不和於國,十分留神,以靖人心,不和之軍,雖多不可用也。嗚呼,當今最急者,實邊也。祖宗朝常恐邊圍之虛疎,嚴立刷法,且移他道民丁以實,而擇良帥久居邊城,多者十有餘年,其意深矣。近年以來,塞北形勢,大異前日云,而臣不敢直書所聞,且越江簫部,日漸强盛,且與邊民,情意慣習,來往無阻,泄我情事,無有隱密,將來之憂,曷有其極?朝廷以何意見,置之度外,廢祖宗之嚴法。且其處守令邊帥,尤不擇差,剝割之外,更無惠政,加以進上貢物,不計凋殘,與前全盛之時樣刻督,而各司內需司奴婢貢布,漸至高重,一胥之直,不下三十零斛穀,內地未有如此其賦,而內需之貢,雖一段布,拘於守令之解由,故徵督又倍於他,窮北貧民,鞭扑狼藉,情極哀痛,輸到京城,則次知之人,計其貢之多少,先要不厭之債,一毫不足,則雖十番改備,每每四字缺無期,中間自彼來者,因爲衍數,歸責二行缺之勢,民知其無可奈何。父子之倫,或八字缺乃有自死,古今天下,安有如此而能保民哉?以四字缺散流入黃海·江原·京畿及慶尙之東,忠淸之西,人迹不到之地,相率而歸,屯聚安居者,及內外各衙門諸宮家名士宰相武斷屯田募入者,及鏡城以南沿海漁人,率妻子轉過嶺海,至機張·東萊,作一別人,使朝廷不知名數者,皆西北流民也。去苦就安,卽人所願,引誘隣族,相繼流亡,其勢必至無民而後乃已,嶺北戶口,不及平時十之一,吉州六鎭七邑軍數,竝老弱不滿六千,大鎭如會寧·鍾城,猶無自存之勢,其餘不足云云,祖宗幾〈百〉年勤勞之基業,到今爲空地,豈非朝廷之過?古語曰,一寸山河一寸金,伏願殿下,體祖宗開拓之志,以等棄爲限,刷移安接,盡罷京衙上貢時産進上,各司內需司奴婢身貢,至如私賤,亦令今內郡新刷還賤者,買納三口,更許贖身,且以逆家沒入田宅奴婢相換,使吉州六鎭,更無一口私屬,施以無前刮目之大恩,俾無畏懼徭役之念,嚴禁流民所在,火田公私屯田,以絶客人,托一字缺之所,則不得已有懷歸之心矣。因以峻責鞭之,彼何敢不從令,且申保伍一字缺之法,令民不得遷移,誠實邊之大擧,而朝廷若不承聖上憂邊之至意,與一字缺臣一心共擧,則國之大事,無時可成矣。監兵使先擇忠勤耐苦者,久任如祖宗朝金宗瑞·河敬復等,各以便宜行事,而不拘文法,至如邊將,亦擇其道出身之中,以試功效,實爲可用,因授字牧之任,且軍兵,依國初之法,還給三五奉足,以慰憤鬱之心,使人人向國生誠,則北顧之憂可舒,而但北民,自昔苦於武人,願得文士爲官,宣祖朝判書李睟光,承命往北道,到處飢民,擁馬號泣,願爲監司守令,以活我命云,伏願殿下,審此民情,嘗揀淸謹之臣,可以憚壓列郡者,除爲大小守令,滿其瓜限,且嚴科程,彼此商賈轉販之外,官人私貨,雖秋毫無敢踰嶺,則北民必大悅服矣。邊圉安得不固?更乞殿下,不以藩籬爲憂,常以失人心爲懼也。嗚呼,卽今戰守之備,到處板蕩,北自豆滿江邊,至於楊州,西自鴨綠江灣,至于高陽,南自東萊·順天,到龍仁·果川,其間郡邑道里幾許,五字缺之限,亦甚多矣。城池糧餉·器械,無一事可論,二行缺不如三分之勢,至於麗末紅巾之亂,其王,走八字缺二十萬,還定兵力之强,亦非今日之所可及也。前日四字缺皇朝石星,聞之歎曰,朝鮮嘗不事武備,十州無一城,百里不留兵,此取敗之道云,是誠智謀者所見矣。噫,自此以後,猶無一事之措置,每値兵患,幾亡僅存,此臣所以慷慨憂憤,深有望於殿下者也。臣曾爲鳳山·安岳郡守,歲月雖淺,其道〈路〉山川形勢,軍兵技藝,人心順悖,熟審之,男丁箇箇壯健可用者,但情無知不順,苟無積漸之化,猝難調用,且九月·長連·瑞興·首陽四城,俱是絶險難得之地,而其中安岳,在僻物衆,山有九月險阻可守之形,水有關西·江都相通之便,若得牧馭兼備者,久居治兵,則額外校生八百餘人,官帶率稱號者五百餘人,別隊武學,又不下數百人,前後出身束伍,及他未傅者竝隷,則可得精兵五六千矣。不但蓄銳,爲緩急之用,且有戰船,於江都亦當爲一助也。長水城海二字缺人皆知險阻可守,以保其父母妻子,是人心所固預二字缺謀者,經營則可以爲西門之一屛也。瑞興之城,在路傍,可謂要衝,地形亦險,有亂城守,以通朝廷之命令,所關極緊者也。至於首陽,人衆地險,且有形勢,非諸城之比,而東通江都一帆之風,西距長山不宿之程,地饒魚鹽鐵物之利,水連西南運穀之道,地之利害,實爲江都之右臂,宣祖朝判書張雲翼,爲其牧,時有倭寇再犯之形,移入山城,爲城守計,至今官舍在焉。伏願殿下,熟審地形之便宜,求一精猛任死者,爲將責效,雖曰,固國不以山谿,地利天險,亦不可無,且在南鳥嶺與竹嶺,天下之極險,中原之人,見者皆云,雖蜀道不及矣。臨亂則每如坦道,一字缺爲敵國之笑也。至於他道,依山絶勝之地,棄之四字缺者亦不可勝數,其可謂謀國有人二行缺武藝非古也。果如是也,射不穿札者七字缺何以爲病?今則以武爲名者,東西南北,於大於小,四字缺用是何意也?今諸將優劣,臣何敢盡論?但金汝水,到處貪殘,人譬餓虎,南斗杓,擧世侮笑,指謂罵的,今者爲將,有耳皆驚,曰國事從此可知云,伏願殿下熟察之。古史曰,亂得賢將者,兵强國昌,不得賢將,則兵弱國亡,更乞殿下,熟察之熟察之。且爵賞,人主之權勢,使人感憤致死力者也。不可無功而先施,以驕其意,後日有功,更何以賞之乎?今也先施之恩,每政輒出之,前頭恐有貂不足之譏也。伏願殿下,貴爵賞,雖空名告身,不可輕施於雜賤也。歷代治安之朝,安有爵猥濫之事乎?故唐陸贄,嘗竊諫於德宗也。噫,兵不習鍊,令不明信,器不便利,乃兵家之大忌也。臣又以目見者,陳不可之狀,海西軍兵及兵器,比他道尤甚齟齬,丙子後二十餘年,一不點軍伍之逃故老病,守令監兵使,皆不知之,所持軍物,則弓不可謂弓,而矢不可謂矢,鳥銃奚獨堅精哉。且御營砲手持火具者,十有二三,而其中又有無用者,其不鍊習可知,誠不可使聞於隣國也。伏願殿下,熟察其無實,極擇委任之將,且臣曾於乙亥,爲軍器寺判官,前年又爲其寺僉正,寺中庶事,舛亂無可爲者矣。臣言於提調,書本寺之事,專委卑微下僚,非古事也。當復祖宗朝舊例,未知今果何如也。伏願殿下,重其事,參下冗官,汰去不復置之,自主簿以上,久任精密,務盡便巧之法,京師武庫之事,尙且如此,外方虛僞之弊,何可勝言。近來邊將守令,徒爲要譽,不修舊物,而誇其新備,只務數多,不務堅精,以欺朝廷,是以舊物則傷破無用,新物則不精無用,前後物,同歸無用,誠可寒心。況三字缺備者有何功勞,而或至重賞,以增二行缺大器,則前後所造,必不如倭物,且無七字缺可惜也。片箭非精弓精矢,不得習成,而遐方四字缺不得備,千萬人之所持,箇箇無形,難望學習,而今又殿下,欲取便易,以無舌之決習射,發矢不精,其於遲高,中亦不猛,是棄我之所長,反效彼之所短也,豈不惜哉?伏願殿下,深究其理,更以舊法習射,使不失古來相傳之妙,因飭守令邊將,務爲眞實,修治舊物,令其一新,且計軍數器械有裕之處,專備藥丸,常時敎鍊,儲其餘物,以爲臨事不竭之費,道臣巡審之時,不但瞥眼呼名點數而已。閱其器用,且試才藝,明試賞罰,則虛僞之弊,反爲着實,人皆精勇,一當百矣。但海西之人,自前多善射,今可敎之爲用,而亂後弓矢皆貴,人不得習射爲恨矣。臣竊料,箭竹乃三南之賤物,聚合數十萬箇,輸送海州,分給各官,試賞軍人,專習六兩片箭,且江原嶺西之兵,最精勁,稍諳火法,但人皆貧寒,自備藥物常習之勢,是可慮也。亦願殿下,熟審軍情,時送衣資藥丸以勸,則其人感激,必倍於他道之兵矣,是所謂因其勢而利導之,至於烽火,乃古妙法,而若不明信,其害不測,小則覆軍,大則亡國,軍法之重,無過於此,而十年前事,臣不敢擧,但臣曾爲鳳山郡守時,兵曹判書朴遾,以黃海道內各官所報烟火文字不同,酷罰兵營主吏,兵營,不得已聚合各空帖,相倣修正,不差一字,擧國烽火之僞,因此可知,臣未知今亦有是否也。伏願殿下,問有司,至今不改其弊,先正此法,可免他日不測之大禍矣。嗚呼,臣之所言,皆是目見之弊,更以海西民怨略贅之,海西一路,自古無通顯士大夫之故,民役田賦,比他道倍重之說,有之久矣。今則朝士四字缺又不如關西·關北之數,人常不揣其二行缺道同弊,而畿甸各官,自京衙門,多助七字缺罷民之受惠甚多,而監司又兼他道管餉,五字缺西,無一物一事之惠減,且被關西管餉之苛責,又有京衙貿販取物之苦,至於本道各驛之馬,年年以補把馬價,徵出於民結,自營門買立,雖曰補價,實則專責,且有難言之弊,是誠他道之所無也。海西之民,咸怨痛之,管餉,願以本道方伯兼之,得免他道之刻責,其情誠可慼矣。且三邑蘆田,本來公物,今還屬公,使本道監司管之,一歲所得,必不下數千布段,移用補把馬價,而減田結所收之數,或分給各站,專爲待客之費,與畿甸·關西,同被其惠云。伏願殿下,亟察三弊,快從民望焉。唐代宗,以衰世尋常之君,能毁昇平公主碾磑,以利百姓,殿下,何憚而不能行之耶?人君以保民爲重,苟有利於百姓,無所顧惜矣。嗚呼,今日之事,豈止此而一字缺冗言汗漫,實難疏擧,凡此所陳,雖至賤近之言,不無少補之矣,伏惟殿下留神焉。然而此皆本之聖上定志勤儉至公之德,而德之所由成,亦在勉强聖學,先王修齊治平之道,誠殿下之所當服膺,而盛業成憲,亦莫切於近法於祖宗,臣請粗述列聖勤儉公之德,可以沒世不忘者,爲殿下所法焉。伏願殿下,善繼其志,善述其事焉。太祖大王,至公無私,雖王子駙馬,法外無私賜,諸大臣,請加賜科田。上曰,如是,人必以我私己子也,終不許之。太宗大王朝,賞罰明信,有功則雖南誾·李濟,釋怨追贈,陞配廟庭,有罪則雖閔無咎·沈溫,不以私恩廢法,成宗大王,好聞直諫,人能盡言無隱,嘗夜對,孫舜孝,佯醉逼御座,附耳語良久,天語從容,終無忤意,□二五字缺命俊,上疏言宮禁,辭極峻直,上喜七字缺之長,卽出二宮人,殿下,法十字缺之地,無溺愛之〈弊〉濫賜之私,則十字缺歸怨於殿下矣。寵待臣隣,內結七字缺阻,忠諫日至,賞罰亦自公明,治道安得不五字缺世宗大王,在東宮好學,於違豫猶不輟讀,太宗大王,慮有害於靜攝,盡搜書帙藏之,及卽位,日御經筵,寵接儒臣,講論治道,至忘寢食,嘗以旱災,避殿減膳,服藥之酒,至以鹽湯代之,群臣,泣諫不聽。文宗大王,在東宮,心存經學,嘗步至集賢殿,與儒臣,討論奧義,故當直之臣,淸漏未盡,則不敢就睡,及卽位,去耳目粉華,刻苦如寒士,夙夜圖治,嘗恐一民之不得凡所,殿下,法祖宗至勤之誠,親接賢士,博求治道,習聞安危之理,嘗對謀臣,叩竭善策,以應事務之機,且選忠勤有道術者,輔翼世子,講讀經史,如二聖之在儲宮,則實爲宗社無疆之福矣。世祖大王,嘗欲以節儉化俗,燕居,御木綿裘,二字缺草鞋,且戒世子。賓客姜孟卿曰,勿使爲驕奢,人情由儉入奢易,由奢入儉難,無忘此意,則可無憂矣。上稱善。其後幸其第,見棟宇之頹破,歎曰,首相第如此,豈不美乎?其時風俗咸化,恥爲奢侈,王室至親婦人,私時出入,不乘屋轎,士大夫妻衣服,常從其夫官品,不敢僭踰,公私節用,蓄積盈溢。明宗大王,深念國用耗竭,汰冗官禁靡費,以備非常,黑齒亂前,京倉有米三十萬石,寇退而尙餘五萬斛,以餉天兵,且外郡倉穀,處處充溢,劇賊雖酷焚蕩,猶有未盡,殿下法祖宗至儉之德,自奉儉約,節用愛民,則奢侈之俗,化爲敦朴,因致富庶,雖有非常,無患矣。宣祖大王,導民以仁,事大至誠,故壬辰之亂,天子聞奏惻然,大發兵糧以救之,一國臣民,到此靡爛四字缺死長之義,爭死於節者,不可勝數,二行缺我國節義之盛,中華之人,亦爲歎七字缺使然,實是聖上仁澤,入人者深,而七字缺致也。嗚呼,節義淸白,乃國家之元氣,古之明君,雖異國絶代之人,必爲旌閭封墓,聳一時之風俗,其慮遠矣。壬辰之亂,東萊府使宋象賢,首死於節,倭奴猶且義之,竝其妾收瘞豎標,卽今墓無立石,荊棘埋沒,行路悲嗟,此實聖朝振作之欠典,而志士之所以長歎寒心者也。且先朝相臣李元翼·吳允謙·李弘胄·金尙閏,官至相位,行己淸儉,所居極陋,今則滿城士大夫之家,無不宏侈,世上廉節,到此掃如,豈非識者之所恥耶?雖然,今之淸節,豈曰全無?但世路奢靡,不以爲貴也。前掌令趙涑,常守於陵之操,今則廢病將死,吏曹參議尹文擧,曾爲東萊府使,毫毛無所取,在家耕田,又不自給,獻納李起浡,謝笏窮居,爲人毁踏,而不自愧挫,眞濁世之可貴。伏願殿下,前後死節淸白人等,令攸司,特施異常之典,激勵衰俗,以養國家之元氣也。元氣壯盛,則國有變亂,不至滅亡矣。臣跡雖疎遠,而家則世祿,目見災異之荐臻,國事之顚沛,忼慨痛哭,欲效一得於冕旒之下,頃聞下敎求言,而病伏窮村,今始覼縷,仰答明旨。伏望殿下,恕其僭狂,試垂採焉。臣無任隕越之至,謹昧死以聞。答曰,省疏具悉。爾之愛君憂國之誠,迥出尋常,縷縷千百言,無非藥石之論,予用嘉尙,再三觀覽不已也。可不體念焉?條陳等事,當令廟堂議處。
上在昌德宮。停常參·經筵。
蔡忠元,以都摠府言啓曰,副摠管金是聲,捕盜廳坐起,進去晝仕,請出標信。傳曰,知道。
下直,旌善郡守沈挺豪。
持平朴世誠啓曰,新除授掌令崔蘊,時在全南道南原地,請斯速乘馹上來事,下諭。答曰,依啓。
尹鏶,以修理都監言啓曰,長湍府使金體乾,遞任上來之後,來見臣等曰,前日修理四字缺長湍瓦匠二名,而印迹署押,旣不似都監二行缺推捉外方匠人之事,故取考所謂都監六字缺閣造成時,案付匠人趙金·朴貴賢等,刻期四字缺押則不成形樣,印文則上面書之印二字,而旣不成篆體,下面書則尤不成樣,此不但憑藉都監,中間用奸而已。僞造印信之狀,尤極驚駭,故推捉長湍京主人申男,問其關文傳給之人,則曰,八月初九日,都監使令稱名人名不知者,持此關文,傳給於渠,卽爲傳送本官矣。過數日後,營繕使令尹承吉,來到渠家,催促匠人,及其匠人上來之後,面授於尹承吉,則承吉與本官色吏及匠人等,私語罷去之後,問其曲折於色吏及匠人等,則言承吉欲捧瓦子二訥之價於匠人,而匠人貧甚,無路備償,願爲立役云。以此意告目於本官,而匠人仍爲下送本官云云,捉致尹承吉推問事狀,則曰,渠以積年繕工使令,近年則病不立役,而渠之率丁論孫爲名,以募軍,立役於別工匠,故爲見論孫,入往闕內,逢着別工作書員張振海,則振海給一關文,使之傳給於長湍京主人,而一邊戒飭曰,今此推捉匠人上來之後,切勿率來於都監,爲留置於京主人家,必聽我指揮後進退云,渠則一依振海之言,傳給京主人矣。匠人上來之後,往言於振海,則振海問于匠人,無乃勢家奴子乎?匠人如有備給價本之勢,則捧之,不然則不關,若是勢家奴子,則雖捧價木,必有後弊云,以振海之言,往問于匠人,則答以死則易矣,辦價無路云,以此回報於振海,則振海,答以元來不關,今姑置之云,渠則只聽張振海所言,往來而已。其間曲折,非渠所知云,起捉張振海,推問事狀,則渠本以繕工使令,與尹承吉,四年同任矣。渠爲營繕書員之後,自癸巳至今一不見承吉之面目,而去八月初五日,立役於都監別工作,初十日出往光陵修理處,二字缺使喚於別工作,何暇與尹承吉,相逢於七字缺分明是爐冶所書員金仲善筆迹云。二行缺都監已爲捉囚,而僞造印信僞作關文,七字缺尋常處置,令該曹,窮覈得情,依律處置。四字缺傳曰,允。
尹鏶啓曰,京各司直貢奴婢二字缺上送事,九月念間,行會於各道,而尙不齊到,正案修正,因此遲滯,殊甚未便,京畿·忠淸·全南·慶尙等道監司,竝從重推考,何如?傳曰,允。
獻納李慶徽,正言吳斗寅啓曰,臣等之請罷內官,實出於重國體而慮後弊也。論列累日,兪音尙閟,臣等竊惑焉。近來內奴陳告之弊,愈往愈甚,不可不嚴治而痛革者也。今此末龍之事,殿下旣令該曹,治其瞞告之罪,而及其致斃之後,內司又請該曹濫刑之罪,至以色吏·使令依律定罪,直啓蒙允,此豈宮府一體之意哉?臣等,取見內司移文,則其說張皇,罪狀該曹,而終以請治下吏爲名,其實請罪刑官也。創無前之事,而壞朝廷之缺豈非大可寒心者乎?事有始於至微,終至於三字缺未然尙可憂,況其已然者乎?此而置之,則末流之弊,將不止於請罪下吏而已。聖明,何不深思長慮於此乎?內需之設,本非王政,而因循已久,縱不能遽罷於今日,奈何益滋其弊,一任宦寺之憑藉哉?所關不細,不容但已,請內需司壽進宮當該內官,竝命罷職。答曰,依啓。
刑曹判書李浣上疏,伏以臣,衷情悶迫,疾病彌留,冀得遞免,以安微分,再控疏單,未蒙準許,狼狽悚慄,益無所措,不得不冒死更陳於天地父母之前,臣伏承聖批,辭旨丁寧,感激慙惶,不知所喩,而亦不無所疑於聖敎之下,凡爲官守,各有所司,一失其任,斷可以退,掌刑獄者,不知人之死生而一任於下人之手,則是失其所司而尸居其職也。今臣添長六字缺不當死之人,坐受內司之封駁,故二行缺症轉成沈重之疾,乍寒乍風,累歇八字缺寒束於表,四肢解倦,一身如烟,霧頭目眩於四字缺敗,食飮頓失,寢睡不安,少有勞動,氣塞胸臆,二字缺逐字,惝怳如夢,倘不丐閑,及時醫藥,誠恐沈痼成疾,陳力無望,豈可虛帶職名,將劇地爲養病之坊乎?於臣有切身之患,而在公有曠官之害,伏乞聖明,察臣重病之狀,諒臣悶迫之情,亟遞本職,以便公私,不勝幸甚。答曰,省疏具悉。卿其安心,勿辭察職。
大司憲鄭維城上疏,伏以臣之病勢情勢,俱極狼狽,冒死陳章,冀蒙恩遞,而聖批靳兪,溫諭丁寧,不啻耳提面命,感懼冞增,固不敢更申前請,唯思奔走就列,力疾供職之不暇,而第臣所患寒疾,彌留已久,數日以來,症勢益重,委頓寢席,咳喘達夜,食飮專廢,頭痛目眩,殆不省事,旬月之內,差復供仕,決難爲期。言責之地,彌月曠職,臣之罪戾,至此益深,惶怖煎迫,罔知攸措,不得不更將危懇,疾呼請急於天地父母之下,伏乞聖慈,特諒賤疾之危篤,臣之職名,亟許遞免,以便公私,千萬幸甚。答曰,省疏具悉。卿其勿辭,宜遵本旨,從速調理察職。
校理閔鼎重上疏,伏以臣,於本月二十日,祗奉聖旨,以臣爲弘文館校理,令臣斯速上來,臣聞命震驚,不知所措,謹已望闕拜受訖。伏念臣,疾病支離,已過半歲,每有除名,輒敢祈免,及其屛處田里以來,恩數非常,繼被收召,顧以呻吟委頓,情勢迫蹙,不獲輿曳殘骸,顚倒赴朝,以盡臣子之恭,恐懼隕越,只竢嚴譴。乃蒙聖慈,至許專意調治,其所假借矜恤,特出於優異之眷,臣竊自幸,區區微喘,獲荷天地父母七字缺得免乎溝壑之塡,道路之仆。以下缺以上燼餘
上在昌德宮。停常參·經筵。
推刷都監啓曰,京各司直貢奴婢,成冊上送事,九月念間,行會於各道,而尙不齊到,則每於修正,因此遲滯,殊甚未安,京畿·忠淸·全南·慶尙等道監司,竝從重推考,何如?傳曰,允。
司諫蔡裕後上疏。大槪,臣之病勢與情勢,俱無供職之望,乞賜遞免事。入啓。答曰,省疏具悉。卿其安心,勿辭察職。
政院啓曰,文學安後說,以痘疫犯染,勢難出入書筵,陳疏到院,而不敢捧入之意,敢啓。傳曰,遞差。已上朝報
上在昌德宮。停常參·經筵。
傳曰,東萊府使,過數日後下直。
禁府都事兪命益,慶尙左水使成釴拿來事,出去。
兵曹啓曰,當日刑曹參議南龍翼,自宣仁門入來,差備門外擊錚,極爲駭愕,令攸司囚禁治罪,同門守門將崔孝述,常時不能禁斷,以致闌入,亦爲非矣,請推考。傳曰,允。
禁府,南龍翼拿囚。啓。以上朝報
上在昌德宮。停常參·經筵。
全南監司書目,道內民弊變通事上疏上送事。答曰,省疏具悉。疏辭當令廟堂議處焉。
知事鄭世觀三度呈辭。入啓。遞差。
備邊司啓曰,刑官之任,不可暫曠,而判書李浣,尙未行公,參判李坰,新除數日,不卽出謝,參議南龍翼,方在就囚之中,不但獄訟淹滯,前頭立春不遠,若致啓覆過時,尤爲未安,判書李浣,參判李坰,使之速出察任,參議南龍翼遞差,其代速爲差出,何如?傳曰,允。
府啓,靈愼君瀅,以秩高宗班,不自檢束,多有貽害閭里之端,其家近處韓姓人,入接家舍,欲爲廉價抑買,則其人不肯許賣,因此發怒,多率家奴,親往其家,十餘間家舍,一時撤毁,頃刻之間,只餘瓦礫之基,其家主,當此冬寒,失所無依,彷徨岐路,所見慘酷,凡在瞻聽,莫不驚駭,貴近之臣,先自蔑法,今此可愕之事,豈不寒心哉?二字缺大君在世時,一生儉約,操心愼飭,閭巷間未聞有一毫貽弊之端,人皆敬歎不已,而其子不遵遺訓,至於居憂之日,恣行駭異之擧?墜厥家聲,乃至於此,雖出於年少妄作,豈可無懲勵之擧,請靈愼君瀅,從重推考,事知奴子,囚禁治罪。今此推刷時,取怨之端非一,而其中尤甚切迫稱冤者,代納奴婢,免賤十年過限後,其奴婢物故,無所生之類,不計久遠,竝其子孫,擧皆還賤,男婚女嫁累代從良,至於出身者,俱不得免焉。其爲切急之冤,莫此爲甚,呈訴呼冤,欲爲伸理者甚多,聖明,特爲軫念民怨,頃日次對時,此類等,以他奴婢計口代捧,仍命免賤而丁寧下敎,聖慮所及,莫不欽仰,而都監堂上入侍矣人,以旣成正案,到今追改重難之意,有所陳啓,不爲將順奉行,其亦不思甚矣。若干成冊修改之役,雖曰重大,而許多還賤之弊,永世呼冤,怨歸國家,其爲重且七字缺正案修改乎?此一款七字缺所關非細,請令都監,依榻前聖敎,停當施行。近來外方土豪,武斷鄕曲凌轢地主之習,比比有之,莫能禁戢,識者之寒心,久矣。前兵使裵時亮之族姪從孫,世居金山地,曾於年前,時亮爲本道兵使,經過其鄕里,金山郡守申崇耉,以支供之事,出待其村之際,時亮姪孫輩,稱以缺害其里,挾勢二字缺慢侮土主,前後相較,可駭可愕之事,不一而足,及今崇耉之解歸也,出宿於官門五里之程,未及出境,時亮姪孫輩,遞往之日,率其宗黨奴僕,來詣官家,入坐鄕廳,有若官員坐衙者然,招入鄕所,不意結縛,穢物塡口,沈諸池水,數其符同前倅之罪,肆意凌辱前官,無所不至,人言藉藉,聞者莫不痛惡。此事不治,則土豪倔强,尙難以糾正,所謂裵姓人作亂者,請令本道,嚴査重治。答曰,依啓。靈愼君事,更加詳察處之。
上在昌德宮。停常參·經筵。
忠淸監司書目,沔川郡守李憕罷黜事。
黃海監司書目,海州牧使柳志重,母在喪事。又書目,本道推刷正案,已爲完畢上送,兼本職,請令該曹,速爲處置事。
禮曹,來丁酉式年漢城試進士初試,二月初六日,生員初試,二月初八日,文武科初試,二月二十七日,雜科初試,三月初十日,進士覆試,八月十二日,生員覆試,八月十四日,生進放榜,八月二十七日卯時,文武科講經覆試,九月初一日,文武科殿試,九月十三日,文武科放榜。缺以上朝報
上在昌德宮。停常參·經筵。柳一相校。郞廳李朝望書。
上在昌德宮。停常參·經筵。
平安監司書目,以推刷都監關,道內各司奴婢考出虛名爲在,龍岡·三和·肅川等官及虛名勒捧差使員順川郡守鄭德祉竝只,都監處置事。
府啓,靈愼君瀅,隣人家舍抑買不許,則乘怒撤毁,家主其所呼冤之狀,人言藉藉,有難掩覆,如此蔑法可駭之事,若以宗戚貴近,有所饒貸,執法之官,亦不糾正,則諸宗作弊,無以懲戢,無告小民,亦何以奠居乎?臣等所論,在所不已,而聖批,以更加詳察處之爲敎,不卽允許,臣等竊惑焉。當聖明至公用法之日,人或疑其偏於親愛,施其薄罰,亦有所持難,則其何以服人心而振頹綱乎?此非遠外難明之事,亦非泛然風聞之比,輦轂之下,衆目所覩之地,所犯實狀,如是狼藉,豈待更加詳察而知之乎?請依前所啓,靈愼君瀅,從重推考,事知奴子,令攸司囚禁治罪。答曰,依啓。已上朝報
上在昌德宮。停常參·經筵。
慈殿,藥房問安。答曰,無事。兩殿·兩宮問安。答曰,知道。
推刷都監啓曰,以司憲府啓辭,傳敎矣。頃日登對時,代贖奴婢十年後,物故還賤之數,有變通之議,自上特下獻口代捧,仍許免賤矣。厥後尙未登對,未及定奪而已,有何不爲將順之意乎?必須熟講處之,然後可無未盡之事,依前陳達,姑待登對面稟擧行之意,敢啓。傳曰,知道。
政院啓曰,左副承旨蔡忠元,同姓五寸幼學蔡興復身死,服制已行四日,出仕,何如?傳曰,允。
義州府尹書目,回還謝恩使一行,初一日渡江云云事。
判敦寧閔馨男上疏。大槪,病重,本職及太常提調,懇乞遞免,以便公私事。入啓。答曰,省疏具悉卿懇。卿其安心勿辭。
司諫院,大司諫蔡裕後同姓六寸弟幼學蔡興復身死,服制已行四日,出仕,何如?啓依所啓施行。
持平朴世城,妻父歸葬後入來。
校理李萬雄上疏。大槪,冒死陳情,乞補一縣,以遂便養之願事。入啓。下該曹。
假注書吳尙病,代△權大載·慶㝡·安後有。
傳,錦林君愷胤,珍陽君聃齡,晉川君喜慶,龜興君睒,靈川都正翼賢,安平守濡,前監司李後山,府使金重鎰,郡守金震標·李復吉·李之華,牧使朴安悌,承旨兪暘,參判金佐明,判尹申埈,參議睦行善,內官金彦謙·尹完,縣監申洌,府使金廈樑·李洵,縣監劉應元·洪宇亮,奉事尹㙫,正郞李奎基,郡守李大樹·鄭榮漢,縣監韓命遠·權尙矩·徐尙民·任耋·李悅·李弘祚·鄭基豐·慶一會·蘇山海·朴承健·金克和·李博,牧使李有溫,府使李廷楫,郡守沈檍·李稠,學正申基寶,郡守李惟碩,別提李俊英,縣監李尙馝·盧尙賢·尹勉之·黃儁耉·尹勉之·李敏行·柳景紹,郡守韓維·安廷燮·李文柱·沈玖·崔孝騫,都事洪南立·李汝恒·呂閔商,引儀洪時迪,佐郞安維,府使權蹢,郡守金會宗·李緯國·李雲栽,正李枝茂,典籍孫興烈·宋協·任座·宋奎濂,博士南宮鈺·許璧·柳挺輝·鄭樸,學正趙硡,學錄姜象先·李球,正字沈梓,牧使金鋿,經歷李時術,縣監尹就殷·李程·金湍·申正律,察訪李濡,監役金自鍵,參奉柳命才,府使金佑明,參奉趙徵奎,郡守尹益亨,監察成熙績,庶尹盧尙義,修撰睦兼善,花山監文憲正權諿,忠淸正惟城,陵星正沃,靈平郡泗,平昌副守萬壽,滴林守靈胤,掌原副守惟諴,洛原守孝寬,義興副守惟賢,錦城副守惟善,錦川副守惟直,錦陵副守惟賢,錦溪副守惟明,錦洲副守惟亨,海陵副令時龍,靈昌副守翼哲,洛西令秀胤,石興令以龍,安昌令檍,原仁副令珞,石陵副令以順,昌興副令純賢,仁川副令景衛,花原監徵憲,花山監璋,文城監希福,鶴陵監愛壽,花城監元憲,菁原監敬行等,敍用。牧使邊復一·林㙐,監司南翧,仁山都正珍,義陵都正惟吉,郡守韓必久·李明溥,正郞李䆄,郡守姜車載,縣監鄭世輔·李得龍·金之聲,都事權浣,縣監洪處深·姜琠·鄭基豐·洪處尹·曺時亮·尹商擧,直長李馥,學正柳之芳,察訪任暎·吳炩,監役沈之潤,通禮鄭之虎,直長鄭鏘,郡守李惟碩·申肩,縣監李正英·洪禹民,郡守姜悅·正李枝茂,錦林君愷胤,郡守韓維·梁侙·沈玖,縣監申在等,職牒還給,前護軍白弘性,司果朴霽,僉使具璜,司勇金伸光·鄭震立·車慶敏·任繼賢·柳誠一,兵使朴敬祉,水使金素,兼司僕將崔起宗,僉正朴弘竬,司直金尙彬,僉使全發英·黃道昌·鄭舟信,宣傳官田起徵,護軍林友信·崔應天,部將尹悌立,僉使吳誠國,內乘具元弼,萬戶金涑·李尙馣,僉使安汝晉,萬戶申悌立·金贇,司直安後稷,武兼尹時達,從事官李慶彬等,敍用。護軍柳遐,水使金漢文·金素,兵使李壽昌,僉使南弘瓚,護軍李行進,進將趙維新,大將元䎘,護軍鄭彦璜,權管董承憲·蔡天侃·金鼎輝·柳應淵·南得福,萬戶李元根·李景憲·吳時悅,僉使李佖,萬戶元三傑,部將姜徵,習讀李大男·朴尙實·鄭文道,宣傳官李延禎,參軍吳瓊立,司猛姜德富,從事官李弘基,部將李得吉·柳之業·韓之逸·柳砥己等,職牒還給事,下吏兵曹。已上朝報
上在昌德宮。停常參·經筵。
元斗杓曰,守令三字缺處,可以號令耳。鄭二字缺曰,楊州若入,則自他道送守鎭之亦可,往在丙子,楊根守韓晦一入城,故以金迪察之。上曰,無營將等處,則鎭官當入,而旣入之後一字缺無善策,亦未可猝一字缺營將何以爲之?太和曰,營將不可創設,當使廣州所屬砥平·楊根·驪州·利川等邑,親往鎭官,交付鎭一字缺受而入城,可矣。李時昉曰,前日則廣州五邑,皆入之矣。上曰,入後,樵糧亦難。鄭太和曰,然則自守禦廳,爲啓目定之,可也。李厚源啓曰,前日安興鎭事,屢言備邊司矣。近見徐必遠狀啓,其言似爲不一字缺今後,定爲事目,如何。鄭太和曰,自上以掘浦,爲善二字缺本道水使之去時,而監司以無發落爲言矣。四行缺元斗杓曰,彼旣見,分付之後,則知之矣。三字缺知監司非走去之人臨亂,則近水之處,防備,可也。鄭太和曰,人之意見有異,監司,何可偏處於一隅乎?若有事變,監司在於安興,則水路可以通之。李時昉曰,非徒水行之可通,水陸皆可通之。鄭太和曰,李文柱上疏中,所言皆善,而若行之則難,且有不可行之事。上曰,昨見歲抄,李文柱,以安岳見破,言行何其異也?太和曰,此人,乃李文偉之四寸也。前後居官,皆被論,疏中有措施黜陟,皆以勢力云,彼必不服罪矣。疏中條件甚多,而以勤儉公,爲修聖德第一義,此言,自上體念,則幸甚。官吏不擇,且不久任之弊,自前言之者非一,而今亦更飭銓曹,宜當,至於是非黜陟,一字缺於情面勢力,胥一字缺僭渝等弊,則令十三字缺侍。鄭太和進曰,近日日十四字缺之故,頃有感冒之二字缺太和曰,外庭則未及知之,而平一字缺後始知耳。太和曰,備邊司有面稟事,乃義州用錢事也。上曰,凡干事,一依定奪,而無他事矣。鳳凰人,以自己所利之事,如是來云,而監司狀啓云,若盡罷諸處錢用,則或有難便之事,且云錢爲有用之處,國家本欲罷之者,以其無用也。不可二字缺勒用,亦不可一字缺之勒罷,但三字缺餉耗穀事,不當率爾一字缺之,欲與大臣議之。太和曰,一字缺之用,必爲公家物,而用之若爲無一字缺之物,則罷之誠是一字缺欲罷之,彼處民情,若願行之,則不可勒罷,然順民情而一字缺則可,不可以公家之物,爲歸虛之地。上曰,若以此處無用者,轉以爲彼處之有用,則公私皆利四字缺太和曰,臣之意,則以無用爲有用則可,以有用爲無用則不可,前日李時昉四行缺之故,其錢皆在鋪子。沈之源曰,及今罷之則可,不然三字缺益滋。鄭太和曰,常平廳,以錢得米之事,無他利二字缺錢數加減一字缺之而已。若問于許積,則可知也。積曰,此言然,民間欲以錢受米布者有,不聞以米布願受錢者也。太和曰,西路行錢,雖不勒罷,而不費公家之米布,但以所在錢文,轉用之則善矣。退爲粘目,以爲擧行之地,可也。又啓曰,前日李時昉,山城入屬守令事,未有定奪,江原道二鎭,忠州及京畿新屬邑,皆入於山城乎?上曰,此等邑宰,若皆入城,則不但地狹,命令亦不得施於列邑,監司亦不可入矣。李時昉曰,忠州則營將當入。元斗杓曰,屬邑調兵運糧,專責守令,忠州則營將在焉,而江原道·京畿一字缺邑,皆使入之,則是棄望也。太和曰,春川所屬,則十三字缺又所啓,李文柱疏十五字缺而言也。其他進上二字缺司饔院一字缺言也。自前禁二字缺退之弊,亦非一二,今又申飭,何如?上曰,凡進上之物,一字缺方所捧於民者,必以不損一羽一毛之物云,而及其上納則不然,如柚子等物,亦捧體大品好者云,而中間換納,徒爲厲民之歸,而享上之物,終至如此,此意亦宜,申飭于諸道監司,可也。上曰,近來進上之物,臘肉·鹿尾,否〈?〉皆爲折食,甚無形矣。鄭太和曰,此皆京主人所爲,自昔外方各邑,一字缺有京主人,而皆以京人雇立,其雇者皆有勢家人,故雖或有不能之事,而可以力圖之矣。且進獻馬事,自上命罷,臣則以爲八道藩臣,或因誕日·節日進貢,未爲不可,臣恐自此以後,進上之馬闕矣。上曰,方物則三四二字缺一進,藩臣享上之義,不可埋沒,前因災異,只罷二字缺方物則已來,故不罷矣。當時,有以此爲三行缺輕罷,代施他罰云,而二字缺仍任亦有妨於待士夫,二字缺實爲難便。上曰,然矣。鄭太和又啓曰,李文柱疏二字缺原從功臣作隊,忠義·忠順衛等子枝兄弟四人中,一人習武,三人助之,公私賤之嫁良夫娶良妻所生,竝從公役,年少僧人下山定軍額外校生變通等事,其言雖是而勢難施行。上曰,忠翊衛者,何也?太和曰,原從功臣之子孫也。亦有他人冒屬口傳而有此號,其實乃軍士。上曰,原從功臣事,甚無據,雖身在外方,亦冒屬錄,因用功減,待之甚單,而不防其端,末世此事,甚可笑也。太和曰,甲子振武功臣,皆三·五歲兒爲之。上曰,原從,自何時始而開國時,數萬軍兵,皆錄原從乎?或有事變一字缺從,罷之,可也。上曰,一字缺承休之汰定童蒙甚强,彼童蒙輩,因承休遭喪之十四字缺啓之事非他,直以十六字缺李厚源曰,安岳校生八百七十餘人,李文柱皆降定一字缺故見敗矣。鄭太和又啓曰,李文柱疏中,有北民苦於武官,願得文官云,宜令該曹,間以文官差送,而且念國無紀綱,地非樂赴,鍾城一邑,亦僅以文官充差,如姜栢年之殘弱多病者,方在其任,以此觀之,則雖欲多送文官,不可得也。上曰,姜栢年之事,予欲言之而未果,今因言端,始言之矣。頃日駙馬揀擇時,姜栢年兒子入來,予問及其父,則泣說其父在遠病重,誠可惻然,令該曹,遞授京職,可也。鄭太和又啓曰,李文柱所陳軍器寺參上官員久任事,兵曹判書元斗杓,亦兼提調,同爲入侍,使之依其疏辭,施行,何如?元斗杓曰,本寺一字缺官,多有老敗之人,欲與提調李浣,相議稟處,二字缺及矣。吏曹判書洪命夏曰,其中僉八字缺,二行缺其方文一字缺其法,何如?上曰,孔大信八字缺其任而善爲之。太和曰,傳其任之人,勿拘常規,久任二字缺之,可矣。又啓曰,大將之任,當愼簡其人,南斗柄,當授二字缺時雖不協,物情熟習之後,或有可取,而外間人言多有云云,臣久欲陳達而自上不允,則恐損事體耳。沈之源曰,人皆以爲不合,而管下亦不愜云。鄭維城曰,重任如是,故臣不敢發言,大臣之言及此,果如所達。之源曰,亦聞其嗜酒日醉矣。元斗杓曰,人皆以臣等,承順不言,爲非耳。四萬餘軍,安可付之如此之人。蔡裕後曰,臣亦聞外間不合之言。斗杓曰,尤有顚妄之事,以朴敬祉爲中軍,敬祉之名位,固非當爲中軍者也。軍色郞廳差出之時,以兄弟三人,同擬於一望,此皆取笑於人者也。且所受三百餘同之木,欲以取利,已用八十餘同矣。累萬之兵,恐不能鎭定也。鄭太和又啓,十三字缺使本道兼之,而此事十三字缺又啓曰,李文柱所陳海西箭竹爲貴,輸送海州二字缺分給各官事,當爲擧行,而待明春新捧,陸續下送,不必一時多送矣。上曰,然矣。又啓曰,壬辰年東萊府使宋象賢之節死,人到于今,誰不歎服?李文柱疏中,以爲墓無立石,荊棘埋沒云,崇奬節義之臣,有國一字缺所當先,其奉祀子孫可用者,令該曹,隨才錄用,何如?上曰,依爲之。又啓曰,李文柱疏中,內外獄訟之久滯者,爲先剖斷云,以此意,分付諸道監司,使之申飭列邑,從速處決,何如?上曰,依爲之。又啓曰,李文柱疏中一條,乃親政事也。先王朝,亦有親政之時,而但有非便處,下吏不得入,則官資不一字缺知之矣。上曰,親政固知無益,而亦當一番爲之,可也。許積曰,戊寅二行缺陳告後免賤,而各司奴婢,則異於七字缺婢,陳告後施賞,則恐無一人蒙賞者矣。上曰,官奴婢,則必以官奴婢陳告後免賤者,以其官奴婢之役甚苦,陳告奴婢,若非官奴婢,則慮其官奴婢之漸縮也。此後官奴婢,則雖非本官奴婢,必以官奴婢陳告後免賤,京衙門典僕,亦依此爲之,各司奴婢,則雖以他各司奴婢陳告,亦爲免賤,可也。又所啓,奴婢計口代納事,當遵前日榻前之敎施行,而必有定限然後,可矣。上曰,其限幾何而可乎?之源曰,臣意則五朔定限可矣,其餘訴冤之類,則依前定限,過今年之後,切勿聽理,何如?上曰,依爲之。又啓曰,計口代納之奴婢,恐有虛僞之弊,令本邑守令,詳察疤記而成冊點閱後,又定差使員,依二字缺點閱之例,十分詳十一字缺末端書其各官十四字缺爲着署,後日如有虛錄現露,則差使員·守一字缺監官·色吏,竝爲嚴治,何如?上曰,依爲之,而不必別定差使員,以可合御史者,擇定都事,使之專掌擧行,守令之可罪者,亦令狀啓,可也。又啓曰,推刷事,久而愈難處,奴婢中隱漏現出者,隱漏時無物故公文,故正案以貢奴懸之,而已死之人,不可徵貢矣。元斗杓曰,落漏而無物故公文者,徵於父母及一族之事,已有定規矣。鄭太和曰,以生爲死,亦甚難處,然寧受欺於生人,不可致侵於死者。之源曰,代奴婢免賤事,限內物故,當還賤,而其奴婢雖死,亦不出物故之文,此尤難處。太和曰,物故非公賤,則不出,故無可準公文耳。洪命夏曰,若以奴婢之數考之,則御史之善不善在矣。上曰,一字缺御史善爲之耶?命夏曰,惟金始振二行缺名之文券,以爲正文記,此甚無據矣。七字缺婢之事,臣意欲別爲一事者,非但正案修改之難,一字缺前則代納奴婢之所生,不爲計口,今則當爲計口,一字缺之似有混同之弊,故欲許於續案之時矣。鄭太和曰,若令各官,以代納奴婢爲別案,而正案則於本奴婢之下,懸頉而已,則無正案修改之弊矣。上曰,依爲之。許積曰,修理之役,日勢凍寒,故今姑停止,春間當復爲之,他事則雖已略備,而石役未畢,曳石之軍,不可不預爲料理調用,而僧軍之外,更無他策。鄭太和曰,前日所定僧軍,元數之中,計減之敎,只四百名,以此立役,勢難運石,全南·慶尙兩道僧軍,加定其數,預爲分付上送,如何。元斗杓曰,僧軍必用千名,以計減僧軍四百名之數,當加六百名,以足二字缺全南道四百名,慶尙道二百名。九字缺許積曰,宮墻外,至十三字缺因居今將移去,而古繕工監基,有空地,渠輩二字缺結舍移入,欲受官家公文,此輩時居宮墻外家垈,亦非私基,乃是紫門所屬,公地不可泛然折給,有若永作自己之物,姑爲依願移接之意,論理題給,以爲後考之地,何如?上曰,依爲之。又啓曰,軍資監無面,合二萬七千五百餘石,此則何以處之乎?大臣入侍時,詢問處置,宜當。鄭太和曰,此乃二十年流來事也。使戶判考出一年上下數,而通計則可知一年無面幾許石,然後原情定罪,似可矣。上曰,依大臣言爲之。許積曰,二品實職曾經者,身死則例有賜祭及棺槨價題給之典,而以老職加資者,亦授此例如一字缺同知,似與宰相有間,欲爲稟定矣。上曰,豈可二字缺宰相比也?鄭太和曰,中樞府同知八字缺,二行缺矣。今因老職同知之說,敢此陳達,五字缺之恩,則寧使受祿一等,而卽爲改差,俾得均一字缺可矣。上曰,依爲之。元斗杓曰,臣亦不能無顔情,以老職陞資之人,除授同知,始願則一番謝恩後,以爲身後之榮云,而旣授之後,雖累年虛帶,萬無自遞之意,如金守玄·李元俊等,爲先遞差,何如?上曰,依爲之。李厚源曰,弔祭等事,本曹主掌,而今當稟定式例,此後則以老職加資,除授同知者,勿爲施行乎?上曰,依爲之。洪命夏曰,前頭褒貶已迫,而本曹正郞李廷夔,出使未還,遲速難期,佐郞洪葳,與參議南老星,相避當遞,都目之政,不可無實郞廳,而旣無現存郞官,前日擬薦之人,亦有有故者,將不得備望,郞官之望,事異常規,何以爲之?上謂鄭太和曰,此言,何如?太和十四字缺古規,必有郞官十四字缺則判書與諸堂上,相議擬望,亦多有之,臣亦冒一字缺銓郞,而無郞廳時,堂上之所薦也。上曰,然則依爲之。洪命夏曰,江界·鍾城等官,今當差出,而皆文官爲之乎?鄭太和曰,江界則近以文武交差,而鍾城則連送文臣矣。上曰,江界則武臣差出,而鍾城則文官差送,可也。李時昉曰,臣前日習放南漢時,新造之器皆好,而前在拂狼器,但不合於用,以水鐵鑄之,故三放皆拆矣。火器必須堅實大完,箍三以熟銅爲之,甚爲堅實,以五十兩火藥,載而放之,皆越望月峯,欲以言陳達而恐不能詳,故別單入啓,以爲御覽之地。上受而覽之。李厚源曰,許通良賤,當爲分等,而庶孽一字缺子,則無許通而赴擧乎?鄭太和曰,許通古無規,自一字缺珥始,許通之子不可復爲許通,未許通五字缺,三行缺乎?皆曰不可,庶孽無許通帖,而欲免庶孽之二字缺名紙,皆以加資書之,必嚴禁其書資之法,可也。洪命夏曰,仕路混雜之說,無可奈何,而亦有五品之人,無陞四品之時矣。上曰,何爲其然耶?命夏曰,如洪履一輩,久居而不遞,故在下者,無可遷之窠矣,乃罷出。已上燼餘
引見時,李時昉啓曰,京中行錢,旣已停罷,常平廳所儲生銅三千斤·熟銅一千斤,移用於鑄砲,而鍮鑞則自本廳貿備,何如?上曰,依爲之。
又所啓,本廳財力已盡,米布等物,他無別樣料理之路,老職許通帖各一百張,令該曹成送,以爲補用之地,何如?上曰,許通帖則令該曹成給,如不足則財料,令廟堂拮据給之。
鄭太和所啓,李文柱所陳,海西四處山城可守,安岳軍兵可得云,而西路與他道有異,不可輕易施措,鳥嶺·火嶺,雖有地利,今難新創矣。上曰,然矣。備局謄錄
以李延年拿囚公事覓入事,傳曰,此豈當初拿來公事乎?禁府羅將下送啓下單子覓入。
以李延年定配單子,傳曰,廣州與楊根,不甚相遠,殊未妥當矣。禁府謄錄
下直,吉州牧使李聖信,中和府使李洽,豐基郡守金夏鉉,文川郡守洪聖龜。已上朝報
上在昌德宮。停常參·經筵。
以今十二月初三日,大臣·備局堂上引見時,擧行條件,傳于尹鏶曰,領相所啓,李文柱上疏中回啓事,何以泛然書之乎?今條件無落漏者乎?昨日入侍諸臣處,詳議改入。
有政。吏批,判書洪命夏進,參判吳挺一進,參議南老星進,行都承旨李應蓍進。
兵批,兼判書元斗杓病,參判尹順之病,參議鄭攸病,參知六字缺,二行缺
凋謝,數三年來,再度作吏,輒因疾病四字缺只貽民弊而已。近來宿病又發,全不省事,尋常職務,猶患未堪,本州劇地,以此病勢,決難强赴云。新除授海州牧使申湸,呈狀于政廳曰,年踰六十,衰朽已極,素患脚病,近又益甚,不能行步,委頓枕席,加以寒疾極重,旬望之內,無望肅謝,速爲入啓處置云。洪州牧使李惕然,海州牧使申湸,所患如此,赴任無期,竝改差,何如?傳曰,允。
又啓曰,鍾城·江界,今當差出,而文·武堂上可擬之人乏少,臺侍及外任中可合人,竝擬,何如?傳曰,允。
又啓曰,黃海監司,今當差出,而擬望之人乏少,承旨中可合人竝擬,何如?傳曰,允。
又啓曰,玉堂·春坊闕員,今當差出,而擬望之人乏少,相避時推竝擬,何如?傳曰,允。
以睦行善八字缺爲兵曹正郞,安後一字缺爲兵曹正郞,權尙矩爲二字缺佐郞,許道爲長淵府使,李慶彬爲順川郡守,一字缺始昌爲臨陂縣令,李端相爲吏曹佐郞,吳挺緯爲副應敎,錦林君愷胤,平興君申埈,李叔鎭爲沔川郡守,閔暹爲江東縣令,李艪爲龍岡縣令,韓公信爲江界府使,任有後爲鍾城府使,李弘淵爲黃海監司,睦兼善爲副修撰,洪葳爲副校理,鄭榮漢爲白川縣監,金佐明爲副提學,許珽爲成均博士,鄭樸爲承文博士,金萬基爲承文副正字,李時術爲文學,李元禎爲待敎,呂聖齊爲檢閱,權諿爲洪州牧使,金鋿爲海州牧使,呂台齊爲刑曹佐郞,兪瑒爲承旨,鍾城府使任有後,今加通政,左承旨金振,右承旨蔡忠元,左副承旨兪瑒。
兵批,李行進·金佐明·朴霽·朴敬祉·申四字缺,二行缺·具鐄·金伸光·鄭震立·車慶敏·任繼賢·柳四字缺竬·金尙彬·全發英·閔鼎重·安後說爲副司直,李一字缺夏·李知白爲副司果,朴而昭·郭希泰爲副護軍,任一字缺伯爲僉知。
金壽恒,以內醫院言啓曰,進上駝駱粥煮取銀招兒,非但體小,逐日磨洗,行用年久,其底漸薄,未免焦熬,令尙衣院添補改造,何如?傳曰,允。
尹鏶啓曰,啓覆罪囚,當於今月二十日內處斷,而罪人則只有朴生一名,文書亦已修正。但大祭後立春前,只隔一旬,其間且有各司褒貶。日字之促迫如此。除拘忌,以今月十一日初覆,十三日再覆,十六日三覆爲之之意,敢稟。傳曰,知道。
蔡忠元,以備邊司言啓曰,昨日平安監司狀啓粘目中,弊字誤以物字書入,而臣等未及致察,極爲惶恐。付標以入之意,敢啓。傳曰,知道。
尹鏶,以弘七字缺授副修撰睦兼善,時在京畿八字缺事緊,請斯速乘馹上來事,下諭。且本館下番一字缺無入直之員,以上番姑降,推移入直,何如?傳曰,允。
蔡忠元,以訓鍊都監言啓曰,前水使金漢文,都監千摠,已爲啓下,而方在罷散中,時無職名,依例付軍職,冠帶常仕,何如?傳曰,知道。
李應蓍啓曰,小臣,今日尙衣院褒貶進去,下直。傳曰,知道。
大司憲鄭維城啓曰,臣伏見該曹公事,則以軍資監米麪欠縮之故,本監丁丑以後,多官百餘員,一依先生案謄出,將有査處之擧云。臣亦丁丑初,忝任本監,旋卽遞免,而應在指名擧論之中,臣不勝悚然之至。一字缺於丁丑十月,母喪服闋之後,仍爲病伏墓下,聞有軍資正除拜之命。當國事未定之日,旣有職名,不得退在鄕曲,舁病上來,僅得肅謝,病四字缺,二行缺之列,則當此査處之日,臣何敢自以爲無三字缺然於臺閣之上乎?決不可一刻苟冒,請命罷一字缺臣職。答曰,勿辭。
尹鏶啓曰,大司憲鄭維城,一字缺啓煩瀆,退待物論矣。傳曰,知道。
大司諫蔡裕後,司諫沈世鼎,正言吳斗寅啓曰,宗簿寺正李回寶,爲人怪妄,多有人言,本不合宗簿長官之任,加以曾爲關北守令時,潛奸邑婢,以其同生,假托官事,公行販賣於西路,與之分利,暗置工匠於衙中,預造喪車,欲祕其跡,托以鄕約,招集境內諸人,飮以一巵,竝徵米太。且於監司·御史來歷之日,自述治績,誘令吏民齊呈稱譽,此外詭誕無形之事,不可殫說。關北之人,至今唾罵,請命罷職不敍。瓮津縣令趙聖達,爲人本來麤猾,到任之後,專事肥己,盡取居民之分一字缺柴場,官自煮鹽三字缺利民八字缺請命罷職。答曰,更十一字缺
洪柱三啓曰,大司憲鄭維城,引嫌而退。初不行公,旣無干涉,則雖有査處之擧,有何可避之嫌?大司憲鄭維城,請命出仕。刑曹參判李坰,身有重累,廢棄多年,復通仕路,固已濫矣。曾爲畿邑守令,旋以不法見敗,收敍之後,亦無履歷,而驟居亞卿之列,物情莫不嗤點。況其年紀,衰耗已甚,詞訟劇地,決非所堪。刑曹參判李坰,請命遞差。答曰,依啓。
昧爽,黑雲一道如氣,起自巽方,直指艮方,長二十餘丈,廣尺餘,良久乃滅。未時,太白見於未地。
以今十二月初三日引見時,擧行條件,傳于尹鏶曰,推刷代奴婢事,完畢間又退五朔,而他公事,則不許聽理二字缺一款,似爲落漏矣。更問于右相書入。
正言洪汝二字缺疏,伏以臣,猥以罷劣,濫荷隆私,涯分已踰。五字缺,二行缺惟有束裝戒途,駕不遑俟。臣雖六字缺第以臣有偏母,年齡未甚衰邁,而積憂成疾,已閱累歲,夏秋之交,重患腹脅之痛。臣時在京,臣母慮貽臣憂,不報臣知。臣每得平安之報,謬謂信然。逮臣歸對,則病雖少差,元氣頓敗。且緣邇來日候不佳,將攝失宜,前患復發,重以內感之症,食飮全廢,臥起須人,殆不省事,旬朔之間,難望疹可。臣不幸終鮮,他無可恃子弟,臣身一出,則藥餌將護,寄諸誰手?臣之情事,可謂慼矣。臣欲俯伸私情,坐護病母,則逋慢之罪,實所難逭。將欲感戀天眷,奔走供務,則臣母所患,如向所陳。情勢狼狽,進退俱難,煩腸欲煎,精爽飛越,瞻望靑霄,涕淚交頤,益自傷其身之無似,而厚誤國恩也。伏願天地父母,特垂矜憐,將臣所帶八字缺便公私,不勝幸甚。仍竊伏念八字缺備忘記,因求言之敎,以變化氣質之說,俯詢諸臣。臣嘗不揆僭妄,輒欲仰塞明旨,而悤卒未果,含默而歸,耿耿一念,尙今未已。請粗效微悃,而試垂察焉。噫,詞氣動靜之間,君子之所愼,吉凶禍福,兆朕之先見者。況於王者,一言而爲法,一動而爲則,其所係何如也?臣頃日見答諸臣之批,何其詞氣之間,抑揚失中,若是之甚耶?不涉於嚴峻,不迫於撝謙,但快一時之忿,不覺其反入於自輕之地,虧威損重,莫甚於此。史臣書之,四方傳之,將以爲何如也?豈非殿下平日涵養之功,有所未至而然耶?臣聞喜怒失節,則血氣不循軌,而病爲之生。其可二字缺大,不但害於事而已。昔人論學,以養心爲主,養心之法,明乎理而已。明乎理,則心虛無事,遇六字缺,二行缺叢乎內,本心之體,爲事務所役,無六字缺好勝之心,輔以勇往之氣,則掩蔽沈痼,日以三字缺虛明沈靜,本然之體,終莫得而見焉。如是而遇事一字缺能無窒礙?心不得不動,則又力制其心,使不動焉。不知其所以不動者愈動,而心體愈昏也。愛惡緣情而生,喜怒觸境而動。施措乖謬,政令紊亂,以至乎安危樂亡,迷惑而不知返者,皆由於不明理而强制其心故也。伏願殿下,爲學,以明理爲主,操心,以居敬爲要。溫繹之暇,凝神靜默,姑將等閒酬酢,不必用意照管,收拾已放之心,潛玩未發之前。如是者,或旬日焉,或一月焉,猶有未得焉,不懈而益致其功,動靜交修,表裏無間,則本心之體,庶幾可見,而涵養之功,方有下手處矣。古人論學之旨,要不出此,而變化氣質之方,夫豈外此而別有妙法乎?四字缺四言僕夫。程子曰,何不動心忍性八字缺因讀魯論而祛其病,朱子稱其可法,此尤學問上親切功程也。伏願殿下,加意於性偏難克之處,着力於易發難制之地,勇革前習,一變至道,則其他種種病根,自當漸次消磨。所以感回怒予之天,斡轉治亂之機者,亦豈外此而求哉?第以臣數行陳談,贅於免牘之尾,極涉猥冗,亦自知而臣於曩者,妄進瞽說,嚴譴不加,至形天奬,臣實感慨,寤寐不忘。仍念前疏,遺本論末,語意未該,故輒復以是進焉。非以職事所及而敢陳也。如臣前日之啓,非有他意。臣以晩進,雖未洞諳其情僞,而臣所深憂,以兩西形勢爲重,欲擇方面之任爾。故仍淰遞瑜之論,皆發於臣,則固前疏一字缺意也。以此重被備局之斥,今復提起前疏,强二字缺可謂見刖而不知一字缺也。伏願聖明,恕五字缺二行缺伏以庸陋微臣,百無可取,遭遇聖明,五字缺世殊渥,前後荐加,尋常感激,銘鏤心肝,只擬二字缺殞結,萬一圖報。不幸壯歲嬰疾,遂成沈痼,前年奉一字缺嶺南,中路病劇,未克竣事。幸蒙恩遞,終得生還,御府珍藥,恩出格外,獲延危喘,以至今日者,實是生成之德,感戴寵榮,不知死所。惟其病根深固,已入臟髓,一年調治,未全收效,外貌粗完,神精內損,少有勞心勞力之事,舊症輒發,隨其大小,有感必見。仍以啖食減少,一字缺肉消脫,水火互至,頃刻異狀,志氣筋力,凋喪殆盡,一字缺惟臣常以病人自處,人亦不以行走供仕相期也。顧臣分義,不敢一向言病,每謝恩命,扶曳一出,轉輾遷除,未暇告休,强起隨行矣。屬者,夢寐之外,謬膺睿簡,拔自群僚,委重邊陲,揣分量才,榮懼交極,感泣彷徨,罔知攸措。仰惟天地之仁,曲垂體諒,四字缺旋收成命,一授一改,無非爲微臣地者。終始三字缺翅若慈母之於赤子。臣誠仰感洪造,俯憐殘骸,一字缺恐此生,報答無路,中夜耿耿,撫躬自悼。臣旣不能自力於報效之地,則惟當策勵癃孱,備員充位,少報涓埃,是臣至願。而又自旬日以來,心動氣乏之症,往來發作,火炎內攻,眞元耗渴,終夜不寐,終日眩瞀,僵一字缺直廬,日就澌惙,此實同僚之所共憐憫者也。若得一字缺官閑處,專心調養,期以歲月,則庶或有回蘇之望。今臣犬馬之齒,未及强仕,賴天之靈,倘復爲完人,心力所及,豈無分寸之效,以報罔極之聖恩哉?伏乞天地父母,俯諒危悃,將臣所帶職名,特許遞免,不勝幸〈甚〉。臣無任祈懇之至。謹昧死以聞。答曰,省疏具悉。今姑一字缺遞矣。爾其專意調治,俾三字缺人。已上燼餘
上在昌德宮。停常參·經筵。
以今月初三日,大臣·備局堂上引見時,擧行條件,傳于蔡忠元曰,依金曄上疏,外方習放時,則不必用石硫黃事一款,落漏矣。問于兵判,亦爲書入。
兪瑒,以備邊司言啓曰,行副提學金佐明,本司有司堂上差下察任,何如?傳曰,允。
兪瑒,以兵曹言啓曰,今番重試對擧,別試京中居一字缺出三字缺爲赴防者八人,依六字缺,二行缺傳曰,允。
金壽恒,以推刷都監言啓曰,五字缺告者,非官奴婢,故不爲免賤,依事目六口賞一口之例,施賞事,改付標以入之意,敢啓。傳曰,知道。
金壽恒,以御營廳言啓曰,本廳以新設軍門,凡所施設,不一其端,且當鍊藝之日,千摠五員,或移差他任,或重被罪罰,無一人見存者。莫重軍門,不成模樣。而病伏之中,得人甚難,尙闕塡差,伏切惶悶矣。今者大將臣南斗柄,又以筵臣陳啓,不敢行公,將來習陣試才,一字缺將停廢,極爲可慮。新差中軍李壽昌,方在罷散中,時無職名,令該曹今日內付軍職,使之姑爲兼察之意,敢啓。傳曰,依啓。
行大司諫蔡裕後,司諫沈世鼎,正言吳斗寅啓曰,宗簿寺正李回寶,爲人怪妄,多有人言,本不合宗簿長官之任,而曾爲定平府使時,潛奸邑婢,使其同生,假托官事,公行販賣於西路,與之分利,暗置工匠於衙中,預造喪車,托以班行鄕約,招集境內諸人,飮以盃酒,竝徵米豆。且於監司·御史來歷之日,自述治績,誘令吏民齊呈稱譽。此外詭誕無形之擧,不可殫說,關北之人,至今唾罵。自北來者,亦莫不駭異。此非泛然風聞之比,別無更爲詳察,請命罷職不敍。瓮津縣令趙聖達,爲人本來麤猾,到任之後,專事肥己,盡取居民之柴場,官自煮鹽,與二字缺利,民失其業,闔境怨罵。此非出於泛然風聞,不可使之在官,重貽民弊,請亟命罷職。答曰,依啓。
領敦寧府事金堉箚曰,伏以臣,八耋已迫,萬事無堪,諸處提調,每乞遞免,而屢瀆不允,益切愧懼。今者伏聞,江監有査考徵米之擧,臣卽官之長,任之一字缺罪之首也。不可頃刻冒居,請命先治臣罪,竝遞一字缺司都提調之任,以正邦憲。取進止。答曰,省箚具悉。二行缺
司憲府大司憲鄭維城疏曰,伏以,臣名旣在多官査處之中,不可一刻苟冒於臺閣之上,引避自列,冀蒙鐫免。而本府處置,强請出仕,召牌之下,不得不黽勉就列。而竊有所不安於心者,當初旣爲自鄕上來,肅謝恩命,則雖曰在任日淺,不可謂之全不行公,而處置啓辭有曰,初不行公,旣無干涉云者,與臣引避辭意,似爲相左,此臣之尤極惶赧者也。況且大臣獻議,以前後官吏原情定罪事,旣已停當,則輕重間將爲論罪之人,何敢諉之於帶職不久,晏然仍玷匪據,有若全無干涉者然哉?且臣昨日引避措語一款,有差誤之端,以呈旬遞職後下鄕等語,及於避辭中矣。更考其時私記,則呈旬後下鄕,未及啓遞之際,移拜他職,乃其時實狀,而事在二十年前,未能詳悉記憶,措語則未免差有失實之歸,尤不勝惶悚之至。以此以彼,決難抗顔於法官之列。卽當再避,期於遞罷。而昨自闕下退歸之後,前患寒疾添劇,達夜呻痛,委頓不起,憫蹙狼狽,罔知攸措。玆敢冒萬死濫瀆宸嚴,伏乞聖慈,諒此危迫情勢,臣之本職及兼帶藥房等任,亟許遞免,以便公私,不勝幸甚。臣無任惶懼激切之至。謹昧死以聞。答曰,省疏具悉。卿其安心,勿辭察任。已上燼餘
上在昌德宮。停常參·經筵。
下直,竹山府使李晩,淸道郡守李燦漢,三陟府使申汝豪。
兪瑒,以都摠府言啓曰,副摠管申翊全,以宗廟臘享大祭獻官,議政府肄儀,進去晝仕,請出標信。傳曰,知道。
兪瑒,以備邊司言啓曰,卽見咸鏡監司閔應協馳啓,會寧開市,淸人之來,適當府使遞易之際,誠爲可慮。以忠淸兵使李之老下直日字計之,新府使李文偉,交代入來,應不出數日之內,待其入京二行缺官之任,事甚便當。別定禁軍,火急馳送,及李重信所到處,一字缺致本司傳令,使之罔夜馳赴,俾無中間稽滯之弊,何如?傳曰,允。
假注書吳始壽。
備忘記,傳于兪瑒曰,史官二員,騎馬六匹立之。
金壽恒,以修理都監言啓曰,修理之役,因凍寒停止,明春當爲起役,而曳石等役,非僧軍則無以成形。前日各道所定僧軍元數內,姑減之數,全南·慶尙·忠淸道,各一百名矣,京畿·江原道,各五十名矣。此則固當仍爲調用,而以此四百之軍,亦難完役,故此外加定四百名於全南道,二百於慶尙道,以准千數赴役之意,一字缺爲定奪於榻前矣。全南道前日姑減一百名,今番加定四百名,則明年二月初十日,慶尙道姑減一百名,加定二百名,及忠淸道姑減一百名,京畿·江原道姑減各五十名,二月二十五日,逢點京中之意,預爲知會各道監司,俾無臨時窘急之患,何如?傳曰,允。
以弼善李袤,病不得上去事狀啓,傳曰,調理上來。
尹鏶啓曰,啓覆事,已定日啓下矣。前頭連有國忌大祭,空日無多,刑曹堂上,不可不備員。而判書呈辭受由,參判未差,參議陳疏未肅拜,不無臨時窘急之患,明日內爲政,參判差出,何如?傳曰,允。
兪瑒,以兵曹言啓曰,左邊捕盜大將金是聲,使之兼察右邊之意,敢啓。傳曰,知道。
司諫沈世鼎啓曰,臣曾忝本職,與其時正言閔維重,會于臺廳,維重,以尹㻩·睦行善事發論,而其言極詳悉,臣亦從之,聯名以啓矣。卽見睦行善疏辭,臣等之論失實,甚矣。何敢以事在旣往,而晏然仍冒言地乎?請命遞斥臣職。答曰,勿辭。
正言吳斗寅啓曰,卽者司諫沈世鼎,引避而退。本院今當處置,而此事蓋由於臣曾忝憲職時事也。當其茶時之坐,出禁牌者,臣也,及乎呈課之後,焚其衣者,亦臣也。厥後尹㻩之還徵禁吏之擧,旣在於臣遞職之後,則伊時請囑之從自某處。頃日論事之失實與否,雖非臣之所可與焉,而卽見睦行善疏辭,則以爲犯禁之人,乃其嫂家炊飯婢子,而捉囚禁吏之時,尹㻩則在座同參而已云,此則臣竊惑焉。二字缺,二行缺之日,㻩之陪吏,日日來一字缺於禁吏所囚處,督捧價本六字缺相傳,及其被參之後,始乃推委於已死之同僚,傳播搢紳,聞者莫不憤駭,而今乃引此爲證,至煩天聽。行善雖曰,竊爲年少輩惜之,而臣則反爲行善惜之。近來國綱解紐,禁令不嚴,憲吏之不得下手於士夫家僕隷輩,間或執告,則請托雲集於其時,禁吏獲罪於日後,故臣忝憲職之時,心竊痛之,隨現而治,斷不饒貸。而緣一女僕之犯禁,轉展至此,此無非如臣無狀。忝叨匪據,禁憲失當之致,何敢晏然處置同僚乎?請命遞斥臣職。答曰,勿辭。
尹鏶啓曰,司諫沈世鼎,正言吳斗寅,再啓煩瀆,退待物論矣。傳曰,知道。
刑曹參議睦行善疏曰,臣本庸駑無似,百不如人,前後叨忝,涯分已溢,隨事生疣,疵釁種種。負犯旣重,譴罰猶輕,自分廢置,絶意榮進。不圖聖度包容,恩敍荐降,新除之命,又出意外,臣誠惶恐感激,罔知所措。第以臣被論之事,果有多少曲折,擧朝大小臣僚,莫不知臣之受誣。竊聞頃日筵臣,有以臺論之失實,陳達於天聽者。臣知今日收敍調用,必由於此,臣益不勝震悸惶蹙之至。臣〈非〉不欲奔走供職,以答聖恩之萬一,而其時臺論,汚衊極矣。決不敢抗顔就列,不得不冒萬死略陳梗槪焉。臺論所謂僭衣犯禁之人,果是臣亡兄家婢子也。夏間亡兄家子婦,爲見其母,入往城中寡嫂家,炊飯之婢,從新婦而往,及其還家時,頭戴新婦所脫衣,而被捉於禁吏,市廛觀瞻,萬目所睹。莫不以執捉不着之衣爲怪,而禁吏告於城上所,卽燒其衣。臣與同里居掌令尹㻩,源源相見,而終不言其事者,蓋以事甚微細。雖親切間,亦以開口爲恥。過四五日後,憲府齊坐時,厥婢具由呈狀。執義李杭,掌令權諿,持平徐必遠會坐。李杭見其狀,捉入禁吏,與婢子面質,則禁吏亦以果非身所着而誤捉遲晩。李杭發怒曰,此吏本來奸猾,今又作弊,卽令囚禁,尹㻩在座同參而已。卽今李杭雖死,權諿·徐必遠尙在,非可誣也。臺論至以爲看捧衣價,送于臣家云,人之爲言,一至此哉?此不過新進言官,果於論事,信聽吏輩構誣之言,辭意排一字缺不遺餘力,搢紳四字缺道,至此掃地。臣竊爲年少三字缺,一行缺彈墨未乾,晏然行公,則臺論所謂搢紳之三字缺喪者不一字缺近之矣。伏乞聖慈,鐫改臣職名,以謝物議,以安愚分,不勝幸甚。謹昧死以聞。答曰,省疏具悉。爾其勿辭察職。已上燼餘
上在昌德宮。停常參·經筵。
下直,南陽府使趙嗣基,高原郡守金子文,陰竹縣監趙亨耘,井浦萬戶朴廷舜。
有政。吏批,判書洪命夏進,參判吳挺一病,參議南老星病,行都承旨李應蓍進。
兵批,兼判書元斗杓病,參判尹順之,司饔院監膳進,參議鄭攸病,參知成夏明進,左副承旨兪瑒進。
以鄭致和爲刑曹參議,李奎老爲刑曹正郞,李枝茂爲江陵府使,曺致中爲瓮津縣監,李長英爲軍器僉正,李之禎爲奉敎,二行缺李慶億爲副司果。安興僉使李枝遠,勿罷仍任事,承傳。
傳于金壽恒曰,啓覆不遠,刑曹參議改差,今日政差出。
傳于尹鏶曰,御營大將,不可久曠,今日政,判書命招,卽爲差出。
以李浣爲右邊捕盜大將。
刑曹判書李浣三度呈辭。傳曰,遣內醫看病。
金振,以司饔院言啓曰,忠淸道臘肉,大殿進上生豬一口,世子宮進上生豬一口,色惡臭腐,不合進供之物,殊無享上敬謹之節,當該封進官請推考,陪持人,令攸司囚禁治罪,何如?傳曰,依啓。陪持人,不必治罪。
金振,以吏曹言啓曰,前牧使朴安悌,以焰硝不煮之罪,定配被放之後,又以他罪定配,今年五月,又爲蒙放。則去六月歲抄時,所當竝書以入,而其時色吏,曚曨不察,未免落漏,故今十二月歲抄時,亦爲不書,不勝惶恐。其時色吏,自本曹治罪,朴安悌則何以爲之?敢稟。傳曰,書入。且歲抄書啓中誤字誤書處甚多,殊無敬謹之意,當該色吏,亦爲治罪,可也。
以柳赫然爲御營大將。
金振啓曰,假注書吳始壽,時無職名,付軍職,冠帶常仕,何如?傳曰,允。
兪瑒,以御營廳言啓曰,別三司銀貫得中者,仍給其貫,別單書入之意,敢啓。傳曰,知道。
兪瑒啓曰,卽者,江華留守洪重普狀啓來到,而水濕處纔乾,所見可駭。此必齎持人不謹之致。請令攸司,囚禁治罪,何如?傳曰,不必囚治。自本院治罪,可也。
兪瑒,以兵曹言啓曰,統制使有闕,依近例,令備局議薦,何如?傳曰,允。
行大司諫蔡裕後啓曰,司諫沈世鼎,正言吳斗寅,竝引嫌而退。所論只據其聞,所處只據其覩,而且皆前任時事,今不必引而爲嫌。請司諫沈世鼎,正言吳斗寅,竝命出仕。答曰,依啓。
兪瑒啓曰,新捕盜大將李浣命招,兵符傳授之意,敢啓。傳曰,知道。
金壽恒,以侍講院言啓曰,新除授弼善朴世堅,時在積城地。書筵入番事緊,斯速乘馹上來事,下諭,何如?傳曰,允。
黃海道觀察使李弘淵疏曰,伏以臣,庸愚無所肖似,而幸蒙洪造,忝竊已多,尋常愧懼,無所不容。今者又叨二行缺寄,而任一道之責哉?況今客使絡繹,責應甚煩,苟非其人,一字缺不僨事,此尤臣之憂惶悶蹙,罔敢承當者也。且臣與前監司任義伯爲友壻,在法當避,臣之情勢,俱極狼狽。伏乞聖慈,察臣由中之懇,回授可堪之人,不勝幸甚。謹昧死以聞。答曰,省疏具悉卿懇。卿其勿辭,速往欽哉。
大司憲鄭維城疏曰,伏以臣,身在臺官之列,名在査罪之中,決難苟冒言責之地,引避陳情,聖鑑不諒,不得不更申前懇,濫瀆宸嚴。伏乞聖慈,諒臣情迹難便之勢,臣之本職及兼帶,亟許鐫免,以正邦憲,以安微分。謹昧死以聞。答曰,省疏具悉卿懇。臺閣一字缺遞,自有處置之公論,故人無異議,卿何一向固辭至此乎?卿其安心勿辭。
副提學金佐明疏。伏以臣,奉職無狀,理合嚴誅,薄罰輕典,未足贖釁。不意玆者,恩敍繼下,又有新除,臣驚惶感激,撫躬罔措。豈意聖朝之用人,若是其乖戾哉?論思之長,乃是儒臣之極選,如非鴻儒邃學,何以補君德?如非博一字缺淹識,何以備顧問?缺一於此,亦云殆而況兼之而竝闕者乎?一字缺處下列,尙且愧忸,況爲一館之長乎?且臣猥蒙不世之恩,曾忝籌司之列,無一言裨益於國,無一事祛疵於民,俯仰愧怍,食息靡安。目今天怒民怨,時事孔艱,雖收拾人才,共濟國事,猶不足以日月塞其澗也。豈可使已試蔑效之人,更叨匪據之地,妨賢路而病國政哉?伏乞聖慈,俯察由中之懇,遞臣本職及兼帶,以安微分,不勝幸甚。謹昧死以聞。答曰,省疏具悉卿懇。卿其勿辭,察職。已上燼餘
上在昌德宮。停常參·經筵。
仁烈王后忌辰齋戒。
夜一更二更,月暈。
兪瑒啓曰,春秋館上番呂聖齊,聞其父病危重,蒼黃出去。闕門已閉,終不入來,極爲非矣,請察之。傳曰,允。
兪瑒,以備邊司言啓曰,會寧開市淸人出來臨近之時,府使許東笠,移授兵使,而已令除朝辭赴任,臣等慮有狼狽之事矣。今見咸鏡監司閔應協馳啓,府使許東笠,未離任所,仍爲接應淸差云。開市未完,淸人留在之間,則許東笠,不可二行缺兵營之事且便,分付於會寧,而待許東笠竣事赴任後,二字缺李尙敬,則爲先拿來宜當。以此意撥上回移,亦令該府,知一字缺於都事處,何如?傳曰,允。
傳于兪瑒曰,御營大將柳赫然之上來未易,其間莫重軍務,不可付之於生疏中軍。都提調,姑爲權摠軍務,中軍則只使喚而已,可也。切勿以常時都提調,泛然看過之意,分付該廳。
李應蓍啓曰,前日入侍時,城津圖覓入事,親承聖敎,而自經筵頉稟之後,久未入侍,尙未奉進,心竊未安,玆敢封進。傳曰,知道。已上燼餘
上在昌德宮。停常參·經筵。
仁烈王后忌辰。
辰時,日有左珥。未時,太白見於午地。申時,日暈。
金壽恒啓曰,卽者,春秋館下吏來言,檢閱呂聖齊,親病一樣危急,今日亦不得入來云。病勢輕重,雖未知如何,而史局重地,連日闕直,事甚未安。請呂聖齊推考,預備史官李元禎牌招,使之入直,何如?傳曰,允。
以呂聖齊推考傳旨,傳曰,昨纔推考,今姑置之。
金振啓曰,前判書金益熙,今日不救云。停朝市單子到院,而國忌二行缺已上燼餘
上在昌德宮。停常參·經筵。
以海美營將李敏發下直單子,傳于兪瑒曰,過一二日後,使之辭朝。
以吏曹參議南老星初度呈辭,傳于李應蓍曰,還出給。
兪瑒,以御營廳都提調意啓曰,臣病伏中,本廳凡務,不能一一看檢,提調之任,懇乞遞免,至再至三,未得蒙允,方切惶悶矣。竊伏聞,初三日引見時,筵臣以前大將南斗柄,多出銀布,分給市人之事,陳達云。臣不勝驚駭,卽招該吏,問其所由,則二行缺啓,而軍門,固非廢著殖利之地,且一散之後,難可畢捧,故囚三字缺次知,使之刻日還納,以杜此弊。限日內,若不趁卽畢捧,則受一字缺各人等,令該府嚴囚督捧之意,敢啓。傳曰,知道。
尹鏶啓曰,凡啓覆時,則大臣一員入參,而取考壬辰以後文書,則因傳敎,時任大臣,竝皆入參。明日啓覆時,亦依近例爲之乎?大臣仕進,不可不預爲定奪,敢稟。傳曰,依近例,竝入侍。
李應蓍啓曰,常參後啓覆,依例爲之,而旣停經筵,常參頉稟之意,敢啓。傳曰,知道。
兪瑒,以御營廳都提調言啓曰,大將柳赫然,時在任所,必交伐後上來,而新統制使時未差出,莫重軍務之任,久曠可慮。令備局急速差出,催促發送,何如?傳曰,允。
兪瑒,以兵曹言啓曰,當日校生金再興稱名人,自宣仁門入來,差備門外擊錚,極爲駭愕,令攸司囚禁治罪。同門守門將崔孝述,常時不能禁斷,以致闌入,亦爲非矣。請推考。傳曰,允。
兪瑒,以備邊司言啓曰,御營大將之任,不可久曠,而新大將柳赫然,方在統營任所,統制使,明日啓覆後,卽爲開政差出,催促下送,何如?傳曰,允。
兪瑒啓曰,明日啓覆時,開門差早之意,敢啓。傳曰,知道。
傳于尹鏶曰,日氣猝寒如此,明日殿坐時刻,似爲太早,差晩爲之。
吏曹判書洪命夏疏曰,伏以,副提學金佐明,卽臣友壻也。其在春秋館,法當相避,而副提學例兼春秋,元無減下之規。臣之所帶同知春秋,亟賜遞免,以存體例,不勝幸甚。取進止。啓下吏曹。
副提學金佐明疏曰,伏以臣,猥陳微悃,未蒙恩遞,過災生病,苦痛數日,逋慢是懼,扶曳出肅。第臣本職,例兼史局,考績等第,當爲進參,而同知春秋臣洪命夏,與臣有同贅之嫌,法當相避,在下應遞。臣本職兼帶,竝令該曹照例處置,以便公私。臣無任惶恐祈懇之至。謹昧死以聞。啓下該曹。
吏曹啓目,粘連,相避之法,在下當遞,而宰臣進退,自下不敢擅便,上裁,何如?七字缺已上燼餘
備邊司啓曰,忠淸監司徐必遠狀啓,兵營移設事,今當回啓,而事係重大,文字恐未詳盡,後日登對時,稟定宜當。前兵使李文偉,則旣已交替上來,今難仍任之意,爲先回移,何如?答曰,允。已上備局謄錄
上在昌德宮。停常參·經筵。
金壽恒啓曰,來十五日,儒生殿講日次,而上前開拆相値,頉稟。傳曰,知道。
李應蓍啓曰,今日啓覆後爲政事,命下矣,啓覆時刻差退,啓覆前爲政之意,敢啓。傳曰,知道。
吏批,判書洪命夏進,參判吳挺一進,參議南老星病,都承旨李應蓍進。
兵批,兼判書元斗杓進,參判尹順之病,參議鄭攸病,參知成夏明進,左副承旨兪瑒進。
以金南重爲工曹參判,高啓元爲古阜郡守,呂閔齊爲扶安縣監,二行缺衛,黃道昌爲所江僉使,柳赫然爲同知中樞府事,睦行善爲副司直,吳始壽爲行司正,鄭榏爲統制使。
兪瑒,以都摠府言啓曰,副摠管裵時亮,訓鍊院褒貶進去晝仕,請出標信。傳曰,知道。
吏批啓曰,以全南監司趙啓遠狀啓觀之,則暗行御史,到扶安官,旣已封庫云。縣監閔光熽,所犯輕重,未知如何,而道臣請出交代,依狀啓姑先遞差,其代今政差出之意,敢啓。傳曰,知道。
兵批啓曰,謝恩使先來軍官金汝後加資事,命下矣。而汝後,以前萬戶時未准職,亦未經東班實職,何以爲之?敢稟。傳曰,依他一體爲之。
宣政殿啓覆時入侍,東,領議政鄭太和,右議政沈之源,禮曹判書李厚源,左參贊吳竣,工曹判書尹絅,大司憲鄭維城,判尹李浣,戶曹判書許積,吏曹判書洪命夏,大司諫蔡裕後。西,兵曹判書元斗杓,寅平尉鄭濟賢,刑曹判書李時昉,綾峯君偁·陽原君許選,同知敦寧府事李昕,刑曹參判鄭致和,同知中樞金是聲,刑曹參議李後一字缺,校理李萬雄,副修撰睦兼善,行都承旨李應蓍,左承旨金振,右承旨蔡忠元,左副承旨兪瑒,右副承旨尹鏶,同副承旨金壽恒,假注書權斗樞·吳始壽,記事官李元禎·李行道。
承旨尹鏶讀朴生推案訖。上曰,大臣之意,如何?鄭太和·沈之源曰,法外,豈有他議?上曰,僉議,如何?僉曰,限內致死,法外,豈有他議?上曰,似當依律是遣果,後日更議處之。上曰,我國之事,皆無實而如此等事,尤極寒心,歲末斷死刑,豈止於一人而已乎?近來國俗降殺,雖有殺人之事,守令恬不動念,不受呈狀,掩置者頗多,極爲非矣。今後各別詳査審處事,承旨措辭,下諭于八道,可也。之源曰,殺人視爲輕事,見金重明·李尙敬而可知也。太和曰,或因公事而殺人,猶爲不祥。況以私喜怒而殺人者乎?官員濫殺者,永不敍用,乃是法典所謂永不敍用禁錮之意,而近來被永不敍用之律者,旋卽敍用,殊非法典之本意也。上曰,然矣。宣傳官田起一字缺,以烽燧摘奸,曾往北路,擅殺人命,而今番歲抄時,混同書入,故泛然付標矣。此等事六字缺,二行缺上曰,殊極寒心。成楚客拿問處之,殺人一事,令本道監司査二字缺也。上謂許積曰,一字缺見江原監司狀啓,江陵等邑飢饉尤甚云,極爲可慮。國之所恃者民,民之所依者國,當此瘨飢之日,不思拯救之方,則哀我民生,于何從祿?言念及此,予甚惻然,尤甚絶火之邑,全減徭役,以施實惠,使知國家軫恤之意。積曰,江原道收米,一結十六斗,而本道所用之六斗,不可減除。至於京上納六斗,則全減,何如?上曰,依爲之。李時昉曰,江陵·襄陽·杆城上年收米,全不來納,今年收米,旣已蠲減,則上年未收之米,竝可緩督耶?上曰,若徵未收,則蠲減之意,安在?俟年豐收捧,可也。積曰,江陵月課米,欲用於賑恤云。此則情態可惡,前牧使,未及措置之數,稱以賑恤,而欲爲會減之計矣。上曰,月課米,則勿許會減,可也。之源曰,李浣,曾以刑曹判書兼察推刷都監堂上矣。今者移拜判尹,而察任已久,詳知首末,使知仍察,何如?上曰,依爲之。太和曰,會寧開市,人馬逐年有加,今年則馬畜之來,至於八百六十有餘,所索之鹽,亦至於二千五百石,非但目前難副,日後之弊,極爲可慮。凡開市完了後,例有移咨之擧,此咨文中竝及北道難支之狀,使彼預知如許之弊,何如?上曰,依爲之。太和曰,今番勅使,雖不來,似有謝恩之禮矣。上曰,雖在不必爲,而爲之亦無妨也。使臣入來後,更議爲之。太和曰,軍資監二萬七千石之無面,非眞見偸,亦非盡爲濫用,必須適中生徵,然後可無冤痛。以二十年爲限,一年所徵,以數百石爲定式,似可矣。積曰,此非官員之偸出,而有作米名號,故如炬燭上下之際,引以作米過濫用之,故此亦終歸於元數欠縮矣。之源曰,倉官自倉供饋云,似當減去也。太和曰,此雖浮費,恐涉瑣屑矣。萬雄曰,近來災異,殆無虛日,去夜惡風,亦非偶然。雖不知緣某事而有此變也,卽者聖上,軫念關東之飢民,而筵臣無以時弊上達者,誠可寒心。所以差送營將之意,申飭軍務,而守令·營將,互相乖隔,如哨軍給復之事,亦有其弊。民情皆以給復於束伍,而加定於民結爲怨。守令雖欲陳達,而以事係營將,不爲仰達,二行缺如有不可,則道臣所當啓處,而不聞稟處之擧,此則道臣二字缺也。萬雄曰,刷事,臣未詳知,而當初有財者,苟免,無財者,橫罹。或以公賤爲私賤,或以私賤爲公賤,而以私爲公者無罪,以公爲私者有罪,可以寒心也。斗杓曰,國家委遣御史,以致誤事,而本道監司,旣不能請罪,臺諫亦不能摘發,且陳弊者雖多,而救弊者無之,宜其無實效也。若使陳弊者,監司·守令·營將之尤甚爲非者,擧名摘發,以爲科罪之地,則民弊可祛也。上曰,以私爲公而被罪者,非但鄭良弼一人,而人言如是,可謂怪矣。太和曰,時災時變如許,而小臣不爲引咎,儒臣之譏斥,宜矣,惶恐待罪。上曰,只陳所懷,何必相較?如營將之弊,予旣備諳矣,國家豈欲使營將,盡爲放肆,而守令無所措手乎?以守令言觀之,則營將無一人可用者,以營將言觀之,則守令無一人可用者矣。當危亂之時,以兵委之於營將,則此守令之所便,而時無邊警,故恥爲武夫下卒,至於矯激怨上,而歸咎於國家矣。萬雄曰,營將若得軍卒之心,則幸矣,而只行威令,不肯顧恤,將卒不相得,此可悶也。且小臣,三年草土後,入侍則朝家事體,大異於前矣。前者除非大事,則在外停當,入告于后矣。今則不然。細瑣之事,必於榻前論難停當,以致殿坐日晩,極爲未安矣。太和曰,萬雄,以榻前講定爲非,而忠淸監司徐必遠狀啓回啓,則旣以榻前講定,仰達矣,不得不煩瀆矣。必遠之意,甚好,而群議皆以卽爲擧役爲難。上曰,必遠,非不知見非於時議,而如是陳其意見,其着實於國事之誠,有足可尙矣。太和曰,備局諸宰之意,皆以爲是,而只難於卽爲擧役矣。臣曾見此城之好,言及於柳赫然赴任之時。今聞赫然,再三往見,審其形勢,而旋移他職,故言及於李文偉云。且李時昉,丙子亂,領兵依住其城,故亦爲詳知矣。時昉曰,其城,地勢甚好矣。太和曰,兵營,移設於淸州之後,客無資生之土,主有受弊之害,主客俱困,從容移設於二字缺則似爲便益。斗杓曰,兵營,若不移設於海美,則營屬下人,勢難保全矣。厚源曰,臣往湖西時,男婦老二行缺着實,且除目前主客俱困之弊,兵使,以此城常時,則三字缺着力之地,有事則二字缺領兵出赴之擧,使虞候守禦,而觀勢進退,則亦無不可,何可以一槪論也?不必於一二年之內,督期訖役,監司·兵使,協心共圖,不限日月,漸次着功,則事不煩而終有成矣。竊觀必遠狀啓之意,朝廷若許之,則將欲更爲料理啓聞,其意亦好。如募入人家之策,及其營造修築等事,必有思度於心者,使之或啓聞,或具報臣等,然後熟講以處,何如?上曰,然矣。萬雄曰,丙子守城之土兵,非不欲逃散,而外爲木柵,故不能逃散矣。且五家作統時,民心亦且惶惑,卽一字缺急務,莫如得人心。上曰,誠如此言,無城,可也。國家氣勢不重,曾無守城之利,故人皆以城池爲虛。洪命夏曰,硫黃被捉事,何以爲之?上曰,鳳城淸人,只因不用錢而爲此也。斗杓曰,鳳城,將只欲用錢,而爲此言而已,似不必通于北京矣。上曰,潛商之罪,死律乎?太和曰,死律也。僉曰,用次律,宜當矣。維城曰,彼旣以執捉禁物,轉報北京爲言,則北京一字缺無不知之理,何以掩置乎?上曰,彼若轉報,則殺之,亦有後弊,姑爲定配,可也。太和曰,此等罪人,聞勅之來,則必爲逃走。積曰,莫如堅囚矣。太和曰,捉囚京獄,似當矣,乃罷出。
傳于尹鏶曰,啓覆時,承旨進前啓初覆後,退讀推案,事理當然。而前年何承旨,始爲不告,而今又如是,雖微細事,承旨知悉。
以備忘,傳于尹鏶曰,史官二員待命,騎馬六匹立之。
尹鏶,以兵曹言啓曰,當日寺奴百興稱名人,自通化門入來,差備外擊錚,內奴愛立稱名人,自宣化門入來,差備門外擊錚,極爲駭愕,令攸司囚禁治罪。同門守門將鄭世周·林岱等,常時不能禁斷,以致闌入,請推考。傳曰,允。
以啓覆時擧行條件,傳于尹鏶曰,賑恤事,上敎不詳察,改以啓。
傳于尹鏶曰,今日啓覆時罪人,只一人,故慨然發歎,有此下諭之擧,頭辭中此意添入,可也。山城事,大意則是,而緊關歸宿處,似三字缺問于領相以啓。
尹鏶,以備邊司言啓曰,焰硝犯禁見捉人,一字缺豆里松等五名,嚴囚義州,二行缺傳曰,允。已上燼餘
備邊司啓曰,焰硝犯禁見捉人金豆里松等,五名,嚴囚義州府捧招啓聞之意,覆啓行會矣。不有國法,私自犯禁甚重,不可尋常處之。捉來京獄,從重處置,何如?答曰,允。備局謄錄
上在昌德宮。停常參·經筵。
金壽恒啓曰,小臣,承文院褒貶坐起進去,下直。傳曰,知道。
兪瑒,以都摠府言啓曰,副摠管金汝鈺,掌苑署褒貶坐起,進去晝仕,請出標信。傳曰,知道。
備忘記,傳于兪瑒曰,史官一員待命。
兪瑒,以兵曹言啓曰,一所巡廳書員,闕門垂閉時,緩緩來告曰,巡將柳震立,以受牌事入來,而行到東大門外,不意落馬,未得運身云。不得已東所入直,衛將趙澤,使之受牌出送,而二行缺政意啓曰,臣頃聞成楚客,前任楊州牧使時,境內有三字缺初檢之後,不爲成獄,正犯只施笞罰而放送云。臣極以爲駭,偶然言及於洪命夏矣。昨日啓覆時,洪命夏進達此事,臣亦以成楚客,不爲成獄,委屬可駭之意,啓達於榻前,而卽見擧行條件,則有使之私和之語,注書記事之顚錯,二字缺甚於此。當該注書,從重推考,擧行條件中,私和二字,改付標,何如?傳曰,允。
以十二月十一日擧行條件,傳于兪瑒曰,付標處,有所啓辭之意,措辭添入,可也。
以刑曹金東立等照律公事,傳于兪瑒曰,論以公罪,殊甚不當,此公事還出給。
尹鏶,以工曹言啓曰,曹所屬尙衣院官員,去春夏等褒貶,因其本院提調有故,不得磨勘矣。今秋冬等褒貶,一時磨勘以入,而繕工監官員及典涓司官員,今秋冬等褒貶,當爲磨勘,而本監提調有故,不得同議磨勘,三字缺之意,敢啓。傳曰,知道。
兪瑒啓曰,卽者兵曹郞廳來言,二字缺各處夜巡檢云矣。傳曰,知道。
副提學金佐明疏曰,伏以臣,不學瞢昧,庸陋難堪之狀,臣猶自知,聖主知臣五字缺逋慢違命,唯是之懼,黽勉出謝,愧已深矣。況史局相避一字缺與本職竝改,而聞該曹回啓之意,只請減下兼帶云,臣竊爲訝。臣雖未諳古事,嘗見故相臣金尙憲爲副提學時,與知春秋相避,而乞解之疏。有曰,玉堂長官,列於史局堂上,考績黜陟,靡不與聞,故史官與承旨相避,減承旨。春秋與副提學相避,則遞史官,送西,前例古事,灼然明甚。今乃以臣之故,遂致史局,缺一堂上,何敢冒苟且之嫌,壞先王之典云云。語甚切至,誠是不易之論也。臣嘗十拜承宣,而皆以相避,每減春秋,槪承旨六員,皆爲修撰官,其中雖減一二人,餘員尙多,二字缺玉堂則兼修撰官者,只副提學一員,若或減去,則是廢其官也。先輩長者之力請竝免者,爲典常之難變也。祖宗朝設官之意,誠非偶然,豈可緣臣一人,遂廢其職哉?揆以事體,決二行缺連前後疏陳,出於竝遞本職之意,而臣曹未諳故事,只據一字缺日所聞,則金益熙爲副提學時,以知春秋李厚源相避,只減兼帶云。故初疏回啓,依此請減矣。就見再疏中所引之語,極其嚴截,且聞故臣洪命耉,以副提學,與知春秋李顯英相避,在下者竝遞本職云。以此見之,則玉堂長官之減下春秋,元非古例,似當竝遞本職,而宰臣進退,該曹不敢擅便,上裁,何如?答曰,依回啓施行。已上燼餘
上在昌德宮。停常參·經筵。
兪瑒,以都摠府言啓曰,副摠管裵時亮,以訓鍊都正褒貶磨勘事,外兵曹坐起,進去晝仕,請出標信。傳曰,知道。
傳于兪瑒曰,海美營將李敏發,引見。
金壽恒,以修理都監言啓曰,都監所用鐵物,曾前取辦於海西者,比他道最多,而今又不得已加定。本道所在管餉耗租二百石,題給本道,使之貿納,以除一分之弊,何如?傳曰,允。
金壽恒,以春秋官員,以領·監事諸堂上意啓曰,臣,二行缺不修,事甚可駭,爲先從重推考。三月晦日內,使之無遺修正,一字缺日過後畢修與否,更爲入啓,處置,何如?傳曰,允。
尹鏶,以刑曹言啓曰,以書吏金東立照律事,傳曰,論以公罪,殊甚不當,此公事還出給事,傳敎矣。今此唜龍之杖後仍斃,實是邂逅致死,當初用刑之時,旣無下輩造意之跡,則書吏·使令等所犯,似非私罪,故臣等相議,以公罪照入矣。今承還出給之敎,不勝惶恐。元啓目中改付標以入之意,敢啓。傳曰,知道。
兪瑒,以兵曹言啓曰,丙申年秋冬等,司饔院及典設司褒貶,本院都提調麟坪大君㴭,本司提調工曹參判金南重等,奉使未還,限內不得封進之意,敢啓。傳曰,知道。
兪瑒,以兵曹言啓曰,軍器寺官員等,乙未年秋冬等,今丙申年春夏等褒貶,因都提調具仁垕身病,不得磨勘矣。今始等第,秋冬等一時封進之意,敢啓。傳曰,知道。
金壽恒,以吏曹言啓曰,今日本曹褒貶坐起時,各司官員,使之參謁,則司饔院奉事金鼎基,軍資監奉事鄭以昌,軍器寺直長崔俊謙,長興庫直長李喜,非但年紀衰耗,拜跪之際,亦不成形,不可仍置其任,竝汰去,何如?傳曰,依啓。
以刑曹書吏金東立等照律付標公事,傳于蔡忠元曰,私罪,只罷役不敍是乎?本院律官處,嚴明問一字缺事,傳敎矣。問于律官,則以爲私罪,罷役不敍,乃是當律,而大明律,威逼人致死者,杖一百,若官吏公私人等,非公務而威逼平民致死者,罪同。竝追埋葬銀十兩云矣,敢啓。傳曰,知道。
尹鏶,以義禁府言啓曰,罪人南得朋處,不着署之文券,送于御史處,與有論報事,曲折當爲問啓,而得朋老母,今日因病身死,方在被髮號哭中。今坐則不得問啓之意,敢啓。傳曰,事甚矜惻,姑爲保放。
獻納李慶徽啓曰,臣於前月,重感寒疾,大勢雖歇,餘症尙多,一向彌留,差復難期,實無供職之路,冒呈辭單。見阻四字缺職事,已浹兩旬,罪戾徒積,惶懼益甚。昨日九字缺雖出於病勢之固然,而二行缺傳曰,知道。
上御熙政堂,入侍,左副承旨兪瑒,假注書權大載,記事官李元禎·李行道,營將李敏發。上謂敏發曰,爾授重任而往,凡事將欲何以爲之?敏發曰,新設之三字缺未備之事,不可遙度,下去之後,詳審形勢而爲之。親承聖敎,敢不盡心?上曰,近來營將·守令,多不相得。蓋營將,則以爲守令不遵其令,守令則以爲營將過爲自尊,以此相較,遂致爭詰,一字缺成隙於兩間,亦且有妨於國事。爲營將六字缺務二字缺協,共濟國事,可也。敏發曰,下敎如是四字缺上曰,營將之職,當以愛恤軍兵爲本,不爲侵虐,恒加撫摩,使軍士一字缺感悅之心,然後可以調用於蒼卒之際矣。敏發曰,營將一字缺虐二字缺則自有其罪,敢不依敎爲之乎?上曰,軍兵二字缺則本服色,則末而一字缺之爲守令者,以衣服鮮明,觀一字缺於兵·水使巡歷之時,而技藝則專不鍊習,其不知本末輕重一字缺審矣。㻛曰,二字缺至當矣。外方束伍服色,必使自備,而三行缺上曰,技藝中鳥銃爲上,而我國藥丸不足,不可使人人學而習之,而至射則我國之長技,可以敎而習之也。長箭不若片箭之妙敎,而一字缺之則雖不善射,猶勝於善射之長箭矣。敏發曰,軍士中無膂力者,可一字缺鳥銃,有力者,可使習射矣。上曰,海美所屬幾邑耶?敏發曰,十一邑,軍兵則三千一百九十四名矣。上曰,營將巡歷時,營將一字缺有侵虐軍士之事云。貧殘軍士,何以支保乎?禁戢管下,俾無此弊,而如有犯者,摘發啓聞,以爲懲一勵百之地。敏發曰,若有如此之事,則敢不啓聞重治乎?上曰,國有賞罰之典,人臣之一字缺所在盡心,不可以賞罰之故,有所勤慢,則盡心察任,則當加重賞,一字缺□則當置重律,爾其知悉。敏發曰,敢不惕念,而盡心焉。上賜敏發弓箭·臘藥·胡椒等物,罷出。已上燼餘
上在昌德宮。停常參·經筵。
未時,太白見於午地。
兪瑒,以都摠府言啓曰,副摠管金汝鈺,以判決事褒貶磨勘事,刑曹坐起,當爲進去。副摠管裵時亮,以訓鍊都正,亦爲禮曹褒貶進去。而俱以入直之員,一時晝仕,固無前例,勢將相替往來,請出標信。傳曰,知道。
李應蓍啓曰,假注書權斗樞,重得傷寒,又加咽喉之症,症勢猝三字缺通,啓覆當前,差復未易,二行缺冬等褒貶,當三字缺而大將臣柳赫然,方在任所,一字缺未上來,限內不得磨勘之意,敢啓。傳曰,知道。
假注書權斗樞病,代南九萬。
金壽恒啓曰,來十六日三覆入侍時,本院不可不備員,而左承旨金振,昨日遭其子喪,今者送言于臣等曰,朝送亡女之葬,夕遭子喪,摧痛悲苦之中,精神慌亂。三覆只隔一日,決無入侍之望,從速啓稟處置云。合有變通之擧,敢啓。傳曰,遞差。
金壽恒又啓曰,左承旨金振遞差事,命下矣。啓覆迫近,卽當差出其代,而明日卽上前開拆,例不得開政,政官命招,當日爲政差出,何如?傳曰,允。
金壽恒,以宗親府郞廳,以有司堂上意啓曰,本府堂上三員內,麟坪大君臣㴭,奉使未還,一員未差。本府今秋冬等褒貶等第,限內不得磨勘之意,敢啓。傳曰,知道。
兪瑒,以摠戎廳言啓曰,三運壯抄軍,今已上來,逢點實數,三百六十五名,故分作三番,與廣智營入直二運軍兵,明日替代之意,敢啓。傳曰,知道。
金壽恒,以儀賓府言啓曰,本府郞廳一員,秋冬等褒貶,當爲等第,而堂上多有病故,不得備員,限內未及磨勘之意,敢啓。傳曰,知道。
金壽恒,以一字缺曹言啓曰,本曹所屬各司秋冬等褒貶時,內贍寺丙申春夏等,因提調有故,不得封進,故今番一時磨勘,而平市署提調,奉使未還,限內不得磨勘之意,敢啓。傳曰,知道。
金壽恒,以內醫院官員,以都提調意啓曰,進上臘藥各種,依謄錄畢劑封進,而其中牛黃抱龍丸及萬病元,最是要藥,而大殿別進上外,各殿自前不得封進,事涉未安。故今番劑藥時,此兩藥材料,比前稍增一字缺數,若干加劑。大妃殿·中宮。
二行缺進,都承旨李應蓍進。
兵批,兼判書元斗杓進,參判尹順之進,參議鄭攸進,參知成夏明進,左副承旨兪瑒進。
以李慶億爲獻納,以河溍爲司諫,以李敏迪爲持平,以金素爲左承旨,以洪汝漢爲楊州牧使,以沈世鼎爲應敎,以李斗徵爲長興直長,以崔毅量爲司饔奉事,以李慶徽爲吏曹佐郞,以嚴鼎耉·金振·沈世鼎爲副護軍,以李慶徽·洪柱三爲副司直。前萬戶金汝俊,今加折衝,先來軍官陞堂上事判下。
吏批啓曰,舍人李泰淵,勿爲遷轉事,政府旣已啓下,而今此司諫擬望時,三四侍從中擧多相避,可擬之人絶乏,不得已擬望之意,敢啓。傳曰,知道。
行大司諫蔡裕後,正言吳斗寅啓曰,獻納李慶徽,以臣於前月重感寒疾,大勢雖歇,餘症尙多,一向彌留,差復難期,一字缺呈辭單,見阻政院,瘝曠職事,已浹兩旬,罪戾徒積,一字缺懼益深。昨日政府之坐,未行參禮,雖出於情勢之固然,而在法應遞,明有近例。決難仍冒言地,引嫌而退,未行參禮,雖出於身病,而旣有應遞之例,獻納李慶徽,請命遞差。答曰,依啓。
持平洪柱三啓曰,臣於月初,重得感冒之症,病勢深重,一向沈痼,冒呈辭單,見阻政院,曠廢職事,已過屢日,臣之惶悚,固已多矣。再昨政府之坐,亦未得進參於參謁,雖緣病故,揆以法例,在所當遞,而賤疾猶苦。今一字缺來避,臣之罪戾,至此尤大,決難仍冒,請命遞斥臣職。答曰,勿辭。
尹鏶啓曰,持平洪柱三,再啓煩瀆,退待物論矣。傳曰,知道。
行大司憲鄭維城,持平朴世城啓曰,持平洪柱三,以臣於月初重得感冒之症,病勢深重,一向沈痼。冒呈辭單,見阻政院,曠廢職事,已過屢日,二行缺疾猶苦。今始來避,臣之罪戾,至此尤大,決難仍冒,引嫌而退,參謁不進,雖緣病故,而旣有應遞之例,則勢難在職。持平洪柱三,請命遞差。答曰,依啓。
夜二更三更,月犯東井左第二星。五更,流星出軒轅星上,入一字缺方天際,狀如拳,尾長二三尺許,色赤。已上燼餘
上在昌德宮。停常參·經筵。
未時,太白見於午地。
李應蓍啓曰,本院兩注書,俱未差出,秋冬等褒貶,無郞廳,不得爲之之意,敢啓。傳曰,知道。
蔡忠元,以弘文館言啓曰,本館下番,只有副修撰睦兼善,昨日政,移拜獻納。今日肅拜出去,不得已以上番,姑降入直。下番闕員,後政差出,牌招肅拜,何如?傳曰,允。
金壽恒,以刑曹言啓曰,殺越人命賊人一字缺同,旣已承服,二字缺不待時梟示事,已爲一行缺自前不得用刑,來十八日,當爲行刑之意,敢啓。傳曰,知道。
金壽恒,以兵曹言啓曰,當日忠順衛鄭時弼稱名人,自宣仁門入來,差備門外擊錚,極爲駭愕。令攸司囚禁治罪,同門守門將李㒖,常時不能禁斷,以致闌入,亦爲非矣,請推考。傳曰,允。
尹鏶,以內醫院官員,以都提調意啓曰,本院月令劑藥官六朔勤仕者,或高品付祿,或除審藥,以酬其勞,旣有前例。而典醫監醫官鄭信敏,每年以進上臘藥掌務一字缺藥官,諳鍊熟劑,諸事獨爲擔當,盡心勤仕,已過四年。其爲功勞,一字缺六朔劑藥官,不啻倍蓰,未蒙循例之賞,渠亦不無稱冤之端。令本衙門,或陞遷右職,或兩南中審藥差送,以酬其勞,何如?傳曰,依啓。
獻納睦兼善啓曰,臣以御史時事推勘在身,言責重任,不可苟冒,請命遞斥臣職。答曰,勿辭。
金壽恒啓曰,獻納睦兼善,再啓煩瀆,退待物論。傳曰,知道。
行大司諫蔡裕後,正言吳斗寅啓曰,獻納睦兼善,以臣御史時事推勘在身,不可苟冒,引嫌而退,被勘之中,勢難仍在言地,獻納睦兼善,請命遞差。新除授司諫河溍,時在慶尙道晉州地,請斯速乘馹上來事,下諭。答曰,依啓。
持平朴世城啓曰,臣於頃日本府之坐,論遞李坰矣。今者其子陳疏訟冤。元疏雖未得見,見其大槪,則有指斥臺官之語,臣不勝駭歎之至。李坰,當丙子之亂,遭罔極之慟,彷徨他島,趁不奔往。其時傳者之說,雖不可盡信,厥後兩司之論,實出於公論。所謂伸理云者,只據李瀤緘答之辭,而亦出於自己之引以爲證,則何足快解群疑也?使坰能盡子職,果無一毫未盡之事,則一時公議,何而至於此哉?當其坐廢之時,二行缺駭,此臣所以擧劾也。然而歲月寢久,明證漸稀,一字缺皇時事,有難的知,故臣亦置之於難明之域,不欲以此作爲斷案。遣辭之際,略及其語,止於論遞,此固愼重之意也。今乃不自反躬,敎子投疏,欲以眩一世之是非,蔑朝廷之公論,吁亦可駭矣。臣以不似,忝居臺閣,論一見棄之人,反被譏斥,臣誠疲矣,何敢晏然仍冒?請命遞斥臣職。答曰,勿辭。
金壽恒啓曰,持平朴世城,再啓煩瀆,退待物論云矣。傳曰,知道。
李應蓍,以吏曹言啓曰,臺諫有闕,政事,何以爲之?取稟。傳曰,十七日爲之。
金壽恒啓曰,江華留守洪重普,今秋冬等褒貶,邊將等第,無一人居下,殊無嚴明殿最之意,請推考。傳曰,允。
金壽恒啓曰,江原道邊將,只有二鎭,而今秋冬等褒貶時,一人未赴任,用殿最者一人,雖無居下者,似不可與他道比同。而但褒貶無一人居下,則請推道臣,自是流來規例。江原監司趙壽益,推考,何如?傳曰,不必推考。
李應蓍啓曰,咸鏡監司閔應協,今秋冬等褒貶守令等第,無一人居下。且鍾城府使姜栢年名下,只書題目,不爲等第。莫重殿最,殊無嚴明之意,又有不察之失,請閔應協推考。傳曰,允。已上燼餘
上在昌德宮。停常參·經筵。
兪瑒,以都摠府言啓曰,副摠管趙潝,以漢城府堂上啓覆時,除標信入侍之意,敢啓。傳曰,知道。
上御宣政殿,啓覆。東班,領議政鄭太和,右議政沈之源,禮曹判書李原一字缺,工曹判書尹絅,左參贊吳竣,大司憲鄭維城,戶曹判書許積,吏曹判書洪命夏,大司諫蔡裕後,二字缺趙潝。西班,兵曹判書元斗杓,二行缺僉知中樞府事李時材,刑曹參議李後山,副應敎吳挺緯,副校理鄭萬和入侍。
右副承旨尹鏶,假注書吳始壽·南九萬,記事官李元禎·李行道入侍。
尹鏶進讀啓覆書。上曰,四男更推處,不必盡讀,新檢處,更讀之,可也。上曰,承服處讀之,讀畢。上曰,大臣意,何如?領議政鄭太和曰,雖非欲殺而致死,律文有相鬪代死之法,請依律處置。上曰,更無論難之事乎?太和曰,法不可壞耳。上曰,僉意,何如?僉曰,律文外,更無所達之事矣。許積曰,朴生事,臣未曾見推案,故不能詳知矣。今見文案,則有可疑處矣。十月二十七日被打,十一月二十日身死云。自十月二十七日,至十一月二十日,乃二十三日也。結案則被打後第二十日身死云,文書似誤矣。刑曹參判鄭致和曰,檢屍時傷處甚多,而朴生招辭,則只打腰腋云。該曹取招文書,似不詳盡矣。大司憲鄭維城曰,莫重殺獄推案,該曹全不詳察修正,殺人辜限,亦不的定,多有未盡之事,該曹當該堂上,請推考。上曰,依爲之。沈之源曰,文書不詳盡,更査如何?上曰,辜限日子,似未詳盡,更加詳察處置,可也。鄭維城啓曰,持平朴世城,引嫌而退,李坰之當初被劾,其時詳知實狀者,或有稱冤,而到今劾遞之論,亦出於當初之議。旣曰蒼黃,時事未能明知,置之難明之域,不以此斷案云,則此非深論之意。而其子爲父訟冤,雖曰切迫,彈墨未乾,冒濫投疏,指斥臺官,殊涉駭矣。不可以此輕遞臺官,持平朴世城,請命出仕。上曰,依爲之。上曰,李坰事,本末,何如?太和曰,江都之亂,坰父李尙吉,入江都致死,而人言李坰不往收屍矣,亦安能的知也?上曰,二行缺矣。太和曰,厥後亦有伸理者,故小臣爲政官時,坰二字缺校爲驪州牧使一字缺鄭維城啓曰,厭避邊倅之弊,近來益甚。頃日李敏樹,除吉州牧使,托病終不肅謝,別無難堪職務之痼疾,顯有謀避之跡,而該曹無端請遞,以從重處置爲辭,尙無論罪之擧,該曹亦極非矣。李敏樹,請謀避邊倅之律施行。上曰,依啓。鄭太和曰,近來自便成習,除授守令者,圖遞紛紜。當此國家粗安之時,猶且如此,若遇蒼卒之際,則安望其東西南北,唯命一字缺從乎?此後圖遞守令者,以准期不敍,還除外任之律,施之,何如?上曰,依爲之。
洪命夏曰,李坰事,甚惶恐,開政時,無人致此矣。厥後見大司憲,則云頗有物議矣。且聞沈大孚上疏云,李坰家藏雜物,盡無遺失,所失者獨父耳。如此之人,擬望極爲惶恐。一字缺聞在先朝時,發緘李瀤處,問之後命,依此例敍用云矣。命夏曰,會寧府使李文偉,以老母呈狀,而規外故不受矣。之源曰,韓震琦爲東萊府使時,有此事,不但不遞,更命推考耳。南斗柄之遞統制使,特出格外之恩耳。上曰,統制使,似非避處,而情勢有可矜者,故許之矣。太和曰,該曹之初以李文偉爲會寧,不可矣。命夏曰,見兵判,則云文偉於武臣中,稍優故擬望矣。厥後始聞其有老母矣。斗杓曰,朝廷何可盡知其私情乎?但當隨才而用一字缺矣。但以年少武臣,陞嘉善除會寧,似非惡事,而如是呈狀,可知切迫之情事矣。乃罷而出。已上燼餘
上在昌德宮。停常參·經筵。
尹鏶啓曰,春帖子製述官,旣已啓下矣。明日待開門,大提學·提學命招,出韻科次,何如?傳曰,允。
傳于兪瑒曰,今下弓矢,北虞候李曘處給送。
刑曹判書李時昉,參判鄭致和,參議李後山啓曰,啓覆文書,臣曹主管,所當十分詳察,俾無未盡之事,而一字缺人推案已完之後,臣等始忝今職,故只據下吏謄一字缺文書,泛然看過,日字差速,全未二行缺決,臣等不職之罪,無所逃矣。且臣時昉,則此獄當初接一字缺是臣,曾叨本曹之一字缺尤不勝惶恐之至,伏地待罪。答曰,知道。勿待罪。
尹鏶,以刑曹言啓曰,本曹佐郞金之沇,褒貶居中,應爲遞職,而本曹事務浩煩,不可等待都目之政。以在京無故人,今日政,各別擇差,何如?傳曰,允。
領議政鄭太和,右議政沈之源啓曰,該曹斷死刑文書,必經政府一字缺覆,其意豈偶然哉?臣等,頃於合坐,看閱朴生推案,而只據該曹照勘,循例題送,辜限日子,全未覺察,幾致囚人法外枉死。臣等昏謬不職之狀,到此益着,一字缺何以糾檢庶官乎?昨日榻前,卽宜自劾,而姑待該曹更査,一字缺始趨詣闕下,伏地待罪。答曰,卿等安心,勿待罪。
下直,牙山縣監李挺岳,砥平縣監金君錫。
自午時至申時,日暈。
蔡忠元啓曰,卽以啓覆罪人辜限日子,差誤之故,刑曹堂上,一字缺來待罪。臣亦公事中次知之人,不察之失,無所逃矣。不勝惶恐待罪。傳曰,勿待罪。
尹鏶啓曰,啓覆罪人朴生取招時,十月以十一月書之,辜限二十四日以二十日書之,其顚倒,甚矣。而臣以該房,累度看過,不能察覺,及見刑曹堂上等待罪後,始乃知之。使莫重獄事,幾致誤決,昏不糾察之失,實所難免,不勝惶恐待罪。傳曰,知道。勿待罪。
吏批,判書洪命夏進,參判吳挺一進,參議南老星式瑕,都承旨李應蓍進。
兵批,兼判書元斗杓病,參判尹順之病,參議鄭攸病,參知成夏明進,左副承旨兪瑒進。
以鄭萬和爲獻納,安後說爲正言,丁繼榮爲二字缺直長,朴承龍爲軍器奉事,李柱箕爲軍器副奉事,李奎老爲洪州牧使,李時中爲泰安郡守,李世一字缺爲報恩縣監,金壽增爲石城縣監,朴元震爲燕岐縣監,睦兼善爲副修撰,南宮鈺爲二行缺崔孝騫爲刑曹正郞,金佐明·崔貴賢·金汝浚爲副護軍,睦兼善爲副司直,洪汝河爲副司果。
蔡忠元,以禮曹言啓曰,丁酉式年監試初試,以明年二月初六日推擇二字缺矣。二月初四日,乃釋奠祭日云。京中則二字缺拘礙之事,而外方儒生,則行祭之後,必有未三字缺試所之患。進士初試,二月十五日,生員初試,同月十七日,文武科初試,同月三十日差退,改付標以入之意,敢啓。傳曰,知道。
兪瑒,以兵曹言啓曰,當日寺奴訥叱金稱名人,自丹鳳門入來,差備門外擊錚,極爲駭愕,令攸司囚禁治罪。同門守門將金珖,常時不能禁斷,以致闌入,亦爲非矣。請推考。傳曰,允。
李應蓍,以吏曹言啓曰,今日政,燕岐縣監差出之時,取考官案,則監察朴元震,久勤中爲首四字缺至於受點矣。臣一字缺洪命夏罷出一字缺問,則朴元震,家在淸州地,而與燕岐縣相距密邇云,不無往來貽弊之事。新除授朴元震,改差,何如?傳曰,允。
兪瑒,以義禁府言啓曰,南得朋,其母二字缺成服之後,來待禁府門外,還囚之意,敢啓。傳曰,知道。
兪瑒,以推刷都監言啓曰,一字缺日平安監司狀啓,一字缺錄宣川·郭山·定州·寧邊·朔州等邑兵亂帖文,二字缺還賤之類覆啓時,羅希世等六人之六字,二字缺五字書入,難免不察之失,不勝惶恐。元啓目中,改付標以入之意,敢啓。傳曰,知道。
行大司諫蔡裕後啓曰,啓覆文書,略於諸官而詳於兩司,其意二字缺臣非不考究,而初不計其日字,全不覺辜限之過。臣之常時昏謬,至此而益著矣。請亟命鐫削臣職。答曰,勿辭。
兪瑒啓曰,大司諫蔡裕後,再啓煩瀆,退待物論矣。傳曰,知道。
二行缺招藝文館書吏問之,則下番李行道,寒疾方一字缺不能起動,上番李之禎,適有切迫事故,出去未還云,而累度催促。李行道一字缺爲來參,以致大臣及承傳色,良久遲待,二字缺事體極爲未安。疾病事故,雖不可知,而新進怠慢之習,不可不徵。請李元禎·李行道從重推考。傳曰,允。
兪瑒啓曰,卽者,以大司諫蔡裕後避嫌,承傳色出待時及批答出傳時,下番史官李行道,以病不參,上番李元禎,累度催促,終不進來。二字缺之習,俱極可駭,請竝從重推考。傳曰,允。
下直,牙山縣監李挺岳,砥平縣監金君錫。
今一更二更,月暈。自午時至申時,日暈。已上燼餘
上在昌德宮。停常參·經筵。
正言安後說啓曰,大司諫蔡裕後,啓覆文書,略於諸官而詳於兩司,其意二字缺臣非不考究,而初不計其日子,全不覺辜限之過,臣之常時昏謬,至此而益著矣。引嫌而二字缺書差錯,失雖有歸,泛然看過,亦欠三字缺司諫蔡裕後,請命遞差。上曰,依啓。
大司憲鄭維城啓曰,啓二行缺,七字缺死之律,臣之昏謬不察,一字缺此爲八字缺査待罪後,臣亦卽當引咎自劾。而再三字缺之坐,乘夕罷還,寒疾添重,不能起動,今始來避,臣之所失尤著,決難仍冒,請命遞斥臣職。答曰,勿辭。
兪瑒啓曰,大司憲鄭維城,再啓煩瀆,退待物論矣。傳曰,知道。
持平朴世城啓曰,大司憲鄭維城,引嫌而退,不究文案,責有所一字缺而未及致察,亦欠詳盡。大司憲鄭維城,請命遞差。國家啓覆之擧,事體甚重,獄事接狀之後,所當十分詳審,而該曹泛看文案,曾不致察,辜限差誤之獄,矇然結案。再一字缺啓覆之擧,終歸虛套,以致獄事顚倒。其爲二字缺於國體,莫此爲甚。二字缺獄事結案時,二字缺堂上當該堂上郞廳,請竝命罷職。答曰,依啓。
蔡忠元啓曰,大提學·提學命招,今日春帖子出韻科次書入事,昨已蒙允。一字缺大提學避嫌退待,時未處置,不得已提學姑先命招,而大提學,則處置後命招之意,敢啓。傳曰,知道。
金壽恒,以吏曹言啓曰,臺諫有闕,政事,何以爲之?取稟。
以全南監司趙啓遠狀啓,靈光郡守崔文一字缺罷黜事,傳于金壽恒曰,靈光素稱難治之邑,則崔文湜者,以何狀之物,敢爲厭避至此乎?一字缺極痛駭,勿爲罷黜,卽爲催促赴任,而前頭若一字缺不爲盡心之狀,則令道臣從實馳啓,以爲重。三字缺
兪瑒,以兵曹言啓曰,右邊捕盜大將李二字缺已罷職。其代差出間,姑以左邊大將金三字缺察,何如?傳曰,允。二行缺則李浣二字缺十一日捕盜大將密符,還一字缺修正時,誤錄於二字缺大將密符親受處,其時色承旨李晳四字缺捕盜大將密符親受處,則不爲爻周,不一字缺誤錄處,付標改書之意,敢稟。傳曰,依啓。事甚一字缺異,其時承旨回還後,推考。
兪瑒啓曰,訓鍊大將李浣罷職事,命下矣。大將之任,不可暫曠。請令備局,從速稟旨處之,何如?傳曰,其代姑勿差出,依御營廳例,令都提調,權摠軍務,以俟處分。
兪瑒,以兵曹言啓曰,當日婢女玉只稱名人,自宣仁門入來,私奴愛男稱名人,自丹鳳門入來,差備門外擊錚,極爲駭愕,竝令攸司囚禁治罪。宣仁門守門將柳濠,丹鳳門守門將金玧等,常時不能禁斷,以致闌入,亦爲非矣,請推考。傳曰,知道。
金壽恒,以吏曹言啓曰,來二十六日,都目政事爲之之意,敢啓。傳曰,親政爲之。
金壽恒,以吏曹言啓曰,今日各司官員大典考講時,典牲署主簿金周,稱病不進,通禮院引儀朴惟仁,大典不通,竝汰去,何如?傳曰,允。
兪瑒,以備邊司言啓曰,北守使令赴任時,給馬,例也。而新除授鍾城府使任有後,自江陵任所,直赴鍾城,令該道監司依例一字缺給品馬,以除江陵人馬遠赴鍾城之弊,何如?傳曰,允。
蔡忠元啓曰,提學命招出韻事,朝已一字缺定矣。卽者大提學本職遞差,提學不得獨二字缺次,自前或有副提學命招同參之時云。卽一字缺副提學亦爲未差,試官一員,別爲差出,同參二字缺何如?傳曰,科次後,別無大段處分之事,二字缺科次庸何傷乎?試官。一行缺已上燼餘
上在昌德宮。停常參·經筵。
獻納鄭萬和,正言吳斗寅·安後說啓曰,平市令尹益元,年紀衰耗,本不合一字缺職事之任。頃日兼任宣惠廳郞廳,見汰之二字缺顧前例,仍據本職,其無廉恥,甚矣,請命罷職。洪州爲邑,物衆地大,加以近來頻一字缺遞易,官事漸敗,未易收拾。新除授牧使三字缺非但難爲彈壓,且四行缺凡初入仕例,以生進及吏任取才之三字缺而獨於繕工四山監役,雖學成直爲擬二字缺及其仕滿之後,必一字缺講經書,陞出六品,古一字缺然也。近來有勢力一字缺初旣夤緣冒占計,一字缺將遷之時,巧生避講之計,圖出司果,仍授六品實職,便宰百里守令之多一字缺其人,未必不由於此等之弊也。請自今以後,繕工四山監役,亦以生進備一字缺非生進,則極擇表表有名稱儒生備擬,勿許未經考講,橫出司果,以杜倖門事,捧承傳施行。答曰,依啓。
傳于蔡忠元曰,政事,明日爲之。
金壽恒,以兵曹言啓曰,今日臣順之,開坐于訓鍊院,行宣傳官將官二字缺試射,則宣傳官一字缺安孝,一字缺營把摠五字缺哨官一字缺后尙,摠戎哨官三字缺等,只三中,御營一字缺摠朴廷翔,只一中,末三字缺矢,則自前以才落二字缺依例,竝爲汰去之意,敢啓。傳曰,知道。
慶尙監司,大邱鎭習操時,因病不參,待罪事狀啓,傳于金壽恒曰,安心,勿待罪事,回諭。已上燼餘
上在昌德宮。停常參·經筵。
兪瑒,以都摠府言啓曰,都摠管申埈,以武臣講書事,除標信,賓廳進去之意,敢啓。傳曰,知道。
蔡忠元,以吏曹言啓曰,水原府使有闕,依近例,令備邊司議薦,何如?傳曰,允。
兪瑒,以兵曹言啓曰,今日賓廳武臣講書時,訓鍊院習讀一字缺趙璿,稱病不進,請推考。傳曰,允。
以義禁府南得朋昭律粘目,傳于兪瑒曰,此果是發於喪後一字缺乎?承旨察啓事,傳敎矣。南得朋拿囚之後,遭其母喪,則事非發於喪後,而當初所犯,旣是喪前。今此照斷,在於喪後,該府之援據此律,恐以此也。敢啓。傳曰,該府所爲,殊甚無據,其公事,還出給。
蔡忠元,以忠勳府言啓曰,得接靖社功臣故完城府院君崔鳴吉,靑雲君沈命世,鎭南君宋英望,振武功臣瀛海四字缺等家呈狀。則仁廟朝二行缺子孫,仍執不給三字缺有之云。臣等取考本家所納文書,則崔鳴吉家龍仁所在,柳希奮瓮津所在,李大燁鎭川所在,廢主宮人尹等處沒入田畓,受出於乙丑年。沈命世·宋英望等家平壤·中和所在,朴承宗處沒入田畓,受出於乙丑年。金起宗家安山所居,逆賊忠吉處籍沒奴婢十口,受出於乙丑年。到今三十餘年,田畓則不干奸民,呈官還奪,奴婢則忠吉子孫,仍執不出。此間事狀,殊甚可駭。當初逆家田民,各自該掌,依法査出,籍沒之後,奸細之徒,或稱被奪,或稱㤼買,紛紜呈訴,虛實相蒙。故仁祖朝,特有雖諸功臣賜牌之物,持文記告官一字缺官一一明査,事涉冤枉,則盡爲還給,而亦不無奸一字缺乘時巧詐之弊。以丁卯年爲限,旣過之後,則雖渠之田畓的實無疑,勿爲出給之敎,則慮遠防奸之意至矣盡矣。而國一字缺解弛,公不勝私,其人旣死,形勢旣去,則前後官吏,不顧是非,不念受敎。惟以媚悅應副爲能事,奸人之偸間濟慾,無足怪也。功臣別賜之物,寡妻孤兒,不得保護,反爲孽裔奸民之橫占,豈不寒心乎?庚寅嗣服之初,因崔鳴吉折受田畓被奪之事判付內,靖社之勳,是何等功臣,而先王賓天未久,遽敢輕蔑乃爾耶?守令拿推,頑悍奸民,捉致京獄,依法重治,使上下稍知先朝勳臣尊重之敎,而未過十年,又有此奪給之事,尤極痛駭。三勳臣家田畓奪給守令,則令本道摘發從悉從重推考。冒占人,則亦令本道刑推,一一推給。金起宗家奴婢仍執忠吉子孫,則令該道囚禁治罪,現出捉給。自今以後,諸功臣賜牌田民,一依先王朝受敎,切勿聽理之意,戶曹·漢城府·掌隷院及諸道監司五字缺會,何如?傳曰,依三字缺,一行缺
直指巽方,長一字缺尺,廣數尺許,漸移東方,良久二字缺月暈。
刑曹判書李時昉上疏,伏以臣,年衰病痼,精力已耗,遇事茫昧,如在烟霧,加以初冬感冒,尙未和解,强疾供仕,同朝所知,尋常職任,猶患難堪。不意秋曹新命,遽下於啓覆之際,不敢以病爲辭,雖未免充位隨班,痼疾嬰身,精魂如脫。凡干職務,慢不省察,尸素冥行,自速罪戾,撫躬危悚,只竢嚴譴。而負乘致寇,福過災生,數日以前,落馬重傷,幾死僅甦,胸背牽痛,久而愈苦。瘀血挾痰,升降無常,轉就沈綿,委頓床席,秋曹劇地,決不可抱病曠職。而辭單再却於政院,危懇未達於天聽,情勢狼狽,罔知攸處,不得不干瀆宸嚴,冒死哀籲。伏願聖明,曲加憐察,將臣本職兼帶,亟賜鐫改,以便公私,不勝幸甚,臣無任兢惶悶迫之至。謹昧死以聞。答曰,省疏具悉。卿其安心。缺已上燼餘
備邊司啓曰,慶尙監司徐元履,以束伍給事狀啓,今當回啓,而群議不一,後日登對稟定,何如?答曰,允。
吏曹啓曰,水原府使有闕,依近例,令備邊司議薦,何如?傳曰,允。備局謄錄
上在昌德宮。停常參·經筵。
巳時午時,日暈。未時申時,日有重暈,內暈有兩珥,暈上有背,外暈上有背,色皆內赤外。一字缺
下直,白川縣監鄭榮漢。
兪瑒,以都摠府言啓曰,都摠管許積,戶曹坐起,進去晝仕,請出標信。傳曰,知道。
兪瑒,以義禁府言啓曰,以南得朋照律公事,傳曰,該府所爲,殊甚無據,其公事還出給事,傳敎矣。南得朋所犯,在於喪前,照律,在於喪四字缺不能詳察,如是照入矣。致二行缺聞其病患,不至四字缺僚不齊,亦已多日。請尹鏶,牌招察任,何如?答曰,依啓。
蔡忠元,以內醫院言啓曰,本院入直鍼醫等,每都目,銅人經纂圖考講,連次純通者,入啓遷轉,以爲勸奬之道,曾已完定矣。副司勇全顮,去春夏等今秋冬等,連爲純通。請令該曹相當職遷轉事,捧承傳施行,何如?傳曰,允。
蔡忠元,以兵曹言啓曰,當日諸員具士俊稱名人,自金虎門入來,差備門外擊錚,極爲駭愕,令攸司囚禁治罪。同門守門將鄭景益,常時不能禁斷,以致闌入,亦爲非矣,請推考。傳曰,允。
蔡忠元,以內醫院言啓曰,本院月令劑藥官,晴雨勿論,逐日來仕。凡啓下之藥,盡心劑進,其苦倍他,故自先朝,仕滿六朔勤仕者,本衙門高品付祿,或除審藥,以酬其勞,意有所在。而今者典醫監醫員金壽嶷·蔣有曄,惠民署醫員李秀蕃·劉興積等,皆已勤仕。令本衙門高品付祿,或除審藥事,依前例捧承傳施行,何如?傳曰,允。
掌令閔熙啓曰,臣奉命無狀,曾被卞尙智之構誣,曲折已悉於推緘,今不敢復贅。而都監回啓,以待本道更査,稟處蒙允,則未査處前,卽其推猶在也。不可一刻冒據執法之地,請命遞斥臣職。答曰,勿辭。
兪瑒啓曰,掌令閔熙,再啓煩瀆,退待物論矣。傳曰,知道。
持平朴世城啓曰,掌令閔熙,以臣奉命無狀,曾被卞尙智之構誣,曲折已悉於推緘,今不敢復贅,而未査處前,卽其推猶在也。不可冒據執法之地,引嫌而退。推勘尙未結末,勢難仍在臺職,掌令閔熙,請命遞差。答曰,依啓。
金壽恒,以戶曹言啓曰,軍資監及豐儲倉無面米太,以無面之數,比准於上下元數,計其每石所縮之數,別單書啓事。臣積,曾於榻前,親承聖敎,而軍資監無面元數內,不爲斗量計石,上下之數則不當混入於欠縮之中,故更爲扣算計出之際,不六字缺極爲惶恐。而今始別單開錄,二行缺許多人命,似不可混置重法,姑從輕典。其時所管庫子色吏處生徵,而亦不可無推恕處。米太則減半推徵,田米則竝蕩減,以示國家大惠,使之自新。大槪,此弊專由於該曹之不察,各庫米穀混同出用,積久歲月而都無檢量之擧,故奸貪官吏,以此生心,至於此極矣。今後本曹,各別惕念,俾無此弊,今後更有此弊,則不但該掌官吏,皆不得免焉,本曹亦當有嚴重之典,知悉擧行。
蔡忠元啓曰,月食,乃前月十六日也。諸道食體圖畫啓本,如湖·嶺遠道,上來已久,而黃海道啓本,今日始爲來到。莫重啓聞之事,至於經月之久,稽緩一字缺矣。請監司任蒙伯推考。傳曰,允。
金壽恒,以吏曹言啓曰,臺諫有闕,政事,何日爲之?取稟。傳曰,明日爲之。已上燼餘
上在昌德宮。停常參·經筵。
下直,柒谷府使李東相。
有政。吏批,判書洪命夏進,參判吳挺一式暇,參議南老星進,右承旨蔡忠元進。
兵批,兼判書元斗杓式暇,參判尹順之習儀進,參議鄭攸病,參知成夏明進,左副承旨兪瑒進。
吏批啓曰,忠淸監司徐必遠,會寧府使李文偉,皆以御史,書啓坐罷。其代,今當差出,而擬望之人乏少,承旨·外任中可合之人,竝擬,何如?傳曰,允。二行缺
大司憲金南一字缺呈辭給由,執義權大運呈辭,掌令朴世城未肅拜,權謙在外,持平李敏迪未肅拜,持平一員未差。今日以監察爲茶時之意,敢啓。傳曰,知道。
尹鏶,以都摠府言啓曰,都摠管許積,賓廳坐起進參後,戶曹坐起,進去晝仕,請出標信。傳曰,知道。
傳于尹鏶曰,大臣·備局堂上,引見。
吏批啓曰,會寧府使李文偉,旣以前任兵使時事罷職,則一字缺授加資,似當還收,敢啓。傳曰,依啓。
吏批,以朴世城爲掌令,鄭維城爲判尹,蔡裕後爲工曹參判,兪瑒爲忠淸監司,閔震益爲會寧府使,權格爲持平,嚴鼎耉爲洪州牧使,金廈樑爲密陽府使,李一字缺年爲橫城縣監,愼暻爲燕岐縣監,李泰淵爲水原府使,洪處亮爲承旨,水原府使李泰淵,今加通政,會寧府使閔震益,今加嘉善,左副承旨洪處亮。兵批,副護軍閔熙。
上御熙政堂,入侍,領議政鄭太和,右議政沈之源,兼兵曹判書元斗杓,行禮曹判書李厚源,行副護軍鄭維城,戶曹判書許積,吏曹判書洪命夏,行副護軍蔡裕後,戶曹參判李一相,司諫院大司諫金佐明,承旨尹鏶,玉堂吳挺偉,假注書南九萬·權大載,記事官李元禎·李行道。
鄭太和曰,引見日次,則來日是也。而前頭有國忌,且將行親政,故臣亦願今日爲引見,得以稟定諸事耳。謝恩使入送事,前有使臣回還後,更爲議定之敎矣。今則使臣已爲出來,謝恩使差出,何如?上曰,依爲之。
沈之源所啓,寺奴婢等投屬良役者,今番現出後,乙未·丙申兩年身貢,將爲追徵,而已納身役價布之後,又徵其身貢,則一身疊捧,決難措辦矣。多年謀避七字缺雖甚可惡,似當有二行缺爲追徵,可也。
戶曹判書許積所啓,以本曹軍資監·豐儲倉無面穀抄入草記,有曾前官吏,所當一一査出,處之重辟,而許多人命,似不可混置重法。姑從輕典,庫子色吏等處生徵事,命下,官吏竝爲置之勿論乎?上曰,官吏察任久近,抄啓更稟處之。上曰,今番謝恩使回還時,焰焇見捉者,一字缺致京獄,而其他見捉亦多云。欲爲探知於彼處,未知何以則可乎?許積曰,使素知彼處形勢者,私往問於馬牌城將,如何?太和曰,以國書問之,似可矣。上曰,自此處問之,公私何關?而以私問之則恐渠又疑二字缺唐耳。予意,欲以國書問之曰,所捉之物,旣已馳報一字缺京乎?待其回報,更量處之,似可耳。火藥見捉一字缺則僅滿一囊云。衙門一人,從大君來者曰,火藥用於熟皮,以此執辭,可也云矣。太和曰,北京衙役李一善,以渠妻娚,朝廷使不得入去之故,極爲恨怒云。上曰,送之,如何?太和曰,公然命送,則不可,若去則勿禁,如何?上曰,今則去不去不關,且渠甚迷劣云,渠何能爲乎?太和曰,我國商賈,留錢於彼地,爲彼所詰云。蓋以國家,欲用錢而久無效,故罷之耳。然而錢非禁物,何禁其取來乎?彼處人書我國商賈之名,受其一字缺曰,汝國禁錢而汝何敢持去錢乎?委之而去,可也云。臣意,以國書取來,不可以府尹言取來,似可耳。上曰,此,彼此不通情意故也。彼人以春開市禁錢之一字缺渠所持來錢之不得見售,發怒於商賈,而如是一字缺梗云。蓋朝廷本意,則以不得行而罷矣。非勒禁一字缺行之處也。聞今番使臣言,則兩西之人,呈訴於使臣,願勿禁錢云。藩臣庸劣,全昧朝廷本意,以致如此奈何?兩西監司三字缺今見府尹狀啓,則猶曰二行缺行錢五六年,而四字缺故罷之,而我不必一切禁二字缺汝等何必如一字缺云云,可也。商賈之錢,不可使之不爲持來,牛家庄不爲買錢後,可以禁商賈持來錢矣。太和曰,當以下敎之言問之矣。李一相曰,府尹,旣使陰來二字缺告之,今則使監司送軍官問之,如何?上曰,何必監司爲之,府尹更解,可也。太和曰,當如下敎矣。上曰,又有一事,春開市後,彼當解意,而節使,當於開市前出來,若或再爲見捉,則奈何?欲預通其意耳。太和曰,以移咨當送人,可以因便通之耳。李一相曰,一字缺則速爲移咨,可也。上曰,一番移咨,觀其情態二字缺通之,可也。太和曰,商賈,當來到京城,來後捧招二字缺言移咨,可也。斗杓曰,春市彼人,若得用錢,則二字缺錢必自然出送矣。上曰,錢則非犯於淸國之禁也。不足深慮,而深可三字缺焰焇耳。斗杓曰,焰焇事,則當使府尹送言曰,見捉禁物,未知何等物乎?吾亦當被罪,故欲知之耳。以此問之,則可得其實矣。太和曰,徐必遠,以山城事狀啓矣。料理熟講後,回報,如何?上曰,依爲之。徐必遠,盡心國事,而國法不可撓改,故罷其職矣。命夏曰,必遠單騎入見文偉,則文偉欲與見山城,二人共一字缺城基後曰,此城不可不修築也。仍爲狀啓云矣。許積曰,一字缺謂料理,豈有別樣事乎?海美奴婢,則送于海美,淸州奴婢二百口,自國家賜給,使之築城,勿爲限年,乃是料理也。太和曰,方外議論,以興作爲慮,故必遠儕輩,一字缺多笑之云矣。上曰,洪葳,誰見之?一相曰,臣見之矣。上曰,言安興事乎?一相曰,非朝廷分付,故不爲探知云矣。太和曰,哨官給復事,皆言其不可,徐元履亦言,當初備邊堂上,不能盡言爭之,使之仍行云矣。大槪,難便事,亦不可保其必無,旣四字缺故必多,每給代定者,又不可二行缺行會八方,而五字缺豈不落莫乎?李厚源曰,徐元履云,軍兵不計精弱,而皆給復,似不可云矣。上曰,此一字缺是矣,若精抄爲之則可矣。然有勢力者,皆將圖入奈何?斗杓曰,元軍竝五萬耳。其中何能更抄乎?雖不可給一字缺給復之代,當爲之矣。上曰,寺奴婢,則望除身貢,甚一字缺給復云矣。太和曰,忠淸道則收奴婢身貢,以此爲賞一字缺宜當,而但忠淸道奴婢數少,不可爲之云矣。積曰,前日定奪時,臣不入侍,而當初李浣與臣,皆以爲不可矣。上曰,浣則自前以爲不可矣。積曰,賜以木一疋,如何?元履上一字缺臣意,以爲甚可矣。斗杓曰,寺奴貢木,則二疋,餘丁則收木三疋,而五十卜役,重於二疋矣。給復小邑,則爲悶,而大邑不以爲悶云矣。積曰,木一疋,元是五十卜役矣。斗杓曰,穀草價亦有之。積曰,朝廷雖長思,不如按道之臣必遠·元履及洪葳,皆以爲非便,二字缺何以爲之乎?積曰,若以賞格爲之,則技藝似精矣。頃見李文偉,則當初技藝甚生疎,買得唐帽,賞其優等者,則頗爲精銳云矣。上曰,外議皆以給復爲不可者,蓋以哨軍,皆私一字缺朝暮逃走者,甚多。若收食後逃走,則後定者,何一字缺收食乎?厚源曰,如此事,初雖着實爲之,末稍則二字缺全廢,是可慮耳。上曰,見御史書啓,則守令不一字缺朝家之意,以自願不自願,抄出哨軍,定漁父云,極可痛也。太和曰,守令或有賣束伍者云矣。命夏曰,近來守令,皆無善治矣。厚源曰,眞是善治者,則必無譽者矣。上曰,以他罪治水使,則可矣。若以禁松爲罪,則不可矣。太和曰,松禁,乃國法,何可罪也?但贖木,渠私用之,則是可罪也。之源曰,松木禁亦非一也。鄕人以松枝作籬者,亦收贖,豈不痛乎?命夏曰,韓震琦·成釴一字缺之事,彼此皆三字缺監司,以密關,問于震琦,故釴二行缺敢自以爲文臣,作如許事耶?太和曰,徐必遠處二字缺諭,而不計精弱,竝爲給復,不均之說是矣。上曰,禮判,何不言之乎?厚源曰,當初則臣,以給復不以爲決不可,而外議皆以爲不可之說,頗似有理。給復之代,則亦未一字缺何者爲可耳。太和曰,三南已爲操鍊矣。若以操鍊一字缺入等,定分數多寡給復,何如?斗杓曰,若然則事甚一字缺腫似難施行矣。厚源曰,天下庸殘者,亦給五十卜,當一字缺戰陣者,亦給五十卜,似無此理矣。斗杓曰,事不可如一字缺㶆水一定爲之,好事多,不好事少,則當爲之矣。之源曰,國事,當初熟講爲之,可也。上曰,今日不可定奪,日後更爲詳議,可也。之源曰,銅錢,一切禁之可乎?上曰,一字缺必禁之。太和曰,只以銅鐵用之,必不爲無用之物矣。斗杓曰,都監將官,以罷職之人啓下爲之,例也。今者禁軍別將閔震益遷轉,代當差出,而見存武臣中,無可合者,罷職人中差出,何如?太和曰,軍中雖帶罪,亦從行,故有此稟矣。上曰,與都監有異,勿爲,可也。積曰,當初作斛時,以濕木爲之,故乾燥之後,頗爲減縮,少於戶曹斛子,幾至七升五合,船人極以爲悶云。二字缺更造送之,而但外議必以爲前戶判旣改造,猶一字缺爲不足,今戶判又爲改造云,此可慮也。上曰,近一字缺國事,甚有可憂者云。其在務國之道,曷勝其一字缺慮哉?聞近日彼人之荒淫尤甚,聞其近臣之妻有美一字缺卽撲殺其近臣,往其家,奪其妻,爲貴妃寵之。專一字缺其他內宦近侍輩,少有違忤,卽以三稜·四稜杖,一字缺其頭碎之。渠輩亦自知不免,度一日如一年。若有一字缺犯,輒免冠俯伏,以俟杖擊云。觀此擧措,則弑逆之禍,似在不遠耳。彼人脫有緩急,我國亦安得晏然而已?四字缺別爲惕念,以圖。一行缺已上燼餘
上在昌德宮。停常參·經筵。
夜五更,月暈。白一字缺一道,出自暈上,直指北方,長數十尺,廣尺餘,良久滅。
兪瑒,以兵曹言啓曰,禁軍左別將朴而昭,以江界府使瓜遞,代出而未及上來,其間則以右別將一字缺天齎,依例兼察,何如?傳曰,允。
兪瑒,以備邊司言啓曰,卽見東萊府使三字缺狀啓,島主病勢危劇,急求醫官,不可不速爲入送,以示款待之意,卽令。二行缺已上燼餘
上在昌德宮。停常參·經筵。
蔡忠元啓曰,傳曰,代馬島下送醫官,能知術業者乎事,傳敎矣。卽招一字缺醫久任等問之,則韓亨國爲科已久,頗精於鍼藥,前日信使之行,極擇帶去,故今又定送云矣,敢啓。傳曰,知道。
傳于尹鏶曰,先王朝親政時規例,及或有下問之事,其時日記一一考啓。
尹鏶,以備邊司言啓曰,馬島入送醫官,似當齎去藥物,而唐。二行缺已上燼餘
上在昌德宮。停常參·經筵。
中宮誕日,本院問安。傳曰,知道。
世子宮,本院問安。答曰,知道。
中殿,二品以上,單子問安。答曰,知道。
洪處亮,以都摠府言啓曰,副摠管金汝鈺,以掌苑署提調,中殿誕日,果物封進事,除標信進去之意,敢啓。傳曰,知道。
洪處亮,以御營廳言啓曰,本廳別三司軍兵,一字缺中日試才,得中別單書入之意,敢啓。傳曰,知道。
蔡忠元,六字缺法典內準三百點者,許赴二行缺初試,初定於七字缺十月初五日,而又退二字缺十七日,故其間五字缺退於明年。則又定三十點於二字缺而以明年二月推擇之後,又定十五點,準三百點者,又做三一字缺竝追定五十一點者,當許赴館試矣。三百準點之儒生一字缺六人,當其初次加定六點之時,或遭重服,或有身病,限二字缺準者,願追準其數於科前,而仍赴館試。臣等與之相議二字缺百點之後,又設加點者,爲其守齋無人,而不幸有喪,故一字缺及準點於十月十七日之限者,此實迫不得已之故也。要當一字缺其點數於科前而已。似不必一拘其限,故議於本館兼任一字缺又議於廟堂諸會,則皆以許赴爲當。滿三百之人,科二字缺加定五十一點,則許赴館試事,分付成均館,何如?傳曰。一字缺
洪處亮,以兵曹言啓曰,得接兼司僕將廳所報,則衛將二字缺身病苦重,方在危境,旬朔之內,決難行公,斯速入啓處置云。宿衛之任,不六字缺改差,何如?傳曰,允。
蔡忠元,以弘文館言啓曰,本館上下番,常患不足,而下番則只有副修撰臣睦兼善一人。今方入直,他無替直之員,前頭疾病事故,未可預料,明日政,上下番闕員,盡數差出,推移替直,何如?傳曰,允。
金壽恒,以修理都監言啓曰,浮石所已浮之石,未及運入之數,至於二字缺之多。明年正月,當上番軍士,今已上來,依前沒數二字缺二日赴役,使之運入,何如?傳曰,允。
以弓房手本粘啓,傳于金壽恒曰,事甚不謹,該道監司,亦爲推考。
獻納鄭萬和,正言安後說啓曰,遂安縣監柳楨,曾爲御營哨官時,本哨軍士四石,老病退送之後,其二字缺料米,矇矓受出,終無置處。其偸竊軍糧之罪,不可不懲。且其事覺之後,大將亦無入啓請罪之擧。請柳楨,先罷後推,大將亦爲推考。師儒之任,實非閑漫,苟非名稱素著之五字缺司藝金鼎夏,爲人二行缺創於何時,而六字缺通仕版術業,人所一字缺者塡差,以五字缺地。近來京外雜類夤緣冒占,以爲遷轉之捷徑,論其人則微賤,或與本營諸一字缺相等,語其藝則所學,反不及焉。而計仕陞遷,坐致六品實職,官方之混淆,莫此爲甚。請令本監自今爲一字缺三學兼敎授有闕多補,必得其人,然後啓差。詳一字缺能否,非有顯效,則勿許陞出六品,以杜仕路淆雜二字缺答曰,依啓。柳楨事,其時大將,爲先推考,觀其緘辭一字缺處之,可也。
持平權格啓曰,伏見諫院啓辭,卽遂安縣監柳楨,曾爲御營哨官時,偸竊料米事也。二字缺忝任本營郞廳,在於其事之後,叨此言官,亦且二字缺然,未及隨事糾正之責,在所難免,請命遞斥臣職。答曰,勿辭。
金壽恒啓曰,持平權格,再啓煩瀆,退待物論矣。傳曰,知道。
金壽恒,以工曹言啓曰,前前判書李浣,時今年閏五月十四日,錦城其人主人趙直等呈狀內,京居林春己·羅海一·崔三善·李善承哥稱名者,下去錦城,與邑吏符同。丙申條其人木作米防納,謀利設計云。判書題音內,米船到江卽時,一字缺見來告云云。後六月十四日,趙直等,又爲呈狀內,錦城防納米船來到西江,而不爲計給云。其時參判李應蓍題音內,船主推問處置次待令云。厥後趙直等,更訴于判書,判書分付內,所謂防納米石,汝等一字缺往船所,沒數解來云。則趙直等,不告其時色郞,一字缺任意卸下,則米穀五百九十九石也。而錦城使梁一字缺元稱名者,竝其陳省而不現,故前前判書未及處置而移拜他曹。厥後判書許積,察任本曹後,九月十三日,梁泰元者,持陳省始爲現身,則其人價元數一字缺至五百九十六字缺十二斗卜定輸送,合而二行缺郞廳,竝爲五字缺處置。如此國家一字缺重米穀五字缺載船上來,則其時守令,一字缺當十分詳察處置,俾無中間虛僞之弊,而當初米船上來之時,五百九十九石陳省,不爲一時上送,只以一字缺石載送。厥後九月十三日,始呈陳省。而陳省二字缺則以木一疋,計米十二斗支計上送,而元數則四百二字缺二石也。與其人主人卸下五百九十九石比之,則其間多少,極其懸絶。以其陳省付斗數,比之卸下二字缺數,則節節相違。其人主人,則斗數未定奪二字缺不可計給。五百九十九石許多米石,其人主人等,無端逢授,亦極可駭,而本曹則到今前後事狀,覈實無路。爲今之計,當初逢授上來人林春己·羅海一·崔三善·李善承哥五人等,令該曹囚禁窮問得實,一邊緣由枚擧,移文本邑,三字缺啓聞後,憑以各人等當初捧招,以爲處置之地,何如?傳曰,允。
刑曹判書李時昉上疏,伏以臣疾病之沈綿,情事之悶迫,決無供職之勢,屢陳危懇,誠出於萬分不得已。而聖明尙一字缺兪音,特下調理察職之命,感泣之餘,不遑顧二字缺思盡瘁,顚斃爲期,固是職分之當然。第臣二字缺任其不敢晏然仍冒者,非特病不能供職,二字缺形勢之狼狽,尤有甚焉。玆敢冒犯鈇鉞,更瀆宸嚴,伏願聖明,特加憐察焉。臣天賦愚庸,才二字缺如,雖在盛壯之年,秋官重任,猶未免尸素之二字缺今衰病已極,精神筋力,日就銷耗,前忘後失,二字缺茫然,其何以當此劇務,無補國事而只重罪二字缺不但此也。今番啓覆之時,臣忝叨長官,不能詳察一字缺使莫重六字缺不職之罪,臣固難免。一字缺此獄當初七字缺本曹之時,則二行缺不自知止者六字缺不暇緩聲而三字缺牘,亦有所不敢,冒呈辭單,又爲見却於政院,進退維谷,置身無地,不得不畢陳衷悃,更瀆於天地父母之前。伏願聖明,將臣所帶職名,亟賜二字缺兼治臣不職之罪,以安愚分,公私幸甚,臣不勝二字缺祈懇之至。謹昧死以聞。答曰,省疏具悉。卿辭至此,本職,今姑勉副焉。
忠淸監司兪瑒上疏,伏以臣,聞簡才而授官者,君無謬擧之失,量能而受職者。臣免尸祿之誅,故任官擇人,必念難愼之義,奉命承敎,必思負乘之一字缺良以此也。今臣空疏菲薄,百無一能,決科以來,未滿二字缺歷官不多,經事未久,雖於尋常職務,亦難免一字缺曠之誚。今玆新命,實出千萬意慮之外,驚惶一字缺踖,若無所容。仍竊伏念方面之寄,責大任重,必須一字缺局俱優,望實表著者,可以堪之。如臣新進眇末,昧二字缺聞者,其何以憚壓守宰,黜陟能否,弛張五十州軍一字缺之利病乎?以臣授此任,無異責蚊以負山,敗事三字缺而待也。朝廷不知而使臣,固失擧也。微臣明知而冒受二字缺可乎?不惟臣自知甚明,亦必有知臣而憂臣者多矣。一字缺若貪榮戀恩,終至於僨事,則臣身罪戾,固不足恤,而獨不爲六字缺目今艱虞日甚,國家二行缺期在周星六字缺難禁方寸之亂,設令才一字缺局量,雖非如臣者當之,以此情理,其何能致力於王事乎?臣居常家貧力薄,菽水之供難繼,及玆離親一字缺宦,烏鳥之養未伸,念事親之日短,痛齡之無幾,不一字缺干瀆之誅,仰籲孝理之下,伏惟聖慈天地父母,二字缺庸陋之狀,矜臣懇迫之情。遞臣新授職名,以畀可一字缺之人,公私幸甚,臣無任祈懇隕越之至。謹昧死以聞。答曰,省疏具悉卿懇。卿父雖老,不至衰敗,勿辭速往,欽哉。已上燼餘
上在昌德宮。停常參·經筵。
行親政。吏批,判書洪命夏進,參判吳挺一進,參議南老星進,佐郞一字缺端相·李慶徽進,都承旨李應蓍進。兵批,兼判書元斗杓進,參判尹順之進,參議鄭攸進,參知成夏明進,左副承旨洪處亮進,正郞崔攸之進,代安一字缺稷進,佐郞丁昌一字缺進。
掌令朴世城啓曰,持平權格,以伏見五字缺遂安縣監柳楨,曾爲二行缺正之責,在所難免,引嫌而退,纔入言地,未及糾正,一字缺所固然,有何所嫌?持平權格,請命出仕。答曰,依啓。
藥房都提調臣金堉,提調臣鄭繼城,同副承旨臣金壽恒啓曰,昨日大雨雪風之後,寒氣猝緊。今又終日大雪,親政御殿,必有澟洌之苦,四字缺極於高處。臣等不勝憂慮之至,內外窠闕三字缺日。又將親臨,則聖躬必有所傷,臣等職在三字缺來問安。竝陳將息之道,惶恐敢稟,。答曰,二字缺不至甚寒,別無所傷,卿等安心,勿以爲慮。
尹鏶啓曰,司諫院城上所,以傳啓事,來詣闕門外,敢一字缺傳曰,入侍。
榻前,正言安後說所啓,遂安縣監柳楨,曾爲御營哨官時,偸竊軍士料米之事,似無二字缺頃於齊會之時,招問本廳下吏,已得實狀,何待大將緘辭而處之乎?請二字缺先罷後推。上曰,下吏處果爲詳問乎?後說曰,二字缺所聞,實非誤矣。上曰,依啓。
吏批,以吳斗寅爲掌令,李時術爲弼善,沈廷一字缺爲引儀,金廷弼爲陽智縣監,金廷謹爲陰城縣監,閔維重爲正言,魚尙佶爲居昌縣監,柳頲爲信川縣監,李世翊爲務安縣監,趙志益爲鎭岑縣監,二字缺雄爲副修撰,閔鼎重爲校理,金宇振爲積城縣監,成後卨爲司藝,洪南立爲禮曹正郞,崔孝騫爲永平縣監,朴守玄爲陽川縣監,李榜爲大興縣監,二字缺蕃爲三登縣監,任濬爲扶餘縣監,朴宗亨爲一字缺簿,尹以宣爲引儀,李忔爲載寧郡守,李五字缺縣監,閔忱爲文義縣令,全發英爲祥原郡守。傳曰,柳道三工曹參議除授,洪柱三爲文學,許崙爲聞慶縣監,蔡翊俊爲眞寶縣監,李行進爲刑曹參判,申瀏爲价川郡守,李碩老爲海南縣監,金志一字缺爲寧越郡守,二行缺爲刑曹判書,洪南立爲靈巖郡守,任奎爲軍器主簿,潘好義爲沙斤察訪,鄭東燁爲刑曹佐郞,李一相爲副提學,成後卨爲洪州牧使,吳廷垣爲修撰,黃儁耉爲兵曹正郞,嚴鼎耉爲謝恩副使,李惟亨爲河陽縣監,李時昉爲延城君,四字缺戶曹佐郞,權大運爲謝恩使書狀官,李日廣爲二字缺別提,柳苾爲造紙別提,金澄爲司書,成一字缺吉爲二字缺別提,吳以翼爲兵曹佐郞,吳翔爲司僕主簿,尹二字缺爲司贍主簿,金撝爲義盈直長,尹誼之爲掌樂直長,李慣爲濟用直長,崔俊彦爲監察,具文治爲掌苑別提,鄭雲翼爲尙瑞直長,崔繼雄爲司饔直長,一字缺千榮爲內贍主簿,崔俊彦·金命說爲典籍,任二字缺爲會寧判官,朴榥爲掌樂主簿,閔周冕爲長興縣監,李奎老爲潭陽府使,柳炳然爲興陽縣監,申濡爲戶曹參判,延平副四字缺昌監,炯涵新授職,趙䃏爲學正,李球·姜象先·吳尙爲學錄,李瑞夏爲西部主簿,李希楫爲引儀,李晉爲司圃別提,李惟謙爲司宰主簿,金時卨爲軍器僉正,李昌胤爲監察,李馨老爲典牲主簿,沈廷老爲司評,崔自一字缺爲內資主簿,李廷望爲平市令,李東老爲承文院副正字。兵批,申濡爲同知中樞府事,李行進爲同知中樞府事,鄭致和爲副摠管,李淀爲四字缺府事,白弘性爲兼司僕將,朴霽爲內禁四字缺爲仁慶宮假衛將,張淑男爲慶德宮假衛二字缺時憲爲景福宮假衛將,申瀏爲訓鍊副正,黃二字缺都摠經歷,蔡翊俊爲司禦,李斗文爲宣傳官,李英萬爲守門將,宋繼德爲昌洲僉使,韓國俊爲蛇渡僉使,金斗興爲一字缺沙僉使,李聖雨爲柒浦萬戶,林二行缺峻爲武兼宣傳官,池遇龍爲助羅浦萬戶,李逸一字缺爲河山萬戶,曺震立爲仁遮外萬戶,洪貴賢爲永一字缺萬戶,金有達爲將軍坡萬戶,具仁墅爲忠翊衛將,奇俊獻爲彌助項僉使,表偗爲鉢浦萬戶,崔滿爲一字缺將,李萬枚·禹齊博爲都摠都事,具璜爲三字缺使,金悚爲內禁衛將,柳炳然爲都摠經歷,四字缺大昇爲武臣兼宣傳官,李尙淵爲安骨五字缺穦·崔亨運爲武臣兼宣傳官,李慶綿爲兼司僕將,趙碩耉爲都摠都事,李斗炫爲武兼宣傳官,李一字缺泌爲宣傳官,李尙馨爲武臣兼宣傳官,金時稷爲二字缺將,李元仁爲龍媒萬戶,李瀁爲武臣兼宣傳官,二字缺楷爲同知中樞府事,朴惟建爲仁慶宮假衛將,一字缺仲敏爲仁慶宮假衛將,金一字缺瀗爲守門將,任命世爲部將,尹天賚爲宣傳官,二字缺基爲翊贊,姜與載爲文臣兼宣傳官,金轂爲司禦,閔昇爲內乘,崔滿爲武臣兼宣傳官,吉瑞爲訓鍊主簿。
刑曹判書李時昉上疏,伏以臣,病根深痼,不堪供職之狀,已陳於前疏,而崩迫之情,猶未能盡達,日月之明,或有所遺照。玆敢二字缺肝腎,仰瀆宸嚴,臣罪萬死,臣罪萬死。臣受二字缺弱,病不離身,而區區一念,惟在報效。病未及死,二字缺勉强,從前受任,未嘗以病爲辭。不幸初冬感冒,二字缺向蘇。又添落傷之症,肩背牽痛,久而愈苦,瘀二字缺疾,升降無常,胸膈煩懣,呼吸亦艱。有時三字缺不交睫,醫治之方,最忌風寒,委頓床席,五字缺欲感戀天恩,作氣趨事,其勢末由。今臣所五字缺而聖明,倘閟兪音,則不但遷延廢事,臣罪日重,二字缺詞訟之久滯,所關,如何?伏惟聖明天地父母,憐臣一字缺勢之沈綿,且念官事之瘝曠,而早爲之處。臣之所一字缺秋曹劇任,亟一字缺爲先遞改,以便調養。自今至二字缺無非雨露一行缺答曰,省。缺
元斗杓進曰,窠闕兩十一字缺闕員可知矣。上曰,然矣。此乃久廢之規九字缺斗杓曰,親承聖敎,敢不盡心爲之乎?洪命夏曰,各岐仕應遷者,及監察禁府二字缺未準朔者,相避時,推人員二字缺副提學,今當差出,而擬望之人乏少,承旨中可合人,竝擬,何如?上曰,依啓。處亮曰,三字缺單窠闕,注書,當爲抄出,而兩銓窠闕,注書一人,未三字缺假注書一人,又使入侍,何如?上曰,依啓。假注書南九萬入侍。命夏曰,推刷都監未准事之人,不擬於守令,五字缺當於都提調,而擬望之人乏少,不得已擬望之意,敢啓。傳曰,知道。命夏曰,使臣今當差出,而擬望之人乏少,未五字缺擬,何如?上曰,依啓。上曰,百執事之任,無不當極擇,而二字缺初入仕,尤所當極擇矣。且親政,異於常時之政,雖科臼之外,取一字缺善處,初入仕九字缺甚非矣。頃聞領相二字缺政府參謁十字缺不能拜起,則出二行缺親政,異於常十二字缺命夏曰,常時政三字缺以不盡心,況今十字缺去私心而竭力焉。上曰,兵判進來。仍傳曰,西北人可收用之意,旣言于東銓矣,西銓亦爲知悉此意,西北之人,留意收用,可也。且先王朝守城之人,三字缺漏未用者,特爲收用,以爲報功之地,可也。上曰,七字缺令者耶?命夏曰,方爲修理都監郞廳,事六字缺孝騫,何如人耶?命夏曰,曾爲守令,頗有善治之績五字缺上曰,節義,國家之所不可不尙,而其爲人,亦不可不察。雖是忠賢二字缺可察其人,然後用之,可也。命夏曰,故忠臣宋象賢之孫宋謹二字缺州,欲爲其祖立石,而貧甚二字缺云。且曾爲直長,此乃三字缺之矣。上曰,宋象賢之孫,可以錄用,而亦爲察其爲人,三字缺爲可。命夏曰,宋象賢二字缺尤爲表表,故擬望矣。三字缺禁衛將朴濟,何如人耶?六字缺子也。曾以金自點所一字缺故廢棄矣。今者十字缺仕宦,此人之衛將一字缺何傷乎?上曰,十一字缺守令者耶?命夏曰,李必馦,監察勤仕者也。八字缺姜壽賢,渭濱之子也。渭濱,以翊衛司官員四字缺者也。孝騫曾爲守令二字缺者也。上曰,備邊郞三人,皆以勤仕懸錄,三人竝爲勤仕者耶?二字缺曰,三人皆已勤仕,以其次擬望矣。應蓍曰,司諫院城上所三字缺上曰,使注書招入矣。正言安後說啓曰,遂安郡守柳頲,曾爲御營哨官,偸食料米之事,招問本廳下吏,得其實狀,斷無二字缺必待大將緘辭而後處之,先罷後推。上曰,依啓。一字缺以老,何如人耶?斗杓曰,五字缺築城者也。上曰,二字缺已甚矣,何以擬望耶?斗杓曰,成集年過七十云,而四字缺以兩班爲之,而兩班堂上者乏少,故不得已擬望矣。上曰,雖二字缺班,如成集之甚老,四字缺不合於衛將矣。以營將陞堂上一字缺及入來耶?斗杓曰,六字缺上,以工曹參議望,傳于李應蓍曰,十三字缺兩銓,皆擬於首望,三行缺判官而爲得厥十一字缺上曰,爲人亦可一字缺收用耶?斗杓曰八字缺處亮曰,兵曹堂上出去,然後可以上軍號,何堂上出去乎?上曰,參知二字缺明出去。斗杓曰,訓鍊主簿遷轉望單子,誤書四字缺不察之失,請待罪。上曰,知道。斗杓曰,兵批,五字缺吏曹以東班遷轉,然後當爲出代,而時無窠闕,四字缺敢啓。上曰,依啓。上以司書望單子。傳曰,魚二字缺訪金澄,何時赴任乎?命夏曰,乙未年八月赴任云矣。命夏曰,都目政,例用積仕者。若積仕而不遷轉,則其四字缺故政官計仕遷轉,則臺諫糾劾之常也。臺諫若詳三字缺不亦善乎?上曰,鄕薦,近來二字缺其有弊者,雖然三字缺收用,可也。上賜黃柑二盤,分于三字缺臣。上曰,親政時,注書例有陞六之規,十七字缺陞出六品,而今番十字缺爲之。上曰,尙瑞院直長,以都目政八字缺此亦其規也。且二字缺大擧措,故有此陞六之規,豈以實假有間哉?上曰,一人一字缺擬兩銓望中者有之。若皆受點,何所取適?命夏曰,二字缺之望,皆受點,則吏批似爲重矣。上曰,今番四字缺柳頲奪告身乎?斗杓曰,非特奪告身,奪其堂上二字缺處亮曰,軍號時,已至,請令兵曹堂上出外,三字缺曹郞官在外者,持來,注書捧入,何如?上曰,依爲之。二字缺曰,兵批只有參下闕窠,兵批觀吏批四字缺例也,今請罷出。上曰,依爲之。命夏曰,日五字缺殿座已久,吏批,亦欲姑罷矣。上曰,吏批窠闕所餘二字缺耶?明日午前,可畢耶?老星曰,闕員尙多,午前則一字缺可畢矣。上曰,六字缺開政,可也。兵批先罷,二行缺曹判書十二字缺坐,吏·兵曹郞官二人,各與其堂上相對坐,一人書望單子。一人書正單子,吏曹參議·都承旨,南行坐於東。兵曹參議·參知·右副承旨,南行坐於西。上番翰林·上注書,坐于都承旨之後,下番翰林,坐于左副承旨之後,下注書追入,坐于四字缺林之右。抄闕時,兩注各進承旨之前,六字缺坐,吏·兵曹郞官,不賜方席。罷出時,吏三字缺上郞官,以此趨出,承旨·翰注繼出。兵批罷時,左副承旨及下注書同出,都承旨·上注書·翰林二人二字缺批罷時同出矣。朝食時,都承旨進曰,日晩二字缺水剌,上入內,諸臣亦罷出,食後卽入。上二字缺午後,上復入內,良久還御座,夕時,兵批先罷,吏批繼罷出,上入內。已上燼餘
上在昌德宮。停常參·經筵。
仍行親政,吏曹判書洪命夏,參判吳挺一,參議南老星,佐郞李四字缺徽,行都承旨李應蓍入侍。兵批,兼判書元斗杓,參判尹順之,參知鄭攸,參知成夏明,正郞安後稷,佐郞丁昌燾,左副承旨洪處亮入侍。
政院,大殿二字缺傳曰,知道。
金素啓曰,小臣正朝望闕禮,三度二字缺進去,下直。二字缺知道。
正言安後說啓曰,二行缺之改捧,臣之四字缺請命遞斥臣職。答曰,二字缺
尹鏶啓曰,正言安後說,再啓煩瀆,退待物論矣。傳曰,知道。
李應蓍啓曰,延祥詩製述官,旣已啓下,明日待開門,大提學·提學命招,使之出韻科次,何如?傳曰,允。
洪處亮啓曰,凡習儀五字缺例爲進參,而今則親政相値,盡爲入侍四字缺取稟。傳曰,雖無兵官,亦爲之,可也。
尹鏶三字缺司郞廳,以領·右相意啓曰,近因刑官有故,三字缺囚而未疏斷者,當此年華將換,春節已屆之日,一字缺係重囚,猶可議爲,況輕罪被拘,律至笞杖,而經歲囹圄之中,寒凍號怨,則尤非順時令行仁政之二字缺刑曹堂上,竝卽命招,使之速爲處二字缺囚人之可議者,亦令該府從速一字缺處,何如?三字缺
金壽恒,以禮曹言啓曰,丁酉式年七字缺故館試圓點,準三百二字缺後加點八字缺點。而昨於啓覆之時,加點事啓草六字缺三張呈納,乃以三巡竝五十一點爲辭矣。五字缺時二十點加定事啓草,今始覓得,啓辭中三字缺差謬之失,臣等實所難免,不勝惶恐。當其四字缺起草之時,臣等非不再三詰問,而啓草一張,終二字缺出且以初次退定時三字缺點爲對,致四字缺該色吏,令攸司治罪。而準三百點儒生,又四字缺一點者,許赴館試事,更爲分付成均館。五字缺
金壽恒啓曰,延祥詩製述官已爲啓下,四字缺多有遷轉他職者,而日字促迫。明日內,必須三字缺拜外官之人,則雖不可使製,而京職遷轉之人,則一字缺未肅拜,依前啓下,使之製進,何如?傳曰,知道。
尹鏶,以兵曹言啓曰,捕盜大將,當備擬三望,而武弁二行缺新稱名人,四字缺入來,差備門外擊錚,極爲駭愕,令攸司囚禁治罪。同門守門將崔孝述,常時不能禁斷,以致闌入,亦爲非矣,請推考。傳曰,允。
吏批,以全洽爲刑曹正郞,成就吉爲監察,金禹錫爲忠淸都事,洪柱三爲慶尙都事,李必四字缺官,李端夏爲正曹佐郞,李梓爲輔德,五字缺贍奉事,李樞爲繕工奉事,姜好奭爲五字缺嗣文爲尙瑞副直長,李馨老爲監察,鄭四字缺安縣監,金鎰爲司䆃主簿,朴之仁爲司贍主簿,三字缺爲引儀兼參軍,李翊爲軍資奉事,蔡之三字缺曹佐郞,鄭植爲文學,李時立爲引儀,丁繼三字缺器主簿,朴承龍爲軍器直長,李柱基爲軍器三字缺禹順良爲軍器副奉事,金繼玉爲軍器四字缺宣爲長興主簿,三字缺典牲,七字缺提,李慶雨爲四字缺朴世相·六字缺光翼爲章陵參奉,李敏政爲繕工監役,三字缺爲社稷參奉,任奎爲禁府都事,李汝二字缺尹抃爲厚陵參奉,朴振祚爲司圃別提,四字缺宣陵參奉,李·權一字缺爲昌陵參奉,李元三字缺陵參奉,鄭道應爲黃山察訪,韓奎一爲禁府都事,尹敏道爲氷庫別提,南一星爲內侍四字缺爲連原察訪,白弘佑爲廣興副奉事,四字缺禁府都事,睦行善爲尙州牧使,李後晟五字缺尹遇甲爲禁府都事,任座爲禮曹佐郞,四字缺金盛宙爲典設別提,金汝亮爲奉常判官,一字缺好信爲甲山府使,李端相爲吏曹正郞,許秩爲繕工假監役,趙二字缺爲童蒙敎官,金斗望爲三字缺奉,黃世禎爲童蒙敎官,權一字缺爲魚川察訪,三行缺多慶浦萬戶,尹時達爲武臣兼宣傳官,李尙一字缺爲丑山浦萬戶,金振潤爲宣傳官,韓爲都摠經歷,嚴鼎耉爲同知中樞府事,李昌胄·尹二字缺爲部將,朴興仁爲宣傳官,鄭榏爲文兼五字缺宮淡爲鹿島萬戶,柳坦然爲安興僉使,四字缺炕爲部將,金壁爲武兼宣傳官,元后山爲四字缺沈偉爲法聖浦萬戶,安興僉使柳坦然五字缺文邲爲訓鍊主簿,尙仁詹爲呂島萬戶,四字缺武兼宣傳官,鄭祈昌爲玉浦萬戶,柳四字缺兼宣傳官,任命世爲部將,閔孝成爲五字缺爲訓鍊主簿,朴德立爲金烏山城六字缺安誠立爲菁川十四字缺傳官,金景信爲十五字缺已上燼餘
上在昌德宮。停常參·經筵。
禮山縣監李恢茂,茂朱縣監李稹,平昌郡守柳稔,差使員上來。
二字缺政院·玉堂問安。答曰,知道。
禁府,三字缺滓,拿囚。啓。
吏批,以司謁啓曰,四字缺進士權說,有孝行云,故相議擬望,三字缺參奉,至於受點。今聞權說,方爲健元陵參奉云。臣等難免不察之失,不勝惶恐,望單子爻周之意,敢啓。傳曰,依啓。
謝恩,弼善李時術。
吏曹判書洪命夏初度呈辭。國忌齋戒,以留政院。
兵曹,右邊捕盜□□裵時亮·申景瑞。
大司諫啓曰,正言安後說三字缺退所論者人,不繫乎官,認舊二字缺未足深咎,不可以此輕遞言官,請正言安後說出仕。答曰,依啓。
昨日,政院啓曰,延祥詩製述官,旣已啓下。明日待開門,大提學·提學命招,使之出韻科次,何如?傳曰,允。
禮曹啓曰,丁酉式年初試,累次進退,故館試圓點,準三百點之後,加點至於四巡七十一點。而昨於啓覆之時,加點事啓草,當該色吏,只以三張呈納,乃以三巡竝五十一點爲辭矣。初次退定時,二十點加定事啓草,今始覓得,啓辭中措語差謬之失,臣等實所難免,不勝惶恐。當其啓辭起草之時,臣等非不再三詰問,而啓草一張,終不搜出。且以初次退定時,元無加點,爲對致有此失。當該色吏,令攸司治罪事。準三百點儒生,又準追定七十一點者,許赴館試事,更爲分付成均館,何如?傳曰,允。
假注書吳始壽遷轉,代李夏。
兵曹啓曰,捕盜大將,當備擬三望,而武弁二品中,在京之人絶無,故不得已只二人擬望,以入之意,敢啓。傳曰,知道。
今十二月二十七日親政宣醞時,左副承旨洪處亮所啓,先王朝親政時,注書只一人入侍,故一人陞出六品,而今番則注書二人入侍,而一人陞出六品,未知,何如?上曰,一體爲之,可也。
吏曹判書洪命夏所啓,訓鍊習讀一員,以久勤,今政當遷轉,而無窠闕不得遷轉,後政遷轉之意,敢啓。上曰,依爲之。
謝恩,副提學李一相。
弼善李時術,抱川地掃墳事出去。
正言安後說就職。已上燼餘
上在昌德宮。停常參·經筵。
兵曹判書元斗杓再度呈辭。國忌,以留政院。
刑曹啓目,判下云云,甘浦萬戶金,柒浦萬戶池九海等,移義禁府處置,洪瑑,令本道推考之意,回移,何如?啓依允。
又啓目,判下云云,前興陽縣監南宗標,海南前縣監孫實,鹿島萬戶金禹民,梨津萬戶鄭之大等所犯,俱是不法,移義禁府處置,何如?啓依允。
禁府,南宗標·孫實,拿囚。啓。
重林察訪李耋,差使員上來,三和縣監韓楫,龍津萬戶柳涵,差使員上來。
傳曰,明朝,領·右相命招,使之卜相。
傳曰,明日爲政。
嶺陽君儇上疏。大槪,陳情大祭獻官改差事。呈政院。還出給。已上朝報
上在昌德宮。停常參·經筵。
開城敎授車達遠,差使員上來。
賓廳,卜相封入。傳曰,加卜。
備忘記,前判尹李浣敍用,仍拜都監大將,卽爲命招,使之察任,曾前兼帶,亦爲仍存勿遞。
備忘記,典獄摘奸,輕囚放釋。
假注書南九萬遷轉,代李光迪。
持平李敏迪初度呈辭。入啓。給由。
吏曹判書洪命夏初度呈辭。入啓。給由。
慶尙道暗行御史李廷夔入來。
嶺陽君儇上疏。大槪,陳情改差大祭獻官事。入啓。答曰,省疏具悉。當令該曹改差焉。
慈殿·大殿·中殿·東宮,政院·玉堂·二品以上·六曹,兩司長官過歲問安。答曰,知道。
嬪宮,政院·玉堂問安。答曰,知道。
謝恩,護軍李浣,應敎權大運。
院啓,沔川爲邑,素多豪品,自前稱以難治。而新除郡守李叔鎭,性本弛弱,精力且耗,威制豪强,決非所堪,請沔川郡守李叔鎭遞差。靈巖,乃湖南饒邑,守宰累經非人,兼以遞易頻數,民多怨苦。而新除郡守洪南立,素非治劇之才,從前□職,且有人言。稍完之邑不可付之此手,請靈巖郡守洪南立遞差。新除授文義縣令閔忱,爲人迂疎,不識吏事。曾爲殿中,亦未擧職,蘇殘起廢之責,決難望於此人,請文義縣令閔忱遞差。無論文武蔭官,必累年積仕,然後猶得陞出六品,而崔稇之入屬內局屬耳。以曾前圖出軍功司果,便授東班六品正職,仕途之混雜,莫此爲甚。請活人署別提崔稇汰去。秋曹郞官,爲任甚重,苟。
