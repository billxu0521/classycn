上在昌德宮。停常參·經筵。
大殿·大王大妃殿·王大妃殿·中宮殿·世子宮,內閣·政院·玉堂·朝廷百官正朝單子問安。答曰,知道。
親上表裏,入小次後及後四拜還入小次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·中宮殿·世子宮,藥房·內閣·政院·玉堂口傳問安。答曰,知道。
傳曰,今日卽元朝也,令都承旨雲峴宮問候以來。
傳曰,姜奉朝賀內外衣資食物,令該曹輸送,仍遣曹郞存問。
傳曰,故左議政金弘根妻貞敬夫人尹氏,故奉朝賀李景在妻貞敬夫人閔氏,故右議政朴珪壽妻貞敬夫人李氏,衣資·食物,令該曹輸送。
勸農綸音,王若曰,嗚呼,邦之本在民,民之本在農,禹修六府,穀居其一,箕敍八政,食以爲首,此皆古昔聖王,御世囿民之大務也。粵我聖祖,嘗以農書,頒中外,每歲孟春,輒下綸綍,十行王言,是懇是惻,使斯民服田力穡,各遂其業,仰事俯育,熙熙而樂,垂五百年,屢豐之慶,史不勝書矣。顧予否德,猥承丕基,每念諴小民祈永命之道,不外乎率由舊典,繼述寧人,恤恤乎民,惓惓乎農,而奈之何挽近,百工未乂,三政俱紊,加之以往歲潦濕之災,客秋沴癘之患,哀彼㷀獨,捿遑失所,朝不慮夕,無以卒歲?興言及此,丙枕未安,顧玆拯溺濟傾之方,亶在務稼穡用康年而已。夫農之道,因天之時,分地之利,服人之力,而天時或有不齊,地利或有不同,苟使人力,董之以耒耟錢鎛,修之以溝洫堤堰,播之以黍稷種穋,凡事之當於農者,無所不盡,克勞克勤,興作是務,則何畏乎天時之雨暘失宜,地利之沃瘠不均耶?苟或惰農自安,遊食成習,一人耕之,十人食之,十人織之,百人衣之,則其將浸浸至乎甁罌垂罄,杼柚俱空,窮蔀急呼庚之嘆,九重切視子之憂,烏在其宵旰念玆,申複喩曉之義乎?咨爾方伯·居留·牧府·郡縣之臣,體予至意,殫乃心力,各率其職,無或叢脞,迨玆土牛送寒,西疇有事之時,勸其修完田器,飭其預備農事,擧趾于耟,俶載始播,無此疆爾界,火以耕水以耨,威其不勤菑畬者,賞其多致粟帛者,徂畛徂濕,而十千維耦,求倉求箱,而萬億及秭,百室皆盈,四窮賴養,使民有菽粟如水火,終歲不飢不寒,則此爲國家之上瑞,而對揚字牧之道,寔由於此矣。於不美哉,於不美哉?故玆敎示,想宜知悉。行都承旨李載完製進
傳曰,侍衛軍兵毛具,從便爲之。
兵曹口傳政事,護軍吳俊泳·趙秉世,副護軍張時杓·李起鎬·元世,副司果李載晩·李建昌·洪正厚·趙璟淳·趙漢益·白鳳三·方孝隣,以上竝單付。
政院啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
又啓曰,卽者義禁府都事來言,今此頒赦時,本府所管赦文書,當爲修正以入,而判義禁李豐翼有身病,次堂例不得擧行云。卽爲牌招,何如?傳曰,許遞。前望單子入之。
判義禁前望單子入之,徐堂輔落點。
吏曹啓曰,在前陳賀頒赦時,有別歲抄書入之例,今番則何以爲之乎?敢稟。傳曰,書入。
禮曹啓曰,今此王大妃殿寶齡五旬,祗告廟社,頒敎中外,此誠國家莫大之慶,設科取士,乃是應行之典,今番慶科,以何科設行,而何間擇吉乎?敢稟。傳曰,除初試庭試磨鍊,日字,四月念後擇入。
傳曰,親上表裏時,禮房承旨·對擧承旨竝加資。
傳曰,陳賀時宣敎官加資。
傳曰,親上表裏時,奉表裏官竝陞六,濟用監提調,熟馬一匹賜給,其餘各差備官,竝兒馬一匹賜給。
傳曰,中官李用善·朴基陽,竝百官加親授。
傳曰,承傳色內官柳東燮·金重祿,薛里內官金義錠,掌務內官崔昌大,竝加資,河承吉,薛里內官金漢翼,差備內官尹泰鎭·朴弘雲·黃鳳翼·鄭弘周·玄仁哲·金漢鼎,其餘司鑰·別監·員役等,竝依庚午年例施行。
政院啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營各一件營上事,自本院依例成有旨,下送京各司,應爲頒賜二十六件,亦爲依例頒給之意,敢啓。傳曰,知道。
又啓曰,刑曹判書閔台鎬,旣已出肅,而兼帶弘文提學,不爲肅謝,直爲出去,事甚未安。推考,何如?傳曰,允。
傳曰,發遣吏郞,諸執事淸齋與否,摘奸以來。
禮曹啓曰,太廟歲首展謁,當爲取稟,而自上方在諒闇中,不爲取稟之意,敢啓。傳曰,知道。
又啓曰,景慕宮展謁,每於孟春孟秋取稟事,曾有定式,而自上方在諒闇中,不爲取稟之意,敢啓。傳曰,知道。
又啓曰,今此王大妃殿寶齡五旬稱慶陳賀時,諸道所封箋文中,全羅兵使金泰郁,以應封官兼別軍職,各爲封進,樂安郡守李兢鎔,南海縣令李秉洙,鎭海縣監韓鎭行,厚昌郡守徐光承,雖非應封官,俱以別軍職封進矣。一體看審捧入之意,敢啓。傳曰,知道。
又啓曰,今此王大妃殿寶齡五旬稱慶陳賀時,諸道所封箋文中,朔州府使吳聖模,雖非應封官,以別軍職封進,而纔已貶罷,所封箋文,依前例不爲捧入之意,敢啓。傳曰,知道。
又啓曰,以王大妃殿寶齡五旬慶科取稟草記,傳曰,除初試庭試磨鍊,日字,三月念間擇入事,命下矣。在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
又啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
弘文館啓曰,校理鄭元和加資,上番闕直,事甚未安。應敎魚允中,副應敎尹祖榮,校理洪時衡,副校理黃益秀·金玉均,竝卽牌招,推移入直,何如?傳曰,允。
兵曹啓曰,每年正月初五日朝參,例於元朝取稟,而取考謄錄,則國恤三年內,朝參雖無定止之定式,亦無設行之例矣。今番則何以爲之乎?敢稟。傳曰,停。
敎中外大小臣僚·耆老·軍民·閑良人等書,王若曰,頌酌斗而以祈寶歷,啓三陽之運,體因心而則篤璇掖,躋五旬之齡,海籌益添,瀛寰胥忭,恭惟明憲淑敬睿仁正穆弘聖章純貞徽王大妃殿下,厚坤吉象,俔天淑姿,奉純元而逮我東朝,猗三世嗣徽之德,佐憲廟而位乎中壼,仰六載聽順之治,沙麓協祥,載誕以重光太歲,衿帨襲訓,系本於忠簡名門,賁鴻號而七冊加隆,后妃以來未有盛,臨翟儀而三紀已屆,女史之編不勝書,迨寡昧叨承丕基,而覆庇奉荷洪造,思先君以勖庶事,輒勤於提撕,至今日式休隆恩,偏被於保佑,肆微忱願萬一之報,每遐祝騰九五之辭,玉度彌康,得久道於小廣,寶齡漸邵,凝元氣於太沖,屬瑞籥聿開於三元,猗瑤算恰滿於五數,日月屢回以升恒,同堯皇問治之年,春秋已半於期頤,符孔聖知命之歲,叶象數於大衍,悠久無疆,受介福於中身,方進不已,第値罕覯之慶會,合擧丕飾之彝章,揚徽致隆,家法邦禮之所固有,識喜表悃,天理人情之亦當行,然懿衷允執撝謙,伊晠典深抑侈泰,物采未備,縱悵觖於輿情,肆赦考典,沛雷雨而滌瑕。自正月初一日昧爽以前,除謀反大逆·謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家網常,贓汚强竊盜,雜犯死罪外,徒流以下付處,安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,駿籙丕膺,鴻圖永鞏,斂時五福敷厥,庶囿萬品於德海恩山,受天百祿降爾,遐躋一世於春臺壽域,故玆敎示,想宜知悉。藝文提學李源命製進
應敎魚允中,副應敎尹祖榮,校理洪時衡,副校理黃益秀·金玉均,修撰李軒卿·洪承憲,副修撰朴齊聖·李秉皐,正字宋秉瑞等箚曰,伏以臣等,卽伏見院議批旨下者,始知有謀反不道罪人哲均支屬緣坐放宥,竄配罪人趙采夏減等定配之命,臣等相顧愕然,繼以憂嘆之至。噫,彼哲均,旣係劇逆,已成斷案,邦憲之所難撓,輿憤之所共鬱,雖其支屬,豈可與論於肆赦之典乎?至於趙采夏,罪名如彼不輕,臺論尙此未停,今何可遽議減等之典乎?値玆國家廣慶之會,特垂聖人好生之澤,臣等非不欽仰萬萬,而第其隄防之益壞,紀綱之漸紊,豈不大可懼哉?臣等職忝論思,義難泯默,玆敢相率聯籲。伏乞聖明,淵然深思,亟寢成命焉。取進止。答曰,省箚具悉。今此處分,豈無斟酌而然?寔出於廣慶之義,更勿煩瀆。
庚辰正月初一日午時,上詣仁政殿,王大妃殿寶齡五旬稱慶頒敎陳賀入侍時,行都承旨李載完,行左承旨李承五,行右承旨李僖魯,行左副承旨李應夏,右副承旨閔泳奎,同副承旨洪永禹,記事官姜友馨·宋圭元,別兼春秋洪承憲·金學洙·金文鉉·趙秉升·朴斗陽·李容稙·金炳吉·李起鍾,提學金炳始,檢校直提學尹滋悳·鄭範朝·趙慶鎬,直提學閔泳翊,檢校直閣金永壽·尹用求·金興均·趙同熙,直閣洪英植,檢校待敎金演壽,待敎宋秉瑞,校理洪時衡,副修撰朴齊聖,以次侍立。時至,通禮跪啓請外辦,上具白布裹翼善冠·白袍·白布裹烏帶·白皮靴,乘輿出宣化門。藥房提調閔謙鎬,副提調李載完進前奏曰,侵早勞動,聖體若何?上曰,一樣矣。仍出協陽門,由肅章門,入仁政門,詣仁政殿月臺。通禮跪啓請降輿,上降輿陞座。載完進前奏曰,對擧以何承旨擧行乎?上曰,右承旨爲之。仍奏曰,二品以上,今當就位矣。出標信開作門,何如?上曰,以已下標信,擧行,可也。宗親·文武百官入就位,贊儀唱鞠躬四拜興平身,宗親·文武百官行四拜禮,承五俯伏跪啓傳敎,出東門西向立,稱有敎。贊儀唱跪,宗親·文武百官皆跪,宣敎官校理鄭元和宣訖。贊儀唱俯伏興四拜興平身,宗親·文武百官行四拜禮,宣箋目官尹祖榮宣訖。贊儀唱跪,宗親·文武百官皆跪,宣箋官尹祖榮宣訖。贊儀唱俯伏興平身,宗親·文武百官平身,典儀俯伏跪啓禮物請付攸司。通禮跪啓禮畢,通禮導上詣版位。通禮跪啓請鞠躬四拜興平身,上行四拜禮,宗親·文武百官同,濟用監提調李載冕,捧表裹函,以授承五·僖魯,承五·僖魯受之,西向跪進,上受之,以授承五·僖魯,承五·僖魯跪受,置於龍亭,隨往王大妃殿閤門外,傳授尙傳以入,還至復命。上出次,通禮跪啓請鞠躬四拜興平身,上行四拜禮,宗親·文武百官同。通禮跪啓請乘輿,上乘輿。領府事李裕元,領敦寧洪淳穆,奉朝賀姜㳣,判府事韓啓源進前奏曰,月正元日,百祿鼎臻,縟儀誕擧,群情咸悅矣。上曰,慶祝矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣度,何如?上曰,平順矣。裕元曰,世子宮又添一齡,伏想嘉悅倍多矣。上曰,極爲嘉悅,而痘後落痂,亦爲順就矣。裕元曰,尤爲慶幸矣。上曰,卿等亦善過歲乎?裕元曰,安過矣。上曰,大臣先退。仍出仁政門,由肅章門,入協陽門,兵曹判書宋近洙,跪稟放仗,載完請出標信解嚴。上入宣化門還內,諸臣以次退出。
上在昌德宮。停常參·經筵。
藥房都提調李裕元,提調閔謙鎬,副提調李載完啓曰,三陽泰來,百祿鼎臻,縟儀誕擧,群情胥悅,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,行大司憲沈承澤,掌令李呈辭,一員未差,執義權仁成,持平朴衡東·宋益勉在外。監察茶時之意,敢啓。傳曰,知道。
傳曰,傳香承旨,馳詣社稷,奉審摘奸以來。
政院啓曰,吏曹郞廳來言,百官加〈資〉下批政事,取稟。傳曰,當日爲之。
又啓曰,吏曹郞廳來言,應資老人加資下批政事,取稟。傳曰,當日爲之。
注書姜友馨病,代以朴壽昌爲假注書。
侍講院啓曰,左賓客徐堂輔,除拜判義禁矣。賓客例不得兼帶刑獄之官,左賓客徐堂輔所帶金吾之任,今姑許遞,何如?傳曰,允。
政院啓曰,卽者義禁府都事來言,今此頒赦時,本府所管赦文書,當爲修正以入,而判義禁未差,次堂例不得擧行云。未差之代,政官牌招,開政差出,何如?傳曰,前望單子入之。
判義禁前望單子入之,李㘾落點。
政院啓曰,行都承旨李載完藥院進,行左承旨李承五,行右承旨李僖魯,行左副承旨李應夏不爲仕進,右副承旨閔泳奎監祭進,院中只有臣一人,伴直無人,行左副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,左承旨·右承旨竝許遞,前望單子入之。
承旨前望單子入之,李承宇·李承純落點。
政院啓曰,行左承旨李應夏牌不進,伴直無人,新除授左副承旨李承純,所當牌招,而拘於廳規,不得請牌,何以爲之?敢稟。傳曰,牌招。
又啓曰,各道應資老人抄啓,每於歲末修正上送,自是例也,而平安監司閔泳緯應資老人狀啓,尙不修啓,事甚疎忽,不可無警,推考,何如?傳曰,允。
政院啓曰,吏曹郞廳來言,政事當日爲之事,命下,而行判書宋近洙,參判鄭稷朝,參議李裕承,俱以病不來,不得開政云。竝卽牌招,何如?傳曰,待明朝牌招。
禮曹啓曰,以王大妃殿寶齡五旬慶科庭試,卽日放榜,擇日放榜,取稟草記,傳曰,擇日放榜事,命下矣。令日官韓應翼推擇,則文武科庭試來四月二十四日,放榜五月十六日巽時爲吉云。以此日時定行,何如?傳曰,允。放榜八月念後擇入。
刑曹啓曰,謹依武衛所知彀官口傳下敎,左捕廳移來罪人唐壽吉,全羅道珍島府金甲島遠惡島減死定配所,卽爲押送之意,敢啓。傳曰,知道。
又啓曰,各道油紙徒流案中,江原道金城金基哲,平安道碧潼徐昇烈,楚山李學洙,昌城李中振,龍川李炳秀,朔州李章浩,江界李壽瀅,全羅道務安金在熙,荏子島黃泰熙,智島金榮熙,鹿島李文默,蝟島李錫龜,金甲島李,智島姜永錫,鹿島金俊成,咸鏡道吉州柳道洙,甲山李相喆,明川李建陽,鏡城洪鍾善,富寧朴璿鉉,穩城孫瀅銖等,減等定配事,書下矣。謹依書下,金基哲黃海道金川郡,徐昇烈長連縣,李學洙江原道襄城府,李中振三陟府,李炳秀江陵府,李章浩蔚珍縣,李壽瀅平昌郡,金在熙忠淸道牙山縣,黃泰熙全羅道谷城縣,金榮熙求禮縣,李文默昌平縣,李錫龜同福縣,李綾州牧,姜永錫南平縣,金俊成咸平縣,柳道洙江原道平海郡,洪鍾善旌善郡,李相喆忠淸道黃磵縣,李建陽溫陽郡,朴璿鉉永同縣,孫瀅銖江原道淮陽府,竝減等定配所,卽爲押送事,分付各該道臣之意,敢啓。傳曰,知道。
又啓曰,各道油紙徒流案中,江原道江陵丘龍云,蔚珍劉浩永,江陵金完吉,金化趙福祿,蔚珍金春成,金化金濟澤,麟蹄金武鉉,通川僧惠甫,安峽張俊大,伊川崔淇麟,杆城金德興,春川兪景順,淮陽崔興業,平海文元明·吳命哲,杆城金昌允,平康姜亨哲,蔚珍金仁淳,杆城羅永錫,平昌黃鍾九,江陵李順石,襄陽李喜德,狼川私奴命先,金化李興錫,通川權達憲,蔚珍崔可春,春川權巡永,平康李景鎭,安峽李學先,淮陽李春景,安峽朴挺逵,平昌安世瑢,蔚珍韓永秀,金城具尙義,伊川崔亨祿,旌善丁鶴柱,伊川李秉瑗,楊口李晉培,襄陽朴思義,三陟丁龜燮,平昌李京化,杆城金龍漢,平海朴宗河,麟蹄韓光石·金洛俊,歙谷田學中,安峽李東基,洪川李應桂,旌善朴相善,安峽鄭寅暉,高城申成玉,平昌鄭渭·馬錫晩,洪川朴聖化,平昌陳致三,蔚珍金鍾佑,三陟李光石,平昌金致道,金化金丁漢,春川金刀也之,平康林貞守,春川李象德,蔚珍鄭南俊,襄陽趙昌珍,高城林長會,三陟朴昌仁,高城趙斗夏,鐵原文元燮,伊川柳錫禹,鐵原白石仲,平康蔡仁凡,平海梁長元,楊口金彦根·李一用,安峽白石觀,三陟金光彦,本曹發配未至配所秩,楊口金三龍,平海孫壽明,春川金璟洙,忠淸道報恩鄭元淑,德山朴召史,堤川金釗乭,藍浦崔榮業·吳求煥,庇仁吉三釗·李在鳳,天安金興求,永同朴元培,庇仁朴東喜,文義金永祿,禮山鞠福伊,恩津姜世宅,大興朴福祿·權有信,鎭岑李聖方,鴻山朴東植,延豐崔昌一,全義千完哲,靑陽愼在道,沃川官奴所外,德山金東瑚,淸風孫廷侃,大興尹元善,稷山金基云,靑山宋之錡,鎭川孟伊寬,天安劉興烈,定山金明西,淸安金正云,報恩許應大,懷德李殷采,韓山丁大龍,燕岐金學圭,木川余明祿,報恩崔喆南,丹陽金昌善,堤川趙熙周,鎭川宋松大,陰城朴升雲,林川徐炳坤,連山奇益相,堤川金致榦,懷仁裴奉植,魯城金吉成,鴻山白云學,結城洪昇厚,禮山鄭光汝,連山朴武業,洪川權承煥,懷仁姜耆魯,延豐姜文錫,木川禹完鎭,連山申尙喜,大興兪致遠,連山李昌根,海美閔宗哲,懷德徐文釗,木川鄭己石,恩津吳守卜,本曹發配未至配所秩,文義金德三,黃海道延安朴文奎·朴文著,長連金寬鳳,長淵金在三·桂用哲,兔山崔天西·李和錫,長連崔龍俊,豐川韓石伊,長淵李完基,康翎許洽,文化金海運,谷山柳化石,安樂李士烈,谷山洪夢環,白翎李尙快,椒島私奴春根,白翎禹興達·羅同伊·私奴命孫·金順錫,殷栗金喜出,信川金召史,安岳兪允柱,新溪趙召史,遂安尹宗伯,長淵趙石周,殷栗鄭足故望,安岳林敬學,谷山洪辰文,載寧崔學柱,殷栗金信平,白川鄭止鏞,遂安金唐達九,殷栗李光燁,載寧尹明浩,瓮津金振玉,松禾禹聖文,新溪李奎憲,長淵官奴百敏·張君秀,文化尹利五,長連林用雲,安岳金世榮,兔山吳應奉,文化白彦洙,長連孫君成·安範權,豐川李東埴,白翎朴命彔,本曹發配未至配所秩,白翎金明善,金川朴貴男,白川崔得萬,平安道江西朴萬才,肅川金相守,雲山黃在元,陽德李澤龍,渭原吳俊英,泰川高仁壽,寧遠徐仁澤,德川李元弼,寧遠私婢今禮,碧潼丁桂彩,楚山朴萬斤·姜貴用,碧潼姜壽吉,楚山裴順同,碧潼李命錫,渭原金召史,碧潼李興錫,順安金命秀,楚山梁召史,嘉山李宗鎭,順川孫復來,泰川金麟燮,江西金榮默,龍岡池敞九,肅川李成煥,殷山魯文奎,雲山劉致網,中和李善明,永柔梁石圭,雲山任亨魯,碧潼姜海初,江界柳時華,渭原李聖元,厚昌劉基豐,陽德鄭寬俊,孟山李寬永,龜城金泰善,安州崔斗機,江東金大口,陽德官奴日權,祥原李保九,孟山鄭昌允,安州李成伯,順川朴根英,楚山私奴順學,渭原陳興俊,孟山張元斗,三登張炳三,价川金振用,江東金召史,寧遠李明化,楚山私奴石伊,本曹發配未至配所秩,成川趙春植,渭原金義成,嘉山金壽萬,渭原金好用,中和朴容準,龜城金泰善,全羅道樂安金散如,玉果金鼎奎,礪山延圭桓,康津金萬卜,雲峰鄭壽業,同福奴夢采,光陽崔萬珍,益山金斗成,淳昌姜斗璜,長城奇鳳國,光陽具景焃,鎭安李宗權,茂長千壽龍,濟州李禧戇·南廷皓·朴泳薰·閔泳序,呂島朴時頊,金甲島朴光復·金鎭塤,鹿島崔乙用,蛇島李圭淵,智島洪致殷,康津裴景斗·李復白,薪智島金應己·金洛俊·全同一,鹿島梁希周,智島李石甫,蛇島李啓洙,呂島朴宗石,金甲島朴士眞,薪智島宋持菊,古今島兪克老,智島張國元·金應擧,蝟島李明七,馬島權元淑,荏子島金秉燁,鹿島金仁甫,金甲島孫東熙,荏子島李永世,薪智島朴大凡,荏子島金商淇,順天鄭吉伊,玉果李凡龍,康津扈乭伊,薪智島崔俊鶴,珍山孟學在,長水金友鉉,礪山韓錫基,萬頃金順伊,珍山慶焌,古今島朴仁洙,綾州李光甫,同福金橏,長城孫德文,金甲島李建重,務安趙亨漢,沃溝李裕卨,順天鄭文石,井邑鄭信敎,海南趙高斗,玉果李聖化,益山羅熙斌,長興李正實,南原李先浩,珍山鄭學漸,羅州姜有甫,雲峰李相淇,淳昌金命吉,咸悅梁淇煥,海南金學錄,古阜朴聖奎,長興權用一,金堤李采仲,井邑申珞奎,珍島李致明,順天河志洽,興陽孟基鎬,高敞李致西,雲峰朴秀昌,求禮禹夫坤,興陽鄭士萬,咸平李允錫,光陽宋文禎,井邑崔鍾達,樂安吳慶烈,臨陂李啓玄,同福鄭以哲,鎭安金泰鉉,求禮趙鏞晉,任實崔云哲,淳昌沈相烈,古阜金升云,錦山全達梅,順天河基彦,礪山韓在成,南平趙尙龍,泰仁崔德興,雲峰張光表·鄭禹俊,靈巖文王萬,谷城李鶴善·李明伊,長興羅吉奉,高山權啓順,長城白致一,珍山金貞勳,光陽金用信,光州沈能律,金堤田堉,咸平金良祚,古阜李二孫,礪山吳昌南,益山宋尙燁,茂長文正煥,南平卞正石,錦山李鴻相,谷城嚴正述·金昊熙,光陽李召史,礪山金相軒,茂長辛相殷,和順崔長吉,長水鄭德源,順天朴性寬,智島李宗秀,薪智島金英守·金錫賢,金甲島趙仲鉉,本曹發配未至配所秩,南平張永珣,康津鄭必健,古今島柳興植,咸平方英春,慶尙道蔚山金鳴輔,咸陽林海達,南海申性浩,山淸李君玉,咸陽陰仁學,善山金士憲,聞慶崔千用,彦陽河濟允,順興梁範箕,眞寶李東植,山淸金昌憲,義興崔鼎寬,金海劉宜豐,巨濟咸善明,淸道鄭春吉,慈仁金龍俊,眞寶盧景瑞,聞慶奉福乭,鎭海梁明祿,醴泉慶光國,密陽慶珩國,淸河朴性浩,善山金鎭煥,義興印東赫,咸陽琴在弘,義城朴應必·申敬仲,陜川崔謀夫,居昌朴詳來,尙州魚永善,寧海金致權,昌寧金良彦,宜寧郭萬金,金海宋北述,丹城金亮瓚,豐基金春植,咸昌林述,奉化申子貞,草溪史日祿,慈仁姜云才,善山金哲秀,陜川趙必男,聞慶申召史,靑松趙元豐,河陽安德五,開寧鄭德有,昆陽洪性網,盈德廉通信,南海林順根,咸昌鄭局朝,慶川金益祚,丹城申永叔,咸安李如培,河東崔萬權,昆陽金仁瑞,咸陽姜瓘,豐基金連根,尙州梁柱爀,豐基權宜鎭,順興許烓,聞慶車河龍,尙州張琓濟,金海安周凡,醴泉韓石根,咸陽朴芿出,知禮丁大龜,晉州吳權洙,南海金在庚,安東李敬祚,慶山辛應純,永川柳東良,居昌成周鎬,化安金乭伊,奉化金尙律,醴泉金夫喜,尙川金俊弘,金海安光石,榮川徐成仲,善山蘇順福,聞慶洪在福,金山林水五,龍宮金好傑·朴鏞萬,玄風金光淑,彦陽田季崙,金山盧一貴,昆陽金用吉,本曹發配未至配所秩,義城張周錫,密陽洪道楠,南海金在善,尙州金在淵,河陽宋允玉,咸鏡道鏡城孔德遠,定平金柱鳳,三水姜召史·李啓天,高原金明信,德源柳相益,三水金興石·金俊汝·張福伊·申起童·金明乭·金麗錫,長津金成吉,永興李乃範,德源牟成淑,三水朱召史,洪原金達會,永興元性恩,甲山李善同·嚴性五,文川崔辰永,德源金巨福,安邊官奴周馹,高原金四孫,端川金濟璜,永興盧小巖,端川李石仲,安邊金鳳周·趙興植,鏡城禹學伊,洪原李寅發,高原楊伯興,三水朴興祿,甲山趙召史,高原吳化德,本曹發配未至配所秩,鏡城金春興·文基弘,甲山李未力等,放字書下矣。謹依書下,竝卽放送事,分付各該道臣之意,敢啓。傳曰,知道。
行大司憲沈承澤,司諫南啓憲,掌令李,獻納洪鍾永等聯名箚曰,伏以臣等,卽伏見院議啓辭批旨下者,始知有竄配罪人趙采夏減等定配之命矣。臣等相顧愕眙,竊不勝憂嘆之至。噫,此罪人負犯何如,關係果何如哉?不可與尋常竄謫,同一而論矣,輿情尙此齎鬱,其何以遽議於減等乎?遇此莫大之慶會,特垂曠絶之恩澤,大聖人好生之德,臣等豈不欽仰萬萬?第其莫遏者公議也,莫嚴者王章也,豈可以任其蕩然無節乎?憂憤所激,玆敢相率聯籲。伏乞聖明,亟寢成命焉。取進止。答曰,省箚具悉。日昨處分,實有斟酌於慶會而然,不必如是煩瀆。
應敎魚允中,副應敎尹祖榮,校理洪時衡,副校理黃益秀·金玉均,修撰李軒卿·洪承憲,副修撰朴齊聖·李秉皐,正字宋秉瑞等箚曰,伏以臣等,昨陳齊聲之籲,冀蒙反汗之音,及奉批旨,尙靳允兪,益不勝抑鬱之至。第伏念莫嚴者王章也,難奪者公議也,當初之處分,旣是截嚴,今日之恩典,無乃太寬,覃慶之聖念,非不仰揣,守經之邦憲,難容少撓,敢冒屢瀆之懼,申控執藝之義。伏乞聖明,更加三思,亟寢哲均支屬放宥,趙采夏減等定配之命焉。取進止。答曰,省箚具悉。已有前批矣,何爲如是爭執乎?更勿以此煩瀆。
行左副承旨李應夏疏曰,伏以歲籥載新,邦慶荐臻,猗我王大妃殿下寶齡,光躋於五旬,縟禮誕擧於三元,臣民懽抃,曷有其極?臣於歲底,適忝邇列,幸値我王世子邸下痘候康復之慶,涓吉稱賀,千官蹈舞,臣職管禮掌,周旋於儀章物采之間,趨走於懽聲協氣之中,與覩爲榮,於分已侈,若其應行之節次,有非絲毫之可紀。而迺者恩旨誕宣,謂臣有該房勞,特賜臣一資,進嘉善階,臣惶汗震駴,歷日未定矣。是秩,卽六卿之貳,而三代所以車服命德之器也,望峻責鉅,逈絶庶僚,非尋常勞勩之所可徼致,而況初無勞勩者,詎擬議於萬一乎?臣以無似,猥登朝籍,邇來二十有餘年于玆矣。學本鹵莽,性又憃憒,樗杇之無用,自知甚明,瓦礫之居後,實所甘心,古人有言曰,懸爵待士,惟有才者得之,任以無才,則有才之路塞矣。臣之才,旣如彼其蔑如,而今又貪戀寵榮,靦然冥升,則一己貽羞,猶不足恤,在聖朝任官惟才之政,顧何如哉?頃緣事會,雖不得不抗顔肅命,而揆以廉防,萬難仍冒,玆敢披瀝衷懇,仰瀆崇嚴。伏乞聖明,俯賜鑑諒,亟命收還臣新授資秩,俾公器重而私分安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
政院啓曰,行大司憲沈承澤,掌令李呈辭,一員未差,執義權仁成,持平朴衡東·宋益勉在外。監察茶時之意,敢啓。傳曰,知道。
備忘記,黃海道觀察使姜蘭馨下直,長弓一張,長箭一部賜給。
備忘記,忠淸兵使李鳳儀下直,長弓一張,長箭一部,片箭一部,筒兒一部賜給。
注書宋圭元病,代以尹相翊爲假注書。
傳曰,黃海監司留待。
傳曰,黃海監司入侍。
傳曰,黃海兵使有闕之代,前兵使金箕弘除授。
兵曹啓曰,黃海兵使金箕弘除授事,命下矣。以前任京畿水使,方在解由未出中,何以爲之?敢稟。傳曰,勿拘。
兵曹,黃海兵使單金箕弘除授事承傳。
兵曹啓曰,宣傳官李奎大,內禁衛將趙羲轍,五衛將尙致元·元世翼·李根導·趙明濂·金漢鼎,景福宮衛將鄭根永,俱以病難供職,呈狀乞遞,文臣兼宣傳官宋彙仁·鄭㵙,俱以除授在外,過限未肅拜,竝改差,何如?傳曰,允。
有政。吏批,行判書宋近洙牌招不進,參判閔台鎬進,參議李承裕牌招不進,左副承旨李承純進。啓曰,行判書宋近洙,參議李裕承,竝牌招不進,小臣獨政未安,何以爲之?敢稟。傳曰,仍爲之。
吏批啓曰,侍從臣父年七十人,歲首抄啓加資事,載在法典矣。侍從臣父年七十人,別單書入之意,敢啓。傳曰,知道。
又啓曰,朝官年八十人,每於歲首加資,而前參判金穰根,前都正吳致性,前僉使具永淳,前參議金奎運,前五衛將崔命岳,前五衛將蔡瑞周,前五衛將康啓成,俱爲見漏於該道抄啓中,故考見政案,則今年八十,果爲的實矣。在前如此之人,啓稟蒙恩,旣有已例,今日政竝加資下批之意,敢啓。傳曰,知道。
又啓曰,忠淸道沃川居幼學洪在仁呈狀內,矣身父幼學龍燮,今年爲九十歲,慶尙道龍宮居幼學鄭柱廈呈狀內,矣身父幼學承洛,今年爲九十歲,京畿利川居幼學南廷仁呈狀內,矣身父幼學善元,今年爲九十歲,黃海道文化居幼學李壽益呈狀內,矣身父哲綠,今年爲九十歲,全羅道金溝居幼學徐相顯呈狀內,矣身父福淳,今年爲九十歲,慶尙道星州居幼學河聖得呈狀內,矣身父折衝仁周,今年爲一百歲,幼學鄭哲容呈狀內,矣身父折衝東烈,今年爲九十歲,而見漏於應資老人抄啓中,未蒙恩資云。考見帳籍,則其年俱爲的實矣。在前如此之人,啓稟蒙恩,旣有已例,今日政竝加資下批之意,敢啓。傳曰,知道。
以李泰容爲掌令,鄭寅協爲校理。宗正卿單李應夏,忠淸監司李明應,限一瓜仍任事承傳,開城留守趙敬夏,特爲仍任事承傳,前承旨李承五·李僖魯,今加嘉義,前校理鄭元和,前縣監李淸烈,已上今加通政加資事承傳,護軍金穰根,今加資憲,前參議金圭運,前承旨李亮淵,前都正吳致恒·李會·沈喜臣,已上今加嘉善,前兵使具永淳,前府使朴舜文,前中軍劉憲柱,前虞候尹濟成,前五衛將崔命岳·李鍾萬·蔡瑞周·康啓成,已上朝官年八十,李會烈朝官年九十,已上今加嘉善,依法典加資事承傳,光州牧使南鎬元,今加嘉善,前吏參南廷龍父,羅州牧使吳達善,今加通政,前承旨吳益泳父,前監役趙能鎬,今加通政,前校理趙漢益父,前都事李秉纘,今加通政,前獻納李建容父,幼學金衡鶴,今超通政,前掌令金禹鉉父,幼學張學舜,今超通政,前正言張達鴻父,已上侍從臣父年七十加資事承傳。
兵批,行判書金炳德病,參判尹榮信病,參議金載瓛入直進,參知徐鼎勳病,同副承旨洪永禹進。以閔台鎬爲都摠管,柳冀東爲宣傳官,白樂賢爲內禁將,許璡爲羽林將,任百殷·兪致日·李廷模·車孝貞·朴愿植爲五衛將,朴應植爲景福將,鄭學淳爲宣傳官,李容稙·李秉臯爲文兼,金泳駿爲鷺梁別將,嚴泰永爲三防別將,同知加設十八單,文翰修·崔奎翼·崔慶宅·朱愼達·徐哲行·孫德良·申秉求·趙東鉉·李恒林·鄭光鎬·李季立·吳致儀·朴來鴻·韓仁淡·金應采·金奉賢·金達浩·河仁周,僉知加設單李淸烈,訓鍊僉正加設單王昌鎬,大護軍金穰根·李用俊,護軍李承五·李僖魯·李亮信·金奎運·李長會·尹濟成·具永淳·李禎會·許濯·金炳默·沈喜之·李會烈·崔命岳·朴舜文·劉憲柱·吳致性·王德元·蔡瑞周·朴英春·金致聖·李鍾禹,副護軍鄭元和·梁柱華·金善根·李奎興·李周熙·黃顯默·權秉曄·柳冀默·許鍍·宋淳億·李麟寧·李秉纘·金衡鶴·張學舜·趙能鎬·洪龍爕·徐福淳·鄭承洛·南善元·尙禹鉉,已上竝單付。
以吏曹參議李裕承牌不進罷職傳旨,傳曰,只推。
政院啓曰,卽者義禁府都事來言,今此頒赦時本府所管赦文書,當爲修正以入,而新除授判義禁李㘾未肅拜,次堂例不得擧行云。卽爲牌招,何如?傳曰,允。
禮曹啓曰,以王大妃殿寶齡五旬慶科庭試擇日草記,傳曰,允。放榜八月念後擇入事,批下矣。令日官韓應翼,更爲推擇,則文武科放榜,來八月二十七日辰時爲吉云。以此日時定行,何如?傳曰,允。
兵曹啓曰,各宮房信漢符,二品以上武臣蔭官曾經摠管人員章標,例以歲初頒給,而此時雕刻烙印,有所未安,以己卯年頒給件,仍用於來庚辰年,何如?傳曰,允。
義禁府啓曰,竄配罪人,趙采夏減等定配,緣坐罪人肯鉉·任召史等放事,雖伏蒙卽爲擧行之命,而見今臺啓方張,聲討峻發,自有格例之不可違越者,成命之下,竝不得擧行之意,惶恐敢啓。傳曰,知道。卽速擧行。
又啓曰,本府徒流案中平安道渭原郡竄配罪人趙采夏,咸鏡道文川郡竄配又永不敍用罪人鄭顯德,黃海道谷山府定配又五年禁錮罪人金斗河,全羅道興陽縣呂島限己身定配罪人金鍾憲等名下,減等定配事,承傳啓下,咸鏡道安邊府竄配罪人李載鳳,平安道中和府竄配罪人吳夏泳,寧遠郡遠配罪人金商龍,楚山府遠惡地定配罪人李秉吉,永柔縣竄配罪人李淇永,慶尙道泗川縣遠竄罪人安時協,全羅道羅州牧智島定配罪人李萬沼,珍島府金甲島定配罪人李爕遠,興陽縣呂島限己身定配勿揀赦前罪人南廷胤,鹿島限己身定配勿揀赦前罪人趙龍翼,康津縣古今島限己身定配勿揀赦前罪人金鐘益,薪智島限己身定配勿揀赦前罪人裴憲永,珍島府金甲島限己身定配勿揀赦前罪人申楨燁,羅州牧黑山島限己身減死定配勿揀赦前罪人鄭弘祥,慶尙道泗川縣爲奴罪人肯鉉,全羅道樂安郡爲婢罪人任召史等名下,竝放字書下矣。李載鳳·吳夏泳·金商龍·李秉呂·李琪永·安時協·李萬沼·李燮遠·南廷胤·趙龍翼·金鐘益·裴憲永·申楨爗·鄭弘祥等,竝放送事,分付各該道道臣。鄭顯德忠淸道牙山縣,金斗河江原道安峽縣,金鍾憲全羅道錦山郡,竝減等定配,而俱以前罪目添書,今番承傳內辭意,依例發遣府書吏·羅將,自各其配所執捉,仍令押送于新定配所,趙采夏臺啓方張,肯鉉·任召史等,係是緣坐罪人,聲討峻嚴,竝不得擧行之意,敢啓。傳曰,知道。趙采夏等卽爲擧行。
行大司憲沈承澤,司諫南啓憲,掌令李,獻納洪鍾永等,伏以臣等,昨日相率聯籲,冀蒙兪音,及伏奉批旨下者,以處分實有斟酌於慶會爲敎,臣等雖頑如木石,豈不仰認聖念,出於好生,特下曠絶之恩哉?恬不知煩瀆之懼,一直不知止者,刑政莫嚴,公議莫遏故也。刑政者,有國之大防,而人主不得以遽然低昂,言議者,擧世之公案,而臺閣不得以惟意輕重。今此處分,雖因慶會而斟酌,其於公議輿情,何哉?冒昧聯籲,至再不已,誠以憂憤之心,反勝於憚煩齎悚。伏乞聖慈,亟寢成命焉。取進止。答曰,省箚具悉。已有前批,何爲如是持煩乎?更勿以此爭執。
護軍韓喆愚疏曰,伏以惟天惟祖宗,眷佑垂隲,惟我世子邸下,痘候遄臻康復,亦粵我王大妃殿下寶齡,光躋五旬,獻發之際,縟儀荐行,邦祿永鞏,天休滋至,帀城臣民,曷任舞蹈攢頌之忱?仍伏念臣,頃叨三銓之任,以若疎闇,惟譴何是俟,由臣不審,致誤典祀,苟究臣罪,豈止薄罷已哉?涉月惶蹙,靡所容指。幸際莫大之慶會,混被恩敍,遽遂跛躄皆起之願,渥已至矣,榮已極矣。迺者千萬夢因之外,有隕自天,特授臣以嘉善階,臣惝怳震,實莫省所以也。夫亞卿,峻秩也,命德之器,本自綦重,苟非聞望踐歷,爲世所推者,則上固不可以輕畀,下亦不可以濫膺,今此誤恩,奚宜而至及於臣身也?臣之長短本末,已莫逃於淵鑑之所照燭,卽惟曰至愚極陋,無所肖似之一賤品耳,前後歷揚,曷嘗有毫分襯當而然乎?無往非天地之仁,日月之明,曲費洪造,至有此覃惠曠絶之擧矣。臣雖無狀,寧不知趨走之爲恭,而第念人臣所以藉手事君者,廉防是已,車服之典,何等難愼,而臣若憑恃寵靈,揚揚爲恬冒計,則厚招物議,雖屬臣私,貽累聖簡,諒非細故,玆暴衷懇,仰瀆崇嚴。伏乞聖慈,俯垂鑑諒,亟令收還臣新授資秩,仍治臣未勘之罪,俾公器無䙝,私分獲安焉。臣無任云云。答曰,省疏具悉。往事不必爲引,卿其勿辭行公。
正言趙秉升·金思轍等疏曰,伏以臣等,卽伏見院議啓辭批旨下者,始知有竄配罪人趙采夏減等定配之命矣。臣等相顧愕眙,竊不勝憂歎之至。噫,罪人負犯何如,關係果何如我,不可以尋常竄謫,同一而論矣,輿情尙此齎鬱,其何以遽議於減等乎?遇此莫大之慶會,特垂曠絶之恩澤,大聖人好生之德,臣等豈不欽仰萬萬?第其莫遏者公議也,莫嚴者王章也,豈可以任其蕩然無節乎?憂憤所激,玆敢相率聯籲。伏乞聖明,亟寢成命焉。臣無任云云。答曰,省疏具悉。已諭於聯箚之批,爾等勿煩。
敎黃海監司姜蘭馨書,王若曰,漢公卿之出守諸郡,必藉其宿德宏才,宋采執之往鎭列藩,所重者承流宣化,玆撤八座卿月,俾做一路福星,眷彼碧城巡察之營,實是靑邱管轄之地,控關塞數千餘里,其勢若唇齒輔車,環山海二十三州,厥貢則魚鹽銅鐵,燕軺之往來相望,供億難支,唐船之出沒無常,備禦多闕。惟爲治從古未易,每愼按察之人,顧其責在今尤難,當須老成之器。惟卿,靑氈詩禮,素履廉平,恬然有端諒之姿,本色儒雅,粹而蘊經濟之策,餘事文章,夙播華譽,長國子而進步,蔚有重望,佐銓曹而參聞,一區西州,尙留循吏之蹟,萬里北海,克著專對之才。玆授卿以黃海道觀察使·兼兵馬水軍節度使·都巡察使·海州牧使。卿其益恢良圖,用答寵命,修堡繕械,必軫雨桑之謨,勵俗恤民,佇見風草之化,任一方鎭撫之責,精白則固所用心,明三考黜陟之規,貪墨者自當斂手,凡厥裁稟,自有典常。於戲,蓬萊曉雲,幾多北望而馳想,芙蓉夜燭,宜體西顧而分憂,卿其欽哉,吾且召矣,故玆敎示,想宜知悉。知製敎臣金正浩製進
庚辰正月初三日未時,上御重熙堂,黃海監司入侍時,同副承旨洪永禹,假注書朴壽昌,記注官梁禹濬,別兼春秋金炳吉,黃海監司姜蘭馨,以次進伏訖。上曰,史官分左右。仍命黃海監司進前,蘭馨進前。上曰,海西,卽邊海重地,不可無備禦之策,悉心對揚也。蘭馨曰,臣本見識淺短,才諝蔑劣,猥蒙方面之任,今聖敎若是鄭重,雖萬一將何以報答?不勝悚懍,而海西果是關防重地也。比近唐船之出沒,漁箭之爭競,不無生弊,用是憧憧矣。上曰,驛弊兩西同然,而至於此道,尤極凋殘,亦不可不察,各別另飭,可也。蘭馨曰,驛弊無處無之,而此道運輸太濫,且沿路驛騎,擧多疲劣,間或絶站,謹當依聖敎,操飭各驛,期圖實效矣。上曰,卿曾經幾邑守宰乎?蘭馨曰,數十年前,待罪慈山府矣。上曰,然則應慣西路風土,似無妨矣。蘭馨曰,西路往還,幾三四次,頗知物情,而自經失稔,山田海堰,農民艱絀云,昨歲小康,似不至遑汲矣。上曰,何日到界到營乎?蘭馨曰,第三日到金川界,今月初八日似至本營矣。上曰,今日當止宿於何處乎?蘭馨曰,營屬輩稽留京邸,已多日,下輩之情,不可不念,故日內抵坡州牧,如是趲程矣。上曰,善爲下去,殫誠旬宣也。永禹曰,宣諭別諭,何以爲之乎?上曰,出去爲之,可也。仍命黃海監司先退,又命史官就座,又命退,承史以次退出。
上在昌德宮。停常參·經筵。
藥房提調閔謙鎬,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,行大司憲沈承澤,掌令李呈辭,李泰容,執義權仁成,持平朴衡東·宋益勉在外。監察茶時之意,敢啓。傳曰,知道。
政院啓曰,右承旨李承宇,右副承旨閔泳奎,今日不爲仕進,竝卽牌招,何如?傳曰,允。
傳曰,重熙堂權停例陳賀時,捧表裏濟用判官成泰永,主簿徐周輔,各上弦弓一張賜給,致詞陪進官承文校檢林相僖,陞六,內乘韓圭卨,長弓一張賜給,掌儀崔綸在,東西唱假引儀朴濟昌·鄭達容,代致詞官假引儀李應斗,各弓一張賜給,其餘忠贊衛·寫字官·員役·工匠等,竝依判下施賞。
政院啓曰,卽者義禁府都事來言,今此頒赦時,本府所管赦文書,當爲修正以入,而判義禁李㘾有身病,次堂例不得擧行云,卽爲牌招,何如?傳曰,判義禁許遞,前望單子入之。
判義禁前望單子入之,李承輔落點。
行大司憲沈承澤,司諫南啓憲,掌令李,獻納洪鍾永等箚曰,伏以竊念國家所以置臺閣之意,刑法一或失當,則必使爭執而得當者也。今此竄配罪人之減等定配,異於全釋,而隄防由是而漸壞,紀網由是而解紐,豈不大可憂懼哉?以是之故,臣等一再聯籲,終未蒙允兪之音,至於三籲,則是豈可已而不已者也?徒畏煩瀆,退而泯默,則是豈臺閣之道耶?莫大之慶會,好生之德意,臣等豈不欽仰萬萬?奈此輿情公議,實有莫遏之勢,安得不屢煩聰聽也哉?伏乞聖明,更加三思,亟寢成命,以伸公法焉。取進止。答曰,省箚具悉。已有兩箚之批,而一向如是,吾未知爲十分穩當也。
開城留守趙敬夏疏曰,伏以邦籙無疆,吉慶竝湊,王大妃殿寶齡,洽滿五旬,世子宮痘候,遄復不日,縟儀荐擧,又値歲新,歡欣蹈舞,實惟我東方萬億年罕覩之盛休。仍伏念臣,以匪材,待罪西京,已有年矣,常恐不克負荷,惟威罰是俟,千萬不自意,特授臣都摠府都摠管,遽陞正卿之列。臣聞命惝怳,罔知攸措,繼而有廟堂申請,特降仍任之旨,臣於是,震懍隕越,愈不覺惶汗之浹背也。夫名器至重,上不可以輕畀,下不可以濫受,而至若八座之階,尤非人人所希望者也。臣旣蔑材識,且乏績勩,絲毫無加於人,涓埃未效於國,而從前叨冒,已極愧懼,況又加之以不可擬之秩,是豈臣夢想攸到也哉?且臣弟成夏,臣從弟寧夏,三朔之內,俱超崇秩,臣又蒙此寵擢,歷數廷僚,豈有如臣家者乎?滿則易溢,盛則易衰,理之所必然,今若憑恃寵靈,晏若固有,而不知戒懼,則是自陷於顚敗也。豈殿下終始全保之意耶?百爾裁量,萬難承膺,玆敢短章呼籲。伏乞聖慈,俯垂矜諒,亟收臣新授資級,仍遞臣居留之職,以便公私,不勝大願。臣無任云云。答曰,省疏具悉。卿其勿辭行公。
注書宋圭元疏曰,伏以臣與右承旨臣李承宇,有友壻應避之嫌矣。臣所帶職名,在法當遞,玆敢陳章,冒瀆崇嚴。伏乞聖明,俯垂鑑諒,亟遞臣職,以存公格,以安私分焉。臣無任云云。答曰,省疏具悉。疏辭下該曹稟處。
上在昌德宮。停常參·經筵。
政院啓曰,行大司憲沈承澤,掌令李呈辭,李泰容,執義權仁成,持平朴衡東·宋益勉在外。監察茶時之意,敢啓。傳曰,知道。
政院啓曰,議政府郞廳來言,今日賓廳日次,而領議政李最應有身病,左議政金炳國,無時急稟定事,右議政未差,不得來會云矣,敢啓。傳曰,知道。
政院啓曰,卽者義禁府都事來言,今此頒赦時,本府所管赦文書,當爲修正以入,而新除授判義禁李承輔未肅拜,次堂例不得擧行云。卽爲牌招,何如?傳曰,允。
傳曰,發遣吏郞,諸執事淸齋與否,摘奸以來。
傳曰,臺諫竝許遞,前望單子入之。
義禁府啓曰,竄配罪人趙采夏減等定配,緣坐罪人肯鉉·任召史等放事,連伏承卽速擧行之命,而趙采夏,臺啓方張,肯鉉·任召史等,法例所在,公格莫越,成命之下,竝不得擧行之意,敢啓。傳曰,知道。申飭之下,豈可如是?卽速擧行。
又啓曰,竄配罪人趙采夏,減等定配,緣坐罪人肯鉉·任召史等放事,連伏承卽速擧行之命,而趙采夏,臺啓方張,肯鉉·任召史等,法例莫越,成命之下,竝不得擧行之意,惶恐敢啓。傳曰,知道。屢飭之下,豈可如是?卽速擧行。
吏曹啓目粘連,觀此承政院注書宋圭元上疏,則以爲臣與右承旨臣李承宇,有友壻應避之嫌矣,臣所帶職名,在法當遞,伏乞聖明,俯垂鑑諒,亟遞臣職,以存公格亦爲白有臥乎所,相避之法,在下當遞,承政院注書宋圭元,改差,何如?判付啓依允。
上在昌德宮。停常參·經筵。
藥房都提調李裕元,提調閔謙鎬,副提調李載完啓曰,伏未審日間,聖體,若何?世子宮調攝中氣度,何如?臣等率諸御醫,趁早入診,詳察爲宜。臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,大司憲·執義,掌令二員,持平二員未差。監察茶時之意,敢啓。傳曰,知道。
政院啓曰,左副承旨李承純,同副承旨洪永禹,今日不爲仕進,竝卽牌招,何如?傳曰,允。
傳曰,禮房承旨與右副承旨,分詣受香諸處,奉審摘奸以來。
政院啓曰,假注書朴壽昌有身病,勢難察任,今姑改差,何如?傳曰,允。
朴壽昌改差,代以李重德爲假注書。
傳曰,孝徽殿春享大祭,攝行磨鍊。
宗親府有司堂上望,都承旨李載完落點。
傳曰,發遣吏郞,諸執事淸齋與否,摘奸以來。
以左副承旨李承純,同副承旨洪永禹牌不進罷職傳旨,傳曰,只推。
吏曹啓曰,宗廟春享大祭祭官中,前獻納洪鍾永,前正言金思轍,時無職名,令該曹口傳付軍職,何如?傳曰,允。
兵曹口傳政事,副司果洪鍾永·金思轍·趙秉升,以上竝單付。
兵曹啓曰,今正月初八日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與受由·在外·未肅拜,排擬苟艱,依定式軍門將官代差以入之意,敢啓。傳曰,知道。
義禁府啓曰,竄配罪人趙采夏,減等定配,緣坐罪人肯鉉·任召史等放事,連伏承卽速擧行之命矣。肯鉉·任召史等放送事,分付各該道道臣,趙采夏兩司停啓之前,格例所在,不可違越,屢飭之下,不得擧行之意,惶恐敢啓。傳曰,知道。卽速擧行。
判宗正卿李載完疏曰,伏以臣於宗府有司之任,虛縻已五六年之久矣。見職也,雖無筋力奔走之勞,旣有其職,則厥有其務,而臣本善病,近嬰寒感,咳喘苦作,神精暈眩,委頓床玆,刀圭是事。目下情狀,莫可彈束於時日之內,若而公務之一任隳瘝,亦豈不大爲悚悶乎?玆敢忙陳短章,仰瀆崇嚴。伏乞聖明,亟許遞臣有司之銜,俾便公私,千萬幸甚,臣無任云云。答曰,省疏具悉。所請依施。
庚辰正月初六日午時,上御重熙堂,藥房入診入侍時,都提調李裕元,提調閔謙鎬,副提調李載完,待敎宋秉瑞,假注書尹相翊,記注官梁禹濬,別兼春秋李起鍾,兼弼善趙龍鎬,以次進伏,醫官李章赫·李兢柱·李海昌·高·李肯鉉,進伏楹外訖。上曰,史官分左右。裕元進前奏曰,春雨知時,日候頗暄,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮諸節,今旣復常乎?上曰,手掌則尙未盡落痂矣。裕元曰,醫官待令,使之入診乎?上可之。章赫等以次入診,退伏楹外訖。裕元曰,脈候奏之。章赫等起伏奏曰,脈候左右三部調均矣。上命仰瞻,又命以手撫摩。裕元曰,面部瘢痕,紅潤光澤,莫非吉兆,今不必更進湯劑矣。上曰,有時咳嗽矣。裕元曰,若有餘熱,則或有此祟,亦例證也,所進衣襨,勿用新綿,卽醫家語矣。仍奏曰,東宮痘候,善爲平復,實賴于天,天卽殿下也。以殿下止慈之心,不日遄復,爲今之道,莫如行仁政積善德,以副天眷,則日新又新,不期而自致於仁壽之域矣。上曰,今番之慶,賴我祖宗之默佑,而卿之新年勉戒,果莫如是矣。卿勿以時原任有間,隨事輔予,是所深望。又敎曰,此雨,眞時雨若也。裕元曰,陽春霈澤,卽今日雨露之恩矣。仍奏曰,臣之今番賞典,至重至濫,已極惶懍,而臣所帶之任,卽純祖朝聖痘時,故相臣敬一曾帶之任也,以福相稱之,乃臣族曾祖,而國朝罕有之慶,一門之內,連有此擧行,亦甚稀異矣。上曰,故相祀孫,卽李胄榮,而卿之大宗家乎?裕元曰,然矣。上曰,鄕第勝於京第,每欲頻頻下去乎?裕元曰,鄕廬豈有勝於京第而然乎?上曰,然則何爲而好鄕居乎?裕元曰,習於鄕居,眷屬都聚,故每多尋鄕矣。上曰,此是一日程乎?裕元曰,冬則窮日力而入城矣。上曰,由退朝院,而去何邊乎?裕元曰,自退朝院晝停所,越溪而東矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
政院啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
政院啓曰,大司憲·執義,掌令二員,持平二員未差。監察茶時之意,敢啓。傳曰,知道。
政院啓曰,左副承旨李承純,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·永寧殿,奉審摘奸以來。
以左副承旨李承純牌不進罷職傳旨,傳曰,只推。
成均館啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
義禁府啓曰,竄配罪人趙采夏,減等定配事,連伏承卽速擧行之命,而臺啓未停,格例莫越,飭敎之下,末由擧行,不勝惶恐,敢啓。傳曰,知道。卽速擧行。
上在昌德宮。停常參·經筵。
藥房提調閔謙鎬,副提調李載完啓曰,伏未審日間,聖體,若何?世子宮調攝中氣度,何如?臣等率諸御醫,趁早入診,詳察爲宜。臣等不任區區伏慮,敢來問安,竝此仰稟。答曰,知道。世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,大司憲·執義,掌令二員,持平二員未差。監察茶時之意,敢啓。傳曰,知道。
傳曰,政官牌招開政。
以司謁口傳下敎曰,明日星壇淸道,中軍代行。
傳曰,發遣吏郞,諸執事淸齋與否,摘奸以來。
漢城府啓曰,朝官年八十,士庶年九十,應資老人,每年歲首,依法典陞資事,定式矣。令各該部,搜訪報來後,加資人職姓名,別單書入,而前五衛將梁繼聖,嘉義前衛將千基弼,今年爲八十,幼學申懿模,故府使李晉會妻趙氏,今年爲九十,遺漏於今番別單矣。詳考年歲後,依已例追入之意,敢啓。傳曰,知道。
兵曹啓曰,五衛將李廷模·車孝貞·朴愿植,俱以病難供職,呈狀乞遞,竝改差,何如?傳曰,允。
有政。吏批,行判書宋近洙,參判鄭稷朝,竝牌招不進,參議李裕承進,左副承旨李承純進。啓曰,行判書宋近洙,參判鄭稷朝,竝牌招不進,小臣獨政未安,何以爲之?敢稟。傳曰,只出緊任。以柳來駿爲大司諫,韓鼎謩爲執義,李冕柱爲司諫,金慶淵·金大鉉爲掌令,權仁斗·尹相殷爲持平,閔致亮爲獻納,兪致一·權載喆爲正言,知事吳致默,今加崇祿,大護軍韓應晩,今加正憲,護軍李用俊,今加資憲,前判官方天鏞,今加通政,以上加資事承傳。
兵批,行判書金炳德進,參判尹榮信病,參議金在瓛入直,參知徐鼎勳病,同副承旨洪永禹進。以方天鏞·安奎煥·金應浩爲五衛將,尹永大爲全羅右水使。同知單任百殷,僉知二單,兪致日·李廷模,大護軍沈承澤,護軍李啓益·鄭東烈,副護軍趙秉友·趙羲升·趙萬赫·李奎遠·趙羲春,副司直權仁成·南啓憲·李泰容·李·朴衡東·宋益勉,以上竝單付。
傳曰,新除授臺諫,竝牌招,罪人趙采夏,卽爲停啓。
義禁府啓曰,竄配罪人趙采夏減等定配事,連伏承卽速擧行之命,而臺啓未停,格例不可違越,飭敎之下,末由擧行,不勝惶恐,敢啓。傳曰,知道。卽速擧行。
上在昌德宮。停常參·經筵。
政院啓曰,大司憲未差,執義韓鼎謩,掌令金大鉉·金慶淵,持平權仁斗·尹相殷在外。監察茶時之意,敢啓。傳曰,知道。
政院啓曰,右副承旨閔泳奎,今日不爲仕進,卽爲牌招,何如?傳曰,允。
政院啓曰,臣依定式進詣香室奉審,則香祝樻·祝板·袱子精潔之意,敢啓。傳曰,知道。
傳曰,傳香承旨,馳詣受香所,奉審摘奸以來。
以正言兪致一牌不進罷職傳旨,傳曰,只推。
左副承旨李承純書啓,臣承命馳詣星壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,故仍留監祭,待將事,還奉神位版後,復命之意,敢啓。傳曰,知道。
政院啓曰,密符親納,例也,而前黃海監司鄭海崙,謂有身病,使其褊裨替納,事甚未安。推考,何如?傳曰,允。
政院啓曰,行都承旨李載完,行左承旨李應夏,右承旨李承宇不爲仕進,左副承旨李承純監祭進,右副承旨閔泳奎牌不進,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
傳曰,右承旨許遞,前望單子入之。
以右副承旨閔泳奎牌不進罷職傳旨,傳曰,只推。
政院啓曰,右承旨李承宇許遞,伴直無人,右副承旨閔泳奎,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
承旨前望單子入之,鄭稷朝落點。
傳曰,在外臺諫竝許遞,前望單子入之。
義禁府啓曰,竄配罪人趙采夏減等定配事,連伏承卽速擧行之命,而臺啓未定之前,法不當擧行,飭敎雖至屢度,格例實難違越,不勝惶恐,敢啓。傳曰,知道。屢飭之下,豈可如是?卽速擧行。
上在昌德宮。停常參·經筵。
藥房都提調李裕元,提調閔謙鎬,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,大司憲·執義,掌令二員,持平二員未差。監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應有身病,左議政金炳國,無時急稟定事,右議政未差,不得來會云矣,敢啓。傳曰,知道。
又啓曰,臣載完,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意,勞問,則亦皆好在云矣,敢啓。傳曰,知道。
傳曰,政官牌招開政。
政院啓曰,注書有闕之代,前注書宋圭元,被薦人金鶴善·申悳均薦狀,依例成送吏曹之意,敢啓。傳曰,知道。
內醫院啓曰,外醫尹豐禎·李鍾林·朴準鎔,術業俱爲精明,議藥同參差下,令該曹口傳付軍職,冠帶常仕,使之輪回入診,何如?傳曰,允。
兵曹口傳政事,副司果尹豐禎·李鍾林,以上竝單付。
吏曹啓曰,成均館司成申錫淵,以其身病,呈狀乞遞,改差,何如?傳曰,允。
政院啓曰,明日傳香,禮房承旨,當爲齋宿,行右承旨鄭稷朝,所當牌招,而拘於廳規,不得請牌,何以爲之?敢稟。傳曰,牌招。
有政。吏批,行判書宋近洙進,參判未差,參議李裕承進,右副承旨閔泳奎進。以閔泳翊爲吏曹參判,明夏律爲掌令,趙龍鎬爲司成,宋圭元爲注書。
兵批,行判書金炳德病,參判尹榮信進,參議金載瓛病,參知徐鼎勳病,同副承旨洪永禹進。以柳冀善爲御營騎士將。同知單車孝貞,僉知二單,白樂賢·方天鏞,副護軍柳來駿·李承宇,副司直韓鼎謩·李冕柱·金大鉉·權仁斗·尹相殷·閔致亮,副司果權載喆,以上竝單付。
吏批,再政。以李竟信爲戶曹參判。
臺諫前望單子入之,掌令金慶淵落點。
傳曰,新除授臺諫竝牌招,罪人趙采夏卽爲停啓。
掌令金慶淵,正言兪致一等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一,其沮戲大婚之凶肚,背馳正宗大王之逆節,綻露無餘,渠以今日北面之心,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納原辭見捉文書中,不道不滿之說,愈出愈凶,至於外朝不知之言,詩句用之意而極矣。而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿士,國家何負於渠,而梟心獍腸,與生俱生,幸西賊之有警則曰,當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖降之書,濟其邪誕之述,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二二而一,似此古今所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻痛矣,亂臣賊子,從古何限,而豈有如此榮瑾之窮凶絶悖者哉?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山,而肆發憯悖之說,視奇貨於北謫,而先倡負來之言,醞釀則嘯聚武士也,設施則乘夜火攻也,惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道,知情不告罪人榮瑾,亟施孥戮之典。噫嘻痛矣,李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會親相之說,塞謫負來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已掀發,惟其頑忍凶獰,抵賴不服,則尤當嚴加鞫覈,而不可遽議於傅生之科。至於凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二二而一也。旣已承款於知情,則豈可有貸於王法乎?又此李奎和則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯而容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,快正典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,視夏銓而認作窩主,平日追逐,所圖者無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可止以知情不告,蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而脘把至憯之牘,目閱絶悖之說,則奔走號皇,來告之不暇,而偃息恬嬉,不思所以人得而誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日,而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施亟律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝情,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可洩,而似此巨魁,不可只誅其身而止。請謀反不道罪人鍾三·鳳周,竝施孥戮之典焉。噫嘻痛矣,亂臣賊子,從古何限,而豈有如喆增之窮凶極惡者哉?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫側衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂至越海招寇,謀危邦國,至于年前海沿之擾,今番德山之變而極矣。誘致幾萬里外离獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前茅,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我民人,不待沁·玉千禧之祕傳帛書,而自有廣東澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發,而罪人斯得,天討可以大行,王章可以快伸。而噫彼猷善之凶狡,乃敢先機而營護,聲氣直走於暗地,指劃素定於滅口,至使凶身,任其經斃,三尺之典憲未加,寸刃之自戕遽先,神人之憤,中外之惑,去益未解。此若以其身已死,而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根浮窩成,蔓延蒂固,財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無所止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登,而是爲渠叔,妖如洛承,而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,相互蛇蟠而蚓結。至於洋醜之敬一,乃是邪學中巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之拜禮甚恭,與婢慣面,內室之酒會頻成,通用錢貨,情誼倍加,慇懃輸送魚脯,饋遺從又絡續,甘心護法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋此指劃排布,最爲至憯絶慝,其在綢繆和應,皆歸千罪萬惡。國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二二而一也。近日邪術之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少洩,而似此凶醜,不可只誅其身而止。請正法罪人演承·洛承,亟施孥戮之典。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,此卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒矢,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖幾露,鞫覈未竟,酌處之處分遽下,臣等愕然失圖,不勝抑鬱。請楸子島減死定配罪人楊聖仲,金甲島減死定配罪人成夏瞻,智島減死定配罪人朴萬源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺,而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之極律,則何可不施於此賊乎?至於敦浩,亦一邪徒中巨慝,締結匪類,潛懷異圖,形跡極其詭祕,情節尤所狡惡,與汝江,一而二二而一者也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不足蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無有育易種者審矣。岐鉉則逋逃之主,而弼濟之奇貨也,玉鉉則奸凶之魁,弼濟之根窩也。憑藉讖緯,煽動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主,崔盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼賊卽此兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此後岐·玉之罪,浮於弼賊者,乃反以弼濟之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例,施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人財騙,一生所業何事?貪利忘義,萬死不顧其身,觀燈詩之誦傳,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤揮於潤根,而得手法於應龍,兩箇凶種,打成一塊,前唱後和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫揜,端緖畢露,夬伸三尺之章,竝伏市肆之典,神人之憤,庶可少洩,而似此君讐國賊,決不可戮其身而止。請大逆犯上不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏虺蜮之射,明火劫財,自家而及國,䝱劍藏銃,隱身而除人,以至乎葬募丁設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也,柒谷·安東,相應爲約,亦是興榮之經綸也,此有甚於綠林之嘯聚,亦相符於白蓮之糾結,究厥情跡,萬戮猶輕,千剮難贖,至今思惟,骨顫而膽掉,髮豎而眦裂也。宜其窮覈其罪,劓滅無遺,而天討未行,鬼誅先加,至使凶身,任其徑斃,莽·卓之凶心未暴,懿·溫之逆節未彰,神人共憤,刑法失中,此若以其身之已死,而不施極律,則亂賊無所懼,而王法無所施矣。至於鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情跡無貳,端緖幾露,鞫覈未竟,酌處之命遽下,臣等愕然失圖,不勝憂慨。請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。噫嘻痛矣,亂臣賊子,從古何限,而豈有如朴遇賢之至凶絶慝者乎?渠以蟣蝨之賤,素蓄梟獍之性,肆然投匭,無所顧憚,設心至憯,造意絶悖,欲售嘗試之計,直犯誣逼之科,引用孝悌之說,而敢以夔齊等語,登諸文字,無嚴不敬,莫此爲甚。所謂爻象失和者,何事也?聽聞乖當者,何語也?有識者之長吁短嘆,耳語目說者,果指何人也?無補於治後世疵議云者,指斥何事也?字字陰慝,節節凶悖,何忍萌心而發口?不覺骨顫而膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?神人共憤,覆載難容,而酌處惟輕,固仰好生之德,王章莫嚴,尤急必討之意。請黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷。三尺之法,固宜亟施,一縷之命,豈可暫貸?鞫事方張,專尙吞吐,狡性愈頑,不指根窩,王章將伸而反屈,輿憤方洩而愈鬱,關係旣重,酌處惟輕,此莫非大聖人好生之至仁盛德,而奈此奸猾之層生,紀綱之將隳乎?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,快正刑典焉。噫嘻痛矣,今番鞫獄諸罪人,卽振古以來,所未有之窮凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成技癢,嘯聚匪類,甘作窩主,信惑雜術,釀出禍機,李觀一之邀寘密室,無事不議,朴景良之附耳細語,有言皆從,海舶安帖,反思用術而驚動,火藥暗投,竟售思亂而樂禍,凶節盡露,斷案已成。東根,本以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假托月夜之赴飮,自底火塊之撲面,莫非哲均之所指使,其凶謀祕計,與哲均,一而二二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀叛不道罪人哲均·東根,知情不告罪人善敎,竝施孥戮之典焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作官牌而掌庫,已極設心之狡,辦備戎器而私峙,將欲待時而動,求神埋戊,莫非出於妖惑,搬舍團丁,厥惟久於排布,至若渭水·南陽之發口,將心已著,天府敖倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝。何幸天道孔昭,罪人斯得,夬伸三尺之章,遄伏肆市之典,而似此凶逆之賊,決不可孥戮而止。苟有加於此之極律,則何可不施於此賊乎?啓豐,賦性凶悖,行己憯慝,逆如秉淵,而結爲心腹之交,凶如導賢,而又復腸肚之連,搬運隱僻,若形影之相隨,造備器服,乃繆結而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵,一而二二而一者也,豈可只誅其身而止?李英俊,渠之姓名,已出賊招,而以其病染,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻痛矣,赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至凶絶慝,卽窮天地亘萬古所未有之極惡大憝也。向因傳敎下者,三罪人令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大而慮,權宜而行者,明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。答兩司曰,不允。
掌令金慶淵啓曰,新除授掌令明夏律,時在平安道寧邊地,請斯速乘馹上來事,下諭。答曰,許遞。兩司合啓中趙采夏事,停啓。
正言兪致一啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也。設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。答曰,不允。
禮曹啓曰,皇壇壇上及祭器等物,每年孟春,戶曹堂上奉審事,曾有定式矣。今正月二十一日,臣曹與戶曹堂上,進去奉審後,稟處,何如?傳曰,允。
兵曹啓曰,王大妃殿寶齡五旬慶科,除初試庭試來四月二十四日設行事,自禮曹推擇啓下,而武科則例有初試,依定式分京外試取矣。吉日,令日官韓應翼推擇,則來三月十一日爲吉云。以此日擧行,而取考謄錄,則在前慶科庭試武科取人之數,多寡不同,或取三四百人,或取五六百人,今番則取幾人乎?取稟。傳曰,取二百人。
以司謁口傳下敎曰,今番庭試規矩,依庚午年例施行。
庚辰正月初十日未時,上御重熙堂。藥房入診入侍時,都提調李裕元,提調閔謙鎬,副提調李載元,直閣洪英植,假注書尹相翊,記注官吳致恒,別兼春秋朴斗陽,說書鄭寅興,以次進伏,醫官李章赫·李兢柱·李海昌·高·李肯鉉,進伏楹外訖。上曰,史官分左右。裕元進前奏曰,春候稍寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。仍奏曰,世子宮氣度,連爲平順乎?上曰,平順而脚部與足掌,尙多未盡落痂矣。裕元曰,不久可以盡落矣。仍奏曰,醫官待令,使之入診乎?上可之。章赫等以次入診,退伏楹外訖。裕元曰,脈候奏之,章赫等奏曰,脈候左右三部調均矣。上曰,脚部數處,有如小瘇,方付貼膏藥矣。裕元曰,此是痘後例證,不必爲慮矣。上命醫官先退。裕元曰,世子宮未經痘候時,常所憧憧,自今以後,可致萬億無疆,上下至愛之情,伏想一般矣。上曰,予心亦然,純祖朝過痘候後,若値動駕,輒以今則無憂出外爲敎,今聞卿言,怳憶當日事也。上命世子坐於前,敎曰,世子凡於動止,輒效予而爲之矣。裕元曰,以身之敎,遇物之誨,實爲今日之道,而殿下燕閒之中,不可以非禮,見於世子,此政殿下恒所存警者也。上曰,世子近日,或聽逆耳之言,則外雖厭之,必曰其言是矣。裕元曰,此眞人君之象,聖人之言矣,雖明王哲辟,每於逆耳之言,未嘗不厭聽,時或容其人而是其言,今世子沖年睿度,若是恢弘,此萬民之福矣。上曰,大臣退出後,世子輒有悵然之意,此由於喜接朝臣而然也。裕元曰,此是好學之本矣。上曰,世子近日,必覓紙筆曰,久不習字,此其性然矣。上命史官就座,仍命大臣先退,又命退,諸臣以次退出。
上在昌德宮。停常參·經筵。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
政院啓曰,新除授注書宋圭元,卽爲牌招入直,何如?傳曰,允。
傳曰,臺諫有闕之代,前望單子入之。
政院啓曰,大司憲·執義,掌令一員,持平二員未差,掌令金慶淵牌不進。監察茶時之意,敢啓。傳曰,知道。
以掌令金慶淵,正言兪致一牌不進罷職傳旨,傳曰,只推。
假注書李重德書啓,臣於本月初十日辰時量,以東·南·北郊摘奸事,敬奉聖敎,馳往風雲雷雨壇奉審是白乎則,階砌曲墻及紅箭門壇上下莎草,俱爲無頉是白遣,仍詣雩祀壇奉審是白乎則,階砌曲墻及紅箭門壇上下莎草,俱爲無頉是白遣,仍詣漢江龍壇奉審是白乎則,階砌曲墻及紅箭門壇上下莎草,俱爲無頉是白遣,仍詣司寒壇奉審是白乎則,階砌曲墻及紅箭門壇上下莎草,俱爲無頉是白遣,仍詣馬祖壇奉審是白乎則,階砌曲墻及紅箭門壇上下莎草,俱爲無頉是白遣,仍詣先農壇奉審是白乎則,階砌曲墻及紅箭門壇上下莎草,俱爲無頉是白遣,仍詣星壇奉審是白乎則,階砌曲墻及紅箭門壇上下莎草,俱爲無頉是白乎旀,日已暮矣,止宿是白遣,十一日平明,馳詣蠶壇奉審是白乎則,階砌曲墻及紅箭門壇上下莎草,俱爲無頉是白遣,仍詣祈雨壇奉審是白乎則,階砌曲墻及紅箭門壇上下莎草,俱爲無頉是白遣,仍詣厲壇奉審是白乎則,階砌曲墻及紅箭門壇上下莎草,俱爲無頉是白乎所,仍爲復命之意,敢啓。傳曰,知道。
吏曹啓曰,贈諡文靖公趙秉徽延諡,定行於今月二十八日黃海道谷山府云矣,敢啓。傳曰,知道。
兵曹啓曰,今正月十一日武臣賓廳武經講書日次,而國忌齋戒相値,不得爲之之意,敢啓。傳曰,知道。
義禁府啓曰,竄配罪人趙采夏減等定配事,承傳啓下,而以臺啓方張,不得擧行矣。今則臺啓已停,平安道渭原郡竄配罪人趙采夏,黃海道平山府減等定配,而以前罪目添書,今番承傳內辭意,依例發遣府書吏,自渭原郡配所執捉,仍令押送于新定配所,何如?傳曰,允。
上在昌德宮。停常參·經筵。
完和君卒逝後,大殿·大王大妃殿·王大妃殿·中宮殿·世子宮,加設藥房·內閣·政院·玉堂·百官口傳問安。答曰,知道。
藥房提調閔謙鎬,副提調李載完啓曰,伏未審日間,聖體,若何?世子宮調攝中氣度,何如?臣等率諸御醫,趁早入診,詳察爲宜。臣等不任區區伏慮,敢來問安,竝此仰稟。答曰,知道。世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
政院啓曰,行右承旨鄭稷朝,左副承旨李承純,今日不爲仕進,竝卽牌招,何如?傳曰,允。
傳曰,完和之喪,慘矣慘矣,禮葬外,疋緞米布等物,依延齡君例輸送,東園副器一部擇送,祿俸限三年仍給,易名之典,立旌前爲之,成服日遣宗臣致祭,祭文令文任撰出,遣中使護喪。
傳曰,領敦寧·藥院都提調,加設爲之。
傳曰,大護軍金壽鉉,藥院提調加差下,右承旨鄭稷朝,藥院副提調加差下。
吏曹,內醫院提調段金壽鉉,副提調單右承旨鄭稷朝,已上加差下事承傳。
進御二錢重人蔘粟米飮,自今日一貼式限四貼煎入事,榻前下敎。大王大妃殿進御二錢重人蔘粟米飮,自今日一貼式限四貼煎入事,榻前下敎。中宮殿進御二錢重人蔘粟米飮,自今日一貼式限四貼式煎入事,榻前下敎。
政院啓曰,藥房加設三提調,持粟米飮來待矣。傳曰,封入。
又啓曰,藥房加設三提調,爲承候來待矣。傳曰,不必入侍矣。
又啓曰,原任大臣爲承候來待矣。傳曰,不必入侍矣。
又啓曰,時·原任閣臣,爲承候來待矣。傳曰,不必入侍矣。
以司謁口傳下敎曰,錢五千兩,輸送于完和君房,外槨一部,金漆五升加送事,分付戶曹。
以左副承旨李承純牌不進罷職傳旨,傳曰,只推。
政院啓曰,大司憲·執義,掌令一員,持平二員未差,掌令金慶淵牌不進。監察茶時之意,敢啓。傳曰,知道。
以掌令金慶淵,正言兪致一牌不進罷職傳旨,傳曰,只推。
議政府啓曰,檢詳薦狀,待啓下,令該曹口傳差出,何如?傳曰,允。
吏曹口傳政事,以金裕成爲檢詳。
吏曹啓曰,卽接奉常寺牒報,則以爲諡號合諡時,本寺正例爲進參,而正〈言〉韓兢烈,未經玉堂,不得進參云。改差,其代,口傳備擬以入之意,敢啓。傳曰,知道。
吏曹口傳政事,以柳爲奉常寺正。
戶曹啓曰,今此完和君喪,禮葬外疋緞米布等物,依延齡君例輸送事,命下,而謹稽謄錄,則疋緞米布之自本曹輸送,無可考處,何以爲之?敢稟。傳曰,全柒各五升,各色緞十疋,米五十石,木布各五同輸送。
禮曹啓曰,今此王子之喪,自上當有擧哀之節,而方在諒闇中,且完和君墡,年在中殤,不爲磨鍊之意,敢啓。傳曰,知道。
上在昌德宮。停常參·經筵。
完和君卒逝翌日,大殿·大王大妃殿·王大妃殿·中宮殿·世子宮,內閣·政院·玉堂·朝廷二品以上口傳問安。答曰,知道。
藥房加設提調金壽鉉,加設副提調行右承旨鄭稷朝啓曰,伏未審夜間,聖體,若何?伏惟聖上,以止慈之情,當疚瘝之餘,諸節易致受損,臣等率諸御醫,趁早入診,詳察聖候爲宜。大王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
進御二錢重人蔘粟米飮,自今日製入事,榻前下敎。中宮殿進御二錢重粟米飮,自今日製入事,榻前下敎。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左副承旨李承純,今日不爲仕進,卽爲牌招,何如?傳曰,允。
又啓曰,過三日擧案廳座,自吏曹來呈本院,例也,而吏曹參判閔泳翊,過三日擧案,今始來呈,以致踰日請牌之境,事甚未安。當該堂上推考,何如?傳曰,允。
又啓曰,吏曹參判閔泳翊,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,完和君墡喪成服日,遣宗臣致祭事,命下矣。何宗臣進去乎?敢稟。傳曰,知宗正卿李寅卨進去。
又啓曰,完和君墡喪成服日,遣近侍致弔事,禮曹單子,啓下矣。何承旨進去乎?敢稟。傳曰,右承旨進去。
又啓曰,完和君墡諡望,議政府粘目,啓下矣。政官牌招,開政下批,何如?傳曰,允。
政院啓曰,大司憲·執義,掌令一員,持平二員未差,掌令金慶淵牌不進。監察茶時之意,敢啓。傳曰,知道。
以掌令金慶淵,正言兪致一牌不進罷職傳旨,傳曰,只推。
以左副承旨李承純牌不進罷職傳旨,傳曰,只推。
傳曰,左副承旨許遞,前望單子入之。
承旨前望單子入之,洪鍾大落點。
政院啓曰,吏曹參判閔泳翊,疏批已下,卽爲牌招,何如?傳曰,允。
有政。吏批,行判書宋近洙牌招不進,參判閔泳翊式暇,參議李裕承進,行右承旨鄭稷朝進。啓曰,行判書宋近洙牌招不進,參判閔泳翊式暇,小臣獨政未安,何以爲之?敢稟。傳曰,只出緊任。以李源命爲判義禁,完和君墡諡望爲孝憲。
兵批,行判書金炳德病,參判尹榮信病,參議金載瓛病,參知徐鼎勳進,右副承旨洪永禹進。同知單朴應植,僉知單鄭漢朝,護軍李學一,副護軍李承純·白南益·金箕哲,副司直明夏律,以上竝單付。
吏曹參判閔泳翊疏曰,伏以歲籥載新,邦籙彌永,王大妃殿下寶齡,恰滿五旬,縟儀誕擧,元朝區區慶忭,小大同情。仍伏念臣蒙騃而驟進,譾劣而冥升,涯量已溢,報效蔑稱,每中夜繞壁,仰蘄天地生成之澤者,惟在乎處以損抑,置諸散漫,荷聖朝全保之恩,守臣家拙約之規,斷斷此心,可質穹蒼。迺者亞銓新命,又何爲而至也?臣誠惶霣震惕,罔知攸計。夫天官小宰,於六部佐貳,爲任最重,豈如臣者流,所可承當其萬一乎?參坐則通塞與聞,代斲則緊漫竝差,激揚之責,無間長席,臣以何才諝,以何踐歷,甄別綜敍,撥煩理劇,上以贊器使之政,而下以副衡平之論也哉?噫,除旨一下,遍世瞠駭,是擧也,果皆粹然一出於公乎?人必曰,臣之所處故耳。仰惟聖衷所嚮,亦未始不由於此,堂堂名器,誠非偏恩之所可玷䙝,然則臣之悚隘靡措,又在於官方已量較絜輕重之外也,至輪者躡梯如走,擲博者呼骰輒應,猶不足以喩臣今日所占之急且易矣。政牌儼臨,承膺無路,玆敢披盡肝膈,仰瀆聰聽。伏乞聖慈,俯垂諒察,特遞臣新授銓任,以幸公私,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
完和君成殯後,大殿·大王大妃殿·王大妃殿·中宮殿·世子宮,加設藥房·內閣·政院·玉堂·朝廷二品以上口傳問安。答曰,知道。
藥房都提調李裕元,提調閔謙鎬,副提調李載完啓曰,伏未審日間,聖體,若何?世子宮調攝中氣度,何如?臣等率諸御醫,趁早入診,詳察爲宜。臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
政院啓曰,同副承旨洪鍾大,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
政院啓曰,大司憲·執義,掌令一員,持平二員未差,掌令金慶淵牌不進。監察茶時之意,敢啓。傳曰,知道。
以掌令金慶淵,正言兪致一牌不進罷職傳旨,傳曰,只推。
傳曰,孝徽殿望祭,攝行磨鍊。
傳曰,臺諫竝許遞,前望單子入之。
臺諫前望單子入之,持平申泰寬·朴奎燦,正言趙龍九·洪炳一落點。
政院啓曰,完和君墡諡號,兩司當爲署經,新除授持平申泰寬·朴奎燦,正言趙龍九·洪炳一,竝卽牌招,何如?傳曰,允。
吏曹啓曰,贈諡孝憲公墡延諡,定行於今正月十四日本宮云矣,敢啓。傳曰,知道。
又啓曰,贈諡靖毅公李容熙延諡,定行於今正月二十日本第云矣,敢啓。傳曰,知道。
庚辰正月十四日未時,上御重熙堂。藥房入診,春坊同爲入侍時,都提調李裕元,提調閔謙鎬,副提調李載完,待敎宋秉瑞,記事官姜友馨,記事官金命來,別兼春秋金文鉉,兼輔德金性均,以次進伏,醫官李章赫·李海昌·李·李肯鉉,以次進伏楹外訖。上曰,史官分左右。裕元進前奏曰,間日有此入侍,而番番和氣滿室,春風藹然,只有攢祝之忱矣。此時聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮諸節連爲太平,而足部旣盡落痂乎?上曰,略有未盡矣。裕元曰,醫官待令,使之入診乎?上可之。章赫等診候,退伏楹外訖。裕元曰,脈候奏之。章赫等曰,脈候左右三部調均矣。上命醫官先退,仍命大臣,仰瞻世子宮。裕元仰瞻訖,仍奏曰,仰瞻睿顔,諸節日益平復,萬萬慶幸矣。上曰,今日日氣,甚是淸佳,詳察好矣。裕元曰,已盡落痂,而趾末之間,略有未盡處,此亦例症也。上曰,世子好脫足巾,夏月則仍步於庭中。裕元曰,冬日則雖房中,可以小心,而夏節亦不可不念於東風吹冷之時矣。世子宮問裕元曰,領府事入來矣,今日溫和乎?裕元曰,頻脫足巾,雖曰陽氣之盛,而不必頻頻脫之矣。世子宮,取裕元眼鏡遊戲。上曰,洪樂性,稱爲福相,而正廟在春邸,必取眼鏡遊戲矣。裕元奉獻眼鏡曰,此亦故事矣。世子宮還授裕元曰,此是烏水晶也。裕元曰,格物致知之工,可見於此矣。上曰,世子本不好他人之物如是矣。裕元曰,睿智日就,以知禮義廉恥之義矣。上曰,近聞淸人,如漢人之習於我國人云,何故耶?裕元曰,風俗日變,故如是矣。上曰,我人何不學語乎?裕元曰,先輩皆習漢語,如故相臣李元翼者尤矣。上曰,大臣亦知漢語乎?裕元曰,登科初講學,學而今已遺忘矣。上曰,李鴻章,或是李提督之後乎?裕元曰,此則臣未詳知矣。上曰,龍蛇之變,如非皇朝眷念,何以恢復乎?皇朝人子孫,則文之槐院,武之宣薦,不問地閥,而可許矣。裕元曰,聖敎切當矣。上曰,見日省錄,則正廟朝,往復北京之事許多,而政院日記之所不載也。以此見之,日省錄詳矣。裕元曰,日省無異自內文字,故如是矣。世子宮授筆枝,授裕元。裕元跪受,又取筆枝,入於右䄂曰,此給兒子也。又取授入侍諸臣,諸臣跪授訖。上曰,世子好習字如是矣。挾侍進軍號于上前,世子參覽。上曰,予看公事,則每每參見文字矣。裕元曰,好學之本,君王之像矣。上曰,大臣見軍號乎?裕元曰,有軍門提調,可以見之,而不然則雖時相,不得見之矣。上曰,軍門外,不得知之者矣。仍敎曰,扈衛廳亦有軍號,大臣曾經扈衛大將乎?裕元曰,數次濫叨,而此任所重自別,非勳戚則不得爲之,勳戚無可爲之人,則大臣中位次高者爲之矣。上曰,大國則出將入相,而何故我國此任,大臣不得爲之乎?裕元曰,扈衛廳,雖閒任,殘薄無以措手矣。上曰,何爲如是乎?裕元曰,祿俸減於壬辰後,至肅廟朝全減,而今則所頒者,只奴料也,推此則可知他事矣。上曰,正廟朝有誰仕官乎?裕元曰,臣之再從曾祖敬養,爲都承旨矣。上曰,迎春軒門題,額有此筆,卽其人也。仍命史官就座,又命大臣先退,又命退,諸臣以次退出。
上在昌德宮。停常參·經筵。
完和君成服後,大殿·大王大妃殿·中宮殿·世子宮,內閣·政院·玉堂·朝廷二品以上口傳問安。答曰,知道。
藥房提調閔謙〈鎬〉,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,同副承旨洪鍾大,今日不爲仕進,卽爲牌招,何如?傳曰,許遞。前望單子入之。
又啓曰,臣稷朝,今日完和君墡喪成服,致弔進去,下直之意,敢啓。傳曰,知道。
注書姜友馨病,代以鄭承謨爲假注書。
傳曰,右承旨許遞,前望單子入之。
承旨前望單子入之,李容直·金勉根落點。
政院啓曰,大司憲·執義,掌令二員未差,持平申泰寬·朴奎燦牌不進。監察茶時之意,敢啓。傳曰,知道。
以持平申泰寬·朴奎燦,正言趙龍九·洪炳一牌不進罷職傳旨,傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
上在昌德宮。停常參·經筵。
藥房提調閔謙鎬,副提調李載完啓曰,伏未審夜間,聖體,若何?世子宮調攝中氣度,何如?臣等率諸御醫,趁早入診,詳察爲宜。臣等不任區區伏慮,敢來問安,竝此仰稟。答曰,知道。世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左副承旨閔泳奎,今日不爲仕進,卽爲牌招,何如?傳曰,允。
又啓曰,行右承旨李容直,時在忠淸道淸州地,同副承旨金勉根,時在京畿楊州地,請竝斯速乘馹上來事,下諭,何如?傳曰,竝許遞,前望單子入之。
傳曰,政官牌招開政。
注書宋圭元病,代以林永相爲假注書。
政院啓曰,大司憲·執義,掌令二員未差,持平申泰寬·朴奎燦牌不進。監察茶時之意,敢啓。傳曰,知道。
以持平申泰寬·朴奎燦,正言趙龍九·洪炳一牌不進罷職傳旨,傳曰,只推。
承旨前望單子入之,韓應國·姜落點。
兵曹啓曰,宣傳官柳冀東,五衛將任百殷·兪致日·方天鏞·金應浩·安奎煥,忠翊衛將尹彝烈,俱以病難供職,呈狀乞遞,新除授全羅右水使尹永大,身病猝重,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,行判書宋近洙牌招不進,參判閔泳翊進,參議李裕元牌招不進,左副承旨閔泳奎進。啓曰,行判書宋近洙,參議李裕承,竝牌招不進,小臣獨政未安,何以爲之?敢稟。傳曰,仍爲之。吏批啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。以李寅命爲大司憲,金元性爲大司諫,李喜元爲執義,南啓憲爲司諫,金在健·洪羲燮爲掌令,金國顯爲獻納。故兵判趙秉夔,贈左贊成文衡奎提例兼,前判義禁趙寧夏考,故學生李行敏,贈戶參例兼,李光會,贈左承旨,李命衍,贈僕正,已上同知李根導三代,故學生崔克敬,贈左承旨例兼,通德郞崔光肇,贈僕正,以上前戶曹參判崔益鉉祖·曾祖兩代。
兵批,行判書金炳德進,參判尹榮信病,參議金載瓛入直,參知徐鼎勳病,右副承旨洪永禹進。以吳有善爲宣傳官,金衡鶴·洪大洙·徐相彦·韓守性·崔光植爲五衛將,吳昌默爲忠翊將,李普憲爲全羅右水使,梁柱煥爲部將,同知單朴愿植,副護軍尹永大·柳冀東,副司直金慶淵,副司果兪致一·柳泳·姜堯善,已上竝單付。
以吏曹參議李裕承牌不進罷職傳旨,傳曰,只推。
三軍府啓曰,本府從事官洪祐益,奔走勤仕,已滿二十朔,依例六品職遷轉事,捧承傳施行,何如?傳曰,允。
武衛啓曰,本所諸將官·將校講射,每年畢試後計劃,居首各一員,別單書入,而今年則未備,次數計劃,居首勿施之意,敢啓。傳曰,知道。
戶曹啓曰,時御所內各司,依定式發遣本曹正郞臣石宗珍,與兵曹參議臣金載瓛,佐郞臣金光祐,東所衛將臣崔敬善,西所衛將臣王殷疇,南所衛將臣洪頴普,北所衛將臣李哲魯,眼同看審,則姑無雨漏處之意,敢啓。傳曰,知道。
弘文館啓曰,下番副修撰臣李秉皐,以訓鍊都監從事官,今日軍布捧上時,晝仕出去,而每每草記,事涉煩瀆。此後則除草記往來之意,敢啓。傳曰,知道。
成均館啓曰,每於歲末,圓點準點儒生,別單書入事,曾有定式矣。依定式當年條準圓點儒生,別單書入之意,敢啓。傳曰,知道。
禁衛營啓曰,本營諸將官射講都計劃,每於年終,別單修啓矣。今年則未滿次數,都計劃勿施,何如?傳曰,允。
御營廳啓曰,本廳諸將官,今年射講都計劃,居首人別單書入之意,敢啓。傳曰,知道。
摠戎廳啓曰,本廳諸將官今己卯年射講居首人,依例別單書入之意,敢啓。傳曰,知道。
司僕寺啓曰,旌義前郡守金義性遞仕進上馬二匹,今纔上來,禾毛色別單書入,依例內廐立養之意,敢啓。傳曰,知道。
上在昌德宮。停常參·經筵。
政院啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,行右承旨韓應國,時在京畿驪州地,斯速乘馹上來事,下諭,何如?傳曰,許遞。前望單子入之。
承旨前望單子入之,徐相岳落點。
政院啓曰,行大司憲李寅命,執義李喜元,持平申泰寬·朴奎燦牌不進,掌令金在健·洪羲燮在外。監察茶時之意,敢啓。傳曰,知道。
以執義李喜元,持平申泰寬·朴奎燦,正言趙龍九·洪炳一牌不進罷職傳旨,傳曰,只推。
上在昌德宮。停常參·經筵。
藥房都提調李裕元,提調閔謙鎬,副提調李載完啓曰,伏未審日間,聖體,若何?世子宮調攝中氣度,何如?臣等率諸御醫,趁早入診,詳察爲宜。臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
徐相岳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李寅命,執義李喜元,持平申泰寬·朴奎燦牌不進,掌令金在健·洪羲燮在外。監察茶時之意,敢啓。答曰,知道。
以執義李喜元,持平申泰寬·朴奎燦,正言趙龍九·洪炳一牌不進罷職傳旨,傳曰,只推。
三軍府啓曰,卽接訓鍊都監所報,則今正月十九日習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
弘文館啓曰,新除授校理鄭寅協,時在京畿楊州地,經筵入番事緊,請斯速乘馹上來事,下諭。傳曰,許遞。前望單子入之。
玉堂前望單子入之,校理趙重弼落點。
承文院啓曰,卽見二道咨文出來者,則一是上年夏季統巡會哨緣由,具奏奉旨知照事,都京禮部咨也,一是本年春季統巡着派錦州協領寶文前往事,盛京禮部咨也,回咨竝按例撰出,付撥下送灣府,傳給鳳城,轉致盛京·北京之地,何如?傳曰,允。
承文院啓曰,卽見盛京禮部咨文,以爲上年秋季統巡會哨緣由,具奏奉旨知照云矣。回咨按例撰出,付撥下送灣府,傳給鳳城,轉致盛京之地,何如?傳曰,允。
慶尙監司李根弼疏曰,伏以惟天惟祖宗,默佑陰隲,我東宮邸下,痘候平復,衣尺漸長,止慈之聖心嘉悅,中外騰賀,凡帀域含生之倫,莫不手舞足蹈,實惟我東方億萬年無彊之休,璇闈之慶年載屆,彤庭之縟儀荐擧,欣忭歌頌,小大同情。仍伏念臣伏奉仍任之命,猥陳難强之衷,攢手雲天,顒俟鐫斥,及承批旨,反媒榮寵,奬之以聲績,勉之以對揚,蹙然而悚,靦然而愧,茫茫然而失圖,不省措躬之所矣。自臣踰嶺,三載于玆,問其職則刺史,顧其事則尸素,罪固難逭,績於何有?幽隱之匪欲不究,而精力莫達,奸猾之匪欲不翦,而威重無素,一日二日,惟僨誤是積,尙欲姑且蹲冒,從事於對揚,得乎?曩所鳴籲,只就方面事計,略綽說去,雖以我聖上日月之明,容光遺照,臣愚死罪,辭不達意,未能仰格宸聽也,才之所不給,尙可勉之,力之所不逮,奈何不下者,卽病耳。臣自少善病,以痛楚呻吟,與之終始,殆易所謂恒疾不死者類,而今臣犬馬之齒,已迫桑楡,重以不服水土,諸祟迭現,風火上升,胸膈則不驚而掉,積氣橫亘,肚腹則不食而脹,眞元之陷下,榮衛之凘鑠,猶屬緩聲,最是神思忽忽,若存若無,爲目下收拾末由之第一難治,守宰及門,繇是而無延接之望,簿領堆案,繇是而無剖決之期,毋論小大事務,一切置諸芭籬,寄性命於藥餌砭焫之間,而醫技已殫,臣情到此,吁亦窮矣。以臣見狀,雖欲經理一門戶事,猶不可得,今所按七十餘州生靈休戚之關,非一門戶可比,而民邑困瘁之形,政如臣毛髮俱病,敗局圖全之幸,亦惟在乎及今一去,讓與賢能而已。玆不得不冒悚荐瀆,伏望聖慈,察臣言之實出危苦,特垂矜悶,劃賜罷遣,俾公私耦幸,不勝大願。臣無任云云。答曰,省疏具悉。所愼必是過去之祟,況當春務方殷,今何可遽議遞改乎?卿其勿辭,益勉旬宣之責。
庚辰正月十八日時,上御重熙堂,藥房入診,春坊同爲入侍時,都提調李裕元,提調閔謙鎬,副提調李載完,直閣洪英植,假注書朴永相,記事官金命來,別兼春秋趙秉升,兼司書李輔榮,以次進伏,醫官李章赫·李海昌·高·李肯鉉,進伏楹外訖。上曰,史官分左右。裕元進前奏曰,今日藹然有春意,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣度,連爲泰平乎?上曰,安過矣。裕元曰,醫官今爲待令,使之入診乎?上可之。章赫等以次入診,退伏楹外訖。裕元曰,脈候奏之。章赫等曰,脈候左右三部調均矣。裕元曰,伏覩世子宮侍坐,諸節勝昔,群情歡祝矣。上曰,今則快復矣。命詳察氣度。裕元曰,瘢痕漸至上吉,而足部餘痂,如何乎?上命脫足巾。世子宮向裕元曰,有何餘痂,而欲見之乎?仍脫足巾。裕元詳察訖,奏曰,體上體下,今無一點些痂,氣度之平復,可以仰揣,而毛髮中隱痂盡落後梳首,似好矣。上曰,果有餘痂,故開月將欲梳首矣。裕元曰,梳首日小心尤別矣。上曰,果如卿言,自內當操束矣。上曰,日前見唐船狀啓時,世子問是何船,故以漁採船答之矣。世子之言,然則我國民多失利,又聞其去曰豁然,其事則雖異於海舶,其意則可觀矣。裕元曰,世子雖在沖年,先念吾民之重,而亦存安不忘危之意,誠有君國子民之德也。上曰,卿經海伯,漁船之來於西海者,果幾許乎?裕元曰,豐川·長淵之間,唐船彌滿,百弊俱興,道光以前則罕有之,而近年駸駸然,禁之不得,今於湖西之界,若是數多,初見之事矣。上曰,道光以前,何爲稀疎?裕元曰,道光時,法令至嚴,邊禁莫越,所以民不東漁矣。今則百事解弛,至於此極,誠可嘆惜矣。上曰,卿見道光皇帝乎?裕元曰,臣書狀入去時,果見之,而眞英邁之主也。上曰,唐船是何方之人,而採魚賣於何處乎?裕元曰,登·萊州,最近於海西及沁都,而此是靑·齊之界也,其人採魚賣於遼·瀋·柵門等地,臣節使回還時,見其賣買於此處矣。上曰,咨文于禮部則何如耶?裕元曰,咸豐年間,以此事咨文於北京,亦設追捕武士於沿邊,少無其效,徒煩文字而已矣。上曰,淸國朝賀時服色,如何耶?裕元曰,有朝服王·大臣,着蠎袍矣。上曰,宣朝大王迎勅時,必御皇賜蠎袍云,今之出送者同歟?裕元曰,蠎緞則一也,製樣不同,故我國難用矣。上曰,水路朝天,亦在海西乎?裕元曰,路阻則每每改定,乘船之地,非一二處矣。臣曾見靈光郡,亦有朝天賓館矣。世子曰,賓館在慕華館矣。裕元曰,世子宮何以記憶賓館及慕華館乎?上曰,策封勅出來時,見勅使而尙記其手撫之狀,故知之矣。裕元曰,外間尙說其時事,而世子宮二歲時也。見唐人不爲驚動,誠欽仰矣。世子曰,外間何爲說吾事乎?大臣若責之,則必勝於他人也。上笑曰,意思不到處之言也。裕元等起伏奏曰,睿敎完如成人,莫非宗社之福也。上曰,今年解氷稍早,農利如何乎?裕元曰,立春已過,驚蟄不遠,解土幾盡,而農利之如何,何可預度乎?上命史官就座,仍命大臣先退,又命退,諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨閔泳奎,今日不爲仕進,卽爲牌招,何如?傳曰,允。
又啓曰,新除授黃海兵使金箕弘,以前任京畿水使,方在任所,而有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
又啓曰,行大司憲李寅命,執義李喜元,持平申泰寬·朴奎燦牌不進,掌令金在健·洪羲燮在外。監察茶時之意,敢啓。傳曰,知道。
以執義李喜元,持平申泰寬·朴奎燦,正言趙龍九·洪炳一牌不進罷職傳旨,傳曰,只推。
以左副承旨閔泳奎牌不進罷職傳旨,傳曰,只推。
政院啓曰,行都承旨李載完,行左承旨李應夏不爲仕進,行右承旨徐相岳式暇出去,左副承旨閔泳奎牌不進,同副承旨姜內閣進,院中只有臣一人,伴直無人,同副承旨卽爲牌招,何如?傳曰,允。
又啓曰,同副承旨姜牌不進,伴直無人,左副承旨閔泳奎,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
弘文館啓曰,新除授校理趙重弼,卽爲牌招察任,何如?傳曰,允。
三軍府啓曰,卽接禁衛營所報,則今正月二十日習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
摠戎廳啓曰,本廳中軍趙台顯,身病甚重,勢難察任。改差,何如?傳曰,允。
吏曹啓目,權知承文院副正字黃學秀,登科後年滿五十,依法典六品職遷轉,何如?判付啓依允。
上在昌德宮。停常參·經筵。
藥房提調閔謙鎬,提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,同副承旨姜,今日不爲仕進,卽爲牌招,何如?傳曰,允。
又啓曰,假注書鄭承謨有身病,勢難察任,今姑改差,何如?傳曰,允。
傳曰,副護軍李載兢,同經筵除授。
吏曹,同經筵單李載兢,今加嘉善除授事承傳。
兵曹口傳政事,護軍單李載兢。
政院啓曰,行大司憲李寅命,執義李喜元,持平申泰寬·朴奎燦牌不進,掌令金在健·洪羲燮在外。監察茶時之意,敢啓。傳曰,知道。
以執義李喜元,持平申泰寬·朴奎燦,正言趙龍九·洪炳一牌不進罷職傳旨,傳曰,只推。
以左副承旨閔泳奎牌不進罷職傳旨,傳曰,只推。
政院啓曰,行都承旨李載完藥院進,行左承旨李應夏,行右承旨徐相岳不爲仕進,左副承旨閔泳奎,同副承旨姜牌不進,院中只有臣一人,伴直無人,左副承旨旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以同副承旨姜牌不進罷職傳旨,傳曰,只推。
政院啓曰,左副承旨閔泳奎,再牌不進,伴直無人,同副承旨姜,旣有只推之命,更爲牌招,何如?傳曰,允。
以同副承旨姜再牌不進罷職傳旨,傳曰,只推。
議政府啓曰,昨冬以京畿公都會及水原公都會都試請退事,俱有道守臣稟啓矣。都會都試之有故停退,多有其例,竝依狀請施行事,分付,何如?傳曰,允。
禮曹啓曰,二月令薦新氷,每年春分翌日薦進矣。今年春分,在來二月初十日,宗廟·孝徽殿·景慕宮薦新,則令東氷庫臨時封進,而山陵薦新,則以本陵所貯之氷,來二月十一日薦進之意,分付於山陵參奉處,何如?傳曰,允。
禮曹啓曰,大報壇祭享,每年三月上旬內,擇日設行事,曾有定式矣。吉日,令日官金昌勳推擇,則來三月初六日爲吉云,而自上方在諒闇中,依例遣大臣攝行,何如?傳曰,允。
三軍府啓曰,卽接御營廳所報,則今正月二十一日習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
上在昌德宮。停常參·經筵。
政院啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭承謨改差,代以趙鍾麟爲假注書。
政院啓曰,行大司憲李寅命,執義李喜元,持平申泰寬·朴奎燦牌不進,掌令金在健·洪羲燮在外。監察茶時之意,敢啓。傳曰,知道。
以執義李喜元,持平申泰寬·朴奎燦,正言趙龍九·洪炳一牌不進罷職傳旨,傳曰,只推。
以蔚山監牧官金英燮拿問處之事傳旨,傳曰,特爲分揀。
兵曹,以鄭完默爲摠戎中軍。
宗親府啓曰,副護軍李載兢,今已陞資矣。宗正卿依例差下,令該曹下批,何如?傳曰,允。
禮曹啓曰,謹依口傳下敎,完和君新定墓所境界,發遣郞廳,與中使眼同看審,則新定墓所,以壬坐丙向定標,而四標則北至主峰後梧峴,南至大路,東至雨裝峴,西至沙阿里定界云矣,敢啓。傳曰,知道。
又啓曰,臣錫輿與戶曹判書臣金炳始,進詣皇壇奉審,則奉室大草芚二件中竹二箇,敬奉閣大草芚二件中竹二箇,壇上甲黃幕一浮內二幅,甲黃帳一浮內二幅,內簷甲黃帳二浮內二幅,甲黃帳二浮內二幅,白木內揮帳二浮內一幅,黃綿絲大束乼,黃綿絲中束乼,黃綿絲小束乼,黃綿絲三甲所各一艮衣,排設竹五箇,黃幕所盛樻子一部,從享位紫紬縟一件,彩花方席二件,油遮日二浮,道里具內十張,饌幕白布遮日一浮內一幅,排設竹三箇,典祀廳仰遮六浮,油芚一件二十張,付地衣二件內十張,小束乼三甲所各一艮衣,香大廳十五張,付地衣一件內五帳,雉尾箒二柄雉尾兺,饌卓四坐,饌卓巾四件,尊卓一坐,尊卓巾一件,黃帕一件,省器卓一坐,大牲匣三坐,小牲匣二坐,黃木擔乼二巨里,竝破,改備,鍮東海二坐,爵五箇,竝破,添鐵修補事,分付各該司,何如?傳曰,允。
又以奉常寺都提調·提調意啓曰,東籍親耕田所種九穀,先農祭後,卽爲起墾付種之意,敢啓。傳曰,知道。
禁衛營啓曰,本營哨官具秉善·李鍾謙,俱有身病,勢難察任,改差,何如?傳曰,允。
御營廳啓曰,本廳軍色從事官趙秉翊,身病甚重,勢難察任,改差,何如?傳曰,允。
司僕寺啓曰,分養馬故失·瘦瘠·不訓守令,每於畢上納後,依法典錄啓請罪矣。今年所納分養馬有頉邑守令,現告成冊,今始來到,故啓目書入,依例施罰之意,敢啓。傳曰,知道。
吏曹啓目,行副護軍徐光勳名字,改以光顯事告狀,令藝文館給帖,何如?判付啓依允。
吏曹啓目粘連,觀此平安監司閔泳緯狀啓,則以爲碧潼郡守閔致卨,父年今爲七十歲,則揆以法例,在所當遞,令該曹考例稟處亦爲白有臥乎所,邊地守令之親年七十者遞改,載在法典,碧潼郡守閔致卨,依例改差,何如?判付啓依允。
兵曹啓目粘連,觀此全羅監司沈履澤狀啓,則群山僉使洪台燮,兩載居鎭,一念圖治,惠以撫率,勤於捧稅,察苦瘼,省七邑輸運之弊,捐薄廩,救一鎭凋殘之狀,今當瓜熟,衆情惜去,該鎭方以獨鎭設行,且開春不遠,再運時急,此際難付生手,限一瓜仍任事,令該曹稟處亦爲白有臥乎所,七邑之省弊,一鎭之救殘,旣有著績,宜圖成效,該僉使洪台燮,特許仍任,俾責終始,何如?判付啓依允。
上在昌德宮。停常參·經筵。
王大妃殿誕日,大殿·大王大妃殿·中宮殿·世子宮,內閣·政院·玉堂·朝廷百官口傳問安。答曰,知道。王大妃殿,內閣·政院·玉堂·朝廷百官單子問安。答曰,知道。
藥房都提調李裕元,提調閔謙鎬,副提調李載元啓曰,伏未審日間,聖體,若何?世子宮調攝中氣度,何如?臣等率諸御醫,趁早入診,詳察爲宜。臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
議政府啓曰,道臣行部之積久廢擱,甚涉可悶,而第念昨秋穡事,旣有均熟,廚傳驛遞,必多貽弊,今春八道巡審竝停止,北道陵寢,畿內陵園奉審,依近例以秩高守令替行事,知委,何如?傳曰,允。
庚辰正月二十二日未時,上御重熙堂。藥房入診,春坊同爲入侍時,都提調李裕元,提調閔謙鎬,副提調李載完,待敎宋秉瑞,記事官姜友馨,記事官金命來,別兼春秋洪承憲,兼弼善趙龍鎬,以次進伏,醫官李章赫·李海昌·高·李肯鉉,進伏楹外訖。上曰,史官分左右。裕元進前奏曰,春候料峭,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃〈殿〉氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,醫官待令,使之入診乎?上可之。章赫等以次診候,退伏楹外訖。裕元曰,脈候奏之。章赫等奏曰,脈候左右三部調均矣。上命醫官先退。裕元仰瞻世子宮,奏曰,日來諸節,連爲泰平乎?臣等又來,今日詳察氣度矣。上曰,今則快復,更無他證矣。裕元曰,日氣猶寒,洗足等事,稍待開月,好矣。上曰,卿言是矣。仍敎曰,今年雨暘稍調,農家之說,如何乎?裕元曰,解土和瀜,則農家謂之豐徵,今春果是善爲解土矣。上曰,朝候稍寒,而午旭頗暖矣。裕元曰,今年節早,故如是矣。上曰,近來倭情,去益狡譎矣。裕元曰,此專由於假借而然矣。上曰,何謂假借乎?裕元曰,以假借言之,其來遠矣。壬辰之役,天使還時,勸以和好而然矣。自是以後,浸浸然順其志,若有所懇,則擧皆許之,所以今年許一事,明年許一事,再明年又許一事,將至莫可禁遏之境,良覺寒心矣。上曰,北京則視倭人何如乎?裕元曰,倭附於洋,故任其往來,而其數不多矣。上曰,此可謂狐假虎威也。大抵倭人,學洋之法,倚以爲勢,良可痛嘆。裕元曰,倭人之附於洋,變其風俗,亦出於狡譎矣。上曰,卿曾經北伯,則俄人事詳知之,果是何許種落乎?裕元曰,此是洋類,而水陸竝嫺之人,地方廣闊,人民强悍,天下之所忌憚,是以中州人曰强國,倭人亦曰强國,其强可知,而我國隔在一帶,不可放慮,臣在北關時,別無萌見者,近日則日聞其所不聞矣。上曰,地方廣闊如何乎?裕元曰,方三萬里,而西北至歐羅巴,東南至日本界,或割地以給,或失疆守,獨我國則無是事,人民則逃去者甚衆,爲國之道,土地人民爲重,而人民則已多失之,豈可曰邊境寧謐乎?上曰,關北人民之逃去,若是其多,誠非細悶,而俄人地方,比諸北京,則大小如何乎?裕元曰,通天下而言之,俄國不過一隅,而以北京言之,則所恃者只直隷一省,朝暮相須,而滿漢同處,皆有願忠之心,此二百年化育之效也。然以皇城內外所居之人比之,則多少未知其相敵矣。上曰,中國亦謂俄人以强國,則北憂反深於南憂,爲之憧憧矣。裕元曰,無論南北事,俱是深慮處也。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
藥房提調閔謙鎬,副提調李載完啓曰,伏未審日間,聖體,若何?世子宮調攝中氣度,何如?臣等率諸御醫,趁早入診,詳察爲宜。臣等不任區區伏慮,敢來問安,竝此仰稟。答曰,知道。世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚〈未安〉。除在外外,呈告人員,竝卽牌招,何如?傳曰,允。
又啓曰,左副承旨閔泳奎,右副承旨洪永禹,今日不爲仕進,竝卽牌招,何如?傳曰,允。
備忘記,高陽郡守鄭在英下直,長弓一張,長箭一部,片箭一部,筒兒一箇賜給。
傳曰,禮房承旨,馳詣受香諸處,奉審摘奸以來。
以同副承旨姜牌不進罷職傳旨,傳曰,只推。
政院啓曰,禁衛大將申正熙,御營大將李景夏,以東·南關王廟獻官,今方受香出去矣。所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,竝都統使兼察。
又啓曰,禁衛大將·御營大將,竝都統使兼察事,命下矣。兼察禁衛大將·御營大將閔謙鎬,卽爲牌招聽傳敎,何如?傳曰,允。
又啓曰,行大司憲李寅命,執義李喜元,持平申泰寬·朴奎燦牌不進,掌令金在健·洪羲燮在外。監察茶時之意,敢啓。傳曰,知道。
以執義李喜元,持平申泰寬·朴奎燦,正言趙龍九·洪炳一牌不進罷職傳旨,傳曰,只推。
以左副承旨閔泳奎牌不進罷職傳旨,傳曰,只推。
吏曹參議李裕承疏曰,伏以臣於天官參佐,忝叨宿趼,居然月易,而歲又改矣,鉛鋩未敢再剸,雕玉不啻一誤,惟宜守分丐解,粗免貪榮苟祿之歸,而時値慶會,懽忭居先,趨走於候班之末,蹈舞於賀儀之列,區區微諒,有不暇言,因仍盤礴,式至于今,臣實愧悚,人謂斯何?夫試可乃已,聖政攸重,不能者止,人臣大戒,臣之冒行代斲,前後非一,其果履屐之皆當,而銓衡之適宜乎?試旣蔑效,能亦無稱,溺職之罪,瘝官之責,爲攸司者,必當有以處臣者矣。玆庸刳瀝衷懇,仰溷聰聽。伏乞聖慈,俯垂鑑諒,亟遞臣吏曹參議之銜,以重公器,以安私分焉。臣無任云云。答曰,省疏具悉。所請依施。
上在昌德宮。停常參·經筵。
藥房提調閔謙鎬,副提調李載完啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,吏曹參判有闕之代,前望單子入之。
傳曰,政官牌招開政。
吏曹參判前望單子入之,李正魯落點。
政院啓曰,新除授吏曹參判李正魯,一體牌招,何如?傳曰,允。
傳曰,吏曹參議有闕之代,前望單子入之。
傳曰,晦日次對,進定於再明日。
傳曰,呈告戶曹參議·禮曹參議·知春秋·同成均竝許遞,今日政差出。
兵曹口傳政事,護軍閔泳翊。
兵曹啓曰,宣傳官吳有善,五衛將金衡鶴·洪大洙·徐相彦·韓守性·崔光植,忠翊衛將吳昌默,文臣兼宣傳官李容稙,俱以病難供職,呈狀乞遞,竝改差,何如?傳曰,允。
有政。吏批,行判書宋近洙進,參判李正魯牌招不進,參議未差,左副承旨閔泳奎進。吏批啓曰,朝官年八十以上人,每於歲首加資,而前縣監金洛銑,前五衛將金箕豐,見漏於該道抄啓中,故考見政案,則今年八十,果爲的實矣。在前如此之人,追後啓稟蒙恩,旣有已例,今日政竝加資下批之意,敢啓。傳曰,知道。以李雲夏爲戶曹參議,趙同熙爲禮曹參議,閔台鎬爲知經筵,金穰根爲知義禁,鄭範朝爲知春秋,李載兢爲同義禁,洪祐吉爲藝文提學,李寅卨爲同成均,宗正卿單李載兢,幼學崔岱,今超通政,侍從前戶曹參判崔益鉉父,贈吏參閔致三,贈吏判例兼,刑曹判書閔台鎬考,故府使朴雲壽,贈吏議,朴宗輿,贈僕正,以上刑曹參判朴定陽祖考·曾祖考,故學生任春常,贈戶參例兼,故校理任希雨,贈副學例兼,以上同知任百殷兩代,故學生李魯淵,贈吏參例兼,故通德李吉模,贈吏議,故縣監李浚,贈僕正,已上戶曹參判李亮信三代。
兵批,行判書金炳德進,參判尹榮信病,參議金載瓛入直,參知徐鼎勳病,右副承旨洪永禹進。兵批啓曰,每都政,新資五窠,例爲差出,而營將中軍·虞候,姑無準二十朔者,且舊堂積滯,不可不念,在前如此之時,就營將·中軍·虞候中,朔數最多者,推移內遷,多有已例,今亦依此擧行,何如?傳曰,允。以鄭範朝·李載兢爲副摠管,李昌會爲宣傳官,李元弼·李容復·趙秉行·洪祐聖·李澤承爲五衛將,金炳武爲忠翊將,閔泳駿爲文兼,魯禎鉉爲馬梁僉使,金德基爲舒川僉使。黃拓坡權管單張興仁,同知單吳昌默,僉知三單,金衡鶴·洪大洙·徐相彦,護軍鄭稷朝·韓應國,副護軍洪鍾大·金勉根·李裕承·李鎬喆·鄭煥翼·崔岱·李奎性,副司直鄭寅協,副司果黃學秀,以上竝單付,群山僉使洪台燮,特爲仍任事承傳。
吏批,再政。以鄭元和爲敦寧都正。
兵批,再政。都摠管單鄭範朝,護軍成在平·金基豐·尙致元。
政院啓曰,行大司憲李寅命,執義李喜元,持平申泰寬·朴奎燦牌不進,掌令金在健·洪羲燮在外。監察茶時之意,敢啓。傳曰,知道。
以執義李喜元,持平申泰寬·朴奎燦,正言趙龍九·洪炳一牌不進罷職傳旨,傳曰,只推。
議政府啓曰,昨冬曆咨官回還時,順付詔書出來矣。到京日迎接儀節,照例磨鍊之意,分付該曹,何如?傳曰,允。
禮曹啓曰,因議政府草記,昨冬曆咨官回還時,順付詔書出來矣,到京日迎接儀節,照例磨鍊事,允下矣。取考謄錄,則順付詔書到京日,百官郊迎,殿庭行禮,而自上行禮之節,依正·至·聖節望闕禮時例磨鍊,今亦依此擧行,而至於行禮處所,在前或有空闕擧行之例,今亦以崇政殿擧行,何如?傳曰,允。
又啓曰,取考謄錄,則順付詔書到京日,頒詔後有卽日頒敎之擧矣。今亦依此擧行,何如?傳曰,允。
吏曹參判閔泳翊疏曰,伏以臣於見職,初非秒忽稱當,而汗顔蹲冒,卽無過趨走爲恭焉已矣。恩寵濫䙝,臣若固有,物議譏笑,臣若不聞,最是說不去推不得者,以臣蒙騃鈍劣,全沒旁樣,班簿資格,轉注通塞,銓綜之實,貿貿然莫有攸知,若猢猻入袋,鶢鶋饗鍾。噫,淸朝官人之官,何嘗爲童子,備榮耀其一身而止哉。況臣脆質善病,近添吹霎,委頓床第,叫楚度日,彈束陳就,萬難方便。玆以不稱之實,難强之情,仰讀崇嚴。伏乞聖慈,俯垂鑑諒,亟遞臣吏曹參判之任,使公器無損,賤分獲安,不勝大願。臣無任云云。答曰,省疏具悉。所請依施。
上在昌德宮。停常參·經筵。
藥房都提調李裕元,提調閔謙鎬,副提調李載完啓曰,伏未審夜間,聖體若何,世子宮調攝中氣度,何如?臣等率諸御醫,趁早入診,詳察爲宜。臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,滿浦僉使金商鎭下直,長弓一張·長箭一部·片箭一部·筒兒一箇賜給。
又啓曰,行大司憲李寅命,執義李喜元,持平申泰寬·朴奎燦牌不進,掌令金在健·洪羲燮在外,監察茶時之意,敢啓。傳曰,知道。
以執義李喜元,持平申泰寬·朴奎燦,正言趙龍九·洪炳一牌不進罷職傳旨,傳曰,只推。
政院啓曰,行都承旨李載完,藥院進,行左承旨李應,行右承旨徐相岳,不爲仕進,左副承旨閔泳奎,式暇出去,同副承旨姜,內閣進,院中只有臣一人,伴直無人,同副承旨卽爲牌招,何如?傳曰,允。
又啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
又啓曰,同副承旨姜牌不進,伴直無人,行右承旨徐相岳,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,每當都政,宣·部·守薦武臣前銜復職取才及宣薦內禁衛,西北六道虛司果別取才,例爲試取,而各樣試射,旣已停止,一體停止之意,敢啓。傳曰,知道。
御營廳啓曰,本廳千摠申林,身病甚重,勢難察任,改差,何如?傳曰,允。
庚辰正月二十六日未時,上御重熙堂。藥房入診,春坊同爲入侍時,都提調李裕元,提調閔謙鎬,副提調李載完,直閣洪英植,說書鄭寅興,假注書趙鍾麟,記事官金命來,別兼春秋李起鍾,以次進伏,醫官李章赫·李海昌·高·李肯鉉,進伏楹外訖。上曰,史官分左右。裕元進前奏曰,春候藹然,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,仰瞻世子宮諸節,則已臻平復,氣度勝昔,非臣一人之言,筵退諸臣,擧皆欣欣矣。王世子顧裕元曰,領府事入來,其間好在乎?裕元曰,調攝之方,莫如寢睡,寢睡善則蘇復甚速矣。上曰,夜則不欲早寢,可悶。裕元曰,左右勸寢,則自當就寢矣。上曰,世子之言,晝則日出,故午氣溫,夜則不能借日光,故頗寒,此言誠有理矣。裕元曰,此生而知之之學,非凡常之言也。上曰,早寢之說,果好矣,所以藥房啓辭,先言寢睡矣。裕元曰,臣本有咳嗽之證,積年辛苦,有早寢之時,終日無此證,以此見之,寢睡之穩,最是調養之良方矣。世子宮問裕元曰,日前所賜筆枝,分給兒曹乎?裕元曰,卽以睿意,下送鄕廬,分給兒曹矣。世子曰,大臣之長子知之,而小子幾人乎?裕元曰,有二兒,而此不足稱道者矣。世子取大墨二十丁入袖曰,此亦分給兒曹,又賜登筵諸臣。裕元起伏奏曰,恩光滿袖,歸詑家人矣。上曰,此墨板,卽正廟朝爲純廟世子時,造出者矣。裕元曰,臣在海營,未見此墨板矣,今幸伏覩古制,甚稀貴矣。上曰,解土之餘,農工,如何?裕元曰,三南則春耕不遠,京畿則尙早矣。上曰,三南之農,與京畿有異云,何故乎?裕元曰,三南日氣早溫,故麥農早成,日氣晩寒,故禾農晩收矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
政院啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
又啓曰,同義禁李載兢,除拜後過三日不爲出肅,依定式,推考警責,仍卽牌招察任,何如?傳曰,允。
議政府啓曰,新差堂上洪在鉉·閔台鎬,今日賓對,俱爲懸病不進,事甚未安。令政院卽爲牌招,使之進參,何如?傳曰,允。
傳曰,大臣·政府堂上引見。
政院啓曰,今此順付詔書入京日,頒敎文當爲製進,藝文提學洪祐吉,卽爲牌招,使之製進,何如?傳曰,允。
傳曰,都目政事,今三十日爲之。
以執義李喜元,持平申泰寬,正言趙龍九·洪炳一牌不進罷職傳旨,傳曰,只推。
吏曹啓曰,今此宗廟朔祭大祝前正言高時勉,時無職名,令該曹,口傳付軍職,何如?傳曰,允。
禮曹啓曰,卽接濟州牧使白樂淵狀啓謄報,則去十二月令宗廟·孝徽殿·山陵薦新洞庭橘,依數封進,而乳柑一百二十箇,宗廟·孝徽殿·山陵·景慕宮薦新,比數無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例,分排當日薦進,而山陵薦新,則魂殿內官,陵所薦進,何如?傳曰,允。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而先農壇西北邊紅箭門,先蠶壇南邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
禁衛營啓曰,本營千摠李民熙·吳正善,俱有身病,勢難察任,竝改差,何如?傳曰,允。
御營廳啓曰,本廳千摠徐泓淳,騎士將尹相殷,俱有身病,勢難察任,竝改差,何如?傳曰,允。
庚辰正月二十七日未時,上御重熙堂。大臣·政府堂上引見入侍時,右副承旨洪永禹,記事官宋圭元,事變假注書白珍燮,記注官石宗珍,別兼春秋李起鍾,領議政李最應,行知訓鍊院事李景夏,行吏曹判書宋近洙,行兵曹判書金炳德,左參贊金翊鎭,行大護軍沈舜澤,戶曹判書金炳始,行大護軍洪在鉉,工曹判書鄭範朝,同知三軍府事申正熙,行護軍閔泳翊,持平朴奎燦,校理洪時衡,以次進伏訖。上曰,史官分左右。最應進前奏曰,春日不調,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,世子宮調攝中諸節,若何?上曰,近果益勝矣。仍敎曰,春氣近甚好矣,今日微陰,似是解氷之候也,江氷快泮,稅船上來,然後國計亦將稍紓,甚庸憧憧矣。最應曰,沿江解氷有日,穀船之來,次第可期矣。上曰,次對爲之。最應曰,左相病未登筵,惶悚云矣。上曰,近聞稍勝矣,尙未快差乎?最應曰,向日公故後,猶有餘祟云矣。最應曰,太歲載新,品物昭蘇,此政我殿下對時敷化之大機會也。臣以無似,久忝匪據,未有一辭半籌之裨補聰聽者,孤負明命之罪,實無所可逃,而第臣一段愚衷,則竊有炳然不泯者矣。顧今民國上大小去處,何者有可恃,而何者無可憂乎?夫財者,民之命也,民者,國之本也,財竭而民不窮,民窮而國可安者,未之聞也。掌賦之衙,支調垂罄,養軍之營,儲胥告蹙,塗抹昧方,撐柱沒策,貢市之責辦有加,而受價則一任積淹,卒伍之應役無減,而餼料則屢朔停闕,堂堂千乘之國,豈有苟且昌披之若是甚乎?雖在貯蓄豐裕,頒給無缺之時,朝家之周軫曲庇,必先此輩,詢其瘼而釐之,察其弊而祛之,俾盡其安業奉上之道,而今乃蕩析號呼,愈困愈急,而莫之恤焉,此輩安得無冀望於天地之大德,日月之至明乎?然而伈伈泄泄,荏苒捱過,了無救回之術,則將不知稅駕之所矣。自昔理財者,不言生財,而只言節用,其所謂節用,去所以害財者也,害財者,冗費是耳,修繕營造之具,踰於定制,則皆冗費也,賜與賞施之用,濫於常規,則皆冗費也。況天地生財,止有此數,苟不能謹節制度,則畢竟爲焦釜之沃,固灼然之理也,故唐臣陸䞇之論財用曰,節則雖竭必盈,不節則雖盈必竭,蓋用之贏絀,在乎節與不節焉矣。伏願聖明,深惟遠覽,先從宮禁之內,而凡係無益不急之需,毋拘於已例,毋牽於事勢,件件節約,條條裁損,務圖端本昭儉之致,則上行下效,草偃影直,不第爲足國贍民悠久之幸而已。總集福祿,導迎吉祥之美,亶在於是,臣不勝千萬祈祝之至。上曰,見今經用匱竭,支繼甚難,撙節儉約,是爲急務,所陳諸條,洞察時弊,無有餘蘊,謹當服膺而勿失矣。出擧條最應曰,見今春氷漸泮,諸道稅穀,當次第輸摡矣。京船則自舟橋司,如例抽籤,行將分送於兩湖列邑,而近來船主輩,謂無霑利,徒持帖文,遷延時序,不卽下去,究其實則情費之較昔增加而然也,外邑以其京船之不來,已多庤穀,而末由裝載,腐傷消融者有之,偸弄乾沒者有之,新舊竝滯,運納無期,以致國計之轉益艱匱,思之及此,寧不痛惋?情費橫濫之習,令京外有司之臣,築底檢察,一竝痛禁,而隨其現發,照律重繩,如是另飭之下,萬一有逗遛遲滯之弊,都領將及該船主,竝施重律之意,捧甘該司,使之別般嚴束,而船隻到泊之後,該邑趁不出穀,則守令罷拿,斷不可已。且以漕倉所納言之,前後特敎,果何如哉?凡厥承流分憂之地,不待朝令之申複,而其必有一倍怵惕者矣。稅米則按式檢督,船額則刻期充完,勿踰定限,一齊裝發,形止這這從實登聞,考驗其擧行之勤慢,而裝發形止,苟不以實,則是先自道臣,而欺瞞朝廷也,事體攸在,難逭重勘,竝以此意,行會諸道,何如?上曰,年來漕政,蕩然無紀,常所痛嘆,京司情費之濫討,籌船之逗遛,漕船之闕額,該邑之裝發遲緩,果皆嚴飭截禁之事,依所奏行會,有所現發,則照法嚴繩,無所容貸,可也。出擧條最應曰,裁抑近習,卽我朝家法也。閹寺宮妾之類,供奉使令之外,本不敢亳分踰濫,而近來此輩之謹愼畏縮,大異於前,憑恃橫肆之漸,多有驚駭聽聞者,果奚但有識之憂嘆已哉?昔我宣廟朝內番宦官,命減其半,常不與接語,乳母有干請不許,且責其僭乘屋轎,乃步還其家,聖朝治內之規度,如是甚盛,實爲萬世人主之所鑑法也。惟殿下留神體念,又嚴操制,隨所犯繩之以法,毋或寬假,以昭平明之治,是臣區區之望也。上曰,抑近習,果爲治法政模之不可歇看者也,所奏如是切實,敢不體念也?出擧條最應曰,卽見統制使鄭洛鎔狀啓,則丙丁大歉之後,營屬犯逋者,流亡殆盡,屯稅歲入者,陳廢未收,本營公貨八萬兩,徒存虛簿,而軍餉之未支放者,工役物力價之未出給者,合爲八萬餘兩,自春至秋,逐逋出秩,生存人徵刷,僅爲二萬一千五百餘兩,而其餘旣無指徵之處,凡百支用,塗抹無計,其接濟蘇完之方,請令廟堂稟處矣。該梱,以南沿大去處,養兵繕械,素有規制,庫儲屯稅,靡不充羡,而法久弊生,費廣財絀,於士卒而有失哺之憂,於工役而無給價之資,丙子歉荒之餘,營屬雖多流亡,記簿錢近六萬之數,竝稱指徵無處,乃以不蕩自蕩等語,遽然修啓者,大非重公貨之意,統制使鄭洛鎔,姑先從重推考,更加按簿督刷,就其所難捧者,拈出登聞,以俟處分,至若某樣措劃之方,令該帥,臣具意見報府,以爲裁處之地,何如?上曰,依爲之。出擧條仍敎曰,統營近益凋殘,如是積弊,虛留欠逋,雖至刷捧,亦未知其成樣矣。最應曰,此地卽沿南重防,而營樣財計,俱極蕩弛矣,築底按簿,及今督刷,則亦豈無支補之策乎?上曰,然則救弊之際,此可以塗抹,而更無他言乎?最應曰,本營欠逋,數旣不少,帥臣亦當有措劃之方,則第爲另飭矣。最應曰,卽見北兵使任商準狀啓,則本營所管親騎衛,卽捍禦之軍,而行本營都試時,試才閱武,則軍容精銳,技藝嫺熟,每別登科者,優過五人,其平日勸奬鍊習,大驗實效,前別將申鴻均,左別將金基郁,右別將鄭錫祐,後別將千重鎭等,依京營門五卒登科賞加例,以爲酬賞激勸之道事,請令廟堂稟旨分付矣。關北親騎衛,自前有精銳之名,而每別登科者,至有多人,則其常時敎鍊之誠且勤,可知,依帥臣狀請,將領四人,特施賞加之典,以示激奬之意,何如?上曰,依爲之。出擧條仍敎曰,北營親騎衛,其精銳果勝於京軍,朝家示意,不可不自別,依京營門五卒登科賞加之例,定式可乎?最應曰,如是則恐有澆濫之弊矣。上曰,別付科初仕,京亦有之,然北營親騎衛,最是强兵,其騎馬之法,自少肄習,古亦有事可用之論矣。最應曰,誠如聖敎矣。京營馬軍,卽鐵騎也,鍊習精銳,則何遜於北關騎馬之强乎?上曰,額數南北,何如乎?景夏曰,俱是一千五百名,而北關之民,作農之時,日不再食,常居之際,冬不着襪,故北營衛士,尤爲勁卒矣。最應曰,年前五墓所陞園後,四園所直長·守奉官,俱是蔭官,而惟於永懷園,無直長,而有守奉官文蔭二窠矣,揆以官制,恐不可異同,從今以後,守奉官文臣窠,一例以蔭官直長施行之意,分付銓曹,何如?上曰,依爲之。出擧條最應曰,旌義·大靜兩縣,本係濟牧管轄,而十餘年前,陞爲邊地郡守矣。自是以後,牧與郡,只隔一階,體例漸就紊弛,謬習從以滋長,且於陞補及增式文科初試,三邑俱是武官也,故自巡營收劵試取,此不但往來之爲弊,參榜之人,每多有未赴會試之嘆,一島士民,控實呼籲者久矣。參諸事勢,合有通變,待兩邑守令有闕,依舊例差出之意,分付銓曹,何如?上曰,依爲之。出擧條最應曰,莊陵禮堂奉審,當行於今年,而窮春供億,民力宜念,以明年退定事,分付該曹,何如?上曰,依爲之。出擧條最應曰,近日位著,非不濟濟,而資歷俱優之人,亦合取次晉用,行護軍尹秉鼎·洪祐昌·李敦相·任應準,竝正卿陞擢,何如?上曰,依爲之。出擧條最應曰,新及第李章浩,顯有地閥之人,而昨年分館時,誤以國子被圈矣,此不可不釐正,卽以槐院調用,失審之該博士,推考,何如?上曰,依爲之。出榻敎最應曰,登科十年人陞六,法典攸載也,今有限滿人云,依例六品調用事,分付,何如?上曰,依爲之。出榻敎最應曰,前正言沈觀燮,法當推恩,而聞其親年,未及準限云,依近例移施其祖,何如?上曰,依爲之。出擧條最應曰,前兵使李玄瑞,當爲追榮,而所后家,無可施云,依近例移施其本生,何如?上曰,依爲之。出擧條最應曰,摠戎使趙羲復,今日賓對,來詣朝房,不爲登筵,縱緣實病,事體未安,推考,何如?上曰,依爲之。出榻敎仍敎曰,俄以漕船事,亦有所奏,而果將何以善來乎?今年則稅穀等未盡捧者,一時爲急,尤宜嚴飭處也。最應曰,騎船之吏,或有代送,與落後到泊之後,欠逋債情費,自然夥多者,實由於前日十人食之者,今爲二十人也。且舊未納條上納時情費,特敎蕩減之後,雖不敢討食,而入倉時自多耗散,此皆不畏法之致。且以裝發言之,不爲於風和之時,時晩逢澇,故敗實敗,都歸憑藉,痛嘆極矣。上曰,漕倉諸邑,不卽裝載而然乎?最應曰,漕邑謂以待船,船人謂以不裝,自然遷就矣。上曰,大臣就座。永禹曰,諸宰奏事。景夏等曰,無所奏矣。永禹曰,臺諫所懷奏之。奎燦曰,無所懷矣。永禹曰,持平朴奎燦,奏對之際,做錯非細,乖損臺體,事甚未安,推考,何如?上曰,依爲之。出榻敎奎燦曰,臣言儀風采,本不合於淸朝耳目之任,而猥登前席,有所做錯,至有承宣問備之擧,滿心悚恧,無地自容,以此情踪,何敢晏然臺次乎?請命遞斥臣職。上曰,勿辭,亦勿退待。出擧條奎燦曰,兩司合啓,以諫院不備,今日姑停。永禹曰,玉堂所懷奏之。時衡曰,伏以臣本孤陋,猥廁經幄,昵近耿光,惶汗慙恧,不省容措,而區區愚衷,惟望我殿下,以講學,爲致治之本矣。且臣聞之,人主之心一正,則天下之事無有不正,心正之要,無他焉,惟講學而已。心爲一身之主,瀅澈虛靈,天理全具,而其中或不能無人欲之私,是以明君哲辟,必資講學,以正其心,遏人欲而存天理,一身之是非,國家之安危,自可剖析,以至於無一毫差謬,然則講學一事,人主之所當急務也。第竊伏念進講停撤,居然五年,召對亦是間斷,聖學從何以得緝熙光明哉?所以群情,莫不鬱悶,日望開經筵接賢士之命矣,且況講經冊子,旣是尙書,尙書,卽治天下之大經大法,不容不熟讀玩味,恒所尊閣者也。際玆陽德泰來,和照漸長,政開講筵,以明堯·舜·禹相授之心法,惟精惟一,以爲人心聽命於道心,日用事爲,無不中理,則自然有以內修外攘,崇儒闢邪,治敎休明矣。繼自今仰體祖宗朝終始典學之心法,每以實心至誠,勤勤孜孜,無所斯須間斷,則猗我世子邸下,亦以天縱之姿,仁孝之誠,必有觀感興起,知之窮理·正心·修己·治人之道,則乃以身敎之效,垂國家無疆之福。伏願殿下,念玆在玆,懋哉懋哉。上曰,所陳當留念矣。出擧條永禹曰,今日賓對,諫院無一人進參,事甚未安。違牌諸臺,竝推考,何如?上曰,依爲之。出擧條起鍾曰,臣以本館事,有所仰達者矣。四處外史庫,實錄曝曬,十年一次,曾有定式,而今年爲年限,且本館所奉實錄曝曬,亦爲年次矣,一體擇日擧行,何如?上曰,依爲之。出擧條上曰,史庫曝曬,久未擧行乎?起鍾曰,曾於辛未年擧行矣。上曰,在前似不如是之爲久也。起鍾曰,或間年一次,或一二年一次爲之矣。上曰,年前公作米,付於萊府,亦有本所上納,而尙多愆滯,方欲換劃于戶·惠廳矣,大臣之意,何如?最應曰,戶判旣已登筵,下詢處之,恐好矣。上曰,本所米太木換劃,戶·惠堂須相議歸正,可也。炳始曰,本所之捧不捧,未知幾何,而退出後謹當與惠堂相議矣。上曰,德源,從今所重,支用又必極難,而來頭倭使之來,將無失期貽羞之慮乎?最應曰,初無事則已矣,到今俾盡在我之道,支用之策,誠悶然矣。上曰,大臣先退。仍命史官就座,又命退,諸臣以次退出。
上在昌德宮。停常參·經筵。
藥房提調閔謙鎬,副提調李載完啓曰,伏未審日來,聖體若何,世子宮調攝中,氣度,何如?臣等率諸御醫,趁早入診,詳察爲宜。臣等不任區區伏慮,敢來問安,竝此仰稟。答曰,知道。世子宮氣度平順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨閔泳奎,今日不爲仕進,卽爲牌招,何如?傳曰,允。
又啓曰,今正月三十日,都目政事爲之之意,敢啓。傳曰,知道。
注書宋圭元病,代以金尙運爲假注書。
傳曰,臺諫竝許遞,前望單子入之。
政院啓曰,大司憲·執義·掌令二員,持平二員未差,監察茶時之意,敢〈啓〉。傳曰,知道。
臺諫前望單子入之,持平金澤烈·金容愚落點。
傳曰,正字外玉堂竝許遞,前望單子入之。
玉堂前望單子入之,校理金文濟·趙忠熙,副校理曺寅承落點。
傳曰,綾州牧使沈宜絢,副摠管除授。
兵曹口傳政事,副司果單高時勉。
以左副承旨閔泳奎牌不進罷職傳旨,傳曰,只推。
議政府啓曰,近日竊發之患,在在騷撓,京闉咫尺村閭之間,外邑場市湊會之地,聚徒黨而持刀棒,戕人命而劫貨財,平民末由奠安,行旅亦多阻絶,如今不荒之歲,攘奪之變,若是橫行,此專由於詗戢不嚴之故也。內而左右捕廳,外而各鎭營將,其所擧職者何事?駭忽之極,寧欲無言。第當有從重勘處之道,爲先另飭中外,別究方略,廣加偵探,調發砲軍,隨輒殲滅,而萬一玩日愒時,跟捕解弛,則失飭之道守臣,亦難免論警,竝以此意行會,何如?傳曰,允。
禮曹啓曰,來二月初三日,行景慕宮春享大祭,所用犠牲,小宗伯與該署提調,眼同看品,而本曹參判金聲根,呈辭受由,無以擧行,令政院稟旨變通,以爲趁時看品之地,何如?傳曰,允。許遞,前望單子入之。
禮曹參判前望單子入之,李承五落點。
戶曹啓曰,軍資判官李恒信,已爲箇滿,而監務方殷,難付生手,姑爲仍任,何如?傳曰,允。
禁衛營啓曰,臣正熙進詣南廟,有頉處看審修改後,別單書入之〈意〉,敢啓。傳曰,知道。
又啓曰,本營騎士將兪達源,身病猝重,勢難察任,改差,何如?傳曰,允。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
又啓曰,本廳千摠李鍾緖,身病甚重,勢難察任,改差,何如?傳曰,允。
又啓曰,本廳千摠騎士將,今當差出,而擬望之人乏少,外任竝擬,何如?傳曰,允。
都寧都正鄭元和疏曰,伏以臣伏奉除旨,以臣爲敦寧府都正者,臣感恩怵義,粗伸叩謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉,臣無任云云。答曰,省疏具悉。所請依施。
上在昌德宮。停常參·經筵。
政院啓曰,大司憲·執義·掌令二員未差,持平金澤烈·金容愚在外,監察茶時之意,敢啓。傳曰,知道。
又啓曰,臣相岳·永禹,今日崇政殿迎詔頒敎行禮,進去下直之意,敢啓。傳曰,知道。
又啓曰,新除授校理金文濟,時在平安道江東縣任所,趙忠熙,時在全羅道光陽縣任所,副校理曺寅承,時在平安道泰川縣任所,竝斯速乘馹上來事,下諭,何如?答曰,竝許遞。
傳曰,王子師傅李秀元,六品職令該曹,口傳擬入。
傳曰,政官牌招開政,如有違牌,勿爲呼望。
傳曰,宮人李氏,淑媛封爵,今日政下批。
傳曰,淑媛折授置之,供上權減,白米五石,錢五十兩,宮人六人,白米三石,錢三十兩,自惠廳輸送。
政院啓曰,明日傳香,禮房承旨,當爲齋宿,行右承旨徐相岳,卽爲牌招,何如?傳曰,允。
傳曰,發遣吏郞,諸執事淸齋與否,摘奸以來。
以忠淸兵使尹錫九啓本,城堞修築時,監董等論賞一款,令該曹稟處事,傳曰,都監董前忠義金礪永,初仕調用。
吏曹啓曰,今此朔祭祭官中,無職名人員,令該曹,口傳付軍職,何如?傳曰,允。
又啓曰,順付詔書行禮敎是時,宣詔官前副修撰李秉皐,順付詔書頒詔敎是時,宣敎官前校理洪時衡,竝時無職名,令該曹,口傳付軍職,何如?傳曰,允。
兵曹啓曰,宣傳官尹錫五·趙承顯,內禁衛將柳在魯,羽林衛將許璡,訓鍊院判官尹浩榮,文臣兼宣傳官李秉皐,俱以病難供職,呈狀乞遞,五衛將李元弼前任江華中軍,李容復前任開城中軍,趙秉行前任公州營將,洪祐聖前任大邱營將,李澤永前任統虞候,忠翊衛將金炳武,前任黃海監營中軍,俱在任所,上來間,該廳番次苟艱,竝改差,何如?傳曰,允。
吏曹口傳政事,以李秀元爲敦寧主簿。
兵曹口傳政事,副司果洪時衡·李秉皐。
兵曹口傳政事,副司果魚允中·洪承憲·朴齊聖。
兵曹,副摠管單沈宜絢除授事,承傳。
都摠府啓曰,新除授副摠管沈宜絢,時無職名,令該曹,口傳付軍職,何如?傳曰,允。
兵曹口傳政事,護軍沈宜絢。
有政。吏批,行判書宋近洙式暇,參判李正魯進,參議未差,左承旨李應夏進。啓曰,行判書宋近洙式暇,參議未差,小臣獨政未安,何以爲之?敢稟。傳曰,仍爲之。
以金裕成爲校理,韓兢烈爲奉常正,淑媛單宮人李氏封爵事,承傳。
兵批,行判書金炳德病,參判尹榮信病,參議金載瓛病,參知徐鼎勳進,行右承旨徐相岳進。同知單崔光植,僉知三單,許璡·李容俊·李澤永。
吏曹啓曰,扶餘縣監徐明淳,已滿年限,依例改差,何如?傳曰,允。
又啓曰,文川郡守李正弼呈狀內,矣身受由上京矣。身病猝重,萬無還宮之望云,其身病旣如是,則有難强令還任,罷黜,何如?傳曰,允。
又啓曰,智陵直長尹致默,奉常寺正柳,成均館典籍金奎榮·具聖喜,江原道都事金在鼎,俱以身病,呈狀乞遞,竝改差,何如?傳曰,允。
又啓曰,順昌園直長洪夏謨,成均館典籍李中彦·金羽永,除拜過限來肅拜,竝改差,何如?傳曰,允。
又啓曰,崇靈殿參奉文顯章,以其身病,呈狀乞遞,改差,何如?傳曰,允。
奎章閣啓曰,原任提學金大根喪卒哭日,依定式,遣檢書官,勸肉以來之意,敢啓。傳曰,知道。
宣惠廳啓曰,向以牙山縣大同米三百六十九石所載任貝船一隻之致敗,事多疑眩,發關該道,使之詳覈馳報後,更爲稟處之意,覈啓行會矣。今見忠淸監司李明應所報,則以爲,監官之別定該邑所報,如是指的,徐屍之覓還,乃妻納告,又此丁寧,而衆船齊發,奸僞莫售,七口竝命,情境絶慘,第其七船之中,一隻獨敗,固有幸不幸之嘆,而六箇渰屍,終不漂出,一片船材,亦無下落,蓋由於致敗多日,逐波遠漂明矣。捨彼的據之徐屍,因此莫尋之船材,枉生然疑之惑,恐欠廣蕩之政爲辭矣。近來稅穀之欠縮也臭載也,無非邑吏船漢之用意故犯者也。第以此船言之,跡涉虛謊,事沒把捉,雖不可必信其準載,亦難全責其容奸者,故乃有更査之擧,而今此該道臣所報,如是指的,必有可據,且事在然疑,罪當惟輕,未拯米特爲蕩減,以示格外之澤,前縣監李承肯之前後失檢,不可無警,施以從重推考之典,所謂實色吏,不爲騎船,擅自從陸,究厥罪狀,不可仍置,令本道嚴刑遠配,水護監色,自畿營從重科治之意,分付,何如?傳曰,允。
禮曹啓曰,因年前京畿道〈暗〉行御史李永別單,議政府覆啓內,水原故學生崔聖益孝行,令該曹稟處事,允下矣。取考其別單,則以爲,水原故學生崔聖益缺有其母,而爲人傭雇,以其飯饍,供其母而自啜菜粥,缺至歉荒之歲,甘旨溫凊之節,未嘗有一日不適不稱缺多般試藥,終未見效,及其疾劇,夜輒稽首祝天,乞缺之,則可效云,飜然覺得,自其日吮之若乳兒哺乳,不廢晝夜,至爲三年之久,而脚腫竟得差完,鄕黨咸嘆曰,崔孝子,其母以天年終,而哀毁幾至滅性,喪葬求合禮制矣。自鄕中,至有儒狀請褒,而似此卓行,合施表旌之典云矣。崔聖益之孝行卓異,幾登繡單之摭實,又有廟覆之請褒,特施旌閭之典,恐合樹風之政,而事係恩典,臣曹不敢擅便,上裁,何如?傳曰,依回啓施行。
禮曹啓曰,卽接金浦幼學李載坤所志,則以爲,同姓九寸姪是浩,嫡妾俱無子,以其同姓八寸弟是錦子治永,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李載坤所訴旣如此,李是錦子治永,立爲李是浩之後,何如?傳曰,允。
承文院啓曰,祔廟詔書一道,提調一員陪進,奉安于奉安閣後,仍行奉審之意,敢啓。傳曰,知道。
又啓曰,曆咨官回便,有祔廟詔書順付事矣。以前頭使行,奉表伸謝之意,撰出先通咨文,付撥下送灣府,傳給鳳城,轉致北京之地,何如?傳曰,允。
訓鍊都監啓曰,本局哨官李圭常,身病猝重,勢難察任,改差,何如?傳曰,允。
禁衛營啓曰,本營千摠騎士將,今當差出,而擬望之人乏少,外任竝擬,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
吏曹啓目,前五衛將方起圓名字,與後娶妻父金箕元,音相似,改以夔源事告狀,依例令藝文館給帖,何如?判付啓依允。
吏曹啓目,權知成均館學諭李章浩,槐院調用,何如?判付啓依允。
敎中外大小臣僚耆老軍民閑良人等書。王若曰,帝室成躋祔之禮,孝克彰於準東,天詔侈順付之儀,誠冞切於拱北,式遵彝典,誕告多方。念先帝敷繼天之治,而哲配著載坤之美,剛毅之大德,與合乃武乃文,慈孝之陰功,遐覃克勤克儉。嗟龍駕之已邈,遽騩馭之莫攀,有萬歲之三呼,豈意虛望?遏八音於四海,難慰群情,伊禮制甫畢三年,猗昭穆式序九室,涵遺澤於墜露照日,於戲不忘,飾盛儀於親地尊天,永言維則。第惟上國之有慶,實爲偏邦之同休,俾遐邇之共歡,宜侈專价,軫迎送之爲弊,特付歸軺,字小之盛念寔推,拚鳳綸而感戴,事大之微悃愈篤,望龍墀而肅恭。於戲,洪化旁流,建皇極而斂時敷錫,侯度罔缺,環左海而咸與維新,故玆敎示,想宜知悉。藝文提學洪祐吉製進
上在昌德宮。停常參·經筵。
藥房提調閔謙鎬,副提調李載完啓曰,伏未審日間,聖體若何,寢睡·水刺之節,何如,臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中,氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,右副承旨洪永禹,今日不爲仕進,卽爲牌招,何如?傳曰,允。
又啓曰,大司憲·執義·掌令二員未差,持平金澤烈·金容愚在外,監察茶時之意,敢啓。傳曰,知道。
傳曰,禮房承旨,馳詣宗廟·景慕宮·先農壇,奉審摘奸以來。
兵曹口傳政事,副司果單尹祖榮。
政院啓曰,應敎·副應敎·校理·副校理二員,修撰二員,副修撰二員未差,玉堂上下番俱空,事甚未安。新除授校理金裕成,卽爲牌招入直,何如?傳曰,允。
傳曰,孝徽殿朔祭,攝行磨鍊。
傳曰,皇朝人·忠臣·淸白吏子孫·軍功人及西北·松都人·落仕最久人,各別收用事,分付兩銓。
傳曰,雖非親政,注書·尙瑞院官員,依例陞六。
閔泳奎啓曰,注書有闕之代,被薦人金鶴善·申悳均薦狀,依例成送吏曹之意,敢啓。傳曰,知道。
注書姜友馨陞六,代以韓景赫爲假注書,注書宋圭元陞六,代以尹榮大爲假注書。
傳曰,臺諫竝許遞,今日政差出。
傳曰,同經筵竝許遞,今日政差出。
傳曰,呈告泮長許遞,今日政差出。
都政。吏批,行判書宋近洙,參判李正魯進,參議李容佐牌招不進,右承旨徐相岳進。吏批啓曰,今都目大政時,本曹堂上不可不備員,而參議未差,參判李正魯病不來,令政院牌招,以爲同參開政之地,何如?傳曰,允。
吏批啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
吏批啓曰,蔭仕六品官之陞五品者,每於過都政後照擬,而見今在職者,絶無一考之人,故五品官無以推移備擬,雖未經一考之人,依例勿拘陞擬,何如?傳曰,允。
又啓曰,今都目大政,各岐仕滿應遷者相避及未準朔監察·禁府都事·戶曹·刑曹·工曹·漢城府郞官·平市署官員,竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
傳曰,今日政遷轉守令中,未準朔通融擬入。
傳曰,吏曹參判疏批已下,卽爲牌招。
傳曰,雲山郡守·泰川縣監之代,勿拘常格,各別擇差。以李仁宇爲順昌園直長,尹永顯爲永懷園直長,宋熙斗爲顯陵令,朴齊聖爲泰川縣監,宋淳赫爲監察,典籍單徐相泰,麗顯陵直長單李命炎,分監役單金弘栒,行護軍尹秉鼎·洪祐昌·李敦相·任應準,以上今超資憲,正卿陞擢事,承傳。以尹弼炳爲內贍奉事,徐光穆爲司䆃奉事,孫相駿爲榮川郡守,李俊永爲雲山縣監,具然昌爲朔州府使,軍資判官李恒信,姑爲仍任事,承傳。以李遵夏爲活人別提,許爲造紙別提,朴寅陽爲扶餘縣監,趙瑢熙爲唐津縣監,故進士沈能穆,贈吏參例兼,故學生沈賚之,贈吏議,故通德郞沈,贈僕正,已上副摠管沈宜絢三代。
傳曰,玄風縣監之代,勿拘常格,各別擇差。以宋萬燮爲司圃直長,李重夏爲內資奉事,閔種烈爲玄風縣監,朴海聞爲眞寶縣監。再政。以李膺愚爲綾州牧使,宋熙斗爲魯城縣監。
以吏批言啓曰,江陵大都護府使,今當差出,而本府以關東巨邑,物衆地大,素稱難治,不可不擇差,他道有聲績已準限·未準朔守令,竝擬,何如?傳曰,允。
傳曰,文川郡守之代,勿拘常格,各別擇差。以金炳基爲江陵府使,鄭晉默爲文川郡守,金正浩爲光陽縣監,宋鍾五爲忠勳都事,沈寅澤爲萬頃縣監,以趙正熙爲睿陵令,韓致殷爲顯陵令,金顯琇爲莊陵令,王景說爲麻田郡守,金器胤爲監察。
傳曰,扶安縣監之代,勿拘常格,各別擇差。以金永耇爲景慕宮令,金喆鎭爲康陵令,宋在和爲扶安縣監,李純應爲歙谷縣監,閔泳一爲洪原縣監。以李寅冕爲孝陵令,金永耇爲金化縣監,柳止鎬爲新昌縣監,金龍鎭爲聞慶縣監,李章浩爲典籍。以李東宇爲惠陵令,李欑重爲英陵令,閔泳肅爲景慕宮令,朴齊應爲宗廟令,李升澤爲熙川郡守。以李遵夏爲漢城主簿,李象學爲健元陵令,金炳治爲敦寧判官,李秉五爲機張縣監,柳肯秀爲泗川縣監,幼學沈行澤,今超通政,年八十一侍從臣前掌令沈觀燮祖,推恩移施事,承傳。以李喆應爲活人別提,丁喜燮爲內贍主簿,閔泳純爲平市令,金樂夏爲鎭海縣監,李載旭爲柒谷府使,贈吏參李源膺,贈吏判例兼,都摠管李敦相考。以李鳳鉉爲平市主簿,姜龜秀爲宗府直長,李圭瑞爲昭慶園直長,姜翼秀爲景慕宮令,李學善爲軍器主簿,廣興主簿單閔泳悅。以朴齊璟爲尙瑞直長,洪在鐸·鄭海遠爲禁府都事,尹應燮爲顯隆園令,李在靖爲碧潼郡守,軍資直長二單,李暐·李寬稙,廣興直長單閔東鎬,崇靈殿令單李東奎,贈吏參洪翰周,贈吏判例兼,贈吏議洪稷謨,贈吏參例兼,已上都摠管洪祐昌兩代。以朴齊璟爲盈義主簿,金甲均爲尙瑞副直長,鄭漢奎爲永禧殿令,金世熙爲監察,趙羲純爲南陽府使。以金甲均爲尙瑞直長,成鍾永爲濟用副奉事,韓徽源爲恭陵令,丁喜燮爲監察,尹弘大爲平山府使。
傳曰,望筒遲滯之吏兵判推考。
吏曹參議前望單子入之,李容佐落點。
吏曹啓曰,新除授本曹參議李容佐,卽爲牌招,同參政事,何如?傳曰,允。
傳曰,寧邊府使洪萬植,成川府使沈相薰相換。以洪世燮爲尙瑞副直長,閔致駿爲景慕宮令,沈能肯爲工曹佐郞,盧翼東爲竹山府使,寧邊府使洪萬植,成川府使沈相薰,已上相換事,承傳。以韓應周爲典牲副奉事,朴齊璟爲刑曹佐郞,李晩沼爲禮賓主簿,金禹鉉爲鎭岑縣監,金學魯爲黃山察訪。以李奎學爲掌苑別提,趙膺奎爲內贍主簿,金容愚爲吏曹正郞,石宗珍爲金郊察訪,姜友馨爲典籍。以金奎升爲尙衣主簿,李敦學爲義盈主簿,李炳植爲司圃別提,李容夏爲瓦署別提,李明源爲戶曹正郞,金炳吉爲典籍,金永哲爲大司成。
傳曰,望筒遲滯之吏兵判推考。
以右副承旨洪永禹牌不進罷職傳旨,傳曰,只推。
以吏曹參議李容佐牌不進罷職傳旨,傳曰,只推。
以兵曹參議金載瓛牌不進罷職傳旨,傳曰,只推。
以李容夏爲監察,車能文爲掌苑別提,蔡章五·權鍾崙爲典籍,徐夔淳爲敦寧都正。以成仁鎬爲瓦署別提,梁漢容爲典籍,康錫濟爲直講,鄭健朝爲大司憲,張世容爲大司諫,兼春秋單李明源。以崔光駿爲引儀,徐誼淳爲典籍,趙重弼爲執義,姜周用爲司諫,鄭範朝爲知經筵,中學訓導單李昌彦。以任百夏爲兼引儀,李泰燮·兪致一爲掌令,權鍾崙·蔡章五爲持平,以黃學秀·李觀會爲典籍,吳壽煥爲獻納,李容稙·李起鍾爲正言。
傳曰,望筒遲滯之吏兵判,從重推考。
傳曰,正言許遞。
以朱冕燮爲德陵直長,徐相泰爲刑曹佐郞,趙光游爲平安都事,李起鍾爲江東縣監,金鶴善爲注書。
政院啓〈曰〉,新除授注書金鶴善·申悳均,竝牌招,推移入直,何如?傳曰,允。
以朱雲煥爲義陵奉事,徐誼淳·閔泳駿爲正言,李泰容爲應敎,金容圭爲副應敎,注書單申悳均。以吳冕魯爲智陵直長,嚴錫瓘爲禮曹佐郞,李臣燁爲典籍,朴定陽·李應夏爲同經筵,贈吏參尹泰聞,贈吏判例兼,贈吏議尹彝鉉,贈吏參例兼,司僕正尹行勉,贈吏議,已上都摠管尹秉鼎三代,韓鍾源爲淑陵奉事,魚允中爲校理,朴齊晠·趙秉翊爲副修撰,金聲根爲同經筵,故學生李勉,贈吏議,李德章,贈僕正,已上副摠管李玄瑞本生祖考·曾祖考。以尹錫圭·洪鍾永爲副校理,李載允·李友會爲副修撰,李臣燁爲兵曹佐郞,故參議金重夏,贈吏參例兼,故生員金宗鳳,贈吏議,故生員金相鎬,贈僕正,已上副摠管金奎運三代。
政院啓曰,校理金裕成,承牌來詣朝房,有身病,不得肅謝,玉堂上下番俱空,事甚未安。新除授應敎李泰容,副應敎金容圭,校理魚允中,副校理尹錫圭·洪鍾永,修撰朴齊晠·趙秉翊,副修撰李載允·李友會,竝卽牌招,推移入直,何如?傳曰,允。
以方孝隣爲典籍,李贊洙爲江原都事,崔㻠爲典籍,申錫䄵爲同經筵,兼瓮津府使單白南益,任在準爲厚陵參奉,李承一爲顯陵參奉,韓敏源爲溫陵參奉,成信永爲恭陵參奉,朴齊恂爲弘陵參奉,李文淵爲明陵參奉,李敬翼爲泰陵參奉,趙章熙爲永陵參奉,吳壽泳爲仁陵參奉,白樂學爲昭寧園守奉官,姜羲龍爲順康園守奉官,李爲順昌園守奉官,黃羲鳳爲引儀,金礪永爲義陵參奉,金有楨爲純陵參奉,金潤鉉爲和陵參奉,金禹用爲崇靈殿參奉,宗府直長姜龜秀,司饔直長徐綺輔,昭慶園直長李圭瑞,尙衣直長金東浩,已上相換,學錄單吳鼎權,學諭單韓景爀,東學訓導單金鼎默。
兵批,行判書金炳德進,參判尹榮信病,參議金載瓛病,參知徐鼎勳入直進,左副承旨閔泳奎進。啓曰,今日都目政事時,本曹堂上不可不備,而參判尹榮信,參議金載瓛,俱以病不來,令政院牌招,同參政事,何如?傳曰,允。
兵曹啓曰,營將·中軍·虞候,今當差出,擬望之人乏少,已準朔守令及虞候,竝擬,何如?傳曰,允。
又啓曰,訓鍊正今當差出,而擬望之人乏少,外任竝擬,何如?傳曰,允。
又啓曰,參下官仕日不足十日以下者,曾有啓稟出六之規矣。缺仕日不足,爲五日,依例陞六,何如?傳曰,允。
以尹永大爲宣傳官,高濟羲·孫尙琳·愼性欽·金潤奎爲五衛將,知中樞單李用俊,同中樞單崔致基,僉知三單,王殷疇·洪頴普·李忠呂,行護軍尹秉鼎·洪祐昌·李敦相·任應準,護軍金聲根,缺鄭元和·尹錫·趙承顯·李熙斌·李元弼·鄭元夏缺濟萬·李容復·沈行澤·申懿模·李東奭·金炳武·李澤永·金洛輝,副司果李喜元·南啓憲·尹祖榮·金文濟·趙重弼·趙忠熙·黃益秀·金玉均·曺寅承·洪羲燮·金在健·朴奎燦·申泰寬·金國顯·李軒卿·趙龍九·洪炳一·李允九,已上竝單付。訓鍊判官劉相益·趙性吉,主簿盧漢甲·徐潤慶·尹邊淳·李重根,已上依定式減下。以盧漢甲·河楨奎爲訓鍊判官,加設禹樂善·金大興·崔鍾武爲主簿,加設同知單金應浩。以李升漢爲中樞都事,李圭遠爲訓鍊判官,姜敏熙爲主簿,加設閔泳箕爲都監把摠,具然軾爲大邱營將,同知單韓守性。以柳昌烈爲公州營將,李正弼爲全州營將,尹錫仁爲尙州營將,白南奭爲江華中軍,張禹喆爲開城中軍。以尹泳奎爲宣傳官,洪埰爲訓鍊主簿,金奭熙爲左翊贊,白南卨爲黃海兵虞候,李秉德爲全羅兵虞候。
兵批啓曰,宣傳官尹泳奎,以其身病,呈狀乞遞,改差,何如?傳曰,允。
以許璡爲宣傳官,李容觀爲羽林將,朴宗秉爲訓鍊正,趙琦顯爲訓戎僉使,朴齊恒爲全羅左水虞候。
兵批啓曰,五衛將高濟義前任尙州營將,愼性欽前任慶州營將,孫尙琳前任慶尙監營中軍,金潤奎前任全羅監營中軍,俱在任所,上來間,該廳番次苟艱云,竝改差,何如?傳曰,允。
以李起宅爲內禁將,千儀大爲五衛將,柳亨根爲忠翊將,洪疇燮爲宣傳官,梁濟夏爲慶州營將,訓鍊副正加設單尹泳奎,護軍沈宜絢,副司直金容默·金澤烈,已上竝單付。以李基馨·具然韶·金載雄爲五衛將,尹致遠爲椒島僉使,孫珪憲爲神光僉使。以鄭益鎔·趙羲完爲訓鍊副正,金炳吉爲文兼,金炳哲爲統虞候,李宇鍾爲慶尙中軍。以李秉五爲都摠經歷,洪疇燮爲都監把摠,李義植爲黃海中軍,徐光植爲蛇渡僉使,姜宅基爲注文僉使,公州營將柳昌烈,全州營將李正弼,尙州營將尹錫仁,江華中軍白南奭,開城中軍張禹喆,已上今加折衝加資事,承傳。
兵批啓曰,同知中樞府事吳致默,五衛將千儀大·李基馨·具然韶,俱以病難供職,呈狀乞遞,竝改差,何如?傳曰,允。
兵批啓曰,都摠經歷李秉五,訓鍊判官徐學規,俱以身病猝重,無望供職,慶尙監營中軍李宇鍾,身病猝重,萬無登途赴任之望,呈狀乞遞,竝改差,何如?傳曰,允。
以尹光國·李時默爲五衛將,李象協爲中樞都事,閔泳肅爲左翊贊,徐夏淳爲右司禦。以徐學觀爲訓鍊判官,金泰亨·吳元默爲武兼,表寅根爲龍津萬戶,黃先豐爲平山萬戶。以鄭永澤爲宣傳官,具然春爲都摠經歷,李奎秀爲訓鍊主簿,石泰魯爲武兼,金漢承爲馬島萬戶。以劉文爀爲長串僉使,南奎喆爲西北僉使,吳仁元爲井浦萬戶,金道弘爲阿吾地萬戶,宋根柱爲正方別將。以張義復爲文城僉使,南弼重爲乶下僉使,金相學爲鹿島萬戶,李祚榮爲會寧浦萬戶,禹汶國爲南村別將。以趙文奎爲禁衛從事官,白南益爲黃海水使,趙存億爲全羅中軍,李奎性爲東津僉使,韓泰赫爲波知僉使。同知單千儀大,僉知三單,具然韶·金載雄·柳亨根,羽林將李容觀,今加折衝加資事,承傳。副護軍柳昌烈·李正弼·尹錫行,以上竝單付。
兵批啓曰,五衛將李時默,以其身病難供職,呈狀乞遞,改差,何如?傳曰,允。
都摠府啓曰,來二月初一日孝徽殿朔祭親行敎是時,侍衛·寶劍,當爲備員,而都摠管鄭範朝,內閣進,李會正,副摠管鄭完默,俱有實病,故申在儉·李載兢,俱有實病,趙熙一差祭,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
以金穰根·尹秉鼎爲都摠管,洪祐昌·李敦相·任應準·金奎運爲副摠管。
兵曹,都摠管單洪祐昌·李敦相·任應準,以李鍾允爲五衛將,元錫五爲忠翊將,權昌燮爲都摠都事,尹聖哲爲訓鍊主簿,方夔源爲慶尙中軍,以李敏集爲守門將,洪尙獜爲淸城僉使,金學起爲幕嶺萬戶,劉貞斆爲玉江萬戶,李在會爲方山萬戶,知事單李用俊,副護軍申泰熙·李章浩,以上竝單付。以尹載熙·金秀郁·朴根赫爲五衛將,李秉德爲摠戎把摠,南廷弼爲訓鍊主簿。以李起邦爲訓鍊主簿,李承龜爲武兼,李鐵永爲宣傳官,朴泰遠爲武兼,景元明爲部將。
兵批啓曰,五衛將李鍾允·尹載熙·金秀郁·朴根赫·尹光國,俱以病難供職,呈狀乞遞,竝改差,何如?傳曰,允。
以趙學心·康啓成·潘義淵·洪鍾源·安學柱爲五衛將,僉知單李鍾允。以李景漢爲宣傳官,柳翊衡爲守門將,金星國爲柔院僉使,裴學新爲南桃浦萬戶,金翼南爲多慶浦萬戶,副護軍李容觀,副司果柳沂秀,以上竝單付。以朴思圭爲僉知,洪祐益爲武兼,張丁鶴爲所已萬戶,李重華爲山羊會萬戶,金翊篆爲林上別將。以沈熙澤·金弘濟·沈宜煥·金基鉉·金胤求爲部將,金羽鉉·申仲熙·金宇榮爲守門將,小農權管單金殷圭,梁永萬洞權管單鄭友錫,安原權管單尹相鎬,廣坪權管單姜孝重,嗭洞權管單金東郁,小坡兒權管單白樂賢,大吉號里權管單崔瑞龜,副司果張斗植·李蒙濟·元錫五·李時宇·金斗鉉·洪祐逸·李倬淵·朴昌迷·李璟益·李濬相·玄濟倫·李義根·徐相卨·趙健夏·李彰烈·李敏興·具相祖·陳圭相·徐相斗·李鍾九·朴順昌·李秀仁·姜文璜·李信湖·韓聖謹,上護軍吳致默,已上竝單付,同知單李基馨,僉知三單,李容觀·尹光國·李時默。
傳曰,守令·邊將初仕人,皆令明日待令。
兵曹啓曰,本曹正郞金文鉉,身病猝重,呈狀乞遞,宿衛重地,不可久曠,今姑改差,何如?傳曰,允。
兵曹口傳政事,副司果單金文鉉。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
內醫院啓曰,外醫金明奎,術業精明,議藥同參差下,令該曹口傳付軍職,冠帶常仕,何如?傳曰,允。
御營廳啓曰,本廳別將李奎顔,身病甚重,勢難察任,改差,何如?傳曰,允。
又啓曰,本廳別將,今當差出,而擬望之人乏少,外任竝擬,何如?傳曰,允。
吏曹參判李正魯疏曰,伏以邦籙無疆,世子宮痘候,遄復康和之慶,歲籥載新,王大妃殿寶齡,光躋大衍之數,縟儀荐擧,群情胥忭。仍伏念臣,以百無肖似之姿,升躐不已,濫廁卿月之班者,已有年矣。隆恩厚渥,若偏臣身,感戴之餘,繼以悚恧。迺者亞銓新命,又下於千萬之外,奉誥震駴,莫省所以措躬也。夫六卿之任,天官爲首,而參佐之任,雖與長堂有間,其在典領,或有代斲之責,凡係通擬,亦參可否之論,其爲任之重,非與他曹尋常佐貳之比,臣本憃愚疎闇,無一能可稱,無一事可做,以臣視臣,決知其不堪,而畢竟僨敗,勢所必至,昨有政命,牌望嚴急,雖不得不冒沒出肅,而因仍蹲冒,有愧廉防,玆敢悉暴衷懇,冒瀆崇嚴。伏乞聖慈,俯賜鑑諒,亟遞臣吏曹參判之任,以重公器,以安私分焉,臣無任云云。答曰,省疏具悉。卿其勿辭行公。燼餘日記廳堂上閔泳達郞廳朴台淳·金炳䄵
上在昌德宮。停常參·經筵。
徐相岳啓曰,來初五日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨洪永禹,今日不爲仕進,卽爲牌招,何如?
傳于徐相岳曰,守令·邊將初仕人留待。
傳于徐相岳曰,守令·邊將初仕人入侍。
傳于徐相岳曰,戶禮換房。
傳于徐相岳曰,姜奉朝賀宣麻肅拜,再明日,當便殿親受矣,該房知悉。
傳于徐相岳曰,黃柑,明日仁政殿爲之。
徐相岳啓曰,卽者永禧殿官員來言,再明日春奉審時,提調一員,當爲進參,而都提調金炳國,提調金有淵,俱有身病,不得進參云,提調卽爲牌招,何如?傳曰,允。
又啓曰,今庚辰年京外守令·邊將薦擧單子,三百八十八度依例捧入,而其中應薦不薦人,令該曹察推,何如?傳曰,允。
又啓曰,卽見諸道守令·邊將薦擧單子,則全羅兵使金泰郁,慈山府使閔種默,楚山府使李晩耆,鍾城府使李在敬,甲山府使徐載豐,有違格例,淮陽府使金商鳳,珍島府使白樂倫,永興府使李基正,安邊府使金直淵,德源府使金綺秀,三水府使柳曦東,尾紙狹窄,無踏啓處,事甚疏忽,極涉未安。原單子,雖不得不捧入,而不可無警,該帥臣推考,守令竝從重推考,何如?傳曰,允。
洪永禹啓曰,行大司憲鄭健朝,執義趙重弼,掌令兪致一牌不進,李泰燮,持平權鍾崙·蔡章五在外,監察茶時之意,敢啓。傳曰,知道。
以大司諫張世容,司諫姜周用,獻納吳壽煥,正言徐誼淳·閔泳駿,執義趙重弼,掌令兪致一牌不進罷職傳旨,傳于洪永禹曰,只推。
傳于洪永禹曰,發遣吏郞,諸執事淸齋與否,摘奸以來。
議政府公事官南命善·趙羲天·許,以上竝單付。
注書申悳均書啓,臣於本月初一日未時量,敬奉聖敎,出崇禮門,至南關王廟案山及主山植木處,看審是白乎則,松橡鬱密是白遣,自靑鶴亭,至舊失火處,面面周審是白乎則,老木穉秼,叢雜茂盛是白遣,自典牲署後面,至冷井洞,大木參差擁蓋是白遣,下詣南壇看審是白乎則,壇砌門墻,竝無圮傷處,而主山及案山樹木甚盛是白遣,自文峴,至梨泰院後麓水閣峴,則土性痟确,略有穉松是白遣,前至馬石橋,則松木蓊翳是白遣,仍詣漢江壇看審是白乎則,亦爲無頉是白遣,自雁峯伏兵峴,至畫景谷,則樹木茂密是白遣,自斗湖,詣司寒壇看審是白乎則,亦爲無頉是白遣,自無學峯,所經外南山諸處,一一看審是白乎則,別無斫痕之意,敢啓。傳曰,知道。
洪永禹,以三軍府言啓曰,戎政之一歲再講,乃是制式攸在,而第念科期在前,農務方張,此時徵調,實屬當恤。今春八道·四都,水陸諸操巡歷巡點,竝姑停止,官門聚點堤堰移役,使之着意擧行,期有實效事,分付,何如?傳曰,允。
又以議政府言啓曰,慶科增廣別試試期,行將不遠矣。春務政殷之時,供億之弊,不可不念,依近例,都事勿爲差送,令各道道臣主試,關北則評事,旣已革罷,以鍾城府使差定試取事,行會,何如?傳曰,允。
又以吏曹言啓曰,順昌園守奉官李,以其身病,呈狀乞遞,改差,何如?傳曰,允。
又以禮曹言啓曰,寧陵各祭享香祝,本齋官,例於前期三日,祇受陪往,而若値忌辰及節享迫近之時,則同爲祗受事,曾有定式矣。今二月二十四日行忌辰祭受香時,同月二十六日行寒食祭香祝,同爲祗受事,分付,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,新除授副修撰李載允,時在京畿楊州地,經筵入番事緊,請斯速乘馹上來事,下諭。傳曰,許遞。
又以訓鍊都監言啓曰,本局從事官李秉皐,身病猝重,勢難察任,改差,何如?傳曰,允。
辛巳二月初一日未時,上御重熙堂。守令·邊將初仕人入侍時,行右承旨徐相岳,記事官金鶴善,記注官梁禹濬,別兼春秋金文鉉,以次進。光陽縣監金正浩,聞慶縣監金龍鎭,金化縣監金永耇,眞寶縣監朴海聞,熙川郡守李升漢,萬頃縣令沈寅澤,顯陵參奉李承一,明陵參奉李文淵,以次進伏楹外訖。上曰,史官分左右。相岳,進前奏曰,守令·初仕人,使之進前奏職名乎?上可之。正浩等,進前奏職名,以次退伏楹外訖。上曰,守令初仕人,以次先退。仍命史官就座,又命承史以次退出。
上在昌德宮。停常參·經筵。
藥房都提調李裕元,提調閔謙鎬,副提調李載完啓曰,伏未審日間,聖體若何,世子宮調攝中,氣度,何如?臣等率諸御醫,趁早入診,詳察爲宜。臣等,不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
徐相岳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨閔泳奎,今日不爲仕進,卽爲牌招,何如?傳曰,允。
備忘記,京畿水使李奎書下直,長弓一張·長箭一部·片箭一部·筒兒一筒賜給。
洪永禹啓曰,三品官之毋得過三日,循例請牌,曾有定式矣。大司成金永哲,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于洪永禹曰,禮房承旨與右承旨,分詣景慕宮受香諸處,奉審摘奸以來。
傳于洪永禹曰,今初八日館學儒生應製,通方外爲之,試紙用大好紙,仁政殿,命官爲之,試官臨時稟旨。傳于洪永禹曰,政官牌招開政。
徐相岳啓曰,卽者宗廟署官員來言,明日春奉審時,提調一員,當爲進參,而都提調李最應,提調徐堂輔,俱有身病,不得進參云,提調卽爲牌招,何如?傳曰,允。
又啓曰,永禧殿提調金有淵,牌不進推考傳旨,今方捧入,而明日春奉審,當爲進參,如是違牌,事甚未安。更爲牌招,何如?傳曰,提調許遞。
又啓曰,宗廟署提調徐堂輔,牌不進推考傳旨,今方捧入,而明日春奉審時,當爲進參,如是違牌,事甚未安。更爲牌招,何如?傳曰,提調許遞。
又啓曰,卽者兵曹郞廳來言,明日奉朝賀姜㳣宣麻肅拜,便殿親受時,別侍衛不可不備,而行判書金炳德,呈辭受由,不得擧行云,何以爲之?敢稟。傳曰,次堂擧行。
傳于閔泳奎曰,讀券官閔台鎬,命官爲之。
傳于閔泳奎曰,科次入侍。
右副承旨洪永禹書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇壇上,神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
傳于閔泳奎曰,沙斤察訪方大鏞,利仁察訪崔仁植,相換。
閔泳奎,以吏曹言啓曰,黃海道都事韓圭覲,以其身病,呈狀乞遞,改差,何如?傳曰,允。
兵曹口傳政事,副司勇單,金明奎。
以大司諫張世容,司諫姜周用,獻納吳壽煥,正言徐誼淳·閔泳駿,執義趙重弼牌不進罷職傳旨,傳于閔泳奎曰,只推。
閔泳奎啓曰,吏曹參議李容佐,疏批已下,卽爲牌招,何如?傳曰,允。
閔泳奎,以弘文館言啓曰,修撰朴齊晠差祭,下番闕直,事甚未安。副修撰一員未差,修撰趙秉翊,副修撰李友會,竝卽牌招,推移入直,何如?傳曰,允。
又以弘文館言啓曰,修撰朴齊晠差祭,趙秉翊,副修撰李友會,有身病,一員未差,下番闕直,事甚未安。應敎李泰容,校理金裕成·魚允中,副校理尹錫圭·洪鍾永,竝卽牌招,推移姑降入直,何如?傳曰,允。
有政。吏批,行判書宋近洙受由,參判李正魯牌招不進,參議李容佐進,左副承旨閔泳奎進。啓曰,行判書宋近洙受由,參判李正魯牌招不進,小臣獨政未安,何以爲之?敢稟。傳曰,只出緊任,李肇信爲副修撰。
兵批,行判書金炳德病,參判尹榮信病,參議金在瓛進,參知徐鼎勳病,行右承旨徐相岳進。同知單元錫五,僉知單李起宅·金秀郁·高濟羲,副司果李載允,副司正李根哲,以上竝單付。
傳于閔永奎曰,見窠,皆令差出。
吏批,再政。以閔台鎬爲宗廟提調,鄭範朝爲永禧殿提調,崔奭奎爲黃海都事,公事官三單,南命善·趙羲天·許,故都正申在順,贈吏參例兼,故通德申光敎,贈吏議,故副正申韺,贈僕正,已上同經筵申錫秊三代。
徐相岳,以內醫院都提調·提調意啓,內醫趙錫洪·金興圭,前內醫李恕根,術業頗精,竝御醫差下,何如?傳曰,允。
閔泳奎,以都摠府言啓曰,今二月初三日,奉朝賀姜㳣宣麻肅拜,便殿親受敎是時,侍衛·寶劍當爲備員,而都摠管金穰根·任應準,副摠管申桓·沈宜絢,俱有實病,金奎運在外,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以鄭海崙·申錫秊爲都摠管,韓喆愚·朴容大·李冕熙爲副摠管。
兵曹,副摠管單,鄭海崙·申錫秊。
敎京畿水使李奎書書,聽鼓鼙於西門,疇當予捍衛一面,移旄銊於畿輔,爰俾卿統禦三方,惟簡予心,奚待僉擧?眷彼戴雲一區,實是防海重門,藩維兼芻牧之任,位置比瓮津而自別,軸艫通江·漢之路,形勢與沁都而相須,伊來歉荒之荐臻,以致弊瘼之滋甚。惟卿鞱靲發跡,忠貞傳家,指揮干戈,儼然羊叔子裘帶,折衝樽俎,濟以郤大夫詩書,舊日列邑之試才,著續已菀,去年北梱之特授,注意甚重。玆授卿云云,卿其懋懷良圖,祇服寵命,繕樓櫓而撫士卒,益勉禦戎之策,敉甲胃而峙餱糧,克畫固圉之責。於戲,作我長城玉塞,宜念委任之不輕,往哉重地金湯,莫曰昇平之已久,以忘私廉謹而爲上,貴承接寬猛之得中,故玆敎示,想宜知悉。知製敎朴齊聖製進
刑曹判書閔台鎬疏曰,伏以臣,强顔彈束,僅月餘日矣。淸貫膴仕,左右兜攬,以至八座而榮寵極矣,涯量濫矣。晝宵懍慄,若負大何,就中弘文提學,其任尤重,非人人所可居。況低品單擬,至蒙恩點,臣聞命以來,不勝惝怳,如病加劇,如走將躓,雖欲抖定心神而不可得也。噫,文苑故事,姑且勿論,祗循其名而責其實焉,則無文者之於是職,不宜一日而虛冒,斷可知矣,臣以孤露餘喘,幼而失學,長而無聞,尋師就友,每歎駑號之駕不及,操觚䑛毫,自笑蟲篆之技止此,如是而能備數於文士者,未之有也。且早從蔭仕,連叨郡邑,及通文籍,猥膺藩寄,則光陰半消於簿牒,書史全屬於笆籬,因而墨瀋潛涸辭采漸削,酬應文狀,莫掩杜撰之拙,課試鄕士,恒招冬烘之譏。昔哲,以多讀多作,爲爲文要語,而如臣者,讀亦未暇,作於何有?以是自甘無文,究爲沒齒恨,竊惟詞垣之任,大要掌制誥知貢擧,掌誥,將以潤飾皇猷,豈杜撰者所可擬議乎?知擧,將以作成人才,豈冬烘者所可副望乎?矧當聲名彬郁之會,崇儒右文,久道化成,著作之林,群彦相望,臣以儱侗蹇劣,遽膺是選,則積薪之譏,濫竽之媿,臣實自知。夫瘖者斂舌,安知非談夫炙轂,而試與語則窮矣,矇者翕目,孰謂不能察秋毫,而試與覩則窘矣,無文者守拙,莫辨其爲沒字碑,而試之以翰量則不趐窘窮矣,故他官,雖要且劇,猶可彈思慮效才力,彌縫其職事,至於此任,非有素所蓄積,則無不却顧反走,誠以一擧筆,而能否立見也。然則臣於是不待循名責實,而已知其不可矣。若夫名器之貽玷,瘝曠之興刺,有不遑敷衍其說,崇飾禮讓,只以無文實狀,敢此疾聲呼籲,而試事有命,趨膺無路。伏乞聖慈,垂天地之仁恩,回日月之光照,亟鐫臣新授文任,以卒生成之澤,千萬至祝。臣無任云云。答曰,省疏具悉。卿其勿辭行公。
行大護軍尹秉鼎疏曰,伏以皇天祖宗,默佑陰隲,我世子宮痘候康復,此實宗社萬億年無疆之福也。我王大妃殿寶齡,洽躋五旬,此又邦家莫大之慶也。福慶荐疊,如川方至,大小歡祝之忱,曷有其極?仍伏念臣,卽一樗櫟散材,斗筲庸品耳。以器則無適於時用,以分則甘處於下位,通籍立朝,三十年于玆,歷揚淸顯,滾到貳卿,內而喉舌之長,外而藩臬之重,靡不兜攬,涯分已溢,曾非平日所自期,而邇來曠絶之眷,覃及門闌,曲施洪造,盛際遭逢,殆若未有如臣比者,義重邱山,恩深河海,感戴如天,而稱答無地,臣身進就,不敢復計,只擬隨分斂退,以不報之報,爲報而已。乃者正卿超擢之擧,忽下於千萬夢想之表,繼以有周盧恩除,臣聞命震駭,莫省自措。夫是秩也,在漢而爲九卿之班,在唐而爲八座之列,其崇且重,次於公孤,苟非才德兼備,望實俱著,上不可濫授,下不可冒膺,非節次推遷而人人可據也審矣。臣嘗屢近耿光,周旋邇列,其悾悾然無銖長寸能,卽淵鑑之所已燭,而謬恩遽加,不少難愼,使名器不重,物議未允,淸朝官人之政,不圖若是之傎也。臣以早孤餘喘,零丁靡怙,只有九耋老母,依以爲命,風樹之感,莫逮於遲暮,草暉之報,常切於晷刻,立揚而顯親,人子之至願也。今玆所蒙,非直爲一身光寵,黃誥例有貤贈之典,金鞓遠過斑斕之飾,豈非幽明榮悅之大者乎?然不衷之災,適足爲忝生之具,怙恩之罪,反重於慢命之科,臣雖無似,粗知廉隅,何敢不量而入,以累聖簡,以速官箴也哉?承命以來,左右參倚,歷日逡巡,雖欲黽勉承膺,而不可得矣,讓非飾外,言實由中,玆敢略暴懇迫,仰瀆崇嚴。伏乞聖明,俯垂鑑諒,還收臣所授資級,俾官方重而私分安焉,不勝幸甚。臣無任云云。答曰,省疏省悉。卿其勿辭行公。
行大護軍李敦相疏曰,伏以天休滋臻,邦籙冞鞏,春宮睿度,日益康復,太平萬歲,伊始自今,歡忭攢祝,中外同情。仍伏念周官官人之政,最重六卿,曰擧能其官,曰官不必備惟其人,其分職任賢之制,灼然可見,歷代倣此設官,卽今之六典,稱以正卿者是耳。職重秩高,逈絶群品,其不可人人濫陞而冒據也,審矣。乃於前月二十七日,賓筵大臣,奏擢正卿,臣名亦入其中,至蒙一例允可,繼伏奉周盧除旨,臣聞命以來,震駥恧蹙,歷屢日而莫省攸措也。淸朝官人,孰非難愼,而至若超二階而列八座,事體綦重,苟非才具績庸,有平日之茂著,地望資歷,爲同朝之推重者,則率不免濫竽之媿負乘之懼,豈不有乖乎周官官惟人之義,六典重其選之制也?雖曰世級浸降,職隨人輕,歷數廷紳,皆可踰臣,而今忽使糠粃居先,珷璞渾列,臣固不足言,其於咈公議而貽衆譏,何哉?臣本庸愚,蔑一可稱,而早從蔭仕,晩竊科第,平步涉躐,歷揚內外,頂踵毛髮,都歸造化,涓埃絲毫,未效報答,每自循省,惶汗浹背,榮塗進取,更無餘念,今玆誤恩,奚爲而遽及也?噫,臣家世受國恩,臣高祖臣曾祖臣祖,俱躋正卿,臣叔父,現在崇品,如臣不肖,又荷殿下眷顧之恩,至蒙今日之寵旨,居然爲五世五卿,門闌之榮耀已極,私心之兢惕冞切,苟使臣,粗具管蒯之用,能效襪線之補,則夷險向前,圖酬萬一,卽彝性之固然,豈或爲逡巡退讓,自歸例飾,而第臣姿性極是駑劣,踐歷已踰涯分,今又冥升不已,必致顚躓,臣身狠狽,縱未暇恤,其爲玷聖簡而累廟剡,諒非細故,屢回揣量,末由承膺,玆敢悉暴情實,仰瀆崇嚴。伏乞聖明,推體下之仁,察由中之懇,亟命還收臣新授資憲階級,以重公器,以安賤分,千萬幸甚。臣無任云云。答曰,省疏具悉。卿其勿辭行公。
行大護軍洪祐昌疏曰,伏以惟天惟祖宗,默垂監隲,我世子邸下痘候遄和,睿度彌康,亦惟我王大妃殿下寶齡,光躋五旬,縟儀次第誕擧,慶祝小大同情。仍伏念臣,卽一凡庸下品耳,揚歷已踰於涯分,兢懍尙切於淵谷,千萬不自意,日昨賓對,大僚論剡,攙擧臣名爲資憲大夫,噫,是秩也,位遇列於八座,班聯逼於三孤,古所稱命德之章,酬功之器,微是二者而寧或有節次推遷,苟玷其間者哉?臣少旣惰窳,晩猶迂滯,筲量不堪於大受,樗材無望於適用,而濫叨金緋,亦不過三四年矣,感戴恩造,優休飮啄,區區矢心,庶幾無負於禮使,而今乃凌躐太驟,冥擿惟意,接肩於槐棘之塗,比踵於星辰之垣,則魯鶋鍾鼓之享,雖爲一己之私榮,楚猿衣冠之飾,獨不念傍觀之竊笑乎?況玆超擢,非有夤緣事會,而筵達宸兪,體例綦峻,殆若衆望攸歸,不拘資格者然,誠恐朝家礪世之柄,核實之政,由臣而貽壞無餘矣,參倚甚熟,披瀝自陳。伏乞聖慈,深軫繁纓之戒,俯諒循墻之悃,亟鐫臣新授資級,使公器重而賤分安焉。臣無任云云。答曰,省疏具悉。卿其勿辭行公。
刑曹判書閔台鎬疏曰,伏以臣,卽奉傳敎下者,以臣爲柑製試取時命官矣。第伏念階非崇品則不得爲命官,自是典式所在,今於成命之下,有不敢晏然冒當者,玆敢忙陳短章。伏乞聖明,俯垂鑑諒,亟賜變通,以存公格,以安私分焉。臣無任屛營云云。答曰,省疏具悉。旣有已例,卽爲考試。
吏曹參議李容佐疏曰,伏以臣於昨日,伏奉除旨,以臣爲吏曹參議者,臣誠感惶踧踖,歷累日而莫省所以措躬之所。夫適器而用,熙朝官人之大政也,量能而進,士者出處之大節也,茍或非其器而混用,無其能而冒進,則未免爲瘝曠之歸,庶僚循然,況天曹乎?又况於參佐之㔫要且華者乎?是職也,激揚淸濁,甄拔流品,行注擬而代斲有時,掌通選而淸議攸係,其責焉甚重,其揀焉必愼,有非如臣無似者,所可濫叨也,審矣。臣本庸愚湔劣,百不猶人,無足備數於任使之末,而偏蒙我三聖朝拂拭之恩,通籍以來三十餘年之間,前後踐揚,罔非踰濫,居恒愧懼,若隕淵谷。臣蒲質早衰,楡景已迫,自分抛棄,無一毫餘戀於名途榮貫之上矣。由是而臣之所自矢於心者,惟在於投閒寘散,歌詠聖澤,以畢餘生而止而已,至於冒玷淸峻之班,猥廁率耀之銜,萬萬非夢想攸及。今若從藉駕屨之義,妄犯負乘之戒,揚揚爲承膺之計,則過福不衷之災,猶屬臣身,未敢自恤,而其於上累淸簡,下招物議,何哉?開政有命,天牌儼臨,其將趨走則廉防有愧,又欲違傲則義分是怵,玆敢罄暴情實,仰瀆崇嚴。伏乞聖明,俯垂鑑諒,亟遞臣新授職名,以重公器,以安微分焉。臣無任云云。省疏具悉。爾其勿辭察職。
庚辰二月初二日申時,上御重熙堂。藥房入診,春坊同爲入侍時,都提調李裕元,提調閔謙鎬,副提調李載完,待敎宋秉瑞,記事官金鶴善,記注官吳致恒,別兼春秋金炳吉,兼文學李軒卿,以次進伏。醫官李章赫·李海昌·高·李肯鉉,進伏楹外訖。上曰,史官分左右。裕元,進前奏曰,春日多陰,寒意少弛,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣度,何如?上曰,太平矣。裕元曰,醫官待令,使之入診世子宮乎?上可之。章赫等入診,退伏楹外訖,裕元曰,脈候秦之。章赫等奏曰,脈候左右三部調均矣。裕元曰,今日世子宮梳髮乎?上曰,果試爲之,而猶未盡梳矣。裕元曰,此不可一日內盡梳,而限數三日連梳,似好矣。上曰,然矣。裕元曰,梳髮後觸冒,則恐或失攝矣。上曰,所以使不得出外矣。裕元曰,竹瀝等屬,利於梳髮矣。上曰,已爲潤髮矣。上曰,史官就座。仍命大臣先退,又命退,諸臣以次退出。
庚辰二月初二日酉時,上御重熙堂。科次入侍時,行都承旨李載完,記事官申悳均,別兼春秋洪承憲·金炳吉,讀券官刑曹判書閔台鎬,行大護軍金尙鉉,行護軍李淳翼,對讀官行副護軍金性均·洪承穆,別兼春秋洪承憲,典籍姜友馨,以次進伏訖。上曰,史官分左右。仍命試券入之。載完曰,南壇·漢江壇神位版,當爲還奉安,崇禮門開門標信及符驗,請出矣。上可之。挾侍以標信及符驗,跪傳于載完,載完跪受,以授賤臣,賤臣跪受,出傳于宣傳官及禁軍,還入進伏,台鎬,考試編次訖。仍奏曰,書等何以爲之乎?上曰,一張,書正三下,之次一張,書草三下,其外八張,皆書次上。台鎬書等訖。上曰,對讀官讀之。友馨讀第一張至一句,上命止之。載完曰,坼封,何以爲之乎?上曰,承旨坼封。載完坼封讀奏訖。上曰,居首儒生,是鄕居人乎?載完曰,居聞慶矣。台鎬曰,預次二張,書外字乎?上可之。台鎬,書外字訖,上命書傳敎曰,詩居首三下幼學李淵默,直赴殿試,之次草三下進士金昌憲,直赴會試,之次次上幼學朴珉東等二人,竝給二分,之次次上幼學尹鍾協等二人,竝給一分,之次次上幼學安彦澤等四人,各奎章全韻一件賜給。出傳敎又命書傳敎曰,入格儒生,明日待令。出傳敎又命試官先退,仍命史官就座,又命退,承史以次退出。
上在昌德宮。停常參·經筵。
姜啓曰,合辭方張之時,諫院,無詣臺之員,事甚未安。未肅拜人員,竝卽牌招,何如?傳曰,允。
傳于洪永禹曰,入格儒生入侍。
傳于洪永禹曰,時原任大臣·師傅·奉朝賀·時原任賓客春坊及桂坊,明日來會時,原任閣臣,一體來會。
以大司諫張世容,司諫姜周用,獻納吳壽煥牌不進罷職傳旨,傳于姜曰,只推。
洪永禹,以奎章閣言啓曰,景慕宮望廟樓今春大奉審,臣英植,與本宮提調李鎬俊,儀賓宗正卿進詣,展奉奉審無頉之意,敢啓。傳曰,知道。
又以弘文館言啓曰,新除授副修撰李肇信,卽爲牌招察任,何如?傳曰,允。
又以禮曹言啓曰,宗廟·永寧殿·永禧殿殿內,景慕宮室內,今春奉審,則俱爲無頉之意,敢啓。傳曰,知道。
致仕奉朝賀姜㳣書,王若曰,予有臣一二同心,舊德政須於側席,古之人七十致仕,苦懇曲副於懸車,作平地仙,攀自天誥。惟卿,三朝黃髮,一片丹心,自少有宰輔才,文學政事之兼備,處貴若寒士樣,聲色紛華之無娛,繼憲靖而上溯文貞,服訓乎詩禮淸白,逮景陵而歷事寧考,受知於契會明良。展蘊抱於玉署銀臺,擢自蔭屈,播聲績於濊都·萊府,任非外輕。迨予嗣服以來,於卿倚毗者重,周冢宰之銓席參佐,甄別品流,漢博望之星槎殫勞,顓對辭令,飾笙鏞而煥黼黻,弘文藝文,治神人而掌鼓旗,禮部兵部,詞古爲貴知擧,如歐文忠,言簡而當侍講,如范祖禹,外內之委任旣久,朝野之跂望尤深,遂忭卜於金甌,俾贊元於玉燭,若金用作礪,若濟用作舟車,若旱用作雨,垂拱仰成。汝爲予欲宣,汝明予欲觀,汝聽予欲聞,交修不逮,紳笏不動,古大臣風度得如,蓍蔡若稽,老成人典型尙有,中間嶺海之棲屑,貞無咎於往復平陂,前後雨露之生成,義蓋取於交泰上下。迺者著雍太歲,卽卿耆英高齡,美哉四世之竝輝,靈閣繪像,邇來一時之便養,樞院縻銜。顧一念求舊之方勤,而三牘告退之何遽?寵利有戒,卿雖願於永休,壽耇無遺,予豈忍於便捨?然終始成就之道,貴相知心。況家國昇平之時,是亦美事,玆許華銜三宇,用頒麻誥十行,賀監之高尙莫回,固知誓不渝之志,潞公之精力愈旺,詎無惜其去之情?丹鳳之鍾漏杳茫,宵寐慈結,白鷗之煙波浩蕩,晩景優游。於戲,貞松後凋,寒花晩葆,時幸無事生於老於長於國與其休,爵一齒一德一,宿望素著於山斗,有大事必就諮詢,居第亦在於京闉,以吉月尙可朝請,故玆敎示,想宜知悉。副修撰丁弘燮製進
宗正卿李載兢疏曰,伏以天佑宗國,國有莫大之慶,縟儀洊擧,群情胥忭,歷日月而共祝天保之恒升,際此特旨,以臣爲同知經筵,仍躋嘉善階,其官則淸選也。其資則貳卿也,矧又中批,又是異數,伏未知愼簡之聖衷,何有此濫竽之謬恩?若謂之遇慶覃惠,俾躡群從之後,則臣適有區區下情所悚惶者,未敢與群從,昵陪於淸嚴之地,奔走於起居之列,固無功可紀也。若謂之縻爾好爵,俾耀一身之榮,則車服所以命德,非爲一身之私,顧臣顓蒙,百不肖似,亦無德可懋也。臣誠左右究而不可得,祗益背汗而顔騂焉已。噫,臣早犯一不幸之戒,厚招童備官之譏,臣父,常誦范魯公質,遭逢堯·舜理位重才不充,戚戚懷憂畏勿使增罪戾之詩,戒臣曰,毋躁進,今臣身,愈往驟濫,使親心倍加兢懼,則尤豈臣一日所自安乎?玆敢齎怵輸悃,仰干洪造。伏惟我殿下,天地於臣生成之,父母於臣慈覆之,亟收臣新授爵級,俾公器重而私分安,千萬大願至祝,臣無任云云。答曰,省疏具悉。卿其勿辭行公。
大司成金永哲疏曰,伏以臣庸陋下品,猥玷緋列,微分只合冗散,妄想不到淸華,譬若駑駘之足,自後於驥步,不圖玆者,恩除謬加,俾臣爲成均館大司成,臣誠仰愧俯怍,繼之以駥懍也。夫熙朝百職,疇非難愼,而此爲綦重,虞廷敎胄,周官造秀,雖未必一一如古,非有博學邃識,標望乎多士,則公論莫之與凡流不敢居,殿下果以臣爲何如也?臣姿劣舃滷,望輕飛籜,尤於四科之文,未通一藝,幷與功令,而昧其向方,今內任之,以導正士趨,贊興文敎,則是無異責瞽之視而强聾之聽也。假使臣全沒廉,維慕其美而貪其榮,畢竟醜差之眞狀遮掩他不得,奚其可也?臣自濫竽歷信宿,而惶汗不止,左右揣度,終未得堪承之說,玆敢不避屑越悉暴衷悃。伏乞聖明,俯垂鑑諒,將臣泮長之銜,亟賜鐫改,俾名器毋褻,賤分獲安,不勝至祝,臣無任云云。省疏具悉。爾其勿辭察職。
庚辰二月初三月午時,上御重熙堂。宣麻致仕大臣入侍時,行都承旨李載完,行左承旨李應夏,行右承旨徐相岳,左副承旨閔泳奎,右副承旨洪永禹,同副承旨姜,記事官金鶴善·申悳均,別兼春秋李起鍾·金炳吉,直提學閔泳翊,檢校直閣金永壽·李鎬翼·尹用求·金興均·趙同熙·沈相薰,直閣洪英植,待敎宋秉瑞,副校理尹錫圭,修撰趙秉翊,以次侍立。致仕大臣姜㳣,入就位,行四拜禮,上命除後四拜,展敎官李臣燁·金永濟,展敎文,宣敎官尹錫圭,宣讀敎文訖。永禹,親授敎文于㳣,㳣跪受訖,行四拜禮。上曰,其子,何不入參乎?載完曰,未付軍職,故不得入參矣。上曰,在前入侍時,雖儒生,皆得入參,子壻第姪中未付軍職人與儒生,竝爲入參,可也。載完曰,其孫,亦爲待令云矣。上曰,同爲入參,可也。載完曰,同副承旨臣姜,當爲後四拜,而今已從陞,使之下去入參乎?上可之。㳣進謝箋,行四拜禮,展箋官嚴錫瓘·金性默,展箋文,讀箋官趙秉翊,詣楹外,跪讀箋文訖,㳣行四拜禮,引儀引㳣出。上曰,致仕大臣入侍子與孫及應參人,竝令陞殿。㳣進前。上曰,史官分左右。㳣奏曰,解凍天氣,連爲不調,聖體,若何?上曰,一樣矣。㳣曰,寢睡·水刺之節,何如?上曰,一樣矣。㳣曰,大王大妃殿氣候,何如?上曰,一樣矣。㳣曰,王大妃殿氣候,何如?上曰,一樣矣。㳣曰,中宮殿氣候,何如?上曰,安順矣。㳣曰,世子宮調攝,氣度,何如?上曰,近日一向平順矣。㳣曰,近日已爲梳櫛乎?上曰,自昨日始爲梳櫛矣。㳣曰,近來日候不調,調攝之中,恐或觸冒矣。上曰,近日不必觸冒外氣,故不使出外矣。㳣奏曰,臣年已老矣,冒悚洊瀆,獲遂休致之微願,上天曲成之化,若偏臣身,睿痘候班,特許進參,格外異數,又賜鞍馬,慶祝感頌,曷以報答?第惟愛戴之忱,初無進退之別,幸借方寸之地,敢有所區區陳達。顧今國事,無一非可言,而最其大者,則我殿下保嗇節宣也,世子宮調護輔翼也,自一寢食一起居,以至講對朝會,莫非春宮所取法於殿下,則身以敎之,蒙以養之,永鞏太平萬世之基,只在今日,今日者,乃殿下之盛時也,一正心而萬事皆正,自底至公無私,大綱旣立,衆目咸擧,不勞聰明,不煩政令,而諴小祈永,參贊位育之功,可立而致也。亦我春宮邸下,觀感薰陶之際,化與心成,粹然無不出於正,豈不休哉,豈不盛哉?心正則思慮靜,思慮靜則血氣流通,此宋臣呂祖謙所謂養生養心同一法也。今殿下所以保嗇節宣之方,非但爲聖躬而已,卽所以調護世子,輔翼世子之道,不越乎是矣,其理相須,其效如此。伏願益加聖念,克享悠久之福,使如臣老退之蹤,歌詠盛澤,以送餘生焉。上曰,自卿休退,甚庸悵缺,今此所奏,實爲藥石之言,當服膺勿失,而見今國計民憂,浩無涯畔,其維持牽補,惟有倚賴於老成之地,卿勿以已退爲心,必以此等嘉謨,隨時告戒,副予厚望也。出擧條㳣曰,臣世祿之裔,何敢爲休退之計,而精神筯力,萬難趨走,若値時節慶賀之時,謹當參班,粗伸微忱矣。上曰,非但時節慶賀,凡於公故,必爲入參也。㳣曰,休退之蹤,與他原任不同,自有入參之公故矣。上曰,每於公故,一一入參,可也,何必以循例爲語也?無論某公故,必爲入參也。㳣曰,謹當隨力入參矣。上曰,卿今致仕,仰瞻,可也。㳣起立仰瞻訖。上曰,大臣就座。因命宣饌,又命都承旨酌酒以賜。㳣受飮,起伏奏曰,臣獲遂至願,闔門感戴,親臨宣麻,恩數曠絶望外,又賜內廚珍羞,惶隕感激,不知攸達,臣欲領還,與家人共之,以頌恩渥矣。上曰,唯。銀甁銀杯,留置卿家,可也。仍命大臣先退。載完奏曰,大臣引接之際,注書不爲曲拜,直爲出去,事甚未安。當該注書,不可無警,推考,何如?上曰,依爲之。出擧條仍命侍衛承史俱退,諸臣以次退出。
庚辰二月初三日申時,上御重熙堂。入格儒生入侍時,同副承旨姜,記事官金鶴善,記注官李明源,別兼春秋金炳吉,以次進伏,幼學李淵默等,序立階下訖。上曰,史官分左右。進前奏曰,入格儒生中金昌憲等七人,不得待令,待令儒生,使之次第陞堂,奏職姓名乎?上可之。淵默等,以次奏職姓名訖。奏曰,儒生等,使之頒賞行禮乎?上可之。儒生等行禮畢,奏曰,臚唱之際,做錯非細,當該通禮院官員,所當重勘,而本院請推之外,無他可施之罰,何以爲之?敢稟。上曰,今番則姑爲安徐,別般申飭也。上曰,直赴外儒生先退。淵默則承旨出去墨戲也。奏曰,招入院隷,使之進退擧行乎?上可之。出楹外,墨戲淵默,進退五六次訖。還入奏曰,直赴,使之出送乎?上可之。仍命史官就座,又命承史以次退出。
上在昌德宮。停常參·經筵。
藥房都提調李裕元,提調閔謙鎬,副提調李載完啓曰,伏未審日間,聖體若何,世子宮調攝中,氣度,何如?臣等,率諸御醫,趁早入診,詳察爲宜。臣等,不任區區伏憲,敢來問安,竝此仰稟。答曰,知道,大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
姜啓曰,合辭方張之時,諫院無詣臺之員,事甚未安。未署經外,未肅拜人員,竝卽牌招,何如?傳曰,允。
李載完啓曰,行左承旨李應夏,今日不爲仕進,卽爲牌招,何如?傳曰,允。
備忘記,西北僉使南奎喆下直,長弓一張·長箭一部·片箭一部·筒兒一箇賜給。
傳于李載完曰,藥房入侍時,原任大臣·師傅·奉朝賀·時原任賓客·閣臣·春坊及桂坊·承史·入直玉堂,同爲入侍。
傳于姜曰,在院承旨,同爲入侍。
傳于洪永禹曰,藥房間日問安,自明日勿爲之。
傳于姜曰,今日異於他日,輕囚放釋。
傳于洪永禹曰,今日日次儒生殿講以製代講時,挾庭軍·搶劍軍及排立軍,令各其營乾犒饋。
傳于李載完曰,科次入侍。
傳于姜曰,傳敎不審之中官羅世煥,推考。
以大司諫張世容牌不進罷職傳旨,傳于姜曰,只推。
有政。吏批,行判書宋近洙進,參判李正魯,參議李容佐,竝牌招進,行左承旨李應夏進。以尹祖榮爲忠淸道京試官,趙秉翊爲慶尙道京試官,李喜元爲全羅道京試官,魚允中爲平安道京試官,分監役單秦載一,沙斤察訪方大鏞,利仁察訪崔仁植,已上相煥事,承傳,兼春秋二單,金學魯·石宗珍。
兵批,行判書金炳德病,參判尹榮信病,參議金載瓛進,參知徐鼎勳病,左副承旨閔泳奎進。同知單康啓成,僉知三單尹載熙·安學柱·洪鍾源。
姜啓曰,臣,敬奉聖敎,馳往義禁府,取考囚徒案,則無時囚故,仍往典獄署,取閱囚徒案,則只有各司直囚罪人尹興周等五名,而係是輕囚,故竝依傳敎放送之意,敢啓。傳曰,知道。
姜,以禁衛營言啓曰,本營千摠李濟萬,前任訓戎僉使,騎士將李東奭,前任神光僉使,俱在任所,上來尙遠,領軍之職,久曠可悶,竝改差,何如?傳曰,允。
大護軍任應準疏曰,伏以皇天默佑,春宮邱下痘候遄復,睿度康和,王大妃殿下寶齡,光躋五旬,神人胥悅,無彊惟休。仍伏念臣,卽一庸庸碌碌,蔑無可稱之下品耳。猥蒙三聖朝陶甄之化,伊來三十餘年之間,踐歷踰濫,滾到卿列,分願已足,復豈有倖進之望?迺者日昨賓筵,大僚有揀剡之擧,不料賤名,亦忝其中,進秩爲資憲大夫,繼而有周盧除命,華誥誕宣,隣里聳聽,臣誠惝惑惶懼,莫省所以也。夫正卿,峻秩也,不應媲侔於庶常,有華聞茂績,久爲同朝之所推重,始可以登明而進陟之,至如臣者,瓠乏斗筲之用,襪線非絺繡之材,甘處下流,無望備數於任使之末,唯是浮沈冗班,淟涊散地,以爲隨分自適而已,豈意儼然冥升,裒然竽濫於上大夫之列哉?藉使臣,資深歷富,晉由序遷,固已萬不耐可,況此超擢於群彦之上衆望之外,尤非微分之所安也,所以逡巡踧踖,歷屢日而不敢爲叩謝之計也。玆瀝衷懇,仰籲黈纊之下,欲望聖慈,俯垂鑑燭,還收臣新授資級,以重名器,俾安私分焉,臣無任云云。答曰,省疏具悉。卿其勿辭行公。
庚辰二月初四日申時,上御重熙堂。藥房入診,時原任大臣·師傅·奉朝賀·時原任賓客·閣臣·春坊及桂坊·承史·入直玉堂同爲入侍時,都提調李裕元,提調閔謙鎬,副提調李載完,記事官金鶴善,待敎宋秉瑞,別兼春秋李起鍾·金炳吉,行左承旨李應夏,行右承旨徐相岳,左副承旨閔泳奎,右副承旨洪永禹,同副承旨姜,記事官申德均,別兼春秋朴斗陽·李重七,領敦寧洪淳穆,奉朝賀姜㳣,判府事韓啓原,右賓客李載冕,左副賓客趙寧夏,右副賓客沈舜澤,原任提學金輔鉉·鄭基世·金炳德,提學金炳始,原任直提學李㘾·趙成夏·南廷順·李鎬俊,檢校直提學尹滋悳·鄭範朝·趙慶鎬,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽·李鎬翼·尹用求,原任直閣金永哲,檢校直閣金興均·趙同熙·沈相薰,直閣洪英植,原任待敎趙鳳夏·李秉文·洪淳馨,輔德閔昌植,兼輔德金性均,弼善洪英植,兼弼善趙龍鎬,文學李命宰,兼文學李軒卿,司書金學洙,兼司書李輔榮,說書鄭寅興,兼說書宋秉瑞,左翊衛金右根,右翊衛閔泳肅,左司禦李龍和,右司禦徐夏淳,左翊贊洪輔燮,右翊贊金奭熙,右衛率洪淳一,左副率張熙,右副率金疇鉉,左侍直韓昌錫,右侍直徐相熙,左洗馬閔應植,右洗馬尹秉綬,副校理尹錫圭,修撰趙秉翊,以次進伏,醫官李章赫·李海昌·高·李肯鉉,進伏楹外訖。上曰,史官分左右。裕元,進前奏曰,春日溫和,邇來初有矣,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣度,何如?上曰,一向平順矣。裕元曰,醫官待令,使之入診乎?上可之。章赫等,以次入診,退伏楹外訖。裕元曰,脈候奏之。章赫等,起伏奏曰,脈候左右三部調均矣。裕元曰,醫官,使之先退乎?上可之。裕元曰,世子宮凡節快復,今已梳洗,拱手侍坐,如此慶會,臣等初覩矣。上曰,果然快蘇,比前顯勝,奇幸奇幸。淳穆曰,自初至今,次第康復,今爲梳洗,是乃天之所助矣。㳣曰,睿度比前尤勝,伏不勝慶祝,眼彩明朗,天根甚高矣。昨日入侍,未得祗候,區區下情,甚爲悵缺,今獲仰瞻,賓爲欣忭矣。上曰,誠然矣。天根常時稍低,痘後漸高矣。最應曰,天根漸高,瘢痕今旣向復,氣度平順,不勝慶祝矣。上曰,昨日奉朝賀入侍時,世子見奉朝賀孫,謂以甚妙矣。世子宮曰,又有他孫乎?㳣曰,只有此孫矣。世子宮曰,年爲幾何?㳣曰,爲十七歲矣。世子向裕元曰,今日可謂新重熙堂矣。裕元曰,萬事從新,睿敎至當矣。㳣曰,臣有所仰達於邸下者,大殿中宮殿所欲行者,一一行之,所不欲行者,一一勿行之焉。世子宮曰,此言是矣。啓源曰,睿痘康復,如此慶會,不勝欣忭,而登筵諸臣,皆欲仰瞻,暫爲出次,恐好矣。世子宮出次,還爲入次,上命世子分筆墨于大臣,裕元等,以次祗受訖。上曰,此亦英廟·正廟朝故事也,在日省錄矣。裕元曰,臣則日前,先有祗受者,而諸大臣及諸臣,今亦祗受,莫非稀貴之事矣。淳穆等,各陳榮感之忱。上曰,故相臣洪樂性所受之事也。裕元曰,向日下詢洪相祀孫,而臣未記得,無以仰奏,出來聞之,則是永安尉之祀孫,故參判祐健之子矣。上曰,然乎?淳穆曰,此大臣,正廟朝恒稱以福相矣。㳣曰,洪承五,亦甚端飭矣。上曰,年今幾何?淳穆曰,臣常見之,似今二十餘歲,而其爲人端妙矣。世子向裕元曰,梳首見之。裕元,進前仰瞻,世子宮曰,愼之,油尙未乾矣。上曰,尙未盡梳故云也。淳穆曰,徐徐盡梳爲好矣。上曰,世子勸予讀書,口誦曰若稽古矣。裕元曰,身敎之方,日前仰奏,而勸上讀書,尤爲欽仰,事事不可忽,如此矣。淳穆曰,此所以遇物則誨,而讀書之觀感,有如是矣。上曰,世子今已快復,間日問安,今當置之矣。仍命書傳敎曰,藥房間日問安,自明日勿爲之。出傳敎裕元起伏奏曰,臣等,在藥院五十餘日,日承春宮諸節,雖不仕進,無異在公之時,今承問安勿爲之敎,保護之忱,愈久愈切,然勿爲之敎,實是慶幸,從可無議藥之事矣。上曰,卿言果然矣。世子宮,着皁帕而出謂曰知之乎?上曰,自內稱皁帕,而自前有之,老境每着此帕,外間謂之周帕矣。㳣曰,英廟時,有獻綿褥者,鋪設幾日,至有還爲出給之事矣。上曰,自內只有鋪席,前無褥屬,自內傳言,予亦聞之,其時敎曰,設此以後,甚煖且便,輒有惰意,爲念民生飢寒,不可徒安,故還給矣。上曰,世子云好聖,而欲見聖人矣。㳣曰,非徒好聖人,邸下,若行聖人之道,則卽今之聖人矣。世子宮曰,然矣而欲行之也。最應曰,慶科增廣試期漸近矣,四道京試官,令政院,政官牌招開政,差出,何如?上曰,依爲之。出擧條上命史官就座,仍命大臣先退,又命退,諸臣以次退出。
庚辰二月初四日三更,上御重熙堂。科次·在院承旨同爲入侍時,行都承旨李載完,行右承旨徐相岳,右副承旨洪永禹,記事官申悳均,記事官金命來,別兼春秋金炳吉,讀券官領議政李最應,行吏曹判書宋近洙,行上護軍洪祐吉,行護軍趙康夏,吏曹參判李正魯,行護軍金昌熙,對讀官行副護軍李鎬翼·金性均·李裕承·金弘集·趙東弼,刑曹參議鄭元夏,副司果趙龍鎬,宗親府正李輔榮,正言閔泳駿,副司果朴斗陽·李容稙,以次進伏訖。上曰,史官分左右。仍命試券入之。最應曰,書等何以爲之乎?上曰,三張,書正三下,之次二十二張,書草三下,之次七十五張,皆書次上。最應書等訖。上曰,對讀之。容稙,讀第一張至一句,上命止之。載完曰,坼封何以爲之乎?上曰,承旨坼封。仍敎曰,在院承旨,同爲入侍。載完,坼封讀奏,至第二張。上曰,是誰某乎?載完曰,臣未曾識矣,至第三張。上曰,李勛卿,是誰某乎?載完曰,李軒卿之弟,而演光之子也。上曰,此家科聲,雙栢堂後稀貴矣,今又參榜,奇幸也。上曰,別兼書草榜,兼史坼封。載完讀奏,至五張。上曰,承旨輪回讀之。相岳·永禹,遞讀奏訖。上曰,入格儒生中韓錫之名字,與父名皆同矣,草榜目中考準,可也。載完曰,考準則父名名字外,年數亦同,果是一人矣。上命榜目中韓錫名字拔去。仍敎曰,韓錫珪·韓錫謨,似是雷同,考準於榜目,可也。載完曰,此是兄弟也,非疊呈矣。最應曰,近日士習,極爲寒心,而何至於此乎?罔念法意,徒貪科慾,鄕儒之習,每多如是矣,此等惡習,若不懲戒,此弊去去益甚矣。今番則期蒙別般處分,然後士可懲習,而嚴飾於四館所,俾杜後弊,恐好矣。上曰,士習,豈可如是乎?極爲無嚴,而今番慶會,異於他時,特爲安徐,更毋敢如前之意,分付於四館所,可也。最應曰,聖敎,特出於包容涵育之德,臣不勝欽誦萬萬,而謹依下敎,各別嚴飭矣。仍奏曰,同名二張,卽爲拔去乎?上可之。最應,書拔字,仍奏曰,二張今已拔去矣,預次二張書等乎?上可之。最應,擇預次中二張書等訖。載完,坼封讀奏訖。上曰,試券今已書等矣,此二張,書於榜末也。仍命書傳敎曰,日次儒生殿講,以製代講,賦居首三下一幼學沈遠彬,三下二幼學洪鍾協,三下三幼學李勛卿,竝直赴殿試,之次草三下幼學金夔元·金鍾律·沈魯正,童蒙金泰淵,幼學金炳億·朴藝秉·李有奭,竝付之進士榜末,之次草三下幼學韓錫珪等十五人,竝直赴會試,之次次上幼學洪時元等十五人,竝給二分,之次次上幼學尹弼炳等十五人,竝給一分,之次次上幼學趙爰夏等二十人,竝付之監試初試榜末,之次次上生員李奎亨等二十五人,各奎章全韻一件賜給。出傳敎又命書傳敎曰,入格儒生,明日待令。出傳敎仍命試官先退,又命史官就座,又命退,諸臣以次退出。
上在昌德宮。停常參·經筵。
藥房提調閔謙鎬,右副承旨洪永禹啓曰,伏未審夜間,聖體若何,寢睡·水制之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪永禹啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
徐相岳啓曰,左副承旨閔泳奎,今日不爲仕進,卽爲牌招,何如?傳曰,允。
洪永禹,以內醫院提調意啓曰,副提調李載完,今日問安,不爲仕進,卽爲牌招,何如?傳曰,允。
以吏曹參議,李容佐牌不進罷職傳旨,傳于洪永禹曰,只推。
注書金鶴善病,代以金喜洙爲假注書。
傳于洪永禹曰,入格儒生入侍。
傳于洪永禹曰,藥院都提調有闕之代,前望單子入之。
內醫都提調前望單子入之,判府事韓啓源落點。
傳于洪永禹曰,藥院提調許遞,前望單子入之。
內醫提調前望單子入之,尹滋悳落點。
傳于洪永禹曰,行護軍趙慶鎬,都摠管除授。
吏曹,行護軍趙慶鎬,今加資憲都摠管除授事,承傳。
兵曹,都摠管單,趙慶鎬除授事,承傳。
兵曹口傳政事,大護軍單趙慶鎬。
洪永禹啓曰,卽者奉常寺官員來言,明日訥魚薦新時,提調一員,當爲監封,而都提調金炳國,有身病,提調未差,不得擧行云,未差之代,政官牌招開政,差出,何如?傳曰,未差之代,前望單子入之。
奉常提調前望單子入之,宋近洙落點
洪永禹啓曰,行大司憲鄭健朝,執義趙重弼,掌令兪致一牌不進,李泰燮,持平權鍾崙·蔡章五在外,監察茶時之意,敢啓。傳曰,知道。
以大司諫張世容,司諫姜周用,獻納吳壽煥,執義趙重弼,掌令兪致一牌不進罷職傳旨,傳于洪永禹曰,只推。
洪永禹啓曰,行都承旨李載完,不爲仕進,行左承旨李應夏式暇,行右承旨徐相岳式暇出去,左副承旨閔泳奎牌不進,同副承旨姜內閣進,院中只有臣一人,伴直無人,同副承旨,卽爲牌招,何如?傳曰,允。
以左副承旨閔泳奎牌不進罷職傳旨,傳于洪永禹曰,只推。
洪永禹啓曰,同副承旨姜牌不進,伴直無人,左副承旨閔泳奎,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以同副承旨姜牌不進罷職傳旨,傳于洪永禹曰,只推。
洪永禹,以兵曹言啓曰,因承政院啓辭,邊將應薦不薦人,令該曹察推事,允下矣。行護軍申在鱗·李承淵·李玄瑞,軍器寺副正申楨,軍資監正南廷吉,俱爲應薦而不薦,竝依法典,推考警責,何如?傳曰,允。
領府事李裕元箚曰,伏以臣於嚮日,特奉藥院之職,卽有入侍之命,不俟駕屨,蹶登筵,獲瞻世子宮痘候平順,率醫直議藥廳,朝夕請診,間日昵覲,周旋於咫尺之地,詳察於動定之間,和氣洋溢,瑞彩藹蔚,進則仰天顔之有喜,退則見群情之胥欣,居然旬三之期,輪直撤罷,旋伏承問安勿爲之敎,仰認睿度,克復天和,已臻勿藥,懽忭攅頌,孰有大於此慶乎哉?臣之一心保護,愈久愈切,何敢言私,而臣留京邸,已數箇有而歲又改矣。若用新春放假故事,暫許臣往來鄕廬,是亦恩數中事也,不避煩瀆,仰干崇聽。伏望聖上,亟遞臣內局都提擧之銜,千萬幸甚。取進止。答曰,省箚具悉卿懇。間日問安,今已寘之,卿以保護之職,安得無慶幸乎?所辭藥院之任,今姑勉副,卿其諒之。仍傳于洪永禹曰,此批答,遣史官傳諭。
行吏曹判書宋近洙疏曰,伏以惟天惟祖宗,垂隲我家邦,王世子邸下痘候康復,睿度萬安,亦惟我王大妃殿下寶齡,光躋五旬,縟儀次第誕擧,慶忭中外惟均。仍伏念臣以疎逖庸闇,萬無一近似於見帶之任,而辭不獲命,冒沒出膺,適値慶會,未敢言私,淟涊盤礡,居然爲數個月日,而亦已行京察之事矣。伎倆畢露,嗤點四至,以臣觀臣,亦且不成貌樣,而第大政,卽銓官之苽限也,雖古之名碩,一經大政,無有不必辭乃已,遂成銓家故事,故臣於昨臘以來,耿耿一念,屈指是俟,冀幸得解職名,安心調病矣。不料三告加由之命,忽下於此際,臣誠錯莫惝怳,繼以駴惑。噫,職重任鉅,不可瘝也,年衰病痼,不可强也,莫非臣必遞之端,而至於大政以後,猶且蹲冒,日復一日,恬若固有,則眞所謂不識世間有羞恥事者,臣雖昌披顚頓,全失所守,亦自謂汚不至此之甚也。況臣鄕曲謏陋,甚於聾瞽,幸賴我殿下,憫臣儱侗,隨事指敎,臣亦感激恩私,奉而周旋,獲免目下大戾,而揆以設官分掌各盡其職之義,則已舛矣,此蓋臣惛不勝任,致勞聖慮,而淸朝銓選之規,緣臣壞了,每自循省,不覺惶汗浹背,又焉用彼銓官爲哉?且臣病情,屢煩疏籲,庶幾淵鑑之所照燭,而一自政席退後,證形越添,昨又觸冒,昏仆委貼,不省四到,以若見狀,萬無時日內彈束之望,玆敢悉暴情實,仰干宸嚴。伏乞聖慈,念重任之不可虛縻,諒臣言之非出飭讓,將臣職名,亟行鐫斥,以幸公事,以安私分焉,臣無任云云。答曰,省疏具悉。長銓重任,何可輕遞?卿其勿辭行公。
行兵曹判書金炳德疏曰,伏以臣冒叨本兵,今已歲易燧而月又胐矣。較才挈職,何嘗有一毫可以擬議稱似者,而始也衷懇之略控,未克孚格,繼焉慶會之荐溱,不敢瀆擾,淟涊盤泊,日復一日,遂値京察旣迫,黽勉塗抹,是豈臣素所計慮者哉?臣器幹本自淺劣,神識近益昏謬,統轄宿衛,無以申韜鈐之律,注措流品,無以副韎韋之望,句校儲胥,無以裕支調之資,此已臣有僨無補,莫宜久據之實,而況又稟受甚嗇,衰疾遽及,脚痿而不利於趨步,髀刓而不任於騎乘,身弱筋脆而不能勝櫜鞬,凡在陪扈之列,頓失觀瞻之儀,如是而猶欲强淹,不恤披昌,則拚廉壞恥,縱屬臣身,其於隳戎政而招官箴,何哉?且臣見狀,値玆節換,重添宿祟,積聚頻肆,而五內煩懣,風火迭發,而四體顫掉,眠食俱阻,晝宵呻囈,自力陳就,其勢末由。惟有早釋擔夯,庶可少贖愆尤,匪直以旣勘大政,認若箇滿而爲此求解也,玆敢披瀝陳籲,仰干崇聽。伏乞聖慈,諒臣情之非爲規占,念重任之不宜久瘝,亟遞臣所帶中權之銜,俾有以公私耦幸焉,臣無任云云。答曰,省疏具悉。本兵重任,何可輕遞?卿其勿辭行公。
庚辰二月初五日申時,上御重熙堂。入格儒生入侍時,右副承旨洪永禹,記事官申悳均,記注官梁禹濬,別兼春秋金炳吉,以次進伏。幼學沈遠彬·洪鍾協·李勛卿·金夔元·金鍾律·沈魯正·朴藝秉·黃峕淵,進士李徽圭,生員李中瓚,幼學洪時元·成周鎬·林羲相·洪文厚·沈在顯,生員李圭晳,幼學鄭春朝·尹達榮·朴勝悳·趙爰夏·宋鍾協·鄭萬朝·李容薰·李象翼·金喆鉉·李原學,生員李奎亨·趙衡夏,幼學金相喆·金允秀·申泰然·金甲均,生員徐相萬,幼學李裕寅,進士尹永萬,幼學李承榮·李命珪·李晦根,生員姜載熙等,序立階下訖。上曰,史官分左右。永禹,進前奏曰,入格儒生中金泰淵等六十一人,有身病,不得待令,而待令儒生,使之陞堂奏職姓名乎?上可之。遠彬等,以次陞堂,奏職姓名,退立階下訖。永禹曰,儒生,使之頒賞行禮乎?上可之。永禹出楹外,頒賞行禮訖。上曰,今日異於他時,直赴三人,進士四人,承旨出去,竝爲進退,其外儒生,先爲出送也。永禹曰,招入院隷擧行乎?上可之。永禹出楹外,進退墨戲訖。上曰,儒生等,使之聯登階上,數年紀奏試券第一句也。永禹,使院隷擧行訖。上曰,儒生出送。仍命史官就座,又命退,諸臣以次退出。
上在昌德宮。停常參·經筵。
自卯時至未時,灑雨下雨,測雨器水深一分。
姜啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,山羊會萬戶李重華,方山萬戶李在會下直,各長弓一張·長箭一部·片箭一部·筒兒一箇賜給。
姜啓曰,行大司憲鄭健朝,執義趙重弼,掌令兪致一牌不進,李泰燮,持平權鍾崙·蔡章五在外,監察茶時之意,敢啓。傳曰,知道。
以大司諫張世容,司諫姜周用,獻納吳壽煥,執義趙重弼,掌令兪致一牌不進罷職傳旨,傳于姜曰,只推。
閔泳奎,以禁衛營言啓曰,本營中軍申在儉,身病甚重,勢難察任,今姑改差,何如?傳曰,允。
上在昌德宮。停常參·經筵。
姜啓曰,來十一日朝參日次矣,敢稟。傳曰,停。
又啓曰,來十一日輸對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨洪永禹,今日不爲仕進,卽爲牌招,何如?傳曰,允。
又啓曰,卽者社稷署官員來言,今此春享大祭神位版出安奉還時,提調一員,當爲進參,而都提調李裕元在外,提調沈舜澤有身病,不得進參云,提調卽爲牌招,何如?傳曰,允。
傳于洪永禹曰,以試券疊呈事,向有所筵飭,而士習不悛,極爲駭然,日前入格金炳億疊呈者,原榜目中,竝爲拔去,亦當依律嚴勘,而時値慶會,特爲安徐,此後則如此冒犯,無以容貸,自政院,嚴飭四館所。
傳于洪永禹曰,明日應製時命官,領議政爲之,試官則時原任文任·時原任賓客·閣臣·春坊及入直玉堂爲之。
傳于洪永禹曰,明日異於他日,未付軍職人,竝令該曹,口傳付軍職,使之入參於問安班。
傳于洪永禹曰,試所承旨,都承旨進去。
姜啓曰,行大司憲鄭健朝,執義趙重弼,掌令兪致一牌不進,李泰燮,持平權鍾崙·蔡章五在外,監察祭時之意,敢啓。傳曰,知道。
以大司諫張世容,司諫姜周用,獻納吳壽煥,執義趙重弼,掌令兪致一牌不進罷職傳旨,傳于姜曰,只推。
洪永禹啓曰,社稷署提調沈舜澤牌不進,推考傳旨,今方捧入,而神位版出安奉還時,當爲進參,如是違牌,事甚未安。更爲牌招,何如?傳曰,許遞,前望單子入之。
社稷提調前望單子入之,宋近洙添書落點。
兵曹,以李文永爲禁衛中軍。
洪永禹,以禮曹言啓曰,卽接宗廟署所報,則明日館學儒生應製試取時,本署官員,俱爲觀光云矣。依定式,以本曹正郞高永錫,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日館學儒生應製試取時,本署官員,俱爲觀光云矣。依定式,以本曹佐郞白時洽,假官差送,以爲代直後赴試之地,何如?傳曰,允。
又以孝徽殿享官意啓曰,今初八日應製時,參奉李洛應·李鼎漢,忠義李慶和·李象翼·金演植·沈宜奭,皆爲赴擧云,參奉代假官一員,忠義代假官二員,令該曹該府,依例差出,使之入番察任,何如?傳曰,允。
姜,以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,挾庭與排立將校·軍兵等處,乾犒饋分給之意,敢啓。傳曰,知道。
又以訓鍊都監言啓曰,本局別將權在銖,身病猝重,勢難察任,改差,何如?傳曰,允。
又以禁衛營言啓曰,謹依下敎,搶劍軍及排立軍兵等處,乾犒饋分給之意,敢啓。傳曰,知道。
行大護軍趙慶鎬疏曰,伏以邦籙無彊,天休滋至,春宮邸下痘候,遄獲康復,王大妃殿寶齡,光躋五旬,縟儀荐擧,慶忭普均。仍伏念臣,品姿駑下,百不逮人,厚被渥澤,輥到卿貳,反躬循省,常若集木。忽於日前,伏蒙周廬特除,進之以資憲階,臣誠瞠愕震駴,五內失守,自不覺惶汗之浹背也。臣聞德懋懋官,功懋懋賞,此爲古昔聖王馭世用人之道,蓋言官不可於無德,而賞不可於無功也,一官一賞,若是其難愼,今乃擧而畀之於闒茸賤臣,不少靳惜,聖意所在,臣未敢知,抑爲班資之可以循階而遷陞乎?抑爲績庸之可以酬勩而登進乎?揣分量材,耦無其名,臣素乏操守,貪戀寵榮,凡在官職,有授輒膺,今忽作此汗漫齟齬之說,以備邊幅崇飾之讓,則以臣視臣,亦自愧,況在他人,孰肯以實情信之?雖然三命之秩,卽朝家之所愼簡,八座之列,非凡夫之所濫據,其輕重崇卑,尤非前日之比也。夫神蓍之莖,所以蔭靈龜,而以之藉豕,則賤如茨蘝矣,蒼筤之實,所以飼文鳳,而以之芻牛則視如管稗矣。官秩之由人而軒輊,亦猶是焉,盈滿之懼,過福之災,固已臣一己事,而其在四方瞻聆,將謂淸朝官人之政,粹然一出於公乎?且臣聞在昔晟際,卿大夫進秩者,或徹巽章,旋聽收旨,至今傳之爲盛擧,其上下相與,忠愛交孚,蓋可想矣。服之不衷,參倚已熟,玆敢畢暴肝膈,仰瀆聰聽。伏乞聖慈,俯垂鑑諒,將臣新援資級,亟賜鐫改,毋褻公器,俾安私分焉,臣無任云云。答曰,省疏具悉。卿其勿辭行公。
行護軍金聲根疏曰,伏以臣有不敎之姪子炳億,日昨日次應製,以一身改名疊呈,至於參榜,臣於平日,若敎之以義方,詎至於此?罪涉欺罔,義難掩匿,玆敢冒悚陳章,仰瀆崇嚴。伏乞聖慈,亟降處分,依律勘處,以存公法,以安私分焉,臣無任云云。答曰,省疏具悉。當有處分矣。
上在昌德宮。停常參·經筵。
世子宮誕日,大殿·大王大妃殿·王大妃殿·中宮殿,內閣·政院·玉堂·朝庭二品以上·六曹堂上·兩司長官口傳問安。答曰,知道。世子宮,內閣·政院·玉堂·朝廷二品以上·六曹堂上·兩司長官單子問安。答曰,知道。
傳于洪永禹曰,禮房承旨,馳詣文廟,奉審摘奸以來。
以司謁口傳下敎曰,時原任大臣·奉朝賀·時原任賓客,閣臣·春坊及桂坊,宗親·儀賓·宗正卿·二品以上·六曹·兩司長官·承史·玉堂,當賜饌矣,留待。
傳于姜曰,今日異於他日,輕囚放釋。
傳于洪永禹曰,今日闕內入直軍及應製時挾庭軍·槍劍軍,令各其營乾犒饋。
傳于洪永禹曰,時原任大臣·奉朝賀入侍。
傳于洪永禹曰,科次入侍,諸承旨同爲入侍,
姜啓曰,今日應製磨墨,趁不待令,以致擧行之遲滯,事甚疎忽,極爲未安。當該進排官,所當重勘,而本院請推之外,無他可施之罰,何以爲之?敢稟。傳曰,特爲安徐。
傳于洪永禹曰,發遣吏郞,諸執事淸齋與否,摘奸以來。
姜,以三軍府言啓曰,卽接訓鍊都監所報,則今二月初九日習陣日次,而大將臣趙寧夏,有身病,不得行操云矣,敢啓。傳曰,知道。
又以兵曹言啓曰,謹依下敎,闕內入直軍等處,乾犒饋分給之意,敢啓。傳曰,知道。
又以訓鍊都監言,謹依下敎,入直與挾庭將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,銅龍門入直軍及應製時槍劍軍等處,乾犒饋分給之意,敢啓。傳曰,知道。
庚辰二月初八日申時,上御重熙堂。科次入侍,時原任大臣·奉朝賀·諸承旨同爲入侍時,行都承旨李載完,行左承旨李應夏,行右承旨徐相岳,左副承旨閔泳奎,右副承旨洪永禹,同副承旨姜,記事官金鶴善,別兼春秋朴斗陽·李容稙·李重七·閔泳駿·李起鍾,領府事李裕元,領敦寧洪淳穆,奉朝賀姜㳣,判府事韓啓源,領議政李最應,右賓客李載冕,左副賓客趙寧夏,右副賓客沈舜澤,原任提學金輔鉉·鄭基世·金炳德,提學金炳始,原任直提學李㘾·趙成夏·南廷順,檢校直提學趙慶鎬,原任直提學李鎬俊,檢校直提學尹滋悳·鄭範朝,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽,原任直閣李承純·洪殷謨,檢校直閣李鎬翼·尹用求,原任直閣金永哲,檢校直閣金興均·趙同熙·沈相薰,原任待敎趙鳳夏·李秉文·徐相翊·洪承億·洪淳馨·金圭軾,檢校待敎金演壽·閔泳煥,待敎宋秉瑞,輔德金性均,兼弼善趙龍鎬,文學李命宰,兼文學李軒卿,司書金學洙,兼司書李輔榮,說書鄭寅興,弘文提學閔台鎬,校理金裕成,副修撰李友會,以次進伏訖。上曰,史官分左右。裕元進前奏曰,今日淸溫,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣度,何如?上曰,太平矣,裕元曰,今日,卽世子宮生辰也,伏想嘉悅之心,又倍於前日,而臣等,仰瞻世子宮儀度,儼如成人,伏不勝慶忭之忱矣。淳穆曰,今當生辰佳會,尤不勝忭祝萬萬矣。㳣曰,今當六度生辰,又爲入侍,更瞻睿顔,臣等慶祝之忱,尤切萬萬矣。啓源曰,睿度倍勝於前,而且當今日,慶忭之忱,曷有其極乎?最應曰,睿度顯勝於前,而當此生辰,欣忭之忱,無以形達矣。上曰,世子順經痘候,又當今日,予心奇幸,尤倍於前矣。裕元曰,臣等下情,亦然矣。上曰,今日日候甚和暢,故使之侍坐,欲爲行氣而動作,猶勝於未痘之前矣。裕元曰,果然矣。上曰,東宮侍坐,每自五歲,而世子則自前年爲始,欲其聞見之廣矣。裕元曰,常常侍坐,甚好矣。上曰,朝者賜饌,而世子宮,每以數日不見卿稱道,亦以朝受之床,賜諸大臣同噉矣。裕元曰,兩度賜饌,旣飽以德,榮耀極矣,而睿念如彼,聖敎又如此,尤不勝感激矣。上曰,卿等姑留筵中,同見考試也。仍命大臣就座,又命賜饌于大臣以下諸臣。奏曰,臣敬奉聖敎,馳往義禁府,取考囚徒案,則無時囚故,仍往典獄署取閱囚徒案,則各司卽囚罪人金永鎭等四人,係是輕囚,故竝依傳敎放送之意,敢啓。上曰,知道。載完奏曰,大臣及命官以下出去時,金虎門仍留次,標信請出矣。上可之。挾侍跪授載完,載完跪受,以授賤臣,賤臣亦跪受,以授宣傳官,還爲侍立。上命考試,仍命諸試官同爲考試。載完曰,今番科取幾人乎?上曰,取百人。上曰,世子,俄於試券之始入來也,自取一張,今乃出給領相矣,此券何如也?裕元曰,一篇果是圓滿無欠,合置第一矣。世子宮,睿筆書賜諸相臣,各爲奉受訖。上曰,俄者世子所書字,見之否?裕元曰,煌煌睿墨,可見氣象,而臣等光榮極矣。淳穆曰,特賜睿墨,榮光所被,同朝動色。㳣曰,睿墨之賜,榮耀極矣,而奉壁敬覽,以爲傳家之寶矣。啓源曰,睿墨特賜,榮耀極矣,感激切矣。上命編次。最應曰,書等何以爲之乎?上曰,上五張,書正三下,之次書草三下二十二張,之次竝書次上。最應書等訖,秉瑞讀奏第一券,至四句。上曰,止之。仍命承旨坼封,斗陽坼封,載完讀奏封內訖後,最應奏曰,入格人中違格者,依法典拔去,何如?上曰,依爲之。出擧條最應曰,二張今已拔去矣,預次中二張書等乎?上可之。最應,擇預次中二張書等,載完,坼封內讀奏訖。上命書傳敎曰,館學儒生應製賦居首三下一幼學申應善,三下二幼學鄭益朝,三下三幼學咸遇復,三下四幼學尹胄鉉,三下五進士金祐性,竝直赴殿試,之次草三下幼學金鼎夏·李鎬永·趙秉喜·李範昌·李喬應·沈承九·李明逵,竝付之進士榜末,之次草三下幼學安景喆等十五人,竝直赴會試,之次次上幼學鄭憲植等十六人,竝給二分,之次次上幼學姜永瑞等十七人,竝給一分,之次次上幼學權達燮等二十人,竝付之監試初試,之次次上生員金明鉉等二十人,各奎章全韻一件賜給。出傳敎又命書傳敎曰,七十以上人之今日入格,事甚稀貴,幼學安景喆·金利濬,亦爲付之進士榜末。上曰,內閣所在八子百選,幾許乎?炳始曰,詳考後可知矣。上曰,所在書冊中未備者,行關於完營·嶺營,開刊以來也。炳始曰,謹依下敎行關矣。上命書傳敎曰,入格儒生,明日待命。出傳敎上曰,卿等曉頭赴公,夜深未退,能不憊困乎?裕元曰,慶祝之中,連蒙恩飽,不所知惓矣。仍奏曰,世子宮侵夜侍立,有妨調攝之節矣,還內就寢,似好矣。上命世子宮入內。仍敎曰,世子入內,大臣先退。仍命史官就座,又命退,諸臣以次退出。
上在昌德宮。停常參·經筵。
徐相岳啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
又啓曰,左副承旨閔泳奎,今日不爲仕進,卽爲牌招,何如?傳曰,允。
備忘記,玉江萬戶劉貞斅,幕嶺萬戶金學起下直,各長弓一張·長箭一部·片箭一部·筒兒一箇賜給。
傳于徐相岳曰,禮房承旨,馳詣社稷,奉審摘奸,仍詣受香諸處,奉審摘奸以來。
注書申悳均病,代以韓景爀爲假注書。
傳于徐相岳曰,入格儒生入侍。
徐相岳啓曰,行大司憲鄭健朝,執義趙重弼牌不進,掌令兪致一差祭,李泰燮,持平權鍾崙·蔡章五在外,監察茶時之意,敢啓。傳曰,知道。
以大司諫張世容,司諫姜周用,獻納吳壽煥,執義趙重弼牌不進罷職傳旨,傳于徐相岳曰,只推
徐相岳啓曰,行都承旨李載完,行左承旨李應夏不爲仕進,左副承旨閔泳奎牌不進,右副承旨洪永禹監祭進,同副承旨姜式暇出去,院中只有臣一人,伴直無人,行左承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔泳奎牌不進罷職傳旨,傳于徐相岳曰,只推。
徐相岳,以議政府言啓曰,日本公使,旣課歲專來矣。其在交隣之誼,宜有四謝之擧,修信使,令該曹差送,而起程日字,從當擇定,先以此意,通報館中事,分付東萊府使處,何如?傳曰,允。
又以三軍府言啓曰,卽接禁衛營所報,則今二月初十日習陣日次,而大將臣申正熙,有身病,不得行操云矣,敢啓。傳曰,知道。
又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
又以刑曹言啓曰,全羅道追到配狀本中,海南李在源,礪山金吉伊,茂長梁柱心,興陽姜洪善,光陽宋仁碩,南原權遇周,康津韓鳳三,南平田恕謙,光州張在根,和順徐士勳,長城李炳龍,道內定配罪人羅州宋甲孫,珍島張正鉉,珍山申宗默,長興金允心,官婢玉仙,綾州元亨倫,羅州韓鳥越,海南李正演,錦山金順玉,海南丁日爀,蝟島僧遇哲,礪山屠奴興哲,長水金致連,羅州姜京化,錦山梁相玉,雲峯朴始遠,寶城李抉億等,放字書下,興德金春得,減等定配事,書下矣。謹依書下,金春得,光陽縣減等定配所押送,上項蒙放海南李在源等,竝卽放送事,分付道臣之意,敢啓。傳曰,知道。
又以刑曹言啓曰,各道追到配狀本中,江原道蔚珍金周鉉,橫城李時稙,襄陽尹袁圭,平海李基中,平昌南尙弼,江陵金碩俊,狼川金次孫,平昌李春發,忠淸道天安林奉玉,結城金石俊·安京默,沃川金錫顯,黃磵朴來翰,丹陽金七用,天安金龍巖,永春金沙邑士里,靑山尹先伊,淸州韓錫瓓,淸風崔仲淵,連山朴昌淳,文義韓萬年同,庇仁高仁哲,沃川鄭泰奎,恩津金道斤,天安宋珍九,林川姜智馨,陰城黃宗吉,沃川林宗敎,禮山金水億,魯城金玉得,本道發配未至配所秩,延安金者斤老未,密陽裵學連,黃海道信川李允國,瑞興朴好辰,遂安朴桂升·郭一坤,豐川金學柱,兎山鄭日星,豐川安致明,信川卓東彬,谷山金柱石,本道發配未至配所秩,河東康大吉,文義金德三,博川李相辰,堤川崔治圭,珍山金千文,靑山金在文,鎭海尹行權,平安道陽德李秉夏,孟山金在吉,熙川洪鍾五,中和李益會,雲山張基甫·李汶燦,本道發配未至配所秩中,端川崔應海,慶尙道眞寶金性五,聞慶朴遇鍾,淸道吳愼泳,星州郭允東,草溪具然命,善山高五生,熊川金基伯,咸鏡道明川金河同,甲山梁啓興,洪原申鳳巖·梁禹川等,放字書下矣。謹依書下,竝卽放送事,分付各該道臣之意,敢啓。傳曰,知道。
庚辰二月初九日未時,上御重熙堂。入格儒生入侍時,右承旨徐相岳,記事官金鶴善,記注官梁禹濬,別兼春秋朴斗陽,以次進伏。幼學申容善·鄭益朝·尹胄鉉,進士金祐性,幼學李鎬永·趙秉喜·李範昌·安景喆·閔炳漢·金顯庘·兪承濬·李喜永·權達燮等,序立階下訖。上曰,史官分左右。相岳奏曰,入格儒生中,咸遇復等八十七人,未及待令矣,待令儒生等,使之陞堂,奏職姓名乎?上可之。容善等,以次進前,奏職姓名訖。相岳曰,儒生等,使之行禮乎?上可之。儒生等行禮訖。上曰,此科異於他科,雖雨濕,不可無進退呼新之擧,直赴與進士外,儒生竝出送,而直赴進士,則翰林,出楹外呼新來,而進退墨戲,可也。相岳曰,招入院隷,使之擧行乎?上可之。斗陽,出楹外,再三進退墨戲,上命誦試題與試券,容善等,誦奏題與初句訖。上命退出,仍命史官就座,又命退,承史以次退出。
上在昌德宮。停常參·經筵。
藥房都提調韓啓源,提調尹滋悳,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
徐相岳啓曰,合辭方張之時,諫院無詣臺之員,事甚未安。未署經外,呈告人員,竝卽牌招,何如?傳曰,允。
洪永禹啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
又啓曰,同副承旨姜,今日不爲仕進,卽爲牌招,何如?傳曰,允。
備忘記,公州營將柳昌烈下直,長弓一張·長箭一部·片箭一部·筒兒一箇賜給。
徐相岳啓曰,行左承旨李應夏牌不進,伴直無人,左副承旨閔泳奎,旣有只推之命,更爲牌招,何如?傳曰,允。
傳于洪永禹曰,疏批誤下之中官朴漢應,從重推考。
傳于洪永禹曰,吏曹判書有闕之代,行知三軍府事趙寧夏除授,吏曹判書單,趙寧夏除授事,承傳。
注書金鶴善病,代以鄭承鉉爲假注書。
以大司諫張世容,司諫姜周用,獻納吳壽煥牌不進罷職傳旨,傳于洪永禹曰,只推。
以同副承旨姜牌不進罷職傳旨,傳于洪永禹曰,只推。
以左副承旨閔泳奎牌不進罷職傳旨,傳于洪永禹曰,只推。
洪永禹啓曰,卽者別兼春秋朴斗陽,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪承憲·金學洙·金文鉉·趙秉升·閔泳煥·金炳吉·李容稙,竝卽牌招,推移入直,何如?傳曰,允。
傳于洪永禹曰,增廣初試日字,更爲擇入。
徐相岳,以三軍府言啓曰,卽接御營廳所報,則今二月十一日習陣日次,而大將臣李景夏,有身病,不得行操云矣,敢啓。傳曰,知道。
洪永禹,以禮曹言啓曰,傳曰,增廣初試日字,更爲擇入事,命下矣。令日官韓應翼,更爲推擇,則進士鄕·漢城試初試,今二月二十六日,生員鄕·漢城試初試,同月二十八日,文武科鄕·漢城試初試,來四月初三日,雜科初試,同月十二日俱吉云,以此日定行,原粘目中,改付標以入之意,敢啓。傳曰,知道。
洪永禹,以御營廳言啓曰,本廳別將申樂熙,前任黃海水使,千摠鄭元基,前任椒島僉使,愼容九,前任東津僉使,騎士將金洛輝,前任坡知僉使,俱在任所,上來尙遠,久曠可悶,竝改差,何如?傳曰,允。
領府事李裕元疏曰,伏以臣於昨年,荐控至懇,未遂宿願,屢煩王言,以年未至,申複爲敎,臣感激惶隕,非不知聖意攸在,而禮經之七十云者,聖人設爲此限,示後人勿踰而已,其實早晩先後,不必切切然以是爲拘,如二十冠·三十有室·四十强仕之制,亦未聞自古及今,必循此限,何獨於休致,而待七十乎?臣始仕之初,已是糊糊塗塗,毫無謀慮,爲國效忠,況乎五十無聞,七十奄迫,分所當退,不遑他恤也。噫,古之人臣,受知受憐於君父者,凡有幾人,而臣旣受知於聖明,敢不望受憐於愛欲生之下也哉?臣化育中物,義當剖心磨踵,以報所天,而奈緣氣血敗甚,百倍疇曩,一床上下,必待傍人攙扶,一息行走,必至連聲喘呷,不啻朝露之危,鴻毛之輕也,似此見狀,不惟自厭其餘榮,且又自厭其餘生,古語所謂朝中無不休之官,世上無不盡之年者,政爲臣道也。殿下至此,當破姑息,當裁恩數,以保微節,則在熙朝退臣,正以全臣,在私義乞身,正以許身,今雖寄生畎畮,枯朽同歸,國有大慶則至,國有大議則至,臣豈欲長往浼浼,便訣明時,不念受知受憐之眷,只誦知足知止之戒乎?千鍾之祿,辭之甚易,一言之重,決之甚難,臣言已決,臣祿可辭,與其齎志費年,無寧疾聲哀籲,不避猥屑,冒入文字。伏乞天地父母,俯垂鑑亮,亟許三字銜,俾得遂性於生成陶甄之澤,千萬顒祝,臣無任云云。答曰,省疏具悉卿懇。卿之課歲此懇,誠支離矣。假使年至而衰邁,中外事務,一無所爲憂,予於卿,有不可決然相捨,顧今日國計民隱,果何等時也?維持牽補,惟有倚賴於老成之地,況卿之筋力神識,少無減損,已有所稔知於三數月議藥召接之時,卿雖復申前說,遽爾告退,其何可奉副乎?卿其體予至意,更勿以此相聞。仍傳于洪永禹曰,此批答,遣史官傳諭。
行吏曹判書宋近洙疏曰,伏以臣,以情以病,義在必遞,敢控危悃,祗俟燭諒,反下溫批,終靳允許,繼有社稷太常提擧之命,如臣無似,徒紆聖眷,莫非臣誠淺辭拙,不足以仰孚宸衷,惶感之外,冞不勝愧恧而已。竊惟我殿下,禮使群工,苟有情願,靡不曲遂,臣獨何人,未蒙一視之澤,古人所謂哀之命也,不哀之亦命也者,政爲臣今日準備語也。假使臣,人器相當,精力能逮,固不宜久據重任,用妨賢路,況臣譾劣,尸居其位,一日二日,徒增狼狽,臣亦四維中物也,更以何顔,冒入銓席,不願一己之廉防,不畏一世之譏嘲也耶?臣之自矢于中者,斷斷以不獲請則不已,爲究竟義諦,庸敢不避瀆摬,冒萬死更籲。伏乞天地父母,特加矜察,將臣本兼諸識,亟賜鐫遞,俾全微諒,公私幸甚,臣無任云云。答曰,省疏具悉。卿之苦懇,旣如此,長銓之任,依施。
別兼春秋朴斗陽疏曰,伏以臣母,風眩宿症,今當日候之不調,一倍添劇,委頓床玆,促臣歸視,臣聞此報,方寸煎熬,玆敢忙陳短章,徑出禁扄。伏乞聖慈,俯垂鑑諒,遞臣之職,治臣之罪,俾法紀存而私分安焉,臣無任云云。答曰,省疏具悉。爾其勿辭救護。
上在昌德宮。停常參·經筵。
洪永禹啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于洪永禹曰,禮房承旨,馳詣受香所,奉審摘奸以來。
以別兼春秋洪承憲·金學洙·金文鉉·趙秉升·閔泳煥·金炳吉·李容稙牌不進罷職傳旨,傳于洪永禹曰,只推。
洪永禹啓曰,左右史不可不備,別兼春秋洪承憲·金學洙·金文鉉·趙秉升·閔泳煥·金炳吉·李容稙,旣有只推之命,竝卽牌招,推移入直,何如?傳曰,允。
傳于洪永禹曰,前領議政,判府事,下批。
洪永禹啓曰,前領議政,判府事下批事,命下矣。政官牌招開政,何如?傳曰,允。
傳于洪永禹曰,秋曹堂上,竝許遞,今日政差出。
傳于洪永禹曰,呈告工曹判書,知經筵·知春秋·泮長,竝許遞,今日政差出。
傳于洪永禹曰,在外戶曹參判許遞,今日政差出。
傳于洪永禹曰,呈告兵曹參知許遞,今日政差出。
傳于洪永禹曰,吏曹判書,疏批已下,卽爲牌招。
傳于洪永禹曰,士之經經緯史,學爲儒宗,豈欲高尙其志,獨善其身而已哉?蓋將以蘊抱於中者,發揮展鋪,燦然有經濟致澤之妙,卽吾道之有體有用也。爾以宿儒碩學,固守東岡,而聲問攸及,黯然日章,向除六品之職,亦出於好賢如渴之意,爾不必更事巽讓,況今震邸順痘,邦慶維新,谷芻澗槃,必當有懽忭戀結之忱矣。頒賜之物,是遇慶覃及於宮僚者,爾其安心領受,幡然改圖,卽爲簉朝事,遣地方官,傳諭于宋山林。
兵曹口傳政事,大護軍單鄭範朝。
洪永禹啓曰,行大司憲鄭健朝,執義趙重弼,掌令兪致一牌不進,李泰燮,持平權鍾崙·蔡章五在外,監察茶時之意,敢啓。傳曰,知道。
以大司諫張世容,司諫姜周用,獻納吳壽煥,執義趙重弼,掌令兪致一牌不進罷職傳旨,傳于洪永禹曰,只推。
洪永禹啓曰,行都承旨李載完,行左承旨李應夏,不爲仕進,行右承旨徐相岳,式暇出去,左副承旨閔泳奎,廚院進,同副承旨姜內閣進,院中只有臣一人,伴直無人,同副承旨,卽爲牌招,何如?傳曰,允。
又啓曰,同副承旨姜牌不進,伴直無人,左副承旨閔泳奎,所當牌招,而拘於廳規,不得請牌,何以爲之?敢稟。傳曰,牌招。
以同副承旨姜牌不進罷職傳旨,傳于洪永禹曰,只推。
洪永禹啓曰,左副承旨閔泳奎牌不進,伴直無人,同副承旨姜,旣有只推之命,更爲牌招,何如?傳曰,允。
以左副承旨閔泳奎牌不進罷職傳旨,傳于洪永禹曰,只推。
洪永禹,以吏曹言啓曰,慶科增廣別試生進初試時監試官,例以文監察分差矣。蔭官二員,依近例作窠,權付司果,其代,當以槐院參上差出,而可擬之人乏少,以曾經臺侍,排擬以入之意,敢啓。傳曰,知道。
又以吏曹言啓曰,昭寧園守奉官白東學,以其身病,呈狀乞遞,改差,何如?傳曰,允。
又以吏曹言啓曰,成均館典籍金炳吉·黃學秀,忠淸道都事蔡東夏,俱以身病,呈狀乞遞,竝改差,何如?傳曰,允。
又以兵曹言啓曰,前領議政李最應,判府事下批事,命下矣。領中樞一窠,判中樞二窠,他大臣及輔國判書,俱爲見帶,依例從座目,輔國判中樞李宜翼,降付知中樞,其代下批,而知中樞,時無見窠,作闕下批之意,敢啓。傳曰,知道。
有政。吏批,行判書趙寧夏進,參判未差,參議李容佐牌招不進,右副承旨洪永禹進。以趙慶鎬爲刑曹判書,李敦相爲工曹判書,李載兢爲戶曹參判,金奎運爲刑曹參判,徐夔淳爲兵曹參知,趙準永爲刑曹參議,李應辰爲大司成,任應準爲知經筵,洪淳馨爲知春秋,閔泳翊爲同成均,蔡東夏·宣俊采爲典籍,崔在鶴爲昭寧園守奉官,李在夏爲順昌園守奉官,沈觀燮爲忠淸都事,兼執義三單,尹祖榮·李喜元·魚允中,兼持平單,趙秉翊。
兵批,行判書金炳德病,參判尹榮信病,參議金載瓛進,參知未差,右副承旨洪永禹進。判府事單李最應,知事單李宜翼,同知單趙學心,僉知三單尹光國·潘羲淵·朴根赫,上護軍宋近洙,大護軍閔台鎬·李用俊,護軍李正魯·李亮信·朴定陽,副護軍鄭元夏·徐鼎勳·金永哲·李昌鎬·趙贄顯,副司果權世圭·丁大英,以上竝單付,知事作闕單李用俊。
吏批,再政。以李秉纘爲敦寧都正,韓炳洙·金玉來爲監察,同春秋單洪淳馨,贈吏議趙學準,贈吏參例兼,贈僕正趙德泂,贈吏議,以上刑曹判書趙慶鎬兩代,故郡守韓益東,贈吏參例兼,故翊贊韓百源,贈吏議,故郡守韓鎭夏,贈僕正,已上副摠管韓喆愚三代。
以吏曹參議李容佐牌不進罷職傳旨,傳于洪永禹曰,只推。
傳于洪永禹曰,吏曹參判有闕之代,前望單子入之。
吏曹參判前望單子入之,李載完落點。
傳于洪永禹曰,都承旨有闕之代,前望單子入之。
承旨前望單子入之,閔泳翊落點。
洪永禹,以兵曹言啓曰,翊衛司左衛率金永謨,以其病難供職,呈狀乞遞,改差,何如?傳曰,允。
又以訓鍊都監言啓曰,本局中軍李冕熙,身病猝重,勢難察任,改差,何如?傳曰,允。
忠淸監司李明應狀啓,懷德縣監南廷麟牒呈內,卽者宋山林秉璿呈單內,以爲無狀賤品,久叨誤恩,積犯逋慢,縮伏私次,惟譴罰是俟。忽於夢寐之外,陞六恩除,特出內旨,聞命惝怳,歷日靡定,又接春坊吏所報,則以世子宮痘候康復,頒慶恩例,遽及賤臣,顧此草萊之踨,義不敢秖受,反復思惟,罔知攸措,玆敢具由仰籲。伏乞將此惶㦖之狀,卽賜報營,以爲轉達,俾蒙鐫解,還收濫賞,以安微分,千萬幸甚是如,故玆以牒報緣由,馳啓云云。踏啓字。
領議政李最應疏曰,伏以臣之所叨者,已是千萬不衷,宜去者,又非一二可計,而乍解旋紆,反徼寵章,薄訢仍冒,若涉崇飭,於焉中書日月,如彼其久矣。臣雖疏於料事,昏於恕己,亦粗知勢位之難久,豈不欲急流之勇退?第臣所處,身固不自有,家亦不遑恤,但知與宗國同休戚而已,所以廉隅焉不顧,笑罵焉從他,竊自印諸心矢諸口,質諸蒼蒼者,恭奉我聖上攸命,而鞠瘁後已,奈之何負山之肩,欲耐愈壓,擧鼎之筋,非强可支,見此雕題有事,星槎將泊,隨機應變,責在廟堂,而此使之來自丙子,年年課問,其所謂首相,卽一事事糊塗,奄奄癃疾者也。雖欲鎭服而素乏威望,非不殫竭而無奈耄聵,自甘彼焉用之譏,尙懷蹲不去之愧。況今霜髩又增一年,蒲質顯落幾層,㿉疝長爲腹中之隱寇,痰火闖作意外之客邪,奇奇雜症,種種危形,非惟鴻術程高之所難醫,雖以我聖慈愛欲生之德,亦恐無可救之藥,顧臣事情,吁亦悶且哀矣。如是而又諉趨走之恭,不卽疾痛之呼,使政本仍作病坊,尸位致妨賢路,以之邊務癏而國事誤,則衆咻莫能禦之,自孽不可逭也。臣繇是病益添病,寢食俱不安,朝夕若不保,玆趁一縷未絶之前,仰首鳴號於曰生之天地惟憂之父母,若蒙曲憐而特遞,俾免癏務而國誤,則衆咻可以一謝,自孽可以少贖,病亦可以僥倖回甦。伏望殿下,察臣切迫之懇,解臣輔相之任,以幸公私,千萬血祝,臣無任云云。答曰,省疏具悉卿懇。昨年卿之言去也,以批以喩,傾瀉無餘蘊,上下相孚,竟乃藜然改圖,擔着大耐,顧今日民國事計之,岌嶪澒洞,不知爲落下幾層,卿何忍出此萬萬意外之言也?以卿處地,以卿誠力,揆諸常理,宜其有進無退,期有以拯濟困窮,匡輔寡昧,而忽此復伸前說,無所顧戀,如長桑之洞見人癥結,而不下對投,望望然走去者,是豈予小子委畀仰成之意哉?然卿之一遞苦心,亦不可孤,議政之任,今姑勉副,卿其諒之。仍傳于洪永禹曰,此批答,遣史官傳諭。
行吏曹判書趙寧夏疏曰,伏以臣以千萬不似之姿,荷千萬不世之恩,庇覆侔於天地,涵育踰於雨露,節次推遷,無官不做,奎華之淸而冒玷之,戒垣之重而竊據之,以至今日銓部之峻,而居然爲通材利器,無適不可者矣。臣之從前踐歷,有除輒膺,視同倘來,若不識世間有簾恥者,誠以所處異乎人,進退辭受,有不可顧,而蚤夜愧懼,恒如集木,又此特授,奚爲而及於賤臣也?夫冢宰之任,徇公滅私,激濁揚淸者也。臣之底蘊,淵鑑攸燭,果其能對揚明命,不爲朝廷之貽羞乎?苟使臣,聞望才猷,足以堪承,廟剡物論,固無二辭,其難其愼,莫宜或忽,今及不稱之服,特加於不貲之身,上而開私施之倖,下而冒濫䙝之嫌,責之而握銓提衡,甄別品流,其假使一世厭服,四方聳觀乎?且臣家四世於是職,實國朝之所罕有,而臣又冥升驟躐,殆無虛歲,昨日進一階,其秋崇品也,明日進一職,其位天官也,寵祿之隆摯,名位之顯赫,方之臣福分才器,其過乎,其不過乎?家而忝先之懼,猶屬細恤,國而偏私之譏,恐累則哲,況非其人而任其職,欲望庶績咸熙,是奚異於適粤而北其轅也?臣聞命悸恐,歷日靡措,政牌儼臨,承當無路,敢暴由中之懇,仰瀆聽卑之天。伏乞聖慈,淵然深鑑,特遞臣長銓之銜,仍治臣違慢之罪,俾公器重而私分安,不勝大願至祝,臣無任云云。答曰,省疏具悉。卿其勿辭行公。
吏曹參判李正魯疏曰,伏以臣以匪才,忝叨見職,辭不獲命,黽勉趨膺,踰月于玆,是豈臣有一分可堪之望而然哉?卽以感恩怵義,干瀆是懼焉耳。冒參於大政之席,承攝於代斲之事,醜盭畢露,僨誤居多,不稱之實,已試可按,虛縻之悚,惟日爲急,耿耿一念,惟冀早蒙恩諒,而且臣所患痰癖之祟,又値木旺之節,如期闖肆,食飮全阻,刀圭是事,宛轉床玆,不省四到,以此見狀,時日蠢動,萬無其望,玆敢披瀝情懇,恭俟鑑照。伏乞聖明,亟鐫臣所帶吏曹參判之任,俾公器無曠,私分獲安焉,臣無任云云。答曰,省疏具悉。所請依施。
上在昌德宮。停常參·經筵。
閔泳奎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以同副承旨姜牌不進罷職傳旨,傳于閔泳奎曰,只推。
以別兼春秋洪承憲·金學洙·金文鉉·趙秉升·閔泳煥·金炳吉·李容稙牌不進罷職傳旨,傳于閔泳奎曰,只推。
閔泳奎啓曰,左右史不可不備,別兼春秋洪承憲·金學洙·金文鉉·趙秉升·閔泳煥·金炳吉·李容稙,旣有只推之命,竝卽牌招,推移入直,何如?傳曰,允。
又啓曰,行大司憲鄭健朝,執義趙重弼,掌令兪致一牌不進,李泰燮,持平權鍾崙·蔡章五在外,監察茶時之意,敢啓。傳曰,知道。
以大司諫張世容,司諫姜周用,獻納吳壽煥,執義趙重弼,掌令兪致一牌不進罷職傳旨,傳于閔泳奎曰,只推。
閔泳奎啓曰,行都承旨閔泳翊,未肅拜,行左承旨李應夏,行右承旨徐相岳,不爲仕進,右副承旨洪永禹,式暇出去,同副承旨姜,牌不進,院中只有臣一人,伴直無人,行右承旨,所當牌招,而拘於廳規,不得請牌,何以爲之?敢稟。傳曰,牌招。
徐相岳,以弘文館言啓曰,上番副校理臣洪鍾永,以訓鍊都監從事官,今日軍布捧上時,晝仕出去,而每草記,事涉煩瀆,日後則除草記往來之意,敢啓。傳曰,知道。
吏曹啓目,前直長趙寅九名字,改以晳九事告狀,依例令藝文館給帖,何如?判付啓依允。
上在昌德宮。停常參·經筵。
徐相岳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨洪永禹,今日不爲仕進,卽爲牌招,何如?傳曰,允。
備忘記,淸城僉使洪尙麟下直,長弓一張·長箭一部·片箭一部·筒兒一箇賜給。
閔泳奎啓曰,三品官之毋得過三日,循例請牌,曾有定式矣。大司成李應辰,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
以別兼春秋洪承憲·金學洙·金文鉉·趙秉升·閔泳煥·金炳吉·李容稙牌不進罷職傳旨,傳于閔泳奎曰,只推。
閔泳奎啓曰,左右史不可不備,別兼春秋洪承憲·金學洙·金文鉉·趙秉升·閔泳煥·金炳吉·李容稙,旣有只推之命,朴斗陽,由限已過,竝卽牌招,推移入直,何如?傳曰,允。
傳于閔泳奎曰,中外大小試取,今不遠矣。未知主試秉心之公私何居,而協物議而端士趨,需國用而理民事,卽設科取士之義也。邇來冒犯鑽刺之習,何但爲擧子之罪而已哉?爲主試者,惟視干囑,循私蔑公,暗取物色,孔行關節,乃以志喜廣慶之擧,竟歸取謗斂怨之科,思之及此,寧不駭歎?各道京試官,招致啓板前申飭,亦自廟堂,關飭主試,各道道臣及守臣,使之惕念對揚。
傳于閔泳奎曰,判府事李最應,復拜相職。
閔泳奎啓曰,判府事李最應,復拜相職事,命下矣。政官牌招開政,下批,何如?傳曰,允。
傳于閔泳奎曰,在外刑曹參判,敦寧都正許遞,今日政差出。
傳于閔泳奎曰,臺諫竝許遞,今日政差出。
傳于閔泳奎曰,吏曹參判,疏批已下,卽爲牌招。
徐相岳啓曰,行大司憲鄭健朝,執義趙重弼,掌令兪致一牌不進,李泰燮,持平權鍾崙·蔡章五在外,監察茶時之意,敢啓。傳曰,知道。
以大司諫張世容,司諫姜周用,獻納吳壽煥,執義趙重弼,掌令兪致一牌不進罷職傳旨,傳于徐相岳曰,只推。
以右副承旨洪永禹牌不進罷職傳旨,傳于閔泳奎曰,只推。
以大司成李應辰牌不進罷職傳旨,傳于閔泳奎曰,只推。
兵曹,以申桓爲訓鍊都監中軍。
兵曹,以鄭雲翼爲御營中軍。
閔泳奎,以吏曹言啓曰,昭寧園守奉官崔在鶴,以其身病,呈狀乞遞,改差,何如?傳曰,允。
有政。吏批,行判書趙寧夏進,參判李載完進,參議李容佑牌不進,左副承旨閔泳奎進。以李寅命爲大司憲,張錫龍爲大司諫,吳慶履爲執義,愼錫九爲司諫,白鳳三·金基宅爲掌令,宋秉璿·梁漢容爲持平,吳德明爲獻納,姜友馨·金文鉉爲正言,朴容大爲刑曹參判,金元性爲敦寧都正,申㮋爲昭寧園守奉官,領議政單李最應,世子師單李最應,分監役單朴應燁。
兵批,行判書金炳德病,參判尹榮信病,參議金載瓛病,參知徐夔淳進,行右承旨徐相岳進。以兵批言啓曰,判中樞,今方有闕矣。輔國知中樞李宜翼,依例陞付之意,敢啓。傳曰,知道。判府事單李宜翼,同知單康啓成,僉知加設單吳聖模,大護軍鄭健朝,護軍金奎運,副護軍張世容·李秉纘,副司直趙重弼·姜周用·權鍾崙·蔡章五·兪致一·李泰燮·吳壽煥,副司果徐誼淳,以上竝單付。
吏批,再政。以李允九·李東相爲典籍,崔成在爲氷庫別提。
以吏曹參議李容佐牌不進罷職傳旨,傳于閔泳奎曰,只推。
傳于閔泳奎曰,卿之釋負,纔數日矣,我心焉如有所失,廟務焉如有久曠,是誠何故也?蓋由卿之久於勤勞,其匡輔承弼,自有已著之績,莫掩之效也。噫,國計岌嶪,民生困瘁,莫近日若,雖閭巷婦孺,皆知其萬萬切急,況以卿國耳公耳,斷斷苦心,其何可低回却顧,不思所以直前擔做乎?然則今者相職之乍遞旋授,此非阿私於卿,卽出於倚毗仰成之切,而亦朝野加額之情也。卿其勿事例讓,卽起膺命事,遣左承旨傳諭于領議政,期於偕來。
閔泳奎啓曰,領議政李最應敦諭,遣左承旨傳諭事,命下矣。行左承旨李應夏,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,副司果段閔泳駿。
徐相岳,以訓鍊都監言啓曰,本局別將金樂文,身病猝重,勢難察任,改差,何如?傳曰,允。
又以刑曹言啓曰,慶尙道追到配狀本,尙州朴鍾宜·李萬北,星州金宅奎,仁同李官汝,龍宮李演卨,彦陽朴命甫,咸昌蔡相舜·金奉業,高靈金輔卿,比安鄭光朝,安義尹致寬,本道發配未至配所秩,石城朴春大,文義權璣銖,定山李成萬,三陟金敬局,金城金在豐,全羅道追到配狀本,和順權敬一,長城李萬根等,放字書下矣。謹依書下,竝卽放送事,分付各該道臣之意,敢啓。傳曰,知道。
吏曹參判李載完疏曰,伏以臣菲才蔑識,本不合於聖朝器使之任,而猥荷隆眷,冥升驟躐,殆遍華膴之銜,滾躋卿月之班,涯分已濫,愧懼冞深,而報答則又蔑如矣。每中夜繞壁,彷徨不能寐,不料亞銓除旨,又降於此際,臣聞命震駴,莫省所以自措也。夫六部佐貳,何莫非綦重,而揀選之愼,天官爲最,蓋鑑別淸濁,銓衡才諝,長席之責,而與聞參佐,時或代斲,論其緊漫,以之通塞,直與長僚等耳,是故古之當是任者,必其才識德望,有足以標一世而膺衆推然後,乃可擬議,豈或有如臣無當,濫吹而混廁者乎?臣之藻識,不足以察姸媸而辨賢愚,又無聲聞,能爲世所屬,而徒懷寵命,晏然冒當,坐官人之地,行黜陟之政,則究竟僨誤,其理孔昭,臣身狼狽,固不足恤,至乃累則哲而拂群議,寧曰細故也哉?左右參倚,不敢爲固有之計,牌召儼臨,蠢動無路,玆敢悉暴衷懇,仰瀆崇嚴。伏乞聖慈,念公器之不宜輕䙝,諒臣言之非出飾讓,亟遞臣新授職名,俾公私耦幸,不勝大願,臣無任云云。答曰,省疏具悉。卿其勿辭行公。
上在昌德宮。停常參·經筵。
閔泳奎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨洪永禹,今日不爲仕進,卽爲牌招,何如?傳曰,允。
備忘記,阿吾地萬戶金道弘下直,長弓一張·長箭一部·片箭一部·筒兒一箇賜給。
傳于閔泳奎曰,禮房承旨,馳詣宗廟·景慕宮,奉審摘奸以來。
傳于閔泳奎曰,孝徽殿望祭,攝行磨鍊。
以別兼春秋洪承憲·金學洙·金文鉉·趙秉升·閔泳煥·金炳吉·李容稙牌不進罷職傳旨,傳于閔泳奎曰,只推。
行左承旨李應夏書啓,臣於本月十三日亥時量,敬奉聖諭,馳往傳諭于中部慶幸坊吳順德契議政府領議政李最應所住處,則以爲,君臣之間,以情志相孚爲䙡,授受之際,以事體不苟爲美,臣之日前一籲,實病也,實心也,所以我殿下,不終朝而卽賜鞶禠,殊恩也,異數也。是之爲情志相孚,臣方攢頌焉感悚焉,豈意前批之墨㾗未乾,中書之黃麻復臨,有似三司之朝去暮還,又似一伸之乍解旋仍,臣若怵於義分,而恭於趨走,則其在事體,恐涉苟且。第伏讀十行恩諭,敦勉之摯,期詡之隆,萬萬非如臣昏耄,所可承當,臣於是四體俱弁,五內如熬,繼之以感淚被面,實未知何辭仰答。且臣所處,與他有異,故我殿下,不以虛文而待之,特於初疏而許之,臣亦安敢不奉承明命,以體曠古之聖眷乎?臣到此地,進退維谷,有不暇崇飾之讓,顚倒之嫌,只將未冷之身,獻于上前,更俟曲諒之天,矜於早晩,而邇臣之來守陋地,尤增惶阨。伏願先卽召還焉云矣。臣旣承期於偕來之命,故姑爲仍留之意,敢啓。傳曰,知道。
傳于李應夏曰,聞領相,不日簉朝云,爲國事萬幸,偕來承旨還入,以安大臣之心。
傳于李應夏曰,十五日次對,依例來會。
傳于李應夏曰,當該承旨,推考。
傳于李應夏曰,藥院提調許遞,前望單子入之。
內醫提調前望單子入之,徐衡淳落點。
傳于李應夏曰,全羅道京試官·平安道京試官留待。
傳于李應夏曰,全羅道京試官·平安道京試官入待。
洪永禹啓曰,卽者奉常寺官員來言,今日生絡蹄薦新時,提調一員,當爲監封,而都提調金炳國有身病,提調宋近洙在外,不得監封云,何以爲之?敢稟。傳曰,提調宋近洙,典設提調洪祐吉,口傳相換。
吏曹口傳政事,奉常提調宋近洙,典設提調洪祐吉,已上相換事,承傳。
洪永禹啓曰,行大司憲李寅命,執義吳慶履,持平梁漢容牌不進,宋秉璿,掌令白鳳三·金基宅在外,監察茶時之意,敢啓。傳曰,知道。
以執義吳慶履,持平梁漢容,司諫愼錫九,正言金文鉉牌不進罷職傳旨,傳于洪永禹曰,只推。
洪永禹啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
李應夏,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以內醫員都提調·提調意啓曰,本院提調,例不得兼帶金吾之任矣,副提調閔泳翊所帶同義禁,今姑許遞,何如?傳曰,允。
洪永禹,以訓鍊都監言啓曰,本局千摠李秉武,身病猝重,勢難察任,改差,何如?傳曰,允。
左議政金炳國疏曰,伏以人有疾痛,必呼父母,君於臣,視之如子,故臣於君,仰之亦如父母,惟我殿下,臣之父母,臣今有疾,安得不仰首鳴號於殿下之前乎?噫,臣本受稟脆薄,自少善病,及乎血氣旣衰之後,榮衛日削,形殼徒存,奄奄如耋嗟,昨年所經,尤非可堪,憂瘁之祟,源委旣深,頭昡如中風,而精神昏窒,脚痿如枯木,而筋絡拘攣,轉側非人不能者,數月有奇,近臘而僅得分減,以時則欣奉大慶,不覺跛躄之自起,粗伸蹈舞之微忱。第於殿陛升降,跰躄幾仆,醜態危形,欲掩無奈,此已咫尺之所俯燭,左右之所共見者也。病加少愈,諸證更闖,見方貼身於床笫,無由移步於房闥,天之所廢,任亦何怛,而惟其職名,乃是輔弼,旣非冗散可比,又非愚鹵冒據,前秋洊懇,期蒙曲諒,格外殊眷,反侈別諭,臣誠感恩怵義,更不敢以一去字,仰煩中書,素食居然七載支離,而於國於民,無補無益,只博得覆餗之咎蹲池之譏,然惟夷險之義,不遑廉隅之顧,第是目下視蔭之狀,未知何時,復起爲人,而起居之班,賓對之筵,亦未克一進,空使堂堂政本,長爲養疴之坊,此尤臣㱡㱡吟囈中萬萬悶隘者也。臣敢以怙恃我聖慈而因拯之,亦願我聖慈顧復臣而矜憐之,將臣議政之銜,亟許褫免,俾公私兩幸,不勝血祝,臣無任云云。答曰,省疏具悉卿懇。昨日元輔,乍遞旋授,而卿之巽牘,又何爲而至也?卿雖以病患爲說,此一身上過去症祟,調理而自可勿藥,勉强而亦當抖擻,至於今日民國事計,則儲蓄匱罄,而民生困瘁,紀網頹墮,而俗習囂醨,是爲一國之病,轉至于膏肓,時日可悶者也。以卿斷斷體國,急病讓夷,期有以裨補蘇完,而今焉只欲醫身,不思所以醫國者,是豈所望於卿也?倚吡也重,故遣辭也切,卿其深諒,亟斷來章。仍傳于李應夏曰,此批答,遣史官傳諭。
大司成李應辰疏曰,伏以臣,通籍以來,略備任使矣。橫經之於論思,程之於鑑別,分符之於敎化,無一稱塞,而犬馬之齒,已踰六十矣。杜門斂跡,幾與世忘,將身心奉塵刹,以不報爲報矣。不意去年夏,名綴於洋長新望,臣且驚且惑,私語於心曰,使駑希驥,用鳧企鶴,不以倫,其敢安乎?迺今恩除遽加,召牌儼降,眞以臣爲大司成矣。是職也,以師儒之長,掌成均之法,培養多士,故設施至重,其人則以文學之選,具德行之實,模楷一世,故掄簡必愼,將臣已試之跡,揆玆新授之任,當否何如?韓子曰,人各有能有不能,若此者,非愈之所能也。蓋鼎之無當於車,杙之不可爲楹,力分不同,理難强責也。臣家傳儒素,世守遺矩,雖出而從宦,避遠淸要,兢兢以禔躬持約爲誡,且念百無才能,可堪執事之末,惟恬靜謹拙,審於辭受,少裨治朝廉恥之防,此臣微執也,今若貪榮懷祿,冒據非據,則所守一失,更無以藉手矣。國家官人,如鑑如衡,姸媸輕重,自有定評,臣雖欲拚棄四維,强顔出膺,其如名器何,其如物議何?苟非然者,臣亦昔年之館下諸生也,以諸生而坐皐比,猶以行伍而乘笠轂,豈非同列之所艷,常情之所欲哉?然逡巡而不敢進者,誠以所畏有甚於所欲也。伏乞聖慈,察臣言之非出飾讓,念公器之不宜虛假,亟遞新除職名,使官方重而私分安,不勝幸甚,臣無任云云。省疏具悉。爾其勿辭察職。
今二月十四日申時,上御重熙堂。京試官入侍時,右副承旨洪永禹,假注書韓景爀,記注官吳致恒,別兼春秋洪承憲,全羅道京試官李喜元,平安道京試官魚元中,以次進伏訖。上曰,史官分左右。仍敎曰,京試官進前。喜元等進前。上曰,昨日傳敎,爾等似見之矣。喜元等曰,已爲承覽矣。上曰,昨已悉諭於傳敎,而今番異於他科,只爲志喜廣慶之擧,必須精白對揚,秉公無私,以慰多士之心,可也。喜元等曰,聖敎若是嚴摯,當悉心對揚矣。上曰,昨以飭敎,今又面諭,爾等,亦當善爲之,而苟或有一分不公,則亦當有入聞之道矣。喜元等曰,謹當惕念擧行矣。上曰,試所爲何邑乎?喜元曰,全羅道寶城爲監試邑,興陽爲東堂邑。允中曰,淸北則嘉山爲監試邑,泰川爲東堂邑矣。上曰,程里爲幾何乎?喜元曰,寶城爲八百四十里矣。允中曰,嘉山七百餘里矣。上曰,幾日可抵試邑,歸期在於何間乎?喜元等曰,開場前一日,當抵試邑,而東堂試取後復命,則似在四月望念間矣。上曰,下去善爲對揚也。仍命京試官先退,又命史官就座,仍命退,承史以次退出。
上在昌德宮。停常參·經筵。
藥房提調徐衡淳,副提調閔泳翊啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪永禹啓曰,行大司憲李寅命,執義吳慶履,持平梁漢容牌不進,宋秉璿,掌令白鳳三·金基宅在外,監察茶時之意,敢啓。傳曰,知道。
李應夏啓曰,左副承旨閔泳奎,今日不爲仕進,卽爲牌招,何如?傳曰,允。
備忘記,全羅兵使洪南周下直,長弓一張·長箭一部·片箭一部·筒兒一箇賜給。
李應夏啓曰,刑曹參判朴容大,除拜後過三日不爲出肅,依定式,推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。敦寧都正金元性,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于李應夏曰,大臣·政府堂上引見。
以執義吳慶履,持平梁漢容,司諫愼錫九牌不進罷職傳旨,傳于洪永禹曰,只推。
傳于李應夏曰,呈告弘文提學許遞,前望單子入之。
弘文提學前望單子入之,金尙鉉落點。
傳于李應夏曰,明日人日製,通方外爲之,試紙用大好紙,弘文提學,待明朝牌招。
傳于李應夏曰,光州牧使南鎬元,工曹參判除授。
吏曹,工曹參判單,南鎬元除授事,承傳。
傳于洪永禹曰,前都正韓鵬履,副摠管除授。
兵曹,副摠管單,韓鵬履除授事,承傳。
以左副承旨閔泳奎牌不進罷職傳旨,傳于洪永禹曰,只推。
李應夏,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以成均館大司成意啓曰,今此慶科增廣別試監試初試時,照訖講前期定日,自本館草記,已有禮曹節目啓下矣。日字當爲預定,自今月十七日爲始,開講之意,敢啓。傳曰,知道。
庚辰二月十五日午時,上御重熙堂。大臣·政府堂上引見入侍時,行左承旨李應夏,記事官申悳均,事變假注書白珍燮,記注官李明源,別兼春秋洪承憲,領議政李最應,行知訓鍊院事李景夏,行兵曹判書金炳德,行吏曹判書趙寧夏,左參贊金翊鎭,戶曹判書金炳始,同知三軍府事申正熙·趙羲復,行承政院都承旨閔泳翊,副校理尹錫圭,以次進伏訖。上曰,史官分左右。仍敎曰,大臣進前。最應進前奏曰,春候不調,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,世子宮氣度,一向太平乎?上曰,一向平順矣。最應曰,風日不調,恐未必觸冒矣。上曰,春氣雖和,風日不佳矣。最應曰,午氣頗暢,晨夕猶寒矣。上曰,昨日雨降,尙未周洽,爲農形似有不足之慮矣。最應曰,向來一雨,可潤兩麥,而及今周洽,則農家儲水,似未晩矣。仍奏曰,左相,以身病不得進參矣。上曰,次對爲之。最應曰,日前臣之一疏控籲,亶出微衷之畢暴也,殿下之劃賜矜諒,亦由實狀之洞察也,君臣上下之間,情志則相孚矣,恩義焉兩全矣,臣於是仰戴殊渥,感激攢頌,未過數宿,而中書復授之命,忽下於千萬夢寐之外,仍伏奉十行聖諭,辭旨曠絶隆摯,臣誠滿心悸,繼之以瞠惑靡已也。雖在庶僚漫職,揆諸重官人之政,恐不當如是,伏況三事之任,關係何如,而俄遞旋除,有若非此莫可者然,其爲䙝恩而濫典也,尤何如哉?臣之到此地頭,癃聵湔劣,顚倒狼狽,有不敢張皇支蔓,崇飾例讓,微文末節,又不敢致煩酬應,而第以臣前疏已暴之微衷,竊冀我殿下前批已賜之矜諒而已,惟聖明,特垂終始曲遂之澤,俾公私耦幸,至祝至祝。上曰,卿之今日䔏朝,實爲民國萬幸,予心充然,曷以爲喩?見今許多事計,彌綸經濟,是乃卿之擔着,更勿辭巽,是予區區厚望也。出擧條仍敎曰,卿之處地,與他有異,宜其匡輔承弼,有進無退,今何可復申巽讓乎?初疏勉副,是予曲副卿志,今已旋授,予又望卿之必副予心也。最應曰,聖敎及此,不勝惶懍之地,臣以昏耄無似,初疏蒙諒,復承敦勉,感激異數,冒沒登筵,今已呈身,復何以癃病情勢等字,輒煩聖聽也?只有伏俟早晩處分矣。上曰,卿言如此,誠爲萬幸矣。最應曰,都下濬川之役,已經多年,而昨夏長霖之後,大小溝渠,無不塡閼,傍近閭舍,多被浸溢之患矣,疏滌之節,不容不趁今經紀,令濬川司及京兆,依乙丑年例爲之,而濬川之役,每不着力,故輒歸有名無實而止,察其擧行勤慢,當有論警之道,以此意,一體嚴飭於各該營,何如?上曰,依爲之。出擧條仍敎曰,濬川,每多有名而無實矣,不爲深濬,未幾旋壅,今番則另加申飭,期有實效,可也。最應曰,濬川法意,本不如是,濬出沙石,必以遠棄爲期,豈有名實不孚之理,而濬旣甚淺,濬出之沙石,散棄近處,一經潦水,又復塡閼,以造山言之,築沙川邊,成埠未堅,風揚雨磨,流入川渠,此所以無濬川之實效者也。今番則申飭各管,所濬沙石,遠棄城外,則似有久遠之效矣。上曰,各營將臣,課日輪回監董,期有實效也。最應曰,謹當另飭,而將臣旣登筵,承此下敎,恐好矣。景夏曰,謹當依下敎擧行,而每於濬川時,各營將臣,例無濬堂,故課日蕫役,卽例也。臣於乙丑年待罪禁營,監蕫濬役,而旋因營建之役,未及專役矣,大抵深濬遠棄,則其效,似久遠矣。上曰,川底皆有餔磚乎?景夏曰,川邊皆用石築,但橋底有鋪磚石,濬役時,必以露出磚石爲限,而近年以來,久致塡埋矣。上曰,乙丑年則是大濬川也,而小濬川,何以爲之乎?最應曰,濬川,豈有大小之別乎?此專由於未能深濬而然也。景夏曰,各洞溝渠,使其居民濬出者,或謂之小濬川,而此則只五部申飭擧行也,臣年前符罪京兆時,申飭各部,有濬出之擧矣。仍奏曰,松橋以下,廣橋以上,川廣稍狹,濬役小易,然濬沙之棄處甚艱,長橋以下至河橋,川廣倍闊,濬役浩大,閭閻稠密,棄沙無處,孝橋以下至五間水門,其廣尤闊,積沙成陸,川流幾至壅塞之境矣。上曰,是何營字內乎?景夏曰,午橋以下,是御營廳字內,午橋以上至孝橋,乃禁衛營字內矣。上曰,濬役何處爲始乎?景夏曰,自下流先始然後,水可順流,故自前先自城外,各營合力爲始矣。上曰,此是濬川司所管否?最應曰,雖是濬司擧行,該司本無應入之財力,而員役輩料布,亦出於惠廳,故事力不及,未能專管擧行矣。景夏曰,惠廳,有濬川條名色,而本司員役之料布,亦出於此條矣。最應曰,行大護軍尹秉鼎,工曹判書李敦相,行大護軍任應準,竝政府堂上差下,湖西句管有闕之代,戶曹判書金炳始差下,何如?上曰,依爲之。出榻敎世子宮侍立。上曰,自內本無中赤幕,而自正廟朝,始御此衣襨矣。最應曰,英廟朝,亦御中赤幕矣。上曰,大臣就座。應夏曰,諸宰奏事。景夏等曰,無所奏矣。應夏曰,玉堂所懷奏之。錫圭曰,伏以臣學識湔劣,猥忝經幄之列,雖不敢見職自居,而區區微忱,亶在聖學一事矣。竊伏念帝王致治之要,無往非典學中出來,殷宗之時敏,周王之日就,皆人主所當鑑法者也,臣伏覩講筵停掇,已閱歲矣。未敢知淸燕之暇,有何縕繹之方,而況又春宮邸下,輔導成就,專在於殿下以身率敎,殿下,安得不孜孜於其間乎?顧今春舒將半,和煦漸長,伏願頻賜講對,討論經史,體驗於古今得失之際,底績於修齊治平之本,是臣晝宵顒祝者也,懋哉懋哉。上曰,所陳當留念矣。應夏曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座,仍命大臣先退,又命退,諸臣以次退出。
上在昌德宮。停常參·經筵。
洪永禹啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李應夏啓曰,右承旨徐相岳,今日不爲仕進,卽爲牌招,何如?傳曰,允。
備忘記,大邱營將具然軾下直,長弓一張·長箭一部·片箭一部·筒兒一箇賜給。
徐相岳啓曰,弘文提學金尙鉉,旣已承牌,內閣提學金炳始,藝文提學洪祐吉,竝卽牌招,同參考試,何如?傳曰,允。
傳于徐相岳曰,慶尙道京試官留待。
傳于徐相岳曰,慶尙道京試官入侍。
傳于洪永禹曰,右副承旨,持此御題,與弘文提學,偕往泮宮,試取以來。
洪永禹啓曰,臣敬奉御題,與弘文提學金尙鉉,偕往泮宮,人日製儒生試取,則收券,爲八百九十張矣,捧入之意,敢啓。傳曰,知道。
傳于洪永禹曰,人日製賦居首三下一進士李茂魯,三下二幼學沈相瓚,竝直赴殿試,之次草三下進士權敏壽,直赴會試,之次次上幼學尹寅九等二人,竝給二分,之次次上幼學金容健等二人,竝給一分,之次次上幼學沈樂在等三人,考例施賞。
傳于洪永禹曰,入格儒生,明日待令。
洪永禹啓曰,行大司憲李寅命,執義吳慶履,持平梁漢容牌不進,宋秉璿,掌令白鳳三·金基宅在外,監察茶時之意,敢啓。傳曰,知道。
以執義吳慶履,持平梁漢容,司諫愼錫九牌不進罷職傳旨,傳于洪永禹曰,只推。
吏曹,增廣監試初試照訖講一所試官,朴齊晠·白奎洙·權鳳煥·任圭常·宣俊采,二所試官,姜鐸·趙益元·卞鋈·南廷吉·李觀會。
徐相岳,以議政府言啓曰,德源訓導,依釜山例,以辦察官,令兵曹下批,印信,令禮曹鑄給,瓜期,以三十朔爲定,而待限滿,自譯院知委該曹事,竝爲分付,何如?傳曰,允。
又以弘文館言啓曰,副校理尹錫圭,呈辭出去,上番闕直,事甚未安。校理魚允中,奉命在外,應敎李泰容,副應敎金容圭,校理金裕成,副校理洪鍾永,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎李泰容,副應敎金容圭,校理金裕成,副校理洪鍾永,有身病,校理魚允中,奉命在外,副校理尹錫圭,呈辭在外,修撰趙秉翊,奉命出去,朴齊晠,副修撰李友會,竝卽牌招,推移姑陞入直,何如?傳曰,允。
洪永禹,以武衛所言啓曰,攔後把摠·中善騎將,今當差出,而擬望之人乏少,外任竝擬,何如?傳曰,允。
又以武衛所言啓曰,謹奉傳敎內,經理軍官,旣屬本所矣。一窠稱以經理兵房,依兵曹別付料兵房例施行,而以曾經邊禦人,自辟擬入事,命下矣。依此定式之意,敢啓。傳曰,知道。
又以兵曹言啓曰,去月三十日都目政事中,南行部將金胤求,間已改名登科,而矇然檢擬,至蒙恩點,臣不勝惶悚,原望筒勿施,何如?傳曰,允。
又以禁衛營言啓曰,本營千摠鄭愚植,身病猝重,勢難察任,改差,何如?傳曰,允。
又以禁衛營言啓曰,本營軍色從事官李鍾弼,身病甚重,勢難察任,今姑改差,何如?傳曰,允。
庚辰二月十六日申時,上御重熙堂。慶尙道京試官入侍時,行右承旨徐相岳,假注書鄭承鉉,記注官李明源,記事官金命來,慶尙道京試官趙秉翊,以次進伏訖。上曰,史官分左右。仍命京試官進前。秉翊進前。上曰,爾於啓板前,見傳敎耶?秉翊曰,謹已承覽矣。上曰,何科不然?至於今番,尤有別焉,實廣慶識喜之意也,試官皆擇人送之,爾亦至公無私。以慰多士之心,可也。秉翊曰,謹當悉心對揚矣。上曰,九重雖邃,自有入聞之道,各別惕念,勿負筵中面諭之言也,臣子道理,必當精白對揚,而若或不然,豈謂臣子之道理乎?秉翊曰,聖敎若是截嚴,敢不惕念擧行乎?上曰,試所何邑耶?秉翊曰,星州矣。上曰,里數幾何?秉翊曰,六百三十里矣。上曰,幾日可抵試邑耶?秉翊曰,開場前一日得抵矣。上曰,東堂爲何邑乎?秉翊曰,陜川矣。上曰,下去極盡對揚,而歸期,在於何間耶?秉翊曰,東堂試取後復命,則似在四月望念間矣。上命京試官先退,仍命史官就座,又命退,承史以次退出。
上在昌德宮。停常參·經筵。
自開東至巳時,灑雨下雨,測雨器水深四分。
徐相岳啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,來二十一日輪對日次矣,敢稟。傳曰,當次人受點,後日次待令。
又啓曰,左副承旨閔泳奎,今日不爲仕進,卽爲牌招,何如?傳曰,允。
備忘記,慶州營將梁濟夏下直,長弓一張·長箭一部·片箭一部·筒兒一箇賜給。
徐相岳啓曰,吏曹郞廳來言,大臣置處,政事,取稟。傳曰,當日爲之。
注書申悳均病,代以鄭承謨爲假注書。
傳于徐相岳曰,入格儒生入侍。
傳于徐相岳曰,入格儒生金右根,此是桂坊也,守令待窠,首先擬入。
傳于徐相岳曰,左承旨·右承旨·同副承旨許遞,前望單子入之。
徐相岳啓曰,行都承旨閔泳翊,卽爲牌招,何如?傳曰,允。
又啓曰,行大司憲李寅命,執義吳慶履,持平梁漢容牌不進,宋秉璿,掌令白鳳三·金基宅在外,監察茶時之意,敢啓。傳曰,知道。
以執義吳慶履,持平梁漢容,司諫愼錫九牌不進罷職傳旨,傳于徐相岳曰,只推。
承旨前望單子入之,朴定陽·金允植落點。
閔泳奎啓曰,行都承旨閔泳翊牌不進,新除授行左承旨朴定陽,左副承旨金允植未肅拜,右副承旨洪永禹式暇出去,同副承旨未差,院中只有臣一人,伴直無人,左副承旨,卽爲牌招,何如?傳曰,允。
傳于閔泳奎曰,承旨未差之代,今日政差出。
傳于閔泳奎曰,金吾堂上竝許遞,今日政差出。
傳于閔泳奎曰,呈告同敦寧·兵曹參判·同春秋許遞,今日政差出。
傳于閔泳奎曰,在外刑曹參議許遞,今日政差出。
傳于閔泳奎曰,判義禁加望以入。
傳于閔泳奎曰,入直外摠管竝許遞,今日政差出。
傳于閔泳奎曰,臺諫竝許遞,今日政差出。
兵曹口傳政事,上護軍單尹滋悳。
兵曹口傳政事,副護軍單姜。
傳于閔泳奎曰,公事不審之中官文有用,從重推考。
傳于閔泳奎曰,傳敎不審之中官金在寬,推考。
閔泳奎,以吏曹言啓曰,成均館典籍李允九·李東相,俱以身病,呈狀乞遞,竝改差,何如?傳曰,允。
又以兵曹言啓曰,宣傳官尹永大·李昌會,內禁衛將白樂賢,五衛將康啓成·趙學心·安學柱·洪鍾源·潘義淵,忠翊衛將元錫五,文臣兼宣傳官閔泳駿,俱以病難供職,呈狀乞遞,新除授小農權管金殷圭,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
又以弘文館言啓曰,上番闕直,事甚未安。校理魚允中,奉命在外,副校理尹錫圭,呈辭在外,應敎李泰容,副應敎金容圭,校理金裕成,副校理洪鍾永,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎李泰容,副應敎金容圭,校理金裕成,副校理洪鍾永,有身病,尹錫圭,呈辭在外,校理魚允中,修撰趙秉翊,奉命在外,朴齊晠,副修撰李友會,竝卽牌招,推移姑陞入直,何如?傳曰,允。
傳于閔泳奎曰,在外玉堂竝許遞,今日政差出。
閔泳奎啓曰,臣吏兵批兼進之意,敢啓。傳曰,知道。
有政。吏批,行判書趙寧夏進,參判李載完病,參議李容佐進,右承旨閔泳奎進。啓曰,賓客今當差出,而擬望之人乏少,外任竝擬,何如?傳曰,允。
又啓曰,光州牧使,今當差出,而本州,以湖南雄邑,物衆地大,素稱難治,不可不擇差,同道及他道有聲績已準限守令,竝擬,何如?傳曰,允。
閔泳奎,以吏批言啓曰,議政府左議政金炳國勉副事,命下矣。本曹,時無相當窠,依例送西之意,敢啓。傳曰,知道。
又以兵批言啓曰,左議政金炳國勉副送西事,命下矣。當爲隨品置處,而領中樞一窠,判中樞二窠,他大臣及輔國判書,今方見帶,輔國判中樞李宜翼,知中樞有闕之代降付,其代,金炳國下批之意,敢啓。傳曰,知道。
又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏批言啓曰,朝官年八十人,每於歲首加資,而前五衛將閔泳昌,前學官鄭東檍,俱以見漏於該道抄啓中,故考見政案,則今年八十,果爲的實矣,在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
又以吏批言啓曰,全羅道金堤居幼學宋潤文呈狀內,矣身父嘉善聖源,今年爲一百歲,而見漏於本道應資老人抄啓中,未蒙恩資事來訴,故考見帳籍,則其年,果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
以徐夔淳爲承旨,宋秉璿·陳宗蓍爲掌令,李在明爲持平,玄弼濟爲獻納,李爲校理,李錫弘爲副校理,李建昌爲修撰,閔謙鎬爲禮曹判書,韓鵬履爲同敦寧,李應夏爲兵曹參判,鄭元和爲刑曹參議,尹滋悳爲判義禁,閔台鎬爲右副賓客,洪祐昌爲知義禁,申錫年·李載完爲同義禁,朴容大爲同春秋,韓用卨·文俊永爲典籍,兪致喜爲光州牧使,李象協爲居山察訪。
兵批,行判書金炳德進,參判李應夏未肅拜,參議金載瓛入直,參知未差,右承旨閔泳奎進。
以閔泳商·李載完爲都摠管,李應夏·南鎬元·朴承儒·徐相岳·申橚·鄭完默爲副摠管,具永淳爲同知,尹永大爲訓鍊都正,蔡奎常·趙贄顯爲宣傳官,趙存升爲內禁將,李淸烈爲兼司僕將,李·李昌烈·柳炠·元枰·金志亨·尹滋澤·金箕疇爲五衛將,閔泳壽·張泳汲爲忠翊將,宋圭元爲文兼,李敬濂爲部將,判府事單金炳國,知事單李宜翼,小農權管單金相玉,辦察官單李熙聞,同知單李基馨,大護軍曺錫輿·李東國·異海晉,護軍朴齊寬·徐相岳·韓鵬履,副護軍趙準永·李昌會·申鴻均,副司直魚允中·尹錫圭·白鳳三·金基宅·宋秉璿·崔德明,副司果趙秉翊,以上竝單付,知事李東國·異海晉,已上加設減下。
閔泳奎,以吏批言啓曰,新除授禮曹判書閔謙鎬,資是輔國矣,方帶知中樞府事,依例兼判書下批之意,敢啓。傳曰,知道。
又以吏批言啓曰,黃州牧使,今當差出,而本州,以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
吏批,再政。以張致良爲典籍,兼禮曹判書單閔謙鎬,兼進善單宋秉璿,閔斗鎬爲黃州牧使。
兵批,再政。以具鍾書爲中樞都事,同知單金箕疇,僉知單柳炠,副護軍鄭錫祐,已上竝單付,副摠管單閔泳商。
傳于閔泳奎曰,瑞興府使之代,句拘常格,各別擇差。
吏批,三政。以金靖鎭爲瑞興府使。
兵批,三政。以李敏集爲訓鍊主簿,僉知單尹滋鐸。
傳于閔泳奎曰,延安府使之代,準朔守令中擬入。
吏批,四政。以尹滋祿爲延安府使。
兵批,四政。以宋鍾五爲左司禦,禹冀鼎爲守門將。
閔泳奎,以吏批言啓曰,平壤府庶尹,今當差出,而本府,以營下劇邑,物衆地大,素稱難治,不可不擇差,本道及他道有聲績已準限未準朔守令,竝擬,何如?傳曰,允。
吏批,五政。以閔哲鎬爲平壤庶尹。
六政。以李龍和爲江西縣令。
七政。以朴永善爲監察。
八政。以金思國爲忠勳都事。
九政。以權仁國爲禮賓主簿,同副承旨單徐夔淳。
左議政金炳國疏曰,伏以臣之病漸至痼,相之職隨以瘝,一日二日,千思萬思,不獲已冒悚陳情,竊冀天地生成之澤,辭旣未達,誠亦未格,及伏承批旨,不惟不賜恩諒,反紆隆摯之誨,至以只欲醫身,不思醫國,責諭之期勉之,臣於委淹之床,蹶起雙擎,一讀而不覺惶汗浹背,再讀而感淚盈眶,恨未學古之上醫,以副我殿下如堯如舜博施猶病之聖念也。臣本善病,自齔至艾,惟刀圭爲命,而一任庸醫,漫不有省。噫,人莫不愛其身而自爲謀,臣於身,尙未能康濟,況於千乘之國,何術而可施,何藥而可救乎?見今國計民憂,可謂一毫一髮之無不病,病如是也,故如臣庸手,自分退步,欲讓與賢能矣。臣若無見前之恙,脚可以移動,腰可以屈伸,猶當趨走焉爲恭,赴蹈焉不避,其奈天之所廢,身半不遂,覆燾廣而若不容,亭育繁而若不蘇,廩廩然莫可支拄。且以重任虛縻,眷遇之孤負,病中又添一罪,若及今缷解,隨分冗散,則沈疴卽瘳,雖未必保,積辜少贖,庶或有望,臣情到此,亦可哀也,玆臚肝肺,重瀆聰聽。伏乞聖慈,以前後愛欲生之德,又推於今日,將臣左議政而特遞之,爲國而卜可醫之良才,亦使臣安心醫藥,僥倖回甦,實公私兩施之至仁大惠,臣不勝區區顒祝,臣無任云云。答曰,省疏具悉卿懇。日昨之批,以醫國之病,反覆爲說,竊謂卿體予至意,巽牘又至,誠不覺茫然失圖也。顧今日民國事,果何如時也,累卵危棋,不足以喩其急焉,則目下䌤綸經濟,惟在於導迪承弼之地,予不可以捨卿,卿不可以辭予,有如是矣。然卿旣以實病告予,則予亦以實心待之,實出於禮遇,而倚毗之篤,無間於釋負,故議政之任,今姑勉副,蓋進退亦憂,是卿世篤之義,卿其益殫匡輔,俾我民國永賴,是所厚望也。仍傳于閔泳奎曰,此批答,遣史官傳諭。
大護軍沈舜澤疏曰,伏以臣忝叨宮賓,日月久矣,端亮之選,輔導之責,夫豈凡陋如臣者,所可承當也哉?誠以躬逢盛際,奉有寵旨,只知昵近离光之爲至榮,而不知當辭不辭之爲可懼也。間値千一慶會,至蒙匪頒恩數,光耀攅祝,有倍盈庭,且况連登前席,仰瞻震邸,天和遄復,睿度勝昔,退而欣欣然相告曰,此誠宗社臣民無疆之福,於千萬年,其自今始,臣於是時,何敢言私?然賈誼有言曰,選左右早諭敎則太子正矣,蓋早諭之方,必須左右之得其人,非如府司他官,僅取一才一能而已也。格外加由,雖極感皇,只恃區區淺誠,而盤礡不去,則職事曠矣,賢路妨矣,玆以短牘而陳之。伏望聖慈,俯賜省覽,亟改臣現帶賓銜焉,臣無任云云。答曰,省疏具悉。所請依施。
庚辰二月十七日申時,上御重熙堂。入格儒生入侍時,前承旨徐相岳,假注書鄭承鉉,記注官梁禹濬,別兼春秋李容稙,以次進伏。進士李茂魯,幼學沈相瓚,進士權敏壽,幼學尹寅求·金右根·宋復用序立階下訖。上曰,史官分左右。相岳曰,入格儒生中,金容健等四人,有身病不得待令矣,待令儒生,使之陞堂,奏職姓名乎?上可之。茂魯等進前奏職姓名,退立階下訖。相岳曰,儒生等使之頒賞行禮乎?上可之。頒賞行禮訖。相岳曰,儒生等先爲出送乎?上曰,直赴二人外,先爲退出也。仍敎曰,翰林出去呼新來也。相岳奏曰,招入院隷,使之擧行乎?上可之。容稙出立楹外進退墨戱訖。相岳曰,直赴等,使之出送乎?上可之。仍命史官就座,又命退,承史以次退出。
上在昌德宮。停常參·經筵。
夜自三更至十九日開東,灑雨下雨,測雨器水深四分。
金允植啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
朴定陽啓曰,右副承旨洪永禹,同副承旨徐夔淳,今日不爲仕進,竝卽牌招,何如?傳曰,允。
金允植啓曰,肅謝法意,何等審愼,而碧潼郡守李在靖,旣呈下直肅單,晩時入來,事甚駭然。所當重勘,而本院請推之外,無他可施之罰,何以爲之?敢稟。傳曰,從重推考。
洪永禹啓曰,行大司憲李寅命,執義吳慶履,持平李在明·梁漢容牌不進,掌令宋秉璿·陳宗蓍在外,監察茶時之意,敢啓。傳曰,知道。
以執義吳慶履,持平李在明·梁漢容,司諫愼錫九,獻納玄弼濟牌不進罷職傳旨,傳于洪永禹曰,只推。
洪永禹,以三軍府言啓曰,卽接訓鍊都監所報,則今二月十九日習陣日次,而大將臣趙寧夏,有身病不得行操云矣。敢啓。傳曰,知道。
徐夔淳,以奎章閣言啓曰,閣臣品數,視本銜進二階,則檢校減下,載在閣志矣。檢校直提學尹滋悳,資是從一品,依例減下,何如?傳曰,允。
又以弘文館言啓曰,上番闕直,事甚未安。應敎李泰容,副應敎金容圭,校理金裕成,副校理洪鍾永,新除授副校理李錫弘,竝卽牌招,推移入直,何如?傳曰,允。
又以弘文館言啓曰,新除授校理李,時在京畿仁川地,修撰李建昌,時在江華地,經筵入番事緊,請竝斯速乘馹上來事,下諭。傳曰,竝許遞。前望單子入之。
玉堂前望單子入之,校理丁弘燮,修撰高必相落點。
徐夔淳,以弘文館言啓曰,上番闕直,事甚未安。應敎李泰容,副應敎金容圭,校理金裕成,副校理李錫弘·洪鍾永有身病,新除授校理丁弘燮,卽爲牌招入直,修撰高必相,一體牌招察任,何如?傳曰,允。
洪永禹,以禁衛營言啓曰,本營騎士將尹錫五,身病猝重,勢難察任,改差,何如?傳曰,允。
上在昌德宮。停常參·經筵。
洪永禹啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于徐夔淳曰,吏曹參議有闕之代,行副護軍金永哲除授。
吏曹,吏曹參議單,金永哲除授事,承傳。
洪永禹啓曰,行大司憲李寅命,執義吳慶履,持平李在明·梁漢容牌不進,掌令宋秉璿·陳宗蓍在外,監察茶時之意,敢啓。傳曰,知道。
以執義吳慶履,持平李在明·梁漢容,司諫愼錫九,獻納玄弼濟牌不進罷職傳旨,傳于洪永禹曰,只推。
洪永禹,以三軍府言啓曰,卽接禁衛營所報,則今二月二十日習陣日次,而大將臣申正熙,有身病不得行操云矣。敢啓。傳曰,知道。
徐夔淳,以弘文館言啓曰,上番闕直,事甚未安。校理丁弘燮有身病,應敎李泰容,副應敎金容圭,校理金裕成,副校理李錫弘·洪鍾永,竝卽牌招,推移入直,何如?傳曰,允。
又以弘文館言啓曰,應敎李泰容,副應敎金容圭,校理金裕成·丁弘燮,副校理李錫弘有身病,洪鍾永有拘忌,上番闕直,事甚未安。修撰一員未差,朴齊晠,副修撰李友會,竝卽牌招,推移姑陞入直,何如?傳曰,允。
又以弘文館言啓曰,修撰高必相,時在全羅道扶安地,經筵入番事緊,請斯速乘馹上來事,下諭。傳曰,許遞。前望單子入之。
玉堂前望單子入之,修撰趙龍九落點。
徐夔淳,以吏曹言啓曰,今十七日政事中,承旨望筒李喬榮,以前任臨陂縣令,方在解由未出,而未能照檢,矇然擬入,臣不勝惶恐。原單子中勿施,何如?傳曰,勿拘。
又以吏曹言啓曰,因議政府申飭,未下直守令,自臣曹催促,則新除授江東縣監李起鍾,親病猝重,萬無赴任之望云。其親病旣如是,則有難强令赴任,改差,何如?傳曰,鎭川縣監李根永相換。
洪永禹,以兵曹言啓曰,今二月二十日禁軍戎器點考日次,而本曹有故,不得設行之意,敢啓。傳曰,知道。
上護軍尹滋悳疏曰,伏以,日者銓臣,奉聖旨詢于輔臣,加擬臣以判義禁府事,恩點特下,遂進階崇政大夫。是擧也,洵不恒之寵典也,而惜乎其人之非其人也。且夫崇品,顧何等地分也?臣於是慄慄兢懍,有不遑遠引故事,以飾崇讓,而第以臣嘗所睹記者言之,臣自通籍以來,每朝會,見崇品上卿,儼然端笏,服章儀制,與大官無甚別焉,必皆老成宿德,宏亮迪哲,有聲有實有其位矣。若臣凡庸者流,嵬嵬然望之,以爲是不可階而升也。蓋名途倖念,臣亦常情,而惟其自知者詳故,所以自分者定耳。今乃駸駸乎躡階冥升之至此,豈臣之材品,有進於前,而今之群彦,無踰於臣者歟?誠以我聖上眷顧隆赫,曲費洪造,俾之華焉而華之至矣,俾之要焉而要之極矣,今又俾之崇焉而崇之亦窮矣亢矣。藉使器有大受之量,服無不稱之議,若是攬躐之無藝,而鮮有不僨敗者,況於斗筲之窄而注之江海,土木之醜而被之文繡者?受恩未報而恩遇冞深,歷官蔑效而官位愈盛,至於門闌之燀輝,尤萬萬非寒素本分也。滿心憂懼,淵谷在前,自不得不疾聲冀幸於聽卑之下。伏乞聖明,俯垂鑑諒,劃將新授爵秩,亟賜收還,俾私心獲安,則實天地生成之澤也。臣無任云云。答曰,省疏具悉。卿其勿辭行公。
吏曹參議李容佐疏曰,伏以,臣於本職,初何嘗一毫襯似,而忽蒙誤恩,濫叨匪分,聖眷雖感於洪造,微衷愈懼於冒據。曾於拜命之日,猥控情實,冀幸諒燭,誠淺辭拙,未獲允許,黽勉趨膺,淟涊盤礡,今已數旬于玆矣。論其職則熙朝淸要之地,而不可暫曠,顧其人則下品庸陋之質,而莫宜苟充,內自循省,惶汗浹背,求解一念,無或少弛於食息之頃。且臣素抱積祟,便成貞痼,近因晨夜之觸冒,一倍添劇,胸膈衝亘而食飮不化,頭目眩暈而神精失守,委頓床笫,呻囈度日,以若病狀,恐無旬月間彈束之望。由前而才旣不稱,由後而病又難强,臣情到此,安得不疾聲丐免乎?玆敢冒悚陳懇,仰瀆崇嚴,伏乞聖明,俯垂鑑諒,亟遞臣所帶吏曹參議之任,俾公器無褻,私分獲安焉。臣無任云云。省疏具悉。所請依施。
上在昌德宮。停常參·經筵。
自人定至四更,灑雨下雨,測雨器水深五分。
藥房提調徐衡淳,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪永禹啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
徐夔淳啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
傳于徐夔淳曰,左副承旨許遞,前望單子入之。
承旨前望單子入之,李敎榮落點。
徐夔淳啓曰,假注書鄭承鉉,有身病,勢難察任,今姑改差,何如?傳曰,允。
鄭承鉉改差,代以金復性爲假注書。
以執義吳慶履,持平梁漢容,司諫愼錫九,獻納玄弼濟牌不進罷職傳旨,傳于洪永禹曰,只推。
傳于徐夔淳曰,政官牌招開政。
傳于徐夔淳曰,京兆堂上竝許遞,今日政差出。
傳于徐夔淳曰,在外同敦寧許遞,今日政差出。
傳于徐夔淳曰,在外臺諫許遞,今日政差出。
傳于徐夔淳曰,自如察訪金濟懋,金郊察訪石宗珍相換,居山察訪李象協,連原察訪崔喜鎭相換。
徐夔淳啓曰,吏曹參議金永哲,疏批已下,卽爲牌招,何如?傳曰,允。
徐夔淳,以吏曹言啓曰,成均館典籍劉元植,以其身病,呈狀乞遞,改差,何如?傳曰,允。
有政。吏批,行判書趙寧夏進,參判李載完牌招不進,參議金永哲式暇,右副承旨徐夔淳進,以任憲鎬·吳壽煥爲掌令,尹秉鼎爲判尹,成在平爲同敦寧,尹榮信爲左尹,韓喆愚爲右尹,李壽榮爲工曹參議,李章浩爲兵曹參知,李容學爲同經筵,金永哲爲兼輔德,蔡思欽爲典籍,金鳳求爲慈城郡守,進善單宋秉璿,江東縣監李起鍾,鎭川縣監李根永,已上相換事,承傳。分監役單李元膺,分敎官單閔泳國,自如察訪金濟懋,金郊察訪石宗珍,已上相換,居山察訪李象協,連原察訪崔喜鎭,已上相換事,承傳。
兵批,行判書金炳德病,參判李應夏進,參議金載瓛病,參知未差,左副承旨洪永禹進。以元顯昌爲珍島監牧官,同知加設單宋聖源,僉知單柳完根,護軍任孝準·李炳敎·韓鵬履·金鐸錬,副護軍金允植·李容佐·金克達·鄭東檍,副司直陳宗蓍·李,副司果李建昌·趙龍九·高必相,以上竝單付。
徐夔淳,以弘文館言啓曰,上番闕直,事甚未安。校理金裕成呈辭出去,副校理洪鍾永有拘忌,應敎李泰容,副應敎金容圭,校理丁弘燮,副校理李錫弘,竝卽牌招,推移入直,何如?傳曰,允。
又以弘文館言啓曰,新除授修撰趙龍九,時在慶尙道尙州地,經筵入番事緊,請斯速乘馹上來事,下諭。傳曰,許遞。前望單子入之。
玉堂前望單子入之,修撰李範九落點。
徐夔淳,以弘文館言啓曰,應敎李泰容,副校理李錫弘有身病,副應敎金容圭,校理丁弘燮,副校理洪鍾永有拘忌,校理金裕成呈辭在外,上番闕直,事甚未安。修撰朴齊晠,副修撰李友會,新除授修撰李範九,竝卽牌招,推移姑陞入直,何如?傳曰,允。
洪永禹,以三軍府言啓曰,卽接御營廳所報,則今二月二十一日習陳日次,而大將臣李景夏,有身病不得行操云矣。敢啓。傳曰,知道。
又以兵曹言啓曰,今二月二十一日,武臣賓廳請書日次,而中日試射,旣已停止,試講,亦依例停止之意,敢啓。傳曰,知道。
吏曹參議金永哲疏曰,伏以,臣纔解不衷之胄監,自幸投閒之本分,未幾日而三銓中批,忽下於千萬夢因之外,以殿下則哲之明,奚取臣而遽有此匪常之典也?臣誠惶惑震駴,莫省攸措,第伏念聖世官人,何莫不重,而銓佐之任,自昔最愼,非惟其才之堪稱,必惟其歷之久次,始可循梯而通擬,未嘗濫竽而徑授,今臣則纔涉泮水,遽入銓地,有若朝遷夕除,不在格限者然。臣是何人,敢安是命,華膴歷颺,在臣雖榮,其於官方壞則倖路開而仕塗雜,何哉?竊恐選部不易之序,由臣而紊,淸朝克愼之簡,由臣而褻,寧不懼且悚乎?若其臣材之不似,是職之不襯,固不暇張皇,妄效崇飾之讓,而格外謬恩,實不敢承當,政牌之下,甘犯違傲,乃敢披瀝仰瀆。伏乞聖明,俯諒衷懇,將臣特除之銜,亟許鐫改,俾公器重而私分安,千萬至祝。臣無任云云。省疏具悉。爾其勿辭察職。
上在昌德宮。停常參·經筵。
洪永禹啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于李敎榮曰,忠淸道京試官留待。
傳于李敎榮曰,忠淸道京試官入侍。
李敎榮啓曰,行大司憲李寅命,執義吳慶履,掌令任憲鎬,持平梁漢容牌不進,掌令吳壽煥在外,持平李在明未署經,監察茶時之意,敢啓。傳曰,知道。
以執義吳慶履,掌令任憲鎬,持平梁漢容,司諫愼錫九,獻納玄弼濟牌不進罷職傳旨,傳于李敎榮曰,只推。
李敎榮,以弘文館言啓曰,上番闕直,事甚未安。副應敎金容圭,校理丁弘燮,副校理洪鍾永有拘忌,校理金裕成呈辭在外,應敎李泰容,副校理李錫弘,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎李泰容,副校理李錫弘有身病,副應敎金容圭,校理丁弘燮,副校理洪鍾永,修撰李範九,副修撰李友會有拘忌,校理金裕成在外,修撰朴齊晠,卽爲牌招,姑陞入直,何如?傳曰,允。
又以侍講院言啓曰,新除授兼輔德金永哲,卽爲牌招察任,何如?傳曰,允。
又以濬川司言啓曰,今二月十五日次對時,領議政李最應所奏濬川,依乙丑年例爲之事,蒙允矣。以此擧行之意,敢啓。傳曰,知道。
庚辰二月二十一日申時,上御重熙堂。忠淸道京試官入侍時,同副承旨李敎榮,假注書金復性,記注官梁禹濬,別兼春秋金學洙,忠淸道京試官尹祖榮,以次進伏訖。上曰,史官分左右,上命京試官進前。祖榮進前,上曰,啓板前申飭,爾果見之乎?祖榮曰,謹已承覽矣。上曰,今番此科,異於他科,乃是廣慶飾喜故,特此召接,精白對揚,可也。祖榮曰,聖敎如是截嚴,謹當精白對揚矣。上曰,湖中,本是士夫之鄕,不擇家數,則稱以黑榜,非公道云,苟能秉公知名者,豈不自然參榜乎?實心做去,十審愼乃臣子之道理,京鄕雖遠,自有入聞之道矣。祖榮曰,聖敎至此,尤切惶懍矣。上曰,今日面飭,勿歸例飭,至公無私,則回還肅拜之日,上下欣忭,而爾亦無赧然之心矣。祖榮曰,聖敎切當矣。上曰,試所果何邑乎?祖榮曰,淸安矣。上曰,何〈日〉抵達乎?祖榮曰,似在二十五日矣。上曰,東堂試所何邑乎?祖榮曰,丹陽矣。上曰淸安距丹陽,里數爲幾許乎?祖榮曰,百餘里矣。上曰,何間復命乎?祖榮曰,似在四月旬後復命矣。上曰,善爲往返也。祖榮曰,謹當惕念擧行矣。上命京試官先退,仍命史官就座。又命退承史,以次退出。
上在昌德宮。停常參·經筵。
李敎榮啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
朴定陽啓曰,右承旨閔泳奎,左副承旨洪永禹,今日不爲仕進,竝卽牌招,何如?傳曰,允。
李敎榮啓曰,行大司憲李寅命,執義吳慶履,掌令任憲鎬,持平梁漢容牌不進,掌令吳壽煥在外,持平李在明未署經,監察茶時之意,敢啓。傳曰,知道。
以執義吳慶履,掌令任憲鎬,持平梁漢容,司諫愼錫九,獻納玄弼濟牌不進罷職傳旨,傳于李敎榮曰,只推。
以右承旨閔泳奎,左副承旨洪永禹牌不進罷職傳旨,傳于李敎榮曰,只推。
李敎榮,以弘文館言啓曰,上番闕直,事甚未安。副應敎金容圭,校理丁弘燮,副校理洪鍾永有拘忌,校理金裕成在外,應敎李泰容,副校理李錫弘,竝卽牌招,推移入直,何如?傳曰,允。
行上護軍尹滋悳疏曰,伏以,政本重地,有有司之任,其爲任,蓋亦重矣。參圖廟論,燮贊化原,是其才識之攸達,謨猷之攸資,實軍國機要之劇,而臣以碌碌凡調,不自量度,冒濫之不足,盤礴之至此,公而瘝厥職,私而乖本分,以懼以愧,未嘗一日釋然于中。況臣貞痼疾痞,比益闖肆,少食則滯,少寒則感,邇來隨衆登對,亦不能强策,則竝與趨走之末而闕焉耳。顧何敢晏然伈泄,不思所以控實仰暴,冀垂曲遂之仁乎?伏乞聖明,諒臣衷懇,亟許遞免,俾幸國事,千萬至祝。臣無任云云。答曰,省疏具悉。所請依施。
忠淸監司李明應疏曰,伏以,惟天惟祖宗,眷佑我邦家,我春宮邸下痘候將攝之節,遄復天和,方春之玉度益旺,新年之干尺漸長,供嘉悅於東朝,三殿同慶,擧賀儀於大庭,天官齊抃,凡八域懷生之倫,孰不延頸攢手於歡聲協氣之中也?仍伏念臣,猥據匪據,冒行刺史之事,穀燧屢嬗,居然三年于玆矣。顧其視務之日,可謂久矣,言其承流之責,不爲少矣。庶幾殫竭魯鈍,對揚明命,以效報答之萬一,而其奈才䢇而昧剸理之術,器窳而無盤錯之利,積有瘝墮,徒費廩俸,供稅之愆滯,財幣之枵罄,吏弊民瘼之莫可矯革而收拾者,無非臣僨誤攸致,而淟涊蟠泊,式至于今,而譴何之不加,亦云幸矣。惟以報個之限已滿,須代之期在邇,所以自慰於心者,不啻若縛者之得解,擔者之得卸,不意加瓜之命,遽在納節之先,臣於是滿心惶縮,益不知措躬之所也。噫,臣之所遭値,與人自殊,恩山德海,未足喩其深崇,赴湯蹈火,亦不敢爲辭免,則雖至磨放,少酬塵刹,卽臣素所矢心者,則何敢以區區去就,爲數數求去之言哉?際臣才具之不逮,精力之未周,猶前若也,則此是臣已試蔑效之地也。臣何敢憑恃總靈,拚棄廉隅,自速罪戾,負辜委卑而乃已乎?且臣情私,尤有所萬萬悶迫者,全省之奉,雖已得伸,離闈之懷,實難自抑,古人,有以親老辭官者,又有無心爲吏者,臣每念此事,不覺懼然于中者屢矣。至若水泉之不伏,霧露之爲祟,惟屬臣第二聲耳。以聖上則哲之明止慈之仁,庶或諒臣才之不堪,矜臣情之至切,當有處臣者矣。玆敢臚實控籲,仰瀆黈聽。伏乞聖明,察由中之懇,垂體下之恩,將臣所有藩銜,亟賜鐫改,以幸民事,以遂微願,千萬顒祝。臣無任云云。答曰,省疏具悉。及瓜特仍,卽因聲績而然也,卿其勿辭,益勉旬宣之責。
注書金鶴善疏曰,伏以,臣與同副承旨臣李敎榮,有內外從應避之嫌矣。臣所帶職名,在法當遞,玆敢陳章,冒瀆崇嚴。伏乞聖明,俯垂鑑諒,亟遞臣職,以存公格,以安私分焉。臣無任云云。省疏具悉。疏辭,下該曹,稟處。
上在昌德宮。停常參·經筵。
徐夔淳啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李敎榮啓曰,卽者別兼春秋金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪承憲·趙秉升·朴斗陽·閔泳煥·閔泳駿·金炳吉·李容稙,竝卽牌招,推移入直,何如?傳曰,允。
傳于李敎榮曰,政官牌招開政。
傳于徐夔淳曰,在外刑曹判書·同敦寧·工曹參議許遞,今日政差出。
以司諫愼錫九,獻納玄弼濟,掌令吳壽煥牌不進罷職傳旨,傳于徐夔淳曰,只推。
李敎榮啓曰,明日傳香,禮房承旨,當爲齋宿,右承旨閔泳奎,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,大護軍單趙慶鎬。
以右承旨閔泳奎牌不進罷職傳旨,傳于李敎榮曰,只推。
李敎榮,以吏曹言啓曰,成均館典籍張致良,以其身病,呈狀乞遞,改差,何如?傳曰,允。
徐夔淳,以兵曹言啓曰,同知中樞府事具永淳,五衛將尹滋鐸·元枰·柳炠·金志亨·金箕疇,俱以病難供職,呈狀乞遞,竝改差,何如?傳曰,允。
有政。吏批,行判書趙寧夏牌招不進,參判李載完進,參議金永哲牌招不進,右副承旨徐夔淳進。啓曰,行判書趙寧夏,參議金永哲,竝牌招不進,小臣獨政未安。何以爲之?敢稟。傳曰,仍爲之。
以金穰根爲刑曹判書,吳致性爲同敦寧,金炳愚爲工曹參議,閔台鎬爲藝文提學,陳宗蓍·崔處心爲典籍。
兵批,行判書金炳德進,參判李應夏病,參議金載瓛病,參知李章浩入直,同副承旨李敎榮進。以李亮信爲副摠管,蔡瑞周爲同知,鄭雲翼爲兼訓鍊都正,宋鍾義·尹彝冕·任龍準·白輔錫·朴基福爲五衛將,洪永周爲左衛率,護軍成在平,閔永淳,副護軍李壽榮·李根香,以上竝單付。
吏批,再政。以金勝均爲引儀。
三政。崔成在爲司䆃主簿。
四政。鄭日愚爲氷庫別提。
五政。閔致純爲典設別提。
以吏曹參議金永哲牌不進罷職傳旨,傳于李敎榮曰,只推。
李敎榮,以議政府言啓曰,慶科開場在邇,不可無檢察之事,副司果趙忠熙·金玉均,校理丁弘燮,竝文公事官差下,以爲分遣糾摘之地,何如?傳曰,允。
又以弘文館言啓曰,上番闕直,事甚未安。應敎李泰容,副校理李錫弘有身病,副應敎金容圭,校理丁弘燮,副校理洪鍾永,修撰李範九,副修撰李友會有拘忌,校理金裕成在外,修撰朴齊晠,卽爲牌招,姑陞入直,何如?傳曰,允。
又以吏曹言啓曰,今此寒食祭祭官,當爲磨鍊,而除老病公頉外,實無推移排比之路故,依近例刑官·司甕院官員及年七十以上人,通融塡差以入之意,敢啓。傳曰,知道。
又以奉常寺都提調·提調意啓曰,各陵園墓寒食祭享所用藥果煎造後,進上看品藥果二十立,依定式封進之意,敢啓。傳曰,知道。
吏曹啓目,觀此承政院注書金鶴善上疏,則以爲,臣與同副承旨李敎榮,有內外從應避之嫌矣。臣所帶職名,在法當遞,伏乞聖明,俯垂鑑諒,亟遞臣職,以存公格亦爲白有臥乎所,相避之法,在下當遞,承政院注書金鶴善,今姑改差,何如?判付啓依允。
別兼春秋金學洙疏曰,伏以,臣於持被之中,卽接家信,則臣母素患痰癖之症,近因日候之不調,一倍添劇,委頓床玆,家僮踵至,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,又治臣罪,以肅朝綱焉。臣無任云云。答曰,省疏具悉。爾其勿辭救護。
上在昌德宮。停常參·經筵。
李敎榮啓曰,合辭許久闕啓,事甚未安。未署經差祭外,未肅拜人員,竝卽牌招,何如?傳曰,允。
傳于閔泳奎曰,孝徽殿寒食祭,攝行磨鍊。
傳于閔泳奎曰,右副承旨許遞,前望單子入之。
承旨前望單子入之,鄭元夏落點。
以別兼春秋洪承憲·趙秉升·朴斗陽·閔泳煥·閔泳駿·金炳吉·李容稙牌不進罷職傳旨,傳于李敎榮曰,只推。
李敎榮啓曰,左右史不可不備,別兼春秋洪承憲·趙秉升·朴斗陽·閔泳煥·閔泳駿·金炳吉·李容稙,旣有只推之命,竝卽牌招,推移入直,何如?傳曰,允。
又啓曰,行大司憲李寅命牌不進,執義吳慶履,掌令任憲鎬·吳壽煥差祭,持平李在明·梁漢容未署經,監察茶時之意,敢啓。傳曰,知道。
以司諫愼錫九,獻納玄弼濟牌不進罷職傳旨,傳于李敎榮曰,只推。
閔泳奎,以孝徽殿享官意啓曰,今此增廣監試初試時,忠義李慶和·李象翼·金演植·沈宜奭,皆爲赴擧云。自今二十五日,至二十八日,忠義代假官二員,令該府依例差出,以爲致齋代直之地,何如?傳曰,允。
又以弘文館言啓曰,上番闕直,事甚未安。副應敎金容圭,校理丁弘燮有拘忌,校理金裕成在外,副校理洪鍾永差祭,應敎李泰容,副校理李錫弘,竝卽牌招,推移入直,何如?傳曰,允。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成趙龍鎬侍講院進,直講卞鋈,典籍安敎熙俱爲差祭,時無入直之員,以他郞官姑爲代直,何如?傳曰,允。
行上護軍徐堂輔疏曰,伏以,臣於宮官之任,旣屢叨矣。每奉一番寵除,輒增一番悚恧,間値千一慶會,歡欣攢祝之忱,實倍盈庭。夫周旋鶴禁,昵近离光,至榮也大願也,臣今跨歲久縻,班綴起居,有時而亦未自力,尙何敢一味蹲仍,不思早自爲計哉?日者三告加由,迥出常格,且感且惶,靡所容措,用敢不揆僭越,冒控衷懇。伏望聖慈,俯垂鑑諒,亟賜裭改,以幸公私焉。臣無任云云。答曰,省疏具悉。所請依施。
上在昌德宮。停常參·經筵。
藥房提調徐衡淳,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿,王大妃殿,中宮殿,口傳問安。答曰,知道。世子宮,口傳問安。答曰,知道。
洪永禹啓曰,行大司憲李寅命未肅拜,執義吳慶履,掌令任憲鎬·吳壽煥差祭,持平李在明·梁漢容未署經,監察茶時之意,敢啓。傳曰,知道。
閔泳奎啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
傳于閔泳奎曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
以別兼春秋洪承憲·趙秉升·朴斗陽·閔泳煥·閔泳駿·金炳吉·李容稙牌不進罷職傳旨,傳于李敎榮曰,只推。
李敎榮啓曰,左右史不可不備,別兼春秋洪承憲·趙秉升·朴斗陽·閔泳煥·閔泳駿·金炳吉·李容稙,旣有只推之命,竝卽牌招,推移入直,何如?傳曰,允。
傳于閔泳奎曰,增廣監試初試試官,亞卿中擬入。
傳于李敎榮曰,政官牌招開政。
傳于李敎榮曰,法司堂上竝許遞,前望單子入之。
法司堂上前望單子入之,刑曹參判洪澈周落點,參議徐夔淳添書落點,左尹金昌熙落點。
傳于洪永禹曰,法司堂上未差之代,今日政差出。
傳于李敎榮曰,在外同敦寧許遞,今日政差出。
傳于李敎榮曰,同副承旨許遞,前望單子入之。
承旨前望單子入之,李喬榮落點。
傳于李敎榮曰,監試初試一二所試官入侍。
李敎榮,以吏曹言啓曰,氷庫別檢李茂魯,以其身病,呈狀乞遞,改差,何如?傳曰,允。
又以吏曹言啓曰,今此王世子痘候平復,慶科增廣別試監試初試試官中,時無職名人員,令該曹,口傳付軍職,何如?傳曰,允。
兵曹口傳政事,副護軍單鄭元夏。
有政。吏批,行判書趙寧夏進,參判李載完牌招不進,參議金永哲進,右副承旨李敎榮進。以洪祐昌爲刑曹判書,任應準爲判尹,金秀煥爲同敦寧,金應夏爲右尹,鄭範朝爲左賓客,李鳳寧爲氷庫別檢。
兵批,行判書金炳德病,參判李應夏病,參議金載瓛進,參知李章浩病,左副承旨洪永禹進。同知單朴基福,大護軍金穰根·尹秉鼎,護軍朴容大·韓喆愚·吳致性,以上竝單付。
吏批,再政。以趙慶鎬爲知義禁,左賓客單李載冕,右賓客單趙寧夏,左副賓客單閔台鎬,右副賓客單鄭範朝,左尹單金應夏,右尹單金昌熙,分監役單朴致瑛。
李敎榮啓曰,副應敎金容圭,校理丁弘燮,修撰李範九,副修撰李友會有拘忌,校理金裕成在外,副校理洪鍾永,副修撰李肇信差祭,修撰朴齊晠,承牌來詣朝房,有身病不得入來,玉堂上下番俱空,事甚未安。應敎李泰容,副校理李錫弘,竝卽牌招入直,何如?傳曰,允。
李敎榮,以吏曹言啓曰,今此慶科增廣監試初試試官,當爲磨鍊,而本曹參判李載完病不來,今政院牌招,以爲同參開坐之地,何如?傳曰,允。
又以戶曹言啓曰,各道年終錢穀御覽會計,每於翌年二月二十五日,啓請修正,自是定式,而咸鏡道北關六鎭等邑,程道絶遠,且開市方張,文簿來勘,不得趁限之由,文移臣曹矣。御覽會計,待其會案齊到,修正以入之意,敢啓。傳曰,知道。
又以弘文館言啓曰,上番闕直,事甚未安。應敎李泰容,副校理李錫弘有身病,副應敎金容圭,校理丁弘燮,修撰李範九,副修撰李友會有拘忌,校理金裕成在外,副校理洪鍾永差祭,修撰朴齊晠,卽爲牌招,姑陞入直,何如?傳曰,允。
庚辰二月二十五日三更,上御重熙堂。監試初試一二所試官入侍時,右副承旨李敎榮,假注書金復性,記注官梁禹濬,記事官金命來,一所試官洪澈周·鄭元夏·睦承錫,二所試官金昌熙·徐夔淳·柳宗植,以次進伏訖。上曰,史官分左右。上命試官進前,澈周等進前。上曰,國家之遇慶設科,何嘗有異同,而至於此科,尤有別焉。乃列聖朝罕有之慶,所以簡拔朝紳,特差試官,十分審愼精白對揚,可也。若有一毫挾私,豈不有靦面目乎?澈周曰,臣文識淺薄,才具蔑劣,當此莫重國試,實不勝悚懍矣。昌熙曰,聖敎至此,萬萬惶蹙,謹當精白對揚矣。上曰,二所試官,與他自別,一所試官,亦有所執,予有所稔聞者矣,着意悉心,無負下敎,乃是臣子之道理,豈可不惕念哉?試官之臨時相換,曾或有例,而今不必如是者,屢飭之下,庶可上下相孚故也。非但上試之如此,副參試,亦一心秉公,上體廣慶之意,下副多士之望,至可至可,京試官下去時,亦以此面飭,而苟不秉公,坼榜之日,自有入聞之道矣。何待更敎,想宜惕念矣。澈周等曰,聖敎截嚴,焉敢徇私乎?上曰,夜已深更矣。多士赴門之時,不無雜遝致傷之慮,直往試所,善爲曉諭,可也?澈周等曰,謹當奉承矣。上曰,不必屢飭,善爲之也。仍命試官先退,又命退諸臣,以次退出。
上在昌德宮。停常參·經筵。
李喬榮啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
備忘記,乶下僉使南弼重下直,長弓一張,長箭一部,片箭一部,筒兒一箇賜給。
以別兼春秋洪承憲·趙秉升·朴斗陽·閔泳煥·閔泳駿·金炳吉·李容稙牌不進罷職傳旨,傳于李喬榮曰,只推。
李喬榮啓曰,左右史不可不備,別兼春秋洪承憲·趙秉升·朴斗陽·閔泳煥·閔泳駿·金炳吉·李容稙,旣有只推之命,金學洙,由限已過,竝卽牌招,推移入直,何如?傳曰,允。
又啓曰,副應敎金容圭,校理丁弘燮,修撰李範九,副修撰李友會有拘忌,校理金裕成在外,副校理洪鍾永差祭,玉堂上下番俱空,事甚未安。應敎李泰容,副校理李錫弘,修撰朴齊晠,副修撰李肇信,竝卽牌招,推移入直,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳于李喬榮曰,只推。
李喬榮,以吏曹言啓曰,今此大報壇祭獻官,當以時原任大臣中塡差,而領中樞府事李裕元在外,領敦寧府事洪淳穆有身病,行判中樞府事韓啓源,藥院都提調,例不得塡差,領議政李最應,行判中樞府事金炳國,俱有身病,行判敦寧府事尹宜善,永平君李景應,錦陵尉朴泳孝,俱以享官,例不得塡差,無可差之員,何以爲之?敢稟。傳曰,崇品塡差。
又以一所試官意啓曰,王世子痘候平復,慶科增廣別試監試初試,今方開場,而擧子數多,三軍府前庭挾窄,萬無容接之道。在前如此之時,有通衢通設之例,今亦依已例,通設之意,敢啓。傳曰,知道。
又以二所試官意啓曰,今番慶科增廣別試監試初試時,擧子數多,丕闡堂前庭挾窄,無以容接。在前如此之時,有通設之例,今亦依已例,明倫堂通設之意,敢啓。傳曰,知道。
上在昌德宮。停常參·經筵。
朴定陽啓曰,來初一日輪對日次矣,敢稟。傳曰,當次人受點後,日次待令。
李喬榮啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
朴定陽啓曰,右承旨閔泳奎,左副承旨洪永禹,今日不爲仕進,竝卽牌招,何如?傳曰,允。
又啓曰,同敦寧金秀煥,除拜後過三日不爲出肅,依定式推考警責,仍卽牌招察任,何如?傳曰,允。
以別兼春秋洪承憲·金學洙·趙秉升·朴斗陽·閔泳煥·閔泳駿·金炳吉·李容稙牌不進罷職傳旨,傳于朴定陽曰,只推。
朴定陽啓曰,左右史不可不備,別兼春秋洪承憲·金學洙·趙秉升·朴斗陽·閔泳煥·閔泳駿·金炳吉·李容稙,旣有只推之命,竝卽牌招,推移入直,何如?傳曰,允。
傳于朴定陽曰,右副承旨許遞,前望單子入之。
承旨前望單子入之,李雲夏落點。
傳于朴定陽曰,再明日三日製,通方外爲之,試紙用大好紙,仁政殿親臨磨鍊。
朴定陽啓曰,副應敎金容圭,校理丁弘燮,修撰李範九,副修撰李友會有拘忌,校理金裕成在外,玉堂上下番俱空,事甚未安。應敎李泰容,副校理李錫弘·洪鍾永,修撰朴齊晠,副修撰李肇信,竝卽牌招,推移入直,何如?傳曰,允。
朴定陽啓曰,注書有闕之代,前注書金鶴善薦狀,依例成送吏曹之意,敢啓。傳曰,知道。
李喬榮啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳于李喬榮曰,只推。
以右承旨閔泳奎,左副承旨洪永禹牌不進罷職傳旨,傳于朴定陽曰,只推。
朴定陽,以承文院言啓曰,卽見都京禮部咨文二道出來者,以爲上年秋季統巡會哨緣由,具奏奉旨知照事,會寧·慶源交易事矣。回咨,竝按例撰出,付撥下送灣府,傳給鳳城,轉致北京之地,何如?傳曰,允。
又以奉常寺都提調·提調意啓曰,祭享所用春等中脯,今月二十七日始造之意,敢啓。傳曰,知道。
李喬榮,以武衛所言啓曰,向因東萊前府使尹致和所報,該府救弊諸條中,別砲士加設一款,待其米太木發賣錢及丙子條詳代錢未上納十四萬七千三百餘兩之數爻相左者,區別更報後,憑據稟處之意,草記蒙允,而卽見更報成冊,則竝計不入給收刷條與丁丑條詳定代錢,除其蕩減,以十一萬一千八百餘兩未納報來矣。本府處在邊門重地,別砲士加設之請,合有參量,限一百名加額,而其中二十名,移置豆毛浦鎭,俾爲分力設備之地,接濟之需,亦爲稍厚磨鍊,以示朝家優恤之澤,恐合事宜,從前朔料之每名四兩分給者,加以一兩,則元額一百五十名,竝合二百五十名,應下與各樣支放,每年統計,爲一萬六千兩假量矣。二千兩,旣有本府措備,實不足條一萬四千兩,以上項未納錢十一萬一千八百餘兩,仍劃本府,爲先限八年使之排用,其後措劃之方,待其時從長稟處,而至若詳定代錢,有難遽爾許施,此條置之,何如?判付。傳曰,允。
又以都摠府言啓曰,都摠管洪祐昌,以刑曹判書,本曹坐起進參事,晝仕出去之意,敢啓。傳曰,知道。
上在昌德宮。停常參·經筵。
李雲夏啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
朴定陽啓曰,右承旨閔泳奎,左副承旨洪永禹,今日不爲仕進,竝卽牌招,何如?傳曰,允。
備忘記,全羅右水使李普憲下直,長弓一張,長箭一部,片箭一部,筒兒一箇賜給。
以別兼春秋洪承憲·金學洙·趙秉升·朴斗陽·閔泳煥·閔泳駿·金炳吉·李容稙牌不進罷職傳旨,傳于李雲夏曰,只推。
李雲夏啓曰,副應敎金容圭,校理丁弘燮,副校理洪鍾永,修撰李範九,副修撰李友會有拘忌,校理金裕成在外,玉堂上下番俱空,事甚未安。應敎李泰容,副校理李錫弘,修撰朴齊晠,副修撰李肇信,竝卽牌招,推移入直,何如?傳曰,允。
傳于李雲夏曰,弼善有闕之代,前望單子入之。
弼善前望單子入之,趙重弼落點。
吏曹口傳政事,直閣單洪英植。
李喬榮,以都摠府言啓曰,今二月二十九日仁政殿親臨三日製儒生試取敎是時,侍衛寶劍,當爲備員,而都摠管洪祐昌,副摠管李載完·南鎬元,俱有實病,朴承儒·李冕熙,俱有實故,申橚·閔泳商·李亮信,在外,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李秉文·任應準,副摠管李僖魯·鄭海崙·韓喆愚·朴容大·尹喜秀·申桓落點。
李雲夏啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳于李雲夏曰,只推。
傳于李喬榮曰,明日出宮門路,以協陽門爲之。
以右承旨閔泳奎,左副承旨洪永禹牌不進罷職傳旨,傳于李喬榮曰,只推。
李喬榮啓曰,明日傳香,禮房承旨,當爲齋宿,右承旨閔泳奎,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨閔泳奎再牌不進罷職傳旨,傳于李喬榮曰,只推。
李喬榮,以禮曹言啓曰,卽接社稷署所報,則明日三日製試取時,本署官員,俱爲觀光云矣。依定式以本曹佐郞白時洽,假官差送,以爲代直後赴試之地,何如?傳曰,允。
李喬榮,以孝徽殿享官意啓曰,今二十九日三日製通方外時,參奉李洛應·李鼎漢,忠義李慶和·李象翼·金演植·沈宜奭,皆爲赴擧云。參奉代假官一員,忠義代假官二員,令該曹該府,依例差出,使之入番察任,何如?傳曰,允。
又以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,來三月十七日巽時,衣襨·香燭·祭品奉詣吉日,同月十八日午時,俱吉云。以此日時擧行之意,敢啓。傳曰,知道。
上在昌德宮。停常參·經筵。
藥房提調徐衡淳,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪永禹啓曰,行大司憲李寅命,執義吳慶履,掌令任憲鎬·吳壽煥呈辭,持平李在明·梁漢容未署經,監察茶時之意,敢啓。傳曰,知道。
朴定陽啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣。敢啓。傳曰,知道。
傳于閔泳奎曰,傳香禮房承旨,馳詣宗廟·景慕宮,奉審摘奸以來。
傳于閔泳奎曰,孝徽殿朔祭,攝行磨鍊。
傳于閔泳奎曰,今日監試出榜矣。此果無一撓改,精白秉公者乎?已於筵中,至以北面二字,反覆飭喩,而榜眼纔出,物議喧騰,分義道理,寧欲若是?言之及此,萬萬駭歎。一二所監試試官,竝施以邊遠竄配之典。雖以文公事官言之,渠以糾察,反事行雜云,聞不勝痛惋,亦施以邊遠竄配之典。監試官,亦難免溺職之責,竝施刋削,漢城試監試初試罷榜,更爲設行。
傳于閔泳奎曰,增廣日字,更爲擇入。
傳于李喬榮曰,科次入侍,坐直承旨同爲入侍。
傳于李喬榮曰,入格儒生李鎬膺封內,書以居京,書頭,書以鄕字,士習極爲駭然,移送秋曹勘處。
傳于李喬榮曰,發遣吏郞,諸執事淸齋與否,摘奸以來。
閔泳奎,以禮曹言啓曰,傳曰,增廣日字,更爲擇入事,命下矣。令日官韓應翼,更爲推擇,則進士鄕漢城試初試來四月十八日,生員鄕漢城試初試同月二十日,文武科鄕漢城試初試同月二十七日,雜科初試來六月初四日,進士覆試同月十一日,生員覆試同月十三日,文科講經同月十七日,文武科覆試同月十九日,文武科殿試同月二十四日,雜科覆試同月二十五日,生進放榜來八月初一日午時,文武科放榜同月十一日巽時,雜科放榜同月二十八日辰時爲吉云。以此日時定行,原粘目中,改付標以入之意,敢啓。傳曰,知道。
又以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,下番姑降入直,事甚未安。修撰朴齊晠差祭,李範九,副修撰李友會有拘忌,李肇信,卽爲牌招入直,何如?傳曰,允。
又以侍講院言啓曰,新除授弼善趙重弼,卽爲牌招察任,何如?傳曰,允。
李喬榮,以武衛所言啓曰,謹奉傳令,哨官李相德,探察試所之際,非但任事之不能,奏事言語,係是無嚴,卽爲汰去之意,敢啓。傳曰,知道。
庚辰二月二十九日辰時,上詣仁政殿。三日製儒生試取入侍時,行都承旨閔泳翊,行左承旨朴定陽,右承旨閔泳奎,左副承旨洪永禹,右副承旨李喬榮,同副承旨李雲夏,記事官申悳均,假注書金復性,別兼春秋洪承憲·金學洙·趙秉升·朴斗陽·閔泳駿·李起鍾·金炳吉·李容稙,提學金炳始,檢校直提學鄭範朝,直提學李載兢,檢校直閣李鎬翼·姜·趙同熙·沈相薰,檢校待敎金演壽,待敎宋秉瑞,應敎李泰容,副校理李錫弘,以次侍立。時至,通禮跪啓請外辦,上具布裹翼善冠·布袍·布裹烏犀帶·白皮靴,乘輿出宣化門。藥房提調徐衡淳,副提調閔泳翊,進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿月臺。通禮跪啓請降輿,上降輿陞座。泳翊,讀奏入門單子訖,仍奏曰,儒生,今當入場矣。出標信開布城,何如?上可之。又奏曰,從陞中有試官蒙點人,使之下去,一體行禮乎?上可之。讀券官行上護軍洪祐吉,行大護軍許傳,吏曹參判李載完,行護軍李正魯·趙熙一,對讀官行副護軍李裕承·金性均,敦寧府都正金元性,行副護軍金宗漢·金允植·李承宇,弘文館應敎李泰容,副可果鄭顯英·洪在瓚·朴斗陽·金炳吉·李容稙,行四拜禮,以次入就位。上命試官進前,祐吉等進前。上命書賦題萬物生光輝,限申時,書頭書京鄕,祐吉等,跪書題,讀奏訖,顯英等,奉出懸題。傳曰,讀券官洪祐吉,命官爲之,泳翊奏曰,先張已入,開布城,呈券儒生,使之次次出送,何如?上可之。傳曰,別雲劍·兵摠府堂上·堂上閣臣入侍,承旨,竝讀券官加差下,堂下閣臣入直,玉堂春坊,竝對讀官加差下,使之分考。上入幕次,少頃,出御座。泳翊奏曰,今番取幾人乎?上曰,取百人。又敎曰,加取預次五十張。泳翊奏曰,坼榜何以爲之乎?上曰,考試後收聚試券,便殿待令。上出仁政門,由肅章門·協陽門。泳翊,請出標信解嚴,由宣化門還內,諸臣以次退出。
庚辰二月二十九日四更,上御重熙堂。科次·坐直承旨同爲入侍時,行都承旨閔泳翊,右承旨閔泳奎,右副承旨李喬榮,記事官申悳均,別兼春秋朴斗陽,讀券官洪祐吉·許傳·李載完·李正魯·趙〈熙一〉,對讀官李裕承·金元性·金宗漢·金允植·李承宇·李泰容·鄭顯英·洪在瓚·金炳吉·李容稙,以次進伏訖。上曰,史官分左右。泳翊,進前奏曰,對讀官李泰容,以孝徽殿朔祭執禮進去,不得待令矣。上曰,唯。祐吉奏曰,科次何以爲之乎?上曰,第一張,書正三下一,第二張,書正三下二,十張,書草三下,其餘竝書次上。祐吉書等訖,顯英讀第一張,至三句,上命止之。泳翊曰,坼封何以爲之乎?上曰,承旨坼封。泳翊,坼封讀奏。上曰,承旨輪回讀之。泳奎·喬榮讀奏訖。祐吉曰,入格儒生中鄭斗和,李棗龍等封內,不書年紀,此是違格也。拔去,何去?上可之。祐吉曰,二張,旣伏承拔去之下敎,則卽書拔字,預次中二張,書等坼封,以備原數,何如?上可之。祐吉,擇預次中二張書等,泳翊,坼封讀奏訖。上命書傳敎曰,三日製賦居首三下一幼學閔正鎬,三下二幼學趙晳九,竝直赴殿試,之次草三下進士李敬夏等十人,竝直赴會試,之次次上幼學徐相勛等二十人,竝給二分,之次次上幼學李鼎鏞等二十人,竝給一分,之次次上幼學李豐容等四十八人,竝考例施賞。出傳敎祐吉曰,入格儒生中幼學李鎬膺封內,則書以居京,書頭,書以鄕字,係是違格。爲先拔去,而士習極爲痛駭,不可無懲勵,故敢此仰達矣。上曰,當有處分矣。出擧條仍敎曰,近日士習,雖云駭然,豈至無嚴之若是乎?士子發身之初,先以欺君爲主,曷勝痛惡?不可尋常處之,試券則爲先拔去,可也。又命書傳敎曰,入格儒生李鎬膺封內,書以居京,書頭,書以鄕字,士習極爲駭然,移送秋曹勘處。出榻敎祐吉,書拔字,擇預次中一張書等,泳翊,坼封讀奏訖。仍命書傳敎曰,入格儒生,明日待令。出傳敎又命書傳敎曰,入格儒生尹秉綬,此是桂坊也,守令待窠,首先擬入。出傳敎仍命試官先退,又命諸臣以次退出。
上在昌德宮。停常參·經筵。
自巳時至人定,灑雨下雨,測雨器水深八分。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
又啓曰,左副承旨洪永禹,同副承旨李雲夏,今日不爲仕進,竝卽牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,禮房承旨馳詣先蠶壇,奉審摘奸以來。
奎章閣啓曰,景慕宮望墓樓今朔奉審,無頉之意,敢啓。傳曰,知道。
傳曰,入格儒生入侍。
政院啓曰,卽者副校理李錫弘,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
又啓曰,卽者吏曹郞廳來言,判書有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下矣。判書未差,參判李載完,參議金永哲俱以病不來,不得開政云。竝卽牌招,何如?傳曰,待明朝牌招。
奎章閣啓曰,參下檢書官金嘉鎭,仕日已滿三十朔,依例六品職遷轉事,分付吏曹,何如?傳曰,允。
弘文館啓曰,下番闕直,事甚未安。修撰朴齊晠·李範九,副修撰李肇信·李友會,竝卽牌招,推移入直,何如?傳曰,允。
議政府啓曰,本府公事官崔雲翰,奔走勤仕,已滿十五朔,依例陞敍或守令除授事,奉承傳施行,何如?傳曰,允。
吏曹啓曰,今此先蠶壇祭亞獻官前承旨李敎榮時無職名,令該曹口傳付軍職,何如?傳曰,允。
兵曹口傳政事,副護軍李敎榮。
行吏曹判書趙寧夏疏曰云云。答曰,省疏具悉。所請依施。
同敦寧金秀煥疏曰云云。答曰,省疏具悉。所請依施。
副校理李錫弘疏曰云云。省疏具悉。爾其勿辭往護。
庚辰三月初一日申時,上御重熙堂。入格儒生入侍時,右副承旨洪永禹,假注書金復性,記注官吳致恒,別兼春秋閔泳駿,以次進伏,儒生等序立階下訖。上曰,史官分左右。永禹奏曰,待令儒生,使之陞堂奏職姓名乎?上可之。儒生等以次進前,奏職姓名訖。仍頒賞,儒生等行四拜禮訖。永禹曰,儒生等使之退去乎?上可之。仍命史官就座,又命退承史,以次退出。
上在昌德宮。停常參·經筵。
自前夜人定至開東,灑雨下雨,測雨器水深八分。自開東至人定,灑雨下雨,測雨器水深八分。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,右副承旨李喬榮,今日不爲仕進,卽爲牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,在外金吾堂上許遞,今日政差出。
傳曰,在外工曹判書,工曹參議許遞,今日政差出。
注書申悳均病,代以吳炳文爲假注書。
以右副承旨李喬榮牌不進罷職傳旨,傳曰,只推。
政院啓曰,卽者應敎李泰容,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副校理李錫弘陳疏徑出,上番闕直,事甚未安。副應敎金容圭,校理丁弘燮,副校理洪鍾永,竝卽牌招,推移入直,何如?傳曰,允。
吏曹啓曰,江原道淮陽居幼學申敬林呈狀內,矣身父淳得,今年爲九十歲,黃海道平山居幼學閔天錫呈狀內,矣身父通政致種,今年爲九十歲,而俱爲見漏於本道應資老人抄啓中,未蒙恩資,事來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
有政。吏批,判書閔台鎬未肅拜,參判李載完牌不進,參議金永哲進。吏曹啓曰,判書閔台鎬未肅拜,參判李載完牌招不進,小臣獨政未安,何以爲之?敢稟。傳曰,只出緊任。以閔台鎬爲吏曹判書,尹秉鼎爲工曹判書,韓喆愚爲刑曹參判,尹榮信爲右尹,金宗漢爲刑曹參議,李承皐爲工曹參議,閔台鎬爲知義禁,權世圭·權仁國爲監察。注書單金鶴善。吏批啓曰,新除授判書閔台鎬命招,同參政事,何如?傳曰,允。
再政。以鄭稷朝爲同敦寧,尹致聃爲戶曹參議,李敦相爲知經筵,朴容大爲同經筵,李爲掌樂正,丁大英爲禮賓主簿。幼學申淳得今超通政折衝,閔致種今加嘉善,已上年九十,依法典加資。贈吏判尹周鎭贈左贊成例兼,贈吏參尹謙圭贈吏判例兼,贈吏議尹光絢贈吏參例兼,已上判義禁尹滋悳三代,贈吏議南駿應贈吏參例兼,贈僕正南泰來贈吏議,故縣監南紀雲贈僕正,已上工曹參判南鎬元三代。
兵批,以吳用善爲扈衛別將,池有鳳爲文殊別將,金斗默爲元山別將,同知單宋鍾義。
侍講院啓曰,左副賓客閔台鎬,除拜知義禁矣。賓客例不得兼帶刑獄之官,所帶金吾之任,今姑許遞,何如?傳曰,允。
政院啓曰,新除授注書金鶴善,卽爲牌招入直,何如?傳曰,允。
訓鍊都監啓曰,本局別將李秉漢,身病猝重,勢難察任,改差,何如?傳曰,允。
應敎李泰容疏曰云云。省疏具悉。爾其勿辭救護。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,右副承旨李敎榮,今日不爲仕進,卽爲牌招,何如?傳曰,允。
又啓曰,事變假注書白珍爕有身病,勢難察任,今姑改差,何如?傳曰,允。
又啓曰,假注書吳炳文,今日廳坐,不爲仕進,事未前有,極爲駭然。所當重勘,而本院請推之外,無他可施之罰,何以爲之?敢稟。傳曰,從重推考。
白珍爕改差,代以朴壽昌爲事變假注書。
以右副承旨李敎榮牌不進罷職傳旨,傳曰,只推。
以執義吳慶履,掌令任憲鎬,司諫愼錫九,獻納玄弼濟牌不進罷職傳旨,傳曰,只推。
都摠府啓曰,都摠管任應準,以漢城府判尹坐起進參事,晝仕出去之意,敢啓。傳曰,知道。
政院啓曰,明日傳香,禮房承旨當爲齊宿,右承旨閔泳奎所當牌招,而拘於廳規,不得請牌,何以爲之?敢稟。傳曰,牌招。
傳曰,左承旨·右副承旨·同副承旨竝許遞,前望單子入之。
傳曰,吏曹參判有闕之代,前望單子入之。
傳曰,吏曹參議有闕之代,前望單子入之。
政院啓曰,行都承旨閔泳翊廚院進,左副承旨·右副承旨·同副承旨前望未下,左副承旨洪永禹式暇出去,院中只有臣一人,伴直無人,行都承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金益容·南肅熙·趙東弼落點。
吏曹參議前望單子入之,吳德泳落點。
政院啓曰,行都承旨閔泳翊牌不進,伴直無人,新除授同副承旨趙東弼,卽爲牌招,何如?傳曰,允。
又啓曰,左右史不可不備,別兼春秋金學洙·趙秉升·朴斗陽·閔泳煥·閔泳駿·李容稙,竝卽牌招,推移入直,何如?傳曰,允。
弘文館啓曰,上番闕直,事甚未安。修撰朴齊晠,副修撰李肇信·李友會,竝卽牌招,推移,姑陞入直,何如?傳曰,允。
又啓曰,上番闕直,事甚未安。副應敎金容圭,校理丁弘燮,副校理洪鍾永,竝卽牌招,推移入直,何如?傳曰,允。
義禁府啓曰,監試初試一所試官洪澈周,咸鏡道利原縣,鄭元夏,慶尙道固城縣,睦承錫,全羅道海南縣,二所試官金昌熙,平安道朔州府,徐夔淳,咸鏡道北靑府,柳宗植,慶尙道丹城縣,文公事官金玉均,平安道昌城府,趙忠熙,龍川府,竝邊遠竄配,而以承傳內辭意,具罪目,依例發遣府書吏及羅將,押送于各其配所,何如?傳曰,允。
訓鍊都監啓曰,本局千摠趙載恒,身病猝重,勢難察任,改差,何如?傳曰,允。
吏曹參判李載完疏曰,伏以,臣之見叨銓銜,初旣萬萬不自圖也。若其職事之重不可虛縻,臣非不知也,才智之薄,不能堪承,臣非不審也,而淟涊出膺,恬然盤礡者,只緣臣遭逢厚造,負荷如山。顧臣空疎,無以報答其萬一,徒事奔走之爲禮,罔念負乘之可戒,間嘗趨參政席,冒行代斲矣。其果履屐之皆當,而銓衡之稱停乎?議笑之來,臣固甘心,而莫重官人之柄,蹲冒而終始坫汚,亦豈不大可懼哉?今據除拜,月已一周,揆諸廉防,便是瓜熟之期,而至若迷執不舍,用妨賢路,又非私分所敢自安也。玆敢披暴衷懇,短章呼籲。伏乞聖明,俯垂淵燭,亟許鐫改臣吏曹參判之任,俾要地無瘝,微諒獲全,不勝幸甚。答曰,省疏具悉。所請依施。
吏曹參議金永哲疏曰云云。省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,左副承旨洪永禹,今日不爲仕進,卽爲牌招,何如?傳曰,允。
備忘記,黃海水使白南益下直,長弓一張,長箭一部,片箭一部,筒兒一箇賜給。
政院啓曰,知義禁閔台鎬,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。戶曹參議尹致聃,工曹參議李承皐,除拜後過三日,不爲出肅,事體所在,誠極未安,竝從重推考,仍卽牌招察任,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌今任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
以左副承旨洪永禹牌不進罷職傳旨,傳曰,只推。
傳曰,發遣吏郞諸執事,淸齋與否,摘奸以來。
以別兼春秋金學洙·趙秉升·朴斗陽·閔泳煥·閔泳駿·李容稙牌不進罷職傳旨,傳曰,只推。
傳曰,文武科庭試,更以五月念間擇入。
政院啓曰,左右史不可不備,別兼春秋金學洙·趙秉升·朴斗陽·閔泳煥·閔泳駿·李容稙,旣有只推之命,竝卽牌招,推移入直,何如?傳曰,允。
禮曹啓曰,傳曰,文武科庭試,更以五月念間擇入事,命下矣。令日官韓應翼,更爲推擇,則來五月十九日爲吉云。以此定行乎?敢稟。傳曰,以此日定行。
漢城府啓曰,濟州三邑民數,今始上來,依例入錄之意,敢啓。傳曰,知道。
觀象監啓曰,天文學別選推步官,治皇明統曆,進獻于皇壇。其爲任本自不輕,有不可屬之汗漫,而尙此未遑,實爲欠典。官生等方有齊訴,故從其願,自今爲始,以等第施行,俾爲疏鬱之意,敢啓。傳曰,知道。
禮曹啓曰,東萊·德源辦察官用印信,不可無區別印文,故德源辦察官印文,旣以元山辦察官印,新鑄啓下矣。東萊辦察官印文之只以辦察官行用,從欠消詳,此亦依元山例,以釜山辦察官印,改鑄下送,何如?傳曰,允。
禁衛營啓曰,本營千摠吳耆善,身病猝重,勢難察任,改差,何如?傳曰,允。
又啓曰,本營千摠,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
藥房提調徐衡淳,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣。敢啓。傳曰,知道。
備忘記,柔院僉使金星國下直,長弓一張,長箭一部,片箭一部,筒兒一箇賜給。
政院啓曰,左副承旨洪永禹,今日不爲仕進,卽爲牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
以別兼春秋金學洙·趙秉升·朴斗陽·閔泳煥·閔泳駿·李容稙牌不進罷職傳旨,傳曰,只推。
都摠府啓曰,副摠管韓喆愚,以刑曹參判坐起進參事,晝仕出去之意,敢啓。傳曰,知道。
傳曰,禮房承旨進詣大報壇,奉審摘奸以來。
傳曰,藥院都提調有闕之代,前望單子入之。
內醫都提調前望單子入之,領敦寧洪淳穆落點。
傳曰,藥院提調許遞,前望單子入之。
內醫提調前望單子入之,金壽鉉落點。
傳曰,刑工換房。
傳曰,賜物備忘遲滯之中官申震夏拿處。
政院啓曰,左右史不可不備,別兼春秋金學洙·趙秉升·朴斗陽·閔泳煥·閔泳駿·李容稙,旣有只推之命,竝卽牌招,推移入直,何如?傳曰,允。
副護軍金永哲疏曰,臣於日前,猥以銓銜,冒赴政席,經筵望,以未通人,矇然排擬,今不可以已遞本職,泯然自,據實仰暴,伏乞亟令選部,付標改擬,仍治臣當勘之罪云云。省疏具悉。偶失照檢,原望付標改之,爾不必爲引。
判府事韓啓源箚曰云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,待敎宋秉瑞,馳詣健陵,奉審摘奸,仍留監祭,顯隆園·華寧殿,一體奉審以來。
以別兼春秋金學洙·趙秉升·朴斗陽·閔泳煥·閔泳駿·李容稙牌不進罷職傳旨,傳曰,只推。
傳曰,政官牌招開政。
政院啓曰,左右史不可不備,別兼春秋金學洙·趙秉升·朴斗陽·閔泳煥·閔泳駿·李容稙,旣有只推之命,竝卽牌招,推移入直,何如?傳曰,允。
又啓曰,修撰朴齊晠,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,在外禮曹參判許遞,今日政差出。
傳曰,呈告同經筵許遞,今日政差出。
政院啓曰,吏曹判書閔台鎬,參判尹成鎭,參議吳德泳疏批已下,竝卽牌招,何如?傳曰,允。
政院啓曰,冬至使先來狀啓上送事,平安監司,義州府尹狀啓入來,而撥路申飭,何等截嚴,先來法意,亦有定限。今初一日卯時,自義州封撥者,今始到院,如是遲滯,萬萬未安。不能申飭之道臣及義州府尹,竝推考,軍官三人中一人落後,亦極駭然。落後軍官,待其上來,令攸司科治,當該遲滯軍官及陪持,亦爲科治,何如?傳曰,允。
弘文館啓曰,修撰朴齊晠陳疏徑出,下番闕直,事甚未安。修撰李範九,副修撰李肇信·李友會,竝卽牌招,推移入直,何如?傳曰,允。
觀象監啓曰,命課學兼敎授金昌勳仕滿代,諏吉官全兢錫,差下,何如?傳曰,允。
奎章閣啓曰,原任提學李承輔喪,遣檢書官,傳給內賜賻物,仍爲致祭以來之意,敢啓。傳曰,知道。
有政。吏批,判書閔台鎬進,參判尹成鎭,參議吳德泳竝式暇。以趙秉世爲禮曹參判,鄭範朝爲知義禁,韓喆愚爲同經筵,張逵鴻爲典籍,李萬翼爲掌樂主簿,李秉皐爲南學敎授,柳冕鎬爲京畿都事,蔡東夏爲迎曙察訪,耆老所守直官單黃一龍,分監役單河致漢。
再政。以金嘉鎭爲引儀,朴應冕爲典籍。
兵批,同知單白麟錫。
刑曹啓曰,因武衛所文移,壯藝別監鄭熙正·鄭錫祚·李國明,與隣居李聖根·李光錫等,毆打作梗事,本所査實粘目,判下內,今見査啓,則李漢之不念王人之別,作黨毆打,極爲無嚴矣。雖以壯藝廳言之,前後申飭何如,而有此輕先作梗,萬萬駭惋。於此於彼,不可尋常處之,毆打漢與作梗之壯藝廳鄭熙正·鄭錫祚,移送秋曹定配,其餘壯藝廳與李光錫,各別嚴飭放送事,命下矣。謹依傳敎,罪人李聖根,黃海道瑞興府,鄭熙正,忠淸道槐山郡,鄭錫祚,江原道金城縣,竝定配所,卽爲押送之意,敢啓。傳曰,知道。
吏曹判書閔台鎬疏曰云云。答曰,省疏具悉。卿其勿辭行公。
吏曹參判尹成鎭疏曰云云。答曰,省疏具悉。卿其勿辭行公。
吏曹參議吳德泳疏曰云云。省疏具悉。爾其勿辭察職。
修撰朴齊晠疏曰云云。省疏具悉。爾其勿辭救護。
上在昌德宮。停常參·經筵。
自巳時至人定,灑雨下雨,測雨器水深九分。
完和君發引,大殿·大王大妃殿·王大妃殿·中宮殿·世子宮,藥房·內閣·政院·玉堂·朝廷二品以上·六曹堂上,口傳問安。答曰,知道。
進御二錢重人蔘粟米飮一貼製入事,榻前下敎,大王大妃殿進御二錢重人蔘粟米飮一貼煎入事,榻前下敎,中宮殿進御二錢重人蔘粟米飮一貼製入事,榻前下敎。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
政院啓曰,同經筵韓喆愚,昨日政除拜,而旣在禁直,肅單今始來呈,事體所在,誠極未安。推考,何如?傳曰,允。
又啓曰,左右史不可不備,別兼春秋金學洙·朴斗陽·閔泳煥·閔泳駿·李容稙,旣有只推之命,竝卽牌招,推移入直,何如?傳曰,允。
弘文館啓曰,下番闕直,事甚未安。應敎李泰容,副應敎金容圭,副校理洪鍾永,竝卽牌招推移,姑降入直,何如?傳曰,允。
政院啓曰,應敎李泰容,副應敎金容圭,承牌來詣朝房,有身病不得入來,校理金裕成·丁弘爕,副校理李錫弘在外,洪鍾永承牌來詣朝房,有拘忌不得入來,修撰朴齊晠陳疏受由,玉堂上下番俱空,事甚未安。修撰李範九,副修撰李肇信·李友會,竝卽牌招,推移入直,何如?傳曰,允。
禮曹啓曰,卽接京畿監司金輔鉉移文,則以爲,通津府社厲壇神室與紅箭門,昨年夏間潦雨,俱爲頹落,故位牌移安於精潔公廨後,以今十六日始役,改建計料,移還安祭香祝,自本曹啓稟,磨鍊下送云矣。通津府社厲壇神室修改時,告由移還安祭香祝,令該司照例磨鍊下送事,分付,何如?傳曰,允。
上在昌德宮。停常參·經筵。
自前夜人定至開東,灑雨下雨,測雨器水深三分。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,右承旨閔泳奎,左副承旨洪永禹,同副承旨趙東弼,今日不爲仕進,竝卽牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以右承旨閔泳奎牌不進罷職傳旨,傳曰,只推。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
三軍府啓曰,卽接訓鍊都監所報,則今三月初九日習陣日次,而大將臣趙寧夏有身病,不得行操云矣。敢啓。傳曰,知道。
政院啓曰,校理金裕成·丁弘爕,副校理李錫弘在外,洪鍾永有拘忌,修撰朴齊晠陳疏受由,玉堂上下番俱空,事甚未安。應敎李泰容,副應敎金容圭,修撰李範九,副修撰李肇信·李友會,竝卽牌招,推移入直,何如?傳曰,允。
以中官申震夏囚單子,傳曰,飭已施矣,分揀放送。
上在昌德宮。停常參·經筵。
完和君安葬後,大殿·大王大妃殿·王大妃殿·中宮殿·世子宮,藥房·內閣·政院·玉堂·朝廷二品以上·六曹堂上,口傳問安。答曰,知道。
進御二錢重人蔘粟米飮一貼製入事,榻前下敎,大王大妃殿進御二錢重人蔘粟米飮一貼煎入事,榻前下敎,中宮殿進御二錢重人蔘粟米飮一貼製入事,榻前下敎。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
三軍府啓曰,卽接禁衛營所報,則今三月初十日習陣日次,而大將臣申正熙有身病,不得行操云矣。敢啓。傳曰,知道。
傳曰,奉審閣臣入侍。
傳曰,藥院提調許遞,前望單子入之。
傳曰,左副承旨許遞,前望單子入之。
內醫提調前望單子入之,金有淵落點。
承旨前望單子入之,李敎稙落點。
傳曰,秋曹堂上竝許遞,前望單子入之。
刑曹堂上前望單子入之,判書金炳德,參判李炳敎,參議李根命落點。
傳曰,兵曹判書有闕之代,知宗正卿李載冕除授。
吏曹,行兵曹判書單李載冕除授事,承傳。
政院啓曰,新除授行兵曹判書李載冕,卽爲牌招,傳授命召,何如?傳曰,允。
又啓曰,命召親納例也,而前兵曹判書金炳德,謂有身病,使其營校替納,事甚未安。推考,何如?傳曰,允。
弘文館啓曰,上番闕直,事甚未安。副校理李錫弘在外,應敎李泰容,副應敎金容圭,竝卽牌招,推移入直,何如?傳曰,允。
奎章閣啓曰,原任提學李承輔喪卒哭日,遣檢書官,勸肉以來之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射〈技〉放,而國忌正日相値,不得設行之意,敢啓。傳曰,知道。
禮曹啓曰,卽接前司譯院直長金仁恒所志,則以爲,族姪冕奎,嫡妾俱無子,以其同姓十二寸兄義緖第二子喜男,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,事載在法典,而門長金仁恒所訴旣如此,金義緖第二子喜男,立爲金冕奎之後,何如?傳曰,允。
庚辰三月初九日申時,上御重熙堂。奉審閣臣入侍時,同副承旨趙東弼,記事官金鶴善,記注官吳致恒,別兼春秋朴斗陽,待敎宋秉瑞,以次進伏訖。上曰,史官分左右。仍命奉審閣臣進前,秉瑞進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍留監祭,將事安寧,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧之意,敢此仰達矣。
上在昌德宮。停常參·經筵。
藥房提調金有淵,左副承旨李敎稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
三軍府啓曰,卽接御營廳所報,則今三月十一日習陣日次,而大將臣李景夏有身病,不得行操云矣。敢啓。傳曰,知道。
政院啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,藥院都提調有闕之代,前望單子入之。
內醫都提調前望單子入之,領議政李最應落點。
內醫院啓曰,副提調閔泳翊,今日問安,不爲仕進,卽爲牌招,何如?傳曰,允。
政院啓曰,卽者兵曹郞廳來言,慶科庭試武科初試試官,當爲磨鍊以入,而行判書李載冕未肅拜,次堂例不得擧行云。判書卽爲牌招,何如?傳曰,次堂擧行。
侍講院啓曰,右副賓客鄭範朝,除拜知義禁云矣。賓客,例不得帶刑獄之官,右副賓客鄭範朝所帶金吾之任,今姑許遞,何如?傳曰,允。
政院啓曰,兼說書宋秉瑞,以奉審閣臣,昨日入來,而不爲入直,旋卽出去,以致下番之闕直,揆以事體,誠極未安。所當重勘,而本院請推之外,無他可施之罰,何以爲之?敢稟。傳曰,先捧遞差傳旨,拿處。
又啓曰,待敎宋秉瑞,以兼說書拿處事,命下矣。依定式遞差傳旨捧入之意,敢啓。傳曰,知道。俄者請罪啓辭批答中,先捧遞差傳旨六字,還收。
政院啓曰,春坊之面看替直事,已有下敎,而日前以下番闕直,遽然草記,致勤下詢,事體所在,極爲未安。臣之矇然捧入,不勝惶悚,當該春坊,不可無警,從重推考,何如?傳曰,允。爾亦推考。
弘文館啓曰,上番闕直,事甚未安。副校理李錫弘在外,應敎李泰容,副應敎金容圭,卽爲牌招,推移入直,何如?傳曰,允。
進善宋秉璿疏曰,伏以,臣以無似賤品,濫叨異數,兩筵職名,尙縻身上,不進不退,無義無倫,乞將臣前後所叨濫職,盡行鐫改,臣又有萬萬惶縮者。月前以世子宮痘候康復,匪頒之典,猥及賤臣,滿心漸愧,益無所自措。伏願聖明,更賜裁處云云。答曰,省疏具悉爾懇。向有敷心之諭,謂爾指日登道,臨軒凝佇,我懷尤長,巽牘忽至,寔由予誠禮未孚,使衡泌薖之人,莫回永矢之心,慙嘆之至,繼以惘然也。爾以爾家人,貞忠詩禮,自有胚光趾美之學,則此乃展布厥蘊,致澤君臣之會,何可一向浼浼,若遯世獨立者之爲乎?爾其勿復控辭,亟圖幡然,副予至意,頒賜之物,已有前諭矣。不必如是爲辭,安心領受。仍傳曰,此批答,遣地方官傳諭。
領敦寧洪淳穆疏曰云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經試所進去外,未肅拜·呈告人員,竝卽牌招,何如?傳曰,允。
又啓曰,行大司憲李寅命,掌令任憲鎬牌不進,吳壽煥,執義吳慶履試所進去,持平李在明·梁漢容未署經,監察茶時之意,敢啓。傳曰,知道。
以掌令任憲鎬牌不進罷職傳旨,傳曰,只推。
武一所啓曰,臣所今日平明開場,先自柳葉箭·片箭,同爲試取之意,敢啓。傳曰,知道。
武二所啓曰,臣所今日平明開場,先自柳葉箭·片箭,同爲試取之意,敢啓。傳曰,知道。
武一所啓曰,臣所柳葉箭·片箭,今已畢試,鐵箭騎芻,當爲試取,而無應射人,今方開講,而鱗次試取,修正榜目以入之意,敢啓。傳曰,知道。
武二所啓曰,臣所柳葉箭·片箭,今已畢試,鐵箭鱗〈次〉試取之意,敢啓。傳曰,知道。
又啓曰,臣所鐵箭,今已畢試,騎芻鱗次試取之意,敢啓。傳曰,知道。
又啓曰,臣所騎芻,今已畢試,仍爲開講試取之意,敢啓。傳曰,知道。
又啓曰,臣所各技,皆已畢試,仍爲修正榜目以入之意,敢啓。傳曰,知道。
政院啓曰,試官之出榜詣闕,例也,而武一所初試試官李文永,監試官吳壽煥·愼錫九,謂有身病,自外徑歸,事甚未安。竝卽推考,何如?傳曰,允。
又啓曰,試官之出榜詣闕,例也,而武二所初試監試官吳慶履·玄弼濟,謂有身病,自外徑歸,事甚未安。竝推考,何如?傳曰,允。
注書申悳均病,代以孫德漢爲假注書。
弘文館啓曰,上番闕直,事甚未安。副校理李錫弘在外,應敎李泰容,副應敎金容圭,竝卽牌招,推移入直,何如?傳曰,允。
副校理李友會疏曰云云。省疏具悉。疏辭許令該曹,稟處。
行兵曹判書李載冕疏曰云云。答曰,省疏具悉。卿之實病,此爲衆所共知,卿其勿辭,安心調理行公。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
都摠府啓曰,今日入直內三廳武兼·禁軍及軍兵等,中日習射技,請出標信。傳曰,知道。
弘文館啓曰,上番闕直,事甚未安。副校理李錫弘在外,應敎李泰容,副應敎金容圭,校理丁弘爕·金裕成,副校理洪鍾永,竝卽牌招,推移入直,何如?傳曰,允。
又啓曰,上番闕直,事甚未安。應敎李泰容,副應敎金容圭,校理丁弘爕·金裕成,副校理洪鍾永有身病,李錫弘在外,修撰朴齊晠·李範九,副修撰李肇信,竝卽牌招推移,姑陞入直,何如?傳曰,允。
都摠府啓曰,都摠管任應準,以漢城判尹坐起進參事,晝仕出去之意,敢啓。傳曰,知道。
訓鍊都監啓曰,本局千摠李熙斌,身病猝重,勢難察任,改差,何如?傳曰,允。
吏曹啓目粘連,觀此弘文館副修撰李友會上疏,則以爲,臣母年今六十有七矣。羸瘁澌鑠,寧日恒少,家素貧窶,計拙謀生,菽水之供,尙患難繼,蔘朮之補,尤何可論?特命選曹,畀臣一小縣,得遂奉檄之喜亦爲白有臥乎所,李友會之家貧親老之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?啓依回啓施行爲良如敎。
上在昌德宮。停常參·經筵。
自午時至人定,灑雨下雨,測雨器水深四分。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,明日孝徽殿望祭親行齋戒相値,視事頉稟之意,敢啓。傳曰,知道。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥·愼錫九,獻納玄弼濟牌不進罷職傳旨,傳曰,只推。
弘文館啓曰,上番闕直,事甚未安。副校理李錫弘在外,應敎李泰容,副應敎金容圭,校理丁弘爕·金裕成,竝卽牌招,推移入直,何如?傳曰,允。
又啓曰,上番闕直,事甚未安。應敎李泰容,副應敎金容圭,校理丁弘爕·金裕成有身病,副校理洪鍾永在外,修撰朴齊晠·李範九,副修撰李肇信,竝卽牌招推移,姑陞入直,何如?傳曰,允。
都摠府啓曰,副摠管韓喆愚,時無職名,令該曹口傳付軍職,何如?傳曰,允。
奎章閣啓曰,檢書官金嘉鎭減下,仍付兼檢書官,其代以前薦人具寅植,依已例除取才差下,令該曹口傳付軍職,使之冠帶常仕,何如?傳曰,允。
摠戎廳啓曰,本廳中軍鄭完默,身病甚重,勢難察任,改差,何如?傳曰,允。
上在昌德宮。停常參·經筵。
自前夜人定至開東,灑雨下雨,測雨器水深一寸一分。自開東至人定,灑雨下雨,測雨器水深一寸五分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,同副承旨趙東弼,今日不爲仕進,卽爲牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,禮房承旨馳詣宗廟·景慕宮,奉審摘奸以來。
傳曰,孝徽殿望祭,攝行磨鍊。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
以同副承旨趙東弼牌不進罷職傳旨,傳曰,只推。
都摠府啓曰,副摠管申桓,以訓鍊都監中軍,諸將官射會監試事,晝仕出去,而入番間除草記往來之意,敢啓。傳曰,知道。
兵曹口傳政事,護軍韓喆愚,副司勇具寅植,以上竝單付。
以同副承旨趙東弼牌不進罷職傳旨,傳曰,只推。
弘文館啓曰,上番闕直,事甚未安。副校理李錫弘在外,應敎李泰容,副應敎金容圭,校理丁弘爕·金裕成,副校理洪鍾永,竝卽牌招,推移入直,何如?傳曰,允。
又啓曰,上番闕直,事甚未安。應敎李泰容,副應敎金容圭,校理丁弘爕·金裕成,副校理洪鍾永有身病,李錫弘在外,修撰朴齊晠·李範九·李肇信,竝卽牌招推移,姑陞入直,何如?傳曰,允。
政院啓曰,校理金裕成,副校理李錫弘左外,洪鍾永有拘忌,修撰朴齊晠·李範九,副修撰李肇信,承牌來詣朝房,有身病不得入來,李友會差祭,玉堂上下番俱空,事甚未安。應敎李泰容,副應敎金容圭,竝卽牌招,推移入直,何如?傳曰,允。
兵曹,以李長會爲摠戎中軍。
上在昌德宮。停常參·經筵。
藥房提調金有淵,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
備忘記,全州營將李正弼下直,長弓一張,長箭一部,片箭一部,筒兒一箇,賜給。
政院啓曰,右副承旨南肅熙,同副承旨趙東弼,今日不爲仕進,卽爲牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
奎章閣啓曰,景慕宮望廟樓今望奉審,無頉之意,敢啓。傳曰,知道。
政院啓曰,玉堂上下番俱空,事甚未安。副校理李錫弘在外,洪鍾永有拘忌,副修撰李友會差祭,應敎李泰容,副應敎金容圭,校理丁弘爕·金裕成,修撰朴齊晠·李範九,副修撰李肇信,竝卽牌招,推移入直,何如?傳曰,允。
兵曹,以閔成鎬爲禁衛中軍。
義禁府啓目,兼說書宋秉瑞原情云云,傳旨內辭緣,泛稱遲晩,所當請刑是白乎矣,原任閣臣勿爲請刑,載在法典,議處,何如?啓更毋敢如是之意嚴飭,分揀放送爲良如敎。
上在昌德宮。停常參·經筵。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,咸興·永興兩本宮別大祭造燭封香時,禮房承旨,當爲齋宿,右承旨閔泳奎,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
兵曹啓曰,今月十七日武臣堂上祿試射試官望,當爲擬入,而行判書李載冕未肅拜,不得擧行,後日退行之意,敢啓。傳曰,知道。
以黃海監司姜蘭馨狀啓,薦新生石首魚,多發監色,晝夜看檢,未能捉得封進,惶恐待罪事,傳曰,勿待〈罪〉事,回諭。
弘文館啓曰,上番闕直,事甚未安。副校理李錫弘在外,洪鍾永有拘忌,應敎李泰容,副應敎金容圭,校理丁弘爕·金裕成,竝卽牌招,推移入直,何如?傳曰,允。
又啓曰,上番闕直,事甚未安。應敎李泰容,副應敎金容圭,校理丁弘爕·金裕成有拘忌,修撰朴齊晠,副修撰李友會·李肇信,竝卽牌招推移,姑陞入直,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點後,日次待令。
又啓曰,左副承旨李敎稙,同副承旨趙東弼,今日不爲仕進,竝卽牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
弘文館啓曰,上番闕直,事甚未安。校理李錫弘在外,洪鍾永有拘忌,應敎李泰容,副應敎金容圭,校理丁弘爕·金裕成,竝卽牌招,推移入直,何如?傳曰,允。
又啓曰,上番闕直,事甚未安。副校理李錫弘在外,洪鍾永有拘忌,應敎李泰容,副應敎金容圭,校理丁弘爕·金裕成有身病,修撰朴齊晠,副修撰李友會·李肇信,竝卽牌招推移,姑陞入直,何如?傳曰,允。
以左副承旨李敎稙,同副承旨趙東弼牌不進罷職傳旨,傳曰,只推。
漢城府啓曰,每式年成籍後五部帳籍江都件,例於翌年春,臣府郞廳,持往江都,舊籍曝曬,竝與新籍藏置矣。己卯式帳籍,發遣本府郞廳,藏置曝曬等節,依例擧行,而帳籍封裹雜物,令該司進排,領去官吏所騎馬及帳籍載運馬,亦令該曹題給,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅外呈告人員,竝卽牌招,何如?傳曰,允。
都摠府啓曰,今日入直內三廳武兼·禁軍及軍兵等,中日當爲習射技放,而大報壇忌辰祭齋戒相値,不得設行之意,敢啓。傳曰,知道。
三軍府啓曰,卽接訓鍊都監所報,則今三月十九日,習陣日次,而大將臣趙寧夏有身病,不得行操云矣,敢啓。傳曰,知道。
政院啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
弘文館啓曰,上番姑陞入直,事甚未安。副校理李錫弘在外,洪鍾永有拘忌,應敎李泰容,副應敎金容圭竝卽牌招,推移入直,何如?傳曰,允。
傳曰,飭已施矣,前輔德閔昌植,兼說書宋秉瑞,竝仍任前職,牌招入直。
吏曹,輔德單閔昌植,兼說書單宋秉瑞,待敎單宋秉瑞,弘文正字單宋秉瑞,校書正字單宋秉瑞,已上仍任前職事,承傳。
兵曹啓曰,卽接南所衛將洪頴普牒報,則南水閣西邊水門鐵箭,年久破傷云。爲先令紫門監豎實圍排,卽速修改,而把守軍兵,令該營量宜除出,限修改間嚴加守直之意,分付,何如?傳曰,允。
上在昌德宮。停常參·經筵。
自開東至午時,灑雨下雨,測雨器水深六分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,右副承旨南肅熙,今日不爲仕進,卽爲牌招,何如?傳曰,允。
三軍府啓曰,卽接禁衛營所報,則今三月二十日習陣日次,而大將臣申正熙有身病,不得行操云矣,敢啓。傳曰,知道。
奎章閣啓曰,原任待敎宋秉瑞,仍任前職事,命下矣。卽爲牌招入直,何如?傳曰,允。
兵曹啓曰,今二十日文臣朔試射試官望,當爲擬入,而行判書李載冕未肅拜,不得擧行之意,敢啓。傳曰,知道。
傳曰,左副承旨進詣皇壇奉審,仍詣宣武祠,奉審摘奸以來。
政院啓曰,輔德閔昌植,兼說書宋秉瑞出牌,在於昨夜,而無端經宵,牌望尙不入來,事體所在,誠極未安。竝從重推考,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以右副承旨南肅熙牌不進罷職傳旨,傳曰,只推。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
弘文館啓曰,上番姑陞入直,事甚未安。副校理李錫弘在外,洪鍾永有拘忌,應敎李泰容,副應敎金容圭,竝卽牌招,推移入直,何如?傳曰,允。
御營廳啓曰,因兵曹草記,南水閣水門鐵箭破傷處,東營入直軍八名除出,將校一人率領,限修改間嚴加守直之意,敢啓。傳曰,知道。
上在昌德宮。停常參·經筵。
藥房提調金有淵,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
三軍府啓曰,卽接御營廳所報,則今三月二十一日習陣日次,而大將臣李景夏有身病,不得行操云矣,敢啓。傳曰,知道。
都摠府啓曰,都摠管任應準,以漢城府判尹坐起進參事,晝仕出去,而入番間除草記往來之意,敢啓。傳曰,知道。
政院啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,左承旨許遞,前望單子入之。
傳曰,政官牌招開政。
傳曰,同義禁竝許遞,今日政差出。
承旨前望單子入之,柳道彙落點。
弘文館啓曰,上番姑陞入直,事甚未安。校理李錫弘在外,洪鍾永有拘忌,應敎李泰容,副應敎金容圭,竝卽牌招,推移入直,何如?傳曰,允。
兵曹口傳政事,副護軍單趙同熙。
吏曹啓曰,杆城郡守徐應淳呈狀內,矣身受由上京矣,身病猝重,萬無還官之望云,罷黜,何如?傳曰,允。
傳曰,杆城郡守之代,未準朔守令中擬入。
又啓曰,成均館典籍朴應冕·李觀會,俱以身病,呈狀乞遞,竝改差,何如?傳曰,允。
又啓曰,朝官年八十人,每於歲首加資,而前同知洪錫弼,前五衛將李承祚,俱以見漏於該道抄記中,故考見政案,則今年八十,果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
又啓曰,新除授禮曹判書李載元,資是輔國矣。方帶判宗正卿之銜,依例兼判書下批之意,敢啓。傳曰,知道。
有政。吏批,判書閔台鎬,參議吳德泳竝牌不進,參判尹成鎭進。吏批啓曰,判書閔台鎬,參議吳德泳竝牌招不進,小臣獨政未安,何以爲之?敢稟。傳曰,仍爲之。以沈相學爲校理,李爲副校理,李載元爲禮曹判書,趙昌永爲敦寧都正,趙秉鎬爲禮曹參議,成夏慶爲兵曹參議,李源逸爲刑曹參議,洪在鉉爲知義禁,南一祐爲同經筵,金聲根·李承五爲同義禁,韓敬源爲同成均,李載冕爲軍器提調,玉景鍊·李蒙濟爲典籍,張時杓爲北靑府使,李道植爲杆城郡守,金鏞先爲平邱察訪,金尙運爲麒麟察訪。訓鍊都監提調單李載冕,禁衛提調單李載冕,御營提調單李載冕,檢書官單具寅植,分監役單朴桂秀。
再政。以崔德明爲掌樂正。兼禮曹判書單李載元,兵曹參議單成夏慶,參知單金載瓛。前同知洪錫弼,五衛將李承祚,已上今加嘉善,已上朝官年八十加資,學生吳泰說贈戶參例兼,吳彦衡贈左承旨,進士吳命德贈僕正,已上同敦寧吳周秀三代。
兵批,濟州監牧官單金才賢。
廣州留守閔泳穆疏曰云云。答曰,省疏具悉。卿其往省焉。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,左副承旨李敎稙,今日不爲仕進,卽爲牌招,何如?傳曰,允。
又啓曰,新除授右副承旨柳道彙,時在慶尙道安東地,斯速乘馹上來事,下諭,何如?傳曰,許遞,前望單子入之。
弘文館啓曰,上番闕直,事甚未安。校理李萬敎奉命在外,副校理洪鍾永有拘忌,應敎李泰容,副應敎金容圭,新除授副校理李,竝卽牌招,推移入直,何如?傳曰,允。
又啓曰,新除授校理沈相學,時在京畿果川地,經筵入番事緊,請斯速乘馹上來事,下諭。答曰,許遞。
政院啓曰,假注書林永相有身病,勢難察任,今姑改差,何如?傳曰,允。
承旨前望單子入之,李應辰落點。林永相改差,代以權博淵爲假注書。
以左副承旨李敎稙牌不進罷職傳旨,傳曰,只推。
政院啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
議政府啓曰,濟州牧使白樂淵,莅任以後,聲績優著,已蒙年前特仍之恩典,而荐經歉荒之餘,島民願借,尤爲切至。凡係懷恤,宜責終效,姑令仍任,何如?傳曰,允。
御營廳啓曰,本廳軍色從事官黃耆淵,身病甚重,勢難察任,改差,何如?傳曰,允。
戶曹啓曰,時御所宮墻奉審,則如干有頉處,從便修改之意,敢啓。傳曰,知道。
弘文館啓曰,上番闕直,事甚未安。修撰朴齊晠,副修撰李肇信,竝卽牌招推移,姑陞入直,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
備忘記,慈城郡守金鳳求下直,長弓一張,長箭一部,片箭一部,筒兒一箇,賜給。
政院啓曰,假注書孫德漢有身病,勢難察任,今姑改差,何如?傳曰,允。
又啓曰,三品官之毋得過三日,循例請牌,曾有定式矣。禮曹參議趙秉鎬,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
孫德漢改差,代以柳觀秀爲假注書。
禮曹啓曰,景慕宮夏享大祭,當以五月上旬內擇日,而連値國忌及拘忌,無以推移涓吉云。在前如此之時,已有中旬推擇之例,今亦依已例,以中旬磨鍊以入之意,敢啓。傳曰,知道。
弘文館啓曰,上番闕直,事甚未安。校理李萬敎奉命在外,一員未差。副校理洪鍾永有拘忌,應敎李泰容,副應敎金容圭,副校理李,竝卽牌招,推移入直,何如?傳曰,允。
又啓曰,上番闕直,事甚未安。修撰朴齊晠有拘忌,副修撰李範九在外,副修撰李肇信,卽爲牌招,姑陞入直,何如?傳曰,允。
奉常寺啓曰,祭享所用春等中脯三百六十三貼,今月二十一日畢造,而所入牛隻爲三十六首矣。進上看品中脯二貼,依定式封進之意,敢啓。傳曰,知道。
禁衛營啓曰,本營千摠吳耆善,身病猝重,勢難察任,改差,何如?傳曰,允。
又啓曰,本營千摠,今當差出,而擬望之人乏少,外任竝擬,何如?傳曰,允。
均役廳啓曰,本廳郞廳李象恂,今已窠滿矣。多有擧行事,今姑仍任,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,同副承旨趙東弼,今日不爲仕進,卽爲牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,同副承旨許遞,前望單子入之。
承旨前望單子入之,趙秉爕添書落點。
傳曰,政官牌招開政。
傳曰,在外兵曹參議許遞,今日政差出。
傳曰,未肅拜副校理許遞,今日政差出。
傳曰,見窠皆令差出。
都摠府啓曰,副摠管申桓,以訓鍊都監中軍,諸將官射會監試事,晝仕出去之意,敢啓。傳曰,知道。
弘文館啓曰,上番闕直,事甚未安。副修撰李肇信,卽爲牌招,姑陞入直,何如?傳曰,允。
又啓曰,上番闕直,事甚未安。校理李萬敎奉命在外,一員未差。副校理洪鍾永有拘忌,應敎李泰容,副應敎金容圭,副校理李,竝卽牌招,推移入直,何如?傳曰,允。
吏曹啓曰,掌樂院正崔德明,成均館典籍玉景鍊·李蒙濟,西學敎授洪鍾永,俱以身病,呈狀乞遞,竝改差,何如?傳曰,允。
有政。吏批,判書閔台鎬,參判尹成鎭竝牌不進,參議吳德泳進。吏批啓曰,判書閔台鎬,參判尹成鎭竝牌招不進,小臣獨政未安,何以爲之?敢稟。傳曰,只出緊任。以李元祺爲校理,李建昌爲副校理,李寅晩爲兵曹參議,金弘集爲修信使,鄭志鎔爲仁川府使,濟州牧使白樂淵,姑爲仍任事,承傳。
再政。以趙龍鎬爲敦寧都正,李源逸爲大司成,李爲司僕正,韓白奎爲掌樂正,鄭顯英爲西學敎授,殷成浩·林鎔相爲典籍。分監役單洪綏爕。
三政。以金宗漢爲刑曹參議。故通德郞朴應漢贈監察,孝行卓異贈職事,承傳。
兵批,兼仁川鎭兵馬節制使京畿水軍防禦使單鄭志鎔。
訓鍊都監啓曰,本局千摠李敏哲,身病猝重,勢難察任,改差,何如?傳曰,允。
敦寧都正趙昌永疏曰云云。省疏具悉。所請依施。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,左副承旨·右副承旨竝許遞,前望單子入之。
承旨前望單子入之,趙秉世·朴履道落點。
政院啓曰,明日傳香禮房承旨,當爲齋宿,左副承旨閔泳奎,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔泳奎牌不進罷職傳旨,傳曰,只推。
又啓曰,行都承旨閔泳翊內閣進,行左承旨趙秉世,行右承旨朴履道未肅拜,左副承旨閔泳奎牌不進,右副承旨李應辰不爲仕進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
都摠府啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
弘文館啓曰,上番闕直,事甚未安。校理李萬敎奉命在外,副校理洪鍾永有拘忌,應敎李泰容,副應敎金容圭,新除授校理李元祺,副校理李建昌,竝卽牌招,推移入直,何如?傳曰,允。
吏曹啓曰,昨日新除授仁川府使鄭志鎔,以前任富寧府使,方在解由未出中,而矇然擬入,至蒙恩點,臣不勝惶恐,原望筒勿施,何如?傳曰,勿拘。
上在昌德宮。停常參·經筵。
藥房提調金有淵,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,行右承旨朴履道,左副承旨閔泳奎,今日不爲仕進,竝卽牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
吏曹啓曰,今此宗廟夏享大祭祭官中,時無職名人,令該曹口傳付軍職,何如?傳曰,允。
弘文館啓曰,上番闕直,事甚未安。校理李萬敎奉命在外,副校理洪鍾永有拘忌,應敎李泰容,副應敎金容圭,校理李元祺,竝卽牌招,推移入直,何如?傳曰,允。
戶曹啓曰,慶熙宮,發遣郞廳奉審,則如干有頉處,從便修改之意,敢啓。傳曰,知道。
又啓曰,泥洞築臺·追慕洞碑閣·淨業院碑閣·戲竹軒,發遣郞廳奉審,則姑無頉處之意,敢啓。傳曰,知道。
又啓曰,景福宮看審,則各殿堂以下有頉處,從便修改之意,敢啓。傳曰,知道。
又啓曰,訓鍊院慕華館,發遣郞廳摘奸,則姑無頉處之意,敢啓。傳曰,知道。
兵曹口傳政事,副司果單任圭常。
御營廳啓曰,本營千摠柳東烈,身病甚重,勢難察任,改差,何如?傳曰,允。
副校理李建昌疏略曰,臣竄未幾月,赦書遄降歸纔一年,罪籍悉滌,洪慈湛渥,與天罔涯,不自意玉署恩點,又下於此際,臣奉誥震駥,莫知攸措。迨往年直指南下也,以時則何如其艱矣,以職則何如其重矣?上以答明主之知,私而追前人之役者,亶在乎是,而奈臣才乏適用,事與志睽,畢竟僨誤,焉辜負焉而歸,尺天威顔,徒懷隕越,萬里明見,重煩酬應,律身之罪,斯已罔逭,至若末梢之事,實出意慮之所不到。臣雖無狀,寧有是也?臣於是行,上承密諭,下採輿論,罪者罪之,卽臣職耳。其罰也甚輕,其宥也旣久,而其終不幸,豈曰由臣?況臣與伊家,自昔無嫌,臣亦無俟於辨,抑臣之自悼則有之,苟使臣存心仁厚,行己平允,和足以弭災,誠足以見孚,則適然而橫來者,夫豈至於斯乎?臣固反躬省愆之不暇,何敢覶縷爲也?臣若惟恃寵靈,掦掦若無事人,則廉隅之放倒,固無可論。伏乞遞臣官銜,俾奉職者知戒。臣於自列之章,何敢贅陳,而見今春暉方暢,晝漏漸永。伏望日御經典,克懋緝熙之工云云。省疏具悉。
大司成李源命疏曰云云。答曰,省疏具悉。爾其勿辭察職。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,行右承旨朴履道,同副承旨趙秉爕,今日不爲仕進,竝卽牌招,何如?傳曰,允。
又啓曰,假注書柳觀秀有身病,勢難察任,今姑改差,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
又啓曰,行都承旨閔泳翊內閣進,行左承旨趙秉世式暇出去,行右承旨朴履道,同副承旨趙秉爕牌不進,右副承旨閔泳奎廚院進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
以同副承旨趙秉爕牌不進罷職傳旨,傳曰,只推。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
以右副承旨閔泳奎牌不進罷職傳旨,傳曰,只推。
又啓曰,左副承旨閔泳奎牌不進,伴直無人。同副承旨趙秉爕,旣有只推之命,更爲牌招,何如?傳曰,允。
柳觀秀改差,代以安禧遠爲假注書。
議政府啓曰,卽見全罷監司沈履澤狀啓謄報,則枚擧古群山僉使金應爕所報,以爲靈光郡漂到淸人十名,領來本鎭,而彼人初願由水,今願由陸,前後問情,旣有異同。旱路護送之節,不敢擅便,請令廟堂稟旨,分付矣。此是漁人之漂着者,則他無可疑之跡,而所騎之船,破傷無餘,同來之船,先卽還歸,勢將從其願旱路治送。凡係領護之節,自營邑另飭施行,彼人帶來物件之載去與發賣竝照例爲之緣由咨文,令槐院撰出,以爲順付入送之地,何如?傳曰,允。
弘文館啓曰,上番闕直,事甚未安。副校理李建昌疏批已下,卽爲牌招,何如?傳曰,允。
又啓曰,上番闕直,事甚未安。校理李萬敎奉命在外,副校理洪鍾永有拘忌,應校李泰容,副應敎金容圭,校理李元祺,竝卽牌招,推移入直,何如?傳曰,允。
上在昌德宮。停常參·經筵。
自卯時至申時,灑雨下雨,測雨器水深四分。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,來初一日輪對日次矣,敢稟。傳曰,當次人受點後,日次待令。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以同副承旨趙秉爕牌不進罷職傳旨,傳曰,只推。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
又啓曰,明日傳香,禮房承旨當爲齋宿,左副承旨閔泳奎,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,今三月二十七日甲午午正一刻十分立夏改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
春秋館啓曰,別兼春秋李容稙,以御營廳從事官,今日軍布上下時,晝仕出去之意,敢啓。傳曰,知道。
弘文館啓曰,上番闕直,事甚未安。校理李萬敎奉命在外,副校理洪鍾永有拘忌,應敎李泰容,副應敎金容圭,校理李元祺,副校理李建昌,竝卽牌招,推移入直,何如?傳曰,允。
政院啓曰,行都承旨閔泳翊內閣進,行左承旨趙秉世,行右承旨朴履道不爲仕進,左副承旨閔泳奎,同副承旨趙秉爕牌不進,院中只有臣一人,伴直無人。同副承旨旣有只推之命,更爲牌招,何如?傳曰,只推。
訓鍊都監啓曰,本局哨官李承敏,身病猝重,勢難察任,改差,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
又啓曰,校理李萬敎奉命在外,副校理洪鍾永,修撰朴齊晠有拘忌,李範九,副修撰李友會在外,玉堂上下番俱空,事甚未安。應敎李泰容,副應敎金容圭,校理李元祺,副校理李建昌,副修撰李肇信,竝牌招推移入直,何如?傳曰,允。
又啓曰,行都承旨閔泳翊內閣進,行左承旨趙秉世,行右承旨朴履道,左副承旨閔泳奎不爲仕進,右副承旨李應辰式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,各陵園所今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又啓曰,卽接京畿監司金輔鉉移文,則以爲,交河郡社稷神室,年久頹圮,今方重修,而移還安祭香祝,自本曹啓稟,磨鍊下送云矣。交河郡社稷神室修改時,告由移還安祭香祝,令該司照例磨鍊下送事,分付,何如?傳曰,允。
又啓曰,來五月十一日山陵祥祭後神御床,當爲移奉於舊丁字閣,而謹考謄錄,則差備官以實忠義擧行,侍衛別監十人,紫衣紫巾神榻差備,以一人擧行,其餘差備官,量宜待令矣。今亦依此磨鍊擧行,何如?傳曰,允。
又啓曰,來五月十二日山陵祥祭後,假丁字閣撤毁材瓦,當爲區處,而謹考謄錄,材木則洞口外燒火,瓦子及階礎石等物,運置於齋室近處,基址則仍舊修淨,而自戶曹主管董飭,使用役軍丁,令京畿監營量宜定送矣。今亦依此擧行事,分付,何如?傳曰,允。
又啓曰,來五月十二日山陵祥祭後,假丁字閣撤毁靈座儀物移奉於舊丁字閣時告由之節,依前例前期三日,同月初九日,先行於新舊丁字閣,祥祭日靈座竝奉後,告安祭,同行於舊丁字閣,而告由文,令藝文館撰出,何如?傳曰,允。
又啓曰,孝徽殿祥祭後,禫祭前朔望殷奠親行,依補編受敎,以哭臨,磨鍊擧行之意,敢啓。傳曰,知道。
又啓曰,孝徽殿禫後祔廟之禮,當爲磨鍊,而謹考五禮儀及喪禮補編,皆以遇時享乃祔,載錄,而英廟朝下敎有曰,禫月若値四孟朔及臘月,則兼行五享,以遵禮文事,載於補編受敎矣。今番禫月,卽秋孟朔,依禮文及英廟朝受敎,禫月內哲仁王后祔廟之禮,以秋享大祭兼行之意,擇吉擧行,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,明日孝徽殿朔祭親行齋戒相値,視事頉稟之意,敢啓。傳曰,知道。
又啓曰,右副承旨李應辰,今日不爲仕進,卽爲牌招,何如?傳曰,允。
三軍府啓曰,卽接兵曹所報,則禁軍習陣,連因有故,不得設行之意,敢啓。傳曰,知道。
政院啓曰,校理李萬敎奉命在外,副校理洪鍾永,修撰朴齊晠有拘忌,李範九,副修撰李友會在外,玉堂上下番俱空,事甚未安。應敎李泰容,副應敎金容圭,校理李元祺,副校理李建昌,副修撰李肇信,竝卽牌招,推移入直,何如?傳曰,允。
又啓曰,卽者禮曹郞廳來言,來四月初三日行宗廟夏享大祭所用犧牲,小宗伯與該署提調,當爲眼同看品,而參判未差,無以擧行云。未差之代,政官牌招,開政差出,何如?傳曰,前望單子入之。
禮曹參判前望單子入之,吳俊泳落點。
以右副承旨李應辰牌不進罷職傳旨,傳曰,只推。
政院啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,發遣吏郞諸執事,淸齋與否,摘奸以來。
禁衛營啓曰,本營千摠林百鉉,以前任仁川府使尙在任所,姑未上來,領軍之職,久曠可悶,改差,何如?傳曰,允。
兵曹,以閔成鎬爲禁衛中軍。
慶尙監司李根弼疏曰云云。答曰,省疏具悉。已有向日之批矣。病情雖如此,醫藥調治,自可良痊,卿其勿辭,益勉旬宣之責。
上在昌德宮。停常參·經筵。
藥房提調金有淵,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
傳曰,孝徽殿朔祭,攝行磨鍊。
傳曰,禮房承旨馳詣宗廟·景慕宮,奉審摘奸以來。
傳曰,孝徽殿夏享大祭,攝行磨鍊。
傳曰,政官牌招開政。
政院啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
傳曰,呈告判義禁許遞,今日政差出。
都摠府啓曰,今日入直內三廳武兼·禁軍及軍兵等,中日當爲習射技放,而孝徽殿朔祭親行齋戒相値,不得設行之意,敢啓。傳曰,知道。
又啓曰,副摠管申桓,以訓鍊都監中軍諸將官射會監試事,晝仕出去之意,敢啓。傳曰,知道。
政院啓曰,兵曹判書李載冕牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
傳曰,在外漢城判尹,敦寧都正許遞,今日政差出。
以京畿監司金輔鉉狀啓,宗廟薦新黃石首魚,節序差早,姑未産出,限內不得封進,惶恐待罪事,傳曰,勿待罪事,回諭。
以吏曹參議吳德泳牌不進罷職傳旨,傳曰,只推。
吏曹啓曰,通禮院右通禮姜鐸,以其身病,呈狀乞遞,改差,何如?傳曰,允。
有政。吏批,判書閔台鎬,參議吳德泳竝牌不進,參判尹成鎭進。吏批啓曰,判書閔台鎬,參議吳德泳竝牌招不進,小臣獨政未安,何以爲之?敢稟。傳曰,仍爲之。以李會正爲判尹,金裕行爲敦寧都正,李源命爲判義禁,韓敬源爲知義禁,李載兢爲同春秋,趙性學爲右通禮,奉常奉事單韓敬爀。
兵批,蔚山監牧官單閔致億。
弘文館啓曰,上番闕直,事甚未安。校理李萬敎奉命在外,副校理洪鍾永有拘忌,校理李元祺,副校理李建昌有身病,修撰朴齊晠·李範九,副修撰李友會·李肇信,竝卽牌招推移,姑陞入直,何如?傳曰,允。日記廳堂上閔泳達。郞廳金炳秊·朴台淳
上在昌德宮。停常參·經筵。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,明日夏享大祭齋戒相値,視事頉稟之意,敢啓。傳曰,知道。
又啓曰,來初五日,朝參日次矣,敢稟。傳曰,停。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,今十七日,當詣宗廟展謁,仍詣景慕宮展謁矣。該房知悉。
傳曰,明日館學儒生應製,通方外爲之,試紙,用大好紙,春塘臺親臨磨鍊,試官,時原任賓客春坊中擬入。
傳曰,發遣吏郞,諸執事淸齋與否,摘奸以來。
傳曰,時原任大臣·師傅·奉朝賀·時原任賓客·春坊及桂坊,明日來會,時原任閣臣,一體來會。
傳曰,明日出宮門路,以宜春門爲之。
以司謁口傳下敎曰,眞殿雨漏諸處蘆簾蘆簟修改事,分付戶曹。
奎章閣啓曰,景慕宮望廟樓,今朔奉審無頉之意,敢啓。傳曰,知道。
戶曹啓曰,眞殿雨漏諸處修改吉日時,令日官推擇,則今月初四日卯時爲吉云。以此日時擧行之意,敢啓。傳曰,知道。
兵曹啓曰,明日親臨應製時,侍衛,當爲備員,而參判李應夏有身病,不得進參云。令政院稟旨變通,仍令該曹口傳差出,待下批牌招,以爲進參之地,何如?傳曰,允。許遞。
吏曹口傳政事,以兪晩源爲兵曹參判。
兵曹啓曰,今四月初三日宗廟夏享大祭時,守門,當爲塡差,而本曹郞廳·都摠府郞廳·五衛將,除入直與呈辭在外未肅拜,排擬苟艱,依定式軍門將官,代差以入之意,敢啓。傳曰,知道。
禮曹啓曰,卽接社稷署所報,則明日館學儒生應製試取時,本署官員,俱爲觀光云矣。依定式以本曹佐郞白時洽,假官差送,以爲代直後,赴試之地,何如?傳曰,允。
又啓曰,卽接景慕宮官員所報,則明日館學儒生應製試取時,本宮官員,俱爲觀光云矣。依定式假官一員,令吏曹,以成均館官員,口傳啓下,以爲代直後,赴試之地,何如?傳曰,允。
孝徽殿啓曰,今初三日館學儒生應製,通方外試取時,本殿參奉李洛應·李鼎漢,忠義李慶和·李象翼·沈宜爕,皆爲赴擧云矣。參奉代假官一員,忠義代假官二員,依例差送,以爲代直後赴試之地,何如?傳曰,允。
政院啓曰,明日傳香,禮房承旨,當爲齋宿,左副承旨閔泳奎,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔泳奎牌不進罷職傳旨,傳曰,只推。
又啓曰,行都承旨閔泳翊內閣進,行左承旨趙秉世,行右承旨朴履道不爲仕進,左副承旨閔泳奎牌不進,同副承旨趙秉爕式暇出去,院中只有臣一人,伴直無人。行右承旨,所當牌招,而拘於廳規,不得請牌,何以爲之?敢稟。傳曰,牌招。
大護軍徐堂輔疏曰,伏以,臣衰朽殘喘,偶嬰風丹之祟,屢月沈綿之中,伏見吏曹名帖,塡差臣以宗廟夏享大祭初獻官,肄儀在卽,事會嚴急,雖不得不舁疾進參,而享事又隔日矣。苟可以自力乎,則一時祼獻之役,何敢爲却顧規避之計,而所患形症,遇風倍劇,宛轉苦楚,氣息澌綴,房闥蠢動,尙無其望,穆淸駿奔,尤何可論?臣若徒懷瀆擾之爲懼,不思早自丐免,以致顚倒僵仆,失儀僨事,則其爲不敬,孰爲甚焉?用敢控實仰籲,猥溷崇聽。伏乞聖慈,俯賜鑑諒,特命該曹,亟改臣獻官之任,以重祀典,仍治臣逋慢之罪,以肅朝綱焉。臣無任云云。答曰,省疏具悉。許令該曹,改付標。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,今日殿座,承旨當爲備員,而行右承旨朴履道不爲仕進,卽爲牌招,何如?傳曰,允。
又啓曰,判尹李會正,除拜後過三日不爲出肅,依定式推考警責,仍卽牌招察任,何如?傳曰,允。
政院啓曰,行大司憲李寅命未肅拜,執義吳慶履,掌令任憲鎬·吳壽煥呈辭,持平李在明·梁漢容未署經,監察茶時之意,敢啓。傳曰,知道。
傳曰,今日異於他日,輕囚放釋。
政院啓曰,臣秉燮敬奉聖敎,馳往義禁府,則無時囚,故仍往典獄署,取考囚徒案,則未推覈罪人三名,公貨備納間嚴囚罪人九名,宗親府直囚罪人三名,係是重囚,故竝仍囚,其餘各司直囚罪人金英哲等十二名,係是輕囚,故竝依傳敎,放送之意,敢啓。傳曰,知道。
傳曰,回還三使臣留待。
傳曰,回還三使臣入侍。
傳曰,傳香承旨,馳詣宗廟,奉審摘奸以來。
傳曰,館學儒生應製,命官爲之。
傳曰,挾庭軍排立軍,令各其營乾犒饋。
傳曰,時原任大臣·師傅·奉朝賀·時原任賓客·閣臣·春坊承史·入直玉堂入侍。
傳曰,時原任賓客,原任堂上閣臣,時原任春坊,入侍承旨,堂上對讀官,竝讀券官加差下,堂下閣臣,春坊,入直玉堂,竝對讀官加差下,使之分考。
傳曰,科次入侍。
兵曹啓曰,今四月十七日,大駕詣宗廟展謁,仍詣景慕宮展謁時,隨駕營門,當爲磨鍊矣。何營門軍兵隨駕,何營門軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨,步軍三哨,訓局馬軍二哨,步軍三哨,都統使率領爲先廂,訓局馬軍一哨步軍三哨,禁衛營步軍二哨,兩營騎士各一番,禁將率領爲後廂,禁軍三番,隨駕別抄軍二哨磨鍊,御將,率該營步軍二哨,訓局馬軍一哨留陣,餘軍留營,置之。
兵曹啓曰,今四月十七日,大駕詣宗廟展謁,仍詣景慕宮展謁時,侍衛禁軍及駕前別抄駕後禁軍等,以黑戰笠,靑戰服磨鍊,赴陣馬軍,依前例以甲胄磨鍊,何如?傳曰,允。
訓鍊都監啓曰,謹依下敎,挾庭與排立將校軍兵等處,乾犒饋分給之意,敢啓。傳曰,知道。
武衛所啓曰,謹奉傳令,哨官李相德,探察試所之際,非但任事之不能,奏事言語,係是無嚴,卽爲汰去之意,敢啓。傳曰,知道。
進善宋秉璿疏曰,臣冒控危忱,祈免誤恩,疏未及達,除旨荐降,掌憲·春坊,寵命赫然,旣又蒙聖批,反復諄諄,轉益隆摯,臣誠駭惶隕越。臣於前後恩命,一不敢承膺者,初非有耿介高蹈,亦非爲道義自重。只以才不堪用,分不敢當,則哲之鑑,雖未及悉燭,而臣之自知也明,自量也熟。何敢徒恃寵靈,抗顔冒進,上累淸朝需賢之政,下愧當世實學之士哉?略綴短章,乞收新命。臣無任云云。答曰,省疏具悉爾懇。向批以後,意謂幡然改圖非徒惠然之無聞,巽牘又至,誠禮未孚,良覺愧恧。顧今民國事計,茫無涯畔,其維時經濟,必藉初讀書窮理,而爾以全備之學,服襲儒宗,聲聞蔚然,政是展輔厥蘊,致澤君民之會,寧可韜光林樊,浼浼若相忘也哉?況春宮年紀漸長,志慮夙就,正須宿德雅望,與之有濡染薰陶之益。爾其更勿退讓,卽爲簉朝,副予側席之望。仍傳曰,此批答,遣地方官,傳諭。
庚辰四月初二日子時,上御重熙堂。科次時原任大臣·師傅·奉朝賀·時原任賓客·閣臣·春坊·承史·玉堂同爲入侍時,行都承旨閔泳翊,左副承旨閔泳奎,右副承旨李應辰,同副承旨趙秉爕,記事官金鶴善,別兼春秋金學洙·朴斗陽·閔泳駿·李容稙,讀券官李裕元·閔台鎬·金炳始·沈舜澤·李冕榮·朴定陽·金聲根,對讀官金永哲·李鎬翼·李裕承·洪承穆·李敎榮·趙東弼·李輔榮·趙龍鎬·金裕成·閔泳駿·李容稙·朴斗陽,校理李元祺,副修撰李肇信,以次進伏訖。上曰,史官分左右。裕元進前秦曰,初夏天氣頗熱,聖體,若何?上曰,一樣矣。裕元曰,寢睡·水刺之節,何如?上曰,一樣矣。各殿問候訖,仍奏曰,世子宮痘候平復,今爲百日,氣度岐嶷,尤爲勝昔,聖心嘉悅。伏想倍於前日,而臣等區區下情,不勝慶祝之忱矣。上曰,想到前冬平復時事,今爲百日善攝,奇幸之心,亦不下於甲戌年百日之時矣。裕元曰,誠如聖敎矣。上曰,世子宮,自內見史略,至燧人氏鑽火之事,語曰,如是則眞聖賢矣,其言亦可笑矣。裕元曰,沖年此語,眞是聖人矣。上命諸臣仰瞻,諸臣仰瞻訖。上曰,領府事,久爲藥房提調,故世子若是親熟,每入侍言語自若矣。裕元曰,臣屢蒙聖眷,又荷睿眷,榮耀極矣。仍奏曰,三大臣未得同爲登筵,甚悵結矣。上曰,然矣。上曰,世子宮,近日則時時習字矣。裕元曰,先以細劃,加習於其上,似好矣。上命考試。裕元曰,臣之賤齒衰邁,精力萬不如前日,不能堪試役矣。上曰,古之老大臣,亦皆當試役者,多矣。裕元曰,近來氣稟,多不及古人矣。泳翊曰,取幾人乎?上曰,取百人。上曰,試券,分置於諸試官,使之分考。裕元曰,書等何以爲之乎?上曰,二下二張,三上十三張,三中二十張,三下三十二張,次上三十三張書之。秉瑞,讀奏第一券二句訖。上命止之,仍命承旨坼封。泳翊等,讀奏封內訖。上命書傳敎曰,館學儒生應製,賦居首二下一幼學李圭一,二下二幼學金奎濚,竝直赴殿試,之次三上幼學朴鎬陽·安鎬重·金贊熙,竝付之進士榜末,之次三上進士李秀泰等十人,竝直赴會試,之次三中幼學嚴柱夏等二十人,竝直赴監試。會試,之次三下生員姜載熙等十六人,竝給二分,之次三下幼學朴昌緖等十六人,竝給一分,之次次上幼學許垏等三十三人,各正音通釋一件賜給。又命書傳敎曰,入格儒生,明日待令。裕元曰,臣之所選試券,不合於魁等,臣之試鑑不稱,極爲惶悚矣。上曰,領府事忘之矣。甲戌年百日科,卿主試,故今亦使之當此役,而其時書等如此,當今試官書魁等兩次者,卽卿一人也。裕元曰,臣老益昏,七年間事,甚爲惶悚矣。上曰,夜已深矣。諸大臣果無困惱,而俄者賜饌,下箸否?裕元曰,慶祝之中,兼蒙賜饌之恩,飫仁飽德,尤不勝感激,不知疲困矣。仍奏曰,夜已太深,臣等退出,恐好矣。上可之,仍命史官就座。又命退諸臣,以次退出。
庚辰四月初二日◆時,上御重熙堂。回還三使臣入侍時,同副承旨趙秉爕,記事官金鶴善,記注官梁禹濬,別兼春秋金學洙,冬至正使韓敬源,副使南一祐,書狀官李萬敎以次進伏訖。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
政院啓曰,合辭方張之時,諫院無詣臺之員,事甚未安。未署經外,呈告人員,竝卽牌招,何如?傳曰,允。
又啓曰,卽者校理李元祺,以其親病,陳疏徑行,原疏,纔已捧入矣。所當直捧禁推傳旨,而此與無端徑行,有異,推考警責,何如?傳曰,允。
注書金鶴善病,代以鄭玄謨爲假注書。
傳曰,入格儒生入侍。
以司諫愼錫九,獻納玄弼濟牌不進罷職傳旨,傳曰,只推。
政院啓曰,校理李元祺陳疏徑行,修撰李範九,副修撰李肇信·李友會在外,玉堂上下番俱空,事甚未安。應敎李泰容,副應敎金容圭,校理李萬敎,副校理李建昌·洪鍾永,副修撰朴齊晠,竝卽牌招,推移入直,何如?傳曰,允。
又啓曰,行都承旨閔泳翊內閣進,行左承旨趙秉世,行右承旨朴履道不爲仕進,左副承旨閔泳奎式暇出去,右副承旨李應辰式暇,院中只有臣一人,伴直無人。行右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行右承旨朴履道牌不進,伴直無人。所當更爲牌招,而拘於廳規,不得請牌,何以爲之?敢稟。傳曰,牌招。
兵曹啓曰,去三月十七日,武臣堂上祿試射,後日退行事,草記蒙允矣。今四月初四日設行,而試官望,備擬以入之意,敢啓。傳曰,知道。
奎章閣啓曰,頒賜冊子安寶次,奎章之寶請出之意,敢啓。傳曰,知道。
禁衛營啓曰,謹依下敎,挾庭與排立槍劍軍處,乾犒饋分給之意,敢啓。傳曰,知道。
扈衛廳啓曰,謹依下敎,挾庭與排立將校軍兵處,乾犒饋分給之意,敢啓。傳曰,知道。
庚辰四月初三日未時,上御重熙堂。入格儒生入侍時,同副承旨趙秉爕,記事官申悳均,記注官吳致恒,別兼春秋朴斗陽,以次進伏,儒生等,序立階下訖。上曰,史官分左右。秉爕奏曰,待令儒生,使之陞堂奏職姓名乎?上可之。儒生等,以次進前奏職姓名訖。仍頒賞,儒生等,行四拜禮。秉爕奏曰,儒生使之出去乎?上可之。秉爕奏曰,臚唱之際,做錯非細,事體所在,萬萬駭然。當該通禮院官員所當重勘而本院請推之外,無他可施之罰,何以爲之乎?上曰,所當嚴處,而今番則慶會之餘也。特爲安徐,更毋敢如是之意,各別申飭,可也。出擧條上命史官就座,又命退承史,以次退出。
上在昌德宮。停常參·經筵。
自卯時至未時,灑雨下雨,測雨器水深八分。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,校理李元祺,陳疏徑行,副修撰李肇信,呈辭出去,玉堂上下番俱空,事甚未安。應敎李泰容,副應敎金容圭,校理李萬敎,副校理李建昌·洪鍾永,修撰朴齊晠·李範九,副修撰李友會,竝卽牌招,推移入直,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
又啓曰,行都承旨閔泳翊內閣進,行左承旨趙秉世,左副承旨閔泳奎,右副承旨李應辰不爲仕進,行右承旨朴履道牌不進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
武衛所啓曰,巡綽法意,何等嚴重,而右邊捕盜大將金箕錫,去夜不爲發巡云。雖未知緣何事端,而揆以事體,萬萬駭然。該捕將,施以罷職之典,何如?傳曰,允。
政院啓曰,卽見武衛所草記,則右邊捕盜大將金箕錫,去夜不爲發巡云。巡綽法意,何等嚴重,而有此闕巡之擧,揆以事體,萬萬駭然。當該大將,所當重勘,而本院請推之外,無他可施之罰,何以爲之?敢稟。傳曰,已有本所之批矣。
又啓曰,右邊捕盜大將金箕錫罷職事,命下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將趙羲復,卽爲牌招聽傳敎,何如?傳曰,允。
又啓曰,右副承旨李應辰牌不進,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
注書申悳均病,代以南奎熙爲假注書。
上在昌德宮。停常參·經筵。
藥房提調金有淵,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,有身病,左議政·右議政未差,不得來會云矣。傳曰,知道。
以左副承旨閔泳奎牌不進罷職傳旨,傳曰,只推。
又啓曰,卽者別兼春秋朴斗陽,以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
又啓曰,事變假注書朴壽昌,有身病,勢難察任,今姑改差,何如?傳曰,允。
傳曰,吏兵換房。
政院啓曰,校理李元祺,修撰李肇信在外,玉堂上下番俱空,事甚未安。應敎李泰容,副應敎金容圭,校理李萬敎,副校理李建昌·洪鍾永,修撰朴齊晠·李範九·副修撰李友會,竝卽牌招,推移入直,何如?傳曰,允。
又啓曰,左右史不可不備,別兼春秋金學洙·閔泳煥·閔泳駿·李容稙,竝卽牌招,推移入直,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。
又啓曰,明日傳香,禮房承旨,當爲齋宿,左副承旨閔泳奎,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以執義吳慶履,掌令任憲鎬·吳壽煥·司諫愼錫九,獻納玄弼濟牌不進罷職傳旨,傳曰,只推。
傳曰,左承旨·右承旨·同副承旨,竝許遞,前望單子入之。
政院啓曰,行都承旨閔泳翊,右副承旨李應辰,竝卽牌招,何如?傳曰,允。
傳曰,見今春序已過,非但穀運之杳無其期,錢木所納,亦爲無多。京司經用,枵然不繼,安有定限申飭之本意乎?營邑之無所動念,玩惕度過,京司各衙門,則有何顧忌?初不論罷,苟能嚴畏飭敎,存念國計,則京外擧行,寧容若是?揆以法紀,萬萬駭歎。各衙門堂上及各道道臣,捧現告姑先施以越俸十等之典,各邑守令,竝當施以重究,而不無參量者存。本所及各衙門,以未納多數幾邑守令,草記論罷,拿問嚴勘,竝與餘外各邑愆滯之米錢木布,不計新舊,無遺考尺後,形止卽速登問事,三懸鈴行會。
承旨前望單子入之,李容直·鄭海崙·曺殷承落點。
南奎熙有頉,代以朴台淳爲假注書。
兵曹啓曰,本曹正郞李敎夏·南秉文,身病猝重,勢難察任,竝改差,何如?傳曰,允。
朴壽昌改差,代以韓景赫爲事變假注書。
訓鍊都監啓曰,本局千摠趙萬赫,身病猝重,勢難察任,改差,何如?傳曰,允。
武衛所啓曰,本所軍器所用竹木物,例自完營,與左右水營,分排卜定每年上納者,而無難越當,拖至多年。故屢度關飭,不啻截嚴,而少無顧忌,未納夥多,極爲駭然。該道臣與該水使,爲先推考,未收段,刻期上納之意嚴飭,何如?傳曰,上納則毋論某物,如是愆滯,豈有如許道理?況軍需所用,事〈係〉緊急,有若尋常,極爲駭然。所當別般嚴勘,而以觀來頭之意,姑施重推之典,卽爲收納後,形止啓聞事,各別嚴飭。
議政府啓曰,以闕巡事,右邊捕盜大將金箕錫,自武衛所草記論罷矣。巡綽之政,何等謹嚴,而强引不可引之事,肆然停撤,事體之乖損,已無可言。紀綱之頹弛,胡至此極?不但以罷職而止,施以刋削之典,何如?傳曰,允。
別兼春秋朴斗陽疏曰,伏以,臣母風昡宿症,今又闖發,轉側須人,藥餌失效,家僮踵至,促臣歸視。臣自聞此報,五內煎熬,按住不得,玆敢不避猥屑,忙陳短章,徑出禁扄。伏乞聖慈,俯垂鑑諒,亟遞臣見帶之職,俾便救護,仍治臣擅離之罪,以昭法綱焉。臣無任云云。省疏具悉。爾其勿辭救護。
上在昌德宮。停常參·經筵。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,行左承旨李容直,時在忠淸道淸州地,斯速乘馹上來事,下諭,何如?傳曰,許遞。前望單子入之。
又啓曰,行左副承旨曺殷承,今日不爲仕進,卽爲牌招,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
以別兼春秋金學洙·閔泳煥·閔泳駿·李容稙牌不進罷職傳旨,傳曰,只推。
又啓曰,左右史不可不備,別兼春秋金學洙·閔泳煥·閔泳駿·李容稙,旣有只推之命,竝卽牌招推移入直,何如?傳曰,允。
又啓曰,假注書鄭玄謨有身病,勢難察任,今姑改差,何如?傳曰,允。
又啓曰,行大司憲李寅命,執義吳慶履,掌令任憲鎬·吳壽煥牌不進,持平李在明·梁漢容未署經,監察茶時之意,敢啓。傳曰,知道。以執義吳慶履,掌令任憲鎬·吳壽煥,司諫愼錫九,獻納玄弼濟牌不進罷職傳旨,傳曰,只推。
傳曰,政官牌招開政。
傳曰,京兆堂上竝許遞,前望單子入之。
傳曰,都承旨·右副承旨·同副承旨竝許遞,前望單子入之。
承旨前望單子入之,李載完·李冕榮·金聲根·朴容大落點。
傳曰,呈告知經筵·藝文提學許遞,今日政差出。
傳曰,在外摠管許遞,前望單子入之。
摠管前望單子入之,副摠管李敎昌添書落點。
傳曰,臺諫竝許遞,前望單子入之。
臺諫前望單子入之,大司憲韓敬源,大司諫趙命敎,執義李國淵,司諫金國顯,獻納金慶淵,掌令尹定求·李尙榮,持平尹致琮·安翊良,正言金璣衡·金在鼎落點。
傳曰,武衛前提調尹滋悳,右衛率洪淳一,別宮營建所堂郞加差下。
傳曰,抱川縣監有闕之代,始興縣令李海昌除授。
傳曰,公事遲滯之中官朴奎鉉·羅世煥,推考。
傳曰,始興縣令之代,已準朔守令中擬入。
傳曰,延豐縣令之代,勿拘常格,各別擇差。
傳曰,見窠皆令差出。
鄭玄謨改差,代以朴齊斌爲假注書。
成均館啓曰,今此慶科監試初試時照訖講,自今月十一日爲始,開講之意,敢啓。傳曰,知道。
政院啓曰,校理李元祺,副修撰李肇信在外,玉堂上下番俱空,事甚未安。校理李萬敎,副校理洪鍾永·李建昌,修撰朴齊晠·李範九,副修撰李友會,竝卽牌招,推移入直,何如?傳曰,允。
京兆堂上前望單子入之,判尹金有淵,左尹李僖魯,右尹南一祐落點。
禮曹啓曰,卽接景陵官員所報,則以爲,近日局內虎患熾盛,奉審巡山之節,無以擧行云矣。莫重之地,虎患若是狼藉,極爲驚悚。卽令該軍門,發送砲手,期於獵捉事,分付,何如?傳曰,允。
吏曹啓曰,平昌郡守李需冕呈狀內,矣身受由上京矣,身病猝重,萬無還官之望云,罷黜,何如?傳曰,允。
又啓曰,延曙察訪蔡東夏,以其身病,呈狀乞遞,改差,何如?傳曰,允。
有政。吏批,判書閔台鎬,參判尹成鎭竝牌不進,參議吳德泳進。吏批啓曰,判書閔台鎬,參判尹成鎭,竝牌招不進,小臣獨政未安,何以爲之?敢稟。傳曰,只出緊任。又啓曰,會寧都護府使,今當差出,而當品中可擬之人乏少,他道堂上兵使及曾經兵使,竝擬,何如?傳曰,允。以趙慶鎬爲知經筵,沈舜澤爲知義禁,李源命爲藝文提學,李泰容·丁弘爕爲兵曹正郞,洪南周爲會寧府使,兪程煥爲始興縣令,朴鏞薰爲延曙察訪,趙信和爲參禮察訪,安道榮爲慶安察訪。別宮營建堂上單尹滋悳,郞廳單洪淳一,已上加差下事,承傳。
再政。以沈相學爲應敎,南廷益爲同經筵,丁大肇爲延豐縣令,會寧府使洪南周,今加嘉善加資事,承傳。
三政。以閔泳純爲定山縣令,慶安察訪安道榮,保安察訪柳章熙相換,延曙察訪朴鏞薰,祥雲察訪許綸,已上相換事,承傳。
四政。以金炳沼爲平市令。
五政。以金思國爲敦寧判官。
吏曹,抱川縣監,李海昌除授事,承傳。
傳曰,延曙察訪朴鏞薰,祥雲察訪許綸相換,慶安察訪安道榮,保安察訪柳章熙相換。
摠管前望單子入之,副摠管洪坃·鄭泰好·趙秉式,落點。
兵曹口傳政事,護軍閔泳翊。
議政府啓曰,增廣大小科試日,更爲涓吉矣。各道試取之節,竝依前行會擧行,京試官仍留,試取後復路之意,分付,何如?傳曰,允。
武衛所啓曰,建陽門入直軍中,二十名減省,移直於直房之意,敢啓。傳曰,知道。
吏曹啓目,出身李載秀名字,改以載駿,洪定爕名字,改以宜爕,前守門將吳在仁名字,改以在泳事告狀,令藝文館給帖,何如?啓依允。
上在昌德宮。停常參·經筵。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
以別兼春秋金學洙·閔泳渙·閔泳駿·李容稙牌不進罷職傳旨,傳曰,只推。
傳曰,在外摠管許遞,前望單子入之。
摠管前望單子入之,都摠管南廷順落點。
政院啓曰,左右史不可不備,別兼春秋金學洙·閔泳煥·閔泳駿·李容稙,旣有只推之命,與金文鉉竝卽牌招,推移入直,何如?傳曰,允。
政院啓曰,玉堂上下番俱空,事甚未安。校理李元祺,副修撰李肇信在外,應敎沈相學,副應敎金容圭,校理李萬敎,副校理洪鍾永·李建昌,修撰朴齊晠·李範九,副修撰李友會,竝卽牌招,推移入直,何如?傳曰,允。
又啓曰,卽見慶尙左兵使李基赫官鎭門聚點狀啓,則靈山縣監趙容熙之容字,以宅字書之,奏御文字,何等審愼,而如是錯誤,事甚疎忽,萬萬未安。狀啓所當還下送,而係是軍務,雖不得捧入,該帥臣不可無警,推考,何如?傳曰,允。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
營建所啓曰,別看役金世熙,移拜武衛所哨官矣。依例減下之意,敢啓。傳曰,知道。
又啓曰,別宮營建之役,今爲浩大。監察李祖淵·朴永善,前僉正吳慶然,前知事韓文奎·李容肅,前同知卞元圭,前別提尹岐禎·洪敎錫,前訓導金學善,別看役加差下,使之擧行,何如?傳曰,允。
兵曹啓曰,禁軍別將李祉秀,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以尹喜秀爲禁軍別將。
御營廳啓曰,景陵局內虎患狼藉,善放砲手五十名,定將校率領出送,行獵之意,敢啓。傳曰,允。
判三軍府事閔謙鎬疏曰,千乘國賦,非臣所可使治,九貢職,非臣足以馭用,冒膺久據,惟日俟勘。卽伏見傳敎下者,以貢賦稽滯,飭諭截嚴,施臣以越俸十等之典,臣猶以罰薄於辜,愈益懍恧。古人以催科政拙,自書下考,今雖使臣自劾,宜殿而宜黜矣。玆具短章,乞被當律。臣無任云云。答曰,省疏具悉。昨日處分,事體然也,事勢然也,卿不必如是爲引矣。
刑曹判書金炳德疏曰,伏以,臣待罪騎省時,無一禆效,追惟已往,惶汗尙浹,而至於外邑上納一事,臣之僨誤,尤無所自逃矣。向來飭敎,何等截嚴,而未收許多,不能督刷,以致支調轉絀,此皆臣伈泄疲軟,漫不事事之罪。今此越俸薄警,不足以蔽其萬一,何可以本職已遞,冀或倖逭乎?玆具短章,乞勘當律云云。答曰,省疏具悉。事體所在,烏可無昨日處分乎?卿不必如是爲引矣。
京畿監司金輔鉉疏曰,臣以不才,謬膺藩寄,禹甸納秸,周鄕登賦,卽臣述職之常分。今乃致令正供稽滯,至蒙越俸之典,臣誠滿心惶慄,莫省所措。聖恩寬大,雖不直加嚴斥,何敢以罰止住俸,自幸已勘,而晏然若微眚者乎?玆陳短章,乞施臣當被之律,爲溺職者戒焉。臣無任云云。答曰,省疏具悉。昨日處分,出於事體之不得不然,卿勿爲引,益勉對揚之責。
提學金炳始疏曰,伏以,臣於本職,冒據匪據,宜辭一日二日,咎盭彌積,常切悚恧,惟大何是俟。卽伏奉傳敎下者,以稅納愆滯事,辭旨截嚴,臣之不職之罪,尤無容逃,而罰止薄警,不足蔽辜,危慄惶慼,直欲鑽地而不可得矣。聖眷雖大於包荒,臣心益慙於訟愆。夫正供,國之大政也。古之太府司會,九賦九貢之掌月要,考歲會考,莫審乎貲程量準。惟有司,悉總其枋,矧今封摏枵罄,經費匱竭,百度需賴,汲汲若漏船,牽架補苴,無以及時,而列邑轉輸,一往淹滯。向來飭敎展限,特軫民邑事力,日月旣久,綽有寬紓,在守宰對揚之道,宜卽舟車稇載,水陸絡繹,而玩惕伈泄,過期經歲。臣不敢計程限而先申董礪,視勤慢而鉤摘論警,至煩宵旰憂勤,屢發筵敎。臣之所職,在何事,瘝隳僨錯,已是難贖,而今若誘以經勘,靦顔仍冒,不思所以自處之圖,則臣顚倒狼狽,顧不足恤。豈可使民國事計,一任再誤,終至判渙,叢脞後已哉?玆敢包悚齎慄,控籲自劾。伏望聖慈,下臣司敗,更勘臣未勘之律,俾辜恩溺職者,知所當戒,則臣當以罪爲榮,萬萬無恨云云。答曰,省疏具悉。經用窘絀,莫近日若,安得無今番處分乎?卿勿以此爲引也。
上在昌德宮。停常參·經筵。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
以別兼春秋金學洙·金文鉉·閔泳煥·閔泳駿·李容稙牌不進罷職傳旨,傳曰,只推。
又啓曰,左右史不可不備,別兼春秋金學洙·金文鉉·閔泳煥·閔泳駿·李容稙,旣有只推之命,朴斗陽由限已過,竝卽牌招,推移入直,何如?傳曰,允。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
弘文館啓曰,下番闕直,事甚未安。副修撰李肇信在外,修撰朴齊晠·李範九,副修撰李友會,竝卽牌招,推移入直,何如?傳曰,允。
都摠府啓曰,副摠管申杻,以訓鍊都監中軍諸將官射會監試事,晝仕出去而入直間,除草記往來之意,敢啓。傳曰,知道。
三軍府啓曰,卽接訓鍊都監所報,則今四月初九日,習陣日次,而大將臣趙寧夏有身病,不得行操云矣,敢啓。傳曰,知道。
行都承旨李載完疏曰,伏以,臣叔父領議政臣最應,方帶春秋館領事矣。臣所兼春秋館修撰官之銜,其爲應避,典式所在。玆敢忙陳短章,伏乞聖明,俯垂鑑諒,亟令選部,照例鐫改,俾官方存而私分安焉。臣無任云云。答曰,省疏具悉〈疏〉辭。下該曹,稟處。
行左承旨鄭海崙疏曰,臣猥以譾劣,頃膺藩寄,上納期會,擧多濡滯,筵敎飭諭,不啻截嚴,而臣威不能彈壓,明不足綜察,畢竟僨誤,理所必至。昨伏見傳敎下者,以上納愆期,至有道守臣捧現告越俸之命,臣惶蹙隕越,罔知容措。顧今經用未敷,國計甚窘,宵旰之憂,發於絲綸,臣罪到此,不可以已遞而容貸,一例薄勘,敢暴衷赤,伏乞治臣當勘之律。臣無任云云。答曰,省疏具悉。飭敎之下,一任抛置,寧有如許事體乎?所以有日前處分,不必如是爲引也。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,所稟。傳曰,停。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
以別兼春秋金學洙·金文鉉·朴斗陽·閔泳煥·閔泳駿·李容稙牌不進罷職傳旨,傳曰,只推。
政院啓曰,卽者吏曹郞廳來言,定山縣監閔泳純,兩司當爲署經,而憲府則雖已署經,諫院則大司諫趙命敎未肅拜,司諫金國縣,獻納金慶淵,正言金琪衡·金在鼎在外,不得備員署經云。何以爲之?而大司諫卽爲牌招,何如?傳曰,一司除署經。
備忘記,仁川都護府使鄭志鎔下直,長弓一張,長箭一部,片箭一部,筒兒一箇賜給。
弘文館啓曰,下番闕直,事甚未安。校理李萬敎,副校理李建昌·洪鍾永,竝卽牌招推移,姑降入直,何如?傳曰,允。
弘文館啓曰,下番闕直,事甚〈未〉安。副修撰李肇信在外,修撰朴齊晠·李範九,副修撰李友會,竝卽牌招,推移入直,何如?傳曰,允。
以大司諫趙命敎牌不進罷職傳旨,傳曰,只推。
三軍府啓曰,卽接禁衛營所報,則今四月初十日習陣日次,而大將臣申正熙有身病,不得行操云矣,敢啓。傳曰,知道。
武衛所啓曰,以上納過限事,各衙門堂上及各道道守臣,捧現告,姑先施以越俸十等之典,未納多數幾邑守令,草記論罷,拿問嚴勘,竝與餘外各邑愆滯之米錢木布,不計新舊,無遺考尺後,形止卽速登聞事,三懸鈴行會事,命下矣。昨年定限申飭之處分,不啻截嚴,而未納尙此夥多者,誠不勝萬萬駭歎。本所未納多數邑,東萊府使沈東臣,大邱判官金炳右,善山府使李泰鎭,竝爲先罷黜,令該府拿問勘處,而大邱判官·善山府使,俱以莅任未久,當有參量,此是相換者,則事係前等,不可遽爾安徐,一體施行。餘外各邑新舊未收,刻期輸納,無遺考尺後,登聞事,方今三懸鈴行會之意,敢啓。傳曰,知道。
戶曹啓曰,以公納過限事,未納多數幾邑守令,草記論罷,拿問嚴勘,竝與餘外各邑愆滯之米錢木布,不計新舊,無遺考尺後,形止卽速登聞事,三懸鈴行會事,命下矣。各道各邑過限未納,逐條詳査,則順天·務安·文化·沃川米太錢木之未納,數爻最多。順天府使嚴世永,務安縣監洪在鼎,文化縣令李鎬奭,沃川郡守金永國,竝爲先罷黜,其罪狀,令該府拿問勘處。餘外各邑新舊未收,竝使之卽速輸納,考尺後登聞事,今方三懸鈴行會之意,敢啓。傳曰,知道。
宣惠廳啓曰,以上納過限事,伏承未納多數幾邑守令,草記論罷,拿問嚴勘,餘外各邑愆滯之米錢木布,不計新舊,無遺考尺後,形止卽速登聞事,三懸鈴行會之命矣。本廳未收最多邑古阜郡守李雲溥,咸平縣監尹永善,金堤郡守宋綺老,務安縣監洪在鼎,靈巖郡守閔敞鎬,南海縣監李圭昇,舒川郡守韓應弼,公州判官洪鉉周,沃川郡守金永國,竝爲先罷黜後,令該府拿問嚴勘。扶安縣監宋在和,莅任屬耳,前縣監鄭晉默,拿問勘處。羅州則新未收米太間,已盡數裝發,今方陸續到泊,全州則係是漕倉屬邑,新未收米太,已爲收納該倉,而裝發狀啓,亦已來到,羅州牧使吳達善,全州判官朴齊近,竝姑參恕。其餘各邑未收,今方嚴明關飭,使之卽速擧行之意,敢啓。傳曰,知道。
兵曹啓曰,以公納愆滯事,定限飭敎,何等截嚴,而外邑一向玩愒,延拖未納,又伏承論勘之敎,事體擧行,不勝惶悚。各道未收最尤甚邑公州判官洪鉉周,爲先罷黜,令該府拿問嚴勘。餘外各邑未納錢木,不計新舊,無遺考尺後,形止卽速登聞事,三懸鈴行會,而且以兵營言之,軍布管轄之地,不飭之失,在所難免。忠淸兵使李鳳儀,施以罷職之典,何如?傳曰,允。
禮曹啓曰,卽接前司譯院直長金仁恒所志,則以爲族侄冕奎,婦妾俱無子,以其同姓十二寸兄義緖第二子喜男,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金仁恒所訴,旣如此,金義緖第二子喜男,立爲金冕奎之後,何如?傳曰,允。
吏曹啓目粘連,觀此承政院都承旨李載完上疏,則以爲臣叔父領議政臣最應,方帶春秋館領事矣。臣所帶春秋館修撰官之銜,其爲應避,典式所載。伏乞聖明,俯垂鑑諒,亟令選部,照例遞改,以存公格亦爲白有臥乎所,承旨與領事相避,則春秋減下,載在法典。承政院都承旨李載完所帶春秋館修撰官之銜,今姑減下,何如?啓依允。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
又啓曰,行右〈副〉承旨朴容大,今日不爲仕進,卽爲牌招,何如?傳曰,允。
又啓曰,臣聲根,今日入直禁軍戎器點考進去下直之意,敢啓。傳曰,知道。
又啓曰,臣依定式,進詣香室奉審,則香祝樻祝板袱子精潔之意,敢啓。傳曰,知道。
又啓曰,臣聲根,依定式進詣仁政殿月臺,入直禁軍戎器點考,則皆無頉。仍以傳敎內辭意勞問,則亦皆好在云矣,敢啓。傳曰,知道。
又啓曰,玉堂上下番俱空,事甚未安。應敎沈相學呈辭出去,副應敎金容圭有拘忌,校理李元祺,副修撰李肇信在外,校理李萬敎,副校理李建昌·洪鍾永,修撰朴齊晠·李範九·李友會,竝卽牌招,推移入直,何如?傳曰,允。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
以慶尙監司李根弼狀啓,薦新生竹笋,節候差早,姑未萌芽,限內不得封進,惶恐待罪事,傳曰,勿待罪事,回諭。
都摠府啓曰,副摠管李僖魯,以漢城府左尹坐起進參事,晝仕出去之意,敢啓。傳曰,知道。
三軍啓曰,卽接御營廳所報,則今四月十一日習陣日次,而大將臣李景夏有身病,不得行操云矣,敢啓。傳曰,知道
禁衛營啓曰,本營千摠李文鉉,身病猝重,勢難察任,改差,何如?傳曰,允。
禁衛營啓曰,以上納過限事,伏承未納多數幾邑守令,草記論罷,拿問嚴勘,餘外各邑愆滯之米錢木布,不計新舊,無遺考尺後,形止卽速登聞事,三懸鈴行會之命矣。本營未收最多邑公州判官洪鉉周,海南縣監李圭昇,竝爲先罷黜後,令該府拿問嚴勘。其餘各邑未收,今方嚴明關飭,使之卽速擧行之意,敢啓。傳曰,知道。
御營廳啓曰,以上納過限事,伏承未納多數幾邑守令,草記論罷,拿問嚴勘,餘外各邑愆滯之米錢木布,不計新舊,無遺考尺後,形止卽速登聞事,三懸鈴行會之命矣。本廳未收最多邑公州判官洪鉉周,務安縣監洪在鼎,竝爲先罷黜後,令該府拿問嚴勘。其餘各邑未收,今方嚴明關飭,使之卽速擧行之意,敢啓。傳曰,知道。
禮曹啓曰,卽接洪州幼學金魯奎所去,則以爲族孫商覺,嫡妾俱無子,以其同姓十六寸兄商命第二子若濟,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金魯奎所訴,旣如此,金商金第二子若濟,立爲金商覺之後,何如?傳曰,允。
義禁府啓曰,東萊府使沈東臣,大邱判官金炳右,善山府使李泰鎭等,竝拿問嚴處,古阜郡守李雲溥,咸平縣監尹永善,金堤郡守宋綺老,務安縣監洪在鼎,靈巖郡守閔敞鎬,海南縣監李圭昇,舒川郡守韓應弼,公州判官洪鉉周,沃川郡守金永國,竝拿問嚴處,扶安前縣監鄭晉默,拿問勘處,順天府使嚴世永,文化縣令李鎬奭,竝拿問嚴勘事,傳旨啓下。務安縣監洪在鼎,沃川郡守金永國,公州判官洪鉉周等,拿問嚴勘事,傳旨又爲啓下矣。沈東臣,時在任所,依例發遣府書吏,交代後拿來。金炳右·李泰鎭·李雲溥·尹永善·宋綺老·洪在鼎·閔敞鎬·李圭昇·韓應弼·洪鉉周·金永國·嚴世永等,俱在任所,鄭晉默,以文川郡守,時在任所,李鎬奭,下去京畿楊根地云,依例發遣府書吏羅將,竝拿來。洪在鼎·金永國·洪鉉周等,待就囚添問目捧供,何如?傳曰,允。待待命拿囚。
又啓曰,公州判官洪鉉周,務安縣監洪在鼎,海南縣監李圭昇等,竝拿問嚴勘事,傳旨又爲啓下矣。洪鉉周·洪在鼎·李圭昇等,待就囚添問目捧供之意,敢啓。傳曰,知道。
知宗正卿府事李景夏疏曰,伏以臣,年邁識蔑,濫叨匪據,恒切愧懼,卽伏奉傳敎下者,以正供稽滯,辭命截嚴,施臣以越俸之典。顧臣溺職僨誤,已無所逃,而罰止薄警,尤增惶蹙。向者飭敎,何等懇摯,而玩愒過限,尙有愆納,以致支調窘絀,牽架無術。臣縻是職,疲軟尸素,不能鉤摘論警,一任伈泄,至煩宵旰之憂勤,此皆臣昏謬顚錯,自底大何者也。何敢晏然冒據,冀或倖逭乎?玆陳短章,控暴危悃。伏乞聖慈,俯垂鑑諒,亟勘臣當勘之律,以爲不職者戒。臣無任云云。答曰,省疏具悉。不必爲引。
同知三軍府事申正熙疏曰,伏以臣椎魯譾劣,冒據,有局僨誤,無一報答,惴惴焉惟日俟勘,卽伏奉傳敎下者,以外邑愆納事,辭命截嚴,滿心惶蹙,莫省措躬之所也。顧臣罷軟溺職,旣不能計其程限,先事董飭,又不克考其勤慢,隨現請罪,仰貽宵旰之憂,而未免軍儲枵罄。臣罪至此,宜無所倖逭,乃薄罰止於越俸,臣何敢以此爲已勘,而晏然自恕乎?玆陳短章,悉暴衷悃。伏乞聖慈,俯垂鑑諒,亟施臣當被之律,以爲不職者之戒焉。臣無任云云。答曰,省疏具悉。不必爲引。
上在昌德宮。停常參·經筵。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,行左副承旨金聲根,行同副承旨李冕榮,今日不爲仕進,竝卽牌招,何如?傳曰,允。
政院啓曰,玉堂上下番俱空,事甚未安。應敎沈相學呈辭出去,副應敎金容圭有拘忌,校理李元祺,副修撰李肇信在外,校理李萬敎,副校理洪鍾永·李建昌,修撰朴齊晠·李範九,副修撰李友會,竝卽牌招,推移入直,何如?傳曰,允。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
政院啓曰,行都承旨李載完,行左承旨鄭海崙不爲仕進,行右承旨曺殷承式暇出去,行左副承旨金聲根,行同副承旨李冕榮牌不進,院中只有臣一人,伴直無人。行同副承旨,卽爲牌招,何如?傳曰,允。
傳曰,公事不審之中官金錫勳,推考。
議政府啓曰,會寧·慶源開市,今已完畢,令槐院撰出咨文,順付回撥,下送于灣府,使之傳給鳳城將處,以爲轉致北京之地,何如?傳曰,允。
上在昌德宮。停常參·經筵。
自未時至人定,灑雨下雨,測雨器水深一寸六分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
政院啓曰,玉堂上下番俱空,事甚未安。應敎沈相學,校理李元祺,副修撰李肇信在外,副應敎金容圭有拘忌,校理李萬敎,副校理洪鍾永·李建昌,修撰朴齊晠·李範九,副修撰李友會,竝卽牌招,推移入直,何如?傳曰,允。
又啓曰,行大司憲韓敬源,掌令尹定求,持平尹致琮牌不進,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
又啓曰,明日傳香,禮房承旨,當爲齋宿。行左承旨鄭海崙,所當牌招,而拘於廳規,不得請牌。何以爲之?敢稟。傳曰,牌招。
上在昌德宮。停常參·經筵。
自前夜人定至三更,灑雨下雨,測雨器水深一寸六分。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日孝徽殿望祭親行,齋戒相値,視事頉稟之意,敢啓。傳曰,知道。
政院啓曰,玉堂上下番俱空,事甚未安。應敎沈相學,校理李元祺,副修撰李肇信在外,副應敎金容圭有拘忌,校理李萬敎,副校理洪鍾永·李建昌,修撰朴齊晠·李範九,副修撰李友會,竝卽牌招,推移入直,何如?傳曰,允。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
又啓曰,明日傳香,禮房承旨,當爲齋宿。行左承旨鄭海崙,所當牌招,而拘於廳規,不得請牌,何以爲之?敢稟。傳曰,牌招。
以大司諫趙命敎,掌令尹定求,持平尹致琮牌不進罷職傳旨,傳曰,只推。
政院啓曰,行都承旨李載完,行右承旨曺殷承,行左副承旨金聲根不爲仕進,行左承旨鄭海崙牌不進,行右副承旨朴容大式暇出去,院中只有臣一人,伴直無人。行左副承旨所當牌招,而拘於廳規,不得請牌,何以爲之?敢稟。傳曰,牌招。
議政府啓曰,卽聞慶尙右道京試官趙秉翊遭故云。其代,令該曹口傳差出,兼臺亦爲下批,使當日辭朝給馬,罔夜下送,何如?傳曰,允。
承文院啓曰,卽見盛京禮部咨文出來者,則以爲本年夏季統巡著派牛莊防守尉奇車布,前往充當除分行外相應知照云矣。回咨,按例撰出,定禁軍騎撥下送灣府,傳給鳳城將處,以爲轉致盛京之地,何如?傳曰,允。
以黃海監司姜蘭馨狀啓,進上乾秀魚卵,節序差早,尙未成實,去鱗石首魚,適値連陰,未及乾正,石首魚卵醢,亦未成熟,限內不得封進,惶恐待罪事,傳曰,勿待罪事,回諭。
都摠府啓曰,今月十五日孝徽殿望祭親祭親行時,侍衛寶劍,當爲備員,而都摠管南廷順·鄭完默,俱有實故,尹喜秀率領進,徐相岳呈辭受由,洪玩·鄭泰好·趙秉式在外,一員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞。
兵曹口傳政事,副司果單金學洙。
兵曹啓曰,去己卯三月初六日慶科庭試武科殿試時,直赴會試人,無緣不赴,委折關問矣。黃海兵營別騎衛白東赫,慶尙監營選武軍官崔道文,京畿監營火砲軍高稷山·魯成萬,無緣不赴云,依例勿施。昌原水軍黃基洪,身死云。所授帖文,竝收聚爻周,何如?傳曰,允。
吏曹啓曰,贈諡肅獻公鄭晩錫延諡,定行於今月十五日本第云矣,敢啓。傳曰,知道。
禁衛營啓曰,本營中軍閔成鎬,身病甚重,勢難察任,改差,何如?傳曰,允。
兵曹,以李玄瑞爲禁衛中軍。
義禁府啓曰,東萊府使沈東臣罷拿,合有參量,姑令戴罪擧行事,命下矣。沈東臣,待待命拿囚事,行會勿施之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
傳曰,傳香承旨,馳詣宗廟·景慕宮,奉審摘奸以來。
政院啓曰,玉堂上下番俱空,事甚未安。應敎沈相學,校理李元祺,副修撰李肇信在外,副應敎金容圭,有拘忌,校理李萬敎,副校理洪鍾永·李建昌,修撰朴齊晠·李範九,副修撰李友會,竝卽牌招,推移入直,何如?傳曰,允。
又啓曰,行大司憲韓敬源,持平尹致琮牌不進,掌令尹定求差祭,執義李國淵,掌令李尙榮,持平安翊良在外,監察茶時之意,敢啓。傳曰,知道。
吏曹口傳政事,以李敎夏爲慶尙道京試官。
兵曹口傳政事,以尹秉鼎爲都摠管,李敦相·韓敦源·任應準·南一祐·李應夏·閔成鎬·李長會爲副摠管。
吏曹啓曰,慶尙道京試官李敎夏,時無職名,令該曹口傳付軍職,何如?傳曰,允。
吏曹,兼執義單李敎夏。
兵曹口傳政事,副司果單李敎夏。
兵曹,都摠管單,李敦相·韓敦源·任應準。
傳曰,慶尙道京試官入侍。
傳曰,孝徽殿望祭,攝行磨鍊。
傳曰,明日晝茶禮,當自內親行矣。該房知悉。
以咸鏡監司金炳地狀啓,咸興府民家失火事,傳曰,當此農殷之時,民家之一時燒燼,若是夥多,聞甚驚慘。元恤典外,別加顧助,結構奠接之方,廟堂各別措辭關飭。
奎章閣啓曰,明日卽書香閣夏孟朔大奉審日次,奉謨堂奉審日次,時原任閣臣依節目進詣擧行之意,敢啓。傳曰,知道。
都摠府啓曰,副摠管李僖魯,以漢城府左尹坐起進參事,晝仕出去之意,敢啓。傳曰,知道。
政院啓曰,行都承旨李載完,行左承旨鄭海崙,行右承旨曺殷承,行右副承旨朴容大,不爲仕進,行左副承旨金聲根牌不進,院中只有臣一人,伴直無人。行右副承旨所當牌招,而拘於廳規,不得請牌,何以爲之?敢稟。傳曰,牌招。
以大司諫趙命敎,持平尹致琮牌不進罷職傳旨,傳曰,只推。
又啓曰,行右副承旨朴容大牌不進,伴直無人。所當更爲牌招,而拘於廳規,不得請牌,何以爲之?敢稟。傳曰,牌招。
御營廳啓曰,本廳千摠朴志膺,身病甚重,勢難察任,改差,何如?傳曰,允。
禁衛營啓曰,本營軍色從事官閔泳煥,身病甚重,勢難察任,今姑改差,何如?傳曰,允。
庚辰四月十四日未時,上御重熙堂。京試官入侍時,行同副承旨李冕榮,假注書朴齊斌,記注官梁禹濬,別兼春秋金學洙,慶尙右道京試官李敎夏,以次進伏訖。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
又啓曰,今日晝茶禮親行時,承旨當爲備員,而行左承旨鄭海崙,行右承旨曺殷承,行左副承旨金聲根,不爲仕進,竝卽牌招,何如?傳曰,允。
備忘記,神光僉使孫珪憲下直,長弓一張,長箭一部,片箭一部,筒兒一箇賜給。
政院啓曰,玉堂上下番俱空,事甚未安。應敎沈相學,校理李元祺,副修撰李肇信在外,副應敎金容圭有拘忌,校理李萬敎,副校理洪鍾永·李建昌,修撰朴齊晠·李範九,副修撰李友會,竝卽牌招,推移入直,何如?傳曰,允。
又啓曰,假注書朴台淳有身病,勢難察任,今姑改差,何如?傳曰,允。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
庚辰四月十五日午時,上詣孝徽殿。晝茶禮親行入侍時,行都承旨李載完,行左承旨鄭海崙,行右承旨曺殷承,行左副承旨金聲根,行右副承旨朴容大,同副承旨李冕榮,假注書朴台淳·朴齊斌,別兼春秋金學洙·金文鉉·趙秉升·閔泳駿·李容稙,提學金炳始,檢校直提學鄭範朝,直提學閔泳翊,檢校直閣金永壽·李鎬翼·尹用求·金興均·趙同熙,直閣洪英植,待敎宋秉瑞,以次侍立。時至,通禮,跪啓請出次。上具衰服,出齋殿幄次。通禮前導入孝徽殿,詣版位。引儀唱跪俯伏哭,上跪俯伏哭。引儀唱止哭興四拜,上止哭行四拜禮訖。仍詣靈座前跪。載完奉香,冕榮奉爐,上三上香訖。載完奉盞跪進,上受盞以授冕榮,冕榮跪受奠于靈座前。連獻三盞如儀訖。通禮降復位。引儀唱跪俯伏哭,上跪俯伏哭。引儀唱止哭興四拜,上止哭行四拜禮訖。大臣進前問候訖。通禮導上還入齋殿。諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日動駕相値,視事頉稟之意,敢啓。傳曰,知道。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
又啓曰,行左副承旨金聲根,今日不爲仕進,卽爲牌招,何如?傳曰,允。
政院啓曰,玉堂上下番俱空,事甚未安。應敎沈相學,校理李元祺,副修撰李肇信在外,副應敎金容圭有拘忌,校理李萬敎,副校理洪鍾永·李建昌,修撰朴齊晠·李範九,副修撰李友會,竝卽牌招,推移入直,何如?傳曰,允。
政院啓曰,假注書朴齊斌,有身病,勢難察任,今姑改差,何如?傳曰,允。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
傳曰,明日出宮門路,以協陽門爲之。
傳曰,明日還宮時,貢市堂上,率貢市人,敦化門外待令。
政院啓曰,增廣監試開場,只隔,而聞試紙不敷云。依近例以付紙通用事,分付四館所,何如?傳曰,允。
又啓曰,貢市人詢瘼事,命下矣。貢市堂上金在顯·尹滋悳,俱有身病,無以擧行云。竝減下,其代,行知中樞府事閔謙鎬,戶曹判書金炳始差下,何如?傳曰,允。
朴齊斌改差,代以尹相衍爲假注書。
政院啓曰,行都承旨李載完,行左承旨鄭海崙不爲仕進,行右承旨曺殷承式暇出去,行左副承旨金聲根牌不進,行同副承旨李冕榮式暇,院中只有臣一人,伴直無人。行左副承旨,所當更爲牌招,而拘於廳規,不得請牌,何以爲之?敢稟。傳曰,牌招。
吏曹啓曰,今此慶科增廣監試初試時監試官,例以文監察分差矣。蔭官二員作窠,權付司果,其代,槐院參上差出,而可擬之人乏少,以曾經臺諫,口傳排擬以入之意,敢啓。傳曰,知道。
吏曹口傳政事,以李基肇·李在明爲監察。
奎章閣啓曰,守宮檢檢直閣李承純,待開門牌招,何如?傳曰,允。
傳曰,增廣監試初試試官,以亞卿中擬入。
政院啓曰,行左副承旨金聲根,再牌不進,伴直無人。行左副承旨所當更請牌招,而係是一日三牌,何以爲之?敢稟。傳曰,牌招。
都摠府啓曰,副摠管李炳敎,以刑曹參判坐起進參事,晝仕出去之意,敢啓。傳曰,知道。
兵曹啓曰,今四月十七日,武臣堂上朔試射日次,而動駕相値,不得爲之之意,敢啓。傳曰,知道。
兵曹,以李玄瑞爲禁衛中軍。
吏曹啓目粘連,觀此濟州牧使白樂淵狀啓,則以爲大靜郡守姜鎭元,三載爲政,一心奉上,災民之捐俸賑飢,倉穀之刷逋均糶,始終不怠,條理嚴明。儒案則櫛祛濫雜,軍任則勿許數遞,弊局復完,輿誦不已,瓜期將迫,士民願借。如此優績,有難泯默,特許仍任,以副民願,令該曹稟處亦爲白有臥乎所,該牧狀辭旣如此,大靜郡守姜鎭元,姑爲仍任,何如?啓依允。
吏曹啓目,宣傳官李錫珪名字,改以廷珪,副司果金原坤名字,改以裕植事告狀,令藝文館給帖,何如?啓依允。
上在昌德宮。停常參·經筵。
大駕詣宗廟下輦所,入小次後,藥房·內閣·政院·玉堂,口傳問安。答曰,知道。入齋室後,藥房·內閣·政院·玉堂,口傳問安。答曰,知道。展謁還入齋室後,藥房·內閣·政院·玉堂,口傳問安。答曰,知道。還詣下輦所,入小次後,藥房·內閣·政院·玉堂,口傳問安。答曰,知道。大王大妃殿·王大妃殿,遣承旨問安。答曰,知道。詣景慕宮下輦所,入小次後,藥房·內閣·政院·玉堂,口傳問安。答曰,知道。入齋室後,藥房·內閣·政院·玉堂,口傳問安。答曰,知道。展拜還入齋室後,藥房·內閣·政院·玉堂,口傳問安。答曰,知道。還詣下輦所,入小次後,藥房·內閣·政院·玉堂,口傳問安。答曰,知道。還宮後,藥房·內閣·政院·玉堂,口傳問安。答曰,知道。
政院啓口,明日常參·經筵,取稟。傳曰,停。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
傳曰,隨駕軍兵,令各其營乾犒饋。
政院啓曰,臣以大王大妃殿·王大妃殿問安進去,下直之意,敢啓。傳曰,知道。
傳曰,東宮順痘稱慶以後,初行展謁,豈可無識喜之擧?都提調領議政李最應,大豹皮一令賜給,提調閔台鎬,鹿皮一令賜給,廟司令李近和,外職陞敍,參班廟司,各陞一階,政官牌招下批,陞敍者單付,事知守僕李宗曄,從願免賤,守僕朴東植等三人,竝帖加,其餘守僕等,令該曹米布題給。拜宮展忱,識喜亦同。都提調判府事金炳國,大豹皮一令賜給,提調李鎬俊,鹿皮一令賜給,宮司以下守僕等賞典,依廟司等例爲之。
傳曰,貢市堂上,率貢市人入侍。
政院啓曰,卽者義禁府都事來言,今日動駕時,衛外撃錚罪人尹相漢等二十三人,依例移送秋曹云矣,敢啓。傳曰,知道。
奎章閣啓曰,大駕今已還宮,守宮檢校直閣李承純,依定式減下,何如?傳曰,允。
傳曰,司書有闕之代,前望單子入之。
司書前望單子入之,金裕成落點。
傳曰,見窠皆令差出。
傳曰,祥雲察訪朴鏞薰,成歡察訪全在鳳相換。
吏曹啓曰,慶科增廣監試初試試官,當爲磨鍊,而擬望之人乏少,承旨竝擬,何如?傳曰,允。
又啓曰,宗廟·景慕宮展謁敎是時,廟司令李近和,外職陞敍,參班廟司宮司,各陞一階事,命下矣。直長副奉事,序陞單付,而廟司令一員及宮司令三員,無序陞單付之階,何以爲之?敢稟。傳曰,外職陞敍。
有政。吏批,判書閔台鎬,參判尹成鎭竝牌不進,參議吳德泳進。吏批啓曰,判書閔台鎬,參判尹成鎭,竝牌不進,小臣獨政未安,何以爲之?敢稟。傳曰,只出緊任。以韓甸鎬爲高山察訪。宗廟令加設單鄭寅壽,直長單金炳聞。再政。以李炳敎爲同經筵,金奎升爲忠勳都事,朴鍾夏爲宗廟副奉事。大靜縣監姜鎭元,姑爲仍任事,承傳。三政。以丁大英爲尙衣主簿,趙重夏爲監役。四政。以金淳墍爲禮賓主簿,李象弼爲假監役。學錄單韓景爀。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
兵曹啓曰,今二十日,一內禁軍番次,而該番將趙存昇,以其病難供職,呈狀乞遞,改差,其代,口傳差出,何如?傳曰,允。
刑曹啓曰,因黃海監司姜蘭馨審理啓本,黃州獄囚朴奉春,有難全恕,遠惡島定配,海州獄囚趙甲山·金始坤,谷山獄囚韓召史等,有難全恕,遠惡地定配。全羅監司沈履澤狀本,後鎭營在囚火賊朴由弘,興陽在囚徐益賢等,有難全恕,竝遠惡島減死定配事,判下矣。謹依判下,竝卽擧行事,分付各該道臣之意,敢啓。傳曰,知道。
庚辰四月十七日辰時,大駕詣宗廟·景慕宮展謁擧動入侍時,行都承旨李載完,行左承旨鄭海崙,行右承旨曺殷承,行左副承旨金聲根,行右副承旨朴容大,行同副承旨李冕榮,假注書尹相衍,別兼春秋金學洙·金文鉉·趙秉升·朴斗陽·閔泳煥·閔泳駿·李容稙,提學金炳始,檢校直提學趙慶鎬·鄭範朝,直提學閔泳翊,檢校直閣金永壽·李鎬翼·姜·尹用求·金興均·趙同熙,直閣洪英植,檢校待敎金演壽·閔泳煥,待敎宋秉瑞,副校理洪鍾永,副修撰朴齊晠,以次侍立。時至,通禮跪啓請外辦。上具白布裹翼善冠·白袍·白布裹烏犀帶·白皮靴,乘輿出宣化門。藥房提調金有淵,副提調李載完進前問候訖。仍出協陽門。通禮跪啓請降輿乘輦,上降輿乘輦,由肅章門·進善門,出敦化門外,進發至宗廟大門外,降輦入幄次。少頃,上改具翼善冠·無揚黑圓領袍·靑鞓素玉帶·黑皮靴,乘輿入齋室。少頃,上出次,入就版位,行四拜禮,陞詣廟內,奉審訖。仍由西神門,詣永寧殿就版位,行四拜禮,陞詣殿內奉審訖。仍降階。判府事李裕元等,進前奏曰,今日展謁,大慶初有之禮也。群情蹈舞,無以盡達矣。侵早勞動,聖體,若何?上曰,一樣矣。今日行禮,果是慶禮後初有,而今日日候,又是晴和矣。裕元曰,世子宮諸節,連爲太平乎?上曰,連爲充健矣。裕元曰,行都承旨李載完,推恩本生移施事,領相有嫌,不得仰奏,故玆敢〈仰〉達矣。上曰,依爲之。出擧條上還入齋殿。少頃,上出次乘輿,出廟門外,降輿入幄次。改具白布裹翼善冠·白袍·白布裹烏犀帶·白皮靴以出,乘輦至景慕宮大門外,降輦入幄次。改具翼善冠·無揚黑圓領袍·靑鞓素玉帶·黑皮靴,乘輿至齋室門外,降輿入齋室。少頃,上出次,入就版位,行再拜禮,陞詣宮內,奉審訖,還入齋室。少頃,上出次,乘輿出宮門外,入幄次。改具白布裹翼善冠·白袍·白布裹烏犀帶·白皮靴以出,乘輦,至宗廟前路,降輦步過,仍乘輦。傳曰,貢市堂上,率貢市人入侍。出傳敎貢市堂上,率貢市人,以次入侍。詢瘼訖,仍退出。上由敦化門入,至協陽門外,降輦乘輿。兵曹判書,跪稟放仗。承旨請出標信解嚴。上由宣化門,還內。諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行右承旨曺殷承,行左副承旨金聲根,今日不爲仕進,竝卽牌招,何如?傳曰,允。
又啓曰,同經筵李炳敎,昨日政除拜,而旣在禁直,肅單今始來呈,事甚未安。推考,何如?傳曰,允。
又啓曰,假注書尹相衍有身病,勢難察任,今姑改差,何如?傳曰,允。
又啓曰,行大司憲韓敬源,掌令尹定求,持平尹致琮,牌不進,執義李國淵,掌令李尙榮,持平安翊良,在外。監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
監試初試一所啓曰,臣所今方開場,而三軍府前庭狹窄,通衢通設之意,敢啓。傳曰,知道。
監試初試二所啓曰,臣所今方開場,〈而〉丕闡堂前庭狹窄,明倫堂通設之意,敢啓。傳曰,知道。
政院啓曰,行都承旨李載完,行右承旨曺殷承,行左副承旨金聲根,不爲仕進,行左承旨鄭海崙,試所進。行右副承旨朴容大,式暇出去,院中只有臣一人,伴直無人。行左副承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,今二十一日日次儒生殿講,以製代講,通方外爲之,試紙用大好紙,春塘臺親臨磨鍊,試官臨時,稟旨。
傳曰,秋判外法司堂上竝許遞,前望單子入之。
法司堂上前望單子入之,刑曹參判鄭海崙,參議尹升求,左尹尹成鎭落點。
政院啓曰,卽者吏曹郞廳來言,承旨有闕,政事,取稟。傳曰,前望單子入之。
侍講院啓曰,新除授司書金裕成,卽爲牌招察任,何如?傳曰,允。
尹相衍改差,代以白珍燮爲假注書。
傳曰,右承旨·左副承旨·右副承旨竝許遞,前望單子入之。
承旨前望單子入之,洪坃·鄭泰好·趙秉式·趙同熙落點。
兵曹,以李奎鶴爲內禁將,魚相愚爲兼司僕將。
弘文館啓曰,副校理洪鍾永,以都監郞廳,今日軍布捧上時,晝仕出去之意,敢啓。傳曰,知道。
三軍府啓曰,卽接訓鍊都監所報,則今月十九日,蔓〈川〉坪聚軍操鍊云矣,敢啓。傳曰,知道。
承文院啓曰,謝恩兼冬至使,帶來咨文中,有謝恩方物移準事,使臣加賞事矣。以前頭使行奉表伸謝之意,撰出先通咨文,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
刑曹啓曰,因各道到配狀本,江原道三陟金敬局,黃海道新溪崔成柱,兎山姜判孫,瑞興金者斤老味,平安道价川李相辰,全羅道同福朴召史,礪山金長根等,放字書下,智島禹相倫,減等定配事,書下矣。罪人禹相倫,減等定配於光陽縣,卽爲押送,金敬局等,竝卽放送事,分付各該道臣之意,敢〈啓〉。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行左承旨鄭泰好,行右承旨趙秉式,時在京畿楊州地,行左副承旨洪坃,時在安城地,竝斯速乘馹上來事,下諭,何如?傳曰,允。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
三軍府啓曰,卽接禁衛營所報,則今二十日,蔓川坪聚軍操鍊,而新營入直騎士,待標信出用云矣,敢啓。傳曰,知道。
兵曹啓曰,今春等進上弓矢,看品在卽,而知弓品堂上未差之代,依例以在京無故人,啓下之意,敢啓。傳曰,知道。
兵曹,知弓品堂上單吳晉泳。
內醫院啓曰,提調金有淵,時無職名,令該曹口傳付軍職,何如?傳曰,允。
都摠府啓曰,副摠管李炳敎,時無職名,令該曹口傳付軍職,何如?傳曰,允。
兵曹口傳政事,大護軍金有淵,護軍李炳敎,竝單付。
議政府啓曰,昨日監試一所,悖儒之作梗,未知緣何事端,而大抵罪在擧子則罪擧子,罪在試官則罪試官,自是典憲攸在也。設令試官,眞有循私之跡,朝家必當隨嚴處,而敢於禮圍之中,咆哮蹴踏,無所顧忌,場屋之空虛,至於三數時之頃,雖已還聚收券,而其所駭惡之擧措,不可以讀書士子責之。首唱幾人,令秋曹刻期捉得,亟施當律。雖以試官言之,苟能到底操飭,則寧有是也?一所諸試官,施以罷職之典,監試官亦難參恕,一體施以罷職之典,禁亂官令該府拿問處之,而事過後,竝捧傳旨,何如?傳曰,允。
江原監司林翰洙疏曰,臣以匪才,猥膺藩毗,威望素乏於彈壓,智慮全踈於剸理,庶務脞而百弊氄,茫然無下籌處,止竟僨隳,可立而俟。伏奉傳敎下者,以正供淹滯事,至蒙越俸十等之典,臣誠滿心惶懍,莫省所以措躬,臣之瘝溺,尤無所逃罪矣。夫莫嚴者,稅法也,至重者,公納也。禹貢三壤,自有邦賦之數,漢漕萬斛,靡越歲輸之限,其所總領而董率之者,一則臣也,二則臣也。日玩月愒,未免懈弛之科,車載襁屬,反致期會之愆,職由臣不能毫分對揚之致,此不可專諉於吏,亦不可專責於民也。顧臣職旣無狀,合置重辟,而勘之惟輕,聖度雖出包荒,厥罰實難蔽辜。何敢以薄警而爲倖,晏然若微眚而仍冒乎?玆敢庸具短牘,仰瀆崇嚴。伏乞聖明,亟降威罰,議臣當律,俾有以重稅法而申微悃,以爲爲藩臣罷軟者戒焉。臣無任云云。答曰,省疏具悉。飭敎定限,而一任玩愒,至於事體,果何如也?所以有向日處分矣。其勿爲引,益勉對揚之責。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,明日殿座相値,視事頉稟之意,敢啓。傳曰,知道。
又啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
又啓曰,卽者兵曹郞廳來言,明日親臨春塘臺日次儒生殿講,以製代講試取時,別侍衛不可不備,而行判書李載冕有身病,不得擧行云,何以爲之?敢稟。傳曰,次堂擧行。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良,在外。監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
政院啓曰,武衛所從事官來言,本所都統使閔謙鎬疏批依施,而因傳敎,使以曾經將臣以上人差除,倣扈衛大臣差出之規,從事官往告政院稟旨擧行事,定式云矣。武衛都統使差出一款,何以爲之?敢稟。傳曰,御營大將李景夏除授,御營大將之代,前都統使閔謙鎬除授。
又啓曰,虎符及傳令牌,當爲親納,而前武衛都統使閔謙鎬,謂有身病,使其營校替納,事甚未安。推考,何如?傳曰,允。
又啓曰,行都承旨李載完藥院進,行左承旨鄭泰好,行右承旨趙秉式,行左副承旨洪坃在外,右副承旨李冕榮式暇出去,院中只有臣一人,伴直無人。行都承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,武衛所都統使差出一款,何以爲之啓辭,御營大將李景夏除授,御營大將之代,前都統使閔謙鎬除授事,命下矣。新除授武衛都統使李景夏,御營大將閔謙鎬,竝卽牌招,傳授虎符·傳令牌及命召,何如?傳曰,允。
傳曰,公事不審之中官金錫泰,拿處。
傳曰,明日試官,時原任文任·賓客·閣臣·春坊中擬入。
傳曰,在外承旨竝許遞,前望單子入之。
承旨前望單子入之,朴齊寬·吳俊泳·朴容大落點。
政院啓曰,命召親納,例也,而前御營大將李景夏,謂有身病,使其營校替納,事甚未安。推考,何如?傳曰,允。
禮曹〈啓曰〉,哲仁王后禫祭,來七月初六日。
禮曹啓曰,卽接宗廟署所報,則明日日次儒生殿講,以製代講試取時,本署官員,俱爲觀光云矣。依定式本曹佐郞嚴錫瓘假官差送,以爲代直後赴試之地,何如?傳曰,允。
又啓曰,卽接社稷署所報,則明日日次儒生殿講,以製代講試取時,本署官員,俱爲觀光云矣。依定式本曹正郞高永錫假官差送,以爲代直後赴試之地,何如?傳曰,允。
又啓曰,卽接永禧殿官員所報,則明日日次儒生殿講,以製代講試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
孝徽殿啓曰,今二十一日日次儒生殿講,以製代講試取時,參奉忠義,皆爲赴擧云矣。假官,令該曹該府差出,以爲代直後赴試之地,何如?傳曰,允。
禮曹啓曰,來五月十二日孝徽殿祥祭時素膳,依常時國忌例封進之意,分付,何如?傳曰,允。
傳曰,明日出宮門路,以協陽門爲之。
三軍府啓曰,卽接御營廳所報,則今四月二十一日習射日次,而殿講相値,二十二日操鍊云矣,敢啓。傳曰,知道。
議政府,武衛都統使李景夏,御營大將閔謙鎬。
吏曹,武衛所軍色提調單李景夏,軍器寺提調單李景夏,訓鍊都監提調單李景夏,禁衛營提調單李景夏,御營廳提調單李景夏。
兵曹,武衛都統使單李景夏,舟橋司堂上單李景夏,御營廳大將單閔謙鎬。
御營廳啓曰,本廳千摠朴善陽,身病甚重,勢難察任,改差,何如?傳曰,允。
又啓曰,健元陵局內,更無虎跡,山行軍撤還之意,敢啓。傳曰,知道。
兵曹啓曰,今月二十一日,武臣賓廳講書日次,而殿座相値,不得爲之之意,敢啓。傳曰,知道。
政院啓曰,行都承旨李載完牌不進,伴直無人。新除授行左副承旨朴容大,所當牌招,而拘於廳規,不得請牌,何以爲之?敢稟。傳曰,牌招。
判三軍府事閔謙鎬疏曰,云云。答曰,省疏具悉。卿之苦懇,又若是,都統之任,依施。
黃海監司姜蘭馨疏曰,伏以臣以匪材,冒膺藩寄,靡事不僨誤,無日不悚蹙,早晩威罰,惟命是俟。卽伏奉傳敎下者,則以稅納愆滯事,辭旨截嚴。於是乎臣之不職之罪,無所容逃,而滿心惶恧,莫省攸措也。夫三壤成賦,夏貢之常,百畝征稅,周供之惟正,而按簿責當,卽臣之職也,督尺考還,亦臣之分也。其在董飭之地,未見令出而行,金穀之收捧,每近於期會,舟車之轉運,未趁於程限,致令常賦愆納,正供稽留,苟究其罪,合置何辟?聖恩寬大,罪止住俸,臣何敢自幸其已勘而晏然若微眚者乎?玆陳短章,敢暴危悃。伏乞聖明,夬降處分,亟施臣當被之律,以爲溺職者戒焉云云。答曰,省疏具悉。朝飭屢嚴,京司公納,踰越當限,向日處分,烏可已也?須勿爲引,益勉對揚之責。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日,朝參日次矣,敢稟。傳曰,停。
又啓曰,今日殿座,承旨當爲備員,而行左承旨吳俊泳,行右承旨朴齊寬,不爲仕進。竝所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲韓敬源,掌令尹定求,持平尹致琮呈辭,執義李國淵,掌令李尙榮,持平安翊良在外,監察茶時之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
兵曹口傳政事,護軍金聲根·南一祐。
傳曰,侍衛與排立軍兵,令各其營乾犒饋。
傳曰,時原任文任·賓客·別雲劍·兵摠府堂上·堂上閣臣·堂上春坊·入侍承旨·堂上對讀官竝讀券官加差下,堂下閣臣·堂下春坊·入直玉堂竝對讀官加差下,使之分考。
傳曰,還宮,當自內爲之矣,該房知悉。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛軍兵等處,乾犒饋分給之意,敢啓。傳曰,知道。
扈衛廳啓曰,謹依下敎,侍衛軍兵等處,乾犒饋分給之意,敢啓。傳曰,知道。
庚辰四月二十一日午時,上詣春塘臺。日次儒生殿講,以製代講應製試取入侍時,行都承旨李載完,行左承旨吳俊泳,行右承旨朴齊寬,行左副承旨朴容大,行右副承旨李冕榮,同副承旨趙同熙,注書缺,別兼春秋金學洙·趙秉升·朴斗陽·閔泳煥·閔泳駿·李容稙,提學金炳始,檢校直提學趙慶鎬·鄭範朝,直提學閔泳翊,檢校直閣金永壽·李鎬翼·姜·金興均·趙同熙,直閣洪英植,檢校待敎金演壽·閔泳煥,待敎宋秉瑞,校理李萬敎,修撰朴齊晠,以次侍立。時至,通禮跪啓請外辦。上具白布裹翼善冠·白袍·白布裹烏犀帶·白皮靴,乘輿出宣化門。藥房提調金有淵,副提調李載完,進前問候訖。仍出協陽門,由建陽門·銅龍門·靑陽門,詣春塘臺,上降輿降座。載完奏請出標信開布城,使儒生入場。讀奏入門單子訖。仍奏曰,從陞中,有試官蒙點人,使之下去,一體行禮乎?上可之。讀券官金炳德·李㘾·徐堂輔·閔泳商·南一祐·金聲根,對讀官金性均·李鎬翼·李裕承·尹相萬·趙昌夏·李鎬喆·洪英植·閔泳煥·李命宰·李容稙·閔泳駿·朴斗陽,行四拜禮訖,以次就位。上命試官進前。仍命書題賦躋仁壽之域。炳德等跪書讀奏訖。斗陽等,捧出懸之。上命試官權退。仍入小次。傳曰,時原任文任·賓客·別雲劍·兵摠府堂上·堂上閣臣·堂上春坊·入侍承旨·堂上對讀官,竝讀券官加差下,堂下閣臣·堂下春坊·入直玉堂,竝對讀官加差下,使之分考。載完,以司謁入稟,先張已入,請出標信開布城,使呈券儒生次次出送。又稟收券旣多,考試,何如?上命考試。又稟取幾人?上命取百人。少頃,上出次,仍行科次。斗陽讀奏第一張句訖。炳德跪稟書等。上曰,第一張至第五張,書正三下,第六張至第十五張,書草三下,其餘竝書次上。炳德書等訖。承旨坼封內讀奏。上命書傳敎曰,日次儒生殿講,以製代講,賦居首三下一幼學閔泳一,三下二幼學李範大,三下三幼學丁駿燮,三下四幼學朴彝陽,三下五幼學韓益敎,竝直赴殿試。之次草三下幼學朴師兢等十人,竝直赴會試。之次次上幼學林洛奎等十五人,竝給二分。之次次上幼學金和鎭等十五人,竝給一分。之次次上幼學兪相傳等五十五人,各奎章全韻一件賜給。又命書傳敎曰,入格儒生明日待令。又命書傳敎曰,還宮,當自內爲之矣,該房知悉。承旨請出標信解嚴。上還內。諸臣以次退出。
上在昌德宮。停常參·經筵。
自午時至人定,灑雨下雨,測雨器水深一寸。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,卽者修撰朴齊晠,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
訓鍊都監啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
奎章閣啓曰,頒賜冊子安寶次,奎章之寶請出之意,敢啓。傳曰,知道。
春秋館啓曰,別兼春秋李容稙,以御營廳從事官,今日習陣時,晝仕出去之意,敢啓。傳曰,知道。
兵曹啓曰,南水閣水門鐵箭破傷處,今已修改矣。把守軍兵,解送之意,敢啓。傳曰,知道。
傳曰,右承旨·右副承旨·同副承旨,竝許遞,前望單子入之。
承旨前望單子入之,鄭泰好·趙秉式·洪坃落點。
弘文館啓曰,修撰朴齊晠,陳疏徑出,下直闕直,事甚未安。副修撰李肇信在外,修撰李範九·李友會,竝卽牌招,推移入直,何如?傳曰,允。
傳曰,入格儒生入侍。
議政府啓曰,在前濬川時,每有白岳·木覓及川渠之神致祭之例。今亦依此擧行事,分付,何如?傳曰,允。
政院啓曰,行都承旨李載完,行左副承旨吳俊泳,不爲仕進,新除授行左承旨鄭泰好,行右承旨趙秉式,行右副承旨洪坃未肅拜,院中只有臣一人,伴直無人。行左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,試官之出榜詣闕,例也,而監試初試二所監試官李在明,謂有身病,自外徑歸,事甚未安。推考,何如?傳曰,允。
又啓曰,行右副承旨洪坃在外,伴直無人。行左副承旨吳俊泳,所當牌招,而拘於廳規,不得請牌,何以爲之?敢稟。傳曰,牌招。
忠淸監司李明應疏曰,臣以無似,猥叨藩毗,居然三載,初無一事之報效,至於稅納愆滯,臣溺職之罪,無所逃矣。前後朝令,反歸無實之空言,日昨飭敎,萬萬嚴截,臣罪至此,合置何辟,而乃聖度天大,姑停十等之俸,罰不蔽辜,罪反爲榮。臣何敢諉以倖逭,晏然行刺史之事乎?玆敢冒悚自劾。伏乞遞臣所帶之任,仍勘臣當被之律焉。臣無任云云。答曰,省疏具悉。朝飭定限之京司公納,又復玩愒,寧有如許事體乎?所以有向日處分矣。須勿爲引,益勉對揚之責。
修撰朴齊晠疏曰,云云。〈答曰〉,省疏具悉。爾其勿辭救護。
庚辰四月二十二日申時,上御重熙堂。入格儒生入侍時,行左副承旨朴容大,假注書閔丙奭,記注官梁禹濬,記事官金命來,以次進伏。儒生等序立階下訖。上曰,史官分左右。容大奏曰,待令儒生,使之陞堂奏職姓名乎?上可之。儒生等進前奏職姓名訖,仍頒賞。儒生等行四拜禮訖。容大曰,儒生等使之出送乎?上可之。仍命史座就座。又命退,承史以次退出。
上在昌德宮。停常參·經筵。
自開東至人定,灑雨下雨,測雨器水深三分。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行左承旨鄭泰好,行右承旨趙秉式,時在京畿楊州地,竝斯速乘馹上來事,下諭,何如?傳曰,允。
又啓曰,行右副承旨洪坃,時在京畿安城地,斯速乘馹上來〈事〉,下諭,何如?傳曰,允。
政院啓曰,玉堂上下番俱空,事甚未安。應敎沈相學,校理李元祺,副修撰李肇信,在外。副應敎金容圭,副校理洪鍾永,有拘忌。校理李萬敎,呈辭出去。修撰朴齊晠,陳疏受由。副校理李建昌,副修撰李友會,竝卽牌招,推移入直,何如?傳曰,允。
又啓曰,卽者社稷署官員來言,今此修改告由祭,神位板出安奉還時,提調一員,當爲進參而都提調李裕元,提調宋近洙,俱爲在外,不得擧行云。何以爲之?敢稟。傳曰,提調許遞,令該曹口傳差出。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
注書金鶴善病,代以朴壽昌爲假注書。
傳曰,日前以一所科場事,廟堂之論罷試官,果於事體之當然,而悖類之成群捆入,冒犯作梗,寧有如是惡習乎?令秋曹到底詗捉,照法嚴繩。試官本無所失,而況今榜目已出,一所試官以下罷拿,竝爲安徐。
傳曰,監試一二所試官,竝來待。
吏曹口傳政事,以閔謙鎬爲社稷提調。
都摠府啓曰,副摠管李長會,以摠戎中軍諸將官射會監試事,晝仕出去之意,敢啓。傳曰,知道。
御營廳啓曰,南水閣水門鐵箭破傷處,今已修改矣。把守軍兵解送之意,敢啓。傳曰,知道。
以金錫泰囚單子,傳曰,飭已施矣,分揀放送。
禮曹啓曰,卽接前同敦寧韓鵬履單子,則以爲族叔用羲,嫡妾俱無子,以其同姓十八寸兄用舜第三子敬履,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記,稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長韓鵬履單辭旣如此,韓用舜第三子敬履,立爲韓用羲之後,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
政院啓曰,玉堂上下番俱空,事甚未安。應敎沈相學,校理李元祺,副修撰李肇信在外,副應敎金容圭,副校理洪鍾永有拘忌,校理李萬敎呈辭出去,修撰朴齊晠陳疏受由,校理李建昌,副修撰李友會,竝卽牌招,推移入直,何如?傳曰,允。
又啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
傳曰,吏曹判書有闕之代,前望單子入之。
傳曰,禮房承旨,馳詣社稷,奉審摘奸以來。
兵曹口傳政事,副護軍單趙同熙。
兵曹口傳政事,大護軍單閔台鎬。
傳曰,監試初試一二所試官入侍。
政院啓曰,行都承旨李載完,不爲仕進,行左承旨鄭泰好,行右承旨趙秉式,行右副承旨洪坃在外,行同副承旨朴容大式暇出去,院中只有臣一人,伴直無人。行都承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,明日次對,兩司當爲進參。除在外外,呈告人員,竝待開門牌招,何如?傳曰,允。
又啓曰,行都承旨李載完牌不進,伴直無人。所當更爲牌招,而拘於廳規,不得請牌,何以爲之?敢稟。傳曰,牌招。
傳曰,今番監試一二所榜目,十分秉公,物議洽然,慰悅多士。此雖主試之職分內當然事,而不可無示意之擧。一二所上試官,各虎皮一令賜給,副參試,各鹿皮一令賜給。
吏曹判書前望單子入之,沈舜澤落點。
兵曹啓曰,今二十六日,一兼禁軍番次,而該番將李淸烈,以其病難供職,呈狀乞遞,改差,其代,依例口傳差出,何如?傳曰,允。
兵曹口傳政事,以魚相愚爲兼司僕將。
法司堂上前望單子入之,判尹尹滋承,右尹李承五落點。
傳曰,有詢問事,明日次對,譯院提調同爲入侍。
司譯院啓曰,漢學偶語新遞兒十窠矣,今亦依前復設,何如?傳曰,允。
春秋館啓曰,別兼春秋李容稙,以御營從事官,今日軍布捧上時,晝仕出去之意,敢啓。傳曰,知道。
濬川司啓曰,濬川今月二十九日始役之意,敢啓。傳曰,知道。
監試一所試官鄭海崙·尹升求·丁弘燮等疏曰,臣等謬蒙春圍試取之命,雖於義分,不敢不趨膺,而聲望旣不孚信,威重又未彈壓,猝有無前之變,起於收券之初,幸賴卑聽孔邇,衆心鎭服。彼作鬧之悖類,未必能逆覩主試者之公私,而不能操飭之罪,臣等安得免也?迺者大僚之論勘,止於譴罷,聖恩之優容,旋許安徐。仍伏承試官來待之命,駕屨雖急,惶悸滋甚。顧何敢憑恃寵靈,晏然趨走而已哉?伏乞聖明,下臣司敗,治臣當律。臣無任云云。答曰,省疏具悉。已有昨日處分,卿等不必如是爲引矣。
全羅監司沈履澤疏曰,臣當職不職,怠忽僨錯,非止一二,至若道內各邑常賦愆輸事,卽臣怠忽僨錯之最大者也。每與守宰諸臣,胥告胥勗,庸答我殿下宵旰憂勤,而從前許多般施措,竟無著實,積欠迄今未收,上供依舊有闕,示警於臣者,不過越俸而止,此豈視同微眚,一例容假者耶?伏乞聖上,亟命有司,勘臣更勘之律。臣無任云云。答曰,省疏具悉。上納愆滯,湖南尤甚,嚴飭定限,又復違越,事體所在,安得無向日處分乎?須勿爲引,益勉對揚之責。
庚辰四月二十四日未時,上御重熙堂。監試試官入侍時,左副承旨吳俊泳,假注書朴壽昌,記注官吳致恒·李明源,一所試官鄭海崙,二所試官尹成鎭,以次進伏訖。上曰,史官分左右。仍命試官進前。海崙·成鎭進前。上曰,今番慶科,與他自別,而卿等殫心秉公,故特爲入侍矣。海崙曰,精白秉公,是臣之職分,而不能先事操飭,猝有悖類之攔入作鬧,至於上煩天聽,不勝惶恐,無辭可達矣。上曰,此皆亂類之恣行悖習,而試官則少無所失,卿等巽言太過矣。海崙曰,聖敎鄭重,尤不勝惶感矣。上曰,遐鄕窮儒之多在榜中,實協廣慶之意,可謂近來初有之公道。卿等之實心對揚,極爲嘉尙,欲以皮物施賞矣。仍傳曰,今番監試一二所榜目,十分秉公,物議洽然,慰悅多士,此是主試之職分內當然事,而不可無示意之擧。一二所上試官各虎皮一令賜給,參試各鹿皮一令賜給。上曰,密遣宣傳官探來,則試官極爲秉公,而有此亂類之事,誠甚痛駭。設有行私之跡,自有朝家處分,何敢若是作梗乎?攔場諸漢,不可尋常治之矣。海崙曰,臣之今番所遭,往牒所未有也。欲防淆雜,所謂內貢房等屬,皆令擧行於堂下,旣無緊役,常見屛迹,數三殘卒,亦無存者,攔場時,只有三介試官而已。單弱如是,猝當變擧,爻象危怖,不可勝道矣。上曰,亂類之所執而爲言者,何事乎?海崙曰,拾得一紙於作軸之所,卽列書試券上頭幾字,以爲暗標者云。此則擧者恒有之事,而旣以爲說,故欲爲取見,則以爲已不知去處云。此皆作亂之意,實無是事矣。上曰,設或有是試官之行私,何以預度,無難起閙乎?海崙曰,聖敎至當矣。上曰,科場作亂,往往有之,而今番之不至罷場,誠可幸矣。海崙曰,亂類作鬧之時,場屋擧子,尙不盡散,飭敎下後,更爲呈券,則所以不至於罷場矣。上曰,場屋作梗,必非觀光擧子之所爲也。海崙曰,聖敎切當矣。今番試取,初不再考三考爲意,而直爲發落,揀得二十餘張,鎖在櫃中矣,亂類輩上堂,破樻扯裂封彌,而初無京師豪華人姓名,類皆鄕曲窮儒,亂類中或自悔恨曰,吾輩宜受殃咎,有相携而去者矣。上曰,觀此試取之秉公,日後他事,可以類推,實庸嘉尙。海崙曰,聖敎至此,不勝惶悚矣。上曰,悖類就捉,爲幾名?海崙曰,尹昌植,先已捉囚秋曹,姜在浩·沈宜慶·洪和之,次第就捕,而尙有餘黨之未捉者云矣。上曰,洪和之,曾以亂類見稱者也,尙不改過遷善,又此作鬧,極爲痛駭。當另飭嚴繩矣。海崙曰,聖敎切當矣。若不痛繩此習,則末流之弊,將不知至於何境矣。上曰,擧子比前倍多云,果否?海崙曰,當此慶會,雖遐方絶徹之地,苟以儒名者,莫不坌集,所以科儒之多,挽古罕比云矣。上曰,一所收券,實數爲幾何?海崙曰,急於試取,雖未數計,而聽於下隷,則假量爲十五萬張云矣。上曰,二所收券,亦幾何?成鎭曰,云云。上曰,鄕儒參榜,何道最多乎?成鎭〈曰〉,北道多矣。上曰,北道文翰蔚興,果是參榜者多。海崙曰,臣榜中,北道·嶺南·關西最多,餘外諸道,亦皆不少,無一見漏之道矣。上曰,嶺南·北道·關西之最多參榜,果是卿等之秉公也。上曰,幾日出榜乎?成鎭曰云云。海崙曰,臣亦同日出榜,而收券太多,欲慰士心,限日暮考閱,至夜乃出榜矣。上曰,今此公道,可謂慰悅八域多士之心矣。仍命試官先退。又命退,承史以次退出。
上在昌德宮。停常參·經筵。
藥房都提調李最應,提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。〈大王大妃殿·王大妃殿氣候一樣,中宮殿氣候安順,卿等不必入侍矣。〉大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
政院啓曰,行大司憲韓敬源,掌令尹定求,持平尹致琮牌不進,執義李國淵,掌令李尙榮,持平安翊良在外,監察茶時之意,敢啓。傳曰,知道。
以大司諫趙命敎,掌令尹定求,持平尹致琮牌不進罷職傳旨,傳曰,只推。
議政府啓曰,新差堂上尹秉鼎·李敦相,今日賓對,懸病不進,事甚未安。令政院竝卽牌招,使之進參,何如?傳曰,允。
政院啓曰,卽者別兼春秋李容稙,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,吏曹判書沈舜澤疏批已下,卽爲牌招,何如?傳曰,允。
又啓曰,左右史不可不備,別兼春秋洪承憲·金文鉉·趙秉升·朴斗陽·閔泳煥·閔泳駿,竝卽牌招,推移入直,何如?傳曰,允。
傳曰,政官牌招,開政。
傳曰,大臣政府堂上引見。
傳曰,吏曹參判有闕之代,前望單子入之。
傳曰,金吾堂上竝許遞,今日政差出。
吏曹,左尹單李承五,右尹單尹成鎭。
吏曹啓曰,機張縣監李秉五呈狀內,矣身身病沈重,萬無赴任之望云。罷黜,何如?傳曰,允。
又啓曰,本曹正郞金容愚,除拜過限未肅拜,改差,何如?傳曰,允。
傳曰,沃川郡守,古阜郡守,金堤郡守之代,勿拘常格,各別擇差。
傳曰,務安縣監之代,勿拘常格,各別擇差。
傳曰,咸平縣監之代,勿拘常格,各別擇差。
傳曰,義城縣令之代,勿拘常格,各別擇差。
傳曰,臺諫竝許遞,今日政差出。
傳曰,呈告工曹判書許遞,今日政差出。
傳曰,今日政遷轉守令,已準朔未準朔中擬入。
有政。吏批,判書沈舜澤進,參判未差,參議吳德泳牌不進。吏批啓曰,公州牧判官,今當差出,而本州以營下劇邑,物衆地大,素稱難治,不可不擇差,擬望之人乏少,他道有聲績已準限未準朔守令,竝擬,何如?傳曰,允。又啓曰,大邱判官,今當差出,而本府以營下劇邑,物衆地大,素稱難治,不可不擇差,同道及他道有聲績已準朔未準朔守令,竝擬,何如?傳曰,允。以鄭健朝爲大司憲,李敦應爲大司諫,安在麟爲司諫,崔處心·嚴錫瓘爲掌令,洪炳一·尹英秀爲持平,金學洙爲獻納,宋圭元·李中彦爲正言,閔台鎬爲禮曹判書,韓敦源爲工曹判書,申錫秊爲戶曹參判,洪淳馨爲禮曹參判,李豐翼爲判義禁,任應準爲知義禁,尹成鎭·兪晩源爲同義禁,宣俊采爲吏曹正郞,洪秉均爲南部令,李奎璿爲泰安府使,趙秉浩爲善山府使,金允植爲順天府使,申錫淵爲舒川郡守,洪膺周爲沃川郡守,權昌燮爲靈巖郡守,黃義龍爲平昌郡守,沈琦澤爲公州判官,李輔仁爲大邱判官,金右根爲文化縣令,金鴻求爲海南縣監,權在禹爲咸平縣監,李象暾爲務安縣監。耆老所□□官單梁鳳濟,淸州牧使金藴淳,靑松府使柳敎祚,今加通政加資事,承傳。分監役單孫錫權。再政。以趙寧夏爲知敦寧,金永濟爲禮曹佐郞,鄭應夔爲昌陵令,洪贊燮·白是玄·鄭斗欽爲典籍,尹宖善爲密陽府使,具然豐爲金山郡守,宋明老爲珍山郡守,閔星勳爲旌善郡守,金景燧爲振威縣令,金秉燮爲義城縣監,丁弘燮爲奉化縣監,閔洙郁爲高山縣監,姜翼秀爲麟蹄縣監。三政。以李昆宰爲景慕宮令,崔光紳爲永陵令,蔡東夏爲兵曹佐郞,李珪應爲刑曹正郞,尹兢鉉爲平澤縣監,韓徽源爲燕歧縣監,洪淳一爲任實縣監,朴齊昇爲交河郡守。四政。以李寬英爲獻陵令,申永均爲恭陵令,金疇鉉爲造紙別提,洪輔燮爲堤川縣監,閔致純爲刑曹佐郞。
兵批,以金錫禮爲伐登僉使兼泰安鎭兵馬僉節制使,湖西水軍防禦使安興守城將管餉使單李奎璿。
禮曹啓曰,卽接宗廟署所報,則今此增廣文科初試時,本署官員,俱爲觀光云矣。依定式,本曹正郞洪淳模,假官差送,以爲代直後,赴試之地,何如?傳曰,允。
又啓曰,卽接永禧殿官員所報,則今此增廣文科初試時,本殿官員,俱爲觀光云矣。依定式,假官一員,令吏曹以成均館官員口傳啓下,以爲代直後,赴試之地,何如?傳曰,允。
又啓曰,卽接景慕宮官員所報,則今此增廣文科初試時,本宮官員,俱爲觀光云矣。依定式假官一員差送,以爲代直後,赴試之地,何如?傳曰,允。
孝徽殿啓曰,今二十七日增廣文科初試時,參奉李洛應·李鼎漢,忠義李象翼·李慶和·金演植·沈宜奭,皆爲赴擧云矣。假官令該曹該府差送,以爲代直後,赴試之地,何如?傳曰,允。
政院啓曰,玉堂上下番俱空,事甚未安。應敎沈相學,校理李元祺,副修撰李肇信,在外,副應敎金容圭,副校理洪鍾永,有拘忌,校理李萬敎,呈辭出去,副校理李建昌,副修撰李友會,修撰朴齊晠,由限已過,竝卽牌招,推移入直,何如?傳曰,允。
以司謁口傳下敎曰,聞院隷數少,擧行之際,多有苟艱云。實加出限二十命增額。
營建所啓曰,別宮營建吉日時,令日官推擇,則定礎四月二十七日申時,立柱六月十五日申時,上樑七月初二日申時俱吉云。以此日時擧行,何如?傳曰,允。
慶尙監司李根弼疏曰,臣之越俸現告,祗增惶蹙之私而已,洵不足以蔽其辜也。臣之冒據匪據,燧已再矣。一病沈綿,百度解紐,瘡疣迭出,愆尤是積,而至若道內公納之積欠愆滯者,上念國計,下審邑勢,嚴督考尺,不爲不多,譬如漏屋之補,無乾淨之時。臣以是憂悶,而自昨冬病狀一倍危篤,屢控而徒徼恩榮,末由抖擻,非徒列邑程限,趁不董飭,竝與本營收刷而尙稽畢勘。臣罪至此,尤無所逃。今於嚴旨之下,何敢以薄罰爲倖乎?玆敢自劾。伏乞斥臣觀察之任,亟授可堪之人,俾事其事。臣無任云云。答曰,省疏具悉。上納愆滯,朝飭定限,固出於萬不得已,而又復違越,寧有如許事體乎?所以有向日處分矣。須勿爲引,益勉對揚之責。
別兼春秋李容稙疏〈曰〉,伏以臣於持被之中,卽接家信,則臣母風眩素祟,日來添損,促臣歸視。臣聞報焦煎,按住不得,忙陳短章,徑出禁扃。伏乞聖慈,俯垂矜諒,亟遞臣所帶之職,以便救護,又治〈臣〉擅離之罪,以昭法紀焉。臣無任云云。〈答曰〉,省疏具悉。爾其勿辭救護。
庚辰四月二十五日午時,上御重熙堂。藥房入診,大臣政府堂上引見,譯院提調同爲入侍時,都提調李最應,提調金有淵,副提調李載完,記事官申悳均·金命來,別兼春秋李容稙,待敎宋秉瑞,右副承旨朴容大,記事官申悳均,事變假注書韓景爀,記事官金命來,別兼春秋李容稙,領議政李最應,司譯院提調李裕元,政府堂上李景夏·金有淵·李鎬俊·申正熙·趙羲復·閔泳翊,修撰朴齊晠,以次進伏。醫官劉漢緯·李命錫·李基徹·尹豐禎,進伏楹外訖。上曰,史官分左右。最應進前問候,各殿問候訖。仍奏曰,醫官待令,使之入診乎?上可之。漢緯等以次入診,退伏楹外訖。最應顧謂漢緯等曰,脈候詳爲奏之。漢緯起伏奏曰,脈候左右三部調均矣。上命醫官先退。仍命次對爲之。最應曰,顧今日大本大務,誠莫先於輔導春宮成就睿德也。大小臣工之攢手祈祝,在乎此,中外黎庶之延頸顒仰,在乎此,而如臣昏聵質蔑,忝叨師銜,自不覺愧惶于中矣。臣竊嘗聞漢賈太傅曰,蚤諭敎,選左右。蓋諭敎苟不以蚤,則智慮恐有扞格,左右苟不以選,則言行曷由觀感?然則輔導之要,在乎宮僚之誘發啓沃,而最其成就之源,亶在乎殿下躬率先之之勤且切焉耳。昔我世宗大王,諭東宮僚屬曰,予平居不敢有過,欲令世子無過。大哉王言,在今日尤當鑑法而繼述者也。臣固知我殿下遇物之誨,義方之訓,諄諄懇懇,耳提面命,自內講習,靡不庸極,而第念深宮燕居之中,所承奉者,宦妾暬御也,鄙俚侫諛之言,侈麗玩好之具,安知不有耳目之所慣乎?伏況睿齡漸長,睿思日進之時,學問資益之工,恐不宜徐緩矣。命涓吉辰,行賓僚相見之禮,仍開書筵,無至間斷,而另選官僚之端正厚重,學淹識博者,日賜召接,久於其職,見正事聞正言,薰陶濡染,習與知長,則爲堯爲舜,太平萬世之本與源,實在乎此。伏願殿下,懋哉念哉。上曰,東宮凡百夙就,智慮日進,敎導學習,是次第事也。卿之所奏,又此切實,薰陶成就之方,另當留念。賓僚相見之儀,書筵召接之節,從當有處分矣。出擧條最應曰,卽見全羅監司沈履澤報政府辭緣,則枚擧務安縣監洪在鼎牒呈,以爲本縣大無之後,人耗地陳,陳結之昨秋執摠者,猶爲五百九十結九負之多,餘存之民,若被分徵,則必將散而之四方,已墾之土,亦歸仍陳,上項陳結,特爲蒙減,爲辭矣。該縣,自是弊局也,而重之饑癘,民散土荒。幸因數歲小康,散者稍集,荒者漸墾,惟其汚萊之相望,旣無種藝之可言,而俾彼赤立之類,致有白徵之冤,則甚非朝家如傷之義。務安縣陳結五百九十結零,限三年特令蠲稅,勸査之節,築底檢飭,期準元摠之意,行會,何如?上曰,依爲之。出擧條最應曰,卽又見全羅監司沈履澤所報,則羅州飛禽島,以明禮宮屯土,處在海外,築堰加耕,每多鹹損,結摠今爲三百七十七結十九負二束,而沙陳結及加執卜,合一百四十一結零,每年結上加斂,島民流離相續,特爲減下,俾蒙奠保之惠,爲辭矣。以若遐澨窮島,陳結也,加卜也,冤徵旣如是眞的,則田政雖有所重,民隱亦合存恤。陳結七十四結六負八束,限三年減稅,加卜六十七結三十五負四束,特許蠲除,庸示朝家懷保之意,何如?上曰,依爲之。出擧條最應曰,向見兩湖道帥臣狀啓,則唐船之漁採者,成群作綜,絡續於沿海諸處,遮截魚路而設機張網,攔住浦氓,而恣意發砲,東現西閃,出沒無常,驚擾人民,貽害甚大云矣。我國西海一帶,與上國地方頗近,種種有此等之弊,咨奏不止一再,皇旨隨輒峻嚴,乃有追捕禁斷之成規矣。今玆南沿,不但相距之逴遠,攙越界限,如是滋擾,卽前所未有者也。浦氓之狼狽,猶且毋論,邊禁之蕩弛,大關後慮。令文任將此顚末撰咨入送,以爲另行防禁之地,何如?上曰,依爲之。出擧條最應曰,向日漢城試之罷榜,諸試官之遠竄,處分則大正至公,辭敎則旣嚴且重,凡在瞻聆,孰不敢懍然怵然,而臺閣之臣,紏擧彈劾,乃職任之不容已焉,則奚爲而一直寥寥也?自謂已被行遣,更無足可言而然乎?挽近媕婀緘默,雖曰成習,論以臺體,誠萬萬慨歎。不可以時日稍久,置之勿問。伊時臺諫,捧現告,竝施譴罷之典,何如?上曰,向日監試一二所試官處分以後,宜有臺論而尙此寥寥噤默,誠甚訝惑。依所奏捧現告,施以譴罷之典。出榻敎最應曰,淸州牧使金蘊淳,屢典州郡,夙著聲績,而莅玆弊局,一周年之頃,刷了逋帳十七萬之數,公貨得以準完,民瘼賴以矯整。似此良手,合施褒嘉之典,特爲加資,何如?上曰,依爲之。出榻敎最應曰,靑松府使柳敎祚,旣經蔭正,而且蒙右職調用之恩典矣。依李喬榮已施之例,一體加資,何如?上曰,依爲之。出榻敎最應曰,政府有司堂上有闕之代,行大護軍鄭範朝差下,何如?上曰,依爲之。出榻敎上命大臣就座。容大曰,諸宰奏事。景夏等曰,別無所奏者矣。容大曰,玉堂所懷奏之。齊晠曰,伏以今日民事國計之可陳於前者,無往非致治之具,而臣以聖學一事,仰勉者,繄靡他也。帝王之修齊治平之嘉謨良策,盡在於學問一做去。伏況世子宮德儀天縱,溫文日就,見善聞善,化與心成之道,專由於以身敎之。伏願殿下,政令必監于成憲,機務必愼乎權輿,復以勤御講對,垂裕貽謨,爲今日之先務焉。上曰,所陳當留念〈矣〉。出擧條容大〈曰〉,今日賓對,兩司,無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退。又命退,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
以別兼春秋洪承憲·金文鉉·趙秉升·朴斗晹·閔泳煥·閔泳駿牌不進罷職傳旨,傳曰,只推。
傳曰,政官牌招開政。
傳曰,飭已施矣,前右捕將金箕錫分揀。
傳曰,莅任屬耳,不無斟量。忠淸前兵使李鳳儀,特爲分揀。
政院啓曰,左右史不可不備。別兼春秋洪承憲·金文鉉·趙秉升·朴斗陽·閔泳煥·閔泳駿,旣有只推之命,竝卽牌招,推移入直,何如?傳曰,允。
又啓曰,行都承旨李載完,不爲仕進,行左承旨鄭泰好,行右承旨趙秉式,行右副承旨洪坃在外,行左副承旨吳俊泳,式暇出去,院中只有臣一人,伴直無人。行都承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,前右捕將金箕錫分揀事,命下矣。卽爲牌招,傳授命召及大將牌傳令牌,何如?傳曰,允。
又啓曰,右邊捕盜大將金箕錫在外。重任不可一刻暫曠,在前如此之時,有他邊大將兼察之例。今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將趙羲復,卽爲牌招,聽傳敎,何如?傳曰,允。
吏曹啓曰,慶科增廣別試文科初試試官,當爲磨鍊,而閣臣竝擬,何如?傳曰,允。
又啓曰,康陵令金喆鎭,以其身病,呈狀乞遞,改差,何如?傳曰,允。
又啓曰,右邊捕盜大將金箕錫,時在京畿楊州地。命召及大將牌·傳令牌傳授,一時爲急,斯速乘馹上來事,下諭,何如?傳曰,允。
又啓曰,成均館典籍白是玄·鄭斗欽,俱以身病,呈狀乞遞,竝改差,何如?傳曰,允。
以吏曹參議吳德泳牌不進罷職傳旨,傳曰,只推。
弘文館啓曰,上番闕直,事甚未安。應敎沈相學,校理李元祺·李萬敎在外,副應敎金容圭,副校理洪鍾永有拘忌。李建昌卽爲牌招入直,何如?傳曰,允。
以咸鏡監司金炳地狀啓,客舍偶然失火,延及館宇,惶恐待罪事,傳曰,勿待罪事,回諭。
以忠淸左道京試官尹祖榮狀啓,慶科增廣監試時,科場不飭之禁亂官金永文,爲先罷黜,惶恐待罪事,傳曰,令廟堂稟處。
政院啓曰,臣吏兵批兼進之意,敢啓。傳曰,知道。
又啓曰,行都承旨李載完牌不進,伴直無人。所當更爲牌招,而拘於廳規,不得請牌。何以爲之?敢稟。傳曰,牌招。
傳曰,今番慶科增廣別試文科初試一二所試官,以正卿擬入。
傳曰,左承旨·右承旨·右副承旨除拜多日,尙不肅命。道理事體,豈容若是?竝下義禁府推考。
政院啓曰,行左承旨鄭泰好,行右承旨趙秉式,右副承旨洪坃,竝下義禁府推考事,命下矣。依定式遞差傳旨,捧入之意,敢啓。傳曰,知道。
吏曹啓曰,今此慶科增廣別試文科初試試官中,前文學李命宰,時無職名,令該曹口傳付軍職,何如?傳曰,允。
兵曹啓曰,同知中樞府事蔡瑞周,宣傳官蔡奎常·趙贄顯,五衛將宋鍾義·白麟錫·朴基福,曹司五衛將金興均,文臣兼宣傳官金炳吉·宋圭元,守門將金宇榮,俱以病難供職,呈狀乞遞。新除授訓戎僉使趙琦顯,母年今爲七十六歲,法不當遠離赴任,呈狀乞遞矣。邊將之親年七十五歲以上者,許遞其任,載於法典。竝改差,何如?傳曰,允。
有政。吏批,判書沈舜澤,參議吳德泳進,參判未差。以崔德明爲執義,白義行爲司諫,趙鍾宇爲持平,鄭顯英爲獻納,權采圭爲正言,閔泳煥爲文學,朴文彬·白永濟爲典籍,崔瑨爲司宰僉正,李俊宰爲康陵令,禹錫河爲定陵令,李憲愚爲禁府都事,徐眉淳爲引儀,許樟爲平陵察訪。再政。以李命宰爲兵曹正郞,李敦學爲掌樂僉正,趙章敎爲敬陵令,李元應爲光陵令,金勝均爲長興主簿,李鳳奎爲瓦署別提。三政。以李喆永爲社稷令,金明洙爲氷庫別提,韓鎭泰爲司宰主簿。四政。以李爲仁陵令。五政。以尹敎善爲翼陵令。
兵批,判書□□□進。以李秉文爲知事,尹喜秀爲同知,李昌浩爲訓鍊都正,白樂賢·金弼求·李奎鳳爲宣傳官,李會烈·柳宗煥·李種禹·李炳夏爲五衛將,趙準永爲曹司五衛將,孫章憲爲忠壯將,閔靖鎬爲左翊將,李景漢爲都摠都事,李周儀爲右翊贊,金炳肅爲右衛率,李容稙·洪承憲爲文兼,李鳳寧爲左副率,鄭煥喬爲部將,金喆根·張熙復爲守門將,申奭熙爲全羅兵使,吳正善爲訓戎僉使。再政。以洪疇燮爲宣傳官。同知單李會烈,僉知三單柳宗煥·李炳夏·孫章憲。三政。以趙鍾哲爲訓鍊都監把摠。同知單李種禹,僉知單趙準永。四政。以洪必裕爲武兼。五政。以具熙春爲御營把摠。六政。以李秉斗爲都摠經歷。七政。以金相友爲訓鍊判官。八政。以李宜淳爲訓鍊主簿。九政。以閔俊鎬爲部將。十政。以李陽會爲武兼。
戶曹啓曰,修信使一行賜米衣資盤纏,別單書入之意,敢啓。傳曰,知道。
漢城府啓曰,擊錚人尹相漢,三日內不爲現身,依法典勿施之意,敢啓。傳曰,知道。
禮曹啓曰,卽接四館所牒呈,則己卯七月日次儒生殿講入格進士尹起榮·鄭誾朝,同年同月七夕製入格生員趙東協,同年九月秋到記殿講入格幼學趙鎭卨,製述入格進士金晢根,幼學金永迪,同年十月日次儒生殿講入格幼學金弼洙,同年同月館學儒生應製入格幼學安鍾冕·徐行輔·金炳稷,庚辰二月柑製入格幼學李淵默,同年同月日次儒生殿講以製代講入格幼學沈遠彬·洪鍾協·李勛卿,同年同月館學儒生應製入格幼學申容善·鄭益朝·咸遇復·尹胄鉉,進士金祐性,同年同月人日製入格進士李茂魯,幼學沈相瓚,同年同月三日製入格幼學李圭一·金奎濚,同年同月日次儒生殿講以製代講入格幼學閔泳一·李範大·丁駿燮·朴彝陽·韓益敎,以上直赴殿試。乙亥八月七夕製入格幼學金敎喆,同年同月九日製入格生員申學休,同年同月十二月日次儒生殿講入格生員李敏夏,進士朴喜容,生員朴周憲,進士李重夏,幼學朴勝學·鄭寅錫·朴容奭·徐相喬·金思鳳·李容弼·尹達榮·林健洙·趙東直,丙子二月太學生應製入格進士河在九,幼學丁大縉,同年同月人日製入格進士姜永典,同年三月三日製入格幼學成弼永,進士李鶴年,幼學鄭周璘·李顯翼·金炳夔,進士朴敦陽,同年五月日次儒生殿講入格生員趙重轍·金秉億,進士李冕相·金炳軾,幼學洪祐獻·閔泳夏·趙彦植·沈殷慶·任昌宰·朴序陽·李民夏,同年八月七夕製入格幼學尹鍾協,同年九月九日製入格童蒙任宣鎬,同年同月日次儒生殿講入格生員南廷哲,丁丑正月柑製入格進士李胤沿,同年二月日次儒生殿講以製代講入格生員徐載復,進士韓斗源,同年三月三日製入格幼學趙秉明,同年同月春到記製述入格幼學韓憙東,同年同月館學儒生應製入格幼學尹廷琦·李秀敦·張錫圭,進士尹榮始,同年四月日次儒生殿講入格幼學李舜夏,同年八月七夕製入格幼學李雲榮,同年同月秋到記製述入格進士金元培,同年九月日次儒生殿講入格幼學尹成求·趙鍾憲·趙秉聖,同年十一月柑製入格幼學尹泰吉,同年十二月日次儒生殿講入格進士徐光學,幼學洪祐顯·姜敬熙·趙宅熙·朴泳厚·李錫僖·韓溥源·閔哲勳·金春熙,戊寅正月人日製入格幼學黃成淵,同年二月日次儒生殿講以製代講入格進士韓昌錫,同年四月三日製入格幼學李泌榮·金麗源,進士洪春裕,幼學權心濬·趙鍾禹·林羲相·劉沛龍·李完榮·趙㘽·趙章夏,同年十月日次儒生殿講入格幼學呂載絃·鄭寅燮·趙衡夏·金演敎,同年十一月館學儒生應製入格進士李喆壽,生員尹滋鴻·李重崙·尹泰興,同年十二月柑製入格進士金在容,己卯正月人日製入格幼學李秉吉,同年二月春到記製述入格進士李範仁,同年同月館學儒生應製入格幼學宋憲鋈·周斗熙·李錫喜·李德珪,進士徐光憲,幼學李喆夏·李愚昌,同年同月日次儒生殿講入格幼學李千珪·宋榮晦·宋祖憲·鄭夏時·洪昺厚,同年同月三日製入格幼學鄭弘基·金殷相·金佐默·南廷弼·金秉源,同年四月日次儒生殿講入格進士韓光洙·申泰敬·李錫宇,幼學李純榮·鄭雲益·閔泳晩·金昆漢·南廷逸·趙秉承·朴勝轍·金喬澤·李容善·趙秉喜·朴齊鉉·申養均·朴泳學·洪顯哲,同年七月日次儒生殿講入格生員李道宰·金晩秀,幼學鄭敏澤·林敎相·金商悳,同年九月秋到記製述入格幼學鄭寅鶴·朴岐勳·尹承弼·金必均·沈在建,同年十一月館學儒生應製入格進士金翊洙,幼學金厚坤,進士鄭志喆·李憙翼,幼學李顯相·宋秉昆·金永㘾,庚辰二月柑製入格進士金昌憲,同年同月日次儒生殿講以製代講入格幼學韓錫珪·韓錫模·申永均·黃時淵,進士李徽珪·姜伯馨·林炳郁·林圭·元仁吉·徐贊輔·閔丙勳·李基沇,生員李中瓚,同年同月館學儒生應製入格幼學張榮大·吳恒謨·徐薰淳·沈永澤·黃景英·兪哲濬·徐光範·權起善·金敎憲·徐相仁·閔丙漢·趙鍾學,同年同月人日製入格進士權敏壽,同年同月三日製入格幼學任基鎬·李龍珪·金洛升·金應洙·李箕魯·柳榮泰·金永序·曺相日,同年四月館學儒生應製入格進士李秀泰,幼學李起鐵·金偉洙·李鍾儀·李炳桂·李承鉉·金用燮·閔致翊·池龍九·朴管陽,同年四月日次儒生殿講以製代講入格幼學朴師兢·李珪永·金時龍·徐柄淵·朱臨昊·金演九·金奎洙·金升文·宋洛鎭·黃基奎,以上直赴會試。乙亥七月七夕製入格進士洪鍾益,同年同月九日製入格幼學李鎬永,生員韓致肇,幼學李寅敦·姜聖海,同年九月秋到記製述入格進士趙容熙,同年十一月柑製入格進士金永式,同年十二月日次儒生殿講入格進士趙泰永,生員金蘭秀,進士李重德,幼學洪在植·金奎行·李日贊·任悳鎬·金奭濟,丙子二月太學生應製入格進士洪承晩·盧兢壽,生員李中斗,進士金世基,生員李興浩·金永植,進士鄭匡淵,幼學李裕宰·鄭寅升·李完用·洪承晦·梁在榮·趙秉植,同年同月人日製入格進士金悳鎭,幼學洪大植·崔炳斗·李春容,同年三月三日製入格幼學閔泳龜·韓徹源·劉應興·鄭·金中植·崔鎭明·鄭寅壽·金翊性·金畢植,生員朴敎陽,幼學李準相·尹鎭協·朴齊昌·金履復·鄭寅羲·尹奎炳·洪蘭裕,進士鄭直鉉,幼學金兢馨,同年同月參班儒生應製入格幼學尹相紀·金胤洙,同年同月日次儒生殿講入格幼學李錫永·閔鳳鎭,同年八月七夕製入格幼學金文均,同年九月秋到記製述入格進士尹,同年九月九日製入格進士李鎬性,幼學李載崐,丁丑正月人日製入格幼學金益弼,生員申昌熙,同年同月人日製入格幼學韓秉會,同年二月日次儒生殿講以製代講入格幼學李敦行,生員成載瑾,幼學丁建燮,進士趙台熙,同年同月春到記製述入格生員李宓愚,進士趙賢植,同年同月參班儒生應製入格進士尹相徹,幼學金永極,同年同月館學儒生應製入格生員尹秉綬,幼學尹五善·鄭仁澤·尹榮軾·尹泰勳,同年四月日次儒生殿講入格生員李枝秀·洪在永,同年八月七夕製入格幼學郭鑄淵,進士李重哲,同年同月秋到記製述入格進士李啓舜,幼學趙世熙,同年九月日次儒生殿講入格生員李應宰,幼學南氣元·洪學周·金炳性·李能宰·李得寧·許同年十一月柑製入格幼學曺萬承·金思春,同年十二月日次儒生殿講入格幼學南奎元·趙亨植,戊寅正月人日製入格幼學徐相熙,同年二月日次儒生殿講以製代講入格進士尹泰元,同年三月春到記製述入格生員李文淵,同年四月三日製入格幼學林廷奎·李憲榮·金洛耆·鄭徽源·林鍾律·趙相壁·鄭膺斗·金元湜·李憲榮·李集翰·李龍秀,童蒙陳鍾元,幼學朴昌漣·陰啓弼·李殷庠·權鍾奭·朴斗秉·宋寅植·白昇洙·柳麟浩,同年十一月秋到記製述入格生員李碩永,同年同月日次儒生殿講入格幼學朴仁陽·李徹儀,同年十一月館學儒生應製入格生員李建春·李悳用,己卯正月人日製入格幼學趙漢國·南有熙,同年二月春到記製述入格進士李·金鼎薰,同年同月館學儒生應製入格幼學申檄·徐頤輔·申梜·申舜熙·李洪在·奇宇冕·鄭冕鎔·李秉彦·李炳國·尹大柄·朴聖彬·李準鎬·李英夏,童蒙權昌植,幼學鄭最敎·洪鍾逈·黃最秀·金致璞·魏楨好·安卓遠,同年同月日次儒生殿講入格生員沈軒慶,同年同月三日製入格幼學尹泰恒·金來均·白鳳洙·金斗起,生員宋明老,進士鄭履源·李赫儀,幼學李載瑀·成載鳴·高基升·黃時英·林芝薰·金輪濟·文達秀·趙存元·趙誠熙·李良來·金弼周,同年四月日次儒生殿講入格生員李慶秀,同年同月七夕製入格幼學崔達敏·姜承璜,同年九月秋到記製述入格幼學閔泳敎,同年十月日次儒生殿講入格幼學金奎德·李義悳,同年同月九日製入格幼學鄭寅穆,進士徐相祖,同年十一月館學儒生入格幼學金炳大·李重輔·金錫源·南載喆,生員金奎升,幼學李龍儀·柳鸞增·趙貞植,庚辰二月柑製入格幼學朴珉東,生員鄭夏源,同年同月日次儒生殿講以製代講入格幼學洪時元·李周應·洪晉游,生員李容泰,幼學兪鎭泰·成周鎬·朴耆命·李容燁·李文夏·洪鍾倫·金命鎬·李昌世·尹相漢·安章愚,同年同月館學儒生應製入格幼學鄭憲植·李載華·任定鎬·閔祐鎬·沈宜淳·金奭鍾·金顯庘·裵奎馹·安泰熙·兪承濬·金世熙,童蒙李象鍾,幼學李大容·崔奎一·李斗欽·金再鳳,同年同月人日製入格幼學尹寅求·金右根,同年同月三日製入格幼學徐相勛·沈永澤·金濟根·蔡東覲·鄭東益·韓應和·金載七·李秀弘·權寶善·羅觀鎭·尹昌五·田學範·趙政欽·朴述魯·徐相曾,同年四月館學儒生應製入格生員姜載熙,幼學洪承五·申商雨·洪琪裕·金基憲·吳處洛·曺秉敦·洪天厚·洪泰信·李種悳·姜周興·崔永燮·金珪觀·尹顯求·沈相弼·沈相億,同年同月日次儒生殿講以製代講入格幼學林洛奎·李鍾國·李敏壽·李東爀·廉光煥·玉秉觀·金玉杰·韓道鉉·羅時鈗·鄭行淑·崔鍾海·魯大奎·兪章燁·趙鏞元,以上給一分。乙亥八月七夕製入格幼學徐成淳·李弼根·朴興烈·咸永國,同年同月秋到記製述入格進士趙問永,同年十一月柑製入格幼學沈寶燮,同年十二月日次儒生殿講入格進士兪斗煥·權容一,幼學李寅杓,丙子二月人日製入格幼學金國馨·趙漢升·申錫游·李有淳·韓錫協·沈在顯·沈在斗·徐光祚·尹致茂·李秉翼·徐宗·張昌植·趙庚熙,進士金洛鎭,幼學金河璿,進士宋淳鐸,幼學吳友善,同年同月春到記製述入格進士李勝宇·沈魯聞,同年同月參班儒生應製入格進士洪肯厚·吳健洛,同年同月日次儒生殿講入格進士李敎奭,同年九月秋到記製述入格生員柳獻睦,同年九月九日製入格幼學南承祐,同年同月日次儒生殿講入格幼學任弘準,丁丑正月柑製入格進士南廷皓,幼學尹興燮,同年同月人日製入格幼學李承一·尹聖善,同年三月三日製入格幼學趙明奎,同年同月春到記製述入格進士申采,生員姜龜秀,同年同月參班儒生應製入格幼學曺奎承,同年同月館學儒生應製入格幼學李中赫,進士李準溥,幼學朴魯洙·閔致憲·羅鎭奎,生員鄭玖相,同年同月日次儒生殿講入格幼學李源信·任喆宰,同年八月七夕製入格進士洪輔燮,同年同月秋到記製述入格幼學尹容燮,生員洪夏謨,同年九月日次儒生殿講入格幼學趙學元·李鍾弼,同年十一月柑製入格幼學楊命鶴,同年十二月日次儒生殿講入格進士李鎬敬,戊寅正月人日製入格進士徐公淳,幼學洪淳珪,同年三月春到記製述入格進士尹徹求,同年四月三日製入格幼學金樂徹·李範式·李秀億·李命九·張寅植·白樂林·金奎馨·李胤永·金秉星·徐相憲·尹顯斗·趙章熙·金麗根·李昶淳·許鐸·沈殷澤·崔燮中·曺秉鐸·洪在星,同年十月秋到記製述入格進〈士鄭〉景朝,同年同月日次儒生殿講入格進士朴文會,幼學金敎澤·趙宇植,同年十一月館學儒生應製入格生員徐曾輔,幼學李範肇,生員朴道陽,己卯正月人日製入格進士李範翊,同年二月春到記製述入格進士李起東·金碩根,同年同月館學儒生應製入格幼學金暻冕·李秉斗·朱卿勳·鄭敎永·李奉麟·朴根河·吳佾善·柳寅植·安大成·林九鉉·權大龍·李鉉九·林鶴鎭·李寅會·吳常元·金東榮·張龍一·李種奭·張馨鎭·金恒淵,同年同月日次儒生殿講入格幼學李倫和,同年同月三日製入格幼學金弘濟·成泰永,進士李範善·趙東冕·韓必履·徐相尹·崔景鎬·朴永學·李龜年·朴齊三·邕宅奎·李範益·李牗宇·鄭泰奎·姜景模·李相安·韓元敎·成麟鎬·黃始瓊,同年四月日次儒生殿講入格幼學尹榮植,同年七月七夕製入格幼學趙漢肅,生員趙弼永,同年九月秋到記製述入格進士朴時秉,同年十月日次儒生殿講入格幼學洪鑅周·吳炳斗·朴承鉉,同年同月九日製入格幼學金龍鎭,同年十一月館學儒生應製入格幼學金似豹,庚辰二月日次儒生殿講以製代講入格幼學尹弼炳·洪文厚·尹庚圭,生員李圭晢,幼學鄭春朝·任文鎬·權達燮·朴勝悳·趙羲俊·鄭弼永·金圭濚·朴允勉,同年同月館學儒生應製入格幼學姜永瑞·沈爀文·辛徐流·鄭禹敎·成箕永·鄭達永,進士李重顯,幼學尹禹圭·朴齊鳳·李喜永·金炷洙·朴洪彬·李思有·吳養善·李羲震·申泰元,生員金奎復,同年同月人日製入格幼學金容健·李最榮,同年同月三日製入格幼學李昆鏞·鄭逌源·李泌容·徐相鎬·柳泳茂·兪鎭九·安弼圭·南宮默·韓錫珪·高基·李基範·李櫶·李淳英·鄭和翼·朴遇春·趙光奎·金大演·金履海·徐挺奎·河承祖,同年四月館學儒生應製入格幼學朴昌緖·成斗永,童蒙金桂瀅,幼學李夏翼·李裕采·魏景源·宋政玉·安秉行·田植·李參翼·李圭復·成基鎬·韓珽錫·朴瓊淳·尹基琰,同年四月日次儒生殿講以製代講入格幼學金和鎭·孫竝近·吳一泳·金聲參·金順逈,幼學金基成·尹春普·李建台·趙澳·權榮錫·兪源濬·李啓淵·金進淳·李皓翼,以上給一分事,命下矣。竝於今番分等許赴事,報來矣。進士尹起榮等三十人,直赴於今此增廣文科殿試,幼學金敎喆等二百一人,許赴於增廣文科覆試,進士洪鍾益等四百九十九人,許赴於增廣文科初試,使之較藝等第之意,分付,何如?傳曰,允。
又啓曰,大小科陳試人草記許赴事,曾有定式矣。丙寅三月三日製入格給二分幼學鄭德烈,己巳五月參班儒生應製入格給一分幼學鄭敦好,同年九月九日製入格給二分進士李民秀,壬申二月春到記製述入格給二分進士朴珃壽,甲戌五月參班儒生應製入格給二分幼學金炳億,同年同月館學儒生應製入格給二分進士李晩起,給一分幼學宋永祖,俱爲陳試矣。取考其所受公文,則明白無疑。依例許赴於今此增廣文科初試,使之較藝等第之意,分付,何如?傳曰,允。
又啓曰,卽接四館所牒呈,則己卯二月春到記殿講入格給二分幼學李彙杰,同年九月秋到記殿講入格給二分幼學沈宜奎·盧鎭奕·姜鏋,給一分幼學崔秉斗·閔奎顯·安錫弼·姜濬永,俱以講經生,兼有製工,今番增廣文科,從願許赴事,報來矣。製述講經,直赴會試及給分人,勿論增廣式年別試,從願許赴事,載在法典。幼學李彙杰等八人,依願許赴於增廣文科初試,使之較藝等第之意,分付,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外·試所進去外,未肅拜人員,竝卽牌招,何如?傳曰,允。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,禮曹判書閔台鎬,同義禁尹成鎭·兪晩源,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,右邊捕盜大將金箕錫,自鄕上來云。卽爲牌招,傳授命召及大將牌·傳令牌,何如?傳曰,允。
傳曰,營建所郞廳洪淳一外任代,左司禦宋鍾五差下。
政院啓曰,明日傳香,禮房承旨當爲齋宿。行左副承旨吳俊泳,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲鄭健朝試所進,執義崔德明,持平趙鍾宇在外,掌令崔處心·嚴錫瓘,持平洪炳一牌不進,監察茶時之意,敢啓。傳曰,知道。
以司諫白義行,獻納鄭顯英,正言宋圭元,掌令崔處心·嚴錫瓘,持平洪炳一牌不進罷職傳旨,傳曰,只推。
武一所啓曰,臣所今日平明開場,先自木箭試取之意,敢啓。傳曰,知道。
武二所啓曰,臣所今日平明開場,先自木箭試取之意,敢啓。傳曰,知道。
弘文館啓曰,上番闕直,事甚未安。應敎沈相學,校理李元祺·李萬敎在外,副應敎金容圭,副校理洪鍾永有拘忌,李建昌卽爲牌招入直,何如?傳曰,允。
義禁府啓曰,行承政院左承旨鄭泰好,右承旨趙秉式,右副承旨洪坃等,下義禁府推考事,傳旨啓下矣。趙秉式·鄭泰好下去楊州地,洪坃下去安城地云。依例發遣府書吏,竝拿來,何如?傳曰,待待命拿囚。
侍講院啓曰,新除授文學閔泳煥,卽爲牌招察任,何如?傳曰,允。
武二所啓曰,木箭今已畢試,鐵箭鱗次試取之意,敢啓。傳曰,知道。
武二所啓曰,各技皆已畢試,仍爲修正榜目之意,敢啓。傳曰,知道。
武一所啓曰,木箭今已畢試,鐵箭鱗次試取之意,敢啓。傳曰,知道。
武一所啓曰,各技皆已畢試,仍爲修正榜目之意,敢啓。傳曰,知道。
傳曰,再明日春到記,春塘臺親臨磨鍊。同副承旨馳往泮宮,明日夕食堂,收取以來。
政院啓曰,試官之出榜詣闕,例也,而武二所監試官金養善,謂有身病,自外徑歸,事甚未安。推考,何如?傳曰,允。
又啓曰,卽見京畿水使李奎書,德積僉使全尙信褒賞狀啓,則當請令該曹稟處,而令廟堂稟處爲辭者,有違格例。原狀啓還下送,使之改修正上送,而奏御文字之如是疎忽,極爲未安。該帥臣推考,何如?傳曰,允。
傳曰,營建所工募,令營建所乾犒饋。
政院啓曰,試官之出榜詣闕,例也,而武一所監試官李肯濂,謂有身病,自外徑歸,事甚未安。推考,何如?傳曰,允。
義禁府啓曰,承政院前右承旨趙秉式,今方待命拿囚,而卿宰禁推本府草記,待批下捧供,載在法典矣。趙秉式係是卿宰,敢啓。傳曰,禁推分揀,承旨仍任,牌招察任,如有違牌,勿爲呼望。
吏曹,行右承旨趙秉式仍任事,承傳。
刑曹啓曰,傳曰,前以一所科場事,廟堂之論罪試官,果出於事體之當然,而悖類之成群攔入,冒犯作梗,寧有如許惡習乎?令秋曹到底詗捉,照法嚴繩。試官本無一失,而況今榜目已出,一所試官以下罷拿,竝爲安除事,命下矣。謹依傳敎科場作梗罪人尹昌植·崔聖燁·姜在鎬·沈宜慶·洪化之等,一倂捉得,到底査覈,則尹昌植所供內,以爲渠以楊州儒生,監試觀光次入場,見場內起鬧,問其所由,爲諸儒之堅執,同爲上廳攫取名,不知崔儒,裂持之封內而出來,被捉於試所下人,身入試坐,手持裂封,則其所罪犯,無辭自明云。崔聖燁所供內,以爲渠以南部儒生,呈券出來之際,諸儒作梗,隨往見之,則圍匝試坐,逼迫莫甚,渠亦向試官,以慨歎之意說去,而尹昌植,當先突出,攫取封內,故責之無常,終不退去,果爲毆踼,封內攫取,實非躬犯云。姜在鎬所供內,以爲渠以交河儒生,呈券出來,忽聞起鬧之聲,還入見之,則諸儒成群,攔入裂券,蹴踏喧聒,爲試所所逐出,渠亦在逐中。追聞更爲設場,朝又呈券之際,三門近處,何許持券童蒙,爲軍卒所逐,故責其不可,相詰之際被捉,而日前所告洪化之·兪元時·趙敬連,於場內,只見面,未見作挐,而引此爲證者,欲其脫禍之計,惶怯中未免亂招,至於攔入之罪,無辭發明云。沈宜慶所供內,以爲渠以坡州儒生,與姜在鎬,有瓜葛之誼,而爲連接矣。呈券出來後,聞在鎬被捉,往問其由,亦爲被捉,而其所作挐,實所不知云。洪化之所供內,以爲渠以南部儒生,伊日息鬧之後,追聞更試之令,入場之路,適逢姜在鎬,與之寒暄而已。作挐一款,初不干涉,忽爲在鎬誣告,至於被捉,而同在獄中,相對詰責,則在鎬旣自服其誣告,今於對質之場,亦無異辭,如是橫罹,萬萬冤抑云矣。觀此諸供,尹昌植段,攔入於試座,裂取其封內,罪犯罔赦,法律莫嚴。全羅道珍島郡金甲島遠惡島定配所。崔聖燁段,跡躡廳內,言逼試官,作挐之罪,焉逭重律?平安道碧潼郡遠惡地定配所。姜在鎬段,同參於作挐之場,混入於逐出之境,均是同惡,自有當律。咸鏡道三水府遠惡地定配所。沈宜慶段,旣與悖類而連接,又爲罪囚之干預,藉曰無所犯,豈可以全恕?慶尙道長鬐縣遠地定配所,竝卽押送。洪化之段,納罟擭者,自服其誣,在縲絏而恐非眞犯,互相對質,合有參恕。懲勵放送之意,敢啓。傳曰,知道。
上在昌德宮。停常參·經筵。
政院啓曰,明日殿座,再明日孝徽殿朔祭親行齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·試所進去外,未肅拜人員,竝卽牌招,何如?傳曰,允。
又啓曰,行右承旨趙秉式,飭敎之下,謂以罪犯萬死,情踪惶蹙,奉牌闕外,無意承膺。何以爲之?敢稟。傳曰,申飭之下,無意承膺,是何道理?更爲嚴飭,卽速肅命。
兵曹啓曰,今此濬川時,監董將官一員,當爲差出,而內禁衛將李奎鶴,以病難供職,乞狀呈遞。今姑改差,其代口傳差出,使之董役,何如?傳曰,允。
又啓曰,明日親臨春塘臺,春到記試取時,郞廳侍衛及各差備,當爲備員,而正郞李命宰,佐郞趙光祐·蔡東夏試所進去,不得進參。令該曹以在京無故人,口傳差出,以爲備員進參之地,何如?傳曰,允。
傳曰,禮房承旨,馳詣受香諸處,奉審摘奸以來。
弘文館啓曰,上番闕直,事甚未安。應敎沈相學,校理李元祺·李萬敎在外,副應敎金容圭,副校理洪鍾永有拘忌。李建昌卽爲牌招入直,何如?傳曰,允。
傳曰,注書陞六。
傳曰,注薦爲之。
注薦,宋秉瑞·金復性·李重德·南奎熙·朴齊斌·吳炳文·兪鎭奎·林永相,以上取八人。
傳曰,翰圈爲之。
政院啓曰,翰圈爲之事,命下矣。別兼春秋閔泳煥·閔泳駿·李容稙,竝卽牌招,以爲會圈之地,何如?傳曰,允。
翰圈三點,宋秉瑞·金定均·閔丙奭·鄭寅興·尹相翊·李貞稙·金天洙,以上取七人。
傳曰,明日翰林召試,春塘臺親臨磨鍊。
政院啓曰,翰林召試,春塘臺親臨磨鍊事,命下矣。領事以下,館閣堂上,竝待開門命招,何如?傳曰,允。
傳曰,別兼春秋李重七·洪承憲·金學洙·金文鉉·趙秉升·朴斗陽·李起鍾·金炳吉,竝減下。
議政府啓曰,大科初試人,一經背講後,許赴會試,卽古規也,而日字促迫,未暇爲式,依近例除講之意,分付,何如?傳曰,允。
傳曰,昨年陞學與公都會入格,竝許赴於今番監試,以示廣慶之意。
傳曰,右承旨疏批已下,仍以前牌催促,嚴飭肅命。
吏曹啓曰,今此增廣別試文科初試試官,前正郞李命宰,封彌官趙光祐·蔡東夏,俱爲時無職名。令該曹口傳付軍職,何如?傳曰,允。
政院啓曰,行右承旨趙秉式,屢度飭敎之下,謂以溫批嚴命,雖極感戴,情踪轉益惶蹙,一向奉牌,無意承膺。何以爲之?敢稟。傳曰,招致啓板前,問啓以入。
傳曰,右承旨趙秉式問啓置之,肅單以入。
傳曰,正言許遞。
以司謁口傳下敎曰,前正言宋圭元,前注書金鶴善,竝令該曹口傳付軍職。
政院啓曰,今此試望中,時無職名人,令該曹口傳付軍職,何如?傳曰,允。
傳曰,明日出宮門路,以協陽門爲之。
兵曹口傳政事,副司果李命宰·趙光祐·蔡東夏·宋圭元·金鶴善,以上竝單付。
傳曰,啓字誤踏之中官金錫勳,從重推考。
兵曹口傳政事,以金泰郁爲內禁將。
吏曹口傳政事,以李友會爲兵曹正郞,李寅璟·朴文彬爲佐郞。
禮曹啓曰,今此增廣文科初試及會試時,直赴會試給分人,分等許赴事,纔已草記允下,而給二分幼學李準相,入格於丙子三月三日製,而伊後名字,改以俊相。給一分生員柳獻睦,入格於同年九月秋到記,而伊後名字,改以寅睦。竝於今番文科時,啓稟釐正,而以爲赴試之地事,各爲呈狀矣。竝依所訴施行之意,分付四館所,何如?傳曰,允。
又啓曰,卽接四館所牒呈,則己卯二月春到記殿講入格給二分幼學成岐運,給一分幼學周象禧·李基柱·鄭在鍵·尹相燮,同年九月秋到記殿講入格給一分幼學玄圭根,生員張鍵,俱以講經生兼有製工,今番增廣文科,從願許赴事,報來矣。製述講經,直赴會試及給分人,勿論增廣式年別試,從願許赴事,載在法典。幼學成岐運等七人,依願許赴於今此增廣文科初試,使之較藝等第之意,分付,何如?傳曰,允。
又啓曰,今此增廣文科初試時,陳試人許赴事,已爲草記允下,而壬申九月九日製入格給一分幼學陳鍾勳,前已陳試,今番文科許赴事,今始來呈矣。依例許赴於文科初試,使之較藝等第之意,分付,何如?傳曰,允。
又啓曰,因議政府草記,今番文科講經除之事,命下矣。一經旣除之,則典禮講,當爲依例設行,科擧事目中磨鍊,付標以入之意,敢啓。傳曰,知道。
又啓曰,卽接南部進士姜敏熙所志,則以爲矣身,今年二月三日製,直赴會試入格,而今番四館所牒報時,矣身名字,見漏不載於許赴草記中,卽爲啓稟釐正,以爲赴會之地,爲辭矣。進士姜敏熙,依例許赴於增廣文科覆試,當該四館所官員,難免不察之失,推考,何如?傳曰,允。
又啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而先蠶壇南邊紅箭門,雩祀壇東南北邊紅箭門,司寒壇東西邊紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
行左承旨趙秉式疏曰,伏以臣薄竄旋宥,非罰伊榮。噫,彼滿紙臚列,罔非詬辱搆誣,而賑簿則營邑文牒之印蹟,昭然,捐廩則京司啓報之磨勘,自在。別備米,則發賣立本,與賑資不足條貿米,京納條中各項計除,一遵京關,一經考閱,少無疑眩,而今此爲言,一切無稽,刑殺罪囚於大君誕日百日之內,濫殺士子於國忌入齋停刑之辰,預料顚錯,或憚臣在,故必待臣歸,始乃入府,而巧言陷人。論以事體,則獨不爲辱朝廷乎?臣與彼家,卽一屢世血讎也,甘心臣家,亦世濟之惡,而彼當可爲之倖會,必有肆毒之怪擧。臣非木石,寧不至冤?不敢以滿身醜穢,復隨冠冕。伏乞將臣職名,亟令鐫改,仍命選部,永刊仕籍云云。答曰,省疏具悉。往事不必追說。且申飭之下,一向如是,實非分義道理,卿其卽爲肅命。
上在昌德宮。停常參·經筵。
政院啓曰,今日殿座,承旨當爲備員,而左承旨·右副承旨未差,何以爲之?敢稟。傳曰,前望單子入之。
承旨前望單子入之,朴履道·申錫䄵落點。
傳曰,在外弘文提學許遞,前望單子入之。
弘文提學前望單子入之,金炳始落點。
政院啓曰,行大司憲鄭健朝試所進,執義崔德明在外,掌令崔處心呈辭,嚴錫瓘,持平洪炳一·趙鍾宇未肅拜,監察茶時之意,敢啓。傳曰,知道。
弘文館啓曰,上番闕直,事甚未安。應敎沈相學,校理李元祺·李萬敎在外,副應敎金容圭,副校理洪鍾永有拘忌,李建昌卽爲牌招入直,何如?傳曰,允。
傳曰,未肅拜承旨許遞。
義禁府啓曰,承政院前左承旨鄭泰好,今方待命拿囚,而卿宰禁推,本府草記,待批下捧供,載在法典矣。鄭泰好係是卿宰,敢啓。傳曰,禁推分揀,承旨仍任,牌招察任,如有違牌,勿爲呼望。
吏曹,行左承旨鄭泰好仍任事,承傳。
傳曰,翰林召試,取四人。
傳曰,館錄爲之。
傳曰,春到記比較未畢講,仁政殿命官爲之。
傳曰,考官尹滋承,命官爲之。
傳曰,還宮,當自內爲之矣,該房知悉。
政院啓曰,吏曹判書沈舜澤,參議吳德泳牌不進,推考傳旨及罷職傳旨,今方捧入,而開政命下之後,如是違牌,事甚未安。參判前望未下,判書更爲牌招,何如?傳曰,允。參議只推,一體牌招。
又啓曰,行左承旨鄭泰好,飭敎之下,謂以罪犯萬死,情踪惶蹙,奉牌闕外,無意承膺。何以爲之?敢稟。傳曰,申飭之下,無意承膺,是何道理?更爲嚴飭,卽速肅命。
吏曹口傳政事,檢閱單金定均。
御營廳啓曰,本廳哨官李琦永,身病甚重,勢難察任,改差,何如?傳曰,允。
庚辰四月二十九日辰時,上詣春塘臺。翰林召試,春到記儒生分製講試取,同爲入侍時,行都承旨李載完,行左承旨趙秉式,行右承旨吳俊泳,行左副承旨朴容大,注書缺,別兼春秋閔泳煥·閔泳駿·李容稙,提學金炳始,檢校直提學趙慶鎬·鄭範朝,直提學閔泳翊,檢校直閣金永壽·李鎬翼·姜·尹用求·金興均·趙同熙,檢校待敎金演壽·閔泳煥,待敎宋秉瑞,修撰朴齊晠,以次侍立。時至,通禮跪啓請外辦。上具白布裹翼善冠·白袍·白布裹烏犀帶·白皮靴,乘輿出宣化門。藥房提調金有淵,副提調李載完進前問候訖。仍出協陽門,由建陽門·銅龍門·靑陽門,詣春塘臺。通禮跪啓請降輿,上降輿陞座。載完奏請出標信開布城,使儒生入場。仍讀奏入門單子訖。奏曰,從陞中,有試官蒙點人,使之下去,一體行禮乎?上可之。召試讀券官領事李最應,直提學李載兢,同春秋朴容大,對讀官朴齊晠·趙重弼,到記讀券官閔台鎬·李承五·李淳翼,對讀官趙昌夏·金敬均·洪英植·朴斗陽,考官尹滋承·洪祐昌·兪晩源,參考官吳德泳·朴周陽·李泰容·李觀會等,及應試人儒生等,行四拜禮訖,以次就位。上命試官進前,仍命書題,以春塘臺銘,爲召試題,以雨麥於岐山之陽詩,爲到記題,試官等,跪書讀奏訖。對讀官,捧出懸之。秉式進講冊單子,上落點,諸生以次應講。載完進前奏曰,新除授行右副承旨朴履道,行同副承旨申錫䄵,卽爲牌招,何如?上〈曰〉,依爲之。出擧條載完曰,翰林召試試官行禮時,赴試人之一體行禮,法例卽然,而今日翰林召試應試人中,有未及待令者,以致行禮之闕參,事未前有,萬萬駭然。當該應試人員,所當重勘,而本院請推之外,無他可施之罰,何以爲之乎?上曰,推考,可也。出擧條秉式奏曰,開講時抽籤筒,趁不待令,致勤下詢,事未前有,萬萬駭然。當該成均館官員,所當重勘,而本院請推之外,無他可施之罰,何以爲之乎?上曰,事過後拿處,可也。出條擧上命試官權退,仍入小次。傳曰,今番翰林召試,取四人。出傳敎載完,以司謁入稟,到記先張已入,請出標信開布城,使呈券儒生,次次出送。又稟,收券已畢,考試何如?上命考試。又稟取幾人?上命取十人。少頃,上出次,仍命科次。重弼讀奏召試試券第一張句訖。最應書等,載完坼封內,讀奏訖。斗陽讀奏到記試券第一張訖。台鎬書等,載完坼封內,讀奏訖。容稙奏曰,臣以本館事,有所仰達者矣。左右史不可不備,翰林召試被薦人金定均,令該曹口傳單付,牌招入直,何如?上曰,依爲之。出擧條容稙曰,時政記纂修事緊,新除授檢閱金定均,署前行公,何如?上曰,依爲之。出擧條秉式奏曰,講比較擧行之際,做錯非細。當該注書,所當重勘,而本院請推之外,無他可施之罰。何以爲之乎?上曰,事過後,拿處,可也。出擧條容大奏曰,館錄爲之事,命下矣。副提學未差之代,政官牌招,開政差出,何如?上曰,依爲之。出擧條仍命書傳敎曰,春到記比較未畢講,仁政殿命官爲之。又命書傳敎曰,考官尹滋承,命官爲之。又命書傳敎曰,還宮,當自內爲之矣,該房知悉。上降座。承旨請出標信解嚴。上還內,諸臣以次退出。
上在昌德宮。停常參·經筵。
藥房提調金有淵,副提調李載完啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,行同副承旨申錫年,今日不爲仕進,卽爲牌招,何如?傳曰,允。
又啓曰,行左承旨鄭泰好,飭敎之下,謂以情踪,轉益惶蹙,一向奉牌,無意承膺。何以爲之?敢稟。傳曰,嚴飭之下,一向如是,是豈事體道理乎?申飭肅單,卽速捧入。
都摠府啓曰,今日入直內三廳武兼禁軍及軍兵等,當爲中日習射技放,而孝徽殿親行齋戒相値,不得設行之意,敢啓。傳曰,知道。
兵曹啓曰,今四月各廳堂上下武臣朔試射,臣曹連因有故,不得爲之之意,敢啓。傳曰,知道。
又啓曰,禁軍祿試射,臣曹有故,不得設行,後日退行之意,敢啓。傳曰,知道。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
傳曰,前別兼春秋金學洙·金文鉉·趙秉升·朴斗陽·金炳吉,竝別兼春秋,還差下。
傳曰,臺諫竝許遞,今日政差出。
傳曰,出宮門路,以協陽門爲之。
傳曰,同義禁竝許遞,今日政差出。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,今日齋宿,承旨當爲備員。行都承旨李載完,行右承旨趙秉式,所當牌招,而拘於廳規,不得請牌。何以爲之?敢稟。傳曰,牌招。
又啓曰,前別兼春秋金學洙·金文鉉·趙秉升·朴斗陽·金炳吉,竝別兼春秋還差下事,命下矣。令該曹口傳單付。金學洙·金炳吉,奉命在外。金文鉉·趙秉升·朴斗陽,竝卽牌招察任,何如?傳曰,允。
傳曰,入格儒生入侍。
傳曰,明日晝茶禮,當自內親行矣,該房知悉。
吏曹口傳政事,檢閱單鄭寅興。
傳曰,禮房承旨,馳詣宗廟·景慕宮,奉審摘奸以來。
傳曰,說書有闕之代,前望單子入之。
政院啓曰,行左承旨鄭泰好,屢度飭敎之下,謂以罪犯罔赦,情踪去益惶蹙,一向奉牌,終不承膺。何以爲之?敢稟。傳曰,屢飭之下,終不承膺,揆以臣分,豈敢如是?情勢自情勢,分義自分義,施以畿沿投畀之典。
傳曰,承旨前望單子入之。
承旨前望單子入之,韓應國落點。
又啓曰,今日孝徽殿朔祭親行時,承旨當爲備員。新除授行同副承旨韓應國,卽爲牌招,何如?傳曰,允。
以安敎熙·韓秉濟囚單子,傳曰,飭已施矣,分揀放送。
議政府啓曰,卽見統制使鄭洛鎔所報,則本營治扇庫失火,已造之扇,被燼者殆近五萬柄之多云矣。進上扇子,事體所重,恐不可遲延,使之斯速措備。至若朝廷例封,勢難準其數,而趁限責辦,特爲減半,來月內上送之意,分付,何如?傳曰,允。
吏曹啓曰,成均館典籍白永濟,慶尙都事安念信,俱以身病,呈狀乞遞,竝改差,何如?傳曰,允。
有政。吏批,判書沈舜澤,參議吳德泳進,參判未差。以韓敬源爲大司憲,李承臯爲大司諫,沈相說爲執義,李萬敎爲司諫,安念信·金永濟爲掌令,尹國柱·李東淵爲持平,尹錫圭爲獻納,朴衡東·李東相爲正言,金永壽爲副提學,金文濟爲副修撰,金聲根爲戶曹參判,李載純爲大司成,鄭海崙·李乾夏爲同義禁,金聲根爲同春秋,嚴錫瓘爲奉常主簿,金鶴善·申德均爲典籍,車能文爲禁府都事,宋秉瑞爲注書,趙禧永爲監察,李載永爲漢城主簿,丁大英爲引儀,韓箕錫爲繕工主簿,李秉民爲掌苑別提,李恩植爲義盈主簿,閔泳駿爲中學敎授,兼執義李萬敎減下。再政。以李在淳爲校理,尹榮信爲刑曹參判,李熙準爲工曹參議,李臣燁爲禮曹佐郞,金復性爲注書,鄭憲時爲尙衣主簿,權世圭爲掌樂主簿,徐相翕爲造紙別提。三政。以趙明植爲監察,邊應參爲氷庫別提,朴應冕爲慶尙都事,韓龍珪爲兵曹正郞,蔡東夏爲佐郞,金載儉爲內資主簿。四政。以洪羲麟爲司藝。故學生吳執常贈吏參例兼,吳載嵩贈吏議,吳璵贈僕正,已上同敦寧吳致性三代。故進士金命天贈吏參例兼,金錫祚贈吏議,故學生金鳳來贈僕正,已上同敦寧金秀煥三代。
弘文館啓曰,上番闕直,事甚未安。應敎沈相學,校理李元祺·李萬敎在外,副應敎金容圭,副校理洪鍾永有拘忌。新除授副提學金永壽,校理李在淳,副校理李建昌,竝卽牌招,推移入直,修撰金文濟,一體牌招察任,何如?傳曰,允。
司譯院啓曰,今月二十五日次對入侍時,以軍器貿用學習之意,移咨上國事,纔已詢問,令提調往復,廟堂相議草記事,命下矣。依下敎往復,則領府事李裕元以爲,外國,以文武事,入學中國,古規雖存,近日則海外諸國,擧皆留住燕京,非學也,乃通商也。臣於年前入燕也,察其動靜,則俱以其國之規模習之,未聞以中原之學習之,皆局於其見。然上國視我邦爲內服,則我國之請學,或有肯許之望,而軍器寺事,係於兵部,學習等事,係於禮部,貿取之道,指劃之方,公文可憑,則我國之別咨也,禮部之奏聞也,兩國之大事,外夷之所知。其在審愼,有此下詢,出於大聖人經遠之謨,而第念我國人民,不嫺中州事,一或有誤,易致見侮於各國,登諸流行之萬國公報,則不如不始之爲愈。且以財力言之,似無以支策。爲今之計,先得其人,又聚其財,咨以請之,中原之士可以拭目,海外之夷亦可以縮首。此所謂知彼己之法。惟願博詢而裁處焉云。領敦寧洪淳穆以爲,伏奉下詢,此乃事係創始。若咨之而無應,不如初無是事,設或有應,人材財力,必先備其應後之事。惟願博議而裁處焉云。判府事韓啓源以爲,今此下詢,寔出大聖人經遠之謨,伏不勝欽仰萬萬,而此乃得其人聚其財,然後始可經紀者也。事係創例,不容不十分愼重。惟願博詢而裁處焉云。領議政李最應以爲,今此咨文事,非但創例之極涉愼重,上國許否,有未可愚度。雖幸見許,必先以絶彗之才擇送,又以不些之財辦得,然後始可擧議。且移咨事體,與使臣呈文,輕重逈殊,此不容不廣詢博采,以圖十分周全而行之,恐爲允當矣云。判府事金炳國以爲,臣於郊寓病淹之中,伏奉下詢,昏不能張皇仰對,而蓋以此咨請,係是創有,則非但極爲審愼,且一一得其人,然後事也。受學之際,若或才不及於各國之人,徒未免露拙之慮,惟願博采而裁處云矣。敢啓。傳曰,諸大臣收議,皆有難愼之論,果是切當。然我朝此等請咨,非一非再,則祗論事之緊漫而已,創行與否,有不可顧也。況此事之出於學造備禦之策者乎?從當更爲處分矣。
禮曹啓曰,卽接四館所牒呈,則庚辰四月春到記殿講入格幼學高鳳翰,製述入格進士洪鍾協,以上直赴殿試。製述入格進士南錫煥,直赴會試。製述入格進士趙秉聖,生員李璋燦,以上給二分。製述入格進士曺慶承,生員姜漢用,以上給一分事,命下,竝於今番分等許赴事,報來矣。幼學高鳳翰等二人,直赴於今此增廣文科殿試,進士南錫煥,許赴於增廣文科覆試,進士趙秉聖等四人,許赴於增廣文科初試,使之較藝等第之意,分付,何如?傳曰,允。
又啓曰,卽接四館所牒呈,則庚辰四月春到記殿講入格給二分幼學李明魯·任宅鎬·朴世翼·李承烈·劉祗鼎·韓東熙,給一分,幼學李炳魯,俱以講經生兼有製工,今番增廣文科,從願許赴事,報來矣。製述講經,直赴會試及給分人,勿論增廣式年別試,從願許赴事,載在法典。幼學李明魯等七人,依願許赴於今此增廣文科初試,使之較藝等第之意,分付,何如?傳曰,允。
庚辰四月三十日戌時,上御重熙堂。入格儒生入侍時,行同副承旨申錫䄵,假注書朴壽昌,記事官金定均,別兼春秋朴斗陽,以次進伏,儒生等序立階下訖。上曰,史官分左右。錫䄵奏曰,待令儒生,使之陞堂,奏職姓名乎?上可之。儒生等,以次進前奏職姓名訖,仍頒賞。儒生等行四拜禮訖。錫䄵曰,儒生等,使之退出乎?上可之。定均奏曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則不待月限,徑稟連付,亦多已例。被選當次人鄭寅興,令該曹口傳付職,牌招入直,何如?上曰,依爲之。連月付職,可也。出擧條定均曰,時政記纂修事緊,新除授檢閱鄭寅興,署前行公,何如?上曰,依爲之。出擧條上命史官就座。又命退,承史以次退出。日記廳堂上閔泳達。郞廳金炳䄵·朴台淳
上在昌德宮。停常參·經筵。
上詣孝徽殿。入齋室後,藥房·內閣·政院·玉堂,口傳問安。答曰,知道。
朔祭親行,還入齋室後,大殿·中宮殿,藥房口傳問安。答曰,罔極。內閣·政院·玉堂·朝廷二品以上,單子問安。答曰,罔極。大王大妃殿·王大妃殿·世子宮,藥房口傳問安。答曰,知道。內閣·政院·玉堂·朝廷二品以上,單子問安。答曰,知道。
還內後,藥房·內閣·政院·玉堂,口傳問安。答曰,知道。
吳俊泳啓曰,來初五日朝參日次矣,敢稟。傳曰,停。
又啓曰,明日,常參·經筵,取稟。傳曰,停。
朴容大啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,行同副承旨韓應國,時在京畿驪州地,斯速乘馹上來事,下諭,何如?傳曰,許遞。
又啓曰,新除授注書金復性,卽爲牌招察任,何如?傳曰,允。
又啓曰,注書金復性,時在忠淸道鎭川地,斯速乘馹上來事,下諭,何如?傳曰,允。
又啓曰,館錄爲之事,命下矣。新除授行副提學金永壽,時在江華府任所,交龜後斯速乘馹上來事,下諭,何如?傳曰,允。
又啓曰,翰林召試被選當次人閔丙奭薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單閔丙奭。
朴容大啓曰,更漏法意,何等嚴重,而去夜敦化門樓,趁不打鼓,以致鍾閣罷漏之遲滯,致勤下詢,事未前有,萬萬駭然。當該禁漏官,令攸司從重科治,不飭之兵曹入直堂上,從重推考,何如?傳曰,允。
吏曹參判前望單子入之,李冕榮落點。
朴容大,以義禁府言啓曰,承政院前右副承旨洪坃,今方待命拿囚,而卿宰禁推本府草記,待批下捧供,載在法典矣。洪坃係是卿宰,敢啓。傳曰,禁推分揀,承旨仍任,牌招察任。如有違牌,勿爲呼望。
吏曹,行左副承旨洪坃仍任事,承傳。
朴容大啓曰,行左副承旨洪坃,飭敎之下,謂以罪犯萬死,情踪惶蹙,奉牌闕外,無意承膺,何以爲之?敢稟。傳曰,申飭之下,無意承膺,是何道理?更爲嚴飭,卽速肅命。
朴容大,以三軍府言啓曰,本府從事官申杓熙,奔走勤仕,六滿十五朔,依例陞敍,或守令除授事,捧承傳施行,何如?傳曰,允。
吳俊泳,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,上番闕直,事甚未安。應敎沈相學,校理李元祺在外,副應敎金容圭,副校理李建昌·洪鍾永〈有拘忌〉,新除授校理李在淳,竝卽牌招,推移入直,副修撰金文濟,一體牌招察任,何如?傳曰,允。
又以吏曹言啓曰,今此端午祭,祭官當爲磨鍊,而除老病公頉外,實無推移排比之路,故依近例刑官司饔院官員,及年七十以上人,通融塡差以入之意,敢啓。傳曰,知道。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例。依此爲之,何如?傳曰,允。
申錫䄵,以戶曹言啓曰,各道年終錢穀御覽會計,待咸鏡道會案上來,修正以入事,前已草記矣。咸鏡道會案,今纔來到,御覽會計修正次,請出之意,敢啓。傳曰,知道。
吳俊泳,以禮曹言啓曰,哲仁王后祔廟吉日,纔已推擇啓下矣。謹考乙丑·辛巳·丁巳謄錄,則祥後設都監。今番亦依此擧行乎?敢稟。傳曰,依此擧行。
又以禮曹言啓曰,以哲仁王后祔廟時,設都監,祥後擧行取稟草記,傳曰,依此擧行事,批下矣。都監堂上郞廳,孝徽殿祥祭後,令該曹差出,何如?傳曰,允。
朴容大,以兵曹言啓曰,去夜罷漏,比前稍晩,致勤下詢,萬萬警悚。使之査實,則敦化門樓鼓始打後打鍾,自是例也,而禁漏時童,趁不打鼓,以致稍晩云。前所未有,事極駭然。當該禁漏官,不可無警。令攸司照法嚴繩,何如?傳曰,允。
又以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例。今亦依此擧行,以爲次次疏滯之地,何如?傳曰,允。
又以義禁府言啓曰,承政院左承旨鄭泰好,施以畿沿投畀之典事,承傳啓下矣。鄭泰好京畿富平府投畀,而以承傳內辭意,具罪目,依例發遣府書吏,押送配所,何如?傳曰,允。
大護軍李鎬俊疏曰,伏以臣待罪舌院,四年于玆矣,事務綦重,一任瘝曠,居常悚恧,惟譴何是俟。迺於日前賓對,以詢問事,特命入侍,伏奉往復廟堂,收議草記之敎,事當不日擧行,以副聖意,而往復之際,自費時日,方切惶憫之不暇。竟於再昨,擧行譯員,竝被削籍,旋下特揀之處分,匪怒伊敎,寔出於包涵之大度,而臣於是,溺職之罪,益無所逃矣。滿心震懍,直欲鑽地,而不可得也。前席申諭,臣實承命,廟堂往復,臣實指使,苟能十分董飭,豈至於此濡滯之境乎?一則臣罪,二則臣罪。臣雖萬萬無狀,何敢委罪於象譯輩,而不思所以自首之道也?責有所歸,罪著難貸。玆敢短章自劾,干冒威嚴。伏乞聖明,俯垂鑑諒,下臣司敗,施以當勘之律,俾爲不職者戒焉,公私幸甚。臣無任云云。答曰,省疏具悉。象譯輩已爲分揀,卿不必如是爲引矣。
庚辰五月初一日,上詣孝徽殿。朔祭親行入侍時,行都承旨李載完,行左承旨趙秉式,行右承旨吳俊泳,行右副承旨朴容大,行同副承旨申錫䄵,假注書朴壽昌,記事官金定均·鄭寅興,原任提學鄭基世·金炳德,提學金炳始,原任直提學李載元·趙寧夏·李載冕·趙成夏·尹滋悳·南廷順·韓敬源,檢校直提學趙慶鎬·鄭範朝,直提學閔泳翊,原任直閣李淳翼·李承五,檢校直閣金永壽,原任直閣李承純,檢校直閣李鎬翼·姜·尹用求·金興均·趙同熙,直閣洪英植,原任待敎李秉文·徐相翊·洪承億·洪淳馨,檢校待敎金演壽·閔泳煥,待敎宋秉瑞,修撰朴齊晠,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出待賢門。藥房提調金有淵,副提調李載完,進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外。通禮跪啓請降輿,上降輿,步入齋殿。親祭時至,通禮跪啓請出次,上具衰服出次。贊禮導上入孝徽殿東夾門,由東階詣版位西向立。贊禮跪啓請俯伏哭,上俯伏哭。贊禮跪啓請止哭興四拜興平身,上止哭行四拜禮訖。贊禮導上詣盥洗位,上盥洗訖。仍詣尊所北向立。執尊者擧羃酌酒。贊禮導上詣靈座前。載完奉香,錫䄵奉爐,贊禮跪請三上香,上三上香。贊禮跪啓請執瓚灌地,載完奉瓚跪進,上執瓚灌地訖,以授載完,載完跪受,還置於尊所。贊禮導上降復位。贊禮導上詣尊所。執尊者擧羃酌醴齊。贊禮導上詣靈座前跪。贊禮跪啓請執酌獻酌,載完奉爵跪進,上受爵,以授錫䄵,錫䄵跪受,以授容大,容大跪受,奠于靈座前。贊禮跪啓請俯伏興少退,上少退跪。大祝直閣洪英植,讀祝文訖。贊禮跪啓請平身,上平身。贊禮導上降復位。亞獻官領府事李裕元,終獻官判府事韓啓源,行禮如上儀。贊禮跪啓請俯伏哭,上俯伏哭。贊禮跪啓請止哭興四拜興平身,上止哭興四拜禮訖。宮闈令納虞主如儀訖。贊禮導上詣望燎位,望燎訖。贊禮跪啓請禮畢。贊禮導上還入齋殿。少頃,通禮跪啓請出次,上步出崇化門外。通禮跪啓請乘輿,上乘輿。領府事李裕元,判府事韓啓源,領議政李最應,進前奏曰,夜氣猶涼,侵曉勞動,聖體,若何?上曰,一樣矣。由景化門·銅龍門,至協陽門。容大請出標信解嚴。由待賢門還內,諸臣以次退出。
庚辰五月初一日午時,上詣孝徽殿。晝茶禮親行入侍時,行都承旨李載完,行左承旨趙秉式,行右承旨吳俊泳,行右副承旨朴容大,行同副承旨申錫䄵,記事官宋秉瑞,假注書韓秉濟,記事官金定均·鄭寅興,原任提學金輔鉉·鄭基世·金炳德,提學金炳始,原任直提學李載元·趙寧夏·李載冕·趙成夏·尹滋悳·南廷順,檢校直提學趙慶鎬·鄭範朝,直提學閔泳翊,原任直閣李承純,檢校直閣李鎬翼·尹用求·金興均,直閣洪英植,原任待敎徐相翊,以次侍立。時至,通禮跪啓請出次,上具練服,出齋殿幄次。通禮導入孝徽殿,詣板位。引儀唱跪俯伏哭,上跪俯伏哭。引儀唱止哭興四拜興平身,上止哭行四拜禮訖,仍詣靈座前北向跪。通禮跪啓請三上香。載完奉香,錫䄵奉爐,上三上香訖。通禮啓請執盞獻盞。錫䄵執盞,載完奉盞跪進,上受盞,以授錫䄵,錫䄵跪受,奠于靈座前。連獻三盞如儀訖。通禮導上降復位。引儀唱跪俯伏哭,上跪俯伏哭。引儀唱止哭興四拜興平身,上止哭行四拜禮訖。通禮導上還齋殿。上由東階,出東夾門,還入幄次。諸臣以次退出。
上在昌德宮。停常參·經筵。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,行左副承旨洪坃,飭敎之下,謂以情踪,轉益惶蹙,一向奉牌闕外,無意承膺。何以爲之?敢稟。傳曰,嚴飭之下,一向如是,是豈事體道理?申飭肅單,卽速捧入。
又啓曰,卽者修撰朴齊晠,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,應敎沈相學,校理李元祺,修撰李範九,副修撰李肇信在外,修撰朴齊晠,陳疏徑出,玉堂上下番俱空,事甚未安。副應敎金容圭,校理李在淳,副校理李建昌·洪鍾永,副修撰金文濟,竝卽牌招,推移入直,何如?傳曰,允。
注書宋秉瑞病,代以宋秉宙爲假注書。
傳于朴容大曰,吏曹參議有闕之代,前望單子入之。
吏曹參議前望單子入之,趙秉友落點。
傳于朴容大曰,營建所工募,令營建所乾犒饋。
朴容大啓曰,試官之出榜詣闕,例也,而文一所監試官李基肇,謂有身病,自外徑歸,事甚未安。推考,何如?傳曰,允。
又啓曰,試官之出榜詣闕,例也,而文二所監試官李在明,謂有身病,自外徑歸,事甚未安。推考,何如?傳曰,允。
以大司諫李承皐,司諫李萬敎,獻納尹錫圭,正言朴衡東,執義沈相學,掌令金永濟牌不進罷職傳旨,傳于朴容大曰,只推。
朴容大啓曰,明日傳香,禮房承旨,當爲齋宿。行右承旨吳俊泳,所當牌招,而拘於廳規,不得請牌。何以爲之?敢稟。傳曰,牌招。
又啓曰,行左副承旨洪坃,屢度飭敎之下,謂以情踪,去益惶蹙,一向奉牌,終不承膺,何以爲之?敢稟。傳曰,屢飭之下,終不承膺,揆以臣分,豈敢如是?情勢自情勢,分義自分義。施以畿沿投畀之典。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李晩運落點。
朴容大啓曰,行都承旨李載完,行右承旨趙秉式,不爲仕進,新除授行左承旨李晩運未肅拜,行左副承旨吳俊泳牌不進,行同副承旨申錫䄵,式暇出去,院中只有臣一人,伴直無人。行左副承旨,所當更爲牌招,而拘於廳規,不得請牌。何以爲之?敢稟。傳曰,牌招。
朴容大,以議政府言啓曰,全羅道靈光郡漂到大國人十名,當不日上來矣。依近例入接弘濟院後,更爲問情,所着衣袴,分付各該司,依例題給,而別定譯官,替付於沿路譯學,仍飭各該道臣,使之定差員,次次領送。亦令灣府,預先馳通于鳳城將處,以爲渡江後護送之地,何如?傳曰,允。
又以議政府言啓曰,忠淸左道京試官狀啓判付,有令廟堂稟處之命矣。國綱之陵夷,士習之駭悖,至於今番事,而尤無餘地矣。眞若考試之匪公伊私,則朝家必無饒恕之理,罷其榜可也,罪其人亦可也。乃敢千百成群,驀地隳突於閱券方張之際,打破荊圍,手犯試官,直干紀激變之亂類也。想其當下光景,誠萬萬獰頑。此而不峻法治之,則國綱何所振勵,士習何所知警,亂類又何所畏戢也哉?首倡誰某,自有耳目之不可掩者,令本道刻期捉得,亟用當律。第以試官言之,藉曰事出不虞,苟能一心精白,毫無疵纇,則寧有若是起鬧之境乎?辱命僨事,莫此爲甚。京試官尹祖榮,爲先施以刊削之典,參試官靑山縣監尹昌燮,唐津縣監趙瑢熙,竝令該府拿問處之,何如?傳曰,允。
又以奉常寺都提調·提調意啓曰,各陵園端午祭享所用藥果煎造後,進上看品藥果二十立,依定式封進之意,敢啓。傳曰,知道。
又以禮曹言啓曰,今五月十九日王大妃殿寶齡五旬慶科庭試文科,親臨與命官,何以爲之?而處所,以何處擧行乎?敢稟。傳曰,春塘臺親臨磨鍊。
又以訓鍊都監言啓曰,本局局別將李祥宇,身病猝重,勢難察任,改差,何如?傳曰,允。
又以摠戎廳言啓曰,本廳哨官李秀仁身病猝重,勢難察任,改差,何如?傳曰,允。
又以刑曹言啓曰,承政院啓辭內,更漏法意,何等嚴重,而去夜敦化門樓,趁不打鼓,以致鍾閣罷漏之遲滯,致勤下詢,事未前有,萬萬駭然。當該禁漏官,令攸司從重科治,不飭之兵曹入直堂上,從重推考,何如?傳曰,允。兵曹啓辭內,去夜罷漏,比前稍晩,致勤下詢,萬萬驚悚。使之査實,則敦化門樓鼓始打後打鍾,自是例也,而禁漏時童,趁不打鼓,以致稍晩云。前所未有,事極駭然。當該禁漏官,不可無警。令攸司照法嚴繩,何如?傳曰,允事,命下矣。謹按律文,則大明律制書有違條,有曰,凡奉制書有所施行,而違者杖一百。禁漏官李一善,依此律決杖一百後,放送之意,敢啓。傳曰,知道。
又以營建所提調意啓曰,工募乾犒饋事,命下矣。工匠五百七十七名,每名錢一錢,擔軍募軍五百九十八名,每名錢五分,合錢八十七兩六錢,分給之意,敢啓。傳曰,知道。
行兵曹判書李載冕疏曰,伏以臣於見職,才不稱力不堪,而猶此一肅恩命者,寔由於臣道理之不容不然,而始之特畀,感激居先,終焉仍蹲,廉防可愧。受符是何等嚴急,以疾病而許久稽緩,侍衛又何等重大,以實故而前後替行,此皆曲賜照燭,到底寬恕。然論以師律,恩不可掩義,揆諸朝體,私不可廢公。雖我殿下之於臣,亦何可一任其瘝曠,不思所以紀綱之振肅乎?以臣處地,以臣分義,悚恧靡措,尤何敢一刻暫忘于心也?周官平邦國之政,固難以人人責之,簿書期會之末,金布經費之用,亦不能照管塗抹,在在枵然。臣之隳職素餐,乃至於斯,非直爲一己自訟已也,所大懼者,爲國家虧損之不細也。玆敢罄悉衷曲,斷斷非出飾讓。惟聖明,知臣而憐臣,庶蒙鑑諒,亟遞臣所帶本兵之任,回授可稱可堪之人,以重公器,以安私分焉。臣無任云云。答曰,省疏具悉。本兵重任,何可輕遞?卿其勿辭行公。
吏曹參議吳德泳疏曰,伏以臣於見帶銓銜,冒據匪據,恬若固有者,初何嘗依俙彷彿於稱塞承當而然哉?始則怵畏居先,義不遑於俟駕,終焉瀆屑滋悚,辭未畢於循墻。間嘗黽勉代斵,瘡瘢難掩,專管差享,疎漏較甚,姍笑之來,尙屬私憂,瘝素之積,累在公掄。此已臣必辭之義,而況臣痰聚疝積之症,間又添劇,膈火上升,溏泄下注。近因日候不調,重添感冒,宛轉床笫,無望蠢動。上焉則銓綜參佐,才不近似,下焉則疾病彈束,勢誠末由。用敢畢臚情實,仰瀆崇嚴。伏乞聖明,俯賜鑑諒,亟遞臣三銓之任,俾選地無曠,微分獲安焉。臣無任云云。〈答曰〉,省疏具悉。所請依施。
大司成李載純疏曰,伏以臣,卽一蒙蔀之品耳,徒藉我殿下恩造,濫竊科第,歷三司而驟緋玉,是豈臣學識才藝之毫有可稱,而致此華顯也哉?兢懼愧怍,恒切于中。忽伏奉國子新命,告榮臣父,喜溢門闌。瞻天攢祝之忱,非比從前除拜,臣誠震霣越,莫省攸措也。夫師儒之長,果何如綦重也?仰贊笙鏞之化,俯申庠序之敎,振文風而端士趨者,亶在乎是,名途遴選之至峻且難,其來尙矣。歷數近古,寧或有如臣無肖,參錯於其間乎?臣之姸媸本末,宜莫逃於淵鑑之所照燭,則模楷風裁,固無論已,功令末業,亦蔑如焉,雖以臣癡獃之想,未敢或夢到於是任矣。伏況我春宮邸下睿表日就,八域延頸,虞廷敎冑,周朝成均,今時爲然。顧臣匪才,何能晏然承當於皐比之席乎?歷日參倚,趨膺無路。玆敢披瀝衷私,仰瀆崇嚴。伏望聖慈,念淸選之不宜玷䙝,察微諒之非出飾讓,亟遞臣新授職名,以重公器,以安私分焉。臣無任云云。〈答曰〉,省疏具悉。爾其勿辭察職。
修撰朴齊晠疏曰,伏以臣於持被之中,卽接家信,則臣母素患痰癖,迨此換節之時,一倍添劇,促臣歸視。臣聞此報,方寸煎灼,按住不得。玆敢忙陳短章,徑出禁扃。伏乞聖慈,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。〈答曰〉,省疏具悉。爾其勿辭救護。
上在昌德宮。停常參·經筵。
朴容大啓曰,明日孝徽殿端午祭親行齋戒,再明日·三明日綏陵忌辰祭齋戒正日相値,視事頉稟之意,敢啓。傳曰,知道。
又啓曰,合辭方張之時,憲府無詣臺之員,事甚未安。未肅拜·呈告人員,竝卽牌招,何如?傳曰,允。
又啓曰,行左承旨李晩運,時在慶尙道禮安地,斯速乘馹上來事,下諭,何如?傳曰,許遞,前望單子入之。
傳于朴容大曰,文科初試之重臣主試,精白秉公,尤當自別,而榜眼纔出,其無難行私,自有物議之莫掩。前後嚴飭,有若暋不知畏,分義道理,寧容若是?一所試官,竝施以遠竄之典,監試官施以刊削之典,一所罷榜,更爲設行。
朴容大啓曰,應敎沈相學,校理李元祺,修撰李範九,副修撰李肇信在外,校理李在淳,副校理洪鍾永差祭,修撰朴齊晠,陳疏受由,玉堂上下番俱空,事甚未安。副應敎金容圭,副校理李建昌,副修撰金文濟,竝卽牌招,推移入直,何如?傳曰,允。
以執義沈相說,掌令安念信,持平尹國柱牌不進罷職傳旨,傳于朴容大曰,只推。
朴容大啓曰,明日傳香,禮房承旨,當爲齋宿。行左副承旨吳俊泳,所當牌招,而拘於廳規,不得請牌。何以爲之?敢稟。傳曰,牌招。
以京畿監司金輔鉉狀啓,罪人鄭泰好,富平府投畀事,傳于朴容大曰,分揀放送。
承旨前望單子入之,鄭泰好落點。
吳俊泳,以均役廳言啓曰,本廳郞廳柳南珪,今已瓜滿矣,多有擧行事,難付生手,今姑仍任,何如?傳曰,允。
又以禮曹言啓曰,傳曰,文科初試之重臣主試,精白秉公,尤當自別,而榜眼纔出,其無難行私,自有物議之莫掩,前後嚴飭,有若暋不知畏。分義道理,寧容若是?一所試官,竝施以遠竄之典,監試官施以刊削之典,一所罷榜,更爲設行事,命下矣。令日官韓應翼,更爲推擇,則一所文科初試,來六月初一日爲吉云。以此日定行,何如?傳曰,允。
朴容大,以兵曹言啓曰,王大妃殿寶齡五旬慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之?而處所以何處擧行乎?敢稟。傳曰,春塘臺親臨磨鍊。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,今五月初五日孝徽殿端午祭親行敎是時,侍衛寶劍,當爲備員,而都摠管曺錫輿,副摠管南廷益在外,李祉秀拘忌,鄭完默·朴承儒差祭,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
又以義禁府言啓曰,因京畿監司金輔鉉狀啓,富平府投畀罪人鄭泰好到配事,判付內,分揀放送事,命下矣。鄭泰好放送事,分付該道道臣之意,敢啓。傳曰,知道。
又以義禁府言啓曰,承政院行左副承旨洪坃,施以畿沿投畀之典事,承傳啓下矣。洪坃京畿安山郡投畀,而以承傳內辭意,具罪目,依例發遣府書吏,押送配所,何如?傳曰,允。
兵曹啓目粘連,觀此平安監司閔泳緯狀啓,則中軍丁載夏,廉約自持,威惠竝行,禁釀戢盜,閭里賴安,詰戎較藝,部伍就整,兩載佐務,軍民惜去,特加仍任事,令該曹稟處亦爲白有臥乎所,兩載佐幕,前後茂績,若是表著,依狀請施行,何如?判付啓依允。
上在昌德宮。停常參·經筵。
朴容大啓曰,合辭方張之時,憲府無詣臺之員,事甚未安。未肅拜·呈告人員,竝卽牌招,何如?傳曰,允。
又啓曰,行同副承旨申錫䄵今日不爲仕進,卽爲牌招,何如?傳曰,允。
傳于吳俊泳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于吳俊泳曰,原任直提學趙寧夏,馳詣綏陵,奉審摘奸,仍留監祭,局內諸陵,一體奉審以來。
申錫䄵啓曰,行左承旨鄭泰好,時在京畿富平地,斯速乘馹上來事,下諭,何如?傳曰,許遞。前望單子入之。
吳俊泳啓曰,應敎沈相學,校理李元祺,修撰李範九,副修撰李肇信在外,校理李在淳,副校理洪鍾永差祭,修撰朴齊晠,陳疏受由,玉堂上下番俱空,事甚未安。副應敎金容圭,副校理李建昌,副修撰金文濟,竝卽牌招,推移入直,何如?傳曰,允。
兵曹口傳政事,以李敦相爲都摠管,朴定陽·李鶴榮·李冕熙·申橚爲副摠管。
以京畿監司金輔鉉狀啓,罪人洪坃,安山郡投畀事,傳于朴容大曰,分揀放送。
朴容大啓曰,行大司憲韓敬源,執義沈相說,掌令安念信·金永濟,持平尹國柱·李東淵牌不進,監察茶時之意,敢啓。傳曰,知道。
以執義沈相說,掌令安念信·金永濟,持平尹國柱·李東淵牌不進罷職傳旨,傳于朴容大曰,只推。
傳于吳俊泳曰,出宮門路,以協陽門爲之。
吳俊泳啓曰,今日齋宿,承旨當爲備員。行都承旨李載完,行右承旨趙秉式,竝所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,南一祐落點。
吳俊泳啓曰,今日齋宿,承旨當爲備員。新除授行左副承旨南一祐,卽爲牌招,何如?傳曰,允。
吳俊泳,以孝徽殿享官意啓曰,祥祭時前期三日,參奉二員,忠義四員,例有合番之規,初九日爲始,別省記入直,何如?傳曰,允。
又以司譯院都提調·提調意啓曰,豆毛浦辦察官玄昔運,身病猝重,萬無還任之望矣。卽爲罷黜,其代以吳致默差下,令該曹口傳下批,使之不日給馬下送,何如?傳曰,允。
兵曹口傳政事,辦察官單吳致默。
南一祐,以義禁府言啓曰,文科初試一所試官尹秉鼎·成載玉·姜文馨·趙龍鎬等,竝施以遠竄之典事,承傳啓下矣。尹秉鼎平安道肅川府,成載玉慶尙道尙州牧,姜文馨平安道順安縣,趙龍鎬平安道寧邊府,竝遠竄,而以承傳內辭意,具罪目,尹秉鼎依例發遣府都事,押送配所,成載玉·姜文馨·趙龍鎬等,依例發遣府書吏·羅將,押送于各其配所,何如?傳曰,允。
又以義禁府言啓曰,因京畿監司金輔鉉狀啓,安山郡投畀罪人洪坃到配事,判付內分揀放送事,命下矣。洪坃放送事,分付該道道臣之意,敢啓。傳曰,知道。
又以義禁府言啓曰,忠淸左道參試官靑山縣監尹昌燮,唐津縣監趙瑢熙等,竝拿問處之事,傳旨啓下矣。尹昌燮·趙瑢熙,俱在任所云。依例發遣府羅將,竝拿來,何如?傳曰,待待命拿囚。
又以義禁府言啓曰,忠淸左道京試官尹祖榮狀啓內,禁亂官文義縣令金永文,爲先罷黜,其罪狀,令攸司稟處事,啓下矣。金永文時在任所云。依例發遣府羅將,拿來,何如?傳曰,待待命拿囚。
上在昌德宮。停常參·經筵。
上詣孝徽殿。入齋室後,藥房·內閣·政院·玉堂,口傳問安。答曰,知道。
端午祭親行後,大殿·中宮殿,藥房口傳問安。答曰,罔極。內閣·政院·玉堂·朝廷二品以上,奉慰單子問安。答曰,罔極。大王大妃殿·王大妃殿,藥房口傳問安。答曰,知道。內閣·政院·玉堂·朝廷二品以上,單子問安。答曰,知道。
世子宮,藥房口傳問安。答曰,知道。內閣·政院·玉堂·朝廷二品以上,單子問安。答曰,知道。
還內後,藥房·內閣·政院·玉堂,口傳問安。答曰,知道。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
進御二錢重人蔘粟米飮,自今日一貼式限二貼煎入事,榻前下敎。
大王大妃殿進御二錢重人蔘粟米飮,自今日一貼式限二貼煎入事,榻前下敎。
王大妃殿進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
李載完啓曰,藥房提調·副提調,持粟米飮來待矣。傳曰,封入。
南一祐啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
吳俊泳啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于吳俊泳曰,今日晝茶禮,當自內親行矣,該房知悉。
吳俊泳啓曰,應敎沈相學,校理李元祺,修撰李範九,副修撰李肇信在外,副應敎金容圭有拘忌,副校理洪鍾永差祭,玉堂上下番俱空,事甚未安。校理李在淳,副校理李建昌,副修撰金文濟,竝卽牌招,修撰朴齊晠,由限已過,一體牌招,推移入直,何如?傳曰,允。
南一祐啓曰,訓鍊大將趙寧夏,以原任直提學綏陵奉審事,今方出去矣。所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,都統使兼察。
又啓曰,訓鍊大將,都統使兼察事,命下矣。兼察訓鍊大將李景夏,卽爲牌招聽傳敎,何如?傳曰,允。
傳于南一祐曰,京兆堂上竝許遞,前望單子入之。
京兆堂上前望單子入之,判尹金世鎬添書落點。
吳俊泳啓曰,卽者副應敎金容圭,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
南一祐啓曰,行大司憲韓敬源,執義沈相說,掌令安念信·金永濟,持平尹國柱·李東淵,陳箚,監察茶時之意,敢啓。傳曰,知道。
傳于吳俊泳曰,同副承旨許遞,前望單子入之。
吳俊泳啓曰,臣與同副承旨申錫䄵伴直矣,纔已許遞出去,伴直無人。行右副承旨朴容大,卽爲牌招,何如?傳曰,允。
承旨前望單子入之,鄭泰好落點。
又啓曰,行同副承旨朴容大牌不進,伴直無人。更爲牌招,何如?傳曰,允。
以司謁口傳下敎曰,忠勳府紀功閣,該府內從便移建事,分付戶曹。
吳俊泳,以議政府言啓曰,江華留守金永壽,纔已內遷矣。該營事務,見方殷繁,而保釐重任,徑遞可悶。特仍其職,庸責終效,何如?傳曰,允。
又以議政府言啓曰,全羅道靈光郡漂到大國人十名,入接弘濟院後,使本府公事官及譯官,詳細問情,別單書入,而今此漂人,皆願速歸,留一宿發送,何如?傳曰,允。
又以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
副應敎金容圭疏曰,伏以臣,卽接家信,臣老母素患痰癖之證,近因換節之時,一倍添劇,轉側須人,家僮踵至,促臣歸視。臣聞此報,方寸煎灼,按住不得。玆敢忙陳短章,徑尋鄕路。伏乞聖明,俯垂鑑諒,亟遞臣所帶之職,俾便歸護,仍治臣擅行之罪,以安私分焉。臣無任云云。〈答曰〉,省疏具悉。爾其勿辭往護。
庚辰五月初五日子時,上詣孝徽殿。端午祭親行入侍時,行都承旨李載完,行左承旨趙秉式,行右承旨吳俊泳,行左副承旨南一祐,行右副承旨朴容大,行同副承旨申錫䄵,假注書韓秉濟·宋秉宙,記事官鄭寅興·閔丙奭,原任提學鄭基世·金炳德,提學金炳始,原任直提學李載元·趙寧夏·李載冕·趙成夏·尹滋悳·南廷順,檢校直提學趙慶鎬,原任直提學李鎬俊,檢校直提學鄭範朝,直提學閔泳翊,原任直閣閔泳穆·李淳翼·李承五·李承純·洪殷謨,檢校直閣李鎬翼·尹用求·金興均·趙同熙,直閣洪英植,原任待敎李秉文·徐相翊·洪淳馨·金奎軾,檢校待敎金演壽·閔泳煥,待敎宋秉瑞,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調金有淵,副提調李載完,進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外,通禮跪啓請降輿,上降輿,步入齋殿幄次,改具衰服。親祭時至,通禮跪啓請出次,上出次。贊禮導上入孝徽殿東夾門,由東階詣板位,西向立。贊禮跪啓請俯伏哭,上俯伏哭。贊禮跪啓請止哭興四拜興平身,上止哭興四拜訖。贊禮導上詣盥洗位,上盥洗訖。仍詣尊所,北向立。執尊擧羃酌酒。贊禮導上詣靈座前跪,載完奉香,錫䄵奉爐。贊禮跪啓請三上香,上三上香。贊禮跪啓請執瓚灌地,載完奉瓚跪進,上執瓚灌地訖,以授載完,載完跪受,還置于尊所。贊禮跪啓請執幣獻幣,載完執幣篚跪進,上受幣,以授錫䄵,錫䄵跪受,奠于靈座訖。贊禮導上降復位。贊禮導上詣尊所。執尊擧羃酌醴齊。贊禮導上詣靈座前跪。贊禮跪啓請執爵獻爵,載完奉爵跪進,上受爵,以授錫䄵,錫䄵跪受,奠于靈座前。贊禮跪啓請俯伏興少退跪,上少退跪。大祝副司果金文鉉讀祝文訖。贊禮跪啓請平身,上平身。贊禮導上降復位。亞獻官南寧尉尹宜善,終獻官錦陵尉朴泳孝,行禮如上儀訖。贊禮跪啓請俯伏哭,上俯伏哭。贊禮跪啓請止哭興四拜興平身,上止哭興四拜禮訖。宮闈令納練主訖。贊禮導上詣望燎位,望燎訖。贊禮跪啓禮畢。贊禮導上還入齋室。少頃,通禮跪啓請出次,上步出崇化門外。通禮跪啓請乘輿,上乘輿。領府事李裕元,奉朝賀姜㳣,判府事韓啓源進前奏曰,雨意頗緊,侵曉勞動,聖體,若何?上曰,一樣矣。上由景化門·銅龍門·建陽門,入協陽門。容大請出標信解嚴。上由宣化門還內,諸臣以次退出。
庚辰五月初五日午時,上詣孝徽殿。晝茶禮親行入侍時,行都承旨李載完,行左承旨趙秉式,行右承旨吳俊泳,行左副承旨南一祐,行右副承旨朴容大,行同副承旨申錫䄵,假注書韓秉濟·宋秉宙,記事官鄭寅興·閔丙奭,原任提學金輔鉉·鄭基世·金炳德,提學金炳始,原任直提學李載元·李載冕·趙成夏·尹滋悳·南廷順,檢校直提學趙慶鎬,原任直提學李鎬俊,檢校直提學鄭範朝,直提學閔泳翊,原任直閣李淳翼·李承五,檢校直閣李鎬翼·姜·尹用求·金興均·趙同熙,直閣洪英植,原任待敎徐相翊,檢校待敎金演壽,待敎宋秉瑞,修撰朴齊晠,以次侍立。時至,通禮跪啓請出次,上具衰服,出齋殿幄次。通禮前導入孝徽殿,詣板位。引儀唱跪俯伏哭,上跪俯伏哭。引儀唱止哭興四拜興平身,上止哭四拜禮訖,仍詣靈座前北向跪。通禮跪啓請三上香,載完奉香,錫䄵奉爐,上三上香訖。通禮啓請執盞獻盞,載完執盞,錫䄵奉盞跪進,上受盞,以授錫䄵,錫䄵跪受,奠于靈座前。連獻三盞,如儀訖。通禮導上降復位。引儀唱跪俯伏哭,上跪俯伏哭。引儀唱止哭興四拜興平身,上止哭行四拜禮訖。通禮導上還詣齋殿。上由東階,出東夾門,還入幄次。諸臣以次退出。
上在昌德宮。停常參·經筵。
吳俊泳啓曰,藥房三提調,持粟米飮來待矣。傳曰,封入。
又啓曰,明日常參·經筵,取稟。傳曰,停。
又啓曰,行大司憲韓敬源,執義沈相說,掌令安念信·金永濟,持平尹國柱·李東淵,陳箚,監察茶時之意,敢啓。傳曰,知道。
又啓曰,行左承旨鄭泰好,行右承旨趙秉式,行左副承旨南一祐,今日不爲仕進,竝卽牌招,何如?傳曰,允。
又啓曰,假注書韓秉濟,有身病,勢難察任,今姑改差,何如?傳曰,允。
傳于吳俊泳曰,奉審閣臣入侍。
傳于吳俊泳曰,臺諫竝許遞,前望單子入之。
傳于吳俊泳曰,兼司書有闕之代,前望單子入之。
京兆堂上前望單子入之,左尹南一祐,右尹曺殷承落點。
傳于吳俊泳曰,承旨有闕之代,前望單子入之。
承旨前望單子入之,洪坃落點。
傳于吳俊泳曰,傳敎遲滯之中官文有用推考。
吳俊泳啓曰,行都承旨李載完藥院進,行左承旨鄭泰好陳疏,行右承旨趙秉式,行同副承旨朴容大牌不進,新除授行右副承旨洪坃未肅拜,院中只有臣一人,伴直無人。行同副承旨,更爲牌招,何如?傳曰,允。
吳俊泳,以弘文館言啓曰,上番姑陞入直,事甚未安。應敎沈相學,副應敎金容圭,校理李元祺在外,李在淳有拘忌,副校理李建昌·洪鍾永,竝卽牌招,推移入直,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局別將李容益,身病猝重,勢難察任,改差,何如?傳曰,允。
行左承旨鄭泰好疏曰,伏以臣,卽天地間一僇人耳,負邱山猶輕之罪,抱江漢難濯之羞,而聖朝寬大,特貸一縷,四年海島,泣血數殃,只頌霜雪之皆敎,難冀天日之復見。忽於昨春,賜環有命,宥臣鷄竿之書,滌臣豸彈之案,拔坎措袵,化墨爲雪,未足喩臣之若是蒙被也。臣於是,感誦恩旨,不覺聲淚俱發,歸伏江干,杜蟄訟愆,自分爲聖世之棄物已矣。幸値無前之慶會,又蒙曠絶之洪私,收敍不遺,誥牒如故,不幾月而周廬·銀臺除書聯翩,繼以馹召荐降,闔門生輝,未知罪犯如臣,釁累如臣者,何以得此於君父之前也。噫,臣罪臣累,無非臣自作而自召者也。臣以世祿之裔,未守家庭之訓,對人而出言未孚,處世而行己無素,橫逆之來,至於凌踏,唾罵之極,至於誣辱,臣雖欲刳肝剚腹,以辨此說而不可得也。究其本則臣之罪也。臣以無似,濫躋卿班,匪分冥升,已極僥踰,而再叨藩任,任重才薄,有百辜負,蔑一裨效,過福招災,理無倖逭。苟使臣精白對揚,謹愼操守,則人之爲言,豈至於此?今於事往時移之後,固不必呶呶爭辨,而究其本則亦臣之罪也。上而忘君負國,貽羞朝廷,臣之罪也,下而忝先辱祖,自衊身名,亦臣之罪也。臣罪至此,萬殞難贖,而始免三尺之誅,終被再生之澤,厚莫厚矣,幸莫幸矣。沒齒田野之畔,閉影鍾漏之間,永作祝堯之氓,不但臣餘生息補之道,卽一分不報之報也。前後飭敎,不啻截嚴,而專事違傲,若昧變動,律以分義,合置何辟,而近沿之薄投旋宥,見銜之乍遞還授,曲費恩造,逈出常格。臣雖迷於䐁魚,頑如木石,更何敢以區區去就,致煩酬應?第臣已虧之質,無以復贖,難洗之恥,終是自在。臣亦化育中一物也,其何敢拚棄廉隅,累聖朝四維之治,冒沒唾罵,破士夫一敗之誡哉?然則厥罪滋大於方命,所犯較重於辜恩,此臣所以徊徨踖蹜,未敢爲抗顔進身計者也。臣情到此,吁亦窮且隘矣。玆敢奉牌闕下,仰首血籲於憫覆之天。伏乞聖明,俯垂鑑諒,下臣司敗,亟施當勘之律,刊臣仕籍,永置勿揀之典,以爲爲臣子不忠不孝者戒焉。臣無任云云。答曰,省疏具悉。往事不必追說,且屢有申飭,一向撕捱,有若力抗者然,是果分義之當然乎?卽爲入來肅命。
行大司憲韓敬源,大司諫李承皐,執義沈相說,司諫李萬敎,掌令安念信·金永濟,持平尹國柱·李東淵,獻納尹錫圭等,聯名箚曰,伏以臣等,莫嚴者分義也,莫重者道理也,雷霆鈇鉞,視而不畏,則是可曰事體之當然乎?噫,今番文科初試一所諸試官之負犯,誠萬萬寒心之極矣。惟我殿下,以天地無私之聖衷,必欲矯捄科弊,前後飭敎,不啻嚴重,而至使重臣主試,甚盛擧也。遠邇瞻聆,孰不欽仰也哉?爲試官者,宜其精白秉公,對揚休命,而乃敢惟意蔑公,罔念圖報,榜眼纔出,物議喧騰,已著莫掩之跡,難逃孔昭之鑑,致有昨日處分,試體法綱,庶幾復正,而科場行私,自有重律。以若罪狀,寧可薄竄而止乎?士趨自此漸乖,公議由是益沸,諒非細故也。臣等職忝言事,不容泯默,玆敢相率仰籲。伏乞聖明,嚴加霜雪,夬正典章焉。取進止。答曰,省箚具悉。日昨處分,裁量輕重,臺論爭執,不必如是過峻也。
行大司憲韓敬源,大司諫李承皐,執義沈相說,司諫李萬敎,掌令安念信·金永濟,持平尹國柱·李東淵,獻納尹錫圭等,聯名箚曰,伏以臣等,以一所諸試官之不容以輕典遽勘,聯章仰籲,及伏奉批旨下者,有曰日昨處分,裁量輕重,臺論爭執,不必如是過峻也。據法蔽辜,劑量繩尺,適輕適重之有倫有要,實合有周祥刑之遺意,臣等誠不勝欽仰萬萬,而臣等死罪,竊以爲聖裁寬恕,或失於輕典,瞽言瀆屑,非出於峻論。嗚呼,國家之設科取士,蓋將以鼓士氣於未振,壽國脈於無窮,則秉筆掄材,惟是以公蔑私四字而已。故聖諭之諄複懇摯者以是,試體之精白對揚者,亦宜以是。而顧今諸試所犯,一切反是,此不待臣等之畢辭,而淵鑑固已悉燭之矣。予曰宥,爾惟勿宥。臣等亦嘗側奉古人緖餘矣。不得請則義不容止,玆又疾聲瀆籲。伏乞聖明,廓揮乾斷,亟施當施之律,以正王章,以謝儒論焉。取進止。答曰,省箚具悉。已有前批,不必如是煩聒。
修撰朴齊晠,副修撰金文濟等,聯名箚曰,伏以有國選擧,最重恢公,典式攸在,靡敢違越。第以今番文科初試言之,以聖人示無外之德,行聖人公無私之心,前後飭敎,不啻申複,肅如霜雪,皎如日星,其在有司之任者,固當奉有明命,夙宵存警,克懷精白之誠,罔敢絲毫之忽,始可爲對揚之萬一,而奈之何一所之榜眼纔出,群議不愜?天鑑孔昭,其跡莫逃,是可曰分義道理乎?以我殿下包荒之盛德,特下匪怒之敎,罷其榜罪其人,而惟此遠地行譴,猶不足以蔽其辜,則論以刑政,未免失當。臣等職忝論思,義難泯默,玆敢聯陳短箚,仰干崇嚴。伏乞聖明,嚴加處分,以重國綱焉。取進止。答曰,省箚具悉。已有兩司之批矣。
副校理洪鍾永,修撰朴齊晠,副修撰金文濟等,聯名箚曰,伏以臣等之聯陳仰籲,卽所以重國綱也,嚴試體也,伏承溫批,不賜兪允,抑鬱轉甚,繼以憂歎。噫,臣等今日之言,卽一國公共之言也。分義不可以不嚴,事體不可以不肅,而一所諸試官之負犯,豈不大可寒心也哉?宜其仰體德意,對揚休命,使遠邇瞻聆,曉然知大公至正之義,何有乎科弊之未捄,何患乎士趨之不端,而乃敢罔念警惕,無難循私,以致耳目之莫掩。日昨處分之裁量輕重,非不仰認,而臣等則以爲罰或輕則法不重矣,國綱將何所立,試體將何所正乎?以若罪辜,固未可薄竄而止耳。玆敢不避煩瀆,相率荐籲。伏望聖明,淵然深思,更下嚴命,俾典憲無廢焉。取進止。答曰,省箚具悉。已諭前批,其勿更煩。
校理李在淳疏曰,伏以臣於屢月病蟄之餘,忽叨見銜,感恩怵義,力疾出肅,而仍差享役,間關往返,宿證倍添,見方委頓不省矣。適値臺閣有事之時,本館又此聯章聲討,而顧今賤疾,果難抖擻自强,然其在分義道理,亦不敢偃處私次,僅得擔舁,來詣朝房,而竟不能隨衆聯參,以效明張之義,職旣溺矣,分又虧矣。臣不勝惶恐待罪,而第伏念今此臺論,卽擧國共公之言也。惟我殿下,特軫科弊,必欲糾正,至使重臣,拔例主試,則宜其一倍惕勵,十分對揚,而文科初試一所諸試官之不遵飭敎,無難循私者,有關國綱,大壞試體,士趨由是而漸乖,公議由是而益沸。日昨處分,非不嚴明,而以若負犯,罰止薄竄,則臣恐科場無窮之弊,將無矯革之日矣。雖不能趨參於諸僚聯章之末,而揆以職分,不容泯默,玆敢仰瀆崇嚴。伏乞聖明,淵然深思,亟允臺請,以重科體,以昭法紀焉。臣無任云云。〈答曰〉,省疏具悉。已有於聯箚之批矣。
正言朴衡東疏曰,伏以臣莫嚴者分義也,莫重者道理也,雷霆鈇鉞,視而不畏,則是可曰事體之當然乎?噫,今番文科初試一所諸試官之負犯,誠萬萬寒心之極矣。惟我殿下,以天地無私之聖衷,必欲矯捄科弊,前後飭敎,不啻嚴重,而至使重臣主試,甚盛擧也。遠邇瞻聆,孰不欽仰也哉?爲試官者,宜其精白秉公,對揚休命,而乃敢惟意蔑公,罔念圖報,榜眼纔出,物議喧騰,已著莫掩之跡,難逃孔昭之鑑,致有昨日處分,試體法綱,庶幾復正,而科場行私,自有重律,以若罪狀,寧可薄竄而止乎?士趨自此漸乖,公議由是益沸,諒非細故也。臣職忝言事,旣以未署經,未得趨參於聯箚之末,又不容以泯默,玆敢短章呼籲。伏乞聖明,嚴加霜雪,夬正典章焉。臣無任云云。〈答曰〉,省疏具悉。已諭於聯箚之批矣。
上在昌德宮。停常參·經筵。
朴容大啓曰,明日常參·經筵,取稟。傳曰,停。
又啓曰,來十一日朝參日次,而孝徽殿祥祭親行齋戒相値,頉稟之意,敢啓。傳曰,知道。
又啓曰,來十一日輪對日次,而孝徽殿祥祭親行齋戒相値,頉稟之意,敢啓。傳曰,知道。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,行右副承旨洪坃,時在京畿果川地,斯速乘馹上來事,下諭,何如?傳曰,允。
朴容大啓曰,卽者副修撰金文濟,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
韓秉濟改差,代以白珍燮爲假注書。
朴容大啓曰,行左承旨鄭泰好,謂以嚴批嚴命,雖極感惶,罪犯罔赦,不敢冒膺,奉牌闕外,無意肅命。何以爲之?敢稟。傳曰,招致啓板前,問啓以入。
傳于朴容大曰,左承旨鄭泰好,問啓置之,肅單捧入。
朴容大啓曰,今十二日孝徽殿祥祭親祭祭文,當爲製進。藝文提學李源命,待明朝牌招,使之製進,何如?傳曰,允。
兼司書前望單子入之,金學洙落點。
朴容大,以侍講院言啓曰,新除授兼司書金學洙,以別兼春秋實錄曝曬事,時在江華地。待竣事,斯速乘馹上來事,下諭,何如?傳曰,允。
又以弘文館言啓曰,副修撰金文濟陳疏徑出,下番闕直,事甚未安。修撰李範九,副修撰李肇信在外,修撰朴齊晠,卽爲牌招入直,何如?傳曰,允。
又以弘文館言啓曰,應敎沈相學,副應敎金容圭,校理李元祺,修撰李範九,副修撰李肇信在外,校理李在淳有拘忌,修撰朴齊晠有身病,副修撰金文濟,陳疏受由,下番闕直,事甚未安。副校理李建昌,卽爲牌招,姑降入直,何如?傳曰,允。
又以御營廳言啓曰,本廳軍色從事官李容稙,身病甚重,勢難察任,改差,何如?傳曰,允。
又以御營廳言啓曰,本廳千摠李熙斌,身病甚重,勢難察任,改差,何如?傳曰,允。
兵曹口傳政事,大護軍單閔台鎬。
副修撰金文濟疏曰,伏以臣於持被之中,卽接家信,則臣母素患痰癖之症,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。〈答曰〉,省疏具悉。爾其勿辭救護。
上在昌德宮。停常參·經筵。
自開東至人定,灑雨下雨,測雨器水深二寸九分。
朴容大啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
鄭泰好啓曰,行左副承旨吳俊泳,今日不爲仕進,卽爲牌招,何如?傳曰,允。
傳于朴容大曰,戶曹判書有闕之代,前望單子入之。
戶曹判書前望單子入之,洪祐吉落點。
傳于朴容大曰,禮曹判書有闕之代,前望單子入之。
禮曹判書前望單子入之,尹滋承落點。
朴容大啓曰,行都承旨李載完,行右承旨趙秉式式暇,行左承旨鄭泰好,式暇出去,行左副承旨吳俊泳,再牌不進,行右副承旨洪坃在外,院中只有臣一人,伴直無人,行左副承旨所當更請牌招,而係是一日三牌,何以爲之?敢稟。傳曰,牌招。
又啓曰,明日傳香,禮房承旨,當爲齋宿,行左副承旨吳俊泳,所當更爲牌招,而拘於廳規,不得請牌,何以爲之?敢稟。傳曰,牌招。
朴容大,以吏曹言啓曰,睿陵告由祭獻官,前承旨申錫年,時無職名,令該曹口傳付軍職,何如?傳曰,允。
又以禮曹言啓曰,今五月十二日孝徽殿祥祭時,大王大妃殿王大妃殿哭臨儀註及中宮殿哭臨易服儀註,直爲書入各殿之意,敢啓。傳曰,知道。
又以殯殿·魂殿都監提調意啓曰,本都監儀軌,纔已修正,奎章閣所上件,依例粧冊以入,議政府·春秋館·禮曹及鼎足山城·五臺山兩處史庫,所上件亦爲分送之意,敢啓。傳曰,知道。
又以山陵都監提調意啓曰,本都監儀軌,纔已修正,奎章閣所上件,依例粧冊以入,議政府·春秋館·禮曹及鼎足山城·五臺山兩處史庫,所上件亦爲分送之意,敢啓。傳曰,知道。
又以國葬都監提調意啓曰,本都監儀軌,纔已修正,奎章閣所上件,依例粧冊以入,議政府·春秋館·禮曹及鼎足山城·五臺山兩處史庫,所上件亦爲分送之意,敢啓。傳曰,知道。
又以弘文館言啓曰,修撰李範九,副修撰李肇信在外,金文濟陳疏受由,下番闕直,事甚未安。修撰朴齊晠,卽爲牌招入直,何如?傳曰,允。
戶曹判書金炳始疏曰,伏以臣於頃者,自訟不職,刳瀝控籲,威罰不加,恩批溫諄,感惶恧蹙,益不知所處。第念臣之冒叨是任,荏苒歲周有餘矣。夫書之詰聱,讀之熟則發其微奧,絲之紊錯,理之精則執其綜緖,心手瀜貫,終有所透悟,惟其司會要劇之務,不止如讀詰聱理紊錯,而以臣譾劣,冒據匪據,愈久而愈覺其心手之戞戞,若奧若緖,萬不可窺一,一日二日,止竟爲辜恩負國之科,臣安得不顔忸怩而背寒栗也?臣旣猥受其寄,而無效則止焉已矣,一試其可,而不合則斥之已矣,乃若裒然靦然,到今日淟涊盤礴,殆非始慮攸及。矧今蓄儲枵罄,莫支經用,而臣不能贍之,簿領浩穰,必資心計,而臣不能析之,營辦酬決,專由幹局,而臣不能句當之,而猶復肩頳,而挑擔不已,蹄疲而鞭策不休,一任其胡塗顚沛,駸駸使民國事計,終至叢脞墮壞而止,則惟臣罪盭,雖以天地之大,固無所容燾焉耳。且臣本善病,尫羸悴孱,以年愈加,痰火貞痼,乘虛益闖,榮衛日鑠,神思霧昏,平居家幹,百不拾一,凡係重務之抖擻,縱欲强焉而不可强,此臣所以日益惶懼,丐免一念,食息靡敢忘者也。苟要舍劇投閒,或忽匪躬之義,只占私分之計,規規微劃之汚不敢出此,庶或淵鑑之所悉燭也,至於本閣事務,兼總亦久,冠冕珩芾,虛侈榮觀,尤豈藐藐一身,所可耐久而摒擋者哉?伏乞聖明,察臣衷之無他,諒臣言之匪飾,將臣所帶本兼兩銜,竝賜遞解,曲遂生成之澤,千萬至祝。臣無任云云。答曰,省疏具悉。本兼諸務,何可竝解?所辭中度支之任依施。
上在昌德宮。停常參·經筵。
朴容大啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
李載完啓曰,行右副承旨洪坃,自鄕上來云,卽爲牌招,何如?傳曰,允。
傳于朴容大曰,明日晝茶禮,當自內親行矣,該房知悉。
傳于朴容大曰,漢城判尹金世鎬,除拜多日,尙不肅命,分義道理,寧容若是?下義禁府推考。
兵曹口傳政事,護軍單申錫秊。
朴容大啓曰,館錄爲之事,命下矣。副提學有闕之代,政官牌招,開政差出,何如?傳曰,允。
傳于朴容大曰,呈告敦寧都正許遞,今日政差出。
朴容大啓曰,行右副承旨洪坃,謂以情踪惶蹙,奉牌闕外,不爲入來,何以爲之?敢稟。傳曰,申飭之下,無意承膺,是何道理?更爲嚴飭,卽速肅命。
朴容大,以吏曹言啓曰,東學敎授閔泳煥,以其身病,呈狀乞遞,改差,何如?傳曰,允。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成未差,直講卞鋈,典籍安敎熙,俱爲差祭,時無入直之員,以他郞官,姑爲入直,何如?傳曰,允。
傳于朴容大曰,右副承旨疏批已下,仍以前牌催促,嚴飭肅命。
朴容大啓曰,吏曹參判李冕榮,疏批已下,郞爲牌招,何如?傳曰,允。
又啓曰,明日傳香,禮房承旨,當爲齋宿,行左副承旨吳俊泳,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李載完,藥院進,行左承旨鄭泰好,行右承旨趙秉式,不爲仕進,行左副承旨吳俊泳,行右副承旨洪坃,未承牌。臣吏兵批兼進之意,敢啓。傳曰,知道。
有政。吏批,判書沈舜澤進,參判李冕榮式暇,參議趙秉友進,行同副承旨朴容大進。啓曰,副提學今當差出,而擬望之人乏少,承旨竝擬,何如?傳曰,允。
以李載完爲副提學,申檀爲戶曹參判,尹致和爲敦寧都正,南廷順爲知經筵,朴定陽爲同經筵,韓喆愚爲同春秋,尹定求爲司成,李命宰爲兼弼善,金文鉉爲東學敎授,文俊泳爲監察,訓鍊都監提調單洪祐吉,江華留守金永壽,特爲仍任事,承傳。
兵批,行判書李載冕病,參判兪晩源病,參議李寅晩病,參知金載瓛進,行同副承旨朴容大進,以金英植爲三田渡別將,大護軍韓敬源,護軍李承五·韓應國·李晩運·金聲根·尹成鎭,副護軍李承皐·吳德泳·金裕行,副司直沈相說·尹國柱·李東淵·尹錫圭·李萬敎·安念信,副司果李東相·朴衡東,以上竝單付,平安監營中軍丁載夏,特加仍任事承傳,副司直單金永濟,。
再政。以洪祐吉爲禮賓提調。
朴容大啓曰,館錄爲之事,命下矣。新除授行副提學李載完,卽爲牌招,何如?傳曰,允。
又啓曰,吏曹郞廳來言,承旨有闕政事,取稟。傳曰,前望單子入之。
又啓曰,行右副承旨洪坃,屢度飭敎之下,謂以溫批嚴命,雖極感戴,情踪轉益惶蹙,一向奉牌,無意承膺,何以爲之?敢稟。傳曰,招致啓板前,問啓以入。
傳于朴容大曰,右副承旨洪坃,問啓置之,肅單捧入。
朴容大,以議政府言啓曰,孝徽殿祥事隔日矣。卿宰侍從罷散人敍用與未付軍職人,竝令該曹,口傳付軍職,使之參班,何如?傳曰,允。
又以弘文館言啓曰,上番副校理臣洪鍾永,以訓鍊都監從事官,今日軍布捧上時,晝仕出去,而每每草記,事涉煩瀆,日後則除草記往來之意,敢啓。傳曰,知道。
又以弘文館言啓曰,修撰李範九,副修撰李肇信在外,金文濟,陳疏受由,下番闕直,事甚未安。修撰朴齊晠,卽爲牌招入直,何如?傳曰,允。
又以弘文館言啓曰,應敎沈相學,副應敎金容圭,校理李元祺,修撰李範九,副修撰李肇信,在外,校理李在淳有拘忌,修撰朴齊晠有身病,副修撰金文濟,陳疏受由,下番闕直,事甚未安。副校理李建昌,卽爲牌招,姑降入直,何如?傳曰,允。
傳于朴容大曰,在外玉堂,竝許遞,前望單子入之。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,漢城府判尹金世鎬推考事,傳旨啓下矣。金世鎬下去廣州地云,依例發遣府都事,拿來,何如?傳曰,待待命拿囚。
行右副承旨洪坃疏曰,伏以臣前後罪犯,雖瘐死於鰐海囚山,猶不足贖其萬一,而島籬薄圍,玦環旋賜,霜雪雨露,皆出匪怒之敎,以臣萬死之踪,蒙此再生之恩,感極而淚,淚繼以血。使古人當之,必刎首決脰,以自謝之不暇,顧乃木石之至頑,徒幸天日之復見,苟保食息,若昧義端之羞,以此罪臣,尤有大於旣宥之後。臣自鄕里之放還,寢而風濤驚夢,居而兕豕爲柙,迄玆慙恨,久抱尤悔,追數前愆,尙何敢因循盤礴,復爲進取之計哉?臣本鹵莽蔑劣,百無一似之狀,淵鑑之所俯燭,同朝之所共悉,特蒙我聖上帡幪拂拭,驟躋卿班,至以中批之簡,畀之全嶺之藩,感激圖報,惟有一死之心,而才譾責鉅,夙夜盡瘁,剛亦不吐,險而不止,百僨千誤,群攻衆咻,袖彈始發,繡劾終及。甚至殺越之禍,饕殄之虐,輾轉拉摺,遂成鐵案,其虛其實,臣不欲張皇辨析,重傷事面,而漢法三章,殺固無赦,周典六計,贓爲難貸,聖度包荒,薄竄旋赦,每伏讀十世宥之恩諭,不覺咽哽而體粟,負國忝祖,不忠不孝,不如死之久矣。廣慶收敍,一視餘人,周廬·喉院,華誥聯翩,罪愈深於逋慢,恩愈重於曲貸,臣雖欲冒廉抗顔,趨走爲恭,人必指之曰,彼固非戕人命而陷贓汚者乎,無不背面而嗤矣,掩鼻而過矣。此所謂立身一敗,萬事瓦裂,非敢效右軍之誓墓,獨不愧中郞之束藁耶?召牌荐降,飭諭申嚴,臣之進退,可謂維谷,伏惟我殿下,天地於臣,父母於臣,哀之憐之,亟遞臣夙夜之銜,仍治臣慢命之罪,卽令選部,永刊仕籍,無使滓穢之餘,以汚淸朝之列,不勝泣祝而血懇焉。臣無任云云。答曰,省疏具悉。往事不必提說,且屢飭之下,如是撕捱,此果分義道理乎?卽爲入來肅命。
吏曹參判李冕榮疏曰,伏以臣卽樸遬一庸品耳,踐歷榮途,絲毫無補,而所竊者只是淸膴,所占者無非僥倖,竿進無漸,竽濫已泰,常居瞿瞿,若集于木,千萬不自意,前望特點以臣爲吏曹參判者。噫,是職也果何等職也?佐治六典,甄別九流,卽周制天官小宰,而參聞注措,務盡激濁而揚淸,有時代斵,必若鑑空而衡平,然後始不負其職,而少補我聖朝綜名核實之治也。臣果其人乎哉?臣知識淺短,全昧官方,班簿之繁重,政格之紛委,一無施爲,坐一聾瞽,臣於年前,屢叨三銓,而已試蔑效矣,臣之智慮,不加長於今日,官之責任反較重於昔時,鉛刀之必折,弱乘之終蹶,是難强之事,而必至之勢也。若以臣循次推遷,不問其能否,則此非閒司漫職試可乃已之比也,上有苟且之政,下有冒據之名,臣之憂惕,不遑自恤,而只緣一介臣過蒙誤恩,竟歸則哲之累,則臣之罪,於是乎大矣。此乃臣所以逡巡却顧,不敢爲冒膺之計者也。政牌儼臨,承當無路,玆敢悉暴情懇,仰瀆崇嚴,伏乞聖慈,特念惜鞶之義,俯諒循墻之悃,亟遞臣新授職名,俾公器重而私分安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調金有淵,行右承旨趙秉式啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道,大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
鄭泰好啓曰,明日再明日孝徽殿祥祭親行齋戒·正日,三明日毓祥宮夏享祭,十四日孝徽殿望祭親行齋戒相値,視事頉稟之意,敢啓。傳曰,知道。
趙秉式啓曰,大司憲·執義·掌令二員,持平二員未差,監察茶時之意,敢啓。傳曰,知道。
鄭泰好啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于趙秉式曰,檢校直閣金興均,馳詣山陵,奉審摘奸,仍留監祭,局內諸陵,一體奉審以來。
傳于趙秉式曰,同副承旨,進詣皇壇奉審,宣武祠一體奉審以來。
趙秉式啓曰,館錄爲之事,命下矣。行副提學李載完,疏批已下,卽爲牌招,何如?傳曰,允。
傳于趙秉式曰,明日詣孝徽殿齋宿,朝上食·晝茶禮·夕上食,當親行矣。該房知悉,百官入參。
趙秉式啓曰,今日晝茶禮親行時,承旨當爲備員,行左承旨鄭泰好,所當牌招,而拘於廳規,不得請牌,何以爲之,而行左副承旨吳俊泳,卽爲牌招,何如?傳曰,允。牌招。
又啓曰,行副提學李載完牌不進,推考傳旨今方捧入,而館錄命下之後,如是違牌,事甚未安。更爲牌招,何如?傳曰,允。
承旨前望單子入之,閔泳商落點。
吏曹口傳政事,知宗正卿府事單李寅命。
兵曹口傳政事,護軍張錫龍,副護軍李時夏,副司果吳慶履·愼錫九·沈相學·金容圭·李元祺·任憲鎬·吳壽煥·玄弼濟·李範九·李肇信·南秉文·李希洙·李會龍·尹基周·吳仁泰·李東榮·劉元植·林俊養·李斗永·韓圭覲·鄭澐·田翼龍·吳斗映·安翊豐·李秉鶴,以上竝單付。
趙秉式,以義禁府言啓曰,漢城府判尹金世鎬,今方待命拿囚,而卿宰禁推,本府草記,待批下捧供,載在法典矣。金世鎬係是卿宰,敢啓。傳曰,禁推分揀,卽爲牌招,而如有違牌,勿爲呼望。
趙秉式啓曰,漢城判尹金世鎬,飭敎之下,謂以罪犯至重,情踪惶蹙,奉牌闕外,無意承膺,事體所在,誠極未安。推考,何如?傳曰,允。申飭之下,無意承膺,是何道理?更爲嚴飭,卽速肅命。
又啓曰,漢城判尹金世鎬,屢度飭敎之下,謂以情踪,轉益惶蹙,一向奉牌,陳疏到院,原疏雖不得不捧入,事體所在,誠極未安,從重推考,何如?傳曰,允。
傳于趙秉式曰,漢城判尹疏批已下,仍以前牌催促,嚴飭肅命。
趙秉式啓曰,漢城判尹金世鎬,屢度飭敎之下,謂以恩批嚴命,雖極惶蹙,情踪去益悚懍,一向奉牌,無意承膺,事體所在,極爲未安,從重推考,何如?傳曰,允。招致啓板前,問啓以入。
傳于趙秉式曰,漢城判尹金世鎬,問啓置之,肅單捧入。
傳于趙秉式曰,在外摠管許遞,前望單子入之。
摠管前望單子入之,副摠管洪坃落點。
傳于趙秉式曰,承旨有闕之代,前望單子入之。
承旨前望單子入之,金奭鎭落點。
趙秉式,以都摠府言啓曰,新除授副摠管洪坃,時無職名,令該曹口傳付軍職,何如?傳曰,允。
兵曹口傳政事,護軍單洪坃。
傳于趙秉式曰,傳敎遲滯之當該中官柳東燮,從重推考。
傳于趙秉式曰,明日出宮門路,以協陽門爲之。
傳于趙秉式曰,公事遲滯之中官金錫勳,從重推考。
趙秉式,以侍講院言啓曰,新除授兼弼善李命宰,卽爲牌招察任,何如?傳曰,允。
又以弘文館言啓曰,下番闕直,事甚未安。修撰一員,副修撰一員未差,金文濟由限已過,與修撰朴齊晠,竝卽牌招,推移入直,何如?傳曰,允。
玉堂前望單子入之,應敎李萬敎,副應敎柳,校理姜鐸,修撰洪鍾運,副修撰李種弼落點。
趙秉式,以弘文館言啓曰,下番闕直,事甚未安。修撰朴齊晠,副修撰金文濟,有身病,新除授修撰洪鍾運,副修撰李種弼,竝卽牌招,推移入直,應敎李萬敎,副應敎柳,一體牌招察任,何如?傳曰,允。
又以弘文館言啓曰,新除授校理姜鐸,時在慶尙道安東地,經筵入番事緊,請斯速乘馹上來事,下諭。傳曰,許遞。前望單子入之。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
兵曹口傳政事,副司果單姜鐸。
玉堂前望單子入之,校理沈相學落點。
趙秉式,以戶曹言啓曰,今五月十二日山陵祥祭後,陵所假齋室及內人假家,當爲撤毁,而謹考前例,則撤毁材石,齋室近處,別立假家,從便留置矣。今番亦依此擧行,而本陵員役處,仍爲照數逢授,陵官亦爲句檢之意,分付,何如?傳曰,允。
趙秉式,以司譯院都提調·提調意啓曰,豆毛浦辦察官吳致默,身病猝重,萬無赴任之望矣。卽爲罷黜,其代以玄星運差下,令該曹口傳下批,使之不日給馬下送,何如?傳曰,允。
趙秉式,以義禁府言啓曰,江原監司林翰洙狀啓內,通川郡守鄭泌鉉罪狀,令攸司稟處事,啓下矣。鄭泌鉉,時在任所云,依例發遣府羅將,拿來,何如?傳曰,待待命拿囚。
行戶曹判書洪祐吉疏曰,伏以臣於日昨,伏奉度支新命,感戴洪造,實莫省所以也,,嗚呼,臣之皓首殘齒,皆我殿下造化中物耳,豈不知夷險向前,少酬塵刹之萬一,而自昨秋以還,偶嬰大疾,幾殊者屢矣。見雖蠢動,只是軀殼之僅存,不敢以恒人自居,吁亦命矣。夫大農,有國重務也,財賦委輸之爲大去處,臣亦粗聞其梗槪,而大凡國之有財賦,譬若人之有氣血榮衛也審矣。臣於邇來,以賤調治之多方也,故偶有一得之見,臣之氣衰血虛,不待人言,而臣亦自知,使明於醫理者治之,蔘朮刀圭,或得其宜,則尙可支拄,而不然則其害立至,此雖臣一身上小事,亦足以取喩於拜國之理財,惟殿下幸少垂察焉。近日本曹事勢之泉布支調,贏朒伸縮,臣未詳裏許,而要之爲榮衛之衰虛者,理固然矣。古之劉晏·柳約,卽華·扁之倫,今不可多得,而才諝心算,優於剸劇者,不患無人,此時此任,豈可委畀於如臣庸手,以致醫治之蔑效乎?臣自少狀之時,才性鈍拙,思慮疎迂,雖家常茶飯事爲,未嘗留心焉,則今於精力癃聵之後,擔夯經濟之責,寧有是哉?不量而入,寸籌莫展,自抵僨誤,其理甚灼,玆敢略暴衷懇,仰瀆崇嚴,伏望聖慈,俯垂鑑諒,亟遞臣新授戶曹判書之銜,俾國計無隳,私分獲安焉。臣無任云云。答曰,省疏具悉。卿其勿辭行公。
漢城判尹金世鎬疏曰,伏以人之所以爲人,以其爲臣而忠,爲子而孝也,今臣則所期者忠,所願者孝,而辜負國恩,忠無可效,獲戾神明,孝無可施,此生此世,冤恨弸結,俯仰穹壤,措躬靡所而已。嗚呼,臣罪臣自知之,何待人言也?臣於頃年,久叨重藩,未量才具之譾劣,秪知殊遇之感激,非不殫竭愚慮,而每致僨誤,欲圖酬報,隆眷,而竟違料度,納節未幾,疪纇畢露,始因邊務而譴罷,繼登繡評而流配,本事之有無,其言之虛實,設有可以辨白者,此皆臣滄浪反躬,責咎之不暇,今何敢費辭分疏,重傷事面也哉?臣門地孤寒,世守廉謹,自祖先以來,未有玷瑕於官箴矣,臣擩染庭訓,亦嘗奉敎於君子,以不欺君三字,爲貼額之符,今也反罣欺心欺天之科,立身一敗,萬事瓦裂,墜落家聲,重干邦憲,此尤臣撫躬傷悼者也。臣之赴謫也,老母在堂,年開九秩,景暉已迫於崦嵫,氣息凜綴於床笫,臆塞哽咽,不忍便捨,而嚴程有限,私義難割,一步一涕,欲往旋立,見此光景,傍人亦悲,此時臣心,豈能望其生還,重見老母之顔,而上天至仁,無物不遂,霈澤滌瑕,周歲賜環,幸免收骨於漳濱,得伸反面於田廬,母子相對,悲喜交集,攢祝無地,曷以報答?仍爲竄屛鄕里,不敢依近京輦,東西之漂泊無定,左右之就養多曠,恩雖感於溝壑袵席,誠未報於草暉風樹,罪通于天,身不自滅,竟罹失恃之痛,永抱不瞑之恨,一縷苟延,三霜奄闋,巾裳如舊,木石同頑,自顧孑孑,此何人斯?愆尤秪訟,哀冤莫逮,惟當跧伏郊坰,永矢畢命,自作明時之一棄物矣,千萬夢外,京兆特點,逈出常格,繼有飭敎之連降,臣驚惶踧踖,不覺感淚之被面,臣負罪如彼,受恩如此,滓穢賤身,何以得此?藏垢聖念,縱荷曲費,攀誥告喜,今無其所,大質已虧,望旣斷於息補,餘哀未盡,念自劃於彯結,今若徒懷嚴畏,憑恃寵靈,自托趨走之恭,不顧廉隅之重,揚揚彈冠,復齒著綴,同朝士大夫,必當羞與之比肩,而臣亦無面可顯,貽辱朝廷,諒非細故,臣所以怵惕震慄,奉牌闕外,不敢前進者也。玆將悚恧悲苦之懇,仰瀆崇嚴,伏乞聖慈,特賜鑑諒,亟勘臣未盡勘之罪,以爲不忠不孝者戒焉。臣無任云云。答曰,省疏具悉。往事不必追說,卿其勿辭,卽爲入來肅命。
江華留守金永壽疏曰,伏以臣於沁都留臺,銜恩待罪,荏苒歲一周矣。凡展采厝事,全沒毛塵可据,瘝隳日積,愧恧彌滋,式至今淟涊盤礴,曷嘗萬有一稱塞而然哉?寔惟感洪私,怵義分,身不敢自有焉耳。頃於寢想之表,有隕除旨,授臣以玉署之長,榮光攸被,不覺惶汗遍體。夫職思之淸要,遴簡之愼重,不暇張皇羅縷,臣本寒素家無聞後生也,操履繩檢之萬不當,佔畢呻訊之一蔑稱,則是豈臣一日冒居之地,而分司之符,尙未納矣,恒式莫越,自不得卽陳封章,控暴情實,惴惴然赧赧然尤所靡措。廼者廟啓纔徹,聖旨允可,格外異數,仍臣前職,至若瀛館之銜,自歸遞解矣,其遞則固幸微分之獲安,而其仍則益懼重寄之復夯,臣是何人,荐叨寵命,無藝至斯,殆若育嬰之慈,飽飫惟偏,㦖苗之助,灌沃無漸也。第臣依近末光,歲月滋深,一毛一髮,悉所鑑燭,今以保障繭絲之務,廼庸責成於已試罔效者,縱使之悟往毖來,策勵其所不逮,而臣若不卽揣量,徒思趨膺,揚揚焉貪戀無恥,酲奔自恣,則過福招災,猶屬一己之私,四維大枋,〈自〉臣身而愈壞,再誤委畀,添臣罪而難贖,臣安得不罄暴衷赤,仰冀仁天生成之澤也哉?伏望聖慈,念臣職之不可久瘝,諒臣言之匪出崇飾,亟收臣仍職之命,回授可堪之彦,俾公私毋曠,千萬至祝。臣無任云云。答曰,省疏具悉。卿其勿辭察任。
行副提學李載完疏曰,伏以有國官職,莫尙於華顯,人臣仕宦,莫榮乎淸要,今臣所叨瀛銜,卽所謂華顯,而淸要者也,臣聞命震慄,誠莫知聖明,何爲而有此誤恩也。竊伏惟我朝,撫膺奎運,右文出治,館職之設,其來久矣。以其地則就事論思,啓沃王心,以其責則賁飾笙牗,潤色王言,揀選之重,何僚不然,而其難其愼,尤別於長焉,故必擇文學材智,風采論議,可以格君,可以華國者,然後始可擬議,而苟非其人,寧闕不置,顧其職也固不重歟?夫建置之本意如彼,遴剡之規式又如此,而忽於寢夢之所不及,輿望之所不歸,擬以賤名,遽加恩點,匪才濫叨,災速不衷,猶屬臣私,在熙朝官惟其人之政,恐不貽四方之譏乎?臣於是,媿恧隕越,不敢以華顯淸要,爲固有也。臣本庸品陋質,又失學文,早竊科第,長益荒嬉,徒藉我聖上陶鑄覆燾之恩,邇來驟躐,殆無階節。凡稱淸峻而華膴者,做得甚多,而顧其塵刹之報,則又蔑如矣,負乘之懼,員輻之危,若萃臣身,每中夜繞壁,不覺惶汗之浹背,乃以千萬無肖之姿,又忝千萬不當之命,臣寧可不愕然然,圖所以疾聲缷解之計哉?書有之無曠庶官,夫有官而不能備員,非曠,而備員而不能得其人,是曠,今以臣闒茸之質,寡謏之學,置諸經幄之長,責以會錄之任,其爲曠官,孰有甚於此乎?庶官不可曠,況是任乎?竊恐日月之明,或有遺照,而顧臣愚昧,終不可苟然承當,天牌踵臨,蠢動無望。玆敢略構文字,仰塵黈纊,伏乞聖明,俯賜鑑諒,亟許遞臣新授弘文館副提學之任,回授可堪之人,以幸公私,不勝大願。臣無任云云。答曰,省疏具悉。卿其勿辭行公。
庚辰五月初十日午時,上詣孝徽殿。晝茶禮親行入侍時,行左承旨鄭泰好,行右承旨趙秉式,行左副承旨吳俊泳,行右副承旨洪坃,行同副承旨朴容大,記事官金復性,假注書白珍燮,記事官金定均·鄭寅興·閔丙奭,原任提學金輔鉉·鄭基世·金炳德,提學金炳始,原任直提學李載元·李㘾·趙寧夏·李載冕·趙成夏·尹滋悳·南廷順,檢校直提學趙慶鎬,原任直提學李鎬俊,檢校直提學鄭範朝,直提學閔泳翊,原任直閣閔泳穆,檢校直閣金永壽·李鎬翼·姜·尹用求·金興均·趙同熙,直閣洪英植,原任待敎李秉文·徐相翊·洪淳馨,檢校待敎金演壽·閔泳煥,待敎宋秉瑞,副校理洪鍾永,以次侍立。時至,通禮跪啓請出次。上具練服出齋殿,入孝徽殿東夾門,陞詣版位西向立。贊儀跪啓請俯伏哭。上俯伏哭。贊儀跪啓請止哭興四拜興平身。上止哭行四拜禮訖。贊儀導上詣尊所北向立。泰好擧羃酌鬯訖。上仍詣靈座前。贊儀跪啓請跪。上跪。贊儀跪啓請三上香。泰好奉香。容大奉爐。上三上香。泰好奉爵跪進。上受爵,以授容大。容大跪受,奠于靈座前,連獻三爵如儀訖。上由殿東門出,降復位。贊儀跪啓請俯伏哭。上俯伏哭。贊儀跪啓請止哭興四拜興平身。上止哭行四拜禮訖。贊儀跪啓禮畢。上還入齋殿。諸臣以次退出。
上在昌德宮。停常參·經筵。
自未時至酉時,灑雨下雨,測雨器水深三分。
上詣孝徽殿,入齋室後,藥房·內閣·政院·玉堂口傳問安。答曰,知道。
朝上食後,藥房·內閣·政院·玉堂口傳問安。答曰,罔極。
晝茶禮後,藥房·內閣·政院·玉堂口傳問安。答曰,罔極。
夕上食後,藥房·內閣·政院·玉堂口傳問安。答曰,罔極。
進御二錢重人蔘粟米飮,自今日一貼式限二貼煎入事,榻前下敎。
大王大妃殿進御二錢重人蔘粟米飮,自今日一貼式限二貼煎入事,榻前下敎。
王大妃殿進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
閔泳商啓曰,藥房三提〈調〉,持粟米飮來待矣。傳曰,封入。
朴容大啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于閔泳商曰,承旨房望,順房爲之。
傳于鄭泰好曰,故提學金炳冀夫人卒逝云,賻物依定式輸送事,分付該曹。
傳于吳俊泳曰,侍衛軍兵,雨具從便爲之。
兵曹口傳政事,辦察官單玄星運。
知宗正卿李寅命疏曰,伏以流序遄邁,孝徽殿祥事,奄隔一宵,伏惟聖慕愴廓,益復如新,臣伏見月前賓對,大僚,以向來監試試官之不爲論劾,請諸臺臣竝施譴罷,至承允下,臣卽伊時憲長也,滿心惶恧,無地自容,噫,有國之設置言官,乃所以裁持風稜,糾察百僚,見其有可言者,則隨事臚列,陳章綴正,此其職也,而臣以無似,適叨宿趼,跧伏窮巷,連事違傲,此已是瘝隳之大者,而及其科榜一出,物議譁然,試取之紊亂,至徹宸聽,而臣未能博探衆論,先時彈劾,至於處分之下,又未及早辦一疏,以存臺體,聾聵巽劣,莫此爲甚,烏在其聖朝耳目之任乎?仗前斥馬,此無論已,臺上噤烏,臣實近之,古語云,言責者不得其言則去,言之而不見用者,以去爲義,而今臣則處可言之地,初無一言規警,褎然尸居,以臣較彼,人謂斯何?揆奏尙云厚恕,薄警未足蔽辜,曾未幾何,恩敍遽降,倖緣事會,雖蒙收錄,今若諉以經勘,冒入班行,恬不知愧,則臣身昌披,猶屬餘事,臺規緣臣而漸壞,朝綱由臣而不肅,此豈細故也哉?短章自列,仰瀆崇嚴,伏望聖慈,俯垂鑑諒,下臣司敗,亟施未盡勘之罪,以爲爲言官不職者戒焉,臣無任云云。答曰,省疏具悉。遂事不必如是爲引。
庚辰五月十一日辰時,上詣孝徽殿。朝上食親行入侍時,行都承旨閔泳商,行左承旨鄭泰好,行右承旨趙秉式,行左副承旨吳俊泳,行右副承旨朴容大,行同副承旨金奭鎭,記事官金復性,假注書白珍燮,記事官金定均·鄭寅興·閔丙奭,原任提學金輔鉉·鄭基世·金炳德,提學金炳始,原任直提學李載元·趙寧夏·李載冕·趙成夏·尹滋悳·南廷順,檢校直提學趙慶鎬·鄭範朝,直提學閔泳翊·李載兢,原任直閣閔泳穆·李承五,檢校直閣金永壽·李鎬翼·姜·尹用求·金興均·趙同熙,直閣洪英植,原任待敎李秉文·徐相翊·洪淳馨,檢校待敎金演壽·閔泳煥,待敎宋秉瑞,應敎李萬敎,副修撰李鍾弼,以次侍立,時至,通禮跪啓請外辦,上具布裹翼善冠·布袍·布裹烏犀帶·白皮靴,乘輿出待賢門,藥房提調金有淵,副提調閔泳商,進前奏曰,侵早勞動,聖體若何?上曰,一樣矣。由協陽門·建陽門·銅龍門·景化門,至崇化門外,通禮跪啓請降輿,上降輿步入齋殿,時至,通禮跪啓請出次,上改具練服,出齋殿,入孝徽殿東夾門,陞詣版位西向立,贊儀跪啓請俯伏哭,上俯伏哭,贊儀跪啓請正哭興四拜興平身,上止哭行四拜禮訖,贊儀導上詣尊所北向立,仍詣靈座前,泳商奉香,奭鎭奉爐,上三上香訖,泳商奉爵跪進,上受爵,以授奭鎭,奭鎭跪受,奠于靈座前,連獻三爵如儀訖,贊儀導上降復位,贊儀跪啓請俯伏哭,上俯伏哭,贊儀跪啓請止哭興四拜興平身,上止哭行四拜禮訖,贊儀跪啓請還齋殿,上還齋殿,諸臣以次退出。
庚辰五月十一日午時,上詣孝徽殿。晝茶禮親行入侍時,行都承旨閔泳商,行左承旨鄭泰好,行右承旨趙秉式,行左副承旨吳俊泳,行右副承旨朴容大,行同副承旨金奭鎭,記事官金復性,假注書白珍燮,記事官金定均·鄭寅興·閔丙奭,原任提學金輔鉉·鄭基世·金炳德,提學金炳始,原任直提學李載元·趙寧夏·李載冕·趙成夏·尹滋悳·南廷順,檢校直提學趙慶鎬·鄭範朝,直提學閔泳翊·李載兢,原任直閣閔泳穆·李承五,檢校直閣金永壽·李鎬翼·姜·尹用求·金興均·趙同熙,直閣洪英植,原任待敎李秉文·徐相翊·洪淳馨,檢校待敎金演壽·閔泳煥,待敎宋秉瑞,應敎李萬敎,副修撰李種弼,以次侍立,時至,通禮跪啓請出次,上具練服,出齋殿,入孝徽殿東夾門,陞詣版位,西向立,贊儀跪啓請俯伏哭,上俯伏哭,贊儀跪啓請止哭興四拜興平身,上止哭行四拜禮訖。贊儀導上詣尊所,北向立,泳商擧羃酌鬯訖,上仍詣靈座前,贊儀跪啓請跪,上跪,贊儀跪啓請三上香,泳商奉香奭鎭奉爐,上三上香,泳商奉爵跪進,上受爵以授奭鎭,奭鎭跪受,奠于靈座前,連獻三爵,如儀訖,上由殿東門出,降復位,贊儀跪啓請俯伏哭,上俯伏哭,贊儀跪啓請止哭興四拜興平身,上止哭行四拜禮訖。贊儀跪啓禮畢,上還入齋殿,諸臣以次退出。
庚辰五月十一日申時,上詣孝徽殿。夕上食親行入侍時,行都承旨閔泳商,行左承旨鄭泰好,行右承旨趙秉式,行左副承旨吳俟泳,行右副承旨朴容大,行同副承旨金奭鎭,記事官金復性,假注書白珍燮,記事官金定均·鄭寅興·閔丙奭,原任提學金輔鉉·鄭基世·金炳德,提學金炳始,原任直提學李載元·趙寧夏·李載冕·趙成夏·尹滋悳·南廷順,檢校直提學趙慶鎬·鄭範朝,直提學閔泳翊·李載兢,原任直閣閔泳穆·李承五,檢校直閣金永壽·李鎬翼·姜·尹用求·金興均·趙同熙,直閣洪英植,原任待敎李秉文·徐相翊·洪淳馨,檢校待敎金演壽·閔泳煥,待敎宋秉瑞,校理沈相學,副修撰李種弼,以次侍立,時至,通禮跪啓請出次,上具練服,出齋殿,入孝徽殿東夾門,陞詣版位,西向立,贊儀跪啓請俯伏哭,上俯伏哭,贊儀跪啓請止哭興四拜興平身,上止哭行四拜禮訖。贊儀導上詣尊所北向立,仍詣靈座前泳商奉香,奭鎭奉爐,上三上香訖,泳商奉爵跪進,上受爵,以授奭鎭,奭鎭跪受,奠于靈座前,連獻三爵,如儀訖,贊儀導上還復位,贊儀跪啓請俯伏哭,上俯伏哭,贊儀跪啓請止哭興四拜興平身,上止哭行四拜禮訖,贊儀跪啓請還齋殿,上還齋殿,諸臣以次退出。
上在昌德宮。停常參·經筵。
自人定至十三日開東,灑雨下雨,測雨器水深一分。
上詣孝徽殿,祥祭親行,還入齋室後,大殿·中宮殿,藥房口傳問安。答曰,罔極。內閣·政院·玉堂·朝廷百官單子問安。答曰,罔極。大王大妃殿·王大妃殿,藥房口傳問安。答曰,知道。內閣·政院·玉堂·朝廷百官單子問安。答曰,知道。世子宮,藥房口傳問安。答曰,知道。內閣·政院·玉堂·朝廷百官單子問安。答曰,知道。
還內後,藥房·內閣·政院·玉堂口傳問安。答曰,知道。
閔泳商啓曰,藥房提調·副提調,持粟米飮來待矣。傳曰,封入。
吳俊泳啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于趙秉式曰,守陵官留待。
傳于趙秉式曰,魂殿享官以下,山陵守侍陵官以下別單書入。
以魂殿享官以下,山陵守侍陵官以下別單,傳于趙秉式曰,享官行判敦寧尹宜善,永平君李景應,錦陵尉朴泳孝,各內下大豹皮一令賜給,判宗正卿李載元,內下豹皮一令賜給,行護軍洪承億,行同副承旨金奭鎭,各內下大鹿皮一令賜給,副護軍閔羲軾·尹用求·金興均,大司成李載純,竝加資,副護軍金德均,內下鹿皮一令賜給,宗戚執事行判敦寧尹宜善,永平君李景應,錦陵尉朴泳孝,完平君李昇應,判宗正卿李載元,上護軍金炳㴤·朴齊寅,行兵曹判書李載冕,咸鏡監司金炳地,大護軍金壽鉉,竝熟馬一匹賜給,行護軍韓應國·洪承億·朴齊寬,行同副承旨金奭鎭,行副提學李載完,宗正卿李載兢,副護軍李承純·閔羲軾·尹用求·金德均·金興均,前郡守韓應弼,大司成李載純,忠州牧使趙臣熙,竝半熟馬一匹賜給,洪州牧使金胤鉉,廣興令李承緯,恩津縣監李承紀,副司果李純翼·李憲夔,副司勇李載覲,前敎官金昇均,童蒙敎官南世祐,竝兒馬一匹賜給,副司勇李應宰·李寅稙·李完稙·南承祐·閔容國,參奉李洛應·李鼎漢,忠義李象翼·李慶和·金演植·沈宜奭,竝陞六,守陵官完平君李昇應,內廐馬鞍具一匹面給,外居奴婢六口,田五十結賜給,參奉李鍾翊·李徽鎭,忠義李俊儀,竝陞六,侍陵內侍李允亨,加資,內廐馬鞍具一匹面給,外居奴婢四口,田三十結賜給,進止差備金成根·宋啓英,各上絃弓一張賜給,奏時官權泰淵·朴永奎,竝令本衙門高品付料,其餘事知守僕·守僕·員役·奠禮·飯監·各色掌守護軍等,竝依判下施賞。
傳于趙秉式曰,魂殿都薛里劉應祿·金宜協,竝加資,薛里黃義吉·孫錫範,酒房金沃鎭·許峻,竝半熟馬一匹賜給,進止金時文·鄭玟誠·金弘淳·金浩純,竝兒馬一匹賜給。
傳于趙秉式曰,今番賞典中,一人雖兼數事,毋得疊授。
趙秉式啓曰,因禮曹草記,孝徽殿祥祭後,祔廟都監堂郞,令該曹差出事,允下矣。政官牌招開政,何如?傳曰,允。
注書金復性病,代以鄭承鉉爲假注書。
傳于趙秉式曰,發遣吏郞,諸執事淸齋與否,摘奸以來。
兵曹口傳政事,護軍金興均·尹用求,以上竝單付。
趙秉式,以吏曹言啓曰,新除授堤川縣監洪輔燮呈狀內,矣身身病沈重,萬無赴任之望云,其身病旣如是,則有難强令赴任,罷黜,何如?傳曰,允。
吳俊泳,以兵曹言啓曰,宣傳官白樂賢,五衛將李鍾禹·李會烈·兪宗煥·洪穎普·李炳夏·王殷疇,曹司五衛將鄭漢朝,忠壯衛將李忠呂,慶熙宮衛將李喜源·金基永,文臣兼宣傳官李容稙·洪承憲,俱以病難供職,呈狀乞遞,竝改差,何如?傳曰,允。
有政。吏批,判書沈舜澤進,參判李冕榮式暇,參議趙秉友牌招不進,行右承旨趙秉式進,以判府事金炳國爲祔廟都監都提調,提調四單,洪祐吉·金壽鉉·韓敦源·尹滋承,郞廳六單,柳承根·洪淳模·申觀朝·尹慶求·朴齊璟·南廷翊,以白義行爲軍資正,趙用夏爲遂安郡守,鄭在範爲堤川縣監,洪瓚爲機張縣監。
兵批,行判書李載冕進,參判兪晩源病,參議李寅晩入直,參知金載瓛病,行同副承旨金奭鎭進,以申樂熙爲宣傳官,李克烈爲內禁將,金致聖·申光復·文世德·朴鎭元·孫應吉·馬穆來爲五衛將,李鎬翼爲曹司衛將,金仁鎬爲忠壯將,李錫來·金齊弘爲慶熙將,金世熙爲訓鍊判官,洪靖謨·王謹鎬爲訓鍊主簿,金文鉉·姜友馨爲文兼,李尙鉉·李敎英爲武兼,吳晉泳爲黃海兵使,李敎弼爲忠淸水使,金漢哲爲助泥萬戶,訓鍊主簿加設單白南周,護軍李玄翼·李喬翼·閔羲軾,副護軍張德良·白樂賢·李敎復·李建儀·洪在豪,副司果李洛應·李鼎漢·李象翼·李慶和·金演植·沈宜奭·李鍾翊·李徽鎭·李俊儀·閔容國·李完稙,以上竝單付。
吏批,再政。以尹行駿爲永禧殿令,李洛應爲典設別提,兪果煥爲監察。
兵批,再政。以金應燮爲部將,金秉燮·鄭志植爲禁衛把摠,尹養桂爲右捕從事官,黃基明爲防踏僉使,同知單金致聖,僉知三單,申光復·文世德·朴鎭元,副護軍尹宜鉉。
吏批,三政。以金疇鉉爲戶曹佐郞,崔永五爲軍器主簿,兼保寧府使單李敎弼,副護軍閔羲軾·尹用求,大司成李載純,副護軍金興均,已上今加嘉善加資事,承傳。
兵批,三政。以邊得圭·具鍾書爲都摠經歷,張鳳鎭爲訓鍊僉正,李秉德爲訓鍊主簿,金永豐爲右捕從事官,同知單馬穆來,僉知二單,孫應吉·金仁鎬。
四政。以李敎性爲訓鍊僉正,崔炳善爲中樞都事,李敏集爲都摠都事,申政遠爲訓鍊判官,李圭卨爲摠戎把摠,同知單李錫來,僉知單李鎬翼。
五政。以李周永爲宣傳官,李圭遠爲訓鍊僉正,朴泰遠·柳翊衡爲訓鍊主簿,同知單金齊弘。
六政。以李起邦爲訓鍊判官,李嘉宇爲武兼,李奎一爲守門將。
七政。以石泰魯爲訓鍊主簿,柳鳳秀爲守門將。
八政。以李興權·李鍾謙爲武兼,副司果李應宰·李寅植·南承祐,以上竝單付。
以吏曹參議趙秉友牌不進罷職傳旨,傳于金奭鎭曰,只推。
金奭鎭,以都摠府言啓曰,今日入直內三廳武兼禁軍及軍兵等,當爲中日習射技放,而孝徽殿別茶禮親行相値,不得設行之意,敢啓。傳曰,知道。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
孝徽殿祥祭親行敎是時,亞獻官領議政李最應,終獻官行判敦寧尹宜善,贊禮禮曹判書尹滋承,典祀官奉常正韓兢烈,執禮宗簿正李輔榮,執尊應敎李萬敎,大祝直閣洪英植,祝史副司果洪承憲,齋郞檢閱閔丙奭,盥洗位禮曹正郞洪淳模,兵曹佐郞朴文彬,爵洗位禮曹佐郞李臣燁,兵曹佐郞蔡東夏,亞終獻盥洗位禮曹佐郞白時洽,贊者引儀李浩德·玄景運,謁者假引儀申鍾協,兼引儀任百夏,贊引·假引儀李應斗·鄭達容,祭監監察李會元·權仁國。
行護軍張錫龍疏曰,伏以居諸易邁,孝徽殿祥朞奄過,聖慕靡逮於穹壤,群情益愴於中外。仍伏念臣於春間,猥忝諫官之職,愚憃譾劣,恒切悚懼,早晩顚錯,臣固自知,迺者漢試出榜之後,階前萬里,飭敎截嚴,至有諸試官竄配之擧,而臣名旣在言官,不能彈覈,溺職之罪,僨事之責,在所難免,聖度天大,罰止薄罷,非罪伊榮,臣滿心惶蹙,尤無自容,蹜伏旅次,自訟愆尤而已。忽於祥朞將事之際,特下收敍入參之命,霜雪雨露,感激悚懍,分義所在,不暇言私,隨衆赴班,自顧負犯,有非平人比也。其何敢憑恃寵靈,只效趨走之恭,不思廉維之重哉?悉暴衷懇,仰瀆崇嚴,伏乞聖慈,治臣溺職之罪,仍命銓部,刊去臣諫長前望,以爲爲言官不言者戒焉。臣無任云云。答曰,省疏具悉。遂事不必如是爲引。
庚辰五月十二日子時,上詣孝徽殿。祥祭親行入侍時,行都承旨閔泳商,行左承旨鄭泰好,行右承旨趙秉式,行左副承旨吳俊泳,行右副承旨朴容大,行同副承旨金奭鎭,記事官金復性,假注書白珍燮,記事官金定均·鄭寅興·閔丙奭,原任提學鄭基世·金炳德,提學金炳始,原任直提學李載元·李㘾·趙寧夏·李載冕·趙成夏·尹滋悳·南廷順·韓敬源,檢校直提學趙慶鎬,原任直提學李鎬俊,檢校直提學鄭範朝,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽,原任直閣李承純·洪殷謨,檢校直閣李鎬翼·姜·尹用求,原任直閣金永哲,檢校直閣趙同熙,直閣洪英植,原任待敎李秉文·徐相翊·洪承億·洪淳馨·金奎軾,檢校待敎金演壽·閔泳煥,待敎宋秉瑞,校理沈相學,副修撰李種弼,以次侍立。時至,贊禮禮曹判書尹滋承,跪啓請出次。上具練服·杖,出齋殿。贊禮導上入孝徽殿東夾門,詣版位西向立。贊禮跪啓請俯伏哭。上俯伏哭。贊禮跪啓請止哭興四拜興平身。上止哭行四拜禮訖。贊禮導上權就齋殿。贊禮跪啓請易服。上易服。丑正一刻,贊禮跪啓請出次。上改具翼善冠·淺淡服·烏犀帶·黑皮靴以出。贊禮導上入就版位。贊禮跪啓請俯伏哭。上俯伏哭。贊禮跪啓請止哭興四拜興平身。上止哭行四拜禮訖。贊禮導上詣盥洗位。上盥洗訖。贊禮導上詣尊所北向立,執尊擧羃酌酒,贊禮導上詣神位前跪。泳商奉香。奭鎭奉爐。贊禮跪啓請三上香。上三上香。贊禮跪啓請執瓚灌地。泳商奉瓚跪進。上執瓚灌地訖,以瓚投泳商。泳商跪受,還置于尊所。贊禮跪啓請執幣獻幣。泳商奉幣篚跪進。上受幣,以授泳商。泳商跪受,奠于神位前。贊禮導上降復位,贊禮導上詣尊所,執尊擧羃酌醴齊,贊禮導上詣神位前,贊禮跪啓請執爵獻爵。泳商奉爵跪進。上受爵,以授奭鎭。奭鎭跪受,奠于神位前。贊禮跪啓請俯伏興少退跪。上少退跪。大祝直閣洪英植,讀祝文訖。贊禮跪啓請平身。上平身。贊禮導上降復位。亞獻官領議政李最應,終獻官南寧尉尹宜善,行禮如儀訖。贊禮跪啓請俯伏哭。上俯伏哭。贊禮跪啓止哭興四拜興平身。上止哭行四拜禮訖。贊禮導上詣望燎位。望燎訖,贊禮跪啓禮畢,贊禮導上還齋殿。仍傳曰,今日別茶禮,當自內親行矣。該房知悉。傳曰,侍衛軍兵,令各其營乾犒饋。少頃,命外辦。上出崇化門外。領府事李裕元,奉朝賀姜㳣,判府事韓啓源,領議政李最應,進前奏曰,日月迅駟,孝徽殿祥事奄過,慟廓聖慕,益復如新,大小群情,益切於戲,將事之餘,哀哭過制,臣等下情,益不勝憂慮,聖體,若何?上曰,孝徽殿祥事奄成,三年之制已過,罔極之痛,何以爲言乎?通禮跪啓請乘輿。上乘輿,由景化門·銅龍門·建陽門,至協陽門內。俊泳請出標信解嚴。上由待賢門還內。諸臣以次退出。
庚辰五月十二日午時,上詣孝徽殿。別茶禮親行入侍時,行都承旨閔泳商,行左承旨鄭泰好,行右承旨趙秉式,行左副承旨吳俊泳,行右副承旨朴容大,行同副承旨金奭鎭,記事官金復性,假注書白珍燮,記事官金定均·鄭寅興·閔丙奭,提學金炳始,檢校直提學趙慶鎬·鄭範朝,直提學閔泳翊·李載兢,檢校直閣金永壽·李鎬翼·姜·尹用求·金興均·趙同熙,直閣洪英植,檢校待敎金演壽·閔泳煥,待敎宋秉瑞,校理沈相學,副修撰李鍾弼,以次侍立。上御齋殿,傳曰,奉審閣臣入侍。奉審閣臣入侍時,行右承旨趙秉式,假注書白珍燮,記事官鄭寅興·閔丙奭,檢校直閣金興均,以次進伏訖。上曰,史官分左右。仍命奉審閣臣進前。興均進前奏曰,臣承命馳詣山陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉,仍詣睿陵,陵上奉審則安寧,碑閣·丁字閣奉審則無頉,還詣山陵,仍留監祭,將事安寧之意,敢達矣。上曰,諸陵陵上,俱爲太平,而碑閣·丁字閣,亦皆無頉乎?興均曰,果皆太平而無頉矣。上曰,昨日之雨,歷路則何如耶?興均曰,洽爲一犁矣。上命史官就座,仍命奉審閣臣先退,又命退承史,以次退立。傳曰,守陵官入侍。守陵官入侍時,行右承旨趙秉式,假注書白珍燮,記事官鄭寅興·閔丙奭·完平君李昇應,以次進伏訖。上曰,史官分左史。仍命守陵官進前。昇應進前伏。上曰,歲月如流,祥事奄過,冞切虛廓也。仍敎曰,無頉善留而入來耶?昇應曰,王靈攸曁,無頉安過,而還來矣。上曰,將事後,卽爲發行乎?昇應曰,將事後仍爲發行矣。上命史官就座,仍命守陵官先退,又命退承史,以次退立。時至,通禮跪啓請出次。上具翼善冠·淺淡服·烏犀帶·無皮靴,出齋殿,入孝徽殿東夾門,陞詣版位西向立。贊儀跪啓請俯伏哭。上俯伏哭。贊儀跪啓請止哭興四拜興平身。上止哭行四拜禮訖。贊儀導上詣尊所。泳商擧冪酌鬯訖。上仍詣靈座前,贊儀跪啓請跪。上跪。贊儀跪啓請三上香。泳商奉香。奭鎭奉爐。上三上香。泳商奉爵跪進。上受爵以授奭鎭。奭鎭跪受,奠于靈座前,連獻三爵,如儀訖。上由殿東門出,降復位。贊儀跪啓請俯伏哭。上俯伏哭。贊儀跪啓請止哭興四拜興平身。上止哭行四拜禮訖。贊儀跪啓禮畢。上還入齋殿。諸臣以次退出。
上在昌德宮。停常參·經筵。
孝徽殿祥祭翌日大殿,內閣·政院·玉堂口傳問安。答曰,知道。
大王大妃殿·王大妃殿·中宮殿·世子宮,藥房·內閣·政院·玉堂口傳問安。答曰,知道。
大殿·大王大妃殿·王大妃殿·中宮殿·世子宮,朝廷二品以上·六曹堂上單子問安。答曰,知道。
藥房提調金有淵,副提調閔泳商啓曰,日月如流,孝徽殿祥事奄過,伏惟孝思慨廊,益復靡逮。伏未審將事勞動之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
世子宮,口傳問安。答曰,知道。
朴容大啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于吳俊泳曰,傳香承旨,馳詣受香諸處,奉審摘奸以來。
朴容大啓曰,肅謝法意,何等審愼,而典設別提李洛應,昨日政除拜,而以孝徽殿入直肅單,今始來呈,事體所在,誠極未安,所當重勘,而本院請推之外,無他可施之罰,何以爲之?敢稟。傳曰,推考。
傳于朴容大曰,同副承旨許遞,前望單子入之。
承旨前望單子入之,張錫龍落點。
兵曹口傳政事,護軍單金奭鎭。
吳俊泳,以宗親府言啓曰,大司成李載純,今已陞資矣。宗正卿依例差下,令該曹下批,何如?傳曰,允。
又以弘文館言啓曰,上番校理臣沈相學,以御營廳從事官,今日軍布捧上時,晝仕出去之意,敢啓。傳曰,知道。
朴容大,以兵曹言啓曰,謹依口傳下敎,雇立別單書入之意,敢啓。傳曰,知道。
副校理李建昌疏曰,伏以臣叨靡館銜,閱月于玆矣。露章自列,未蒙恩諒,庚牌洊臨,日事違慢,坏戶泥首,惟威譴是俟,顧安有一分承膺之路,而孝徽殿大朞奄屆,趨赴班綴,分義之所不敢廢,咫尺淸禁,又不敢不冒昧出肅,而退歸私次,依舊是屛跡省愆,措躬無地而已。念臣直指之行,有百辜負,無一報塞,前疏之追提冒煩,已極惶懍,今何敢更申,而至若前忠淸監司趙秉式事,當初臚列,雖出於臣,究竟成案,有其時査啓在,擧世所共知,不可掩也。今其疏語,張皇屑越,掇拾零瑣之簿,雜陳鄙俚之談,自以爲分疏反詈之計,其所謂爵尊齒長者,固如是乎?第臣於是,竊有所撫膺痛悼,如不欲生者,彼果怒臣辱臣,則臣之一身,亦以足矣,而豈料其溯及於臣之先世,橫加誣衊,若是乎至㦧至悖哉?其曰,屢世血讎,必欲甘心者,果何所指的而發也?臣雖蒙昧,事關先故,豈其全無聞知,而臣家與彼,本無可血之讎,安有可甘之心?曾於臣祖判書臣是遠,京畿繡行,則有論列楊根郡守趙鎭剛一事,其時回啓,不過薄警而止,彼以其孫,雖或不悅於臣,至於血讎甘心之說,夫豈近似乎?若以此爲血讎,則彼自讎臣,非臣之讎彼也,讎人者甘心乎,讎於人者甘心乎?臣祖之論彼祖,執法焉而已,臣之於其孫,亦據實焉而已,則世濟之惡,卽彼自道,而臣家之前後持斧,特適然値之耳,彼乃憤恚撐中,叫嚷衝口,構捏疑眩,意在欺罔,其亦無嚴之甚矣。事屬臣身,則臣固不足言,辱及祖先,臣安得無辨也哉?噫,臣罪臣自知矣,以臣無狀,而旣致僨誤,緣臣不肖,而遭此誣辱,一則臣之罪也,二則臣之罪也。臣若以夤緣事會,遽然一肅,自爲進身之階,而不復知朝廷上廉隅之重,天地間羞恥之大,則其何以抗顔對人,而藉手事君乎?玆敢疾聲呼籲,仰瀆崇嚴,伏乞聖明,俯垂鑑諒,收臣官銜,永刊仕版,仍治臣負國忝先之罪,以昭法紀,以安私分焉。臣於危蹙之中,曷敢有贅陳,而區區芹曝之愚忱,惟願聖學之緝熙,大禹之惜分陰,成湯之又日新,何時不然,而廈氈淸晝,殿角薰風,經經緯史,沈潛玩繹,尤宜於此際,惟殿下懋哉懋哉。臣無任云云。省疏具悉。旣往之事,不必爲引,尾附事,當留念矣。
上在昌德宮。停常參·經筵。
朴容大啓曰,大司憲·執義·掌令二員,持平二員未差,監察茶時之意,敢啓。傳曰,知道。
吳俊泳啓曰,明日景慕宮夏享大祭齋戒相値,視事頉稟之意,敢啓。傳曰,知道。
又啓曰,行同副承旨張錫龍,今日不爲仕進,卽爲牌招,何如?傳曰,允。
傳于吳俊泳曰,傳香承旨,馳詣宗廟·景慕宮,奉審摘奸以來。
傳于張錫龍曰,副提學有闕之代,前望單子入之。
副提學前望單子入之,李承五落點。
張錫龍啓曰,館錄爲之事,命下矣。新除授行副提學李承五,卽爲牌招,何如?傳曰,允。
兵曹,今五月十九日,王大妃殿寶齡五旬慶科庭試武科,春塘臺親臨殿試敎是時,直赴殿試人規矩,鐵箭三矢,一百十步一矢,柳葉箭五矢,一百二十步一巡二中,講書粗以上,三技取一技落點。
兵曹,今五月十九日,大王大妃殿寶齡五旬,慶科庭試·武科春塘臺親臨殿試敎是時,原榜人及直赴會試人,規矩鐵箭三矢,一百十步一矢,片箭三矢,一百二十步一巡一中,貫革五矢,一百二十步一巡三中,柳葉箭五矢,一百二十步一巡二中,講書粗以上,五技取三技落點。
吳俊泳啓曰,今日齋宿,承旨當爲備員,行都承旨閔泳商,行左承旨鄭泰好,行右承旨趙秉式,竝所當牌招,而拘於廳規,不得請牌,何以爲之?敢稟。傳曰,牌招。
傳于張錫龍曰,出宮門路,以協陽門爲之。
傳于張錫龍曰,發遣吏郞,諸執事淸齋與否,摘奸以來。
閔泳商啓曰,今日孝徽殿望祭親行時,承旨當爲備員,行右承旨趙秉式,疏批已下,卽爲牌招,何如?傳曰,允。
閔泳商,以議政府言啓曰,黃海兵使金箕弘,在任卒逝矣。返柩時擔軍,依例題給之意,分付所經各道,何如?傳曰,允。
又以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,校理沈相學差祭,上番闕直,事甚未安。李在淳有拘忌,應敎李萬敎,副應敎柳,副校理李建昌·洪鍾永,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎李萬敎,副應敎柳,副校理李建昌·洪鍾永,有身病,校理沈相學差祭,李在淳有拘忌,修撰朴齊晠·洪鍾運,副修撰金文濟,竝卽牌招,推移姑陞入直,何如?傳曰,允。
又以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
吳俊泳,以兵曹言啓曰,禁軍祿試射時,片箭沒技人,別單書入之意,敢啓。傳曰,知道。
又以訓鍊都監言啓曰,本局從事官洪鍾永,身病猝重,勢難察任,改差,何如?傳曰,允。
又以訓鍊都監言啓曰,本局哨官韓興斗,身病猝重,勢難察任,改差,何如?傳曰,允。
又以禁衛營言啓曰,本營哨官朴有鎭,身病猝重,勢難察任,改差,何如?傳曰,允。
行右承旨趙秉式疏曰,伏以居諸變嬗,孝徽殿祥事奄過,伏惟聖慕如新,益復靡逮,仍伏念臣遭構虛之言,冒難洗之辱,旣未剚腹而自暴,尙忍靦面而苟活,吁乃懦且頑矣。一疏哀籲,誠未孚格,溫批隆摯,因罪媒榮,尋又致身禁闥,飭臣申謝,臣迫於嚴命,不遑他顧,感恩怵義,冒昧承膺,際因事會,夙夜伊公,惶汗浹背,食息靡措。卽伏見副校理李建昌疏本,則語意非常,把持無餘,今又潛弩繼發,駭浪未息,惟當縮伏而自靖,更何必呼號而强辨乎哉?彼以屢世血讎,有若矇無指的者然,是誠何說也?彼家之甘心臣家,厥惟久矣,則的有擧世之所稔諒,雖欲眩亂,源委其可得也。臣之前疏,只陳事實而已,無容他纖芥增衍,竟乃逢彼之怒,詬罵層加,其所謂讎人讎於人,不待更辨,自有公言,臣雖無似,焉敢誣也?臣聞事君則無隱爲大,居官則不能者止,臣自犯僨誤之罪,又遭汚衊之辱,今雖雨露滋濡,藪海包涵,謂垢可蕩,謂汚可納,其奈拂拭雖加,而彌見其不潔,湔滌雖勤,而無望其淨盡,何哉?士大夫立身揚名,奚但爲榮其身而止哉?將欲以酬上知也,繩先武也。今臣一擧而敗之,衆惡都聚,辱君命矣,墜家聲矣,汚穢其身矣,俯仰千古,此何人斯?顧臣早失怙恃,終鮮兄弟,卽一天下之窮民也。式克至于今日者,惟王靈是賴是依,自抵獲罪于天,無所於歸,天廣而無以自覆,地厚而無以自載,蹈陸土而有沈淪之憂,遠巖墻而有鎭壓之患,可謂情則戚矣,勢亦窘矣,遭罹如臣,曾所罕有,蒙被如臣,曾所罕聞,今則逖違之餘,昵近耿光,願可以畢矣,坎壈之跡,復置袵席,分可以安矣。此生此外,其無更求,則雖今日退塡邱壑,夫復何恨,而回首象魏,殆同迷子之離違慈父,退伏私次,涕淚交逬,繞璧明發,不避煩複,冒陳情實,仰瀆崇嚴,伏乞聖明,俯垂矜諒,鐫臣職名,許臣屛退,仍勘臣負國忝先之罪,不勝大願。臣無任云云。答曰,省疏具悉。不必如是,卿其勿辭行公。
行副提學李載完疏曰,伏以流光莫淹,孝徽殿祥事奄過,伏惟聖慕慨廓,益復靡逮,不勝區區伏慮之至。仍伏念臣於見帶灜銜,旣陳辭疏,未蒙允兪,黽勉出膺,粗伸叩謝之忱矣。第今館選之成命,已有日,而臣叔父,見居三事,當錄都堂,則叔侄之竝主一圈,不但公格之甚拘艱,抑亦私分之所不敢自安也。玆敢不避煩猥,短章呼籲,伏乞聖明,亟許鐫免俾公私耦幸焉。臣無任云云。答曰,省疏具悉。所請依施。
行大司成李載純疏曰,伏以居諸迅駛,禮制有限,孝徽殿祥事奄過,伏惟聖慕慨廓,靡所止屆,小大群情,曷任區區仰慮之至?臣於是際,以賤名之忝列享官,伏奉別單判下,授臣爲嘉善大夫者,嗚呼,饋奠奔趨,是臣職分攸宜,有何勞勩可記,混被此異數也,感涕自零,惶汗又浹,實莫省措躬之所也。伏念臣頃叨國子長恩除,猥控辭疏,雖未蒙鐫斥,臣之顓蒙無肖之實,庶或有見槪於聖衷,臣安敢更事張皇,而今於寵靈之下,不衷過福之懼,豈特倍蓰?夫亞卿,峻秩也,自非才德聞望,爲世所推者,莫宜居之,蓋以貯望於六官之貳,將爲需用於九卿之列,使之裨贊聲明,則車服之爲熙朝所重,不其然乎?竊伏覩我殿下,以則哲之明,愼惜官方,雖微末庶寮,必量才而處之,未始有苟授而冒膺者,今此格外殊典,或因一時示意之曠絶,不問人器踐歷之何如,至及於臣身也歟?人臣所以藉手事君,廉防爲大,臣雖愚鹵,寧敢以門戶之焜耀,親心之怡悅,只知爲至榮大幸,而不念貽累於聖簡乎?左右參倚,趨膺無路,玆敢略暴衷懇,仰瀆崇嚴,伏望聖慈,俯垂鑑諒,亟收臣新授資級,俾公器無䙝,私分獲安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
夜自一更至三更,月食。
上詣孝徽殿。入齋室後,藥房·內閣·政院·玉堂口傳問安。答曰,知道。大殿·中宮殿,藥房口傳問安。答曰,罔極。內閣·政院·玉堂·朝廷二品以上單子問安。答曰,罔極。大王大妃殿·王大妃殿·世子宮,藥房口傳問安。答曰,知道。內閣·政院·玉堂·朝廷二品以上單子問安。答曰,知道。
還內後,藥房·內閣·政院·玉堂口傳問安。答曰,知道。
藥房提調金有淵,副提調閔泳商啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
傳于趙秉式曰,今日別茶禮,當自內親行矣。該房知悉。
趙秉式啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
朴容大啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,泰安都護府使李奎璿下直,長弓一張,片箭一部,筒兒一箇賜給。
傳于趙秉式曰,傳香承旨,馳詣景慕宮,奉審摘奸以來。
趙秉式啓曰,今日別茶禮親行時,承旨當爲備員,而行左承旨鄭泰好,呈辭在外,何以爲之?敢稟。許遞,前望單子入之。
承旨前望單子入之,李淳翼落點。
趙秉式啓曰,行副提學李承五牌不進,推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,行副提學李承五牌不進,推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,卽者副修撰李種弼,以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
傳于趙秉式曰,政官牌招開政。
傳于張錫龍曰,在外戶曹參判許遞,今日政差出。
傳于張錫龍曰,工曹參判許遞,今日政差出。
傳于朴容大曰,判尹外,京兆堂上竝許遞,今日政差出。
傳于張錫龍曰,呈告禮曹參議〈許遞〉,今日政差出。
張錫龍,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書沈舜澤牌不進,參判李冕榮進。參議趙秉友牌不進,行右副承旨朴容大進,啓曰,判書沈舜澤,參議趙秉友,竝牌招不進,小臣獨政未安,何以爲之?敢稟。傳曰,仍爲之。以尹用求爲戶曹參判,金興均爲工曹參判,朴履道爲左尹,閔羲軾爲右尹,李應辰爲禮曹參議,宗正卿單李載純,幼學安允淳,今超通政,侍從臣前掌令安念信父,年七十三,依法典加資事,承傳。
兵批,行判書李載冕病,參判兪晩源病,參議李寅冕病,參知金載瓛進,行同副承旨張錫龍進。護軍鄭泰好·南一祐·曺殷承·南鎬元·申檀,副護軍趙秉鎬·安允淳,以上竝單付。
以吏曹參議趙秉友牌不進罷職傳旨,傳于張錫龍曰,只推。
張錫龍,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以議政府言啓曰,濬川今旣竣役,而城外疏洩處,各營將臣,不可不躬審,使之從便往來,何如?傳曰,允。
又以禮曹言啓曰,來七月初六日哲仁王后祔太廟,卽日進箋陳賀時,大殿·大王大妃殿·王大妃殿·中宮殿·世子宮,方物物膳,依例封進事,知委京外,何如?傳曰,置之。
又以禮曹言啓曰,來七月初六日宗廟秋享大祭,兼行祔太廟,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,禫後自上所御衮龍袍·冕服·絳紗袍,依前例,令尙衣院預爲織造,輦輿·繖扇儀仗等物,亦令各該司預造之意,分付,何如?傳曰,允。
又以禮曹言啓曰,今此祔太廟親臨磨鍊,而謹考謄錄,則誓戒若在禫祭前,則亞獻官以下行禮矣。今番誓戒,亦在禫事前,依前例亞獻官以下進參事,磨鍊擧行,何如?傳曰,允。
又以禮曹言啓曰,三名日及各殿誕日陳賀時,王世子當有進箋致詞表裏之禮,而冠禮前,則依前例權停,自內只進表裏事,已爲啓下矣。今此哲仁王后祔太廟後陳賀時,亦依此磨鍊以啓。傳曰,知道。
又以弘文館言啓曰,副修撰李種弼,陳疏徑出,上番闕直,事甚未安。副應敎柳差祭,校理李在淳,有拘忌,應敎李萬敎,校理沈相學,副校理李建昌·洪鍾永,竝卽牌招,推移入直,何如?傳曰,允。
朴容大,以兵曹言啓曰,新除授黃海兵使吳晉泳,以其本生母,年今爲八十一歲,法不當遠離赴任,戶奴呈狀乞遞矣。邊帥之親年七十五歲以上者,許遞其任,載在法典,改差,何如?傳曰,將老赴任。
又以都摠府言啓曰,今日入直內三廳武兼禁軍及軍兵等,當爲中日習射技放,而月食齋戒相値,不得設行之意,敢啓。傳曰,知道。
孝徽殿望祭親行敎是時,亞獻官永平君李景應,終獻官判宗正卿李載元,贊禮禮曹判書尹滋承,典祀官奉常正韓兢烈,執禮副司果朴寅壽,執尊右通禮趙性鶴,大祝兵曹正郞李友會,祝史修撰洪鍾運,齋郞檢閱鄭寅興,盥洗位兵曹正郞趙圭錫,爵洗位禮曹佐郞李臣燁,亞終獻盥洗位兵曹佐郞朴文彬,贊者引儀李浩德·玄景運,謁者兼引儀李時庠·李應達,贊引假引儀崔光在,兼引儀安東鍊,祭監監察李會元·權仁國。
行護軍尹用求疏曰,伏以流光莫淹,孝徽殿祥事奄畢,仰惟聖慕,益復如新,小大群情,廓然靡屆,卽伏見別單判下者,以臣名猥廁享官之列,輥被加級之典,進臣爲嘉善大夫,臣奉誥惝恍,駭汗浹背,莫省所以自措也。臣不敢遠引學政古事,妄效崇讓,有若以是自居,而顧其階,則進賢而命德者也。稽之望實俱優,詢之衆論咸推,然後始可議到,安有如臣顓駭,裒然加之,不少難愼也哉?第臣策名,纔十稔耳,邇來驟攬,殆遍華膴,每自循省,惶恧交積,今日所推遷者,尤與具庶流品,逈有異焉,則名器一䙝,玷累之辜,有不可蔽也。藉曰朝晡侍典,劣有自效,臣之職次供奉,不能盡職矣,藉曰時節陪享,或有可紀,臣之班綴趨走,亦所循分矣。於玆數者,旣無自效,又無可紀,而今乃以眇少蔑識,遽責以長人成德之事,則其在器使量授之義,果何如哉?臣之父蚤夜授臣者,惟是謹愼恬約,而馳躐雲衢,至此之極,臣父一倍憂臣,以榮爲懼,臣之從仕,本以爲親悅也,而今反貽憂,此臣所以揆公揣私,歷日兢怵,不敢冒進者也。伏乞聖慈,念恩典之攸重,察微諒之非飾,將臣新授資級,劃賜收還,不勝幸甚。臣無任云云。答曰,省疏具悉。卿其勿辭行公。
行護軍金興均疏曰,伏以日月流邁,孝徽殿祥事奄過,仰惟聖慕慨廓,益復如新,仍伏念臣以近屬,猥忝享官之末,哀遑奔走,粗伸著存之誠,禮制有限,萬事倐焉,邃古,命頑木石,忍至今日,惟有滿腔冤恨,徹彼穹壤,際伏見別單下者,進臣嘉善大夫階,臣誠惝怳震剝,拚恩誥抑塞,益不覺聲淚之交逬也。噫,終事之地,是臣自效之所,則周旋乎罇俎之側,興頫於薦祼之列,卽不過分內之事,而反要格外之恩,因哀媒榮,雖屬私分之慙慟,罔功徼賞,實關廉防之虧損,至若人與職之稱不稱,有未暇費辭崇飾,而如臣蒙駭,偏被我聖上前後陶甄之澤,歷颺華貫,罔非濫竽,每自循省,惶汗浹背,尙有何孟晉之妄希,而今又加之不衷之服,此正詩人所以刺梁鵜也。今若寵靈之徒憑,欲效趨走之爲恭,負乘寇至,何恤臣身之災,在熙朝德懋官功懋賞之政,或恐爲累,左揣右量,承膺無路,玆暴情實,仰瀆崇嚴。伏乞聖慈,曲加憫憐,亟收臣新授資級,俾公器無䙝,私分獲安,千萬幸甚。臣無任云云。答曰,省疏具悉。卿其勿辭行公。
副修撰李種弼疏曰,伏以臣持被之中,卽接家信,則臣母素患痰癖之症,迨此換節之時,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
庚辰五月十五日子時,上詣孝徽殿。望祭親行入侍時,行都承旨閔泳商,行左承旨趙秉式,行右承旨吳俊泳,行右副承旨朴容大,行同副承旨張錫龍,假注書白珍燮·鄭承鉉,記事官鄭寅興·閔丙奭,提學金炳始,原任直提學李載元·趙寧夏·李載冕·尹滋悳·南廷順·韓敬源·李鎬俊,檢校直提學鄭範朝,直提學閔泳翊,原任直閣李淳翼·李承五,檢校直閣金永壽,原任直閣李承純·洪殷謨,檢校直閣李鎬翼·趙同熙,直閣洪英植,原任待敎李秉文·徐相翊·洪承億·金奎軾,檢校待敎金演壽·閔泳煥,待敎宋秉瑞,修撰洪鍾運,副修撰李種弼,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,出待賢門,藥房提調金有淵,副提調閔泳商,進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外。通禮跪啓請降輿,上降輿,入齋殿。時至,通禮跪啓請出次,上出次,贊禮導上入孝徽殿東夾門,陞詣版位西向立。贊禮跪啓請俯伏哭,上俯伏哭。贊禮跪啓請止哭興四拜興平身,上止哭興四拜興平身,贊禮導上詣尊所北向立,泳商擧羃酌鬯。贊禮導上詣靈座前,贊禮跪啓請跪,上跪。贊禮跪啓請三上香,泳商奉香,錫龍奉爐,上三上香訖。泳商奉爵跪進,上受爵,以授錫龍,錫龍跪受,奠于靈座前。贊禮跪啓請俯伏興少退跪,上俯伏興少退跪,大祝兵曹正郞李友會,讀祝訖。贊禮跪啓請還復位,上還復位,亞獻官永平君李景應,終獻官判宗正卿李載元,行禮如儀訖。贊禮跪啓請俯伏哭,上俯伏哭。贊禮跪啓請止哭興四拜興平身,上止哭行四拜禮訖。贊禮導上詣望燎位,望燎訖,贊禮跪啓禮畢。贊禮導上還入齋殿,傳曰,今日別茶禮,當自內親行矣。該房知悉。少頃,命外辦,上出崇化門外。領議政李最應,進前奏曰,侵曉勞動,聖體,若何?上曰,一樣矣。贊禮跪啓請乘輿,上乘輿,由景化門·銅龍門·建陽門,至協陽門內。俊泳請出標信解嚴,上由待賢門還內。諸臣以次退出。
庚辰五月十五日巽時,上詣孝徽殿。別茶禮親行入侍時,行都承旨閔泳商,行左承旨趙秉式,行右承旨吳俊泳,行右副承旨朴容大,行同副承旨張錫龍,假注書白珍燮·鄭承鉉,記事官鄭寅興·閔丙奭,提學金炳始,原任直提學李載元·趙寧夏·李載冕·尹滋悳·南廷順·韓敬源·李鎬俊,檢校直提學鄭範朝,直提學閔泳翊,原任直閣李淳翼·李承五,檢校直閣金永壽,原任直閣李承純·洪殷謨,檢校直閣李鎬翼·趙同熙,直閣洪英植,原任待敎李秉文·徐相翊·洪承億·金奎軾,檢校待敎金演壽·閔泳煥,待敎宋秉瑞,修撰洪鍾運,以次侍立。時至,上具翼善冠·淺淡服·烏犀帶·黑皮靴,出待賢門。藥房提調金有淵,副提調閔泳商進前奏曰,勞動旣多,聖體,若何?上曰,一樣矣。由協陽門·建陽門·銅龍門·景化門,至崇化門外。通禮跪啓請降輿,上降輿,入齋殿。時至,通禮跪啓請出次,上出齋殿,贊儀導上入孝徽殿東夾門,陞詣版位西向立。贊儀跪啓請俯伏哭,上俯伏哭。贊儀跪啓請心哭興四拜興平身,上止哭行四拜禮訖,贊儀導上詣尊所北向立。泳商擧羃酌鬯。贊儀導上詣靈座前,贊儀跪啓請跪,上跪,贊儀跪啓請三上香。泳商奉香,錫龍奉爐,上三上香,泳商奉爵跪進,上受爵,以授錫龍,錫龍跪受,尊于靈座前,連獻三爵,如儀訖,上由東夾門。贊儀跪啓還復位,上由東夾門,還復位。贊儀跪啓請俯伏哭,上俯伏哭。贊儀跪啓請止哭興四拜興平身,上止哭興四拜禮訖,贊儀跪啓禮畢,贊儀導上還入齋殿。少頃,命外辨。上出崇化門外。通禮跪啓請乘輿,上乘輿,由景化門·銅龍門·建陽門,入協陽門內。俊泳請出標信解嚴,上由待賢門還內。諸臣以次退出。
上在昌德宮。停常參·經筵。
張錫龍啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
以兪鎭弼爲假注書。
張錫龍啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
又啓曰,行副提學李承五,再牌不進,推考傳旨,今方捧入,而館錄命下之後,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,牌招。
又啓曰,別付料兵房來言,西北別付料親臨試射,每年春季朔初一日取稟事,曾有定式矣。今春季朔親臨試射,以何日爲之乎?敢稟。傳曰,明日春塘臺爲之,一內禁軍試射,一體待令。
以司謁口傳下敎曰,明日西北別付料試射時雲寶劍置之,侍衛入直磨鍊。
張錫龍啓曰,卽者兵曹郞廳來言,明日親臨春塘臺·西北別付料試射時別,侍衛不可不備,而行判書李載冕先詣迎接信地,不得擧行云,何以爲之?敢稟。傳曰,次堂擧行。
又啓曰,吏曹郞廳來言,堤川縣監鄭在範兩司,當爲署經而前望未下,不得署經云,何以爲之?敢稟。傳曰,除署經。
傳于張錫龍曰,明日出宮門路,以協陽門爲之。
張錫龍啓曰,行都承旨閔泳商,行左承旨趙秉式,行左副承旨李淳翼,不爲仕進,行右承旨吳俊泳式暇,行右副承旨朴容大,式暇出去,院中只有臣一人,伴直無人,行左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行左副承旨李淳翼,承牌來詣朝房,有身病,不得肅謝,伴直無人,行左承旨趙秉式,所當牌招,而拘於廳規,不得請牌,何以爲之?敢稟。傳曰,牌招。
以司謁申在默手本,別監李喜柱誤打罷漏,爲先除下,罪狀令攸司科治事,傳于張錫龍曰,該別監,令訓局,決棍五度懲勵,軍士亦令訓局,次棍放送,司謁與行首別監,令攸司科治。
張錫龍,以弘文館言啓曰,上番闕直,事甚未安。應敎李萬敎,校理沈相學,副校理李建昌·洪鍾永,有身病,副應敎柳,修撰朴齊晠差祭,校理李在淳,有拘忌,副修撰李種弼,陳疏受由,金文濟,卽爲牌招,姑陞入直,何如?傳曰,允。
又以禮曹言啓曰,哲仁王后祔太廟陳賀時,方物物膳封進事草記,傳曰,置之事,命下矣。在前陳賀各道方物物膳置之之時,各殿進獻議政府六曹物膳及京廳方物·京畿物膳,則例爲封進,今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
又以祔廟都監都提調意啓曰,今此祔廟敎是時,宗廟當室·龕室·神榻·冊欌·寶欌·祭器·床卓,孝徽殿祭器仍用,與新造者,當爲奉審擧行矣。臣與都監堂郞,進詣宗廟·孝徽殿,奉審吉日,令禮曹從速推擇,何如?傳曰,允。
又以祔廟都監都提調意啓曰,本都監都廳郞廳二望,別單書入之意,敢啓。傳曰,知道。
又以祔廟都監都提調意啓曰,本都監監造官三望,別單書入之意,敢啓。傳曰,知道。
又以祔廟都監都提調意啓曰,本都監各房郞廳,監造官分房,別單書入之意,敢啓。傳曰,知道。
又以祔廟都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。
祔廟都監都廳二單,黃耆淵·朴齊晠,監造官三單,崔在鶴·白東學·許煜。
又以兵曹言啓曰,今五月十七日武臣堂上朔試射試官望,纔已受點,而春塘臺親臨西北別付料軍官試射相値,不得爲之之意,敢啓。傳曰,知道。
右尹閔羲軾疏曰,伏以日月迅邁,孝徽殿祥事奄過,伏惟聖慕,益復如新,中外臣民,霣廓靡逮,仍伏見別單判付下者,以臣猥側享官之列,進加一階,爲嘉善大夫,繼以有右尹除旨,臣聞命震駴,惶隕感激,誠不知措躬之所也。竊念爵賞,聖王所以進賢命德,礪世磨鈍之具也。必須賞當其勞,爵稱其器,然後上無濫恩之䙝,下免冒受之譏,而矧玆卿月,階參二品,位亞八座,材器不稱,望實匪優,則固不可以擬議,而如臣愚鈍空疎,無所肖似,豈可以冒廁於其間哉?臣今不揣本末,猥膺是誥,則不惟玷名器之重,其將累則哲之明,豈不愧恧而悚蹙也哉?苟以執事周旋,陪享駿奔,謂有臣微效,則只不過隨行於班列,卽是臣庶之常分,有何足紀有,而乃以至重之恩典,遽及臣身,因哀媒榮,逈踰常格,器使乖當,恩賞濫施,此臣所以戒深於負乘,義切於循墻也。玆敢略暴肝膈之忱,仰瀆崇嚴之聽,伏乞聖明,俯垂鑑諒,還收臣新除資秩,使公器重而微分安焉。不勝大願,臣無任云云。答曰,省疏具悉。卿其勿辭行公。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
吳俊泳啓曰,明日常參·經筵,取稟。傳曰,停。
又啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
朴容大啓曰,大司憲·執義·掌令二員,持平二員未差,監察茶時之意,敢啓。傳曰,知道。
閔泳商啓曰,行左副承旨李淳翼,今日不爲仕進,卽爲牌招,何如?傳曰,允。
又啓曰,行副提學李承五,牌不進,推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,今日殿座,承旨當爲備員,而行左副承旨李淳翼,承牌來詣朝房,有身病,不得肅謝,何以爲之?敢稟。傳曰,許遞,前望單子入之。
承旨前望單子入之,朴瑄壽落點。
朴容大啓曰,行同副承旨朴瑄壽,時在廣州地,斯速乘馹上來事,下諭,何如?傳曰,許遞,前望單子入之。
傳于朴容大曰,營建所工募,令營建所乾犒饋。
傳于吳俊泳曰,都承旨·左承旨竝許遞,前望單子入之。
承旨前望單子入之,李載完·李容直·尹榮信落點。
傳于朴容大曰,還內時,植炬甚爲稀疎,極爲駭歎,當該進排官,令該府拿問嚴勘。
吳俊泳,以弘文館言啓曰,上番闕直,事甚未安。校理李在淳,有拘忌,應敎李萬敎,副應敎柳,校理沈相學,副校理李建昌·洪鍾永,竝卽牌招,推移入直,何如?傳曰,允。
又以弘文館言啓曰,應敎李萬敎,副應敎柳,校理沈相學,副校理李建昌·洪鍾永,有身病,校理李在淳,有拘忌,副修撰李種弼,陳疏受由,修撰朴齊晠,副修撰金文濟,竝卽牌招,推移姑陞入直,何如?傳曰,允。
又以禮曹言啓曰,卽接社稷署所報,則今此慶科庭試試取時,本署官員,俱爲觀光云矣。依定式本曹佐郞白時洽,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則今此慶科庭試試取時,本宮官員,俱爲觀光云矣。依定式假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以承文院言啓曰,月食已過,回咨依例撰出,付撥下送灣府,傳給鳳城,轉致北京之地,何如?傳曰,允。
朴容大,以兵曹言啓曰,今此一內禁軍試射時入格人,別單書入之意,敢啓。傳曰,知道。
又以兵曹言啓曰,謹依下敎,侍衛與迎接軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與迎接將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與迎接軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛與迎接本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳迎接軍兵等處,乾犒饋分給之意,敢啓。傳曰,知道。
又以營建所提調意啓曰,工募乾犒饋事,命下矣。工匠七百十三名,每名錢一錢,擔軍·募軍七百二十名,每名錢五分,合錢一百七兩三錢分給之意,敢啓。傳曰,知道。
庚辰五月十七日辰時,上詣春塘臺。西北別付料,一內禁軍親臨試射入侍時,行都承旨閔泳商,行左承旨趙秉式,行右承旨吳俊泳,行左副承旨朴容大,行右副承旨張錫龍,假注書鄭承鉉·兪鎭弼,記事官鄭寅興·閔丙奭,提學金炳始,檢校直提學趙慶鎬·鄭範朝,直提學閔泳翊,檢校直閣金永壽·李鎬翼·趙同熙,直閣洪英植,檢校待敎金演壽·閔泳煥,待敎宋秉瑞,修撰洪鍾運,以次侍立。時至,通禮跪啓請外辦。上具黑笠淺淡天翼,乘座馬,出待賢門。藥房提調金有淵,副提調閔泳商,進前奏曰,侵早勞動,聖體,若何?上曰,一樣矣。由協陽門·建陽門·銅龍門,出明光門。兵曹參判兪晩源跪請駐蹕,宣傳官啓稟放起火三枝,旗幟三行分立,鳴金二下,鑼鼓,出靑陽門外。兵曹參判兪晩源跪請駐蹕,宣傳官啓稟鳴金三下,鑼鼓止。又跪稟迎接營放信砲,吹天鵝聲,各營一體吶喊,共三次止。又跪稟鳴金二下,鑼鼓。泳商奏曰,今日出宮時,座馬待令,不善擧行,揆以事體,萬萬駭然,當該司僕寺官員,所當重勘,而本院請推之外,無他可施之罰,何以爲之乎?上曰,事過後拿處,可也。出榻敎上至將臺近處,宣傳官跪稟鳴金三下,鑼鼓止,旗幟分立左右。通禮跪啓請降馬陞壇。上降馬陞壇。宣傳官跪稟禁喧,宣傳官許璡進前奏曰,都監中軍申桓,迎接時擅離信地,記過,何如?上曰,記過,可也。宣傳官跪稟鳴金二下,鑼鼓,黃門旗手,叉捍作門,宣傳官跪稟鳴金三下鑼鼓止。兵曹判書李載冕,都統使李景夏,行參現禮,宣傳官·別軍職,以次參現,各班叩頭訖。宣傳官,以兵判·都統使監試次,仍留壇上之意,入稟。又跪稟兵判·都統使陞壇號令。又跪稟鳴金二下,鑼鼓。載冕跪稟開門牢子大喝三聲,牢子一名進跪,大呼開門,旗手應聲麾旗退,宣傳官跪稟鳴金三下,鑼鼓止。載冕跪稟陞旗,宣傳官跪稟陞旗號令。載冕跪稟肅靜。宣傳官跪稟肅靜號令,放信砲三聲,立肅靜牌。訓鍊大將趙寧夏,禁衛大將申正熙,御營大將閔謙鎬,摠戎使趙羲復,行參現禮,武衛別將徐相岳,禁軍別將尹喜秀,行參現禮,武衛從事官金晢根,都監從事官姜友馨,禁衛從事官趙文奎,御營從事官具達祖,行參現禮,都監中軍申桓,禁衛中軍李玄瑞,御營中軍鄭雲翼,摠戎中軍李長會,行參現禮。宣傳官許璡進前奏曰,摠戎中軍李長會,軍禮時按弓行禮,記過,何如?上曰,記過,可也。各營中軍以下,還信地後,宣傳官,以各營大將監試次,仍留壇上之意入稟。俊泳跪稟宰樞執鼓。載冕稟聚官軍。宣傳官跪稟聚官軍號令,放信砲一聲,吹哱囉,蛟龍旗下,立招搖旗,別將立認旗應之,放信砲一聲,別將以下來會。上曰,別將以下單旗來會也。仍敎曰,北邊騎將,擁隷甚多,別將以下竝記過,信箭拔入也。宣傳官下去,拔信箭以入,宣傳官跪稟禁軍別將尹喜秀,別付料兵房李奎鶴,一內假將李鼎鉉,額外將李容觀,兼假將李能允,竝記過號令。又跪稟下馬號令,鑼一鳴鳴金一下,官軍下馬,鑼再鳴鳴金二下,皆坐息,五方招搖旗俱偃。宣傳官跪稟上馬號令,官軍上馬後,宣傳官跪稟回信地,鑼鼓,別將以下回信地。又跪稟鑼鼓止。又跪稟下馬號令,官軍下馬。上曰,宣傳官許璡,擧行失儀,記過也。宣傳官跪稟記過號令。又跪稟軍兵食代號令。上曰,試射開場,俊泳跪稟貫革尺量,何以爲之乎?上曰,貫革尺量置之。仍敎曰,禁軍試射,中日閣分試。載冕進前奏曰,今日試射時,付料軍官,例爲一巡擧行,未付料軍官,以十巡擧行,而或有一巡擧行之例,今番則何以爲之乎?上曰,一巡擧行,諸禁軍一體試射,可也。泳商進前奏曰,新除授行同副承旨朴瑄壽,卽爲牌招,何如?上曰,依爲之。出擧條仍命書傳敎曰,侍衛與迎接軍兵,令各其營乾犒饋。上入幕次,別付料軍官,次第發射技畢。上出次。宣傳官進前奏曰,記過諸人,何以爲之乎?上曰,竝分揀。容大跪稟退錚。宣傳官跪稟各營懸燈。通禮跪啓請降壇乘馬。上降壇乘馬。宣傳官跪稟旗幟三行。鳴金二下,鑼鼓。由靑陽門,至明光門外。宣傳官跪稟前排退之。由明光門·銅龍門·建陽門,入協陽門。宣傳官請出信箭解嚴。上入待賢門還內。諸臣以次退出。
上在昌德宮。停常參·經筵。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
吳俊泳啓曰,明日殿座,再明日三明日顯隆園忌辰祭齋戒正日相値,視事頉稟之意,敢啓。傳曰,知道。
張錫龍啓曰,大司憲·執義·掌令二員·持平二員未差,監察茶時之意,敢啓。傳曰,知道。
吳俊泳啓曰,行右副承旨李容直,行同副承旨尹榮信,今日不爲仕進,竝卽牌招,何如?傳曰,允。
傳于吳俊泳曰,檢校直閣李鎬翼,馳詣顯隆園,奉審摘奸,仍留監祭,健陵·華寧殿,一體奉審以來。
吳俊泳啓曰,今此試官望中,時無職名人,令該曹口傳付軍職,何如?傳曰,允。
傳于張錫龍曰,右副承旨·同副承旨竝許遞,前望單子入之。
吳俊泳啓曰,館錄爲之事,命下矣。行副提學李承五,疏批已下,卽爲牌招,何如?傳曰,允。
吳俊泳啓曰,慶科庭試文科讀券官趙秉式,謂以情踪惶蹙,奉牌闕外,陳疏到院,原疏纔已捧入矣。前後飭敎,何等截嚴,而屢度催促,無意承膺,事體所在,誠極未安,推考,何如?傳曰,允。
又啓曰,慶科庭試文科對讀官尹升求,謂以情踪惶蹙,奉牌闕外,陳疏到院,原疏纔已捧入矣。前後飭敎,何等截嚴,而屢度催促,無意承膺事體所在,誠極未安,從重推考,何如?傳曰,允。
又啓曰,行副提學李承五牌不進,推考傳旨今方捧入,而館錄命下之後,如是違牌,事甚未安。更爲牌招,何如?傳曰,允。
傳于吳俊泳曰,讀券官領議政,更爲命招。
吳俊泳啓曰,行都承旨李載完,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
傳于吳俊泳曰,明日出宮門路,以協陽門爲之。
承旨前望單子入之,李冕熙·尹成鎭落點。
張錫龍,以三軍府言啓曰,卽接訓鍊都監所報,則今五月十九日習陣日次,而大將臣趙寧夏,有身病,不得行操云矣,敢啓。傳曰,知道。
吳俊泳,以禮曹言啓曰,因祔廟都監草記,宗廟·孝徽殿祭器諸具奉審吉日,令禮曹推擇事,命下矣。奉審吉日,令日官韓應翼推擇,則今五月二十二日爲吉云,以此日擧行,而本曹及都監堂上·本曹提調,眼同奉審事,知委,何如?傳曰,允。
又以禮曹言啓曰,今此祔太廟親祭時宗廟祭官,令該曹前期差出,祔廟二度習儀爲始,入參行禮事,知委擧行,何如?傳曰,允。
張錫龍,以兵曹言啓曰,今此中日閣各番禁軍試射時入格人,別單書入之意,敢啓。傳曰,知道。
又以兵曹言啓曰,濟州丙子年庭試初試入格金彭松,丁丑年庭試武科初試入格金沂效,戊寅年庭試武科初試入格金尙行,己卯年庭試武科初試入格高明哲·梁學祚·夫道殷,俱爲來訴本曹,願赴於今番庭試矣。本州以候風駕海之致,初試人隨其上來,許赴於當前他科,載在法典,故取考各年榜目及該牧公文,則初試入格,果爲的賓,竝依例許付於明日殿試之意,敢啓。傳曰,知道。
又以兵曹言啓曰,今此慶科庭試武科殿試時,執鼓官例以訓鍊正塡差,而朴宗秉呈辭在外,依例以訓鍊副正鄭益鎔,塡差之意,敢啓。傳曰,知道。
吳俊泳,以祔廟都監都提調意啓曰,本都監監造官前守奉官崔在鶴·白東學,前監役許煜,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單崔在鶴·白東學·許煜。
又以訓鍊都監言啓曰,謹依司謁申在默手本,判下,別監李喜柱,決棍五度懲礪,軍士決棍放送之意,敢啓。傳曰,知道。
又以禁衛營言啓曰,今此春塘臺親臨慶科庭試時,廣智營入直軍二十名除出,通化門外排立矣。入直軍餘數不多,出番軍中二十名,添入警巡,而事畢後,元入直軍,還入直所,添入軍解送之意,敢啓。傳曰,知道。
又以御營廳言啓曰,今五月十九日春塘臺親臨慶科庭試文武科試取時,東營·集春營入直軍,各二十名除出,弘化門·月覲門外排立矣。今夜宮墻外巡邏,難以分排出番,哨軍四十名,添入警巡之意,敢啓。傳曰,知道。
又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
護軍趙秉式疏曰,伏以臣往在甲戌春,猥承增廣文科初試試官之命,罪著僨誤,厚招人言,聖度天大,倖逭譴何,凡諸試事,便是艮限在前,則今不可以歲月稍久,自諉而自恕也審矣。試牌儼臨,有難冒當,玆敢來詣闕外,忙陳短章,仰瀆崇嚴,伏乞聖慈,俯垂鑑諒,亟令變通,俾試體重而廉防伸焉。臣無任云云。答曰,省疏具悉。往事不必爲引,試牌體重,卽爲入來。
行副提學李承五疏曰,伏以流光易駛,孝徽殿祥制奄闋聖慕慨廓,益復如新,仍伏念臣,樗散樸遫,四十無聞焉一菲品耳。文質靡當,望實都蔑,識昧銀根之辨,才乏玉筍之譽,滾躋列卿,涯量已過,翺翔名津,夢想不到。迺者華誥有煌,以臣爲弘文館副提學,臣聞命慙恧,繼以惶汗,誠不知于何措躬矣。夫論思啓沃之任,古所謂淸塗峻望,況其一館之長,尤所愼簡,故國朝五百年,凡居是官者,類皆經術足以儲帷幄,文章足以賁笙鏞,器識聞望,足以楷範于一世,不然,雖門地如王·謝,氏族如崔·盧,莫之或居而近,又寧虛其位,不妄授人,則是豈夫夫所可濫竽者乎?臣自蚤歲,多病失學,長益荒嬉,遂成乾沒,空疎滅裂,百不猶人,若其入贊經筵,出煥王猷,萬萬非臣之能所敢擬也。瓦缶黃流,不擇所注,粉飾嫫母,彌見其醜,臣雖欲感恩怵義,趨走爲恭,其奈枵然一沒字碑,無所藉手而爲役,何哉?且今才彦立立,戚儀棣棣,而使臣鑑別群髦,專管一錄,則誠無異强聾瞽以辨聲色,此尤臣逡巡不敢進者也。伏願聖明,俯諒臣懇之由中,無謂臣讓之飾外,將臣新授職名,亟賜反汗,以重公器,以安私分,千萬至祝,臣無任云云。答曰,省疏具悉。卿其勿辭行公。
刑曹參議尹升求疏曰,伏以臣於向日禮圍,猥忝副試,事在當場,未免僨誤之罪,追陳聯疏,恭俟威罰之加,聖度包涵,恩批隆摯,繼以有宣召之命,未敢爲逡巡之計,黽勉逐隊,冒沒登筵,踰衮之褒,特示異數,匪頒之賞,逈出常格,以罪媒榮,若偏臣身,且感且悚,愈久愈切。仍伏念臣見聞謏陋,鑑識空疎,凡於考試之席,不堪參聞,而連年忝叨,動輒生疣,從玆以往,臣視是任,便作艮限,今於庭試,見擬對讀官之望,前覆之轍,尙有餘戒,已蹶之武,誠難更進,聖念雖軫於匿瑕,迷執莫回於守株。玆敢奉牌闕外,忙控短章伏乞聖明,俯垂鑑燭,亟賜變通之恩,仍治臣瀆擾之罪,俾朝綱肅而微諒專焉。臣無任云云。省疏具悉。往事不必爲引,試牌體重,卽爲入來。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
張錫龍啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,行右副承旨尹成鎭,行同副承旨李冕熙,今日不爲仕進,竝卽牌招,何如?傳曰,允。
朴容大,以武衛所言啓曰,今此慶科庭試武科殿試時,本所軍兵及武藝別監中,直赴殿試應頉人,單子書入之意,敢啓。傳曰,知道。
又以三軍府言啓曰,卽接禁衛營所報,則今五月二十日習陣日次,而大將臣申正熙,有身病,不得行操云矣,敢啓。傳曰,知道。
又以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以兵曹言啓曰,直赴殿試奉承傳別抄軍官任思奎等八百十七人,直赴會試奉承傳別砲衛李容現等四十八人,隨其錄名,依例許赴於明日殿試之意,敢啓。傳曰,知道。
又以兵曹言啓曰,武科庭試殿試,中日閣命官爲之事,命下矣。節目及規矩,入門官差備官單子,竝付標以入之意,敢啓。傳曰,知道。
又以兵曹言啓曰,今此慶科庭試武科殿試時,直赴殿試人及直赴會試人,應試應頉區別,別單書入之意,敢啓。傳曰,知道。
庚辰五月十九日辰時,上詣春塘臺。親臨王大妃殿寶齡五旬慶科庭試文科試取入侍時,行都承旨李載完,行左承旨吳俊泳,行右承旨朴容大,行左副承旨張錫龍,行右副承旨尹成鎭,行同副承旨李冕熙,假注書鄭承鉉·兪鎭弼,記事官鄭寅興·閔丙奭,提學金炳始,檢校直提學趙慶鎬·鄭範朝,直提學閔泳翊,檢校直閣金永壽·尹用求·金興均·姜·趙同熙,直閣洪英植,檢校待敎金演壽·閔泳煥,待敎宋秉瑞,校理沈相學,修撰洪鍾運,以次侍立。時至,通禮跪啓請外辦。上具翼善冠·淺淡服·烏遲帶·黑皮靴,乘輿出待賢門。藥房提調金有淵,副提調李載完,進前奏曰,侵早勞動,聖體,若何?上曰,一樣矣。仍由協陽門·銅龍門·明光門·靑陽門,詣春塘臺。通禮跪啓請降輿。上降輿陞座。載完讀奏入門單子。仍奏曰,侍衛從陞人中,有試官蒙點人,使之下去,一體行禮乎?上可之。讀券官領議政李最應,行戶曹判書洪祐吉,漢城府判尹金世鎬,行大護軍許傳·曺錫輿,知宗正卿府事李秉文,行大護軍李鎬俊,禮曹判書尹滋承,行大護軍李敦相,右參贊洪鍾雲,行大護軍任應準,前承旨趙秉式,行護軍李僖魯·金鶴根,吏曹參判李冕榮,行護軍李正魯·朴定陽·南一祐·趙熙一,戶曹參判尹用求,工曹參判金興均,行護軍李應夏·韓喆愚·曺殷承,兵曹參判兪晩源,對讀官行副護軍李裕承·金元性·兪初煥·李鎬翼·李源珪·李容佐·金敬均·李冑榮·李承宇·朴周陽·李敦夏·金羽均·李鎬喆,刑曹參議尹升求,行副護軍尹相萬·李根命·趙東弼·金宗漢·李秀萬·閔泳奎·吳益泳·南肅熙·鄭元和·李敎稙,侍講院文學閔泳煥,奎章閣直閣洪英植,副司果李敎夏·李命宰·金學洙,弘文館副修撰金文濟,弘文館校理沈相學,侍講院弼善趙重弼,宗親府正李輔榮,通禮院相禮宋世憲,副司果洪承憲,弘文館應敎李萬敎,弘文館修撰朴齊晠,兵曹正郞李泰容,副司果朴斗陽·宋圭元,藝文館檢閱金定均·鄭寅興·閔丙奭,考官行兵曹判書李載冕,知宗正卿府事李鍾承,同知三軍府事趙羲復,參考官行副護軍李晩由,僉知中樞府事金泰郁,副司果李羲鳳,訓鍊院副正尹泳奎,行四拜,以次入就位訖。領議政李最應,進前奏曰,日氣甚熱,侵暑勞動,聖體,若何?上曰,一樣矣。上曰試官進前。祐吉等進前。上命書題賦三皇如春五帝如夏。限申時,祐吉等書題讀奏訖。丙奭等捧出懸之。上命書傳敎曰,庭試武科殿試,中日閣命官爲之。又命書傳敎曰,考官李載冕,命官爲之。出傳敎容大曰,行兵曹判書李載冕,以武科殿試命官,中日閣進去,別侍衛何以爲之乎?上曰,次堂擧行。容大曰,臣以軍士房武科開場事,中日閣進去之意,敢達矣。上曰,唯。載完曰,先張已入,出標信開布城,呈券儒生,次次出送,何如?上曰,以已下標信,擧行,可也。仍命試官權退。上入小次。載完以司謁入稟曰,收券已多,考試,何如?上可之。仍傳曰,別雲劍·兵摠府堂上·堂上閣臣入侍,承旨·堂上對讀官,竝讀券官加差下,堂下閣臣,入直玉堂,竝對讀官加差下,使之分考。出傳敎最應等考試訖。載完,又以司謁入稟曰,取幾人乎?傳曰,今番庭試取五人。出傳敎上出次。仍命科次爲之。載完奏曰,讀券何以爲之乎?上曰,對讀官讀之。丙奭讀奏第一張至二句。上命止之。最應曰,書等何以爲之乎?上曰,皆書正三下,以一二三第次也。最應書等訖。載完奏曰,坼封何以爲之乎?上曰,承旨坼封也。載完坼封內讀奏訖。上曰,今番試取,鄕居人最多,善爲出榜矣。上入小次,少頃出次。通禮跪啓請乘輿。上降座乘輿,由靑陽門·銅龍門·明光門·建陽門,入協陽門。容大請出標信解嚴。仍由待賢門還內後,諸臣以次退出。
上在昌德宮。停常參·經筵。
自午時至人定,灑雨下雨,測雨器水深九分。
自人定至二十一日開東,灑雨下雨,測雨器水深一寸四分。
藥房提調金有淵,副提調李載完啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸卿醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
尹成鎭啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
李冕熙啓曰,大司憲·執義,掌令二員,持平二員未差,監察茶時之意,敢啓。傳曰,知道。
朴容大啓曰,行左副承旨張錫龍,今日不爲仕進,卽爲牌招,何如?傳曰,允。
李冕熙啓曰,卽者副修撰金文濟,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
尹成鎭啓曰,卽者宗廟署官員來言,再明日第十七室冊寶欌奉審,提調一員當爲進參,而都提調領議政李最應,提調閔台鎬,俱有身病,不得進參,提調卽爲牌招,何如?傳曰,提調許遞,前望單子入之。
傳于李冕熙曰,公事遲滯之中官金錫勳推考。
尹成鎭,以弘文館言啓曰,副修撰金文濟,陳疏徑出,下番闕直,事甚未安。修撰朴齊晠,祔廟都監都廳進,洪鍾運,副修撰李種弼,竝卽牌招,推移入直,何如?傳曰,允。
又以祔廟都監都提調意啓曰,本都監提調韓敦源,時帶都摠府都摠管矣,職務相妨,所帶都摠管之任,今姑遞改,何如?傳曰,允。
又以祔廟都監都提調意啓曰,本都監各房,自今日始役,郞廳監造官中一員依例入省記,輪回上直之意,敢啓。傳曰,知道。
又以司譯院都提調·提調意啓曰,卽見豆毛關辦察官所報,則以爲德源開港處,通詞限十名,及今加設,然後可以趁期起送,而通詞輩,長待邊門,責任不輕,況今邊例不古,事務煩劇,擧懷逃散,莫可羈縻,言念邊情,極爲悶然爲辭矣。東萊通詞元額三十名,各處應役,每患窒礙,而德源通詞,不可不差送,則加設十名,使之輪差擧行,其朔料則以東萊倭館彼船稅納中,依元額例,折米劃給,恐合事宜,通詞輩事役煩多,廩料且薄,至於謀避之境,此必有效勞之褒賞,久勤之遷轉,然後可以羈縻,通詞朴琪淙·金采吉,江華之役,江戶之行,彼使之往來,隨處擧行,勤勞旣多,特施帖加之典,且自本院,以掌務別將名色差出,使之屬役於豆毛關,以爲帶久勤近道邊將中遷轉之窠,通詞金仁澤,效勞亦多,一體帖加,何如?傳曰,允。
又以司譯院都提調·提調意啓曰,豆毛關辦察官玄昔運,履歷俱備,且以堂下官差遣,殊非畀重之意,特爲加資,何如?傳曰,允。
李冕熙,以武衛所言啓曰,謹奉傳令,本所軍器造納時,慶尙右兵使及監董以下,別單書入之意,敢啓。傳曰,知道。
又以三軍府言啓曰,卽接御營廳所報,則今五月二十一日習陣日次,而大將臣閔謙鎬,有身病,不得行操云矣,敢啓。傳曰,知道。
又以訓鍊都監言啓曰,今此慶科庭試武科殿試時,本局軍兵中,直赴殿試應頉人,別單書入之意,敢啓。傳曰,知道。
又以刑曹言啓曰,武衛所文移內,本所粘目,謹依下敎,別監裴淳柱·洪秉雲及良人鄭弘載·李東煥·張漢翼·金龍完,捉致査問是白乎則,裴淳柱·洪秉雲段,旣爲被打重傷,不能言語是白遣,其餘他別監所告內,上項諸人,相逢於妓家,互以誤入等事言語之際,鄭弘載等,不由曲直,徑先打踢,直領裂破,以至於此境是如爲白遣,鄭弘載所告內,與別監裴淳柱·洪秉雲,相逢於妓家,而酬語間經緯之分,渠言可矣。忿氣所衝,不念掖隷之別,旋卽敺打,以至於此境,萬萬惶悚是如爲白遣,李東煥·張漢翼·金龍完所告內,矣等所訴,無異於鄭弘載之所供是如爲白置,敺打諸漢,爲先拘留新營,以待處分爲白臥乎事,判下內,不念王人之別,無難敺打,極爲駭惋,首唱之鄭漢,決棍後移送秋曹,定配,其餘諸漢,嚴棍懲勵放送宜當事,判下矣。謹依判下,罪人鄭弘載,江原道金城縣定配所,卽爲押送之意,敢啓。傳曰,知道。
副修撰金文濟疏曰,伏以臣於持被之中,卽接家信,則臣母素患痰癖之症,一倍添劇,促臣歸視,臣聞此報,方寸煎灼,按住不得。玆敢忙陳短章,徑出禁扄,伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
自開東至未時,灑雨下雨,測雨器水深一寸八分。
尹成鎭啓曰,明日常參·經筵,取稟。傳曰,停。
又啓曰,來二十五日朝參日次矣,敢稟。傳曰,停。
張錫龍啓曰,大司憲·執義,掌令二員,持平二員未差,監察茶時之意,敢啓。傳曰,知道。
尹成鎭啓曰,吏曹郞廳來言,新恩下批政事,取稟。傳曰,當日爲之。
宗廟提調前望單子入之,金有淵落點。
傳于李冕熙曰,奉審閣臣入侍。
傳于李冕熙曰,判義禁外,金吾堂上竝許遞,今日政差出。
傳于李冕熙曰,在外京兆堂上竝許遞,今日政差出。
傳于李冕熙曰,左承旨許遞,前望單子入之。
承旨前望單子入之,成彝鎬落點。
傳于尹成鎭曰,兼文學有闕之代,前望單子入之。
以武衛所軍器造納時,慶尙右兵使以下別單,傳于尹成鎭曰,兵使趙羲贊加資,監董裨將副司果趙相植,加資,兵校色吏等,竝依判下施賞。
尹成鎭,以議政府言啓曰,靑松府使柳敎祚,間已陞資矣。今若以堂上窠計朔,而直爲差代,則不但數遞之爲可悶,該邑事恐有添弊之慮,特準原瓜限施行事,分付銓曹,何如?傳曰,允。
又以吏曹言啓曰,慶尙道金山居幼學鄭圭一呈狀內,矣身父幼學士赫,今年爲九十歲,忠淸道藍浦居幼學尹寅柱呈狀內,矣身父折衝鍾斗,今年爲九十歲,而俱以見漏於該道應資老人抄啓中,未蒙恩資云,故考見帳籍,則其年俱爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又以吏批言啓曰,咸鏡道洪原居幼學姜履燮呈狀內,矣身父前萬戶璟彦,今年爲八十歲,而見漏於本道朝官年八十狀啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
有政。吏批,判書沈舜澤病,參判李冕榮病,參議趙秉友進,行右副承旨尹成鎭進,啓曰,判書沈舜澤,參判李冕榮,俱以病不來,小臣獨政未安,何以爲之?敢稟。傳曰,只出緊任。
以趙寧夏爲判尹,安永豐爲左尹,尹榮信爲右尹,李載純爲刑曹參判,李寅命爲知義禁,金興均·尹用求爲同義禁,典籍單李承九,文科甲科第一人,典設別提單李漢英,武科甲科第一人,武衛把摠李奎顔,慶尙右兵使趙羲贊,以上今加嘉善,武衛哨官李廷珪,今加通政,以上加資事,承傳,靑松府使柳敎祚,特加一瓜,仍任事,承傳。
兵批,行判書李載冕病,參判兪晩源病,參議李寅晩進,參知金載瓛病,行同副承旨李冕熙進,同知單申光復,訓鍊判官加設單李奎聖,大護軍金世鎬·李用俊,護軍李淳翼·吳俊泳·朴瑄壽·閔泳商·趙秉式·閔羲軾·李奎顔·姜潤·方天鏞·尹鍾大·申光復,副護軍徐正淳·李廷珪·鄭士赫·李益淳,以上竝單付。
傳于尹成鎭曰,見窠皆令差出。
吏批,再政。以閔台鎬爲知敦寧,朴周陽爲大司成,權錫耆爲工曹佐郞,徐眉淳爲掌菀別提。
三政。以李周弼爲明陵令,李恩植爲引儀。
四政。以李命祿爲貞陵令,故通德郞閔洙鳳,贈吏參例兼,故執義閔懋鉉,贈吏議,故學生閔彦周,贈僕正,以上前右尹閔羲軾三代。
假注書兪鎭弼書啓,臣於本月二十日未時量,以濬川摘奸事,敬奉聖敎馳往先自松杞橋沿邊以下,至五間水門,周徧摘奸是乎則,濬役今旣垂畢,而自松杞橋,至廣通橋武衛所字內,而依舊深濬,露出本地形是乎遣,自廣通橋,至水標橋龍虎營字內,而深濬亦如以上是乎遣,自水標橋,至孝經橋訓鍊都監字內是乎遣,自孝經橋,至太平橋禁衛營字內是乎遣,自太平橋,至五間水門御營廳字內,而這間雨水稍漲,不得詳審其本地形是乎乃,以水勢平鋪觀之,則別無高低不均之處矣,敢啓。傳曰,知道。待快晴更爲詳細摘奸以來。
李冕熙,以議政府言啓曰,送使日本時,移咨上國,例也,今番修信使差遣之由,令槐院撰咨入送,何如?傳曰,允。
又以弘文館言啓曰,下番闕直,事甚未安。校理李在淳,副校理洪鍾永,有拘忌,修撰朴齊晠,祔廟都監都廳進,洪鍾運,副修撰李種弼,有身病,金文濟陳疏受由,應敎李萬敎,副應敎柳,校理沈相學,竝卽牌招,推移姑降入直,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
庚辰五月二十一日酉時,上御重熙堂。奉審閣臣入侍時,行同副承旨李冕熙,假注書兪鎭弼,記事官鄭寅興·閔丙奭,檢校直閣李鎬翼,以次進伏訖。上曰,史官分左右。仍敎曰,奉審閣臣進前。鎬翼進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯隆園,仍留監祭,將事安寧之意,敢此仰達矣。上曰,園上陵上,俱爲太平乎?鎬翼曰,太平矣。上曰,碑閣·丁字閣,或無滲漏見傷處乎?鎬翼曰,果無之矣。上曰,殿內安寧,而殿外各處,亦無頉乎?鎬翼曰,殿內安寧,而殿外亦無頉矣。上曰,何時將事乎?鎬翼曰,三更量將事矣。上曰,昨日之雨,將事時,亦不收霽耶?鎬翼曰,連霔不止矣。上曰,將事後,卽回程耶,抑留水原府耶?鎬翼曰,撤享後,抵水原府,秣馬暫憇,仍回程入來矣。上曰,水原間有濬川修改之役矣。今至何境云耶?鎬翼曰,問于該府留守,則幾至於垂畢云矣。上曰,途中不爲冒雨耶?鎬翼曰,冒雨三十里矣。上曰,旱餘喜雨,野色想必好矣。鎬翼曰,今審之雨,果是甘霈,而聞諸野農之言,則雨暘均適,前頭穡事,將有大有之望云矣。上曰,沿路牟麥,盡爲收穫乎?鎬翼曰,幾盡收穫矣。上曰,江水不甚漲溢耶?鎬翼曰,微漲矣。上曰,史官就座。仍命先退閣臣,又命退承史,以次退出。
上在昌德宮。停常參·經筵。
自巳時至人定,灑雨下雨,測雨器水深一寸。
自人定至二十三日開東,灑雨下雨,測雨器水深一寸三分。
李冕熙啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,新除授承旨成彝鎬,資是嘉義,行都承旨李載完,乃是嘉善,座次有違格例,何以爲之?敢稟。傳曰,新除授承旨許遞,前望單子入之。
傳于李冕熙曰,禮房承旨,馳詣健元陵,奉審摘扞,仍留監祭,局內諸陵,一體奉審以來。
李冕熙啓曰,假注書鄭承鉉,有身病,勢難察任,今姑改差,何如?傳曰,允。
又啓曰,明日傳香,禮房承旨,當爲齋宿,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李乾夏落點。
朴容大,以弘文館言啓曰,下番闕直,事甚未安。修撰朴齊晠,祔廟都監都廳進,副修撰金文濟,陳疏受由,修撰洪鍾運,副修撰李種弼,竝卽牌招,推移入直,何如?傳曰,允。
又以弘文館言啓曰,下番闕直,事甚未安。副應敎柳,校理李在淳,副校理洪鍾永,有拘忌,修撰朴齊晠,祔廟都監都廳進,洪鍾運,副修撰李種弼,有身病,金文濟陳疏受由,應敎李萬敎,校理沈相學,竝卽牌招,推移姑降入直,何如?傳曰,允。
又以禮曹言啓曰,祔太廟時,宗廟例爲前期修理矣。令祔廟都監,知委擧行,何如?傳曰,允。
又以祔廟都監都提調意啓曰,今日奉審時,臣率都監堂郞,進詣宗廟·孝徽殿奉審,而各樣諸具之可以前排仍用者,不可不改備者及祭器仍用與新造,竝爲別單書入,而外面帳等改備,南神道階砌石動退處修改吉日,令該曹推擇擧行,何如?傳曰,允。
又以祔廟都監都提調意啓曰,謹考己未謄錄,則祔廟時,神輦神轝,以因山時所用,仍用矣。今番亦依此例,以外司僕寺所在仍用矣,而修補與否,不可不預爲看審,依前例陪來奉審之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深三寸一分。
朴容大啓曰,明日常參·經筵,取稟。傳曰,停。
李冕熙啓曰,大司憲·執義,掌令二員,持平二員未差,監察茶時之意,敢啓。傳曰,知道。
朴容大啓曰,行右承旨張錫龍,行左副承旨尹成鎭,行同副承旨李乾夏,今日不爲仕進,竝卽牌招,何如?傳曰,允。
又啓曰,行判尹趙寧夏,右尹尹榮信,除拜後過三日不爲出肅,竝依定式推考警責,仍卽牌招察任,何如?傳曰,允。
鄭承鉉改差,代以朴壽昌爲假注書。
李乾夏,以弘文館言啓曰,下番闕直,事甚未安。修撰朴齊晠,祔廟都監都廳進,副修撰金文濟,由限已過,與修撰洪鍾運,副修撰李種弼,竝卽牌招,推移入直,何如?傳曰,允。
傳于李乾夏曰,副提學外,玉堂竝許遞,前望單子入之。
李冕熙,以義禁府言啓曰,卽接月令醫員皮熙晢手本,則以爲時囚罪人李冕承,猝得關格,又添泄瀉,目下症形,實爲危劇云,罪人病勢如此,則一邊保放,一邊草記,載在法典矣。李冕承,姑爲保放之意,敢啓。傳曰,知道。
大司成朴周陽疏曰,伏以臣材不踰筲,識未窺管,直碌碌然四十無聞之一庸品耳。忝竊科籍,厚蒙洪造,歷揚驟躐,旣倖且濫,步履平進於亨衢,記簪便蕃於邇綴,幈幪之下,恩眷若偏,襪線之長,裨報蔑效,每自循省,冞增愧懼。迺者國子除旨尤豈臣夢寐攸到也,若夫敎冑司樂,古制尙矣。猗我熙朝,右文久道化成,贊笙鏞聲明之治,責楨榦作育之功,必須望實俱茂,文質竝美,有足以章程詞藝,模楷士趨而後,始可居之,是任之其難其愼,逈有別焉,臣果其人乎哉?宋臣羅從彦之言曰,名器之貴賤以其人,蓋授非其人,匪貴伊賤,政喩臣今日所叨也。噫,臣之本末,臣自知之,生而羸病,早墜劬工,中途自抛,狃於荒惰,功令則全屬笆籬,經籍則遂成墻壁,醜拙莫掩,悔吝靡及。苟可拚棄廉維,憑怙榮寵,裒然據皐比之座,自居以師儒之長,則在臣一身僨誤,固不暇恤,上而累心簡之政,下而溷首善之地,亶非細故,顧名揣分,有辭而已。伏惟日月至明,豈或遺照?諒臣衷悃,遂臣款懇,亟將臣新授見銜,早許鐫改,則公私幸甚,不勝大願焉。臣無任云云。省疏具悉。爾其勿辭察職。
上在昌德宮。停常參·經筵。
張錫龍啓曰,明日常參·經筵,取稟。傳曰,停。
李乾夏啓曰,大司憲·執義,掌令二員,持平二員未差,監察茶時之意,敢啓。傳曰,知道。
張錫龍啓曰,行左副承旨尹成鎭,今日不爲仕進,卽爲牌招,何如?傳曰,允。
傳于朴容大曰,奉審承旨入侍。
傳于李冕熙曰,營建所工募,令營建所乾犒饋。
傳于朴容大曰,宗廟·永寧殿面帳座面紙地衣,多有渝傷云,事甚未安。修改之節,令儀曹擇日擧行。
以具永祖·李冕承囚單子,傳于尹成鎭曰,飭已施矣,分揀放送。
玉堂前望單子入之,應敎閔泳煥,副應敎李命宰,校理金文濟·金學洙,副校理洪承憲落點。
朴容大,以弘文館言啓曰,下番闕直,事甚未安。校理金學洙,別兼春秋進,副校理一員,修撰二員,副修撰二員未差,新除授應敎閔泳煥,校理金文濟,副校理洪承憲,竝卽牌招,推移姑降入直,何如?傳曰,允。
傳于朴容大曰,文學有闕之代,前望單子入之。
文學前望單子入之,沈相學落點。
兼文學前望單子入之,閔泳煥添書落點。
朴容大,以侍講院言啓曰,新除授文學沈相學,兼文學閔泳煥,竝卽牌招察任,何如?傳曰,允。
李冕熙,以兵曹言啓曰,今番西北別付料軍官,一內禁軍及各番禁軍試射時入格人等,謹依別單判下,分等施賞,而筒箇·弓矢·上弦弓·長弓·箭竹,以軍器寺所在者,取來頒給之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以營建所提調意啓曰,工募乾犒饋事,命下矣。工匠六百八十三名,每名錢一錢,擔軍·募軍七百六十九名,每名錢五分,合錢一百六兩七錢五分分給之意,敢啓。傳曰,知道。
吏曹啓目,權知承文院副正字韓秉濟,登科後年滿五十,依法典六品職遷轉,何如?判付啓依允。
庚辰五月二十四日酉時,上御重熙堂。奉審承旨入侍時,行左承旨朴容大,假注書朴壽昌,記事官鄭寅興·閔丙奭,以次進伏訖。上曰,史官分左右。仍命奉審承旨進前。容大進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉,還詣健元陵,仍留監祭,將事安寧之意,敢此仰達矣。上曰,諸陵上俱爲泰平,碑閣·丁字閣亦皆無頉乎?容大曰,諸陵上果安寧,而碑閣·丁字閣亦無頉矣。上曰,日前元陵香大廳,有滲漏處,景陵紅箭門,亦有傾頹云,故使之卽速修改矣,間果修葺耶?容大曰,閣臣奉審,不過幾日,故姑未修改矣。上曰,閣臣復命,今旣二十日,而何不修改耶?出去後更爲申飭,其間擧行之遲緩,爲先査問以稟,卽令該曹,不日內修改後,入稟之意,分付也。容大曰,謹依下敎,更爲申飭矣。上曰,將事時,雨不暴注耶?容大曰,將事時則不爲暴注矣。上曰,來時水漲幾何?容大曰,去時則水勢稍漲,而來時則盡退矣。上曰,由何路往來耶?容大曰,由三瑞洞新作路,而來往矣。上曰,又有東壇前路,比新作路稍近云,或有過去耶?容大曰,昨日雨勢不霽,或有水漲之慮,故不由間路,而由此新作路,故不得過去矣。上曰,雖是稍旱之餘,近日潦雨,可無太過乎?容大曰,沿路所見,牟麥則旣盡收穫,畓穀則今方移秧,故數日之雨,有益於高燥之地,亦不爲農形之害矣。上曰,不害於農事云,極爲幸矣。仍命史官就座,又命退承史,以次退出。
上在昌德宮。停常參·經筵。
藥房都提調李最應,提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
張錫龍啓曰,明日常參·經筵,取稟。傳曰,停。
尹成鎭啓曰,大司憲·執義,掌令二員,持平二員未差,監察茶時之意,敢啓。傳曰,知道。
李冕熙啓曰,行同副承旨李乾夏,今日不爲仕進,卽爲牌招,何如?傳曰,允。
張錫龍,以議政府言啓曰,新差有司堂上鄭範朝,今日賓對,懸病不進,事甚未安。令政院卽爲牌招,使之進參,何如?傳曰,允。
傳于張錫龍曰,大臣·政府堂上引見。
傳于李冕熙曰,政官牌招開政。
傳于李冕熙曰,在外金吾堂上許遞,今日政差出。
傳于李冕熙曰,在外京兆堂上許遞,今日政差出。
傳于李冕熙曰,呈告禮曹參議·弘文提學·同義禁·同經筵竝許遞,今日政差出。
傳于李冕熙曰,敦寧都正許遞,今日政差出。
傳于李冕熙曰,玉堂有闕之代,前望單子入之。
張錫龍,以吏曹言啓曰,慶尙道醴泉居幼學金圭昌呈狀內,矣身父幼學光一,今年爲九十歲,黃海道新溪居幼學洪錫允呈狀內,矣身父幼學群範,今年爲九十歲,而俱以見漏於該道應資老人抄啓中,未蒙恩資事來訴,故考見帳籍,則其年俱爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又以祔廟都監都提調意啓曰,本都監都廳郞廳朴齊晠,時無職名,令該曹口傳付軍職,何如?傳曰,允。
有政。吏批,判書沈舜澤,參判李冕榮,竝牌招不進,參議趙秉友進,行右承旨張錫龍進。啓曰,判書沈舜澤,參判李冕榮,竝牌招不進,小臣獨政未安,何以爲之?敢稟。傳曰,只出緊任。
以申錫䄵爲左尹,朴周陽爲敦寧都正,金弘集爲禮曹參議,尹滋悳爲弘文提學,李玄翼爲同經筵,閔羲軾爲同義禁,閔致庠爲判義禁,慶州府尹閔致序,羅州牧使吳達善,已上今加嘉善,蔚山府使朴齊萬,今加通政,已上加資事,承傳,全羅監司沈履澤,限一瓜仍任事,承傳,兼執義李敎夏·李喜元·魚允中,已上減下,故縣監金膺根,贈吏議,故牧使金宜淳,贈僕正,已上工曹參判金興均本生祖考·曾祖考,追榮移施事,承傳,故郡守尹會善,贈吏參例兼,戶曹參判尹用求本生考,追榮移施事,承傳,故學生李道極,贈吏議,故學生李命初,贈僕正,已上刑曹參判李載純本生祖考·曾祖考,追榮移施事,承傳,故學生具元錫,贈吏參例兼,故主簿具駿遠,贈吏議,故司果具泰勳,贈僕正,已上同知具永淳三代,故進士張孝鍵,贈監察,故學生劉名蓋,贈監察,已上忠孝卓異,贈職事,承傳。
兵批,行判書李載冕病,參判兪晩源病,參議李寅晩病,參知金載瓛進,行右副承旨李冕熙進,以李昌禧爲龍媒僉使,同知單文世德,僉知加設單李廷珪,大護軍卞元奎,護軍成彝鎬·安永豐·文世德,副護軍李應辰·尹致和,副司直李萬敎·柳·李在淳·洪鍾永·李建昌,副司果朴齊晠·洪鍾運·李種弼,以上竝單付。
傳于張錫龍曰,見窠皆令差出。
吏批,再政。以沈相穆爲大司成,左尹單尹榮信,右尹單申錫䄵。
以司謁口傳下敎曰,今番別咨文,令內閣知製敎撰出。
張錫龍,以禮曹言啓曰,謹考謄錄,則在前祔太廟時,神輦詣宗廟後,冊寶權安於空室,行祭後奉安於所安之欌矣。今亦依此擧行,何如?傳曰,允。
又以禮曹言啓曰,來七月初五日孝徽殿動駕後,所排物種中鍮器及木物,依前例還下戶曹,其餘褥帳·席子·簾·平床等物,令本曹郞廳·本殿參奉,眼同燒火之意,敢啓。傳曰,知道。
又以禮曹言啓曰,凡大祭時祭物,例於前一日陳設矣。今此哲仁王后未祔之前,徑設祭物,恐涉未安,而在前祔太廟時,已有先爲陳設之例,今亦依已例擧行乎?敢稟。傳曰,依已例擧行。
又以祔廟都監都提調意啓曰,謹考己未儀軌,則祔廟習儀時,假主假寶等節,依前例權寢事,草記蒙允矣。今番亦依此擧行之意,敢啓。傳曰,知道。
又以祔廟都監都提調意啓曰,祔廟時班次,圖當修入,而己未年則平轎子及副輦,依癸未年例,皆不入用矣。今番亦依此擧行之意,敢啓。傳曰,知道。
李冕熙,以兵曹言啓曰,卽接西所衛將李祖永牒報,則集成門南邊內宮墻二間許,因雨頹圮云,爲先令紫門監,以杻把子及長木,堅實圍排,把守軍則永肅門入直軍十名除出,限修築間,嚴加守直之意,敢啓。傳曰,知道。
又以兵曹言啓曰,今番殿試榜目中,多有誤書處,臣不勝惶恐,原榜目竝付標以入之意,敢啓。傳曰,知道。
又以訓鍊都監言啓曰,因兵曹草記,集成門南邊內宮墻二間許因雨頹圮處,永肅門入直軍十名除出,將校一人率領,限修築間,嚴加守直之意,敢啓。傳曰,知道。
又以義禁府言啓曰,卽接月令醫員皮熙晢手本,則以爲時囚罪人洪鉉周·宋綺老等,素患痰癖之症,挾感復發,嚴世永,猝得關格,又添泄瀉,目下症形,俱爲危劇云,罪人病勢如此,則一邊保放,一邊草記,載在法典矣。洪鉉周·宋綺老·嚴世永等,姑爲保放之意,敢啓。傳曰,知道。
兵曹啓目粘連,觀此南兵使李泰鉉狀啓,則虞候洪鶴周,兩載佐幕,撫卒以恩,數朔兼符,治民以惠,瓜期漸近,軍民惜去使此優異之績,合施展瓜之典事,令該曹稟處亦爲白有臥乎所,實績旣如此,遞去可惜,該虞候洪鶴周,特姑仍任,俾責終始,何如?判付啓依允。
兵曹啓目粘連,觀此京畿水使李奎書狀啓,則德積僉使全尙信,重戎務,則火藥一百斤,軍料二十石,捐況自備,恤鎭民,則屯田虛結租十五石,貧戶雜役錢一百兩,以廩蠲減,又捐十六石米,賙恤飢口,殘壘成管鑰之固,窮蔀誦暮來之歌是白如乎,褒賞之典,令該曹稟處亦爲白有臥乎所,火藥軍料與虛結雜役,俱捐殘廩,救其凋弊,繼以賙恤飢口,能捐十六苞米,則管鑰之固,暮來之歌,於斯可驗,且此鎭將之曾著西績,未準瓜期而來此,如此良手,實難易得,特許仍任,俾責終始,何如?判付啓依允。
庚辰五月二十五日未時,上御重熙堂。藥房入診,大臣政府堂上引見,同爲入侍時,都提調李最應,提調金有淵,副提調李載完,直閣洪英植,假注書兪鎭弼,記事官鄭寅興·閔丙奭,行右承旨張錫龍,假注書兪鎭弼,事變假注書韓景爀,記事官鄭寅興·閔丙奭,領議政李最應,行大護軍金有淵,吏曹判書沈舜澤,右參贊洪鍾雲,行大護軍鄭範朝,同知三軍府事申正熙·趙羲復,行護軍閔泳翊,副應敎李命宰,以次進伏。醫官李敬仁·李命錫·尹豐楨·朴準鎔,進伏楹外訖。上曰,史官分左右。最應進前奏曰,雨餘天氣淸佳,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,醫官待令使之入診乎?上可之。敬仁等以次入診,退伏楹外訖。最應曰,脈候奏之。敬仁等曰,脈候左右三部調均矣。最應曰,湯劑別無議定者乎?敬仁等曰,別無議定者矣。上曰,醫官先退,藥房諸臣同參次對也。仍敎曰,近日日氣,頗不調矣,時雨洽下,足慰三農,旋卽開霽,似無害於農形,爲民事誠萬幸也。最應曰,一雨三日,果爲農家之喜,雨暘適宜,若如近日,則可占有年矣。上曰,各道稅穀,過期不來,稱以未及造船,以致裝發之遲滯云,此何故耶?最應曰,稅穀轉漕之稽緩,非但守令之不能董飭,專由於船主輩,稱以不造船隻,不卽裝載,自舟橋司下去船隻,往往多中間奸僞,以致公納之自歸愆滯,深究其弊,奚但爲守令之罪也?實由船主輩無難偸弄之習也。此必另査嚴處,然後庶可杜其弊源矣。上曰,然則此不可專歸於守令不飭之罪也。仍敎曰,修信使非久發行,而如値潦雨,行役似難矣。最應曰,炎程行役,非但爲悶,況於六七月之間,每多霖雨,以是爲慮矣。上曰,次對爲之。最應曰,卽見咸鏡監司金炳地狀啓,則伏承曠蕩之恩命,道內舊還中,長津流絶還及甲山·三水·文川等官屬逋還,合折米一萬三千九百十九石零之以未捧懸錄者,竝爲蕩減後,修成冊上送,而本營所管城餉折米二千三百十一石零,甲山所管惠山鎭營賑折米二百九石零,竝爲虛留,指徵無處,亦令蕩減事,請令廟堂稟旨分付矣。舊還蠲蕩之命,亶由於覃慶施惠之擧也,至若官屬欠逋不宜混入此中,然而事在久遠,徒擁虛簿而已。上項四邑流絶逋還,特許豁除,城餉與營賑,亦是積年未捧,則參諸事勢,有難責徵,依狀請實數,蕩減之意,分付道臣,何如?上曰,依爲之。出擧條最應曰,外道營梱邑鎭所儲軍械·藥丸,殆有其名,而無其實,所以前後朝令,不啻申複嚴重,而製造則擧皆庸鈍,數目則罔非冒錄。況且典守失宜,或任其朽傷,而不念繕補,或知其偸失,而無意査充,國家陰雨之備,莫重於戎器,而有若笆籬邊物,事之痛歎,孰甚於此?令道帥臣,詳閱記簿所載,各其管下諸處,凡干軍物修造藏鎖之節,別般董察,這這登聞,而萬一有有無相左,眞僞互雜之弊,現露於別岐糾摘之日,則邑倅·鎭將,當以其罪罪之,而先自道臣·帥臣,從重論勘,斷不可已之意,嚴飭行會,何如?上曰,所奏切當,依此另飭,俾有實效,而因此又有所敎矣。向以器械學習之請咨事,有收議,而諸大臣之論,非不欽服,然國朝以來,此等咨請,非一非再。況戎器軍械,關係緊重,咨文使之撰出,齎官亦爲擇定,而迨此時,曾經兩銓時原任將臣·政府有司堂上·九卿及各道道帥臣,必以學行純篤,吏治優異,技藝精敏,幹局通鍊,繕造兵械,能解算術,凡六條,各薦幾人,以爲需用甚好,自廟堂,以此所奏與批答,措辭行會,使之斯速擧行,可也。出擧條仍敎曰,時原任大臣,亦爲各薦幾人,以爲需用,似好矣。最應曰,下敎非不欲奉承,而名爲大臣,一例薦人,古無其例矣,年前有一番此擧,而此則罕例也。若有才藝之人,可合於薦剡,則指示九卿中幾人,以爲薦進,則必無遣漏之歎矣。其在尊朝廷體貌之地,若其混同各薦,似有妨於黜陟考評之義,故敢此仰達矣。上曰,擧其可合而指示,則與薦進一也,大臣之言亦甚然矣。最應曰,此六條,卽是六藝也,通才之人,不多於世,文學之士,不閒於軍旅,將略之才,難兼於文學,理所然也。且才局之人,貴賤無間,視才之合用,不必窮經之士,獨爲薦擧,卑賤之人,亦可擧擬也,毋論文蔭武貴賤,如有通才具備之人,一體薦奬,似好矣。又有所仰陳者,凡事創始非難,貴在成終,惟望蒐羅英才,各盡其方,俾圖終始如一,非但爲陰雨之備,有國之大政,亦爲盛明之朝,奬育人才之方也。上曰,所奏切當,期欲宏其規模,俾圖有始有終矣。仍敎曰,彼國所用之器械,造習之法,猶可咨請而許施矣,初無貸借之理,亦無賣買之道,若得見其造成,則制度必易倣造,而可無得來之道耶?最應曰,先爲請咨後,見其回答,又有可請者,隨機請咨,亦無妨也。仍奏曰,咨文令槐院撰出乎,令文任撰出乎?此亦待下敎爲之之事矣。上曰,咨文撰出事,從當有下敎于政院矣。最應曰,文武體統之嚴,古矣。武官之門地階級,何嘗不顯且美而然乎?蓋我朝成憲,深有意義故也。近來相見之際另示其優厚,爲武臣地,宜乎一倍慥慥,克謹克愼,而反生豪橫之氣,徒滋驕蹇之習,朝體日就紊弛,是豈細故也哉?請自今凡干體例與服飾等節,一遵舊規,毋得踰越。且夫武臣乘馬,卽不可廢之法,而甚至年少武宰,輒乘肩輿,無難取便於公私之行,殆不識鞍馬之爲何物誠亦萬萬寒心,此後則各別禁防,隨現重勘,四人轎則正一品武將外,一切勿許之意,著式施行,何如?上曰,文武間體例,與公私服飾所乘,自有由來之舊規,何可一任蕩弛置,而勿問乎?竝依所奏施行。出擧條最應曰,繡啓事體,本自嚴重,宰臣被論,從前何限,而護軍趙秉式之向日疏陳,誠甚慨然矣。此宰臣之當初被論,旣因湖西按藩時事,則及夫恩敍之後,一番徹章,略暴情實固宜矣。奚若是張皇費辭,不思瀆擾之爲悚,而分疏反歸苟且,句語多有舛錯,此不可但以不審言,施以譴罷之典,何如?上曰,依爲之。出榻敎最應曰,完伯已報瓜矣,此道臣三載按藩,一念殫誠惠恤所推,窮殘賴活,威明攸及,奸猾知戢,似此通鍊之治,實合彌展厥效,全羅監司沈履澤,限一瓜特爲仍任,何如?上曰,依爲之。出榻敎最應曰,慶州府尹閔致序,素有聲績之茂著,而莅玆局弊之雄邑,久淹公納,逐條董力,許多痼瘼,隨事就緖,一境賴安,輿誦甚蔚,合有增秩之典,特加一資,何如?上曰,依爲之。出榻敎最應曰,羅州·蔚山,近成弊局,公納之積年滯淹者厥數甚夥,而兩邑倅莅任以後,各盡誠力,次第淸帳,邑務民事,優有成效,宜施嘉奬之典。羅州牧使吳達善,蔚山府使朴齊萬,竝特爲加資,何如?上曰,依爲之。出榻敎最應曰,德源開港以後,日本商舶出入,將無常矣,其來其往,自該府而番番馳報,自巡兵營,而續續專撥,反爲煩弊之端,苟有別般事情,則隨邑牒,卽時登聞,如非緊急者,則每月終,令府使都聚修報,以爲謄啓事,分付道帥臣,何如?上曰,依爲之。出擧條最應曰,公納淹滯之諸邑守令,旣皆罷黜,行將拿勘,而臣於稅穀一款,竊有所駭歎者矣。執籌船裝運之邑,京船主持舟司帖文下去,自該邑逢載穀數,成出勘合,而始乃發船,例也,京船主趁不下去,每致愆晩狼狽之患,雖以發船之後言之,大洋中間偸弄遲留之無以糾檢,該邑事勢,固然矣。於是乎船主之奸弊,歲滋年增,今歲裝此邑之穀,而恣意乾沒,明年載彼邑之穀,而移充彌縫,駸駸然左右撐拔之際,戶惠廳之未勘者,爲幾許,各軍門之未了者,爲幾許,積湊而統算,則以一船主而至於幾千幾百包之多,而欲逭逋負之太夥,敢作他名之虛張,專事遷延,準刷無期,以是而支調絀縮,日甚一日,尙可曰國有法乎?今番罷拿之守令,卽因考尺之久稽,而究其實則多由船主之不納矣,若只罪守令,不罪船主,則非但大違於有罪必罰之義,爲彼船主輩,尤安所畏法,而不抵罪也哉?凡稅穀偸取十石以上者梟示之文,昭載大典會通,況偸取之爲千百計者乎?令戶惠堂及各營將臣,一一査覈,毋或伈泄摘發,其所犯諸漢,劃卽啓稟,出付軍門,梟首警衆,以嚴頹綱,以重正賦,何如?上曰,挽近船主輩奸僞,年增歲滋,有此無嚴之習,極爲痛惋,正供愆滯,何但爲守令之罪也?依所奏戶惠廳及各營門,到底嚴査,所犯諸漢,一一摘發,施以當律,亦使之不日擧行,可也。出擧條最應曰,故士人洪在新,辛壬被禍人贈吏曹參判哲人之玄孫也。讀書林下,飭躬礪行,誠孝之卓異,經學之特著,遂爲鄕里之矜式,餘誦至今未泯,似此人之許贈南臺,恐合於昭代奬褒之典,故敢此仰達矣。上曰,依爲之。出擧條最應曰,贈吏判朴孝正,夙有實行,事父母克盡愛敬,家素淸寒,體志備養,而穉齡之救病也,涕泣嘗糞,老境之遭艱也,三年食素,哀過乎禮,幾至滅性,孝是子職之當然,而苟非純篤之性,豈能終始靡懈,若是之卓行乎?公議攸在,宜有表奬,特施綽楔之典,庸裨風敎,恐好,故敢此仰達矣。上曰,依爲之。出擧條最應曰,行大護軍金世鎬,知宗正卿府事李寅命,竝政府堂上還差,何如?上曰,依爲之。出榻敎最應曰,前同敦寧韓鵬履,當爲榮贈,而所后家無可施云,依近例移施其本生,何如?上曰,依爲之。出擧條最應曰,刑曹參判李載純,當爲追榮,而所后家無施云,依近例移施其本生,何如?上曰,依爲之。出擧條最應曰,戶曹參判尹用求,陞資後,法當貤贈,而所后家無可施,依近例移施其本生,何如?上曰,依爲之。出擧條最應曰,工曹參判金興均,當爲追榮,而所后家無可施,移施其本生祖曾,何如?上曰,依爲之。出擧條最應曰,右捕將金箕錫,先山在於楊根·砥平等地,而有不可不躬幹事,將至十餘日頃矣。詗察之任,難於擅便,每於經稟後,許其從便往來,故敢達矣。上可之。仍敎曰,當此暑節,其或從便飮水乎?最應曰,時帶相職,故不敢留宿,乍出旋入,果無其效矣。上曰,係是部字內不滿十里之地,則雖經夜從便,亦無妨也。最應曰,英廟朝以前之大臣,往來郊坰,無所礙掣矣,近來則不得擅離城外,便爲成憲,故不敢違越矣。今承曠絶之恩,許以留宿之暇,榮感萬萬,而此不獨施之於臣也,諸大臣中有如臣者,依此例許施,則似好矣。上曰,大臣就座。錫龍曰,諸宰奏事。有淵等曰,無所奏矣。錫龍曰,玉堂所懷奏之。命宰進前奏曰,臣本無似,冒忝經幄,不敢以見職自居,而區區憂忱,竊有所仰陳者。第念致治之要,在於典學,典學之工,積於自疆不息,眞積力久,知行兼盡,然後方臻緝熙之域矣。伏覵我殿下,毛詩則畢講有年,尙書則議稟而止,至於召對停撤,亦旣稍久,未敢知淸燕之中,或有溫繹之時,而若以爲宵旰萬幾,酬接日繁,靡暇乎召接臣隣,討論方冊,一例悠泛,不思勉勵,則恐有違於自疆不息之聖訓矣。況今春宮邸下衣尺漸長,智思方開,所觀感而倣效者,亶在乎殿下之躬行,殿下益懋晉修之工,俾作燕翼之謨,則春宮邸下,自有以薰陶服膺,睿學夙就,是爲擧國臣民,所共攢祝者也。伏望深留聖意焉。上曰,所陳當留念矣。出擧條上曰,史官就座,仍命大臣先退,又命退諸臣,以次退出。
上在昌德宮。停常參·經筵。
張錫龍啓曰,明日常參·經筵,取稟。傳曰,停。
李冕熙啓曰,大司憲·執義,掌令二員,持平二員未差,監察茶時之意,敢啓。傳曰,知道。
張錫龍啓曰,行左副承旨尹成鎭,行同副承旨李乾夏,今日不爲仕進,竝卽牌招,何如?傳曰,允。
假注書兪鎭弼書啓,臣於本月二十日,以濬川摘奸事,書啓矣。伏奉批旨,待快晴更爲詳細摘奸以來之敎,而見今雨晴有日漲流稍退,故於本月二十六日申時量,馳往,自松杞橋沿邊至五間水門,詳細摘奸,則自松杞橋,至廣通橋武衛所字內,而依舊渠深濬,左右石築,堅固修補是乎遣,自廣通橋,至水標橋龍虎營字內,自水標橋,至孝經橋訓鍊都監字內,自孝經橋,至太平橋禁衛營字內,自太平橋,至五間水門御營廳字內,而濬役之深,修築之固,皆與上項,無異是乎乃,日前雨漲以後,沙流稍積,自廣通橋以下,間間有地形不均處矣,敢啓。傳曰,知道。
李乾夏,以弘文館言啓曰,新錄事命下矣。校理金文濟,卽爲牌招,以爲會圈之地,何如?傳曰,允。
弘文錄五點,姜友馨·朴斗陽·李容稙·宋圭元·申悳均·李起鍾·金炳吉·閔泳駿·金思轍·趙秉升·金文鉉·金鶴善·申泰寬,已上凡十三人,特進官閔台鎬·崔益鉉·金應夏·李勉宇·盧鎭衡·安永豐·李廷斗·吳光默·南一祐·徐相翊·趙濟華·李漢永·金奭鎭·金永壽·張錫龍·申檀·吳俊泳·朴鳳欽·金佑鉉·金宗泰·黃鍾奎·尹致聖·李冕榮·尹成鎭·閔定鎬·朴齊鴻·李乾夏·閔泳商·趙在淳·兪晩源·尹榮信·金聲根·申錫䄵·洪淳馨·閔泳翊·李載完·朴定陽·李應夏·韓喆愚·朴容大·金奎運·李齊信·南鎬元·李載兢·閔羲軾·尹用求·李載純·金興均。
李乾夏,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以禮曹言啓曰,祔廟習儀節目,當爲磨鍊,而謹稽謄錄,己卯年則初二度,只諸執事,自工曹至議政府行禮,三度日百官進參,而闕門外至議政府行禮,自戊戌年,則因特敎,初二度,只緊關執事,一會于議政府,行祔謁廟節次,三度日,宗親每品各一員,有堂上衙門堂郞各一員,自工曹,至議政府行禮,而大駕動駕習儀節次,亦不磨鍊,壬戌·丁卯·癸未·己未年,亦依戊戌年例,稟定擧行矣。今亦依此磨鍊乎?敢稟。傳曰,依此磨鍊。
又以禮曹言啓曰,圖畵署有別遞兒祿窠,而自前以畵員實官中久勤人,次次許付矣。付祿人李膺模有頉,代當次人趙重默,依例許付,何如?傳曰,允。
又以禮曹言啓曰,圖畵署畵員李膺模有頉,代本署實官窠,以差備待令畵員金濟淳,陞付之意,敢啓。傳曰,知道。
李冕熙,以義禁府言啓曰,卽接月令醫員皮熙晢手本,則以爲時囚罪人金炳右·李泰鎭等,素患疝積,有時闖發,韓應弼,猝得毒感,又添挾食,金永文,素患痰癖,滯泄頻數,目下症形,俱爲危劇云,罪人病勢如此,則一邊保放,一邊草記,載在法典矣。金炳右·李泰鎭·韓應弼·金永文等,姑爲保放之意,敢啓。傳曰,知道。
上在昌德宮。停常參·經筵。
李乾夏,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李乾夏啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點後,日次待令。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,判義禁閔致庠,除拜後過三日不爲出肅,依定式推考警責,仍卽牌招察任,何如?傳曰,允。
禮曹,今此祔太廟習儀初度,來六月二十六日,二度同月二十九日,三度來七月初一日。
李乾夏啓曰,行都承旨李載完式暇,行左承旨朴容大廚院進,行右承旨張錫龍,行左副承旨尹成鎭,不爲仕進,行右副承旨李冕熙,式暇出去,院中只有臣一人,伴直無人,行左副承旨,所當牌招,而拘於廳規,不得請牌,何以爲之?敢稟。傳曰,牌招。
傳于李乾夏曰,右副承旨許遞,前望單子入之。
李乾夏啓曰,行左副承旨尹成鎭牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
承旨前望單子入之,朴瑄壽落點。
李乾夏,以禮曹言啓曰,今此祔廟時,各差備官,當爲具朝服行禮,而謹稽謄錄,則以許多差備官之盡着朝服,其勢爲難,捧敎命冊寶官·大祝·攝通禮外,其餘各差備官,依前例,以黑團領行禮事,啓稟擧行矣。今亦依此擧行事,知委,何如?傳曰,允。
又以奉常寺都提調·提調意啓曰,東耤親耕田所種大麥打作,則所出爲六石十四斗,小麥打作,則所出爲一石之意,敢啓。傳曰,知道。
又以都摠府言啓曰,來六月初一日孝徽殿朔祭親行敎是時,侍衛·寶劍,當爲備員,而都摠管洪祐昌有實病,李敦相,副摠管洪坃·李長會在外,李炳敎呈辭受由,二員未差。無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金世鎬·李應夏·金興均爲都摠管,尹用求·李載純·李圭顔·鄭完默爲副摠管。
兵曹副摠管單李應夏·金興均。
李乾夏,以義禁府言啓曰,卽接月令醫員皮熙晢手本,則以爲時囚罪人尹永善,素患疝積,挾感復發,目下症形,實爲危劇云,罪人病勢如此,則一邊保放,一邊草記,載在法典矣。尹永善姑爲保放之意,敢啓。傳曰,知道。
又以義禁府言啓曰,卽接月令醫員皮熙晢手本,則以爲時囚罪人李鎬奭,猝得關格,又添泄瀉,目下症形,實爲危劇云,罪人病勢如此,則一邊保放,一邊草記,載在法典矣。李鎬奭,姑爲保放之意,敢啓。傳曰,知道。
大司成沈相穆疏曰,伏以臣於日昨,祗奉除旨,以臣爲成均館大司成者,聖眷雖隆,私分靡措,臣庸闇一凡品耳。幸逢休熙,猥竊科第,從下大夫後,薄有年所,幈幪之下,飮啄皆恩,襪線之末,報答蔑效,平居默念,不勝慙恧。今玆之命,又何爲而及於臣身也?未敢知我殿下,抑謂臣歷踐,尙有未周,底蘊亦不甚露,故或備任使,而試可之歟?臣於尋常官守,尙懼不能承當,矧玆古昔成均之責,不亦綦重也哉,鬯宣學制,振起文敎,建首善於八方,贊聲明於一代者,實總於斯,其選尤雋,臣言行風裁,有足以矜式者否,臣器能鑑藻,有足以砥礪者否?此蓋文質兼備者所能,而顧臣自幼鈍滯,長益荒嬉,區區文藝,猶未深造,雖爲經生擧人,周旋於歌鹿之場,亦未之能焉。今若據皐比之席,昂然以師儒自居,則非惟臣內省多愧,必將有笑于列者,其於玷名器累聖簡,爲如何哉?於是乎臣之辭受,臣實自知,而在朝家量材授官之政,亦無待臣言之畢矣。歷日虛縻,彌增悚惕,冒入文字,仰溷聰聞,伏望聖明,俯賜省覽,將臣新授,劃賜鐫遞,俾官方重,而微願遂焉。臣無任云云。省疏具悉。爾其勿辭察職。
上在昌德宮。停常參·經筵。
李乾夏啓曰,明日孝徽殿朔祭親行齋戒相値,視事頉稟之意,敢啓。傳曰,知道。
尹成鎭啓曰,大司憲·執義,掌令二員,持平二員未差,監察茶時之意,敢啓。傳曰,知道。
李乾夏啓曰,新除授行同副承旨朴瑄壽,時在廣州地,斯速乘馹上來事,下諭,何如?傳曰,許遞。前望單子入之。
承旨前望單子入之,尹致聖落點。
李乾夏啓曰,假注書兪鎭弼有身病,勢難察任,今姑改差,何如?傳曰,允。
兪鎭弼改差,代以李彙相爲假注書。
傳于李乾夏曰,修信使留待。
傳于李乾夏曰,修信使入侍。
尹成鎭啓曰,卽者校理金文濟,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李乾夏啓曰,明日傳香,禮房承旨,當爲齋宿,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
尹成鎭,以都摠府言啓曰,來六月初一日孝徽殿朔祭親行敎是時,侍衛·寶劍,當爲備員,而都摠管金世鎬在外,副摠管尹用求·金興均,內閣進。李載純,宗戚執事進,李奎顔,武衛所進,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
兵曹口傳政事,以徐衡淳爲都摠管,以曺錫輿·金鶴根·趙濟華·任孝準爲副摠管。
兵曹,都摠管單曺錫輿。
朴容大,以禮曹言啓曰,卽接社稷署所報,則今此增廣文科初試時,本署官員,俱爲觀光云矣。依定式本曹佐郞白時洽,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此增廣文科初試時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則今此增廣文科初試時,本宮官員,俱爲觀光云矣。依定式假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以祔廟都監郞廳,以都提調意啓曰,祔廟時班次圖一本,依例圖寫以入之意,敢啓。傳曰,知道。
又以弘文館言啓曰,校理金文濟,陳疏徑出,上番闕直,事甚未安。應敎閔泳煥,校理金學洙,別兼春秋進,副校理一員未差,副應敎李命宰,郞爲牌招入直,何如?傳曰,允。
尹成鎭,以都摠府言啓曰,副摠管李載純,以刑曹參判,本曹坐起進參,晝仕出去之意,敢啓。傳曰,知道。
又以義禁府言啓曰,卽接月令醫員皮熙晢手本,則以爲時囚罪人閔敞鎬,猝得毒感,又添滯泄,李圭昇,素患疝積,挾感復發,目下症形,俱爲危劇云,罪人病勢如此,則一邊保放,一邊草記,載在法典矣。閔敞鎬·李圭昇,竝姑爲保放之意,敢啓。傳曰,知道。
又以義禁〈府〉言啓曰,保放罪人洪鉉周·宋綺老·嚴世永·金炳右·韓應弼·李泰鎭·金永文·李鎬奭·尹永善·閔敞鎬·李圭昇等,當爲還囚,議處以入,而病勢一向未差,竝仍爲保放之意,敢啓。傳曰,知道。
義禁府啓目,金堤郡守宋綺老·舒川郡守韓應弼等原情云云。傳旨內辭緣,泛稱遲晩,宋綺老段,刑推得情,韓應弼,所當請刑是白乎矣,曾經侍從,勿爲請刑,載在法典,議處何如?判付啓依允爲旀,宋綺老段,除刑推議處爲良如敎。又啓目,順天府使嚴世永原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。又啓目,大邱判官金炳右,善山府使李泰鎭等原情云云。傳旨內辭緣,泛稱遲晩,竝只刑推得情,何如?啓,竝只除刑推議處爲良如敎。又啓目,公州判官洪鉉周原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,禁亂官文義縣監金永文原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
義禁府啓目,海南縣監李圭昇原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付啓依允。又啓目,文化縣令李鎬奭原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,咸平縣監尹永善,靈光郡守閔敞鎬等原情云云。傳旨內辭緣,泛稱遲晩,尹永善刑推得情,閔敞鎬所當請刑是白乎矣,曾經宣傳官,勿爲請刑,載在法典,議處,何如?判付啓依允爲旀,尹永善段,除刑推議處爲良如敎。義禁府啓目粘連,向前李鎬奭亦,到今準納,責若可恕,當初違限,飭自有失,旣登論啓,當施律例,以此照律,何如?判付啓依允。又啓目粘連,向前李圭昇亦,以錢以穀,且捧且納,刷雖勤於周年,數尙多於越限,以此照律,何如?判付啓依允。又啓目粘連,向前洪鉉周亦,米與錢,摠旣甚多,捧且納,數亦不小,而尙餘愆滯,宜有論勘,以此照律,何如?判付啓依允。又啓目粘連,向前尹永善·閔敞鎬等亦,尹永善段積逋,旣自丙丁愆納,迄今未已,職固有失,罪實難恕是白遣,閔敞鎬段,趁限之納,非曰不多過當之數,亦尙有餘,雖因事勢,賓難參恕,竝只以此照律,何如?判付啓依允。又啓目粘連,向前金炳右·李泰鎭等亦,金炳右段莅任未久,刷捧亦多而致此積滯,縱緣前等,旣未畢納,難免當勘是白遣,李泰鎭段,愆納縱在,前等收刷,未趁當限,不可以赴任未久,有所原恕,竝只以此照律,何如?判付啓依允。又啓目粘連,向前嚴世永亦,本邑焉裝稅無餘,京司則愆納至此,實緣籌執船作奸,難免穀主官有責,以此照律,何如?判付啓依允。又啓目粘連,向前宋綺老·韓應弼等亦,宋綺老段,觀其援辭,縱有多小措處,參以論啓,自歸前後愆滯是白遣,韓應弼段,公納之積滯,旣値編戶流亡,且緣籌船稽慢,摠論其未納,難免於失飭,竝只以此照律,何如?判付啓依允。又啓目粘連,向前金永文亦,狀啓中有若陰嗾,囚供內縱爲發明,職失禁亂,責難全恕,以此照律,何如?判付啓依允。
校理金文濟疏曰,伏以臣於持被之中,卽接家信,則臣母素患痰癖之症,迨此換節之時,一倍添劇,促臣歸視,臣聞此報,方寸煎灼,按住不得。玆敢忙陳短章,徑出禁扄,伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
庚辰五月二十八日未時,上御重熙堂。修信使入侍時,右副承旨李乾夏,假注書朴壽昌,記事官鄭寅興·閔丙奭,修信使金弘集,以次進伏訖。上曰,史官分左右。仍命修信使進前。上曰,彼倭通好,已爲三百餘年,情狀自來狡黠,近日則雖云與前有異,而去益難測,彼使頻來,不可無回謝之擧,以爾內明,且有學識,特此擇送,善爲措處也。弘集曰,臣材質庸陋,識見淺短,恐無以堪承使命,秪切惶懼矣。上曰,爾之內明,自在參下,予已知之,朝議亦然,似可堪當也。弘集曰,益切〈惶〉恐矣。上曰,前修信使金綺秀去時,倭情叵測云矣,今則似更甚也。弘集曰,連年倭使來時,多有相持,今行必當更難於往年矣。上曰,開港定稅等事,自政府必已授辭,而此外或有難處之事,須勿深慮,只圖所以利國也。弘集曰,似多有意外之事,是庸憂悶矣。上曰,出疆之後,無以稟定,不必過慮,隨事善處也。弘集曰,下敎至此屢屢,然臣何敢擅斷?當以歸稟政府答之矣。上曰,大事可歸稟,小事可自斷也。弘集曰,瑣細之事,謹當依下敎奉行矣。上曰,今日宿何地,何日抵萊府耶?弘集曰,今日當宿良才二十里,來月十五日當抵萊府矣。上曰,留萊府,當爲幾何耶?弘集曰,乘船在卄五日,留萊府當爲十日矣。上曰,乘船幾日,可抵達耶?弘集曰,年前信使,發船八日抵達矣。上曰,今行亦當然也。弘集曰,前頭事何可預料,而以此爲準的矣。上曰,下屬輩,雖或出遊,至於雜亂偸竊之弊,必爲禁飭也。弘集曰,謹當操束矣。上曰,中原使行,亦有此弊,而此處則異於中原,若有如是之弊,其爲貽羞,當如何哉?弘集曰,誠然矣。上曰,沿路支站,年前多有弊端,今番則當何如耶?弘集曰,今番則自廟堂另飭,特除出站,臣亦行關,除却浮文民弊,似得無苟艱之歎乎?仍敎曰,今當遠離,仰瞻,可也。又命仰瞻世子宮,弘集起立仰瞻訖。上曰,萬里滄溟,冒炎作行,甚難也。弘集曰,王事何敢言勞乎?世子宮敎曰,善爲往還也。弘集曰,謹當依睿敎矣。上命賜藥物節扇等,挾侍傳于乾夏,乾夏傳于弘集,弘集跪受訖。上曰,善爲往還也。仍命修信使先退。又命史官就座。又命退承史,以次退出。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
張錫龍啓曰,明日常參·經筵,取稟。傳曰,停。
尹成鎭啓曰,大司憲·執義,掌令二員,持平二員未差,監察茶時之意,敢啓。傳曰,知道。
張錫龍啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
朴容大啓曰,行右副承旨李乾夏,行同副承旨尹致聖,今日不爲仕進,竝卽牌招,何如?傳曰,允。
傳于朴容大曰,禮房承旨,馳詣宗廟·永寧殿·景慕宮,奉審摘奸以來。
傳于張錫龍曰,今番慶科增廣別試文科初試試官,以正卿中擬入。
以司謁口傳下敎曰,一所東堂初試,以丕闡堂爲之。
傳于張錫龍曰,禮兵換房。
傳于張錫龍曰,藥院提調許遞,前望單子入之。
內醫提調前望單子入之,李鎬俊落點。
傳于朴容大曰,出宮門路,以協陽門爲之。
尹致聖,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以禮曹言啓曰,卽接宗廟署所報,則今此增廣文科初試時,本署官員,俱爲觀光云矣。依定式本曹佐郞李臣燁,假官差送,以爲代直後,赴試之地,何如?傳曰,允。
又以禮曹言啓曰,今此增廣文科初試及會試時,直赴會試給分人,分等許赴事,纔已草記允下,而直赴會試幼學閔泳夏,入格於丙子五月日次儒生殿講,而伊後名字,改以泳絢,給二分幼學金奭鍾,入格於庚辰二月館學儒生應製,而伊後名字,改以亨鍾,竝於今番文科時,啓稟釐正,以爲赴試之地事,各爲呈狀矣。竝依所訴施行之意,分付四館所,何如?傳曰,允。
又以禮曹言啓曰,卽接四館所牒呈,則庚辰四月春到記殿講入格給二分幼學朴永薰,以講經生,兼有製工,今番增廣文科,從願許赴事,報來矣。製述講經直赴會試及給分人,勿論增式年別試,從願許赴事,載在法典,幼學朴永薰,依願許赴於今此增廣文科初試,使之較藝等第之意,分付,何如?傳曰,允。
又以祔廟都監都提調意啓曰,本都監各房工役,今旣完畢,匠手竝皆放送,郞廳則輪回仕進,看檢未盡之事,監造官則輪回入直之意,敢啓。傳曰,知道。
又以弘文館言啓曰,上番闕直,事甚未安。應敎閔泳煥,校理金學洙,別兼春秋進,金文濟陳疏受由,副校理一員未差,副應敎李命宰,卽爲牌招入直,何如?傳曰,允。
玉堂前望單子入之,副校理洪鍾永,修撰李萬敎·洪時衡,副修撰金容圭·洪祐冀落點。
朴容大,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
又以御營廳言啓曰,本廳哨官景昌協,身病甚重,勢難察任,改差,何如?傳曰,允。
尹成鎭,以義禁府言啓曰,保放罪人洪鉉周·宋綺老·嚴世永·金炳右·韓應弼·李泰鎭·金永文·李鎬奭·閔敞鎬·尹永善·李圭昇等,當爲還囚照律以入,而病勢一向未差,竝仍爲保放之意,敢啓。傳曰,知道。
吏曹啓目,高山縣監閔洙郁名字,改以相鎬,前正言李擎日名字,改以圭日,副司果沈宜璜名字,改以宜台,副司果申道均名字,改以羽均,出身金益星名字,改以聖熙,出身都舜英名字,改以舜河事爲等,如告狀依例,令藝文館給帖,何如?判付啓依允。
義禁府照目粘連,大邱判官金炳右,善山府使李泰鎭等矣,本府議啓內,金炳右段,莅任未久,刷捧亦多,而致此積滯,縱緣前等旣未畢納,難免當勘,李泰鎭段,愆納縱在前等,收刷米趁當限,不可以赴任未久,有所原恕,竝只以此照律,罪各杖一百收贖,告身盡行追奪,私罪。奉敎依允爲旀,竝只功減一等爲良如敎。又照目粘連,公州判官洪鉉周矣,本府議啓內,米與錢摠,旣甚多捧,且納數亦不小,而尙餘愆滯,宜有論勘,以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。又照目粘連,金堤郡守宋綺老,舒川郡守韓應弼等矣,本府議啓內,宋綺老段,觀其援辭,縱有多小措處,參以論啓,自歸前後愆滯,韓應弼段,公納之積滯,旣値編戶流亡,且緣籌船稽慢,摠論其未納,難免於失飭,竝只以此照律罪,各杖一百收贖,告身盡行追奪,私罪,奉敎依允爲旀,竝只功議各減一等爲良如敎。又照目粘連,咸平縣監尹永善,靈巖郡守閔敞鎬等矣,本府議啓內,尹永善段,積逋旣自丙丁,愆納迄今未已,職固有失,罪實難恕,閔敞鎬段,趁限之納,非曰不多,過當之數,亦尙有餘,雖因事勢,實難參恕,竝只以此照律,罪各杖一百收贖,告身盡行追奪,私罪。奉敎依允爲旀,竝只功減一等爲良如敎。又照目粘連,海南縣監李圭昇矣,本府議啓內,以錢以米,且捧且納,刷雖勤於周年,數尙多於越限,以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。又照目粘連,順天府使嚴世永矣,本府議啓內,本邑焉裝稅無餘,京司則愆納至此,實緣籌執船作奸,難免穀主官有責,以此照律,罪杖八十收贖,奪告身三等,私罪。奉敎依允爲旀,功減一等爲良如敎。又照目粘連,文化縣令李鎬奭矣,本府議啓內,到今準納,責若可恕,當初違限,自有失飭,旣登論啓,當施律例,以此照律,罪杖八十收贖,奪告身三等,私罪。奉敎依允爲旀,功議各減一等爲良如敎。
上在昌德宮。停常參·經筵。
夜自五更至初二日開東,灑雨下雨,測雨器水深三分。
上詣孝徽殿,入齋室後,藥房·內閣·政院·玉堂口傳問安。答曰,知道。朔祭親行,還入齋室後,大殿·中宮殿,藥房口傳問安。答曰,罔極。內閣·政院·玉堂·朝廷二品以上單子問安。答曰,罔極。大王大妃殿·王大妃殿·世子宮,藥房口傳問安。答曰,知道。內閣·政院·玉堂·朝廷二品以上單子問安。答曰,知道。
還內後藥房·內閣·政院·玉堂口傳問安。答曰,知道。
尹致聖啓曰,明日常參·經筵,取稟。傳曰,停。
又啓曰,來初五日朝參日次,而景陵忌辰祭齋戒相値,頉稟之意,敢啓。傳曰,知道。
李乾夏啓曰,大司憲·執義,掌令二員,持平二員未差,監察茶時之意,敢啓。傳曰,知道。
尹致聖啓曰,翰林召試被選當次人宋秉瑞,薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單宋秉瑞。
傳于李乾夏曰,秋曹堂上竝許遞,前望單子入之。
刑曹堂上前望單子入之,判書鄭健朝,參判朴齊寬,參議金永秀落點。
吏曹,王世子痘候平復,慶科增廣監試覆試學禮考講一所試官,林瑢相·崔㻠,二所試官,卞鋈·蔡恩欽。
傳于尹致聖曰,營建所工募,令營建所乾犒饋。
尹致聖,以營建所提調意啓曰,工募乾犒饋事,命下矣。工匠七百五十七名,每名錢一錢,擔軍募軍七百五十八名,每名錢五分,合錢一百十三兩六錢分給之意,敢啓。傳曰,知道。
尹致聖啓曰,卽者檢閱金定均·鄭寅興·閔丙奭,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱宋秉瑞牌不進,罷職傳旨,傳于尹致聖曰,只推。
尹致聖啓曰,左右史不可不備,檢閱宋秉瑞,旣有只推之命,更爲牌招入直,何如?傳曰,允。
傳于尹致聖曰,左副承旨許遞,前望單子入之。
尹致聖,以議政府言啓曰,本府公事官趙羲準,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以議政府言啓曰,本府公事官李啓好,奔走勤仕再滿十五朔,依例陞敍,或守令除授事,捧承傳施行,何如?傳曰,允。
又以三軍府言啓曰,本府從事官南致源,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
又以奎章閣言啓曰,景慕宮·望廟樓,今朔奉審無頉之意,敢啓。傳曰,知道。
又以禮曹言啓曰,卽接四館所牒呈,則己卯九月秋到記,殿講入格給一分幼學崔徽龍,以講經生,兼有製工,今番增廣文科,從願許赴事,報來矣。製述講經直赴會試及給分人,勿論增式年別試,從願許赴事,載在法典,幼學崔徽龍,依願許赴於今此增廣文科初試,使之較藝等第之意,分付,何如?傳曰,允。
又以弘文館言啓曰,下番闕直,事甚未安。新除授修撰李萬敎·洪時衡,副修撰金容圭,竝卽牌招,推移入直,何如?傳曰,允。
又以弘文館言啓曰,新除授副校理洪鍾永,時在京畿楊州地,副修撰洪祐冀,時在忠淸道忠州地,經筵入番事緊,請竝斯速乘馹上來事,下諭。傳曰,許遞。前望單子入之。
玉堂前望單子入之,副校理李喜元,副修撰朴宗鉉落點。
又以都摠府言啓曰,今日入直內三廳武兼禁軍及軍兵等,當爲中日習射技放,而孝徽殿別茶禮親行相値,不得設行之意,敢啓。傳曰,知道。
兵曹啓目粘連,觀此統制使鄭洛鎔狀啓,則南村別將金龍植,排料有制,士卒無飢,禁松立規,斧斤莫入,廨宇頹圮,無不修繕,軍器毁傷,率多新備,所入錢,殆爲一千三百兩之多,而全數自備,鎭樣無虛疎之憂,軍政有可恃之方,論賞一款,令該曹稟處亦爲白有臥乎所,排料有制,禁松立規,已是綜詳做治之本,廨宇修繕,軍器新備,不費民力自辦千餘金之多,尤庸嘉尙,雖已瓜遞,褒賞一款,在所不已,似當施以加資之典是白乎矣,係干恩賞,不敢擅便,上裁,何如?判付啓,依回啓施行爲良如敎。
兵曹啓目粘連,觀此統制使鄭洛鎔狀啓,則長木浦別將金敬律,到防以後,夙夜靡懈,該鎭戰兵船及器械汁物各公廨,一新修補,軍士賞料,亦爲自備,所入錢,爲三千二百兩之多,不撓軍民,盡捐廩況,輸運家貲,竭蹶了勘,如此實績,不可無勸奬之道,論賞一款,令該曹稟處亦爲白有臥乎所,戰兵船也,器械汁物也,公廨修補及軍士賞料,全數自備,至爲三千餘金之多,而不撓軍民,克捐殘廩之未暇,更輸家貲而竭蹶,一區鎭將,施措罕有,極庸嘉尙,似當施以右職調用之典是白乎矣,係干恩賞,不敢擅便,上裁,何如?判付啓,依回啓施行爲良如敎。
兵曹啓目粘連,觀此平安兵使李邦鉉狀啓,則虞候沈宜夏,剛毅擧職,詳明處事,閭里無竊發之患,軍民頌公平之惠,願留相續,群情莫遏,限一瓜仍任事,令該曹稟處亦爲白有臥乎所,擧職也剛毅,故閭里無竊發之患,處事焉廉明,則軍民頌公平之惠矣。治績若是表著,願留如彼相續,仍任一款,依狀請施行,何如?判付啓依允。
庚辰六月初一日子時,上詣孝徽殿。朔祭親行入侍時,行都承旨李載完,行左承旨朴容大,行右承旨張錫龍,行左副承旨尹成鎭,行右副承旨李乾夏,行同副承旨尹致聖,假注書朴壽昌·李彙相,記事官鄭寅興·閔丙奭,提學金炳始,原任直提學李載元·趙寧夏·李載冕·尹滋悳,檢校直提學趙慶鎬·鄭範朝,直提學閔泳翊,原任直閣李淳翼,檢校直閣金永壽·尹用求·金興均·趙同熙,直閣洪英植,原任待敎洪淳馨,檢校待敎金演壽·閔泳煥,待敎宋秉瑞,副校理洪承憲,以次侍立。時至,通禮跪啓請外辦。上具翼善冠·淺淡服·烏犀帶·黑皮靴,乘輿出待賢門。藥房提調李鎬俊,副提調李載完,進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外。通禮跪啓請降輿。上降輿,步入齋殿。親祭時至,通禮跪啓請出次。上出次。贊禮導上入孝徽殿東夾門,由東階,詣版位前,西向立。贊禮跪啓請俯伏哭。上俯伏哭。贊禮跪啓請止哭,興四拜興平身。上止哭,行四拜禮訖。贊禮導上詣盥洗位。上盥洗訖。仍詣尊所,北向立。執尊者擧羃酌酒。贊禮導上詣靈座前。載完奉香,致聖奉罏。贊禮跪啓請三上香。上三上香。贊禮跪啓請執瓚灌地。載完奉瓚跪進。上執瓚灌地訖,以授載完。載完跪受,還置於尊所。贊禮導上降復位,贊禮導上詣尊所。執尊者擧羃酌醴齊。贊禮導上詣靈座前跪,贊禮跪啓請執爵獻爵。載完奉爵跪進。上受爵,以授致聖。致聖跪受,以授乾夏。乾夏跪受,奠于靈座前。贊禮跪啓請俯伏興少退。上少退跪。大祝副司果金文鉉,讀祝文訖。贊禮跪啓請平身。上平身。贊禮導上降復位。亞獻官錦陵尉朴泳孝,終獻官完平君李昇應,行禮如上儀。贊禮跪啓請俯伏哭。上俯伏哭。贊禮跪啓請止哭興四拜興平身。上止哭,行四拜禮訖。宮圍令納虞主,如儀訖。贊禮導上詣望燎位,望燎訖,贊禮跪啓請禮畢,贊禮導上還入齋殿。傳曰,今日別茶禮,當自內親行矣。該房知悉。少頃,通禮跪啓請出次。上步出崇化門外。通禮跪啓請乘輿。上乘輿。領議政李最應,進前奏曰,侵曉勞動,聖體,若何?上曰,一樣矣。由景化門·銅龍門,至協陽門。容大,請出標信解嚴。由待賢門還內,諸臣以次退出。
庚辰六月初一日午時,上詣孝徽殿。別茶禮親行入侍時,行都承旨李載完,行左承旨朴容大,行右承旨張錫龍,行左副承旨尹成鎭,行右副承旨李乾夏,行同副承旨尹致聖,假注書朴壽昌·李彙相,記事官鄭寅興·閔丙奭,提學金炳始,原任直提學李載元·趙寧夏·李載冕·尹滋悳,檢校直提學趙慶鎬·鄭範朝,直提學閔泳翊,檢校直閣尹用求·金興均·趙同熙,直閣洪英植,原任待敎洪淳馨,檢校待敎金演壽·閔泳煥,副校理洪承憲,以次侍立。時至,通禮跪啓請出次。上具翼善冠·淺淡服·烏犀帶·黑皮靴,出齋殿。通禮前導,入孝徽殿東夾門,詣版位。引儀唱跪俯伏哭。上跪俯伏哭。引儀唱止哭,興四拜興平身。上止哭,行四拜禮訖。通禮導上詣尊所,北向立。載完,擧羃酌鬯。上仍詣靈座前,北向跪。通禮跪啓請三上香。載完奉香,致聖奉罏。上三上香訖。通禮啓請執盞獻盞。載完,奉盞跪進。上受盞,以授致聖。致聖跪受,奠于靈座前。連獻三盞如儀訖。通禮導上降復位。引儀唱跪俯伏哭。上跪俯伏哭。引儀唱止哭,興四拜興平身。上止哭,行四拜禮訖。通禮導上由東階,出東夾門還入齋殿,諸臣以次退出。
上在昌德宮。停常參·經筵。
自開東至午時,灑雨下雨,測雨器水深五分。
李乾夏啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
以檢閱宋秉瑞再牌不進,罷職傳旨,傳于張錫龍曰,只推。
李乾夏啓曰,左右史不可不備,檢閱宋秉瑞,旣有只推之命,卽爲牌招,何如?傳曰,允。
傳于李乾夏曰,右副承旨·同副承旨,竝許遞,前望單子入之。
李乾夏啓曰,卽者檢閱金定均·鄭寅興·閔丙奭,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
李乾夏啓曰,行都承旨李載完,行左承旨朴容大,行右承旨張錫龍,竝卽牌招,何如?傳曰,允。
張錫龍啓曰,行都承旨李載完,行左承旨朴容大牌不進,左副承旨·右副承旨·同副承旨前望未下,院中只有臣一人,伴直無人,行左承旨,所當更爲牌招,而拘於廳規,不得請牌,何以爲之?敢稟。傳曰,牌招。
承旨前望單子入之,王庭揚·鄭憲朝·張泰壽落點。
張錫龍啓曰,卽者宗廟署官員來言,再明日修改時,提調一員,當爲進參,而都提調李最應有身病,提調金有淵試所進,不得進參云,何以爲之?敢稟。傳曰,提調許遞。前望單子入之。
宗廟提調前望單子入之,尹滋承落點。
張錫龍啓曰,卽者典醫監官員來言,今此雜科初試時,提調當爲進參,而提調金有淵,以文科初試試官進去,不得進參云,何以爲之?敢稟。傳曰,掌樂提調金在顯,令該曹口傳相換。
吏曹口傳政事,典醫監提調金有淵,掌樂院提調金在顯,已上相換事,承傳。
張錫龍啓曰,右邊捕盜大將金箕錫,先山躬幹事,京畿楊根·砥平等地,明日出去矣。所佩命召及大將牌·傳令牌,何以爲之,而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
以慶尙監司李根弼狀啓,進上生竹筍,節序差早,筍芽不萌,限內不得封進,惶恐待罪事,傳于張錫龍曰,勿待罪事,回諭。
張錫龍,以弘文館言啓曰,新除授副校理李喜元,副修撰朴鍾鉉,竝卽牌招察任,何如?傳曰,允。
又以訓鍊都監言啓曰,本局千摠權應燮,身病猝重,勢難察任,改差,何如?傳曰,允。
吏曹判書沈舜澤疏曰,伏以臣,以姿則萬萬無似,以職則萬萬不稱,冒無似據不稱,一日二日,不思求去者,臣非敢有儻來之意自任之計而然也。誠以我殿下,眷遇付畀,極其隆摯,殊非愚臣所可承當,而涓塵絲毫之報,或其在此焉耳。然而知識淺短,聞見寡陋,所謂銓家古事,未有一二行之者,直不過京外官員之塡闕補缺而已。鑑失衡差,瘡疣莫揜,畢竟狼狽,拱手以俟,而聖度優假,同朝篤厚,矜其不能,姑無譴斥,然私心惶愧,曷有其極?臣當初控章,出於自知之明,而人或視爲文具之備,然臣之受命,已三易月矣,大明在上,試之旣久,庶燭臣言之不妄,顧何待臣荐懇而後,始鞶褫也哉?堯之官人,亦曰試可乃已,今也無可而猶求其可,當已而猶試不已,不審殿下,奚取於臣,而若是其不捨耶?重爲朝廷擧措惜之也。臣斷斷衷赤,可質神明,寧或以夷險燥濕,秤量於其間,敢發矯情之言,遂冒避事之嫌哉?鷦鷯飽於一粒,望大牢而驚心,鼴鼠只取滿腹,臨滄海而懼溺,臣居寵若驚,涖事知懼,必欲缷却重擔,還他本分者,其亦常情之所必至,今若徒諉嚴畏,不敢更籲,則是臣自疎於聽卑之下也。玆故不避屢瀆,復伸前請,伏願聖明,俯賜省覽,亟遞臣銓銜,毋曠天職焉。臣無任云云。答曰,省疏具悉。長銓重任,何可輕遞?卿其勿辭行公。
上在昌德宮。停常參·經筵。
夜自一更至初四日開東,灑雨下雨,測雨器水深四分。
張錫龍啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,新除授左副承旨王庭揚,右副承旨鄭憲朝,同副承旨張泰秀,竝卽牌招,何如?傳曰,允。
又啓曰,事變假注書韓景爀有身病,勢難察任,今姑改差,何如?傳曰,允。
以檢閱金定均·鄭寅興·閔丙奭牌招不進,罷職傳旨,傳于張錫龍曰,只推。
以檢閱宋秉瑞牌不進,罷職傳旨,傳于張錫龍曰,只推。
張錫龍啓曰,左右史不可不備,檢閱金定均·鄭寅興·閔丙奭·宋秉瑞,旣有只推之命,竝卽牌招,推移入直,何如?傳曰,允。
又啓曰,卽者別兼春秋金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于張錫龍曰,吏曹參判有闕之代,前望單子入之。
吏曹參判前望單子入之,金益容落點。
以錦陵尉朴泳孝金城地覲親呈辭,傳于張錫龍曰,給由馬。
張錫龍啓曰,右邊捕盜大將,他邊大將兼察事,命下矣。兼察右邊捕盜大將趙羲復,卽爲牌招聽傳敎,何如?傳曰,允。
又啓曰,行都承旨李載完廚院進,行左承旨朴容大牌不進,行左副承旨王庭揚,右副承旨鄭憲朝,同副承旨張泰秀,在外,院中只有臣一人,伴直無人,行左承旨,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,行左副承旨王庭揚,時在開城地,右副承旨鄭憲朝,時在忠淸道洪州地,同副承旨張泰秀,時在全羅道金溝地,竝斯速乘馹上來事,下諭,何如?傳曰,竝許遞。前望單子入之。
承旨前望單子入之,李彙秉·李泰應·趙同熙落點。
張錫龍啓曰,行左承旨朴容大,再牌不進,伴直無人,新除授同副承旨李泰應,卽爲牌招,何如?傳曰,允。
張錫龍,以祔廟都監都提調意啓曰,附廟時所用祭器,都監郞廳監造官,前期陪進宗廟矣。今月初四日,祭器,依例陪進之意,敢啓。傳曰,知道。
吏曹參判李冕榮疏〈曰〉,伏以臣之冥升不已,輥到金緋,瀆恩焉而已,濫分焉而已,勿論職司之緊漫,未有一稱當焉,而至若今日所叨,揆以人職界分,尤見其沒榜樣矣。念臣量小而材短,譬猶鼴腹之易滿,鳧脛之難續,小者旣不能大之,短者又不能長之,則如臣淺謏,參佐於銓衡之事,終不能恢張之也,亦決矣。臣何敢强其不能,恬若固有,放倒廉維,冒據淸要,以致瘝隳厥官而後已也乎?臣之曩一肅命,祗出感激,間或行政,莫掩疵纇與其許久蹲仍,而竟罹咎諐,無寧早圖丐免,而自投冗散也。況臣受稟脆薄,素多疾,近失將攝,宿症添苦,時日之內,無望其束帶趨公,蓋選公蓋選部,非養病之坊,而熙朝,妨進賢之路,臣雖欲徊翔不去,其於壞名器而招物議,何哉?所以心切求解,非敢虛飾辭巽,猥陳卑懇,仰溷崇聽,伏乞聖明,將臣吏曹參判之銜,劃賜鐫改,無使曠任,亦得以安意調疴,實爲公私耦幸。臣無任云云。答曰,省疏具悉。所請依施。
別兼春秋金學洙疏〈曰〉,伏以臣於持被之中,卽接家信,則臣母素患痰積之症,近因日候之漸熱,一倍添劇,委頓床玆,臣自聞此報,方寸煎灼,按住不得。玆敢忙陳短章,徑出禁局,伏乞聖明,俯垂鑑諒,亟遞臣職,俾便救護,又治臣罪,以昭法紀焉。臣無任云云,省疏具悉。爾其勿辭救護。
上在昌德宮。停常參·經筵。
自辰時至人定,灑雨下雨,測雨器水深九分,自人定至五更,灑雨下雨,測雨器水深五分。
張錫龍,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
張錫龍啓曰,明日再明日,景陵忌辰祭齋戒正日相値,視事頉稟之意,敢啓。傳曰,知道。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,左副承旨趙同熙,今日不爲仕進,卽爲牌招,何如?傳曰,允。
又啓曰,右副承旨李彙秉,時在慶尙道禮安地,斯速乘馹上來事,下諭,何如?傳曰,許遞,前望單子入之。
以檢閱金定均·鄭寅興·閔丙奭·宋秉瑞牌不進,罷職傳旨,傳于張錫龍曰,只推。
傳于張錫龍曰,原任待敎洪淳馨,馳詣景陵,奉審摘奸,仍留監祭,局內諸陵,一體奉審以來。
韓景爀改差,代以韓敬根爲事變假注書。
張錫龍啓曰,假注書朴壽昌,有身病,勢難察任,今姑改差,何如?傳曰,允。
傳于李泰應曰,吏曹參議有闕之代,前望單子入之。
李泰應啓曰,左右史不可不備,檢閱金定均·鄭寅興·閔丙奭·宋秉瑞,旣有只推之命,竝卽牌招,推移入直,何如?傳曰,允。
承旨前望單子入之,朴弘壽落點。
以黃海監司姜蘭馨狀啓,兎山縣人命渰死事,傳于李泰應曰,人命揜死,聞甚驚慘,元恤典外,別加顧助,如有生前身還布,蕩減事,廟堂措辭分付。
以司謁口傳下敎曰,今番增廣,異於他科,雜科中譯科連分人,一體付之榜末。
李泰應,以都摠府言啓曰,今日入直內三廳武兼禁軍及軍兵等,中日習射技放事,標信啓下矣。雨勢如此,不得設行之意,敢啓。傳曰,知道。
又以訓鍊都監言啓曰,本局別將申樂熙身病猝重,勢難察任,改差,何如?傳曰,允。
又以御營廳言啓曰,本廳中軍鄭雲翼,身病甚重,勢難察任,改差,何如?傳曰,允。
吏曹參議趙秉友疏曰,伏以臣,聞爲治之要,惟曰任官推賢,推賢之要,惟曰選部得人,必也抄簡一世之英俊,畀之以甄別之事然後,庶績其凝,方今聖明在上,群工器使,而乃命臣以參佐天官,召臣以與聞銓綜,臣豈其人乎哉?抑謂參佐異於冢宰,止可以爲其人侈其銜而已乎?行注擬則代斲之有時也。掌通選則淸議之所由也,不專乎云爾,則其綦重,顧無甚相懸,如臣謏陋,如臣輕微而苟然充位,未之聞也,臣質本儱侗,跡又孤畸,揆分量能,秪合冗散,特蒙我聖上幈幪大化,拂拭之優異之,通籍數十年來,所歷揚而遍兜,有若通材峻望,眞可以需世致用者然,濫叨是任,凡三次矣,每一省惟,措躬無所,今若視寵命以倘來,藉駕屨之義,拚負乘之戒,則縱臣骫骳,不足以辭受見律,其於累聖簡羞當世何哉?且臣自鄕還城,纔日月耳,班簿點閱,不辨資格之崇庳,行綴周旋,多是顔面之素昧,雖欲靦然久居是職,强所不能,無以藏此大拙,稱此隆旨,此非臣絲毫假飾之言也,重之以臣以羈旅之踪,宿痾闖作,按住不得,趨膺無路,玆敢披露情實,薰沐封章,伏乞聖明,俯賜鑑諒,亟遞臣三銓之任,俾公器無䙝,私分獲安。臣無任云云。省疏具悉。所請依施。
上在昌德宮。停常參·經筵。
夜五更,灑雨下雨,測雨器水深三分。
藥房提調李鎬俊,副提調李載完啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
大王大妃殿,進御二錢重人蔘粟米飮,自今日一貼式限二貼煎入事,榻前下敎。
王大妃殿,進御二錢重人蔘粟米飮,自今日一貼式限二貼煎入事,榻前下敎。
李泰應啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
張錫龍啓曰,右副承旨朴弘壽,今日不爲仕進,卽爲牌招,何如?傳曰,允。
以檢閱金定均·鄭寅興·閔丙奭·宋秉瑞牌不進,罷職傳旨,傳于李泰應曰,只推。
李泰應啓曰,左右史不可不備,檢閱金定均·鄭寅興·閔丙奭·宋秉瑞,旣有只推之命,竝卽牌招,推移入直,何如?傳曰,允。
傳于李泰應曰,京兆堂上竝許遞,前望單子入之。
傳于朴弘壽曰,肇慶廟·慶基殿修改時監董,地方官以下別單書入。
朴壽昌改差,代以權博淵爲假注書。
韓敬根有頉,代以韓景爀爲事變假注書。
傳于李泰應曰,別兼春秋朴斗陽減下。
李泰應,以兵曹言啓曰,濬川時各營郞廳,以參軍擧行,而龍虎營則本無參軍,不得如例擧行,何以爲之乎?敢稟。傳曰,各廳參下兼仕中差出,使之擧行而仍以定式。
又以禁衛營言啓曰,今六月初四日本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
上在昌德宮。停常參·經筵。
朴弘壽啓曰,明日常參·經筵,取稟。傳曰,停。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
備忘記,忠淸水使李敎弼下直,長弓一張·長箭一部·片箭一部·筒兒一箇賜給。
朴弘壽啓曰,諭書事體,何等審愼,而忠淸水使李敎弼諭書中爾字,誤書以卿字,致勤下詢,事甚悚忽,萬萬未安。原諭書,使之改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,拿處,爾亦從重推考。
以檢閱金定均·鄭寅興·閔丙奭·宋秉瑞牌不進,罷職傳旨,傳于朴弘壽曰,只推。
傳于朴弘壽曰,奉審閣臣入侍。
朴弘壽啓曰,左右史不可不備,檢閱金定均·鄭寅興·閔丙奭·宋秉瑞,旣有只推之命,竝卽牌招,推移入直,何如?傳曰,允。
傳于朴弘壽曰,同副承旨許遞,前望單子入之。
朴弘壽啓曰,試官之出榜詣闕,例也,而文科一所監試官李在明,謂有身病,自外徑歸,事甚未安。推考,何如?傳曰,允。
又啓曰,行都承旨李載完藥院進,行左承旨朴容大,行右承旨張錫龍不爲仕進,左副承旨趙同熙內閣進,同副承旨前望未下,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,吳益泳落點。
朴弘壽,以兵曹言啓曰,因曹草記,各廳參下兼仕中差出,使之擧行,而仍以定式事,命下矣。就各廳參下兼仕中,武臣兼宣傳官申泰薰,濬川郞廳差下之意,敢啓。傳曰,知道。
又以扈衛廳言啓曰,扈衛軍官內試射時入格人等,謹依別單判下,分等施賞而長弓箭竹,以軍器寺所在者取來,頒給之意,敢啓。傳曰,知道。
庚辰六月初六日午時,上御重熙堂。奉審閣臣入侍時,右副承旨朴弘壽,假注書權博淵,記注官梁禹濬·吳致恒,原任待敎洪淳馨,以次進伏訖。上曰,史官分左右。仍命奉審閣臣進前,淳馨,進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,仰達矣。上曰,諸陵上俱爲太平,碑閣·丁字閣,亦無頉乎?淳馨曰,諸陵上俱爲安寧,碑閣·丁字閣,果皆無頉矣。上曰,元陵香大廳,景陵紅箭門,果已修改乎?淳馨曰,元陵香大廳,則方始役,而景陵紅箭門,已改建矣。上曰,何時將事乎?淳馨曰,三更量將事矣。上曰,將事時無或下雨乎?淳馨曰,果不雨矣。上曰,行事後,仍卽發行乎?淳馨曰,然矣。上曰,雨水方張,何以跋涉乎?淳馨曰,中浪浦一處,尤爲漲滿,至於乘船矣。上曰,路由新作路乎?淳馨曰,果自其路,而及至陵下,登山趲道,比諸新作路,尤爲捷徑云矣。上曰,每於奉審往來時,不由安樂峴·石橋等地,而必渡中良浦云,然乎?淳馨曰,果如此作路矣。上曰,所經之地,農形果何如?淳馨曰,以今所見,則姑無損痒,而將有大登之望矣。上曰,史官就座,仍命奉審閣臣先退,又命退,承史以次退出。
上在昌德宮。停常參·經筵。
吳益泳啓曰,明日常參·經筵,取稟。傳曰,停。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
以檢閱金定均·鄭寅興·閔丙奭·宋秉瑞牌不進,罷職傳旨,傳于吳益泳曰,只推。
吳益泳啓曰,左右史不可不備,檢閱金定均·鄭寅興·閔丙奭·宋秉瑞,旣有只推之命,竝卽牌招,推移入直,何如?傳曰,允。
又啓曰,卽者副校理李喜元,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于朴弘壽曰,右承旨許遞,前望單子入之。
承旨前望單子入之,李根命落點。
韓景爀拿處,代以白珍燮爲事變假注書。
傳于吳益泳曰,今年設科取士,出於廣慶志喜,則其所秉公,尤當自別,而向日大小科初試榜眼,果有不然者存,至於前後試官竄配之擧矣。今焉爲日稍久,合有參量,邊遠竄配罪人洪澈周·金昌熙·鄭元夏·徐夔淳·睦承錫·柳宗植·金玉均·趙忠熙,遠地竄配罪人尹秉鼎·成載玉·姜文馨·趙龍鎬,竝特爲放送。
傳于吳益泳曰,予於湖西左道試圍事不勝駭然矣。主試苟能見孚於多士,本官,亦能先事操飭,則乖悖之擧,何至於此也?竝當施以重究,而廣慶之義,特有參量者存,京試官以下及文義縣令,竝爲分揀。
兵曹,以鄭光默爲御營中軍。
吳益泳,以弘文館言啓曰,副校理李喜元,陳疏徑出,上番闕直,事甚未安。應敎閔泳煥,校理金學洙,別兼春秋進,副應敎李命宰,校理金文濟,副校理洪承憲,竝卽牌招,推移入直,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
副校理李喜元疏曰,伏以臣於持被之中,卽接家信,則臣母素患痰癖之症,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄,伏乞聖慈,俯垂鑑諒,亟遞臣職,俾便救護,仍治臣擅離之罪,以肅朝綱。臣無任云云。省疏具悉。爾其勿辭救護。
上在昌德宮。停常參·經筵。
吳益泳啓曰,明日常參·經筵,取稟。傳曰,停。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
京兆堂上前望單子入之,判尹南廷順,左尹李容直,右尹李炳敎落點。
吳益泳啓曰,行都承旨李載完,行左承旨朴容大,左副承旨李根命不爲仕進,右承旨趙同熙內閣進,右副承旨朴弘壽式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
吳益泳,以弘文館言啓曰,應敎閔泳煥,校理金學洙別兼春秋進,副應敎李命宰,校理金文濟,副校理洪承憲有身病,李喜元陳疏受由,上番闕直,事甚未安。修撰李萬敎·洪時衡,副修撰金容圭,竝卽牌招,推移姑陞入直,何如?傳曰,允。
李根命,以義禁府言啓曰,邊遠竄配罪人洪徹周·金昌熙·鄭元夏·徐夔淳·睦承錫·柳宗植·金玉均·趙忠熙,遠地竄配罪人尹秉鼎·成載玉·姜文馨·趙龍鎬,竝特爲放送事,承傳啓下矣。咸鏡道利原縣邊遠竄配罪人洪徹周,平安道朔州府邊遠竄配罪人金昌熙,慶尙道固城府邊遠竄配罪人鄭元夏,咸鏡道北靑府邊遠竄配罪人徐夔淳,全羅道海南縣邊遠竄配罪人睦承錫,慶尙道丹城縣邊遠竄配罪人柳宗植,平安道昌城府邊遠竄配罪人金玉均,龍川府邊遠竄配罪人趙忠熙,肅川府遠地竄配罪人尹秉鼎,慶尙道尙州牧遠地竄配罪人成載玉,平安道順安縣遠地竄配罪人姜文馨,寧邊府遠地竄配罪人趙龍鎬等放送事,分付各該道道臣之意,敢啓。傳曰,知道。
又以義禁府言啓曰,湖西左道京試官以下及文義縣令,竝爲分揀事,命下矣。參試官靑山縣監尹昌燮,唐津縣監趙瑢熙等,前已待待命拿囚事行會勿施,竝爲分揀事,分付該道道臣,時囚罪人文義縣令金永文,分揀放送之意,敢啓。傳曰,知道。
上在昌德宮。停常參·經筵。
李根命啓曰,明日常參·經筵,取稟。傳曰,停。
吳益泳啓曰,大司憲,執義,掌令二員,持平二員未差,監察茶時之意,敢啓。傳曰,知道。
李根命啓曰,右副承旨朴弘壽,今日不爲仕進,卽爲牌招,何如?傳曰,允。
備忘記,黃海兵使吳晉泳下直,長弓一張,長箭一部,片箭一部,筒兒一箇賜給。
傳于李根命曰,藥院都提調有闕之代,前望單子入之。
內醫都提調前望單子入之,判府事韓啓源落點。
傳于李根命曰,左承旨許遞,前望單子入之。
承旨前望單子入之,金永秀落點。
傳于吳益泳曰,禮曹判書有闕之代,前望單子入之。
禮曹判書前望單子入之,閔謙鎬落點。
傳于吳益泳曰,秋曹堂上竝許遞,前望單子入之。
秋曹堂上前望單子入之,判書尹滋承,參判徐璟淳,參議金元性落點。
傳于吳益泳曰,啓字誤踏之中官金弘錫推考。
以右副承旨朴弘壽牌不進,罷職傳旨,傳于李根命曰,只推。
李根命,以議政府言啓曰,增廣大小科會試,將次第開場矣,不可無糾摘之擧,副司果金永珯·柳·曺寅承·李秉臯,竝文公事官差下,何如?傳曰,允。
吳益泳,以三軍府言啓曰,卽接禁衛營所報,則依定式六月七月習陣,不爲設行云矣,敢啓。傳曰,知道。
李根命,以弘文館言啓曰,上番闕直,事甚未安。應敎閔泳煥,校理金學洙,別兼春秋進,副校理李喜元陳疏受由,副應敎李命宰,校理金文濟,副校理洪承憲,竝卽牌招,推移入直,何如?傳曰,允。
吳益泳,以都摠府言啓曰,副摠管鄭完默,以御營中軍,本營諸將官射會監試事,南別營良中,晝仕出去,而逐日煩稟未安,入番間除草記往來之意,敢啓。傳曰,知道。
又以濬川司言啓曰,濬川自松杞橋至永都橋,依庚辰地平加濬,今已畢役之意,敢啓。傳曰,知道。
傳于吳益泳曰,濬川司堂上以下,別單書入。
又以義禁府言啓曰,卽接月令醫員高俊弼手本,則以爲時囚罪人鄭晉默·李雲溥等,素患疝積,挾暑復發,韓景爀,猝得關格,滯泄頻數,目下症形,俱爲危劇云,罪人病勢如此,則一邊保放,一邊草記,載在法典矣,鄭晉默·李雲溥·韓景爀等,姑爲保放之意,敢啓。傳曰,知道。
義禁府啓目,沃川郡守金永國原情云云,傳旨內辭緣,泛稱遲晩,形推得情,何如?判付啓,除刑推議處爲良如敎。又啓目,古阜郡守李雲溥,扶安前縣監鄭晉默等原情云云,傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,事變假注書韓景爀原情云云,傳旨內辭緣,泛稱遲晩,刑推得情,何如?判付啓,飭已施矣。分揀放送。
領議政李最應箚曰,伏以臣於藥院之任,冒叨已三箇月矣。趨走起居,乃其職分之所當然,則輒何敢言病而丐免乎?第臣素抱貞痼,邇來益甚,炎熱雨濕,胃敗而食飮全阻,中滿而榮衛不運,已虛之元,益無餘地,宛轉床玆,呻囈度了,時日之內,實無就列之望,玆具短牘,仰干崇嚴,伏乞聖慈,俯賜鑑諒,亟遞臣嘗藥之任,俾安私心焉。取進止。答曰,省箚具悉卿懇,愼節奉慮,所辭藥院之任,今姑勉副,卿其安心調理。仍傳于李根命曰,此批答,遣史官傳諭。
鈴春君尹榮信疏曰,伏以今番增廣文科初試入格人趙東一,卽臣妻姪也。臣旣參試席,則揆以格例,在所應避,而隨衆呈券,至於被選,在臣之地,固當卽爲拔去,而東一之稱,非其初名,故始不辨其誰某,當者之父,又是出系,則終未詳於封內不少致疑,循例呈徹矣,今乃聞知,不勝悚惕,苟能審愼,到底照檢,則究竟僨誤,豈至於此乎?玆敢忙陳短章,仰瀆崇嚴,伏乞聖慈,俯垂鑑諒,入格人趙東一,卽令拔去原榜,仍治臣不察之罪,以嚴科規,以重試體焉。臣無任云云。答曰,省疏具悉。不計相避而呈券,士習誠貿昧矣,原榜拔去,此乃遺察,卿不必爲引也。
上在昌德宮。停常參·經筵。
藥房提調李鎬俊,副提調李載完啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,道知。世子宮口傳問安。答曰,知道。
吳益泳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根命啓曰,明日常參·經筵,取稟。傳曰,停。
吳益泳啓曰,大司憲,執義,掌令二員,持平二員未差,監察茶時之意,敢啓。傳曰,知道。
李根命啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
又啓曰,右副承旨朴弘壽,今日不爲仕進,卽爲牌招,何如?傳曰,允。
又啓曰,右承旨金永秀,時在京畿驪州地,斯速乘馹上來事,下諭,何如?傳曰,許遞,前望單子入之。
傳于李根命曰,都承旨許遞,前望單子入之。
承旨前望單子入之,洪淳學·鄭漢朝落點。
李根命啓曰,假注書李彙相,有身病,勢難察任,今姑改差,何如?傳曰,允。
李彙相改差,代以閔啓鎬爲假注書。
傳于李根命曰,今番慶年設科試取之會,不可無參量示意,昨年春庭試削科人李禧戇·南廷皓·朴泳薰·閔泳序,竝特爲復科,付之今番增廣文科殿試榜末。
傳于李根命曰,今年二月日次,以製代講,誠異於他時應製矣,參榜拔去人金炳億,特付增廣進士榜末。
李根命,以禮曹言啓曰,大小科陳試人草記許赴事,曾有定式矣。癸酉年陞補初試入格幼學金洙斌,甲戌年陞補初試入格幼學金炳胤·鄭宗魯,乙亥年監試初試入格幼學閔泳龜·李哲純·朴璡壽·鄭海年,陞補初試入格幼學金羲鼎,丙子年合製初試入格幼學吳養善·尹耆榮,陞補初試入格幼學馬夏圭,公都會初試入格幼學全羲錫,丁丑年陞補初試入格幼學全元求·金汶鎬,公都會初試入格幼學鄭秉燮·梁在浩,戊寅年陞補初試入格幼學金翼樞·朴升奎·金度柄,己卯年監試初試入格幼學李繼日,童蒙李鍾瀅,幼學金夔年·金仁聲·李奎翊·徐湧·張利淑·林蒙勳·李灌善·柳冀元·李承範·張周翰·李錫麟·朴齊鉉·金復鎭·金大聲·朴載庸,公都會初試入格幼學沈永基,俱爲陳試,故取考其所受公文,則明白無疑,一竝許赴於今此增廣監試覆試之意,敢啓。傳曰,知道。
又以禮曹言啓曰,今此增廣監試覆試試官,當爲磨鍊,而擬望之人乏少,閣臣竝擬,何如?傳曰,允。
又以禮曹言啓曰,今此增廣監試覆試試官,當爲磨鍊,而堂下無故可擬之人乏少,依近例以堂上官通瀜擬入,而時無職名人,令該曹,口傳付軍職,何如?傳曰,允。
兵曹口傳政事,護軍單尹致聖。
李根命,以禮曹言啓曰,因鈴春君尹榮信上疏,增廣文科初試一所入格幼學趙東一,不計相避而呈券,原榜拔去事,命下矣。原榜目中拔去,付標以入之意,敢啓。傳曰,知道。
又以禮曹言啓曰,今此增廣監試覆試一所,設場於本曹矣,上直郞廳,依例朝房移直之意,敢啓。傳曰,知道。
又以弘文館言啓曰,應敎閔泳煥,校理金學洙別兼春秋進,副應敎李命宰,校理金文濟,副校理洪承憲有身病,李喜元陳疏受由,上番闕直,事甚未安。修撰李萬敎·洪時衡,副修撰金容圭,竝卽牌招,推移姑陞入直,何如?傳曰,允。
朴弘壽,以濬川司言啓曰,謹奉傳敎,本司堂上以下別單,合八度書入之意,敢啓。傳曰,知道。
又以義禁府言啓曰,卽接月令醫員高俊弼手本,則以爲時囚罪人金永國,猝得泄瀉,度數頻數,目下症形,實爲危劇云,罪人病勢如此,則一邊保放,一邊草記,載在法典矣。金永國姑爲保放之意,敢啓。傳曰,知道。
以濬川司堂上以下別單,傳于吳益泳曰,都提調領議政李最應,內下大豹皮一令賜給,提調知宗正卿府事李景夏,兼提調兼禮曹判書閔謙鎬,行兵曹判書李載冕,行知三軍府事趙寧夏,同知三軍府事申正熙,各內下虎皮一令賜給,刑曹判書尹滋承,日淺勿論,都廳前兵使李奎顔,加資屬耳,內下生皮筒箇一部賜給,白樂薰·金泰郁·元世禎·具駿鉉·閔宗鎬,前郡守李熙春·李種恕,前縣監李曾宇,竝加資,郞廳參軍李奎元·成奎煥·李升鎬·尹始鳳,武兼申泰薰,竝陞六,看役異海衍等十七人,監官朴斗炯,牌將朴完明等六十三人,竝邊將除授,崔彰基等三人,竝加資,看役金賢默等九人,牌將咸泰豊等七人,竝賞加,千啓周,以其父再弘賞加,安聖浩,以其父正民賞加,看役李殷相等五人,竝右職調用,禹泰英,相當職調用,其餘員役等,竝依判下施賞。
上在昌德宮。停常參·經筵。
鄭漢朝啓曰,明日常參·經筵,取稟。傳曰,停。
朴弘壽啓曰,大司憲,執義,掌令二員,持平二員未差,監察茶時之意,敢啓。傳曰,知道。
鄭漢朝啓曰,來十六日日次,儒生殿講日次,而親臨與命官,何以爲之?敢稟。傳曰,春塘臺親臨磨鍊。
趙同熙啓曰,左承旨洪淳學,左副承旨李根命,今日不爲仕進,竝卽牌招,何如?傳曰,允。
備忘記,全羅兵使申奭熙下直,長弓一張,長箭一部,片箭一部,筒兒一箇賜給。
傳于鄭漢朝曰,今番增廣監試,異於他科,生進初試中,年七十以上人,竝特付會試榜末,以示廣慶之意。
朴弘壽,以兵曹言啓曰,明日本曹褒貶時磨勘,堂上當爲備員,而參判未差,參議李寅晩呈辭受由,不得進參,令政院稟旨變通,竝令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以閔羲植爲兵曹參判,洪永禹爲參議。
以左副承旨李根命牌不進,罷職傳旨,傳于鄭漢朝曰,只推。
鄭漢朝,以弘文館言啓曰,副修撰朴宗鉉,呈辭出去,下番闕直,事甚未安。修撰李萬敎·洪時衡,副修撰金容圭,竝卽牌招,推移入直,何如?傳曰,允。
又以義禁府言啓曰,保放罪人李雲溥·鄭晉默·金永國等,當爲還囚議處以入,而病勢一向未差,竝仍爲保放之意,敢啓。傳曰,知道。
義禁府啓目粘連,向前金永國亦,局旣甚弊,納亦積滯,本邑措處,雖曰費力,該司論責,實難免勘,以此照律,何如?判付啓依允。又啓目,向前李雲溥·鄭晉默等亦,李雲溥段,於吏於民,逋雖云多,以錢以穀,納亦歸愆,難以事勢,有所參恕是白遣,鄭晉默段,京司愆捧,雖至論啓,本邑裝發,具有勘合,任且遞移,責可原恕,竝只以此照律,何如?判付啓依允。
上在昌德宮。停常參·經筵。
鄭漢朝啓曰,明日常參·經筵,取稟。傳曰,停。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
趙同熙啓曰,左承旨洪淳學,同副承旨吳益泳,今日不爲仕進,竝卽牌招,何如?傳曰,允。
鄭漢朝,以吏曹言啓曰,今日本曹褒貶坐起時,堂上不可不備員,而參判金益容未肅拜,參議前望未下,參判金益容,令政院牌招,以爲同參開坐之地,何如?傳曰,允。
又以吏曹言啓曰,參判金益容,疏批已下,令政院更爲牌招,褒貶開坐同參之地,何如?傳曰,允。
以左承旨洪淳學,同副承旨吳益泳牌不進,罷職傳旨,傳于鄭漢朝曰,只推。
傳于鄭漢朝曰,左副承旨·右副承旨竝許遞,前望單子入之。
鄭漢朝啓曰,臣與右副承旨朴弘壽伴直矣。纔已許遞出去,伴直無人,同副承旨吳益泳,旣有只推之命,更爲牌招,何如?傳曰,允。
承旨前望單子入之,尹致和·洪承穆落點。
鄭漢朝啓曰,左副承旨吳益泳,再牌不進,伴直無人,新除授同副承旨尹致和,卽爲牌招,何如?傳曰,允。
鄭漢朝,以弘文館言啓曰,下番闕直,事甚未安。應敎閔泳煥,校理金學洙別兼春秋進,修撰李萬敎·洪時衡,副修撰金容圭有身病,朴宗鉉呈辭在外,校理金文濟,副校理洪承憲·李喜元,竝卽牌招,推移姑降入直,何如?傳曰,允。
又以都摠府言啓曰,今六月十五日孝徽殿望祭親行敎是時,侍衛寶劍,當爲備員,而都摠管徐衡淳,副摠管申橚,俱有實故,都摠管曹錫輿,副摠管金鶴根,俱有實病,任孝準在外,一員未差,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以洪在鉉·李寅命爲都摠管,李炳敎·南廷益·申錫年·尹榮信爲副摠管。
鄭漢朝,以義禁府言啓曰,保放罪人李雲溥·鄭晉默·金永國等,當爲還囚,照律以入,而病勢一向未差,竝仍爲保放之意,敢啓。傳曰,知道。
義禁府啓目粘連,古阜郡守李雲溥,扶安前縣監鄭晉默等,矣本府議啓內,李雲傅段,於吏於民,逋雖云多,以錢以穀,納亦歸愆,難以事勢,有所參恕是白遣,鄭晉默段,京司愆捧,雖至論啓,本邑裝發,具有勘合,任且遞移,責可原恕,竝以此照律罪,李雲溥段,杖一百收贖,告身盡行追奪,鄭晉默段,笞五十收贖,辭見任別敍,竝只私罪,奉敎依允爲旀,鄭晉默段,功減一等爲良如敎。又照目粘連,沃川郡守金永國,矣本府議啓內,局旣甚弊,納亦積滯,本邑措處,雖曰費力,責實難免,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
吏曹參判金益容疏曰,伏以建國,斯建官矣。非其人,官不可以爲官,非其官,國不可以爲國,故官不必備,惟其人也,而官人之柄,屬在銓地,官以銓名,豈徒然哉?審挈衆材之優劣長短,劑量庶官之進退取捨,有若操稱錘之視一指低仰,平萬物重輕然也,臣本冷門常調,濫廁卿班,踐歷已踰涯分,報答曾蔑涓埃,每自循省,爲愧爲恐,迺者亞銓恩點,遽下於寢夢之外,臣誠惝怳震駴,莫省所以自措也,夫是職也,周禮之天官小宰,唐宋以下吏部侍郞也,辨論官材,激揚流品,雖若仰成於長堂,而唱注則不算緊漫,通塞則與聞可否,其爲任之不輕而重,較然明甚,且名爲銓部,長與貳,顧不暇計,而如臣憃愚,謬廁其間,則是不幾於執無星之稱,而求平物之權哉?苟以臣曾經三銓也,謂此磨驢舊踏之跡,宜無梁鵜不稱之譏,則瘡疣之出,自知甚明,嗤點之來,物論猶在,竽吹之濫,昔非不足,鉛割之用,今豈有餘,最座將開,召牌遽臨,感恩怵義,固不遑於俟駕,揣分量能,已自劃於循墻,用敢刳瀝衷懇,仰瀆崇嚴,伏乞聖慈,念官方之不宜濫䙝,諒臣言之匪出飾讓,將臣新授銓銜,劃賜鐫免,俾選路無曠,私分獲安焉。臣無任云云。答曰,省疏具悉。卿其勿辭行公。
宗正卿李載兢疏曰,伏以臣父,見居三事領春秋館事,而今臣所冒,卽是館同知之銜也。其爲應避,典式所載,玆敢短章控籲,伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。答曰,省疏具悉。疏辭,下該曹稟處。
上在昌德宮。停常參·經筵。
洪淳學,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪淳學啓曰,明日,乃是初伏,自明日處暑間,視事頉稟之意,敢啓。傳曰,知道。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,右副承旨洪承穆,今日不爲仕進,卽爲牌招,何如?傳曰,允。
以左副承旨吳益泳牌不進,罷職傳旨,傳于洪淳學曰,只推。
洪承穆,以弘文館言啓曰,下番闕直,事甚未安。副修撰朴宗鉉呈辭在外,修撰李萬敎·洪時衡,副修撰金容圭,竝卽牌招,推移入直,何如?傳曰,允。
上在昌德宮。停常參·經筵。
自卯時至午時,灑雨下雨,測雨器水深四分。
洪承穆啓曰,大司憲,執義,掌令二員,持平二員未差,監察茶時之意,敢啓。傳曰,知道。
洪淳學啓曰,右承旨鄭漢朝,左副承旨吳益泳,今日不爲仕進,竝卽牌招,何如?傳曰,允。
洪承穆啓曰,同副承旨尹致和,時在京畿楊州地,斯速乘馹上來事,下諭,何如?傳曰,許遞,前望單子入之。
又啓曰,本院今春夏等褒貶,當爲磨勘,而注書金復性在外,一員未差。不得如例磨勘之意,敢啓。傳曰,知道。
傳于洪承穆曰,禮房承旨,馳詣宗廟·景慕宮,奉審摘奸以來。
洪承穆啓曰,假注書權博淵,有身病,勢難察任,今姑改差,何如?傳曰,允。
權博淵改差,代以尹相翊爲假注書。
傳于洪淳學曰,左副承旨許遞,前望單子入之。
以司謁口傳下敎曰,祔廟初度習儀,退定於今二十九日。
傳于洪承穆曰,祔廟再度習儀,兼行於三度習儀。
傳于洪承穆曰,公事不審之中官金泓錫,從重推考。
傳于洪承穆曰,出宮門路,以協陽門爲之。
洪承穆啓曰,今日齋宿,承旨當爲備員,都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,洪殷謨·徐正淳落點。
洪承穆啓曰,今日齋宿,承旨當爲備員,新除授左副承旨洪殷謨,右副承旨徐正淳,竝卽牌招,何如?傳曰,允。
洪淳學啓曰,右副承旨徐正淳,時在京畿楊州地,斯速乘馹上來事,下諭,何如?傳曰,許遞,前望入之,待下批牌招。
承旨前望單子入之,姜落點。
洪承穆,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,下番闕直,事甚未安。應敎閔泳煥,校理金學洙別兼春秋進,修撰李萬敎有拘忌,洪時衡,副修撰金容圭有身病,朴宗鉉呈辭在外,校理金文濟,副校理洪承憲·李喜元,竝卽牌招,推移姑降入直,何如?傳曰,允。
又以兵曹言啓曰,今六月十四日庚戌日出寅正三刻七分土王,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府一體頒火之意,敢啓。傳曰,知道。
又以義禁府言啓曰,卽接月令醫員鄭宅鉉手本,則以爲時囚罪人洪在鼎,素患疝積,濕處復發,鄭泌鉉,忽因挾食,又添暑泄,目下症形俱爲危劇云,罪人病勢如此,則一邊保放,一邊草記,載在法典矣。洪在鼎·鄭泌鉉等,姑爲保放之意,敢啓。傳曰,知道。
上在昌德宮。停常參·經筵。
上詣孝徽殿入齋室後,藥房·內閣·政院·玉堂口傳問安。答曰,知道。大殿·中宮殿,藥房口傳問安。答曰,罔極。內閣·政院·玉堂·朝廷二品以上單子問安。答曰,罔極。大王大妃殿·王大妃殿·世子宮,藥房口傳問安。答曰,知道。內閣·政院·玉堂·朝廷二品以上單子問安。答曰,知道。還內後,藥房·內閣·政院·玉堂口傳問安。答曰,知道。
藥房提調李鎬俊,副提調趙同熙啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
姜啓曰,大司憲,執義,掌令二員,持平二員未差,監察茶時之意,敢啓。傳曰,知道。
洪淳學啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
尹相翊有頉,代以吳炳文爲假注書。
傳于姜曰,在外與有實病摠管,竝許遞,前望單子入之。
摠管前望單子入之,都摠管李秉文,副摠管李冕熙·申桓落點。
傳于洪承穆曰,營建所工募,令營建所乾犒饋。
傳于姜曰,明日出宮門路,以協陽門爲之。
洪承穆,以議政府言啓曰,今庚辰年春夏等褒貶,當爲等第,而左右相未差,臣有故,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等今庚辰年春夏等褒貶,當爲等第,而領中樞府事臣李裕元在外,判中樞府事臣韓啓源,臣金炳國,俱有身病,限內不得磨勘之意,敢啓。傳曰,知道。
又以宗親府言啓曰,本府郞廳等今春夏等褒貶等第,當爲磨勘,而堂上,俱有實病實故,限內不得爲之之意,敢啓。傳曰,知道。
又以儀賓府言啓曰,府郞廳今春夏等褒貶等第,當爲磨勘,而南寧尉臣尹宜善有身病,錦陵尉臣朴泳孝在外,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事洪淳穆〈有〉身病,不得爲之之意,敢啓。傳曰,知道。
又以忠勳府言啓曰,本府今庚辰年春夏等褒貶,當爲磨勘,而有司堂上仁昌君臣李冕榮,方在試所,無以備員,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參座之人,今庚辰年春夏等褒貶,限內不得磨勘之意,敢啓。傳曰,知道。
姜,以三軍府言啓曰,今庚辰年春夏等褒貶,當爲等第,而臣有身病,限內不得磨勘之意,敢啓。傳曰,知道。
又以武衛所軍色提調意啓曰,今庚辰年春夏等勤慢,磨勘以入,而己卯年秋冬等勤慢,亦當追磨勘,而其時將校軍兵,已多改定,依例蕩滌之意,敢啓。傳曰,知道。
又以武衛所餉色提調·軍色提調意啓曰,今庚辰年春夏等褒貶,磨勘以入,而己卯年秋冬等褒貶,亦當追磨勘,而其時將官,已多遞易,依例蕩滌之意,敢啓。傳曰,知道。
洪承穆,以吏曹言啓曰,曹所屬司饔院官員等,矣今春夏等褒貶,當爲等第,而因本院都提調有故,不得磨勘之意,敢啓。傳曰,知道。
鄭漢朝,以戶曹言啓曰,本曹郞廳及所屬各司官員今庚辰春夏等褒貶,依前例磨鍊以入,而軍資監·長興庫·濟用監·平巿署·內贍寺·內資寺·司宰監·司圃署·司䆃寺五部,因都提調·提調·漢城府堂上有故,不得磨勘,至於己卯春夏等褒貶軍資監·長興庫·濟用監·平巿署·內贍寺·內資寺·司宰監·司圃署·司䆃寺五部,因都提調·提調·漢城府堂上有故,不得磨勘,秋冬等本曹郞廳及所屬各司官員褒貶,因本曹堂上候班相値,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今庚辰春夏等褒貶,當爲等第,而臣有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員今庚辰年春夏等褒貶,當爲等第,而判尹臣南廷順,有身病,限內不得磨勘之意,敢啓。傳曰,知道。
洪承穆,以禮曹言啓曰,本曹今庚辰年春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今庚辰年春夏等褒貶,當爲磨勘,而提學金炳始有身病,一員未差。不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以藝文館言啓曰,本館今春夏等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以春秋館領事意啓曰,本館今春夏等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以侍講院言啓曰,今春夏等褒貶,當爲等第磨勘,而師李最應有身病,傅·貳師未差,限內不得爲之之〈意〉,敢啓。傳曰,知道。
姜以兵曹言啓曰,謹依濬川司別單判下,龍虎營員役使喚軍等處,米布分等施賞之意,敢啓。傳曰,知道。
又以兵曹言啓曰,本曹今庚辰年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,今庚辰年春夏等本府郞廳及部將等,矣褒貶,當爲磨勘,而都摠管徐衡淳有實病,限內不得磨勘之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等今庚辰年春夏等褒貶,當爲等第,而都提調臣李最應,有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今庚辰春夏等褒貶,當爲等第,而臣裕元在外,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今庚辰年春夏等褒貶,當爲等第,而都提調臣金炳國,有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今春夏等褒貶,當爲等第,而臣等,俱爲有故,限內不得磨勘之意,敢啓。傳曰,知道。
又以營建所提調意啓曰,工募乾犒饋事,命下矣。工匠八百六名,每名錢一錢,擔軍募軍八百十八名,每名錢五分,合錢一百二十一兩五錢,分給之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,屬司典獄署官員等今春夏等褒貶,本曹參議,例與刑房承旨,同爲磨勘以入,而該房承旨,有實故,限內不得磨勘以入之意,敢啓。傳曰,知道。
又以工曹言啓曰,本曹郞廳今庚辰年春夏等褒貶,一度磨勘以入,而屬司繕工監·尙衣院·掌苑署·造紙署·瓦署·典涓司今庚辰年春夏等褒貶,因各該司提調有故,限內不得磨勘,而去丁丑年秋冬等褒貶及戊寅年春夏等褒貶,秋冬等褒貶,己卯年春夏等褒貶,秋冬等褒貶,因本曹堂上有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
吏曹啓目粘連,觀此同知春秋館事李載兢上疏,則以爲臣父,見居三事,領春秋館事,而今臣所冒,卽是館同知之銜也,其爲應避,典式所載,伏乞聖明,俯垂鑑諒,亟令選部,照例遞改亦爲白有臥乎所,相避之法,在下當遞是白乎矣,宰臣兼帶遞仍當否,臣曹不敢擅便,上裁,何如?判付啓,依回啓施行爲良如敎。
庚辰六月十五日子時,上詣孝徽殿。望祭親行入侍時,都承旨趙同熙,左承旨洪淳學,右承旨鄭漢朝,左副承旨洪殷謨,右副承旨洪承穆,假注書閔啓鎬,記事官閔丙奭·宋秉瑞,原任提學鄭基世,提學金炳始,原任直提學趙寧夏·李載冕·趙成夏·尹滋悳·南廷順·韓敬源,檢校直提學趙慶鎬,原任直提學李鎬俊,檢校直提學鄭範朝,直提學閔泳翊,原任直閣鄭健朝·閔泳穆,檢校直閣金永壽·尹用求·金興均,原任直閣李承純,直閣洪英植,原任待敎徐相翊·洪承億·洪淳馨,檢校待敎閔泳煥,副應敎李命宰,副修撰金容圭,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,出待賢門,藥房提調李鎬俊,副提調趙同熙,進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外,通禮跪啓請降輿,上降輿,入齋殿,親祭時至,通禮跪啓請出次,上出次,贊禮導上入孝徽殿東夾門,陞詣版位,西向立,贊禮跪啓請俯伏哭,上俯伏哭,贊禮跪啓請止哭·興四拜·興平身,上止哭,行四拜禮訖,贊禮導上詣尊所,北向立,同熙,擧羃酌鬯,贊禮導上詣靈座前,贊禮跪啓請跪。上跪,贊禮跪啓請三上香,同熙奉香,承穆奉爐,上三上香訖。同熙,奉爵跪進,上受爵,以授承穆,承穆跪受,奠于靈座前,贊禮跪啓請俯伏興少退跪,上俯伏興少退跪,大祝檢閱閔丙奭,讀祝文訖,贊禮跪啓請降復位,上降復位,亞獻官領議政李最應,終獻官南寧尉尹宜善,行禮如儀訖。贊禮跪啓請俯伏哭,上俯伏哭,贊禮跪啓請止哭·興四拜·興平身,上止哭,行四拜禮訖,贊禮導上詣望燎位,望燎訖。贊禮跪啓禮畢,贊禮導上還齋殿,傳曰,今日別茶禮,當自內親行矣。該房知悉。少頃,命外辦,上出崇化門外,領議政李最應,進前奏曰,侵曉勞動,聖體,若何?上曰,一樣矣。通禮跪啓請乘輿,上乘輿,由景化門·銅龍門·建陽門,至協陽門內,同熙,請出標信解嚴,上由待賢門還內,諸臣以次退出。
庚辰六月十五日午時,上詣孝徽殿。別茶禮親行入侍時,都承旨趙同熙,左承旨洪淳學,右承旨鄭漢朝,左副承旨洪殷謨,右副承旨洪承穆,同副承旨姜,假注書閔啓鎬,記事官閔丙奭·宋秉瑞,原任直提學李載元·趙成夏·李載冕·李鎬俊,檢校直提學鄭範朝,直提學閔泳翊,檢校直閣金永壽·尹用求·金興均,原任直閣李承純,直閣洪英植,檢校待敎閔泳煥,副應敎李命宰,副修撰金容圭,以次侍立。時至,通禮跪啓請出次,上具翼善冠·淺淡服·烏犀帶·黑皮靴,出齋殿,贊儀導上入孝徽殿東夾門,陞詣版位,西向立,贊儀跪啓請俯伏哭,上俯伏哭,贊儀跪啓請止哭·興四拜·興平身,上止哭,行四拜禮訖。贊儀導上詣尊所,北向立,同熙,擧羃酌鬯,贊儀導上詣靈座前,贊儀跪啓請跪,上跪,贊儀跪啓請三上香,同熙奉香,奉爐,上三上香訖。同熙,奉爵跪進,上受爵,以授,跪受,奠于靈座前,連獻三爵,如儀訖,贊儀導上降復位,贊儀跪啓請俯伏哭,上俯伏哭,贊儀跪啓請止哭·興四拜·興平身,上止哭,行四拜禮訖。贊儀導上還齋殿,諸臣退出。
上在昌德宮。停常參·經筵。
姜啓曰,大司憲,執義,掌令二員,持平二員未差,監察茶時之意,敢啓。傳曰,知道。
傳于洪承穆曰,再明日眞殿茶禮,當自內親行矣。該房知悉,時原任大臣·閣臣·宗親·儀賓·二品以上入參。
姜啓曰,卽伏見諸道今春夏等褒貶啓本,則京畿監司金輔鉉,忠淸監司李明應,黃海監司姜蘭馨,全羅監司沈履澤,平安監司閔泳緯,咸鏡監司金炳地,守令無一人居中居下,江原監司林翰洙,無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今春夏等褒貶啓本,則江華留守金永壽,開城留守趙敬夏,京畿水使李奎書,忠淸水使李敎復,黃海水使白南益,平安監司閔泳緯,慶尙左水使韓圭稷,邊將無一人居中居下,全羅左水使具然泓,平安兵使李邦鉉,統制使鄭洛鎔,南兵使李泰鉉,北兵使任商準,無一人居下,殊無嚴明殿最之意,竝推考警責,何如?傳曰,允。
傳于趙同熙曰,承旨,竝從重推考。
姜啓曰,試官之詣闕出榜,例也,而監試覆試一所監試官李在明,二所監試官文俊永,謂有身病,自外徑歸,事甚未安。竝推考,何如?傳曰,允。
傳于洪淳學曰,政官牌招開政。
傳于洪淳學曰,呈告戶曹參議許遞,今日政差出。
洪淳學,以吏曹言啓曰,江原道都事李贊洙,以其身病,呈狀乞遞,改差,何如?傳曰,允。
有政。吏批,判書沈舜澤牌招不進,參判金益容進,參議未差,左副承旨洪殷謨進,以吏批言啓曰,平安道義州居幼學朴海龍呈狀內,矣身父幼學麟赫,今年爲九十歲,而見漏於本道應資老人抄啓中,未蒙恩資事來訴,故考見帳籍,則其年,果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又啓曰,判書沈舜澤牌招不進,參議未差,小臣獨政未安,何以爲之?敢稟。傳曰,仍爲之。以金有淵爲大司憲,李晩運爲大司諫,崔弘周爲執義,崔德明爲司諫,申星雨·張致良爲掌令,金羽永·尹貞植爲持平,李肇信爲獻納,任百彦·梁漢容爲正言,閔泳奎爲敦寧都正,朴蘭壽爲戶曹參議,韓敬源爲知經筵,趙慶鎬爲知春秋,金在顯爲藝文提學,任孝準爲同經筵,朴定陽爲同春秋,任憲鎬爲江原都事,軍器直長單申鉉九,分奉常直長加設單朴枝魯,平安監司閔泳緯,限一瓜特爲仍事承傳,故縣監韓用鏽,贈吏參例兼,故縣監韓忠裕,贈吏議,已上前同敦寧韓鵬履本生考本生祖考,故學生洪在新贈持平,故同知李大英贈戶判例兼,故學生朴時默贈監察,故學生宋正玉贈童敎,已上孝學卓異贈職事承傳,前兵使白樂薰·元世·具駿鉉·閔宗鎬·金泰郁,已上今加嘉善,前郡守李熙春·李種恕,前縣監李曾宇,已上今加通政加資事承傳。
兵批,行判書李載冕病,參判閔羲軾病,參議洪永禹進,參知金在瓛病,同副承旨姜進。以洪均爲御營騎士將,金學魯爲白峙僉使,上護軍金炳德,大護軍鄭健朝,護軍李承五·朴瑄壽·尹成鎭·王庭揚·朴容大·朴齊寬·張錫龍·兪晩源·申錫年·白樂薰·元世·具駿鉉·閔宗鎬·金泰郁·任興準·劉璘源,副護軍張泰秀·李彙秉·李根命·朴弘壽·尹致和·吳益泳·徐正淳·洪鍾學·韓章錫·尹致聃·趙秉友·尹升求·李寅晩·朴周陽·申德熙·吳翰泳·李奎參·李熙春·李種恕·李曾宇·徐相植,副司直洪鍾永,副司果洪祐冀·韓秉濟·鄭弼朝,以上竝單付,平安兵虞候沈宜夏,南虞候洪鶴周,德積僉使全尙信,以上特姑仍任事承傳,訓鍊參軍單張德浩,權知訓鍊院參軍單申準謨。
傳于姜曰,公事不審之中官朴奎鉉,推考。
洪殷謨,以吏曹言啓曰,益山郡守金大鉉呈狀內,矣身受由上京,矣親病沈重,萬無還官之望云,其親病旣如是,則有難强令還任,改差,何如?傳曰,白川郡守申泰鼎相煥。
又以禮曹言啓曰,再明日眞殿茶禮,親行事,命下矣。自上服色,以翼善冠衮龍袍擧行,而應參諸臣,以黑團領·品帶行禮事,知委,何如?傳曰,允。
姜,以兵曹言啓曰,闕內入直,何等嚴重,而去夜西所入直五衛將李敎春,謂有身病,無難徑出,至於闕直之境,事未前有,萬萬驚悚。當該五衛將李敎春,爲先汰去,其罪狀,令該府拿問處之,何如?傳曰,允。
姜啓曰,闕內入直,所重何如?而卽見兵曹草記,則西所入直衛將李敎春,謂有身病,無難徑出,至於闕直云,事未前有,萬萬駭然。當該衛將及不察之兵曹郞廳,所當重勘,而本院請推之外,無他可施之罰,何以爲之?而當該入直堂上,從重推考,何如?傳曰,允。郞廳拿處,衛將,已諭於兵曹之批矣。
姜,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以都摠府言啓曰,副摠管李冕熙,時無職名,令該曹口傳付軍職,何如?傳曰,允。
兵曹口傳政事,護軍單李冕熙。
姜,以訓鍊都監言啓曰,本局別將元世,身病猝重,勢難察任,改差,何如?傳曰,允。
又以訓鍊都監言啓曰,謹依濬川司別單判下,本局員役使喚軍等處,米布分等施賞之意,敢啓。傳曰,知道。
又以禁衛營言啓曰,謹依濬川司別單判下,本營員役使喚軍等處,米布分等施賞之意,敢啓。傳曰,知道。
又以御營廳言啓曰,本廳別將閔宗鎬,身病甚重,勢難察任,改差,何如?傳曰,允。
又以御營廳言啓曰,謹依濬川司別單判下,本廳員役使喚軍等處,米布分等施賞之意,敢啓。傳曰,知道。
庚辰六月十六日午時,上詣春塘臺。日次儒生殿講入侍時,都承旨趙同熙,左承旨洪淳學,右承旨鄭漢朝,左副承旨洪殷謨,右副承旨洪承穆,同副承旨姜,假注書閔啓鎬·吳炳文,記事官鄭寅興·閔丙奭,提學金炳始,檢校直提學趙慶鎬·鄭範朝,直提學閔泳翊,檢校直閣金永壽·尹用求·金興均·李鎬翼,直閣洪英植,檢校待敎金演壽·閔泳煥·宋秉瑞,副校理洪承憲,副修撰金容圭,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,乘輿出待賢門,藥房提調李鎬俊,副提調趙同熙,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明光門·靑陽門,詣春塘臺,通禮跪啓請降輿陞座,上降輿陞座,同熙,進前奏曰,從陞人中,有試官蒙點人,使之下去,一體行禮乎?上可之。贊儀唱四拜,考官行上護軍尹滋悳,宗正卿李載完,行護軍李僖魯,參考官行副護軍李承純·李敎榮,副司果魚允中,藝文館檢閱金定均及儒生等,行四拜禮訖。以次入就位,上命開講。同熙奏曰,考講,以抽籤爲之乎,以大文爲之乎?上曰,抽籤爲之,可也,仍親受講一人,入小次,儒生等,應講訖。上曰,榜目,修正以入也,小頃。上出次。仍命書傳敎曰,日次儒生殿講通進士申泰敬等十七人,竝直赴會試,之次略生員李瑋宰等十六人,竝給二分,之次略進士沈軒慶等六人,竝給一分,之次略進士趙學元等五人,各奎章全韻一件賜給。出傳敎傳曰,入格儒生,明日待令。出傳敎又傳曰,還宮,當自內爲之矣。該房知悉。出傳敎通禮跪啓禮畢,上降座,仍還內,諸臣以次退出。
上在昌德宮。停常參·經筵。
洪殷謨啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨洪承穆,今日不爲仕進,卽爲牌招,何如?傳曰,允。
傳于洪殷謨曰,入格儒生,延英門外施賞。
以兵曹佐郞李寅璟拿處傳旨,傳于洪殷謨曰,分揀。
洪殷謨啓曰,行大司憲金有淵,掌令申星雨,持平尹貞植牌不進,執義崔弘周,掌令張致良,持平金羽永在外,監察茶時之意,敢啓。傳曰,知道。
以掌令申星雨,持平尹貞植,正言任百彦·梁漢容牌不進,罷職傳旨,傳于洪殷謨曰,只推。
以右副承旨洪承穆牌不進,罷職傳旨,傳于洪殷謨曰,只推。
洪殷謨啓曰,都承旨趙同熙,右承旨鄭漢朝不爲仕進,左承旨洪淳學廚院進,右副承旨洪承穆牌不進,同副承旨姜式暇出去,院中只有臣一人,伴直無人,右承旨鄭漢朝,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨鄭漢朝牌不進,伴直無人,右副承旨洪承穆,旣有只推之命,更爲牌招,何如?傳曰,允。
洪殷謨,以弘文館言啓曰,副修撰金容圭,呈辭出去,下番闕直,事甚未安。修撰李萬敎有拘忌,副修撰朴宗鉉在外,修撰洪時衡,卽爲牌招入直,何如?傳曰,允。
又以吏曹言啓曰,昨日政,益山郡守金大鉉,白川郡守申泰鼎相換事,命下矣。金大鉉,以前任公州判官,方在解由未出中,而矇然啓下,臣不勝惶恐,何以爲之?敢稟。傳曰,勿拘。
又以兵曹言啓曰,慶尙監司李根弼狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
上在昌德宮。停常參·經筵。
自巳時至申時,灑雨下雨,測雨器水深三分。
夜自一更至十九日開東,灑雨下雨,測雨器水深二分。
洪殷謨啓曰,合辭方張之時,諫院無詣臺之員,事甚未安。除在外外,未肅拜人員,竝卽牌招,何如?傳曰,允。
洪承穆,以禮曹言啓曰,今此慶科增廣文科覆試試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又以禮曹言啓曰,今此慶科增廣別試文科覆試試官,當爲磨鍊,而擬望之人乏少,承旨竝擬,何如?傳曰,允。
傳于洪殷謨曰,在外臺諫竝許遞,前望單子入之。
臺諫前望單子入之,大司諫金基纘,執義權鍾祿,司諫愼錫九,掌令金慶淵,獻納吳壽煥,持平洪炳一落點。
洪殷謨啓曰,新除授大司諫金基纘,司諫愼錫九,獻納吳壽煥,竝一體牌招,何如?傳曰,允。
以獻納吳壽煥,正言梁漢容牌不進,罷職傳旨,傳于洪殷謨曰,只推。
傳于洪承穆曰,呈告弘文提學許遞,前望單子入之。
弘文提學前望單子入之,李源命落點。
洪承穆,以議政府言啓曰,今日當行都堂錄矣。新除授弘文提學李源命,令政院卽爲牌招,以爲會圈之地,何如?傳曰,允。
吏曹,都堂錄四點,申泰寬·金思轍·趙秉升·閔泳駿·朴斗陽·金文鉉·金炳吉·宋圭元·金鶴善·申悳均·姜友馨·李容稙·李起鍾。
洪承穆,以議政府言啓曰,今番增廣監試初試入格人年七十以上,竝特付會試榜末事,命下矣。此是廣慶優老之曠典也,殊渥也。瞻聆攸曁,孰不欽頌萬萬,而取見其榜目,則一二所生進所付者至爲一百八十人之多,苟非冒年而希濫,則豈若是之太夥乎?揆諸重科試懲士習之道,有不可掩覆而止,令京兆査考帳籍,冒年與漏籍者,一一拔去原榜,如法勘罪事,分付該曹及四館所,何如?傳曰,允。
洪殷謨,以三軍府言啓曰,卽接訓鍊都監所報,則今六月十九日習陣日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
洪承穆,以禮曹言啓曰,今六月二十四日慶科增廣別試文科殿試節目,當爲磨鍊,而凡於殿試,親臨與命官,前期稟旨後擧行事,曾有定式矣,今番則何以爲之,而處所以何處擧行乎?敢稟。傳曰,春塘臺親臨磨鍊。
又以禮曹言啓曰,大小科陳試人草記許赴事,曾有定式矣,甲子增廣文科初試入格生員洪彦周,丁卯三月三日製入格給二分幼學南世祐,壬申十一月柑製入格直赴會試幼學鄭允永,甲戌三月春到記殿講入格給二分幼學田相穆,同年增廣文科初試入格幼學柳道長,乙亥四月館學儒生應製入格直赴會試幼學金德洙,俱爲陳試,而南世祐·田相穆,則甲戌增廣文科初試時,已赴恩賜矣。取考其所受公文,則明白無疑,一體許赴於今此增廣文科覆試之意,敢啓。傳曰,知道。
又以禮曹言啓曰,卽接四館所牒呈,則庚辰六月日次儒生殿講入格幼學鄭文和·鄭萬朝,以上直赴會試事,命下,竝於今番依例許赴事報來矣。幼學鄭文和等二人,許赴於增廣文科覆試之意,分付,何如?傳曰,允。
又以禮曹言啓曰,卽接四館所牒呈,則己卯九月秋到記殿講入格直赴會試幼學洪祐楨·尹皞燮·金台性·金基燮,庚辰四月春到記殿講入格直赴會試幼學權錫洛·張·朴永學,俱以講經生,兼有製工,今番增廣文科,從願計赴事報來矣,製述講經直赴會試及給分人,勿論增式年別試,從願許赴事,載在法典,幼學洪祐楨等七人,依願許赴於今此增廣文科覆試之意,分付,何如?傳曰,允。
又以禮曹言啓曰,卽接四館所牒呈,則以爲今番增廣文科初試一所恩賜榜目中,鎭川幼學文聖有,善山幼學金鼎瑾,龍岡幼學明鼎龍,淸州幼學韓震敬,肅川幼學金命祿,榮川幼學金東駿,二所恩賜榜目中,端川幼學崔鑅淳,俱以初不入格給分,而冒入呈券,至登榜眼,一所恩賜榜目中,定州幼學洪淳衡,泰川幼學白斗七,俱以到記殿講給分人,兼有製工,而不呈本曹願赴,京居幼學趙斗夏,以節製給分人,甲戌增廣陳試,而不呈本曹許赴,竝爲見漏於許赴草記中,而徑先入場,呈券參榜云矣,文聖有等七人,初無入格給分之事,而冒入參榜者,極爲痛駭,原榜目中,爲先拔去,付標以入,而其罪狀,令該曹照法嚴勘,洪淳衡等三人,則不呈臣曹,徑先入場,致漏於許赴草記者,雖緣昧例,終涉違式,亦爲拔去,一體付標以入,而不察之四館官員,推考,何如?傳曰,允。洪淳衡等三人,昧例所致,特爲安徐。
洪殷謨,以兵曹言啓曰,卽接尙衣院牒報,則別造弓矢進上在卽,而知弓品堂上有闕之代,以在京無故人啓下之意,敢啓。傳曰,知道。
兵曹,知弓品堂上單徐相會。
洪殷謨,以兵曹言啓曰,嶺南別試武士,更爲試取事草記允下後,以其本道入格技藝試取,則大邱閑良尹晢垣,晉州閑良李儒昌,星州閑良李東杓,永川閑良禹成律,病不上來,開寧閑良林世煥,仁同閑良張有濩,俱爲片箭入格,大邱閑良金準沐,柳葉箭入格,仁同閑良張休,講書入格,開寧閑良崔在郁,密陽閑良權周煥,俱未入格,未入格者,竝依例給糧下送,而在前抄上武士試取時武技之中式者閑良,直赴殿試,能講者閑良,直赴會試,依判下擧行矣,今此片箭入格林世煥·張有濩,柳葉箭入格金準沐,講書入格張休,竝別單書入之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入,而因平安監司閔泳緯狀啓,順安閑良盧元祥,兵使李邦鉉狀啓,安州閑良李陽燁,今日更試,則鐵箭三矢步數,俱過一百五十步,別單書入之意,敢啓。傳曰,知道。
庚辰六月十八日辰時,上詣眞殿。茶禮自內親行入侍時,都承旨趙同熙,左承旨洪淳學,右承旨鄭漢朝,左副承旨洪殷謨,右副承旨洪承穆,同副承旨姜,假注書閔啓鎬·吳炳文,記事官鄭寅興·閔丙奭,提學金炳始,檢校直提學趙慶鎬·鄭範朝,直提學閔泳翊,檢校直閣金永壽·金興均·李鎬翼,直閣洪英植,檢校待敎金演壽,待敎宋秉瑞,以次侍立。時至,通禮跪啓請出次,上具翼善冠·衮龍袍·靑鞓素玉帶·黑皮靴出齋殿,通禮導上詣版位,跪啓請鞠躬四拜·興平身,上行四拜禮,時原任大臣·閣臣·宗親·儀賓·二品已上皆行四拜禮訖。通禮導上詣盥洗位,上盥洗訖。通禮導上詣第一室尊所,同熙酌酒,通禮導上詣第一室神位前,通禮跪啓請跪,上跪,同熙奉香,承穆奉爐,上三上香。同熙奉爵跪,上執爵,以授承穆,承穆,受奠案上,上連獻三爵,通禮跪啓請俯伏興平身,上俯伏興平身,仍詣第二室第三室第四室第五室第六室,行禮竝如上儀訖。通禮導上降復位,跪啓請鞠躬四拜興平身,上行四拜禮,時原任大臣·閣臣·宗親·儀賓·二品以上俱行四拜禮訖。通禮跪啓請禮畢,判府事韓啓源,領議政李最應,進前奏曰,日氣蒸熱,侵早勞動,聖體,若何?上曰,一樣矣。通禮導上還入齋室,仍命諸臣以次退出。
上在昌德宮。停常參·經筵。
洪承穆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪承穆啓曰,行大司憲金有淵,執義權鍾祿,掌令申星雨試所進,金慶淵,持平洪炳一在外,尹貞植呈辭,監察茶時之意,敢啓。傳曰,知道。
傳于洪承穆曰,輔德有闕之代,前望單子入之。
輔德前望單子入之,李裕承落點。
洪承穆啓曰,都承旨趙同熙,左承旨洪淳學,右承旨鄭漢朝不爲仕進,左副承旨洪殷謨式暇出去,同副承旨姜試所進,院中只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨鄭漢朝牌不進,伴直無人,左承旨洪淳學,所當牌招,而拘於廳規,不得請牌,何以爲之?敢稟。傳曰,牌招。
以右承旨鄭漢朝牌不進,罷職傳旨,傳于洪承穆曰,只推。
洪承穆,以禮曹言啓曰,今此增廣文科覆試時,陳試人許赴事,已爲草記允下,而乙亥三月參班儒生應製入格直赴會試進士金疇鉉,前已陳試,今番文科覆試許赴事,今始來呈矣,依例許赴於今此增廣文科覆試之意,敢啓。傳曰,知道。
又以兵曹言啓曰,王世子痘候平復,慶科增廣,別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之,而處所,以何處擧行乎?敢稟。傳曰,春塘臺親臨磨鍊。
又以武一所試官意啓曰,臣所今日平明開場,而初試擧子當付願額五十九人內,無緣不呈單,爲十五人,捧單實數,爲四十四人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數天字半字,合爲三十二人矣。先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子四十四人內,三矢入格十人,二矢入格四人,一矢入格三人,合爲十七人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日木箭應射擧子三十二人內,三矢入格七人,二矢入格九人,一矢入格二人,合爲十八人矣。木箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子十七人內,三矢入格十一人,二矢入格三人,合爲十四人矣,片箭·騎芻·鳥銃·騎槍當爲試取,而無一人應試者,今方開講試取之意,敢啓。傳曰,知道。
又以武二所試官意啓曰,臣所今日鐵箭應射擧子十八人內,三矢入格九人,二矢入格四人,一矢入格二人,合爲十五人矣,鐵箭今已畢試,片箭·騎芻·騎槍·鳥銃當爲試取,而無一人應射者,故仍爲捧講之意,敢啓。傳曰,知道。
又以武一所試官意啓曰,臣所今日應講擧子入格十四人矣。今方計劃修整榜目以入之意,敢啓。傳曰,知道。
又以武二所試官意啓曰,臣所今日捧講擧子十五人內,入格十四人矣。各技皆已畢試,仍爲修整榜目之意,敢啓。傳曰,知道。
洪承穆啓曰,試官之出榜詣闕,例也,而武科覆試一所監試官申星雨·梁漢容,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕,例也,而武科覆試二所監試官權鍾祿·吳壽煥,謂有身病,自外徑歸,事甚未安。竝推考,何如?傳曰,允
洪承穆,以義禁府言啓曰,保放罪人洪在鼎·鄭泌鉉等,還囚捧供以入,而病勢一向未差,竝仍爲保放之意,敢啓。傳曰,知道。
義禁府啓目,務安縣監洪在鼎原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
藥房提調李鎬俊,副提調趙同熙啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
鄭漢朝啓曰,合辭許久闕啓,事甚未安。除在外未署經試所進去外,呈告人員,竝卽牌招,何如?傳曰,允。
洪承穆啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
鄭漢朝啓曰,左副承旨洪殷謨,今日不爲仕進,卽爲牌招,何如?傳曰,允。
洪承穆啓曰,來十六日漢學文臣殿講日次,而親臨與命官,何以爲之?敢稟。傳曰,二十二日春塘臺親臨磨鍊。
又啓曰,吏文製述以何日爲之,而親臨與命官,何以爲之?敢稟。傳曰,二十二日春塘臺親臨磨鍊。
又啓曰,來十一日專經文臣殿講日次,而親臨與命官,何以爲之?敢稟。傳曰,二十二日春塘臺親臨磨鍊。
又啓曰,來十八日專經武臣殿講日次,而親臨與命官,何以爲之?敢稟。傳曰,二十二日春塘臺親臨磨鍊。
禮曹,來八月初二日行社稷大祭香祝,親傳取稟,奉敎敬依。
禮曹來八月初六日行景慕宮秋享大祭,親祭取稟。奉敎敬依。
洪承穆啓曰,假注書閔啓鎬,有身病,勢難察任,今姑改差,何如?傳曰,允。
閔啓鎬改差,代以兪鎭奎爲假注書。
傳于洪承穆曰,肇慶廟·慶基殿修改時,監董道臣沈履澤,加資。
鄭漢朝啓曰,行大司憲金有淵試所進,執義權鍾祿,掌令申星雨,持平尹貞植牌不進,掌令金慶淵,持平洪炳一在外,監察茶時之意,敢啓。傳曰,知道。
以執義權鍾祿,掌令申星雨,持平尹貞植,獻納吳壽煥,正言梁漢容牌不進,罷職傳旨,傳于鄭漢朝曰,只推。
以左承旨洪淳學牌不進,罷職傳旨,傳于鄭漢朝曰,只推。
兵曹,今六月二十四日王世子痘候平復,慶科增廣別試武科春塘臺親臨殿試敎是時,原榜人規矩,貫革五矢一百二十步一巡一中,柳葉箭五矢一百二十步一巡一中,講書粗以上三技,取一技落點。
兵曹,今六月二十四日王世子痘候平復,慶科增廣別試武科春塘臺親臨殿試敎是時,直赴殿試人規矩,鐵箭三矢一百二十步,柳葉箭五矢一百二十步一巡二中,講書粗以上三技,取一技落點。
洪承穆,以三軍府言啓曰,卽接御營廳所報,則依定式六月七月習陣,不爲設行云矣,敢啓。傳曰,知道。
又以侍講院言啓曰,新除授輔德李裕承,卽爲牌招察任,何如?傳曰,允。
又以訓鍊都監言啓曰,本局哨官朴潤晟,身病猝重,勢難察任,改差,何如?傳曰,允。
又以義禁府言啓曰,保放罪人洪在鼎,當爲還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前洪在鼎亦,大歉餘縱多流逋,屢飭下尙有愆納,難逭論責,當議律例,以此照律,何如?判付啓依允。
上在昌德宮。停常參·經筵。
洪承穆啓曰,合辭許久闕啓,事甚未安。除在外未署經試所進去陳疏外,呈告人員,竝卽牌招,何如?傳曰,允。
洪淳學啓曰,左副承旨洪殷謨,今日不爲仕進,卽爲牌招,何如?傳曰,允。
以肇慶廟·慶基殿修改時地方官以下別單,傳于鄭漢朝曰,地方官全州判官朴齊近,肇慶廟令李載復,竝陞敍,別檢金宙熙陞六,守門將李起璿外職調用,侍衛有司李天用相當職調用,都監董前學官閔東植,別看役前學官金奎恒,竝陞六,兼檢書邊應圭守令待窠擬入,出身沈宜駿加資,牌將李順寬·崔鎭悅,營監官鄭錤淵·柳龍根,府監官鄭泰奎,竝賞加,慶基殿令趙寅奎陞敍,參奉李重翼兒馬一匹賜給,守門將李敎儀外職調用,侍衛有司李琪用相當職調用,都監董前縣監尙禹鉉,別看役出身南相喆,竝加資,前檢書李寅載,前郞廳邊煡,竝陞六,牌將金序·朴基元,營監官崔振烈·崔鳳彦,府監官柳泰熙,竝賞加,色吏柳日煥,都守僕·事知守僕等,竝帖加,其餘色吏·工匠等,竝令本道施賞。
傳于鄭漢朝曰,予於今番科時,必欲使之秉公,是果難行之事乎?今以二所覆試言之,榜眼纔出,物議喧騰,至有此臺彈之章,前後嚴飭之下,暋然自甘於忘公循私者,其於分義道理,可乎否乎?上試官,施以遠惡島定配,其餘諸試官及監試官,竝施極邊遠竄之典,以懲不畏君之習。
洪殷謨啓曰,行大司憲金有淵試所進,執義權鍾祿陳疏,掌令申星雨,持平尹貞植牌不進,掌令金慶淵,持平洪炳一在外,監察茶時之意,敢啓。傳曰,知道。
以掌令申星雨,持平尹貞植,獻納吳壽煥,正言梁漢容牌不進,罷職傳旨,傳于洪殷謨曰,只推。
傳于洪殷謨曰,明日出宮門路,以協陽門爲之。
洪殷謨,以都摠府言啓曰,副摠管李炳敎,以漢城府右尹,本府坐起進參事,晝仕出去,而逐日煩稟未安,入番間,除草記往來之意,敢啓。傳曰,知道。
義禁府啓目,通川郡守鄭泌鉉原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,西所五衛將李敎春原情云云,傳旨內辭緣,泛稱遲晩,刑推得情,何如?判付啓,特爲放送。
執義權鍾祿疏曰,伏以臣才器空疎,學識蔑如,蒙被恩渥,踐歷無漸,涯量已足,感戴如天,迺者栢府除旨,忽下於千萬夢想之外,適因武試所臺試之役,章皇出肅,少伸叩謝之忱,而臺閣之職,古所稱耳目之任也,言議足以範世,風采足以動人,然後可與議於此,顧臣庸愚譾劣,非徒同朝之所共嗤點,臣亦自知甚審,伏乞聖明,畫賜刊改,俾有以重官方,以安私分焉,臣於丐免之章,何敢贅他,而臣卽伏聞二所監試會試出榜後風聞,則怪怪鄙醜之說,喧藉一世,有口者難防,有耳者莫掩,今此莫大廣慶之會,固當百倍秉公之不暇,而致此襍說之聒聒,臣職忝言責,有不容泯默,陳此短章,臣謂二所試官,竝施以刊削之典。臣無任云云。答曰,省疏具悉。爾其勿辭察職,二所覆試事,爾言必有於物議之公,誠爲嘉尙,當有處分矣。
上在昌德宮。停常參·經筵。
姜啓曰,合辭許久闕啓,事甚未安。除在外未署經試所進去外,呈告人員,竝卽牌招,何如?傳曰,允。
趙同熙,以兵曹言啓曰,專經武臣講官加抄啓人員及減下人員,別單書入之意,敢啓。傳曰,知道。
姜啓曰,行大司憲金有淵試所進,執義權鍾祿,掌令申星雨,持平尹貞植牌不進,掌令金慶淵,持平洪炳一在外,監察茶時之意,敢啓。傳曰,知道。
以執義權鍾祿,掌令申星雨,持平尹貞植,獻納吳壽煥,正言梁漢容牌不進,罷職傳旨,傳于姜曰,只推。
洪承穆,以禮曹言啓曰,今此增廣監試覆試榜目中,全州幼學李承德,無初試,而冒參覆試之說,有所入聞,取考監試覆試應赴之各樣初試榜目及陳試許赴成冊,竝無其名,故仍令四館所,詳査以報矣。卽接其所報,則以爲學禮講冊子及入門打點冊子中,李承德無所載錄云,旣無初試,而肆然冒赴者,揆以士習,萬萬痛惡,公州幼學盧基泰,平壤幼學金應圭,陜川幼學柳方廣,旌善幼學高憲秀,俱以遭重制不赴會之由,一邊呈臣曹出陳試公文,一邊入場赴科,亦獲參榜,蓋其意,若見落,則仍以爲陳試之計也。名以士子,事之駭悖,至於此極,其在正士習懲後弊之道,亦不可仍置,上項五人,竝爲先拔去原榜目中,付標以入,而其罪狀,令該曹嚴査,依律勘處,何如?傳曰,允。
又以禮曹言啓曰,今此增廣監試覆試啓下榜目中,多有差誤,故較考初試原榜,則進士試三等第六十六人金洛鉉,誤以洛鎭書塡,生員試三等第五人朴天植,居義興,誤以永興書塡,第十五人閔正鎬,誤以昌鎬書塡,第二十人洪範疇,誤以範周書塡,第二十六人李鍾伯,誤以鍾儒書塡,第三十一人李基定,誤以基昌書塡,第三十三人柳基八,誤以基一書塡,第四十一人金養燮,誤以辰燮書塡,第四十三人趙正夏,誤以昶夏書塡,第六十人李信坤,居宣川,誤以成川書塡,第六十七人千洛均,誤以樂均書塡矣。一竝改付標以入,而一二所試官及四館官員,俱有不察之失,推考,何如?傳曰,允。
趙同熙,以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以訓鍊都監言啓曰,謹依下敎,侍衛將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
姜,以義禁府言啓曰,監試覆試二所試官李敦相,施以遠惡島定配,朴定陽·金演壽·李輔榮·宋圭元,監試官文俊永等,竝施極邊遠竄之典事,承傳啓下,而見今臺論方張,竝不得擧行之意,敢啓。傳曰,知道。
又以義禁府言啓曰,保放罪人洪在鼎,當爲還囚照律,鄭泌鉉,當爲還囚議處以入,而病勢一向未差,竝仍爲保放之意,敢啓。傳曰,知道。
又以刑曹言啓曰,禮曹啓辭內,卽接四館所牒呈,則以爲今番增廣文科初試,一所恩賜榜目中幼學文聖有·金鼎瑾·明鼎龍·韓震敬·金命祿·金東駿,二所恩賜榜目中幼學崔鑅淳,俱以初不入格給分,而冒入呈券,至登榜眼,一所恩賜榜目中幼學洪淳衡·白斗七,俱以到記殿講給分人,兼有製工,而不呈本曹願赴,京居幼學趙斗夏,以節製給分人,甲戌增廣陳試,而不呈本曹許赴,竝爲見漏於許赴草記中,而徑先入場,呈券參榜云矣。文聖有等七人,初無入格給分之事,而冒入參榜者,極爲痛駭,原榜目中,爲先拔去,付標以入,而其罪狀,令該曹照法嚴勘,洪淳衡等三人,則不呈本曹,徑先入場,致漏於許赴草記者,雖緣昧例,終涉違式,亦爲拔去,付標以入,而不察之四館所官員,推考,何如?傳曰,允。洪淳衡等三人,昧例所致,特爲安徐事,命下矣。謹按律文,則大典會通諸科條有曰,大小科場不錄名攔入者,限己身降定水軍,罪人金鼎瑾·金東駿,依此律依例令兵曹擧行,忠淸道淸州幼學韓震敬,洪州幼學文聖有,平安道龍岡幼學明鼎龍,肅川幼學金命祿,咸鏡道端川幼學崔鑅淳等,多般譏詗,終不就捕,一邊發關各該道,使之罔夜押上,亦令左右捕廳,刻期掩捕,待捉得擧行之意,敢啓。傳曰,知道。
義禁府啓目粘連,向前鄭泌鉉亦,異舶替問,未免失例,該道啓論,亦出據法,以此照律,何如?判付啓依允。
義禁府啓目粘連,務安縣監洪在鼎,矣本府議啓內,大歉餘縱多流逋,屢飭下尙有愆納,難逭論責,當議律例,以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。
大司憲金有淵,大司諫金基纘,執義權鍾祿,掌令申星雨,持平尹貞植,獻納吳壽煥,正言梁漢容等聯名箚曰,伏以臣等,於鎖院之中,伏見執義臣權鍾祿疏批旨及傳敎下者,二所監試覆試事,誠萬萬慨歎,萬萬駭惋矣。噫,科試之嚴,何時不然,而至於今番增廣,廣莫大之慶,秉極公之道,特出於我聖上盛德至意,科前之命飭屢勤,榜後之罪讁相望,爲試官者,尤當百倍警惕,一心精白,仰答聖意之萬一,分義然也,道理然也。奈之何鄙醜之謗,怪襍之說,狼藉喧騰,一至於此哉?忘公循私,暋不畏憚,論厥負犯,自有常憲,而昨下處分,雖出於曲貸,從此物議,未足以少伸,臣等退出朝房,玆敢相率聯箚,仰瀆崇聽,伏望聖明,俯垂鑑諒,島配邊竄諸罪人,竝加施當律,夬正典章焉。取進止。答曰,省箚具悉。昨日處分,果有裁量於輕重矣。今不必如是爲煩也。
應敎閔泳煥,校理金學洙,副校理洪承憲,修撰洪時衡等聯名箚曰,伏以臣等伏見傳敎下者,二所監試覆試試官事,誠不勝萬萬慨惋之至,第念科法之重,何時不然,而至於今番增廣,値玆飭慶之會,恢張極公之道,伏況前後飭敎,申複嚴重,爲試官者,固當一倍警惕,精白對揚,而奈之何榜眼出而疵跡莫掩,物議騰而醜謗甚藉,天鑑孔昭,臺章已陳,其私而忘公,暋不知畏之狀,畢露無餘,此果分義乎,道理乎?仰惟處分,雖出於寬貸,揆諸常憲,不足以蔽辜,臣等職忝論思,不容泯默,玆敢相率聯籲,伏乞聖明,俯垂鑑諒,島配邊竄諸罪人,竝施加律,以重國綱焉。取進止。答曰,省箚具悉。已有裁量而處分矣。不必如是爲煩也。
庚辰六月二十二日辰時,上詣春塘臺。親臨漢學殿講吏文製述專經文臣武臣殿講試取入侍時,都承旨趙同熙,左承旨洪淳學,右承旨鄭漢朝,左副承旨洪殷謨,右副承旨洪承穆,同副承旨姜,假注書吳炳文·兪鎭奎,記事官鄭寅興·宋秉瑞,提學金炳始,檢校直提學趙慶鎬·鄭範朝,直提學閔泳翊·李載兢,檢校直閣金永壽·尹用求·金興均·李鎬翼,直閣洪永植,檢校待敎閔泳煥,副校理洪承憲,修撰洪時衡,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,乘輿出待賢門,藥房提調李鎬俊,副提調趙同熙,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明光門·靑陽門,詣春塘臺,通禮跪啓請降輿,上降輿陞座,同熙,進前奏曰,侍衛從陞人中,有試官蒙點人,使之下去一體行禮乎?上可之。贊儀唱四拜,吏文製述漢學文臣讀券官兼考官知三軍府事金炳始,行護軍成彝鎬,漢城府右尹李炳敎,對讀官兼參考官刑曹參議金元性,行副護軍李承宇·尹升求·金羽均,專經文臣考官行上護軍尹滋悳,行護軍李承五·李淳翼,參考官行副護軍李容佐·李敦夏,敦寧都正閔泳奎,行副護軍金宗漢,專經武臣考官行兵曹判書李載冕,同知三軍府事申正熙·趙羲復,參考官行副護軍權膺善·李萬稙·李敏哲·吳宅善等,行四拜禮訖,以次就位,上降座,仍命讀券官進前,命書表題曰,擬朝鮮國王進聖節方物,限申時,炳始,跪書讀奏訖。上陞座。仍敎曰,表題使注書輪示左右,可也,賤臣承命輪示訖。還傳于同熙,同熙跪授挾侍。上曰,漢學文臣,先爲開講,專經文武臣以次開講。同熙奏曰,漢學文臣,專經文臣,專經武臣,方開講,而以大文爲之乎,抽籤爲之乎?上曰,大文爲之,上親受漢學文臣講三人訖,入幕次,少頃出次。淳學進前奏曰,捧講冊子,自有定式,而不爲如數待令,以致窘塞,揆以擧行,萬萬駭然。當該校書館官員,所當重勘,而本院請推之外,無他可施之罰,何以爲之乎?上曰,拿處,可也。出擧條傳曰,增廣文科覆試試官入侍。出傳敎行上護軍金炳德,行護軍朴齊寬,宗正卿李應夏,行副護軍金完秀,同副承旨姜,侍講院弼善趙重弼,副司果姜友馨,以次進前侍立訖。仍敎曰,今此慶科,異於他科,故試券,使之持來矣。炳德曰,聖敎至當矣。上曰,試券予欲親擢,而此科,卽執事科也。編次與科作,試官考定,可也。又敎曰,此科何以書等乎?炳德曰,一等三人書次上,二等七人書次中,三等二十三人書次下,此其例也。上曰,三下則本無書之之例乎?炳德曰,增廣覆試之收券詣闕,亦無已例矣。以特敎書等,則雖三下,亦無不不可矣。上曰,依例書之,可也,宣傳〈官〉跪稟懸燈。上可之。炳德,仍出編次,一等以三下書之,二等以次上書之,三等以次中書之訖。以司謁口傳下敎曰,使四館所書吏,卽爲坼封,上入幕次,少頃又出次。禮曹判書閔謙鎬奏曰,別宮內外正堂上樑日字不遠矣,堂號樓號及上樑文製述〈官〉書寫官懸板書寫官,稟承處分後,當爲擧行,故敢此仰達矣。上曰,堂號樓號,諸堂上議定以入,而上樑文製述官書寫官及懸板書寫官,營建所堂上中,或爲之,可也。出擧條同熙,進前奏曰,考試已畢,科次,何如?上可之。仍降御座,羽均,讀奏第一張初句。上止之。炳始曰,書等何以爲之乎?上曰,自第一張至第三張,書三下,其餘竝書次上,可也。炳始,書等訖。仍奏曰,坼封何以爲之乎?上曰,承旨爲之。同熙,坼封讀奏訖。上陞座。仍命書傳敎曰,漢學文臣專經文臣居首人,依例捧傳旨,吏文製述入格人,依例捧傳旨。又敎曰,漢學文臣專經文臣居不人,依例捧傳旨,傳曰,侍衛軍兵,令各其營乾犒饋。出傳敎同熙奏曰,日勢已暮,請出標信。遣宣傳官金虎門·宣仁門仍留,何如?上曰,以已下標信擧行,可也。行兵曹判書李載冕奏曰,再明日殿試殿座時雲寶劍仍用,何如?上曰,依爲之。出榻敎傳曰,還宮,當自內爲之矣。該房知悉。出傳敎通禮跪啓禮畢,上命試官先退,仍還內,諸臣以次退出。
上在昌德宮。停常參·經筵。
洪承穆啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于洪承穆曰,再明日七夕製,通方外爲之,試紙用大好紙,春塘臺親臨磨鍊。
以校書判校宋宅薰拿處傳旨,傳于洪承穆曰,特爲分揀。
洪承穆啓曰,行大司憲金有淵,執義權鍾祿,掌令申星雨,持平尹貞植陳箚,掌令金慶淵,持平洪炳一在外,監察茶時之意,敢啓。傳曰,知道。
傳于洪承穆曰,明日出宮門路,以協陽門爲之。
洪承穆啓曰,明日殿試試所,承旨當爲別省記,入直都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
洪承穆,以武衛所言啓曰,今此王世子痘候平復,慶科增廣別試文武科殿試時,本所將校及武藝別監壯藝別監中直赴殿試應試人,單子書入之意,敢啓。傳曰,知道。
又以兵曹言啓曰,直赴殿試奉承傳別抄軍官任思奎等三百八十六人,隨其錄名,依例許赴於明日殿試之意,敢啓。傳曰,知道。
又以兵曹言啓曰,今此慶科增廣別試武科殿試時,直赴殿試人應試,別單書入之意,敢啓。傳曰,知道。
又以訓鍊都監言啓曰,今此慶科增廣別試武科殿試時,本局軍兵中直赴殿試應試人,別單書入之意,敢啓。傳曰,知道。
又以御營廳言啓曰,今六月二十四日春塘臺親臨王世子痘候平復慶科增廣別試武科殿試時,本廳將校直赴應試人,別單書入之意,敢啓。傳曰,知道。
又以扈衛廳言啓曰,謹依下敎,將官將校·軍兵等處,乾犒饋分給之意,敢啓。傳曰,知道。
又以義禁府言啓曰,保放罪人鄭泌鉉,當爲還囚,照律以入,而病勢一向未差,仍爲保放之意,敢啓。傳曰,知道。
吏曹啓目粘連,觀此慶尙監司李根弼狀啓,則以爲長水察訪鄭學源,殫誠奉職,隨處矯捄,而姑仍之限漸迫,遞歸之期在卽,驛務未就,衆情惜去是白乎所,又此請仍,雖涉屑越,旣著實蹟,宜責終效,限一瓜仍任事,令該曹稟處亦爲白有臥乎所,道臣狀辭旣如此,依狀請施行,何如?判付啓依允。
吏曹啓目,副司果金光振名字,改以祥鎭,出身崔澈名字,改以聖洙事爲等如告狀,依例令藝文館給帖,何如?判付啓依允。
義禁府照目粘連,通川郡守鄭泌鉉,矣本府議啓內,異舶暫問,未免失例,該道啓論,亦出據法,以此照律,罪笞五十收贖,解見任別敍,私罪,奉敎依允爲旀,議減一等爲良如敎。
大司憲金有淵,大司諫金基纘,執義權鍾祿,掌令申星雨,持平尹貞植,獻納吳壽煥,正言梁漢容等箚曰,伏以臣等,以諸罪人加施當律事,聯章仰籲,冀蒙兪音,及伏奉批旨下者,若曰,昨日處分,果有裁量於輕重矣,今不必如是爲煩也。聖意之包容曲貸,誠不勝欽頌萬萬,而第念莫重者試體也,莫遏者公議也。然則臣等之齊聲仰請者,是豈可已而不已哉?臣等聞君行命令,則爲臣者,不敢違咈,上有譴罰,則在下者,知所懲畏,卽常經也通義也。今番廣慶之意,乃聖人大公之政,前後飭敎,申復懇至,有足以感木石而孚䐁魚。噫,彼爲試官者,罔念對揚之道,自速醜襍之謗者,抑何故也?忘公循私,自有當律,島配邊竄,未足蔽辜,臣等於此,竊爲之憂歎之至,而繼之以抑鬱之極矣。玆敢不避煩瀆,相率申籲,伏乞聖明,更加三思,亟允臣等之請,俾王章伸而臣分勵焉。取進止。答曰,省箚具悉。已諭前批,何必如是?更勿煩聒。
應敎閔泳煥,校理金學洙,副校理洪承憲,修撰洪時衡等箚曰,伏以臣等,昨陳聯章,仰冀兪音,及奉批旨,不賜快允,竊不勝憂歎之至,第臣等今日之言,卽公共之論,而亦惟曰重邦憲而嚴國試也。惟彼循私之跡莫掩,負犯之重難貸,乃者處分,縱出裁量,公議攸在,王章莫撓,此臣等所以敢冒煩猥,荐瀆不止者也。伏乞聖明,淵然深思,亟降加律焉。取進止。答曰,省箚具悉。已諭於昨日之批矣。何必如是?更勿煩瀆。
副應敎李命宰,校理金文濟,修撰李萬敎等疏曰,伏以臣等,於今番二所監試試官事,誠不勝駭惋之至,第念選擧之法,有國所重,而値玆廣慶之會,宜盡恢公之道,伏況前後飭敎,不啻申複,肅如霜雪,皎如日星,其在有司之任者,尤當倍加警惕,一心精白,克有以對揚休命,是爲分義也,道理也,而乃敢罔念圖報,甘自負犯,榜眼一出,醜謗難掩,請罪之章,已發臺端,其循私蔑公,暋不知畏之狀,今掀露無餘矣。日者處分,雖出於大聖人寬貸之至仁,而揆以常憲,不足蔽辜,物議益沸,諒非細故,臣等,職忝論思,義難泯默,而俱有拘忌,不得進身於諸僚陳章之末,玆敢來會朝房,聯控愚忱,伏乞聖明,俯垂鑑諒,島配邊竄諸罪人,竝施加律,以重國綱焉。臣無任云云。答曰,省疏具悉。已諭聯箚之批矣。
正言任百彦疏曰,伏以臣,卽伏見執義權鍾祿疏批旨及傳敎下者,二所監試覆試事,誠萬萬慨歎,萬萬駭惋矣。噫,科試之嚴,何時不然,而至於今番增廣,廣莫大之慶,秉極公之道,特出於我聖上盛德至意,科前之命飭屢勤,榜後之罪謫相望,爲試官者,尤當百倍警惕,一心精白,仰答聖意之萬一,分義然也,道理然也。奈之何鄙醜之謗,怪襍之說,狼藉喧騰,一至於此哉?忘公循私,暋不畏憚,論厥負犯,自有常憲,而昨下處分,雖出於曲貸,從此物議,未足以少伸,臣職忝言事,旣以未署經,未得趨參於聯箚之末,又不容以泯默,玆敢短章仰籲,伏乞聖明,俯垂鑑諒,島配邊竄諸罪人,竝加施當律夬正典章焉。臣無任云云。答曰,省疏具悉。已有聯箚之批矣。
上在昌德宮。停常參·經筵。
洪淳學啓曰,吏曹郞廳來言,新恩下批政事,取稟。傳曰,當日爲之。
傳于洪淳學曰,臺諫竝許遞,前望單子入之。
傳于洪淳學曰,明日出宮門路,以協陽門爲之。
洪淳學,以吏曹言啓曰,咸鏡道都事金秉洙,以其身病,呈狀乞遞,改差,何如?傳曰,允。
洪承穆,以禮曹言啓曰,卽接宗廟署所報,則明日七夕製試取時,本署官員,俱爲觀光云矣。依定式本曹正郞高永錫,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日七夕製試取時,本署官員,俱爲觀光云矣。依定式本曹佐郞白時洽,假官差送,以爲代直後赴試之地,何如?傳曰,允。
又以營建所提調意啓曰,別宮堂號,別單書入之意,敢啓。傳曰,知道。
鄭漢朝,以營建所提調意啓曰,別宮慶衍·正和堂·顯光樓·定祥樓上樑文製述官書寫官及懸板書寫官,別單書入之意,敢啓。傳曰,知道。
營建所,慶衍堂上樑文製述官領中樞府事李裕元,書寫官兼禮曹判書閔謙鎬,懸板書寫官行大護軍鄭範朝,正和堂上樑文製述官行上護軍李㘾,書寫官知三軍府事金炳始,懸板書寫官知中樞府事李秉文,顯光樓上樑文製述官行上護軍尹滋悳,書寫官行兵曹判書李載冕,懸板書寫官行護軍閔泳商,定祥樓懸板書寫官江華府留守金永壽。
趙同熙,以兵曹言啓曰,來七月初一日入番騎兵,例於今月二十五日點考,而殿座相値,不得開坐,二十六日退行之意,敢啓。傳曰,知道。
又以兵曹言啓曰,因刑曹草記,今番增廣文科初試時冒入罪人金鼎瑾·金東駿,依律文限己身降定水軍,令兵曹擧行事,傳曰,知道事命下矣。冒入罪人金鼎瑾,全羅道光陽縣,金東駿,慶尙道咸陽郡水軍充定,定驛子押送之意,敢啓。傳曰,知道。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
大司憲金有淵,大司諫金基纘,執義權鍾祿,掌令申星雨,獻納吳壽煥,正言梁漢容等聯名箚曰,伏以臣等,聯陳再箚,冀蒙一兪,誠淺辭拙,未能孚格天聽,及奉批旨,以更勿煩聒爲敎,臣等相顧憂歎,益不勝悶鬱之至矣。臣等非不知屢煩之爲悚,而猶復冒昧仰請者,職在言責,不得不然也,罪有當律,不可不施也。若其不明不公,猶不足論,最是無嚴無憚,自有常憲,此臣等所以屢瀆而不一瀆者也。噫,覆轍之戒常存於心,則竊鈇之疑,何從而生?貽羞淸朝,見侮多士,此豈細故也哉?殿下於此,雖欲終始曲貸,而恐不可得矣。臣等今日之事,不得請則不止也。玆敢不揆猥屑,齊聲仰籲於聽卑之下,惟聖明,念王章之不容低昂,循公議之莫可沮遏,亟允臣等之請焉。取進止。答曰,省箚具悉。已有前批,何必如是?更勿煩聒。
庚辰六月二十四日午時,上詣春塘臺。文武科殿試試取入侍時,都承旨趙同熙,左承旨洪淳學,右承旨鄭漢朝,左副承旨洪殷謨,右副承旨洪承穆,同副承旨姜,假注書吳炳文·兪鎭奎,記事官鄭寅興·宋秉瑞,提學金炳始,檢校直提學鄭範朝,直提學閔泳翊·李載兢,檢校直閣金永壽·金興均·李鎬翼,直閣洪英植,副校理洪承憲,修撰洪時衡,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,乘輿出待賢門,藥房提調李鎬俊,副提調趙同熙,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明光門·靑陽門,詣春塘臺,通禮跪啓請降輿,上降輿陞座,命承旨進前,仍敎曰,今日出宮時,似有殿座時刻單子,而何不捧納乎?同熙曰,俄問于禁漏官,則大殿座時間刻三嚴,則殿座時刻,例爲呈單,而單嚴則本無已例云矣。上曰,雖單嚴出宮,侍臣行禮,無異於大殿座時,則豈可無時刻單子乎?更爲査實。同熙進前奏曰,侍衛從陞人中,有試官蒙點人,使之下去,一體行禮乎?上可之。贊儀唱四拜,文科讀券官行知三軍府事金炳始,禮曹參判洪淳馨,行護軍李應夏,對讀官侍講院輔德李裕承,行副護軍李敎稙,侍講院文學沈相學,藝文館檢閱宋秉瑞,武科考官行兵曹判書李載冕,同知三軍府事申正熙·趙羲復,參考官成均館大司成沈相穆,行副護軍李敏臯,副司果李羲鳳,宣傳官申宅熙,率文武擧子,行四拜禮訖。以次就位,同熙請出標信。儒生,使之入布城乎?上可之。仍命試官進前,炳始·淳馨等進伏,上命書銘題貳極門,限申時,炳始跪書,讀奏訖。同熙稟懸題。上可之。相學·秉瑞,奉出懸題。載冕跪稟曰,武技取何技,設講何以爲之乎?上曰,武技從規矩,講則設於臺上。同熙奏曰,武科設場之際,貫革尺量,趁不待令,以致稽緩,揆以擧行,萬萬駭然。當該軍器寺官員,所當重勘,而本院請推之外,無他可施之罰,何以爲之乎?上曰,事過後拿處,可也。出擧條上入幕次,同熙,以司謁入稟曰,先張已入,出標信開布城,呈券儒生,使之次次出送乎?上命以已下標信擧行,試武畢,宣傳官呼擧子,以栍告栍,同熙,以司謁入稟考試,傳曰,今番增廣雜科,異於他慶科也。初試,竝特爲直付於會試榜事,分付。出傳敎少頃,上出次。同熙奏曰,殿座時刻單子,査實于禁漏官,則以爲單嚴時,元無已例云,故敢此仰達矣。上曰,唯。宣傳〈官〉跪稟懸燈。上可之。傳曰,侍衛與排立軍兵,令各其營乾犒饋。炳始曰,科次書等,何以爲之乎?上曰,皆以三下書之,三甲則等下,書一二三,炳始書等訖。秉瑞,讀奏第一張初句。上命止之。炳始曰,坼封何以爲之乎?上曰,承旨坼封,可也。同熙,以次坼封,奏職姓名。上曰,諸承旨輪回讀奏。同熙等讀奏訖。同熙曰,日勢已暮,遣宣傳官宣仁門,金虎門仍留,何如?上曰,以已下標信擧行,傳曰,今日試官,仍用於明日七夕製。出傳敎傳曰,還宮,當自內爲之矣。該房知悉。出傳敎通禮跪啓禮畢,上還內,諸臣以次退出。
上在昌德宮。停常參·經筵。
自申時至人定,灑雨下雨,測雨器水深五分。
夜自五更至二十六日開東,灑雨下雨,測雨器水深二分。
藥房提調李鎬俊,副提調趙同熙啓曰,親臨殿試,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
姜啓曰,大司憲·執義·掌令二員·持平二員未差,監察茶時之意,敢啓。傳曰,知道。
洪淳學啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于洪承穆曰,待敎宋秉瑞,馳詣健陵,奉審摘奸,仍留監祭,顯隆園·華寧殿,一體奉審以來。
傳于姜曰,關北試圍之作鬧,雖曰主試之不能見孚,初無可執之端,而逞臆行悖,無所不至,遐土愚頑之習,萬萬痛駭,首犯幾名,使北兵使到底詗捉,照法嚴繩,主試官以下及地方官,竝特爲安徐。
以直講康錫濟拿處傳旨,傳于姜曰,特爲分揀。
以直講裵殷星,典藉陳宗蓍禁推傳旨,傳于姜曰,特爲分揀。
以司錄朴壽昌,兵曹佐郞金命來,承文副正字鄭承謨,奉常主簿韓用肯禁推傳旨,傳于姜曰,特爲分揀。
以軍器寺奉事孫有達拿處傳旨,傳于姜曰,特爲分揀。
洪淳學啓曰,吏曹郞廳來言,政事當日爲之事,命下,而判書沈舜澤,參判金益容,俱以病不來,參議未差,不得開政云,竝卽牌招,何如?傳曰,允。
傳于洪承穆曰,吏曹參議有闕之代,行副護軍李壽榮除授。
吏曹,吏曹參議單,李壽榮除授事承傳。
洪承穆啓曰,新除授吏曹參議李壽榮,一體牌招,何如?傳曰,允。
以司謁口傳下敎曰,二所試官以下配所草記,卽速擧行事,分付。
傳于洪承穆曰,玉堂竝許遞,前望單子入之。
玉堂前望單子入之,校理趙重弼落點。
傳于洪承穆曰,兼司書有闕之代,前望單子入之。
兼司書前望單子入之,宋秉瑞添書落點。
傳于洪承穆曰,原任待敎宋秉瑞,檢校差下。
傳于洪承穆曰,營建所工募,令營建所乾犒饋。
以司謁口傳下敎曰,布城將領記過,分揀。
趙同熙,以兵曹言啓曰,每都政,新資五窠,例爲差出,而今番,準二十朔營將,只有三窠,舊堂積滯,亦不可不念,就未準朔營將中軍虞候中,朔數稍多者,依例推移內遷,何如?傳曰,允。
又以兵曹言啓曰,內禁衛將金泰郁,五衛將金致聖·申光復·文世德·朴鎭元·孫應吉·馬穆來,忠翊衛將李寅復,忠壯衛將全仁鎬·沈宜昌,景福宮衛將朴應植,慶熙宮衛將金濟泓·李錫來,俱以病難供職,呈狀乞遞,竝改差,何如?傳曰,允。
有政。吏批,判書沈舜澤進,參判金益容進,參議李壽榮在外,左副承旨洪殷謨進。以吏批言啓曰,今此慶科增廣文科甲科第二人第三人,當付七品職,而時無見窠,生進仕滿直長中二人,依例六品職遷轉,推移付職,何如?傳曰,允。以金學洙爲弼善,閔泳翊·尹用求爲同春秋,李範九爲宗府正,丁喜燮·李容友爲監察,韓昌錫爲禁府都事,徐相熙爲義盈主簿,張熙爲造紙別提,李學善爲安奇察訪,李浩德爲金井察訪。
兵批,行判書李載冕進,參判閔羲軾病,參議洪永禹入直,參知金載瓛病,右副承旨洪承穆進。以李玄翼爲都摠管,方天鏞爲同知,金東壽爲內禁將,申鳳均·沈宜奭·李圭泰·安珽求·宋啓憲·李益淳·金重植爲五衛將,金尙鍾·趙相鎭·康在五爲忠翊將,丁仁敎爲景福將,金顯奎·高宗錫爲慶熙將,鄭煥喬爲武兼,同知單金泰郁,大護軍金有淵,護軍金基纘·李晩運·尙禹鉉·金宇源,副護軍閔昌植·金永秀·李泰應·鄭憲朝·南相喆,副司直權鍾祿·崔弘周·愼錫九·崔德明·金慶淵·申星雨·張致良·洪炳一·尹貞植·金羽永·李肇信·吳壽煥·金文濟·李喜元·洪承憲,副司果任百彦·梁漢容·李萬敎·洪時衡·朴宗鉉·金容圭·金宙熙·閔東植·金奎恒·李寅載·邊煡·李陽會·申泰薰·兪致樂·金喆根·張熙復·成奎煥·尹始鳳·李昇鎬·李昌鉉,以上竝單付。副司正李武鎬,武科甲科第二人,具東奭,武科甲科第三人,依法典七品職遷轉,李奎元爲宣傳官,金明洙爲右副率,洪鍾五爲左侍直,徐光穆爲右侍直,同知單金重植,僉知三單沈宜奭·李奎泰·安珽求,僉知加設單申鳳均,副護軍閔泳琦·李允儀·閔致儉·鄭一泰·李龍植,副摠管單李玄翼。
吏批,再政。以宋秉瑞爲校理,姜友馨·朴斗陽爲副校理,李秉臯·申悳均爲修撰,金鶴善·金炳吉爲副修撰,李奎學爲引儀,尹相翊爲說書,閔丙奭爲兼說書,金昌倫爲咸鏡都事,金思兢爲氷庫別提,成信永爲司䆃奉事,尹泌求爲童蒙敎官。
三政。以李建容爲執義,金瑛默爲司諫,宋秉瑞·李種弼爲掌令,閔益鎬爲假監役,吳錫泳爲敦寧參奉,崔成在爲碧沙察訪。
四政。以宋秉瑞爲應敎,李敎夏爲副應敎,申泰寬爲校理,申學洙爲司䆃主簿,任周鎬爲司圃別提。
傳于洪殷謨曰,碧沙察訪崔成在,金泉察訪安亨植相換。
五政。以李希洙爲掌令,宋鍾廉爲恭陵參奉,碧沙察訪崔成在,金泉察訪安亨植相換事承傳,典籍單兪鎭沃,文科甲科第一人,軍器主簿單李殷春,武科甲科第一人,禮賓直長單李敬夏,文科甲科第二人,全羅監司沈履澤,今加嘉義,新及第金晢根,今加通政加資事承傳,司宰直長單宋秉瑋,學正單韓景爀,學諭單林顯周,養賢直長單韓景爀,長水察訪鄭學源,限一瓜仍任事承傳。
傳于洪承穆曰,同副承旨許遞,前望單子入之。
洪承穆,以侍講院言啓曰,睿覽文字,何等審愼,而文科殿試榜目,草率修正,致勤下詢,臣之矇然捧入,不勝惶悚。當該四館所官員,所當重勘,而本院請推之外,無他可施之罰,何以爲之?敢稟。傳曰,拿處。
又以侍講院言啓曰,新除授弼善金學洙,說書尹相翊,兼說書閔丙奭,竝卽牌招察任,何如?傳曰,允。
趙同熙,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以訓鍊都監言啓曰,謹依下敎,侍衛與排立將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
姜,以義禁府言啓曰,監試覆試二所試官李敦相,施以遠惡島定配,朴定陽·金演壽·李輔榮·宋圭元,監試官文俊永等,竝施極邊遠竄之典事,承傳啓下矣。李敦相全羅道康津縣古今島遠惡島定配,朴定陽平安道朔州府,金演壽咸鏡道北靑府,李輔榮慶尙道金海府,宋圭元平安道宣川府,文俊永咸鏡道洪原縣,竝極邊遠竄,而以承傳內辭意,具罪目,李敦相,依例發遣府都事押送配所,朴定陽·金演壽·李輔榮·宋圭元·文俊永等,依例發遣府書吏羅將,押送于各其配所,何如?傳曰,允。
又以刑曹言啓曰,傳曰,入格儒生李鎬膺,封內書以居京,書頭書以鄕字,士習極爲駭然,移送秋曹勘處事,命下矣。罪人李鎬膺,四處跟捕,一向隱避,揆以事體,尤極痛駭。分付左右捕廳,刻期詗捉,待就捕擧行之意,敢啓。傳曰,特爲安徐。
庚辰六月二十五日午時,上詣春塘臺,七夕製通方外,儒生試取入侍時,都承旨趙同熙,左承旨洪淳學,右承旨鄭漢朝,左副承旨洪殷謨,右副承旨洪承穆,同副承旨姜,假注書吳炳文·兪鎭奎,記事官鄭寅興·宋秉瑞,提學金炳始,檢校直提學鄭範朝,直提學閔泳翊·李載兢,檢校直閣金永壽·金興均·李鎬翼,直閣洪英植,副校理洪承憲,修撰洪時衡,以次侍立。時至,通禮跪啓請外辦,上具翼善冠·淺淡服·烏犀帶·黑皮靴,乘輿出待賢門,藥房提調李鎬俊,副提調趙同熙進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明光門·靑陽門,詣春塘臺。通禮跪啓請降輿,上降輿陞座,同熙,讀奏擧子入門單子,仍奏曰,侍衛從陞人中,有試官蒙點人,使之下去一體行禮乎?上可之。讀券官行知三軍府事金炳始,禮曹參判洪淳馨,行護軍李應夏,對讀官侍講院輔德李裕承,行副護軍李敎稙,侍講院文學沈相學,藝文館檢閱宋秉瑞,行四拜禮訖。各就位,上命炳始等進前,命書賦題日下奏五色雲,限申時,書頭各書道號濟州·開城,炳始等,跪書讀奏訖。同熙稟懸題,上可之。相學·秉瑞,奉出懸題。同熙曰,標信未下之前,儒生徑先入場,事甚駭然。不能禁飭之當該布城將領,所當重勘,而本院請推之外,無他可施之罰,何以爲之乎?上曰,記過,可也。出擧條上入幕次,同熙,以司謁入稟,先張已入,請出標信。開布城,呈券儒生,使之次次出送,何如?上曰,以已下標信擧行。同熙,以司謁入稟,收券旣多,使之考試,何如?上命考試。同熙,以司謁入稟取幾人,命取一百人,傳曰,侍衛軍兵雨具,從便爲之。出傳敎宣傳〈官〉跪稟懸燈,上可之。同熙,以司謁入稟,遣宣傳官宣仁門·金虎門仍留,何如?上曰,以已下標信擧行。同熙,以司謁入稟科次,上出次,炳始,進前奏曰,書等何以爲之乎?上曰,自第一張至第十張,書草三下,其餘竝書次上。炳始書等訖,同熙奏曰,坼封何以爲之乎?上曰,承旨爲之。同熙坼封讀奏訖,傳曰,七夕製賦居首草三下幼學李謙容等十人,竝直赴會試,之次次上幼學方時榮等二十人,竝給二分,之次次上幼學吳彰善等二十人,竝給一分,之次次上幼學崔常燮等五十人,各奎章全韻一件賜給。出傳敎傳曰,入格儒生,明日待令。出傳敎炳始曰,榜目中,有疊出人及居住誤書人,爲先拔擧,何如?上曰,可也。出擧條仍敎曰,前後申飭,何等嚴重,儒生輩若是無嚴乎?所當重勘,而此科,設行於慶科之後,與他時有異,姑爲安徐,更勿如是之意,申飭四館所,可也。傳曰,還宮,當自內爲之矣,該房知悉。出傳敎傳曰,侍衛軍兵,令各其營乾犒饋。出傳敎通禮跪啓禮畢,上還內,諸臣以次退出。
上在昌德宮。停常參·經筵。
洪殷謨啓曰,大司憲,持平二員未差,執義李建容,掌令李希洙在外,李種弼未肅拜,監察茶時之意,敢啓。傳曰,知道。
又啓曰,應敎宋秉瑞內閣進,玉堂上下番俱空,事甚未安。新除授副應敎李敎夏,校理趙重弼·申泰寬,副校理姜友馨·朴斗陽,修撰李秉臯·申悳均,副修撰金鶴善·金炳吉,竝卽牌招,推移入直,何如?傳曰,允。
又啓曰,卽者檢閱金定均·鄭寅興·閔丙奭,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。原疏捧入。
承旨前望單子入之,韓龍敎落點。
又啓曰,新除授同副承旨韓龍敎,卽爲牌招,何如?傳曰,允。
又啓曰,假注書吳炳文,身病猝重,勢難察任,今姑改差,何如?傳曰,允。
吳炳文改差,代以金斗秉爲假注書。
傳于洪殷謨曰,入格儒生,延英門外施賞。
兵曹口傳政事,副護軍單姜。
兵曹口傳政事,副司果單李命宰。
洪殷謨,以奎章閣言啓曰,原任待敎宋秉瑞,檢校差下事,命下矣。卽爲牌招察任,何如?傳曰,允。
又以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以訓鍊都監言啓曰,本局別將申錫源,身病猝重,勢難察任,改差,何如?傳曰,允。
又以司譯院都提調提調意啓曰,漢學堂上譯官李應寅·李泰秀·李應三·李恒基·李用俊·卞元圭·秦喜永·崔錫祚·李應昌·李廷模,淸學堂上譯官金履周·玄鍑·方天鏞,倭學堂上譯官李熙聞,係是久次之人,竝各加一資,漢學堂下譯官李應憲·玄濟普·李贊謨·李一泳·吳致德·李東廷·趙琦煥·高鎭郁,淸學堂下譯官吳致儉·全宅正·李綏秀·崔鍾植,蒙學堂下譯官金冕奎·韓景九·金載仁,履歷具備,竝一體加資,以爲前頭任使之地,何如?傳曰,允。
又以禁衛營言啓曰,本營騎士別將梁柱華,身病猝重,勢難察任,改差,何如?傳曰,允。
行判中樞府事金炳國箚曰,伏以流光迅駛,孝徽殿禫事漸迫,仰惟聖慕,益復如新,臣於祔廟都監,名忝都提擧,月旣易而日又久矣。終事之地,奔走所職,是臣子之常分,矧臣下情,尤敢不殫誠自效,而緣臣病憒,專事瘝曠,此非但滋悚之不暇,近添濕熱之症,脚部全痿,日甚一日,顧今習儀與正日,取次不遠,班綴陪進,階戺升降,雖欲拚死强策,以若見狀,將不免顚仆之患,玆敢據實冒煩,伏望聖慈,亟遞臣敦匠之任,俾毋臨時失儀,千萬幸甚。取進止。答曰,省箚具悉卿懇。愼節雖奉慮,善加調護,自可遄復常度,且卿於敦銜,是終事之地,而非筋力奔走之任也。今何可遽爾辭免乎?無以奉副,卿其諒之。仍傳于洪殷謨曰,此批答,遣史官傳諭。
上在昌德宮。停常參·經筵。
藥房都提調韓啓源,提調李鎬俊,副提調趙同熙啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣度,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
韓龍敎啓曰,來初一日輪對日次矣,敢稟。傳曰,當次人受點後,日次待令。
又啓曰,大司憲,持平二員未差,執義李泰容,掌令李希洙在外,李種弼未肅拜,監察茶時之意,敢啓。傳曰,知道。
趙同熙啓曰,右副承旨洪承穆,今日不爲仕進,卽爲牌招,何如?傳曰,允。
以檢閱金定均·鄭寅興牌不進,罷職傳旨,傳于韓龍敎曰,只推。
傳于洪承穆曰,營建所郞廳金晢根加資代,直閣洪英植差下。
傳于洪承穆曰,前檢閱金定均·鄭寅興·閔丙奭·宋秉瑞,竝別兼春秋差下。
洪承穆啓曰,前檢閱金定均·鄭寅興·閔丙奭·宋秉瑞,竝別兼春秋差下事,命下矣。竝令該曹,口傳單付,宋秉瑞奉審進,金定均·鄭寅興·閔丙奭,竝卽牌招察任,何如?傳曰,允。
吏曹口傳政事,別兼春秋四單,金定均·鄭寅興·閔丙奭·宋秉瑞。
兵曹口傳政事,副司果單金定均·鄭寅興·閔丙奭。
傳于韓龍敎曰,日熱如此,輕囚放釋。
韓龍敎啓曰,臣龍敎,敬奉聖敎,馳往義禁府,取考囚徒案,則無時囚故,仍往典獄署,取閱囚徒案,則未推覈罪人一名,公貨備納間嚴囚罪人五名,上納乾沒罪人一名,不可以輕囚論,故竝仍囚,其餘隱匿訟民各司直囚罪人金龍石等十九名,係是輕囚,故竝依傳敎,放送之意,敢啓。傳曰,知道。
洪承穆,以侍講院言啓曰,卽接翊衛司所報,則新除授左侍直洪鍾五,時在忠淸道公州地,斯速乘馹上來事,下諭,何如?傳曰,允。
又以營建所提調意啓曰,工募乾犒饋事,命下矣。工匠八百三十三名,每名錢一錢,擔軍募軍八百五十三名,每名錢五分,合錢一百二十五兩九錢五分,分給之意,敢啓。傳曰,知道。
韓龍敎,以義禁府言啓曰,北關試圍之作閙,雖曰主試之不能見孚,初無可執之端,而逞臆行悖,無所不至,遐土愚頑之習,萬萬痛駭,首犯幾名,使北兵使到底詗捉,照法嚴繩,主試官以下及地方官,竝特爲安徐事,命下矣。主試官鍾城府使李在敬,副試官鏡城判官吳尙鉉,參試官利原縣監金是鉉,禁亂官吉州牧使具永植,特爲安徐事,分付該道道臣之意,敢啓。傳曰,知道。
又以刑曹言啓曰,禮曹啓辭內,今此增廣監試覆試榜目中,全州幼學李承德,無初試,而冒參覆試之說,有所入聞,取考監試覆試應赴之各樣初試樣目及陳試許赴成冊,竝無其名,故仍令四館所詳査以報矣。卽接其所報,則以爲學禮講冊子及入門打點冊子中,李承德,無所載錄矣。旣無初試,而肆然冒赴,揆以士習,萬萬痛惡,公州幼學盧基泰,平壤幼學金應圭,陜川幼學柳方廣,旌善幼學高憲秀,俱以遭重制不赴會試之由,一邊呈臣曹出陳試公文,一邊入場赴科,亦獲參榜,蓋其意,若見落則仍以爲陳試之計也。名以士子,事之駭悖,至於此極,其在正士習徵後弊之道,亦不可仍置,上項五人,竝爲先拔去原榜目中,付標以入,而其罪狀,令該曹嚴査,依律勘處,何如?傳曰,允事,命下矣。謹依傳敎,罪人盧基泰·金應圭·柳方廣·高憲秀等,一竝捉來,到底査實,則盧基泰所拱內,渠以忠淸道公州儒生,本道監試初場,以面試入格,赴會次上京矣。旋聞伯叔母服制,呈出陳試,蒼皇下鄕,則隣里親黨,皆以爲如此廣慶之會,老儒之虛度數年,極爲嗟惜,更爲上京應試爲好云故,仍卽倍道上來,直赴試所,日已過午,無暇乎拔陳試帖,侵夜呈券,其翌,往于禮曹,願拔陳試帖,則已報政府,無以抽出,私切壅悶,意外參榜,致此嚴査之境,自顧所犯,無辭遲晩云,金應圭所供內,渠以平安道平壤儒生,今番慶科監試一所初場入格矣。追聞三寸叔之服制,呈出陳試,忙忙還家,則九十老母,申申戒諭曰,今年慶科,與他有異,且吾餘生無幾,汝若不赴此科,吾之所望絶矣。急速往赴爲言,故迫於情私,罔夜上來,則試日已屆,不遑拔出陳試,卽爲入場,僅僅呈券,退伏旅店矣。不意參榜,自歸於犯科之境,祗緣愚蠢所致,非有他意,惶恐遲晩云,柳方廣所供內,渠以慶尙道陜川儒生,本道監試初場入格矣。上京後,庶三寸叔重制,呈出陳試,方擬下鄕之際,同接諸人,皆言遐鄕窮儒,幸得一解,虛度慶會,豈不嗟惜乎?姑停鄕行,赴觀會試爲好云,故以貿昧所致,罔念陳試所重,果爲觀光,至於參榜,犯此罪科,惶恐遲晩云,高憲秀所供內,渠以江原道旌善儒生,本道監試初場入格,覆試次上京矣。猝當三寸叔之服制,呈出陳試,方欲下鄕,老病闖發,未卽起程,遽當試日,以望八之年,虛送似此慶科,極爲冤屈,不念陳試之所重,果爲呈券,獲參榜目,至寃則畢矣,而不免乎犯科,雖緣愚昧所致,不勝惶恐萬萬云矣。觀此諸供,罔念試體之嚴重,敢生私慾之窮濫,圖出陳試,計在來後,冒入參榜,自有當律,依大典會通諸科條云,大小科場,不錄名攔入者,限己身降定水軍之文,盧基泰等四名,竝依例令兵曹擧行,全州幼學李承德段,四處跟探,終未捉得,發關該道,罔夜捉上,亦令左右捕廳,刻期詗捉,待就捕擧行之意,敢啓。傳曰,知道。
檢閱金定均·鄭寅興·閔丙奭疏曰,伏以下番檢閱臣宋秉瑞,陞除兼司書之職矣。臣等,忝在右位,顧不可替行下僚之事,則下僚之不許徑陞,卽本館古規之金石遵守者也。義分雖涉嚴畏,典式有難違越,玆不得不援例聯籲,徑出禁扃,伏望聖慈,俯垂鑑諒,亟遞臣等所帶之銜,仍治臣等擅離之罪,以存館規,以昭法紀,千萬顒祝。臣等無任云云。省疏具悉。爾等亦陞六。
上在昌德宮。停常參·經筵。
洪承穆啓曰,大司憲,持平二員未差,執義李建容,掌令李希洙在外,李種弼未肅拜,監察茶時之意,敢啓。傳曰,知道。
傳于韓龍敎曰,祔太廟時分司,令該曹口傳差出,傳于洪承穆曰,奉審閣臣入侍。
傳于韓龍敎曰,右承旨許遞,前望單子入之。
承旨前望單子入之,李應辰落點。
吏曹口傳政事,以金宗漢·李承宇爲分承旨,趙準永爲分兵曹參議,鄭顯英爲正郞。
傳于韓龍敎曰,禮曹判書有闕之代,前望單子入之。
禮曹判書前望單子入之,尹滋承落點。
傳于韓龍敎曰,京兆堂上竝許遞,前望單子入之。
京兆堂上前望單子入之,判尹閔謙鎬添書落點,左尹尹榮信,右尹申錫年落點。
傳于洪承穆曰,刑曹判書有闕之代,前望單子入之,刑曹判書前望單子入之,南廷順落點。
傳于韓龍敎曰,各道稅穀之趁限裝發後,過境護送,隨卽登聞,毋敢稽滯之意,屢度另飭,一向因循,是何道理?至於湖南之三倉,嶺南之漕倉,到泊,自有莫越之定限,又有截嚴之申飭,而亦事玩揭,尙無一隻船之到泊,此是道臣之視若文具,邑倅之無所忌憚,吏屬之一任作奸,船格輩之從中偸弄而然歟?揆以法綱,誠甚駭歎,其委折,刻期査覈,據實登聞而若復如前遲滯,則道臣重勘,斷不饒貸事,令廟堂措辭關飭。
韓龍敎啓曰,來七月初一日行孝徽殿禫祭親祭祭文,初五日行告動駕祭親祭祭文,初六日行宗廟秋享大祭兼行祔太廟祭親祭祭文,祔廟後陳賀頒敎文,當爲製進,藝文提學金在顯,待明朝牌招,使之製進,何如?傳曰,允。
韓龍敎,以戶曹言啓曰,時御所內各司,依定式發遣本曹正郞臣金寅根,與兵曹參判臣閔羲軾,佐郞臣蔡東夏,東所衛將臣尹彝烈,西所衛將臣李祖永,南所衛將臣任龍準,北所衛將臣李珌,眼同看審,則姑無雨漏處之意,敢啓。傳曰,知道。
又以禮曹言啓曰,來七月初一日孝徽殿禫祭時,大王大妃殿·王大妃殿哭臨儀註及中宮殿哭臨易服儀註,直爲書入各殿之意,敢啓。傳曰,知道。
又以弘文館言啓曰,上番副校理臣姜友馨,以訓鍊都監從事官,今日軍布捧上時,晝仕出去之意,敢啓。傳曰,知道。
又以祔廟都監都提調意啓曰,今此祔廟時各樣儀註,笏記各三本,謹此書入之意,敢啓。傳曰,知道。
洪承穆,以兵曹言啓曰,今此哲仁王后祔太廟時,大駕明政門外祗迎後陪從,動駕時出宮門路,弘化門磨鍊,還宮門路,以敦化門磨鍊,何如?傳曰,允。
又以兵曹言啓曰,來七月初六日哲仁王后祔太廟時,侍衛當爲磨鍊,而謹考謄錄,則己未年,依丁卯年例,分兵曹·分都摠府堂上郞廳各一員,五衛將二員,武臣兼宣傳官六員,磨鍊侍衛矣。今亦依此擧行乎?敢稟。傳曰,依此擧行。
又以兵曹言啓曰,今此哲仁王后祔太廟時,侍衛不可不備,而五衛將李益淳·金重植,俱以病難供職,呈狀乞遞,竝改差,其代,依例口傳差出,何如?傳曰,允。
兵曹口傳政事,以朴齊寬爲分副摠管,洪在豪·李東參爲五衛將,李敏甫爲分都摠都事。
洪承穆,以兵曹言啓曰,來七月初六日哲仁王后祔太廟時,侍衛軍兵,當爲磨鍊,而謹考謄錄,則己未年,依丁卯年例,挾神輦軍四十名,兼司僕羽林衛各十人侍衛,前後射隊,以大駕前後廂軍兵,仍爲侍衛矣。今番則何以磨鍊乎?敢稟。傳曰,依己未年例磨鍊。
又以兵曹言啓曰,孝徽殿禫祭時,自上進御玄袍後,侍衛將士等,當依禮曹節目,改着黑天翼,而謹考謄錄,則靑天翼,乃是堂下常時所着,且靑色,與黑色無異,禫祭時,仍着靑天翼,至祭畢純吉服事,載在謄錄,而癸未己未年,仍用此例矣,今亦依此磨鍊,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管李炳敎,時無職名,令該曹口傳付軍職,何如?傳曰,允。
兵曹口傳政事,護軍單李炳敎。
庚辰六月二十八日酉時,上御重熙堂。奉審閣臣入侍時,右副承旨洪承穆,假注書兪鎭奎,記注官李明源,別兼春秋金學洙,檢校待敎宋秉瑞,以次進伏訖。上曰,史官分左右。仍命奉審閣臣進前,秉瑞,進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢此仰達矣。上曰,陵上園上太平乎?秉瑞曰,太平矣。上曰,碑閣丁字閣,亦無頉乎?秉瑞曰,無頉矣。上曰,殿內亦爲安寧乎?秉瑞曰,亦爲安寧矣。上曰,向日奉審之行,則爲雨所苦,而今番則不雨,可得無事往還,而日熱如此,亦必難矣。秉瑞曰,無事往還矣。上曰,農形何如乎?秉瑞曰,無前大豐矣。上曰,日前之雨,不以爲少耶?秉瑞曰,近日旱氣,稍有騷動,日前驟雨洽足,野人之言,以爲喜雨也。上曰,湖中年事何如云耶?秉瑞曰,亦有大登之望云矣。上曰,爾家在於何地乎?秉瑞曰,在沃川矣。上曰,爲幾百里乎?秉瑞曰,四百里矣。上曰,爾家本非淸州乎?秉瑞曰,近自淸州,移寓沃川矣。上曰,自淸州距沃川,爲幾里乎?秉瑞曰,百里矣。上曰,何故移寓沃川乎?秉瑞曰,臣之邱墓,在沃川,故移居矣。上曰,然則幾世邱墓,在沃川乎?秉瑞曰,於臣,爲七世邱墓矣。上曰,先正墓,在何處乎?秉瑞曰,在淸州地矣。上曰,待敎之族屬,多在淸州乎?秉瑞曰,臣之族屬,皆在懷德,而近或有移接於淸州者矣。上曰,同春之後,亦在淸州耶,但待敎之族黨乎?秉瑞曰,同春之後,數少於臣家,居在懷德,而淸州則無寓居矣。上曰,尤菴·同春行列爲幾寸乎?秉瑞曰,本宗爲十三寸,而異姓爲六寸戚矣。上曰,誰爲叔誰爲侄乎?秉瑞曰,同春爲叔矣。上曰,爲六寸戚故,稱之以春兄耶?秉瑞曰,然矣。上曰,宋道淳與待敎行,何如耶?秉瑞曰,計寸則道淳之行,與臣同行矣。上曰,何爲分行乎?秉瑞曰,破族已久,不用同行矣。上曰,尤菴,於待敎,爲幾代乎?秉瑞曰,於臣,爲九代祖矣。上曰,同春,於道淳,爲幾代乎?秉瑞曰,爲十代矣。上曰,道淳之家,何在乎?秉瑞曰,在懷德矣。上曰,尤菴祠版,在何處乎?秉瑞曰,在淸州地靑川矣。上曰,祀孫則是宋秉一耶?秉瑞曰,然矣。上曰,與秉一,爲幾寸乎?秉瑞曰,六寸兄矣。上曰,同春祠版,在何處,而道淳,卽其祀孫耶?秉瑞曰,祠版在懷德,而道淳,其祀孫矣。上命史官就座。仍命閣臣先退,又命退,承史以次退出。
上在昌德宮。停常參·經筵。
洪承穆啓曰,大司憲,持平二員未差,執義李建容,掌令李希洙在外,李種弼未肅拜,監察茶時之意,敢啓。傳曰,知道。
李應辰啓曰,臣應辰,今日祔太廟初度習儀,進去下直之意,敢啓。傳曰,知道。
又啓曰,假注書兪鎭奎,有身病,勢難察任,今姑改差,何如?傳曰,允。
傳于洪承穆曰,頒敎文中,赦句添入。
洪承穆啓曰,頒敎文中赦句添入事,命下矣。某罪以下,宥之乎?敢稟。傳曰,徒流以下竝宥。
又啓曰,頒敎文中赦句添入事,命下矣。藝文提學金在顯,旣在闕中,使之添入,何如?傳曰,允。
以安昌範爲分假注書。
傳于韓龍敎曰,明日出宮門路,以協陽門爲之。
韓龍敎啓曰,明日傳香,禮房承旨,當爲齋宿,右承旨李應辰,所當牌招,而拘於廳規,不得請牌,何以爲之?敢稟。傳曰,牌招。
李應辰,以議政府言啓曰,孝徽殿禫祀隔日,卿宰侍從罷削人敍用與未付軍職人,竝令該曹,口傳付軍職,使之參班,何如?傳曰,允。
兵曹口傳政事,護軍單趙秉式·任興準,副護軍鄭漢朝·韓章錫·洪鍾學·金晢根,副司果金鶴鎭·尹祖榮·朴斗陽·李在明·金玉來·韓炳洙·李基肇·李贊洙·金秉洙·任圭常,以上竝單付。
韓龍敎,以兵曹言啓曰,來七月初五日,大駕詣宗廟齋宿,初六日秋享大祭,兼行哲仁王后祔太廟祭親行時,隨駕軍兵,當爲磨鍊,而謹考騰錄,則癸未年,依丁卯年例,禁軍入直外全數,訓局馬步軍入直外全數,爲先後廂,禁御兩營留陣,己未年,訓局步軍五哨,馬軍二哨,訓將率領,爲先廂,訓局步軍四哨,馬軍二哨,禁將率領,爲後廂,禁軍三番隨駕,摠戎使率訓局餘軍五哨留陣矣,今番則何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨,步軍三哨,訓局馬軍二哨,步軍三哨,都統使率領,爲先廂,禁營步軍三哨,訓局馬軍二哨,步軍三哨,兩營騎士各一番,禁將率領,爲後廂,禁軍四番隨駕,別抄軍一哨磨鍊,摠戎使率訓局餘軍二哨,御營騎士一番,步軍三哨留陣,餘軍留營置之。
又以兵曹言啓曰,今此哲仁王后祔太廟三度習儀時,侍衛軍兵,當爲磨鍊,而謹考騰錄,則侍衛及挾神輦軍,一依正日例擧行,禁軍勿爲磨鍊,而前後射隊軍,則己未年,依丁卯年例,以二百名擧行矣。今番則何以爲之乎?敢稟。傳曰,依己未年例爲之。
吏曹參議李壽榮疏曰,伏以臣於鄕廬跧伏之中,伏奉特旨,以臣爲吏曹參議,恩誥遠宣,村里動色,臣誠惝怳震駴,繼以有踧踧然不自安者,臣之通籍,不過六七年,陞資纔爲八九朔,淸聯華貫,罔不兜攬,戒在驟躐,分溢涯量,而至於見銜,尤何嘗夢寐之所可到也?噫,六部之中,天官最重,强紀精覈,甄拔停當,雖與長亞堂有間,官方之秤量,人物之鑑別,懸異於汗漫職事,亦或有預聞代斲之時,則苟非才智謨猷,言議標準,足以取重於一世,見推於群彦,莫宜居之,今乃畀之於臣,不少留難,臣果其人乎哉?臣卽一蒙騃新進耳,病與爲隣,每貽父母之惟憂,才蔑可稱,莫酬天地之洪造,惟當食息畎畝,鏟跡朝行,以無聞爲榮,免罪爲報,若使拚棄廉隅,憑恃寵靈,冒昧趨承於激濁揚淸之地,不第臣心恧顔騂,其爲累聖簡而辱衿紳,諒非細故,且臣老母,年迫七旬,寧日恒少,當此盛熱,所患貞疾,一倍添劇,此時離違,情私難抑,坐犯逋慢之科,不敢爲首塗之計,略具短章,從縣仰籲,伏乞聖明,俯垂鑑諒,亟遞臣三銓之職,俾公器重而私分安焉。臣無任云云。省疏具悉。情理然矣,所請依施。
上在昌德宮。停常參·經筵。
藥房提調李鎬俊,副提調趙同熙啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪承穆啓曰,大司憲,持平二員未差,執義李建容,掌令李希洙在外,李種弼未肅拜,監察茶時之意,敢啓。傳曰,知道。
洪承穆啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李應辰曰,禮房承旨,馳詣宗廟·景慕宮,奉審摘奸以來。
兪鎭奎改差,代以李彙相爲假注書。
洪承穆啓曰,掌令李種弼,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
趙同熙,以兵曹言啓曰,今此祔太廟三度習儀時,本曹分堂上,當爲進參,而新除授分參議趙準永,有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以徐正淳爲分兵曹參議。
兵曹口傳政事,副護軍單,趙準永·沈相穆。
李應辰,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以禮曹言啓曰,卽接廣州幼學金龍植所志,則以爲五寸叔濟建,嫡妾俱無子,以其同姓二十二寸弟濟龍第二子完植,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金龍植所訴旣如此,金濟龍第二子完植,立爲金濟建之後何如?傳曰,允。
趙同熙,以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
兵曹口傳政事,副護軍單,李壽榮。
吏曹啓目,前五衛將金璋憲名字,改以志憲,副司果趙存八名字,改以存斗,武科新及第金龍碩名字,改以龍植事爲等如告狀,依例令藝文館給帖,何如?判付啓依允。
護軍趙秉式疏曰,伏以日月流邁,禮制有限,孝徽殿禫事隔宵,伏惟聖慕靡逮,益復如新,仍伏念臣之向來一疏,瀆撓爲悚,臣雖愚迷,亦豈全昧,情急鳴暴,言不知裁,自歸舛錯,致勤嚴譴,益著臣罪,罰輕薄罷,退伏郊坰,歷月震,顧臣穢難海滌,罪與山積,觸事底誤,動處生疣,厚訟愆尤,自分爲明時一棄物矣。際當孝徽殿中月之制,恩敍遽降,許臣入參,感恩怵義,固當一伸,臣分然矣。臣若徒知情禮之攸重,不思廉防之壞,冒罵干進,止竟大戾,則我殿下,雖欲顧復臣覆燾臣,恐無及矣。苟荷生成渥澤,則無寧早賜退斥,庶或寡過,榮途一步,非臣妄念攸到,秪願杜門却掃,恪守迂拙,本分而已,臣豈敢一毫飾詐,甘犯欺罔之科哉?負罪至此,進身無路,短章略暴,冀獲處分,惟聖明,俯垂鑑諒,刊臣仕籍,勘臣當律,俾罪者知戢,而私分獲安,千萬幸甚。臣無任云云。答曰,省疏具悉。往事何必爲引?卿其勿辭行公。
掌令李種弼疏曰,伏以臣家在廣州地,而卽接鄕信,則臣母素患痰癖之症,當暑闖發,一倍添劇,臣自聞此報,方寸荒亂,不能自定,忙陳短章,徑尋鄕路,伏乞聖明,俯垂鑑諒,亟遞臣所帶之職,以安私分,仍治臣擅離之罪,以肅朝綱焉。臣無任云云。省疏具悉。爾其勿辭往護。
庚辰六月三十日酉時,上詣孝徽殿。齋殿入侍時,都承旨趙同熙,左承旨洪淳學,右承旨李應辰,左副承旨洪殷謨,右副承旨洪承穆,同副承旨韓龍敎,假注書金斗秉·李彙相,別兼春秋金學洙·金文鉉·趙秉升·閔泳駿·金炳吉·李容稙·金定均·鄭寅興·閔丙奭,原任提學鄭基世·金炳德,提學金炳始,原任直提學李載元·李㘾·趙寧夏·李載冕·趙成夏·尹滋悳·南廷順·韓敬源,檢校直提學趙慶鎬,原任直提學李鎬俊,檢校直提學鄭範朝,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽·尹用求·金興均,原任直閣李承純,檢校直閣李鎬翼·姜,原任直閣金永哲,直閣洪英植,原任待敎趙鳳夏·李秉文·徐相翊·洪承億·洪淳馨·金奎軾,檢校待敎閔泳煥·宋秉瑞,校理申泰寬,修撰李秉臯,以次侍立。時至,通禮跪啓請外辦,上具翼善冠·淺淡圓領袍,乘輿出待賢門,藥房提調李鎬俊,副提調趙同熙,進前奏曰,薄暮勞動,聖體,若何?上曰,一樣矣。仍出協陽門,由建陽門·銅龍門,入景化門,降輿入齋室,命侍衛權退。
上在昌德宮。停常參·經筵。
自人定至初二日開東,灑雨下雨,測雨器水深五分。
上詣孝徽殿,入齋室後,藥房·內閣·政院·玉堂口傳問安。答曰,知道。
禫祭親行,還入齋室後,大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上單子問安。答曰,知道。
世子宮,藥房·內閣·政院·玉堂·朝廷二品以上·六曹堂上單子問安。答曰,知道。還內後,藥房·內閣·政院·玉堂口傳問安。答曰,知道。
洪承穆啓曰,來初五日,朝參日次,而孝徽殿告動駕祭,親行相値,頉稟之意,敢啓。傳曰,知道。
又啓曰,大司憲,持平二員未差,執義李建容,掌令李希洙·李種弼在外,監察茶時之意,敢啓。傳曰,知道。
李應辰啓曰,左副承旨洪殷謨,今日不爲仕進,卽爲牌招,何如?傳曰,允。
又啓曰,臣應辰,今日祔太廟三度習儀進去,下直之意,敢啓。傳曰,知道。
洪承穆啓曰,義禁府都事來言,決獄案修正次請出矣,敢啓。傳曰,知道。
又啓曰,刑曹郞廳來言,決獄錄修正次請出矣,敢啓。傳曰,知道。
傳于洪承穆曰,判尹許遞,前望單子入之。
判尹前望單子入之,閔致庠落點。
禮曹今七月二十五日大殿誕日陳賀時,應行節目,參考前例,磨鍊爲白去乎,依此擧行,何如?啓。權停例爲良如敎。
洪承穆啓曰,明日傳香,禮房承旨,當爲齋宿,右承旨李應辰,所當牌招,而拘於廳規,不得請牌,何以爲之?敢稟。傳曰,牌招。
以左副承旨洪殷謨牌不進罷職傳旨,傳于洪承穆曰,只推。
李應辰,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,景慕宮展謁,每以孟春孟秋,定式取稟矣,今秋展謁吉日,以何間推擇乎?敢稟。傳曰,念後擇入。
洪承穆,以兵曹言啓曰,謹依口傳下敎,雇立別單書入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而祔廟三度習儀相値,不得設行之意,敢啓。傳曰,知道。
平安監司閔泳緯疏曰,伏以臣於本職,陳臬事而蔑效,及瓜限而當去,竊以爲,一路事計,類焚溺之待救拯,而如臣庸愚,以退然不居,作爲不報之報日夜淸浿朝宗于漢,滔滔歸思,與同無垠,不圖廟啓登徹,天眷冞隆,更遲報政之期,俾終宣化之責,臣於是,日暮而道窮,才弱而擔重,蹇蹄無望乎策鈍,腫肩益急於求息矣,臣竊觀本道形勢地盡關隴之利,物稱陸海之藏,交界兩國而風氣尙强,擅名八路而民俗習奢,以至邊圉日疎於外,財賦日絀於內,政宜得來良手,補船之漏,整器之欹,然後庶可以收拾得萬一,不然則臣恐朝廷異時之憂,不止於今日也,奈何非齊國之寶,而使久西門之守,反以無用之珠,得比於照乘乎?臣始而懼,中而愧,末乃敢疑于咨岳之政也,或謂臣數年玆土,粗熟謠俗歟?抑謂臣一毫才具,可堪委寄歟?又或臣賴天之靈,姑免大戾,而不忍賜黜罰歟?臣自受任以來,澄淸術淺,剸理智短,上不能布德宣敎,以稱明命,下不能興利祛弊,以幸遐民,故吏士無所懲勸,邑梱無所彈壓,委靡頹放,如水益下,臣若不思善後,坐妨來賢,則溺職之罪,猶屬臣身僨事之害,行將焉歸,此已臣必辭之說,而況有所可辭之病乎?臣本一箇措大,福分有限,而前後歷叨,再將藩節,脂膏所寵,災先及身,年旣向衰,轉輾成痼,軀殼徒存,神精俱耗,丹田氣海,焫之無益,靑囊神訣,砭亦不靈,譬如已蠧之木,無風而欲顚,噫,才性不逮,天之所賦,病患之來,聖亦難免,今以如此見狀,仍據如此重寄,寔於公私左右,無說可塞也,殿下於臣,如天之覆臨,洪纖長短,靡遠不鑑,臣安得無疾痛之呼,以祈生成之澤哉?玆瀝肝血,仰瀆聰聽,伏乞聖明,俯垂諒照,亟收臣仍任之命,夬許臣求解之請,毋瘝重任,俾安賤分,千萬幸甚。臣無任云云。答曰,省疏具悉。今者特仍,實績然也,卿其勿辭,益勉旬宣之責。
庚辰七月初一日子時,上詣孝徽殿朔祭,兼行禫祭親祭入侍時,都承旨趙同熙,左承旨洪淳學,右承旨李應辰,左副承旨洪殷謨,右副承旨洪承穆,同副承旨韓龍敎,假注書金斗秉·李彙相,別兼春秋金學洙·金文鉉·趙秉升·閔泳駿·金炳吉·李容稙·金定均·鄭寅興·閔丙奭,原任提學鄭基世·金炳德,提學金炳始,原任直提學李載元·李㘾·趙寧夏·李載冕·趙成夏·尹滋悳·南廷順·韓敬源,檢校直提學趙慶鎬,原任直提學李鎬俊,檢校直提學鄭範朝,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽·尹用求·金興均,原任直閣李承純·洪殷謨,檢校直閣李鎬翼·姜,原任直閣金永哲,直閣〈洪英植〉,原任待敎趙鳳夏·李秉文·徐相翊·洪承億·洪淳馨·金奎軾,檢校待敎閔泳煥·宋秉瑞,校理申泰寬,修撰李秉臯,以次侍立。時至,通禮跪啓請外辦,上具翼善冠·淺淡圓領袍,出待賢門,藥房提調李鎬俊,副提調趙同熙,進前奏曰,侵夜勞動,聖體,若何?上曰,一樣矣。仍出協陽門,由建陽門·銅龍門入景化門,通禮跪啓請降輿,上降輿入齋殿,仍詣板位,贊禮跪啓請俯伏哭,上俯伏哭,贊禮跪啓請止哭興四拜興平身,上止哭興四拜興平身,贊禮導上權就齋殿,啓請易服,上改具翼善冠·黑圓領袍,出齋殿入就板位,贊禮跪啓請俯伏哭,上俯伏哭,贊禮跪啓請止哭興四拜興平身,上止哭興四拜興平身,仍詣尊所西向立,同熙酌鬯,龍敎以瓚受鬯,贊禮導上詣靈座前,同熙奉香,龍敎奉爐,上三上香,同熙獻幣,上執幣以授龍敎,龍敎跪受,奠于靈座前,上降復位,贊禮導上詣尊所,同熙酌酒,龍敎受酒,上詣靈座前,執爵獻爵,大祝洪承憲,讀祝訖,上降復位,領府事李裕元,行亞獻禮,行判府事韓啓源,行終獻禮,贊禮跪啓請俯伏哭,上俯伏哭,贊禮跪啓請止哭興四拜興平身,上止哭興四拜興平身,贊禮導上詣望燎位,望燎訖,通禮跪啓請禮畢,上還詣齋殿,改具翼善冠·衮龍袍·玉帶,出齋殿門,將乘輿,領府事李裕元,領敦寧洪淳穆,奉朝賀姜㳣,判府事韓啓源,領議政李最應,判府事金炳國,進前奏曰,時序流邁,禫事奄過,衣裳改吉,聖慕慨廓,益復如新,將事勞動,聖體,若何?上曰,一樣矣。仍乘輿,由景化門·銅龍門·建陽門入協陽門,命出標信解嚴,仍還內,諸臣以次退出。
上在昌德宮。停常參·經筵。
自開東至人定,灑雨下雨,測雨器水深一寸六分。
自人定至初三日開東,灑雨下雨,測雨器水深二分。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。朝廷二品以上·六曹堂上·兩司長官單子問安。答曰,知道。世子宮,內閣·政院·玉堂口傳問安。答曰,知道。朝廷二品以上·六曹堂上·兩司長官單子問安。答曰,知道。
藥房提調李鎬俊,副提調趙同熙啓曰,日月如流,禫事奄過,伏惟聖慕冞新,徹宵將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪承穆啓曰,大司憲,持平二員未差,執義李建容,掌令李希洙·李種弼在外,監察茶時之意,敢啓。傳曰,知道。
洪淳學啓曰,臣淳學,今日宗廟秋享大祭,兼行祔太廟親祭隷儀,進去下直之意,敢啓。傳曰,知道。
傳于李應辰曰,禮房承旨,馳詣宗廟永寧殿,奉審摘奸以來。
傳于洪承穆曰,營建所工募,令營建所乾犒饋。
洪承穆,以營建所提調意啓曰,工募乾犒饋事,命下矣。工匠八百九十一名,每名錢一錢,擔軍募軍九百十名,每名錢五分,合錢一百三十四兩六錢,分給之意,敢啓。傳曰,知道。
李應辰,以禮曹言啓曰,以景慕宮展謁取稟草記,傳曰,念後擇入事,命下矣。展謁吉日,令日官韓應翼推擇,則今七月二十二日爲吉云,以此日定行乎?敢稟。傳曰,以此日定行。
又以弘文館言啓曰,上番校理臣申泰寬,下番副修撰臣金鶴善,俱以宗廟秋享大祭祭官,今日肄儀時,晝仕出去之意,敢啓。傳曰,知道。
韓龍敎以兵曹言啓曰,今七月初二日戊辰未正初刻一分立秋,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
上在昌德宮。停常參·經筵。
自開東至未時,灑雨下雨,測雨器水深二分。
洪承穆啓曰,大司憲,持平二員未差,執義李建容,掌令李希洙·李種弼在外,監察茶時之意,敢啓。傳曰,知道。
韓龍敎啓曰,假注書金斗秉,有身病,勢難察任,今姑改差,何如?傳曰,允。
金斗秉改差,代以林永相爲假注書。
李應辰,以祔廟都監都提調意啓曰,今此祔廟時,孝徽殿移用諸具,皆於當日移設,則不無窘速之慮,就其中滿頂骨平床·覆巾·揮帳·褥席等,明日令都監郞廳,前期受出,陪進宗廟之意,敢啓。傳曰,知道。
又以弘文館言啓曰,上番副校理臣姜友馨,以訓鍊都監從事官,今日軍布捧上時,晝仕出去之意,敢啓。傳曰,知道。
趙同熙,以都摠府言啓曰,今七月初五日動駕敎是時,侍衛寶劍守宮,當爲備員,而都摠管李秉文呈辭受由,副摠管趙文顯·李炳敎·申桓·趙濟華,俱有實病,李玄翼在外,一員未差。無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管洪祐昌,副摠管李容直·趙秉式·趙熙一·張錫龍·李祉秀·李長會落點。
趙同熙,以都摠府言啓曰,今此祔廟敎是時,分副摠管朴齊寬,有身病不得進參云,令政院稟旨變通,仍令該曹口傳差出,以爲侍衛進參之地,何如?傳曰,允。許遞。
兵曹口傳政事,以李載純爲分副摠管。
趙同熙,以兵曹言啓曰,今此動駕時,侍衛不可不備,而五衛將洪在豪,以其病難供職,呈狀乞遞,宋啓憲,前任安東營將時,在任所未及上來,竝改差,其代依例口傳差出,以爲備員進參之地,何如?傳曰,允。
上在昌德宮。停常參·經筵。
洪承穆啓曰,大司憲,持平二員未差,執義李建容,掌令李希洙·李種弼在外,監察茶時之意,敢啓。傳曰,知道。
傳于洪淳學曰,說書有闕之代,前望單子入之。
說書前望單子入之,李貞稙落點。
李應辰啓曰,明日大駕,詣宗廟入齋室後,大王大妃殿·王大妃殿問安。何承旨進去乎?敢稟。傳曰,右副承旨進去。
傳于洪淳學曰,發遣吏郞,諸執事淸齋與否,摘奸以來。
傳于李應辰曰,明日出宮內門路,以協陽門爲之。
李應辰,以奎章閣言啓曰,守宮檢校直提學南廷順,待開門牌招,何如?傳曰,允。
又以侍講院言啓曰,今初六日陳賀權停,例行禮于重熙堂敎是時,本院,當爲全數進參,而兼說書未差,無以備員,何以爲之?敢稟。傳曰,前望單子入之。
兼說書前望單子入之,尹相翊添書落點。
洪殷謨,以戶曹言啓曰,各道年分事目,從當磨鍊以入矣,災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
李應辰,以禮曹言啓曰,今此哲仁王后祔太廟後,大王大妃殿·王大妃殿·中宮殿,百官陳賀儀註,直爲書入各殿之意,敢啓。傳曰,知道。
又以禮曹言啓曰,今此宗廟秋享大祭兼祔太廟祭親行時,本曹堂上一員,當爲導駕,而臣滋承,禮儀使進,參判洪淳馨,有身病,參議金弘集,奉命在外。無以擧行,令政院稟旨變通,以爲導駕進參之地,何如?傳曰,允。參判許遞,令該曹口傳差出。
吏曹口傳政事,以南廷益爲禮曹參判。
李應辰,以內醫員都提調·提調意啓曰,親享隔日,分提調,令該曹口傳差出,何如?傳曰,允。
吏曹口傳政事,以朴齊寅爲分內醫提調。
趙同熙,以兵曹言啓曰,今七月初六日秋享大祭兼行祔太廟祭親行時,宗廟永寧殿守門,當爲塡差,而本曹郞廳·都摠府郞廳·五衛將,除入直與差祭呈辭受由在外未肅拜,排擬苟艱,依定式軍門將官代差以入之意,敢啓。傳曰,知道。
兵曹口傳政事,以李忠呂·南相喆爲五衛將。
趙同熙,以都摠府言啓曰,今日入直內三廳武兼禁軍及軍兵等,當爲中日習射技放,而宗廟秋享大祭親行齋戒相値,不得設行之意,敢啓。傳曰,知道。
吏曹啓目,出身金漢翎名字,改以容洙,出身李仁鵾名字,改以仁英事爲等如,告狀依例令藝文館給帖,何如?判付啓依允。
上在昌德宮。停常參·經筵。
開東,灑雨下雨,測雨器水深四分。
大駕詣宗廟,入齋室〈後〉,藥房·內閣·政院·玉堂口傳問安。答曰,知道。世子宮遣宮官口傳問安。答曰,知道。大王大妃殿·王大妃殿遣承旨問安。答曰,知道。親奉審還入齋室後,藥房·內閣·政院·玉堂口傳問安。答曰,知道。
省牲省器,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨夕問安。答曰,知道。
藥房提調李鎬俊,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
趙同熙啓曰,司僕寺內乘來言,捲簾,取稟。傳曰,捲三面。
洪承穆啓曰,大司憲,持平二員未差,執義李建容,掌令李希洙·李種弼在外,監察茶時之意,敢啓。傳曰,知道。
洪淳學啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
趙同熙啓曰,大王大妃殿·王大妃殿夕問安,何承旨進去乎?敢稟。傳曰,同副承旨進去。
韓龍敎啓曰,卽者兵曹郞廳來言,今日動駕時,別侍衛不可不備,而行判書李載冕,有身病不得擧行云,何以爲之?敢稟。傳曰,次堂擧行。
洪承穆啓曰,臣以大王大妃殿·王大妃殿問安,進去下直之意,敢啓。傳曰,知道。
李應辰啓曰,禮貌官來言,百官稟旨就次,傳曰,知道。
韓龍敎啓曰,臣以大王大妃殿·王大妃殿夕問安,進去下直之意,敢啓。傳曰,知道。
兵曹口傳政事,護軍單洪淳馨。
傳于李應辰曰,明日出宮門路,以協陽門爲之。
李應辰,以奎章閣守宮檢校直提學意啓曰,夜間閣內諸處,無事之意,敢啓。傳曰,知道。
又以侍講院言啓曰,新除授說書李貞稙,卽爲牌招察任,何如?傳曰,允。
又以侍講院言啓曰,卽接翊衛司所報,則今初六日陳賀權停,例行禮于重熙堂敎是時,本司當爲全數進參,而左侍直洪鍾五在外,無以備員,令政院稟旨變通,以爲備員進參之地,何如?傳曰,允。東部都事李重哲,令該曹口傳相換。
吏曹口傳政事,左侍直洪鍾五,東部都事李重哲已上,相換事承傳。
趙同熙,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
孝徽殿告動駕祭親行敎是時,贊禮禮曹判書尹滋承,典祀官奉常寺正韓兢烈,宮闈令尙膳劉應祿,執禮司成尹定求,執尊司果李萬敎,大祝副司果朴斗陽,盥洗位禮曹佐郞白時洽,爵洗位禮曹佐郞李臣燁,贊者引儀李奎學,謁者兼引儀李時庠,贊者假引儀李應斗,祭監監察宋淳爀。
庚辰七月初五日卯時,上詣孝徽殿,告動駕祭親行入侍時,都承旨趙同熙,左承旨洪淳學,右承旨李應辰,左副承旨洪殷謨,右副承旨洪承穆,同副承旨韓龍敎,假注書李彙相·林永相,別兼春秋鄭寅興·宋秉瑞,原任提學金輔鉉·鄭基世·金炳德,提學金炳始,原任直提學李載元·趙寧夏·趙成夏·尹滋悳·南廷順·韓敬源,檢校直提學趙慶鎬,原任直提學李鎬俊,檢校直提學鄭範朝,直提學閔泳翊·李載兢,檢校直閣金永壽·尹用求·金興均,原任直閣李承純,檢校直閣李鎬翼·姜,直閣〈洪〉英植,檢校待敎閔泳煥,副校理姜友馨,修撰申悳均,以次侍立。時至,通禮跪啓請外辦,上具遠遊冠絳紗袍,乘輿出待賢門,藥房提調李鎬俊,副提調趙同熙,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門入景化門,至降輿所,通禮跪啓請降輿,上降輿入齋殿,少頃,通禮跪啓請出次,上改具冕服·玉帶·赤舃以出,贊禮跪啓請執圭,同熙跪進圭,上執圭,贊禮導上入就位,贊禮跪啓請鞠躬四拜興平身,上鞠躬四拜興平身,贊禮導上陞自東階,詣尊所西向立,同熙擧羃酌鬯訖,贊禮導上詣神位前北向立,贊禮跪啓請搢圭,上搢圭,同熙奉香,應辰奉爐,贊禮跪啓請三上香,上三上香,同熙以盞跪進,贊禮跪啓請執盞獻盞,上執盞,以授應辰,應辰跪受,奠于靈座前,贊禮跪啓請執圭,俯伏興少退跪,上執圭俯伏興少退北向跪,大祝副司果朴斗陽,讀祝訖,贊禮導上降復位,贊禮跪啓請鞠躬四拜興平身,上鞠躬四拜興平身,贊禮導上詣望燎位,望燎訖,贊禮跪啓禮畢,贊禮導上出齋殿門,贊禮跪啓請釋圭,上釋圭,同熙跪受,通禮導上還入齋殿。
庚辰七月初五日辰時,上詣孝徽殿,哲仁王后神主奉詣宗廟時,祗迎擧動入侍時,都承旨趙同熙,左承旨洪淳學,右承旨李應辰,左副承旨洪殷謨,右副承旨洪承穆,同副承旨韓龍敎,假注書李彙相·林永相,別兼春秋鄭寅興·宋秉瑞,原任提學金輔鉉·鄭基世·金炳德,提學金炳始,原任直提學李載元·趙寧夏·趙成夏·尹滋悳·南廷順·韓敬源,檢校直提學趙慶鎬,原任直提學李鎬俊,檢校直提學鄭範朝,直提學閔泳翊·李載兢,檢校直閣金永壽·尹用求·金興均,原任直閣李承純,檢校直閣李鎬翼·姜,直閣〈洪〉英植,檢校待敎閔泳煥,副校理姜友馨,修撰申悳均,以次侍立。時至,通禮跪啓請外辦,上具冕服·玉帶·赤舃,乘輿以出齋殿門,通禮導上至明政門外幄次前,通禮跪啓請降輿,上降輿入幄次,少頃,攝通禮入詣神座前跪,啓請降座陞轝,宮闈令奉神主匱,安於几前,挾侍降自中階,攝通禮前導至輦前,攝通禮跪啓請降轝陞輦,宮闈令奉神主匱安於輦,攝通禮跪啓請駕發,承旨·史官隨之,神輦將出,通禮跪啓請出次,上具冕服·玉帶·赤舃以出,通禮跪啓請執圭,同熙跪進圭,上執圭,通禮導上詣祗迎位,神輦至,通禮跪啓請鞠躬,上鞠躬,神輦過後,通禮跪啓請平身,上平身,通禮跪啓請釋圭,上釋圭,同熙跪受圭,通禮前導入幄次,神輦出弘化門外,通禮跪啓請出次,上仍冕服·玉帶·赤舄以出,通禮跪啓請乘輦,上乘輦,通禮跪啓請執圭,同熙跪進圭,上執圭,通禮跪啓請進發,駕動出弘化門外,宣傳官跪稟招搖旗三行,又跪稟鳴金二下行鼓,上隨神輦至宗廟洞口,宣傳官跪稟招搖旗三行,分立號令,又跪稟行鼓止,神輦至廟南門外幄次前,攝通禮跪啓請降輦入幄次,宮闈令奉神主匱安於幄座,通禮跪啓請降輦,上降輦,攝通禮進當幄次前,跪啓請陞轝,宮闈令奉神主匱安於轝,通禮跪啓請乘輿,上乘輿,攝通禮前導神轝,由正門仍詣南門外幄次前,跪啓請降轝陞座,宮闈令奉神主櫃安於幄座,通禮導上入東門,至齋殿門外,通禮跪啓請降輿,上降輿入齋殿,少頃,望殿禮時至,通禮跪啓請出次,上仍具冕服·玉帶·赤舃以出,通禮跪啓請執圭,同熙跪進圭,上執圭,通禮導上詣拜位西向立,通禮跪啓請鞠躬四拜興平身,上行四拜禮,通禮導上入自東門陞詣第一室奉審,次詣各室奉審訖,禮曹判書,導上詣省器位,執事者,擧羃告潔,同熙進前奏曰,侍衛軍兵,使之待令于西神門乎?上可之。傳曰,下隷不飭之當該別兼春秋,事過後禁推。出傳敎,同熙進前奏曰,莫嚴之地,不能禁雜,致勤下詢,揆以擧行,萬萬駭然。當該東神門門將,所當重勘,而本院請推之外,無他可施之罰,何以爲之乎?上曰,事過後,拿問勘處,可也。出擧條又奏曰,侍衛之內,下隷闖入,不能禁遏,致勤下詢,揆以擧行,萬萬駭然。當該禁喧郞廳,所當重勘,而本院請推之外,無他可施之罰,何以爲之乎?上曰,記過,可也。出擧條通禮導上出西門詣永寧殿,入自東門詣拜位西向立,通禮跪啓請鞠躬四拜興平身,上行四拜禮,次詣各室奉審訖,通禮導上詣省器位,省器訖,還至齋殿門外,領府事李裕元進前奏曰,侵早勞動,聖體,若何?上曰,一樣矣。裕元曰,雨餘晴佳,實爲萬幸。上曰,時雨似有不足之慮矣。裕元曰,不爲不足矣。通禮跪啓請釋圭,上釋圭,同熙跪受圭,上入齋殿,少頃,省牲,時至,通禮跪啓請出次,上改具遠遊冠·絳紗袍以出,通禮跪啓請執圭,同熙跪進圭,上受圭仍詣省牲位南向立,禮曹判書跪啓請省牲立於左,掌牲令,帥其屬牽牲少進北向跪,擧手曰腯,諸大祝各巡牲一帀西向跪,擧手曰充,省牲訖,同熙進前奏曰,親省牲時,大祝牽牲,例也,而多不擧行,致勤下詢,事未前有,萬萬未安。竝捧現告,所當重勘,而本院請推之外,無他可施之罰,何以爲之乎?上曰,事過後,竝拿處,可也。出擧條禮曹判書導上還至齋殿門外,跪啓請釋圭,上釋圭,同熙跪受圭,上入齋殿,諸臣輪回詣閤,傳曰,隨駕軍兵,令各其營乾犒饋。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。朝廷二品以上單子問安。答曰,知道。
親祭還入齋室後,藥房·內閣·政院·玉堂口傳問安。答曰,知道。世子宮遣宮官問安。答曰,知道。
還宮後,藥房·內閣·政院·玉堂口傳問安。答曰,知道。
陳賀還內後,藥房·內閣·政院·玉堂口傳問安。答曰,知道。
洪承穆啓曰,大司憲,持平二員未差,執義李建容,掌令李希洙·李種弼在外,監察茶時之意,敢啓。傳曰,知道。
以別兼春秋金學洙禁推傳旨,傳于韓龍敎曰,特爲分揀。
以大祝李敎夏·朴齊晠·金定均·魚允中·朴斗陽拿處傳旨,傳于韓龍敎曰,特爲分揀。
以東神門門將任龍準·李東參·吳百善·金在仁·李昌會·鄭元基拿問勘處傳旨,傳于韓龍敎曰,特爲分揀。
傳于韓龍敎曰,右承旨·左副承旨許遞,前望單子入之。
承旨前望單子入之,趙臣熙·尹相賢落點。
傳于韓龍敎曰,祔廟都監都提調以下,別單書入。
傳于韓龍敎曰,太廟祔享親祭時,禮房承旨李應辰加資。
傳于韓龍敎曰,神輦陪從分承旨李承宇·金宗漢,各半熟馬一匹賜給,假注書安昌範,史官閔丙奭,各加一資,資窮者代加。
傳于韓龍敎曰,祔廟時,分兵曹堂郞·摠府堂郞,依丁卯年例,捧傳旨。
傳于韓龍敎曰,今番賞典中,一人雖兼數事,毋得疊授。
傳于韓龍敎曰,知宗正卿李彙重,百官加親授。
以祔廟都監都提調以下別單,傳于韓龍敎曰,都提調判府事金炳國,鞍具馬一匹面給,提調行戶曹判書洪祐吉,行大護軍金壽鉉,工曹判書韓敦源,禮曹判書尹滋承,都廳副司果黃耆淵·朴齊晠,竝加資,郞廳戶曹正郞柳承根,禮曹正郞洪淳謨,工曹佐郞申觀朝,司僕主簿尹慶求,刑曹佐郞朴齊璟,漢城判官南廷翊,竝陞敍,監造官副司勇崔在鶴·白東學·許煜,竝陞六,別工作監役趙重夏,修理所監役鄭選朝,攝通禮副司果李萬敎·洪時衡,攝司僕正副司果黃耆淵·朴齊晠,各兒馬一匹賜給,金寶·玉冊·玉寶·香爐·香盒·褥席擧案差備尙瑞院假官香陪官正書忠義,竝依丁卯年例,捧傳旨,別看役吳致沃,六品職除授,吳永烈外職除授,領陪部將鄭世根等四人,竝右職調用,朴在實邊將除授,金應龍,待令捕校金貞奎·趙景湜,畫員南鼎鉉,竝賞加,其餘領陪部將計士錄事員役工匠等,竝依丁卯年例施賞。
傳于韓龍敎曰,太廟祔享親祭時,亞獻官領議政李最應,內下大豹皮一令賜給,終獻官判敦寧尹宜善,內下大豹皮一令賜給,進幣瓚爵官吏曹判書沈舜澤,奠幣瓚爵官行副護軍金奎軾,禮儀使禮曹判書尹滋承,薦俎官行戶曹判書洪祐吉,堂上執禮行副護軍李鎬翼,各熟馬一匹賜給,宮闈令尹基衡·李用善·韓晢東·金觀鎬·吳殷慶·朴履鎬,各半熟馬一匹賜給,典祀官奉常僉正金尙萊,廟司令李近和,堂下執禮校理趙重弼,各室大祝副司果趙秉升,應敎李敎夏,副校理姜友馨,校理申泰寬,兵曹正郞李友會,副修撰金鶴善,副司果金文鉉,修撰申悳均,副司果朴齊晠·朴奎燦·洪承憲,副修撰金炳吉,副司果鄭寅興·金定均·魚允中·朴斗陽,七祀獻官司䆃僉正趙章鎬,功臣獻官尙衣僉正李民永,各兒馬一匹賜給,第十七室大祝副司果李萬敎加資,執尊副司果黃耆淵等,十七祝史副司果曺寅承等,十七齋郞副司正金天洙等,十七捧俎官戶曹正郞柳承根等,十七掌牲令典牲判官李容晢,協律郞掌樂正韓白奎,盥洗位爵洗位承文校檢林相僖等五,贊者引儀李圭學等六,祭監監察權仁國·趙禧永,七祀功臣執事禮曹佐郞金性默等四,各加一資,資窮者代加,攝贊儀鄭達容,奏時官安貞植等五,竝依丁卯年例,捧傳旨,守僕金星漢等三人,竝帖加,其餘忠贊衛守僕員役禁漏下人等,竝依丁卯年例施賞。
傳于韓龍敎曰,祔太廟時,祭侍金在寬·金圭復,竝加資,宮闈令尹基衡·李用善·韓晢東·朴履鎬·金觀鎬·吳殷慶,各兒馬一匹賜給,神輦侍衛劉應祿·金宜協,宮闈令李漢用·都兪和,竝加資,玉冊差備趙斗源·李儒慶,玉寶差備姜性浩·安倬榮,各半熟馬一匹賜給,金寶玉冊玉寶差備中官李東礪等六十三,竝依丁卯年例,捧傳旨,其餘各差備中官韓奭鼎等六十,陪從司謁司鑰侍衛別監員役等,竝依丁卯年例施賞。
傳于韓龍敎曰,中官吳殷慶·金元鶴,百官加親授。
以假引儀朴齊昌拿處傳旨,傳于韓龍敎曰,特爲分揀。
以司謁口傳下敎曰,孝徽殿元供上及移屬供上減供別單書入事,分付戶曹。
洪承穆啓曰,卽者義禁府都事來言,今日動駕時,衛外擊錚人殷奎英等十三名,依例移送秋曹云矣,敢啓。傳曰,知道。
韓龍敎啓曰,吏曹郞廳來言,百官加下批政事,取稟。傳曰,當日爲之。
傳于韓龍敎曰,吏兵批別歲抄點下者,依例捧傳旨。
傳于洪承穆曰,在外臺諫許遞,今日政差出。
有政。吏批,判書沈舜澤病,參判金益容進,參議未差,同副承旨韓龍敎進。啓曰,判書沈舜澤病不來,參議未差,小臣獨政未安,何以爲之?敢稟。傳曰,仍爲之。以玄弼濟爲執義,李建容爲司諫,李軒卿·崔在澈爲掌令,李熙準爲敦寧都正,金文鉉爲副校理,李喬翼爲同經筵,梁漢容爲典籍,李重德爲注書,知宗正卿李彙重今加崇祿,行戶曹判書洪祐吉今加崇祿,行大護軍金壽鉉,工曹判書韓敦源,禮曹判書尹滋承已上,今加正憲,右承旨李應辰今加嘉善,副司直黃耆淵,副司果朴齊晠·李萬敎以上,今加通政,加資事承傳,分承旨金宗漢·李承宇,分兵曹參議徐正淳,正郞鄭顯英已上,減下。
兵批,行判書李載冕病,參判閔羲軾進,參議洪永禹病,參知金載瓛病,右副承旨洪承穆進。以林喜祥爲古突山別將,同知單金顯奎,僉知三單洪在豪·南相喆·趙相鎭,護軍李應辰,副護軍金宗漢·李承宇·徐正淳·閔泳奎·申德熙·吳翰泳·李奎參·李應憲·沈宜稷·朴齊晠·李萬敎·黃耆淵,副司直李建容·金瑛默·李種弼·李希洙,副司果崔在鶴·白東學·許煜·金長根以上,竝單付,分副摠管李載純,分都摠都事李敏甫已上,減下。
吏批,再政。以李萬敎爲工曹參議,兼春秋二單韓甸鎬·全在鳳,故學生安夢孝贈戶參例兼,安應珏贈左承旨,安德芳贈僕正已上,前左尹安永豊三代,前知事李應寅·李用俊今加崇政,大護軍卞元圭今加正憲,護軍方天鏞今加嘉義,副司果李應憲今加通政,加資事承傳,故學生權慶遜贈童敎,孝行卓異,贈職事承傳。
韓龍敎啓曰,新除授注書李重德,卽爲牌招察任,何如?傳曰,允。
洪承穆啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
韓龍敎,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。永刊仕籍居中居下,一體書入乎?敢稟。傳曰,一體書入。
又以戶曹言啓曰,孝徽殿元供上及移屬供上減供別單書入事,命下矣。元內人供上及移屬內人供上減供別單書入之意,敢啓。傳曰,知道。
又以禮曹言啓曰,今七月初六日,哲仁王后祔太廟後陳賀時,諸道所封箋文中,柒谷府使李載旭,樂安郡守李兢鎔,厚昌郡守徐光承,南海縣令李秉洙,海南縣監金鴻求,雖非應封官,俱以別軍職封進矣。一體看審捧入之意,敢啓。傳曰,知道。
又以禮曹言啓曰,祔廟後設科取士,自是前例,謹稽謄錄,則丙寅年明聖王后祔廟後,適値丙年,與重試對擧,合設別試,庚午年莊烈王后祔廟後,以合慶設行增廣,壬子年宣懿王后祔廟後,以單慶設行庭試,己卯年仁元王后祔廟後,以單慶設行別試,丁卯年貞純王后祔廟後,以合慶設行庭試,癸未年孝懿王后祔廟後,以單慶設行庭試,己未年純元王后祔廟後,以合慶設行庭試矣。今番慶科,以何科設行,而以何間擇吉乎?敢稟。傳曰,除初試庭試,十月旬間擇入。
又以禮曹言啓曰,以哲仁王后祔廟慶科取稟草記,傳曰,除初試庭試十月旬間擇入事,命下矣。在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,卽日放榜。
又以奎章閣言啓曰,大駕今已還宮,守宮檢校直提學南廷順,依定式減下,何如?傳曰,允。
洪承穆,以訓鍊都監言啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
敎中外大小臣僚耆老軍民閑良人等書。王若曰,中月而禫,先王制禮不敢過,祭秋曰嘗,宗廟禘祔所以序,祗率彝獻,用亶播脩,恭惟明純徽聖正元粹寧敬獻莊穆哲仁王后,配體我英孝大王,嗣徽于純元聖母,世以篤忠貞,家以傳詩禮,婉娩不待姆敎,外而毗陽化,內而敷陰功,敬戒無違婦道,副禕薦豆,在公宮而祁祁僮僮,右箴施縏,奉長樂而洞洞屬屬,流水其車,游龍其馬,每飭干恩之私,永巷之簪,蒼蠅之鷄,恒寓存警之義,粵惟癸降割于我,予小子仰庇也深,統序之繼莫嚴,義則重於母事,先君之思以勗,聖之至於人倫,千乘養隆,粗伸萬一分誠敬,六宮愛戴,咸願九五福壽康,第玉度已憊幾年,而寶算未享大衍,旭朝呈瑞,如昨盆虹之光,半夜告祲,何今雷雨之警?㜈星忽晦於軒舍,眞遊遽催,珩珮仍闃於椒塗,徽範永閟,於乎皇王序不忘,居然祥禫制已終,晨昏瞻依,尙慰魂殿之邇奉,日月征邁,旋愴神幄之倏移,其祭則宿戒夏衡,是月也祗薦殷祔,三年之體備具,慨然廓然,七世之德可觀,旣右亦右,以今七月初六日,躋祔于廟,同龕允協于神理,配先哲而陟降洋洋,入室如聞乎容聲,享列祖而昭穆秩秩,金昭玉粹,想坤儀於含章,寶瑟朱絃,僾升歌於象德,肆孟秋祫祀太室,而穀朝誕誥多方,以餘哀未盡之思,匪遑豫亨之擧,體大德曰生之意,詎緩渙施之恩?遺澤入人者深,當年帡幪之覆,至善沒世難忘,今日囹圄之空,自本月初六日昧爽以前,除謀反·大逆謀叛,子孫謀殺毆罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱常·贓汚·强竊盜·雜犯死罪外,徒流以下,付處安置充軍,已至配所未至配所,已發覺未發覺,已決正未決正,咸宥除之,敢以宥旨前事相告言者,以其罪罪之,在官者各加一資,資窮者代加,於戲,式禮莫愆,我祭受福,賀庭設簴,宜遵徙月樂之規,赦日揭竿,共享自天祐之吉,故玆敎示,想宜知悉。藝文提學金在顯製進
宗廟秋享大祭兼祔太廟祭親行敎是時,亞獻官領議政李最應,終獻官行判敦寧尹宜善,進幣瓚爵官吏曹判書沈舜澤,奠幣瓚爵官副護軍金奎軾,禮儀使禮曹判書尹滋承,薦俎官行戶曹判書洪祐吉,典祀官奉常僉正金尙萊,廟司令李近和,宮闈令尙膳尹基衡·李用善·韓晢東,尙醞金觀鎬·吳殷慶·朴履鎬,堂上執禮副護軍李鎬翼,堂下執禮校理趙重弼,第一室執尊副司果黃耆淵,第二室執尊副司果趙龍九,第三室執尊司僕正李,第四室執尊副司果洪在瓚,第五室執尊副司果奇陽衍,第六室執尊副司果吳慶履,第七室執尊宗簿正李範九,第八室執尊副司果朴寅壽,第九室執尊副司果洪時衡,第十室執尊副司果趙璟淳,第十一室執尊副司果申克休,第十二室執尊副司果白奎洙,第十三室執尊奉常判官李鍾律,第十四室執尊左通禮趙益元,第十五室執尊副司果李鳳奎,第十六室執尊修撰李秉臯,第十七室執尊右通禮趙性鶴,第一室大祝副司果趙秉升,第二室大祝副應敎李敎夏,第三室大祝副校理姜友馨,第四室大祝校理申泰寬,第五室大祝兵曹正郞李友會,第六室大祝副修撰金鶴善,第七室大祝副司果金文鉉,第八室大祝修撰申悳均,第九室大祝副司果朴齊晠,第十室大祝副司果朴奎燦,第十一室大祝副司果洪承憲,第十二室大祝副修撰金炳吉,第十三室大祝副司果鄭寅興,第十四室大祝副司果金定均,第十五室大祝副司果魚允中,第十六室大祝副司果朴斗陽,第十七室大祝副司果李萬敎,第一室祝史副司果曺寅承,第二室祝史副司果尹英秀,第三室祝史副司果權鍾祿,第四室祝史副司果金慶淵,第五室祝史副司果梁漢容,第六室祝史副司果任百彦,第七室祝史副司果吳壽煥,第八室祝史副司果申星雨,第九室祝史副司果兪致一,第十室祝史副司果李駿善,第十一室祝史副司果高時勉,第十二室祝史副司果尹貞植,第十三室祝史副司果愼錫九,第十四室祝史副司果金奎榮,第十五室祝史副司果權益洙,第十六室祝史副司果李在淳,第十七室祝史成均司成尹定求,第一室齋郞司正金天洙,第二室齋郞司正兪鎭奎,第三室齋郞司正洪學周,第四室齋郞司正吳炳文,第五室齋郞司正朴齊斌,第六室齋郞司正南奎熙,第七室齋郞司正鄭承謨,第八室齋郞司正鄭承鉉,第九室齋郞司正嚴冑永,第十室齋郞司正李奎鵬,第十一室齋郞假注書李彙相,第十二室齋郞司正兪鎭弼,第十三室齋郞司正金斗秉,第十四室齋郞司正尹相衍,第十五室齋郞司正閔啓鎬,第十六室齋郞司正尹吉求,第十七室齋郞司正金祚均,第一室捧俎官戶曹正郞柳承根,第二室捧俎官刑曹正郞林星洙,第三室捧俎官刑曹正郞李珪應,第四室捧俎官司圃別提任周鎬,第五室捧俎官漢城判官南廷翊,第六室捧俎官典設別檢任永鎬,第七室捧俎官內資直長鄭基贊,第八室捧俎官司圃直長宋萬燮,第九室捧俎官內資奉事李重夏,第十室捧俎官禁府都事鄭海遠,第十一室捧俎官內贍奉事尹弼炳,第十二室捧俎官司宰奉事姜載熙,第十三室捧俎官司僕主簿愼奎仁,第十四室捧俎官義盈奉事李悳宇,第十五室捧俎官司饔奉事金禎均,第十六室捧俎官禁府都事柳寅睦,第十七室捧俎官禁府都事南哲熙,掌牲令典牲判官李容晢,協律郞掌樂正韓白奎,盥洗位承文校檢林相僖,校書判校宋宅薰,爵洗位禮曹佐郞李臣燁,刑曹佐郞徐相泰,亞終獻盥洗位禮曹正郞高永錫,贊者引儀李奎學·玄景運,謁者兼引儀李時庠·任百夏,贊引假引儀李應斗·黃義鳳,祭監監察權仁國·趙禧永,七祀獻官司䆃僉正趙章鎬,祝史禮曹佐郞金性默,齋郞東部令鄭完淳,功臣獻官尙衣僉正李民永,祝史兵曹佐郞朴文彬,齋郞禮賓參奉康始英,永寧殿秋享大祭初獻官行漢城判尹閔致庠,亞獻官大護軍洪祐昌,終獻官行護軍鄭海崙,薦俎官副護軍李萬稙,典祀官奉常奉事韓景爀,殿司令朴齊應,宮闈令尙弧柳源浩·申泰鉉,堂上執禮副司果李鳳德,堂下執禮副司果任圭常,大祝副司果黃益秀·金元均·李濟承·洪炳一,祝史濟用主簿金秀藎,工曹正郞鄭志喆,忠勳都事金奎升,刑曹佐郞朴齊璟,工曹佐郞權錫耆,齋郞南部都事尹達善,內贍直長任穉宰,氷庫別檢金思兢,禁府都事鄭基晩,假監役李象弼,捧俎官戶曹佐郞申興均,尙衣別提李承弼,監役鄭選朝,典牲副奉事韓應周,監役趙重夏,掌牲令典牲直長李文榮,協律郞掌樂僉正李敦學,贊者兼引儀安東鍊,謁者假引儀申鍾協,贊引引儀任龜鎬,祭監監察李會元。
以司謁口傳下敎曰,內人加供上四十九供,一體減下,供上不足條米太錢數爻,依內需司所報,每年春秋,恒式上下事,分付戶惠廳。
庚辰七月初六日子時,上詣宗廟。秋享大祭親行,哲仁王后祔太廟祭兼行,入侍時,都承旨趙同熙,左承旨洪淳學,右承旨李應辰,左副承旨洪殷謨,右副承旨洪承穆,同副承旨韓龍敎,假注書李彙相·林永相,別兼春秋鄭寅興·宋秉瑞,原任提學金輔鉉·鄭基世·金炳德,提學金炳始,原任直提學李載元·趙寧夏·趙成夏·尹滋悳·南廷順·韓敬源,檢校直提學趙慶鎬,原任直提學李鎬俊,檢校直提學鄭範朝,直提學閔泳翊·李載兢,檢校直閣金永壽·尹用求·金興均,原任直閣李承純,檢校直閣李鎬翼·姜,直閣〈洪〉英植,檢校待敎閔泳煥,副校理姜友馨,修撰申悳均,以次侍立。時至,通禮跪啓請出次,上具冕服·玉帶·赤舃,以出齋殿門外,禮儀使導上詣東門外,跪啓請執圭,同熙跪進圭,上執圭,禮儀使導上入自正門,詣版位西向立,攝通禮進當幄座前,跪啓請降座陞轝,宮闈令捧神主櫃安於轝,執事者陪神轝,入自正門,置於祔謁位褥席上,宮闈令捧神主櫃,安於祔謁位,開櫃捧出神主安於褥位,攝通禮跪啓請祔享,宮闈令跪捧神主安於轝,引至新室安於座,鼓祝軒架作,保太平之樂·保太平之舞作,樂至九成,禮儀使跪啓請鞠躬四拜興平身,上鞠躬四拜興平身,禮儀使導上詣盥洗位,跪啓請搢圭,上搢圭盥手訖,禮儀使跪啓請執圭,上執圭,禮儀使導上詣第一室尊所西向立,登歌作,保太平之樂·保太平之舞,禮儀使導上詣神位前北向立,跪啓請搢圭,上搢圭,同熙奉香,應辰奉爐,禮儀使跪啓請三上香,上三上香,同熙以瓚授舜澤,舜澤跪進,禮儀使跪啓請執瓚祼地,上執瓚祼地,以授奎軾,奎軾跪受灌地,舜澤奉幣跪進,禮儀使跪啓請執幣獻幣,上執幣以授奎軾,奎軾奠于案,禮儀使跪啓請執圭俯伏興平身,上執圭俯伏興平身,禮儀使導上出戶,次詣各室,竝如上儀訖,登歌止,禮儀使導上降復位,諸祝史各捧毛血盤肝膋㽅於前楹間,俱入奠於神位前,少頃,諸祝史,俱取肝出戶,燔於爐炭,典祀官進饌者詣廚,以匕升牛羊豕,各實于鼎,祝史抽扃委于鼎右,除羃加匕畢于鼎,典祀官以匕升牛羊豕,各實于牲匣,薦俎官捧第一室俎,諸捧俎官,各捧牲匣,典祀官引饌入自正門軒架作豐安之樂,諸祝史俱進撤毛血盤,授齋郞,諸齋郞受之趨出,薦俎官行戶曹判書洪祐吉,詣第一室神位前,北向跪奠,先薦牛,次薦羊豕,啓牲匣,次詣各室捧奠,竝如上儀訖。諸大祝,各取蕭黍稷,擩於脂,燔於爐炭,禮儀使導上詣第一室尊所西向立,登歌作保太平之樂·保太平之舞,禮儀使導上詣神位前北向立,跪啓請搢圭。上搢圭。同熙以爵授舜澤,舜澤捧爵跪進,禮儀使跪啓請執爵獻爵,上執爵以授奎軾,奎軾跪受奠于神位前,同熙以副爵授舜澤,舜澤捧爵跪進,禮儀使跪啓請執爵獻爵,上執爵以授奎軾,奎軾跪受奠于王后神位前,禮儀使跪啓請執圭俯伏興少退北向跪,上執圭俯伏興少退北向跪,樂止,大祝副司果趙秉升,讀祝訖。禮儀使跪啓請俯伏興平身,上俯伏興平身,禮儀使導上出戶,次詣各室行禮,竝如上儀訖。禮儀使導上降復位,亞獻官領議政李最應,終獻官行判敦寧尹宜善,詣第一室神位前北向立,行禮如儀,次詣各室行禮,竝如上儀訖。樂止,飮福禮,時至,禮儀使導上詣飮福位,跪啓請搢圭,上搢圭跪,飮福訖,禮儀使跪啓請執圭俯伏興平身,上執圭俯伏興平身,禮儀使導上降復位,跪啓請鞠躬四拜興平身,上鞠躬四拜興平身,大祝入撤籩豆,登歌作雍安之樂,禮儀使跪啓請鞠躬四拜興平身,上鞠躬四拜興平身,樂一成止。禮儀使導上詣望燎位,望燎訖。禮儀使跪啓禮畢,禮儀使導上還至齋殿門外,跪啓請釋圭。上釋圭。同熙跪受圭,上入齋殿,少頃,通禮跪啓請外辦,上改具遠遊冠·絳紗袍,出齋殿門外,通禮跪啓請乘輿,上乘輿出廟大門外,至降輿所,通禮跪啓請降輿乘輦。上降輿乘輦。同熙進前奏曰,俄者記過之禁喧郞廳,何以爲之乎?上曰,所當決棍,而不無斟量者存,更毋敢如是之意,申飭分揀,可也。出擧條通禮跪啓請執圭。同熙跪進圭,上執圭進發,入敦化門,由進善門·肅章門,入協陽門,同熙請出標信解嚴,仍入待賢門,還內,諸臣以次退出。
庚辰七月初六日午時,上詣仁政殿。哲仁王后祔太廟頒敎陳賀入侍時,都承旨趙同熙,左承旨洪淳學,右承旨李應辰,左副承旨洪殷謨,右副承旨洪承穆,同副承旨韓龍敎,記事官金復性,假注書李彙相,別兼春秋閔丙奭·宋秉瑞,提學金炳始,檢校直提學趙慶鎬·鄭範朝,直提學閔泳翊·李載兢,檢校直閣金永壽·尹用求·金興均·李鎬翼·姜,直閣洪英植,檢校待敎閔泳煥,副校理姜友馨,修撰申悳均,以次侍立。時至,通禮跪啓請外辦,上具遠遊冠·絳紗袍,乘輿出待賢門,藥房提調李鎬俊,副提調趙同熙,進前奏曰,侵暑勞動,聖體,若何?上曰,一樣矣。仍出協陽門,由肅章門·仁政門詣仁政殿月臺,降輿入殿內陞座。同熙進前奏曰,出標信開門,百官使之入參乎?上曰,以俄下標信擧行也,百官入門時,跟隨混雜,上命宣傳官,嚴飭禁逐,宗親文武百官,入就位行四拜禮,致詞官進前,致詞訖。百官又行四拜禮,應辰跪啓傳敎,宣敎官立階上,宣敎訖。百官又行四拜禮,贊儀唱跪搢笏三叩頭,百官搢笏三叩頭,贊儀唱山呼,百官以下,齊聲呼千歲,贊儀又唱山呼,百官以下,又齊聲呼千歲,贊儀又唱再山呼,百官以下,又齊聲呼千千歲,百官又行四拜禮,宣箋官進前跪,宣箋目訖。同熙奏曰,宣箋目之際,做錯非細,揆以擧行,萬萬疎忽,當該通禮院官員,所當重勘,而本院請推之外,無他可施之罰,何以爲之乎?上曰,拿處,可也。百官俯伏興平身,典儀詣階上,跪啓禮物,請付攸司,通禮跪啓禮畢,領府事李裕元,領敦寧洪淳穆,奉朝賀姜㳣,領議政李最應,進前奏曰,祔禮順成,臨殿受賀,愴忭之情,大小無間,連日勞動,聖體,若何?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,平順矣。裕元曰,世子宮氣度,何如?上曰,太平矣。上曰,向日東風,似有損於民事矣。近日西風,何如?裕元曰,西風旋起,日氣薰暢,百穀稍稍蘇生矣。上曰,西風勝於東風乎?裕元曰,然矣。上命大臣先退,仍降座乘輿,出仁政門,由肅章門入協陽門,同熙請出標信解嚴,上由待賢門還內,諸臣以次退出。
上在昌德宮。停常參·經筵。
經宿翌日,大殿·大王大妃殿·王大妃殿·中宮殿·世子宮,藥房·內閣·政院·玉堂·朝廷二品以上·六曹堂上口傳問安。答曰,知道。
藥房提調李鎬俊,副提調趙同熙啓曰,祔廟禮成,親祼合饗,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
韓龍敎,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
韓龍敎啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
又啓曰,新除授右承旨趙臣熙,左副承旨尹相賢,竝卽牌招,何如?傳曰,允。
又以吏批言啓曰,中官金在寬·金圭復加資事,命下,而俱已資窮,何以爲之?敢稟。傳曰,各內下鹿皮一令賜給。
注書金復性病,代以金萬濟爲假注書。
韓龍敎啓曰,事變假注書白珍燮有身病,勢難察任,今姑改差,何如?傳曰,允。
白珍燮改差,代以金弘圭爲假注書。
韓龍敎啓曰,都承旨趙同熙藥院進,左承旨洪淳學式暇,右承旨趙臣熙,左副承旨尹相賢在外,右副承旨洪承穆式暇出去,院中只有臣一人,伴直無人。都承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨趙臣熙,時在忠淸道忠州牧任所,左副承旨尹相賢,時在忠淸道槐山地,竝斯速乘馹上來事,下諭,何如?傳曰,許遞,前望單子入之。
承旨前望單子入之。金元性·朴周陽落點。
韓龍敎啓曰,都承旨趙同熙牌不進,伴直無人。新除授左副承旨朴周陽所當牌招,而拘於廳規,不得請牌,何以爲之?敢稟。傳曰,牌招。
又以宗親府言啓曰,右承旨李應辰,今已陞資矣。宗正卿依例差下,令該曹下批,何如?傳曰,允。
又以禮曹言啓曰,以哲仁王后祔太廟慶科庭試卽日放榜擇日放榜取稟草記,傳曰,卽日放榜事,命下矣,令日官韓應翼推擇,則文武科庭試來十月十二日爲吉云。以此日定行,何如?傳曰,允。
又以弘文館言啓曰,新除授副校理金文鉉,卽爲牌招察任,何如?傳曰,允。
傳于韓龍敎曰,公事不審之中官金錫勳,推考。
領府事李裕元疏曰,伏以臣於春間,悉陳老病之實,仰暴崇嚴之天,以蘄垂聽,孚格尙邈,反邀恩寵,歷屢月益切悚惶,繼以抑鬱之忱。臣之見狀,五官俱病,採聽之際,咫尺談話,無異隔壁,鑑察之間,往來輿薪,有若障霧,口之出納,鼻之審辨,外似交物,內不踐形,有一於此,猶爲醫家之所忌,而若或勞於心撓於思,則如經重證,駸駸然殘魂假魄,且將無幾日矣。重之以兩脚不仁,坐則投地,起輒靠物,百祟交攻,一伸無術,濱于危髮之頃,强其弱線之微,不自息影,妄擬逐隊,是猶將隕之葉,受之以風,方欹之器,注之以水,必敗之勢,立而可待。到此臣情,無往非病,一己之生死,固不足恤,四維之隳損,果何如也?惟當習靜養神,少延時日,以圖餘生不報之報,然則臣之去就,不待辨說而決矣。夫人臣之立朝事君,揖讓前席,依近耿光,時瞻睿姿,此固微分之至榮,天下之至樂也,而所可恨者,羸軀見骨,殘喘難續,只自瞻望雲日,撫躬慙悼而已,倚枕倩草,重犯瀆撓。伏乞聖明,曲加矜察,卽許宣麻,俾得三字,以卒餘景,千萬顒祝。臣無任云云。答曰,省疏具悉卿懇。卿之此疏,歲一陳之,予以謂不必然矣,邇來歲再至矣,是誠何故也?雖以病患爲說,卿之神思精力,少無減損,予所詳知於近日前席,而今乃必欲休退於國計民憂茫無涯畔之時者,是豈平日所望於卿也?君臣相須之義,以實不以文,卿亦當諒悉,亟斷來章,庸副厚望。仍傳于韓龍敎曰,此批答,遣史官傳諭。
判府事金炳國箚曰,伏以居諸易邁,祔廟禮成,誠展親祼,臨殿受賀,大小群情,愴忭交切,卽伏見別單下者,授臣以天廏上駟,加之法飾而榮寵之,自顧慙恧,實無以容措。臣於敦匠之任,病難强策,月前上章,未蒙諒允,更瀆是懼,雖不得不因仍蹲冒,瘝曠虛縻,猶復如前,分內所當爲者,一未能自效,罪固大矣,勞於何有?且臣白首支離,忍當此時,冤慕弸塞,穹壤茫茫,其何安饕戀恩頒,敢爲乘謝之計哉?惟聖明,俯垂諒察,亟命收還,則私分感誦,如新受賜矣。取進止。答曰,省箚具悉卿懇。卿其勿辭,安心領受。仍傳于韓龍敎曰,此批答,遣史官傳諭。
上在昌德宮。停常參·經筵。
自未時至人定,灑雨下雨,測雨器水深一寸四分。自人定至二更,灑雨下雨,測雨器水深三分。
韓龍敎啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
以都承旨趙同熙牌不進罷職傳旨,傳于朴周陽曰,只推。
韓龍敎啓曰,明日傳香,禮房承旨,當爲齋宿,左承旨金元性所當牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,別齎咨官之行政府手本,依前爲之,而今番則與他有異,該齎官招致政院,往還與留館時,隨其事機,這這手本于本所之意,各別申飭,入柵後,如有手本出來灣府者,卽速堅封上送于本所,以爲入稟事,令政院有旨成送。
韓龍敎,以兵曹言啓曰,謹依口傳下敎,雇立別單書入之意,敢啓。傳曰,知道。
又以訓鍊都監言啓曰,本局哨官朴熙德,身病猝重,勢難察任,改差,何如?傳曰,允。
又以御營廳言啓曰,本廳哨官金用來,身病甚重,勢難察任,改差,何如?傳曰,允。
又以摠戎廳言啓曰,本廳中軍李長會,身病甚重,勢難察任,改差,何如?傳曰,允。
敦寧都正李熙準疏曰,伏以臣,伏奉除旨,以臣爲敦寧府都正者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
洪永穆啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
注書李重德病,代以盧泳敬爲假注書。
護軍李應辰疏曰,伏以太室之祔禮順成,大庭之賀儀誕擧,情文允協,愴忭交至,此時大小臣工,莫不恪勤奔走,以有事爲榮。如臣駑下,適叨邇密,獲參周旋之末,尤屬幸會,而儀式瞢昧,筋骸頹弛,至於升降趨跪之恒規細節,而亦視同僚,不及遠矣,迺者恩命特下,有授臣以嘉善階者,臣誠惝怳震駴,莫省所以致此也。以言乎酬勞,則靡有陳力,以言乎軫才,則無能發慮,蔽曰濫授而已,臣之本末,臣自知之,始擬貧仕,謬入名途,隨流平進,輥到下大夫之列,自量斗筲,已爲盈溢,追惟泥塗,可謂顯達,遑望更蠟一武哉?亞卿之秩,聯於二品,人主禮貌之不以爾汝,焉有官重如彼而人輕如此乎?古者命官,皆思退讓,無論崇庳華冗,今惟名宦與卿班陞品,始有辭本,所以存廉恥大防也。臣以閑散之蹤,春間經泮長,今玆又蒙新命,他人積久一得,而居之若驚者,都占於半年之內矣,踰分之愧,人心固有,過福之災,神理孔昭,聖慈之愛有臣庶,實惟天地父母,若有一物不得全保而生成,則豈不有欠於覆燾顧復之盛哉?國家有典禮慶會,推廣恩澤,以重事體,固有前比,皆由其望實協於簡心,名位合於命德,然後特因事畀之,未有空疎如臣,闒茸如臣,而濫竽於其間者也。士大夫辭受出處,不惟關自己得失,世道風俗之汚隆,係焉,何敢苟也?左右參倚,無計承膺。伏乞聖明,俯垂鑑諒,亟收臣新授恩資,以尊公器,以安私分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自巳時至申時,灑雨下雨,測雨器水深二分。
藥房提調李鎬俊,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪承穆啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
金元性啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左副承旨朴周陽,今日不爲仕進,卽爲牌招,何如?傳曰,允。
又啓曰,臣依定式進詣香室奉審,則香祝櫃·祝板·袱子精潔之意,敢啓。傳曰,知道。
趙同熙啓曰,臣同熙,今日入直禁軍戎器點考進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于金元性曰,景慕宮都提調有闕之代,前望單子入之。
景慕宮都提調前望單子入之。判府事韓啓源落點。
金元性啓曰,卽者別兼春秋金定均,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋金學洙·金文鉉·趙秉升·閔泳煥·閔泳駿·金炳吉·李容稙·鄭寅興·閔丙奭·宋秉瑞,竝卽牌招推移入直,何如?傳曰,允。
以左副承旨朴周陽牌不進罷職傳旨,傳于金元性曰,只推。
兵曹,以閔宗鎬爲摠戎中軍。
洪承穆,以兵曹言啓曰,因刑曹草記,今番增廣監試覆試時,冒入罪人盧基泰·金應圭·柳方廣·高憲秀,依律文限己身降定水軍,令兵曹擧行事,傳曰,知道事,命下矣,冒入罪人盧基泰全羅道泰仁縣,金應圭黃海道載寧郡,柳方廣全羅道茂朱府,高憲秀忠淸道忠州牧水軍充定,定驛子押送之意,敢啓。傳曰,知道。
又以兵曹言啓曰,今番殿試榜目中,多有誤書處,臣不勝惶悚,原榜目竝付標以入之意,敢啓。傳曰,知道。
又以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管鄭完默以御營廳中軍,本營哨官取才事,南小營良中晝仕出去之意,敢啓。傳曰,知道。
又以刑曹言啓曰,因禮曹啓辭批旨,今番增廣文科初試一所恩賜榜目中,初不入格給分,而呈券參榜之幼學韓震敬·文聖有·明鼎龍·金命祿·崔鑅淳等,終不就捕,發關各該道,使之罔夜押上,待就捕擧行事,纔有所草記蒙允矣,就其中洪州幼學文聖有今纔自現矣。依大典會通諸科條,大小科場,不錄名闌入者,限己身水軍充定之文,罪人文聖有,依例令兵曹擧行之意,敢啓。傳曰,知道。
判府事金炳國箚曰,伏以臣於年來,衰邁疾病之狀,前後章牘,旣屢瀆而不一瀆,庶幾淵鑑之所俯燭,而至於步履之拘攣,神識之昏迷,兪往兪甚,駸駸然收拾不得,則雖冗司漫職,一猶不可堪。矧敢多兼,又況南殿拱護之莫敬,閟宮守衛之莫嚴,太常享祀之攸掌,御廂軍旅之攸聞,其事重矣,其任要矣,其何敢久不知瘝,病不知辭,妄欲其句攝而竝管乎?丐免之計,食息靡已,用具短籲,仰干聰聽。伏乞聖慈,曲垂矜諒,劃遞臣所帶四提擧之銜,俾便公私,不勝幸甚。取進止。答曰,省箚具悉卿懇。愼節奉慮,所辭中閟宮提擧,今姑勉副,卿其安心調理。仍傳于金元性曰,此批答,遣史官傳諭。
別兼春秋金定均疏曰,伏以臣,早竊桂籍,獲選蘭臺,荷橐香案,榮耀遍身,顧何敢言私,而卽於持襆中,得接家信,則臣父癃痼風痰之症,近因金火交奪,一倍添劇,促臣歸視,臣自聞此報,方寸煎灼,玆敢忙陳短章,徑出禁扃。伏乞聖明,俯垂矜諒,亟遞臣別兼之銜,以便歸護,仍治臣擅離之罪,以昭法紀焉。臣無任云云。答曰,省疏具悉。爾其勿辭救護。
上在昌德宮。停常參·經筵。
洪承穆啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
洪淳學啓曰,左副承旨朴周陽,同副承旨韓龍敎,今日不爲仕進,竝卽牌招,何如?傳曰,允。
以別兼春秋金學洙·金文鉉·趙秉升·閔泳煥·閔泳駿·金炳吉·李容稙·鄭寅興·閔丙奭·宋秉瑞牌不進罷職傳旨,傳于金元性曰,只推。
金元性啓曰,左右史,不可不備,別兼春秋金學洙·金文鉉·趙秉升·閔泳煥·閔泳駿·金炳吉·李容稙·鄭寅興·閔丙奭·宋秉瑞,旣有只推之命,竝卽牌招推移入直,何如?傳曰,允。
金元性啓曰,卽者校理趙重弼,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
洪承穆啓曰,御營大將閔謙鎬以諸將官射會監試事,慕華館今方出去矣,而所佩命召,何以爲之?敢稟。傳曰,仍佩往來。
金元性啓曰,前望修正,何等審愼,而景慕宮都提調前望,有所錯誤,致勤下詢,事甚疎忽,極爲未安。原前望,今方改修正以入,而臣之矇然捧入,不勝惶悚,當該吏曹堂上,不可無警,推考,何如?傳曰,允。爾亦推考。
傳于洪承穆曰,前望遲滯之中官金錫勳,從重推考。
以左副承旨朴周陽·同副承旨韓龍敎牌不進罷職傳旨,傳于洪承穆曰,只推。
金元性,以弘文館言啓曰,校理趙重弼,陳疏徑出,上番闕直,事甚未安。應敎宋秉瑞呈辭受由,副校理金文鉉別兼春秋進,副應敎李敎夏,校理申泰寬,副校理姜友馨,竝卽牌招推移入直,何如?傳曰,允。
兵曹口傳政事,副司果單宋秉瑞。
洪承穆,以三軍府言啓曰,春秋講武之比年停擱,甚涉疎虞,不容不迨此修擧,而見今秋務方張之時,徵發卒伍,實多可念。今秋八道四都水陸諸操,巡歷巡點,竝姑停止,至於官門聚點,堤堰移役,依例擧行事,分付,何如?傳曰,允。
又以刑曹言啓曰,因禮曹啓辭批旨,今番增廣大科初試一所恩賜榜目中,初不入格給分,而呈券參榜之幼學韓震敬·文聖有·明鼎龍·金命祿·崔鑅淳等,終不就捕,發關各該道,使之罔夜押上待就捕擧行事,纔有所草記蒙允矣,就其中肅川幼學金命祿,今纔捉上矣。依大典會通諸科條,大小科場,不錄名闌入者,限己身水軍充定之文,罪人金命祿,依例令兵曹擧行之意,敢啓。傳曰,知道。
校理趙重弼疏曰,伏以臣於持被之中,卽接家信則,臣母素患積氣,迨此換節之時,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。答曰,省疏具悉。爾其勿辭救護。
上在昌德宮。停常參·經筵。
夜自二更至十三日開東,灑雨下雨,測雨器水深六分。
洪承穆啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
洪淳學啓曰,左副承旨朴周陽,同副承旨韓龍敎,今日不爲仕進,竝卽牌招,何如?傳曰,允。
以別兼春秋金學洙·金文鉉·趙秉升·閔泳煥·閔泳駿·金炳吉·李容稙·鄭寅興·閔丙奭·宋秉瑞牌不進罷職傳旨,傳于韓龍敎曰,只推。
上在昌德宮。停常參·經筵。
自辰時至酉時,灑雨下雨,測雨器水深五分。
自人定至十四日開東,灑雨下雨,測雨器水深六分。
韓龍敎,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
又啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
朴周陽啓曰,右副承旨洪承穆,今日不爲仕進,卽爲牌招,何如?傳曰,允。
傳于韓龍敎曰,右副承旨許遞,前望單子入之。
傳于韓龍敎曰,傳敎遲滯之中官金錫勳,從重推考。
韓龍敎啓曰,明日傳香,禮房承旨當爲齋宿,左承旨金元性所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之。金性均落點。
金元性,以弘文館言啓曰,上番副校理臣姜友馨以訓鍊都監從事官,今日軍布捧上時,晝仕出去,而每每草記,事涉煩瀆,日後則除草記往來之意,敢啓。傳曰,知道。
韓龍敎,以武衛所言啓曰,本所從事官閔泳煥,身病甚重,勢難察任,改差,何如?傳曰,允。
又以兵曹言啓曰,哲仁王后祔太廟慶科庭試,來十月十二日設行事,自禮曹推擇啓下,而武科則例有初試,依定式分京外試取矣。吉日,令日官金東萬推擇,則來九月初九日爲吉云,以此日擧行,而取考謄錄,則在前慶科庭試,武科取人之數,多寡不同,或取三四百人,或取五六百人,今番則取幾人乎?敢稟。傳曰,取六百人。
又以禁衛營言啓曰,本營千摠鄭元基,身病猝重,勢難察任,改差,何如?傳曰,允。
又以御營廳言啓曰,本廳中軍鄭完默,身病甚重,勢難察任,改差,何如?傳曰,允。
又以御營廳言啓曰,本廳軍色從事官沈相學,身病甚重,勢難察任,改差,何如?傳曰,允。
上在昌德宮。停常參·經筵。
金性均啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
金元性啓曰,右副承旨朴周陽,今日不爲仕進,卽爲牌招,何如?傳曰,允。
傳于金元性曰,禮房承旨,馳詣宗廟·景慕宮,奉審摘奸以來。
以黃海監司姜蘭馨狀啓,薦新新蓮實,東風連吹,結顆差遲,限內不得封進,惶恐待罪事,傳于金元性曰,勿待罪事,回諭。
以右副承旨朴周陽牌不進罷職傳旨,傳于韓龍敎曰,只推。
金元性,以奎章閣言啓曰,明日,卽書香閣秋孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
兵曹,以閔宗鎬爲御營中軍。
金性均,以御營廳言啓曰,本廳千摠具禹鉉,身病甚重,勢難察任,改差,何如?傳曰,允。
上在昌德宮。停常參·經筵。
藥房提調李鎬俊,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金性均啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
韓龍敎啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
金性均啓曰,右副承旨朴周陽,今日不爲仕進,卽爲牌招,何如?傳曰,允。
以慶尙監司李根弼狀啓,薦新進上胡桃,節序差早,姑未成實,限內不得封進,惶恐待罪事,傳于韓龍敎曰,勿待罪事,回諭。
韓龍敎,以奎章閣言啓曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
全羅監司沈履澤疏曰,伏以光陰迅邁,孝徽殿禫事奄過,祔禮告成,仰惟聖慕,慨廓如新,臣北望天陛,不勝區區下忱。仍伏念,臣本匪材,出按大藩,汔今倖冒,殆非始算攸及,而旣報箇滿,屈指須代,不意大僚筵白,聖上可之,特加臣一瓜限,俾責來效,臣誠感惶兢惕,不知爲計。謹按國典,諸道觀察使,任滿二十四朔,則差代,此蓋君使臣不偏,均其勞逸者也。雖然,從前藩臣,格外久任者,或有之,而想其人,皆有才有能,績庸優異,全省民情,莫不惜去而後,上施下受,各有攸當,人之視者,不甚非之。若臣者,察務按事,不爲不久,一害不能除,一利不能興,包羞忍恥,苟度歲月,然而大明遺照,上天曲庇,虞考漢課,當黜不黜,反以往日罕有之寵,加於已試蔑效之臣,雖欲殫竭精慮,以收桑楡,昔所不能,今何可能?竊恐五十餘州生靈,大失所圖。其必曰彼夫也,才不勝任而不去,瓜已回熟而又不去,使湖南大去處日至,收拾不得,何不讓與賢能,以圖善後?臣雖借子貢之辯,誠無以解其惑,而臣之去就,於是乎判矣。若夫肇慶廟·慶基殿修改監董,卽臣職分內事,而毫無可紀,首蒙特典,更進一級,冥升不已,匪但臣之揆分憂懼而已,其在聖朝愼爵賞之政,亦豈不大謬哉?自古朝廷擧措,爲四方觀瞻,官人賞人,所勸者大。是故,鞶帶或錫而三褫不爲煩也,印章已刻而趣銷亦無嫌也。伏願殿下,將臣所仍重寄,所授新資,竝賜收繳,以幸民事,以重恩典,千萬顒祝。臣無任云云。答曰,省疏具悉。加資也,仍任也,職由監董與聲績而然也,卿其勿辭,益勉旬宣之責。
上在昌德宮。停常參·經筵。
韓龍敎,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
韓龍敎啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
傳于韓龍敎曰,再明日眞殿茶禮,當自內親行矣,該房知悉,時·原任大臣·閣臣·宗親·儀賓·二品以上入參。
傳于韓龍敎曰,營建所工募,令營建所乾犒饋。
韓龍敎,以營建所提調意啓曰,工募乾犒饋事,命下矣,工匠八百三名,每名錢一錢,擔軍募軍八百五十名,每名錢五分,合錢一百二十二兩八錢分給之意,敢啓。傳曰,知道。
上在昌德宮。停常參·經筵。
朴周陽啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
又啓曰,卽者校理申泰寬,以其親病,投章徑行,原疏纔已捧入矣。所當直捧禁推傳旨,而此與無端徑行,有異,推考警責,何如?傳曰,允。
又啓曰,事變假注書金弘圭有身病,勢難察任,今姑改差,何如?傳曰,允。
金弘圭改差,代以韓景爀爲假注書。
以左副承旨金性均牌不進罷職傳旨,傳于朴周陽曰,只推。
朴周陽啓曰,都承旨趙同熙內閣進,左承旨金元性式暇,右承旨洪淳學,左副承旨金性均不爲仕進,同副承旨韓龍敎式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金性均牌不進,伴直無人。右承旨洪淳學,所當牌招,而拘於廳規,不得請牌,何以爲之?敢稟。傳曰,牌招。
又以弘文館言啓曰,上番闕直,事甚未安。應敎未差,副應敎李敎夏,副校理姜友馨有身病,校理趙重弼有拘忌,申泰寬在外,副校理金文鉉,副修撰金炳吉,別兼春秋進,修撰申悳均,副修撰金鶴善,竝卽牌招,推移姑陞入直,何如?傳曰,允。
又以弘文館言啓曰,校理申泰寬陳疏徑行,上番闕直,事甚未安。應敎未差,副校理金文鉉別兼春秋進,副應敎李敎夏,校理趙重弼,副校理姜友馨,竝卽牌招推移入直,何如?傳曰,允。
又以禁衛營言啓曰,本營中軍李玄瑞,身病甚重,勢難察任,今姑改差,何如?傳曰,允。
校理申泰寬疏曰,伏以臣母,年今七十八,風眩素患,菽水難供,就養於京畿高陽地外第矣,卽於持被之中,得接書信,則迨此蒸熱,病情添劇,促臣歸視,臣聞報煎灼,按住不得,玆敢忙陳短章,徑出禁扃,仍尋鄕路。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
金性均啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
又啓曰,今日乃是處暑,自明日,視事當爲取稟,而晩炎猶甚,無異盛暑,姑觀日候稍涼更稟之意,敢啓。傳曰,知道。
傳于金元性曰,景慕宮秋展謁,待下敎。
金元性啓曰,假注書金萬濟有身病,勢難察任,今姑改差,何如?傳曰,允。
金萬濟改差,代以權博淵爲假注書。
金元性,以弘文館言啓曰,上番闕直,事甚未安。應敎未差,校理趙重弼有拘忌,申泰寬在外,副校理金文鉉別兼春秋進,副應敎李敎夏,副校理姜友馨,竝卽牌招推移入直,何如?傳曰,允。
又以春秋館言啓曰,別兼春秋金學洙以御營廳從事官,今日軍布捧上時,晝仕出去之意,敢啓。傳曰,知道。
又以承文院言啓曰,卽見盛京禮部咨文,以爲,本年秋季統巡著派內城協領常慶前往巡査,預行知照云矣。回咨按例撰出,付撥下送灣府,傳給鳳城,轉致盛京之地,何如?傳曰,允。
兵曹,以元世爲禁衛中軍。
金元性,以司僕寺一二提調意啓曰,本寺僉正趙端鎬,今以箇滿,而多有擧行之事,難付生手,姑爲仍任,何如?傳曰,允。
庚辰七月十八日辰時,上詣眞殿。茶禮親行入侍時,都承旨趙同熙,左承旨金元性,右承旨洪淳學,左副承旨金性均,右副承旨朴周陽,同副承旨韓龍敎,假注書金萬濟·盧泳敬,別兼春秋金學洙·金文鉉·趙秉升·閔泳煥·閔泳駿·金炳吉·李容稙·鄭寅興·宋秉瑞,原任提學金輔鉉·鄭基世,提學金炳始,原任直提學李載元·李㘾·趙寧夏·李載冕·趙成夏·尹滋悳·南廷順,檢校直提學趙慶鎬,原任直提學李鎬俊,檢校直提學鄭範朝,直提學閔泳翊·李載兢,原任直閣閔泳穆·李淳翼,檢校直閣金永壽·尹用求·金興均·李鎬翼·姜,直閣洪英植,原任待敎趙鳳夏·洪淳馨,以次侍立。時至,通禮跪啓請出次,上具翼善冠·衮龍袍,出齋殿,通禮導上詣版位,跪啓請鞠躬四拜興平身,上行四拜禮,時·原任大臣·閣臣·宗親·儀賓·二品以上,行四拜禮訖。通禮導上詣盥洗位,上盥洗訖,通禮導上詣第一室尊所,同熙酌酒訖,通禮導上詣第一室神位前,通禮跪啓請跪,上跪,同熙奉香,龍敎奉爐,上三上香,同熙奉爵跪進,上執爵以授龍敎,龍敎跪受奠于案上,上連獻三爵,通禮跪啓請俯伏興平身,上俯伏興平身,次詣第二室·第三室·第四室·第五室·第六室,行禮竝如上儀訖,通禮導上降復位訖,跪啓請鞠躬四拜興平身,上行四拜禮,時·原任大臣·閣臣·宗親·儀賓·二品以上,行四拜禮訖,通禮跪啓禮畢。領府事李裕元,判府事韓啓源,領議政李最應等,進前奏曰,日氣甚熱,侵早勞動,聖體,若何?上曰,一樣矣。裕元曰,近間日氣甚熱,利於農事矣。上曰,然矣。通禮前導,還入齋殿,仍命退,諸臣以次退出。
上在昌德宮。停常參·經筵。
金性均,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
又啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
又啓曰,右副承旨朴周陽,今日不爲仕進,卽爲牌招,何如?傳曰,允。
朴周陽啓曰,三皇忌辰日,親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
韓龍敎,以弘文館言啓曰,上番闕直,事甚未安。應敎未差,校理趙重弼有拘忌,申泰寬在外,副校理金大鉉別兼春秋進,副應敎李敎夏,副校理姜友馨,竝卽牌招推移入直,何如?傳曰,允。
又以禮曹言啓曰,來八月初六日,行景慕宮秋享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
上在昌德宮。停常參·經筵。
藥房提調李鎬俊,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
韓龍敎啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,假注書盧泳敬有身病,勢難察任,今姑改差,何如?傳曰,允。
盧泳敬次差,代以李彙相爲假注書。
韓龍敎,以春秋館言啓曰,別兼春秋臣金學洙以御營廳從事官,今日軍布捧上時,晝仕出去之意,敢啓。傳曰,知道。
又以訓鍊都監言啓曰,本局哨官李友鉉,身病猝重,勢難察任,改差,何如?傳曰,允。
上在昌德宮。停常參·經筵。
韓龍敎啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
洪淳學啓曰,來二十五日,朝參日次,而誕日問安相値,頉稟之意,敢啓。傳曰,知道。
傳于朴周陽曰,戶房承旨與禮曹堂上·戶曹郞廳,依定式馳詣宣武祠,奉審以來。
洪淳學,以議政府言啓曰,貢人詢瘼所懷,啓下本府矣,取見其所懷,則奉常寺貢人等,以爲,貢物石數一萬三千石,而自丙寅隨用勘合以後,每年無利夥多,以今事勢,責應無路,勘合一款,依丙寅以前例上下事也,挽近各貢事勢之岌嶪難支,可謂弩末竿頭也。至於此貢,則享需進排,尤爲綦重,朝家軫念,由來逈別,而勘合則刪減最多,應下則積壓未受,尙能依式措備,繼而無乏者,卽亦此輩之謹畏誠勤處也。今玆蹕路俯詢,特出於矜恤之聖意,則合有別般矯捄之澤,該貢貢價,從今以往,特依舊例上下,以爲支保之地事,分付戶惠廳·濟用監貢人等,以爲各項物種進排浩多,而隨用勘合之後,遺在加用,不得相計,年年負債,勢難支保,特賜別般矜恤事也。該貢所管物種,每年有加用者,有遺在者,而其用其在,不得相計,則渠輩之沾漑,尙矣勿論,債負之夥多,勢所必致。自今遺在加用,互相通計,照舊規施行,毋至有呼冤之弊,鹽契貢人以爲,受價本以純米,而代錢上下,便成近例,物價倍蓰,浮費尤多,轉至蕩敗之境,就近畿鹽産邑南陽·仁川·安山等地,從略收稅,以爲補用事也。此是至殘之貢也,以其所受,應其所供,誠行不得者,而産鹽邑之收稅補用,苟且之政也,不當擧議,貢價依舊以純米上下,俾爲一分紓力之道,何如?傳曰,允。
又以議政府言啓曰,卽見京畿監司金輔鉉所報,則枚擧利川府使朴奎東牒呈,以爲,本府捧稅浦倉,在於驪州吉川面楊花津,而田稅米三百六十六石,積置該倉矣,倉底民家,偶然失火,延及倉舍,稅米中一百二十三石,僅得救出,二百四十三石,燒燼無餘,今若以本色責納,則勢將還徵結民,而窮蔀事力,末由更辦,被燒米二百四十三石,特許詳定代納,爲辭矣。倉舍之延爇,縱由匪意,稅穀之詳代,固難擧議,而以若殘邑,重辦本米,果是行不得之政,特依所報施行,以爲斯速了納之地,何如?傳曰,允。
又以禮曹言啓曰,因議政府草記,今番增廣監試會試,年七十以上,付之榜末人,令京兆査考帳籍,冒年與漏籍者,一一拔去原榜,如法勘罪事,允下,而自漢城府考籍後,秩秩區別,修成冊越送,故取考其成冊,則榜年少籍年多秩李文泳·廉百豐·李會詮·李執中·金鎭泰·申基億·李斗淵·鄭淳采等八人。籍年七十以上冒年秩崔晉錫·崔錫九·尹翼采·尹柱瓘·吳錫圭·李秉爀·曺碩麒·李驪沼·李昌中·朴海日·蔡希永·李禧錫·蘇泰永·吳道鉉·金萬奎·柳湧·鄭潞·金圭頊·羅時赫·安宅重·金永培·吳之渭·朴麟壽·李錫容·李培運·呂根燮·崔成河·金東穆·李重祜·崔柱彦·金昌元·申範行·奉欽奎·朴能泗·羅愿述·金㘽吉·金膺休·林憲鎭·徐炳斌·邊基弘等四十人。籍年七十以下冒年秩李勉羲·高兢·梁元杓·金鳳孝·金斗泰·林相鶴·姜輅永·蔡元儉·李源鼎·李殷璨·具鼎喜·李義泰·邊鶴明·李昇洛·金森·鄭禹龍·李性儁·洪澤麟·桂淵模·李可容·崔光愚·朴潤圭·朴貞夏·崔錫良·孫復奎·李容煥·崔載鳴·張履奎·李有珽·金英國·愼濟遠等三十一人。漏籍秩李昌煥·林啓漢·柳禧·李時潤·李愚荃·尹璟鉉·白翼鉉·林讚榮·申誠求·方周民·盧有三·南龍夏·金商煥·尹滋鉉·吳顯植·林世鶴·李京燮·閔宗鎬·金止源·閔晟鎬·金相殷·郭濂奎·李之淑·申大庚·金基燮·金魯憲·金彩俊·尹永琦·金永喆·明履濬·沈學元·尹獻植·李舜學·朴震奎·崔仁魯·邊鎭奎·尹永大·金箕東·吳錫弼·康基奭·金柅涉·金敎夏·朴昌淵·金台璧·郭泰仁·李翊奇·李翊龍等四十七人。榜名與年俱左帳籍秩姜萬馨·崔致翔·金濟弘·劉忠模·金宗禹·李建禹·金麗鎰等七人。榜名籍名相左秩宋煥明,合一百三十四人,雖有分秩之差殊,均是冒年與漏籍,故謹依啓下內辭意,一竝拔去,原榜目中付標以入,而其罪狀,令攸司勘處,何如?傳曰,允。七十以上人,當有處分,而七十以下之勘罪,不無斟量者存,竝特爲安徐。
又以禮曹言啓曰,今番增廣文科覆試入格人中,北靑幼學元用奭,楊州幼學尹容植,俱爲冒赴參榜之說,狼藉入聞,故仍令四館所詳査以報矣,卽接其所報,則以爲,今番文科應赴之各樣初試榜目中,果無元用奭名字,故探問其委折,則元用奭所告內,渠以癸酉式東堂初試入格之定平元錫禧,連値事故,三式陳試矣,其後改名用奭,而移住北靑,故今番會試時,未諳格例,冒赴參榜,悚惶無地云,尹容植所告內,渠以乙亥別試初試入格,而以父赴子避陳試矣。今番會試時,認以前後初試,一竝許赴,信之不疑,赴擧參榜,而榜出之後,始聞違格之說,探聞于四館所,則以爲,別試初試,果無赴增之例云,始因昧例,終歸犯科,惶悚慙恧,無以自措云矣。科試法意,何等嚴重,而元用奭則初無名字之相符,謂以陳試之改名者,已極無謂,而設與陳試名字相符,式年東堂,初無應赴之例,而無難變幻,肆然冒赴,尹容植則別試初試,本無應赴之例,雖有陳試帖,又無許赴狀,而肆然冒赴者,揆以士習,俱極駭然。元用奭·尹容植,爲先拔去原榜,竝與殿試榜目,一體付標以入,而其罪狀,令攸司照律勘處,何如?傳曰,當有處分矣。
朴周陽,以司饔院監膳提調意啓曰,今日慶尙道誕日物膳進上來到,而物種中乾大口魚,擧皆腐傷,實難捧入,進獻事體,何等重大,而如是疎忽,揆以法意,萬萬未安。當該封進官,令本道捧現告罷職,道臣亦難免不飭之失,從重推考,領來陪持人,令本道重繩,乾大口魚則還下送,使之更爲封進,何如?傳曰,允。
又以兵曹言啓曰,因刑曹草記,今番增廣文科初試時冒入罪人文聖有·金命祿,依律文限己身,降定水軍,令兵曹擧行事,傳曰,知道事,命下矣,冒入罪人文聖有全羅道全州府,金命祿黃海道松禾縣,水軍充定,定驛子押送之意,敢啓。傳曰,當有處分矣。
又以刑曹言啓曰,因禮曹啓辭批旨,今番增廣文科初試一所恩賜榜目中,初不入格給分,而呈券參榜之幼學韓震敬·明鼎龍·崔鑅淳等,終不就捕,發關各該道,使之罔夜押上,待就捕擧行事,向有所草記蒙允矣,就其中淸州幼學韓震敬,今始自現矣。依大典會通諸科條,大小科場,不錄名闌入者,限己身水軍充定之文,罪人韓震敬,依例令兵曹擧行之意,敢啓。傳曰,當有處分矣。
傳于洪淳學曰,不計許赴有無,肆然應擧者,此果貿昧乎,冒犯乎,況名字之不同乎?固當竝施以拔去照勘,而迨此慶會,亦有參量者存,增廣文科覆試入格人元用奭·尹容植,竝特爲分揀。
傳于洪淳學曰,無論七十內外,冒年赴擧,俱係法禁,則竝當依草記施行,而其在廣慶之義,合有參量,且原籍之年,旣如此,禮曹草記中入籍七十以上人之年紀相左者與陳試人,竝特爲安徐。
傳于洪淳學曰,今番增廣文科初試時,初不入格給分,而呈券參榜與冒入者之勘罪,竝特爲安徐。
洪淳學,以禮曹言啓曰,傳曰,無論七十內外,冒年赴擧,俱係法禁,則竝當依草記施行,而其在廣慶之義,合有參量,且原籍之年,旣如此,禮曹草記中入籍七十以上人之年紀相左者與陳試人,竝特爲安徐事,命下矣,籍年七十以下冒年秩李勉羲等三十一人,漏籍秩李昌煥等四十七人,榜名與年俱左帳籍秩姜萬馨等七人,榜名籍名相左秩宋煥明,合八十六人,依前草記拔去,原榜目中,付標以入,而陳試拔去人金應圭·盧基泰·柳方廣·高憲秀等四人付標處,去籤以入之意,敢啓。傳曰,知道。
朴周陽,以刑曹言啓曰,謹依武衛所知彀官口傳下敎,壽進宮前掌務崔翊亨所爲,極爲無嚴,遠地定配事,命下矣,罪人崔翊亨平安道安州牧遠地定配所,卽爲押送之意,敢啓。傳曰,知道。
上在昌德宮。停常參·經筵。
朴周陽,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
又啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
洪淳學啓曰,左副承旨金性均,同副承旨韓龍敎,今日不爲仕進,竝卽牌招,何如?傳曰,允。
朴周陽啓曰,卽者副校理姜友馨,以其親病,陳疏徑出,原疏纔已捧入矣。所當捧禁推傳旨,而此與無端徑出,有異,推考警責,何如?傳曰,允。
禮曹來八月初一日午時,生·進放榜時,只侍臣及四館官員黑團領,諸生爛衫軟巾,仁政殿權停例行禮事,知委擧行,何如?判付啓,當親臨放榜,以此知委爲良如敎。
韓龍敎,以弘文館言啓曰,副校理姜友馨陳疏徑出,上番闕直,事甚未安。應敎未差,校理趙重弼有拘忌,申泰寬在外,副校理金文鉉別兼春秋進,副應敎李敎夏,卽爲牌招入直,何如?傳曰,允。
又以弘文館言啓曰,上番闕直,事甚未安。應敎未差,副應敎李敎夏有身病,校理趙重弼有拘忌,申泰寬在外,副校理姜友馨陳疏受由,金文鉉,副修撰金炳吉別兼春秋進,修撰李秉臯·申悳均,竝卽牌招推移,姑陞入直,何如?傳曰,允。
金性均,以刑曹言啓曰,今番增廣監試覆試冒入參榜水軍充定罪人,全羅道泰仁縣盧基泰,茂朱府柳方廣,黃海道載寧郡金應圭,忠淸道忠州牧高憲秀,竝令兵曹擧行矣。傳曰,無論七十內外,冒年赴擧,俱係法禁,則竝當依草記施行,而其在廣慶之義,合有參量,且原籍之年,旣如此,禮曹草記中入籍七十以上人之年紀相左者與陳試人,竝特爲安徐事,命下矣,謹依傳敎,陳試人盧基泰·柳方廣·金應圭·高憲秀,竝卽放送事,分付各該道臣之意,敢啓。傳曰,知道。
又以刑曹言啓曰,傳曰,今番增廣文科初試時,初不入格給分,而呈券參榜與冒入者之勘罪,竝特爲安徐事,命下矣,謹依傳敎,已發配水軍充定罪人全羅道光陽縣金鼎瑾,慶尙道咸陽郡金東駿竝卽放送事,分付各該道臣,姑未發配之文聖有·金命祿·韓震敬,一體放送之意,敢啓。傳曰,知道。
副校理姜友馨疏曰,伏以臣於持被之中,卽接家信,則臣母素患痰癖,迨此換節之時,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
未時申時,灑雨下雨,測雨器水深五分。
韓龍敎啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
金元性啓曰,右承旨洪淳學,右副承旨朴周陽,今日不爲仕進,竝卽牌招,何如?傳曰,允。
傳于金元性曰,藥院提調許遞,前望單子入之。
內醫提調前望單子入之。徐衡淳落點。
以右承旨洪淳學牌不進罷職傳旨,傳于金元性曰,只推。
金元性,以弘文館言啓曰,上番闕直,事甚未安。應敎未差,校理趙重弼有拘忌,申泰寬在外,副校理姜友馨陳疏受由,金文鉉別兼春秋進,副應敎李敎夏,卽爲牌招入直,何如?傳曰,允。
江原監司林翰洙疏曰,伏以孝徽殿禫事奄過,祔禮旣成,伏惟宸慕,益復如新。仍伏念臣,厚蒙簡拔之恩,猥膺藩宣之毗,較挈乎人職界分,不啻相去遠甚,而辭不獲免,黽勉赴任,夙夜兢惕,殫竭魯鈍,只緣地望素輕,智慮俱空,威不足以彈壓列郡,才不足以剸理庶務,吏弊蝟集而鋤剔無術,民艱魚喁而調濟昧方。甚至正供之愆滯,屢失簿書之期會,有百僨誤,蔑一報效,愧積空飱,懼深虛縻,因循蟠泊,居然月屢改而歲已周矣,捱度至此,得免譴何,亦云倖矣,及今爲臣之計,惟有早自缷擔,無犯罪戾,此臣一念之食息未已者也。且況臣蒲質先衰,薪憂常綿,最是痰火之症,卽臣貞痼之祟也,昔之間發者,今焉頻作,月以闖肆者,日惟孔劇,兼以水泉不伏,榮衛頓鑠,當其衝亘之時,胸膈焉如結根核,神精焉如墜煙霧,几閣盈而不能署判,紬被放而末由應接。以若見狀,隱忍蹲據,則一日而有一日之害,二日而有二日之害,其於公事私計,豈非兩爲之狼狽乎?與其怵畏緘默,自速辜負,無寧臚實而懇暴,冀蒙鑑燭,玆用陳章馳聞。伏乞聖明,諒臣言之寔出悃愊,念重寄之不宜瘝曠,劃將臣所有藩銜,改授賢能之人,以幸民邑之事焉。臣無任云云。答曰,省疏具悉。藩宣之任,何可輕遞?卿其勿辭,益勉對揚之責。
上在昌德宮。停常參·經筵。
藥房提調徐衡淳,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
韓龍敎啓曰,大司憲·持平二員未差,執義玄弼濟未肅拜,掌令李軒卿·崔在澈在外,監察茶時之意,敢啓。傳曰,知道。
金元性啓曰,右承旨洪淳學,左副承旨金性均,右副承旨朴周陽,今日不爲仕進,竝卽牌招,何如?傳曰,允。
以右承旨洪淳學,左副承旨金性均牌不進罷職傳旨,傳于韓龍敎曰,只推。
韓龍敎,以弘文館言啓曰,上番闕直,事甚未安。應敎未差,校理趙重弼有拘忌,申泰寬在外,副校理姜友馨陳疏受由,金文鉉別兼春秋進,副應敎李敎夏,卽爲牌招入直,何如?傳曰,允。
又以弘文館言啓曰,上番闕直,事甚未安。應敎未差,副應敎李敎夏有身病,校理趙重弼有拘忌,申泰寬在外,副校理姜友馨陳疏受由,金文鉉·副修撰金炳吉別兼春秋進,修撰李秉臯·申悳均,竝卽牌招推移,姑陞入直,何如?傳曰,允。
上在昌德宮。停常參·經筵。
大殿誕日,大殿,內閣·政院·玉堂·朝廷百官單子問安。答曰,知道。大王大妃殿·王大妃殿·中宮殿,內閣·政院·玉堂·朝廷百官口傳問安。答曰,知道。世子宮,內閣·政院·玉堂·朝廷百官口傳問安。答曰,知道。
洪淳學啓曰,議政府郞廳來言,今日賓廳日次,而誕日問安相値,不得來會云矣。敢啓。傳曰,知道。
以司謁口傳下敎曰,時·原任大臣·閣臣·奉朝賀·宗親·儀賓·玉堂·春·桂坊·宗正卿·二品以上·六曹·兩司長官·承史,當賜饌矣,留待。
傳于趙同熙曰,營建所工募,令營建所乾犒饋。
金元性,以禮曹言啓曰,今此大殿誕日,諸道所封賀箋中,全羅兵使申奭熙以應封官兼別軍職,各爲封進,柒谷府使李載旭,樂安郡守李兢鎔,厚昌郡守徐光承,南海縣令李秉洙,海南縣監金鴻求,雖非應封官,俱以別軍職封進矣,一體看審捧入之意,敢啓。傳曰,知道。
又以弘文館言啓曰,副應敎李敎夏,須資出去,有拘忌不得入來,上番闕直,事甚未安。應敎未差,校理趙重弼有拘忌,申泰寬在外,副校理金文鉉別兼春秋進,姜友馨卽爲牌招入直,何如?傳曰,允。
趙同熙,以都摠府言啓曰,今日入直內三廳,武兼·禁軍及軍兵等,當爲中日習射技放,而大殿誕日相値,不得設行之意,敢啓。傳曰,知道。
又以營建所提調意啓曰,工募乾犒饋事,命下矣,工匠八百五十五名,每名錢一錢,擔軍募軍八百八十一名,每名錢五分,合錢一百二十九兩五錢五分,分給之意,敢啓。傳曰,知道。
又以兵曹言啓曰,今日辰時量,有一漢,借着軍服,擊敦化門傳漏鼓,故捉致査問,則茂長居李春發爲名漢,謂有鳴冤之端,抱持原情,從敦化西挾門入來擊鼓云矣。闕門守直,何等嚴重,而有此闌入之擧,萬萬驚悚。常時不能檢飭之失,臣不勝惶恐,而該門將,不可無警,令該府拿問處之,李春發,移送秋曹,照法嚴繩,何如?傳曰,允。
趙同熙啓曰,卽見兵曹草記,則全羅道茂長居李春發爲名漢,謂有鳴冤之端,自敦化西挾門入來,擊敦化門傳漏鼓云,闕門守直,何等嚴重而有此闌入之擧,萬萬驚駭。常時不能檢飭之入直兵曹堂上,從重推考,郞廳及當該守門將,竝所當重勘,而本院請推之外,無他可施之罰,何以爲之?敢稟。傳曰,允。竝拿處。
以兵曹佐郞蔡東夏,守門將李敏鳳拿處傳旨,傳于金性均曰,竝分揀。
以守門將李敏鳳拿處傳旨,傳于金性均曰,分揀。
上在昌德宮。停常參·經筵。
韓龍敎啓曰,大司憲·持平二員未差,執義玄弼濟,掌令李軒卿呈辭,崔在澈在外,監察茶時之意,敢啓。傳曰,知道。
注書金復性病,代以安禧遠爲假注書。
韓龍敎啓曰,都承旨趙同熙,左承旨金元性,右承旨洪淳學,左副承旨金性均不爲仕進,右副承旨朴周陽式暇出去院中,只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金性均牌不進,伴直無人。右承旨洪淳學所當牌招,而拘於廳規,不得請牌,何以爲之?敢稟。傳曰,牌招。
以左副承旨金性均牌不進罷職傳旨,傳于韓龍敎曰,只推。
韓龍敎,以弘文館言啓曰,上番闕直,事甚未安。應敎未差,副應敎李敎夏,校理趙重弼有拘忌,申泰寬在外,副校理姜友馨有身病,金文鉉,副修撰金炳吉別兼春秋進,修撰李秉臯,副修撰金鶴善,竝卽牌招推移,姑陞入直,何如?傳曰,允。
上在昌德宮。停常參·經筵。
洪淳學啓曰,來初一日,輪對日次矣,敢稟。傳曰,當次人受點,後日次待令。
又啓曰,大司憲·持平二員未差,執義玄弼濟,掌令李軒卿呈辭,崔在澈在外,監察茶時之意,敢啓。傳曰,知道。
又啓曰,左副承旨金性均,右副承旨朴周陽,今日不爲仕進,竝卽牌招,何如?傳曰,允。
傳于洪淳學曰,今二十九日,都目政事爲之。
洪淳學啓曰,今二十九日,都目政事爲之之意,敢啓。傳曰,知道。
又啓曰,卽者別兼春秋金炳吉,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史,不可不備,別兼春秋金學洙·金文鉉·趙秉升·閔泳煥·閔泳駿·李容稙·金定均·鄭寅興·閔丙奭·宋秉瑞,竝卽牌招推移入直,何如?傳曰,允。
以右副承旨朴周陽牌不進罷職傳旨,傳于金性均曰,只推。
以司謁朴浩植手本,別監李鳳周,不知風俗,房令不從,凌蔑座上之狀,萬萬痛駭。爲先除下,其罪狀,令攸司科治事,傳于金性均曰,出代令攸司科治。
洪淳學,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又以弘文館言啓曰,上番闕直,事甚未安。應敎未差,副應敎李敎夏·校理趙重弼有拘忌,申泰寬在外,副校理金文鉉別兼春秋進,姜友馨卽爲牌招入直,何如?傳曰,允。
金性均,以訓鍊都監言啓曰,本局哨官宋完碩,身病猝重,勢難察任,改差,何如?傳曰,允。
又以禁衛營言啓曰,本營千摠吳有善,身病猝重,勢難察任,改差,何如?傳曰,允。
又以御營廳言啓曰,本廳哨官金潤植,今日射會,無端闕到,師律所在,誠極駭然,爲先汰去之意,敢啓。傳曰,知道。
又以刑曹言啓曰,兵曹啓辭內,今日辰時量,有一漢,借着軍服,擊敦化門傳漏鼓,故捉致査問,則茂長居李春發爲名漢,謂有冤鳴之端,抱持原情,從敦化西挾門入來,擊鼓云矣,闕門守直,何等嚴重而有此闌入之擧,萬萬驚悚。常時不能檢飭之失,臣不勝惶恐,而該守門將,不可無警,令該府拿問處之,李春發,移送秋曹,照法嚴繩,何如?傳曰,允事,命下矣,謹按律文,則大明律越訴條云,擊登聞鼓,申訴而不實者,杖一百。罪人李春發,依此律決杖一百後,放送之意,敢啓。傳曰,知道。
別兼春秋金炳吉疏曰,伏以臣於持被之中,卽接家信,〈則〉臣父素患痰癖之症,近因日候之不調,一倍添劇,委頓床玆,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
酉時,灑雨下雨,測雨器水深一分。
洪淳學,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
洪淳學啓曰,大司憲·持平二員未差,執義玄弼濟,掌令李軒卿呈辭,崔在澈在外,監察茶時之意,敢啓。傳曰,知道。
又啓曰,右副承旨朴周陽,同副承旨韓龍敎,今日不爲仕進,竝卽牌招,何如?傳曰,允。
又啓曰,假注書安禧遠有身病,勢難察任,今姑改差,何如?傳曰,允。
安禧遠改差,代以李範晉爲假注書。
傳于韓龍敎曰,左副承旨許遞,前望單子入之。
傳于韓龍敎曰,臺諫竝許遞,前望單子入之。
傳于韓龍敎曰,玉堂竝許遞,前望單子入之。
以別兼春秋金學洙·金文鉉·趙秉升·閔泳煥·閔泳駿·李容稙·金定均·鄭寅興·閔丙奭·宋秉瑞牌不進罷職傳旨,傳于韓龍敎曰,只推。
韓龍敎,以議政府言啓曰,同治皇帝祔廟詔書,昨冬曆咨官回便,順付出來矣,不可無賀謝之擧。今番節使使號,以進賀兼冬至謝恩使爲稱,進賀一起,以有方物磨鍊,順付謝恩,方物移準謝恩,使臣加賞謝恩以上三起,竝以無方物磨鍊之意,分付該曹·該院,何如?傳曰,允。
又以吏曹言啓曰,全羅道長興都護府使尹,忠淸道扶餘縣監朴寅陽,受由上京矣,俱以身病猝重,萬無還官之望云。其身病旣如是,則有難强令還任,竝罷黜,何如?傳曰,允。
又以吏曹言啓曰,戶曹佐郞金疇鉉,兵曹正郞韓龍珪,刑曹佐郞徐相泰,通禮院左通禮趙益元,成均館典籍韓用卨·方孝隣·崔琛,奉常寺主簿韓用肯,司宰監直長宋秉瑋,禮賓寺直長李敬夏,慶尙道都事朴應冕,全羅道都事吳鎭東,江原道都事任憲鎬,俱以身病,呈狀乞遞,竝改差,何如?傳曰,允。
又以兵曹言啓曰,同知中樞府事李近敏,宣傳官申樂熙·李奎鳳·許璡,內禁衛將金東壽,兼司僕將魚相愚,五衛將李祖永·南相喆,景福宮衛將丁仁敎,慶熙宮衛將高宗錫·金顯奎,文臣兼宣傳官金文鉉·姜友馨,俱以病難供職,呈狀乞遞,宣傳官金弼求,除授在外,上來無期云,五衛將申鳳均,前任洪州營將沈宜奭,前任羅州營將李圭泰,前任淸州營將安珽求,前任忠州營將忠翊衛將金尙鍾,前任江原監營中軍忠壯衛將趙相鎭,前任北虞候康在五,前任忠淸監營中軍,俱在任所,上來間,該廳番次苟艱云。竝改差,何如?傳曰,允。
傳于韓龍敎曰,文武科庭試,更以十月晦間擇入。
韓龍敎,以禮曹言啓曰,傳曰文武科庭試,更以十月晦間擇入事,命下矣,令日官韓應翼更爲推擇,則來十月二十九日爲吉云。以此日定行乎?敢稟。傳曰,以此日定行。
又以兵曹言啓曰,哲仁王后祔太廟慶科庭試,來十月十二日設行事,自禮曹推擇啓下,而武科則例有初試,依定式分京外試取矣,吉日,令日官金東萬推擇,則來九月初六日爲吉云。以此日擧行,而取考謄錄,則在前慶科庭試,武科取人之數,多寡不同,或取三四百人,或取五六百人,今番則取幾人乎?敢稟。傳曰,取六百人,日字,來十月旬間擇入。
又以兵曹言啓曰,今此慶科庭試武科初試擇日草記還入日字,來十月旬間擇入事,判下矣,吉日,令日官韓應翼推擇,則來十月初三日爲吉云。以此日擧行,何如?傳曰,允。
兵曹,來九月初六日,哲仁王后祔太廟慶科庭試武科初試時,規矩木箭三矢,二百四十步,騎芻一次一中,貫革五矢,一百二十步,一巡一中,柳葉箭五矢,一百二十步,一巡一中,講書粗以上,取三技落點。
韓龍敎,以禁衛營言啓曰,本營中軍元世,身病甚重,勢難察任,今姑改差,何如?傳曰,允。
又以義禁府言啓曰,全羅右水使李普憲狀啓內,薪智島鎭萬戶韓性浩,交代前,私自徑歸之罪狀,令攸司稟處事,啓下矣,韓性浩,今方待命,拿囚之意,敢啓。傳曰,知道。
吏曹啓目,出身金晟俊名字,改以應培,出身金泰爀名字,改以桂煥,出身李秉舜名字,改以根哲,武科新及第金泳俊名字,改以昌演,武科新及第尹泳益名字,改以泳毅,武科新及第鄭海學名字,改以海聲,武科新及第沈夏澤名字,改以萬澤,副司果沈宜嶸名字,改以宜景事爲等如告狀,依例令藝文館給帖,何如?判付啓依允。
上在昌德宮。停常參·經筵。
備忘記,訓戎僉使吳正善下直,長弓一張·長箭一部·片箭一部·筒兒一筒賜給。
禮曹,來八月初二日,行社稷大祭香祝親傳,取稟,還入奉敎攝儀,改書下。
臺諫前望單子入之。執義吳尙鉉,掌令林翊曾·宋祥淳,持平韓龍珪落點。
傳于韓龍敎曰,臺諫竝許遞,今日政差出。
韓龍敎啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于朴周陽曰,都承旨·左承旨竝許遞,前望單子之。
傳于朴周陽曰,新除授承旨,待下批牌招。
承旨前望單子入之。閔泳翊·趙秉世·洪萬植落點。
韓龍敎啓曰,同副承旨洪萬植,時在平安道成川府任所,斯速乘馹上來事,下諭,何如?傳曰,許遞,前望單子入之。
傳于朴周陽曰,營建所工募犒饋,武衛所擧行。
傳于閔泳翊曰,別宮役所,遣都承旨犒饋。
傳于韓龍敎曰,皇朝人忠臣淸白吏子孫軍功人及西北松都人落仕最久人,各別收用事,分付兩銓。
傳于韓龍敎曰,雖非親政,注書·尙瑞院官員,依例陞六。
李彙相陞六,代以白珍燮爲假注書,李範晉陞六,代以鄭承鉉爲假注書。
玉堂前望單子入之。校理李能華·李範九落點。
韓龍敎啓曰,應敎·副應敎·副校理二員,修撰二員,副修撰二員未差,玉堂上下番俱空,事甚未安。新除授校理李能華·李範九,竝卽牌招入直,何如?傳曰,允。
又啓曰,校理李能華,時在慶尙道梁山郡任所,斯速乘馹上來事,下諭,何如?傳曰,許遞。
又啓曰,卽者社稷署官員來言,今此秋享大祭,神位版出安奉還時,提調一員,當爲進參,而都提調李裕元在外,提調閔謙鎬有身病,不得進參云。提調卽爲牌招,何如?傳曰,提調許遞,今日政差出。
傳于韓龍敎曰,呈告禮曹判書·兵曹參議,竝許遞,今日政差出。
傳于韓龍敎曰,工曹堂上竝許遞,今日政差出。
傳于韓龍敎曰,同義禁竝許遞,今日政差出。
傳于韓龍敎曰,今日政遷轉守令中,未準朔通融擬入。
傳于韓龍敎曰,判尹外,法司堂上竝許遞,今日政差出。
傳于韓龍敎曰,在外禮曹參議許遞,今日政差出。
傳于韓龍敎曰,泮堂竝許遞,今日政差出。
傳于韓龍敎曰,同經筵·同春秋竝許遞,今日政差出。
兵曹,知三軍府事單李載鳳。
兵曹口傳政事,護軍單金興均。
兵曹口傳政事,副護軍趙同熙,副司果金文鉉·金炳吉以上,竝單付。
承旨前望單子入之。權膺善落點。
韓龍敎,以兵曹言啓曰,坼見諸道褒貶啓本,則黃海前水使白南益啓本中,登山僉使李在善以素稱巨鎭,賴玆小心,爲目,全羅右水使李普憲啓本中,臨淄僉使張周行,以隨事殫竭,佇見來效,爲目,統制使鄭洛鎔啓本中,彌助項僉使河致學以守規謹愼,事無疎虞,爲目,江華留守金永壽啓本中,長串僉使劉文爀以海防初政,當先嚴察,爲目,則俱宜置中考而置諸上考,江華留守金永壽啓本中,德津萬戶吳興實以海門近鎭,詳審尤倍,爲目,統制使鄭洛鎔啓本中,蛇梁萬戶趙性熙以任重領漕,戒切留鎭,爲目,全羅左水使具然泓啓本中,會寧浦萬戶李祚榮以解衣與人,稍有厚風,爲目,慶尙左水使韓圭稷啓本中,西平浦萬戶徐昌煥以鍊達愼密,緩急可用,爲目,平安兵使李邦鉉啓本中,方山萬戶李在會以極邊重地,益謹瞭望,爲目,林土別將金翊篆以惟事審愼,保無大過,爲目,乫軒洞權管康利錫以嚴防是職,小勿懈慢,爲目,大坡兒權管獨孤杓以旣勤且勵,幸無大弊,爲目,則俱宜置下考而置諸上考,殊無嚴明殿最之意,各該道·帥臣,竝推考警責。登山僉使李在善,臨淄僉使張周行,彌助項僉使河致學,長串僉使劉文爀,竝中考施行,德津萬戶吳興實·蛇梁萬戶趙性熙·會寧浦萬戶李祚榮·西平浦萬戶徐昌煥·方山萬戶李在會·林土別將金翊篆·乫軒洞權管康利錫·大坡兒權管獨孤杓,純是貶語,其不職可知,竝罷黜,何如?傳曰,允。
又以禁衛營言啓曰,本營千摠金在仁,身病猝重,勢難察任,改差,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以御營廳言啓曰,本廳騎士將金鎭民,身病甚重,勢難察任,改差,何如?傳曰,允。
又以御營廳言啓曰,本廳騎士將,今當差出,而擬望之人乏少,外任竝擬,何如?傳曰,允。
又以御營廳言啓曰,本廳千摠徐光承以前任厚昌郡守,方在任所,上來尙遠,久曠可悶,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
又以御營廳言啓曰,本廳千摠金東三,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
都政。吏批,判書沈舜澤進,參判金益容進,參議未差,行左承旨趙秉世進。以吏批言啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平巿署官員·五部令·各司久任時推人員,竝擬,何如?傳曰,允。
又以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官,無以推移備擬,雖未經一考之人,依例勿拘陞擬,何如?傳曰,允。
又以吏批言啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。
以趙爰夏爲司宰直長,南哲熙爲禮賓直長,李鶴來爲長興府使,金炳怡爲龍潭縣令,尹應燮爲扶餘縣監。宗正卿單李應辰,司僕僉正趙端鎬,姑爲仍任事,承傳,廣興令單閔泳悅。丁大森爲司饔奉事,尹秉觀爲禁府都事,李鎬俊爲禮曹判書,李寅冕爲砥平縣監,李萬翼爲顯隆園令。
傳于趙秉世曰,成川府使有闕之代,安州牧使金奎弘除授。
趙秉世,以吏批言啓曰,安州牧使,今當差出,而本州以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。
以任周鎬爲戶曹佐郞,金蘊淳爲安州牧使,朴世秉爲永川郡守,李鳳基爲孝陵令,任應準爲工曹判書。
吏曹,成川府使單金奎弘除授事,承傳。
傳于趙秉世曰,安峽縣監之代,勿拘常格,各別擇差。
以李源祥爲瓦署別提,申勝休爲掌樂主簿,張熙爲南平縣監,韓泰魯爲安峽縣監,鄭益鎔爲樂安郡守。
趙秉世,以吏批言啓曰,淸州牧使,今當差出,而本州以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。
傳于趙秉世曰,龍安縣監之代,勿拘常格,各別擇差。
以鄭基晩爲懿寧園直長,柳寅睦爲徽慶園直長,趙龍夏爲淸州牧使,李淵九爲龍安縣監,尹錫元爲巨濟府使,尹瑗·李喬宰爲禁府都事,李浩善爲富平府使,李鳳基爲連山縣監,李建忠爲順川郡守。
傳于趙秉世曰,寧越府使之代,勿拘常格,各別擇差。
以金甲均爲司圃別提,李敏翊爲孝陵令,洪用周爲寧越府使,朴宣陽爲楊根郡守,申正遠爲鎭海縣監。
趙秉世,以吏批言啓曰,廣州府判官,今當差出,而本府以營下劇邑,物衆地大,素稱難治,不可不擇差。他道有聲績已準限守令,竝擬,何如?傳曰,允。
傳于趙秉世曰,庇仁縣監·慈仁縣監之代,勿拘常格,各別擇差。以洪世燮爲尙瑞直長,金正秀爲廣州判官,南廷煥爲庇仁縣監,南學熙爲慈仁縣監,李鳳鎬爲河東府使,李喆永爲靖陵令,韓昌錫爲黃澗縣監,任百憲爲沔川都守,林星洙爲同福縣監,申宅熙爲昆陽郡守,朴鍾夏爲尙瑞副直長,洪世燮爲造紙別提,任永鎬爲禁府都事,鄭基曾爲昌平縣令。
傳于趙秉世曰,三嘉縣監之代,勿拘常格,各別擇差。
以朴鍾夏爲尙瑞直長,趙賢植爲宗廟副奉事,朴齊璟爲刑曹正郞,尹肯大爲三嘉縣監,田世鎭爲南海縣令。
傳于趙秉世曰,永同縣監之代,勿拘常格,各別擇差。
以成載瑾爲尙瑞副直長,吳友善爲典設別檢,任龜鎬爲社稷令,李用基爲永同縣監,李允用爲陽德縣監。
傳于趙秉世曰,石城縣監之代,勿拘常格,各別擇差。
以南廷哲爲繕工副奉事,洪世燮爲刑曹佐郞,權世圭爲引儀,邊得圭爲刑曹正郞,李象學爲石城縣監,柳令均爲健元陵令,李彙相爲典籍,金裕行爲刑曹參議,閔台鎬爲社稷提調,趙晩植爲梁山郡守,李羲祖爲崇陵令,丁喜燮爲掌樂主簿,李範晉·金定均爲典籍,權昌洙爲校理,林時益爲弘陵令,姜仁宅爲監察,徐堂輔爲刑曹判書,李載完爲刑曹參判,張逵鴻爲鏡城判官,朴應漢爲齊陵令,李澤奎爲監察,金疇鉉爲典籍,李僖魯爲左尹,李喬翼爲右尹,鄭漢奎爲順陵令,金嘉鎭爲監察,沈宜絢爲工曹參判,金定均·金疇鉉爲正言,南廷翊爲永禧殿令,愼奎仁爲引儀,趙恩植爲同敦寧,金鶴鎭爲掌令,李燦植爲典籍,李載永爲漢城判官,金甲均爲司僕主簿,崔炳龍爲典籍,朴齊晠爲敦寧都正,趙秉轍爲禮曹參議,金甲均爲漢城主簿,權世圭爲司圃別提,金晳根爲工曹參議,黃耆淵爲兵曹參議,閔泳煥爲宗簿正,愼奎仁爲司僕主簿,任悳準爲引儀,朴鳳陽爲造紙別提,王彦商爲奉常主簿,金九鉉爲忠州牧使。兵曹參議單金載瓛,參知單黃耆淵。丁喜燮爲引儀,車有聲爲掌令,梁柱顯爲昌原府使,閔晳鎬爲三和府使,趙國顯爲德山郡守,閔泳國爲掌樂主簿,任憲鎬爲左通禮,尹升求爲安東府使,姜奎馨爲長淵府使,柳冀東爲豐川府使。
傳于趙秉世曰,望筒遲滯之吏·兵判推考。
趙秉世,以吏批言啓曰,臺諫多窠,今當差出,而擬望之人乏少,外任竝擬,何如?傳曰,允。
以金鶴鎭爲應敎,金文濟爲副應敎,金尙鉉爲大司憲,柳來駿爲大司諫,白義行爲執義,李敎夏爲司諫,李夔憲爲穩城府使,李澤永爲厚昌郡守,洪謹周爲橫城縣監,柳翊衡爲求禮縣監,李根命爲大司成,洪祐昌爲知經筵,徐相翊·尹榮信·鄭泰好爲同經筵,李範晉·許綸爲持平,韓白奎爲獻納,鄭羲淳爲濟州判官,朴齊寅爲判義禁,閔致庠爲藝文提學,金命來爲幽谷察訪,全洪敎爲大同察訪,李命祿爲魚川察訪,韓敬源爲知春秋,梁禹濬爲兵曹佐郞,裵殷星爲吏曹佐郞,李鳳奎爲掌樂正,沈相說爲軍資正,金聲根·尹成鎭爲同成均,韓用卨爲工曹正郞,韓鎭泰爲貞陵令,殷成浩爲慶尙都事,李應辰·李載純爲同義禁,任應準爲謝恩兼冬至正使,鄭稷朝爲副使,洪鍾永爲書狀官。
趙秉世,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十以上人,別單書入之意,敢啓。傳曰,知道。
以朴斗陽·趙龍九爲副校理,李載完·申錫䄵·金奎運爲同春秋。兼春秋單韓用卨。知事金在顯年七十三,侍從臣正言金疇鉉父,知宗正卿李景夏年七十,侍從臣持平李範晉父,已上今加輔國加資事,承傳。閔泳駿·李容稙爲修撰,李基肇爲兵曹正郞,金顯默爲全羅都事,尹致琮爲江原都事,尹錫圭·朴寅壽爲副修撰,劉元植爲兵曹正郞,崔永五爲延曙察訪,朴壽昌爲昌樂察訪。判宗正卿單李景夏。柳廷植爲直講,李漢永爲軍器主簿,李喆應爲司宰主簿,李晩淵爲掌令,韓秉濟爲典籍。
傳于趙秉世曰,熊川縣監金炳洙,濟州判官鄭羲淳相換。
傳于趙秉世曰,碧沙察訪安亨植,召村察訪權有善相換,慶安察訪柳章熙,靑丹察訪吳膺善相換。
以韓應輔爲典設別提,尹秉瓚爲活人別提,康在五爲大靜縣監,魏道源爲典籍,趙秉鎬爲吏曹參議,金永順爲北部都事,李晩胤爲英陵參奉,金益性爲光陵參奉,黃浩錫爲昌陵參奉,閔載鼎爲穆陵參奉,尹榮夔爲章陵參奉,鄭基夏爲惠陵參奉,沈僖澤爲健陵參奉,安昌範爲肇慶廟別檢。禁府都事尹秉觀,司饔奉事丁大森,已上相換。贈左贊成李寅達,贈右議政例兼,贈左參贊李復淵,贈左贊成例兼,贈吏參李義獻,贈吏判例兼,已上判宗正卿李景夏三代。熊川縣監金炳洙,濟州判官鄭羲淳,已上相換,碧沙察訪安亨植,召村察訪權有善,已上相換,慶安察訪柳章熙,靑丹察訪吳膺善,已上相換事,承傳。
兵批,行判書李載冕進,參判閔羲軾病,參議未差,參知金載瓛進,右副承旨韓龍敎進。以兵批言啓曰,今日都目政事時,本曹堂上,不可不備,而參議未差,參判閔羲軾病不來。令政院牌招,同參政事,何如?傳曰,允。
又以兵批言啓曰,營將·中軍·虞候,今當差出,而擬望之人乏少,已準朔守令及虞候·僉使竝擬,何如?傳曰,允。
以金炳德爲知事,李奎學·金東奭·李容觀爲宣傳官,禹冀鼎爲訓鍊主簿。同知單安潤植,僉知三單李泌·尹彜烈·李祖永,大護軍韓敦源,護軍鄭稷朝,副護軍金光性·金性均·趙臣熙·洪承穆·尹相賢·李熙準,副司直玄弼濟·李建容·李敎夏·李軒卿·崔在澈·趙重弼·申泰寬·姜友馨,副司果李秉臯·申悳均·金鶴善·丁學敎·卞心淵·李鍾濂·尹致恒·韓百永,以上竝單付,訓鍊主簿單金輔榮·李重根。李寅鍾爲訓鍊判官,加設朴宗赫·白南奎,張元善爲主簿。加設同知單高宗錫。
韓龍敎,以兵批言啓曰,黃海水使,今當差出,而擬望之人乏少,他道防禦使竝擬,何如?傳曰,允。
以朴蕣文爲同知,鄭學淳爲訓鍊判官,李興權爲訓鍊主簿,金商俶爲主簿,加設李奎會爲黃海水使。同知單丁仁敎。李恒儀爲洪州營將,朴宗秉爲淸州營將,李秉德爲忠州營將,張斗煥爲羅州營將,梁弼煥爲京畿中軍。
傳于韓龍敎曰,惠山僉使之代,咸鏡中軍吳仲善擬入。
韓龍敎,以兵批言啓曰,惠山僉使吳仲善擬入事,命下矣,以前任固城府使,方在解由未出中。何以爲之?敢稟。傳曰,勿拘。
以李廷珪爲兼司僕將,元禹常·李鳳鎬爲宣傳官,李康鉉爲安東營將,吳仲善爲惠山僉使。大護軍尹滋承·南廷順,護軍徐璟淳·申錫䄵,副護軍洪萬植·金弘集·洪永禹·李萬敎,副司直吳尙鉉·林翊曾·宋祥淳·韓龍珪,以上竝單付。劉憲柱爲同知,郭瑜·姜錫璜·金奎榮·玄濟普爲五衛將。
韓龍敎,以兵批言啓曰,訓鍊正,今當差出,而擬望之人乏少,外任竝擬,何如?傳曰,允。
以李昌浩爲內禁將,韓章錫爲曹司衛將,李忠鎬爲訓鍊正,李相悳爲全羅兵虞候,李秉洙爲慶尙右兵虞候。洪州營將李恒儀,淸州營將朴宗秉,忠州營將李秉德,羅州營將張斗煥,京畿中軍梁弼煥,已上今加折衝加資事,承傳。
韓龍敎,以兵批言啓曰,同知中樞府事劉憲柱,五衛將郭瑜·姜錫璜·金奎榮·玄濟普,俱以病難供職,呈狀乞遞,竝改差,何如?傳曰,允。
以沈鎭澤·李應冕爲五衛將,吳鼎鉉爲江原中軍,韓泰赫爲北虞候,愼性欽爲薪島僉使,趙重悳爲忠翊將,吳命相·劉熙宗爲景福將,朴齊學·廉道文爲慶熙將。副護軍金敎益。
韓龍敎,以兵批言啓曰,五衛將沈鎭澤·李應冕,俱以病難供職,呈狀乞遞,竝改差,何如?傳曰,允。
以崔應均·李繼懿·異鳳植·崔基春·宋啓福爲五衛將。同知單劉熙宗。
韓龍敎,以兵批言啓曰,五衛將崔應均·李繼懿·異鳳植·崔基春·宋啓福,俱以病難供職,呈狀乞遞,竝改差,何如?傳曰,允。
以裵宗爀爲登山僉使,金忠洽爲薪智島萬戶,李鍾謙爲智島萬戶,李玄會爲蛇梁萬戶,全命仁爲黑山島別將。護軍吳夏泳,副護軍李恒儀·朴宗秉·李秉德·張斗煥·閔泳綺·高鎭郁。趙鼎一爲五衛將,金在豐爲宣傳官,孫應泰爲咸鏡中軍,李昇根爲善績僉使,韓昌洙爲彌助項僉使,李能允爲臨淄僉使,金載佑爲西平浦萬戶,朴俊楫爲金鳥別將。僉知三單姜錫璜·郭瑜·金奎榮。李奎相·韓景九·宋光潤爲五衛將,金在豐爲都摠經歷,禹冀鼎爲訓鍊判官。護軍李近敏,副護軍申樂熙·金弼求·李奎鳳·許璡·姜耆會·吳信默,以上竝單付。
韓龍敎,以兵批言啓曰,五衛將閔泳綺·高鎭郁·趙鼎一,忠翊衛將趙重悳,景福宮衛將劉熙宗·吳命相,慶熙宮衛將朴齊學·廉道文,俱以病難供職,呈狀乞遞,竝改差,何如?傳曰,允。
又以兵批言啓曰,同知中樞府事朴蕣文,以其病難供職,呈狀乞遞,改差,何如?傳曰,允。
以安奎鎭爲同知,鄭寅觀爲忠翊將,李秉斗爲宣傳官,黃魯直爲訓鍊主簿,王殷疇爲忠淸中軍,李一泳·申在默·李喜源爲五衛將,禹冀鼎爲都摠經歷,蘇正奎爲御營把摠,卞鍾夏·李在㲈·林鳳鳴爲五衛將,田世鎭爲宣傳官,金在豐爲訓鍊僉正。同知單吳命相。
韓龍敎,以兵批言啓曰,同知中樞府事安奎鎭,五衛將卞鍾夏·李在㲈·林鳳鳴,俱以病難供職,呈狀乞遞,竝改差,何如?傳曰,允。
又以兵批言啓曰,五衛將李奎相·韓景九·宋光潤·李一泳·申在默·李喜源,忠翊衛將鄭寅觀,俱以病難供職,呈狀乞遞,竝改差,何如?傳曰,允。
以元檍·李源松爲忠壯將,柳翊衡爲都摠都事,洪埰爲訓鍊判官,尹養桂爲武兼,趙浹·鄭長淳·鄭東烈·李鎰·金殷奎爲五衛將。同知單吳命相。
韓龍敎,以兵批言啓曰,五衛將趙浹·鄭長淳·鄭東烈·李鎰·金殷奎,忠壯衛將元檍·李源松,俱以病難供職,呈狀乞遞,竝改差,何如?傳曰,允。
以金舜英爲景福將,金奎昌·李英周爲慶熙將,趙羲完爲宣傳官,閔致驥爲右捕從。僉知三單玄濟普·沈鎭澤·李應憲。申驥休·方漢斗爲五衛將,洪疇燮·李周永爲訓鍊副正,李起邦爲都摠經歷,趙秉縉爲忠翊將,鄭志植爲宣傳官,尹聖哲爲訓鍊判官,宋秉瑞·洪承憲爲文兼。護軍,朴蕣文·劉憲柱。朴在儉·朴大榮爲五衛將,金泰煥爲景福將,張禧柱·徐鎭方爲慶熙將,具鍾書爲禁衛把摠,鄭仁壽爲長串僉使,金顯錫爲吾义浦僉使,金鼎燮爲仇寧萬戶,朴佑植爲舊所非浦別將,柳翊衡爲都摠經歷,吳元默爲訓鍊主簿,洪穎普爲波知僉使,李熙模爲昌洲僉使,金秀晩爲植松萬戶。
韓龍敎,以兵批言啓曰,五衛將朴在儉,景福宮衛將朴大榮·金泰煥·張禧柱,俱以病難供職,呈狀乞遞,竝改差,何如?傳曰,允。
以金時泰·徐福淳·趙正夏·金準·金基郁爲五衛將,李敎性爲宣傳官,韓用喆爲都摠都事,許炯爲恃寨僉使,河志彦爲蟾津別將,李英周爲林土別將,朴大榮爲五衛將,張士成·尹興善爲景福將,吳世根·林昌根爲慶熙將。同知單廉道文,僉知三單閔泳綺·趙鼎一·高鎭郁。
韓龍敎,以兵批言啓曰,五衛將朴大榮·金時泰·徐福淳·趙正夏·金準·金基郁,景福宮衛將尹興善·張士成,慶熙宮衛將吳世根·林昌根,俱以病難供職,呈狀乞遞,竝改差,何如?傳曰,允。
以崔炳善爲訓鍊僉正,崔昞淳爲美錢僉使,李學俊爲德津萬戶,李基碩爲會寧浦萬戶,金亨國爲方山萬戶,姜潤爲同知,李坰爲忠翊將,閔俊鎬·李奎象爲訓鍊主簿,金漢基爲金井別將,朴致龍·金宇源·裵漢廷·辛暎德·崔亨漸爲五衛將,李敎春·鄭煥堯·李祖永·崔敬善爲五衛將,李秉禹爲都摠經歷,金致韺·趙羲明爲忠壯將,白樂均爲都摠都事,趙熙斌爲中樞都事,李熙城爲部將,朴羲東·洪永哲爲景福將,全舜基·成冕鎬爲慶熙將,金興珠爲訓鍊主簿。
韓龍敎,以兵批言啓曰,五衛將金時泰·徐福淳·趙正夏·金準·金基郁,景福宮衛將洪永哲·朴羲東,慶熙宮衛將全舜基·成冕鎬,俱以病難供職,呈狀乞遞,竝改差,何如?傳曰,允。
以元世翼爲忠壯將,閔台植爲訓鍊主簿,金魯壽·李敏甫爲武兼,車好鎭爲部將,洪致潾·洪錫煥爲景福將,金淳恒·史興晩爲慶熙將,李相德爲訓鍊主簿,孫宗權·金鼎默爲景福將,金聲重·宋弼信爲慶熙將,吳元泳爲守門將。
韓龍敎,以兵批言啓曰,景福宮衛將金鼎默·孫宗權,慶熙宮衛將金淳恒·史興晩,俱以病難供職,呈狀乞遞,竝改差,何如?傳曰,允。
又以兵批言啓曰,五衛將朴大榮·朴致龍·金宇源·裵漢廷,忠壯衛將元檍·李源松,景福宮衛將洪錫煥·洪致潾,慶熙宮衛將金聲重·宋弼信,俱以病難供職,呈狀乞遞,竝改差,何如?傳曰,允。
以兪石柱爲忠壯將,崔致基·崔性曾爲景福將,安思弼·金應時爲慶熙將,李敎命爲守門將。
傳于韓龍敎曰,珍島監牧官元顯昌,晉州監牧官金東赫相換。
以李晳鎬·南順元·李敏復爲宣傳官,李謙烈·權思峻爲武兼,李在晙爲部將,秋鳳旭·李元浩·崔之一爲守門將,李起轍爲東道參軍,具東奭爲西道參軍,鄭仁禹爲南道參軍。雲寵權管單申翼鉉,同仁權管單金淳協,楸仇非權管單胡永洛,於汀灘權管單方翰振,大坡兒權管單康孝寬,乫軒洞權管單金驪珍,副司果元喆常·孫璟憲·鄭鐵永·權鳳圭·朴漢均·金永秀,以上竝單付。珍島監牧官元顯昌,晉州監牧官金東赫相換事,承傳。
傳于趙秉世曰,守令·邊將初仕人,皆令明日待令。
趙秉世,以禮曹言啓曰,來八月初一日,生·進放榜,與社稷大祭齋戒相値矣,放榜時,殿庭鼓樂,以陳而不作,磨鍊儀註以入之意,敢啓。傳曰,知道。
韓龍敎,以漢城府言啓曰,謹伏承口傳下敎,七十以上付之會試榜末中漏籍及名字相左七十以下冒年,更考帳籍,則漏籍中,李昌煥·柳禧·李時潤·李愚荃·郭泰仁·尹璟鉉·方周民·李京燮·金止源·郭濂奎·李之淑·金彩俊·尹獻植·李舜學·邊鎭奎·金箕東·金柅涉·金台璧·南龍夏·朴震奎·金商煥·金永喆·尹滋玹等二十三人,名字相左中,姜萬馨·劉忠模·李建禹·金麗鎰·宋煥明等五人,或移徙本居,或改名赴試,今始來呈,依訴査準,則果皆入籍,雖有多少冒年,俱是籍年七十以上,七十以下冒年中,鄭禹龍三式內二式,與榜年符合,有難置之冒年,其他則與初次考籍,別無相左,故更準別單書入之意,敢啓。傳曰,知道。
傳于趙秉世曰,七十以上人之生·進覆試安徐,向因禮曹草記,有所處分矣,漏籍與名字年紀冒僞者,固難闊狹,而於此亦當有可以參量者矣,使京兆考準帳籍,自禮曹更爲草記,一體安徐,以示廣慶之義。
趙秉世,以禮曹言啓曰,傳曰,七十以上人之生·進覆試安徐,向因禮曹草記,有所處分矣,漏籍與名字年紀冒僞者,固難闊狹,而於此亦當有可以參量者矣,使京兆考準帳籍,自禮曹更爲草記,一體安徐,以示廣慶之義事,命下,而自漢城府,更準越送,故取考其準單,則漏籍秩中,李昌煥·柳禧·李時潤·李愚荃·郭泰仁·尹璟鉉·方周民·李京燮·金止源·郭濂奎·李之淑·金彩俊·尹獻植·李舜學·邊鎭奎·金箕東·金柅涉·金台璧·南龍夏·朴震奎·金商煥·金永喆·尹滋玹·申誠求·崔仁魯,名字相左秩中,姜萬馨·劉忠模·李建禹·金麗鎰·宋煥明,七十以下冒年秩中,鄭禹龍,以上合三十一人,或因移居,或因改名,今始來呈,依訴査準,則果皆入籍,雖有多少冒年,俱是籍年七十以上,而旣係入籍,故謹依下敎,一體安徐,原榜目中付標處,還爲去籤以入之意,敢啓。傳曰,知道。
韓龍敎,以武衛所言啓曰,謹依下敎曰,營建所工募犒饋之意,敢啓。傳曰,知道。
吏曹啓目,文科新及第李禧戇名字,改以禧龍,副司果金學俊名字,改以永禧,出身李昌善名字,改以根鎬,安陵參奉李基瓚名字,改以岐瓚事爲等如告狀,依例令藝文館給帖,何如?判付啓依允。
上在昌德宮。停常參·經筵。
夜自三更至五更,灑雨下雨,測雨器水深三分。
藥房提調徐衡淳,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
權膺善啓曰,合辭許久闕啓,事甚未安。未肅拜人員,竝卽牌招,何如?傳曰,允。
趙秉世啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,右承旨洪淳學,左副承旨朴周陽,今日不爲仕進,竝卽牌招,何如?傳曰,允。
又啓曰,吏·兵曹郞廳來言,大政攷修正次,請出矣。敢啓。傳曰,知道。
又啓曰,肅單之廳座來呈,例也,而同義禁李載純肅單,今始來呈,事甚未安。推考,何如?傳曰,允。
傳于趙秉世曰,禮房承旨,馳詣宗廟·景慕宮,奉審摘奸,仍詣文廟奉審,摘奸以來。
兵曹,判三軍府事單李景夏。
傳于權膺善曰,守令·邊將初仕人入侍。
權膺善啓曰,玉堂上下番俱空,事甚未安。校理李範九,新除授應敎金鶴鎭,副應敎金文濟,校理權昌洙,副校理朴斗陽·趙龍九,修撰閔泳駿·李容稙,副修撰尹錫圭·朴寅壽,竝卽牌招推移入直,何如?傳曰,允。
又啓曰,卽者社稷署官員來言,今此秋享大祭,神位版出安奉還時,提調一員,當爲進參,而都提調李裕元在外,提調閔台鎬有身病,不得進參云,提調卽爲牌招,何如?傳曰,允。
又啓曰,卽者兵曹郞廳來言,明日殿座時,別侍衛,不可不備,而行判書李載冕,方在呈辭受由中,不得擧行云。何以爲之?敢稟。傳曰,次堂擧行。
以司謁口傳下敎曰,南壇淸道,中軍代行。
權膺善啓曰,行大司憲金尙鉉,執義白義行,掌令李晙淵,持平李範晉·許綸牌不進,掌令車有聲在外,監察茶時之意,敢啓。傳曰,知道。
以執義白義行,掌令李晙淵,持平李範晉·許綸,司諫李敎夏,正言金定均·金疇鉉牌不進罷職傳旨,傳于權膺善曰,只推。
以右承旨洪淳學,左副承旨朴周陽牌不進罷職傳旨,傳于權膺善曰,只推。
傳于趙秉世曰,明日出宮門路,以協陽門爲之。
趙秉世啓曰,來八月初六日,行景慕宮秋享大祭親祭祭文,當爲製進,藝文提學閔致庠,待明朝牌招,使之製進,何如?傳曰,允。
傳于趙秉世曰,發遣吏郞,諸執事淸齋與否,摘奸以來。
以忠淸監司李明應狀啓,進上早紅柿子,節序太早,姑未向黃,生松茸,姑未浮土,限內不得封進,惶恐待罪事,傳于趙秉世曰,勿待罪事,回諭。
趙秉世,以吏曹言啓曰,今此文宣王釋奠祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果趙益元·趙圭錫·崔琛·方孝隣以上,竝單付。
趙秉世,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,新除授應敎金鶴鎭,時在京畿驪州地,校理權昌洙,副修撰尹錫圭,時在楊州地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之。應敎洪英植,校理李命宰,副修撰金炳吉落點。
趙秉世,以司譯院都提調·提調意啓曰,漢學次上通事,曾爲二十窠,而十窠,崇德己卯權減矣。此係疎鬱之政,今亦依前復設,何如?傳曰,允。
權膺善,以兵曹言啓曰,來八月初二日社稷大祭時,守門當爲塡差,而本曹郞廳·都摠府郞廳·五衛將,除入直與呈辭·受由在外·未肅拜,排擬苟艱,依定式軍門將官代差以入之意,敢啓。傳曰,知道。
庚辰七月三十日酉時,上御重熙堂。守令·邊將初仕人入侍時,右副承旨韓龍敎,同副承旨權膺善,假注書鄭承鉉,記注官吳致恒,別兼春秋李容稙,以次進伏,河東府使李鳳鎬,順川郡守李建忠,黃澗縣監韓昌錫,南海縣監田世鎭,光陵參奉金益性,昌陵參奉黃浩錫,健陵參奉沈僖澤等,進伏楹外,吾义浦僉使金顯錫,立階下訖。上曰,史官分左右,龍敎曰,守令初仕人,使之進前奏職姓名乎?上可之。鳳鎬等,以次進前奏職姓名,退伏楹外訖,膺善曰,邊將,則使宣傳官奏職姓名乎?上可之。承傳宣傳官趙羲中奏金顯錫職姓名訖,膺善曰,守令初仕人,使之退出乎?上可之。鳳鎬等,以次退出,膺善曰,邊將亦使之退出乎?上可之。顯錫亦爲退出,上命史官就座,又命退,承·史以次退出。
上在昌德宮。停常參·經筵。
洪淳學啓曰,來初五日,朝參日次,而動駕相値,頉稟之意,敢啓。傳曰,知道。
傳于趙秉世曰,禮房承旨與左副承旨,分詣社稷,奉審摘奸,仍詣受香諸處,奉審摘奸以來。
趙秉世啓曰,三品官之毋得過三日循例請牌,曾有定式矣。吏曹參議趙秉鎬,工曹參議金晳根,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
洪淳學啓曰,今此社稷秋享大祭神位版出安奉還時,提調當爲進參,而提調閔台鎬,承牌來詣朝房,有身病不得入來,何以爲之?敢稟。傳曰,提調許遞,前望單子入之。
社稷提調前望單子入之,鄭範朝落點。
吏曹,兼直閣單洪英植。
洪淳學啓曰,卽者戶曹郞廳來言,明日宗廟·永禧殿秋奉審時,判書洪祐吉有身病,不得進去,次堂例不得擧行云。判書卽爲牌招,何如?傳曰,次堂擧行。
又啓曰,卽者景慕宮官員來言,明日秋奉審時,提調一員,當爲進參,而都提調韓啓源有身病,提調李鎬俊以禮曹判書,宗廟·永禧殿奉審進,不得進參云。何以爲之?敢稟。傳曰,提調許遞,前望單子入之。
景慕宮提調前望單子入之,金有淵落點。
又啓曰,卽者景慕宮官員來言,明日秋奉審時,提調一員,當爲進參,而都提調韓啓源有身病,提調金有淵在外,不得進參云。何以爲之?敢稟。傳曰,提調許遞,前望單子入之。
景慕宮提調前望單子入之,金翊鎭落點。
洪淳學啓曰,藝文提學閔致庠,疏批已下,卽爲牌招,何如?傳曰,允。
以司謁口傳下敎曰,眞殿唐家內下排席,多有渝傷處,令該曹卽速擇日修改事,分付。
以司謁口傳下敎曰,仁政殿內鋪陳與面帳窓戶卽速修補事,分付戶曹,行左承旨趙秉世書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,將事後復命之意,敢啓。傳曰,知道。
韓龍敎啓曰,奏御文字,何等審愼,而南壇奉審承旨書啓,有所漏落,致勤下詢,臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
以吏曹參議趙秉鎬牌不進罷職傳旨,傳于趙秉世曰,只推。
朴周陽,以戶曹言啓曰,眞殿唐家內下排席渝傷處修改事,命下矣,修改吉日時,令日官劉漢重推擇,則今月初六日巽時爲吉云,以此日時擧行之意,敢啓。傳曰,知道。
韓龍敎以禮曹言啓曰,今八月十一日巽時,慶科增廣別試文武科放榜時,親臨與權停例,何以爲之,而處所,以何處擧行乎?敢稟。傳曰,仁政殿親臨磨鍊。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,下番闕直,事甚未安。修撰閔泳駿·李容稙別無春秋進,副修撰朴寅壽,新除授副修撰金炳吉,竝卽牌招推移入直,校理李命宰,一體牌招察任,何如?傳曰,允。
又以內醫院都提調·提調意啓曰,進供藥材,何等愼重,而今此咸鏡監營進上鹿茸十四對內,九對捧上,而五對體硬品劣,全不成樣,北兵營所封鹿茸八對內,六對捧上,而二對亦爲品劣,前所未有,今方還下送,使之星火改封進,而其在事體,萬萬駭然。該道臣及北兵使任商準,竝從重推考,審藥,令攸司科治,何如?傳曰,允。
權膺善,以都摠府言啓曰,今日入直內三廳,武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以武衛所言啓曰,本所攔後把摠李圭顔,身病甚重,勢難察任,改差,何如?判付。傳曰,允。
又以武衛所言啓曰,本所左司把摠白樂薰,身病甚重,勢難察任,改差,何如?判付。傳曰,允。
又以武衛所言啓曰,本所左司把摠,今當差出,而擬望之人乏少,外任竝擬,何如?判付。傳曰,允。
又以兵曹言啓曰,謹依下敎侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎侍衛與排立將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎侍衛軍兵等處,乾犒饋分給之意,敢啓。傳曰,知道。
判尹閔致庠疏曰,伏以臣以輇材,歷撫要致崇顯,卽造化洪庇耳,裨益旣蔑,隳瘝徒積,自顧慙惶,興寐如結,不揀甚差,更無榮進之意,詞垣寵命,又及臣身,誠如意望之不到也。夫爲官擇人,制治之徽規,循名責實,選任之妙用,庶常有位,孰簡不愼,而況斯職也,關五敎軌士風,潤飾之黼黻,名符貞觀,設館丕變,綺麗制做,嘉祐掌試,苟非峻標赫望蔚爲推詡者,其何以治賁聲明,化贊彬郁也哉?臣少失師承,未究經傳閫奧,早召科第,亦昧明之糟粕,性理荒嬉,精耗衰頹,或有述作,雖欲依樣劃蘆,窘拙棘涉,殆同背井汲綆,終無一句之得矣。凡人臣之於讓職,必曰才具不稱,例難見槪者,能否內蘊,非如黑白之易見,一二之可數,下雖有辭,上可以授,必曰,臣所叨不類乎是,以之撰辭命指血焉已矣,以之立選試頭烘焉已矣者,底立見有不可虛飾後,冒似此伎倆,非必同朝共諒,庶爲淵鑑悉燭,初無毫忽榜樣,皦然如數一二而見黑白也。人非擇矣,官自爲濫,名固無實,何以責其在遴揀核明白?竊爲淸朝惜之也。譏笑自速,駁正惟俟,迺以宮享祭文撰進,召牌遽降,分義具怵,若將竭蹶,廉防爲大,旋復徊徨,敢臚衷實,具牘仰籲。伏乞聖慈,明審而曲諒之,亟將臣新授藝文提學之任,劃行鐫改,俾名器重而私分安焉。臣無任云云。答曰,省疏具悉。卿其勿辭行公。
大司成李根命疏曰,伏以臣於前月二十九日,伏奉除旨,以臣爲成均館大司成者,臣誠震惕惝怳,歷日靡定。夫是職,卽成周大司樂之遺也,後世以來,循事述職,雖不能悉法古昔,而亦未嘗不責之以訓迪多士,培養賢才,其爲任,若是不輕,固宜愼簡宿儒,俾爲師長,以盡誘掖鼓舞之方,用俾菁莪樂育之化,是尙可以匪才濫授,夫人冒受者哉?臣姿性庸愚,材識淺短,早因善病而失業,長益荒嬉而無成,殆乎屯毛之不分而苕帚之善忘,居然爲四十無聞之人,而僥倖通籍,厚蒙恩造,出入禁近,劣有年所,其不堪器使之實,不待臣言而庶幾淵鑑之所照燭也。噫,不知五經之名目,而猥處師儒之官,不閑尺紙之寒暑,而妄據考課之席,究諸名實,豈有是歟?古所云,兎絲燕麥,南箕北斗,徒供人姍笑之資,臣身昌披,固不足卹,而累聖簡而玷名器,諒非細故也。參倚前衡,承膺無路,玆敢悉暴衷懇,仰瀆崇嚴。伏乞聖慈,俯垂鑑諒,亟遞臣新授職名,以重公器,以安私分焉。臣無任云云。省疏具悉。爾其勿辭察職。
庚辰八月初一日午時,上詣仁政殿。生·進放榜入侍時,行都承旨閔泳翊,右承旨洪淳學,右副承旨韓龍敎,同副承旨權膺善,假注書白珍燮·鄭承鉉,別兼春秋鄭寅興·宋秉瑞,檢校直提學鄭範朝,檢校直閣金永壽·尹用求·金興均·李鎬翼·趙同熙,直閣洪英植,校理李範九,以次侍立。時至,通禮跪啓請外辦,上具翼善冠·衮龍袍,乘輿出待賢門,藥房提調徐衡淳,副提調閔泳翊,進前奏曰,侵暑勞動,聖體,若何?上曰,一樣矣。仍出協陽門至延英門,由肅章門入仁政門,詣仁政殿,通禮跪啓請降輿,上降輿陞座。泳翊進前奏曰,生·進新恩入門次,請出標信。上曰,以已下標信擧行,可也。泳翊進前奏曰,侍衛從陞人中,率榜人,使之下去,一體行禮乎?上可之。贊儀唱四拜,生·進及率榜人,行四拜禮訖,淳學·膺善跪稟放榜,淳學·膺善承命頒牌訖,贊儀唱四拜,生·進及率榜人,行四拜禮訖,通禮跪啓請禮畢。上降座,通禮跪啓請乘輿,上乘輿出仁政門,由肅章門至延英門,入協陽門。泳翊請出標信解嚴,上由待賢門還內,諸臣以次退出。
上在昌德宮。停常參·經筵。
權膺善啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪淳學曰,原任直閣李承純,馳詣仁陵,奉審摘奸,仍留監祭,仍詣獻陵,一體奉審以來。
權膺善啓曰,行大司憲金尙鉉,謂以有事先壟,陳疏徑行,事甚未安。原疏纔已退却矣,推考,何如?傳曰,允。
傳于洪淳學曰,吏曹參判有闕之代,前望單子入之。
吏曹參判前望單子入之。李喬翼落點。
傳于洪淳學曰,生·進新恩謝恩,當親受矣,該房知悉。
權膺善啓曰,卽者刑曹郞廳來言,咸鏡監營北兵營審藥,當爲科治,而行判書徐堂輔在外,次堂例不得擧行云。何以爲之?敢稟。傳曰,許遞,前望單子入之。
刑曹判書前望單子入之。閔致庠落點。
傳于洪淳學曰,新榜生員宋秉禮,卽大賢後孫,特爲賜樂。
傳于洪淳學曰,新榜生員李敏性,卽先正後孫,特爲賜樂。
傳于洪淳學曰,生·進中八十五歲以上人,竝特爲五衛將,令該曹口傳加設單付。
兵曹口傳政事,五衛將加設二十二單,黃鍾烈·朴鎭瓊·金台璧·閔宗厚·李建禹·金錫倫·魯碩重·徐炳斌·崔成河·禹志洪·金麗鎰·崔錫胤·金萬奎·金晶永·李鈺·安策·南龍夏·尹璟鉉·李僖錫·林憲鎭·宋膺奎·金永培。
兵曹,以李奎顔爲禁衛中軍。
權膺善啓曰,行大司憲金尙鉉,掌令車有聲在外,執義白義行,掌令李晙淵,持平李範晉。許綸牌不進,監察茶時之意,敢啓。傳曰,知道。
以執義白義行,掌令李晙淵,持平李範晉·許綸,正言金定均·金疇鉉牌不進罷職傳旨,傳于權膺善曰,只推。
以白珍燮囚單子,傳于權膺善曰,飭已施矣,分揀放送。
韓龍敎,以奎章閣言啓曰,景慕宮望廟樓,今秋大奉審,臣秉瑞與本宮提調金翊鎭·宗正卿,進詣展奉奉審無頉之意,敢啓。傳曰,知道。
又以弘文館言啓曰,下番闕直,事甚未安。修撰閔泳駿·李容稙,副修撰金炳吉別兼春秋進,朴寅壽卽爲牌招入直,何如?傳曰允
又以弘文館言啓曰,下番闕直,事甚未安。應敎洪英植內閣進,校理李命宰,副修撰朴寅壽有身病,修撰閔泳駿·李容稙,副修撰金炳吉別兼春秋進,副應敎金文濟,校理朴斗陽·趙龍九,竝卽牌招推移,姑降入直,何如?傳曰,允。
又以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
權膺善,以兵曹言啓曰,來八月初五日,大駕詣景慕宮齋宿,初六日秋享大祭親行時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨,步軍三哨,訓局馬軍二哨,步軍三哨,都統使率領,爲先廂,禁營步軍三哨,訓局馬軍一哨,步軍二哨,兩營騎士各一番,禁將率領,爲後廂,禁軍三番,隨駕別抄軍一哨,磨鍊,摠戎使率御營步軍二哨,騎士一番留陣,餘軍留營,置之。
又以禁衛營言啓曰,本營千摠李奎鳳,身病猝重,勢難察任,改差,何如?傳曰,允。
又以禁衛營言啓曰,本營千摠趙載觀以前任穩城府使,尙在任所,姑未上來,領軍之職,久曠可悶,改差,何如?傳曰,允。
又以御營廳言啓曰,謹依下敎,侍衛與排立本廳軍等處,乾犒饋分給之意,敢啓。傳曰,知道。
又以摠戎廳言啓曰,本廳中軍具駿鉉,身病甚重,勢難察任,改差,何如?傳曰,允。
又以扈衛廳言啓曰,謹依下敎將官·將校·軍兵等處,乾犒饋分給之意,敢啓。傳曰,知道。
吏曹啓目粘連,觀此全羅監司沈履澤狀啓,則以爲,羅州牧使吳達善段,積弊鉅局,三載殫誠,刷逋有方,稅舶趁期,流戶還集,一境乂安,廉明所孚,吏憚民懷,今當報瓜,咸欲攀轅,似此優異之績,特許仍任事,令該曹稟處亦爲白有臥乎所,道臣狀辭,旣如此,羅州牧使吳達善,限一瓜仍任,何如?判付啓依允。
吏曹參判金益容疏曰,伏以天官小宰,何如職也,臣顧何如人也,迺殿下屑播之不甚難愼,臣從而冒據之,恬若固有哉?始旣辭不獲命,冒沒叨肅,中値齋殿散致之期,未敢以區區私懇,輒事干瀆,因仍瘝素,滾度時月,代斲唱注,則疵類莫掩,攝管享簿,則疎漏較甚,間經京察,與聞末議,而漫不敢可否,毫無所俾益,雖聖恩至渥,何問不加?同朝甚厚,官箴不興,而商材挈任保,不合晷刻承當者,臣實自知,何待人言?且臣四三年來,暑月泄痢,便成貞祟,比因晩炎蒸溽,痰痞停聚,食飮頓隳於常度,溏泄較劇於往時,委頓床褥,蠢動無望,由前則銓綜亞貳,本不襯似,由後則疾病彈束,亦所末由,用敢短章鳴暴。伏望聖慈,俯賜憫諒,將臣所帶銓衡,劃行鐫免,俾賤疾得以自攝,選路無至久曠,則洵公私耦幸也。臣無任云云。答曰,省疏具悉。所請依施。
敦寧都正朴齊晠疏曰,伏以臣於日昨,伏奉除旨,以臣爲敦寧府都正者,臣感恩怵義,粗伸叨謝之忱,而第臣於見職,本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。省疏具悉。疏辭,下該曹稟處。
庚辰八月初二日申時,上御重熙堂,生·進新恩謝恩親受入侍時,行都承旨閔泳翊,右承旨洪淳學,左副承旨朴周陽,同副承旨權膺善,假注書鄭承鉉,記注官李明源,別兼春秋金學洙,直閣洪殷謨,以次進伏訖。上曰,史官分左右。泳翊曰,生·進中吳璟泰等四十二人,病未待令矣。待令生·進及率榜人,使之一體行禮乎?上可之。生·進及率榜人,行四拜訖,泳翊曰,生·進等,使之宣醞乎?上可之。泳翊承命宣醞訖,還入奏曰,生·進等,使之陞堂奏職姓名乎?上可之。進士沈翼澤等,以次陞堂奏職姓名,至生員徐周殷奏職姓名,上曰,年紀,幾何?周殷奏曰,十九歲矣。其次具玄弼等,奏職姓名,至宋秉禮奏職姓名,上曰,年紀,幾何?秉禮奏曰,十五歲矣。上曰,尤庵幾代孫乎?秉禮曰,九代孫矣。至李萬甲,奏職姓名,上曰,年紀,幾何?萬甲曰,十五歲矣。上曰,居在何地耶?萬甲曰,居慶尙道星州矣。其次至南士元奏職姓名,上曰,年紀,幾何?士元曰,十五歲矣。其次至金海鵬,奏職姓名,上曰,年紀,幾何?海鵬曰,十五歲矣。上曰,居在何地耶?海鵬曰,居溫陽矣。徐相浚奏職姓名,上曰,年紀,幾何?相浚曰,十五歲矣。上曰,居在何地耶?相浚曰,居南村矣。其次至劉忠模等,奏職姓名,退立階下訖,泳翊曰,生·進等使之先退乎?上可之。仍命書傳敎曰,生·進中八十五歲以上人,竝特爲五衛將,令該曹口傳加設單付。出傳敎,又敎曰,此科異於他科,尤喜老人之多參,而每於慶會,如是爵賞,以示廣慶之意也。上命史官就座,仍命退,承·史以次退出。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
權膺善啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴周陽啓曰,右副承旨韓龍敎,今日不爲仕進,卽爲牌招,何如?傳曰,允。
備忘記,方山萬戶金亨國下直,長弓一張·長箭一部·片箭一部·筒兒一箇賜給。
傳于韓龍敎曰,新榜生員朴五鉉,卽忠正公彭年後孫,特爲賜樂。
權膺善啓曰,持平許綸,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
兵曹,以白樂薰爲摠戎中軍。
以全羅監司沈履澤狀啓,順天府民家失火事,傳于朴周陽曰,當此西成之時,民家之一時燒燼,若是夥多,聞極驚慘。元恤典外,別加顧助,趁卽結構奠接,俾無一民失所棲遑之弊事,廟堂各別措辭分付。傳于權膺善曰,當該承旨推考。
權膺善啓曰,行大司憲金尙鉉,掌令車有聲在外,執義白義行,掌令李晙淵,持平李範晉·許綸牌不進,監察茶時之意,敢啓。傳曰,知道。
以執義白義行,掌令李晙淵,持平李範晉·許綸·獻納韓白奎,正言金疇鉉牌不進罷職傳旨,傳于權膺善曰,只推。
韓龍敎,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以春秋館言啓曰,別兼春秋臣金學洙以御營廳從事官,今日軍木捧上時,晝仕出去之意,敢啓。傳曰,知道。
權膺善,以都摠府言啓曰,今八月初六日行景慕宮秋享大祭親行敎是時,侍衛·寶釰·守宮,當爲備員,而都摠管洪祐昌,副摠管李祉秀·趙秉式·李長會·李冕熙·張錫龍,俱有實病,鄭完默·李應夏,俱有實故,李容直拘忌,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之。都摠管李會正·李寅卨·尹滋承,副摠管尹榮信·朴容大·徐有象·尹喜秀·申橚·李奎顔落點。
吏曹啓目粘連,觀此敦寧府都正朴齊晠,上疏,則以爲,臣於見職,本無敦寧,揆以格例,在所當遞。伏乞聖明,俯賜鑑諒,照例遞改亦爲白有臥乎所,旣無敦寧,則揆以格例,不可仍帶。敦寧府都正朴齊晠改差,何如?判付啓依允。
持平許綸疏曰,伏以臣,家在平安道龜城地,而卽接家信,則臣母素有痰癖之症,當此換節之時,一倍添劇,臣聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣見帶之銜,俾便歸護,仍治臣擅離之罪,以昭法紀焉。臣無任云云。答曰,省疏具悉。爾其勿辭往護。
上在昌德宮。停常參·經筵。
自人定至五更,灑雨下雨,測雨器,水深二寸八分。
權膺善啓曰,合辭方張之時,諫院無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
閔泳翊啓曰,行左承旨趙秉世,右承旨洪淳學,左副承旨朴周陽,今日不爲仕進,竝卽牌招,何如?傳曰,允。
傳于權膺善曰,吏曹判書有闕之代,前望單子入之。
傳于韓龍敎曰,奉審閣臣入侍。
權膺善,以都摠府言啓曰,今日入直內三廳,武兼·禁軍及軍兵等,當爲中日習射技放,而景慕宮秋享大祭親行齋戒相値,不得設行之意,敢啓。傳曰,知道。
又以都摠府言啓曰,今八月初六日行景慕宮秋享大祭親行敎是時,侍衛·寶劍·守宮當爲備員,而都摠管李寅卨·尹滋承,副摠管尹榮信,俱有實病,尹喜秀率領進,李奎顔陣上進,徐有象在外,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,副摠管趙文顯·朴齊寬·金奭鎭·尹成鎭·李乾夏·閔成鎬落點。
禮曹,今八月初六日行景慕宮秋享大祭香祝親傳,取稟,奉敎恭依。
傳于趙秉世曰,景慕宮秋享大祭,攝行磨鍊。
傳于權膺善曰,賜物備忘遲滯之差備中官鄭大鉉,爲先汰去,令該府拿問處之。
以司諫李敎夏,獻納韓白奎,正言金疇鉉牌不進罷職傳旨,傳于權膺善曰,只推。
以右承旨洪淳學,左副承旨朴周陽牌不進罷職傳旨,傳于韓龍敎曰,只推。
傳于趙秉世曰,發遣吏郞,諸執事淸齋與否,摘奸以來。
傳于韓龍敎曰,明日出宮門路,以協陽門爲之。
兵曹口傳政事,大護軍沈舜澤,副司果李命宰,以上竝單付。
趙秉世,以禮曹言啓曰,卽接南陽幼學洪檉所志,則以爲,族孫璞嫡妾俱無子,以其同姓十八寸弟第二子完厚,欲爲繼後,兩家諸族,相議完定,而璞夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長洪檉所訴,旣如此,洪第二子完厚,立爲洪璞之後,何如?傳曰,允。
又以奎章閣言啓曰,原任待敎李壽榮喪,依定式遣檢書官,傳給內賜賻物,仍爲致弔致祭以來之意,敢啓。傳曰,知道。
又以弘文館言啓曰,下番姑降入直,事甚未安。修撰閔泳駿·李容稙,副修撰金炳吉別兼春秋進,朴寅壽卽爲牌招入直,何如?傳曰,允。
又以春秋館言啓曰,別兼春秋臣金學洙以御營廳從事官,今日軍木捧上時,晝仕出去之意,敢啓。傳曰,知道。
韓龍敎,以御營廳言啓曰,本廳中軍閔宗鎬,身病甚重,勢難察任,改差,何如?傳曰,允。
又以刑曹言啓曰,內醫院啓辭內,進供藥材,何等愼重,而今此咸鏡監營進上鹿茸十四對內,九對捧上,而五對體硬品劣,全不成樣,北兵營所封鹿茸八對內,六對捧上,而二對亦爲品劣,前所未有,今方還下送,使之星火改封進,而其在事體,萬萬駭然。該道臣及北兵使任商準,竝從重推考,審藥,令攸司科治,何如?傳曰,允事,命下矣,謹按律文,則大明律制書有違條云,凡奉制書有所施行而違者,杖一百,審藥玄永健,依此律決杖一百後,放送之意,敢啓。傳曰,知道。
領敦寧洪淳穆,判府事韓啓源,領議政李最應,判府事金炳國等聯名箚曰,伏以天序聿屆中秋,悶宮將行大享,宸孝冞篤於濡露,親祼已簡於吉日,臣等固欽仰萬萬。第今老炎無異伏暑,晨夕則又或過涼,繇是而輪患吹霎,大熾閭巷,此時動駕,觸冒經宿,恐非大聖人節宣之方。且伏惟,我東朝殿下至慈之念,尤在於出入保護,臣等竊不勝憧憧憂悶,達曙不寐,忙陳短籲。伏願聖明,亟寢成命,仰以體保護之慈衷,亦以盡節宣之聖工,千萬幸甚。取進止。答曰,省箚具悉卿等之懇,卿等之懇,旣如此,不得已勉從。仍傳于韓龍敎曰,此批答,遣史官傳諭。
行兵曹判書李載冕疏曰,伏以臣於見職,冒據非據,荏苒時月,居然過京察矣,是豈臣才可堪力可能,而不思退讓,久妨賢路而然也?上而隆恩不可孤也,下而微誠所當殫也,今則銓家之瓜限已熟,賤分之涓埃未報,政目纔出,訾毁必至,伏未知靺韋之所抱鬱而齎恨者,凡幾輩也。臣旣未之振發淹滯,恢張公道,則惶懍愧恧,只有自訟而已,試可乃已,王政之宜然,自知甚明,古人亦有言而對揚,施措旣無可稱,則此所謂力所不能者也,尺寸長短,本無可取,則此又是才所不堪者也。以才所不堪之姿,居力所不能之職,已試蔑效,自量亦審,而徒恃寵靈,可已不已,晏然蹲仍,則世之持淸議者,其將謂臣何如人哉?且於政席注擬之際,自致冒炎疲神,感祟緊添,連日呻囈,目下見狀,又難動彈,金布簿書之策應酬接,實無其望,臣非敢爲崇飾之美,有此煩陳於曲賜鑑諒之下。伏乞聖明,特遞臣本兵之任,回授有才有能之人,則進退俱榮,公私耦幸。臣無任云云。答曰,省疏具悉。本兵重任,何可輕遞?卿其勿辭行公。
吏曹判書沈舜澤疏曰,伏以臣於月前,敢將虛縻之悚,猥陳必遞之懇,及奉聖批,反媒隆眷,微臣進退有甚關係,而恩遇至此,䐁魚可感,臣是何人,復事瀆屑?臣於是,卽回愚想,遂抑苦情,冒赴於政席,黽勉於銓務,職所當行,不敢不力,而因循荏苒之頃,京察亦已句當矣,衡錘之輕重,果靡差歟,鑑裁之高下,果得宜歟?明旨有可以稱塞者歟,衆心有可以厭服者歟?以臣檢臣,觸事憒憒,仰慙殊知,俯靦同朝,爲臣今日之計,惟有弛擔息肩,速免顚蹶而已,迺者辭單三上,而加由之命,又出格外,臣誠惶愧踧踖,尤不知措躬之所也。銓官,以六臘大政,爲瓜限按之故事,雖賢乎臣者,未有不求解得解,蓋下之所以力辭,勵廉讓也,上之所以體諒,均勞佚也,臣固愚下,不足備數,而旣居此任,又了此役,曷敢不以諸臣所蒙被者,仰冀一視之仁乎?恐不待臣之敷衍其說,而伏惟日月之明,庶幾下燭之矣。且臣本脆質,沈疴在體,近因公擾私冗,未暇調將,傷濕而熱愈甚,飮冷而痰愈盛,呻唫委頓,蘇快無期,竊以疾痛必呼之情,敢此申籲於天地父母之前。伏望殿下,俯念公私事勢,亟遞臣所帶銓銜,投閑置散,任便調病,不勝大願。臣無任云云。答曰,省疏具悉。所請依施。
庚辰八月初四日申時,上御重熙堂。奉審閣臣入侍時,同副承旨權膺善,記注官李重德,記注官吳致恒,別兼春秋趙秉升,原任直閣李承純,以次進伏訖。上曰,史官分左右。上曰,閣臣進前。承純進前奏曰,臣承命馳詣仁陵,陵上奉審則安寧,碑閣丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣丁字閣奉審則無頉,還詣仁陵,仍留監祭,將事安寧之意,敢此仰達矣。上曰,陵上俱爲太平乎?承純曰,果爲安寧矣。上曰,碑閣丁字閣無頉,而果無滲漏處乎?承純曰,別無滲漏處,而仁陵丁字閣蘆簾,有破傷處,修改,何如?上曰,令該曹卽速擧行,可也。上曰,由何津而往返乎?承純曰,渡銅雀江矣。上曰,乘暮渡江乎?承純曰,然矣。上曰,何時將事,而何時還發乎?承純曰,四更量將事,而仍卽離發矣。上曰,沿路農形,果何如耶?承純曰,到處水種與田穀,果有大登之望矣。上曰,近日雨雖不多,頻頻來之,果無妨於農形耶?承純曰,然矣。上命閣臣先退,仍命史官就座,又命退,承·史以次退出。
上在昌德宮。停常參·經筵。
藥房提調徐衡淳,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
權膺善啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓龍敎啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
備忘記,淸州營將朴宗秉下直,長弓一張·長箭一部·片箭一部·筒兒一箇賜給。
傳于趙秉世曰,禮房承旨,馳詣景慕宮,奉審摘奸以來。
傳于權膺善曰,判尹有闕之代,前望單子入之。
漢城判尹前望單子入之,李鎬俊落點。
吏曹判書前望單子入之,金尙鉉落點。
注書李重德病,代以李容鎬爲假注書。
權膺善啓曰,卽見兵曹草記,則丹城居李尙喆爲名漢,謂有鳴冤之端,從敦化西挾門入來,擊端陽門內午正鼓云,闕門守直,何等嚴重,而有此闌入之擧,萬萬驚駭。常時不飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。竝拿處。
權膺善,以兵曹言啓曰,今日午時量,有一漢,借着天翼,擊端陽門內午正鼓,故捉致査問,則丹城居李尙喆爲名漢,謂有鳴冤之端,抱持原情,從敦化西挾門入來擊鼓云矣,闕門守直,何等嚴重,而有此闌入,至於差備內擊鼓之擧,萬萬驚悚。常時不能檢飭,臣不勝惶恐,而該守門將不可無警,令該府拿問處之,李尙喆,移送秋曹,照法嚴繩,何如?傳曰,允。
以司謁口傳下敎曰,差備門闌入時,不飭之當該司鑰·行首別監,令攸司科治,不察之當該別監,從重科治。
權膺善啓曰,行大司憲金尙鉉,掌令車有聲,持平許綸在外,執義白義行,掌令李晙淵,持平李範晉牌不進,監察茶時之意,敢啓。傳曰,知道。
以執義白義行,掌令李晙淵,持平李範晉,司諫李敎夏,獻納韓白奎·正言金疇鉉牌不進罷職傳旨,傳于權膺善曰,只推。
韓龍敎,以議政府言啓曰,道臣巡部之積久停擱,非不可悶,而民力邑勢,擧多未逮,此際供億之弊,合有存念,今秋八道巡審竝停止,畿內東西陵園·東北道各陵寢奉審,依近例以道內秩高守令,替行,何如?傳曰,允。
又以議政府言啓曰,卽聞慶州府尹閔致序呈狀該曹云矣。本州自是弊局,此倅莅任以後,隨事矯整,蔚有聲績,而今若徑遞,則民邑事,恐致虧簣之歎,該府尹使之催促還任,俾責終效,何如?傳曰,允。
權膺善,以刑曹言啓曰,兵曹啓辭內,今日午時量,有一漢,借着天翼,擊端陽門內午正鼓,故捉致査問,則丹城居李尙喆爲名漢,謂有鳴冤之端,抱持原情,從敦化西挾門入來擊鼓云矣,闕門守直,何等嚴重,而有此闌入,至於差備內,擊鼓之擧,萬萬驚悚。常時不能檢飭,臣不勝惶恐,而該守門將,不可無警,令該府,拿問處之,李尙喆,移送秋曹,照法嚴繩,何如?傳曰,允事,命下矣,謹按律文,則大明律宮殿擅入條,有曰,擅入宮殿門者,杖六十徒一年。罪人李尙喆,依此律決杖六十後,忠淸道永同縣定配所,卽爲押送之意,敢啓。傳曰,知道。本事,令該道道臣詳査稟處。
庚辰八月初五日辰時,上詣仁政殿月臺。景慕宮秋享大祭香祝親傳入侍時,行都承旨閔泳翊,行左承旨趙秉世,右承旨洪淳學,左副承旨朴周陽,右副承旨韓龍敎,同副承旨權膺善,記事官李重德,假注書鄭承鉉,別兼春秋金文鉉·趙秉升·李容稙·宋秉瑞,檢校直提學鄭範朝,檢校直閣金永壽·趙同熙,直閣洪英植,檢校待敎閔泳煥,副校理趙龍九,副修撰朴寅壽,以次侍立。時至,通禮跪啓請外辦,上具翼善冠·衮龍袍,乘輿出待賢門,藥房提調徐衡淳,副提調閔泳翊進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,詣仁政殿月臺。通禮跪啓請降輿,上降輿,通禮前導就褥位南向立,引儀引景慕宮獻官金炳德,詣褥位之左。通禮跪啓請跪,上跪,香室官員奉香祝跪授秉世,秉世跪受,東向跪進,上受香祝以授炳德,炳德跪受興,通禮導上詣祗送位西向立,炳德奉香由正路出,通禮跪啓請鞠躬,上鞠躬,香祝過後,通禮跪啓請平身,上平身入幕次。少頃,通禮跪啓請出次,上出次,通禮跪啓請乘輿,上乘輿出仁政門,由肅章門入協陽門,泳翊請出標信解嚴,上由待賢門還內,諸臣以次退出。
上在昌德宮。停常參·經筵。
權膺善啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,昌洲僉使李熙模,薪島僉使愼性欽下直,各長弓一張·長箭一部·片箭一部·筒兒一箇賜給。
傳于權膺善曰,今月初九日,卽我翼考誕辰也。値此慶會,追慕倍切,伊日當自內詣眞殿,親行酌獻禮,而東宮亦當自內行禮矣,該房知悉,春·桂坊及相禮,使之待令,百官入參。
傳于權膺善曰,禮曹判書有闕之代,前望單子入之。
禮曹判書前望單子入之,金炳德落點。
傳于權膺善曰,左承旨許遞,前望單子入之。
傳于權膺善曰,左副承旨許遞,前望單子入之。
權膺善啓曰,大司憲未差,執義白義行,掌令李晙淵,持平李範晉牌不進,掌令車有聲,持平許綸在外,監察茶時之意,敢啓。傳曰,知道。
以執義白義行,掌令李晙淵,持平李範晉,司諫李敎夏,獻納韓白奎,正言金疇鉉牌不進罷職傳旨,傳于權膺善曰,只推。
以朴文彬·金洪斗囚單子,傳于權膺善曰,飭已施矣,竝分揀放送
兵曹,以金泰郁爲御營中軍。
權膺善,以御營廳言啓曰,本廳千摠姜鎭元,前任大靜縣監,騎士將吳信默,前任薪島僉使,俱在任所,上來尙遠,久曠可悶。竝改差,何如?傳曰,允。
上在昌德宮。停常參·經筵。
權膺善啓曰,來十一日,朝參日次,而親臨放榜相値,頉稟之意,敢啓。傳曰,知道。
又啓曰,來十一日,輪對日次,而親臨放榜相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于權膺善曰,今八月朔日次儒生殿講,再明日以製代講,通方外爲之,試紙,用大好紙,春塘臺親臨磨鍊,試官,臨時稟旨。
傳于權膺善曰,新及第趙漢國放榜日,貞夫人祠版,遣承旨致祭。
傳于權膺善曰,新及第宋秉瑋,大賢後孫也,特爲賜樂。
傳于權膺善曰,新及第鄭夏源,賜樂。
傳于權膺善曰,新及第金晳根·金弼洙,賜樂。
傳于權膺善曰,新及第趙晳九·趙漢國,賜樂。
傳于權膺善曰,新及第金疇鉉,卽原任桂坊得參,此科事甚稀貴,賜樂。
傳于權膺善曰,秋到記,明日仁政殿命官爲之,同副承旨馳往泮宮,今夕食堂,收取以來。
傳于權膺善曰,政官牌招開政。
兵曹口傳政事,副司果金炳吉。
權膺善啓曰,卽伏見黃海兵使吳晉泳今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又大司憲未差,執義白義行,掌令李晙淵,持平李範晉牌不進,掌令車有聲,持平許綸在外,監察茶時之意,敢啓。傳曰,知道。
以執義白義行,掌令李晙淵,持平李範晉牌不進罷職傳旨,傳于權膺善曰,只推。
權膺善啓曰,行都承旨閔泳翊內閣進,左承旨·左副承旨前望未下,右承旨洪淳學不爲仕進,右副承旨韓龍敎式暇出去,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,今初九日眞殿親行酌獻禮祭文,當爲製進,藝文提學閔致庠,待明朝牌招,使之製進,何如?傳曰,允。
又啓曰,右承旨洪淳學牌不進,伴直無人。行都承旨閔泳翊所當牌招,而拘於廳規,不得請牌,何以爲之?敢稟。傳曰,牌招。
以右承旨洪淳學牌不進罷職傳旨,傳于權膺善曰,只推。
權膺善,以禮曹言啓曰,卽接奉常寺所報,則今八月初九日璿源殿酌獻禮親行時祭物,依永禧殿祭享時例封進,而祭器則以戶曹所在取用,造果廳則依已例以崇範門內內三廳爲之云矣。今亦依所報擧行之意,分付,何如?傳曰,允。
又以承文院言啓曰,卽見盛京禮部咨文,以爲,靈光漂漢人領去譯學例賞銀兩頒發云矣。回咨按例撰出,付撥下送灣府,傳給鳳城,轉致盛京之地,何如?傳曰,允。
又以訓鍊都監言啓曰,本局千摠白樂源,身病猝重,勢難察任,改差,何如?傳曰,允。
又以御營廳言啓曰,本廳騎士將李廷緖,身病甚重,勢難察任,改差,何如?傳曰,允。
又以摠戎廳言啓曰,本廳哨官申㮋,身病猝重,勢難察任,改差,何如?傳曰,允。
行戶曹判書洪祐吉疏,伏以臣之待罪度支,居然屢閱朔于玆矣,夫大農司會,本自綦重,則是豈臣精力才諝之毫有可堪而然哉?誠以感戴洪造,未敢爲規避計焉耳,向日辭疏,以臣選醫治病之小術,敷演其說,取譬乎擇人理財者,卽以如臣匪材,不敢冒當,而竊有所冀倖於鐫斥矣。誠淺辭拙,未蒙見槪,迄今淟涊,公私事計,苟且孰甚?第臣癃聵僅存者,形殼而已,承命以還,黽勉視務,而神眩於文簿之堆積,氣餒於應酬之紛輵,循例占署,茫然不省其頭緖,金穀支調,句校贏絀,尙何議到哉?以本曹事勢,言之,苟得鍊達之手,及今責成,則牽架支補,不患無策,積貯完實,尙亦有望。臣若仰恃寵靈,俯懷貪戀,一日二日,荏苒逡巡,以致究竟之收拾不得,則決非臣圖酬萬一之本意,是何異庸醫之不識調榮,養衛之爲何等治法,而猶復以對症投劑自居也乎?仍念臣,積年已痼之暑祟,近又闖肆,彈束蠢動,實無其路。前後公役,屢違趨造,誠禮都虧,冞切懍惕,宛轉床玆,至發譫囈者,卽惟曰,虛縻重務,如縛求解,是已,其在我殿下仁覆好生之德,庶或有惻然而矜恤者,存焉,玆暴衷懇,仰瀆崇嚴。伏望聖慈,俯垂鑑諒,亟遞臣所帶戶曹判書之任,俾公事無瘝,私分獲安焉。臣無任云云。答曰,省疏具悉。度支重任,何可輕遞?卿其勿辭,調理行公。
上在昌德宮。停常參·經筵。
韓龍敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,吏曹判書金尙鉉,參判李喬翼,參議趙秉鎬,牌不進推考傳旨及罷職傳旨,公方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于韓龍敎曰,鄭文敬公之孫,今登第矣,不可無示意之擧,其祠版,遣承旨致祭。
權膺善啓曰,行都承旨閔泳翊,試所承旨蒙點矣。所當牌招而拘於廳規,不得請牌,何以爲之?敢稟。傳曰牌招。
承旨前望單子入之。朴容大·趙準永落點。
洪淳學啓曰,新除授左副承旨趙準永,卽爲牌招,何如?傳曰,允。
傳于權膺善曰,文學有闕之代,前望單子入之。
文學前望單子入之,洪承憲落點。
趙準永啓曰,吏曹判書金尙鉉,參判李喬翼,參議趙秉鎬,疏批已下,竝卽牌招,何如?傳曰,允。
韓龍敎啓曰,今此試官望中,時無職名人,令該曹口傳付軍職何如?傳曰,允。
兵曹口傳政事,副護軍單朴周陽。
韓龍敎啓曰,進排法意,何等重大,而今日秋到記御題大筆,趁不待令,致勤下詢,揆以擧行,極涉稽緩。當該進排官所當重勘,而本院請推之外,無他可施之罰,何以爲之?敢稟。傳曰,事極駭然,令該府,拿問處之。
傳于趙準永曰,考官尹滋承,讀券官金尙鉉竝命官爲之。
韓龍敎啓曰,大司憲未差,執義白義行,掌令李晙淵,持平李範晉牌不進,掌令車有聲,持平許綸在外,監察茶時之意,敢啓。傳曰,知道。
以執義白義行,掌令李晙淵,持平李範晉,司諫李敎夏,獻納韓白奎,正言金疇鉉牌不進罷職傳旨,傳于韓龍敎曰,只推。
傳于韓龍敎曰,在外臺諫許遞,今日政差出。
傳于趙準永曰,在外同敦寧許遞,今日政差出。
傳于趙準永曰,明日試官,時·原任文任·賓客·閣臣·春坊中擬入。
以司謁口傳下敎曰,筆契實貢人,定配,
趙準永,以吏曹言啓曰,卽接通禮院牒報,則今初九日璿源殿親行酌獻禮敎是時,世子宮行禮敎是時,相禮待令之命,而相禮宋世憲在外,不得進參云,其代口傳備擬以入之意,敢啓。傳曰,知道。
又以吏曹言啓曰,因議政府草記,慶州府尹閔致序,自臣曹催促,則今二十日下去云矣,敢啓。傳曰,知道。
吏曹口傳政事,以沈相學爲相禮。
趙準永,以吏曹言啓曰,宗親府正閔泳煥,禮曹佐郞金性默,成均館典籍魏道源,肇慶廟別檢安昌範,俱以身病,呈狀乞遞,竝改差,何如?傳曰,允。
有政。吏批,判書金尙鉉進,參判李喬翼進,參議趙秉鎬進,同副承旨權膺善進。以吏批言啓曰,平安道中和居幼學尹大鉉呈狀內,矣身父幼學正奎,今年爲一百歲,慶尙道宜寧居幼學金士一呈狀內,矣身父幼學慶相,今年爲一百歲,全羅道全州居幼學崔龍圭呈狀內,矣身父幼學壽煥,今年爲一百歲,而俱以見漏於各該道應資老人抄啓中,未蒙恩資事,來訴,故考見帳籍,則其年俱爲的實矣,在前如此之人,追後啓稟蒙恩,旣有已例,今日政竝加資下批之意,敢啓。傳曰,知道。
以韓敬源爲大司憲,尹龜永爲大司諫,洪鍾永爲掌令,李彙相爲持平,曺寅承爲校理,奇陽衍爲副修撰,李漢永爲右尹,李玄翼爲同敦寧,金永哲爲敦寧都正,徐堂輔爲弘文提學,金鶴鎭爲宗府正,高景晙爲禮曹佐郞,崔鼎獻爲刑曹佐郞,安念信爲典籍,柳觀秀爲肇慶廟別檢,王德洪爲麗陵參奉,梁鳳濟爲司錄。羅州牧使吳達善,限一瓜仍任事,承傳。兼甕津府使單李奎會,兼春秋四單,金鎭祜·白時淳·金尙運·全洪敎,分奉常主簿單金奎翰,直長單洪鍾協,分敎官單金益龍。
兵批,行判書李載冕病,參判閔羲軾入直進,參議金載瓛病,參知黃耆淵病,右副承旨韓龍敎進。以柳錫洪爲扈衛別將,金圭任爲明月萬戶,趙大亨爲臨津別將。同知單金殷奎,僉知三單,徐福淳·鄭長淳·李在馨,加設單徐光承,加設二十二單,黃鍾烈·朴鎭瓊·金台璧·閔宗厚·李建禹·金錫倫·魚碩重·徐炳斌·崔成河·禹志洪·金麗鎰·崔錫胤·金萬奎·金晶永·李鈺·安榮·南龍夏·尹璟鉉·李僖錫·林憲鎭·宋膺奎·金永培,五衛將加設三單,金華衡·朴景鉉·吳熙善,訓鍊副正加設單李兢鎔,僉正加設五單,趙羲斌·鄭周永·李根澔·李鍾林·李明憲。上護軍徐堂輔,護軍趙秉世·金益容·趙恩植,副護軍朴齊晠·柳來駿,副司直金鶴鎭·權昌洙·車有聲·許綸,副司果尹錫圭,副司勇鄭良淳,以上竝單付。
吏批,再政。以曺承鐸爲典籍。贈吏議徐英修,贈吏參例兼,故郡守徐命珪,贈吏議,以上副摠管徐有象兩代。
傳于權膺善曰,明日出宮門路,以協陽門爲之。
傳于權膺善曰,科次入侍。
閔泳翊,以三軍府言啓曰,卽接訓鍊都監所報,則今八月初九日,習陣日次,而眞殿茶禮相値,不得行操云矣,敢啓。傳曰,知道。
權膺善,以禮曹言啓曰,卽接社稷署所報,則明日日次儒生殿講,以製代講,試取時,本署官員,俱爲觀光云矣。依定式本曹佐郞白時洽,假官差送,以爲代直後,赴試之地,何如?傳曰,允。
閔泳翊,以訓鍊都監言啓曰,本局中軍申桓,身病猝重,勢難察任,改差,何如?傳曰,允。
又以禁衛營言啓曰,本營哨官魏鍾植,身病猝重,勢難察任,改差,何如?傳曰,允。
兵曹,以任興準爲訓鍊都監中軍。
吏曹啓目,前僉使白樂憲名字,改以樂駿,出身金漢翎名字,改以志謙,出身金元吉名字,改以碩煥事爲等如告狀,依例令藝文館給帖,何如?判付啓依允。
義禁府啓目,薪智島萬戶韓性浩原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,差備中官鄭大鉉原情云云。傳旨內辭緣,汎稱遲晩,刑推得情,何如?判付啓,除刑推議處爲良如敎。
吏曹判書金尙鉉疏曰,伏以臣,卽一土木形骸耳,以土木而被之端笏之服,立之部省之上,則名實相舛,觀者將姍笑之,病已癃矣,神已耄矣,視陰螴蜳之中,忽伏奉除旨,以臣爲吏曹判書者,臣五內失守,若將添疾。蓋是職也,周之天官冢宰,操八柄馭衆才,關國家之治忽,繫生民之戚休者也,今以一土木形骸者,卑其任典其權,則不徒說不去行不得,立見其僵踣於地矣。臣本以草第寒畯,鉛槧腐儒,晩廁周行,見聞謏陋,班簿之崇庳,選格之高下,昧昧然不能辨別,今欲使之甄流得當,稱衡底平,則是奚異於敎瞽矇以觀藻繪,强聾聵而調宮商哉?且臣近年以來,命途窮畸,不以生世人自居,血枯火升,拘攣宛轉,桑楡短景,已到致事之年,中夜無眠,每誦古人陳力就列,不能者止之之言,自不覺涕泗之交集。今此記簪之恩,縱切感鏤,至若判銓之務,實難承當,開政有命,庚牌儼降,蠢動無路,疾聲呼籲,言不知裁。伏乞聖慈,俯垂矜諒,亟鐫臣新授銓任,以重公器,以安私分,不勝大幸云云。答曰,省疏具悉。卿其勿辭行公。
吏曹參判李喬翼疏曰,伏以臣罪戾不天,禍延慈育,寸誠未效於報暉,至慟莫逮於終天,穀燧屢易,祥禫遽畢,俯仰穹壤,忽忽無復人世之念,千萬不自意,命臣以職事,經筵京兆,華誥聯翩,繼以有亞銓恩旨,遽下於頑如木石之身,開改有命,召牌儼臨,臣聞命震越,莫省所以自措。噫,臣睽違禁闥,亦已多時,臣雖無狀,亦具彝性,豈不欲一登文陛,仰覲耿光,而先王制禮,不敢不至,人子情理,可謂無數。今雖欲重理朝衣,復叨周行,而跼天蹐地,悲冤結轖,欲起而不能起,欲前而不能前,似此情勢,寧不哀哉?無寧重被逋慢之誅,不敢更爲彈束之計,臣罪至此,何以自贖?且臣稟賦脆薄,素抱貞疾,雖在平常無事之時,種種闖發,至今喪威哀疚之餘,雜症又添,形骸徒存,神精昏霿,哀情旣如彼,病勢又如此,雖欲抑苦衷而曳殘軀,自效奔走之誠,其勢末由也已,玆敢仰籲於天地父母。伏乞聖明,特垂哀憐,亟遞臣職名,仍刊仕籍,以卒生成之澤,千萬幸甚。臣無任云云。答曰,省疏具悉。卿其勿辭行公。
吏曹參議趙秉鎬疏曰,伏以臣於去月二十九日政,伏蒙三銓除旨,聞命震越,蹙蹙然久而靡措也。伏念臣,早忝朝籍,冥升緋玉,滋有年所矣,斗筲旣盈,黍絫蔑報,俛首循省,恒若厜㕒乎前,濤瀧乎後,而猶復貪榮戀寵,未嘗以廉防自勵,今何暇張皇崇飾,妄效克讓之美哉?誠以太宰參佐,判不同汗漫職司,祀官差遣,禮倣澤射之習,政席銓注時行匠斲之代,其責也重,故其選也雋,苟非淸允明鍊爲世標望,莫宜居之。臣性本疎拙,分合置散,風裁鑑別,不足以範人區物,見聞記領,又不足以誦說故常,今乃周旋長貳之末,錘衡軒輕,坐速濫竽之譏,則不亦懼乎哉?臣雖欲感戴洪私,勉焉趨承,而將見其不自量者,不止於燕石之登剡邸,瓦缶之刊簨簴而已。以臣況臣,猶尙如此,以人視臣,當謂斯何,庸是齎慄,不敢爲冒進計矣,庚牌再降,循墻無路,玆敢忙陳短章,仰瀆聰聽。伏乞聖慈,俯垂鑑諒,將臣新授職名,亟賜鐫免,以幸公私,不勝大願。臣無任云云。省疏具悉。爾其勿辭察職。
庚辰八月初八日五更二點,上御重熙堂。科次入侍時,行都承旨閔泳翊,假注書李容鎬,記注官吳致恒,別兼春秋金文鉉,讀券官吏曹判書金尙鉉,行護軍金鶴根·成彝鎬,對讀官行副護軍兪初煥,前承旨朴周陽,副司果金容圭,正言金定均,以次進伏訖。上曰,史官分左右。泳翊奏曰,讀券,何以爲之乎?上曰,讀之。定均讀奏第一張至三句,上命止之。泳翊曰,書等,何以爲之乎?上曰,第一張,書正三下,第二張,書草三下,其餘八張,竝書次上。尙鉉書等訖,泳翊曰,坼封,何以爲之乎?上曰,承旨爲之也。泳翊坼封讀奏訖。上命試官先退,仍命史官就座,又命退,承·史以次退出。
上在昌德宮。停常參·經筵。
自開東至人定,灑雨下雨,測雨器,水深一寸六分。自人定至初十日開東,灑雨下雨,測雨器,水深五寸四分。
眞殿酌獻禮親行後,大殿·大王大妃殿·王大妃殿·中宮殿,藥房·內閣·政院·玉堂·百官口傳問安。答曰,知道。
世子宮,藥房·內閣·政院·玉堂·百官口傳問安。答曰,知道。
傳于韓龍敎曰,今日,異於他日,輕囚放釋。
韓龍敎啓曰,臣龍敎,敬奉聖敎,馳往義禁府,取考囚徒案,則時囚罪人韓性浩·鄭大鉉·李冕承,罪名旣係輕囚,故竝放送,仍往典獄署,取閱囚徒案,則辭緣會覈間,嚴囚罪人一名,因傳敎嚴囚罪人八名,公錢備納間嚴囚罪人十名,壯藝別監招納間嚴囚罪人一名,公穀備納間嚴囚罪人四名,係是重囚,故竝仍囚,其餘不善擧行他錢不報各司直囚罪人安澗秀等二十名,係是輕囚,故竝依傳敎放送之意,敢啓。傳曰,知道。
傳于權膺善曰,秋到記講居首通幼學成岐運,製述詩居首三下幼學尹瀷,竝直赴殿試,講之次通幼學權錫洛等四人,製述之次草三下進士尹鍾永,竝直赴會試,講之次通幼學朴世翼等十二人,製述之次次上進士河在九等二人,竝給二分,講之次略幼學金禹河等七人,製述之次次上進士李重夏等二人,竝給一分,講之次略幼學沈宜奎等十人,製述之次次上進士宋淳鐸等四人,各奎章全韻一件賜給。
傳于權膺善曰,入格儒生待令。
傳于權膺善曰,入格儒生,延英門外施賞。
傳于權膺善曰,新及第李中斗,卽先正後孫,特爲賜樂。
傳于權膺善曰,新及第尹冑鉉,忠貞公集後孫,特爲賜樂。
傳于權應善曰,眞殿酌獻禮時,贊禮禮曹判書金炳德,禮房承旨竝加資,大祝執禮竝陞敍,左右通禮,各兒馬一匹賜給,其餘諸執事以下,竝依甲戌年例施賞。
傳于權膺善曰,眞殿酌獻禮時,禮貌官兼輔德金永哲,相禮沈相學,竝加資擧行,守僕,從願施賞。
傳于權膺善曰,眞殿次知中官羅顯植·李裕鼎·金鼎夏·李章鎬·柳東燮·尹基衡,各熟馬一匹賜給,奉爐奉香差備中官金慶雲·盧致和·徐尙和·安應愼·方禹錫·吳殷慶,各兒馬一匹賜給,守直中官林正淇·朱完基·白仁正·孫永佑,各上弦弓一張賜給。
傳于權膺善曰,政官牌招開政。
傳于權膺善曰,在外玉堂許遞,今日政差出
傳于權膺善曰,羅州營將張中煥,安東營將李康鉉相換。
傳于權膺善曰,都承旨許遞,前望單子入之。
承旨前望單子入之,李載完落點。
傳于權膺善曰,右承旨許遞,前望單子入之。
承旨前望單子入之,李玄翼落點。
傳于權膺善曰,左副承旨許遞,前望單子入之。
承旨前望單子入之,南廷益落點。
傳于權應善曰,兼輔德有闕之代,前望單子入之。
兼輔德前望單子入之,李鎬翼落點。
兵曹口傳政事,護軍單閔泳翊。
兵曹口傳政事,副司果單閔泳煥。
兵曹口傳政事,副司果單閔泳駿。
權膺善,以弘文館言啓曰,新除授副修撰奇陽衍,卽爲牌招察任,何如?傳曰,允。
又以吏曹言啓曰,今此眞殿酌獻禮親行敎是時,相禮沈相學加資事,命下矣,雖已資窮,未經準職,何以爲之?敢稟。傳曰,勿拘。
有政。吏批,判書金尙鉉,參判李喬翼竝牌招不進,參議趙秉鎬進,同副承旨權膺善進。啓曰,判書金尙鉉,參判李喬翼竝牌招不進,小臣獨政未安。何以爲之?敢稟。傳曰,只出緊任。
以趙秉升爲修撰。行禮曹判書金炳德,今加崇祿,左副承旨趙準永,兼輔德金永哲,已上今加嘉善,相禮沈相學,今加通政,已上加資事,承傳。
兵批,行判書李載冕病,參判閔羲軾病,參議金載瓛病,參知黃耆淵進,右副承旨韓龍敎進。同知單吳世根,同知加設三單,崔壽煥·尹正奎·金慶相,僉知三單,李奎相·趙正夏·宋光潤,僉知加設三單,金華衡·朴景鉉·吳熙善,禁松參軍單尹慶善,護軍趙準永·金永哲,副護軍洪淳學·沈相學·張允植,副司勇宋秉瑋·李敬夏,以上竝單付。羅州營將張斗煥,安東營將李康鉉,已上相換事,承傳。
吏批,再政。以金永哲爲禮曹參判,沈宜絢爲同敦寧,趙秉轍爲敦寧都正,洪英植爲相禮。
三政,以李軒卿爲應敎,趙準永爲工曹參判,沈相學爲禮曹參議。耆老所守直官單孫德漢。
韓龍敎,以三軍言啓曰,卽接禁衛營所報,則今八月初十日,習陣日次,而大將臣申正熙有身病,不得行操云矣,敢啓。傳曰,知道。
又以兵曹言啓曰,謹依下敎侍衛軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎侍衛本廳軍兵等處,乾犒饋分給之意,敢啓。傳曰,知道。
酌獻禮親行敎是時,贊禮行禮曹判書金炳德,典祀官奉常主簿嚴錫瓘,執禮副應敎金文濟,執尊第一室司諫李敎夏,第二室校理李範九,第三室副修撰朴寅壽,第四室副司果李建昌,第五室兵曹正郞李泰容,第六室司成尹定求,大祝第一室副司果趙秉升,第二室金文鉉,第三室姜友馨,第四室校理曺寅承,第五室副司果鄭寅興,第六室正言金定均,盥洗位禮曹正郞洪淳謨,佐郞李臣燁,爵洗位兵曹正郞劉元植,佐郞蔡東夏,贊者假引儀鄭達容,引儀玄景運,謁者兼引儀李時庠,假引儀任百夏,贊引假引儀朴齊昌·申鍾協,祭監監察權仁國·趙命植。
庚辰八月初九日辰時,上詣璿源殿。酌獻禮親行入侍時,行都承旨閔泳翊,行左承旨朴容大,右承旨洪淳學,左副承旨趙準永,右副承旨韓龍敎,同副承旨權膺善,記事官李重德,假注書李容鎬,別兼春秋金學洙·金文鉉·趙秉升·金炳吉·閔丙奭,原任提學金輔鉉·鄭基世·金炳德,提學金炳始,原任直提學李載元·李㘾·趙寧夏·李載冕·尹滋悳·韓敬源,檢校直提學趙慶鎬,原任直提學李鎬俊,檢校直提學鄭範朝,原任直閣鄭健朝·閔泳穆·李淳翼·李喬翼·李承五,檢校直閣金永壽·尹用求·金興均,原任直閣洪殷謨·李鎬翼,檢校直閣姜,原任直閣金永哲,直閣洪英植,檢校待敎閔泳煥·宋秉瑞,校理曺寅承,副修撰朴寅壽,以次侍立。時至,通禮跪啓請出次,上具遠遊冠·絳紗袍·赤舃·素玉帶,出齋殿,贊禮導上詣版位,跪啓請鞠躬四拜興平身,上行四拜禮,世子宮行四拜禮,時·原任大臣·閣臣·二品以上行四拜禮訖。贊禮導上詣盥洗位盥洗訖,贊禮導上詣第一室尊所,泳翊酌酒,贊禮導上詣神位前跪,啓請跪,上跪,泳翊奉香,膺善奉爐,上三上香。泳翊奉盞跪進,上執盞以授膺善,膺善跪受奠于案上,大祝讀祝訖,第二室·第三室·第四室·第五室·第六室行禮,如上儀,仍降復位。贊禮跪啓請鞠躬四拜興平身,上行四拜禮,世子宮行四拜禮,時·原任大臣·閣臣·二品以上行四拜禮訖,上詣望燎位,贊禮跪啓禮畢。領敦寧府事洪淳穆,奉朝賀姜㳣,判府事韓啓源,領議政李最應,判府事金炳國進前奏曰,今日親行酌獻禮,聖孝冞光矣,侵早勞動,聖體,若何?上曰,一樣矣。㳣奏曰,今日世子宮行禮,群情萬萬慶祝矣。上曰,經痘後初當誕辰,故不可只設茶禮,以酌獻禮爲之,而同爲行禮矣。㳣曰,今日參班,前以老不能赴公者,擧皆入來,群情,大可見矣。上曰,此雨得不妨農乎?㳣曰,今年之雨,每見卽晴,晴則不至甚妨矣。上還入齋殿,世子宮還入齋殿,諸臣以次退出。
庚辰八月初九日午時,上詣春塘臺。親臨日次儒生殿講以製代講試取入侍時,行都承旨閔泳翊,行左承旨朴容大,右承旨洪淳學,左副承旨趙準永,右副承旨韓龍敎,同副承旨權膺善,記事官李重德,假注書李容鎬,別兼春秋金文鉉·趙秉升,提學金炳始,檢校直提學趙慶鎬·鄭範朝,檢校直閣金永壽·尹用求·金興均·李鎬翼·姜·趙同熙,直閣洪英植,檢校待敎閔泳煥·宋秉瑞,校理曺寅承,以次侍立。時至,通禮跪啓請外辦,上具翼善冠·衮龍袍,乘輿出待賢門,藥房提調徐衡淳,副提調閔泳翊進前奏曰,連爲勞動,聖體,若何?上曰,一樣矣。仍由協陽門·銅龍門·靑陽門,詣春塘臺。通禮跪啓請降輿,上降輿陞座。泳翊奏入門單子,上曰,多士數爻,更爲詳錄以入之意,申飭入門官,可也。領議政李最應所啓,削科南廷皓,纔蒙復科處分矣,此人以昨年庭試文科壯元,已付典籍,則今於復科之後,本職階品,亦隨以還復,恐爲宜,故敢此仰達矣。上曰,依爲之。出擧條泳翊奏曰,從陞人中,有試官蒙點人,使之下去,一體行禮乎?上可之。讀券官領議政李最應,行戶曹判書洪祐吉,行刑曹判書閔致庠,行上護軍徐堂輔,仁昌君李冕榮,行護軍金聲根·李正魯,對讀官行副護軍李鎬翼,敦寧府都正金永哲,輔德李裕承,行副護軍朴周陽·閔泳奎·李敎榮,副司果宋秉瑞,弼善金學洙,校理李命宰,副司果李建昌,司書金裕成,副司果李軒卿行四拜,以次入就位訖。上命試官進前,祐吉等進前,上命書顯賦詒厥孫謨,以燕翼子限申時,祐吉等書題讀奏訖,裕成等捧出懸之。上入小次,傳曰,侍衛與排立軍兵,令各其營乾犒饋。出傳敎傳曰,還宮,當自內爲之矣,該房知悉。出傳敎泳翊請出標信解嚴,上可之。以司謁口傳命左承旨收聚試券,待令于便殿,仍還內,諸臣以次退出。少頃,上出御重熙堂。仍命試官,持試券入侍,承·史與諸試官,以次進伏,上曰,考試爲之。最應承命考試訖,泳翊稟取幾人,上曰,取百人。泳翊奏曰,書等,何以爲之乎?上曰,第一張,書正三下,之次九張,書草三下,其餘,竝書次上。最應書等訖,泳翊奏曰,坼封,何以爲之乎?上曰,承旨爲之也。泳翊坼封讀奏訖,上命書傳敎曰,日次儒生殿講,以製代講賦居首三下生員徐載厚,直赴殿試,之次草三下幼學尹庚圭等九人,竝直赴會試,之次次上幼學李承益等二十人,竝給二分,之次次上幼學金鳳五等二十人,竝給一分,之次次上幼學金泰鎭等五十人,各奎章全韻一件賜給。出傳敎傳曰,入格儒生,明日待令。出傳敎傳曰,直赴殿試人竝付之,今番增廣文科殿試榜末,一體放榜。仍命試官先退,又命承史以次退出。
上在昌德宮。停常參·經筵。
藥房提調徐衡淳,同副承旨權膺善啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
韓龍敎,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
韓龍敎啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
權膺善啓曰,議政府郞廳來言,今日賓廳日次,而無時急稟定事,不得來會云〈矣〉。敢啓。傳曰,知道。
又啓曰,新除授承旨南廷益,資是嘉義,行都承旨李載完,乃是嘉善,座次有違格例,何以爲之?敢稟。傳曰,新除授承旨許遞,前望單子入之。
又啓曰,新及第趙漢國放榜日,貞夫人祠版,遣承旨致祭事,命下矣,何承旨進去乎?敢稟。傳曰,都承旨進去。
承旨前望單子入之,尹相萬落點。
傳于權膺善曰,新及第李勛卿,卽忠肅公後孫也,特爲賜樂。
傳于權膺善曰,新及第鄭誾朝,故領府事孫也,特爲賜樂。
傳于韓龍敎曰,中官文有用,擧措極爲無嚴,遠地定配。
韓龍敎啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,正言金疇鉉,執義白義行,掌令李晙淵·洪鍾永,持平李範晉·李彙相牌不進罷職傳旨,傳于韓龍敎曰,只推。
傳于權膺善曰,明日出宮門路,以協陽門爲之。
傳于權膺善曰,入格儒生入侍。
以司謁口傳下敎曰,放榜頒牌時,有或潛先推去,至有淆雜之弊云,其在事體,聞極駭然。自今爲始,殿庭頒給與分授各營者,必以新恩第次,一一面給,而若又如前紛雜,當該營校,斷當摘發嚴勘矣,以此各別申飭。
傳于韓龍敎曰,當該承旨從重推考。
韓龍敎,以三軍府言啓曰,卽接御營廳所報,則今八月十一日,習陣日次,而親臨文武科放榜相値,不得行操云矣。敢啓。傳曰,知道。
權膺善,以議政府言啓曰,卽見江原監司林翰洙狀啓,則以爲,本道昨今兩年公都會初擇及覆試,當爲設行,而慶科庭試,在於十月,則儒生之往來,不無相妨,竝待明年設行事,請令廟堂,稟旨分付矣。事勢旣如此,依狀請退行之意,分付,何如?傳曰,允。
又以吏曹言啓曰,贈諡貞翼公李惟秀延諡,定行於今八月十一〈日〉本第云矣。敢啓。傳曰,知道。
又以禮曹言啓曰,傳曰,直赴殿試人,竝付之今番增廣文科殿試榜末,一體放榜事,命下矣,秋到記殿講入格幼學成岐運,製述入格幼學尹瀷,日次儒生殿講以製代講入格生員徐載厚,就增廣文科殿試榜目末端付標,添書以入之意,敢啓。傳曰,知道。
又以弘文館言啓曰,副修撰朴寅壽呈辭出去,下番闕直,事甚未安。修撰李容稙別兼春秋進,副修撰奇陽衍,新除授修撰趙秉升,竝卽牌招推移入直,何如?傳曰,允。
又以弘文館言啓曰,下番闕直,事甚未安。副校理朴斗陽有拘忌,修撰趙秉升·李容稙別兼春秋進,副修撰奇陽衍有身病,朴寅壽在外,應敎李軒卿,副應敎金文濟,校理李範九,副校理趙龍九,竝卽牌招推移姑降入直,何如?傳曰,允。
又以侍講院言啓曰,新除授兼輔德李鎬翼,卽爲牌招察任,何如?傳曰,允。
韓龍敎,以兵曹言啓曰,卽接西所衛將李東參牒報,則泰秋門南邊內宮墻半間許,因雨頹圮云。爲先令紫門監,以杻把子及長木,堅實圍排,把守軍則金虎門入直軍五名除出,限修築間嚴加守直之意,敢啓。傳曰,知道。
又以訓鍊都監言啓曰,謹依下敎侍衛與排立將校·軍兵等處,乾犒饋分給之意,敢啓。傳曰,允。
又以訓鍊都監言啓曰,本局千摠趙存昇,身病猝重,勢難察任,改差,何如?傳曰,允。
又以訓鍊都監言啓曰,因兵曹草記,泰秋門南邊內宮墻半間許頹圮處,金虎門入直軍五名除出,將校一人率領,限改築間嚴加守直之意,敢啓。傳曰,知道。
又以御營廳言啓曰,本廳哨官張元善,身病甚重,勢難察任,改差,何如?傳曰,允。
又以扈衛廳言啓曰,謹依下敎將官·將校·軍兵等處,乾犒饋分給之意,敢啓。傳曰,知道。
行左承旨李玄翼疏曰,伏以臣,獲戾神明,奄罹愍凶,鑽燧屢改,巾裳如故,俯仰穹壤,無復有人世之念,不意承宣恩命,有隕自天,遺簪見收,恩實罔極,奉檄無告,懷又何堪?臣本險釁,早失所怙,賴有偏母在堂,特以爲命,而臣姿鈍蔑學,自切忝先之愧,質脆善病,動貽惟疾之憂,無一事可以慰悅親心,而幸際兩聖朝熙隆之運,竗年策名,弟兄聯武,濫叨專城,得遂洗腆之養,輥躋卿班,至推封誥之典。每母子相對,感泣攢祝,庶將歌詠孝理之化,怡悞晩暮之景矣,緣臣眇福,遭此酷罰,上而孤負陶鑄之仁,下而蔑報蓼莪之恩,宜死不死,喪紀已除,惟當絶意榮進,畢命松楸,爲一分贖愆之道而已,何忍彈冠結綬,冒齒於恒人之數,晏處於淸朝之列哉?臣逖違觚稜,三載于今矣,慕戀一念,炳然如丹,豈不思顚倒趨承,瞻望耿光,而其奈悲冤結轖,欲起而止,欲前而却,不能進步,何哉?至若苫塊之餘,力難强策,履屐之間,才不堪任,猶屬緩聲,不敢縷陳,臣情到此,誠可哀也。伏乞聖慈,曲察微懇,特遞臣職,仍刊仕籍,俾得以安意蟄伏,以伸悲苦之情,不勝大願。臣無任云云。答曰,省疏具悉。卿其勿辭行公。
庚辰八月初十日申時,上御重熙堂。入格儒生入侍時,同副承旨權膺善,假注書李容鎬,記注官李明源,別兼春秋鄭寅興,以次進伏,生員徐載厚,幼學李秀億·方贊周·秋桂燁·張奭鎭·成奭永·崔秉悳·洪鍾杰·盧鶴九·趙性奭·金永昱,序立階下訖。上曰,史官分左右。膺善奏曰,入格儒生中,尹庚圭等八十九人有身病,不得待令矣。待令儒生,使之陞堂奏職姓名乎?上可之。載厚等以次進前奏職姓名訖,膺善奏曰,儒生等使之頒賞行禮乎?上可之。膺善出楹外頒賞行禮訖,膺善進前奏曰,儒生等使之先退乎?上曰,直赴外儒生,皆令先退,而直赴則呼新來也。膺善奏曰,招入院隷擧行乎?上可之。膺善出立楹外,再三進退,又承命墨戲訖。上命直赴退出,又命史官就座,仍命退,承·史以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
傳于權膺善曰,新及第徐載厚,特爲賜樂。
傳于李載完曰,藥院都提調有闕之代,前望單子入之。
內醫都提調前望單子入之,領敦寧洪淳穆落點。
傳于韓龍敎曰,公事不審之中官金錫勳,推考。
注書李重德病,代以安禧遠爲假注書。
權膺善,以弘文館言啓曰,下番闕直,事甚未安。修撰趙秉升別兼春秋進,李容稙,副修撰朴寅壽在外,奇陽衍卽爲牌招入直,何如?傳曰,允。
又以弘文館言啓曰,下番闕直,事甚未安。應敎李軒卿,副應敎金文濟,校理李範九,竝卽牌招推移,姑降入直,何如?傳曰,允。
傳于權膺善曰,新及第兪鎭沃·金炳稷,竝副校理除授,新及第尹冑鉉·趙東協,竝修撰除授,新及第徐載厚·金疇鉉,竝副修撰除授。
李載完,以吏曹言啓曰,今此秋夕祭祭官,當爲磨鍊,而除老病公頉外,實無推移排比之路,故依近例刑官,司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
朴容大,以兵曹言啓曰,內吹螺赤今秋等習角賞格木,謹依判下別單分等施賞之意,敢啓。傳曰,知道。
韓龍敎,以義禁府言啓曰,中官文有用遠地定配事,承傳啓下矣。文有用全羅道綾州牧遠地定配,而以承傳內辭意,具罪目依例發遣府書吏,押送配所,何如?傳曰,允。
行判中樞府事韓啓源箚曰,伏以臣,忝叨保護之任,今焉屢閱朔于玆矣,分義則趨走爲恭,在此,忱誠則報答爲期,亦在此,臣雖癃聵,顧安敢絲毫憚勞乎?第臣虛脆衰邁之質,近因驟涼早侵,餘烘午熾,將攝失宜,而夙疴闖肆,宛轉呻囈,已有多日。間嘗彈束進身,粗伸誠禮,而退自班綴,諸症緊添,頭眩而精神迷瞀,氣促而痰咳隨發,委頓床玆,實難蠢動,至于昨日日次,亦不得詣院,起居曠闕,冞增悚惶,玆敢具牘仰徹。伏乞俯賜諒察,許解臣所帶藥院提擧之銜,俾安私分焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于權膺善曰,此批答,遣史官傳諭。
禮曹參判金永哲疏曰,伏以我王世子邸下岐嶷天成,溫文日就,眞殿陪禮,動合儀度,陟降爲之臨顧,聖心於是嘉悅,凡厥在廷,罔不延頸,倍切愛戴之忱。況臣忝屬雷肆之僚,獲近星重之輝,仰覩沖年肅恭之儀,千載一遭,欣榮曷極?乃者異數逈別,至有臣陞授嘉善之命,臣誠惝怳而莫能省,踧踖而靡所措。孰料隨分率職之事,反爲徼寵媒恩也哉?夫亞卿,古之中大夫始乘墨車者也。苟其人則登有光,非其人則乘致寇,故聖王,必愼以庸以德,如臣萬萬譾陋,夫豈毫似於庸與德者乎?不過是軒鶴之類,而徒辱名器,其累淸朝爵賞,諒非細故矣。且臣從前踐歷,旣盈且濫,每以毋躁競毋貪進,爲一半分履盛之戒,而今若夤緣恩典,冒膺匪分,則四方瞻聆,謂臣斯何?玆控情實,仰瀆崇嚴。伏乞聖明,頫鑑微衷,將臣新授資級,亟賜收還,無䙝王爵,俾安私分。臣無任云云。答曰,省疏具悉。卿其勿辭行公。
工曹參判趙準永疏曰,伏以眞殿酌獻,聖慕克伸,春宮行禮,睿度儼成。凡在庭趨走之列,孰不懽忭攢祝,而臣於此際,猥忝邇班,獲覩盛儀,有事爲榮,迺者恩賞特下,以臣職管禮掌,進臣嘉善階,仍授以水部貳卿,臣聞命惝怳,繼以震越,莫知所以自措也。夫爵賞,大柄也,名器,重典也,一或踰濫,所關非細,以臣所叨竊者,言之,罔功而晉秩,不可謂爵賞之不踰矣,匪才而冒據,不可謂名器之不濫矣。臣自知愧,人謂斯何?臣聞懋功進德,卽朝家用人之意也,序事考典,亦卿班承佐之責也,故上而度材而授之,下而量力而處焉,今以命德之器,遽爾加之於空疎如臣湔劣如臣者,未敢知宸心之簡畀,奚取於臣身也?仍念臣,鹵姿淺識,百無一當,濫竊科第,以至下大夫之列者,今爲十有餘載矣。出入侍從,已極緋玉之榮,歷試內外,蔑有絲毫之報,恒懷兢惕,不遑自安,何況有一分驟進冥升之念哉?不惟臣自諒已熟,抑亦聖明之所鑑燭,而顧此誤恩,逈出望外,臣誠左右究而莫曉其所以也。策駑而懼先疲之慮,軒鶴而愧不稱之譏,則哲之明,緣臣而累矣,廉防之重,由臣而壞矣,參倚較量,承膺無路,悉暴衷懇,仰瀆崇嚴。伏乞聖慈,俯垂鑑諒,察臣言之匪出飾讓,念公器之不可輕授,將臣新授資級,亟許收還,以安賤分焉。臣無任云云。答曰,省疏具悉。卿其勿辭行公。
同敦寧沈宜絢疏曰,伏以臣,伏奉除旨,以臣爲同知敦寧府事者,臣感恩怵義,固當蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。答曰,省疏具悉。所請依施。
庚辰八月十一日巳時,上詣仁政殿。慶科增廣文武科放榜入侍時,行都承旨李載完,行左承旨李玄翼,行右承旨朴容大,左副承旨尹相萬,右副承旨韓龍敎,同副承旨權膺善,記事官李重德,假注書李容鎬,別兼春秋金文鉉·金學洙·趙秉升·金炳吉·閔丙奭,提學金炳始,檢校直提學趙慶鎬·鄭範朝,直提學閔泳翊·李載兢,檢校直閣金永壽·尹用求·金興均·李鎬翼·趙同熙,直閣洪英植,檢校待敎閔泳煥·宋秉瑞,校理曺寅承,以次侍立。時至,通禮跪啓請外辦,上具遠遊冠·絳紗袍,乘輿出待賢門,藥房提調徐衡淳,副提調李載完進前奏曰,侵早勞動,聖體,若何?上曰,一樣矣。仍出協陽門·肅章門入仁政門,通禮跪啓請降輿,上降輿陞座,贊〈禮〉唱四拜,文武百官入就位行四拜禮。載完奏曰,文武新恩,今將入庭,請出標信開作門。上曰,以已下標信擧行,可也。又奏曰,侍衛從陞人中,有率榜人使之下去,一體行禮乎?上可之,仍命頒牌。載完進前奏曰,賜花擧行,做錯非細,當該禮賓寺官員,所當重勘,而本院請推之外,無他可施之罰,何以爲之?敢稟。上曰,今番初有之事,姑爲安徐,此後更勿如是之意,申飭,可也。載完承命頒牌訖,引儀唱四拜,文武新恩及率榜人,行四拜禮退出,通禮跪啓禮畢,請降座乘輿。載完奏曰,新及第趙漢國放榜日,貞夫人祠版,致祭進去下直之意,敢達矣。上可之,仍乘輿,出仁政門入協陽門,命出標信解嚴,上入待賢門還內,諸臣以次退出。
上在昌德宮。停常參·經筵。
尹相萬啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
傳于權膺善曰,右副承旨許遞,新及第金皙根除授。
吏曹,右副承旨權膺善,同副承旨單金皙根除授事,承傳。
吏曹,副校理二單,兪鎭沃·金炳稷,修撰二單,尹胄鉉·趙東協,副修撰二單,徐載厚·金疇鉉,已上除授事,承傳。
權膺善啓曰,新除授同副承旨金皙根,卽爲牌招,何如?傳曰,允。
權膺善啓曰,卽者別兼春秋鄭寅興,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金學洙·金文鉉·趙秉升·閔泳煥·金炳吉·閔丙奭·宋秉瑞,竝卽牌招,推移入直,何如?傳曰,允。
傳于權膺善曰,新恩謝恩,當親受矣,該房知悉。
權膺善啓曰,假注書李容鎬·安禧遠,俱有身病,勢難察任,竝今姑改差,何如?傳曰,允。
李容鎬改差,代以閔正鎬爲假注書。
安禧遠改差,代以宋秉瑋爲假注書。
閔正鎬有頉,代以趙皙九爲假注書。
宋秉瑋有頉,代以鄭夏源爲假注書。
權膺善啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,掌令李晙淵·洪鍾永,持平李範晉·李彙相牌不進罷職傳旨,傳于權膺善曰,只推。
以別兼春秋金學洙·金文鉉·趙秉升·閔泳煥·金炳吉·閔丙奭·宋秉瑞,牌不進罷職傳旨,傳于權膺善曰,只推。
兵曹口傳政事,副司果趙秉升·李容稙,以上竝單付。
兵曹口傳政事,副司果單奇陽衍。
權膺善,以奉常寺都提調·提調意啓曰,各陵園秋夕祭享所用藥果煎造後,進上看品藥果二十立,依定式封進之意,敢啓。傳曰,知道。
朴容大以禁衛營言啓曰,本營千摠許璡,身病猝重,勢難察任,改差,何如?傳曰,允。
別兼春秋鄭寅興疏曰,伏以臣顓蒙憃騃,百無肖似,倖忝科籍,獲被英選,周旋簪筆之列,依近日月之光,恩至渥也,榮且極矣。顧何敢言私,而第臣父痰癖宿症,癃衰轉甚,近値驟凉之候,重以溏泄之祟,一倍添劇,望臣歸視,臣自聞此報,繞壁焦憂,不可暫刻滯遲矣。臣雖愚迷,寧不知義分之莫嚴,瀆撓之是懼,而情急勢迫,玆敢忙陳短章,徑出禁扄。伏乞聖慈,俯垂矜諒,亟遞臣別兼之銜,俾便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
庚辰八月十二日申時,上御重熙堂。新恩謝恩親受入侍時,行都承旨李載完,行左承旨李玄翼,行右承旨朴容大,左副承旨尹相萬,右副承旨權膺善,同副承旨金晳根,假注書李容鎬·安禧遠,記注官吳致恒,記事官梁禹濬,直閣洪英植,以次進伏。文科甲科兪鎭沃·李敬夏·宋秉瑋。乙科韓益敎·申容善·尹起榮·鄭夏源·李鍾國·李寅璧·卞應洙。丙科李翊濬·元用奭·金弼洙·趙漢國·金晳根·趙晳九·趙秉植·沈相瓚·鄭誾朝·趙秉健·金炳稷·沈在建·閔泳一·朴彝陽·李範大·鄭益朝·趙鎭卨·洪鍾協·李勛卿·金奎馨·朴魯洙·高鳳翰·洪鍾協·李淵默·閔正鎬·南濟元·韓光洙·高基升·趙秉聖·李載崐·徐光範·沈遠彬·李㝡榮·尹胄鉉·金奎濚·金疇鉉·黃時英·金永迪·趙章夏·玉秉觀·金祐性·金順豹·韓必殷·趙東協·安鍾冕·尹容植·丁駿燮·李茂魯·李圭一·李中斗·咸遇復·徐行輔·李起東·李命九·任定模·朴泳薰·閔泳序·李禧龍·南廷皓·成岐運·尹瀷·徐載厚。武科李殷春等,序立階下訖。上曰,史官分左右。載完奏曰,同副承旨金晳根,卽新恩也,使之下去,一體行禮乎?上,可之。載完又奏曰,入侍人中,有率榜人,亦爲一體行禮乎?上,可之。引儀唱四拜,文武新恩及率榜人,行四拜禮訖。玄翼奏曰,新恩等使之宣醞乎?上,可之。容大·膺善,承命宣醞訖。玄翼奏曰,文武新恩,使之陞堂,奏職姓名乎?上,可之。容大奏曰,武科則只使甲科一人,陞堂奏職姓名乎?上可之。鎭沃等,以次陞堂,奏職姓名訖。載完奏曰,文武新恩,使之退出乎?上,可之。仍命史官就座,又命退。承史,以次退出。
上在昌德宮。停常參·經筵。
權膺善啓曰,合辭許久闕啓,事甚未安。未署經·差祭外,未肅拜·呈告人員,竝卽牌招,何如?傳曰,允。
又啓曰,同副承旨金皙根,今日不爲仕進,卽爲牌招,何如?傳曰,允。
又啓曰,三和防禦使李奎會,移拜黃海水使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
又啓曰,校理曺寅承在外,玉堂上下番,俱空,事甚未安。應敎李軒卿,副應敎金文濟,校理李範九,竝卽牌招,推移入直,何如?傳曰,允。
又啓曰,左右史不可不備,別兼春秋金學洙·金文鉉·趙秉升·閔泳煥·金炳吉·閔丙奭·宋秉瑞,旣有只推之命,竝卽牌招,推移入直,何如?傳曰,允。
禮曹,謝恩兼冬至使拜表,十一月初七日巽時,方物封裹,同月初四日。
傳于權膺善曰,再明日眞殿茶禮,當自內親行矣,該房知悉。時·原任大臣·閣臣·宗親·儀賓·二品以上入參。
趙皙九有頉,代以金弼洙爲假注書。
鄭夏源有頉,代以鄭誾朝爲假注書。
金弼洙有頉,代以沈相瓚爲假注書。
鄭誾朝有頉,代以金永迪爲假注書。
沈相瓚有頉,代以趙漢國爲假注書。
金永迪有頉,代以徐光範爲假注書。
趙漢國有頉,代以李茂魯爲假注書。
徐光範有頉,代以李載崐爲假注書。
權膺善啓曰,行大司憲韓敬源,執義白義行,持平李範晉牌不進,掌令李晙淵·洪鍾永,持平李彙相差祭,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,持平李範晉牌不進罷職傳旨,傳于權膺善曰,只推。
以同副承旨金皙根牌不進罷職傳旨,傳于權膺善曰,只推。
權膺善以禮曹言啓曰,卽接星州幼學金龍五所志,則以爲族祖錫興嫡妾,俱無子,以其同姓八寸弟國瑞子道成,欲爲繼後。兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金龍五所訴旣如此。金國瑞子道成,立爲金錫興之後,何如?傳曰,允。
又以禮曹言啓曰,今八月二十七日辰時,王大妃殿寶齡五旬慶科·庭試·文武科放榜時,親臨與權停例,何以爲之而處所,以何處擧行乎?敢稟。傳曰,仁政殿親臨磨鍊。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以禁衛營言啓曰,本營軍色從事官金文鉉,身病甚重,勢難察任,今姑改差,何如?傳曰,允。
上在昌德宮。停常參·經筵。
尹相萬啓曰,合辭許久闕啓,事甚未安。未署經·差祭外,未肅拜·呈告人員,竝卽牌招,何如?傳曰,允。
權膺善啓曰,同副承旨金晳根,今日不爲仕進,卽爲牌招,何如?傳曰,允。
又啓曰,校理曺寅承在外,玉堂上下番俱空,事甚未安。應敎李軒卿,副應敎金文濟,校理李範九,新除授副校理兪鎭沃·金炳稷,修撰尹胄鉉·趙東協,副修撰徐載厚·金疇鉉,竝卽牌招,推移入直,何如?傳曰,允。
以別兼春秋金學洙·金文鉉·趙秉升·閔泳煥·金炳吉·閔丙奭·宋秉瑞牌不進罷職傳旨,傳于權膺善曰,只推。
傳于權膺善曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
權膺善啓曰,左右史不可不備,別兼春秋金學洙·金文鉉·趙秉升·閔泳煥·金炳吉·閔丙奭·宋秉瑞,旣有只推之命,竝卽牌招,推移入直,何如?傳曰,允。
李茂魯有頉,代以李敬夏爲假注書。
李載崐有頉,代以韓光洙爲假注書。
李敬夏有頉,代以尹瀷爲假注書。
韓光洙有頉,代以趙秉植爲假注書。
尹瀷有頉,代以趙秉健爲假注書。
趙秉植有頉,代以李範大爲假注書。
趙秉健有頉,代以金奎濚爲假注書。
李範大有頉,代以申容善爲假注書。
金晳根啓曰,行大司憲韓敬源,執義白義行,持平李範晉牌不進,掌令李晙淵·洪鍾永·持平李彙相差祭,監察茶時之意,敢啓。傳曰,知道。
以執義白義行,持平李範晉,司諫李敎夏,獻納韓白奎牌不進罷職傳旨,傳于金晳根曰,只推。
以別兼春秋金學洙·金文鉉·趙秉升·閔泳煥·金炳吉·閔丙奭·宋秉瑞,牌不進罷職傳旨,傳于權膺善曰,只推。
權膺善,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
慶尙監司李根弼疏曰,伏以臣水土之疾,滋成膏肓,金穀攸管,漸生瘡疣,委諸床玆,而一身尫羸,抛却簿書,而百務瘝墜。列郡之彈壓也,全省之撫字也。初非髣髴,末由抖擻,因循苟且,箇滿而仍重畀異數,一直辜負。前歲今春,章凡四上,而輒徼恩言,徒虧義分,姑不敢爲申瀆之計,今於誕辰物膳監封也,炎天易餒,海錯是已。克審克愼,另揀透乾者,盡誠包藉,以防路濕,卽職分內事,而止竟腐傷,未免失飭,廚院點退,施以重推,視封進官譴罷之典,其罰反輕,不足以蔽辜。臣於是伏地戰栗,靡所措躬,忙具短控,敢效自劾。伏乞聖慈,鐫臣蔑效之任,照臣當勘之律,以警不職,以安私分焉,臣無任云云。答曰,省疏具悉。卿於此事,不必如是爲引,其勿更辭,益勉旬宣之責。
上在昌德宮。停常參·經筵。
藥房提調徐衡淳,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
世子宮,口傳問安。答曰,知道。
金晳根啓曰,合辭方張之時,諫院無詣臺之員,事甚未安。未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于金晳根曰,左承旨·右承旨竝許遞,前望單子入之。
承旨前望單子入之,吳益泳·趙東弼落點。
傳于金晳根曰,在外玉堂許遞,前望單子入之。
玉堂前望單子入之,校理洪鍾運落點。
傳于金晳根曰,營建所工募,令營建所,乾犒饋。
金奎濚有頉,代以尹容植爲假注書。
申容善有頉,代以朴泳薰爲假注書。
尹容植有頉,代以鄭益朝爲假注書。
朴泳薰有頉,代以朴彝陽爲假注書。
以大司諫尹龜永,司諫李敎夏,獻納韓白奎牌不進罷職傳旨,傳于金晳根曰,只推。
金晳根,以奎章閣言啓曰,景慕宮望慕樓,今望奉審,無頉之意,敢啓。傳曰,知道。
又以營建所提調意啓曰,工募乾犒饋事,命下矣。工匠七百二十三名,每名錢一錢,擔軍募軍七百六十五名,每名錢五分,合錢一百十兩伍錢五分,分給之意,敢啓。傳曰,知道。
又以兵曹言啓曰,卽接西所衛將任龍準牒報,則泰秋門南邊內宮墻半間許頹圮處,今已修築云,把守軍兵,還爲入直之意,敢啓。傳曰,知道。
副校理金炳稷疏曰,伏以臣於日昨,伏奉玉署除旨,牌召狎臨,臣感恩怵義,維已張皇出肅,而第臣同姓三寸叔同副承旨臣晳根,方帶春秋館修撰官矣。臣之所兼春秋之銜,揆以典式,在下當遞,玆敢短章陳籲,仰瀆崇嚴。伏乞聖慈,俯垂鑑諒,亟賜鐫免,俾公格存而私分安焉,臣無任云云。省疏具悉。疏辭下該曹稟處。
庚辰八月十五日辰時,上詣眞殿。茶禮親行入侍時,行都承旨李載完,行左承旨李玄翼,行右承旨朴容大,左副承旨尹相萬,右副承旨權膺善,同副承旨金晳根,假注書李容鎬·安禧遠,別兼春秋金學洙·金文鉉·趙秉升,原任提學金輔鉉·金炳德,提學金炳始,原任直提學李載元·趙寧夏·李載冕·尹滋悳,檢校直提學鄭範朝,直提學閔泳翊,原任直閣閔泳穆·李喬翼,檢校直閣金永壽,原任直閣金永哲,檢校直閣趙同熙,直閣洪英植,原任待敎徐相翊,檢校待敎宋秉瑞,以次侍立。時至,通禮跪啓請出次。上,具翼善冠·衮龍袍,出齋殿。通禮導上詣版位,跪啓請鞠躬四拜興平身,上,行四拜禮。時·原任大臣·閣臣·宗親·儀賓·二品以上,皆行四拜禮訖。通禮導上詣盥洗位,上,盥洗訖,通禮導上詣第一室尊所。載完酌酒,通禮導上詣第一室神位前,通禮跪啓請跪,上,跪。載完奉香,膺善奉爐,上,三上香。載完奉盞跪進,上,執盞以授膺善,膺善跪受,奠于案上。上,連獻三盞,通禮跪啓請俯伏興平身,上,俯伏興平身。仍詣第二室·第三室·第四室·第五室·第六室,行禮竝如上儀訖。通禮導上降復位,跪啓請鞠躬四拜興平身,上,行四拜禮。大臣·閣臣·宗親·儀賓·二品以上,皆行四拜禮訖。通禮跪啓請禮畢。判府事韓啓源,領議政李最應,進前奏曰,親行茶禮,聖慕克伸,侵早勞動,聖體,若何?上曰,一樣矣。仍敎曰,近日日氣甚熱矣。啓源曰,然矣。上曰,日氣甚熱,得無有害於農事乎?啓源曰,此時日熱,卽是農家之休徵,天意果如人心也。上曰,夕則凉氣稍生矣。啓源曰,午熱夕涼,尤極好矣。通禮導上還入齋殿,仍命承史先退,又命退。諸臣,以次退出。
上在昌德宮。停常參·經筵。
自人定至十七日開東,灑雨下雨,測雨器水深五分。
尹相萬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹相萬啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
吳益泳啓曰,右副承旨趙東弼,今日不爲仕進,卽爲牌招,何如?傳曰,允。
備忘記,會寧都護府使洪南周下直,長弓一張,長箭一部,片箭一部,筒兒一箇賜給。
吳益泳啓曰,筵說之三日內修正以入,例也,而今十二日新恩謝恩親受入侍筵說,今始書來,以致踰日入啓之境,事甚疎忽,極爲未安。當該注書,所當重勘,而本院請推之外,無他可施之罰,何以爲之?敢稟。傳曰,推考。
鄭益朝有頉,代以李中斗爲假注書。
朴彝陽有頉,代以金奎馨爲假注書。
李中斗有頉,代以沈遠彬爲假注書。
金奎馨有頉,代以趙章夏爲假注書。
以京畿監司金輔鉉狀啓,廣州判官金正秀,卽臣之姨從,在法當避,令該曹稟處事。
傳于趙東弼曰,牙山縣監李根敎相換。
趙東弼啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,掌令李晙淵·洪鍾永,持平李範晉·李彙相牌不進罷職傳旨,傳于趙東弼曰,只推。
趙東弼,以弘文館言啓曰,新除授校理洪鍾運,卽爲牌招察任,何如?傳曰,允。
又以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
又以兵曹言啓曰,今番都目政事中,宣傳官田世鎭,初無薦剡,而矇然檢擬,至蒙恩點,臣不勝惶悚,原望筒勿施,何如?傳曰,允。
又以訓鍊都監言啓曰,泰秋門南邊內宮墻半間許頹圮處,今已畢築,把守軍兵解送事,自兵曹草記矣。把守金虎門軍,還入直所,將校解送之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深一寸。
趙東弼啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,來二十一日,輪對日次矣,敢稟。傳曰,當次人受點,後日次待令。
朴容大啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,右承旨尹相萬,今日不爲仕進,卽爲牌招,何如?傳曰,允。
傳于趙東弼曰,藥院都提調有闕之代,前望單子入之。
內醫都提調前望單子入之,領議政李最應落點。
傳于趙東弼曰,公事遲滯之中官柳東燮,從重推考。
沈遠彬有頉,代以南濟元爲假注書。
趙章夏有頉,代以趙秉聖爲假注書。
趙東弼啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,掌令李晙淵·洪鍾永,持平李範晉·李彙相牌不進罷職傳旨,傳于趙東弼曰,只推。
以右承旨尹相萬牌不進罷職傳旨,傳于趙東弼曰,只推。
傳于趙東弼曰,發遣吏郞,諸執事淸齋與否,摘奸以來。
領敦寧洪淳穆箚曰,伏以臣叨有藥銜,曾未幾日,豈敢遽圖請免哉?實有私恤之不得不已者,存焉耳。第臣向來重病,餘祟沈綿,醜穢之源委,轉至膏肓,雖對投未見其效,氣血已脫而塡補無術,形殼徒存而省識莫率。房闥起動,必須扶將,階戺陞降,輒發眩暈,有若空枵之木,無風自倒,似此貌樣,縱欲彈心陳力於奔奏率職,其奈久苦餘喘,力不從心,何哉?責任旣重,寧容須臾瘝曠,忱誠彌悚,莫宜尋常蹲據,玆敢冒籲情懇。伏望聖慈,俯諒臣彌留之病狀,劃賜鐫改,俾安意調治,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于趙東弼曰,此批答,遣史官傳諭。
同副承旨金晳根疏曰,伏以臣,姿質翦劣,百不猶人,低徊蔭途,濫竊科第,已極不稱,而唱名之初,銀臺新銜,特降於夢想之外,周旋於覲耿之列,榮寵耀身,恩造曠絶,滿心感激,繼切兢懼。第臣於持被之中,伏見承旨前望下者,則新除右副承旨臣趙東弼,與臣有姪壻應避之嫌,揆以格例,在下當避,玆敢短章陳籲。伏乞聖明,俯垂鑑諒,亟賜遞改,以存公格,俾安私分,千萬幸甚,臣無任云云。省疏具悉。疏辭,下該曹稟處。
上在昌德宮。停常參·經筵。
自開東至午時,灑雨下雨,測雨器水深一分。
趙東弼啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
傳于趙東弼曰,禮房承旨,馳詣受香諸處,奉審摘奸以來。
傳于趙東弼曰,吏曹判書有闕之代,前望單子入之。
吏曹判書前望單子入之,徐堂輔落點。
傳于趙東弼曰,承旨有闕之代,前望單子入之。
南濟元有頉,代以沈在建爲假注書。
趙秉聖有頉,代以洪鍾協爲假注書。
沈在建有頉,代以李勛卿爲假注書。
洪鍾協有頉,代以尹起榮爲假注書。
趙東弼啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,掌令李晙淵·洪鍾永,持平李範晉·李彙相牌不進罷職傳旨,傳于趙東弼曰,只推。
趙東弼啓曰,行都承旨李載完,行左承旨朴容大,不爲仕進,右承旨尹相萬,廚院進,左副承旨吳益泳,式暇出去,同副承旨未差,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,沈應澤落點。
趙東弼啓曰,右承旨尹相萬牌不進,伴直無人,新除授右副承旨沈應澤,所當牌招,而拘於廳規,不得請牌,何以爲之?敢稟。傳曰,牌招。
趙東弼,以三軍府言啓曰,卽接訓鍊都監所報,則今八月十九日習陣日次,而大將臣趙寧夏有身病,不得行操云矣,敢啓。傳曰,知道。
又以禮曹言啓曰,試考恩賜儒生直赴給分帖,過科後令成均館,收聚爻周後草記事,曾有定式矣。卽接成均館所報,則今番增廣文科殿試時,直赴殿試儒生進士尹起榮·鄭誾朝,生員趙東協,幼學趙鎭卨,進士金晳根,幼學金永迪·金弼洙·安鍾冕·徐行輔·金炳稷·李淵默·沈遠彬·洪鍾協·李勛卿·申容善·鄭益朝·咸遇復·尹胄鉉,進士金祐性·李茂魯,幼學沈相瓚·閔正鎬·趙晳九·李圭一·金奎濚·閔泳一·李範大·丁駿燮·朴彝陽·韓益敎·高鳳翰,進士洪鍾協,幼學成岐運·尹瀷,生員徐載厚,直赴會試。儒生幼學趙章夏,進士韓光洙·李敬夏,幼學沈在建·徐光範,進士趙秉聖,給分。儒生幼學李㝡榮·金順豹·朴魯洙,生員李中斗,幼學趙漢國·玉秉觀·任定模,生員鄭夏源,幼學金奎馨·趙秉健·李命九·李鍾國·趙秉植·李載崐,進士李起東,幼學高基升·黃時英·韓必殷等五十九人,登科。直赴會試儒生幼學金敎喆等一百九十五人,給分。儒生進士洪鍾益等四百八十人,未參榜合儒生七百三十四人,前所受直赴給分帖,一竝收聚以送云矣。依定式爻周之意,敢啓。傳曰,知道。
又以司僕寺一二提調意啓曰,濟州出來先運年例進上馬八匹,三名日進上馬六十匹,凶咎駑馬二十匹,武衛所別卜定馬十匹,己卯年貢馬中改封進馬二十五匹,合一百二十三匹內。二匹,中路故失,除實納馬一百二十一匹,禾毛色別單書入之意,敢啓。傳曰,知道。
吏曹啓目粘連,觀此弘文館副校理金炳稷上疏,則以爲臣同姓三寸叔,同副承旨臣晳根,方帶春秋館修撰官矣。臣之所兼春秋之銜,揆以典式,在下當遞,伏乞聖慈,俯垂鑑諒,亟賜鐫免亦爲白有臥乎所,相避之法,在下當遞。弘文館副校理金炳稷,所帶春秋館記注官之任,今姑減下,何如?判付啓依允。
吏曹啓目粘連,觀此承政院同副承旨金晳根上疏,則以爲臣於持被之中,伏見承旨前望下,則右副承旨臣趙東弼,與臣有姪壻應避之嫌,揆以格例,在下當避。伏乞聖明,俯垂鑑諒,亟賜遞改,以存公格亦爲白有臥乎所,相避之法,在下當遞。承政院同副承旨金晳根,依例改差,何如?判付啓依允。
吏曹判書金尙鉉疏曰,伏以臣於見職,夫豈有一日冒居之望哉?以其才則必不堪也,以其病則至難强也。有一於此,尙宜自劃,況兼是二者,而乃敢晏然抗顔於匪據之位哉?一上籲牘,旋赴政席,雖分義之是怵,豈廉恥之或忘?至若檢簿排望之際,心眼茅塞,茫然窅然如失相之瞽,彷徨岐路,欲擧足前進而不可得,則秤衡之精,履屐之當,尙奚暇於議到?此臣才之必不堪也。痰火交鑠,氣血俱耗,譬如秋葉之津液將乾,遇風則落,古井之波瀾已眢,雖雨不滋,靑瑣文石。步武翺翔,人臣之至榮,孰敢有却顧逡巡之心,而日者行政兼承科次入侍之命,脚軟而蹩躠,腰疼而拘掣,東歪西倒,惶汗悸喘,竊恐淵鑑之所已俯燭矣。似此癃殘之狀,雖冗仕漫職,其何以黽勉奉公?此臣病之至難强也。且天官,重任也,豈宜以有病者虛靡乎?淟涊因循,一日二日,的知其必不堪至難强,則無寧早自鳴暴,仰天上控也。玆緘短章,荐凟宸聰。伏乞聖慈,俯垂矜諒,將臣所帶銓任,劃賜鐫遞,千萬幸甚,臣無任云云。答曰,省疏具悉。所請依施。
上在昌德宮。停常參·經筵。
沈應澤,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈應澤啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
傳于趙東弼曰,藥院提調許遞,前望單子入之。
內醫提調前望單子入之,金炳始落點。
以右承旨尹相萬牌不進罷職傳旨,傳于趙東弼曰,只推。
李勛卿有頉,代以朴魯洙爲假注書。
尹起榮有頉,代以趙鎭卨爲假注書。
朴魯洙有頉,代以成岐運爲假注書。
趙鎭卨有頉,代以李㝡榮爲假注書。
成岐運有頉,代以丁駿燮爲假注書。
李㝡榮有頉,代以閔泳序爲假注書。
丁駿燮有頉,代以徐行輔爲假注書。
閔泳序有頉,代以閔泳一爲假注書。
以司謁口傳下敎曰,一內禁軍試射,今二十二日,春塘臺爲之。
以司謁口傳下敎曰,今二十二日,一內禁軍試射時,雲·寶釰置之,侍衛入直磨鍊,此後此等內試射,依此磨鍊。
沈應澤啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,掌令李晙淵·洪鍾永,持平李範晉·李彙相牌不進罷職傳旨,傳于沈應澤曰,只推。
沈應澤,以三軍府言啓曰,卽接禁衛營所報,則今八月二十日,習陣日次,而大將臣申正熙有身病,不得行操云矣,敢啓。傳曰,知道。
趙東弼,以弘文館言啓曰,副校理兪鎭沃,呈辭出去,上番闕直,事甚未安。應敎李軒卿,副應敎金文濟,校理洪鍾運·李範九,副敎理金炳稷,竝卽牌招,推移入直,何如?傳曰,允。
又以春秋館言啓曰,別兼春秋臣金學洙,以御營廳從事官,今日軍布捧上時,晝仕出去之意,敢啓。傳曰,知道。
又以承文院言啓曰,卽見都京禮部咨文,以爲本部以漁採禁斷事,據情代奏,飭下所屬沿海設法編査,以淸奸究,如有此項船隻再到本國者,卽行捕拏解送,以儆兇頑事,奉上諭知照云矣。回咨以欽遵之意,措辭撰出,付撥下送灣府,傳給鳳城,轉致北京之地,何如?傳曰,允。
校理洪鍾運疏曰,伏以臣以材則無當於菅蒯,以學則莫辨於杕杜,不過一草野賤品耳。倖通朝籍,偏被洪造,跡廁橫經之列,寵荷記簪之眷,恩至渥矣,榮已極焉,涯量旣踰,媿交集,更安有毫分進取之妄想哉?仍伏念臣有區區懇迫之私,不能自已者,臣之祖父年今八十有三,臣父臣母,俱至六旬之齡矣。臣家素甚貧窶,室如懸磬,不庇風雨,田乏立錐,罔有黍稷,其何以粗伸反哺之誠乎?臣祖癃病沈篤,恒委床笫,蔘朮之補,尙矣無論,糜粥之進,亦多有闕,氣息隨以凘綴,實有晷刻難支之慮。臣之父母,雖欲竭誠保護,方當桑楡之景,艱辦菽水之供,朝夕所憂遑,而惟是臣祿仕於朝,一念企望者,或可以有資於致養,縱切倚閭之戀,竊期奉檄之喜。欲臣留京,不欲臣歸家,所以久苦旅瑣,無意反面,臣情到此,心腸如割,按住不得者,不知爲一日幾回也。臣抱此至切之懇,安得不仰首鳴號於仁覆之下乎?玆敢不揆猥越,冒瀆崇嚴。伏乞聖慈,特推孝理之政,令選部,畀臣一小縣,以遂爲人子孫逮養之願,則從玆以往,臣祖臣父母餘年,皆我殿下賜也。非臣隕結所能圖報,臣不勝大願至祝,臣無任云云。省疏具悉。疏辭,許令該曹稟處。
上在昌德宮。停常參·經筵。
藥房提調金炳始,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
進御加味地黃湯,自今日五貼式,日次製入事,榻前下敎。
沈應澤啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
禮曹,來十月初六日宗廟冬享大祭親祭,取稟。奉敎敬依。
傳于沈應澤曰,南殿,當行展謁,而東宮痘慶以後,遇喜展忱,不能自已,當詣南殿,親行酌獻禮矣,該房知悉。日字,來月旬前擇入。
傳于沈應澤曰,向於大僚筵奏,已有批答矣。見今秋涼已生,世子宮相見禮日字,以來九月望念間,擇入。
傳于沈應澤曰,東宮相見禮,已使之諏吉,而書筵當次第行之,甚庸嘉悅,此時慕聖之忱,尤有切焉。當詣文廟,親行酌獻禮矣,該房知悉。日字以來九月望念間,擇入。
傳于沈應澤曰,輪對官前後受點人,分二次自明日,間日待令。
徐行輔有頉,代以任定模爲假注書。
閔泳一有頉,代以李圭一爲假注書。
任定模有頉,代以李鍾國爲假注書。
李圭一有頉,代以李起東爲假注書。
李鍾國有頉,代以韓益敎爲假注書。
李起東有頉,代以高基升爲假注書。
韓益敎有頉,代以黃時英爲假注書。
高基升有頉,代以安鍾冕爲假注書。
黃時英有頉,代以李寅璧爲假注書。
安鍾冕有頉,代以卞應洙爲假注書。
沈應澤啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,掌令李晙淵·洪鍾永,持平李範晉·李彙相牌不進罷職傳旨,傳于沈應澤曰,只推。
沈應澤啓曰,行都承旨李載完,藥院進,行左承旨朴容大,廚院進,右承旨尹相萬,不爲仕進,左副承旨吳益泳在外,同副承旨趙東弼式暇出去,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨尹相萬牌不進,伴直無人。行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
以右承旨尹相萬牌不進罷職傳旨,傳于沈應澤曰,只推。
沈應澤,以禮曹言啓曰,文廟酌獻禮吉日,以來九月十九日推擇啓下矣。酌獻禮後,例有親臨試士之規,今亦依例磨鍊乎?敢稟。傳曰,依例磨鍊。
又以禮曹言啓曰,來九月十九日文廟酌獻禮親行後,卽日親臨試士,處所以何處爲之,而依例以卽日放榜磨鍊乎?敢稟。傳曰,試士翌日,春塘臺爲之,放榜,卽日磨鍊。
又以禮曹言啓曰,傳曰,東宮相見禮,已使之諏吉,而書筵當次第行之,甚庸嘉悅,此時慕聖之忱,尤有切焉。當詣文廟,親行酌獻禮矣,該房知悉。日子,以九月望·念間擇入事,命下矣。令日官韓應翼推擇,則來九月十九日,二十日俱吉云,以何日定行乎?敢稟。傳曰,以十九日定行。
又以禮曹言啓曰,傳曰,南殿,當行展謁,而東宮痘慶以後,遇喜展忱,不能自已,當詣南殿,親行酌獻禮矣,該房知悉。日子來月旬前擇入事,命下矣。令日官韓應翼推擇,則來九月初六日爲吉云,以此日定行乎?敢稟。傳曰,以此日定行。
又以侍講院言啓曰,世子宮相見禮日子,以來九月望·念間擇入事,命下矣。令禮曹擇吉以入,何如?傳曰,允。
又以禮曹言啓曰,因侍講院草記,世子宮相見禮,令禮曹,擇吉以入事,允下矣。令日官韓應翼推擇,則來九月十八日巽時,十九日巽時俱吉云,以何日定行乎?敢稟。傳曰,以十八日定行。
又以三軍府言啓曰,卽接御營廳所報,則今八月二十一日習陣日次,而大將臣閔謙鎬,有身病,不得行操云矣,敢啓。傳曰,知道。
又以兵曹言啓曰,謁聖吉日,自禮曹,來九月十九日推擇,而試士,翌日爲之事,批下矣。武科則例有初試,事當擇日,依定式分京外試取,而日字不遠,知委各道,試取上來,則其勢似有窘跲之慮矣,何以爲之乎?敢稟。傳曰,除初試。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以兵曹言啓曰,卽接西所衛將李東參牒報,則集成門南邊內宮墻二間許頹圮處,今已修築云,把守軍兵還爲入直之意,敢啓。傳曰,知道。
又以訓鍊都監言啓曰,本局從事官姜友馨,身病猝重,勢難察任,改差,何如?傳曰,允。
行吏曹判書徐堂輔疏曰,伏以臣伏奉恩旨,以臣爲吏曹判書,聞命震懍,不知所云。臣於是任,較量乎人職界分,固萬萬不稱矣,而臣不敢援引古典,舖張崇飾者,以其猶涉於應文備例,若臣必解之端,卽惟曰病實耳。臣不自陳,聖慈何由而諒燭乎?臣自春以來,偶嬰風火之祟,重添溏泄之證,源委有受,療治昧方,治熱宜涼,而涼之則積氣內肆,調胃宜溫,而溫之則便度裏急,此醫家所謂補瀉兩難也。形殼徒存,神爽全脫,俄頃事爲,每患遺忘,咫尺運動,亦多蹇澁,癃痼至此,殆天所廢,臣之跡阻周行久矣。今於新命之下,徒知光寵之可懷,妄托趨走之爲恭,扶曳孱骸,抖擻疲精,據銓綜之地,自處以眞箇可强,則與夫跳躍朝堂,示不老病者何異也?皇明馮琦辭職之疏有曰,人臣無病而言病者欺也,有病而隱忍不言者,亦欺也。臣何敢無疾而稱疾,若人家怠奴懶婢之欺其主哉?噫,古昔君臣之際,有言必信,有願必遂,下無虛僞之售,上有誠意之孚,今臣所辭,非占便規私,工謀自佚也。斷斷是萬難自力,言出肝膈,毫無假飾。伏乞聖明,俯垂矜㦖,將臣見銜,劃卽遞改,俾得以專精刀圭,少延殘喘,則臣之視蔭餘生,皆殿下賜也。臣無任云云。答曰,省疏具悉。所請依施。
庚辰八月二十日申時,上御重熙堂。藥房入診入侍時,提調金炳始,副提調李載完,檢校直閣姜,假注書安禧遠,記注官韓用卨,別兼春秋金文鉉,以次進伏。醫官李敬仁·李命錫·李基徹·朴準鎔,伏楹外訖。上曰,史官分左右。炳始進前奏曰,近日晨夕過涼,聖體,若何?上曰,一樣矣。炳始曰,寢睡·水刺之節,何如?上曰,一樣矣。炳始曰,大王大妃殿氣候,何如?上曰,一樣矣。炳始曰,王大妃殿氣候,何如?上曰,一樣矣。炳始曰,中宮殿氣候,何如?上曰,安順。炳始曰,醫官待令,使之入診乎?上,可之。敬仁等,以次入診,退伏楹外訖。炳始謂敬仁等曰,脈候奏之。敬仁等起伏奏曰,脈候左右三部調均矣。炳始又問于敬仁等曰,宜進調理湯劑乎?敬仁等曰,當議定矣。上曰,近日日氣已爲生凉,調理湯劑,似可議定矣。炳始奏曰,今則凉意快生,果是調理湯劑,進御之時也。臣等退與醫官議定後,方文書入矣。上曰,史官就座,仍命醫官退出,又命退。諸臣,以次退出。
上在昌德宮。停常參·經筵。
沈應澤啓曰,來二十五日朝參日次,而景陵忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,同副承旨趙東弼,今日不爲仕進,卽爲牌招,何如?傳曰,允。
備忘記,三和都護府使閔晳鎬,仇寧萬戶金鼎燮下直,各長弓一張,長箭一部,片箭一部,箭兒一部賜給。
傳于沈應澤曰,戶·刑換房。
傳于趙東弼曰,吏曹參議有闕之代,前望單子入之。
吏曹參議前望單子入之,徐正淳落點。
趙東弼啓曰,卽者兵曹郞廳來言,明日春塘臺親臨,一內禁軍試射時,別侍衛不可不備,而行判書李載冕,先詣迎接信地,不得擧行云,何以爲之?敢稟。傳曰,次堂擧行。
傳于趙東弼曰,右副承旨許遞,前望單子入之。
李寅璧有頉,代以李禧龍爲假注書。
卞應洙有頉,代以高鳳翰爲假注書。
李禧龍有頉,代以李翊濬爲假注書。
高鳳翰有頉,代以李命九爲假注書。
李翊濬有頉,代以洪鍾協爲假注書。
李命九有頉,代以玉秉觀爲假注書。
傳于趙東弼曰,輪對官入侍。
趙東弼啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,掌令李晙淵·洪鍾永,持平李範晉·李彙相牌不進罷職傳旨,傳于趙東弼曰,只推。
趙東弼啓曰,行都承旨李載完,行左承旨朴容大,不爲仕進,右承旨尹相萬,廚院進,左副承旨吳益泳在外,右副承旨,前望未下,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,洪承穆落點。
傳于趙東弼曰,公事遲滯之中官金錫勳,推考。
傳于趙東弼曰,明日出宮門路,以協陽門爲之。
趙東弼,以兵曹言啓曰,明日春塘臺親臨一內禁軍試射時,入直禁軍等,別將當爲率領侍衛,而禁軍別將尹喜秀,先入信地,不得擧行。以一番內禁衛將李昌浩,使之兼別將擧行,何如?傳曰,允。
又以訓鍊都監言啓曰,集成門南邊內宮墻二間許頹圮處,今已畢築,把守軍兵解送事,自兵曹草記矣。把守永肅門軍還入直所,將校解送之意,敢啓。傳曰,知道。
又以司僕寺一二提調意啓曰,濟州山馬監牧官金才賢,己卯·庚辰兩年條封進馬二匹,今纔上來,禾毛色別單書入之意,敢啓。傳曰,知道。
又以司僕寺一二提調意啓曰,濟州出來後運歲貢馬二百匹,武衛所別卜定馬二十匹,己卯年貢馬中改封進馬四十五匹,合二百六十五匹內,三十七匹,中路故失,十匹,水原府別驍士,五匹,以江華府別驍士二十匹,武衛所二十六匹,訓鍊都監十二匹,禁衛營十二匹,御營廳十二匹,兵曹軍馬分給除,實納馬一百三十一匹,禾毛色別單書入之意,敢啓。傳曰,知道。
吏曹啓目粘連,觀此弘文館校理洪鍾運上疏,則以爲臣之祖父,今年八十有三,臣父臣母,俱至六旬之矣。臣家素甚貧窶,室如懸磬,臣祖癃病沈篤,恒委床第,蔘朮之補,尙矣無論,縻粥之進,亦多有闕。臣之父母,雖欲竭誠保護,方當桑楡之景,艱辦菽水之供,臣情到此,心腸如割,按住不得,鳴號於仁覆之下。伏乞聖慈,特推孝理之政,令選部,畀臣一小縣,以遂爲人子孫逮養之願亦爲白有臥乎所,洪鍾運之家貧親老,菽水之難繼之狀,卽通朝之所共知。許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓。依回啓施行爲良如敎。
江華留守金永壽疏曰,伏以臣冒叨重寄,猥控賤私,極知屑越,曷任惶恐?第臣父母墳山,在廣州地,而展省久曠,自切擧栢之思,時序累嬗,冞增履露之感。今臣從子弼洙,倖參科第,又蒙恩樂,闔門感戴,報慶何地?臣之奉誥先壠,旣尙晩矣,此時告榮,情亦不能自已。旌節導前,簪花隨後,龍光攸被,桑梓動色,而銜命守土之臣,未敢擅離本境,典式所在,故乞暇往返,多有已例,臣安得不冒悚呼籲於孝理之下哉?伏望聖慈,特賜恩由,俾伸情私,千萬顒祝,臣無任云云。答曰,省疏具悉。卿其往省焉。
吏曹參議趙秉鎬疏曰,伏以臣於見職,何嘗一毫仿樣哉?始也控辭,靳蒙褫鞶,終焉冒膺,寔怵俟屨,間一黽勉代斲,而班簿氏族,茫乎無辨,疵纇畢現,譏姍莫逃,揣量己分,已蔑效之是懼。況今久道化成,尤重官人,凡厥登明選公,甄別淸濁者,惟其人必簡,而乃以如臣鹿鹿,冒據匪據,久於淟涊,得不重爲瘝溺之咎乎?夫器之橢而㪺浚,禇之小而懷大,不有其覆,必底于壞,臣雖無肖,豈全昧此?羊質難飾,駑蹄易穿,求解一念,如熱思濯。且臣値此敓節,宿祟闖肆,痰火上炎,而咳嗄驟作,脾土中濕,而溏泄暴遺,勢難强策,懇由必呼,玆敢仰瀆崇嚴。伏乞聖慈,曲垂憫諒,亟遞臣職,俾公私耦幸焉,臣無任云云。答曰,省疏具悉。所請依施。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李載完啓曰,今日殿座,承旨當爲備員,左副承旨吳益泳在外,何以爲之?敢稟。傳曰,許遞,前望單子入之。
趙東弼啓曰,行大司憲韓敬源,執義白義行,掌令李晙淵,持平李範晉·李彙相呈辭,掌令洪鍾永未肅拜,監察茶時之意,敢啓。傳曰,知道。
備忘記,植松萬戶金秀晩下直,長弓一張,長箭一部,片箭一部,筒兒一箇賜給。
承旨前望單子入之,閔昌植落點。
李載完啓曰,新除授左副承旨閔昌植,卽爲牌招,何如?傳曰,允。
朴容大以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
洪鍾協有頉,代以元用奭爲假注書。
玉秉觀有頉,代以金順豹爲假注書。
元用奭有頉,代以韓必殷爲假注書。
金順豹有頉,代以咸遇復爲假注書。
韓必殷有頉,代以李淵默爲假注書。
咸遇復有頉,代以金萬濟爲假注書。
以慶尙監司李根弼狀啓,進上藥材中,山藥未及充實,限內不得封進,惶恐待罪事。傳于趙東弼曰,勿待罪事,回諭。
趙東弼啓曰,奏御文字,何等審愼,而今日一內禁軍試射入侍擧條中,有所錯誤,致勤下詢,事未前有,萬萬駭然。原擧條,今方改修正以入,而臣之曚然捧入,不勝惶悚,該注書所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
趙東弼,以兵曹言啓曰,謹以下敎,侍衛與迎接軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與迎接將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與迎接軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛與迎接本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳迎接軍兵等處,乾犒饋分給之意,敢啓。傳曰,知道。
庚辰八月二十二日辰時,上詣春塘臺。一內禁軍親臨試射入侍時,行都承旨李載完,行左承旨朴容大,右承旨尹相萬,左副承旨閔昌植,右副承旨洪承穆,同副承旨趙東弼,前假注書李容鎬·安禧遠,別兼春秋金學洙·宋秉瑞,提學金炳始,檢校直提學鄭範朝,直提學閔泳翊,檢校直閣金永壽·金興均·李鎬翼·趙同熙,校理李範九,修撰尹胄鉉,以次侍立。時至,通禮跪啓請外辦。上,具軍服,乘座馬,出待賢門。藥房提調金炳始,副提調李載完,進前奏曰,侵早勞動,聖體,若何?上曰,一樣矣。由協陽門·建陽門·銅龍門,出明光門。兵曹參判閔羲軾,跪請駐蹕,宣傳官啓稟,放起火三枝,旗幟三行分立,鳴金二下鑼鼓,出靑陽門外。兵曹參判閔羲軾,跪請駐蹕,宣傳官啓稟鳴金三下鑼鼓止。又跪稟迎接營放信砲,吹天鵝聲,各營一體吶喊,共三次止。又跪稟鳴金二下鑼鼓,上,至將臺近處,宣傳官跪稟鳴金三下鑼鼓止,旗幟分立左右。通禮跪啓請降馬,陞壇,上,降馬陞壇。宣傳官跪稟禁喧,又跪稟鳴金二下鑼鼓,黃門旗手,叉捍作門。宣傳官跪稟鳴金三下鑼鼓止。兵曹判書李載冕,都統使李景夏,行參現禮,宣傳官,別軍職,以次參現,各班叩頭訖。宣傳官,以兵判·都統使監試次,仍留壇上之意,入稟。又跪稟兵判·都統使陞壇號令,又跪稟鳴金二下鑼鼓。載冕跪稟開門,牢子大喝三聲,牢子一名進跪,大呼開門,旗手應聲麾旗退,宣傳官跪稟鳴金三下鑼鼓止。載冕跪稟陞旗,宣傳官跪稟陞旗號令,訓鍊大將趙寧夏,禁衛大將申正熙,御營大將閔謙鎬,摠戎使趙羲復,行參現禮。武衛別將徐相岳,禁衛別將尹喜秀,行參現禮。武衛從事官洪英植,都監從事官申相珪,禁衛從事官金文濟,御營從事官具達祖,行參現禮。都監中軍任興準,禁衛中軍李奎顔,御營中軍金泰郁,摠戎中軍白樂薰,行參現禮。各營中軍以下還信地後,宣傳官以各營大將,監試次仍留壇上之意,入稟。景夏進前奏曰,今番都政新除授南海縣令田世鎭,本以好家數居鄕不求之致,尙無宣薦,至於宣傳官,原望筒勿施之境。非但抑鬱,極涉矜悶,宣薦施行恐好,故仰達矣。上曰,依爲之。出擧條仍敎曰,田世鎭,非故兵使文顯之曾孫乎?景夏曰,然矣。上曰,然則果是好家,而尙無宣薦,何也?景夏曰,多年居鄕,不求而然矣。載冕,稟聚官軍,宣傳官跪稟聚官軍號令,放信砲一聲,吹哱囉,蛟龍旗下,立招搖旗,別將立認旗應之,放信砲一聲,別將以下來會。上曰,別將以下單騎來會也。仍敎曰,北邊騎將,以馬夫執轡,別將以下,竝記過也。宣傳官跪稟禁軍別將尹喜秀,一內假將申興淳,二內假將金泳昱,一兼假將崔仁煥,二兼假將千命周,二羽假將李鼎鉉,額外將李克烈,竝記過號令。又跪稟下馬號令,鑼一鳴,鳴金一下,官軍下馬,鑼再鳴,鳴金二下,皆坐息。五方招搖旗俱偃,宣傳官跪稟上馬號令,官軍上馬後,宣傳官跪稟回信地,鑼鼓,別將以下,回信地。又跪稟鑼鼓止,又跪稟下馬號令,官軍下馬。上曰,宣傳官李容觀,擧行失儀,記過也。宣傳官跪稟記過號令,又跪稟軍兵食代號令。容大跪稟行試射禮,仍跪稟宰樞執鼓,宣傳官如例擧行。容大又跪稟貫革尺量,何以爲之乎?上曰,貫革尺量置之。仍入幕次,諸禁軍應射畢,容大以司謁入稟矢數。上,命書傳敎曰,侍衛與迎接軍兵,令各其營乾犒饋。少頃,上出次,載冕跪稟肅靜,宣傳官跪稟肅靜號令,放信砲三聲,立肅靜牌。上曰,各營將臣進前。各營將臣承命進前訖。敎曰,中旬科,久不設行,而今年則慶年也,不可踰矣,各營以此知悉,而隨本所設行,次第擧行,可也。諸將臣聽命退,載冕跪稟追擊,宣傳官跪稟追擊號令,追擊訖。宣傳官跪稟,禁軍別將軍旗見奪記過號令。載冕跪稟各營軍回信地,宣傳官如例擧行訖。上,降壇,至將臺前,親射一巡一中後,侍衛軍兵,一齊呼千歲,三中後,又一齊呼千千歲。上曰,各營將臣及承旨,連次射之。將臣及承旨,承命各射一巡訖。上,陞壇下敎曰,宣傳官李敏復賜第,仍命宣傳官呼新來訖。宣傳官進前奏曰,記過諸人,何以爲之?上曰,竝分揀。容大跪稟退錚,宣傳官跪稟各營懸燈。上,入幕次,少頃,出次。通禮跪啓請降壇乘馬,上,降壇乘馬。宣傳官跪稟旗幟三行鳴金,二下鑼鼓。由靑陽門,至明光門外。宣傳官跪稟前排退之,由明光門·銅龍門·建陽門,入協陽門。宣傳官請出信箭解嚴。上,入待賢門,還內。諸臣,以次退出。
上在昌德宮。停常參·經筵。
洪承穆啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
備忘記,厚昌郡守李澤永,洪州營將李恒儀下直,各長弓一張,長箭一部,片箭一部,筒兒一箇賜給。
傳于洪承穆曰,原任直閣洪殷謨,馳詣景陵奉審摘奸,仍留監祭,局內諸陵,一體奉審以來。
李淵默有頉,代以白珍燮爲假注書。
傳于洪承穆曰,輪對官入侍。
洪承穆啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,掌令李晙淵·洪鍾永,持平李範晉·李彙相牌不進罷職傳旨,傳于洪承穆曰,只推。
洪承穆啓曰,明日傳香,禮房承旨,當爲齋宿,左副承旨閔昌植,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔昌植牌不進罷職傳旨,傳于洪承穆曰,只推。
宗親府郞廳單,李秀暎。
趙東弼,以禁衛營言啓曰,本營千摠李敎駿,身病猝重,勢難察任,改差,何如?傳曰,允。
又以兵曹言啓曰,今此進賀兼冬至謝恩使一行赴燕時,所把驛馬,預先分定然後,可無窘急之弊。今亦依例前期擧行,而應把驛馬五十三匹內,忠淸道十匹,全羅道十二匹,慶尙道二十二匹,來十月二十日,京中逢點。江原道五匹·咸鏡〈道〉四匹,直送安州,來十月二十五日逢點事,各道監司處,行移,何如?傳曰,允。
又以兵曹言啓曰,今此一內禁軍,與各番禁軍試射時入格人等,別單書入之意,敢啓。傳曰,知道。
又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
趙東弼啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
備忘記,美錢僉使崔昞淳下直,長弓一張,長箭一部,片箭一部,筒兒一箇賜給。
洪承穆啓曰,假注書金萬濟,有身病,勢難察任,今姑改差,何如?傳曰,允。
金萬濟改差,代以徐光範爲假注書。
洪承穆啓曰,吏曹郞廳來言,判書有闕,政事,取稟。傳曰,當日爲之。
傳于趙東弼曰,在外京兆堂上許遞,今日政差出。
傳于洪承穆曰,呈告同春秋·兵曹參知許遞,今日政差出。
以左副承旨閔昌植牌不進罷職傳旨,傳于洪承穆曰,只推。
洪承穆,以吏曹言啓曰,成均館典籍安念信,以身病,呈狀乞遞,改差,何如?傳曰,允。
又以吏曹言啓曰,東學敎授金文鉉,以其身病,呈狀乞遞,改差,何如?傳曰,允。
又以吏曹言啓曰,全羅道泰仁縣監閔觀鎬呈狀內,矣身受由上京矣,身病猝重,萬無還官之望云。其身病旣如是,則有難强令還任,罷黜,何如?傳曰,德川郡守李貞稙相換。
有政。吏批,判書李鎬俊牌不進,參判李喬翼進,參議徐正淳病,右副承旨洪承穆進。以李鎬俊爲吏曹判書,閔丙奭爲正言,沈舜澤爲判尹,李應辰爲刑曹參判,趙準永爲同敦寧,李載兢爲右尹,朴齊晠爲兵曹參知,金世鎬爲知經筵,金穰根爲知春秋,金尙鉉爲藝文提學,金永哲爲同春秋,金文濟爲東學敎授,李承弼爲安峽縣監,李源永爲利原縣監。廣州判官金正秀,牙山縣監李根敎,已上相換事,承傳。軍器直長單孫殷達,奉事單金鼎祿,副奉事單孫有遠,參奉單李萬鍾。前牧使徐光斗年七十四,今加通政。侍從臣副修撰徐載厚父,幼學李應淳,年七十,今超通政。侍從臣持平李彙相父,已上加資事,承傳。
洪承穆,以吏批言啓曰,新判書李鎬俊命招,同參政事,何如?傳曰,允。
又啓曰,判書李鎬俊,牌招不進,參議徐正淳病不來,小臣獨政未安,何以爲之?敢稟。傳曰,仍爲之。
洪承穆,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
兵批,行判書李載冕病,參判閔羲軾病,參議金載瓛入直進,參知朴齊晠未肅拜,同副承旨趙東弼進。以金大參爲金沙別將。同知單朴大榮,僉知三單鄭寅龜·趙重悳·元檍。上護軍徐堂輔,大護軍金尙鉉,護軍南廷益·李玄翼·李漢永·沈宜絢。副護軍趙秉鎬·黃耆淵·權膺善·韓龍敎·吳益泳·金晳根·沈應澤·韓圭稷·徐光斗·李應淳。副司直曺寅承·朴斗陽·趙龍九。副司果奇陽衍·朴寅壽,以上竝單付。
吏批,再政。以徐光斗爲工曹參議,李貞植爲懿寧園守奉官,徐有象爲工曹參判,李源祥爲尙衣別提。
吏批,三政。以崔應珏爲典籍,申鉉九爲瓦署別提,泰仁縣監閔觀鎬,德川郡守李定稙,已上相換事,承傳。
傳于趙東弼曰,批答誤下之中官羅世煥,推考。
趙東弼啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,掌令李晙淵·洪鍾永,持平李範晉·李彙相牌不進罷職傳旨,傳于趙東弼曰,只推。
洪承穆啓曰,明日傳香,禮房承旨當爲齋宿,左副承旨閔昌植,所當牌招,而拘於廳規,不得請牌,何以爲之?敢稟。傳曰,牌招。
洪承穆,以議政府言啓曰,卽見全羅監司沈履澤狀啓,則枚擧靈光郡守洪大重牒呈,以爲羅州牧大同賃船一隻,致敗於荏子島前洋,而敗船情節,嚴覈取招,穀主官以下論罪等事,竝請令廟堂,稟處矣。稅納申飭,縱有本府行會,若其臭載査啓,元自各該衙門,按式稟覆,則今此狀本中,不請該司稟處,而請廟堂稟處者,揆以格例,殊涉不審,該道臣推考,此狀辭,令該廳覆啓,何如?傳曰,允。
又以議政府言啓曰,卽見忠淸監司李明應狀啓,則萬東廟,每年春秋巡審時,歷詣奉審,自是定式,而今年春秋巡部,已皆停止,則無時離次,非敢擅便,請廟堂,稟旨分付矣。春秋行部,旣令停免,待明年奉審之意,知委,何如?傳曰,允。
又以議政府言啓曰,卽見黃海兵使吳晉泳所報,則隨營牌入防,多年停番之餘,忽責徵赴,則邑勢民情,必致罔措,依已例停番,毋論元保軍,每名二兩式,收布雇丁爲辭矣。停其番而收其布,雇其丁而替其防,雖出一時權宜之政,實非許久可行之事,而今若猝然徵調,則民邑事恐有窒礙之歎,姑依報辭許施,何如?傳曰,允。
趙東弼,以司僕寺一二提調意啓曰,今番濟州後運貢馬,沿路故失,若是夥多,不善擇封之該牧使白樂淵,不謹護送,以致故失多數之地方官萬傾縣令沈寅澤,平澤縣監尹兢鉉,咸悅縣監金龜根,竝令該府,拿問處之。外此先後運故失邑守令,竝捧現告,從重推考,何如?傳曰,允。前此申飭,果何如,而又如是不謹,豈有如許道理?所當重勘,而令申之意,竝今姑重推,更無敢如是事,各別嚴飭。
又以刑曹言啓曰,因武衛所文移,高陽郡拘留別攔後軍金學武,捉上,私掘人塚査實粘目判下內,京各營軍摠有罪,自外邑有難擅勘,況本所軍乎?移送秋曹,照律勘處事,命下矣。謹按律文,則大明律發塚條有曰,凡發掘墳塚者,杖一百,徒三年,罪人金學武,依此律,決杖一百後,忠淸道懷德縣徒三年定配所,卽爲押送之意,敢啓。傳曰,知道。
又以刑曹言啓曰,擊鼓罪人李尙喆照律定配草記,傳曰,知道。本事令該道道臣,詳査稟處事,命下矣。謹依傳敎,擊鼓原情後錄,發關詳査稟處事,分付該道道臣之意,敢啓。傳曰,知道。
上在昌德宮。停常參·經筵。
藥房提調金炳始,副提調李載寬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
世子宮口傳問安。答曰,知道。
趙東弼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
閔昌植啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
備忘記,長淵都護府使姜奎馨下直,長弓一張,長箭一部,片箭一部,筒兒一箇賜給。
趙東弼啓曰,假注書徐光範,時無職名,令該曹,依例付軍職,冠帶常仕,何如?傳曰,允。
傳于閔昌植曰,景慕宮秋展謁,再明日爲之。
傳于閔昌植曰,再明日景慕宮展謁後,仍詣景祜宮展拜,歷拜恩信君祠宇·南延君祠宇,仍覲本宮矣,該房知悉。
傳于趙東弼曰,未肅拜右尹許遞,前望單子入之。
京兆堂上,前望單子入之,右尹趙秉式落點。
趙東弼啓曰,假注書白珍燮,有身病,勢難察任,今姑改差,何如?傳曰,允。
白珍燮改差,代以申容善爲假注書。
朴容大以都摠府言啓曰,今八月二十七日仁政殿親臨王大妃殿寶齡五旬慶科庭試·文武科放榜敎是時,侍衛·寶劒,當爲備員,而都摠管李會正,副摠管趙熙一·尹成鎭,俱有實病,申橚·李乾夏·金奭鎭,俱有實故,趙文顯在外,一員未差,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以尹滋承爲都摠管,金永哲·趙準永·李應辰·白樂薰·金泰郁·元世·閔宗鎬爲副摠管。
傳于閔昌植曰,奉審閣臣入侍。
趙東弼啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,掌令李晙淵·洪鍾永,持平李範晉·李彙相牌不進罷職傳旨,傳于趙東弼曰,只推。
以咸鏡監司金炳地狀啓,永興本宮別差車禧貞,莫重之地,䙝慢莫甚,祭品之違式,聽聞甚悚,宮松之斫伐,邑報自在。侵虐村民,勒奪任賴,爲先罷黜事。傳于閔昌植曰,莫重莫嚴之地,渠以幺麽蟣蝨之類,有此無前之變,言之及此,極爲無嚴。待新別差下送,令秋曹,嚴刑一次,遠惡島限己身定配,勿揀赦前。
以慶尙監司李根弼狀啓,進獻物種,雖是各該邑封進,不審監封之罪,臣固難免,惶恐待罪事。傳于閔昌植曰,勿待罪事,回諭。
閔昌植,以禮曹言啓曰,庭試文武科放榜,在今二十七日,而伊日與景慕宮展謁動駕相値,不可不退定,故放榜吉日,令日官韓應翼更爲推擇,則今八月二十九日巽時爲吉云,以此日時擧行,何如?傳曰,以此日定行。
又以弘文館言啓曰,修撰尹胄鉉·趙東協,副修撰徐載厚呈辭在外,下番闕直,事甚未安。副修撰金疇顯,卽爲牌招入直,何如?傳曰,允。
朴容大以兵曹言啓曰,今八月二十七日大駕詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨·步軍三哨·訓局馬軍二哨·步軍三哨,都統使率領,爲先廂。訓局馬軍一哨·步軍三哨·禁營步軍二哨·兩營騎士各一番,禁將率領,爲後廂。禁軍四番隨駕,別抄軍一哨磨鍊,摠戎使率訓局馬軍一哨,餘軍二哨·御營騎士一番·步軍一哨留陣,餘軍留營,置之。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,來九月·十月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
庚辰八月二十五日申時,上御重熙堂。奉審閣臣入侍時,左副承旨閔昌植,假注書徐光範,記注官吳致恒,別兼春秋宋秉瑞,原任直閣洪殷謨,以次進伏訖。上曰,史官分左右,仍命奉審閣臣進前。殷謨進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,俾閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。上曰,諸陵上泰平,碑閣·丁字閣無頉乎?殷謨曰,安寧矣。上曰,程途雖未遠,所經諸處今年農形,擧皆大登,而田穀勝於禾穀云,然乎?殷謨曰,果豐登矣。上曰,何時將事乎?殷謨曰,三更量將事矣。上曰,何時發行乎?殷謨曰,卽爲離發,及抵門外,時則門閉,待開門入來矣。上曰,路由何處乎?殷謨曰,從小忘憂里矣。上曰,此是新路乎?殷謨曰,然矣。上曰,閣臣先退,仍命史官就座,又命退。承史以次退出。
上在昌德宮。停常參·經筵。
趙東弼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴容大啓曰,右承旨尹相萬,右副承旨洪承穆,同副承旨趙東弼,今日不爲仕進,竝卽牌招,何如?傳曰,允。
備忘記,穩城都護府使李夔憲下直,長弓一張,長箭一部,筒兒一箇賜給。
尹相萬啓曰,明日大駕詣景慕宮,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
又啓曰,文敬公鄭澔祠版,遣承旨致祭事,命下矣。何承旨進去乎?敢稟。傳曰,左副承旨進去。
閔昌植啓曰,三品官之毋得過三日循例請牌,曾有定式矣。工曹參議徐光斗,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書申容善,時無職名,令該曹,依例付軍職冠帶常仕,何如?傳曰,允。
傳于閔昌植曰,直赴殿試之未及赴試者,竝付之今番庭試榜末,一體放榜。
傳于閔昌植曰,贊成有闕之代,前望單子入之。
贊成前望單子入之,左贊成宋近洙落點。
傳于趙東弼曰,臺諫竝許遞,前望單子入之。
傳于洪承穆曰,在外玉堂許遞,前望單子入之。
玉堂前望單子入之,副校理李落點。
兵曹口傳政事,副司果,金定均·閔丙奭。
趙東弼,以都摠府言啓曰,明日動駕敎是時,侍衛·寶劒·守宮,當爲備員,都摠管尹滋承,有實病,副摠管朴齊寬,有實故,趙準永呈辭,白樂薰陣上進,無以備員。令政院,稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以洪祐昌爲都摠管,以趙準永·任興準·具駿鉉爲副摠管。
傳于洪承穆曰,政官牌招開政。
傳于洪承穆曰,在外工曹參判許遞,今日政差出。
洪承穆,以吏曹言啓曰,禮曹佐郞白時洽,以其身病,呈狀乞遞,改差,何如?傳曰,允。
又以吏曹言啓曰,禮曹正郞洪淳謨,以其身病,呈狀乞遞,改差,何如?傳曰,允。
趙東弼啓曰,行大司憲韓敬源,執義白義行,掌令李晙淵·洪鍾永,持平李範晉·李彙相牌不進,監察茶時之意,敢啓。傳曰,知道。
以大司諫尹龜永,司諫李敎夏,獻納韓白奎,執義白義行,掌令李晙淵·洪鍾永,持平李範晉·李彙相牌不進罷職傳旨,傳于趙東弼曰,只推。
傳于趙東弼曰,臺諫竝許遞,前望單子入之。
傳于洪承穆曰,明日出宮內門路,以協陽門爲之。
洪承穆啓曰,吏曹判書李鎬俊,參議徐正淳,疏批已下,竝卽牌招,何如?傳曰,允。
有政。吏批,判書李鎬俊進,參判李喬翼牌不進,參議徐正淳進,右副承旨洪承穆進。以魚允中爲應敎,李鳳德爲副校理,宋彙仁·黃益秀爲修撰,高必相爲副修撰,李豐翼爲禮曹判書,申錫秊爲同敦寧,申在鱗爲工曹參判,徐有象爲同義禁,宋秉璿爲司僕正,韓炳洙爲禮曹正郞,方孝隣爲典籍,貳師單宋近洙。
兵批,行判書李載冕病,參判閔羲軾病,參議金載瓛病,參知朴齊晠入直進,同副承旨趙東弼進。同知單成冕鎬,僉知三單李一泳·卞鍾夏·宋啓福。上護軍金炳德,大護軍韓敬源,護軍趙準永·徐有象。副護軍尹龜永,副司直白義行·李敎夏·李軒卿·洪鍾永·李晙淵·李範晉·李彙相·韓白奎·兪鎭沃·金炳稷。副司果尹胄鉉·趙東協·徐載厚。副司正徐光範·申容善,以上竝單付。
吏批,再政。以宋秉璿爲執義,趙璟淳爲司諫,李秉臯·安翊豐爲掌令,崔㻠·朴文彬爲持平,金文鉉爲獻納,鄭寅興·李範晉爲正言,趙光祐爲禮曹佐郞,兼進善單宋秉璿。
三政。以李喜元爲司僕正,白時洽爲兵曹佐郞。以司謁口傳下敎曰,今番濟州歲貢馬領來將校賞加,色吏帖加。
洪承穆以禮曹言啓曰,今八月二十九日巽時,王大妃殿寶齡五旬慶科庭試·文武科放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
又以奎章閣言啓曰,守宮檢校待敎金奎軾,待開門牌招,何如?傳曰,允。
又以弘文館言啓曰,下番闕直,事甚未安。應敎李軒卿,副校理兪鎭沃,修撰尹胄鉉·趙東協,副修撰徐載厚在外,金疇鉉有身病。副應敎金文濟,校理洪鍾運,副校理金炳稷,竝卽牌招,推移姑降入直,何如?傳曰,允。
又以弘文館言啓曰,上番副應敎臣金文濟,以禁衛營從事官,今日軍布捧上時,晝仕出去之意,敢啓。傳曰,知道。
又以奉常寺都提調·提調意啓曰,祭享所用秋等中脯,今月二十六日始造之意,敢啓。傳曰,知道。
趙東弼,以都摠府言啓曰,副摠管李應辰,以刑曹參判,本曹坐起進參事,晝仕出去之意,敢啓。傳曰,知道。
又以刑曹言啓曰,以咸鏡監司金炳地狀啓,永興本宮別差車禧貞,莫重之地,䙝慢莫甚,祭品之違式,聽聞甚悚,宮松之斫伐,邑報自在。侵虐村民,勒奪任賴,爲先罷黜事。傳曰,莫重莫嚴之地,渠以幺麽蟣蝨之類,有此無前之變,言之及此,極爲無嚴。待新別差下送,令秋曹,嚴刑一次,遠惡島限己身定配,勿揀赦前事,命下矣。謹依下敎,罪人車禧貞,當爲擧行,而方在咸鏡道永興府,發關該道,使之罔夜捉上,待押來擧行之意,敢啓。傳曰,知道。
吏曹判書李鎬俊疏,伏以臣以無似賤品,偏蒙曲遂之澤,世所稱華貫美職,靡不歷敭,策名十稔,輥到八座之列,榮已濫矣,分已踰矣。夙宵循省,且感且悚,不自意天官寵除,又奚爲而及於臣身也?夫六卿分職,何莫非遴選,而銓衡之責,視他尤爲綦重,甄別賢愚,務適其用,參互短長,各當其材。朝政之失得關於是,世敎之汚隆繫於是,苟非風裁足以鎭淆競,鑑藻足以辨利鈍,莫宜居之。臣本姿性闒茸,器識淺謏,加之貞祟轉痼,神思益耗,雖閒漫去處,猶懼其前遺後忘,況較閱盈庭之班資,摠括一世之氏族,唱注如式,差遣無違,其可得哉?試鉛刀於錯節,策駑馬以峻阪,臣知其必無幸矣。或者謂今之銓衡,與古有異,停年之法起,而考其久近焉已矣,門地之議行,而分其流品焉已矣。夫安有八則八柄掌治之具哉?是未可曰知言,蓋停年之中,能否不可不察,門地之中,淸濁不可不分,豈有疎闇如臣,庸拙如臣,所可摒擋,畢竟隳僨,不待智者而知。一身狼狽,固無足恤,其於辜負聖揀,玷汚名器,何哉?召牌儼臨,縱怵俟屨之義,參衡旣熟,彌切循墻之戒,敢暴衷實,冒瀆崇嚴。伏乞聖明,念重任之有難輕授,諒微懇之非出飾讓,亟將臣新除職名,劃賜鐫改,不勝伏願至祝,臣無任云云。答曰,省疏具悉。卿其勿辭行公。
吏曹參議徐正淳疏,伏以臣於本月二十一日,伏奉除旨,以臣爲吏曹參議,臣聞命震駴,不知所處,夫是職,太宰之屬官也。似若無甚輕重,而其風裁所發,涇渭登黜之責,未始不繇於下佐,故以法從之聯,參銓綜之政,所以爲人士所榮,顧其選,不亦峻乎?臣本一措大耳,習狃荒拙,處甘冗散,朋儕班綴,面多無雅,姓曆胄籍,手未曾披。以是人而責是職,此誠雕朽而求文,㪺眢而期泉,無有是理,臣將何所藉而唯否通塞,承攝剡注,得奉選家之末議乎?仍伏念臣家,惟以畏愼謙約,爲世守之規,而臣季父纔解冢宰重任,今玆寵命,又及於臣,藉曰長貳有別,拜免相間,而數宿之頃,叔姪迭居是部,似此光榮,殆尠倫比。以臣眇緜之身,犯持盈之戒,據至雋之塗,此尤臣兢惕不自安者也。臨政宣召,無望承膺,用敢冒入文字,控徹崇嚴。伏乞聖明,俯垂鑑諒,亟遞臣新授職名,以幸公私焉,臣無任云云。省疏具悉。爾其勿辭察職。
同敦寧趙準永疏,伏以臣伏奉除旨,以臣爲同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉,臣無任云云。答曰,省疏具悉。所請依施。
上在昌德宮。停常參·經筵。
大駕詣景慕宮,入齋室後,藥房·內閣·政院·玉堂口傳問安。答曰,知道。
世子宮,遣宮官問安。答曰,知道。
大王大妃殿·王大妃殿,遣承旨問安。答曰,知道。
展謁還入齋室後,藥房·內閣·政院·玉堂口傳問安。答曰,知道。
仍詣景祐宮,入齋室後,藥房·內閣·政院·玉堂口傳問安。答曰,知道。
展拜還入齋室後,藥房·內閣·政院·玉堂口傳問安。答曰,知道。仍詣南延君祠宇·恩信君祠宇展拜後,藥房·內閣·政院·玉堂口傳問安。答曰,知道。
世子宮,遣宮官口傳問安。答曰,知道。
仍覲本宮,入幕次後,藥房·內閣·政院·玉堂口傳問安。答曰,知道。
世子宮,遣宮官口傳問安。答曰,知道。
還宮後,藥房·內閣·政院·玉堂口傳問安。答曰,知道。
朴容大啓曰,司僕寺內乘來言,捲簾,取稟。傳曰,捲三面。
閔昌植啓曰,來初一日輪對日次矣,敢稟。傳曰,當次人受點後,日次待令。
又啓曰,卽者禮曹郞廳來言,明日永禧殿修改時,本曹判書,當爲進參,而行判書李豐翼在外,次堂例不得擧行云,何以爲之?敢稟。傳曰,次堂擧行。
洪承穆啓曰,臣以大王大妃殿·王大妃殿問安進去,下直之意,敢啓。傳曰,知道。
禮曹,來九月十九日文廟酌獻禮親行敎是時,啓聖祠,依例遣官奠酌事,知委,何如?判付啓。依所啓施行爲良如敎。
趙東弼啓曰,卽者義禁府都事來言,今日動駕時,衛外擊錚人金以煥等二十一名,依例移送秋曹云矣,敢啓。傳曰,知道。
閔昌植,以弘文館言啓曰,下番姑降入直,事甚未安。副修撰金疇鉉,新除授修撰黃益秀,竝卽牌招,推移入直。應敎魚允中,副校理李·李鳳德,一體牌招察任,何如?傳曰,允。
又以弘文館言啓曰,新除授修撰宋彙仁,時在忠淸道淸安地,副修撰高必相,時在全羅道扶安地,經筵入番事緊,請竝斯速乘馹上來事,下諭。傳曰,許遞,前望單子入之。
玉堂前望單子入之,修撰李軒卿,副修撰洪鍾永落點。
趙東弼啓曰,卽者副應敎金文濟,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
閔昌植以弘文館言啓曰,下番闕直,事甚未安。應敎魚允中,副校理李鳳德,修撰黃益秀,副修撰金疇鉉有身病,副校理李有拘忌,副應敎金文濟陳疏徑出,修撰一員,副修撰一員,前望未下。校理李範九,卽爲牌招,姑降入直,何如?傳曰,允。
又以奎章閣言啓曰,大駕今已還宮,守宮檢校待敎金奎軾,依定式減下,何如?傳曰,允。
朴容大以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
吏曹啓目,出身金志謙名字,改以瑢洙事,告狀,依例令藝文館給帖,何如?判付啓依允。
副應敎金文濟疏曰,伏以臣於持被之中,卽接家信,則臣母素患痰癖之症,迨此換節之時,一倍添劇,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
庚辰八月二十七日巽時,大駕詣景慕宮·景祐宮展謁,歷拜恩信君祠宇·南延君祠宇。仍覲本宮擧動入侍時,行都承旨李載完,行左承旨朴容大,右承旨尹相萬,左副承旨閔昌植,右副承旨洪承穆,同副承旨趙東弼,下注書李重德,假注書申容善,別兼春秋金學洙·趙秉升·李容稙,提學金炳始,檢校直提學鄭範朝,直提學閔泳翊,檢校直閣金永壽·金興均·李鎬翼·姜·趙同熙,檢校待敎閔泳煥·宋秉瑞,副應敎金文濟,校理洪鍾運侍立。時至,上,具翼善冠·衮龍袍,乘輿出協陽門。藥房提調金炳始,副提調李載完進前奏曰,侵早勞動,聖體,若何?上曰,一樣矣。通禮跪啓請降輿乘輦,上,降輿乘輦,由肅章門·進善門,出敦化門。通禮跪啓請進發,至宗廟前路。上,命遣都承旨,宗廟永寧殿奉審以來。通禮跪啓請降輦步過,上,降輦步過,通禮跪啓請乘輦,上,乘輦。至景慕宮大門外下輦所。過禮跪啓請降輦乘輿,上,降輦乘輿,入宮至齋室門外。通禮跪啓請降輿。上,降輿,入齋室後,上,命遣內官,和嬪廟看審以來。展拜時至,通禮跪啓請出次,上,改具冕服出次。容大進圭,上,執圭,入就版位西向立。引儀唱鞠躬再拜興平身,上,行再拜禮訖,陞詣宮內奉審後,仍詣望廟樓,入就版位前西向立。引儀唱鞠躬四拜興平身,上行四拜禮訖,陞詣殿內,命閣臣捲帳奉審訖。上,顧謂領議政曰,日氣頗好,可以退霜也。上,釋圭,載完跪受,上,還入齋室。少頃,通禮跪啓請外辦,上,改具翼善冠·衮龍袍,出齋室門外。通禮跪啓請乘輿,出宮大門外,下輦所。通禮跪啓請降輿乘輦,進發至景祐宮大門外,下輦所。通禮跪啓請降輦乘輿,入東夾門,通禮跪啓請降輿。上,降輿,入齋室後,少頃,展拜時至,通禮跪啓請出次。上,改具冕服出次,步詣西神門內,通禮導上入就版位,引儀唱鞠躬四拜興平身,上行四拜禮訖。仍命閣臣,捲奉純祖大王·翼宗大王御眞奉審。少頃,出殿門外,以司謁口傳下敎曰,侍衛軍兵,待令于南延君宮南門外。仍還入齋室,少頃,通禮跪啓請外辦,上,步由宮夾門,詣恩信君·南延君祠宇前。引儀唱鞠躬再拜興平身,上行再拜禮訖,仍詣祠宇內看審訖,還入幕次。傳曰,諸司預備。少頃,通禮跪啓請出次,上,出次,通禮跪啓請乘輿,上,乘輿出宮大門,進發至齋洞前路。上命遣史官,洪領敦寧問侯以來。仍詣雲峴宮大門外,通禮跪啓請降輿,步詣入幕次後。上,仍命承史權退,仍傳曰,隨駕軍兵,各其營乾犒饋。出傳敎傳曰,諸司預備。出傳敎還宮時至,通禮跪啓請出次,上,出次。通禮跪啓請乘輦,上乘輦,進發至敦化門,由進善門·肅章門,入協陽門。還內後,敎獻請出標信解嚴。諸臣,以次退出。
上在昌德宮。停常參·經筵。
洪承穆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪承穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
閔昌植啓曰,臣昌植,今日文敬公鄭澔祠版致祭進去,下直之意,敢啓。傳曰,知道。
傳于洪承穆曰,自卿釋負,予心悵缺,如有失焉,是豈於卿私好而然也?誠以國計岌嶪,民憂澒洞,其䌤綸經濟,依賴於承弼之地也。今焉調養優閒,彌留愼節,自可良痊,而國計民憂之岌嶪澒洞者,漸到十分地頭,莫可支拄。以卿德量,以卿才猷,寧忍袖手坐觀,莫之助予乎?予之復授委毗也切,卿之擔做期望也厚,切勿規規於辭受之節,卽起膺命,以幸民國事。遣史官傳諭于左議政。
洪承穆啓曰,判府事金炳國,復拜相職事,命下矣。政官牌招開政,下批,何如?傳曰,允。
傳于洪承穆曰,回還修信使留待。
傳于洪承穆曰,回還修信使入侍。
傳于洪承穆曰,進善宋秉璿,吏曹參議除授。
傳于洪承穆曰,東宮相見禮,已有定日,而書筵亦當次第行之矣。爾何可一往巽讓,固守東崗,不思所以幡然改圖乎?見今耆宿凋謝,讀書種子,不絶如綫,予所倚毗而仰成者,亶在於禮待儒賢,然則在今日輔導擴充之責,捨爾伊誰?特旨陞資,亦出於緇衣好賢之意,爾勿固辭,體予敷心之諭,卽爲簉朝。且林下德望,必多鞰櫝藏器之人,蒐羅登庸,民國有賴,乃目下急切之務,亦爲抄薦,俾有茅茹彙征之美,予所厚望事,遣史官傳諭于贊善。
吏曹,吏曹參議單宋秉璿,今加通政除授事,承傳。
注書李重德病,代以元用奭爲假注書。
洪承穆啓曰,大司憲·執義未差,掌令李秉臯·安翊豐,持平朴文彬牌不進,崔琛在外,監察茶時之意,敢啓。傳曰,知道。
以司諫趙璟淳,獻納金文鉉,正言李範晉,掌令李秉臯·安翊豐,持平朴文彬牌不進罷職傳旨,傳于洪承穆曰,只推。
洪承穆啓曰,明日傳香,禮房承旨當爲齋宿,左副承旨閔昌植,所當牌招,而拘於廳規,不得請牌,何以爲之?敢稟。傳曰,牌招。
傳于洪承穆曰,明日出宮門路,以協陽門爲之。
臺諫前望單子入之,大司憲金有淵,大司諫金元性落點。
閔昌植,以吏批言啓曰,黃海道兔山縣監李鎬性呈狀內,矣身受由上京矣,親病猝重,萬無還官之望云。其親病旣如是,則有難强令還任,改差,何如?傳曰,楊根郡守朴宣陽相換。
又以侍講院言啓曰,新除授貳師宋近洙,時在忠淸道沃川地,斯速乘馹上來事,下諭,何如?傳曰,允。
又以弘文館言啓曰,下番闕直,事甚未安。副修撰金疇鉉呈辭出去,修撰黃益秀,卽爲牌招入直,何如?傳曰,允。
又以弘文館言啓曰,新除授修撰李軒卿,時在京畿坡州地,副修撰洪鍾永,時在楊州地,經筵入番事緊,請竝斯速乘馹上來事,下諭。傳曰,許遞,前望單子入之。
玉堂前望單子入之,修撰朴齊聖,副修撰金元均落點。
有政。吏批,判書李鎬俊進,參判李喬翼牌不進,參議宋秉璿在外,左副承旨閔昌植進。以愼錫九爲執義,金益容爲同敦寧,左議政單金炳國。
世子傅單左議政金炳國,兼祭酒單宋秉璿,兼贊善單宋秉璿。
洪承穆,以兵批言啓曰,判中樞今方有闕矣。輔國知中樞李宜翼,依例陞付之意,敢啓。傳曰,知道。
兵批,行判書李載冕病,參判閔羲軾病,參議金載瓛病,參知朴齊晠入直進,右副承旨洪承穆進。判府事單李宜翼,同知單金宇源,僉知單朴致龍·林鳳鴻·崔亨漸。護軍申錫䄵,副護軍徐正淳,副司果李軒卿·宋彙仁·洪鍾永,高必相,以上竝單付。
閔昌植,以吏批言啓曰,振威縣令金景遂呈狀內,身病猝重,萬無還官之望云。其身病旣如是,則有難强令還任,罷黜,何如?傳曰,允。
傳于閔昌植曰,振威縣令之代,已準朔中擬入。
吏批,再政。以朴齊文爲振威縣令。
吏批,三政。以金載禹爲陽城縣監,兔山縣監李鎬性,楊根郡守朴宣陽,已上相換事,承傳。
洪承穆,以武衛所言啓曰,本所禁松參軍尹慶善,丙子七月至丁丑六月,宣傳官繼仕,合爲十五朔,依哨官例,六品職遷轉,而以此定式之意,分付該曹,何如?傳曰,允。
吏曹啓目,淸河縣監任奎鎬名字,改以澤鎬,副司果李寅載名字,改以寅愚,申泰薰名字,改以泰翊事爲等告狀,依例令藝文館給帖,何如?判付啓依允。
同敦令申錫䄵疏曰,伏以臣伏奉除旨,以臣爲同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。答曰,省疏具悉。所請依施。
庚辰八月二十八日酉時,上御重熙堂。回還修信使入侍時,右副承旨洪承穆,假注書申容善,記注官吳致恒,別兼春秋李容植,修信使金弘集,以次進伏訖。上曰,史官分左右。仍命修信使進前。上曰,萬里滄溟,旡事往還乎?弘集曰,旡事往還矣。上曰,彼使又爲出來云,當在何間耶?弘集曰,臣於臨發時,始聞於外務卿,而爲言事勢稍令緩其行期云矣。上聞見別單已覽之,而此外更无可奏者乎?弘集曰,梗槪已備達於別單中,別无更奏者,而彼情似无惡意矣。上曰,旣旡惡意,則其言,果何如?弘集曰,彼人酬酌,專要親睦旡間而已。上曰,親睦爲主,則果有厚待之耶?弘集曰,供饋贈給等節,雖不爲之,留館時賃屋及來往時滊車之費,皆自外務省措處矣。上曰,彼國孔廟制度,何如?弘集曰,孔廟,奉安先聖及顔·曾·思·孟塑像,後壁展掛周·程·朱子影幀,更旡東西廡從享之規,翼室多貯經史書籍而已。上曰,訪見淸公使,果爲欣接耶?弘集曰,淸公使果甚欣款,其言以爲他鄕逢故人云矣。上曰,想爾心亦當懽欣也。弘集曰,臣心果慰洽矣。上曰,倭主見爾時節次,何如?弘集〈曰〉其君椅前立見,稍前有親王將兵者杖釰對立,臣之入見時,有外輔·大輔式部頭二人,分左右同入矣。上曰,其君不草草云,果然否?弘集曰,其爲人,頗似英明矣。上曰,彼國官職,間有遞改云耶?弘集曰,它官遞改未詳,而外務卿遞改,井上馨爲之矣。上曰,何故改遞云耶?弘集曰,遞改未詳其由,而前外務卿寺島宗則時爲政府參議官,而井上馨,亦以參議官兼帶外務卿矣。上曰,留住,以本願寺爲之,而何不住延遼館乎?弘集曰,聞延遼館有妨礙,故使之留住於本願寺云矣。上曰,定稅事,姑未歸正而來耶?弘集曰,別單已爲槪達,而聞其國方有改約事,故未可遽定矣。上曰,開港等事,更无一言耶?弘集曰,花房義質,一次私問,故答以朝議,與前旡異,則更不發說矣。上曰,俄羅斯自圖們江,直向山東云,若果有事,當在不久耶?弘集曰,彼人所言如此,而問諸淸使,則中國事,似可善了矣。上曰,然則當旡事云耶?弘集曰,崇厚聞已放釋,而不之罪,則伊犂似終許之乃已云矣。上曰,崇厚,何爲不之罪乎?弘集曰,崇厚擅許土地,信有罪矣,中國旣委以專權,而其所許者,從以背之,是,失信於隣國,所以不得罪之云矣。上曰,我國受害云者,或非誘嚇之端乎?弘集曰,彼言以爲此非爲貴國代謀,實爲渠國而然矣。上曰,旣云自爲渠國,則其言似或然矣。弘集曰,彼言雖未足深信,然問諸淸使,亦以爲其實情然矣。上曰,淸公使爲人,何如?弘集曰,其人甚宏通有幹局矣。上曰,日本廣設各國語學而敎之,其學規,果何如?弘集曰,臣未嘗往見其處,而各國言語,皆設學敎之云矣。上曰,如我國驛學乎?弘集曰,然矣。其國朝士子弟,皆令就學矣。上曰,遺人學語,使之歸告朝廷耶?弘集曰,此事蓋爲我國而發也,施行與否,惟在朝廷處分,而不容不以歸告爲答矣。上曰,此事雖未遽行,而歸告則爲可也。又敎曰,富士山果何如,而七月雪尙不消耶?弘集曰,未及橫濱,遙望其山,甚高峻,尙見有雪痕矣。上曰,南島有黑烟云,然否?弘集曰,其地有火山,故地常多震云矣。上曰,地震果頻而大乎?弘集曰,數月,輒有地震,間十許年大震則屋舍人物,多被傷損云矣。上曰,雨事頗頻乎?弘集曰,頻雨而亦旡久雨云矣。上曰,男女人物,果何如耶?弘集曰,其人物類多巧慧而勤幹矣。上曰,年前薩摩人,欲向我國,而其大臣巖倉具視抑之,使不得逞,此事眞然乎?弘集曰,此說誠確矣。上曰,問於淸使,可以詳知也。弘集曰,雖不及問諸淸使,而見巖倉具視,言及此事,則自謂實有是事云矣。上曰,彼人皆以勤幹不怠爲主,故其事爲能若是也。弘集曰,誠然矣。上曰,彼國之六十六州,今皆統合云耶?弘集曰,廢六十六州,分爲三十六縣,縣寘令,如我國監司之制矣。上曰,各州世襲之人,今皆失位,得无怏怏之意乎?弘集曰,其心似不樂,然亦皆優其廩而居之,都下云矣。上曰,其賦稅多蠲減云耶?弘集曰,誠然矣,凡係利民之政,必擧而行云矣。上曰,陸軍操鍊,其法何如?弘集曰,坐作進退,頗中師律矣。上曰,彼國果甚畏俄羅斯乎?弘集曰,擧國莫不以是爲急切之憂矣。上曰,彼之兵械,今則可以敵西洋各國云耶?弘集曰,彼之所學者,西洋兵法,而自以爲不及西洋云矣。上曰,其兵法當更從阿蘭陀云,是何許國耶?弘集曰,阿蘭,西洋中最小之國,幅圓不過爲我國四分之一云矣。上曰,國小如此,用何術而能如是乎?弘集曰,國无大小,兵械精利,亦在自强務實而已。上曰,巡査警路,頗爲肅然云耶?弘集曰,然矣。上曰,彼國敎人,各隨其才,雖婦孺,亦皆學習,然則旡一人可棄也。弘集曰,以故,旡一遊食之民矣。上曰,屋舍之制,多有變改乎?弘集曰,屋宇或從洋制,而亦多仍舊制矣。上曰,或有尙著舊服,不改其俗者,其中必有可觀矣。弘集曰,其中文士多然,頗爲可尙矣。上曰,首驛別單以爲,倭主好馳馬試釰,至於躬入演武之場,與士卒相逐云,此乃夷狄之風也。弘集曰,誠然矣,而專尙武强之故矣。上曰,彼之宮闕營建,將以二十年爲限云,一何宏侈至此曠歲云耶?弘集曰,傳聞如此,未可深信矣。上曰,彼之通商,爲十七國云乎?弘集曰,傳說云然矣。上曰,全權公使·領事官之出住它國者,其數不一云耶?弘集曰,未及詳聞,而或因該國事務大小而然矣。上曰,朝鮮獨有辨理公使,而花房之陞爲辨理,何故耶?弘集曰,似是進階而然矣。上曰,不與我國相議而爲之,其意欲帶國書而然耶?弘集曰,聞辨理公使,當帶國書,故臣問諸花房義質而語之曰,丙子旣以勿帶國書爲約,則今何可不與我國相議,而遽爾行之?第只帶外務書契以來爲好云矣。上曰,其答何如?弘集曰,其答亦頗以爲然矣。上曰,彼地沿路·巿肆·民居,果何如?弘集曰,所見頗爲殷盛矣。上曰,彼亦務農,而今秋大登云,果以何穀爲重耶?弘集曰,亦以稻米爲重矣。上曰,俄羅斯欲向中國,當由何路云耶?弘集曰,彼中所聞,槪云由我國東南海路,轉入中國矣。上曰,察其動靜,彼國於我國,果旡惡意耶?弘集曰,以今所見,姑旡近慮,臣以此事,問於淸使,亦以爲實情則然矣。上曰,然則可以永保無他乎?弘集曰,此事臣未敢質對,向後惟在我應接之得其道而已,以故淸使亦以自强相勉矣。上曰,自强是富强之謂乎?弘集曰,非但富强爲自强,修我政敎,保我民國,使外衅旡從以生,此實自强之第一先務也。上曰,淸使亦以俄羅斯爲憂,而於我國事,多有相助之意乎?弘集曰,臣見淸使,幾次所言,皆此事,爲我國懇懇不已也。上曰,彼人雖欲與我國同心合力,而此何可深信乎?卽要我亦行富强之術而已。弘集曰,彼情誠不可深信,而惟以我國不識外事而悶矣。上曰,彼言如此,似是向我國之意也,淸使則必知其裏許也。弘集曰,淸使之言亦然矣。上曰,近日俄羅斯橫行天下,紛紛如黑雲漫天也。弘集〈曰〉,聞海外各國,莫不以俄羅爲憂,擾擾不已矣。上曰,倭主見爾,不爲勞問乎?弘集曰,旡一語相問矣。上曰,倭主果洋服乎?弘集曰,然矣。上曰,彼國形勢,想應外强內虛也。弘集曰,聖敎誠然矣。上曰,今番往還日子,計爲幾許日乎?弘集曰,恰爲九十日矣。上曰,海路殊險,送爾之時,極爲關念,今焉旡事竣還,甚用喜幸。弘集曰,聖念逮下,一至於此,感惶旡地。上曰,雖下隷輩,別无生弊,不知見侮於彼否。弘集曰,下隷輩另操束,幸旡大弊矣。上曰,到神戶,換乘輪船時,得无洋人乎?年前使行,有洋人入船中云矣。弘集曰,自釜山至神戶,係是專船,故切禁外國人,而換船時,則附載商船,勢不能一從我令,惟深處艙屋,不見其面而已,有此從權,萬萬悚悶矣。上曰,此事深得其宜,不與之相關可矣,何可膠固不通乎?北京使行,亦多見洋人於巿肆街路云矣。仍敎曰,回路留萊府幾日乎?弘集曰,三宿卽發矣。上曰,琉球國,間已復國云耶?弘集曰,此事存嫌,未嘗問人,而傳說已廢其國爲縣云矣。上曰,彼人私禮單,皆受之乎?弘集曰,然矣。上曰,旣以私禮贈之,不以公體,故彼亦不辭也。仍敎曰,萬里往返,仰瞻可也。弘集,起立仰瞻,還爲俯伏訖。上曰,大國使行,雖從陸,尙以爲難,此處涉險,不可與燕行同日語,而如此遄返,誠可幸也。弘集曰,臣以萬萬旡似之物,猥膺重寄,惟辱命是懼,今幸旡事納節,此莫非王靈攸曁也。上曰,爾自綜核,兼有文識,如是竣還,固其宜也。弘集曰,不勝惶悚矣。上曰,昨夜廣州山城,而入來耶?弘集曰,然矣。上曰,遠役勞憊,夜又深矣,爾其先退。上命修信使先退,仍命史官就座,又命退,承史以次退出。
上在昌德宮。停常參·經筵。
藥房提調臣金炳始,副提調李載完啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
世子宮,口傳問安。答曰,知道。
趙東弼啓曰,行大司憲金有淵,執義愼錫九,掌令李秉臯·安翊豐,持平崔㻠未肅拜,朴文彬呈辭,監察茶時之意,敢啓。傳曰,知道。
李載完啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
傳于閔昌植曰,禮房承旨,馳詣宗廟·景慕宮,奉審摘奸以來。
尹相萬書啓,臣於本月二十九日寅時量,敬奉聖諭,馳往傳諭于中部寬仁坊大寺洞契議政府左議政金炳國所住處,則以爲臣於年來,脚氣不仁,轉成貞痼,動輒須人,間又經急霍,眞元益脫,較諸前日,尤不啻落下幾層,委淹床笫,刀圭爲命。千萬不自意,復授中書之任,驚懍震剝,神魂遁爽,尙不知一身之所在,迺者史官臨宣天札,奬借之隆,期勉之盛,卽古昔晠際,眷召碩輔之曠數也。如臣無似,曷以當此?雙擎九頓,冞增戰慄,第念臣以何德量,以何才猷,國計民憂大去處,其何能彌綸之經濟之乎?此已聖鑑之所俯燭,朝紳之所共諒,今雖欲殫誠陳力,寔不可得也。其職則試旣蔑效,其疾則强實無柰,於公於私,萬難蠢動,爲罪滋大,惟譴何是俟而已,附對不宜煩蔓,虛縻不宜拖淹,謹當於日間,控章號籲,冀降處分云矣,敢啓。傳曰,知道。
李載完啓曰,今日藥房問安啓辭入侍之際,史官一員,不卽待令,以致闕參,事未前有,萬萬駭然。當該史官,所當重勘,而本院請推之外,無他可施之罰,何以爲之?敢稟。傳曰,拿處。
元用奭有頉,代以白珍燮爲假注書。
韓景爀奉命在外,代以韓必殷爲假注書。
以慶尙監司李根弼狀啓,薦新進上石榴,節序差早,限內不得封進,惶恐待罪事。傳于趙東弼曰,勿待罪事,回諭。
閔昌植,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以議政府言啓曰,卽見京畿監司金輔鉉狀啓,則本道旣有選武軍官都試火砲科合設試取之例,而本營將官·將校,與軍卒,本無肆習,終欠激勸。自今爲始,將官·將校,應試於宣武軍官都試,軍卒,應試於火砲都試,未第與已第者,取其沒技,特施恩典事,請令廟堂稟處矣。有將官焉,有校卒焉,雖欲肆其藝而鍊其技,如無賞獎,曷以興勸?矧玆畿輔重地,尤合存念者乎?從今以往,依狀請著式施行事,分付,何如?傳曰,允。
又〈以〉議政府以啓曰,卽見咸鏡監司金炳地啓本,則北關試所作挐罪人等,嚴覈取招,以待朝家處分云矣。試取之後,其公其私,自有昭不可揜者,而今玆惹出閙端,果逆料其非公伊私而然乎?遐士俗習,雖曰至頑,似此亂類,雖殛而無所惜矣。鄭周翰之先事威喝,李勉奎·吳丙翰之匿名發通,衆囚之口供自在,三漢之首倡可知,固當施以極律,而在逃未捕,萬萬痛惋,另飭各鎭營,刻期詗捉,形止馳聞。至若金煥甲,渠以驅車賤漢,場擾有甚關涉,而竊簪服,眞贓掀露,撞碎公堂,擧措凶悖。李丙凡,始也語逼官長,終焉手犯官舍,看證旣多,形跡難逭。金泰郁,現帶武校,冒着儒服,彷徨階上,欲售何意,衝突場內,竟肆其惡。金利貫,試所鐵塊,輒諉街路之拾遺,替人還納,可見心地之極譎,以上四漢,幷嚴刑遠惡地定配,其餘諸囚,令本道,分輕重酌處事,行會,何如?傳曰,允。
又以議政府言啓曰,卽見東萊府使沈東臣所報,則以爲對馬島年例送使出來時,有肅命之禮,奉安客舍于草梁里,而一自丙子邊規變更之後,辦察官雖逐月奉審,曠地奉安,果有事體之未安者。移建于豆毛關,則奉護之節,尤極謹嚴,土木之費,似不至張大爲辭矣。從前邊規,旣已變更,客舍移奉,事體誠然,依所報涓吉擧行事,分付,何如?傳曰,允。
又以弘文館言啓曰,下番闕直,事甚未安。副修撰金疇鉉在外,修撰黃益秀,新除授副修撰金元均,幷卽牌招,推移入直,何如?傳曰,允。
又以弘文館言啓曰,新除授修撰朴齊聖,時在京畿楊州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰姜友馨落點。
朴容大,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
庚辰八月二十九日午時,上詣仁政殿。親臨放榜入侍時,行都承旨李載完,行左承旨朴容大,右承旨尹相萬,左副承旨閔昌植,右副承旨洪承穆,同副承旨趙東弼,記事官李重德,假注書申容善,別兼春秋李容稙·金定均,提學金炳始,檢校直提學鄭範朝,直提學閔泳翊,檢校直閣金永壽·尹用求·金興均·李鎬翼·姜贊,檢校待敎宋秉瑞,副校理李鳳德,侍立。時至,上具遠遊冠·絳紗袍,乘輿出宣化門。藥房提調金炳始,副提調李載完,進前奏曰,侵早勞動,聖體,若何?上曰,一樣矣。仍出協陽門·肅章門,由仁政門,詣仁政殿月臺。通禮跪啓請降輿,上降輿,通禮跪啓請執圭。載完進圭,上執圭,仍陞座。載完進前奏曰,文武擧人,今將入庭矣,出標信開作門乎?上曰,以已下標信擧行也。載完曰,從陞諸臣中,有率榜人,使之下去,一體行禮乎?上可之。載完曰,文武擧人及率榜人,使之行禮乎?上可之。引儀唱四拜,文武擧人及率榜人,行四拜禮訖。文武擧人紅牌與賜花頒給訖,通禮跪啓請禮畢。上降座。通禮跪啓請釋圭,上釋圭。載完受圭,通禮跪啓請乘輿,上乘輿,仍出仁政門,由肅章門,入協陽門。兵曹判書李載冕,啓請放仗,容大請出標信解嚴。上由宣化門還內。諸臣以次退出。
上在昌德宮。停常參·經筵。
洪承穆啓曰,來初五日朝參日次矣,敢稟。傳曰,停。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪承穆曰,新恩謝恩,當親受矣,該房知悉。
洪承穆啓曰,事變假注書韓必殷時無職名,令該曹,依例付軍職,冠帶常仕,何如?傳曰,允。
又啓曰,假注書申容善·白珍燮俱有身病,勢難察任,竝今姑改差,何如?傳曰,允。
申容善改差,代以金鴻燮爲假注書。
白珍燮改差,代以鄭寅奭爲假注書。
禮曹,今九月二十五日中宮殿誕日陳賀時,應行節目,參考前例磨鍊爲白去乎,依此擧行,何如?判付啓。權停爲良如敎。
洪承穆啓曰,道臣如非拿問與削黜,則凡狀啓,例不得以都事替行,而平安監司閔泳緯,謂以情踪惶蹙,廢却公務,統巡行撤歸狀啓,以假都事替行。原狀啓,係是邊情,雖不得不捧入,揆以事體,誠極未安。推考警責,何如?傳曰,允。
又啓曰,卽見平安兵使李邦鉉六條薦擧單子到院者,則尾紙挾窄,無踏啓處,事甚踈忽,極爲未安。原單子雖不得不捧入,不可無警,推考,何如?傳曰,允。
朴容大啓曰,司諫趙璟淳,持平崔琛旣入闕中,不爲傳啓,直爲出去,事甚未安。竝推考,何如?傳曰,允。
傳于洪承穆曰,公事不審之中官朴漢應,從重推考。啓字誤踏之中官金泓錫拿處。
傳于朴容大曰,營建所工募,令營建所,乾犒饋。
以大司諫金元性,獻納金文鉉,正言李範晉,執義愼錫九,掌令李秉臯·安翊豐,持平朴文彬牌不進罷職傳旨,傳于洪承穆曰,只推。
洪承穆啓曰,今初六日永禧殿親行酌獻禮祭文,當爲製進,藝文提學金尙鉉,待明朝牌招,使之製進,何如?傳曰,允。
洪承穆以奎章閣言啓曰,卽接內需司牒報,則咸興·永興兩本宮,十月別大祭時,造燭封香吉日,今月十九日辰時,衣襨香燭祭品奉詣吉日,同月二十日午時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,下番闕直,事甚未安。副修撰金疇鉉在外,修撰黃益秀,副修撰金元均,新除授修撰姜友馨竝卽牌招,推移入直,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
朴容大,以兵曹言啓曰,今初四日一內兼禁軍番次,而該番將李廷珪,以其病難供職,呈狀乞遞。改差其代,依承傳,口傳擬入,何如?傳曰,允。
又以營建所提調意啓曰,工募乾犒饋事命下矣。工匠六百七十六名,每名錢一錢,擔軍·募軍六百九十六名,每名錢五分,合錢一百二兩四錢,分給之意,敢啓。傳曰,知道。
庚辰九月初一日未時,上御重熙堂。新恩謝恩,親受入侍時,行都承旨李載完,行左承旨朴容大,右副承旨洪承穆,假注書申容善·白珍爕,記注官李明源,別兼春秋李容稙,直閣洪英植以次進伏。文科甲科李承九,乙科金鴻爕·朴斗杓,丙科鄭寅奭·李龍鎰,武科甲科李漢英等,序立階下訖。上曰,史官分左右。載完奏曰,文武放榜人及率榜人,使之一體行禮乎?上可之。引儀唱鞠躬四拜,興平身,文武放榜人及率榜人,行四拜禮訖。載完奏曰,文武放榜人等,使之宣醞乎?上可之。容大·承穆出立楹外,宣醞訖。載完奏曰,宣醞已畢,文科放榜人,使之陞堂,奏職姓名乎?上可之。李承九等以次進前,奏職姓名訖。容大奏曰,武科甲科一人,使之陞堂,奏職姓名乎?上可之。李漢英進前奏職姓名,退立階下訖。載完奏曰,文武放榜人,使之出送乎?上可之。載完奏曰,假注書申容善入侍之際,做錯非細,事體所在,誠極未安。推考,何如?上曰,依爲之。出榻敎,仍命史官就座,又命退。諸臣以次退出。
上在昌德宮。停常參·經筵。
洪承穆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪承穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨閔昌植今日不爲仕進,卽爲牌招,何如?傳曰,允。
金鴻燮有頉,代以李龍鎰爲假注書。
鄭寅奭有頉,代以朴斗杓爲假注書。
李龍鎰有頉,代以鄭夏源爲假注書。
朴斗杓有頉,代以白珍燮爲假注書。
兵曹口傳政事,以李種恕爲兼司僕將。
以中官金泓錫囚單子,傳于洪承穆曰,飭已施矣,分揀放送。
洪承穆啓曰,行大司憲金有淵在外,執義愼錫九,掌令李秉臯·安翊豐,持平崔琛·朴文彬牌不進,監察茶時之意,敢啓。傳曰,知道。
以大司諫金元性,司諫趙璟淳,獻納金文鉉,正言李範晉,執義愼錫九,掌令李秉臯·安翊豐,持平崔琛·朴文彬牌不進罷職傳旨,傳于洪承穆曰,只推。
洪承穆啓曰,行都承旨李載完不爲仕進,行左承旨朴容大式暇出去,右承旨尹相萬,同副承旨趙東弼式暇,左副承旨閔昌植牌不進,院中只有臣一人,伴直無人。行都承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔昌植牌不進罷職傳旨,傳于洪承穆曰,只推。
洪承穆啓曰,行都承旨李載完牌不進,伴直無人。左副承旨閔昌植旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
洪承穆,以兵曹言啓曰,今此一內禁軍與各番禁軍試射時,入格人等,謹依別單判下,分等施賞,而筒箇·長弓·箭竹,以軍器寺所在者,取來頒給之意,敢啓。傳曰,知道。
又以摠戎廳言啓曰,本廳哨官權昌烈,身病猝重,勢難察任,改差,何如?傳曰,允。
左議政金炳國疏曰,伏以臣於中書,乍遞而復入者,凡再遭矣。計其間則往年甫三易月,今春甫三易序,俱在當年之內,前旣以臣代臣,今又以臣代臣,有若輔弼之重,非此莫可者然,臣奉誥旨而攀恩綸,惶汗浹背,益不知措躬之所。臣之才不可堪,病不可强,姑未暇言,其在熙朝平允之政,不幾近於太偏矣乎?此已事體焉苟且,進退焉顚倒,矧又已試蔑效之地,則未知不料之謬恩,奚爲而至也?日者附奏,其體也嚴,其分也怵,縱不敢以賤醜疢疾,枝蔓爲說,而目下證形,實實奈何不下,最是欲强,而不可得者,脚痿是耳。方其劇也,有氣澎亘,自下衝上,其鋒也甚銛,其勢也忒狠,脛膝頑如石壓,腰臍痛若刀剜,叫號宛轉,往往昏窒。設或少愈之時,柔軟無力,東歪西倒,坐則依几偃委,實難暫跪,步則倩人扶携,亦難自趨,如是而曷以進對於筵席,而升降於殿陛乎?此殆天之所廢,有非人力可容,則今臣去就,更不待兩言,若蒙天地之仁日月之明,察臣才之不宜論經,矜臣病之難責陳就,亦以臣勿謂占便之謀,崇飾之讓,不終朝而卽賜鞶褫。使重任而無至瘝曠,且得以恣臣調疴,少延須臾之喘,則是我殿下終始生成之澤也,玆敢抖擻神思,仰暴衷懇。伏乞聖慈,亟收臣左議政之銜,俾國事幸而私分安,臣不勝千萬血祝,臣無任云云。答曰,省疏具悉卿懇。卿之辭巽,專在於病患,而予於卿之病患,豈無斟量而然?調理而自可勿藥,勉强而亦當無曠矣。見今中外事,計之茫無涯畔,果何如時也?財用匱竭,而繼給焉,卿之經劃也,朝綱委頹,而振勵焉,卿之德望也。譬如傾廈漏船,呼吸安危,在乎一用心,一擧手,而副工大匠,乃雍容暇豫,斂然退托,曰我不能也云,則止竟作何許事狀也?況民國去處,目下急切之憂,萬萬非船之漏,廈之傾之比者乎?然則予之必致,卿之必膺,不待更言,而當有所審裁矣,卿其諒之。仍傳于洪承穆曰,此批答,遣史官傳諭。
同敦寧金益容疏曰,伏以臣,伏奉除旨,以臣爲同知敦寧府事者,臣感恩怵義,蹶祗肅,卽賤末忱誠之以趨走爲恭者然耳。第臣本無敦寧,揆以格例,在所當遞,用具短牘,仰瀆崇嚴。伏乞聖明,俯垂鑑諒,照例遞改,以存公格,以安私分焉。臣無任云云。答曰,省疏具悉。疏辭,下該曹稟處。
上在昌德宮。停常參·經筵。
卯時,下霜。
趙東弼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,昌原大都護府使梁柱顯,恃寨僉使許炯,竝下直,各長弓一張,長箭一部,片箭一部,筒兒一箇賜給。
以左副承旨閔昌植牌不進罷職傳旨,傳于趙東弼曰,只推。
傳于趙東弼曰,政官牌招開政。
傳于趙東弼曰,在外工曹參判許遞,今日政差出。
傳于趙東弼曰,同義禁·敦寧都正,竝許遞,今日政差出。
趙東弼啓曰,行大司憲金有淵在外,執義愼錫九,掌令李秉臯·安翊豐,持平朴文彬牌不進,崔琛陳疏,監察茶時之意,敢啓。傳曰,知道。
以大司諫金元性,司諫趙璟淳,獻納金文鉉,正言李範晉,執義愼錫九,掌令李秉臯·安翊豐,持平朴文彬牌不進罷職傳旨,傳于趙東弼曰,只推。
趙東弼啓曰,行都承旨李載完,行左承旨朴容大,右承旨尹相萬不爲仕進,左副承旨閔昌植牌不進,右副承旨洪承穆式暇出去,院中只有臣一人,伴直無人。左副承旨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨閔昌植再牌不進,伴直無人。右承旨尹相萬所當牌招,而拘於廳規,不得請牌,何以爲之?敢稟。傳曰,牌招。
以左副承旨閔昌植再牌不進罷職傳旨,傳于趙東弼曰,只推。
傳于趙東弼曰,開城中軍張禹喆,咸興中軍孫應泰相換。
趙東弼,以吏曹言啓曰,西學敎授鄭顯英,以其身病,呈狀乞遞,改差,何如?傳曰,允。
又以兵曹言啓曰,同知中樞府事方天鏞,內禁衛將李昌浩,五衛將李祖永·朴大榮·崔亨漸,文臣兼宣傳官宋秉瑞·洪承憲俱以病難供職,呈狀乞遞。宣傳官金東奭除授在外,上來無期云,竝改差,何如?傳曰,允。
趙東弼啓曰,臣吏·兵批兼進之意,敢啓。傳曰,知道。
有政。吏批,判書李鎬俊牌招不進,參判李喬翼進,參議宋秉璿在外,同副承旨趙東弼進。啓曰,判書李鎬俊牌招不進,參議宋秉璿在外未肅拜,小臣獨政未安,何以爲之?敢稟。傳曰,仍爲之。以南廷益爲同敦寧,鄭稷朝爲戶曹參判,曺殷承爲工曹參判,趙秉興爲敦寧都正,韓敬源爲知經筵,李世宰·南鎬元爲同義禁,金裕成爲西學敎授。
吏批,再政。以徐昌淳爲軍器主簿,水原判官李商應特爲仍任事,承傳。
兵批,行判書李載冕進,參判閔羲軾病,參議金載瓛入直進,參知朴齊晠病,同副承旨趙東弼進。以趙鳳夏爲知事,韓敦源爲都摠管,尹榮信爲副摠管,李益淳爲同知,吳胤泳爲宣傳官,南啓宓爲內禁將,尹宜鉉爲兼司僕將,李承祚·趙文敎·李俊模·張履泰爲五衛將,梁在鴻爲忠壯將,李漢英爲訓鍊判官,金定均·李秉臯爲文兼,李世應爲部將,李章烈爲慶尙左水使,李東祐爲花水山別將。知事單金履周,同知單林鳳鳴,五衛將加設三單洪在瑛·金得浩·金在述,護軍金益容·方天鏞,副護軍趙秉轍·金東奭,副司果朴齊聖,以上竝單付。部將李熙城今加折衝加資事,承傳。
兵批,再政。以黃鎭奎爲僉知,張鳳鎭爲訓鍊都監哨官。同知單洪在瑛,僉知二單金得浩·金在述。護軍申在麟,副護軍李熙城以上竝單付。開城中軍張禹喆,咸興中軍孫應泰,以上相換事承傳。
三政。以裴龍九爲訓鍊僉正,尹慶善爲守門將。同知單李承祚,僉知三單南啓宓·尹宜鉉·趙文敎。
四政。以李奎一爲訓鍊主簿。同知單申在默,僉知三單李俊模·張履泰·梁在鴻。
五政。以申鴻模爲守門將,同知單尹興善。
兵曹口傳政事,護軍單尹用求。
趙東弼,以禮曹言啓曰,來十月初二日行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來十月初二日行宗廟冬享大祭親行時,永寧殿依例遣大臣攝行,何如?傳曰,允。
又以兵曹言啓曰,來九月初六日大駕詣永禧殿,親行酌獻禮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨步軍,三哨訓局,馬軍二哨,步軍三哨,都統使率領爲先廂。訓局馬軍一哨,步軍三哨,禁營步軍二哨,兩營騎士各一番,禁將率領爲後廂。禁軍三番隨駕,別抄軍一哨磨鍊,摠戎使率御營騎士一番,步軍二哨留陣,餘軍留營置之。
又以兵曹言啓曰,今番武科放榜時,別武士鄭海駿·林炳夏來到臣曹,俱以入格之人,未受花牌云,故詳考榜目,則參榜的實,而果未受牌矣。頒給之際,日暮紛雜,至使當者失牌,臣曹未能察飭,不勝惶恐,而不善擧行之將校,令各該廳嚴懲。在前似此之時,有追書安寶頒給之例,鄭海駿·林炳夏紅牌,改書安寶以給,閪失紅牌,令左右捕廳,別般譏詗,期於捉得之意,分付,何如?傳曰,允。
又以兵曹言啓曰,卽接尙衣院牒報,則本院弓人申敬植·金盛植·金正燁,俱爲服役二十年,造納弓矢,已滿千數云矣。御供弓矢匠人之服役二十年,造納弓矢滿千數者,帖加成給,旣有已例,故取考該院成冊,則服役年條,造納數爻,俱爲準限,竝依例帖加成給,何如?傳曰,允。
吏曹啓目粘連,觀此水原留守鄭基世狀啓則以爲,本府判官李商應廉謹之規,慈諒爲政,三載居官,衆務畢擧,今當箇滿之時,願借民情,一境同然,特爲仍任事,令該曹稟處亦爲白有臥乎所,守臣狀辭,旣如此,依狀請施行,何如?判付啓依允。
吏曹啓目粘連,觀此同知敦寧府事金益容上疏則以爲,臣本無敦寧,揆以格例,在所當遞。伏乞聖明,俯垂鑑諒,照例遞改亦爲白臥乎所,旣無敦寧,則揆以法例,不可仍置,似當許遞是白乎矣,宰臣所帶之職,遞仍當否,臣曹不敢擅便,上裁,何如?判付啓。依回啓施行爲良如敎。
上在昌德宮。停常參·經筵。
閔昌植啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
又啓曰,右副承旨洪承穆今日不爲仕進,卽爲牌招,何如?傳曰,允。
備忘記,羅州營將李康鉉下直,長弓一張,長箭一部,片箭一部,筒兒一箇賜給。
傳于閔昌植曰,永禧殿酌獻禮後,仍詣儲慶宮·毓祥宮·延祜宮·宣禧宮展拜矣,該房知悉。
傳于閔昌植曰,日昨疏批以後,意謂卿不俟駕屨,而尙無簉朝之聞,臨軒凝佇,予懷如渴,卿之必欲辭巽,卽惟曰病之難强,才之不逮也,而卿之自言,則固如是矣。古來元臣·碩輔,做得致澤之大事業者,孰有不發此言,自詡自擔者乎?要之求助者,審量乎病不妨務,才尤經邦,盡其誠禮,必致乃已,然則今予所以待卿者,果有所未盡而然也歟?見今東宮相見禮,已涓吉日,上下同慶,大小延頸,以卿斷斷向國之誠,又居師傅之列,其爲歡欣,宜倍餘人,今何可一往逡巡,不思所以幡然改圖乎?眷注深切,其辭自蔓,卽起膺命,庸副至意事。遣左承旨,傳諭于左議政,仍與偕來。
閔昌植啓曰,左議政金炳國敦諭,遣左承旨傳諭,仍與偕來事,命下矣。行左承旨朴容大所當牌招,而拘於廳規,不得請牌,何以爲之?敢稟。傳曰,牌招。
閔昌植啓曰,西學敎授金裕成昨日政除拜,而以春坊入直,肅單今始來呈,事甚未安。推考,何如?傳曰,允。
又啓曰,假注書鄭夏源時無職名,令該曹,依例付軍職,冠帶常仕,何如?傳曰,允。
又啓曰,假注書白珍燮有身病,勢難察任,今姑改差,何如?傳曰,允。
白珍燮改差,代以安鍾冕爲假注書。
行左承旨朴容大書啓,臣於本月初四日巳時量,敬奉聖諭,馳往傳諭于中部寬仁坊大寺洞契議政府左議政金炳國所住處則以爲,臣以才不可堪,病不可强之實,齎悚具牘,顒冀矜諒,及下恩批,不惟不允,反紆以期詡之,敦勵之。首尾一百七十五字,若古賢相一去就之大有關者然,臣於委淹之床,蹶起擎讀,自不覺感淚之被,惶汗之浹,明發而不能寐。今又夙夜之良,齎宣寵諭,較前而辭旨益重,在下而分義愈怵,苟可以病不妨務,才尤經邦,則豈不思夷險之向,涓埃之報乎?眞情實狀,萬難進身者,非敢飾讓也工謀也,又非敢慢命也,秪恐天職之瘝,而國事之誤也。旣知其必瘝,而必誤,則一日·二日,不宜虛縻,第臣見職,兼叨胄筵之傅,適是月,以師傅相見禮,已簡吉日矣。伏惟我東宮邸下,睿恣天縱,溫文日就,將行宮僚之召接,是誠莫大之慶,無疆之休也。如臣受國家厚恩,荷聖朝殊遇之蹤,猥忝傅其德之銜,愛戴之心,欣忭之誠,彝性所得,有倍餘人,而躬覩盛儀,粗伸微分,卽亦臣子之至願大榮也。雖跰而拱趨,傴僂而拜頫,有不敢辭,而見又添嬰毒感,無以彈束而舁赴,謹當益加醫治,趁慶日冒登前席,先以延頸而頌祝,仍以陳區區之私。惟是偕來有命,邇臣之遲留陋地,尤極惶隘,亟令召還焉云矣。臣旣承仍與偕來之命,故姑爲仍留之意,敢啓。傳曰,知道。
傳于閔昌植曰,左相簉朝,今有定日,爲國事萬幸,偕來承旨還入,以安大臣之心。
以大司諫金元性,司諫趙璟淳,獻納金文鉉,正言李範晉,掌令安翊豐,持平朴文彬牌不進罷職傳旨,傳于閔昌植曰,只推。
以右副承旨洪承穆牌不進罷職傳旨,傳于閔昌植曰,只推。
閔昌植啓曰,臣與同副承旨趙東弼伴直矣。陳疏徑出,伴直無人,右副承旨洪承穆旣有只推之命,更爲牌招,何如?傳曰,允。
傳于閔昌植曰,右副承旨·同副承旨,許遞,前望單子入之。
閔昌植啓曰,右副承旨洪承穆承牌前許遞,伴直無人。右承旨尹相萬旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨尹相萬牌不進罷職傳旨,傳于閔昌植曰,只推。
承旨前望單子入之,李喬翼·金晳根落點。
閔昌植,以禮曹言啓曰,今九月十九日文廟酌獻禮親行時儀節,當爲磨鍊,齋宿處所,以何處爲之,而出還宮門路,亦以何門爲之乎?敢稟。傳曰,齋宿便殿爲之,出宮門路,宣仁門爲之,還宮門路,集春門爲之。
又以禮曹言啓曰,今此修信使齎去私禮單,與贈給物種中,靑黍皮十五張,鏡光紙七卷,白綿紙三卷,色槢扇三十二柄,各色筆三十五柄,彩墨一同,以用,遺在還爲上來,故同物種,還下該曹之意,敢啓。傳曰,知道。
又以訓鍊都監言啓曰,謹依兵曹草記批旨,紅牌頒給時,不善擧行之將校四人,各嚴棍二十度懲勵之意,敢啓。傳曰,知道。
又以御營廳言啓曰,謹依兵曹草記批旨,紅牌頒給時,不善擧行將校四人,各嚴棍二十度,懲勵之意,敢啓。傳曰,知道。
同副承旨趙東弼疏曰,伏以臣於持被之中,卽接家信,則臣父素患宿積,今當節換,一倍肆劇,委頓床笫,促臣歸視,自聞此報,方寸焦灼,玆敢忙陳短章,徑出禁扃。伏乞聖慈,亟遞臣職,俾便救護,仍治臣瀆撓之罪,千萬至祝,臣無任云云。省疏具悉。爾其勿辭救護。
持平崔琛疏曰,伏惟臣,生長于草野民間,以明經科業,昨春幸蒙天恩,今秋猥忝言職,感祝無地,而竊恐賤齡,七十有九,死生無日,無幾效犬馬之力,故願乞一言而死,伏願殿下,特加垂察焉。臣伏惟由百世之後,等百世之王,莫之能違也,自非上智之材,必資學習以成德,商之太甲,周之成王是也。周公曰,文王我師也,誠能以聖王爲師,誦其詩讀其書,而欣慕愛樂之尙論,以追述親賢,以求諫咨諏善道,察納雅言,則知日明而德日新矣。以殿下之仁聖明達,致此非難也,其於堯·舜何有?夏禹進克艱之戒,而惜寸陰,商湯作日新之銘而懷萬邦,古先哲王,未有不憂勤惕勵,而爲民父母。傳曰,民之所好好之,民之所惡惡之,此之謂民之父母,故詩曰,樂只君子,民之父母。易曰,節以制度,不傷財不害民,蓋侈用則傷財,傷財必至於害民,故愛民,必先於節用。書曰,不作無益,害有益,功乃成,不貴異物賤用物,民乃足,財用不節,則上下安得不困乎?以大禹之聖,富有四海,猶以節儉爲度,菲飮食而致孝乎鬼神,惡衣服而致美乎黻冕,卑宮室而盡力乎溝洫,修六府和三事,以爲養民之政。凡爲人君,果能追述夏禹,躬行節儉,悉革奢麗之弊,式遵勤儉之風,敬事而信於民,節用而厚於民。省刑罰薄稅斂,勸農桑正風化,使君子,賢其賢,親其親,小人,樂其樂,利其利,上行下效,捷於影響,何事不就,何往不吉?然則災異消滅,而衆祥畢至,時和年豐,財用自足,何至加賦於民,而可以補用乎?昔魯哀公,以加賦之意,問於有若,對曰,百姓足,君孰與不足,百姓不足,君孰與足?朱子曰,民富則君不至獨貧,民貧則君不能獨富,有若,深言君民一體之意,以止公之厚斂,爲人上者所宜深念也。蓋什一而稅,堯·舜之道也。近者國家,以經費浩大,財用匱乏,故設爲均徵戶布之法,是一時權宜之術,非萬世安寧之策也。易曰,辨上下定民志,今班常同役,上下不辨,古今異法,民心未定,果非大有欠於聖王之仁政乎?蓋簿賦斂定名分,乃國家治化之先務也,名分不正,則紀綱絶矣,用度傷財,則人民困矣。以大舜之聖,益戒之曰,儆戒無虞,罔失法度,罔游于逸,罔咈百姓,以從己之欲。伊尹戒太甲曰,后非民,罔使,民非后,罔事,無自廣以挾人,匹夫匹婦,不獲自盡,民主罔與成厥功。臣不敢知曰,益·伊尹之世,亦有班常同布之法乎?臣不敢知曰,不其然,惟行助法什一而稅而已矣。元來番布應納,爲軍伍之役,詩賦功令,爲士類之業,古今之通義,班常之正分也。孟子曰,詩云不愆不忘,率由舊章,遵先王之法,而過者未之有也。願殿下,思兼先王之德,追遵先王之法,蠲儒布正名分,則可以爲萬世法程,休明而頌聲作矣。若勢無奈何,而必行儒布之法,儒布之外,豈無他排布乎?假令百姓,班戶則宅不毛者及身無職事者,罰以懲之。依周禮出夫里之布,常漢則年十五以上,可傅軍籍者,名以錄之,依舊式徵身役之番,如此則勸民農桑,而名分正矣,充武軍丁,而財用足矣。果非有愈於班常同布之法乎?且夫國家警戒無虞之道,莫先於武備,武備之先,莫急於軍案。繫辭曰,君子安而不忘危,存而不忘亡,治而不忘亂,是以身安而國家可保也。故易曰,其亡其亡,繫于苞桑,大人之吉也,奈之何挽近以來,專主戶布,不整軍案,安姑息而忘後慮,不修豫備之道乎?臣切愍焉。且各營軍兵,是國家守衛之備,而月料頻乏,各貢房亦爲國家供奉之資,而財用屢空者何也?其故可知也。蓋三南稅穀,是國家資用之大關節也,而及其上納之時,京江大船下去,船格輩之行惡爲弊姑舍,一隻船,千石穀載,已太重,而滿載數千石,充其私欲,敢生奸計,不卽上納,而移泊于穀價之高處,任他散賣,無所忌憚,周流行商,遷延日月,或逋負縮納,或以錢代納,或麤米充數,故各邑所捧精白米,十五斗一石,不過爲麤米八九斗矣,而充其石數而已。且船大載重,卒難移泊,故若遇風浪,則或相拍而破,或觸石而破,太半虛失于中路,然則百司之供給,豈不艱乏乎?爲今之計,莫若嚴禁京船,使不得下去,而使各邑地方大小船,分載一二百石,而本邑該吏,押護上納,則船無載重覆破之患,穀無換麤斗縮之弊,然後可以供給京師矣。夫軍兵者,善養心服而後,可以爲甘死之卒,貢房者財用豐備而後,可以爲奉供之道矣,以今事勢言之,臣切悼之。大學傳曰,生財有大道,生之者衆,食之者寡,爲之者疾,用之者舒,則財恒足矣。朱子曰,足國之道,在乎務本而節用,其釋治國平天下之道,財用以爲結語,其旨深且長矣。殿下若以大學,爲一寶鑑,時時尋繹,則可以明明德,而作新民矣,其於治國,何難之有?臣所謂以聖王爲師者此也。臣伏蒙國家之厚恩而在於臺閣,以含默爲事,則是徒竊國祿,而孤負聖恩也。將何以致君於堯·舜,而躋民於仁壽乎?與其忘義而求容,寧欲以道而殉身,故玆敢冒死仰籲。伏乞聖明,特遞臣職,以懲猥越之罪,亟施嚴斷處分之地,千萬伏祝之至,臣無任云云。省疏具悉。能說時弊,是爲嘉尙,爾其勿辭察職。
上在昌德宮。停常參·經筵。
藥房提調金炳始,副提調李載完啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
金皙根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
閔昌植啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應有身病,左議政金炳國未肅拜,右議政未差,不得來會云矣,敢啓。傳曰,知道。
李載完啓曰,行左承旨李喬翼,行右承旨朴容大,同副承旨金晳根今日不爲仕進,竝卽牌招,何如?傳曰,允。
閔昌植啓曰,同敦寧南廷益除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,明日大駕詣永禧殿,入齋室後,大王大妃殿·王大妃殿問安承旨,何承旨進去乎?敢稟。傳曰,同副承旨進去。
又啓曰,假注書安鍾冕時無職名,令該曹,依例付軍職,冠帶常仕,何如?傳曰,允。
傳于閔昌植曰,山林,當抄選矣,今番經學薦人中爲之。
金皙根啓曰,行大司憲金有淵在外,執義愼錫九,掌令李秉臯·安翊豐,持平崔琛·朴文彬牌不進,監察茶時之意,敢啓。傳曰,知道。
以大司諫金元性,司諫趙璟淳,獻納金文鉉,正言李範晉,執義愼錫九,掌令李秉臯·安翊豐,持平崔琛·朴文彬牌不進罷職傳旨,傳于金皙根曰,只推。
傳于金皙根曰,明日出宮內門路,以協陽門爲之。
以韓用卨囚單子,傳于金皙根曰,飭已施矣,分揀放送。
李喬翼,以奎章閣言啓曰,守宮檢校直閣李淳翼待開門牌招,何如?傳曰,允。
上在昌德宮。停常參·經筵。
巳時午時,灑雨下雨,測雨器水深一寸八分。
大駕詣永禧殿。入齋室後,藥房·內閣·政院·玉堂口傳問安。答曰,知道。望殿禮還入齋室後,藥房·內閣·政院·玉堂口傳問安。答曰,知道。世子宮,遣宮官口傳問安。答曰,知道。大王大妃殿·王大妃殿遣承旨問安。答曰,知道。酌獻禮親行,還入齋室後,藥房·內閣·政院·玉堂·朝廷二品以上,口傳問安。答曰,知道。仍詣儲慶宮,入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。仍詣毓祥宮,入齋室後,藥房·內閣·政院·玉堂口傳問安。答曰,知道。毓祥宮·延祜宮·宣禧宮展拜,還入齋室後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
朴容大啓曰,司僕寺內乘來言,捲簾,取稟。傳曰,捲三面。
傳于朴容大曰,侍衛軍兵雨具,從便爲之。
傳于李載完曰,初十日次對,進定於再明日。
金晳根啓曰,臣以大王大妃殿·王大妃殿問安進去,下直之意,敢啓。傳曰,知道。
傳于李載完曰,南殿酌獻禮時,禮房承旨加資。
傳于李載完曰,南殿酌獻禮時,贊禮以下,別單書入。
傳于李載完曰,政官牌招開政,賞典下批。
金晳根啓曰,今日動駕時衛內至近之地,攔入擊錚者,事未前有,萬萬駭然。當該考喧都事,及左列挾輦將,竝所當重勘,而本院請推之外,無他可施之罰,何以爲之?敢稟。傳曰,竝拿處。
又啓曰,卽者義禁府都事來言,今日動駕時,衛外擊錚人梁東煥等,三十五名,依例移送秋曹云矣,敢啓。傳曰,知道。
李喬翼,以奎章閣言啓曰,大駕今已還宮,守宮檢校直閣李淳翼,依定式減下,何如?傳曰,允。
朴容大,以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,本局別將李敎復身病猝重,勢難察任,改差,何如?傳曰,允。
又以訓鍊都監言啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳留陣軍兵等處,乾犒饋分給之意,敢啓。傳曰,知道。永禧殿酌獻禮親行敎是時,贊禮行禮曹判書李豐翼,典祀官奉常正韓兢烈,殿司參奉鄭旭朝,執禮副司果鄭顯英,第一室執尊,掌樂正李鳳奎,第二室執尊,司成尹定求,第三室執尊,副司果趙重弼,第四室執尊,副司果李建昌,第五室執尊,司僕正李喜元,第六室執尊,校理洪鍾運。第一室大祝,副司果曺寅承,第二室大祝,副修撰金元均,第三室大祝,掌令李秉臯,第四室大祝,副司果趙秉升,第五室大祝,副司果李容稙,第六室大祝,修撰姜友馨。盥洗位,禮曹正郞韓炳洙,兵曹正郞李基肇。爵洗位,禮曹佐郞趙光祐,兵曹佐郞白時洽,贊者,引儀李奎學·玄景運。謁者,假引儀申鍾協·李時庠。贊引,假引儀崔光在·朴齊昌。祭監,監察宋淳爀·趙禧永。
庚辰九月初六日巽時,大駕詣永禧殿。酌獻禮親行,仍詣儲慶宮·毓祥宮·延祜宮·宣禧宮,展拜擧動入侍時,行都承旨李載完,行左承旨李喬翼,行右承旨朴容大,左副承旨尹相萬,右副承旨閔昌植,同副承旨金晳根,記事官李重德,假注書安鍾冕,別兼春秋金學洙·趙秉升·金炳吉·李容稙·金定均,提學金炳始,檢校直提學趙慶鎬·鄭範朝,直提學閔泳翊,檢校直閣金永壽·尹用求·金興均·李鎬翼·姜·趙同熙,直閣〈洪〉英植,檢校待敎閔泳煥·宋秉瑞,副校理李鳳德,修撰姜友馨以次侍立。時至,通禮跪啓請外辦,上具遠遊冠·絳紗袍,乘輿出待賢門。藥房提調金炳始,副提調李載完進前奏曰,侵早勞動,聖體,若何?上曰,一樣矣。通禮前導,出協陽門,通禮跪啓請降輿乘輦,上降輿乘輦。由肅章門·進善門出敦化門。通禮跪啓請進發,至永禧殿外下輦所。通禮跪啓請降輦乘輿,上降輦乘輿,由殿門詣齋室門外。通禮跪啓請降輿,上降輿入齋室展謁。時至,通禮跪啓請出次,上具冕服出次。通禮跪啓請執圭,載完跪進圭,上執圭。通禮導上詣版位,贊儀唱鞠躬四拜興平身。上行四拜禮,宗親·文武百官皆行四拜禮訖。上陞自東階入殿內,奉審第一室·第二室·第三室·第四室·第五室·第六室訖。通禮導上還出東門外,跪啓請釋圭,上釋圭,載完跪受圭,通禮前導還入齋殿酌獻禮。時至,通禮跪啓請出次,上出次。通禮跪啓請執圭,載完跪進圭,上執圭,通禮導上詣版位西向立。贊禮跪啓請鞠躬四拜興平身。上行四拜禮,宗親·文武百官皆行四拜禮。贊禮導上詣盥洗位,贊禮跪啓請搢圭,上搢圭,贊禮跪啓請盥手,上盥手。贊禮跪啓請執圭,上執圭,陞自東階詣第一室尊所西向立。喬翼酌酒,贊禮導上詣神位前北向跪,贊禮跪啓請搢圭,上搢圭。載完奉香,晳根奉爐,上三上香。載完奉爵跪進,上執爵以授喬翼,喬翼跪受奠于神位前。贊禮跪啓請執圭,俯伏興少退跪,上執圭俯伏興少退跪。大祝曺寅承進神位右,跪讀祝文訖。贊禮跪啓請俯伏興平身,上俯伏興平身。次詣第二室·第三室·第四室·第五室·第六室,行禮竝如上儀訖。贊禮導上降復位,跪啓請鞠躬四拜興平身。上行四拜禮,宗親·文武百官皆行四拜禮訖。贊禮導上詣望瘞位北向立,大祝取祝版瘞於坎,贊禮跪啓請禮畢。判府事韓啓源,領議政李最應進前奏曰,今日酌獻盛禮也。侵早勞動,聖體,若何?上曰,一樣矣。仍敎曰,酌獻禮成,果甚慶幸也。贊禮導上還至東門外,跪啓請釋圭,上釋圭,載完跪受圭,上還入齋殿。傳曰,儲慶宮展拜時,百官行禮置之。出傳敎離發時至,通禮跪啓請外辦,上改具翼善冠·衮龍袍出次。通禮跪啓請乘輿,上乘輿至紅箭門外。通禮跪啓請降輿乘輦。上降輿乘輦,進發至儲慶宮大門外,下輦所。通禮跪啓請降輦乘輿,上降輦乘輿,入大次。傳曰,隨駕與留陣軍兵,令各其營,乾犒饋。出傳敎展拜時至,通禮導上詣版位北向立。跪啓請鞠躬再拜興平身。上行再拜禮,陞詣廟內奉審後。載完進前奏曰,左通禮趁不待令,以致行禮之遲滯,事未前有,萬萬駭然。當該通禮,所當重勘,而本院請推之外,無他可施之罰,何以爲之乎?上曰,事過後拿處,可也。出駕敎通禮導上還入大次。傳曰,諸司豫備。出傳敎離發時至,通禮跪啓請外辦。上出次,通禮跪啓請乘輿,上乘輿至宮門外。通禮跪啓請降輿乘輦。上降輿乘輦,進發至毓祥宮大門外下輦所。通禮跪啓請降輦乘輿,上降輦乘輿,至大次前,降輿入大次。傳曰,延祜宮·宣禧宮展拜時,百官行禮置之。出傳敎展拜時至,通禮導上詣版位北向立。跪啓請鞠躬再拜興平身。上行再拜禮,陞詣廟內奉審訖。出東門,歷詣冷泉亭版位,北向立。通禮跪啓請鞠躬四拜興平身,上行四拜禮,陞詣亭內奉審。次詣延祜宮版位,北向立。通禮跪啓請鞠躬再拜興平身。上行再拜禮訖,陞詣廟內奉審。次詣宣禧宮版位,北向立。通禮跪啓請鞠躬再拜興平身。上行再拜禮,陞詣廟內奉審訖。通禮前導出神門外,跪啓請乘輿,上乘輿,還入大次。傳曰,禧嬪廟·宜嬪廟遣內侍,看審以來。出傳敎傳曰,都承旨進詣永昭廟·文禧廟奉審以來。出傳敎還宮時至,通禮跪啓請外辦,上出次。通禮跪啓請乘輿,上乘輿至宮門外。通禮跪啓請降輿乘輦,上降輿乘輦。還發由鍾閣前路把子橋,入敦化門·進善門·肅章門,至協陽門外。通禮跪啓請降輦乘輿,上降輦乘輿,入協陽門內。容大請出標信解嚴。上曰,已下標信擧行。由待賢門還內。諸臣以次退出。
上在昌德宮。停常參·經筵。
金晳根啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,吏曹判書李鎬俊牌不進,推考傳旨,今方捧入,而開政命下之後,如是違牌,事甚未安。參判未差,參議宋秉璿在外,判書更爲牌招,何如?傳曰,允。
傳于金晳根曰,呈告禮曹參判·同春秋許遞,今日政差出。
傳于金晳根曰,吏曹參判有闕之代,前望單子入之。
傳于金晳根曰,南殿酌獻禮時,都提調左議政,內下大豹皮一令賜給。提調鄭範朝內下虎皮一令賜給。
以南殿酌獻禮時,贊禮以下別單,傳于金晳根曰,贊禮,行禮曹判書李豐翼加資。殿司,參奉鄭旭朝,大祝,副司果曺寅承·趙秉升·李容稙,修撰金元均·姜友馨,掌令李秉臯,永禧殿令尹行駿·南廷翊竝陞敍。典祀官,奉常正韓兢烈,執禮,副司果鄭顯英,執尊,掌樂正李鳳奎,司成尹定求,副司果趙重弼·李建昌,司僕寺正李喜元,校理洪鍾運,盥洗位,禮曹正郞韓炳洙,兵曹正郞李基肇,爵洗位,禮曹佐郞趙光祐,兵曹佐郞白時洽,贊者,引儀李奎學·玄景運,謁者,假引儀申鍾協,兼引儀李時庠,贊引,假引儀崔光在·朴齊昌,祭監,監察宋淳爀·趙禧永,左通禮任憲鎬,右通禮趙性鶴,贊儀黃觀周,假引儀朴齊昌·崔光在各兒馬一匹賜給。殿監張煥奎外職調用,其餘奏時官,守僕員役等,竝依甲戌年例施賞。傳于金晳根曰,南殿酌獻禮時,祭侍金在寬·金圭復各內下鹿皮一令賜給。傳于金晳根曰,今番賞典中,一人雖兼數事,毋得疊授。傳于金晳根曰,不待傳旨,今日政賞典下批。
注書李重德病,代以兪鎭奎爲假注書。
金晳根啓曰,行大司憲金有淵在外,執義愼錫九,掌令李秉臯·安翊豐,持平崔琛·朴文彬牌不進,監察茶時之意,敢啓。傳曰,知道。
以大司諫金元性,司諫趙璟淳,獻納金文鉉,正言李範晉,執義愼錫九,掌令李秉臯·安翊豐,持平崔琛·朴文彬牌不進罷職傳旨,傳于金晳根曰,只推。
金晳根啓曰,行都承旨李載完,行右承旨朴容大,左副承旨尹相萬不爲仕進,行左承旨李喬翼式暇,右副承旨閔昌植式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨尹相萬牌不進,伴直無人。行右承旨朴容大所當牌招,而拘於廳規,不得請牌,何以爲之?敢稟。傳曰,牌招。
又啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以左副承旨尹相萬牌不進罷職傳旨,傳于金晳根曰,只推。
金晳根,以吏曹言啓曰,南學敎授李秉臯,以其身病,呈狀乞遞,改差,何如?傳曰,允。
金晳根啓曰,臣吏·兵批兼進之意,敢啓。傳曰,知道。
有政。吏批,判書李鎬俊進,參判未差,參議宋秉璿在外,同副承旨金晳根進。以南孝淳爲同敦寧,趙秉式爲禮曹參判,趙準永爲同春秋,金鶴鎭爲南學敎授。分敎官單林宅洙,行禮曹判書李豐翼今加崇祿。行左承旨李喬翼今加嘉義加資事,承傳。
兵批,行判書李載冕病,參判閔羲軾病,參議金載瓛病,參知朴齊晠入直進,同副承旨金晳根進。同知單金時泰,護軍南廷益·金永哲,副護軍趙東弼·洪承穆,副司正安鍾冕,以上竝單付。五衛將黃鍾烈·朴鎭瓊·金台璧·閔宗厚·李建禹·金錫倫·魯碩重·徐炳斌·崔成河·禹志洪·金麗鎰·崔錫胤·金萬奎·金晶永·李鈺·安策·南龍夏·尹璟鉉·李僖錫·朴憲鎭·宋膺奎·金永培·金華衡·朴景鉉·吳熙善,以上依定式減下。
吏批,再政。以李珪永爲右尹。
三政。左尹單李珪永,右尹單李僖魯。
吏曹參判前望單子入之,閔泳商落點。以任憲鎬囚單子,傳于金晳根曰,飭已施矣,分揀放送。
以丁大森·李敎興囚單子,傳于金晳根曰,飭已施矣,分揀放送。
同敦寧南廷益疏曰,伏以臣,伏奉除旨,以臣爲同知敦寧府事者,臣感恩怵義,粗伸叨謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉,臣無任云云。答曰,省疏具悉。所請依施。
上在昌德宮。停常參·經筵。
金晳根啓曰,明日常參·經筵,取稟。傳曰,停。
又啓曰,行左承旨李喬翼加資下批矣,行都承旨李載完資是嘉善,座次有違格例,何以爲之?敢稟。傳曰,左承旨許遞,前望單子入之。
傳于金晳根曰,大臣·政府堂上引見。
金晳根,以議政府言啓曰,經筵官·書筵官,纔已同議抄選以入矣。金洛鉉·李象秀旣經蔭官,令政院,政官牌招,開政下批。朴性陽係是幼學,先付蔭職後,仍爲下批之意,分付銓曹,何如?傳曰,允。
議政府·吏曹同議,經筵官·書筵官抄選,金洛鉉·朴性陽·李象秀。
傳于金晳根曰,吏曹參判有闕之代,前望單子入之。
吏曹參判前望單子入之,李玄翼落點。
金晳根啓曰,新除授吏曹參判李玄翼,一體牌招,何如?傳曰,允。
傳于金晳根曰,在外同敦寧許遞,今日政差出。
金晳根啓曰,撥路申飭,前後何如,而火輪船問情事,慶尙監司李根弼狀啓,去月二十日封發。左水使韓圭稷狀啓,十五日封發。東萊府使沈東臣狀啓,十六日封發者,竝今始到院,邊情之如是遲滯,事甚未安。不飭之道臣·帥臣及府使,不可無警,竝推考,何如?傳曰,允。
金晳根啓曰,行大司憲金有淵在外,執義愼錫九,掌令李秉臯·安翊豐,持平崔琛·朴文彬牌不進,監察茶時之意,敢啓。傳曰,知道。
以大司諫金元性,司諫趙璟淳,獻納金文鉉,正言李範晉,執義愼錫九,掌令李秉臯·安翊豐,持平崔琛·朴文彬牌不進罷職傳旨,傳于金晳根曰,只推。
傳于金晳根曰,臺諫竝許遞,前望單子入之。
兵曹口傳政事,副司果單金文鉉·鄭寅興。
金晳根,以吏曹言啓曰,繕工監假監役官閔益鎬,以其身病,呈狀乞遞,改差,何如?傳曰,允。
有政。吏批,判書李鎬俊進,參判李玄翼進,參議宋秉璿在外,左副承旨閔昌植進。啓曰,臺諫多窠,今當差出,而擬望之人乏少,外任竝擬,何如?傳曰,允。以洪鍾雲爲大司憲,金宗漢爲大司諫,趙璟淳爲執義,吳慶履爲司諫,任憲鎬爲獻納,金聲根爲同敦寧,朴性陽爲假監役,金雲培爲健元陵參奉。經筵官二單金洛鉉·李象秀,書筵官二單金洛鉉·李象秀。
兵批,行判書李載冕病,參判閔羲軾病,參議金載瓛病,參知朴齊晠入直進,右副承旨金晳根進。同知單趙浹,大護軍金有淵,護軍李喬翼·南孝淳,副護軍金元性,副司直愼錫九·趙璟淳·李秉臯·安翊豐·崔琛·朴文彬,副司果李範晉,副司勇金思準,以上竝單付。
吏批,再政。以金洛鉉·李臣燁爲持平,崔炳龍·魏道源爲正言,閔台鎬爲右參贊,李建容爲左通禮。經筵官單朴性陽,書筵官單朴性陽。
三政。以沈舜澤爲知敦寧,徐相泰爲禮曹佐郞,吳鎭東爲典籍,朴齊應爲鴻山縣監。
四政。以曺錫輿爲判尹,宗廟令單鄭寅壽。
金晳根啓曰,行都承旨李載完,右副承旨閔昌植不爲仕進,左承旨前望未下,行右承旨朴容大牌不進,左副承旨尹相萬廚院進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
傳于金晳根曰,都承旨許遞,前望單子入之。
承旨前望單子入之,閔泳商·鄭元和落點。
金皙根,以三軍府言啓曰,卽接訓鍊都監所報,則今九月初九日習陣日次,而中旬試才相値,不得行操云矣,敢啓。傳曰,知道。
閔昌植,以弘文館言啓曰,修撰姜友馨,副修撰金疇鉉呈辭在外,下番闕直,事甚未安。修撰黃益秀,副修撰金元均竝卽牌招,推移入直,何如?傳曰,允。
金皙根,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
庚辰九年初八日未時,上御重熙堂。大臣·政府堂上引見入侍時,同副承旨金晳根,假注書兪鎭奎,事變假注書韓必殷,記注官韓用卨,別兼春秋趙秉升,領議政李最應,行刑曹判書閔致庠,行戶曹判書洪祐吉,行禮曹判書李豐翼,吏曹判書李鎬俊,右參贊洪鍾雲,同知三軍府事申正熙·趙羲復,行護軍閔泳翊,校理李範九以次進伏訖。上曰,史官分左右,仍敎曰,大臣進前。最應進前奏曰,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。仍敎曰,秋日雖過溫,日氣則好矣。最應曰,然矣。上曰,一番降霜之後,更無嚴霜,年穀可以無慮矣。最應曰,今則風雹外,更無他災矣。上曰,年事八路同均云,甚可幸矣。最應曰,果是同均矣。上曰,次對爲之。最應曰,臣以守令曠官事奏啓,不啻屢遭,而守令之由來,道臣之曲循,一直如前,無所警惕,弁髦朝令,乃至於此,何事其可做乎?夫守令近民之官也,不在邑而在家,則民憂曷以周察,邑務奚能綜理?所以一日之曠,有一日之弊,二日之曠,有二日之害,小邑猶然,況鉅局久瘝者乎?如是而道臣,亦任他勿問,誠不勝慨歎,從今以往,由行一款,毋敢輕許,而若有不得不已之由行者,較程計日,往還間定限給暇粘,切勿付諸守令。一邊直送該曹,一邊馳報政府,以爲憑驗之資,而苟或踰越定限,則該守令,啓聞請勘,這間廩況,必令兼官主之事,行會諸道,而有違是規之道臣,自臣府摘發論警,何如?上曰,以守令曠官,屢有朝飭,而許其由暇,邑務久曠,卽監司之不察也,寧有如許事體乎?依所奏,各別申飭,可也。出擧條最應曰,土豪武斷,卽邦法之不容不嚴禁者,則一則爲民也,二則爲民也。前後朝飭,何等申複,而挽近此習,在在恣橫,近自輦轂之下,遠至邑村之間,搢紳士夫之貽毒肆虐於無辜可哀之小民者,千岐百塗,不奪不已。劣有家産,擧被蕩柝,殆有甚於水旱盜賊之患,思之及此,不覺髮豎而心寒,所謂土豪之誰某,衆口喧傳,指目有歸,而一直無糾摘之擧,豈獨掌法之地,不聞不知而然乎?抑聞之知之,不欲干涉而然乎?然則法之一字,其將壞了不講,可乎?天下國家,安有是理?姑付令申之義,令三法司及八道·四都道帥臣,毋得視以文具,深念愛民恤民之意。朝官則指名論啓,非朝官則直爲刑配後,修報政府,而復或伈泄抛置,不卽遵施,則竝當別般重究事,頒示京外,揭坊里,俾各知悉,何如?上曰,土豪禁斷事,前後筵飭,固何如而一向掩置,無所摘發,果有何忌忌愛護而然歟?內而法司,外而各道道守臣,苟以奉朝令除民害爲心,則寧有是也?竝依所奏,爲之可也。出擧條上曰,土豪之故不摘發,果有所顧忌而然歟?最應曰,安有是也?謹當另飭禁斷矣。仍奏曰,釜山開港之後,我民米穀潛賣者,詗捕防禁事,曾有行會行,近日沿海諸處,或當禁而不禁,或不當禁而禁之。於斯之際,閫帥·守令,視同奇貨,惟意操縱受貽,而闔眼暗輸者有之,構罪而恣臆白奪者有之。罔念守法之重,乃作網利之計,怨謗朋興,聽聞駭惋,該道道臣,必無遺察之理,爲先三懸鈴知委,使之摘發馳啓。令該府拿來,亟施當律,而今於奏飭之下,若或匿不以聞,則是豈按藩擧職之道乎?從重論勘,在所不已,此意一體分付,何如?上曰,米穀潛賣,其法禁,不啻申嚴,而非徒不能禁遏,操縱討索,反以此爲可居之貨,其暋不畏法,胡至此甚也?嚴飭道臣,一一摘發登聞,以法從事,可也。出擧條上曰,米穀之潛賣申飭之下,豈可如是乎?最應曰,別般嚴飭然後,可無此弊矣。上曰,義州近無潛商乎?最應曰,然矣。仍奏曰,顧今京師支調之茫無涯畔,奚可但以憂溢言,而雖使貢賦,皆趁程限,各項應下,尙患塗抹之不獲,況玆秋序闌,而海風高矣。稅船到泊之報,一向漠然,其將於那時,可以了納也?頃下特敎之嚴重,果何如,而道臣·邑守,奉而行之者,固如是乎?姑觀其動靜,當仰請論勘,而目下遑汲之狀,何事不然?至若各營卒伍,則晝宵服苦,緩急可用也。月朔料,已不足以自贍,而許久停闕,糊口末由,不免有豐歲呼飢之歎,念之及此,不覺哀痛。就其上來稅穀中,隨到隨放,另先矜恤之意,申飭,何如?上曰,各營軍卒之料不給,已爲屢朔,予亦聞之,每念及此,丙枕靡安,稅穀上來中,隨其到泊,先爲放下,以示撫恤之意,可也。出擧條上曰,屢有筵奏朝飭,而歸之文具,寧有如許法綱乎?最應曰,不憚朝令而然矣。上曰,觀其動靜,當爲變通,而不可不一番大更張矣。最應曰,自春間處分以後,尙無實效,大更張然後,可以警惕矣。仍奏曰,稅船之到泊京江也,謂以邊米·稧米等名目,莫重貢賦,卸下之前,勒取豪奪,不少憚畏,以致元納之朒蹙,其可曰,國有法乎?設有當捧於沙格,固不當恣行惡習於運稅之船,而乃以沙格所不知積久之債,稱邊米,稱稧米,肆然橫侵,自抵罔赦之科乎?凡偸取私物,尙用治盜之律,況於正供,焉敢乃爾?分付各該衙門及左右捕廳,毋論京船·漕船·賃船,如有似此駭悖之漢,則一一執捉,亟施梟警。亦令京兆,搜得其邊米·稧米等文券,竝爲燒火之意,嚴飭,何如?上曰,所謂邊米·稧米,未知何許名色,而有勒奪之習乎?聞甚駭然,申飭禁斷,俾無船格輩,呼冤之端,可也。出擧條最應曰,故相臣忠靖公金宇杭,以隆老大臣,當辛壬禍獄,以箚以疏,嚴辨淑慝,秉執義理,與四大臣無異同,可以以興感於後世矣。其後孫親盡,祠版將去廟,特施以不祧之典,祀孫令該曹,瓜近初仕作窠,不拘年紀,問名調用,何如?上曰,依爲之。出擧條上曰,伊時此大臣位次,爲第幾乎?最應曰,領府事矣。上曰,何貫金氏乎?最應曰,金海人矣。仍奏曰,奧在辛壬四大臣之罹禍,尙何言哉?四大臣之冤未伸,則元陵之誣自在也。故領相文翼公兪拓基一生確乎之秉執斷兮之血誠,只以辨聖誣三字爲己任,中書拜命之初,屢徹章奏,辨明而伸晳之,義理峻正,績庸弘多。嚮慕之公議雖久,而有不可泯者,其祠版,許以不祧,恐有光於朝家崇奬之典,故敢此仰達矣。上曰,依爲之。出擧條最應曰,文忠公金萬基,以肅廟朝國舅,盟府勳業,炳耀後世,朝家褒典,靡不用極,而今聞其家零替,香火難繼云。公議攸在,合有示意,其祀孫,問名不拘年,限初仕待窠,首先調用,何如?上曰,依爲之。出擧條上曰,此家有誰乎?最應曰,不知矣。上曰,有族黨乎?最應曰,沁留金永壽家矣。仍奏曰,故祭酒臣金履安,卽祭酒文敬公臣金元行之子也。生於詩禮之門,世膺弓旌之招,經術也博,踐履且篤,發揮淵源,秉執義理,天人性命之原,禮學節文之論,毫分縷析,自任斯道,迄今爲士林所景仰,而易名之尙此未遑,實爲欠典。特贈正卿,仍施節惠,以寓晠世象賢之義恐好,故敢此仰達矣。上曰,依爲之。出擧條上曰,元行之子乎?最應曰,然矣,而卽左相金炳國之從曾祖也。仍奏曰,行大護軍韓敬源,政府堂上差下,何如?上曰,依爲之。出擧條最應曰,勳府有司,隨闕差代事,旣有年前筵奏矣。一員見方有闕,其代鈴春君尹榮信差下,何如?上曰,依爲之。出擧條最應曰,行護軍趙準永當爲貤贈,而所后家,無可施云,依近例,移施其本生,何如?上曰,依爲之。出擧條最應曰,副摠管閔宗鎬當爲追榮,而所后家無可施云,依近例,移施其本生,何如?上曰,依爲之。出擧條最應曰,前營將許鍍年前因繡論收資,而似此之人,追後經稟復資,已多其例,故敢此仰達矣。上曰,依爲之。出擧條最應曰,纔已稅船上來時,邊米·稧米橫侵事仰奏,承允矣。掌賦重地,下屬之米邊債用,一切痛禁之意,往在庚辰筵稟節目,已不啻嚴密,而近聞宣惠湖西廳,庫直幾漢,互相符同,圖得米邊之債,各自爛用。未幾除役而去,則債主輩勒侵於不關之時,庫直推捉困督,無所不有,將至課歲廳懲之境。若此不已,非徒渠之可冤,難保不無夤緣生逋之慮,其所謂米邊竝本錢,永爲蕩減,標券現納官庭,卽爲燒火。此後如復有出債放債之弊,與者受者,嚴刑島配事,令該廳揭板遵行,何如?上曰,依爲之。出擧條上曰,前庚辰筵奏切嚴,而今又如此,誠極駭然矣。最應曰,自今申飭之後,豈可如是也?上曰,修信使無事往還,可幸矣。最應曰,果無事往還矣。上曰,萬里滄海,雖極危險,一船來往,比中原容易矣。最應曰,修信使氣質素弱,故始極爲慮,而克竣其事,誠萬幸矣。上曰,聞修信使之言則,日本人,極爲款曲云矣。最應曰,臣亦聞之,而丙子年金綺秀入去時,不知其情實矣,今番則見待頗異,信好意矣。上曰,日本人問答中,俄羅斯國事,不無爲慮矣。最應曰,俄羅斯國,近頗强盛,中原亦不能制之矣。上曰,中原猶如此,況我國乎?最應曰,年前宮本小一燕饗時促坐,語及俄羅斯,此是眞情也,而我國人果疑之,今以信使行中,淸人所送冊子觀之,可驗其實情矣。上曰,俄羅斯則雖爲慮,日本人則果極盡之樣矣。最應曰,今番信使之供具行中,譯官從人之優待,異於丙子年則,此可見實情矣。上曰,我國人空然不信,而多浮言矣。最應曰,聖敎至當矣。上曰,信使行中所來冊子,淸使所傳,而厚意甚於日本矣,其冊子,大臣亦見之乎?最應曰,日本,猶此款曲,況淸人乎?必有耳聞,故俾我國備之,而我國人心,本來多疑,將掩卷而不究矣。上曰,見其冊子,則果何如乎?最應曰,臣果見之,而彼人諸條論辨,相符我之心算,不可一見,而束閣者也。大抵俄國,僻在深北,性又忌寒,每欲向南,而他國之事,則不過興利而已。俄人所欲,則在於土地人民,而我國白頭山北,卽俄境也,雖滄海之遠,一帆風猶可往來,況豆滿江隔在兩境乎?平時亦可以呼吸相通,而成氷則雖徒涉可也。方今俄人,聚兵船十六隻,而每船可容三千人云矣,若寒後則其勢,必將向南矣。其意固不可測,則豈非殆哉汲汲乎?上曰,見日本人之言,則似是渠之所畏在俄,而要朝鮮備之,其實非爲朝鮮,而爲渠國也。最應曰,其實似爲楚,非爲趙而朝鮮若不備,則渠國必危故也。雖然,我國則豈可諉以俄人之意在日本,而視若尋常哉?且以壬辰事觀之,稱以假道,空然出來,實非假道也,安知俄人無假道之意乎?今不聽人言,而急必難防,見今城郭·器械·軍卒·兵糧不及於古,而百無一恃,終難無事目前之備,寧容少緩乎?上曰,防備之策,何如乎?最應曰,防備之策自我,豈無所講磨,而淸人冊中論說,若是備盡,旣給於他國,則甚有所見而然也。其中可信者信之,而可以採用,然我國人必不信之,將爲休紙而已。六月米利堅,來東萊,此本非讎國矣,彼若以書契,呈萊府則,自萊府受之,未爲不可,呈禮曹,自禮曹受之亦可也,而謂之洋國,拒而不受,仍爲播傳於新聞知,終爲羞恥見侮矣。若言讎國,則日本眞世讎之國也,米利堅有何聲聞之及,而謂以讎國乎?其在柔遠之義,恐不可生釁矣。上曰,米利堅烏可謂讎國?最應曰,聖敎誠然矣,我國風習,本來如此,爲天下嘲笑,雖以西洋國言之,本無恩怨,而初由我國憸人輩之招,引以致江華·平壤,事之釁隙,此是我國之自反處也。年前洋人之入送,因中原咨文,好樣周處矣,大抵洋船入境,輒以邪學,爲藉口之說,則洋人之入住中原,未聞中原之人,皆爲邪學也,其所謂邪學,當斥之而已,至於生隙則不可矣。今日筵席,左相姑未出肅,臣獨承敎,宜與諸宰講究,而我國擧朝之人,只貪好仕,皆占自便之計,臣獨有何策乎?上曰,諸宰則何如乎?致庠曰,大臣已爲備奏矣,無容更達。上曰,原任大臣,俱見其冊,而有何言乎?最應曰,姑未言之,而諸宰則曰,我國事本有廟堂,有何廟堂云爾,而雖十人同坐,無一言之可否矣。然而人孰無怯?爲父母保妻子,同是所欲,而無一講究,退爲高談,此非名節,非義理也。臣之計,則宜思宗社生靈之太平矣,若一朝俄人渡江而來,則想必曰,內修外攘,而修攘非一朝一夕之可爲也。顧今人氣國規,器械財用,不如古矣。莫如以柔遠之義,爲急務而以爲安宗社之策也。於此於彼,聖衷牢確然後,可以無患矣。聖衷若不決於疑信之間,則釣名之人朋起,不待俄人,而必起中亂。上曰,廟堂似有可否之論矣。最應曰,未知何時,時·原任入侍,而臣今登對,有未穩之語,然含糊不告於君父之前,則臣實有罪,惟冀聖衷之牢定矣。上曰,時·原任終當有議,而今非臨渴之事也。最應曰,今日便是臨渴矣。上曰,俄人將往山東云果然乎?最應曰,以若氣勢,何處不往乎?上曰,三使臣聞見錄,亦已見之,而寧古塔侵奪之說,未詳眞假矣。最應曰,未可知也。上曰,天何生此類,橫行天下,誠可痛忿矣。最應曰,氣數然矣。上曰,中國若道光時,則此類似不如是矣。最應曰,雖道光之時,氣數所關,亦無奈矣。又曰,外道之器械申飭,何等切嚴,而不善修繕,無一可用,且火藥·鳥銃,每下吏輩乘間換出,誠可痛矣。上曰,然則國財不過虛費矣。最應曰,花房義質,不遠出來云,觀其動靜,又聞其議,庶有措處之方,然今日筵奏後,外論似搔擾,不勝悶然矣。仍奏曰,臣卽見全羅監司沈履澤所報,則全州府水下八面,丙丁以後,陳荒之地,近雖漸就墾起,而但濱海幾里墾闢無人,仍陳多年,擧皆疊徵。上項災結二百三十結十負,特爲減稅,以完民邑爲辭矣。是府豐沛之鄕也,朝家眷念,由來逈別,而蘆葦沙石之場,强責壤賦,便是不皮之毛也。結政雖重,民隱宜恤,特許限五年減稅,而勸墾査起之節,營邑另加董飭,俾充元摠事,分付,何如?上曰,依爲之。最應曰,卽見忠淸監司李明應所報,則稷山縣自丙寅以後,沿邊諸處畓土,漸入浦落,結摠減縮,爲二百五十二結七十二負六束,而未蒙陳頉,渙散相續,自己卯條爲始,特許限十年減稅爲辭矣。該縣以孔路殘邑,衆瘼成痼,重以川浦之徵,旣若是眞的,則其在如傷之義,宜存寧失之政。限五年特爲蠲稅,期圖漸次復摠之意,申飭行會,何如?上曰,依爲之。出擧條最應曰,包蔘之隨時增減,多有已例,元包蔘外,限二千三百斤,加定,何如?上曰,依爲之。出擧條晳根曰,諸宰奏事。致庠曰,無所懷矣。晳根曰,玉堂所懷奏之。範九曰,臣猥參賓筵,以聖學一事,屢次陳勉,終歸文具,未能孚格天意者,都是臣誠淺薄之致也。更以何辭更達,而講筵之廢,已至幾年,召對之撤,亦爲屢朔,非徒臣不勝憂歎而已,在廷臣僚,莫不憧憧憂悶者,今之有異於前故也。有異於前者,春宮邸下尺衣漸長,師傅相見禮,旣擇吉日,而書筵將次第設行矣,我東莫大之慶會也。伏願殿下先自體驗,召接臣隣,討論經史,則非但自躋於緝熙光明之域,春宮亦當斷之以學日進德日新矣,此豈非萬億年無疆之休哉?臣雖謭劣,不以人廢其言,裁度留神,懋哉懋哉。上曰,所陳當留念矣。出擧條晳根曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,大臣就座,仍命史官就座。又命大臣先退,又命退。諸臣,以次退出。
上在昌德宮。停常參·經筵。
閔昌植啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,撥路申飭,前後何如,而慶尙左兵使李基赫火輪船問情狀啓,去月十三日封發者,今始到院,邊情之如是遲滯,事甚未安。不飭之該帥臣,不可無警,推考,何如?傳曰,允。
傳于閔昌植曰,同副承旨許遞,前望單子入之。
傳于閔昌植曰,營建所工募,令營建所乾犒饋。
閔昌植啓曰,行大司憲洪鍾雲,執義趙璟淳,持平李臣燁牌不進,掌令二員未差,持平金洛鉉在外,監察茶時之意,敢啓。傳曰,知道。
以大司諫金宗漢,司諫吳慶履,獻納任憲鎬,正言崔炳龍,執義趙璟淳,持平李臣燁牌不進罷職傳旨,傳于閔昌植曰,只推。
閔昌植啓曰,行都承旨閔泳商下諭啓辭未下,行左承旨朴容大廚院進,右承旨尹相萬不爲仕進,右副承旨金晳根式暇出去,同副承旨,前望未下,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨閔泳商時在京畿驪州地,斯速乘馹上來事,下諭,何如?傳曰,允。
承旨前望單子入之,洪萬植落點。
閔昌植啓曰,右承旨尹相萬牌不進,伴直無人。新除授同副承旨洪萬植卽爲牌招,何如?傳曰,允。
以右承旨尹相萬牌不進罷職傳旨,傳于閔昌植曰,只推。
閔昌植,以三軍府言啓曰,卽接禁衛營所報,則今九月初十日習陣日次,而大將臣申正熙有身病,不得行操云矣,敢啓。傳曰,知道。
又以禮曹言啓曰,全羅道觀察使封進,今九月令宗廟薦新石榴,來十月令宗廟薦新柚子,今初十日薦新,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例,以宗廟薦新加封石榴·柚子,同日一體薦進,何如?傳曰,允。
又以弘文館言啓曰,下番闕直,事甚未安。副校理李,修撰姜友馨,副修撰金疇鉉在外,修撰黃益秀有身病,副修撰金元均有拘忌,應敎魚允中,副應敎金文濟,校理洪鍾運,副校理李鳳德竝卽牌招推移,姑降入直,何如?傳曰,允。
又以弘文館言啓曰,修撰姜友馨,副修撰金疇鉉在外,金元均有拘忌,下番闕直,事甚未安。修撰黃益秀卽爲牌招入直,何如?傳曰,允。
又以成均館同知館事,大司成意啓曰,今九月初九日儒生課試,當爲設行,而大提學未差,限內不得爲之之意,敢啓。傳曰,知道。
上在昌德宮。停常參·經筵。
藥房提調金炳始,左副承旨閔昌植啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰。知道。世子宮口傳問安。答曰,知道。
洪萬植啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
閔昌植啓曰,右副承旨金晳根今日不爲仕進,卽爲牌招,何如?傳曰,允。
又啓曰,右參贊閔台鎬除拜後,過三日不爲出肅,依定式推考警責,仍卽牌招察任,何如?傳曰,允。
洪萬植啓曰,行大司憲洪鍾雲,執義趙璟淳,持平李臣燁牌不進,金洛鉉在外,掌令二員未差,監察茶時之意,敢啓。傳曰,知道。
以大司諫金宗漢,司諫吳慶履,獻納任憲鎬,正言崔炳龍,執義趙璟淳,持平李臣燁牌不進罷職傳旨,傳于洪萬植曰,只推。
以右副承旨金晳根牌不進罷職傳旨,傳于洪萬植曰,只推。
以司謁口傳下敎曰,書香閣多有滲漏渝傷處,御眞移奉于喜雨亭,擇日修理。
洪萬植以奎章閣言啓曰,書香閣多有滲漏渝傷處,御眞移奉于喜雨亭,擇日修理事命下矣。御眞移奉吉日,令日官韓應翼推擇,則今月十一日巽時爲吉云,以此日時擧行之意,敢啓。傳曰,知道。
又以奎章閣言啓曰,書香閣修理吉日,令日官韓應翼推擇,則今月十一日未時爲吉云,以此日時擧行之意,敢啓。傳曰,知道。令本所擧行。
又以三軍府言啓曰,卽接御營廳所報,則今九月十一日習陣日次,而中旬相値,不得行操云矣,敢啓。傳曰,知道。
又以武衛所言啓曰,遼軍木上納事,前後關飭,不啻截嚴,而擧行之一向漫漶,已非事體,況又因以廢務者,誠不勝萬萬駭歎。平安監司閔泳緯施以刊削之典,何如?傳曰,允。
又以營建所提調意啓曰,工券乾犒饋事,命下矣。工匠七百七十三名,每名錢一錢,擔軍募軍六百六十一名,每名錢五分,合錢一百十兩三錢五分,分給之意,敢啓。傳曰,知道。
宗正卿李載完疏曰,伏以臣叔父,見叨領春秋館事,而今臣所冒,卽是館同知之銜也,其爲應避,典式所載,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚,臣無任云云。答曰,省疏具悉。疏辭,下該曹稟處。
上在昌德宮。停常參·經筵。
金晳根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪萬植啓曰,明日常參·經筵,取稟。傳曰,停。
金晳根啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于洪萬植曰,禮房承旨馳詣文廟,奉審摘奸以來。
傳于洪萬植曰,禮房承旨,馳詣宣武祠,奉審摘奸以來。
傳于洪萬植曰,再明日眞殿茶禮,當自內親行矣,該房知悉。
時·原任大臣·閣臣·宗親·儀賓·二品以上入參。
傳于洪萬植曰,政官牌招開政。
傳于洪萬植曰,在外經筵許遞,今日政差出。
傳于洪萬植曰,呈告金吾堂上,許遞,今日政差出。
金晳根啓曰,行大司憲洪鍾雲,執義趙璟淳,持平李臣燁牌不進,金洛鉉在外,掌令二員未差,監察茶時之意,敢啓。傳曰,知道。
以大司諫金宗漢,司諫吳慶履,獻納任憲鎬,正言崔炳龍,執義趙璟淳,持平李臣燁牌不進罷職傳旨,傳于金晳根曰,只推。
金晳根啓曰,卽者吏曹郞廳來言,鴻山縣監朴齊應當爲署經,而兩司不備,不得署經云。除在外外,未肅拜人員,竝卽牌招,何如?傳曰,除署經。
傳于金晳根曰,在外臺諫許遞,今日政差出。
有政。吏批,判書李鎬俊進,參判李玄翼牌招不進,參議宋秉璿在外未肅拜,同副承旨洪萬植進。吏批言啓曰,侍講院諮議今當差出,而儒賢擬望之人,只有二人,二望擬入之意,敢啓。傳曰,知道。以金洛鉉·鄭顯英爲掌令,李璨植爲正言,玉景鍊爲持平,沈喜之爲同敦寧,李會正爲知經筵,金永哲爲知義禁,尹成鎭爲同春秋,朴性陽爲諮議。
兵批,行判書李載冕病,參判閔羲軾病,參議金載瓛入直進,參知朴齊晠病,右副承旨金晳根進。同知單李俊謨,禁松參軍單李奭熙,護軍金聲根,副護軍鄭元和,副司果魏道源,副司直金洛鉉,以上竝單付。前營將許鍍復資事,承傳。
吏批,再政。以南廷皓爲典籍,兼進善單金洛鉉,同義禁單金永哲。
傳于洪萬植曰,士之讀聖人書,學聖人道者,蓋將以所讀所學致君澤民,兼濟斯世,而亦吾儒家不易之法文也。爾以先正後孫,紹述家學,師友之講劘,士林之推詡,厥惟久矣。爾雖欲棲遲蔭途,闇然之章,終見著褧矣。顧今東宮尺衣漸長,睿知日就,書筵將開,賓僚相見之禮,諏吉在邇,予之求賢之思,如渴如飢。爰命政府政曹,會議以薦士,爾果首膺是選,予誠喜而不寐,今玆宮銜之縻,奚特以爾爲爾家之人也哉?爾須以平日所蘊抱者,幡然而起,輔導我春宮,羽儀我朝廷,則是豈獨予一人幸也?想不待徵辟之屢煩,而白駒之縶在我場藿,予方跂足而俟之事。遣地方官,傳諭于進善金洛鉉。
傳于洪萬植曰,士之讀書窮理,將以出而有爲於世,致君澤民,行其所學,乃鄒聖所云,幼而學,長而行者也,奚必獨善其身,高尙其志而止哉?爾以璿英賢裔,林下劬羅,經明行修,操履醇篤,聲聞所及,自有莫揜之美者。廷議廟詢,剡牘交騰,其在緇衣好賢之心,束帛往德之義,何可不盡其誠禮,必致乃已乎?況今春宮衣尺日長,書筵將開,師傅相見,吉日在邇,此時朝夕雷肆,左右輔翼之責,益有望於邃學端士之如爾者,爾和蘄嚮之忱,想當有倍他日矣。玆宣敷心之諭,庸回高蹈之思,爾其幡然啓程,趁期登對,以副予側席之望事。遣地方官,傳諭于書筵官李象秀。
傳于洪萬植曰,自古豪傑之士,必待文王而興,故身處嵁巖之中,口誦聖賢之書,自任以尊主庇民,行其道而展其學,束帛加璧,不以爲辭巽,幡然而起,乃其分義也,志願也。惟爾名家世祿,與國同休,薖軸澗阿,津筏洙·泗,會通於洛·閩旨訣,老而好學,因窮靡懈,爲一代儒林之所宗仰,是豈欲獨善其身哉?晉接廈氈之上,颺告王佐之謨,予所以眷注者在此,爾所以待興者在此也。貳極之睿質日就,師傅之相見涓吉,授爾諮議之職,爾其趁期登途,賁然來思,正事正言,輔翼元良,是又予之側席渴望。秋水蒹葭,宛在伊人,空谷生蒭,須永今夕,爾其體予至意事。遣地方官,傳諭于諮議朴性陽。
洪萬植以禮曹言啓曰,世子宮與師傅·賓客相見禮,旣已涓吉矣,處所以何處爲之乎?敢稟。傳曰,重熙堂爲之。
又以弘文館言啓曰,修撰黃益秀呈辭出去,下番闕直,事甚未安。校理洪鍾運,副修撰金元均有拘忌,副校理李,修撰姜友馨,副修撰金疇鉉呈辭在外,應敎魚允中,副應敎金文濟,副校理李鳳德竝卽牌招推移,姑降入直,何如?傳曰,允。
又以承文院言啓曰,卽見盛京禮部咨文,以爲因漁採禁斷事,奉上諭,轉咨知照云矣。已有都京禮部回咨,今無容更述,以承領之意,撰出回咨,付撥下送灣府,傳給鳳城,轉致盛京之地,何如?傳曰,允。
吏曹啓目粘連,觀此同知春秋館事李載完上疏則以爲,臣叔父見叨領春秋館事,而今臣所冒,卽是館同知之銜也。其爲應避,典式所載,伏乞聖明,俯垂鑑諒,亟令選部,照例遞改亦爲白有臥乎所,相避之法,在下當遞,李載完所兼同春秋,似當許遞是白乎矣,宰臣所帶遞仍當否,臣曹不敢擅便,上裁,何如?判付啓,依回啓施行爲良如敎。
同敦寧金聲根疏,伏以臣伏奉除旨,以臣爲同知敦寧府事者,臣感恩怵義,粗伸叨謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉,臣無任云云。答曰,省疏具悉。所請依施。
上在昌德宮。停常參·經筵。
洪萬植啓曰,明日常參·經筵,取稟。傳曰,停。
金晳根啓曰,合辭許久闕啓,事甚未安。除在外外,未肅拜人員,竝卽牌招。傳曰,允。
前事變假注書韓景爀書啓,臣於去月二十八日申時量,敬奉聖諭,馳往傳諭于忠淸道懷德縣外南面石村里侍講院贊善宋秉璿所住處則以爲,伏以微賤小臣,前後逋慢之罪,實合嚴誅,居恒悚縮,無地自容。忽於此際,特旨新命,逈出尋常,近侍遠臨,傳宣聖諭,辭旨愈懇,恩禮愈隆,乃有此萬萬不敢承當者,臣伏讀感泣,繼而慙怵,五內靡定,不知所以措辭仰對也云矣,敢啓。傳曰,知道。
傳于洪萬植曰,敦召以後,空谷跫音,予日跂待,及見附牘,一往邁邁,爾以爾家人,蘊抱有爲之學,不肯展布。若將與尙志,不事獨立,無悶同歸者,是豈予平昔所望也?見今書筵將開,儒賢新抄,皐鶴聲聞,逵鴻羽儀,當有蔚然可觀,爾其克回遐心,相與夾贊,有導迪擴充之竗,則豈獨予一人之幸也?須體至意,卽爲簉朝,向日求賢,亦係不可已之事,切勿退托,指的剡擧,庸副此如渴之望事,遣地方官,傳諭于贊善。
金晳根啓曰,行大司憲洪鍾雲,執義趙璟淳,掌令鄭顯英,持平李臣燁牌不進,掌令金洛鉉,持平玉景鍊在外,監察茶時之意,敢啓。傳曰,知道。
以大司諫金宗漢,司諫吳慶履,獻納任憲鎬,正言崔炳龍,執義趙璟淳,掌令鄭顯英,持平李臣燁牌不進罷職傳旨,傳于金晳根曰,只推。
洪萬植,以議政府言啓曰,卽見開城留守趙敬夏所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
又以弘文館言啓曰,下番無他推移之員,不得已上番姑降入直之意,敢啓。傳曰,知道。
行護軍閔泳翊疏,伏以臣之本生父間蒙參贊新除,已肅恩命矣。與臣見帶,有所相避,援以格例,在下當遞。玆敢忙陳短章,仰瀆崇嚴。伏乞聖慈,俯垂鑑諒,將臣政府有司之任,卽賜鐫改,以存公格,以安私分,不勝至祝,臣無任云云。答曰,省疏具悉。所請依施。
上在昌德宮。停常參·經筵。
洪萬植啓曰,明日常參·經筵,取稟。傳曰,停。
金晳根啓曰,合辭方張之時,諫院無詣臺之員,事甚未安。未肅拜人員,竝卽牌招,何如?傳曰,允。
注書李重德病代,以金佑性爲假注書。
傳于金晳根曰,中官李用善·金泓錫從重推考。
以大司諫金宗漢,司諫吳慶履,獻納任憲鎬,正言崔炳龍·李燦植牌不進罷職傳旨,傳于金晳根曰,只推。
金晳根,以訓鍊都監言啓曰,本局馬兵都試,今月十四日設行於慕華館,而南營入直馬兵,以先試者,替代應試之意,敢啓。傳曰,知道。
同敦寧沈喜之疏,伏以臣伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢進短章,仰瀆崇嚴。伏乞聖明,俯賜鑑諒,照例遞改,以存公松,以安私分焉,臣無任云云。答曰,省疏具悉。所請依施。
庚辰九月十三日巽時,上詣眞殿。茶禮親行入侍時,行左承旨朴容大,右承旨尹相萬,左副承旨閔昌植,右副承旨金晳根,同副承旨洪萬植,記事官李重德,假注書安鍾冕,別兼春秋金學洙·金文鉉·趙秉升·金炳吉·李容稙·金定均,原任提學金輔鉉,提學金炳始,原任直提學趙寧夏·尹滋悳,檢校直提學趙慶鎬,原任直提學李鎬俊,檢校直提學鄭範朝,直提學閔泳翊,檢校直閣金永壽·尹用求,原任直閣金永哲,檢校直閣金興均·李鎬翼·姜·趙同熙,檢校待敎閔泳煥·宋秉瑞以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,跪啓請鞠躬四拜興平身。上行四拜禮。大臣·宗親·儀賓·閣臣·文武二品以上,皆行四拜禮。通禮導上詣盥洗位。上盥洗訖。通禮導上詣第一室尊所監酌,仍詣神位前北向跪。通禮跪啓請三上香。容大奉香。萬植奉爐。上三上香。容大奉爵跪進。上執爵,以授萬植,萬植跪受奠于案上,連獻三爵如儀訖。通禮跪啓請俯伏興平身。上俯伏興平身。次詣第二室,第三室,第四室,第五室,第六室,竝如上儀訖。通禮導上降復位,跪啓請鞠躬四拜興平身。上行四拜禮。大臣·宗親·儀賓·閣臣·文武二品以上,皆行四拜訖。通禮跪啓請禮畢。判府事韓啓源,領議政李最應進前奏曰,親行茶禮,聖慕克伸,侵早勞動,聖體,若何?上曰,一樣矣。仍敎曰,邇來日氣如夏矣。啓源曰,近日日氣之溫和如此,果有益於收穫之際矣。通禮導上還入齋殿。命諸臣先退。又命退,承史以次退出。
上在昌德宮。停常參·經筵。
金晳根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪萬植啓曰,明日常參·經筵,取稟。傳曰,停。
金晳根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪萬植曰,禮房承旨馳詣宗廟·景慕宮,奉審摘奸以來。
金佑性有頉代,以白珍燮爲假注書。
金晳根啓曰,司諫吳慶履,獻納任憲鎬,持平李臣燁,旣入闕中,不爲傳啓,直爲出去,事甚未安。竝推考,何如?傳曰,允。
洪萬植啓曰,卽者副應敎金文濟,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以大司諫金宗漢,正言崔炳龍,執義趙璟淳,掌令鄭顯英,持平玉景鍊牌不進罷職傳旨,傳于金晳根曰,只推。
洪萬植,以奎章閣言啓曰,明日卽喜雨亭望奉審日次,臣進詣擧行之意,敢啓。傳曰,知道。
又以弘文館言啓曰,副應敎金文濟陳疏徑出,下番闕直,事甚未安。校理洪鍾運,副修撰金元均有拘忌,校理李範九差祭,副校理李,修撰姜友馨·黃益秀,副修撰金疇鉉在外,副校理李鳳德卽爲牌招,姑降入直,何如?傳曰,允。
金晳根,以都摠府言啓曰,副摠管李應辰,以刑曹參判,本曹坐起進參事,晝仕出去之意,敢啓。傳曰,知道。
又以訓鍊都監言啓曰,馬兵都試,今日未畢,故明日仍爲設行於慕華館之意,敢啓。傳曰,知道。
副應敎金文濟疏曰,伏以臣於持被之中,卽接家信,則臣母素患痰癖之症,迨此換節之時,一倍添劇。臣聞此報,方寸煎灼,按住不得。玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
藥房提調金炳始,左副承旨閔昌植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪萬植啓曰,明日常參·經筵,取稟。傳曰,停。
尹相萬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪萬植啓曰,議政府郞廳來言,今日賓廳日次,而領議政李最應有身病,左議政金炳國未肅拜,右議政未差,不得來會云矣,敢啓。傳曰,知道。
閔昌植啓曰,假注書安鍾冕有身病,勢難察任,今姑改差,何如?傳曰,允。
安鍾冕改差代,以金奎馨爲假注書。
尹相萬啓曰,左邊捕盜大將趙羲復,以摠戎使中旬試才事,明日洗馬臺出去矣。所佩命召及大將牌·傳令牌,何以爲之?敢稟。傳曰,仍佩往來。
傳于閔昌植曰,向日處分卽事體而然也。此時迎送之弊,亦不可不念,前平安監司閔泳緯特爲分揀,令廟堂,各別申飭,使之視務。
傳于閔昌植曰,此時迎送之弊,不可不念,向日不善封進之守令罷職竝安徐,姑令戴罪擧行。
傳于閔昌植曰,謁聖武科,旣已除初試矣,有難當日擧行,十七日先爲開場於南小營,命官爲之。
兵曹,來九月二十日親臨春塘臺謁聖武科殿試敎是時,規矩鐵箭三矢一百三十步,柳葉箭五矢一百二十步,一巡二中,鳥銃三柄,一巡一中,取二技落點。
傳于閔昌植曰,右副承旨許遞,前望單子入之。
傳于閔昌植曰,營建所工募,令營建所乾犒饋。
傳于閔昌植曰,中官梁重吉擧措極爲駭妄,遠惡島定配。
閔昌植啓曰,行大司憲洪鍾雲,執義趙璟淳,掌令鄭顯英,持平玉景鍊·李臣燁牌不進,掌令金洛鉉在外,監察茶時之意,敢啓。傳曰,知道。
以大司諫金宗漢,司諫吳慶履,獻納任憲鎬,執義趙璟淳,掌令鄭顯英,持平玉景鍊·李臣燁牌不進罷職傳旨,傳于閔昌植曰,只推。
閔昌植,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,下番闕直,事甚未安。副應敎金文濟陳疏受由,校理洪鍾運,副修撰金元均有拘忌,副校理李,修撰姜友馨·黃益秀,副修撰金疇鉉在外,校理李範九,副校理李鳳德竝卽牌招推移,姑降入直,何如?傳曰,允。
又以春秋館言啓曰,別兼春秋宋秉瑞,以訓鍊都監從事官,今日軍木捧上時,晝仕出去之意,敢啓。傳曰,知道。
上在昌德宮。停常參·經筵。
李鎬翼啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨洪萬植今日不爲仕進,卽爲牌招,何如?傳曰,允。
承旨前望單子入之,李鎬翼落點。
李鎬翼啓曰,假注書金奎馨時無職名,令該曹,依例付軍職,冠帶常仕,何如?傳曰,允。
又啓曰,應敎魚允中,副校理李,修撰姜友馨·黃益秀,副修撰金疇鉉在外,副應敎金文濟陳疏受由,校理洪鍾運,副修撰金元均有拘忌,玉堂上下番俱空,事甚未安。校理李範九,副校理李鳳德,竝卽牌招入直,何如?傳曰,允。
傳于李鎬翼曰,政官牌招開政。
李鎬翼,以吏曹言啓曰,通禮院引儀丁大英以其身病,呈狀乞遞,改差,何如?傳曰,允。
傳于李鎬翼曰,今日政掌儀差出。
傳于李鎬翼曰,呈告同義禁許遞,今日政差出。
傳于李鎬翼曰,在外玉堂許遞,今日政差出。
李鎬翼啓曰,明日南小營命官謁聖武科殿試時,兩司當爲進參城上所,牌招言送,何如?傳曰,允。
又啓曰,行大司憲洪鍾雲,執義趙璟淳,掌令鄭顯英,持平玉景鍊·李臣燁牌不進,掌令金洛鉉在外,監察茶時之意,敢啓。傳曰,知道。
以大司諫金宗漢,司諫吳慶履,獻納任憲鎬,執義趙璟淳,掌令鄭顯英,持平玉景鍊·李臣燁牌不進罷職傳旨,傳于李鎬翼曰,只推。
傳于李鎬翼曰,啓字誤踏之中官金泓錫,從重推考。
以同副承旨洪萬植牌不進罷職傳旨,傳于李鎬翼曰,只推。
傳于李鎬翼曰,左副承旨許遞,前望單子入之。
承旨前望單子入之,金晳根落點。
有政。吏批,判書李鎬俊進,參判李玄翼牌招不進,參議宋秉璿在外,左副承旨李鎬翼進。以閔泳煥爲應敎,以李秉皐爲副校理,以金文鉉·朴斗陽爲修撰,以尹錫奎爲副修撰,以申應朝爲藝文提學,以李世宰爲同敦寧,以閔定鎬爲同義禁,以金載舜爲引儀。
兵批,行判書李載冕病,參判閔羲軾病,參議金載瓛病,參知朴齊晠入直進,左副承旨李鎬翼進。同知單金準,五衛將加設四單金志誾·趙現球·金履禧·吳學敏,護軍沈喜之,副護軍閔昌植,副司直魚允中·李,副司果姜友馨·黃益秀·金疇鉉,副司正金奎馨,以上竝單付。
李鎬翼,以營建所提調意啓曰,工募乾犒饋事,命下矣。工匠七百三十五名,每名錢一錢,擔軍募軍六百二十五名,每名錢五分,合錢一百四兩七錢五分,分給之意,敢啓。傳曰,知道。
又以兵曹言啓曰,今九月十九日大駕詣文廟,親行酌獻禮時,設布帳當爲磨鍊,而謹考謄錄,則文廟左右邊設布帳,令訓鍊都監擧行矣。今亦依此磨鍊,何如?傳曰,允。
又以義禁府言啓曰,中官梁重吉遠惡島定配事,承傳啓下矣。梁重吉全羅道康津縣古今島遠惡島定配.而以承傳內辭意,具罪目依例發遣府書吏,押送配所,何如?傳曰,允。
上在昌德宮。停常參·經筵。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李鎬翼啓曰,明日常參·經筵,取稟。傳曰,只晝講。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
洪萬植啓曰,合辭許久闕啓,事甚未安。除在外·未署經·試所進去外,未肅拜·呈告人員,竝卽牌招,何如?傳曰,允。
李鎬翼啓曰,右副承旨金晳根今日不爲仕進,卽爲牌招,何如?傳曰,允。
又啓曰,在前謁聖試士時,有時原任大臣入侍之例。今番則何以爲之?敢稟。傳曰,入侍。
又啓曰,在前謁聖試士時,有宗正卿全數入侍之例,今番則何以爲之?敢稟。傳曰,入侍。
朴容大啓曰,臣容大,今日南小營謁聖武科殿試進去,下直之意,敢啓。傳曰,知道。
傳于李鎬翼曰,東宮用樂,旣有古事之可援,坐堂受賀與擧動時,以鼓吹參酌磨鍊。
傳于李鎬翼曰,考官李載冕,命官爲之。
傳于李鎬翼曰,左副承旨入侍。
傳于李鎬翼曰,禮曹判書入侍。
傳于李鎬翼曰,原任大臣·奉朝賀·原任貳師·賓客·春坊·時原任閣臣·承史·玉堂,明日來待。
金晳根啓曰,行大司憲洪鍾雲,執義趙璟淳,掌令鄭顯英,持平玉景鍊牌不進,李臣燁試所進,掌令金洛鉉在外,監察茶時之意,敢啓。傳曰,知道。
以大司諫金宗漢,司諫吳慶履,執義趙璟淳,掌令鄭顯英,持平玉景鍊牌不進罷職傳旨,傳于金晳根曰,只推。
李鎬翼,以弘文館言啓曰,下番闕直,事甚未安。修撰金文鉉別兼春秋進,副修撰金元均有拘忌,新除授修撰朴斗陽卽爲牌招入直,副校理李秉皐一體牌招察任,何如?傳曰,允。
又以弘文館言啓曰,新除授副修撰尹錫圭時在京畿楊州地,經筵入番事緊,請斯速乘馹上來事,下諭。傳曰,許遞,前望單子入之。
又以弘文館言啓曰,下番闕直,事甚未安。應敎閔泳煥內閣進,校理洪鍾運,副修撰金元均有拘忌,副校理李秉皐,修撰朴斗陽有身病,金文鉉別兼春秋進,副修撰一員,前望未下,副應敎金文濟,校理李範九竝卽牌招推移,姑降入直,何如?傳曰,允。
玉堂前望單子入之,副修撰李種弼落點。
金晳根,以兵曹言啓曰,今九月十九日大駕詣文廟,親行酌獻禮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨步軍三哨,訓局馬軍二哨,步軍三哨,都統使率領,爲先廂,訓局馬軍一哨,步軍三哨,禁營步軍二哨,兩營騎士各一番,禁將率領,爲後廂,禁軍三番隨駕,別抄軍一哨磨鍊,摠戎使率訓局馬軍一哨,御營步軍二哨留陣,餘軍留營置之。
又以訓鍊都監言啓曰,馬兵都試優等及沒技人,竝別單書入之意,敢啓。傳曰,知道。
又以御營廳言啓曰,本廳軍色從事官金學洙,身病甚重,勢難察任,改差,何如?傳曰,允。
贊善宋秉璿疏曰,伏以臣於史官之行,心魂悸,罔知攸措。只以草草數語,附陳微悃,而縮伏多日,迄未聞收回成命,臣之惝怳悶蹙,當復如何?顧臣前後所叨,罔非踰濫,而今此寵擢,尤豈夢寐所到也?月除歲遷,雖使奔走任事之人當之,尙且逡巡不敢居。況臣未嘗一日陳力於百執事之列,而數日之間,拾級計窠,不次陞遷,所加職名,愈往愈重。臣固未敢揣聖意之何以有此,而第伏念不可壞者官方也,不可褻者名器也。臣是何人,貽累淸明,一至於此,滿心惶惑,直欲鑽地,而不可得也。惟我聖朝,收召儒士,曲施禮遇,便成故常,則殿下豈以臣生長故家,粗有讀書之名,而適會儒選承乏,强使取充於其數歟?抑以臣早謝公車,杜門空山,有似乎潔身,而尙志者,故假借恩寵,以奬其志,以榮其身歟?凡此數者,皆未足以解臣心之惑塞中外之望,臣安得不冒死號籲,冀幸聽卑也?國有六職,尤重天官,今臣所受新命,卽參貳冢宰者也。其爲任至難至愼,決非蔭官常調,所可濫叨,臣不敢張皇覼縷,有若按例飾讓,而所兼兩銜,亦皆何等職責也?國朝幾百年居是職者,皆一世之宿儒碩德,標準士林,導迪元良,曷嘗有如臣者流,彷彿擬議於其間哉?伏況我世子邸下,睿德日就,令聞夙彰,禮見在卽,書筵將開,此時侍講之職,尤不當一日虛縻,任其瘝廢。玆敢悉暴衷情,仰于崇嚴。伏乞聖慈,特賜諒察,亟將臣新授本兼之職,盡行鐫改,一以息四方之譏議,一以全匹夫之廉義,以便公私,千萬幸甚。臣抑又有愚分之萬不敢承者。伏奉聖諭,使臣抄薦林下德望之士,如臣鹵莽,實無聲氣之相及者,則雖欲擧其所知,而何可得也?惟玆盛擧,實出我殿下右文崇儒之意,臣不勝欽仰萬萬,而明命之下,無對揚,只自慙悚而已,臣無任兢惶云云。答曰,省疏具悉爾懇。畀以啓沃之責,縻爾銓綜之任,豈徒然哉?寔由民國事計,必待林樊宿德,朝夕左右,補其不逮,激揚辨論,需用雋英故耳。今玆巽章,一往浼浼,雖予誠禮淺薄而然,獨不念爾家先正,遭際篤棐之故事乎?還切慙忸,東宮相見禮,卽明日而書筵,又將頻開,此乃擧國同慶之會也。爾其更勿退托,卽起簉朝,副此渴望,至於儒賢之抄薦德行之士,往例卽然,不必如是爲辭也。仍傳曰,此批答,遣地方官傳諭。
庚辰九月十七日申時,上御重熙堂。禮曹判書·左副承旨入侍時,左副承旨李鎬翼,假注書白珍燮,記事官梁禹濬,別兼春秋金文鉉,行禮曹判書李豊翼以次進伏訖。上曰,史官分左右。仍命禮曹判書進前。豊翼進前。上曰,相見習儀,自內爲之,而禮曹判書,該房承旨,特爲入參之意爲敎。豊翼曰,實昭代盛擧矣。上曰,承旨亦是春坊,換着黑團領,以入習儀。行禮訖,上曰,相〈見〉禮今日雖不入參,明日則使之待令,可也。仍命書傳敎曰,東宮用樂,旣有古事之可援,坐堂受賀與擧動時,以鼓吹參酌磨鍊。出傳敎仍敎曰,傳敎雖如此,而前後部鼓吹,則此是代理後事也。只以前部磨鍊似可,禮曹判書出去,議定以聞。豊翼曰,禮與樂一般也。今此相見禮,莫盛莫大之慶禮,有其禮而無其樂,似是欠典也。尙書,命夔典樂敎胄子,直溫寬栗,八音克諧,以經據之,胄筵之禮,恐不可無樂矣。上曰,然矣。似是未遑也。上命史官就座。仍命禮曹判書先退。又命退,承史以次退出。
上在昌德宮。停常參·經筵。
李鎬翼啓曰,明日文廟親行酌獻禮,再明日殿座相値,視事頉稟之意,敢啓。傳曰,知道。
金晳根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李鎬翼啓曰,明日大駕詣文廟入幕次後,大王大妃殿·王大妃殿問安。何承旨進去乎?敢稟。傳曰,右承旨進去。
又啓曰,同義禁閔定鎬除拜後,過三日不爲出肅,依定式推考警責,仍卽牌招察任,何如?傳曰,允。
傳于李鎬翼曰,時原任大臣·奉朝賀·時原任貳師·賓客·春坊·閣臣·桂坊·承史·玉堂入侍,禮曹判書同爲入侍。
傳于金晳根曰,傳敎誤書之中官鄭泰吉推考。
傳于李鎬翼曰,刊印所監董官,以下別單書入。
傳于李鎬翼曰,相見禮時,春桂坊以下,別單書入。
傳于李鎬翼曰,今日東宮行禮順成,以予嘉悅之心,當有廣慶之擧。師李最應,傅金炳國,各內下大豹皮一令賜給,貳師宋近洙內下豹皮一令賜給,左賓客李載冕,右賓客趙寧夏,左副賓客閔台鎬,右副賓客鄭範朝,各內下大虎皮一令賜給,禮貌官輔德李裕承,相禮洪英植竝加資,儀節,該曹該房主之,行禮曹判書李豊翼熟馬一匹面給,禮房承旨李鎬翼加資,掌議金載舜守令除授,東西唱引儀玄景運陞敍,假引儀鄭達容六品職待窠首先擬入,師引接兼引儀尹榮兌,傅引接兼引儀李應達,貳師引接兼引儀李時庠,竝六品職待窠擬入,賓客引接假引儀朴齊昌亦爲六品職待窠擬入,習儀時待令贊儀陞敍,引儀六品職待窠擬入,其餘一依判下,捧傳旨施賞。
傳于李鎬翼曰,政官牌招開政,賞典下批。
傳于金晳根曰,今此上下同慶之日,不可無參量示意之擧。島配罪人李敦相,極邊遠竄罪人朴定陽·金演壽·李輔榮·宋圭元·文俊永,竝特爲放送。
傳于金晳根曰,被謫蒙放罪人尹秉鼎·成載玉·金昌熙·洪澈周·徐夔淳·鄭元夏·姜文馨·趙龍鎬·睦承錫·柳宗植·趙忠熙·金玉均,竝蕩滌敍用。
傳于金晳根曰,今日異於他日,輕囚放釋。
傳于李鎬翼曰,營建所工募,令營建所乾犒饋。
李鎬翼啓曰,弘文提學徐堂輔,知事趙鳳夏旣入闕中,不爲肅謝,直爲出去,事甚未安。竝推考,何如?傳曰,允。
以大司諫金宗漢,司諫吳慶履,獻納任憲鎬,執義趙璟淳,掌令鄭顯英,持平玉景鍊·李臣燁牌不進罷職傳旨,傳于金晳根曰,只推。
金晳根啓曰,行大司憲洪鍾雲,執義趙璟淳,掌令鄭顯英,持平玉景鍊·李臣燁牌不進,掌令金洛鉉在外,監察茶時之意,敢啓。傳曰,知道。
傳于李鎬翼曰,發遣吏郞,諸執事淸齋與否,摘奸以來。
傳于李鎬翼曰,明日出宮內門路,以協陽門爲之。
傳于金晳根曰,啓字誤踏之中官朴漢應,從重推考。
朴容大,以三軍府言啓曰,卽接訓鍊都監所報,則今九月十九日習陣日次,而動駕相値,不得行操云矣,敢啓。傳曰,知道。
李鎬翼,以禮曹言啓曰,傳曰,東宮用樂,旣有古事之可援,坐堂受賀與擧動時,以鼓吹參酌磨鍊事,命下,而代理前,只用前部鼓吹事,伏奉筵敎矣。王世子出宮時,用唐樂五雲開瑞朝用尾後,群臣拜時,奏唐樂水龍吟,入宮時奏唐樂洛陽春,而其樂器之數,方響唐琵琶·洞簫·牙箏各二,觱篥四·唐笛二·大笒二·杖鼓四·鼓一,工人用樂器數,用二十二人事,磨鍊擧行而堂賀時,軒架樂工人,亦倣而量定,擧動時,只以前部鼓吹擧行事,分付掌樂院,何如?傳曰,允。
又以奎章閣言啓曰,守宮檢校直閣李喬翼待開門牌招,何如?傳曰,允。
又以侍講院言啓曰,書筵明日爲之事命下矣。進講冊子,以何冊爲之乎?敢稟。傳曰,贊善·進善·諮議·書筵官在外,問于師傅·貳師·賓客,議定以入。
又以侍講院言啓曰,師傅·賓客,旣行相見禮,書筵取稟,依例爲之之意,敢啓。傳曰,明日爲之。其後姑爲間日取稟。
朴容大,以訓鍊都監言啓曰,今番中旬時,各技沒技人,竝別單書入之意,敢啓。傳曰,知道。
又以御營廳言啓曰,今秋等中旬賞試才時,柳葉箭·騎芻·鳥銃沒技人,別單書入之意,敢啓。傳曰,知道。
李鎬翼,以司僕寺一二提調意啓曰,今此謁聖文武科新恩,當給本寺馬,而在前則武科只給甲乙科,今亦依此磨鍊之意,敢啓。傳曰,知道。
以刊印所監董官以下別單,傳于李鎬翼曰,監董官直提學閔泳翊,副護軍趙同熙,禮曹參議沈相學,直閣洪英植各內下鹿皮一令賜給,畫員白殷培·安道榮陞敍,計士金弘圭別提除授,寫字官李鍾益等十七人,竝相當職調用,其餘唱準·員役·工匠等,竝依判下施賞。
以相見禮春坊以下別單,傳于李鎬翼曰,贊善宋秉璿內下虎皮一令賜給,弼善金學洙,兼弼善李命宰,文學洪承憲,兼文學閔泳煥,司書金裕成,兼司書宋秉瑞,說書李貞稙,兼說書尹相翊各內下鹿皮一令賜給,進善金洛鉉,諮議朴性陽,書筵官李象秀各內下大鹿皮一令賜給,左翊衛閔泳肅,右翊衛閔靖鎬,左司禦徐夏淳,右司禦宋鍾五,左翊贊金奭熙,右翊贊李周儀,左衛率洪永周,右衛率金炳肅,左副率李鳳寧,右副率金明洙,左侍直徐光穆,右侍直李重哲,左洗馬閔應植,右洗馬尹秉綬各內下鹿皮一令賜給,協律郞掌樂正李鳳奎兒馬一匹賜給,鋪陳監董戶曹正郞金寅根陞敍,內乘具永祖守令除授,陪衛承傳宣傳官李奎鶴·元禹常·李容觀,別軍職吳聖根,額外武勇衛申鳳均各內下生皮筒箇一部賜給,宣傳官鄭永澤·李奎元陞敍,李京鎬·李有夏·南順元仍其職,陞敍別軍職李淸烈·尹泳奎·尹昌根·王昌鎬·柳翼命·崔丙斗,額外武勇衛李奎聖·具然河·金承烈·金膺模·李基遠·李定載·李起俊·白南周·趙羲斌·李周永·金在豊·李根澔·李鍾林·李明憲,竝有實職者陞敍,無實職者外職陞敍,寫字官李鍾益,畫員白殷培察訪待窠,首先擬入,寫字官劉漢益,以其弟漢春直赴實官,金季永等四人,畫員李漢哲等五人,竝相當職調用,別付料尹岐楨·洪敎錫,陪衛監官金景遂·李敬仁·李能基竝守令除授,擇日官韓應相·崔萬源,別提除授,李鐸植,奏時官韓應錫,竝本衙門拔例調用,其餘樂師·典樂·牌將·員役·工匠等,竝依判下施賞。
傳于李鎬翼曰,相見禮時,挾侍鄭泰吉·黃胤明各半熟馬一匹面給,承言色鄭泰吉·黃胤明,兼長番金載寬·李敏和·柳載賢·朴奎鉉·朴漢應·羅世煥各兒馬一匹賜給,薛里徐相圭·金洛亨,掌務內官吳秉文·金鍾淳,差備內官李存謙·白樂璇·鄭台舜·康厚根·洪基一·李慶弼·曺東彬·李朱夏竝令內府陞敍,傳命司謁白殷圭·車孝貞竝外職除授,安敬煥·朴愿基,司鑰尹東善竝監牧官待窠差送,趙興龍外職除授,日傘事知黃潤亨·劉允祜竝賞加,其餘日傘事知,各差備·員役等,竝依判下施賞。
同敦寧李世宰疏曰,伏以臣,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉,臣無任屛營祈懇之至云云。答曰,省疏具悉。所請依施。
金晳根,以刑曹言啓曰,各道定配罪人等書入,江原道三陟張守成,忠淸道天安趙景湜,天安金致雲,稷山李宗爀,忠州宋泰植,沃川金錫應,海美具寬采,黃海道遂安洪大良,平安道德川崔京秀,順安具伯心,雲山僧應憲,中和南萬吉,陽德金純兄,全羅道順天金基星,寶城鄭洪伊,順天辛泳軾,長興鄭正完,金甲島金學善,南平洪順範,玉果玄尙善,昌平金石甫,光陽朴民浩,咸鏡道鏡城李仁承,鏡城金致煥,德原金秀敬,明川金奉吉,本曹發配,未至配所秩,江原道鐵原趙良中,平海辛學敏,橫城林吉伊,忠淸道黃澗姜在吉,文義張範龍,禮山河順學,黃海道白翎金華鎭,鳳山朱尙烈,新溪李命九,白翎鄭昌成,白翎奴婢夢述,平安道中和鄭召史,碧潼盧德仲,全羅道樂安朴仁植,靈巖徐應宗,康津李萬興,慶尙道金海陳石福,尙州李雲善等,特爲放字書下矣。謹依書下,竝卽放送事,分付各該道臣之意,敢啓。傳曰,知道。
上在昌德宮。停常參·經筵。
未時申時,灑雨下雨,測雨器水深二分。
朴容大啓曰,司僕寺內乘來言,捲簾,取稟。傳曰,捲三面。
傳于洪萬植曰,禮房承旨馳詣受香諸處,奉審摘奸以來。
傳于洪萬植曰,原任直閣李喬翼馳詣華寧殿,奉審摘奸,仍詣健陵·顯隆園,一體奉審以來。
朴容大啓曰,右邊捕盜大將金箕錫,以南關王廟獻官,今方受香出去矣。所佩命召及大將牌·傳令牌,何以爲之,而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事命下矣。兼察右邊捕盜大將趙羲復,卽爲牌招聽傳敎,何如?傳曰,允。
傳于洪萬植曰,讀卷官領議政更爲命招。
傳于朴容大曰,侍衛軍兵雨具,從便爲之。
朴容大啓曰,臣以大王大妃殿·王大妃殿問安進去,下直之意,敢啓。傳曰,知道。
傳于洪萬植曰,聖廟肅敬之地,侍衛亦不敢入,況下隷輩之無難攔入者乎?揆以法綱,萬萬駭然。跟隨濫率之參班卿宰以下,竝捧現告,拿問處之。
傳于洪萬植曰,書筵初開,入對諸臣,不可無示意之擧。左賓客李載冕內下大虎皮一令賜給,兼弼善李命宰,兼司書宋秉瑞,右翊贊李周儀各內下鹿皮一令賜給,大司憲洪鍾雲內下鹿皮一令賜給,大司諫金宗漢內下中鹿皮一令賜給。
傳于洪萬植曰,輔德·兼輔德有闕之代,前望單子入之。
兼輔德前望單子入之,金性均落點。
輔德前望單子入之,徐正淳落點。
傳于朴容大曰,今番大比,較與中旬,直赴殿試人,竝付之謁聖武科榜末,一體放榜。洪萬植,以吏曹言啓曰,禮曹正郞韓炳洙,以其身病,呈狀乞遞,改差,何如?傳曰,允。
傳于洪萬植曰,敦寧都正許遞,今日政差出。
洪萬植啓曰,臣以吏·兵批兼進之意,敢啓。傳曰,知道。
有政。吏批,判書李鎬俊牌招不進,參判李玄翼進,參議宋秉璿在外未肅拜,同副承旨洪萬植進。啓曰,判書李鎬俊牌招不進,參議宋秉璿在外未肅拜,小臣獨政未安,何以爲之?敢稟。傳曰,仍爲之。以李應辰爲同敦寧,沈相學爲敦寧都正,柳爲相禮,輔德李裕承,前承旨李鎬翼,已上今加嘉善,相禮洪英植今加通政,已上加資事承傳。
再政。以李鎬翼爲禮曹參判,李裕承爲刑曹參判,洪英植爲禮曹參議,朴文彬爲禮曹正郞。
兵批,行判書李載冕病,參判閔羲軾病,參議金載瓛進,參知朴齊晠病,同副承旨洪萬植進。同知單張士成,僉知單金志誾·趙現球,大護軍尹秉鼎,護軍成載玉·洪徹周·金昌熙·李世宰·李裕承,副護軍鄭元夏·徐夔淳·姜文馨·洪英植·趙秉興,副司果尹錫圭,以上竝單付。
傳于洪萬植曰,左副承旨許遞,前望單子入之。
洪萬植啓曰,臣與左副承旨李鎬翼,伴直纔已許遞出去矣。伴直無人,右副承旨金晳根所當牌招,而拘於廳規,不得請牌,何以爲之?敢稟。傳曰,牌招。
金晳根啓曰,臣晳根敬奉聖敎,馳往義禁府,取考囚徒案,啓則無時囚,故仍往典獄署,取閱囚徒案,則辭緣推覈間嚴囚罪人一名,公錢備納間嚴囚罪人十六名,因傳敎嚴囚四名,公逋捉納間嚴囚罪人二名,不可以輕囚論,故竝仍囚,其餘他錢不報,凌辱士夫,各司直囚罪人金公弼等十名,係是輕囚,故竝依傳敎,放送之意,敢啓。傳曰,知道。
承旨前望單子入之,趙秉式落點。
傳于洪萬植曰,明日出宮門路,以協陽門爲之。
洪萬植,以三軍府言啓曰,卽接禁衛營所報,則今九月二十日習陣日次,而殿座相値,不得行操云矣,敢啓。傳曰,知道。
又以禮曹言啓曰,卽接宗廟署所報,則今此謁聖文科試取時本署官員,俱爲觀光云矣。依定式本曹正郞高永錫假官差送,以爲代直後,赴試之地,何如?傳曰,允。
又以禮曹言啓曰,卽接社稷署所報,則今此謁聖文科試取時,本署官員,俱爲觀光云矣。依定式,本曹佐郞趙光祐假官差送,以爲代直後,赴試之地,何如?傳曰,允。
又以禮曹言啓曰,卽接永禧殿官員所報,則今此謁聖文科試取時,本殿官員,俱爲觀光云矣。依定式,假官一員,令吏曹,以成均館官員,口傳啓下,以爲代直後,赴試之地,何如?傳曰,允。
又以禮曹言啓曰,卽接景慕宮官員所報,則今此謁聖文科試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後,赴試之地,何如?傳曰,允。
又以奎章閣言啓曰,大駕今已還宮,守宮檢校直閣李喬翼,依定式減下,何如?傳曰,允。
又以侍講院言啓曰,世子宮進講冊子,問議于師傅·貳師·賓客事,命下矣。問議于師傅·貳師·賓客,則師領議政李最應以爲,沖年進講,先從日用常行淺近易知之文,擩染開發,故列朝講讀次第,無出乎孝經·童蒙先習·小學等書,而孝經,卽進學修德之最初要道,伏惟博詢處之。傅左議政金炳國以爲,夫孝德之本也。進學修德之最初方範,莫如孝經,則進講冊子,先從此書恐好,伏願博詢而裁定焉。貳師宋近洙以爲,睿學入德,莫先於孝經,故列聖朝始講,多在是經,今易無出乎此,而以臣膚見,不敢質對,伏願博詢而處之焉。左賓客李載冕以爲,百行之源,孝爲莫大,故列聖朝始講冊子,多以孝經爲要,伏願博詢裁處焉。右賓客趙寧夏以爲,孝爲百行之源,沖年進講,莫過於孝經,伏願博詢而裁處焉。左副賓客閔台鎬以爲,帝王家沖年始講,多在於孝經,蓋孝爲百行之源,而經爲十三經之一也。進德修業,莫先於此。然以臣膚見,無敢臆斷,伏願博詢而裁處焉。右副賓客鄭範朝以爲,孝爲百行之源,故帝王家沖年始講,多以孝經爲先,而以臣膚見,不敢質對,伏願博詢而裁處焉之意,敢啓。傳曰,收議如此,孝經爲之。
又以營建所郞廳,以提調意啓曰,工募乾犒饋事,命下矣。工匠七百六十七名,每名錢一錢,擔軍募軍六百二十九名,每名錢五名,合錢一百八兩一錢五分,分給之意,敢啓。傳曰,知道。
又以侍講院言啓曰,王世子進講冊子,以孝經爲之事,命下矣。依例擧行之意,敢啓。傳曰,知道。
又以兵曹言啓曰,今九月二十日禁軍戎器點考日次,而本曹有故,不得設行之意,敢啓。傳曰,知道。
又以兵曹言啓曰,今九月二十日文臣朔試射日次,而殿座相値,不得爲之之意,敢啓。傳曰,知道。
又以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以兵曹言啓曰,今此中旬試才時射砲技藝入格之類,別單中各其名下,懸註以入,而賞格木一軍色所儲,本自不敷,每以二軍色所儲中取用矣。今亦依已例,限五十同移來頒賞,何如?傳曰,允。
又以訓鍊都監言啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以禁衛營言啓曰,今此文廟親行酌獻禮後,翌日春塘臺親臨文科試取時,廣智營入直軍二十名除出,通化門外排立矣。入直軍餘數無多,出番軍二十名,添入警巡之意,敢啓。傳曰,知道。
又以禁衛營言啓曰,中旬賞試才時,柳葉箭五中,片箭三中,鳥銃貫三中沒技者,啓稟事曾有定式矣。今此本營中旬時,各技沒技人,依例別單書入之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
行大司憲洪鍾雲,大司諫金宗漢,執義趙景淳,司諫吳慶履,掌令鄭顯英,持平玉景鍊·李臣燁,獻納任憲鎬等聯名箚曰,伏以臣等,卽伏見傳敎下者,有島配罪人李敦相,極邊遠竄罪人朴定陽·金演壽·李輔榮·宋圭元·文俊永,竝特爲放送之命,臣等相顧愕貽,不覺憂歎之至。噫,諸罪人負犯果何如,而島配竄配,猶不足以蔽厥辜,曾未幾月,遽降宥釋之典,値玆慶會,特垂曲庇之澤,大聖人至仁盛德,固是欽仰萬萬,而蓋莫嚴者邦憲也,莫遏者輿情也。王章由是而漸壞,公議由是而益沸,此豈可夤緣,而寬恕者乎?臣等職忝言責,不容泯默,玆敢相率聯籲。伏乞聖明,淵然深思,亟寢成命焉。取進止。答曰,省箚具悉。昨日處分,特因慶會,有所參量而然,不必如是爲煩也。
應敎閔泳煥,副應敎金文濟,校理洪鍾運·李範九,副校理李秉皐·李鳳德,修撰金文鉉,副修撰金元均·李種弼等聯名箚曰,伏以臣等,卽伏見傳敎下者,有島配罪人李敦相,遠竄罪人朴定陽·金演壽·李輔榮·宋圭元·文俊永放送之命,臣等相顧愕眙,不勝憂歎之至。第念科法之重何如,而噫,彼諸罪人之負犯,果何如也?島配·竄配,曾未幾月,遽降全宥之典,當此廣慶之會,大聖人好生之德,非不欽仰萬萬,而隄防不可不嚴,王章不可不伸,臣等職忝論思,不容泯默,玆敢相率仰籲。伏乞聖明,淵然深思,亟寢成命,以昭法綱焉。取進止。答曰,省箚具悉。今此處分,豈無參量而然乎?況値慶會,不必如是煩屑也。
上護軍徐堂輔疏曰,伏以臣,奉有文苑,除旨已浹月矣。始也惝然而驚,終焉惕然而懼。蹙伏累日,駁正無聞,今又試士有命,召牌遽降,直欲鑽逃而不可得,乃敢仰首陳暴,以冀蚤賜處分焉。竊稽國朝兩館之職,寔倣唐宋之制掌辭命而潤飾洪猷,典貢擧而辨別章程,高文大策贊國家笙鏞之治,明鑑達識,副士林模楷之望,責任旣重,掄選尤嚴,除非淵於學,而贍於文,淸標雋采,爲一世所推詡,莫或授之,臣豈其人乎哉?臣本資性鈍滯,問學謏寡,早習功令,徒事尋數,晩通朝籍,未究種績,經典奧旨,曾無肆力,箕裘先業,靡能爲役,及夫年紀衰邁,神精銷耗,竝與舊學之糟粕,而都屬相忘,空洞一肚皮,隻字不留,古所謂壯不猶人,老無能爲者,殆爲臣準備語也。今此誤恩,奚爲而及於臣身也?噫,世掌絲綸,昭代之盛事,詞感君王,儒者之至榮,常情所同,今古無間,臣獨何心,不思所以趨承,而乃爲此逡巡退避之計哉?誠以旣眢之井,不可以汲綆,已朽之木,不可以中繩,雖欲强之,末由也已。臣於此亦安得不爲之自悼也?璆琳焜煌,愧燕石之莫售,騄駬馳騖,唉駑蹄之難追,今若不揣己分,貪榮冒膺,止竟貽訾笑於堂堂詞林之場,則其在朝廷事體,果何如哉?籌量已熟,株守難改,玆敢略綴荒拙,仰瀆崇嚴。伏乞聖慈,諒臣言之非由飾讓,念公器之不宜濫授,將臣弘文提學之任,劃賜遞免,俾名選無玷,私分獲安,不勝幸甚,臣無任云云。答曰,省疏具悉。卿其勿辭行公。試牌體重,卽爲入來。
庚辰九月十九日午時,上詣文廟。酌獻禮親行入侍時,行都承旨閔泳商,行左承旨朴容大,右承旨尹相萬,右副承旨金晳根,同副承旨洪萬植,記事官金復性·李重德,別兼春秋金學洙·趙秉升·閔泳駿·金炳吉·李容稙·金定均·鄭寅興,提學金炳始,原任直提學鄭範朝,檢校直提學趙慶鎬,直提學閔泳翊,檢校直閣金永壽·尹用求·金興均·趙同熙,直閣◆◆◆,檢校待敎閔泳煥·宋秉瑞,副校理李秉皐,副修撰李種弼以次侍立時至。通禮跪啓請外辦。上具遠遊冠·絳紗袍,乘輿出待賢門。藥房提調金炳始,副提調閔泳商進前奏曰,侵早勞動,聖體,若何?上曰,一樣矣。出協陽門。通禮跪啓請降輿乘輦。上降輿乘輦,由建陽門·銅龍門,出宣仁門進發,至香橋碑閣前。通禮跪啓請降輦。上降輦,步詣碑閣,周覽後還詣下輦所。通禮跪啓請乘輿。上乘輿至文廟大門外下輦所。通禮跪啓請降輿。上降輿,入大次。酌獻禮時至,通禮跪啓請出次。上改具冕服以出,至東神門外。通禮跪啓請執圭。泳商進圭。上執圭,詣版位,行四拜禮。仍詣盥洗位,盥洗訖,詣尊所親審,仍詣文宣王神位前,行酌獻禮,次詣配位尊所親審,仍詣復聖公·宗聖公·述聖公·亞聖公神位前,禮如上儀,出就版位,行四拜禮,仍詣碑閣周覽,仍詣東西廡周覽訖。泳商進奏曰,在前酌獻禮後,有還詣大次之時,亦有臨御明倫堂之時,今番則何以爲之乎?上曰,前導以明倫堂爲之。仍步下殿階。判府事韓啓源,領議政李最應進前奏曰,親祼聖廟,八方多士,欣祝之情,何可容達?侵早勞動,聖體,若何?上曰,一樣矣。容大進前奏曰,神門之內,雜人攔入喧聒,致勤下詢,事未前有,萬萬駭然。不能先事禁飭之禁喧郞廳,所當重勘,而本院請推之外,無他可施之罰,何以爲之乎?上曰,事過後拿處,可也,出駕敎仍步詣明倫堂東夾室。小頃出次,乘藍輿詣碧松亭。周覽後仍敎曰,年前則此近處松檜茂盛矣。今何如是稀小耶?分付該營,使之植松焉。泳商曰,謹當申飭矣。仍乘藍輿,詣丕闡堂。敎曰,宮墻缺落處,申飭于該營,從速修築焉。容大曰,謹當如敎矣。仍乘藍輿,還詣明倫堂東夾室。傳曰,遣左承旨,啓聖祠看審以來。出傳敎傳曰,隨駕軍兵,令各其營,乾犒饋。出傳敎傳曰,諸司豫備。出傳敎傳曰,還宮內門路,宜春門爲之。出傳敎少頃,仍由明倫堂前庭,出東神門,入御大次。通禮跪啓請外辦。上出次,乘輿至南神門外。通禮跪啓請降輿。上降輿步過,還乘輿,由集春門。至宜春門,容大請出標信。開宣仁門,隨駕軍兵,使之出送乎?上曰,以已下標信擧行。仍還內,諸臣以此退出。
上在昌德宮。停常參·經筵。
藥房提調金炳始,左副承旨尹相萬啓曰,文廟酌獻,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
金晳根啓曰,明日常參·經筵,取稟。傳曰,停。
金晳根啓曰,行大司憲洪鍾雲,執義趙璟淳,掌令鄭顯英,持平玉景鍊·李臣燁陳箚,掌令金洛鉉在外,監察茶時之意,敢啓。傳曰,知道。
閔泳商啓曰,議政府郞廳來言,今日賓廳日次而,殿座相値頉稟之意,敢啓。傳曰,知道。
傳于趙秉式曰,原任直閣洪英植檢校差下。
傳于趙秉式曰,再明日眞殿茶禮,當自內親行矣。該房知悉,時原任大臣·閣臣·宗親·儀賓·二品以上入參。
洪萬植啓曰,輔德徐正淳,以謁聖試官,旣在闕中,肅單今始來呈,事甚未安。推考,何如?傳曰,允。
傳于洪萬植曰,此家科聲,事甚稀貴。淑靜公主內外祠版,遣禮官致祭,新及第鄭寅學特爲賜樂。
閔泳商啓曰,吏曹郞廳來言,新恩下批政事,取稟。傳曰,當日爲之。
閔泳商,以吏曹言啓曰,成均館典籍洪贊燮,以其身病,呈狀乞遞,改差,何如?傳曰,允。
有政。吏批,判書李鎬俊牌招不進,參判李玄翼進,參議宋秉璿在外未肅拜,同副承旨洪萬植進。啓曰,判書李鎬俊病不來,參議宋秉璿在外未肅拜,小臣獨政未安,何以爲之?敢稟。傳曰,仍爲之。
傳于金晳根曰,在外判義禁許遞,今日政差出。
以李㘾爲判義禁,金載儉爲銀溪察訪。
再政。典籍單朴寅煥,文科甲科第一人內資主簿單申百熙,武科甲科第一人。
兵批,行判書李載冕病,參判閔羲軾病,參議金載瓛入直進,參知朴齊晠病,右副承旨金晳根進。同知單吳學敏。
傳于趙秉式曰,別宮營建,今旣告竣矣。營建所提調以下,別單書入。
兵曹口傳政事,宣傳官單權冕鎬。
傳于朴容大曰,明日出宮門路,以協陽門爲之。
朴容大,以三軍府言啓曰,卽接御營廳所報,則今九月二十一日習陣日次,而大將臣閔謙鎬,東關王廟修改時,監董進去,不得行操云矣,敢啓。傳曰,知道。
趙秉式,以禮曹言啓曰,卽接宗廟署所報,則明日九日製試取時,本署官員,俱爲觀光云矣。依定式,本曹正郞高永錫假官差送,以爲代直後,赴試之地,何如?傳曰,允。
又以禮曹言啓曰,卽接社稷署所報,則明日九日製試取時,本署官員,俱爲觀光云矣。依定式,本曹佐郞趙光祐假官差送,以爲代直後,赴試之地,何如?傳曰,允。
又以奎章閣言啓曰,原任直閣洪英植檢校差下事,命下矣。卽爲牌招察任,何如?傳曰,允。
又以內醫院都提調·提調意啓曰,駞酪粥自十月初一日當爲封進,依定式擧行事,豫爲分付司僕寺之意,敢啓。傳曰,知道。
又以侍講院言啓曰,新除授兼輔德金性均,卽爲牌招察任,何如?傳曰,允。
又以營建所提調意啓曰,工募乾犒饋事,命下矣。工匠六百九十名,每名錢一錢,擔軍募軍五百七十七名,每名錢五分,合錢九十七兩八錢五分,分給之意,敢啓。傳曰,知道。
又以營建所提調意啓曰,別宮營建之役,今旣告竣之意,敢啓。傳曰,知道。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以訓鍊都監言啓曰,今此謁聖武科殿試時,本局將校軍兵中,直赴殿試應試人,竝別單書入之意,敢啓。傳曰,知道。
又以御營廳言啓曰,今此春塘臺親臨謁聖武科殿試時,本廳將校軍兵直赴應試人,別單書入之意,敢啓。傳曰,知道。
又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
金晳根,以義禁府言啓曰,島配罪人李敦相,極邊遠竄罪人朴定陽·金演壽·李輔榮·宋圭元·文俊永竝特爲放送事,承傳啓下矣。全羅道康津縣古今島遠惡島定配罪人李敦相,平安道朔州府極邊遠竄罪人朴定陽,咸鏡道北靑府極邊遠竄罪人金演壽,慶尙道金海府極邊遠竄罪人李輔榮,平安道宣川府極邊遠竄罪人宋圭元,咸鏡道洪原縣極邊遠竄罪人文俊永等,竝放送事,分付各該道道臣之意,敢啓。傳曰,知道。
正言崔炳龍·李燦植等疏曰,伏以臣等,卽伏見傳敎下者,有島配罪人李敦相,極邊遠竄罪人朴定陽·金演壽·李輔榮·宋圭元·文俊永,竝特爲放送之命,臣等相顧愕貽,不覺憂歎之至。噫,諸罪人負犯果何如,而島配竄配,猶不足以蔽厥辜,曾未幾月,遽降宥釋之典,値玆慶會,特垂曲庇之澤,大聖人至仁盛德,固是欽仰萬萬,而蓋莫嚴者邦憲也,莫遏者輿情也。王章由是而漸壞,公議由是而益沸,此豈可夤緣,而寬恕者乎?臣等職忝言事,旣以未署經,未得趨參於聯箚之末,又不容以泯默,玆敢短章仰籲。伏乞聖明,淵然深思,亟寢成命焉。臣無任云云。答曰,省疏具悉。已諭於聯箚之批矣。
修撰朴斗陽疏曰,伏以臣,卽伏見傳敎下者,有諸罪人放送之命矣。臣職在論思,固當聯忝於箚論,而臣於此罪人中,有區區之私義,難以架論於其間。在前如臣情地,多有應避,輒蒙恩諒,則今臣處義,宜無異同,故玆敢仰籲。伏乞聖慈,特命遞斥臣職,以安私分焉。臣無任云云。省疏具悉。爾其勿辭察職。
庚辰九月二十日巽時,上詣春塘臺。謁聖文武科試取入侍時,行都承旨閔泳商,行左承旨趙秉式,行右承旨朴容大,左副承旨尹相萬,右副承旨金晳根,同副承旨洪萬植,記事官金復性·李重德,別兼春秋金學洙·趙秉升·閔泳駿·金炳吉·李容稙·金定均·鄭寅興,提學金炳始,原任直提學鄭範朝,檢校直提學趙慶鎬,直提學閔泳翊,檢校直閣金永壽·尹用求·金興均·趙同熙,直閣◆◆◆,檢校待敎閔泳煥·宋秉瑞,副校理李秉皐,副修撰李種弼以次侍立。時至,通禮跪啓請外辦。上具翼善冠·衮龍袍,乘輿出待賢門。藥房提調金炳始,副提調閔泳商進前奏曰,侵早勞動,聖體,若何?上曰,一樣矣。由協陽門·建陽門·銅龍門·明光門·靑陽門,至春塘臺。通禮跪啓請降輿陞座。上降輿陞座。領議政李最應進前奏曰,勞動之餘,聖體,若何?上曰,一樣矣。仍奏曰,昨日酌獻禮時,神門之內,雜人攔入喧聒,致勤下詢,惶懍萬萬矣。上曰,大臣不必如是矣。仍奏曰,權慄祀孫參榜於今番謁聖武科,極爲喜幸,故敢此仰達矣。上曰,誠然矣。仍命書傳敎曰,武科新及第權冕鎬,宣傳官,令該曹口傳,加設單付。出傳敎泳商奏曰,從陞人中,有試官蒙點人,使之下去,一體行禮乎?上可之。讀券官領議政李最應,行戶曹判書洪祐吉,行刑曹判書閔致庠,行上護軍徐堂輔,行大護軍金有淵,知宗正卿府事李寅命,漢城判尹曺錫輿,知宗正卿府事李會正,議政府左參贊金翊鎭,宗正卿李載完,吏曹參判李玄翼,行護軍南廷益,行護軍尹成鎭,行護軍李炳敎,行護軍金永哲,行護軍徐相翊,行護軍趙準永,宗正卿李乾夏,鈴春君尹榮信,行護軍洪淳馨,行護軍吳俊泳,對讀官行副護軍徐正淳,行副護軍李承皐,行副護軍兪初煥,行副護軍趙昌永,成均館大司成李根命,行副護軍李源逸,行副護軍李承宇,行副護軍朴周陽,行副護軍趙秉轍,行副護軍李胄榮,行副護軍洪殷謨,行副護軍李秀萬,刑曹參議金裕行,司諫院大司諫金宗漢,行副護軍李正來,兵曹參知朴齊晠,行副護軍李萬敎,行副護軍金羽均,行副護軍金弘集,行副護軍沈相萬,行副護軍權膺善,行副護軍沈東獻,禮曹參議沈相學,行副護軍金德均,行副護軍李敎榮,副司果李命宰,副司果趙重弼,副司果李建昌,弘文館副應敎金文濟,副司果曺寅承,司僕寺正李喜元,副司果李軒卿,侍講院文學洪承憲,副司果申悳均,副司果金鶴善,副司正尹相翊,侍講院說書李貞稙行禮訖,以次入就位。泳商奏入門單子訖。仍奏曰,讀券官幾人,使之進前乎?上曰,十五人進前。最應等進前。上命書賦題,得萬國之懽心,限申時。祐吉等以此跪書讀奏訖。上曰,先從稍遠處懸之可也。泳商進前奏宣敎出。宣敎後上命試官權退,入小次。仍傳曰,隨駕軍兵,令各其營乾犒饋。出傳敎,傳曰,侍衛與排立軍兵,令各其營乾犒饋。出傳敎,傳曰,別雲劍兵摠府堂上,堂上閣臣·春坊入侍,承旨堂上對讀官,竝讀券官加差下,堂下閣臣·春坊,入直,玉堂竝對讀官,加差下,使之分考。出傳敎泳商,以司謁入稟曰,收券旣多,考試,何如?上出次,命考試。小頃,入小次。傳曰,今番謁聖,取七人。出傳敎傳曰,明日九日製,通方外爲之,試紙用大好紙,春塘臺親臨磨鍊,試官仍用。出傳敎小頃,上出次,命科次爲之。賤臣進伏。上曰,今番則勿爲讀券,直爲書等,而七張皆書正三下,第一張書三下一,第二張書三下二,第三張書三下三,可也。最應,以次書等訖。泳商奏曰,坼封,何以爲之乎?上曰,承旨坼奏,可也。泳商坼奏訖。以次呼名。容大奏曰,出標信開門場內儒生,使之次次出送乎?上曰,以所受標信擧行。上命試官先退,仍入小次。傳曰,此家科聲,事甚稀貴。淑靜公主祠板致祭,新及第鄭寅學,特爲賜樂。出傳敎陳賀時至,上具遠遊冠·絳紗袍,出次,命泳商·容大唱新來墨戲,使之進退訖。容大奏曰,更鼓已深,而武科則數多,令各其營,唱榜恐好矣。上可之。贊儀唱文武百官入就位,行四拜禮,仍行文武放榜如儀訖。命書傳敎曰,還宮當自內爲之矣。該房知悉。容大奏曰,請出標信解嚴,開宣仁門,隨駕軍兵,使之出送乎?上曰,以所受標信擧行。仍還內,諸臣以次退出。
上在昌德宮。停常參·經筵。
自人定至二十二日開東,灑雨下雨,測雨器水深五分。
閔泳商啓曰,明日常參·經筵,取稟。傳曰,停。
又啓曰,來二十五日朝參日次,而中宮殿誕日問安相値,頉稟之意,敢啓。傳曰,知道。
金晳根啓曰,行大司憲洪鍾雲,持平李臣燁呈辭,執義趙璟淳,掌令鄭顯英,持平玉景鍊未肅拜,掌令金洛鉉在外,監察茶時之意,敢啓。傳曰,知道。
朴容大啓曰,今日殿座,承旨當爲備員,而行左承旨趙秉式拿處傳旨未下,何以爲之,而左副承旨尹相萬不爲仕進,所當牌招,而拘於廳規,不得請牌,何以爲之?敢稟。傳曰,左副承旨牌招。
傳于洪萬植曰,政官牌招開政,賞典下批。
傳于朴容大曰,臺諫竝許遞,前望單子入之。
以左副承旨尹相萬牌不進罷職傳旨,傳于洪萬植曰,只推。
禮曹,來十一月初三日行景慕宮冬享大祭,香祝親傳,取稟。奉敎恭依。
洪萬植,以營建所提調意啓曰,謹依下敎,本所提調以下,別單書入之意,敢啓。傳曰,知道。
傳于洪萬植曰,公事遲滯之中官羅世煥·金泓錫從重推考。
兵曹口傳政事,行副護軍單金宗漢。
朴容大,以訓鍊都監·禁衛營·御營廳言啓曰,謹依口傳下敎,集春門北邊宮墻缺落處,明日爲始,三營合力修築之意,敢啓。傳曰,知道。
又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與排立將校·軍兵等處,乾犒饋分給之意,敢啓。傳曰,知道。
又以禁衛營言啓曰,今此春塘臺親臨九日製儒生試取時,廣智營入直軍二十名,除出通化門外排立矣。入直軍餘數無多,出番軍二十名,添入警巡,而事畢後,元入直軍,還入直所,添入軍,依例解送之意,敢啓。傳曰,知道。
又以禁衛營言啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
又以禁衛營言啓曰,臣正熙進詣南廟,有頉處看審修改後,別單書入之意,敢啓。傳曰,知道。
又以御營廳言啓曰,謹依下敎,侍衛與排立本廳軍兵等處,乾犒饋分給之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
以營建所提調以下別單,傳于洪萬植曰,提調判三軍府事閔謙鎬子姪中,瓜近,敎官作窠擬入。行上護軍尹滋悳加資,知三軍府事金炳始熟馬一匹面給,郞廳右副承旨金晳根加資,禮曹參議洪英植兒馬一匹賜給,戶曹正郞金寅根,任實縣監洪淳一,左司禦宋鍾五竝外職陞敍,慶衍堂上樑文製述官,領府事李裕元內下大豹皮一令賜給,書寫官判三軍府事閔謙鎬內下豹皮一令賜給,懸板書寫官行大護軍鄭範朝內下虎皮一令賜給,正和堂上樑文製述官行上護軍李㘾內下豹皮一令賜給,書寫官知三軍府事金炳始,懸板書寫官知事李秉文各內下虎皮一令賜給,顯光樓上樑文製述官行上護軍尹滋悳,書寫官行兵曹判書李載冕各內下豹皮一令賜給,懸板書寫官行都承旨閔泳商,定祥樓懸板書寫官江華留守金永壽各內下虎皮一令賜給,慶衍堂讀上樑文官副司果朴奎燦,司香官禮曹正郞高永錫,兵曹佐郞白時洽,執事戶曹正郞金寅根,左司禦宋鍾五,正和堂讀上樑文官副司果申德均,司香官副司果韓龍珪·趙圭錫,執事司僕僉正趙端鎬,漢城判官李載永,顯光樓讀上樑文官修撰姜友馨,司香官副司果金性默·朴文彬,執事司僕判官兪能煥,內贍奉事尹弼炳各兒馬一匹賜給,兼引儀李時庠·任百夏,假引儀申鍾協·崔光在·朴齊昌·鄭達容各上弦弓一張賜給,別看役前府使姜潤加資,定山縣監閔泳純,陽城縣監金載禹竝外職陞敍,前縣監金景遂,前同知方天鏞,前僉正吳慶然,前知事李容肅·韓文奎·卞元圭竝守令待窠擬入,李敬仁,以其孫內醫調用,同知李益淳,監察李祖淵竝守令待窠首先擬入,朴永善許用三品履歷,前別提尹岐楨,以其弟內醫調用,洪敎錫,以其姪計士調用,訓導金學善,以其子譯院等第調用,擇日官金載霖,諏吉官待窠首先調用,韓應翼察訪待窠首先擬入,朱雲煥六品職待窠首先擬入,畫員趙重默守令除授,金始榮姑付實官,待窠陞實,張承業圖畫署實官直付,待窠陞實,寫字官李斗赫,以其子直付實官,待窠陞實,趙然哲譯院等第調用,畫員李敬祿等七人,寫字官金光默竝相當職調用,劉漢翼察訪待窠首先擬入,看役牌將孫宅基等二人,竝邊將待窠首先差送,李喜演待令,捕校金信大等二人,右職調用,郭昌汶相當職調用,李元弘等二人,竝賞加,看役牌將李完孫等三人,竝邊將待窠差送,計士李應鎬·洪泰鍾竝令本衙門調用,洪祐錫別提除授,崔錫肇令本衙門,拔例調用,李健桓,以其子計士調用,其餘看役牌將·工匠等,依判下施賞。
領議政李最應疏曰,伏以臣,自入秋來,有上下瀉之症,劇歇無常。若不自支,昨日試役,强其所不可强,而竟日受風,冷入腠理,肺痰亘于上腹,癥肆于中,僅舁而退,卽委床笫,至晨而吐了數升,泄了幾溷,氣隨而陷,昏昏不省。今於菊製,有前試官仍用之命,臣之見狀如此,萬無以陞陛拜跽,主筆考券奔走,惟在筋力而不能,則不得不止。玆臚悶隘之實,仰干慈覆之仁。伏願聖明,曲垂矜憐,卽賜變通,俾臣安意調病,以延少須臾之喘,千萬血祝,取進止云云。答曰,省箚具悉卿懇。愼節奉慮,所辭讀券之任,玆以勉副,卿其安心調理。仍傳于洪萬植曰,此批答,遣史官傳諭。
左議政金炳國疏曰,伏以臣,日前冒肅,非臣病之所可能而然也。官以傅爲名,而適伏遇師傅相見之禮,頸之延而自忘沈疴,足之蹈而自起跛躄,及其禮成而退也。回瞻殿陛,如天之莫階,而更升僅踰,門閾若鐵之有限而難入,艱舁而退臥私次,脛膝麻木,而屈伸無由,筋骸刺碎,而按住不得,有不可以刀圭,而望其瘳,又不可以時日,而復爲完。顧其所縻之職,則中書重任也。以此重任,任之一箇廢疾之物,荏苒度日,不卽遞改,則不惟臣之廉與義萬萬惶恧,亦在朝廷事體,豈不苟且之甚乎?竊嘗聞化育庶品,各得其所者,上天愛物之仁也,陶甄群工,曲全其生者,聖王體天之德也。今使臣强所難强,淹病冒蹲,竟至職隨以瘝曠,身未免顚踣後乃已,則其於體天之道,果何如哉?臣於前席,不避煩畏,槪陳可矜可悶之病實,而我聖上特垂慈恤,旣矜之又悶之,臣誠感極而淚,歷屢日而尙沾於枕被,苟可以兩脚能步,四大能運,則焉敢以區區去就,重煩瀆撓也哉?惟是一遞,可以安一日之心,可以延一日之喘,無一時一刻,而暫忘於中,求解之聲,雜於呻吟,冀生之願,發於夢譫,臣情到此,吁亦慼矣。伏乞天地父母,諒臣察臣,將臣左議政之銜,卽許鞶褫,以幸公私,不勝大願至祝,臣無任云云。答曰,省疏具悉卿懇。日前筵中,以今非辭疏之時爲批矣。巽牘又至,惘然失圖,不知所以爲計也。卿試思之,輔相之重,非朝遞暮改之任,則予之授卿,卿之膺予,曾不幾日矣。卿以病患爲說,則以予禮遇之心,非不奉慮,而見今醫民醫國之良劑對投,有甚於卿之自醫。況論道經邦,本非奔走供劇,而調養攝理,自可遄復常度者乎?以卿斷斷體國之誠,必有較絜於公私輕重之別,予何須多誥爲也?然則卿雖重言復言,予則萬無以奉副,亟斷來章,無孤委毗之意。仍傳于洪萬植曰,此批答,遣史官傳諭。
行大司憲洪鍾雲,執義趙景淳,司諫吳慶履,掌令鄭顯英,持平玉景鍊·李臣燁,獻納任憲鎬聯箚曰,伏以刑政者,有國之大防,而人主之所不得以低仰言議者,擧世之公案,而臺閣之亦不可以違咈。臣等於再昨,以刑政之必伸,言議之莫遏,敢陳聯籲,恭俟反汗,及伏奉批旨下者,有曰,特因慶會,有所參量而然,不必如是爲煩也。臣等愕然失圖,不勝抑鬱之至,誠淺辭拙,未能孚格,冞切愧恧,莫省措躬。噫,凡所遇慶赦宥者,不過是微眚薄過者耳。今此諸罪人負犯果何如,而齊聲仰請者,是豈可已,而不已也哉?一籲再籲,非不知瀆撓之爲懼者,典憲之將乖,隄防之或隳也。聖度縱恢於藏藪,職守轉深於伏蒲,其在繳還之義,固是必請乃已,玆敢不避猥越,冒控申籲。伏乞聖明,更加三思,亟思允兪之音焉云云。答曰,省箚具悉。已有前批,何必如是煩聒乎?
禮曹參判李鎬翼疏曰,伏以酌獻文廟,克伸尊聖之忱,親臨春臺,仍擧試士之儀,縫掖胥悅於迎鑾,羽旄爭瞻於圜橋,小大欣忭,曷有其極?乃於日昨王世子邸下師傅相見,盛禮先行,書筵繼開,聖情嘉悅,此誠我東方無疆之休,莫大之慶,歡聲協氣,洋溢區㝢之中。臣以宮寮,且叨該房,周旋趨走於儀文節次之間,與覩爲榮,無勞可紀,而覃慶之恩,逈出尋常,特加臣一階爲嘉善大夫禮曹參判者,除旨繼下,臣聞命以還,震悚惶恧,罔知攸曁。夫是秩也,班聯亞於六部,標望峻於庶品,倘非才識足以德懋,慮憲足以器使者,莫宜居之。臣卽一藐末新進耳。計年則未及强仕,策名則纔爲十燧,徒藉先庥,厚沐聖澤,躐華兜膴,翺翔歷揚,叨陪淸祕之地,依近日月之光,恩至渥矣,分斯溢矣。亨塗一步,豈有更進之望,而榮寵所曁,冥升無漸,以至命德之選,遽及夢想之表,過福之災,不衷之譏,猶屬臣私,揚批輒前,吹竽易濫,豈不有損於綜核之政乎?苟非然者,幸値罕有之慶會,獲承曠絶之異數,何苦爲巽辭之計也?誠以急走則躓,官箴攸戒量力而就,仕路妙詮也。且臣老父嘗戒臣曰,父任民社之責,子登緋玉之列,忌盈招損,理所必然,汝其念之。作爲佩韋,臣今攀誥告喜,亦豈不感戴頌祝之至,而臣父訓言,其將以何辭應之乎?玆庸瀝衷臚實,仰干聰聽。伏乞聖慈,諒臣言之非出飾讓,念名器之不宜玷褻,劃將臣新授資秩,亟令收還臣不勝瞻天祈懇之至云云。答曰,省疏具悉。卿其勿辭行公。
刑曹參判李裕承疏曰,伏以惟我春宮邸下睿智天縱,溫文日就,賓師之禮接載行,雷肆之講對繼開,命哲命吉,罔不在初,爲堯爲舜,其始自今,凡厥臣庶,孰不延頸而攢手?臣於斯際,適忝宮僚之班,幸叨禮貌之任,周旋於物采之間,趨走於丞疑之列,與覩爲榮,懽忭有倍,而不謂廣慶之恩,遽及罔功之身,特授臣以嘉善之階,鳳誥纔宣,鵷簉胥聳。臣於是,顔騂心愧,誠不知措躬之所矣。夫貳卿峻秩也,命德也。珥金貂而乘朱輪,與聞廊廟之謨,用儲宰輔之望,雖資歷優而績庸茂者,莫不逡巡而退讓,是豈如臣者流,所可彷彿其萬一也哉?臣才識淺短,志氣荏弱,徒藉先庥,夤緣倖會,淸聯華膴,外內歷揚,輥到於緋玉之品,榮已至矣,分已濫矣。何敢有一步更進之望,而今焉寵荷,自天班躋次月,則已至之榮愈至,已濫之分愈濫,不惟過福之災,不衷之譏,可立而俟。其於熙朝官人之政,不能無惑也,歷日參倚,趨膺無梯。玆敢刳瀝衷肝,仰暴崇嚴。伏乞聖明,惜繁纓之飾,軫鞶褫之錫,將臣新授資秩,亟命鐫改,以安私分而重公器焉。臣無任云云。答曰,省疏具悉。卿其勿辭行公。
應敎閔泳煥,副應敎金文鉉,校理洪鍾運·李範九,副校理李秉皐·李鳳德,修撰金文鉉,副修撰金元均·李種弼等聯箚,伏以臣等,昨陳齊聲之籲,冀蒙反汗之音,及奉批旨尙靳允兪,益不勝抑鬱之至。第伏念莫嚴者王章也,難奪者公議也。今此遇慶覃恩之日,裁量寬貸之聖念,非不仰揣,而竊恐邦憲,由是而益壞,隄防由是而漸弛,此豈細故也哉?敢冒屢瀆之懼,申控執藝之義,伏乞聖明,更加三思,亟寢成命焉云云。答曰,省箚具悉。已諭於昨日之批,不必如是煩瀆矣。
庚辰九月二十一日午時,上詣春塘臺。九日製通方外儒生試取入侍時,行都承旨閔泳商,行右承旨朴容大,右副承旨金晳根,同副承旨洪萬植,記事官金復性·李重德,別兼春秋金學洙·趙秉升·閔泳駿·金炳吉·李容稙·鄭寅興,提學金炳始,檢校直提學鄭範朝,檢校直提學趙慶鎬,直提學閔泳翊,檢校直閣金永壽·尹用求·金興均·趙同熙·◆◆◆,檢校待敎閔泳煥·宋秉瑞,副校理李秉皐,修撰朴斗陽以次侍立。時至,通禮跪啓請外辦。上具翼善冠·衮龍袍,乘輿出宜春門。藥房提調金炳始,副提調閔泳商進前奏曰,侵早勞動,聖體,若何?上曰,一樣矣。仍詣春塘臺。通禮跪啓請降輿陞座。上降輿陞座。容大奏曰,殿座前儒生先入場內,事未前有,萬萬駭然。當該布城將,所當重勘,而本院請推之外,無他可施之罰,何以爲之乎?上曰,今番則特爲安徐,此後則更勿如是之意,各別申飭,可也。泳商曰,從陞人中,有試官蒙點人,使之下去,一體行禮乎?上可之。讀券官行上護軍徐堂輔,行大護軍金有淵,知宗正卿李寅命,判尹曺錫輿,知宗正卿李會正,左參贊金翊鎭,宗正卿李載完,吏曹參判李玄翼,行護軍南廷益·尹成鎭·李炳敎·金永哲·徐相翊·趙準永,宗正卿李乾夏,鈴春君尹榮信,行護軍洪淳馨·吳俊泳,對讀官行副護軍徐正淳·李承皐·兪初煥·趙昌永,大司成李根命,行副護軍李源逸·李承宇·朴周陽·趙秉轍·李胄榮·洪殷謨·李秀萬,刑曹參議金裕行,大司諫金宗漢,行副護軍李正來,兵曹參知朴齊晠,行副護軍李萬敎·金羽均·金弘集·沈相萬·權膺善·沈東獻,禮曹參議沈相學,行副護軍金德均·李敎榮,副司果李命宰·趙重弼·李建昌,弘文館副應敎金文濟,副司果曺寅承,司僕寺正李喜元,副司果李軒卿,侍講院文學洪承憲,副司果申悳均·金鶴善,副校理李秉皐,副司果鄭寅興,副司正尹相翊,說書李貞稙行四拜禮,以次入就位。泳商讀奏擧子入門單子訖。仍奏曰,讀券官,幾人進前乎?上曰,十人進前。仍命書題賦,古人祝頌多以壽考及子孫衆多,限申時書頭,各書道號與濟州·開城。堂輔等以次跪書讀奏訖。上曰,先從稍遠處懸之,可也。上命試官權退。泳商奏曰,文武科新恩及率榜人,使之一體行禮乎?上可之。引儀唱鞠躬四拜興平身。文武新恩及率榜人,行四拜禮訖。泳商奏曰,文武新恩等,使之宣醞乎?上可之。泳商出宣醞訖。泳商奏曰,文武新恩,使之陞堂,奏職姓名乎?上可之。朴寅煥等進前奏職姓名,申百熙進前奏職姓名,退立階下訖。泳商奏曰,文武新恩,使之出送乎?上可之。文武新恩,以次退出。上入小次。泳商,以司謁入稟曰,先張已入,請出標信。開布城儒生,使之次次出送,何如?上曰,以已下標信擧行。泳商,以司謁入稟曰,收券旣多,考試,何如?上命考試。傳曰,別雲劍兵摠府堂上·閣臣·春坊入侍,承旨堂上·對讀官竝讀券官加差下,堂下閣臣·春坊入直,玉堂竝對讀官加差下,使之分考。出傳敎泳商,以司謁入稟取幾人。命取百人。小頃,上出次。敎曰,夜已深矣。科次便殿待令。仍命書傳敎曰,還宮當自內爲之矣。該房知悉。出傳敎容大奏曰,請出標信解嚴。仍留宣仁門·金虎門,隨駕軍兵及侍衛從陞,使之出送乎?上曰,以已下標信擧行。仍還內,諸臣以次退出。小頃,泳商以司謁入稟科次命入侍,賤臣進伏讀自第一張第一句,至第四句。上命止之,直爲書等,可也。堂輔進前奏曰,書等,何以爲之乎?上曰,自第一張至第十張,書草三下,其餘竝書次上。堂輔書等訖。泳商奏曰,坼封,何以爲之乎?上曰,承旨輪回坼封,可也。泳商等,以次坼封讀奏訖。傳曰,九日製賦居首草三下,幼學尹憲圭等十人,竝直赴會試,之次次上,進士朴敦陽等二十人竝給二分,之次次上,童蒙李鎬大等二十人,竝給一分,之次次上,幼學洪祐龍等五十人,各奎章全韻一件賜給。出傳敎傳曰,入格儒生,明日待令。出傳敎上命試官先退。仍命承史退出,以次退出。
上在昌德宮。停常參·經筵。
金晳根啓曰,明日常參·經筵,取稟。傳曰,停。
閔泳商啓曰,今日眞殿茶禮親行時,承旨當爲備員,行左承旨趙秉式遞差傳旨未下,何以爲之,而左副承旨尹相萬不爲仕進,卽爲牌招,何如?傳曰,允。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
注書金復性病代,以鄭寅學爲假注書。
注書李重德病代,以金思準爲假注書。
傳于金晳根曰,入格儒生入侍。
傳于金晳根曰,奉審閣臣入侍。
傳于金晳根曰,不待傳旨,今日政賞典下批,以左副承旨尹相萬牌不進罷職傳旨,傳于金晳根曰,只推。
傳于金晳根曰,同副承旨許遞,前望單子入之。
金晳根啓曰,臣與同副承旨洪萬植伴直矣。纔已許遞出去,伴直無人,行右承旨朴容大所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,宋秉璿添書落點。
傳于金晳根曰,左副承旨許遞,前望單子入之。
傳于金晳根曰,右承旨許遞,前望單子入之。
承旨前望單子入之,鄭稷朝·韓龍敎落點。
鄭寅學有頉代,以鄭熙東爲假注書。
金思準有頉代,以金基鎬爲假注書。
傳于金晳根曰,判義禁許遞,前望單子入之。
判義禁前望單子入之,金炳始添書落點。
傳于金晳根曰,京兆堂上,竝許遞,今日政差出。
傳于金晳根曰,吏曹參議有闕之代,前望單子入之。吏曹參議前望單子入之,金性均落點。
金晳根啓曰,新除授吏曹參議金性均,卽爲牌招,何如?傳曰,允。
金晳根啓曰,行都承旨閔泳商須資出去,行左承旨趙秉式遞差傳旨未下,新除授行右承旨鄭稷朝,右副承旨韓龍敎,同副承旨宋秉璿未肅拜,臣吏·兵批兼進之意,敢啓。傳曰,知道。
傳于金晳根曰,今番參謁,夫子廟宮仍行酌獻禮矣。際此東宮禮見師傅,書筵,繼開,其在廣慶之義,不可無別般示意之擧,大司成李根命特爲加資,廟司安敎熙察訪待窠首先擬入,掌議李羲冕窠近初仕作窠擬入,東西齋任及執事儒生,各五經百選一件賜給,事知守僕,帖加成給,其餘守僕·典僕·書吏等,令該曹,參考前例,木布從厚題給。
有政。吏批,判書李鎬俊,參判李玄翼竝拿問傳旨未下,參議金性均進。啓曰,判書李鎬俊,參判李玄翼竝拿處傳旨未下,小臣獨政未安,何以爲之?敢稟。傳曰,只出緊任,以韓敦源爲判尹,閔泳翊爲左尹,金聲根爲右尹,李根命爲戶曹參判,分敎官單玄應璉,上護軍尹滋悳今加崇祿,右副承旨金晳根今加嘉善,同知三軍府事申正熙今加資憲,行護軍徐相岳,管城將白樂莘,已上今加嘉義,把摠趙羲升·趙存興,已上今加嘉善,哨官金東韻今加通政,監官姜潤今加嘉義,大司成李根命今加嘉善,已上加資事承傳。
兵批,行判書李載冕病,參判閔羲軾病,參議金載瓛入直進,參知朴濟晠病,右副承旨金晳根進。同知單李鎰,加設金履禧,上護軍卞元圭,大護軍洪鍾雲·曺錫輿·方天鏞,護軍朴容大·李僖魯·趙羲升·趙存興,副護軍洪萬植·許鍍·金東韻·趙存復,副司直趙璟淳·吳慶履·鄭顯英·玉景鍊·李臣燁·任憲鎬,副司果崔炳龍·李燦植,副司勇南世祐,以上竝單付。
吏批,再政。以閔泳柱爲童蒙敎官,左尹單金聲根,右尹單閔泳翊,行左副承旨單金晳根。
傳于金晳根曰,泮長有闕之代,前望單子入之。
金晳根啓曰,行右承旨朴容大纔已許遞,伴直無人,右副承旨韓龍敎卽爲牌招,何如?傳曰,允。
兵曹,行知三軍府事單金炳始。
金晳根,以兵曹言啓曰,再昨日應榜出身金泰三·金應鉉·任海龍·宋興吉·朴興奎俱以紅牌越寶之意,來訴臣曹,故考見則越寶,果爲的實矣。侵夜紛雜,以致越寶之境,臣不勝惶恐,而寶單子書入之意,敢啓。傳曰,知道。
庚辰九月二十二日辰時,上詣眞殿。茶禮親行入侍時,行都承旨閔泳商,行右承旨朴容大,右副承旨金晳根,同副承旨洪萬植,記事官金復性·李重德,別兼春秋金學洙·金文鉉·趙秉升·閔泳駿·李容稙·鄭寅興,原任提學金炳德,提學金炳始,原任直提學南廷順,檢校直提學趙慶鎬·鄭範朝,直提學閔泳翊,檢校直閣金永壽·李鎬翼·金興均·洪英植以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,跪啓請鞠躬四拜興平身。上行四拜禮,時原任大臣·閣臣·宗親·儀賓·二品以上皆行四拜禮訖。通禮導上詣盥洗位。上盥洗訖。通禮導上詣第一室尊所。泳商酌酒。通禮導上詣第一室神位前。通禮跪啓請跪。上跪。泳商奉香。萬植奉爐。上三上香。泳商奉爵跪進。上執爵以授萬植。萬植跪受奠于案上。上連獻三爵。通禮跪啓請俯伏興平身。上俯伏興平身。仍詣第二室,第三室,第四室,第五室,第六室,行禮竝如上儀訖。通禮導上降復位。通禮跪啓請鞠躬四拜興平身。上行四拜禮,時原任大臣·閣臣·宗親·儀賓·二品以上,皆行四拜禮訖。通禮跪啓請禮畢。判府事韓啓源,領議政李最應進前奏曰,侵早勞動,聖體,若何?上曰,一樣矣。上曰,近日之雨,頗爲頻數,果無妨於秋收之時耶?啓源曰,別無所妨矣。通禮導上還入齋殿。仍命諸臣先退。又命退承史,以次退出。
庚辰九月二十二日未時,上御重熙堂,入格儒生入侍時,右副承旨金晳根,記事官金復性,記注官吳致恒,別兼春秋金學洙以次進伏。幼學白樂元·趙秉奎·姜悳熙·沈宜純·閔泳·蔡敬默·李鶴永·朴齊定·許佶,進士金敎憲序立階下訖。上曰,史官分左右。晳根進前奏曰,入格儒生中,尹憲圭等九十人有身病,不得待令矣。待令儒生,使之陞堂,奏職姓名乎?上可之。樂元等以次陞堂,奏職姓名,退立階下訖。晳根奏曰,儒生等使之頒賞行禮乎?上可之。晳根出立楹外,頒賞行禮訖,復入奏曰,頒賞已畢,儒生使之退出乎?上可之。樂元等退出。上命史官就座,又命退承史,以次退出。
庚辰九月二十二日申時,上御重熙堂。奉審閣臣入侍時,右副承旨金晳根,記事官金復性,記注官吳致恒,別兼春秋金學洙,原任直閣李喬翼以次進伏訖。上曰,史官分左右。上曰,奉審閣臣進前。喬翼進前奏曰,臣承命馳詣華寧殿,殿內奉審則安寧,祭物·祭器·祭井看審,則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣顯隆園,園上奉審則安寧,碑閣·丁字閣奉審則無頉,還詣華寧殿,仍留監祭,將事安寧之意,仰達矣。上曰,殿內陵上園上,皆爲安寧,而碑閣·丁字閣亦爲無頉乎?喬翼曰,殿內陵上園上俱爲安寧,而碑閣·丁字閣亦皆爲無頉矣。上曰,何時將事耶?喬翼曰,三更量將事矣。上曰,何時離發耶?喬翼曰,過享後趁爲發行矣。上曰,昨日無冒雨而抵達耶?喬翼曰,冒雨而行矣。上曰,路由何處而往來耶?喬翼曰,去時由始興作路,來時由果川作路矣。上曰,來時渡江之際,無風波之患耶?喬翼曰,艱辛渡江矣。上曰,所經歷路,秋收盡畢乎?喬翼曰,田與畓穀,幾盡收穫,而間或有之矣。上曰,華寧殿將事時,留於何處乎?喬翼曰,留於本府作廳矣。上曰,支供,何所爲之乎?喬翼曰,自本府擧行矣。上曰,閣臣就座。又命史官就座。仍命閣臣先退。又命退承史,以次退出。
上在昌德宮。停常參·經筵。
金晳根啓曰,明日常參·經筵,取稟。傳曰,停。
韓龍敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于金晳根曰,宗廟冬享大祭,遣大臣攝行,一依親祭例磨鍊。
禮曹,來十月初二日行宗廟冬享大祭,永寧殿攝行祭,香祝親傳取稟,奉敎敬依。
鄭熙東有頉代,以高得龍爲假注書。
金基鎬有頉代,以明範錫爲假注書。
高得龍有頉代,以安鍾冕爲假注書。
明範錫有頉代,以韓光洙爲假注書。
金晳根,以議政府言啓曰,本府有司堂上有闕之代,行知三軍府事趙寧夏差下,使之卽爲察任,何如?傳曰,允。
又以內醫院官員,以都提調意啓曰,本院提調,例不得兼帶金吾之任,而提調金炳始除拜判義禁矣。所帶判義禁,今姑許遞,何如?傳曰,允。
又以弘文館言啓曰,副校理李鳳德呈辭出去,上番闕直,事甚未安。應敎閔泳煥內閣進,副應敎金文濟,校理洪鍾運·李範九,副校理李秉皐竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎閔泳煥內閣進,副應敎金文濟,校理洪鍾運·李範九,副校理李秉皐有身病,李鳳德在外,修撰金文鉉,別兼春秋進,副修撰金元均·李種弼竝卽牌招推移,姑陞入直,何如?傳曰,允。
韓龍敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以御營廳言啓曰,本廳中旬賞試才時,騎士登科者爲六人,而五人登科,則該將領加資,曾有已例矣。別將折衝朴長夏當爲照例加資,而事係恩典,不敢擅便,令該曹,考例稟處,何如?傳曰,允。
又以御營廳言啓曰,本廳中旬賞試才時大旗手登科者爲五名,而一色中五卒登科,則該次知將校加資,曾有已例矣。大旗手次知折衝朴仁培,當爲照例加資,而事係恩典,不敢擅便,令該曹,考例稟處,何如?傳曰,允。
領敦寧洪淳穆,領議政李最應,左議政金炳國等聯名箚曰,伏以淸廟大烝,向已諏筮啓單矣。祼薦之盛禮將擧,著存之宸慕彌篤,凡厥在列,孰不欽仰萬萬,而顧今秋冬之交,朝晝異候,閭里之間,輪感大熾。乃於此際,離次經宿,徹曉將事,得不有妨於大聖人節宣之方乎?區區忱誠,耿耿憂慮,玆敢相率聯籲。伏乞聖明,亟寢前旨,用副大同之祝,不勝幸甚。取進上。答曰,省箚具悉卿等之懇。卿等之懇旣如此,不得已勉從。仍傳于金晳根曰,此批答,遣史官傳諭。
上在昌德宮。停常參·經筵。
藥房副提調閔泳商啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
韓龍敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日中宮殿誕日問安相値,視事頉稟之意,敢啓。傳曰,知道。
傳于韓龍敎曰,今番瞻謁聖廟,異於他日,且時有赦典矣。捧現告人,竝特爲安徐,更無敢如是之意,自廟堂,各別嚴飭。
韓龍敎啓曰,卽者修撰朴斗陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎閔泳煥,修撰金文鉉,別兼春秋進,副校理李鳳德在外,修撰朴斗陽陳疏徑出,副修撰金元均·李種弼有身病,玉堂上下番俱空,事甚未安。副應敎金文濟,校理洪鍾運·李範九,副較理李秉皐竝卽牌招,推移入直,何如?傳曰,允。
又啓曰,假注書韓光洙·安鍾冕時無職名,令該曹,依例付軍職,冠帶常仕,何如?傳曰,允。
又啓曰,行都承旨閔泳商藥院進,行左承旨趙秉式,行右承旨鄭稷朝遞差傳旨未下,行左副承旨金晳根式暇出去,同副承旨宋秉璿在外,院中只有臣一人,伴直無人,行都承旨所當牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,文廟酌獻禮時,擧行事知書吏洪台星·洪甲慶,殿吏書吏宋永浩·李復喜,丕闡堂直李明淳,啓聖祠守僕鄭喆泓竝帖加成給。
韓龍敎,以奎章閣言啓曰,原任待敎趙鳳夏明日候班,當爲進參,而時無職名,令該曹,口傳付軍職,何如?傳曰,允。
兵曹口傳政事,大護軍單趙鳳夏。
左議政金炳國疏曰,伏以臣,敢以父母必呼之義,欲望天地好生之德,進而前席面陳,退而上章血懇,非昧瀆褻之爲懼,原其情實,亮不獲已。竊庶幾父母於臣,天地於臣,而慈憐之,旻覆之,鞶帶之,褫不俟終日,及伏奉批旨,恩施愈隆,旣諭之以非朝遞暮改之任,申勉之以亟斷來章,臣固辭拙誠淺,未足以孚格而感回,反躬愧恧,滿心惶蹙,益不勝悶隘之至。夫人臣事君,分義爲重,奔走先後,不顧其身,卽其職耳。故鞠躬盡瘁而後已者有之。如或腰背焉籧篨,步履焉蹩躄,公召而莫可顚倒,朝謁而莫可頫跽,則不惟爲下者,不能奔奏,上亦難責以先後,故陳力就列,不能則止者,亦有之。臣於見職,乍解旋授者,旣屢遭矣。眷注偏深,禮遇曠絶,臣亦粗具彝性,豈無鞠瘁之願,而病纏膏肓技窮醫藥,雖欲陳就,其可能乎?決知其不能,則庶僚漫司,猶當卽鐫。矧玆政本非爲養病設,而一任其瘝歟?若諉以大官之臥閣論道,則雖几雖杖,而精力不衰,臥亦可以論道,若其半體不仁,七神俱遁,昏昏然無省無覺,雖坐雖立,而有何道之可論乎?然則一日二日,不可虛縻,又何較朝除而夕改,昨拜而今遞乎?聖敎則來章是斷,而臣情則暫曠爲悚。玆冒慢命之誅,洊犯仰首之號。伏望聖慈,視臣如子,而惟憂焉,包臣同物而曲遂焉。特許其去,俾調其病實終始之澤,亦公私之幸,臣區區千萬至祝,臣無任云云。答曰,省疏具悉卿懇。卿之改圖,予日望之,巽牘洊至,是誠何故也?卿所云辭拙誠淺,反躬自愧,卽寡躬所當自道也。顧今日民國許多事計,凜乎若朽索之馭者,前旣屢屢,姑置一邊,東宮書筵頻開,智慮日就,卿處於敎諭德性之任,其何忍決然捨去,不之擔做乎?以卿休休有容,斷斷無他德望焉,鎭頓淆俗,謨猷焉綜理庶物,不惟予言之是實,抑亦國言之爲然。然則予雖欲爲卿調養,而副其欲退之意,其可得乎?望卿也深,故責卿也厚,卿其體諒,更勿以此相煩。仍傳于韓龍敎曰,此批答,遣史官傳諭。
行知三軍府事金炳始疏曰,伏以臣於日昨,伏奉特旨,以臣爲判義禁府事,躋崇政階,是階卽上卿亢秩,中批非熙朝美典。第念周制八柄,爵賞斯貴,所以砥礪功能,品節名器,而夫以我殿下睿知,必欲置臣隆顯者,謂有才德可奬,取次升進歟?抑寵私曠絶,俾究人所艶世所侈歟?臣於才與德,初無足擬議,而菅棄樗下,無堪器使,非惟臣自知,亦嘗歷試而已,在淵燭則今此謬擢,直不過寵私焉耳。罔功之授,倖門由啓,匪才之據,官常由隳,臣雖無肖,何安承當?況臣荷與天無極之恩,有畢生難盡之報,年除月遷,罔非逾涯,而滋百辜負,蔑一稱塞,慄乎淵谷之在前,乎衾影之俱愧,自視位序,居然人臣之貴極焉。貴貴惡賤,彝性之所同。然臣跡非斂晦,志非高遠,豈有相反於是,而誠以疾趨者顚,注滿者覆。臣之甚昏,知往不返,冥升之患,匪專在今,而升之又升,孔取之刺,亦云已多而取之,又取其顚覆之來,可立而俟。爵秩愈高,而諐尤愈重於邱山,恩注冞厚,而猜怒冞萃於人鬼。區區微願,卽惟曰愼簡无褻,德擧不玷,光聖化於日月之明,天地之大而已。惟我聖慈,俯諒苦衷,特收臣新授資級,俾寵不加,誤分不加,踰以卒生成之澤焉,臣無任云云。答曰,省疏具悉。卿其勿辭行公。
平安監司閔泳緯疏曰,伏以臣,猥以菲材,濫叨藩寄,及苽恩仍,辭不獲免,淟涊蟠泊,又屢易月于玆矣。民生鶉鵓,臣不能懷保,吏奸蠧蝕,臣不能剪剔。以至儲蓄竭,而支調莫繼,簿書煩,而期會輒失,詩人伐檀,臣實慙愧。重以貞疾相守,精形凘鑠,許多事務,雲委波潏者,殆不能幹當其什一。縱使臣冒占於堅完豊盈之會,絜才較職,臣自知秒忽不稱,而況今一路局面,如病之膏上肓下,長桑神術,亦無所施。臣何能彈壓之,剸理之,强豎脊呂,擔古人承流之責也哉?至於今者遼軍木事而臣之溺職慢命,益無所逃矣。蓋其設置典守,卽經遠之謨,緩急之備也。年積而弛,法久而弊。或因欠逋而停蕩,或歸貸下而乾沒,東剗西削,前除後斷,邇來所存。是歲入七千餘兩,應用於京司營邑者,實加減不得,而銀貨綿布之紙上數爻,卽幾百年來虛勘於上司者也。臣苟能明目措劃,殫心牽補,則按庫簿而充完,奉關飭而輸納焉,而其奈才智鹵下,回旋昧方,徒知刮龜之難,罔念存羊之義,一則臣罪也,二則臣罪也。厚犯孤負,自速僨誤,揆以常憲,合置何辟,而匪怒之敎,止於刋削未幾日,旋命分揀,恩數雖出於海涵,辜戾自如於山積,今何敢諉以經勘,憑恃厚造,晏然爲蹲冒計哉?已鈍之鉛,不可再割,旣躓之駑,不可復馳,公私參倚,惶蹙震越,玆敢疾聲呼籲於天地父母之前。伏乞聖慈,俯垂諒察,亟收臣還授之命,仍治臣不職之罪,俾重任毋瘝,微分獲安焉,臣無任云云。答曰,省疏具悉。向日處分,卽因事體而然也。今不必爲引,益勉對揚之責。
行左副承旨金晳根疏曰,伏以天祐宗祊祉錫无疆,惟我王世子邸下,禮接師傅,繼開書筵,聖心悅豫,群情胥欣,中外慶忭之忱,曷其有涯?仍伏念,臣以畏約餘蹤,混跡蔭途,隨分乾沒,亦云幸矣。頃從下邑,遽叨武衛之郞官,仍竊科名,猥蒙準職之寵資。似此濫榮,人臣所罕被,則居寵若驚匪榮伊懼殆爲臣準備語而不意。今者伏奉營建所別單下者,以臣頃忝郞署參董工役混入賞典,進以亞卿之秩。臣聞命惶恧,繼以危慄誠不知措躬之所。臣名忝文纓,曾未幾日,而廁下大夫自下大夫,而躋卿列一歲太中之遷,不知如是之迢矣。以臣眇軀綿才,曷能堪勝乎?此夫卿月之班,卽朝家所以爵有德而賞有功者也。爵可稱德,賞可愜功,然後上施而不僭,下受而不愧。顧臣之闒葺進退文階,實乏一能之自效,趨走公役,原無寸勞之可紀,而今乃其爵其賞,僩然與有德有功者,比無乃於不僭不愧而相僢乎?古人云一命而僂,再命而傴,三命循墻而走。臣之謬膺超遷,非止三命,則奚翅傴僂循墻而已?況臣平生謹拙,惟以避遠華要爲禔躬元符卽有所受者,則果可忍揚揚抗顔車上於儛乎哉?候芾之譏,豈不可懼?負乘之災,亦所必致。其爲滓明時而累聖簡,抑又何等辜也?臣於命下之際,適在喉院,怵恩畏義,雖不得不張皇出肅,退伏思惟,愈覺然,而膽墜涊然,而背汗歷日踧踖不敢爲冒進之計者,亶以賤身之去就所關,雖微名器之玷汚爲戾滋大有非一日所敢據也。參倚已熟,承膺無路,略具短章,仰瀆崇嚴。伏乞聖慈,察臣衷懇,矜臣悃誠,亟收臣新授資秩,以重官方,以安微分,臣無任云云。答曰,省疏具悉。卿其勿辭行公。
戶曹參判李根命疏曰,伏以日吉辰良,春宮邸下,延師禮成,雷肆繼開,宗祊無疆之祿,實基於玆。我殿下遇慶興感,躬祼聖廟,儒敎蔚興,物采彬郁,是誠千一之盛會。臣於是際,適忝泮職,周旋升降,獲覩盛儀,榮抃之忱,尤倍餘人。迺於寢夢之外,恩旨特頒,進臣階爲嘉善大夫度支佐貳,華誥繼宣,臣驚駭震,歷日靡措。臣之生養父,俱以九袠八袠之年,沈頓病席者,已有年矣。今奉恩誥,喜而加餐,臣之榮幸,無與爲比,而此以臣區區私情而言,至若朝家爵賞,豈徒爾也?臣聞明主官人,不令出其器,人臣受職,不敢過其量,出乎器而過乎量,則災咎隨之。貳卿顯秩也,位遇資望,有非尋常庶僚之比。故曰,德擧才選,年勞序進,抑又次之,而臣於數者,都無攸當。臣本竊啓無聞,性又蒙愚。古語云,問其作屋,不知楣橫而梲豎,問其爲田,不知稷早而黍遲,政爲如臣者道也。尙何風猷之足尙,而慮憲之可資乎?臣之伎倆,臣旣自知,而猶復驟躐不已。名器由臣而褻,倖門由臣而開,非徒臣不衷之爲憂,貽累於聖朝平明之政,非細故也,左右思惟,不敢爲冒進之計。玆敢控實具牘,仰溷崇廳。伏乞聖慈,俯賜鑑諒,亟令收還臣新授資級,以重公器,以安私分焉,臣無任云云。答曰,省疏具悉。卿其勿辭行公。
修撰朴斗陽疏曰,伏以臣於持被之中,卽接家信以爲,臣母風眩宿症,今當猝寒,一倍添劇,委頓床笫,促臣歸視,家僮踵至。臣聞報煎熬,不得按住。玆敢不避猥屑,忙陳短章,徑出禁扃,伏乞聖明,俯垂矜諒,亟遞臣職,俾便救護,仍治臣罪,以存法紀焉,臣無任云云。答曰,省疏具悉。爾其勿辭救護。
上在昌德宮。停常參·經筵。
中宮殿誕日,大殿·大王大妃殿·王大妃殿,內閣·政院·玉堂·朝廷二品以上·六曹堂上口傳問安。答曰,知道。中宮殿,內閣·政院·玉堂·朝廷二品以上·六曹堂上單子問安。答曰,知道。
世子宮,內閣·政院·玉堂·六曹堂上·二品以上口傳問安。答曰,知道。
鄭稷朝啓曰,明日常參·經筵,取稟。傳曰,停。
韓龍敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
金晳根啓曰,議政府郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
鄭稷朝,以弘文館言啓曰,副應敎臣金文濟,以禁衛營從事官,今日軍布捧上時,晝仕出去之意,敢啓。傳曰,知道。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
韓龍敎,以御營廳言啓曰,今九月二十四日騎士都試時,各技優等人及沒技人,別單書入之意,敢啓。傳曰,知道。
上在昌德宮。停常參·經筵。
韓龍敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓龍敎啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,行左副承旨金晳根今日不爲仕進,卽爲牌招,何如?傳曰,允。
又啓曰,卽者副應敎金文濟以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于韓龍敎曰,營建所工募,令營建所,乾犒饋。
韓龍敎啓曰,行都承旨閔泳商,行左承旨趙秉式不爲仕進,行右承旨鄭稷朝式暇出去,行左副承旨金晳根牌不進,同副承旨宋秉璿在外,院中只有臣一人,伴直無人,行左副承旨所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,同副承旨宋秉璿,時在忠淸道懷德地,斯速乘馹上來事,下諭,何如?傳曰,許遞,前望單子入之。
承旨前望入之,金完秀落點。
傳于韓龍敎曰,日昨之批,已罄予衷蘊矣。見今許多憂虞,果何如也?府庫空枵,綱紀委頹,民生顚連,無往非時急大去處,而予於卿,費心衍辭,決不欲相捨者,以卿德量,績庸無適不宜,空枵焉可以充完矣,委頹焉可以振肅矣,顚連焉可以奠安矣。以若所抱之厚且重,當此極艱之會,乃反巽讓退托,奏牘屢煩,甚非所望於平日也。病患則善加將攝,自當康復,且臥閣論道,綽有便宜之方矣。玆庸別諭,敷此苦心,卿其亟斷來章,副此仰成之望事,遣左承旨傳諭于左議政。
韓龍敎啓曰,左議政金炳國敦諭,遣左承旨傳諭事,命下矣。行左承旨趙秉式所當牌招,而拘於廳規,不得請牌,何以爲之?敢稟。傳曰,牌招。
傳于韓龍敎曰,啓辭遲滯之中官羅世煥從重推考。
韓龍敎,以戶曹言啓曰,漕轉法意,何等嚴重,而今此聖堂倉漕船到泊京江,分捧各倉之際,欠縮過半,故捉致船主輩,嚴加査問,則或稱見奪,舊債初未逢載,或稱爲用浮費,到京私賣云,而指東指西,其說無據,寧有如此無嚴之習乎?各船主移送法司,更加嚴査,依法懲創,所欠穀物,刻期督捧,雖以領運差使員言之,其所職責,專在穀包之無欠領納,而欠逋之若是狼藉者,事未前有,萬萬駭然。咸悅縣監金龜根,令該府拿問勘處,何如?傳曰,允。
又以禮曹言啓曰,卽接南部幼學李瑀鉉所志則以爲,族曾孫世弼,嫡妾俱無子,以其同姓十八寸兄仁應第二子載興,欲爲繼後,兩家諸族,相議完定,而世弼夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李瑀鉉所訴旣如此,李仁應第二子載興,立爲李世弼之後,何如?傳曰,允。
又以弘文館言啓曰,副應敎金文濟陳疏徑出,下番闕直,事甚未安。修撰金文鉉別兼春秋進,朴斗陽陳疏受由,副修撰金元均·李種弼竝卽牌招,推移入直,何如?傳曰,允。
又以奉常寺都提調·提調意啓曰,東籍親耕田所種稻打作,則所出,爲一石五斗,皮稷打作,則所出爲一石二斗,皮粘粟打作,則所出爲五斗,皮唐黍打作,則所出爲一石二斗,豆打作,則所出,爲十三斗,太打作,則所出爲十四斗之意,敢啓。傳曰,知道。
又以都摠府言啓曰,都摠管韓敦源,以漢城府判尹,本府坐起進參事,晝仕出去之意,敢啓。傳曰,知道。
又以訓鍊都監·禁衛營·御營廳言啓曰,集春門北邊宮墻缺落處,今已畢築之意,敢啓。傳曰,知道。
又以武衛所言啓曰,聖堂倉田稅白字·萬字兩字船,方自本所捧上,而兩船未收,至爲千餘石之多,是果穀主邑初不準裝而然乎,船主輩中間偸弄而然乎?揆以法綱,極爲駭惋,此不可尋常處之。該船主爲先移送秋曹,到底窮覈後,所欠穀物,刻期督捧,雖以領運差使員言之,不能先事檢飭,以致虧欠之夥多,漕法所在,亦難容貸。咸悅縣監金龜根,令該府拿問處之,何如?傳曰,允。
左贊成宋近洙疏曰,伏以文廟親祼,遇慶展誠,事光今昔,擧切欽仰。惟我世子邸下禮見已行,离講始開,睿德天成,令聞日彰,中外臣庶,孰不延頸攢頌?而臣於此際,猥廁宮班,獲覩盛儀,歡欣忭祝之外,尤不勝榮幸之私。仍伏念,臣退伏田廬,優游養病,卽其本分,而意外恩命,萬萬不稱。夫是官也,其位則亞於公孤,其職則列於保傅,決非夫夫所可承當。歷階國朝故事,必選一時之耆儒宿德以處之,乏其人則亦不必備。其難其愼有如是,而如臣無似,今忽濫竽,臣不敢知我殿下,何爲而有此誤恩也?臣於宮銜,匪不屢叨,而曩日則猶可循例備員,顧今睿學成就,責在宮僚,而臣之職名,視前尤重。臣於是乎滿心慙悚,跼蹐靡措。以殿下止慈之德,凡係輔導之方,燕翼之謨,靡所不用其極,聞正言,行正事,尤其所先,而迺以臣愚陋昏聵,裒然置之講對之席,其於愼簡之義,臣竊惑焉。嗚呼,臣之伊來所受於我殿下者,與天無極,感戴洪私,糜粉不辭,區區微忱,豈不欲悉心殫誠,以輔我元良?粗酬聖恩之萬一,而奈臣鹵莽蔑劣,事與心違此已。臣才識不逮,義在必遞,而且念臣年來重聽爲病,雖私室酬酢,動輒錯謬。況离筵講討之日,其何以上承下對,得有啓導之益乎?馹召之下,旣不敢違傲,禮事隔日,又不敢言私,雖不得不冒昧出肅,而晏然蹲據,非臣義分之所敢出,臣且早晏還鄕,尤不宜一日虛縻。玆敢略暴情實,仰干崇嚴。伏乞聖慈,曲垂察諒,將臣本兼之職,亟行鐫改,以幸公私焉,臣無任云云。答曰,省疏具悉。卿於此任,貯望已久,勿辭行公。
副應敎金文濟疏曰,伏以臣於持被之中,卽接家信,則臣母素患痰癖,迨此換節之時,一倍添劇,促臣歸視。臣聞此報,方寸煎灼,按住不得。玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
金晳根啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點,後日次待令。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,同副承旨金完秀時在京畿高陽地,斯速乘馹上來事,下諭,何如?傳曰,許遞,前望單子入之。
承旨前望單子入之,權膺善落點。
傳于金晳根曰,別宮已爲造成矣。今二十九日當往臨,而中宮殿動駕及東宮隨詣之節,一體磨鍊。
行左承旨趙秉式書啓,臣於本月二十七日丑時量,敬奉聖諭,馳往傳諭于中部寬仁坊大寺洞契議政府左議政金炳國所住處則以爲,臣於是職,萬不可重瘝,見狀萬不能自力,拜命之日,已矢于心者,雖被逋慢之誅,必遞乃已,而一疏而冒沒卽肅,一肅而卽復乞遞,蓋臣斷斷所執也。不爾則肅未幾日,而安敢以一遞字,仰煩乎?更敢以一之二之,而不之止乎?前後批敎,反徼榮寵,臣又惶汗,病以隨添,方在越叫楚之中,不料宰列,邇臣臨宣,特諭十行勉誨,愈往愈摯,至以許多憂虞,無往非時急,開示申複,期詡益重,是豈臣愚不移之才,昏不省之病,所敢擬也哉?今以此憂此急,條陳而爲讓,則還若雍容崇飾者,然臣到此地,其亦悶且隘矣。紫陽有訓,一出門,此身便非己有,顧臣頂踵,皆我聖上恩耳,磨放猶欲不辭,疢疾奚暇自恤?分義也事體也,姑不敢以去就,更煩諸章奏,只伏竢天地慈覆之仁,早晩生成之澤也云矣,敢啓。傳曰,知道。
以劉元植囚單子,傳于金晳根曰,飭已施矣,一體分揀放送。
以司謁口傳下敎曰,大造殿修理,令本所擧行。
金晳根,以禮曹言啓曰,卽接西部進士李羲冕所志則以爲,五寸姪頤在嫡妾俱無子,以其同姓十四寸弟心在第二子必貴,欲爲繼後,兩家諸族,相議完定,而頤在夫妻俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,該許令該曹,論理草記事,載在法典,而門長李羲冕所訴旣如此,李心在第二子必貴,立爲李頤在之後,何如?傳曰,允。
又以弘文館言啓曰,下番闕直,事甚未安。修撰金文鉉,別兼春秋進,朴斗陽由限已過,與副修撰金元均·李鍾弼竝卽牌招,推移入直,何如?傳曰,允。
又以弘文館言啓曰,下番闕直,事甚未安。應敎閔泳煥,修撰金文鉉別兼春秋進,副應敎金文濟,修撰朴斗陽陳疏受由,副校理李鳳德在外,副修撰金元均·李鍾弼有身病,校理李範九,副校理李秉皐竝卽牌招推移,姑降入直,何如?傳曰,允。
又以禁衛營言啓曰,本營軍色從事官金文濟身病甚重,勢難察任,今姑改差,何如?傳曰,允。
又以禁衛營言啓曰,今番中旬試才時,本營騎士中,登科者爲五人,部標下軍中,登科者爲五名,左哨軍中,登科者爲六名,中哨軍中,登科者爲六名,牢子中,登科者爲六名,巡令手中,登科者爲六名,塘報手中,登科者爲五名,左牙兵中,登科者爲五名,右牙兵中,登科者爲六名,而一哨色中,五卒登科,該將領請賞,旣有已例矣。騎士別將徐珩淳,領軍千摠金東壽,左哨哨官李相惇,中哨哨官朴有鎭,牢子次知旗牌官李基豹,巡令手次知旗牌官姜允必,塘報手次知知彀官張羲泰,左牙兵次知知彀官金學善,右牙兵次知知彀官魚得瑗,當照例加資,而事係恩典,不敢擅便,令該曹,考例稟處,何如?傳曰,允。
又以義禁府言啓曰,卽接月令醫員皮熙晳手本則以爲,時囚罪人劉元植猝得關格,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。劉元植姑爲保放之意,敢啓。傳曰,知道。
忠淸監司李明應狀啓,淸州兼任淸安縣監曺裕承牒呈內,同州西面居書筵官李象秀處,敦諭一度,齎奉,馳往傳諭,則書筵官李象秀附奏內,臣草莽賤品,樗櫟庸材,少業功令,略通文詞,至於經禮之學,儒者之事,素未能留心講究,臣之本末伎倆,止於斯已。聖明在上,焉敢誣也?不意誤登薦剡,遂被濫恩,俾臣以兼經筵官·書筵官,繼以十行綸音,遠臨窮巷,徵召鄭重,德意隆摯。臣於是驚隕戰慄,手足失措,而駭汗不敢出。夫經幄論思,所任爲何如,輔翼春宮,非邃學則不可,而乃加之於臣身,黃流注於瓦缶,華衮被諸朽木,猶未足以喩其不稱之甚,臣不知聖朝明愼選擧,何爲而有此苟且也?莫嚴於王命,莫重於君召,而力之所不能勝,分之所不敢當者,雖被罪戮,何以冒膺乎?臣北向叨頭,只自恭俟斧鉞而已。伏乞聖明,亟褫臣經筵·書筵之銜,仍汰臣選籍,勿復收召,俾螻蟻之命,得自在於化育之中,臣不勝惶恐顚越之至是如,玆以牒報緣由馳啓云云。踏啓字。
忠淸監司李明應狀啓,靑山縣監尹昌燮牒呈內,本縣南面晩鳴里居諮議朴性陽處,敦諭一度,齎奉,馳往傳諭,則諮議朴性陽附奏內以爲,草莽賤臣,猥蒙此千萬震懍之恩命,五內失守,罔知攸措,不敢偃然承當,自犯僭越之罪,謹當收召,驚魂冒死呼籲是如,玆以牒報緣由馳啓云云。踏啓字。
忠淸監司李明應狀啓,鴻山兼任扶餘縣監尹應燮牒呈內,鴻山縣進善金洛鉉處,敦諭一度齎奉,馳往傳諭,則進善金洛鉉附奏內,臣於待罪下邑之中,忽伏奉非常之恩命,五情震駴,靡所因極,出伏私次,不知攸爲。此際守土之臣,臨宣聖諭,雷肆書筵將開,慶禮諏吉,尤非微末小臣之所敢冒承者,何可循例書啓,增其僭越哉?伏地惶隕而已。玆於守土臣之回,猥將危迫之衷,要得轉報於出納之地,庶幾或因俯詢而詮達,臣尤死罪是如,玆以牒報緣由馳啓云云。踏啓字。
上在昌德宮。停常參·經筵。
金晳根啓曰,明日動駕相値,視事頉稟之意,敢啓。傳曰,知道。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉式啓曰,行右承旨鄭稷朝,右副承旨韓龍敎,同副承旨權膺善今日不爲仕進,竝卽牌招,何如?傳曰,允。
金晳根啓曰,明日大駕詣別宮入幕次後,大王大妃殿·王大妃殿問安,何承旨進去乎?敢稟。傳曰,右承旨進去。
傳于權膺善曰,分司,令該曹口傳單付以入。
以司謁口傳下敎曰,中宮殿動駕節次,衛內磨鍊。
權膺善啓曰,卽者兵曹郞廳來言,明日動駕時,別侍衛不可不備,而行判書李載冕,以左賓客進參,不得擧行云,何以爲之?敢稟。傳曰,次堂擧行。
以右副承旨韓龍敎牌不進罷職傳旨,傳于金晳根曰,只推。
傳于金晳根曰,明日出宮內門路,以協陽門爲之。
金晳根,以禮曹言啓曰,今九月二十九日別宮動駕時,出還宮儀註,直爲書入,中宮殿之意,敢啓。傳曰,知道。
又以禮曹言啓曰,今此別宮動駕時,東宮隨詣儀節,當爲磨鍊,而謹稽謄錄,則乙亥·丁丑年移御還時,王世子闕門外祗迎之節,不爲磨鍊,以自內直爲乘輦,出宮衛內隨詣事稟旨磨鍊矣。今亦依此擧行乎?敢稟。傳曰,依此磨鍊。
又曰奎章閣言啓曰,守宮檢校直閣李承純,待開門牌招,何如?傳曰,允。
又以戶曹言啓曰,臣祐吉與正郞臣金寅根,依定式進詣時御所周回宮墻奉審,則如干有頉處,從便修改之意,敢啓。傳曰,知道。
又以戶曹言啓曰,時御所內,各司依定式發遣本曹正郞臣金寅根與兵曹參知臣朴齊晠,佐郞臣白時洽,東所衛將臣尹彝烈,西所衛將臣李敎春,南所衛將臣鄭煥堯,北所衛將臣方漢斗眼同看審,則姑無雨漏處之意,敢啓。傳曰,知道。
權膺善,以武衛所言啓曰,大造殿修理事,命下矣。始役吉日時,令日官韓應翼推擇,則來十月初七日寅時,初八日卯時俱吉云。以何日時擧行乎?敢稟。傳曰,初八日擧行。
又以兵曹言啓曰,今番武科放榜後,淸道居李裕直來到臣曹,以入格之人未受花牌云。故詳考榜目,則參榜的實,而果未受牌矣。頒給之際,日暮紛雜,至使當者失牌,臣曹未能察飭,不勝惶恐,而不善擧行之將校,令該營嚴懲。在前似此之時,有追書安寶頒給之例,李裕直紅牌改書安寶以給,閪失紅牌,令左右捕廳,別般譏詗,期於捉得之意分付,何如?傳曰,允。
又以兵曹言啓曰,今九月二十九日大駕往臨別宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨,步軍三哨,訓局馬軍二哨,步軍三哨,都統使率領,爲先廂,訓局步軍三哨,禁營步軍二哨,兩營騎士各一番,禁將率領,爲後廂,禁軍三番隨駕,別抄軍二哨磨鍊,摠戎使率訓局馬軍一哨,御營步軍二哨,騎士一番留陣,餘軍留營置之。
又以兵曹言啓曰,今二十九日世子宮詣別宮時,動輿以衛內磨鍊事,命下矣。陪衛軍兵,當爲磨鍊,而謹考謄錄,則在前衛內隨詣時,翊衛司全數,兵曹都摠府堂上郞廳各二員,五衛將四員,武臣兼宣傳官八員,挾輿軍一百五十名,槍劍軍六十名磨鍊,而禁軍及前後牌軍兵,特因下敎,勿爲磨鍊矣。今番則何以爲之乎?敢稟。傳曰,勿爲磨鍊。挾輿軍一百六十名磨鍊,今番則兵曹堂上一員,摠管三員爲之。
金晳根,以內醫院都提調·提調意啓曰,今此別宮,中宮殿動駕,世子宮隨輿敎是時,分提調各一員,令該曹依例差出,何如?傳曰,允。
吏曹口傳政事,分內醫提調二單李載元·徐堂輔,分承旨二單閔泳奎·李源逸,分兵曹參議單李承宇,參知單李萬敎,正郞單趙重弼,佐郞單申悳均,以鄭夏源爲分假注書。
權膺善,以都摠府言啓曰,今九月二十九日別宮動駕敎是時,侍衛寶劍守宮,當爲備員,而都摠管韓敦源導駕進,副摠管閔成鎬·具駿鉉·李應辰在外,二員未差,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
又以兵曹言啓曰,今此動駕時,侍衛不可不備,而五衛將李承祚·趙文敎·李俊謨·張履泰俱以病難供職,呈狀乞遞,竝改差,其代口傳差出,以爲備員進參之地,何如?傳曰,允。
兵曹口傳政事,以南廷順爲都摠管,以尹成鎭·金奭鎭·李根命·申桓·鄭完默爲副摠管,以安鼎玉·李斗鉉·金宜柄·金善翼爲五衛將。
權膺善,以兵曹言啓曰,今此中宮殿動駕時,分都摠都事,當爲差出,而前銜中,除却在外及雜頉,則在京無故人乏少,實無擬差之路,以訓鍊院官員中,單付以入之意,敢啓。傳曰,知道。
兵曹,分副摠管二單趙康夏·金永哲,分都摠都事二單洪埰·李漢英。
權膺善,以兵曹言啓曰,今九月二十九日中宮殿詣別宮時動駕,以衛內磨鍊事,命下矣。謹考謄錄,則分兵曹·分都摠·府堂上郞廳各二員,五衛將二員,武臣兼宣傳官四員,侍衛禁軍及前後牌軍兵,特因下敎,勿爲磨鍊矣。今番則何以爲之乎?敢稟。傳曰,勿爲磨鍊。
又以司僕寺一二提調意啓曰,今此別宮動駕時,各差備入把馬,限九十匹,令兵曹知委畿內各驛,使之直爲入把,何如?傳曰,允。
上在昌德宮。停常參·經筵。
上詣別宮,入幕次後,藥房·內閣·政院·玉堂口傳問安。答曰,知道。中宮殿詣別宮入幕次後,藥房·內閣·政院·玉堂口傳問安。答曰,知道。
世子宮詣別宮入幕次後,藥房·內閣·政院·玉堂口傳問安。答曰,知道。
大王大妃殿·王大妃殿,遣承旨問安。答曰,知道。
還宮後,藥房·內閣·政院·玉堂口傳問安。答曰,知道。
中宮殿還宮後,藥房·內閣·政院·玉堂口傳問安。答曰,知道。
世子宮還宮後,藥房·內閣·政院·玉堂口傳問安。答曰,知道。
閔泳商啓曰,司僕寺內乘來言,捲簾,取稟。傳曰,捲三面。
鄭稷朝啓曰,明日常參·經筵,取稟。傳曰,停。
韓龍敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
閔泳商,以都摠府言啓曰,今此別宮動駕敎是時,侍衛寶劍守宮,世子宮動輿敎是時,陪衛當爲備員,而副摠管任興準別軍職進,申桓·鄭完默在外,尹成鎭有實病,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞,前望單子入之。
摠管前望單子入之,副摠管尹榮信·徐相翊·張錫龍·李長會落點。
閔泳商,以兵曹言啓曰,今二十九日別宮動駕時,分兵曹堂上郞廳當爲備員,而分參知李萬敎,分正郞趙重弼俱有拘忌不得進參,竝令政院稟旨變通,仍令該曹以在京無故人,口傳差出,以爲進參之地,何如?傳曰,允。許遞。
吏曹口傳政事,分兵曹參知單趙同熙,正郞單金炳吉。
閔泳商,以兵曹言啓曰,今此動駕時,侍衛不可不備,而五衛將金善翼有身病不得進參云。改差,其代口傳擬入之意,敢啓。傳曰,知道。
兵曹口傳政事,以金學豊爲五衛將。
鄭稷朝啓曰,臣以大王大妃殿·王大妃殿問安進去,下直之意,敢啓。傳曰,知道。
傳于鄭稷朝曰,刊印所監董官以下,別單書入。
傳于金晳根曰,世子宮動輿時,陪從春·桂坊以下,別單書入。
以刊印所監董官以下別單,傳于鄭稷朝曰,監董官直提學閔泳翊,檢校直閣洪英植,副護軍趙同熙·沈相學各內下鹿皮一令賜給,寫字官李鍾益等十七人,竝相當職調用,畫員白殷培察訪待窠首先擬入,安道榮外職陞敍,計士金圭弘本衙門拔例調用,其餘唱準·員役·工匠等,竝依判下施賞。
以世子宮動輿時,陪從春·桂坊以下別單,傳于鄭稷朝曰,師李最應內下大豹皮一令賜給,傅金炳國內下大豹皮一令賜給,貳師宋近洙內下豹皮一令賜給,左賓客李載冕,右賓客趙寧夏各內下大虎皮一令賜給,左副賓客閔台鎬,右副賓客鄭範朝,贊善宋秉璿各內下虎皮一令賜給,輔德徐正淳,兼輔德金性均,弼善禮貌官金學洙,進善金洛鉉,諮議朴性陽,書筵官李象秀各內下大鹿皮一令賜給,兼弼善李命宰,文學洪承憲,兼文學閔泳煥,司書金裕成,兼司書宋秉瑞,說書李貞稙,兼說書尹相翊,左翊衛閔泳肅,右翊衛閔靖鎬,左司禦徐夏淳,右司禦宋鍾五,左翊贊金奭熙,右翊贊李周儀,左衛率洪永周,右衛率金炳肅,左副率李鳳寧,右副率金明洙,左侍直徐光穆,右侍直李重哲,左洗馬閔應植,右洗馬尹秉綬各內下鹿皮一令賜給,分內醫提調李載元內下豹皮一令賜給,奎章閣提學金炳始,直提學閔泳翊各內下虎皮一令賜給,行左承旨趙秉式,相禮柳各內下鹿皮一令賜給,別兼春秋金定均,副摠管李長會·金奭鎭·張錫龍各內下小鹿皮一令賜給,兵曹參議金載瓛內下獐皮一令賜給,正郞李泰容,佐郞白時洽各內下長弓一張賜給,宣傳官鄭志植·李奎元·趙羲中·柳寅衡·趙正顯·李敏復參上竝陞敍,參下仍其職陞敍,武勇衛李奎聖·具然河·金承烈·申正均·韓圭卨·金在豊·鄭周永,別軍職李廷珪·尹泳奎·尹昌根·王昌鎬·崔炳斗竝有實職者陞敍,無實職者外職陞敍,武兼兪鎭華·尹斗植·申泰夔·金泰亨·李承龜·南錫熙·李嘉宇·趙載完,考喧都事武兼金應稷·張圭煥,玉轎差備都事尹瑗,假都事武兼李昌鎬,前導都事車能文·任永鎬,掌儀金載舜,相禮前導兼引儀安東鍊,假引儀申鍾協竝陞敍,奏時官韓應錫·李一善竝相當職調用,都摠經歷尹秉悳·李秉熙,內醫李聖雨·李時成·李在琫各上弦弓一張賜給,正輦差備,司僕主簿尹慶求陞敍,玉轎差備,僉正趙端鎬,武衛哨官洪必裕,監官金載禹竝外職陞敍,內乘韓圭卨,訓鍊都監把摠張基濂,五衛將李斗鉉守令待窠,首先擬入,安鼎玉外職調用,監官金景遂·李祖淵,別付料李敬仁·李能基竝守令除授,武衛把摠趙羲升,別軍職吳聖模,武勇衛申鳳均各內下生皮筒箇一部賜給,訓鍊都監哨官李啓沃相當職首先擬入,禁衛哨官河楨奎相當職首先調用,御營哨官權秉圭相當職待窠,首先調用,別抄朴完赫等二人,禁軍李秉喜等二人,竝邊將待窠,首先擬入,鄭昌英等三十二人,御營廳別抄金冏漢〈等〉十八人,竝邊將待窠擬入,訓鍊都監執事尹弘仁右職調用,金德容等二人,禁衛旗牌官李泰潤等二人,知彀官魚得珠,別武士黃僮昊等二人,御營廳旗牌官安載豊等四人,別武士崔應斗等二人,別抄申大源等五人,禁軍趙壽哲等五人,月刀差備禁軍姜永植等四人,竝賞加,御醫李章赫,以其子內醫調用,議藥同參李海昌,以其弟同參差下,寫字官金季永等十人,畫員白殷培等十人,武衛所知彀官李泰相等二人,敎鍊官朴泰雄等二人,統長吳鎭暹等二人,竝相當職調用,知彀官朴宗赫,以其父始胤,右職調用,司謁白殷圭等二人,竝外職除授,司鑰尹東善等二人,竝相當職調用,日傘事知崔翊源等六人,竝邊將待窠,首先擬入,其餘校卒·別監·員役·工匠等,竝依判下施賞。
傳于鄭稷朝曰,世子宮動輿時,挾侍鄭泰吉·黃胤明各中虎皮一令賜給,玉印差備韓珩和鹿皮一令賜給,達字差備羅世煥,擔筒箇差備金弘吉,問安李用善,隨駕朴漢應·金錫勳,各中鹿皮一令賜給。
趙秉式,以營建所提調意啓曰,工募,乾犒饋事,命下矣。工匠八百二十名,每名錢二戔,擔軍募軍五百十六名,每名錢一戔,合錢二百十五兩六戔,分給之意,敢啓。傳曰,知道。
韓龍敎啓曰,卽者義禁府都事來言,今日動駕時,衛外擊錚人金文永等十九名,依例移送秋曹云矣,敢啓。傳曰,知道。
鄭稷朝,以奎章閣言啓曰,大駕今已還宮,守宮檢校直閣李承純,依定式減下,何如?傳曰,允。
韓龍敎,以三軍府言啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
又以兵曹言啓曰,去六月二十四日慶科增廣別試,武科殿試時,直赴殿試,奉承傳,別抄軍官任思奎等三百二十六人,應試參榜所授帖文,竝依例收聚爻周,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
又以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕與留陣將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳留陣軍兵等處,乾犒饋分給之意,敢啓。傳曰,知道。
韓龍敎,以兵批言啓曰,武參下官,蒙陞敍承傳,則無可陞之階,直出六品,銓格所載,而今番賞典中,宣傳官李京鎬·李有夏·南順元·柳寅衡·趙羲中·趙正顯·李敏復俱蒙仍其職,陞敍之典矣。竝參上宣傳官單付之意,敢啓。傳曰,知道。
庚辰九月二十九日巽時,大駕詣別宮。擧動入侍時,行都承旨閔泳商,行左承旨趙秉式,行右承旨鄭稷朝,行左副承旨金晳根,右副承旨韓龍敎,同副承旨權膺善,記事官李重德,假注書安鍾冕,別兼春秋金學洙·金文鉉·趙秉升·閔泳煥·閔泳駿·金炳吉·李容稙·金定均·鄭寅興·宋秉瑞,檢校直提學趙慶鎬·鄭範朝,檢校直閣金永壽·李鎬翼·尹用求·金興均·趙同熙·◆◆◆,校理洪鍾運,副修撰李種弼,以次侍立。時至,通禮跪啓請外辦,上具翼善冠·衮龍袍,乘輿出待賢門。藥房提調金炳始,副提調閔泳商進前奏曰,侵早勞動,聖體,若何?上曰,一樣矣。泳商奏曰,別雲劍李淳翼趁不待令,致勤下詢,事甚未安。推考,何如?上曰,依爲之。出擧條出協陽門外,通禮跪啓請降輿乘輦,上降輿乘輦,中宮殿乘輦,出協陽門,見分注書日記。世子宮乘輿,出貳極門至協陽門外,降輿乘輦,出春坊日記,由肅章門·進善門,出敦化門外。通禮跪啓請進發,上進發,由把子橋·鐵物橋·大寺洞,至別宮大門內。通禮跪啓請降輦乘輿,上降輦乘輿,入御正和堂,命侍衛權退。傳曰,侍衛與留陣軍兵,令各其營,乾犒饋。出傳敎傳曰,營建所工募,令營建所,乾犒饋。出傳敎傳曰,營建所堂郞入侍。出傳敎營建所堂郞入侍時,行左承旨趙秉式,假注書安鍾冕,別兼春秋李容稙·鄭寅興,都監提調判三軍府事閔謙鎬,行上護軍尹滋悳,行知三軍府事金炳始,郞廳承政院行左副承旨金晳根,禮曹參議洪英植,戶曹正郞金寅根,翊衛司左司禦宋鍾五,以次進伏訖。上曰,史官分左右。命都監堂郞進前,謙鎬等進伏,上曰,今見此宮之新成,回思經始之時,便同不日成之,而始役以後,日氣連好,無礙於工役,故如是速成,誠爲萬幸矣。謙鎬曰,日候連佳,工匠輩殫誠勤役,經始六朔,今旣告竣,誠萬幸矣。炳始曰,工匠輩誠心勤役,且賴日候之連佳,今旣告竣,誠萬幸矣。上曰,六朔之間,役已告竣,果是罕有之事,而亦是都監堂郞蕫役之致也。滋悳曰,工匠輩雖爲蕫役,而始役今爲六朔,尙有未盡處,還切伏悚矣。上曰,工募等,亦爲勤役矣。令本所加意,別犒饋也。謙鎬曰,謹當依下敎奉行矣。上命都監堂郞先退,仍命史官就座,又命退承史,以次退出。還宮時至,通禮跪啓請外辦,上乘輿出宮門外。通禮跪啓請降輿乘輦。上降輿乘輦,由大寺洞·鐵物橋·把子橋,入敦化門·進善門·肅章門,至協陽門外。通禮跪啓請降輦乘輿,上降輦乘輿,入協陽門內,泳商請出標信解嚴。上曰,以已下標信擧行。由待賢門還內,諸臣以次退出。
庚辰九月二十九日辰時,中宮殿詣別宮。擧動入侍時,分承旨閔泳奎·李源逸,分假注書鄭夏源,別兼春秋閔泳駿,提學金輔鉉,直提學閔泳穆,以次隨駕。中宮殿乘輦出協陽門,由肅章門·進善門,出敦化門,詣別宮入內次。還宮時至,中宮殿乘輦出別宮大門,進發入敦化門,由進善門·肅章門,入協陽門還內,諸臣以次退出。
上在昌德宮。停常參·經筵。
藥房提調金炳始,副提調閔泳商啓曰,別宮親臨,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃前氣候,何如?王大妃殿氣候,何如?中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
鄭稷朝啓曰,明日宗廟冬享大祭齋戒相値,視事頉稟之意,敢啓。傳曰,知道。
權膺善啓曰,大司憲·執義·掌令二員·持平二員未差,監察茶時之意,敢啓。傳曰,知道。
鄭稷朝啓曰,議政府郞廳來言,今日賓廳日次,而領議政李最應無時急稟定事,左議政金炳國有身病,右議政未差,不得來會云矣,敢啓。傳曰,知道。
又啓曰,行左副承旨金晳根,同副承旨權膺善今日不爲仕進,竝卽牌招,何如?傳曰,允。
傳于鄭稷朝曰,禮房承旨馳詣宗廟·景慕宮,奉審摘奸以來。
禮曹,來十月初二日行宗廟冬享大祭,永寧殿攝行祭香祝親傳取稟,還入奉敎攝儀改書下。
鄭稷朝啓曰,應敎閔泳煥,修撰金文鉉,別兼春秋進,校理洪鍾運差祭,副校理李鳳德在外,副修撰李種弼呈辭出去,玉堂上下番俱空,事甚未安。副應敎金文濟,校理李範九,副校理李秉皐,修撰朴斗陽,副修撰金元均竝卽牌招,推移入直,何如?傳曰,允。
傳于鄭稷朝曰,發遣吏郞,諸執事,淸齋與否,摘奸以來。
鄭稷朝,以議政府言啓曰,卽見慶尙監司李根弼狀啓,則本道公都會,抄擇覆試,昨今兩年條固當合設,而庭試在於十月,多士往來之費,不可不念特許停退事,請令廟堂稟處矣。庭試在邇,事勢良然,依狀請施行之意,分付,何如?傳曰,允。
又以戶曹言啓曰,臣祐吉與正郞臣金寅根進詣景福宮,差備內,謹依啓下手本,眼同看審,則各殿堂姑無頉處,而如干雨漏處,從便修改之意,敢啓。傳曰,知道。
又以戶曹言啓曰,慶熙宮依定式,發遣本曹郞廳奉審,則如干有頉處,從便修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以戶曹言啓曰,泥洞築臺·追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以奎章閣言啓曰,明日卽喜雨亭朔奉審日次,臣進詣擧行之意,敢啓。傳曰,知道。
又以內醫院都提調·提調意啓曰,御醫李章赫以其子內醫調用,李敬仁以其孫內醫調用,議藥同參尹豊禎內醫調用,李海昌以其弟議藥同參差下事,判下矣。依判下,典醫監前僉正李冕基,惠民署前主簿李命俊,議藥同參尹豊禎,內醫調用,外醫李海盛議藥同參調用之意,敢啓。傳曰,知道。
又以內醫院都提調·提調意啓曰,外醫李海盛議藥同參差下事,命下矣。外醫李海盛議藥同參差下,令該曹,口傳付軍職,冠帶常仕,何如?傳曰,允。
又以奉常寺都提調·提調意啓曰,祭享所用秋等中脯三百六十三貼,今九月三十日畢造,而所入牛隻,爲三十六首矣。進上看品,中脯二貼,依定式封進之意,敢啓。傳曰,知道。
權膺善,以兵曹言啓曰,來十月初二日宗廟永寧殿,冬享大祭時,守門當爲塡差,而本曹郞廳·都摠府郞廳·五衛將除入直與在外未肅拜,排擬苟艱,依定式軍門將官代差以入之意,敢啓。傳曰,知道。
又以兵曹言啓曰,今九月各廳堂下武臣朔試射,臣曹連因有故不得爲之之意,敢啓。傳曰,知道。
又以都摠府言啓曰,副摠管李根命,以宗廟冬享大祭終獻官祭物看品事,晝仕出去之意,敢啓。傳曰,知道。
又以刑曹言啓曰,永興本宮別差車禧貞發關該道,待捉上擧行事,曾有所草記蒙允,而今纔押上矣。罪人車禧貞嚴刑一次後,全羅道康津縣古今島遠惡島,限己身定配所勿揀赦前,卽爲押送之意,敢啓。傳曰,知道。適有赦典矣。特爲除刑推減等定配。
上在昌德宮。停常參·經筵。
申時灑雨下雨,測雨器水深二分。
鄭稷朝啓曰,明日常參·經筵,取稟。傳曰,停。
權膺善啓曰,大司憲·執義·掌令二員·持平二員未差,監察茶時之意,敢啓。傳曰,知道。
鄭稷朝啓曰,行左副承旨金晢根,右副承旨韓龍敎,今日不爲仕進,竝卽牌招,何如?傳曰,允。
傳于鄭稷朝曰,禮房承旨馳詣宗廟永寧殿,奉審摘奸以來。
權膺善啓曰,卽見兵曹正郞劉元植陳疏到院者,則職非言責,肆然陳章,所當退却,而係是言事,雖不得不捧入,不可無警,從重推考,何如?傳曰,允。
又啓曰,義禁府都事來言,決獄案修正次請出矣,敢啓。傳曰,知道。
又啓曰,刑曹郞廳來言,決獄錄修正次請出矣,敢啓。傳曰,知道。
傳于權膺善曰,肅拜遲滯之差備中官李吉龍,爲先馱去,令該府拿問處之。
右副承旨韓龍敎,同副承旨權膺善等啓曰,當此收藏之節,靑臺雷異之報,奚爲而至哉?仁天警告,若是丁寧,必有所召而然矣。臣等雖不能以某事某應妄陳之,而抑或紀綱太馳,恬嬉成習,經用絀而無裕力之方,憂虞溢而乏預備之策,而上天示之以諄複者歟?第伏念天人孚感之際,其理孔昭,回災爲祥,不過人主一念間事。伏願殿下勿以非常之災,謂之適然,益勵奮發,敬天恤民,則將見禎祥之日至矣。桑穀之枯,熒惑之徙,豈獨專美於古哉?臣等職忝近密不勝憂愛,聯陳淺見,惟聖明澄省焉,惶恐,敢啓。答曰,知道。收藏之時,轟燁告警,滿心悚懼,曷以爲言?所陳當留念矣。
傳于權膺善曰,半日轟燁,乃生於收藏之節,災不虛生,豈無所以而然也?藐予寡昧,治不徯志,上不能對揚天心,下不能懷綏民生,則今此警告,安得無如是丁寧乎?滿心懍惕,無敢自已,自今日減膳三日,以伸予一分懋對之忱。
權膺善啓曰,應敎閔泳煥,修撰金文鉉,別兼春秋進,副校理李鳳德,副修撰李種弼在外,玉堂上下番俱空,事甚未安。副應敎金文濟,校理洪鍾運·李範九,副校理李秉皐,修撰朴斗陽,副修撰金元均,竝卽牌招,推移入直,何如?傳曰,允。
傳于權膺善曰,左副承旨許遞,前望單子入之。
承旨前望單子入之,金性均落點。
傳于權膺善曰,副護軍金弘集,吏曹參議除授。
傳于權膺善曰,營建所工募,令營建所乾犒饋分給。
權膺善,以奎章閣言啓曰,景慕宮望廟樓今朔奉審無頉之意,敢啓。傳曰,知道。
又以營建所提調意啓曰,工募乾犒饋事,命下矣。工匠七百二十名每名錢一錢,擔軍募軍五百三十二名每名錢五分,合錢九十八兩六錢分給之意,敢啓。傳曰,知道。
韓龍敎,以訓鍊都監言啓曰,本局中軍任興準,身病猝重,勢難察任,改差,何如?傳曰,允。
兵曹,以李冕熙爲訓鍊都監中軍,弘文館應敎閔泳煥,副應敎金文濟,校理洪鍾運·李範九,副校理李秉皐,修撰金文鉉·朴斗陽,副修撰金元均等箚曰,伏以天人之際,顯微無間禎祲之來,影響斯捷,夫何聖明之世,有此轟燁之異哉?噫,人事無愆,則天心悅豫一理之應,庶無差忒,二氣之和,可以馴致,而今玆雷電之威,斯生於收藏之節,便有奮豫之象,臣等相顧憂歎,不省所以者也。顧今殿下,勵精求治,百度維新,敬天而愛民,體元而對時,宜其除陽順軌,風雨時若,而仁天之告戒也,於斯時而尤切。嗚呼,上天之眷愛我殿下,警告我殿下,若是其淳摯,豈非大儆愓·大振作,以答天心之會哉?臣等職忝論思,晝宵祈祝,惟在於聖學之誠篤,念終始而無間斷,在造次而無怠忽,以至於緝熙光明之域,則上可以孚格天意,下可以允副群情,災轉爲祥,休日滋至矣。伏願殿下,法殷宗時敏之工,體羲皇夕惕之戒,念玆在玆,懋哉懋哉。取進止。答曰,省箚具悉。轟燁之災,忽發於此時,滿心驚懼,曷其有極?所陳當留念矣。
兵曹正郞劉元植疏曰,伏以臣跡出草野之微,名忝科籍之早,猥荷洪造,歷揚淸塗,奈以庸闇之質,蔑有絲毫之報,惶蹙愚忱,食息靡懈,而臣亦化育中一物,粗具彝性,以忠君孝親,知爲天地之常經,以崇聖尊賢,知爲古今之大義也。夫忠孝本自一體,義理固無二致,臣子之於君父,寧諫而不可諛,後學之於前賢,可尊而不可詆。故晉欒子曰,人生於三,事之如一,孟子曰,能言拒楊·墨者吾道也。挽近年來,凶彼洋酋,技尙奇巧,學主邪淫,輪行各國,煽惑蚩氓,其所謂敎者,卽無君父,蔑禮義。此鴻濛剖判以來所未有之穢種,粤在丙寅,臣家與沁府,只隔牛鳴,故詳有所聞知者矣。以刼貨色倡邪敎,看作能事,駕異舶·張虛聲,誇爲神算,雖尺童愚婦咸曰犬羊也,禽獸也。恨不一洗妖氛,廓淸區宇,而往往有染邪樂禍之徒,以甘利之說,餌誘蠢貿,一域靑邱,幾湮洪水,猗歟我殿下,以天縱之大聖人,秉執卓確,衛正闢異赫怒一師,爰讖匪類,日月春秋,永有辭於天下後世矣。若曰洋夷,眞個有絡天網地之勢,挾泰超海之術,則迄今幾年,不敢東漁,轉借倭人之巧舌,藉播俄夷之騷訛,百岐恐動,期欲講和而止哉?惟我東邦,地則三千里,海岱,俗尙二千年禮義,周·孔·程·朱之淵源道學家絃戶誦,逮我朝彬郁益彰,比隆三代。故以若倭若洋之人面獸心,言必稱爲禮義之邦者,良有以也。臣於伊間,得見今番修信使所持來之黃遵憲私議冊子,至於耶蘇天主之學,猶吾敎有朱·陸之句,自不覺髮豎膽掉,心寒骨竦。朱夫子生丁盛宋,上接孔·孟之遺統,親炙周·程之正學,道炳千載,師表百世,雖蠻貊之邦,莫不遵奉爲大賢。況黃遵憲中國人,必無不知朱夫子之爲斯文尊師,今於遣辭之際,何患無證,乃以如彼耶蘇天主之穢肆然憑據乎?朱·陸之異趣,若非染邪,焉敢侮賢?以修信使言之,奉使外國,係所公幹,則片辭隻字,雖不得私自閣之,若見此種凶慘之句,合有聲言面責以示尊賢崇道之意,庸表衛正斥邪之原,不此之爲,安而受之,以館學言之,地是首善,義當崇賢,而此書此句,視若茶飯,寂乎緘口,漠然無聞,幾百年禮養培育之意,果安在哉?大抵此書,以臣愚見,我國邪孼,猶有餘種,潛結異類,做出此等文字,欲其搔擾人心,熾染邪道者也。以我聖上孔昭之天鑑,伏想洞燭無餘,而尙未有處分,或出乎天大包容之盛念也歟?愚憤所激,不能安住,玆敢冒瀆。伏乞聖明,廓揮乾斷,鋤得潛伏之凶徒,殪殄無遺,快雪輿憤焉。且伏念年前書院之毁撤,縱由於省弊之擧,其在乎右文之化,實是盛代之欠典,胥均士林之抑鬱。臣請特下復院之處分,使八域弁髦,益加講誦,明辨向背,則庶爲萬一之補於扶正熄邪之政矣,臣無任云云。省疏具悉。
上在昌德宮。停常參·經筵。
午時灑雪。
韓龍敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金性均啓曰,明日常參·經筵,取稟。傳曰,停。
韓龍敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于金性均曰,判敦寧有闕之代,前知中樞府事金在顯除授。
吏曹,判敦寧單金在顯除授事承傳。吏曹參議單金弘集除授事承傳。臺諫前望單子入之,大司憲金尙鉉,大司諫朴弘壽,執義李在淳,司諫李肇信,獻納金熙國,掌令徐在懋·李斗永,持平權昌洙·洪祐冀,正言金秉喆·安翊豊落點。
金性均,以議政府言啓曰,卽見京畿監司金輔鉉年分狀啓,則三等分劑,不爲擧論後錄諸條,竝請令廟堂稟處矣。其一,大興·臨津·長山等餉穀,依已例全數捧留,本邑附近民之自願輸納者,依願許施,耗條竝以代錢輸送事也。其一,禁·御兩營江都留餉米太及守·摠兩營壯抄牙兵身米,依已例代錢收捧事也。其一,各衙門各宮房屯土,勿拘定摠,從實收稅事也。其一,推奴徵債,限明秋防塞事也。自夫芟柞之始,曁于場圃之築,雨暘協徵,旣無隔竝之害,山沿敏功,均獲茨梁之積,不論分劑之常例,可驗罕有之上瑞,至若下端諸條,俱係便民,竝準其所請,何如?傳曰,允。
又以議政府言啓曰,卽見平安監司閔泳緯分等狀啓,則祥原等二十一邑,置之稍實,江西等二十三邑,置之之次,尤甚名色,不爲擧論,後錄諸條,請令廟堂稟旨分付矣。其一,各邑鎭帳外火田四分一權減,鎭堡給代不足條,戶結分排區劃事也。其一,陳田火田還加起報摠,依近例停免事也。其一,各宮房各衙門屯田,從實執摠,其中內閣屯土之在於淸北者,別遣摘奸,不至冤徵事也。其一,沿海若而邑被災面里所受城餉,限折半特許停退,待明秋收捧事也。峽農野稼,縱有優遜,春耕夏耘,俱無差愆,惟其幾邑之惜乾,初非全省之通患,而甘霔旋降,枯苗就蘇,統以言之,足稱康年,況尤甚之置而不論乎?兩等分劑依此施行,餘外諸條,寔便民之政也,亦依狀請許施,何如?傳曰,允。
又以議政府言啓曰,卽見兵曹正郞劉元植疏本,則陽托衛正之說,陰懷逞邪之計,摘出他國人文字,誹詘朝廷,侮衊士林,無嚴無憚,孰大於是?渠以卑微之蹤,乃敢誑惑人心,疑亂世道,將有何所售而然乎?且以復院事,攙入於末端者,其假此眩彼之情態,尤莫掩矣。似此悖習,有不可尋常處之,亟施邊遠竄配之典,何如?傳曰,允。
又以弘文館言啓曰,修撰朴斗陽,呈辭出去,下番闕直,事甚未安。修撰金文鉉別兼春秋進,副修撰李種弼在外,金元均卽爲牌招入直,何如?傳曰,允。
又以禮曹言啓曰,卽接春川幼學李顯庚所志,則以爲,同生兄顯甲,嫡妾俱無子,以其同姓三十二寸兄德完第二子熙榮,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李顯庚所訴旣如此,李德完第二子熙榮,立爲顯甲之後,何如?傳曰,允。
韓龍敎,以義禁府言啓曰,卽接月令醫員皮熙晢手本,則以爲,時囚罪人金龜根,素患疝積,處冷添劇,目下症形,實爲危劇云。罪人病勢如此,則一邊保放,一邊草記,載在法典矣。金龜根姑爲保放之意,敢啓。傳曰,知道。
領議政李最應,左議政金炳國聯名箚曰,伏以雷者,陽之動也,動於純陰之節,則是災也。災者天之警也,警於聖明之世則尤災也。災不虛生,必有所警,警非偶,必有所由,今於閉藏之月,忽此轟燁,未知仁愛之天,何所警而何所由也?天道玄遠,雖不敢以某事某應,傅會爲說,顧今聖念,勤於宵旰,八域咸戴,國勢奠於磐泰,諸福可致,乃有此不令之異者,抑如臣等千萬無似,冒據燮理之職,蔑贊茂對之治,使紀綱日頹,俗習日渝,以至國計民憂之哀慟者,皆臣等之罪耳。昊天曰明,疾威宜降,爲今消弭之道,只宜先自引免,伏乞亟賜斥退,改卜賢德,以答天譴,以幸國事焉。臣等方自惶恧之不暇,何敢妄附陳勉,而耿耿愚忱,有不能自已者。夫聖人體乾自强,畏天時保,遇災而恐懼,恐懼而修省,修之省之,而轉而爲祥,粤若堯之水·湯之旱,皆災也。竟致天地平成而聲敎訖海,草木賁若而兆民允殖,莫不由勅天命惟時惟幾,顧諟天以承上下,憧憧乎恐懼,勉勉乎修省而然耳。此所以災非爲災,聖而益聖也。卽伏見傳敎下者,減膳責躬,辭旨懇惻,是惟古聖王殷憂之啓也。從此而聖心竦動,常若雷警焉,聖志奮發,又若雷厲焉。先以召誥所戒疾敬德,爲諴小民之本,諴小民爲祈天永命之本,日日自修而自省,則是爲恐懼之實誠實工,而此莫非典學中出來也。繼自今頻開經筵,克勤講學,則人心擧欣欣相告曰,吾王講學,爲萬世開太平也。人心卽天心,天心悅豫,則非惟災蘗之自消,其將禎休之滋至矣。近來勉聖學三字,便成文具,臣等此言,不足有槪於聖衷,而今日急務,莫大於此,惟殿下懋哉懋哉。取進止。答曰,省疏具悉卿等之懇。閉藏之節,轟燁告警,仁愛天心,豈無所以而然也?顧今國計民事,板蕩岌嶪,茫然無挽回極濟之道,是寡躬之責也。於卿等何有?以講學陳勉,謹當服膺勿失,而修省消弭之責,惟在於君臣上下所共戒惕,卿等勿以引免,交修夾贊,補予不逮,是所區區之望也。仍傳于權膺善曰,此批答,遣史官傳諭。
左議政金炳國箚曰,伏以我東宮邸下動輿之日,凡厥戴髮含齒之倫,街走巷塡,擧欣欣有廷頸仰瞻之願,則矧在應參之職,其爲昵覲之誠,尤倍餘人,如臣病廢,萬難自力,僅以路左祗迎,粗伸微忱,而顧其官則傅銜也,以其傅則應參也。應參而未參,有罪而自訟,卽伏見陪從諸臣別單下者,以臣名之,按例混錄,至蒙文豹之寵頒,且驚且愧,莫知攸措。是賞也,賞其陪從,而初未陪從,則宜罰而不宜賞,乃反倖逭,謬加恩典,不惟臣心之惶蹙,亦非聖朝愼賞必罪之政也。伏乞聖慈,亟收臣無名之賜,仍治臣不職之罪,以警具僚,以安私分,千萬幸甚。取進止。答曰,省箚具悉卿懇。不必如是爲辭,卿其安心領受。仍傳于權膺善曰,此批答,遣史官傳諭。
判敦寧尹宜善疏曰,伏以臣於敦府見銜,已久冒矣。恩由特簡,感激居先,遂不敢言私,以汔于今焉耳。然職事不可瘝也,由臣瘝,賢路不可妨也,由臣而妨,左右忖度,不宜蹲據。玆具短籲,庸溷聰聽。伏望殿下,俯賜省覽,亟改臣判敦寧之任焉,臣無任云云。答曰,省疏具悉卿懇。所請依施。仍傳于權膺善曰,此批答,遣史官傳諭。
上在昌德宮。停常參·經筵。
自人定至四更,灑雨下雨,測雨器水深五分。
權膺善啓曰,明日常參·經筵,取稟。傳曰,停。
韓龍敎啓曰,行大司憲金尙鉉未肅拜,執義李在淳,持平洪祐冀試所進,掌令徐在懋·李斗永,持平權昌洙在外,監察茶時之意,敢啓。傳曰,知道。
注書李重德呈辭受由代,以尹容植爲假注書。
傳于韓龍敎曰,公事遲滯之中官柳東燮·李用善,從重推考。
以慶尙監司李根弼狀啓,莫重漕轉,不能趁限,惶恐待罪事,傳于權膺善曰,勿待罪事,回諭。
以全羅監司沈履澤狀啓,群山僉使洪台燮虛留穀七千八百餘石之多,旣知其流逋,則宜卽査櫛,俾圖淸帳,而荏苒時日,致此虧欠,爲先罷黜,其罪狀,令攸司稟處,臣職在管轄,不能嚴束,莫重上納,致有欠縮,惶恐俟勘事,傳于權膺善曰,冒犯偸弄,欠縮正供,若是夥多,法記攸在,極爲駭惋。船格輩懲勘之節,元上納充刷之方,自廟堂別般嚴飭,準數裝發,刑止亦令道臣,卽速登聞,道臣則勿待罪事,回諭。
權膺善,以禮曹言啓曰,今初一日所下傳敎中,自今日減膳三日事,命下矣。三日之限,止於今日,自明日復進常膳事,分付,何如?傳曰,允。
又以弘文館言啓曰,下番闕直,事甚未安。應敎閔泳煥,修撰金文鉉,別兼春秋進,副校理李鳳德,修撰朴斗陽,副修撰李種弼在外,金元均有身病,副應敎金文濟,校理洪鍾運,副校理李秉皐,竝卽牌招推移,姑降入直,何如?傳曰,允。
韓龍敎,以武一所試官意啓曰,臣所今日平明開場,而擧子捧單數,自天字至列字半字,合爲七百四十九人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至宿字,合爲七百人矣。先自木箭試取之意,敢啓。傳曰,知道。
又以武二所試官意啓曰,臣所今日木箭應射擧子七百人內,入格四人矣。木箭今已畢試,柳葉箭鱗次試取之意,敢啓。傳曰,知道。
又以武一所試官意啓曰,臣所今日木箭應射擧子,無一人入格,騎芻貫革柳葉箭,鱗次試取之意,敢啓。傳曰,知道。
又以武一所試官意啓曰,臣所今日柳葉箭·貫革應射擧子七百四十九人內,兩技入格十五人,單技入格三十八人矣。日暮姑停之意,敢啓。傳曰,知道。
又以武二所試官意啓曰,臣所今日柳葉箭試取之際,擧子輩攔入場內,裂破單子,毆打校卒,勢難試取,故不得已破場是白乎所,臣等惶恐待罪之意,敢啓。傳曰,知道。
又以義禁府言啓曰,兵曹正郞劉元植,亟施邊遠竄配之典事,承傳啓下矣。劉元植,平安道鐵山府,亟施邊遠竄配,而以承傳內辭意,具罪目,依例發遣府羅將,押送配所,何如?傳曰,允。
左贊成宋近洙疏曰,伏以臣於見職,千萬不近似,略控衷悃,冀蒙恩諒,誠淺辭拙,不能格天,不惟不賜鐫斥,批旨反加隆重。臣於是,愕然失圖,轉益惶愧,直欲鑽地而不可得也。顧臣才識不堪,已悉前籲,今不當更事覼縷,有若飾辭崇讓,而臣又有萬萬悶迫,不得不冒悚煩溷者。臣夙抱痰癖之疾,每於秋冬之際,輒如期闖發,火升而神精昏霿,土敗而食飮停滯。方其劇時,不省四到,聾聵之證,隨以添加,迨此未甚寒,歸還鄕廬,飮泉服藥,卽臣區區之願,而臣所帶之任,旣非閒漫職司,行止不敢擅便,晝宵壅隘,又添一病。伏乞聖慈,曲賜矜諒,遞臣職名,許臣還鄕,俾得安意調將,獲延殘喘,實我天地父母生成之澤也,臣無任云云。答曰,省疏具悉。卿其勿辭,從便往來。
行右承旨鄭稷朝疏〈曰〉,伏以臣奉有使命,行將經歲而返矣。出壃之前,請暇省楸,固情理之所不容已者,而臣之父母墳山,在於京畿·楊州·果川等地,松柏入望,霜露興感,益不勝惻愴怵惕之至,冒具短牘,有此陳乞。伏望聖慈,察臣區區私懇,許以恩暇,俾伸至情焉,臣無任云云。答曰,省疏具悉。卿其往省焉。
吏曹參議金弘集疏〈曰〉,伏以臣猥以無似,謬膺使命,絶域風濤,縱不擇乎夷險,强隣時事,詎能覘其安危,祗恃寵靈之攸曁,惟幸報聘之克竣。第於留館之日,中國公使,頻與相接,論天下之大勢,慨異類之凌逼,手足急於相救,語言不避忌諱,懇懇乎內修外攘之道,斷斷乎衛正斥邪之義,談討之不足,而至爲之籌策。凡其數千言之文,有非一朝夕可辦,臨發前日,面傳於臣,而其用意之深切,代畫之詳密,豈譸張胥幻之所可爲哉?事旣關於壃場,言可採於廟朝,臣不敢私却而受來矣。卽伏見兵曹正郞臣劉元植疏本,則以黃遵憲冊子中耶蘇天主之學,猶吾敎有朱·陸之句,比擬不倫,辨之旣力,且論臣不爲聲言面責,安而受之,其辭嚴,其義峻,臣於是,愧欲死矣。譏斥至此,臯戾始著,滿心惶蹙,奚暇呶呶,有若分疏爲也?不意三銓特除,迺在是際,臣尤惝怳震越,罔知攸措。以若所値,實難抗顔周行,況此新銜,何可一日冒玷乎?至於職名之太濫,人器之不稱,臣方急於自引,不復張皇陳暴。伏乞聖慈,明燭情實,還收臣新除之職,仍治臣僨誤之罪,以謝人言,以安賤分焉,臣無任云云。省疏具悉。人言本不襯當,何必爲引?爾其勿辭察職。
上在昌德宮。停常參·經筵。
夜五更,雷動。
夜自五更至初五日開東,灑雨下雨,測雨器水深五分。
韓龍敎啓曰,明日常參·經筵,取稟。傳曰,停。
又啓曰,行大司憲金尙鉉未肅拜,執義李在淳,持平洪祐冀試所進,掌令徐在懋·李斗永,持平權昌洙在外,監察茶時之意,敢啓。傳曰,知道。
又啓曰,假注書安鍾冕,有身病,勢難察任,今姑改差,何如?傳曰,允。
安鍾冕改差代,以金弼洙爲假注書。
韓龍敎啓曰,卽見前掌令金瓊陳疏到院者,則前銜陳疏,家僮直呈,俱係禁令,且多違格,所當退却,而係是言事,雖不得不捧入,不可無警,從重推考,何如?傳曰,允。
又啓曰,假注書尹容植,時無職名,令該曹依例付軍職,冠帶常仕,何如?傳曰,允。
傳于韓龍敎曰,藥院提調許遞,令該曹口傳差出。
吏曹口傳政事,以閔台鎬爲藥院提調。
傳于韓龍敎曰,所謂武擧子,罔念國試之重,逞臆行悖,至於此境,駭惋之極,寧欲無言?作梗擧子,令秋曹一一刻期詗捉,嚴刑遠惡地定配,二所試官,竝勿待罪事,分付。
韓龍敎啓曰,行都承旨閔泳商,左副承旨金性均,不爲仕進,行左承旨趙秉式式暇,行右承旨鄭稷朝在外,同副承旨權膺善式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者義禁府都事來言,時囚罪人金龜根等當爲捧供,而判義禁·同義禁一員未差,金永哲呈辭,只有李世宰一員,不得備員開坐云。未差之代,政官牌招開政差出,何如?傳曰,同義禁未差之代,前望單子入之。
金吾堂上前望單子入之,知義禁韓敬源落點。
以左副承旨金性均牌不進罷職傳旨,傳于韓龍敎曰,只推。
韓龍敎啓曰,左副承旨金性均牌不進,伴直無人。行都承旨閔泳商所當牌招,而拘於廳規,不得請牌,何以爲之?敢稟,傳曰,牌招。
韓龍敎,以弘文館言啓曰,下番闕直,事甚未安。修撰金文鉉別兼春秋進,朴斗陽,副修撰李種弼在外,金元均卽爲牌招入直,何如?傳曰,允。
又以武一所試官意啓曰,臣所今日平明開場,昨日未畢試柳葉箭·貫革仍爲試取之意,敢啓。傳曰,知道。
又以武一所試官意啓曰,臣所今日柳葉箭貫革應射擧子,兩技入格四十七人,單技入格五十三人矣。日暮姑停之意,敢啓。傳曰,知道。
又以刑曹言啓曰,戶曹啓辭內,漕轉法意,何等嚴重,而今此聖堂倉漕船,到泊京江,分捧各倉之際,欠縮過半,故捉致船主輩,嚴加査問,則或稱見奪舊債,初未逢載,或稱爲用浮費,到京私賣云,而指東指西,其說無據,寧有如此無嚴之習乎?各船主移送法司,更加嚴査,依法懲創,所欠穀物,刻期督捧,雖以領運差使員言之,其所職責,專在穀包之無欠領納,而欠逋之若是狼藉者,事未前有,萬萬駭然。咸悅縣監金龜根,令該府拿問勘處,何如?傳曰,允事,命下矣。謹依傳敎,聖堂倉各船主等,竝爲捉致,一一査覈,則宙字船主崔秉鎭所載米中,已納五百九十八石九斗八升二合四夕,未納四百十三石,駒字船主梁璟煥所載米太中,米已納二百五十五石十三斗五升四合五夕,未納四百六十九石,太已納四十一石一斗五升,未納二百四十六石,貢字船主裵洪潤所載米太中,米已納三百八十六石,未納三百九十五石,太已納五十四石,未納二百三十六石,黎字船主金鎭國所載米太中,米已納二百六十七石二斗一升二夕,未納四百四十六石,太已納四十二石一斗三升九合一夕,未納二百三十八石,醎字船主鞠昌新所載米太中,米已納一百二十八石三斗四升四合六夕,未納四百八十三石,太已納十三石四斗二升八合六夕,未納三十六石,暑字船主洪健鍾所載米太中,米已納二百七十六石十三斗三升六合七夕,未納四百四十五石,太已納三十八石五升六夕,未納二百四十八石矣。米太未納之若是夥多者,該倉裝載,或未能準數,各司雜費,亦不無稍濫云,而粧撰之說,不可準信,自歸渠輩之欠逋,究厥所爲,極爲痛惡,所欠穀物,刻期督刷後,其罪狀依律勘處之意,敢啓。傳曰,知道。
又以刑曹言啓曰,武衛所啓辭內,聖堂倉田稅白字萬字兩字船,方自本所捧上,而兩船未收,至爲千餘石之多,果是穀主邑,初不準裝而然乎,船主輩中間偸弄而然乎?揆以法綱,極爲駭惋。此不可尋〈常〉處之,該船主,爲先移送秋曹,到底窮覈後,所欠穀物,刻期督捧,雖以領運差使員言之,不能先事檢飭,以致虧欠之夥多,漕法所在,亦難容貸。咸悅縣監金龜根,令該府拿問處之,何如?傳曰,允事,命下矣。謹依傳,堂倉兩船船主,到底嚴覈,則白字船主安友權所載米太中,米已納三百五十二石,未納三百四十七石六斗七夕,太已納八十三石,未納二百一石十一斗六升一合三夕,萬字船主安應燁所載米太中,米已納二百十一石,未納四百九十一石十一斗一升,太已納三十九石,未納二百四十七石七升一夕矣。渠爲船主,固當準納,而有此欠縮之夥多者,謂入於本倉舊債及各船雜費云,而其所欠逋,綻露無餘,依律勘處,斷不可已,所欠穀物,爲先刻期準刷之意,敢啓。傳曰,知道。
上在昌德宮。停常參·經筵。
夜自五更至初五日開東,灑雨下雨,測雨器水深五分。
藥房提調閔台鎬,副提調閔泳商啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
韓龍敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
閔泳商啓曰,行左承旨趙秉式,左副承旨金性均,同副承旨權膺善,今日不爲仕進,竝卽牌招,何如?傳曰,允。
韓龍敎啓曰,假注書金弼洙,時無職名,令該曹依例付軍職,冠帶常仕何如?傳曰,允。
行都承旨臣閔泳商,右副承旨臣韓龍敎等啓曰,收聲之節已過,復陽之候尙遠,而未幾有日,荐雷申警,災不虛生,必有所召,臣等歷稽往牒災異之作,多在於聖明之時,何也?蓋以仁愛之天,必欲使人君,恐懼修省,益勉其所不勉也。臣等未敢知殿下對越之誠,猶未孚格而然歟,字恤之惠,或有未究而然歟?紀綱解弛而恬嬉成習,言路媕阿而規箴不興,此雖由於群下之不能對揚,而抑我殿下懋實之政,猶有未盡而然也。臣等伏見初一日傳敎下者,恐懼修省,責躬減膳,辭旨懇惻,必有昭格之效,而災異荐臻,間日警告,有若耳提而面命。伏願殿下,勿以非常之災,謂之適然,奮發如雷,而紀綱振肅,光燁如電,而言路廣開,此是上答天怒,下應民志,回災爲祥之一大機會也。臣等職忝邇密,不勝憂愛,敢此敷陳,伏願垂察焉,惶恐,敢啓。答曰,知道。纔過數日,轟燁又警,災不虛生,悚惕彌切,所陳反復勉勵,當留念矣。
傳于韓龍敎曰,近日陰雨已乖時令,而轟燁之異,又在於無多日之內,天心有何譴怒而然歟?藐予否德愊居兆民之上,夙夜憧憧,罔敢略逸,而對越之誠,以文而不以實,修省之道,以言而不以行,際玆閉藏,荐有警告,滿心悚惕,曷以爲言?自今日更爲減膳三日,庸伸予敬畏萬一之忱。
傳于韓龍敎曰,政官牌招開政。韓龍敎啓曰,開坐事,命下矣。新除授知義禁韓敬源,卽爲牌招,何如?傳曰,允。
傳于韓龍敎曰,吏曹參判有闕之代,前望單子入之。
傳于韓龍敎曰,判義禁有闕之代,前望單子入之。
判義禁前望單子入之,閔台鎬添書落點。
韓龍敎啓曰,行大司憲金尙鉉,執義李在淳陳箚,持平洪祐冀試所進,掌令徐在懋·李斗永,持平權昌洙在外,監察茶時之意,敢啓。傳曰,知道。
以左副承旨金性均牌不進罷職傳旨,傳于韓龍敎曰,只推。
傳于韓龍敎曰,右承旨·同副承旨許遞,前望單子入之。
傳于韓龍敎曰,都承旨許遞,前望單子入之。
承旨前望單子入之,李載完·朴容大·李敎榮落點。
傳于韓龍敎曰,在外同敦寧兵曹參判,呈告同義禁竝許遞,今日政差出。
傳于趙秉式曰,敦寧都正許遞,今日政差出。
傳于韓龍敎曰,通川郡守之代,勿拘常格,各別擇差。
傳于韓龍敎曰,密陽府使之代,襄陽府使吳章默擬入。
傳于韓龍敎曰,槐山郡守之代,未準朔守令中擬入。
韓龍敎曰,襄陽府使之代,已準朔守令中擬入。
韓龍敎,以吏曹言啓曰,慶尙道晉州牧使申錫游呈狀內,矣身受由上京矣。親病沈重,萬無還官之望云。其親病旣如是,則有難强令還任,改差,何如?傳曰,允。
又以吏批言啓曰,襄陽府使吳章默,密陽府使擬入事,命下矣。以前任韓山郡守,方在解由未出中,何以爲之?敢稟。傳曰,勿拘。
又以吏曹言啓曰,司僕寺正李喜元,以其身病,呈狀乞遞,改差,何如?傳曰,允。
又以吏曹言啓曰,禮曹正郞朴文彬,以其身病,呈狀乞遞,改差,何如?傳曰,允。
以吏曹參議金弘集牌不進罷職傳旨,傳于韓龍敎曰,只推。
有政。吏批,判書李鎬俊進,參判未差,參議金弘集未肅拜,左承旨趙秉式進。啓曰,晉州牧使,今當差出,而本州以營下劇邑,物衆地大,素稱難治,不可不擇差,同道及他道已準限·未準朔守令,竝擬,何如?傳曰,允。
又啓曰,楚山都護府使,今當差出,而本府以邊上重地,不可不擇差,他道營將竝擬,何如?傳曰,允。
以鄭範朝爲禮曹判書,李根命爲同敦寧,金晳根爲兵曹參判,徐光斗爲敦寧都正,韓敦源爲知經筵,南廷益爲同經筵,閔致庠爲弘文提學,黃鍾奎爲同義禁,白時洽爲禮曹正郞,洪鍾永爲司僕正,金鍾善爲假監役,尹宖善爲晉州牧使,具然相爲楚山府使,贊善單宋秉璿,左參贊單閔台鎬,右參贊單金翊鎭,分敎官單尹明莘,分承旨閔泳奎·李源逸,分兵曹參議李承守,分參知趙同熙,分正郞金炳吉,分佐郞申悳均,已上減下。
兵批,行判書李載冕病,參判金晳根未肅拜,參議金載瓛病,參知朴齊晠入直進,同副承旨韓龍敎進。同知單金奎昌,上護軍李豊翼,護軍鄭稷朝·金晳根·李玄翼·閔羲軾·閔泳商,副護軍金完秀·李源逸·閔泳奎·權膺善·李承宇·沈相學·李萬敎·李晩耆,副司正尹容植·金弼洙,以上竝單付,五衛將洪在瑛·金得浩·金在述·金志誾·趙現球·金履禧·吳學敏,以上依定式減下。分副摠管趙康夏·金永哲,分都事洪埰·李漢英,以上減下。
吏批,再政。鄭稷朝爲戶曹參判,李雲夏爲工曹參議,朴文彬爲兵曹佐郞,吳章默爲密陽府使。
三政。鄭泌鉉爲襄陽府使。
四政。李徽應爲通川郡守。
五政。金稷鉉爲槐山郡守。
六政。金奭熙爲新寧縣監。傳于韓龍敎曰,啓字誤踏之中官朴漢應,從重推考。
趙秉式,以議政府言啓曰,以全羅監司沈履澤狀啓,群山僉使洪台燮虛留穀七千八百餘石,旣知其流逋,而未卽査櫛,致此虧欠,爲先羅黜,其罪狀令攸司稟處。職在管轄,不能嚴束,莫重上納,致有欠縮,惶恐俟勘事,傳曰,冒犯偸弄,欠縮正供,若是夥多,法紀攸在,極爲駭惋。船格輩懲勘之節,元上納充刷之方,自廟堂別般嚴飭,準數裝發,形止令道臣,卽速登聞,道臣則勿待罪事回諭事,命下矣。莫重稅穀之虛留,縱作一朝夕之故,至近八千包之多,揆以正供法意,萬萬驚惋。該僉使,道啓旣請罷勘,無容更論,雖以道臣言之,按察之地,難免其責,姑先從重推考。取見其報府成冊,則上項虛留條中,沙工輩舊債之以米報償者,厥數爲五千六百餘石矣。苟有一分嚴畏之心,焉敢予取於將運之貢賦乎?令道臣這這還徵,竝與漕需未下條,而卽速準給,以爲充納之道,所謂債錢則計其本數,毋敢以重殖責捧事,別般嚴飭,欠逋沙工等,分輕重照法勘斷後,登聞之意,分付,何如?傳曰,允。
又以議政府言啓曰,向奉飭敎,稅穀愆納委曲,詳査馳聞之意,行會各該道矣。卽見全羅監司沈履澤狀啓,則漕倉上納,課日嚴督,期圖速裝,而近年愆晩,亦由於船額不敷之致也。時在漕船及若爾賃船,間已裝發,其外穀物,待此船回泊,罔夜發送,而沃溝地方筽食島,處在兩湖之間,卽本道水站終境也。嶺·湖稅船,莫不由此過境,故定制之初,以沃溝縣監,差定都差使員,使之護送矣。挽近該島水站湮塞,每自群山·古群山前洋,直向湖西,故筽島行船,自致間斷,護送都差使員,以該鎭僉使,更定擧行,闕額船隻,別具方略,趁今修葺事,請令廟堂稟旨分付矣。漕輸之愆晩,輒曰船額之不敷,而其若船隻已發者,亦不趁時抵泊,居然冬序已屆,今雖欲另力再運,其可得乎?三倉船之闕數旣多矣。第未知這間充造之爲幾許,裝發之爲幾許,而今其船路,與前有殊,則護送差員,以該鎭僉使擧行,船隻之未得準備,卽由於物財之未辦而然也。頃有講究區劃之報府者,而淹延時月,極涉可悶。令道臣斯速措處,形止馳報事,分付,何如?傳曰,允。
韓龍敎,以內醫院都提調·提調意啓曰,進上藥蟹醢所入艮醬,內資寺封進,而該寺不爲進排,莫重御供,以致闕封之境,事體所在,誠極悚然。當該封進官,捧現告拿問處之,該貢人,令攸司照律嚴治,何如?傳曰,允。
又以兵曹言啓曰,今十月初五日庚子巳初三刻八分立冬,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以武一所試官意啓曰,臣所今日平明開場,昨日未畢試柳葉箭·貫革,仍爲試取之意,敢啓。傳曰,知道。
又以武一所試官意啓曰,臣所今日柳葉箭·貫革應射擧子,兩技入格二十九人,連三日兩技入格,合爲九十一人矣。騎芻當爲試取,而無一人應試者,今方開講計劃,修正榜目以入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管李長會,以武一所試官試所進去事,晝仕出去之意,敢啓。傳曰,知道。
又以義禁府言啓曰,保放罪人金龜根,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,領運差使員咸悅縣監金龜根原情云云。傳旨內,辭緣泛稱遲晩,刑推得情,何如?判付啓,除刑推議處爲良如敎。
義禁府啓目,差備中官李吉龍原情云云。傳旨內,辭緣泛稱遲晩,刑推得情,何如?判付啓,除刑推議處爲良如敎。
行大司憲金尙鉉,執義李在淳,司諫院正言安翊豊等聯名箚〈曰〉,伏以易曰洊雷震,君子以恐懼脩省,程子解之曰,洊重襲也,雷重仍則威益盛,君子畏天之威,則脩正其身,思省其過咎以改之。蓋洊之者,以震遇震,故曰虩虩·啞啞·蘇蘇,索索矍矍,皆洊震恐懼之象,而必連字言之也。今夫閉藏之月,纔屆五日,殷轟之異,忽有再警,御膳減損,箚勉交騰,殿下修省之道已備矣,而猶有一毫未盡乎敬天者而然歟?竊恐弭災之方,惟在乎萬化之本,若能日開經筵,講明治道,每於一政令·一施措之間,必以義利理欲裁之,曰此果利耶,人欲耶?如或利也,人欲也,則必務決去之,痛斷乃已,此果義耶,天理耶?如其義也,天理也,則必盡力向前,不得不措,則將見紀綱立而風俗敦,財用裕而備禦固,金膏玉燭,百祥畢臻也。伏願殿下,體大易恐致福後有則之義,以爲誠小民而迓休命,是臣等區區之望也。取進止。答曰,省箚具悉。曾未幾日,又了此轟燁之警,災不虛生,反躬懍惕,所陳甚切實,當留念矣。
吏曹參判李玄翼疏〈曰〉,伏以東宮邸下,岐嶷天成,溫文日就,師傅相見之禮纔行,書筵日開,環東土臣民慶祝之忱,曷有其已?仍伏念臣於見職,已非毫近而銖似,一猶濫矣,再其可乎?不意簪履之記,復除銓綜之銜,時適値銓席之未備。雖不得已冒沒承膺,瘡疣百出於代斲,嗤點四至於吹竽。至今蹲冒,實愧廉防,且臣宿痼之恙,近添吹霎之祟,難以時日,爲彈束計,疾痛則必呼父母,殿下於臣,父母也。玆將悚悶之實,仰干仁覆之下。伏乞聖慈,曲垂諒察,特解臣亞銓之任,俾公器無瘝曠之歎,賤疾獲調治之宜,不勝大願,臣無任云云。答曰,省疏具悉。所請依施。
應敎閔泳煥,副應敎金文濟,校理洪鍾運·李範九,副校理李秉皐,修撰金文鉉,副修撰金元均等聯名箚〈曰〉,伏以天人之際,顯微無間,禎祲之來,影響斯捷,夫何聖明之世,有此荐雷之異也?日前雷警之餘,御膳特減,責躬求助,兢惕之念,對越之誠,有是孚格天心,消弛天災,而曾未幾日,轟燁之威,又此示警,乃於收藏之節,便有奮豫之象,臣等相顧憂歎,不省所以者也。見今綱紀弛解而風俗日渝,奢靡無節而民生日瘁,何莫非致災之由也?此正向日傳敎中,災不虛生,必有所召者也。噫,徒知災異之爲可憂,而若無修省之效,則不足爲憂災之道矣。徒知修省之爲道,而若無修省之實,則亦不足爲修省之道矣。轉災爲祥,回否爲泰之道,惟在殿下一心上做去之如何耳。詩曰無曰高高在上,此誠殿下大振作大奮發之一大機會也。其所以奮發者,不在乎他,在乎勤學,誠能日接臣隣,討論經史,聽其言而體之於心,究其理而施之於事,則災沴日退,福祥日臻,甘露慶雲之瑞,不期致而自致矣。故殷宗修德,而祥桑自枯,宋景發言,而熒惑徙度,上天之昭昭其應,有如是矣。伏願繼自今,勑勵聖志,勉進聖工,念祖宗艱大之業,體上天仁覆之功,乾乾自强,先懋弭消之方,則一時無妄之災,亦足爲致治之資,萬歲太平之業,亦可基今日,曷不休哉?臣等職忝論思,倍切憂愛,玆敢相率仰籲,伏乞聖明垂察焉。取進止。答曰,省箚具悉。雷異之又此警告,豈無所以而然也?反躬悚恧,曷以爲喩?所諫甚好,當留念矣。
前掌令金瓊疏〈曰〉,伏以臣遐土賤品,不材蔑學,濫竊科第,猥廁臺閣,初無涓埃之報,厚蒙邱山之恩,優游鄕園,歌詠聖澤,作一聖世之氓,於分足矣。其於朝廷事,臣何敢言?第臣伏覩聖上春秋鼎盛,權綱摠攬,群公趨承,百事修擧,旣無流連之樂,馳騁之悞,誠一代之聖明,百世之儀則。第臣微賤區區之誠,以爲日御經筵,講論治道,作爲聖益聖治,益治之方,乃爲當今之切務,亦爲聖上之實學,而側聞近年,罕有召對講筵之命,雖聖學高邁,無待講明,而方今東宮邸下,年齡尙幼,先入之見,不可不謹。臣請從今日開經筵,傍設書筵,使東宮,日聞聖賢制度,國家規模,習與知長,化與心成,則豈不爲他日繼繩之一助乎?臣不勝受恩感激,妄陳愚衷,伏望聖慈,細垂察焉。臣於陳勉之章,不敢贅他,而竊伏念北道,是國家龍興之地,豐沛之鄕也。凡所顧恤之方,全安之道,五百年列聖朝傳敎辭意,靡不庸極,較諸他路,逈有別焉。臣是北道人也,北道之盛衰,非但國家之安危繫焉。抑亦臣家之興亡所在,則臣於北道之事,無論休戚,豈可晏然而已乎?北道之凋弊,挽近尤甚,而一自異國人開港以後,初覩物色之殊常,民情疑懼。煽動是慮之際,京鄕無賴之輩,圖出公文,徧行列邑,橫徵勒捧,營邑不敢誰何。民人無敢拒逆,怨歎之聲,足干和氣,竊伏念九重邃遠,萬幾日湊,未及周察於遐土細事也。第以臣所覩所聞,旣詳且悉者言之,幸望澄省焉。臣家在安邊府,安之爲邑,其小如斗,而驛路五站,使客支供,陵寢所在守護等節,莫不責出於民,而土瘠民貧,奉供極艱。加以近來,或稱邸債,或稱鄕債,無名徵錢,無歲無之,至于十年之久而民間前後橫徵,洽爲累十萬之多矣。邑弊因之而滋興,民業因之以蕩柝,而畏怯官令,無處呼訴,至于今番京人彭啓淳,咸興邸吏金奎鎭及名不知慶哥等徵錢事而極矣。所謂三人者,符同雜類,瞞告京司,憑藉關文威脅營邑,爲營邑之道,難與辨別,急於擧行,三人者所徵錢,至爲七萬餘兩矣。雖當納之正稅,當捧之公貨,以若邑力,難以猝辦,況此無名橫徵,何以徵出乎?推捉遍及閭里,繋累殆滿囹圄,群情嗷嗷,擧多離散,哭泣之聲,載於道路,怨咨之氣,徹於天地。當此聖明之世,安有此奸軌之類,恣行於民間,而若無顧忌乎?若不急急禁止,撫安生靈,則臣恐離散之民,投托無所,飢餓困窮,其勢必至於盜賊竝興,亦不無逃入異國之慮,則其於國家事,豈細故也哉?臣雖無狀,亦化中一物也。旣居其土,目見其事,耿耿寸心,不勝憂歎之切。玆敢不避斧鉞之誅,披露衷赤,冒瀆崇嚴。伏乞聖明,俯垂鑑諒,嚴禁諸漢,使一方之民,重被聖澤,仍治臣狂妄之罪,以安私分,以存公格,千萬幸甚,千萬幸甚。臣不勝瞻天望聖激切屛營之至,謹拜疏以聞。省疏具悉。疏辭能言民弊,當留念,而京人事,令道臣嚴査登聞之意,自廟堂行會。
上在昌德宮。停常參·經筵。
韓龍敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外試所進去外,未肅拜·呈告人員,竝卽牌招,何如?傳曰,允。
又啓曰,行右承旨朴容大,右副承旨李敎榮,今日不爲仕進,竝卽牌招,何如?傳曰,允。
傳于李敎榮曰,同副承旨許遞,前望單子入之。
承旨前望單子入之,沈東臣落點。
李敎榮啓曰,新除授左副承旨沈東臣,時在慶尙道東萊府任所,交代後斯速乘馹上來事,下諭,何如?傳曰,許遞,前望單子入之。
兵曹口傳政事,副司勇單李海盛。
李敎榮啓曰,行大司憲金尙鉉,執義李在淳牌不進,掌令徐在懋·李斗永,持平權昌洙在外,洪祐冀試所進,監察茶時之意,敢啓。傳曰,知道。
以執義李在淳,正言安翊豊牌不進罷職傳旨,傳于李敎榮曰,只推。
李敎榮啓曰,臣與右副承旨金性均伴直矣,陳疏徑出,伴直無人,行右承旨朴容大,所當牌招,而拘於廳規,不得請牌,何以爲之?敢稟,傳曰,牌招。
承旨前望單子入之,李雲夏落點。
李敎榮,以內醫院都提調意啓曰,本院提調,例不得兼帶金吾之任,而提調閔台鎬,除拜判義禁矣。所帶判義禁,今姑許遞,何如?傳曰,允。
又以侍講院言啓曰,左副賓客閔台鎬,除拜判義禁矣。賓客,例不得兼帶刑獄之官,左副賓客閔台鎬所帶金吾之任,今姑許遞,何如?傳曰,允。
又以弘文館言啓曰,副修撰金元均,呈辭出去,下番闕直,事甚未安。應敎閔泳煥,修撰金文鉉別兼春秋進,副校理李鳳德,修撰朴斗陽,副修撰李種弼在外,副應敎金文濟,校理洪鍾運·李範九,竝卽牌招推移,姑降入直,何如?傳曰,允。
又以承文院言啓曰,卽見盛京禮部咨文,以爲,押回之金永福,行抵遼陽,乘隙逃跑,四外追尋,竝無踪跡,飭令該差官趕緊訪,挐獲日另行起解云矣。押回之咨,月前出來,而伊時趁不咨覆,待其押來而然矣。今此該部咨文,又爲出來,則不可無答,先以承領之意,撰出回咨,付撥下送灣府,傳給鳳城,轉致盛京之地,何如?傳曰,允。
又以武一所試官意啓曰,臣所今日兩技入格擧子九十一人,今方開講,而呼名多時,隱匿不來,初無一人入講,擧子之習,萬萬駭悖,科規三技,然後乃爲入格,而元無兩技入格出榜之例。從前如此之時,或以無乎入啓,故今將不得已撤場,而以無乎之意,敢啓。傳曰,知道。
又以義禁府言啓曰,全羅監司沈履澤狀啓內,群山僉使洪台燮,爲先罷黜,其罪狀,令攸司稟處事,啓下矣。洪台燮時在任所,依例發遣府書吏,交代後拿來,何如?傳曰,待待命拿囚。
又以刑曹言啓曰,罪人車禧貞遠惡島定配草記,傳曰,知道。適有赦典矣。特爲除刑推,減等定配事,命下矣。謹依傳敎,車禧貞,慶尙道鎭海縣,減等定配所,卽爲押送之意,敢啓。傳曰,知道。
領議政李最應,左議政金炳國等聯名箚曰,伏以臣等日前策免之章,敢以恐懼之實誠實工,莫非典學中出來,繼自今頻開經筵,冒悚陳勉,及承批旨,詔之以服膺勿失,翕受之量,猗歟盛哉。其將轉災而爲祥矣。曾未幾而靑臺之報,奚爲而荐至也?孔邇之天,至慈至仁,而一告再告丁寧,若耳提而面命者,豈無所以而然也?迺者聖心,轉益竦惕,綸音又復懇惻,瞻聆攸及,孰不欽聳,而竊以爲十行責躬,不如修一實政,三日減膳,不如做一實事。惟聖明,以今日遇災反己之心,恒若昊天之及·上帝之臨,民吾赤子,不可以不盡父母之道,法吾關和,不可以不奮頹靡之習。崇節儉爲愛民之本,嚴贓汚爲恤民之要,做以實事,修以實政,則天之眷顧,吉之惠迪,必捷於桴鼓影響,現前荐臻之災,安知不化爲慶雲景星歟?今臣等復申以典學二字,雖若支離,而應天以實,莫先於此,更願以實誠實工,念玆在玆。仍伏念臣等冒據匪據,進不能仰贊君德,務協天心,退不能俯殫籌謨,保安民勢,顧其罪則不職也,不職者先去,亦一核實之治。伏乞亟降威命,仍卽斥免,以謝天怒,千萬顒祝。取進止。答曰,省箚具悉卿等之懇。雷異之荐至,卽由寡躬之有失也。目下許多急切之憂,如欹器漏船,而玩愒荏苒,無惕然振發之道,則天之告警,安得無如是申複乎?今以實政實事,反復陳勉,此於寡躬,對症之良方,貼額之妙符,謹當留念,至於卿等之自引,誠是意外,卿等其諒之。仍傳于李敎榮曰,此批答,遣史官傳諭。
右副承旨金性均疏曰,伏以臣於持被之中,卽接家信,臣承重祖母,貞痼風痰,値玆猝寒,一倍添劇,家僮踵至,促臣歸視,方寸煎灼,按抑不得。玆敢冒夜陳章,徑出禁扃。伏乞聖慈,俯垂鑑諒,亟遞臣承宣之銜,俾便歸護,仍治臣擅離之罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
李敎榮啓曰,明日常參·經筵,取稟。傳曰,停。
李雲夏啓曰,來十一日,輪對日次矣,敢稟。傳曰,當次人受點後,日次待令。
李敎榮啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,戶曹參判鄭稷朝,同義禁黃鍾奎,除拜後過三日,不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。敦寧都正徐光斗,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,應敎閔泳煥,修撰金文鉉別兼春秋進,副校理李秉皐·李鳳德,修撰朴斗陽,副修撰金元均·李種弼在外,玉堂上下番俱空,事甚未安。副應敎金文濟,校理洪鍾運·李範九,竝卽牌招,推移入直,何如?傳曰,允。
又啓曰,行大司憲金尙鉉,謂以先壠有事,陳疏徑行,事甚未安。原疏,纔已退却矣,推考,何如?傳曰,允。
又啓曰,行大司憲金尙鉉,掌令徐在懋·李斗永,持平權昌洙在外,執義李在淳,持平洪祐冀牌不進。監察茶時之意,敢啓。傳曰,知道。
以大司諫朴弘壽,正言安翊豊,執義李在淳,持平洪祐冀牌不進罷職傳旨,傳于李雲夏曰,只推。
又以議政府言啓曰,今番庭試武初試,一所則兩技入格擧子,無一應講,至於撤場,二所則以悖類之作挐,纔已罷場矣。科試固有所重,而只以外道抄取之額,使赴殿試,卽前所未有之事。自該曹更爲擇日,令摠戎使合設試取於訓鍊院,何如?傳曰,允。
又以議政府言啓曰,卽見水原留守鄭基世年分狀啓,則流來舊陳未及充補之九十九結四十六負六束,期於査起,盡充計料,而推奴徵債,限明秋防塞事,請令廟堂稟旨分付矣。自春而夏,夏而徂秋,無微澇乍暵之爲痒,而全境占得均稔,寔罕有之上瑞也。舊陳之査充,推徵之防塞,竝依狀請許施,何如?傳曰,允。
又以禮曹言啓曰,今初五日所下傳敎中,自今日,更爲減膳三日事,命下矣。三日之限,止於今日,自明日復進常膳事,分付,何如?傳曰,允。
又以摠戎廳言啓曰,本廳屬三鎭營別驍士等今庚辰條都試初抄,纔已齊報矣。今月初八日,合試設行於訓鍊院之意,敢啓。傳曰,知道。
義禁府啓目,內資寺主簿申百熙原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。
贊善宋秉璿疏,伏以,臣猥蒙誤恩,瀝血控辭,庶望仁愛之天,曲垂鑑諒,不意疏未上徹,而恩諭復降,使之薦賢,以勿退托爲敎。顧臣愚陋,全無知識,向日所陳,實出肺肝,而彌切悚恧,昕夕靡安,及奉聖批,不惟不準所辭,乃更優以隆旨,臣一倍驚懍,罔知攸措也。臣聞人君,必量才而授職,人臣必揣分而受任,然後上無虛授之譏,下免僨事之罪。今臣所叨,其綦重何如,而不究其本末,不問其當否,徒取虛竊之名,有此格外之恩?設欲抗顔膺命,陳力就列,然自念空疎,最出人下,叩之文字,不過尋數,投之事爲,不知頭緖,奈累聖政何,奈玷名器何?莫嚴者,一時之公論也,可畏者,百世之淸議也。臣雖荷聖慈,曲賜開曉,而終不敢爲冒進之計者,此也。臣豈全昧世臣之分,而自託於山林高尙之事哉?且伏念春宮導迪,職任之華要,實非尋常該司之比,而臣之叔父臣近洙,已拜貳師之命,臣又冒忝此銜,則私分之過濫,姑置勿言,而其在朝家招延搜羅之道,恐不容如是。況今禮見已過,書筵將開,尤使賓僚咸造之地,不可一日缺員,而懇懇敷心之天札,寧可徒委於草莽乎?蓋臣從前積逋,萬殞猶輕,而至此益無以自贖矣。伏乞聖明,亟收臣所加本兼諸職,仍付有司,重勘臣罪,又妙選博聞有道術之士,以充勸講之列,以幸公私,不勝大願。臣無任云云。答曰,省疏具悉爾懇。予之縻爾以經席之銜,間之以銓衡喉舌之職,豈止爲賁錦儀文而止哉?蓋欲展施蘊抱,輔予不逮也。今見巽辭,一往浼浼,予之誠禮,竟不能挽回遐心,則其可曰崇儒重道,克遵我家遺範乎?爾若永矢不出,無意於致澤,則其可曰左右王室,克追乃祖先正乎?然則予之必致,爾之必膺,不待多言而決矣。至於叔姪之竝在輔導之任,少無爲拘也。際玆東宮,間日開講,予之渴想,尤有倍切,更勿牢讓,卽爲簉朝。仍傳于李雲夏曰,此批答,遣地方官傳諭。
行左參贊閔台鎬疏,伏以,臣於日昨,猥以賓銜,昵對講席,仰瞻睿質天縱,溫文日就,退隨班僚而相抃,歸說家人而同慶,歡欣頌祝,實無涯量。忽於此際,伏奉添書恩旨,授以判金吾之任,進以崇政大夫者。夫上卿,是何等爵也,何等秩也?位超八座,武接三孤,須有名德地望,上可以夾贊大猷,下可以儀範同朝,然後始宜居之而無怍焉。噫,臣本以陸陸卑品,近廁器使之列,伎倆畢露,一往懍恧,已叨已膺,罔非僥濫之極,而無漸無藝,矧伊崇亢之地乎?竊恐有識者之淸論,不暇瑕疵臣長短,而先議朝家進良之政,有欠愼重也,此奚止關一己之私憂乎哉?臣所以萬難承膺者,亦由是矣。紫陽嘗有訓,士大夫出處辭受,非獨其身事而已,乃關風俗之盛衰。今若以臣之必辭,不徒歸之文具,而劃許鐫改,俾警俗趨,則庶得有裨於風化之盛,斯乃我聖上之所樂聞者,而爲臣榮幸,又豈崇爵亢秩之比也?敢此控籲,冀回聰聽。伏乞聖慈,俯垂鑑諒,亟收臣新資,以重政規,以安微分,不勝至祝。臣無任云云。答曰,省疏具悉。卿其勿辭行公。
行大護軍鄭健朝疏,伏以,臣卽伏見內醫院草記允下者,以內資寺進供蟹醬闕封事,至有封進官拿處,該貢人嚴治之擧,臣滿心驚悚,靡所容措矣。夫御供封進,何等嚴重,而臣冒據提擧之任,苟能先事操飭,隨處謹愼,則年例常供,豈至於闕封之境乎?事體之壞損,分義之虧闕,莫此爲甚,律以常憲,合置何辟?今若論警,臣實爲首,臣何敢恬然諉罪於郞僚·貢奴之失,而不思所以自劾之義也哉?玆敢不避猥越,忙陳短章。伏乞聖明,亟降威罰,刊臣所帶之御,治臣溺職之罪,以存國綱,以安私分焉。臣無任云云。答曰,省疏具悉。此乃貢人擧行也,當有懲治。卿不必如是爲引。
同敦寧李根命疏,伏以,臣伏奉除旨,以臣爲同知敦寧府事者。臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。答曰,省疏具悉。所請依施。
上在昌德宮。停常參·經筵。
李雲夏,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李雲夏啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,卽者義禁府都事來言,時囚罪人金龜根等,當爲議處,而判義禁未差,次堂例不得擧行云。未差之代,政官牌招,開政差出,何如?傳曰,前望單子入之。
傳于李雲夏曰,初十日次對,依例來會。
又啓曰,應敎閔泳煥,修撰金文鉉別兼春秋進,副校理李秉皐·李鳳德,修撰朴斗陽,副修撰金元均,李種弼在外,玉堂上下番俱空,事甚未安。副應敎金文濟,校理洪鍾運·李範九,竝卽牌招,推移入直,何如?傳曰,允。
傳于李雲夏曰,政官牌招開政。
議政府薦望,以金元性爲東萊府使。
又啓曰,開坐事,命下矣。新除授判義禁徐堂輔,卽爲牌招,何如?傳曰,允。
又啓曰,行大司憲金尙鉉,掌令徐在懋,持平權昌洙在外,執義李在淳,持平洪祐冀牌不進。監察茶時之意,敢啓。傳曰,知道。
以大司諫朴弘壽,正言安翊豊,執義李在淳,持平洪祐冀牌不進罷職傳旨,傳于李雲夏曰,只推。
李雲夏,以三軍府言啓曰,卽接訓鍊都監所報,則今十月初九日,習陣日次,而大將臣趙寧夏有身病,不得行操云矣,敢啓。傳曰,知道。
又以議政府言啓曰,卽見咸鏡監司金炳地分等狀啓,則安邊等十一邑,寘之稍實,端川等五邑,寘之之次,鏡城等八邑,寘之尤甚,後錄諸條,竝請令廟堂稟旨分付矣。其一,嗣歲種糧,窮春接濟,惟糴是恃,故趁早開倉,另加督捧之意,嚴飭列邑事也。其一,新還餉當捧中,租限折半,以相當穀,準折代捧,待明秋,還作本色事也。其一,尤甚邑,限明秋,勿定配所事也。其一,明川以南進俸吏,姑爲停止事也。其一,推奴徵債,限明秋防禁事也。驟涼早霜,關北風土之自來然矣,而彼此勝遜,亦康年之所不齊也。分劑三等道啓,必有酌量,依施,下段條例,俱係恤民之改,竝依所請施行,何如?傳曰,允。
又以都摠府言啓曰,副摠管李根命,時無職名,令該曹口傳付軍職,何如?傳曰,允。
兵曹口傳政事,護軍李根命。
又以禁衛營言啓曰,本營騎士都試時,各技優等人,別單書入之意,敢啓。傳曰,知道。
又以摠戎廳言啓曰,本廳屬南陽·坡州·長湍別驍士,今庚辰條都試合試後,居首人,別單書入,其餘入格之類,依例施賞事,知委各該邑,而南陽別砲軍都試居首人別單,亦爲書入之意,敢啓。傳曰,知道。
又以義禁府言啓曰,卽接月令醫員皮熙晢手本,則以爲時囚罪人申百熙,素患痰癖之症,又添毒感,食飮全却,目下症形,實爲危劇云。罪人病勢如此,則一邊保放,一邊草記,載在法典矣。申百熙,姑爲保放之意,敢啓。傳曰,知道。
又以刑曹言啓曰,內醫院啓辭內,進上藥蟹醢所入艮醬,內資寺封進,而該寺不爲進排,莫重御供,以致闕封之境,事體所在,誠極悚然。當該封進官,捧現告,拿問處之,該貢人,令攸司照律嚴治,何如?傳曰,允事,命下矣。謹按律文,則大明律制書有違條云,凡奉制書,有所施行而違者,杖一百,大典會通工匠條云,供奉御用之物,加二等,杖七十,徒一年半。當該貢人李宗爀,依此律決杖七十後,忠淸道稷山縣,徒一年半,定配所,卽爲押送之意,敢啓。傳曰,知道。
上在昌德宮。停常參·經筵。
李雲夏啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,吏曹判書李鎬俊,參議金弘集牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書,更爲牌招,何如?傳曰,允。參議只推,一體牌招。
又啓曰,應敎閔泳煥,修撰金文鉉別兼春秋進,校理洪鍾運,副校理李秉皐·李鳳德,修撰朴斗陽,副修撰金元均·李種弼在外,玉堂上下番俱空,事甚未安。副應敎金文濟,校理李範九,竝卽牌招入直,何如?傳曰,允。
王若曰,咨爾關北十鎭人民,明聽予一人誥。惟玆關北一路,粤我王業之攸基,斯非周之豳岐,漢之豐沛乎?況沿邊十鎭,乃與隣邦而接壤,苟欲重根本而固居圉,則亶在於厚我民生,靖我民心,而其地距王城踔遠,吾民之有殿屎,未易聽聞。所以列聖朝若保之念,如傷之衷,每先北顧眷眷置懷,遇災則拯,阻饑則哺,其視邦畿之衛,湖·海之藩,常有加者,譬猶置赤子於隔宮之地,而乳其啼摩其痾,不得不先於在抱之幼焉。顧予寡昧,承玆丕丕基,恒以古哲王體民之訓,我聖祖恤民之仁,蚤夜憧憧于中,何嘗一日而忘北民乎哉?嗟,爾北民,亦嘗忘我列聖之仁之恩之入深乎哉?夫何挽近以來,弊民刁氓逋逃之流,潛越隣國,一年二年,相誘相引,幾至不可數計云?噫嘻,爲方伯爲守令,而不早詗禁,又不卽登聞者,寧欲無言,而如論邊民犯越之罪,大典之法莫嚴,背叛之律綦重,若不一一蒐擒,禽獮而草薙之,其可謂國有法乎?雖然昧昧予思之,彼民之棄吾土而適殊方,豈盡樂爲者哉?亶由貪官墨吏,猾胥奸豪,征欲無藝,侵牟多岐,賄賂公行,獄訟失平,椎剝之苦,桁楊之毒,無計躱免,兼之頻歲歉荒,杼柚擧空,而漁奪滋甚,顚連無苦。愁怨之不勝,謗讟之不足,或忿怒而速辜,或悖戾而觸網,與其梏項桎手,以受痛楚,無寧高飛而遠擧,與其賣妻鬻子,以應誅求,無寧扶挈而仳離,以致此散而之他之境,是何異驅吾民而迫使之去哉?又試思之,哀彼逃命之衆,固出於不獲已,而其墳墓焉在此,其親戚焉在此,其生長之村焉在此。越鳥戀枝,代馬嘶風,鳥獸尙然,矧伊秉彝之民乎?設令在彼,自謂爰得其所,而懷土戀鄕,人理所有。故聞其被服,猶不變本國之制云。其復我邦家之思,豈或弭忘,而但罪犯罔赦,有足如縻,進退惟谷之狀,不見是圖,寧不惻然?古語有云,仁者行政,寇戎化爲赤子,況是本吾赤子乎?又有云,原情議法,法有時而屈。今於彼可哀之民,而法不爲屈,是猶見赤子入井,責以無知而不爲之拯救,其可忍乎?肆予以不忍人之心,欲行不忍人之政,特赦彼昏迷之罪,開其自新之路,苟皆革心悔躬,相率歸國,奠厥攸居,則不徒息黥補劓,蕩洗舊汚。詩所云其究安宅,書所稱永力畋爾田,豈俾專美于古?嗟,爾鎭民之聲息密邇者,須以此胥告胥誨,使之棄惡從善,復作我先朝仁化恩育中遺氓,庸詎非民國俱幸歟?若方伯若守令,亦當精白對楊,以勞來爲務,以貪墨爲戒,布陽春於陰厓,增鎖鑰於北門,又非予厚望歟?玆屈三尺,庸爲十行,以口舌而代斧鉞。嗟爾衆庶,庶幾體悉。
傳于李雲夏曰,吏曹參議疏批已下,卽爲牌招。
傳于李雲夏曰,呈告參贊許遞,今日政差出。
傳于李雲夏曰,在外臺諫許遞,今日政差出。
傳于李雲夏曰,玉堂竝許遞,今日政差出。
兵曹口傳政事,副司果閔泳煥·金學洙·金文鉉,以上竝單付。
李雲夏啓曰,假注書尹容植有身病,勢難察任,今姑改差,何如?傳曰,允。
李雲夏,以吏曹言啓曰,成均館典籍陳宗蓍,以其身病,呈狀乞遞,改差,何如?傳曰,允。
又以吏曹言啓曰,成均館典籍南廷澔,咸鏡道都事金昌倫,俱以身病,呈狀乞遞,竝改差,何如?傳曰,允。
又以兵曹言啓曰,五衛將尹彝烈,忠翊衛將張泳汲,俱以病難供職,呈狀乞遞,竝改差,何如?傳曰,允。
又以兵曹言啓曰,知中樞府事金履周,內禁衛將南啓宓兼司僕將尹宜鉉,五衛將安鼎玉·李斗鉉·金學豊·金宜柄,文臣兼宣傳官金定均·李秉皐,俱以病難供職,呈狀乞遞。宣傳官吳胤泳,除授在外,過限未肅拜。新除授慶尙左水使李章烈,父年今爲七十八歲,法不當遠離赴任,戶奴呈狀乞遞矣。閫帥之親年七十五歲以上者,許遞其任,載在法典,竝改差,何如?傳曰,允。
又以兵曹言啓曰,武參下官蒙陞敍承傳,則無可陞之階,直出六品,銓格所載,而今番賞典中,宣傳官李京鎬·李有夏·南順元,俱蒙仍其職陞敍之典矣。竝參上宣傳官單付之意,敢啓。傳曰,知道。
李雲夏啓曰,卽者義禁府都事來言,時囚罪人金龜根等,當爲議處,而判義禁徐堂輔有身病,次堂,例不得擧行云。判義禁,卽爲牌招,何如?傳曰,許遞,前望單子入之。
判義禁前望單子入之,洪祐吉落點。
李雲夏啓曰,開坐事,命下矣。新除授判義禁洪祐吉,卽爲牌招,何如?傳曰,允。
又啓曰,行大司憲金尙鉉,掌令徐在懋·李斗永,持平權昌洙在外,執義李在淳,持平洪祐冀牌不進。監察茶時之意,敢啓。傳曰,知道。
以大司諫朴弘壽,正言安翊豊,執義李在淳,持平洪祐冀牌不進罷職傳旨,傳于李雲夏曰,只推。
李雲夏啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
又啓曰,行都承旨李載完,行左承旨趙秉式,行右承旨朴容大,左副承旨金性均不爲仕進,右副承旨李敎榮式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金性均牌不進,伴直無人。行右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,臣以吏·兵批兼進之意,敢啓。傳曰,知道。
有政。吏批,判書李鎬俊進,參判未差,參議金弘集進,同副承旨李雲夏進。以徐衡淳爲大司憲,李建昌爲司諫,李範晉·洪羲麟爲掌令,韓秉濟爲持平,金疇鉉爲獻納,南廷澔爲正言,李種弼爲應敎,尹祖榮爲副應敎,趙漢益·閔泳駿爲校理,李敎夏·尹胄鉉爲副校理,趙龍九·李鳳德爲修撰,金炳吉·沈相說爲副修撰,魚允中爲弼善,李秉文爲右參贊,閔泳翊爲同敦寧,尹庚鎭爲工曹參議,趙鎭萬爲典籍,尹奭孝爲咸鏡都事。東萊府使單金元性。
兵批,行判書李載冕進,參判金晳根入直,參議金載瓛病,參知朴齊晠病,同副承旨李雲夏進。以洪祐昌·李寅命爲知事,白樂駿爲宣傳官,申錫源爲內禁將,金東源爲兼司僕將,金鍾殷·朴貞祜·尙致元·金命寬·金載傳爲五衛將,趙東弼爲曹司衛將,鄭元好爲忠翊將,李遵夏爲左翊贊,金炳稷·鄭顯英爲文兼,柳冀度·鄭明源爲武兼,林秉斗·咸昌範爲守門將,李周興爲慶尙右兵使,李敎應爲慶尙左水使,李容謙爲群山僉使。知事單方天鏞,同知單李繼懿,僉知單韓章錫,宣傳官三單李京鎬·李有夏·南順元,以上仍其職陞敍事,承傳。大護軍金尙鉉·金翊鎭·金履周,護軍趙羲贊·李容益·梁柱華·孫亮肅·趙羲轍·金萬用,副護軍韓龍敎·沈東臣·李章烈·吳胤泳·申岐朝·尹章成·朴泰陽·李敦鎬·具宅鉉·尹喜圭·李圭常·禹昌駿,副司直李肇信·徐在懋·李斗永·權昌洙·金熙國·李秉皐·李鳳德·洪鍾運·李範九,副司果金秉喆·朴斗陽·李種弼·金元均·李元浩·秋鳳旭,以上竝單付。禁衛哨官李相惇·朴有鎭,把摠朴正秉,及第韓在益·閔泳纘·柳熙魯·梁柱彦·鄭元好·朴信陽·李秉垣,司果南啓振,副司果吳彦泳,以上今加折衝加資事,承傳。
李雲夏,以吏批言啓曰,侍從臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
吏批,再政。以金益容爲右尹,李希洙爲掌樂正,任憲鎬爲軍資正,金秉洙爲司藝,崔炳龍爲典籍,閔泳國爲漢城主簿。分敎官單田基炯。幼學南敎元年七十,今超通政,侍從臣正言南廷澔父加資事,承傳。
三政。以權仁國爲掌樂主簿。左尹單金益容,右尹單金聲根。
四政。以尹秉瓚爲監察。
五政。以鄭履源爲活人別提,鮮于爲典籍。
李雲夏,以三軍府言啓曰,卽接禁衛營所報,則今十月初十日,習陣日次,而大將臣申正熙有身病,不得行操云矣,敢啓。傳曰,知道。
書筵官李象秀疏曰,伏以,臣以千萬無似之身,猥登薦章,經筵·書筵兩任,一時竝除。除旨旣下,繼以恩諭,授臣以處賢之位,待臣以招賢之禮,臣是何人,濫膺異數,至於此哉?卒聞有命,惝怳震驚,五內失守,於書啓略暴衷私,因乞免所授新銜,而唐突僭妄之罪,誠無所逃,彌歷旬日,愈益惶蹙,食息不敢寧處,縮伏以俟命焉。臣本草萊卑賤放散之流也。所習者功令,所守者章句,旣無讀書求志之功,又乏巖處奇士之行,於經則未精一藝,於禮則全昧常行,不惟自外於儒者之學,衆所同知者,祗足爲兎園學究,童子句讀之師而已。隨例赴擧,幸中進士,遂乃杜門養親,永辭場屋,蓋自度其才能不足以有爲,故絶意進取也,行義不足以有名,故不求聞達也。志隳於貧窶,學廢於荒嬉,因循放倒,犬馬之齒,奄過六旬。不自意去年,得廁名於蔭途,揆分不稱,斯已極矣。所冀者,溘死之前,屛蟄修省,以無干國家之刑憲,區區所願,止在於此。至若今者所蒙,譬如牧人,未嘗夢羽葆鼓吹者,本非因想所及也。臣晝夜思惟,終未得其故,非分僥倖,世或有之,如臣所遭,曾未前聞,臣何敢須臾自安乎?帝王之治,必本於聖學,臣僚之任,莫重於經筵。啓沃上心,贊成君德,苟非積行充實,經義修明者,莫可以當之。故以布衣處此,在古無之。穆陵之世,爲先正臣成渾始設,而猶且力辭焉。自是以來,凡與是選,俱極一時之望,其任之重有如此。至於春宮輔導,又我國家千萬世治化攸繫,尺衣日長,知思漸開,必選孝悌博聞習於禮儀之士,以左右之,始有以涵養睿質,啓將來之太平,其責之重又如此。竊惟在下對楊,有未能甄別流品,而遽以臣登聞,殿下廣詢博訪,一國皆曰可,然後命之可也,恐亦未及乎綜覈虛實,而遽以畀之於臣。今日授官,明日諭召,誤恩荐降,施以殊禮,此乃列朝尊寵宿德之晟典也,而辱於凡庸。臣平日,步趨不能中規,執守不能中矩,燕處不知危坐,迎客不知拱楫,擧一端而其餘可知。以是而當是任,詢于芻蕘,猶將笑之。臣雖極無狀,然猶恥爲色取行違,而素疾欺世竊名,假眞售僞者矣。不謂今忽自陷於其科,此亦臣之存心不實,有以招之,臣復何言?臣之私分,有不暇卹,而以臣之故,朝家政令失宜,所關非細,瞻聆俱駭,傳笑四方,此政程子所云,天下何望,後世何觀。朝廷之擧之也,何爲,臣之受之也,何義者也?玆敢瀝血哀懇,冀蒙下燭。伏乞聖慈,亟降明旨,禠臣經筵·書筵兩銜,仍命竝汰選籍,以卒天地生成之澤。千萬無任云云。答曰,省疏具悉爾懇。向見附奏,已非敦召之意,巽牘又至,一往退托,惘然失圖,甚庸悵缺。夫士之讀書窮理,不出於修齊治平之道,則致澤君民,固不可讓與別人。況今東宮講讀,間日開筵,正須肫篤淹博之士,責之以輔導德性,則爾以如此蘊抱,何可固守東岡,獨善其身,不思所以幡然改圖乎?更勿牢讓,卽爲簉朝。仍傳于李雲夏曰,此批答,遣地方官傳諭。
吏曹參議金弘集疏曰,伏以,臣於日昨,猥暴私義,冒徹宸聽,不惟不加之罪,而乃反紆溫諭,開釋備摯,臣於是,萬倍悸懍,神魂飛越,直欲鑽地而不可得也。臣以無肖賤品,幸値盛際,自在簪筆之初,屢荷顧問之眷,龍光被體,鴻造如天。蓋其謏陋闒茸,無足任使之實,卽我聖明之所悉燭,臣何敢費辭自誣也?噫,昔臣先父嘗詔臣曰,立身事君,不在淸要,風樹一紀,言猶在耳。苟欲移孝,以報君恩,則惟有避遠名塗,用效塵刹之奉而已。今夫天官佐貳,卽所以參掌銓衡,有時代斲,推識鑑之甄別,贊政枋之激掦,其爲淸且要,孰加於是?藉使臣循調需次而叨是任,此心自矢,不敢冒進,況臣年資俱淺,遽承中批,其可越公格而累聖簡乎?而況彈墨未乾,廉防自在,其可褻名器而駭物議乎?有一於此,皆合去就,而臣所處,兼此數者,其不容怵畏而趨走,自同無故也,審矣。召牌洊臨,承膺無路,竊附無隱之義,甘犯瀆擾之科。伏乞聖慈曲遂鑑諒,將臣見職,劃行鐫改,下臣司敗,以治其罪,俾公私耦幸,臣不勝大願至祝。臣無任云云。省疏具悉。已有前批,何必爲引?爾其勿辭察職。
上在昌德宮。停常參·經筵。
藥房都提調李最應,提調閔台鎬,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李雲夏啓曰,明日常參·經筵,取稟。傳曰,停。
又啓曰,今日次對,兩司當爲進參,新除授行大司憲徐衡淳,掌令李範晉·洪羲麟,持平韓秉濟,司諫李建昌,獻納金疇鉉,正言南廷澔,一體牌招,何如?傳曰,允。
李載完啓曰,左副承旨金性均,右副承旨李敎榮,今日不爲仕進,竝卽牌招,何如?傳曰,允。
傳于李敎榮曰,刑·工換房。
李雲夏啓曰,臣依定式進詣香室,奉審則香祝樻·祝板袱子精潔之意,敢啓。傳曰,知道。
尹容植改差,代以金斗秉爲假注書。
傳于李雲夏曰,大臣·政府堂上引見。
傳于李敎榮曰,藥院提調許遞,前望單子入之。
內醫提調前望單子入之,尹滋承落點。
李敎榮啓曰,卽者義禁府都事來言,時囚罪人金龜根等,當爲議處,而判義禁洪祐吉有身病,次堂,例不得擧行云。判義禁,卽爲牌招,何如?傳曰,許遞,前望單子入之。
判義禁前望單子入之,朴齊寅落點。
李敎榮啓曰,開坐事,命下矣。新除授判義禁朴齊寅,卽爲牌招,何如?傳曰,允。
傳于李雲夏曰,伊川府使兪鎭學,谷山府使趙定熙,平康縣監趙駿鎬,醴泉郡守李顯永,竝令該曹口傳相換。
李敎榮啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言南廷澔·安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于李敎榮曰,只推。
傳于李敎榮曰,同副承旨許遞,前望單子入之。
傳于李敎榮曰,刑·工換房。
李敎榮啓曰,臣與同副承旨李雲夏,伴直矣,纔已許遞出去,伴直無人。行右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,洪永禹落點。
李敎榮啓曰,行右承旨朴容大牌不進,伴直無人。新除授右副承旨洪永禹,所當牌招,而拘於廳規,不得請牌,何以爲之?敢稟。傳曰,牌招。
以左副承旨金性均牌不進罷職傳旨,傳于李敎榮曰,只推。
李敎榮,以三軍府言啓曰,卽見平安監司閔泳緯狀啓,則以爲作隊軍入防冬操,自是已例,而年雖少康,軍多闕額,特許停免事,請令三軍府稟處矣。詰戎係是應行,許停亦爲便民,依狀請施行,何如?傳曰,允。
又以侍講院言啓曰,新除授弼善魚允中,卽爲牌招察任,何如?傳曰,允。
又以三軍府言啓曰,卽接御營廳所報,則今十月十一日,習陣日次,而大將臣閔謙鎬有身病,不得行操云矣,敢啓。傳曰,知道。
又以議政府言啓曰,新差堂上韓敬源,今日賓對,懸病不進,事甚未安。令政院卽爲牌招,使之進參,何如?傳曰,允。
又以弘文館言啓曰,下番闕直,事甚未安。新除授修撰趙龍九·李鳳奎,副修撰金炳吉·沈相說,竝卽牌招,推移入直,副應敎尹祖榮,校理趙漢益·閔泳駿,副校理李敎夏·尹胄鉉,一體牌招察任,何如?傳曰,允。
又以兵曹言啓曰,今十二日庭試武科一二所初試,合設試取於訓鍊院時節目及入門官·差備官,竝依前啓下,仍爲擧行事,分付之意,敢啓。傳曰,知道。
又以兵曹言啓曰,去五月十九日慶科庭試武科殿試時,直赴殿試奉承傳別抄軍官任思奎等八百十七人內,五百九十六人應試參榜,所授帖文,竝依例收聚爻周。選武軍官具然淑,武藝別監金泰正·姜慶文·崔命元·黃德成,哨軍崔在福,別武士李聖麟,馬兵黃昌奎,禦邊火砲林繻奎,旗牌官池光植等十人遭故,竝依法典陳試。馬兵咸明允,騎士姜永哲,禦邊軍官趙明夏,別武士金重鉉·崔良原·李陽秀,忠翊衛魯星俊,旗牌官孔承烈等九人,俱以身病,不得赴試,係是三式年內,依例陳試。別驍士白星鎭身故,待式年放榜,紅牌成給。水原牙兵趙昌鉉,江華別抄軍官任思奎,勸武軍官吳鳳奎·李光松,忠淸監營火砲手張敏煥,全羅監營馬兵河日浩,平安監營振武士金永準,咸鏡監營親騎衛金斗謨,黃海兵營別武士洪鍾元,鄕騎士鄭南翼,平安兵營壯別砲康文錤,別武士車以濟·姜元聖·崔允觀,火砲李仁彦,南兵營別砲趙用文,濟州馬兵金京秀,俱以無緣不赴,其委折,關問該道臣後,稟處。直赴會試奉承傳別砲衛李容現等四十八人內,三十九人應試,所授帖文,竝依例收聚爻周。馬兵朴炳顯遭故,別驍士李載五,馬兵申永準,火砲盧光武,別砲衛金秀榮等四人,以朞服未過葬,不得赴試,竝依例陳試。京畿監營大砲李長元,忠淸監營馬兵林龍五,黃海監營選武軍官姜繼錫·金用植,慶尙監營選武軍官孫亮浩,慶尙左兵營馬兵金秀淵,南兵營別砲衛李容現等七人,無緣不赴,其委折,關問各該守臣及道帥臣後,稟處,何如?傳曰,允。
又以兵曹言啓曰,因議政府草記,今番庭試武科一二所初試,令該曹更爲擇日,開場設試事,允下矣。初試日字,令日官金載霖,更爲推擇,則今十二日爲吉云,以此日擧行,何如?傳曰,允。
又以兵曹言啓曰,今十月十一日,武臣賓廳武經講書日次,而中日相値,不得爲之之意,敢啓。傳曰,知道。
又以御營廳言啓曰,本廳中軍金泰郁,身病甚重,勢難察任,改差,何如?傳曰,允。
庚辰十月初十日申時,上御重熙堂。藥房入診,大臣·政府堂上引見,同爲入侍時,都提調李最應,提調閔台鎬,副提調李載完,檢校待敎宋秉瑞,假注書金弼洙,記事官韓用卨,別兼春秋宋秉瑞,同副承旨李雲夏,假注書金弼洙,事變假注書韓必殷,記事官韓用卨,別兼春秋宋秉瑞,領議政李最應,行刑曹判書閔致庠,行左參贊閔台鎬,吏曹判書李鎬俊,禮曹判書鄭範朝,知三軍府事申正熙,同知三軍府事趙羲復,應敎李種弼,以次進伏。醫官劉漢緯·李好錫·尹豊楨·朴準鎔,進伏楹外訖。上曰,史官分左右。最應進前奏曰,近日寒冷不調,聖體,若何?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,醫官待令,使之入診乎?上可之。漢緯等以次入診,退伏楹外訖。最應曰,脈候奏之。漢緯等起伏奏曰,脈候左右三部調均矣。最應曰,湯劑無議定者乎?漢緯等曰,湯劑以近日進御地黃湯,繼進,好矣。上曰,醫官先退,藥房仍留,同參次對,可也。仍敎曰,次對爲之。最應曰,左相病未入參矣。上曰,然矣。最應曰,卽見全羅監司沈履澤報本府辭緣,則備陳古阜·金堤兩邑歉餘,民力難辨之狀,仍請古阜郡戊寅條未裝米一千一百十石零,金堤郡戊寅條未裝米一千五百三十六石零,依丙丁例,許以詳代矣。丙丁條之竝令詳代,旣云曠絶之典,則縱曰大荒之餘,民邑事力,足以紓得幾分,而今此荐陳,亦難繼之政也。第念戶散而猶未還集,土陳而亦未復墾,實有行之不得而然,特依所報許施,而代錢條,必於歲內告勘,如或愆越,則道臣·守令,難免別般論責,竝以此嚴飭,行會,何如?上曰,依爲之。出擧條最應曰,臣於夏間,以負逋船主用律事,有所陳達,伏承批旨,有所犯諸漢,一一摘發,施以當律,亦使之不日擧行之命矣。今至半載之頃,寥寥無聞,抑何故也?未知其間負逋之數,果皆淸帳而然乎。苟或不爾,則法綱事體,歸諸何地?慨然之極,寧欲無言。第付令申之義,更令戶惠廳及各營門,船主之各名下逋數,這這摘出,其中最多之漢,亟施梟警之律,其次定限督刷,若至過限,則亦用一律,斷不饒貸之意,各別嚴飭。仍伏念凡今稅穀愆欠之源委,多由漕瘼之比甚,故也。此而荏苒抛置,則其弊也,將至末如之何矣。政府堂上中,曾經三南道伯人鄭基世·閔致庠·洪祐吉,使之委任,其合矯整者,亟圖講究施行恐好,故敢此仰達矣。上曰,負逋最多之船主用律,何爲如是延拖乎?申飭戶惠廳及各營門,使之卽爲擧行。以漕法言之,果極可悶,依所奏差定,凡係釐正者,一一査實,趁速矯救,可也。最應曰,各宮房免稅米,每付兩稅,同載以來,自度支照數分送,卽由來定式,而近年則稅船到泊之初,該曹點檢之前,各該宮房奴隷輩,預探急往,恣意先取,少不顧憚,於斯之際,元納雖多欠縮,船格莫敢誰何。大抵免稅,非無所重,而豈有加於正供之理乎?揆諸法例,駭歎極矣。自玆以往,復或有似此之弊,下屬移法司,嚴刑遠配,次知中官,令該府從重勘處事,分付,何如?上曰,宮房免稅,亦上納也。捧納時縱隷奪取,已非事體,而況因此而有欠正供乎?依所奏,各別嚴飭,可也。出擧條最應曰,今番京外所薦學行純篤諸人,令該曹各別調用,以爲獎進之地,何如?上曰,依爲之。出擧條最應曰,贈判敦武肅公朴震英,大明天啓年間,以鎭江運餉使,士馬供億,竭誠應辦。且活華人流丐數萬,自天朝移咨,褒奬加役,陞任鎭江府游擊將,以其意先發牌文以諭之,牌文至今藏在其家,朱墨眞跡,宛然如昨,朝家恩褒,固已備矣,而其後孫,尙未參皇壇祼薦之班,實有抑鬱之歎。追命入參,亦多已例,故敢此仰達矣。上曰,依爲之。出擧條最應曰,卽見禮曹所報,則大邱桐華寺,綏陵香炭造泡之寺,而僧殘寺敗,難以支保中,畓土盡入成川,結稅依舊徵納,金堂古寺,兩度失火,沒數燒燼,各菴年久頹圮,千年古刹,將至空虛之境,空名帖限千張頒下,爲辭矣。此是新羅名藍,且奉香泡所重,則在朝家軫念之道,當有拔例曲施。空名帖限五百張,令該曹成給,俾爲葺完奠安之地,何如?上曰,依爲之。出擧條最應曰,內需司所報,則楊州道峯山回龍寺,奉安御題·御筆·圖書·儀仗,而年久頹圮,未免緇徒渙散之境,重建物力,從長劃給,爲辭矣。此刹,國初創建,而況奉安所重之地乎?空名帖五百張,特爲頒下,使之趁速修葺,何如?上曰,依爲之。出擧條最應曰,卽見內需司所報,則公州神院寺,去庚申,數百間僧舍,入於回祿,所存九十餘間,今至顚覆,尙未修葺,重建物力,從長劃給,爲辭矣。此寺,與他梵宇有別,重葺之節,宜存顧念,空名帖五百張頒給,以爲鳩財始役之地,何如?上曰,依爲之。出條擧最應曰,兵曹參判金晳根陞資後,法當追榮,而所後家,無可施云,依近例移施其本生,何如?上曰,依爲之。出榻敎上命大臣就座。雲夏曰,諸宰奏事。致庠曰,無所仰奏矣。雲夏曰,玉堂所懷奏之。種弼曰,臣年淺蔑學,不敢以見職自居,而區區所祝者,惟聖學一事也。講筵之停,召對之撤,已至屢朔,非徒臣不勝憂歎而已,在廷臣僚,莫不憧憧憂憫者也。伏願殿下,頻接臣隣,討論經史,以有緝熙光明之效,是臣所以顒祝焉。上曰,所陳當留念矣。出擧條最應曰,玉堂奏對之際,做錯非細,雖緣生疎,事體所在,不可仍置,從重推考,何如?上曰,依爲之。出榻敎雲夏曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎最應曰,俄者亦以船主用律及漕弊等事,罄暴無餘,而大抵法者,有國之所守也。賞輕罰重,則人知有法,不敢冒犯,而近來則賞重罰輕,知有賞而不知有罰,紀綱不立,法令不行。法者,自近而及遠,則紀綱立而法令行矣。若自遠而及近,則不可也。上曰,自今爲始,矯救之方,各別申飭,永久遵行,甚好矣。最應曰,矯救之方,雖不可以一兩日爲定,不得不趁速申飭矣。上曰,雖不可以指日爲限,爛商措劃,勿違其時,速速爲之,則必有實效矣。最應曰,各宮屬稅船作弊事,已爲備奏,而緣此正供,每有久縮,不可專責船格輩之乾沒矣。上曰,宮奴輩之所謂舊債,雖或有之,正供捧納之前,恣意作梗,極爲駭然,當有別般措束矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
洪永禹,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李敎榮啓曰,明日常參·經筵,取稟。傳曰,停。
又啓曰,來十六日,日次儒生殿講日次,而親臨與命官,何以爲之?敢稟。傳曰,春塘臺親臨磨鍊。
又啓曰,來十六日,漢學文臣殿講日次,而親臨與命官,何以爲之?敢稟。傳曰,春塘臺親臨磨鍊。
洪永禹啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右參贊李秉文,同敦寧閔泳翊,除拜後過三日,不爲出肅,竝依定式推考警責,仍卽牌招察任,何如?傳曰,允。
朴容大啓曰,臣容大,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉。仍以傳敎內辭意勞問,則亦皆好在云矣,敢啓。傳曰,知道。
洪永禹啓曰,卽者義禁府都事來言,時囚罪人金龜根等,當爲議處,而判義禁朴齊寅在外,次堂,例不得擧行云,何以爲之?敢稟。傳曰,許遞,前望單子入之。
判義禁前望單子入之,李源命落點。
洪永禹啓曰,開坐事,命下矣。新除授判義禁李源命,卽爲牌招,何如?傳曰,允。
以李吉龍囚單子,傳于洪永禹曰,飭已施矣,分揀放送。
傳于洪永禹曰,公事不審之中官黃胤明,推考。
吏曹口傳政事,伊川府使兪鎭學,谷山府使趙定熙,平康縣監趙駿鎬,醴泉郡守李顯永,已上相換事,承傳。
兵曹,以元世禎爲御營中軍。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀罷職傳旨,傳于洪永禹曰,只推。
李敎榮,以弘文館言啓曰,校理趙漢益,時在忠淸道鎭岑地,副校理尹胄鉉時在鴻山地,修撰趙龍九,時在慶尙道尙州地,副修撰沈相說,時在京畿坡州地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理申泰寬,副校理金容圭,修撰鄭顯英,副修撰申悳均落點。
工曹判書任應準疏曰,伏以,臣猥充使銜,已卜出疆之期矣。是役自有定限,經歲始還丐由省楸,至情之所不能已也。臣之父母墳山,在於京畿安城地,行事漸近,霜露增感,擬於登途之前,往掃塋域,玆敢短章冒陳。伏乞聖慈,特許恩暇,俾伸至情,不勝幸甚。臣無任云云。答曰,省疏具悉。卿其往省焉。
諮議朴性陽疏曰,伏以,臣以草茅之賤,蟣蝨之微,百不猶人,甘爲聖世之一棄物,乃於夢寐之外,守土之臣,傳宣恩諭,授臣以侍講院諮議之職,特有敦召之命。臣奉讀未半,震懍驚駴,不知置躬之地。竊聞是官之設,所以待山林賢雋之士,責之以羽翼胄筵,成就德學者,則臣雖愚陋,亦知其初非冗品常調所可冒受也,審矣。況今春邸,玉質天成,令聞日彰,誠宜極選一世之端人正士有道德經術者,以成其薰陶服習之功,而乃以如臣庸雜昏獃千萬不似之身,苟然充數,則其爲汚名器而累淸朝者,儻何如哉?臣本才下,斷無一能,非但實學之不知爲何樣物事,至於世俗詞章之習,猶且蒙昧,則自知甚明,自量甚熟,初無一毫僥倖之望,秪有畢生邱壑之志。此實鄕黨人士之所共見聞,而未嘗以臣,比數於文學之列,未知朝廷,何從誤聞,推薦檢擬,遂至於此也。且臣犬馬之齒,今七十有二矣。雖從前從仕之人,固當乞身而退,以全廉隅,況臣衰朽之質,日迫崦嵫,雖於門庭間尋常應接,尙患其不堪聵耄。濟濟僚選,果何等愼重,而罔念池蹲之譏,遽應虞旌之招,則臣身狼狽,固不足恤,其必上以累貽燕之聖謨,下以塞漸鴻之賢路,臣罪至此,將何以自贖哉?韋布賤臣,初告君父,如有一毫不誠,徒飾僞謙,則天地神明,昭布森列,臣雖無狀,不敢爲此矣。伏乞聖慈,察臣無可堪之實,矜臣無可强之情,卽命收回召旨,鐫去仕籍,俾臣得以歌詠聖化,老死蓬蓽,則實天地曲成庶物之仁。臣無任云云。答曰,省疏具悉爾懇。向者雖見附牘,而勉回遐心,予有企待,今見來章,又復巽讓,不勝惘然。予有必致之心,而誠淺未孚,爾無必辭之義,而志高彌堅。然則緇衣好賢之詩,席珍待聘之禮,果難於今日乎?夫士之讀書,必要有用處,所以德行政事,竝列於四科,爾於此義,必當玩之深而講之熟矣。況今震邸,書筵頻開,正須老成宿學,薰陶德性,爾其幡然改圖,卽爲簉朝,副此厚望。仍傳于李敎榮曰,此批答,遣地方官傳諭。
進善金洛鉉疏曰,伏以,臣悾悾一賤品耳。少業功令,從事場屋,則志趣旣凡庸矣,晩通蔭籍,祿仕代耕,則名跡無可稱矣。邇來六年,三叨郡縣,猥荷分憂,則又揆分太濫矣。涓埃圖報,詎容弛慢,而無奈學識蔑如,瘡疣紛然,不過爲庸俗之吏也。糜俸竊廩,有靦對民,而加以蒲柳之質遽衰,狗馬之疾恒苦,則所謂疲軟宜去,病又宜去者也。每欲效古人之自劾辭歸,還他本分,收拾簡編,而苟保桑楡,人之視臣,亦以先正後孫,戒其忝先而已,何嘗有實學實行之可以繼先也哉?迺者賤名,忽登剡薦,仍忝儒選,終致上欺天聰,誤恩驟降,曾不旬日,兩筵之銜,持憲之擢,除書相續。至於進善,則顧名思義,遴嚴而責丕,尤非他職之可比也。臣誠驚霣震悸,五內失守,罔知措躬之所也。且伏念格外非常之命,曾所以待宏儒碩德者,而今乃畀之於蔑學俗吏,何如是輕且易歟?臣之進退狼狽,固無足道,而聖世擧措之重,不亦爲有識者所議乎?臣恐從此儒選日輕,僞冒日滋,一脈儒學,緣臣而殄絶也。況輔養儲嗣,爲當今第一先務。程子嘗論輔導之術曰,以豫爲先,又曰所急在先入。竊伏聞春宮邸下,玉質幼彰,睿知方開,善端之發,藹然如春噓物茁,政宜親近有道,使格言至論,日陳於前,盈耳溢目,薰蒸漸漬,以養堯·舜之性,誠不可一日緩也。今此接師傅而開書筵,寔盛擧也,稀慶也,而豈可以如臣不似,苟廁於左右前後皆正之列乎?臣之孤陋無聞,雖爲村塾學究,尙恐窒礙,況於冑筵之裨贊,睿德之薰陶,何敢與議也哉?臣自被隆恩,泥首私次,顒俟物議,不意此際,守土之臣,傳宣聖諭,奬借隆重,禮意曠絶,臣雙擎九頓,一倍隕越,而亦不敢循常襲例,唐突附奏,臣之情私,可謂窮且隘矣。臣雖顚迷,豈不知違慢之爲極辜,而比之欺罔,猶屬細故,則其不可冒昧進身,以浼淸朝也,審矣。然徒懷嚴畏,一向泯默,則亦豈義分之所安哉?玆因縣道,猥此控籲。伏乞聖慈,諒臣言之亶出實情,念名器之不可久䙝,將臣所被恩命,倂賜鐫改,仍命刊臣選籍,治臣違逋,以昭法紀,以安微分焉。臣無任云云。答曰,省疏具悉爾懇。向見附牘,退讓不居,巽章又至,一往邁邁,良由寡昧之誠淺辭拙,無以招徠賢德,而爾以純學篤行,亦豈無君民之願,只做一小邑聲績而止乎?見今震邸,間日開講,志慮夙就,其輔導訓迪之責,捨爾伊誰?況畿郊所居,相距無遠,使予尤不禁蒹葮宛在之懷。爾其幡然改圖,卽爲來造,以副凝佇之望。仍傳于李敎榮曰,此批答,遣地方官傳諭。
上在昌德宮。停常參·經筵。
李敎榮啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經·試所進去外,未肅拜·呈告人員,竝卽牌招,何如?傳曰,允。
備忘記,坡知僉使洪穎普下直,長弓一張,長箭一部,片箭一部,筒兒一箇賜給。
洪永禹啓曰,卽者義禁府都事來言,時囚罪人金龜根等,當爲議處,而判義禁李源命在外,次堂,例不得擧行云,何以爲之?敢稟。傳曰,許遞,前望單子入之。
判義禁前望單子入之,金在顯落點。
洪永禹啓曰,開坐事,命下矣。新除授判義禁金在顯,卽爲牌招,何如?傳曰,允。
李敎榮啓曰,卽者應敎李種弼,以其身病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎李種弼陳疏徑出,副應敎尹祖榮陳疏,校理閔泳駿別兼春秋進,玉堂上下番俱空,事甚未安。副校理李敎夏,修撰李鳳奎,副修撰金炳吉,新除授校理申泰寬,副校理金容圭,修撰鄭顯英,副修撰申悳均,竝卽牌招,推移入直,何如?傳曰,允。
洪永禹啓曰,行大司憲徐衡淳在外,執義李在淳,掌令李範晉·洪羲麟,〈持平〉韓秉濟牌不進,持平洪祐冀試所進去。監察茶時之意,敢啓。傳曰,知道。
以大司諫朴弘壽,司諫李建昌,執義李在淳,掌令李範晉·洪羲麟,持平韓秉濟牌不進罷職傳旨,傳于洪永禹曰,只推。
以咸鏡監司金炳地狀啓,咸興府人命壓死事,傳于李敎榮曰,聞甚矜惻,元恤典外,別加顧助,如有生前身還布,竝蕩減事,廟堂措辭,分付。
李敎榮,以宗廟署都提調意啓曰,今日早朝,正殿近處,有殊常人跡,故守僕等齊出見之,則不知何許狂人,行止極甚駭怪,故執捉而詰問其入來之由,則自東墻入來云,而言語虛荒,且無號牌,根脚亦難的知。莫重至嚴之地,有此潛入,萬萬驚惶,此不可尋常處之,出付捕廳,査實勘處,何如?傳曰,莫重莫嚴之地,有此攔入之變,聞不勝萬萬驚悚。攔入漢出付捕廳,合坐嚴覈,捧招以入。
又以禮曹言啓曰,今十月二十九日哲仁王后祔太廟慶科庭試,卽日放榜時,文科試取及文武科放榜處所,以何處擧行,而依例以親臨磨鍊乎?敢稟。傳曰,春塘臺親臨磨鍊。
又以內醫院都提調·提調意啓曰,內醫尹豊楨,曾以議藥同參,已經入診,而今旣移屬本廳,依例御醫差下,內醫李兢懋·李聖雨,亦爲一體御醫差下,何如?傳曰,允。
又以弘文館言啓曰,新除授副校理金容圭,時在京畿高陽地,修撰鄭顯英,時在驪州地,經筵入番事緊,請竝斯速乘馹上來事,下諭。傳曰,許遞,前望單子入之。
玉堂前望單子入之,副校理姜,修撰宋彙仁落點。
洪永禹,以兵曹言啓曰,禁軍別將尹喜秀,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以任興準爲禁軍別將。
洪永禹,以武試所試官意啓曰,臣所今日平明開場,而擧子捧單數,自天字至盈字半字,合爲五百九人矣。先自木箭試取之意,敢啓。傳曰,知道。
又以武試所試官意啓曰,臣所今日木箭應射擧子,無一人應試,柳葉箭·騎芻·貫革,鱗次試取之意,敢啓。傳曰,知道。
又以武試所試官意啓曰,臣所今日柳葉箭·貫革應射擧子五百九人內,兩技入格人,單技入格三十五人矣。日暮姑停之意,敢啓。傳曰,知道。
吏曹啓目,出身沈宜嶸名字,改以宜景,尹東輈名字,改以珹汝,趙匡煥名字,改以洹,安鴻迪名字,改以鴻翊事爲等如告狀,依例令藝文館給帖,何如?判付啓依允。
領府事李裕元疏,伏以,人臣事君,不思報效之責,惟欲占便,是何等罪也,罔念瀆擾之悚,專事徼恩,又何等罪也?臣以區區情私,連章累牘,課歲不足,至再至三,實非占便也,徼恩也。臣病一往沈綿,無痊可之期,臣身去益踽涼,無復振之望,臣病之自知無倖,已無可言,臣身之從以無用,孰不見諒?噫,臣於年來,厚沐隆渥,有懷必達,有願必遂,而獨於去就間事,莫回宸聽,咫尺龍光,偏被一身,九重鳳綍,每煩十行,前後曲庇,無非勉臣留臣,恩斯勤斯,以人見之,雖極榮耀,以臣自顧,愈覺罪盭,庸是憂懼,病亦隨痼。夫病在無妄,惟藥可治。今臣之病,非藥可療,亶在我聖上,特垂仁惻,卽日許退,以開生路也已,臣敢不以是,仰望於天地父母之前,一以做邱氓,一以續縷喘,得蒙終始生成之澤乎哉?且臣之先臣遺託丁寧,在五旬弭災,而臣五十乞退,迄未就焉,六十七十,棧豆猶戀,先訓之拚棄,殃咎之自招,其安得逃免也?晩景丐閒,旣非斯今,榮塗息慮,尤倍往昔,不有分義之攸重,冒犯天威,馳驛哀籲。伏望聖慈,俯垂鑑諒,許臣三字,俾賤疾安意調治,千萬至祝。臣無任云云。答曰,省疏具悉卿懇。卿之此懇,年來凡三次矣。求去也雖篤,難副則愈切。蓋今民國事計,如駕漏船而行瀲澦險濤,有呼吸安危之憂,忍於此時,雍容斂手而退,不圖所以架漏牽補,則是豈平日所望於卿也?以卿位績庸,體國盡瘁之義,旣無間於時原任之別,則寡躬之倚毗,果何如也?卿其體諒,更勿以此相煩。仍傳于李敎榮曰,此批答,遣史官傳諭。
應敎李種弼疏,伏以,臣持被之中,得接家信,則臣母素患痰癖,迨此換節之時,一倍添劇,促臣歸視。臣聞此報,方寸煎灼,按住不得,玆敢妄陳短章,徑出禁扄。伏乞聖慈,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
李敎榮啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經·試所進去外,未肅拜·呈告人員,竝卽牌招,何如?傳曰,允。
又啓曰,行大司憲徐衡淳在外,執義李在淳,掌令李範晉·洪羲麟,持平韓秉濟牌不進,洪祐冀試所進。監察茶時之意,敢啓。傳曰,知道。
以大司諫朴弘壽,司諫李建昌,執義李在淳,掌令李範晉·洪羲麟,持平韓秉濟牌不進罷職傳旨,傳于洪永禹曰,只推。
李敎榮啓曰,明日傳香禮房承旨,當爲齋宿,左副承旨金性均,所當牌招,而拘於廳規,不得請牌,何以爲之?敢稟。傳曰,牌招。
以左副承旨金性均牌不進罷職傳旨,傳于李敎榮曰,只推。
李敎榮,以議政府言啓曰,卽見廣州留守閔泳穆年分狀啓,則舊災一百五結十八負五束,連加査括,隨起執稅計料,而本府軍餉及各衙門各穀,竝耗畢捧事,請令廟堂稟旨分付矣。雨暘之調適,莫今年若,所以逢大同之吉也。至於舊陳之査起執稅,還餉之竝耗準捧,卽係應行之事,依狀請許施,何如?傳曰,允。
又以議政府言啓曰,新除授東萊府使金元性,以其身病,呈狀乞遞矣。實病旣如此,則有難强令赴任,改差,何如?傳曰,允。
又以弘文館言啓曰,新除授副校理姜,時在慶尙道安東地,修撰宋彙仁,時在忠淸道淸安地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,副校理權昌洙,修撰鄭在晉落點。
洪永禹,以武試所試官意啓曰,臣所今日平明開場,昨日未畢試柳葉箭·貫革,仍爲試取之意,敢啓。傳曰,知道。
又以武試所試官意啓曰,臣所今日柳葉箭·貫革·騎芻應試擧子,單技入格二人,兩技入格一人,合兩日單技入格三十七人,兩技入格二人矣。今方開講之意,敢啓。傳曰,知道。
又以武試所試官意啓曰,臣所今日應講擧子二人內,入格擧子一人矣。今方修整榜目以入之意,敢啓。傳曰,知道。
洪永禹啓曰,試官之出榜詣闕,例也,而武科初試監試官洪祐冀·安翊豊,謂有身病,自外徑歸,事甚未安。竝推考,何如?傳曰,允。
洪永禹,以禁衛營言啓曰,本營千摠金東壽,身病猝重,勢難察任,改差,何如?傳曰,允。
又以御營廳言啓曰,本廳千摠元禹常,身病甚重,勢難察任,改差,何如?傳曰,允。
上在昌德宮。停常參·經筵。
李敎榮,以都摠府言啓曰,今日入直內三廳武兼禁軍及軍兵等,習射技放,請出標信。傳曰,知道。
李敎榮啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經·未肅拜外,呈告人員,竝卽牌招,何如?傳曰,允。
傳于李敎榮曰,傳香禮房承旨馳詣宗廟·景慕宮,奉審摘奸以來。
李敎榮啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于李敎榮曰,只推。
李敎榮啓曰,行都承旨李載完,行左承旨趙秉式,左副承旨金性均不爲仕進,行右承旨朴容大廚院進,右副承旨洪永禹式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
李敎榮啓曰,以左副承旨金性均牌不進罷職傳旨,傳于李敎榮曰,只推。
李敎榮,以奎章閣言啓曰,明日卽喜雨亭望奉審日次,臣進詣擧行之意,敢啓。傳曰,知道。
又以弘文館言啓曰,新除授副校理權昌洙,時在京畿楊州地,修撰鄭在晉,時在慶尙道咸陽地,經筵入番事緊,請竝斯速乘馹上來事,下諭。傳曰,竝許遞,前望單子入之。
又以承文院言啓曰,卽見盛京禮部咨文二道出來者,則一是本年夏季統巡會哨緣由具奏旨知照事也,一是本年冬季統巡着派前往事矣。回咨竝按例撰出,付撥下送灣府,傳給鳳城,轉致盛京之地,何如?傳曰,允。
又以兵曹言啓曰,哲仁王后祔太廟慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,處所,以何處擧行乎?敢稟。傳曰,春塘臺親臨磨鍊。
又以左右捕盜廳言啓曰,謹因本廳啓目,批旨,觀此啓目,罪人金學善之供招,至兇絶悖,覆載難容,而此乃狂易失性也,特爲參量,貸其一縷,移送秋曹,嚴刑三次,遠惡島限己身定配,勿揀赦前,其餘諸漢,竝放送事,命下矣。臣廳在囚罪人金學善,移送秋曹,其餘韓聖甫·林宗郁·馬奉弼等三漢,竝放送之意,敢啓。傳曰,知道。
又以刑曹言啓曰,左右捕盜廳啓目批旨內,觀此啓目,罪人金學善之供招,至兇絶悖,覆載難容,而此乃狂易失性也,特爲參量,貸其一縷,移送秋曹,嚴刑三次,遠惡島限己身定配,勿揀赦前,其餘諸漢,竝放送事,命下矣。謹依傳敎,罪人金學善,嚴刑三次,全羅道珍島府金甲島,遠惡島限己身定配所,勿揀赦前,而待拷限加刑準次後,卽爲押送之意,敢啓。傳曰,知道。
又以義禁府言啓曰,保放罪人金龜根·申百熙等,當爲還囚議處以入,而病勢一向未差,竝仍爲保放之意,敢啓。傳曰,知道。
義禁府啓目粘連,向前申百熙,各供上是該貢人之納,而闕封可駭,進排爲直郞之責,而失飭難恕。如此照律,何如?判付啓依允。
又啓目粘連,向前金龜根亦,勘合準數,雖有囚供之分疏,領運失察,致此欠縮之夥多,押領差員之虧欠百石以上者罷黜,載在大典會通漕轉條。依法典罷黜,何如?傳曰,依允。
副應敎尹祖榮疏,伏以,臣庸庸卑瑣,碌碌愚劣,譬如苦窳之器,隨手飜捩,支離之材,全體朽,徒忝榮祿,未報涓埃,常恐辜負,若隕淵谷。及叨湖西試役,臣實僨誤,誰可怨尤?旣未能先事操制,又未能臨時憚壓,身命僇辱,猶不可恤,綱紀隳裂,無復餘地。一則臣罪,二則臣罪,聖度淵弘,薄譴特恕,嶺海金木,卽是倖逭,委巷草萊,甘與同腐,包羞忍咎,含垢斂跡,自分爲聖世棄物。日月旣無私照,雨露若又偏霑,恩點荐降,新除復侈,奉旨踧踖,感淚縱橫。第念旣虧之質,不可渥飾,已灰之氣,不可煦噓,縱因記簪之念,俾新湔滌,豈宜橫經之列,依舊冒玷,仰累明時,貽羞淸朝?伏乞聖慈,特垂鑑諒,劃賜鐫免,仍命選部,永刊仕籍,俾官防重而法紀昭焉。臣方訟愆,何敢贅辭,而竊有區區愚忱不泯默。猗,我殿下,睿知天縱,德業日隆,至治將興,太平有象,況今震邸之衣尺漸長,胄筵之亟丈方開,羲經兩明,漢歌四重,復覩於斯世,擧國臣民,莫不翹足引領,以望大順之化。惟今日導迪之方,先自聖明,身爲儀式,每於萬幾餘暇,五漏方稀,晝講夜對,左經右史,歷溯帝王傳授之法,商論古今興替之由,俾我元良,習熟見聞,而明正學斥邪道,親賢士遠侫人,聲色玩好,不接於耳目,技巧奇術,不移於心志,則漸磨仁義,薰陶德性,其成也恭敬溫文,其福也壽福康寧,將爲宗社生靈萬億年無疆之基,曷不休哉?臣無任云云。省疏具悉。往事何必追引?爾其勿辭察職。尾附事,當留念矣。
上在昌德宮。停常參·經筵。
藥房副提調李載完啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪永禹啓曰,明日殿座相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
議政府薦望,以金善根爲東萊府使。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于洪永禹曰,只推。
傳于洪永禹曰,營建所工募,令營建所乾犒饋。
傳于洪永禹曰,明日出宮門路,以協陽門爲之。
洪永禹啓曰,行都承旨李載完藥院進,行左承旨趙秉式式暇,行右承旨朴容大牌不進,左副承旨金性均不爲仕進,同副承旨李敎榮式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
洪永禹,以吏曹言啓曰,卽接通禮院牒報,則以爲明日春塘臺親臨,漢學文臣殿講敎是時,左右通禮,不可不備員,而左通禮李建容有身病,不得進參,卽速變通,及時擧行之地云。左通禮李建容改差,其代,口傳備擬以入之意,敢啓。傳曰,知道。
又以兵曹言啓曰,再明日親臨春塘臺,日次儒生漢學殿講時,本曹郞廳侍衛,當爲備員,而正郞一員未差之代,仍令該曹,以在京無故人,口傳差出,以爲進參之地,何如?傳曰,允。
吏曹口傳政事,以吳慶履爲左通禮,李臣燁爲兵曹正郞。
洪永禹,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,下番副修撰臣申悳均,以御營廳從事官,今日軍布捧上時,晝仕出去之意,敢啓。傳曰,知道。
玉堂前望單子入之,副校理李國應,修撰金箕文落點。
洪永禹,以營建所提調意啓曰,工募乾犒饋事,命下矣。工匠四百八名,每名錢一錢,擔軍募軍二百六十一名,每名錢五分,合錢五十三兩八錢五分,分給之意,敢啓。傳曰,知道。
吏曹啓目粘連,觀此開城留守趙敬夏狀啓,則以爲本府經歷孫相喆,莅任以來,隨事勤勵,老鍊之治,廉明之操,闔境播譽,去益藹鬱,瓜期不遠,民恐或失,聯狀願留,特爲限一瓜仍任,令該曹稟處亦爲白有臥乎所,守臣狀辭旣如此,今姑仍任,何如?判付啓依允。
洪永禹,以義禁府言啓曰,保放罪人申百熙,當爲還囚,照律以入,而病勢一向未差,仍爲保放之意,敢啓。傳曰,知道。
義禁府照目粘連,內資主簿申百熙矣本府議啓內,供上是該貢之納,而闕封可駭,進排爲直郞之責,而失飭難恕,以此照律,罪笞四十收贖,附過還職,私罪。奉敎依允爲旀,功議各減一等爲良如敎。
上在昌德宮。停常參·經筵。
李載完啓曰,明日常參·經筵,取稟。傳曰,停。
洪永禹啓曰,行大司憲徐衡淳在外,執義李在淳,持平洪祐冀呈辭,掌令李範晉·洪羲麟,持平韓秉濟未肅拜。監察茶時之意,敢啓。傳曰,知道。
以左副承旨金性均牌不進罷職傳旨,傳于李敎榮曰,只推。
傳于李敎榮曰,左副承旨許遞,前望單子入之。
承旨前望單子入之,李根命落點。
李根命啓曰,吏曹郞廳來言,大臣置處政事,取稟。傳曰,當日爲之。
傳于李敎榮曰,疏批誤書之中官柳東燮,從重推考。
傳于李敎榮曰,擧行不善之燈燭中官金俊錫,汰去。
兵曹口傳政事,副護軍單金性均。
李根命,以議政府言啓曰,新除授東萊府使金善根,以前任守令,解由未出云。勿拘,此後廟薦守令受點人,或有未出解由者,勿爲拘礙之意,分付該曹,何如?傳曰,允。
趙秉式,以戶曹言啓曰,軍資監判官申台善,已爲箇滿,而監務方殷,難付生手,姑爲仍任,何如?傳曰,允。
李根命,以弘文館言啓曰,新除授修撰金箕文,時在京畿竹山地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰朴奎燦落點。
李根命,以弘文館言啓曰,新除授副校理李國應,卽爲牌招察任,何如?傳曰,允。
水原留守狀啓,進善金洛鉉處,疏批傳諭,則附奏內,以爲臣於日前,猥從縣道,冒控血懇,自揆疏野,必多違式,杜門惶蹙,恭俟斥退。千萬不意,守土之臣,遠臨荒澨,誕宣聖批,諭之以招徠,責之以訓迪。斯禮也,列聖所以尊寵宿德名儒之殊典異渥也,而迺今,施之於冗瑣如臣者,則便是注黃流於瓦缶,加章甫於猿狙,將使瞻聆駭惑,賢智解體,臣誠惝怳慙悸,莫知所以致此也。噫,臣無實竊名,上欺聖聰,無往非大罪,而況伏聞春宮邸下,志慮夙就,間日開講,此誠臣民之大慶也。臣非木石,幸具彝性,則豈無先覩之願乎?且臣少事場屋,本圖榮達,則非昔躁而今廉也。竊念輔導,不可以疎漏,孤陋,不可以備數,一時之公論甚嚴,後世之淸議可畏,臣何敢冒僞抗顔,甘犯負乘之戒,而重浼聖朝之名器也哉?臣自蒙誤恩,退歸私室,以俟刊改,乃反前愆未勘,新寵狎至,此殆類古之充隱,節次推遷,應文而備具,臣恐不有人非,必致鬼猜,臣不遑自悼其身,而竊爲聖明隱憂也。聖眷愈隆,臣情愈蹙,惟願亟收前後恩命,仍治臣違逋之罪。無任云云。
領府事李裕元疏曰,伏以,臣服先臣之訓,抱積年之願,自春徂秋,三籲肝血,辭已竭矣,情亦窮矣,是豈臣可已而不已者乎?第今臣之情狀,哀且孤孑,在家無擡顔之色,對人厭開口之笑,日所俟者,惟符到而已,此生此世,有何營爲之係心也?但所仰望,只在於天之覆燾,地之載育,雨露以濡之,河海之包之,成就臣,愛恤臣,幸得生路,少延時日,從此臣所有之齒,莫非我聖上賜也。然則臣雖今日休去,事之大小,時之緩急,臣豈敢袖手讓步,恬然不知也?噫,臣之進也,頂踵髦髮,俱是薰沐於聖澤,則臣之退也,心腹腎腸,安有隱幽於聖明也哉?古人於情急處,不憚觸犯,而擧蒙寬恕之眷,臣今所處,情尤急而萬難遏止,玆敢不避猥越,馳驛更瀆。伏望聖慈,卽命宣麻,俾微臣踐先訓而遂宿願,千萬幸甚。答曰,省疏具悉卿懇。卿之求去,何若是切摯也?見今民國事,滿目憂慮,莫可牽補也,已悉於前批矣。其維持匡輔,惟仰成於老成諸大臣,而以卿斷斷體國,豈不念江湖廊廟進退俱憂之義,決意休致,重言複言乎?然卿欲必退,予欲必挽,許久相持,反非禮敬之道。故三字銜,不得已奉副,甚庸悵然。卿勿以已退爲心,時陳嘉謨昌猷,補予闕失,以幸民國,實有厚望焉。仍傳于李敎榮曰,此批答,遣史官傳諭。
庚辰十月十六日午時,上詣春塘臺。親臨漢學文臣殿講·日次儒生殿講入侍時,行都承旨李載完,行左承旨趙秉式,行右承旨朴容大,行左副承旨李根命,右副承旨洪永禹,同副承旨李敎榮,假注書金弼洙·金斗秉,別兼春秋金文鉉·鄭寅興,提學金炳始,檢校直提學趙慶鎬·鄭範朝,直提學閔泳翊,檢校直閣金永壽·李鎬翼·尹用求·金興均·趙同熙·洪英植,檢校待敎宋秉瑞,校理申泰寬,修撰李鳳奎,以次侍立。時至,通禮跪啓請外辦。上具翼善冠·衮龍袍,乘輿出待賢門。藥房副提調李載完進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明光門·靑陽門,詣春塘臺。通禮跪啓請降輿陞座,上降輿陞座。載完進前奏曰,從陞人中有試官蒙點人,使之下去,一體行禮乎?上可之。贊儀唱四拜。漢學文臣考官行上護軍徐堂輔,宗正卿李載純,行護軍金奭鎭,參考官吏曹參議金弘集,行副護軍趙東弼·姜·李萬敎,日次儒生考官行刑曹判書閔致庠,漢城府右尹金聲根,行護軍趙準永,參考官行副護軍趙昌永·沈相穆,副司果李命宰·閔丙奭及漢學文臣·日次儒生等,俱行四拜禮訖,以次入就位。上命漢學文臣先爲開講,日次儒生以次開講。載完進前奏曰,漢學文臣·日次儒生方開講,而以大文爲之乎,以抽籤爲之乎?上曰,漢學大文爲之。日次抽籤爲之也。仍親受漢學文臣講一人,日次儒生講一人訖,入幕次。漢學文臣講畢後,榜目修正入啓訖。傳曰,漢學居首人,依例捧傳旨。出傳敎宣傳官跪稟懸燈。載完,以司謁入稟,遣宣傳官,宣仁門·金虎門仍留,何如?上可之。少頃,上出次。仍命書傳敎曰,日次儒生殿講未畢講,便殿待令。出傳敎又命書傳敎曰,還宮當自內爲之矣,該房知悉。出傳敎仍還內,御便殿,諸臣與儒生,以次待令。上親受講三人訖。入御大內,儒生等應講訖。上曰,榜目修正以入也。少頃,上出御。仍命書傳敎曰,日次儒生殿講通生員李瑋宰等十四人,竝直赴會試,之次略生員趙秉喜等十七人,竝給二分,之次略進士趙學元等五人,竝給一分,之次略幼學閔哲勳等十人,各奎章全韻一件賜給。出傳敎又命書傳敎曰,入格儒生,明日待令。出傳敎仍命試官先退。又命退,承史以次退出。
上在昌德宮。停常參·經筵。
自辰時至申時,灑雨下雨,測雨器水深二分。
洪永禹,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李敎榮啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
洪永禹啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李敎榮曰,司書有闕之代,前望單子入之。
司書前望單子入之,金學洙落點。
傳于李敎榮曰,入格儒生,延英門外施賞。
傳于洪永禹曰,中官金重祿,下鄕逗留,討索作弊,悖惡之習,非一非再云,聞極通駭。如此無嚴之類,不可尋常處之,令該府嚴刑二次後,遠惡島限己身定配,勿揀赦前,以杜後弊,勒奪諸物,一一捧招,推給本主事,行會。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于洪永禹曰,只推。
李敎榮,以吏曹言啓曰,中學敎授閔泳駿,西學敎授金裕成,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官金鍾善,以其身病,呈狀乞遞,改差,何如?傳曰,允。
有政。吏批,判書李鎬俊病,參判未差,參議金弘集進,同副承旨李敎榮進。啓曰,判書李鎬俊病不來,參判未差,小臣獨政未安,何以爲之?敢稟。傳曰,只出緊任。
又以吏批言啓曰,閫帥臣父年七十以上人,新有應推恩人,雖非歲首,抄啓加資事,載在法典矣。閫帥臣父年七十以上人,別單書入之意,敢啓。傳曰,知道。
以李應夏爲同義禁。東萊府使單金善根,分敎官單孫基亨,崇善殿參奉單金顯泰。開城經歷孫相喆,今姑仍任,軍資判官申台善,姑爲仍任。副護軍朴長夏·徐珩淳·金東壽,已上今加嘉善加資事,承傳。
傳于李敎榮曰,見窠皆令差出。
兵批,行判書李載冕病,參判金晢根病,參議金載瓛進,參知朴齊晠病,右副承旨洪永禹進。以兵批言啓曰,領中樞今方有闕,判中樞韓啓源,依例從座目陞付,其代,輔國知中樞申櫶下批之意,敢啓。傳曰,知道。以金京信爲蒜山僉使,崔永純爲南固別將。致仕奉朝賀單李裕元,領府事單韓啓源,判府事申櫶,同知單尙致元,僉知三單申錫源·金泰韻·趙東弼,宣傳官四單趙正顯·趙羲中·柳寅衡·李敏復,以上仍其職陞敍事,承傳。護軍朴長夏·徐珩淳·金東壽,副護軍李雲夏·金元性·南斅元·朴正□·閔泳纘·李熙周·吳彦泳·鄭元好·朴信陽·李秉恒·柳熙魯·南啓根·白南鴻·韓在益·張熙純,副司直趙漢益·尹胄鉉·金容圭·權昌洙·姜,副司果金裕成·趙龍九·鄭顯英·金箕文·宋彙仁·鄭在晉·沈相說,副司勇金容培·李秉周,以上竝單付。
吏批,再政。以金晳根爲同春秋,朴斗陽爲中學敎授,閔丙奭爲西學敎授,洪在光爲假監役,領敦寧洪淳穆爲社稷都提調,領敦寧洪淳穆爲軍器都提調。領敦寧洪淳穆禁衛都提調,義禁府都事李喬宰,司饔奉事金禎均,已上相換事,承傳。李羲冕爲徽慶園守奉官。
李敎榮,以議政府言啓曰,卽見黃海監司姜蘭馨災實分等狀啓,則尤甚名色,不爲擧論,海州等二十二邑,寘之稍實,白川一邑,寘之之次,畓災二百三十六結七十八負七束,特許準劃,後錄諸條,竝請令廟堂稟旨分付矣。其一,還摠小米,限折半以相當穀代捧,待明秋還作本色事也。其一,訓·禁·御三營結作米,以錢上納事也。其一,海州·平山·鳳山司饔院納保米,白川掌樂院納保米,依已例每名二兩式上納事也。其一,延安等五邑均廳免稅米太,以詳定執錢上納事也。其一,推奴徵債,限明秋防塞事也。曰雨曰暘,庶徵時若,徂隰徂畛,百穀用成,似此降康之歲,奚有檢災之政?所以度支事目,初無所頒,道臣狀本,不論尤甚,而如干雹損,不過是寸朽點瑕也。請災一款寘之,二等分劑,諸條附陳竝許施,至若三營結作米,軍需攸重,有難擧議,以本色輸納之意,分付,何如?傳曰,允。
又以侍講院言啓曰,新除授司書金學洙,卽爲牌招,何如?傳曰,允。
又以弘文館言啓曰,新除授修撰朴奎燦,卽爲牌招察任,何如?傳曰,允。
又以御營廳言啓曰,本廳軍色從事官申悳均,身病甚重,勢難察任,改差,何如?傳曰,允。
上在昌德宮。停常參·經筵。
李根命啓曰,明日常參·經筵,取稟。傳曰,傳。
洪永禹啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李敎榮啓曰,假注書金弼洙有身病,勢難察任,今姑改差,何如?傳曰,允。
金弼洙改差,代以鄭誾朝爲假注書。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于洪永禹曰,只推。
以京畿監司金輔鉉狀啓,加平郡守李鍾永身死事,傳于李根命曰,令該曹已準朔守令中,口傳各別擇差,催促下送。
吏曹口傳政事,以鄭匡淵爲加平郡守。
李根命,以議政府言啓曰,卽見全羅監司沈履澤狀啓,則枚擧康津縣監李建九牒呈,以爲本縣戊寅條大同米,分載發送於京船主片致云·延文成處矣,已經半載,尺文仍不下來。故跟探沿海各處,捉得兩漢於靑山島,嚴覈取招,則周行諸島,私自和賣之狀,節節輸款,竝爲嚴囚,請令廟堂稟處矣。挽近國綱之掃如,漕法之蕩然,已無可言,而至於此兩船漢事而極矣。人心雖曰獰頑,莫重惟正之供,焉敢隨手爛用,恣意射利,若是其全沒顧畏,而況和賣之或近千包,或過千包之多乎?誘送監色,計專在於滯後容奸,符同沙格,跡自露於到處興販,一査而盡輸其情,萬戮而難贖厥罪。罪人片致云·延文成,押付兵營,令節度使大會軍民,梟首警衆。沙格之知機躱避,尤涉痛惋,刻期跟捉,按法處斷後,形止馳聞。雖以監色言之,各船分騎,縱緣事勢所使,作綜齊發,卽渠檢察之事,而徑先獨裝,致玆船漢偸賣之變,其在礪後之道,合施重懲,竝嚴刑遠配。大抵逋漢之只誅其身,勿懲其逋,旣非典編攸載,而悖惡之類,輕視性命,攫取公納,如上項兩漢之干犯矣。此而無別般提飭,方來之弊,靡所止屆,先自今番伏法兩漢,而偸弄之數,令該廳一一還徵,此後無論京外,船格吏隷,若有欠逋,則用律與徵逋,依此施行事,分付各衙門及八道·四都,何如?傳曰,允。
又以議政府言啓曰,卽見義州府尹尹泰經狀啓,則犯越罪人一名,自中江越邊押來,故詳査推問,則罪人李德原是本府人,而彼人王才用處捧債次,昨秋自甲嚴鎭前往彼邊,隨王哥漸至遼東,王哥躱入城內,久不見形,還歸之際,迷失路次,迂入深境云,而罪關犯越,姑爲嚴囚,恭俟處分云矣。當初苟無潛賣之習,追後豈有犯越之理?律以常憲,實難饒貸,而第其轉到深境之情跡,則非他也,欲推其債,反被其誘而然耳。該地方巡街官,亦爲悶念,而至於收還,容有可原之端,罪人李德原,嚴刑遠惡島定配,令槐院具由撰咨,入送,何如?傳曰,允。
洪永禹,以三軍府言啓曰,卽接訓鍊都監所報,則今十月十九日,習陣日次,而大將臣趙寧夏有身病,不得行操云矣,敢啓。傳曰,知道。
上在昌德宮。停常參·經筵。
李敎榮啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴容大啓曰,右副承旨洪永禹,今日不爲仕進,卽爲牌招,何如?傳曰,允。
兵曹,今十月二十九日哲仁王后祔太廟慶科庭試武科,春塘臺親臨殿試敎是時,原榜人及直赴會試人規矩,鐵箭三矢一百二十步,片箭三矢一百三十步,一巡二中,騎芻一次三中,柳葉箭五矢一百二十步,一巡三中,講書粗以上,取三技,落點。
兵曹,今十月二十九日哲仁王后祔太廟慶科庭試武科,春塘臺親臨殿試敎是時,直赴殿試人規矩,鐵箭三矢一百二十步,片箭三矢一百三十步,一巡二中,騎芻一次三中,柳葉箭五矢一百二十步,一巡三中,講書粗以上,取二技,落點。
李敎榮啓曰,假注書鄭誾朝,時無職名,令該曹依例付軍職,冠帶常仕,何如?傳曰,允。
傳于洪永禹曰,妣答誤書之中官鄭泰吉,推考。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于洪永禹曰,只推。
李敎榮,以議政府言啓曰,卽見忠淸監司李明應狀啓,則庇仁縣都屯浦及馬梁鎭漂到異國人問情,則九名是大淸國廣東省人,十八名是暹羅國人,俱是行商漂到者。而讌餉之如例卽施,有涉難愼,待處分擧行,地方官之先言其從陸還去,雖涉輕遽,船隻破碎,勢將從旱路還送。而彼人未解口語,問情恐欠詳備,從何路還送與譯官下送事,竝請令廟堂稟旨分付矣。雖爲兩處漂着,實是一船同騎者,而旣知其居住事實,則譯官下送,寘之。船隻旣已破碎,彼願旱路回歸,則依其言,從陸治送,而衣袴造給,供饋讌嚮,如例爲之,所帶什物,竝以刷馬替運。沿路護送禁襍等節,另飭所經諸道,別定差員,次次交付,上送于京城,使之轉抵灣府,以爲入送北京之地。節行期在不遠,不必別定咨官,使行便,順付領去,而咨文,令槐院撰送。凡漂人問情時,由水由陸,必聽彼言而施之,例也,而今此地方官之先言從陸還歸,難免徑遽之失,從重推考,何如?傳曰,允。
朴容大,以三軍府言啓曰,卽接禁衛營所報,則今十月二十日,習陣日次,而大將臣申正熙有身病,不得行操云矣,敢啓。傳曰,知道。
洪永禹,以刑曹言啓曰,因武衛所文移,敺打掖隷査實事,本所粘目判下內,不念王人之別,如是敺打,極爲無嚴。首犯李雲善·洪順範,竝嚴棍後,移送秋曹,遠地定配,宋泰植,決棍後,移送秋曹定配,其餘諸漢,嚴棍懲勵,放送事,命下矣。謹依傳敎,罪人李雲善,慶尙道尙州牧,洪順範,全羅道南平縣,竝遠地定配所,宋泰植,忠淸道忠州牧定配所,竝卽押送之意,敢啓。傳曰,知道。
又以義禁府言啓曰,中官金重祿,下鄕逗遛,討索作弊,悖惡之習,非一非再云,聞甚痛駭。如此無嚴之類,不可尋常處之,令道臣嚴刑二次後,遠惡島限己身定配,勿揀赦前,以杜後弊,勒奪諸物,一一推給本主後,啓聞事分付事,承傳啓下矣。金重祿,方在咸鏡道永興地,令道臣嚴刑二次後,遠惡島限己身定配,勿揀赦前,以杜後弊,勒奪諸物,一一推給本主後,啓聞之意,分付,何如?傳曰,允。
上在昌德宮。停常參·經筵。
藥房副提調李載完啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪永禹啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
朴容大啓曰,行左副承旨李根命,同副承旨李敎榮,今日不爲仕進,竝卽牌招,何如?傳曰,允。
禮曹,來十二月二十六日,行宗廟臘享大祭,香祝親傳,取稟。奉敎敬依。
禮曹,來十二月二十六日,行社稷臘享大祭,香祝親傳,取稟。奉敎敬依。
禮曹,來十二月二十六日,行景慕宮臘享大祭,香祝親傳,取稟。奉敎恭依。
洪永禹啓曰,假注書金斗秉有身病,勢難察任,今姑改差,何如?傳曰,允。
金斗秉改差,代以梁鳳濟爲假注書。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于洪永禹曰,只推。
洪永禹啓曰,行都承旨李載完藥院進,行左承旨趙秉式式暇,行右承旨朴容大式暇出去,行左副承旨李根命,同副承旨李敎榮牌不進,院中只有臣一人,伴直無人。行左副承旨,所當更爲牌招,而拘於廳規,不得請牌,何以爲之?敢稟。傳曰,牌招。
以同副承旨李敎榮牌不進罷職傳旨,傳于洪永禹曰,只推。
洪永禹啓曰,行左副承旨李根命,再牌不進,伴直無人。同副承旨李敎榮,旣有只推之命,更爲牌招,何如?傳曰,允。
以司謁口傳下敎曰,建陽門·永肅門入直軍,今二十二日爲始,換番事,分付。
洪永禹,以三軍府言啓曰,卽接御營廳所報,則今十月二十一日,習陣日次,而大將臣閔謙鎬有身病,不得行操云矣,敢啓。傳曰,知道。
又以武衛所言啓曰,大造殿修理之役,今旣告竣之意,敢啓。傳曰,知道。
又以兵曹言啓曰,禁軍別將任興準,身病猝重,無望供職,呈狀乞遞矣。實病旣如此,有難强令察任,改差,何如?傳曰,允。
兵曹,以趙文顯爲禁軍別將。
洪永禹,以兵曹言啓曰,今二十二日,一內禁軍番次,而該番將申錫源,身病猝重,無望供職云,改差,其代,依例口傳差出,何如?傳曰,允。
又以都摠府言啓曰,副摠管元世,以御營中軍,本營諸將官射會監試事,南別營良中晝仕出去之意,敢啓。傳曰,知道。
又以訓鍊都監言啓曰,本局中巡試才時,牢子中登科者爲五名,大旗手中登科者爲十一名,吹鼓手中登科者爲五名,塘報手中登科者爲五名,而一哨中五名登科,則該將領加資,曾有已例矣。牢子次知知彀官折衝梁鴻國,大旗手次知知彀官折衝韓鎭宅,吹鼓手次知旗牌官資憲李善豊,塘報手次知知彀官折衝安膺範,當照例加資,而係干恩典,不敢自下擅便,令該曹考例稟處,何如?傳曰,允。
上在昌德宮。停常參·經筵。
李敎榮啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于洪永禹曰,扈衛大將之代,領議政爲之。
兵曹,扈衛大將單領議政李最應。
兵曹口傳政事,以李敎復爲內禁將。
洪永禹啓曰,卽者義禁府都事來言,時囚罪人金重祿,當爲嚴刑捧招,而判義禁未差,次堂,例不得擧行云,何以爲之?敢稟。傳曰,未差之代,前望單子入之。
判義禁前望單子入之,李景宇落點。
洪永禹啓曰,開坐事,命下矣。新除授判義禁李景宇,卽爲牌招,何如?傳曰,允。
傳于洪永禹曰,公事不審之中官黃胤明,推考。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言南廷皓·安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于洪永禹曰,只推。
李敎榮,以議政府言啓曰,卽見忠淸監司李明應災實分等狀啓,則淸州等六邑,置之尤甚,忠州等二十二邑,寘之之次,公州等二十七邑鎭,寘之稍實,各樣災一千九百四十八結六負,特許準劃,後錄諸條,竝請令廟堂稟旨分付矣。其一,軍保歲抄及各鎭編伍軍兵歲末成冊,竝爲退行事也。其一,洪州等十二邑鎭,各司所納箭竹,量宜權減事也。其一,舒川等七邑各軍布以苧上納者,特許限明秋,以錢代納事也。其一,尤甚邑,限明秋勿定配所事也。其一,推奴徵債,限明秋防塞事也。今年年形,無此疆爾界,而可謂大同之吉矣。若而邑若而痒損,不過爲拱抱之寸朽,所請災結,依他道例,寘之尤甚,分劑以之次施行,各邑鎭箭竹,限三分一權減,七邑苧納軍布,許令代錢,餘外諸條,多有已例,亦依狀請施行,何如?傳曰,允。
又以議政府言啓曰,卽見全羅監司沈履澤災實分等狀啓,則靈光等七邑,寘之尤甚,南原等三十八邑鎭,寘之之次,長水等十二邑,寘之稍實,靈光等三邑無亡,減稅條一千五百二十結十九負外,不足災二萬二千一百二十一結六十五負四束,特許準劃,後錄諸條,竝請令廟堂稟旨分付矣。沃壤瘠土,稼旣相同,近畦遠塍,穀無不碩,細評而優劣雖殊,統論則得失互償,年形如此,災政奚論?度支事目之初無領劃,良以是也。依他道已施之例,新災一款,寘之尤甚,以之次施行,雖以舊陳言之,積久不闢,移易不得者,豈理也哉?自明秋另査執稅,毋歸虛摠事,申飭道臣。其一,訓局砲保,三分一代錢,兵曹·各營所納軍布,折半代錢,各司純錢代捧事也。喜燥之種,縱云潦損,晩晹攸曝,綽有其收,況今京營軍需之到底匱空者乎?兵曹·各軍門納布,依事目以本色收納,各司所納,特許純代。其一,京外所納箭竹,尤甚邑折半,之次邑三分一蠲減事也。斫運之際,貽弊宜念,而尤甚旣以之次換定,竝限三分一蠲減。其一,尤甚邑,限明秋勿定配所事也。此則自在勿論。其一,推奴徵債,限明秋防塞事也。係是恤民之政,依施,何如?傳曰,允。
洪永禹,以訓鍊都監言啓曰,以司謁口傳下敎曰,建陽門·永肅門入直軍,今二十二日爲始,換番事,命下矣。永肅門入直將卒,今二十二日爲始,換番於建陽門,而別武士二人,依前竝直之意,敢啓。傳曰,知道。
又以義禁府言啓曰,中官金重祿,嚴刑二次後,遠惡島限己身定配,勿揀赦前,以杜後弊,勒奪諸物,一一捧招,推給本主事,行會事,承傳啓下矣。金重祿,今方待命拿囚,而勒奪諸物,一一推給本主事,待開坐,嚴刑捧招後,行會,何如?傳曰,允。
兵曹啓目粘連,觀此全羅右水使李普憲狀啓,則蝟島僉使太世春,寅心圖報,誠切恤民,公廨修補,軍器繕備,屯稅蠲減,還耗全當,恤孤賙窮,頌傳道路,如干鎭況,一不私橐,盡爲救弊,一島安堵,衆口成碑,借冠齊訴,似此優異之績,首有褒賞之典,限一瓜仍任事,令該曹稟處亦爲白有臥乎所,公廨·軍器之修繕也,屯稅之災減全當,已極嘉尙,鎭況之一不私橐,盡爲救弊,可驗群情之惜去。似此優績,合施褒賞,仍任一款,依狀請施行,何如?判付啓依允。
領敦寧府事洪淳穆箚曰,伏以,臣宿疾沈痼,㱡㱡委淹於床玆,雖以家常噉着,尙此昏聵不省,況於職司攸關,其何能左右句當乎?第臣之旣往所叨扈廳之宿衛,軍監之支調,久經歲月,恒有瘝溺之懼矣。近又重添諸管,此皆臣之宿趼,未嘗不劣諳擔責,而若乃泰社之奉護,禁營之蒐補,武庫之儲備,或檢飭而署判,或肅戒而與聞,無往非緊重去處也。國之大事,在祀與戎,今臣之前後兜攬,是奚異於眇能視而跛能履?借使臣才局優裕,方圓得宜,猶難應酬之耐煩,矧玆無其才而有其疾乎?似此許大職務,恐不當一任虛縻,玆敢冒籲病實。伏望聖慈,俯垂鑑諒,將臣所有五兼任,亟行鐫免,以便公私,不勝幸甚。取進止。答曰,省箚具悉卿懇。愼節奉慮。兼管諸務,何可竝解?所辭中扈衛之任,今姑勉副,卿其安心調理。仍傳于李敎榮曰,此批答,遣史官傳諭。
上在昌德宮。停常參·經筵。
李根命啓曰,明日常參·經筵,取稟。傳曰,停。
李敎榮啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚罪人金重祿,當爲嚴刑捧招,而判義禁李景宇有身病,不得開坐云,卽爲牌招,何如?傳曰,許遞,前望單子入之。
又啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于李敎榮曰,只推。
李根命,以議政府言啓曰,近聞度支需用,十分遑汲云,故取見其未收文簿,則各道營邑應納之愆滯者,厥數夥然矣。苟若趁其程限,則庶不至若是窘絀,而各營·各司事勢之一般悶急,亦由於此也。前後關飭,不啻申嚴,而終無警動,一直玩愒,果皆民間未收而然乎?非自下欠逋,則卽從中奸弄也,事之駭惋,孰甚於是?今焉冬序已屆,駸駸然荏苒捱度,又將拖歲而止,寧有如許法綱乎?特以臘月旬前爲限,無遺淸帳,而復或有愆越未勘之弊,則道臣從重論警,守令先罷後拿之意,令各司·各營,其未納者,逐條開錄措辭,三懸鈴知委,何如?傳曰,允。
李敎榮,以武衛所言啓曰,謹依下敎,建陽門入直將卒,今二十二日爲始,換番於永肅門,而別武士二人,姑爲減省之意,敢啓。傳曰,知道。
又以武衛所言啓曰,花島鎭四等試放計劃,居首別破陣一名,別單書入之意,敢啓。傳曰,知道。
又以禁衛營言啓曰,本營千摠李鍾觀,身病猝重,勢難察任,改差,何如?傳曰,允。
上在昌德宮。停常參·經筵。
李敎榮,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李敎榮啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨洪永禹,今日不爲仕進,卽爲牌招,何如?傳曰,允。
又啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于李敎榮曰,只推。
李敎榮啓曰,行都承旨李載完,行左承旨趙秉式,行右承旨朴容大不爲仕進,行左副承旨李根命式暇出去,右副承旨洪永禹牌不進,院中只有臣一人,伴直無人。行右承旨,所當牌招,而拘於廳規,不得請牌,何以爲之?敢稟。傳曰,牌招。
以右副承旨洪永禹牌不進罷職傳旨,傳于李敎榮曰,只推。
李敎榮啓曰,行右承旨朴容大牌不進,伴直無人。右副承旨洪永禹,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
李敎榮,以議政府言啓曰,卽見忠淸監司李明應狀啓,則庇仁都屯浦漂到彼人,水虞候更爲問情,則與地方官所報,別無差爽,而漂人之製給衣袴,雖有往例,彼人今無呼寒,衣服製給一款,姑爲置之事,請令廟堂稟旨分付矣。漂人旣許從陸,則待到京,衣袴造給,當照例爲之,自邑製衣一款,姑令寘之事,分付,何如?傳曰,允。
又以議政府言啓曰,卽見黃海監司姜蘭馨狀啓,則本道儒生公都會,當爲設行,而慶科庭試,定在不遠,多士來往之際,亦不無相値之慮,待明秋合設事,請令廟堂稟旨分付矣。事勢自有相礙,退行亦多已例,依狀請許施,何如?傳曰,允。
又以吏曹言啓曰,贈謚文翼公朴珪壽延謚,定行於今十月二十六日,廣州地本第云矣,敢啓。傳曰,知道。
又以刑曹言啓曰,傳曰,所謂武擧子罔念國試之重,逞臆行悖,至於此境,駭惋之極,寧欲無言。作梗擧子,令秋曹一一刻期詗捉,嚴刑遠惡地定配,二所試官,竝勿待罪事分付事,命下矣。謹依傳敎,科場作梗擧子,四處跟捕,而初無姓名露出,故有難指的推捉。若爾名捉來者,另爲盤覈,則其中金正鉉·朴允秀爲名者,或已自輸款,而情節掀露,或雖爲抵賴,而看證分明,其所作梗,更無可疑。金相集·姜昌義監箭之脅,以僞封着枷之肆然自脫,傳聞所及,有不可掩,而相集則仍往忠淸道鎭川地,姑未上來云,發關該道,使之捉上,昌義則知機逃躱,尙未就捕矣。擧行之如是遲緩,誠不勝萬萬悚惶。連加廣探,期於斯得,而亦令左右捕廳,各別詗捉,竝上項罪人,更爲査覈後,一體勘律之意,敢啓。傳曰,知道。
上在昌德宮。停常參·經筵。
李敎榮啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
判義禁前望單子入之,申櫶落點。
洪永禹啓曰,開坐事,命下矣。新除授判義禁申櫶,卽爲牌招,何如?傳曰,允。
又啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于洪永禹曰,只推。
洪永禹啓曰,明日傳香禮房承旨,當爲齋宿,行左副承旨李根命,所當牌招,而拘於廳規,不得請牌,何以爲之?敢稟。傳曰,牌招。
李敎榮,以議政府言啓曰,卽見江原監司林翰洙災實分等狀啓,則原州等十五邑,寘之稍實,江陵等七邑,寘之之次,蔚珍等四邑,寘之尤甚,畓災一百四十三結五十四負五束,特許準劃,後錄諸條,竝請令廟堂稟旨分付矣。其一,嶺東九邑大同布及各軍門·各衙門軍布,訓局外,竝許純錢代捧事也。其一,江陵·嶺西六面丙寅復稅內,元田畓一百三十一結六十八負九束,代錢十年之限,止於今年,當自明年,以本色上納,而所農失稔,渙散可慮,更以十年展限事也。其一,各軍門屯稅,各宮房·各衙門有土免稅,勿爲比摠,從實收稅事也。其一,尤甚邑,限明秋勿定配所事也。其一,推奴徵債,限明秋防塞事也。以其東沿之略有痒稼,不及西峽之優獲食實,而分而較之,非無差殊,統而論之,宜稱康年,所請災結,依他道已施之例,寘之尤甚,以之次施行,嶺東諸邑納布之分數永代,旣出格外之恩,則今難更依闊狹,一遵定式收納,嶺西六面復稅百餘結之十年許代,亦曠典也,而限滿輒展,有非重壤賦之法意。自今年以本色出稅,其餘諸條,援例之請,而恤民之政也,竝依施,何如?傳曰,允。
上在昌德宮。停常參·經筵。
藥房提調尹滋承,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
趙秉式啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙秉式啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,行左副承旨李根命,今日不爲仕進,卽爲牌招,何如?傳曰,允。
又啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于洪永禹曰,只推。
洪永禹,以春秋館言啓曰,別兼春秋臣宋秉瑞,以武衛營從事官,今日米太捧上時,晝仕出去之意,敢啓。傳曰,知道。
又以兵曹言啓曰,今番庭試文武科,今十月二十九日設行,卽日放榜事,推擇啓下矣。武科則直赴殿試及會試已奉承傳者,合爲四百十六人,原榜之京中試取及各道啓聞之數,又至三百八十餘人之多矣。雖分所試取,一日內畢試唱第,其勢末由。在前如此之時,武科殿試則有差先推擇,與文科同日放榜之例,今番則何以爲之乎?敢稟。傳曰,二十八日,訓鍊院命官爲之。
又以兵曹言啓曰,來十一月十二月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
又以刑曹言啓曰,卽日放榜時,天童軍,例自本曹待令,而文科則全數定給,武科則只給甲乙科事,曾有定式矣。今此慶科庭試放榜時,亦爲依此擧行之意,敢啓。傳曰,知道。
上在昌德宮。停常參·經筵。
洪永禹啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨李敎榮,今日不爲仕進,卽爲牌招,何如?傳曰,允。
洪永禹,以都摠府言啓曰,今十月二十九日春塘臺親臨庭試敎是時,侍衛·寶劍,當爲備員,而都摠管南廷順,副摠管張錫龍在外,尹榮信·金奭鎭,俱有實病,閔宗鎬有實故,三員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞。
兵曹口傳政事,以金翊鎭爲都摠管,韓敬源·南廷益·李鎬翼·李裕承·申桓·白樂薰·閔成鎬爲副摠管。
兵曹,都摠管單韓敬源。
傳于洪永禹曰,刑·工換房。
洪永禹啓曰,卽者義禁府都事來言,時囚罪人金重祿,當爲嚴刑捧招,而判義禁申櫶有身病,不得開坐云,卽爲牌招,何如?傳曰,許遞,前望單子入之。
傳于洪永禹曰,公事不審之中官金泓錫,罷職。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于洪永禹曰,只推。
洪永禹啓曰,行都承旨李載完不爲仕進,行左承旨趙秉式式暇出去,行右承旨朴容大廚院進,行左副承旨李根命式暇,同副承旨李敎榮牌不進,院中只有臣一人,伴直無人。行右承旨,所當牌招,而拘於廳規,不得請牌,何以爲之?敢稟。傳曰,牌招。
以同副承旨李敎榮牌不進罷職傳旨,傳于洪永禹曰,只推。
洪永禹啓曰,行右承旨朴容大牌不進,伴直無人。同副承旨李敎榮,旣有只推之命,更爲牌招,何如?傳曰,允。
洪永禹,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以司僕寺一二提調意啓曰,今此慶科庭試文武科新恩,卽日放榜時,當給本寺馬,而武科,只給甲乙科,今亦依例磨鍊之意,敢啓。傳曰,知道。
吏曹啓目,文科新及第高得龍名字,改以溶,出身李重億名字,改以重國,出身金道濟名字,改以仁性,直赴李世憲名字,改以世先事爲等如告狀,依例令藝文館給帖,何如?判付啓依允。
上在昌德宮。停常參·經筵。
李敎榮啓曰,明日常參·經筵,取稟。傳曰,停。
又啓曰,來初一日,輪臺日次矣,敢稟。傳曰,當差人受點後,日次待令。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李敎榮曰,弼善有闕之代,前望單子入之。
李敎榮啓曰,明日訓鍊院命官慶科庭試武科殿試時,兩司當爲進參,城上所牌招,言送,何如?傳曰,允。
又啓曰,假注書鄭誾朝有身病,勢難察任,今姑改差,何如?傳曰,允。
鄭誾朝改差,代以李載崐爲假注書。
李敎榮啓曰,行大司憲徐衡淳在外,執義李在淳,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平韓秉濟·洪祐冀牌不進罷職傳旨,傳于李敎榮曰,只推。
李敎榮啓曰,行都承旨李載完廚院進,行左承旨趙秉式,行右承旨朴容大,行左副承旨李根命不爲仕進,右副承旨洪永禹式暇出去,院中只有臣一人,伴直無人。行左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左副承旨李根命牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
判義禁前望單子入之,洪祐吉落點。
李敎榮,以議政府言啓曰,忠淸兵使李鳳儀,以其身病,呈狀乞遞矣。實病旣如此,則有難强令察任,改差,何如?傳曰,允。
又以議政府言啓曰,今番信使之行,渡海譯官,依已例,令本院施賞,何如?傳曰,允。
又以春秋館言啓曰,別兼春秋臣宋秉瑞,以武衛營從事官,今日米太捧上時,晝仕出去之意,敢啓。傳曰,知道。
又以武衛所言啓曰,今此慶科庭試武科殿試時,壯藝別監直赴殿試應試人,別單書入之意,敢啓。傳曰,知道。
又以兵曹言啓曰,今此慶科庭試武科殿試時,直赴殿試人及直赴會試人應制,別單書入之意,敢啓。傳曰,知道。
又以兵曹言啓曰,濟州戊寅年庭試初試入格金尙行,來訴臣曹,願赴於今番庭試矣。本州以候風駕海之致,初試人隨其上來,許赴於當前他科,載在法典。故取考榜目及該牧公文,則初試入格,果爲的實,依法典許赴於明日殿試之意,敢啓。傳曰,知道。
又以禁衛營言啓曰,今此春塘臺親臨慶科庭試時,廣智營入直軍二十名除出,通化門外排立矣。入直軍餘數無多,出番軍中二十名,添入警巡,而事畢後,元入直軍還入直所,添入軍解送之意,敢啓。傳曰,知道。
又以御營廳言啓曰,今十月二十八日慶科庭試武科訓鍊院命官殿試時,本廳將校直赴應試人,別單書入之意,敢啓。傳曰,知道。
又以摠戎廳言啓曰,今此慶科庭試武科訓鍊院命官殿試敎是時,本廳屬南陽別驍士別砲軍,坡州·長湍別驍士直赴殿試應試人,別單書入之意,敢啓。傳曰,知道。
又以摠戎廳言啓曰,本廳哨官安昌遠,身病猝重,勢難察任,改差,何如?傳曰,允。
上在昌德宮。停常參·經筵。
李根命啓曰,明日殿座,視事頉稟之意,敢啓。傳曰,知道。
李敎榮啓曰,合辭許久闕啓,事甚未安。除在外·未署經·城上所進去外,未肅拜·呈告人員,竝卽牌招,何如?傳曰,允。
李根命啓曰,右副承旨洪永禹,今日不爲仕進,卽爲牌招,何如?傳曰,允。
朴容大啓曰,臣容大,今日訓鍊院命官武科殿試進去,下直之意,敢啓。傳曰,知道。
李敎榮啓曰,開坐事,命下矣。新除授判義禁洪祐吉,卽爲牌招,何如?傳曰,允。
李根命啓曰,假注書李載崐,時無職名,令該曹依例付軍職,冠帶常仕,何如?傳曰,允。
傳于李根命曰,都承旨許遞,前望單子入之。
承旨前望單子入之,閔泳商落點。
傳于李根命曰,考官徐堂輔,命官爲之。
李敎榮,以兵曹言啓曰,明日親臨春塘臺慶科庭試試取時,本曹堂上侍衛,當爲備員,而參判金晢根,呈辭受由,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李應辰爲兵曹參判。
李敎榮啓曰,行大司憲徐衡淳在外,執義李在淳城上所進去,掌令李範晉·洪羲麟,持平韓秉濟·洪祐冀牌不進。監察茶時之意,敢啓。傳曰,知道。
以大司諫朴弘壽,司諫李建昌,掌令李範晉·洪羲麟,持平韓秉濟·洪祐冀牌不進罷職傳旨,傳于李根命曰,只推。
以右副承旨洪永禹牌不進罷職傳旨,傳于李敎榮曰,只推。
傳于李根命曰,明日出宮門路,以協陽門爲之。
傳于李根命曰,讀券官領敦寧,更爲命招。
李根命啓曰,行左承旨趙秉式,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
李敎榮啓曰,卽者義禁府都事來言,時囚罪人金重祿,當爲嚴刑捧招,而判義禁洪祐吉有身病,不得開坐云,卽爲牌招,何如?傳曰,許遞,前望單子入之。
判義禁前望單子入之,徐堂輔落點。
兵曹口傳政事,大護軍單鄭範朝。
李根命,以禮曹言啓曰,卽接社稷署所報,則今此慶科庭試試取時,本署官員,俱爲觀光云矣。依定式,本曹正郞高永錫,假官差送,以爲代直後,赴試之地,何如?傳曰,允。
又以禮曹言啓曰,卽接永禧殿官員所報,則今此慶科庭試試取時,本殿官員,俱爲觀光云矣。依定式假官一員,令吏曹以成均館員,口傳啓下,以爲代直後,赴試之地,何如?傳曰,允。
又以禮曹言啓曰,崇善殿宣額後,凡係享祀儀節,竝照崇德殿例,擧行之意,自臣曹,頃已節目啓下,而春秋享祀祝式,亦自藝文館撰出,啓下矣。納陵常享之祝式,旣有正廟朝親製以下者,謹依仍用,允合事體,以此擧行之意,分付,何如?傳曰,允。
又以禮曹言啓曰,卽接禮安幼學金尙魯所志,則以爲同姓十寸弟命顯,嫡妾俱無子,以其同姓十四寸弟宗源第三子右楨,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典。而門長金尙魯所訴旣如此,金宗源第三子右楨,立爲金命顯之後,何如?傳曰,允。
李根命,以進賀兼冬至謝恩使行中正副使意啓曰,彼中公幹,專任堂上譯官,而今番則任使者數少。在前如此之時,多有別啓請帶去之例矣。堂上譯官李容肅,依例加定,帶去,何如?傳曰,允。
李敎榮,以都摠府言啓曰,副摠管李裕承,以刑曹參判,本曹坐起進參事,晝仕出去之意,敢啓。傳曰,知道。
又以兵曹言啓曰,禁軍祿試射,今朔內當依定式試取,而本曹有故,不得設行,後日退行之意,敢啓。傳曰,知道。
又以訓鍊都監言啓曰,今番哲仁王后祔太廟慶科庭試武科殿試時,本局軍兵中直赴殿試應試應頉人,別單書入之意,敢啓。傳曰,知道。
又以禁衛營言啓曰,今此慶科庭試武科殿試時,本營直赴應頉人,別單書入之意,敢啓。傳曰,知道。
又以御營廳言啓曰,今十月二十九日春塘臺親臨慶科庭試文科試取時,東營·集春營入直軍各二十名除出,弘化門·月覲門外排立矣。今夜宮墻外巡邏,難以分排,出番哨軍四十名,添入警巡之意,敢啓。傳曰,知道。
上在昌德宮。停常參·經筵。
藥房提調尹滋承,行左副承旨李根命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李根命啓曰,明日常參·經筵,取稟。傳曰,停。
李敎榮啓曰,行大司憲徐衡淳在外,執義李在淳,持平洪祐冀呈辭,掌令李範晉·洪羲麟,持平韓秉濟未肅拜。監察茶時之意,敢啓。傳曰,知道。
李根命啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
〈又啓曰〉,行都承旨閔泳商,時在京畿驪州地,斯速乘馹上來事,下諭,何如?傳曰,許遞,前望單子入之。
傳于李根命曰,禮房承旨馳詣宗廟·景慕宮,奉審摘奸以來。
傳于朴容大曰,侍衛軍兵毛具,從便爲之。
傳于李根命曰,在外與呈告·經筵,竝許遞,今日政差出。
傳于李敎榮曰,同義禁竝許遞,今日政差出。
李根命,以吏曹言啓曰,成均館典籍趙鎭萬·李承九,俱以身病,呈狀乞遞,竝改差,何如?傳曰,允。
趙秉式,以吏曹言啓曰,繕工監假監役官洪在完,以其身病,呈狀乞遞,改差,何如?傳曰,允。
李根命,以吏曹言啓曰,懿寧園守奉官李貞植,以其身病,呈狀乞遞,改差,何如?傳曰,允。
有政。吏批,判書李鎬俊進,參判未差,參議金弘集病,左副承旨洪永禹進。以金炳始爲禮曹判書,尹庚鎭爲敦寧都正,南廷順·金穰根爲知經筵,金奭鎭·韓喆愚爲同經筵,李裕承·李鎬翼爲同義禁,成載瑾爲尙瑞直長,鄭海吉爲假監役,李能坤爲懿寧園守奉官,尹榮斗爲假引儀,金思國爲金溝縣令。兼掌令單洪鍾永,宗府郞廳單李秀暎,分敎官單林鎭恤。
兵批,行判書李載冕病,參判李應辰進,參議金載瓛病,參知朴齊晠病,右副承旨李敎榮進。守判府事加設單任應準,同知單朴羲東,僉知三單金載傳·朴貞祐·鄭元好,訓鍊判官加設單白南周·金膺模,護軍閔泳商·金晳根·尹喜秀,副護軍崔鳳九·徐光斗,副司直魚允中,副司正李載崐。
吏批,再政。以金在顯爲工曹判書,尹榮信爲刑曹參判,韓章錫爲工曹參議,姜載熙爲景陵直長,成鍾永爲尙瑞副直長,李寅亨爲敦寧判官。
洪永禹,以吏批言啓曰,新除授工曹判書金在顯資級,乃是輔國矣。方帶判敦寧府事,依例兼判書下批之意,敢啓。傳曰,知道。
吏批,三政。以李秀彦爲懿陵令,金炳軾爲濟用副奉事。兼工曹判書單金在顯。四政。以趙正熙爲景慕宮令。五政。以尹行駿爲睿陵令。六政。以鄭憲時爲永禧殿令。七政。以申勝休爲尙衣主簿。八政。以趙明植爲掌樂主簿。九政。以李秀元爲監察。十政。以閔泳國爲敦寧主簿。十一政。以徐相熙爲漢城主簿。十二政。以李燦植爲典籍。典籍單魏翼源,文科甲科第一人,義盈主簿單具範書,武科甲科第一人。贈吏判閔致三贈左贊成例兼,故吏參閔弘燮贈吏判文衡例兼,已上前判義禁閔台鎬兩代。贈左贊成金箕詢贈右議政例兼,判敦寧金在顯考。故判書金應根贈左贊成例兼,前判義禁金炳始考。故祭酒金履安贈吏判例兼,特贈正卿事,承傳。故應敎李啓善贈吏參·弘提例兼,刑曹參判李裕承考。故府使金有淳贈吏參例兼,故牧使金履禕贈吏議,已上前兵曹參判金晢根本生兩代。故參奉趙豊鎭贈吏議,前工曹參判趙準永本生祖考。故奉事沈恭鎭贈吏參例兼,故進士沈師存贈吏議,故通德沈廷敍贈僕正,已上前同敦寧沈喜之三代。故府使具載善贈兵參訓都例兼,五子登科,依法典追贈。故學生閔致洪贈戶參例兼,閔日顯贈左承旨,閔百任贈僕正,已上前副摠管閔宗鎬本生三代。故郡守李德謙贈兵參訓都例兼,故通德李東楹贈左承旨,李堯濟贈僕正,已上守慶尙右兵使李周興三代。故同知朴斗元贈戶判例兼,學行卓異,贈職事,承傳。故學生申天益贈戶參·同禁例兼,申允彩贈左承旨例兼,申厚卨贈僕正,已上前工曹參判申在鱗三代。以金學奎爲武烈祠參奉。
傳于李敎榮曰,判義禁許遞,前望單子入之。
傳于洪永禹曰,左承旨·右承旨·左副承旨,竝許遞,前望單子入之。
承旨前望單子入之,趙同熙·韓龍敎·李承宇·李敦夏落點。
洪永禹,以議政府言啓曰,卽見別齎咨官卞元圭手本,則移咨事,旣爲準請云矣。此不可無謝恩之擧,依已例咨文,令文任撰出,方物,亦令該曹照例磨鍊,付送於節使之行,何如?傳曰,允。
又以禮曹言啓曰,各陵園所今秋植木橎橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·壇垣·階砌,俱爲無頉,而星壇東邊紅箭門顚仆,墻垣一間頹落,先蠶壇南邊紅箭門顚仆,漢江壇墻垣三間頹落,卽爲修改事,分付該監,此後看護等節,另加申飭之意,敢啓。傳曰,知道。
又以奎章閣言啓曰,明日卽喜雨亭朔奉審日次,臣進詣擧行之意,敢啓。傳曰,知道。
李敎榮,以兵曹言啓曰,今番庭試武科殿試榜目中,多有誤書處,竝付標以入之意,敢啓。傳曰,知道。
又以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
洪永禹,以司譯院都提調·提調意啓曰,信使行中譯官請賞事,自廟堂草記,允下矣。堂上譯官李容肅,資窮勿論,李宗懋,施以加資之典,堂下譯官金允善·卞鍾夔,資歷未備,置之,漢學堂上卞元圭·李應三·秦喜永·李一泳,漢學堂下韓敎序,淸學堂上金東勛·方天鏞·玄鍑·吳致儉,蒙學堂上高鎭華,倭學堂上秦尙彧,係是久次之人,一體加資施行,信使隨員中惠民署官生李益淳,效勞旣多云,特施加資,何如?傳曰,允。
吏曹啓目,出身李致淳名字,改以淳榮,出身朴春吉名字,改以春翊,出身姜永璜名字,改以琦秀事爲等如告狀,依例令藝文館給帖,何如?判付啓依允。
領敦寧洪淳穆箚曰,伏以,臣以庭試讀券官,命招荐降,其在駕屨之義,固當蹶趨承,對揚盛典,而第臣宿病,値玆寒節,一倍越劇,夜以呻楚,無以交睫,晝而眩暈,莫能擡顔,近又重嬰感祟,小或觸風,輒發顫掉,未奄須臾支持,所以關戶擁衾,離跬步不得矣。顧今見狀,雖周旋前席,尙難免顚仆,且況考試之役,專仗精力攸到,則以若昏瞀不省,句當如山之積券,使盈庭多士,得無缺望,是事勢之所不出也。非惟身病,實難强赴,國試有所僨敗,玆敢不揆違傲,短章呼籲。伏望聖慈,俯垂鑑諒,亟賜變通,俾完試事,不勝幸甚。取進止。答曰,省箚具悉卿懇。愼節奉慮,所辭讀券官之任,玆以勉副,卿其安心調理。仍傳于洪永禹曰,此批答,遣史官傳諭。
洪永禹,以戶曹言啓曰,哲仁王后殿供上及內人宣飯各種中,元不足而爲別貿者,及本元貢外曾無加定者,依例勿論,就有餘物種中,當減數爻,分道磨鍊,別單書入,而至於供上草注紙,元無分道之例,故只以當減石數,一體書入,依此擧行之意,分付宣惠廳,何如?傳曰,允。
庚辰十月二十九日辰時,上詣春塘臺。哲仁王后祔太廟慶科庭試文科殿試試取入侍時,行左承旨趙秉式,行右承旨朴容大,行左副承旨李根命,右副承旨洪永禹,同副承旨李敎榮,記事官李重德,假注書李載崐,別兼春秋金學洙·金文鉉·金炳吉·趙秉升,檢校直提學趙慶鎬·鄭範朝,直提學閔泳翊,檢校直閣金永壽·李鎬翼·尹用求·姜·趙同熙·洪英植,副校理李敎夏,修撰李鳳奎,以次侍立。時至,通禮跪啓請外辦,上具翼善冠·衮龍袍,乘輿出待賢門,藥房提調尹滋承進前奏曰,侵早勞動,聖體,若何?上曰,一樣矣。由協陽門·建陽門·銅龍門·明光門·靑陽門,至春塘臺。通禮跪啓請降輿陞座,上降輿陞座,秉式奏曰,從陞人中有試官蒙點人,使之下去,一體行禮乎?上可之。讀券官行知三軍府事金炳始,行大護軍尹滋承·金有淵·韓敬源·金翊鎭,行護軍金鶴根·李玄翼·洪淳馨·金興均·趙熙一,宗正卿李載純,行護軍金奭鎭·趙準永,工曹參判曺殷承,對讀官吏曹參議金弘集,行副護軍李承皐·李源珪·吳德泳·李承宇·沈相穆·趙秉轍·金宗漢,刑曹參議金裕行,行副護軍李敎稙·李萬敎,兵曹參知朴齊晠,行副護軍李正來·李雲夏·趙命敎,弘文館副校理李敎夏,副司果李軒卿·趙重弼,司僕寺正洪鍾永,司諫院司諫李建昌,成均館司成尹定求,兵曹正郞李泰容,弘文館校理閔泳駿,副司果李容稙,朴斗陽·姜友馨·朴齊聖,弘文館校理申泰寬,副司果曺寅承·閔丙奭·鄭寅興等,行禮訖,以次入就位。秉式讀奏入門單子,仍奏曰,讀券官幾人,使之進前乎?上曰,十五人進前。炳始等進前,上命書賦題豊年多黍多稌,限申時,炳始等跪書讀奏,敎夏等奉出懸之。上命試官權退,入小次。少頃,秉式以司謁入稟曰,收券旣多,考試,何如?上命考試。傳曰,別雲釰·兵摠府堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂,竝對讀官加差下,使之分考。出傳敎秉式以司謁,入稟取幾人乎。傳曰,今番庭試,取三人。出傳敎秉式以司謁,入稟科次。上出次,命科次爲之。寅興進前,讀第一張第一句,至第二句,上命止之,仍命書等。炳始奏曰,書等,何以爲之乎?上曰,三張皆書三下,而以一二三,分定次第,可也。炳始書等訖。秉式奏曰,坼封,何以爲之乎?上曰,承旨坼封。秉式坼封讀奏,以次呼名。容大奏曰,出標信開門,場內儒生,使之出送乎?上曰,以所受標信擧行。上命試官先退,仍入小次。少頃,上具遠遊冠·絳紗袍出次,文武百官入就位。仍行文武放榜,陳賀禮如儀,秉式奏曰,臚唱之際,做錯非細,事未前有,萬萬駭然。當該通禮院官員,所當重勘,而本院請推之外,無他可施之罰,何以爲之乎?上曰,事過後拿處,可也。出榻敎秉式奏曰,吏曹郞廳來稟,新恩下批政事矣。上曰,當日爲之。出榻敎命書傳敎曰,還宮,當自內爲之矣,該房知悉。容大奏曰,請出標信解嚴,開宣仁門,隨駕軍兵,使之出送乎?上曰,以所受標信擧行。仍還內,諸臣以次退出。
上在昌德宮。停常參·經筵。
李敎榮啓曰,明日景慕宮冬享大祭齋戒相値,視事頉稟之意,敢啓。傳曰,知道。
趙同熙啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左承旨李敦夏,右承旨李承宇,同副承旨韓龍敎,今日不爲仕進,竝卽牌招,何如?傳曰,允。
傳于李敎榮曰,新恩謝恩,當親受矣,該房知悉。
李敎榮啓曰,假注書李載崐有身病,勢難察任,今姑改差,何如?傳曰,允。
注書李重德病,代以鄭秀鉉爲假注書。
李載崐改差,代以金寅植爲假注書。
判義禁前望單子入之,李源命落點。
禮曹,今十一月二十日冬至朝賀時應行節目,參考前例,磨鍊爲白去乎,依此擧行,何如?判付啓權停例爲良如敎。
韓龍敎啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進罷職傳旨,傳于韓龍敎曰,只推。
傳于李敎榮曰,明日出宮門路,以協陽門爲之。
傳于李敎榮曰,發遣吏郞,諸執事淸齋與否,摘奸以來。
假注書李載崐書啓,臣於本月初一日未時量,以外南山植木摘奸事,敬奉聖敎,出崇禮門,至南關王廟主山及案山植木處,看審是白乎則,松橡茂密是白遣,自靑鶴亭至舊失火處,面面周審是白乎則,老木稚株叢帀茂盛是白遣,自典牲署後面至冷井洞,大木參差,擁蓋一山是白遣,仍詣南壇看審是白乎則,壇砌門墻,竝無圮傷處,而主山及案山樹木甚盛是白遣,自文峴至梨泰院後麓水閣峴是白乎則,土性瘠确,略有稚松是白遣,前至馬石橋是白乎則,松林蓊翳是白遣,漢江壇看審是白乎則,亦爲無頉是白遣,自雁峯伏兵峴至畫景谷是白乎則,樹木茂密是白遣,由斗湖而至司寒壇看審是白乎則,亦爲無頉是白遣,自舞鶴峯所經外南山諸處,曲曲看審是白乎則,別無斫痕之意,敢啓。傳曰,知道。
傳于韓龍敎曰,啓字誤踏之中官羅世煥,從重推考。
李敎榮,以宗親府言啓曰,璿源各泒冠童,錄名成冊,修正以入,而舊件請出之意,敢啓。傳曰,知道。
韓龍敎,以三軍府言啓曰,本府從事官柳珽,奔走勤仕,已滿十五朔,依例陞敍或守令除授事,捧承傳施行,何如?傳曰,允。
李敎榮,以議政府言啓曰,卽見咸鏡監司金炳地狀啓,則鏡城府多津漂到他國人一名問情,則乃是大淸國琿春人之行商漂到者,而彼雖願從水路還歸,邊政所在,不敢擅便,請令廟堂稟旨分付矣。彼人之漂泊,旣無可疑,歸路之由水,宜從其願,而當寒淹留,極涉可悶。供饋護送等節,使之斯速擧行,以示朝家優恤之意事,分付,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,卽接通禮院牒報,則以爲,明日景慕宮親傳香敎是時,左右通禮不可不備,而左通禮吳慶履,以其身病,不得進參云,改差,其代口傳備擬以入之意,敢啓。傳曰,知道。
吏曹口傳政事,以趙益元爲左通禮。
李敎榮,以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
韓龍敎,以武衛所言啓曰,連喜鎭四等試放計劃居首別破陣一名,別單書入之意,敢啓。傳曰,知道。
又以兵曹言啓曰,明日二兼禁軍番次,而該番將金東韻,身病猝重,無望供職云,改差,其代,依例口傳差出,何如?傳曰,允。
又以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以義禁府言啓曰,通禮院假引儀任百夏拿處事,傳旨啓下矣。任百夏,係是雜技,依例移送秋曹之意,敢啓。傳曰,飭已施矣,分揀放送。
贊善宋秉璿疏曰,伏以,臣纔解選部,旋移喉院,轉益踰濫,彌增兢縮。日月所燭,幸蒙鞶褫,到底恩造,與天無極,而惟是講院之職,國子之任,尙縻身上,是豈臣一日所可自安而冒居也?內而愧心,外而愧人,誠不知所以措躬。臣屢犯逋傲,輒加恩眷,以諭以批,辭旨隆重,丁寧諄複,如慈詔迷,奉讀以還,只有感泣。而臣竊自悼言行無素,不能見孚於君父,乃至于此,以何顔面,更煩號籲,而情隘勢蹙,亦不容遂已,玆敢畢陳之,伏願聖明垂察焉。臣聞太學者,敎化之本也,祭酒者,師儒之長也。國朝幾百年,居是職者,皆極選當世之鴻儒宿德衆望所歸,而未嘗一苟且充備。顧今學弊道喪,人士遠不及祖宗盛際,古所謂成德全材,或難其儔,而苟求踰於臣者,何患無其人乎?窮閻間學究,臣猶不敢稱當,顧何敢進據皐比之席,以累我聖朝菁莪之化也?至於宮僚,其所遴簡之愼,尤倍他任,一有不審而或非其人,則固無輔導之益,而反啓沖年輕士之心,豈不可懼哉?伏乞亟遞臣所帶之銜,以重公器,以安賤分。且伏見春桂坊賞典下者,恩例之賜,每及於賤臣,臣是積有罪戾,祗俟譴斥,何可混廁於奔走供職之列,而承此謬典也?古之人君,有愛弊袴而藏之者,今臣所受,奚翅弊袴,而罔功之賞,尤非明時之所宜有,竝卽收還焉。仍伏念,向來轟殷之異,疊見於收藏之時,伏未知有何咎孼潛長於幽隱之際,而國之不祥,莫大乎不肖見用,如臣無似,猥忝非常之恩,亦足爲召災之一端也。變不虛生,理有相感,仰想聖心,惕然警懼,而或於蜵蜎蠖濩之中,有何不誠之德,而仁天之告戒,一至於此也?昔朱子,因雷變進言於時君曰,克己自新,早夜思省,擧心動念出言行事之際,常若皇天上帝,臨之在上,宗社神靈,守之在傍,懍懍然不復敢使一毫私意,萌於其間,以煩譴告,又申飭中外大小之臣,同寅協恭,日夕謀議,以求天意之所在,而交修焉,則庶乎災害日去而福祿自來矣。今我聖上遇災修省之道,亦不可舍此而他求也。惟殿下念哉懋哉。臣方乞免誤恩之不暇,而竊不勝憂愛之忱,冒瀆至此,尤犯僭越之誅。臣無任云云。答曰,省疏具悉爾懇。由予誠禮淺薄,不能使爾幡然改圖,滿心愧恧,常所耿耿。今見來章,因雷異而有所引免,誠是意外也。顧予否德,不能對揚天心而然矣,於爾何有?至於心念言事克己思省之工,爾言乃先賢遺志,而卽出於憂愛之忱者也。非敢不惟日慥慥,而其提撕警發,全在於廈氈相對,講究討論,予之必欲致爾,尤不能自已。然則講筵國子之銜,其何可退讓不居乎?從速賁然,副此翹想。至於頒賜之物,不必固辭,安心領受。仍傳于李敎榮曰,此批答,遣地方官傳諭。
庚辰十一月初一日申時,上御養心閤。新恩謝恩親受入侍時,都承旨趙同熙,左副承旨洪永禹,右副承旨李敎榮,記事官李重德,記注官韓用卨,別兼春秋趙秉升,以次進伏。文科甲科魏翼源,乙科金寅植,丙科鄭秀鉉,武科甲科具範書等,序立階下訖。上曰,史官分左右。同熙奏曰,文科新恩及率榜人,使之一體行禮乎?上可之。引儀唱鞠躬四拜興平身,文科新恩及率榜人,行四拜禮訖。同熙奏曰,文武新恩等,使之宣醞乎?上可之。同熙·永禹,出宣醞訖。同熙奏曰,文科新恩,使之陞堂,奏職姓名乎?上可之。翼源等進前,奏職姓名。範書進前,奏職姓名,退立階下訖。同熙奏曰,文武新恩,使之出送乎?上可之。仍命史官就座。又命退,承史以次退出。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
李承宇啓曰,明日常參·經筵,取稟。傳曰,停。
韓龍敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李敦夏啓曰,兼工曹判書金在顯,行禮曹判書金炳始,除拜後過三日,不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。工曹參議韓章錫,敦寧都正尹庚鎭,除拜後過三日,不爲出肅,事體所在,誠極未安。竝從重推考,仍卽牌招察任,何如?傳曰,允。
鄭秀鉉有頉,代以韓景爀爲假注書,金寅植有頉,代以尹瀷爲假注書。
傳于趙同熙曰,侍衛軍兵毛具,從便爲之。
傳于李敎榮曰,右副承旨馳詣景慕宮,奉審摘奸以來。
傳于李敦夏曰,生民休戚,全在於守令臧否,而按察之地,掩護捱過,有若顧忌而莫能下手,則守令之貪饕鄙瑣,其何以懲戢乎?民産以之蕩析,公貨以之虧欠,言念法紀,萬萬駴歎。第玆秋冬等殿最,未知又何如,而階前萬里,自有莫掩,須以十分對揚嚴明黜陟之意,自廟堂關飭各道道守臣。
李承宇啓曰,來十一日,專經文臣殿講日次,而親臨與命官,何以爲之?敢稟。傳曰,明日春塘臺親臨磨鍊。
又啓曰,來十八日,專經武臣殿講日次,而親臨與命官,何以爲之?敢稟。傳曰,明日春塘臺親臨磨鍊。
傳于洪永禹曰,明日親臨方物看品,春塘臺爲之。
韓龍敎啓曰,開坐事,命下矣。新除授判義禁李源命,卽爲牌招,何如?傳曰,允。
又啓曰,事變假注書韓必殷有身病,勢難察任,今姑改差,何如?傳曰,允。
韓必殷改差,代以梁鳳濟爲事變假注書。
韓龍敎啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進罷職傳旨,傳于韓龍敎曰,只推。
傳于韓龍敎曰,明日出宮門路,以宜春門爲之。
李承宇,以禮曹言啓曰,卽接大興幼學朴基陽所志,則以爲,同姓十四寸弟基益,嫡妾俱無子,以其同姓八寸弟基一第二子亨鎭,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典。而門長朴基陽所訴旣如此,朴基一第二子亨鎭,立爲朴基益之後,何如?傳曰,允。
趙同熙,以都摠府言啓曰,副摠管李裕承,時無職名,令該曹口傳付軍職,何如?傳曰,允。
兵曹口傳政事,行護軍單李裕承。
又以禁衛營言啓曰,本營千摠閔鼎鎬,身病猝重,勢難察任,改差,何如?傳曰,允。
庚辰十一月初二日辰時,上詣仁政殿月臺。景慕宮冬享大祭香祝親傳入侍時,都承旨趙同熙,左承旨李敦夏,右承旨李承宇,左副承旨洪永禹,右副承旨李敎榮,同副承旨韓龍敎,記事官李重德,前假注書李載崐,別兼春秋金學洙·趙秉升·閔泳駿·李容稙,檢校直閣李鎬翼·洪英植,檢校待敎宋秉瑞,副校理李敎夏,副修撰申悳均,以次侍立。時至,通禮跪啓請外辦。上具翼善冠·衮龍袍,乘輿出待賢門。藥房提調尹滋承,副提調趙同熙進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿月臺。通禮跪啓請降輿,上降輿,通禮前導就褥位南向立。引儀引景慕宮獻官徐堂輔,詣褥位之左。通禮跪啓請跪,上跪,香室官員奉香祝,跪授敎榮,敎榮跪受東向跪進,上受香祝,以授堂輔,堂輔跪受興。通禮導上詣祗送位西向立。堂輔奉香祝,由正路出。通禮跪啓請鞠躬,上鞠躬,香祝過後,通禮跪啓請平身,上平身。入幕次,藥房·內閣·政院·玉堂問安畢。通禮跪啓請出次,上出次,通禮跪啓請乘輿,上乘輿,出仁政門,由肅章門,入協陽門。同熙請出標信解嚴。上由待賢門還內,諸臣問安後,以次退出。
上在昌德宮。停常參·經筵。
李承宇啓曰,明日,方物封裹相値,視事頉稟之意,敢啓。傳曰,知道。
韓龍敎啓曰,行大司憲徐衡淳在外,執義李在淳,掌令洪羲麟,持平洪祐冀呈辭,掌令李範晉未肅拜,持平韓秉濟未署經。監察茶時之意,敢啓。傳曰,知道。
又啓曰,假注書尹瀷,時無職名,令該曹依例付軍職,冠帶常仕,何如?傳曰,允。
傳于趙同熙曰,侍衛軍兵毛具,從便爲之。
傳于洪永禹曰,申飭之下,方物品多麤劣,事甚駭然。不善擇捧之當該官員,竝拿處,戶曹堂上推考。
傳于趙同熙曰,營建所工募,令營建所乾犒饋。
李承宇,以奎章閣言啓曰,書香閣修理之役,今旣告竣矣。御眞還奉吉日,令日官金東萬推擇,則今月初九日午時爲吉云,以此日時擧行之意,敢啓。傳曰,知道。
韓龍敎,以武衛所言啓曰,書香閣修理之役,今旣告竣之意,敢啓。傳曰,知道。
又以兵曹言啓曰,專經武臣講官加抄啓人員及減下人員,別單書入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
庚辰十一月初三日辰時,上詣春塘臺。專經文武臣殿講,方物看品入侍時,都承旨趙同熙,左承旨李敦夏,右承旨李承宇,左副承旨洪永禹,右副承旨李敎榮,同副承旨韓龍敎,記事官李重德,假注書尹瀷,別兼春秋金學洙·趙秉升·閔泳駿·金炳吉·李容稙·金定均·鄭寅興,提學金炳始,檢校直提學鄭範朝,檢校直閣金永壽·李鎬翼·尹用求·金興均·洪英植,檢校待敎宋秉瑞,副校理李國應,修撰李鳳奎,以次侍立。時至,通禮跪啓請外辦。上具翼善冠·衮龍袍,乘輿出宜春門。藥房提調尹滋承,副提調趙同熙進前奏曰,侵早勞動,聖體,若何?上曰,一樣矣。仍詣春塘臺,降輿陞座。同熙進前奏曰,侍衛從陞人中有試官蒙點人,使之下去,一體行禮乎?上可之。贊儀唱四拜,專經文臣考官行刑曹判書閔致庠,行護軍李裕承·南一祐,參考官行副護軍金元性·尹相萬·李萬敎·李正來,專經武臣考官行兵曹判書李載冕,知三軍府事申正熙·金箕錫,參考官行副護軍李承純·姜·李昌濂·趙載恒,行四拜入就位。上曰,開講。同熙奏曰,以大文爲之乎,以抽籤爲之乎?上曰,大文爲之。仍敎曰,方物看品擧行。承宇曰,今此方物中,以何物使之先進乎?上曰,依單子入之,可也。命書傳敎曰,趁不擧行之當該進排官,事過後,竝拿處。出傳敎承宇等對擧,以次奉進訖。命退黃細苧布三疋·白細苧布九疋·滿花席二張·紅細苧布三疋·白細苧布一疋·白細綿紬十二疋,又命全退白細綿紬·白綿紙。仍敎曰,今番方物中退却者,特爲還給,使之各別改色以入之意,申飭,可也。命書傳敎曰,當該進排官拿處。出傳敎仍敎曰,承旨出去,擇品捧納後,退却者,一一錄奏,可也。承宇承命退出,擇捧後,承宇曰,今此方物退却之數夥多,封裹隔日,自下擧行,似難容旋,不勝憧憧矣。上曰,事勢旣然,則承旨退去政院,更爲擇品,僅可入用者,捧納後入稟,可也。命書傳敎曰,專經文臣殿講居首人,依例捧傳旨。宣傳官跪稟懸燈。傳曰,還宮,當自內爲之矣,該房知悉。通禮跪啓禮畢。上降座,還內。同熙請出標信解嚴。諸臣以次退出。
上在昌德宮。停常參·經筵。
韓龍敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李承宇啓曰,左副承旨洪永禹,今日不爲仕進,卽爲牌招,何如?傳曰,允。
又啓曰,臣承宇,今日方物封裹進去,下直之意,敢啓。傳曰,知道。
注書李重德病,代以朴魯洙爲假注書。
韓龍敎啓曰,都承旨趙同熙,左承旨李敦夏,考覈承旨,蒙點矣。竝所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進罷職傳旨,傳于韓龍敎曰,只推。
以左副承旨洪永禹牌不進罷職傳旨,傳于韓龍〈敎〉曰,只推。
以左承旨李敦夏牌不進罷職傳旨,傳于韓龍敎曰,只推。
韓龍敎啓曰,卽者義禁府都事來言,時囚罪人金重祿,當爲嚴刑捧招,而判義禁李源命在外,次堂,例不得擧行云,何以爲之?敢稟。傳曰,許遞,前望單子入之。
判義禁前望單子入之,朴齊寅落點。
韓龍敎,以營建所提調意啓曰,工募乾犒饋事,命下矣。工匠一百五十六名,每名錢一錢,擔軍募軍一百七十一名,每名錢五分,合錢二十四兩一錢五分,分給之意,敢啓。傳曰,知道。
上在昌德宮。停常參·經筵。
藥房提調尹滋承,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
韓龍敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,開坐事,命下矣。新除授判義禁朴齊寅,卽爲牌招,何如?傳曰,允。
朴魯洙有頉,代以李敬夏爲假注書。
傳于韓龍敎曰,賓客有闕之代,前望單子入之。
韓龍敎啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進罷職傳旨,傳于韓龍敎曰,只推。
韓龍敎,以議政府言啓曰,北道先運襦衣一千二百領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
又以議政府言啓曰,庇仁縣都屯浦漂到大國人九名,暹羅國人十八名,當不日上來矣。依例入接弘濟院後,更爲問情,所着衣袴,分付各該司,依例題給,別定譯學,使之領往,而與各道差員,次次交付於節行,亦令灣府,預先馳通于鳳城將處,以爲渡江後護送之地,何如?傳曰,允。
又以義禁府言啓曰,進排官戶曹正郞柳承根·金寅根等拿處事,傳旨啓下矣。柳承根·金寅根等,方在就囚中,待開坐,添問目捧供,何如?傳曰,允。
又以義禁府言啓曰,卽接月令醫員趙宜默手本,則以爲時囚罪人柳承根·金寅根等,素患痰癖,處冷復發,任周鎬·李冕承·徐周輔等,猝得毒感,又添挾食,金秀藎·李琬夏等,素患疝積,肚臍橫亘,目下症形,俱爲危劇云。罪人病勢如此,則一邊保放,一邊草記,載在法典矣。柳承根·金寅根·任周鎬·李冕承·徐周輔·金秀藎·李琬夏等,姑爲保放之意,敢啓。傳曰,知道。
以李冕承·徐周輔·金秀藎·李琬夏·柳承根·金寅根·任周鎬囚單子,傳于韓龍敎曰,飭已施矣,分揀放送。
戶曹判書洪祐吉疏曰,伏以,臣癃病恒苦,昏謬無省,濫叨見職,六七朔,日夕憂懼,惟譴何是俟,止竟溺職,至於方物事,而掀露無餘矣,惶懍震駴,無地自容。本曹事務,臣實主之,當初飭敎之下,苟能先事嚴束,隨物細檢,寧有臨時麤劣之至此哉?一則臣罪,二則臣罪,顧何敢以僨誤,諉之郞官薄警,認以經勘,晏然無故,不思所以自劾之道乎?玆敢冒陳短章,仰瀆崇嚴,伏乞聖明,俯垂鑑諒,亟賜臣當勘之律,以爲不職者戒焉。臣不勝云云。答曰,省疏具悉。日前處分,卽因事體而然,卿不必如是爲引,勿辭行公。
左副賓客閔台鎬疏曰,伏以,昭代際會,何官不愼簡,而儲幄錯輔,豈非最可重乎?顧臣闒茸,何職不濫竽,而賓僚廁跡,豈非最不堪乎?乃以最不堪之人,久叨最可重之任,無待衆哨,自抱深愧,呈告三單,特蒙加由,何敢一日安乎心也?近者獲叨侍講於書筵,亦旣屢矣。竊伏覩春宮邸下,德性粹然,智慮出常,典學遜志,寔由天縱之質,樂善好問,益懋日就之工,萬億年無疆惟休,實基乎今日,凡在朝廷臣僚,孰不攢祝頌戴?思竭毣毣,以翊以導,而臣之斷斷忱誠,亦豈後於人哉?第念螢爝之微,莫益重光,涓涔之細,莫裨重潤,則上而累愼簡,下而羞濫竽,當何如也?無寧退而與延頸,萬姓,欣瞻前星,咏歌昌辰,臣之蘄願,亶在乎是,臣之榮幸,亦不外乎是。玆敢冒控短章,悉暴衷懇,伏乞聖慈,亟遞臣所有賓客之銜,俾重公器,庸安私分焉。云云。答曰,省疏具悉。所請依施。
上在昌德宮。停常參·經筵。
韓龍敎,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李承宇啓曰,明日常參·經筵,取稟。傳曰,停。
韓龍敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經。監察茶時之意,敢啓。傳曰,允。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進罷職傳旨,傳于韓龍敎曰,只推。
韓龍敎啓曰,明日拜表,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
李敦夏,以議政府言啓曰,修信使,旣已回還矣。緣由咨文,依例令槐院措辭撰出,付送於節使之行,何如?傳曰,允。
韓龍敎,以都摠府言啓曰,副摠管李裕承,以同知義禁府事,本府坐起進參事,晝仕出去之意,敢啓。傳曰,知道。
上在昌德宮。停常參·經筵。
洪永禹啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
又啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經。監察茶時之意,敢啓。傳曰,知道。
又啓曰,右副承旨李敎榮,同副承旨韓龍敎,今日不爲仕進,竝卽牌招,何如?傳曰,允。
傳于洪永禹曰,三使臣留待。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進罷職傳旨,傳于洪永禹曰,只推。
傳于洪永禹曰,三使臣入侍。
洪永禹啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳于洪永禹曰,召對爲之。
洪永禹啓曰,都承旨趙同熙內閣進,左承旨李敦夏廚院進,右承旨李承宇式暇出去,右副承旨李敎榮,同副承旨韓龍敎牌不進,院中只有臣一人,伴直無人。左承旨,所當牌招,而拘於廳規,不得請牌,何以爲之?敢稟。傳曰,牌招。
以右副承旨李敎榮,同副承旨韓龍敎牌不進罷職傳旨,傳于洪永禹曰,只推。
洪永禹啓曰,左承旨李敦夏牌不進,伴直無人。同副承旨韓龍敎,旣有只推之命,更爲牌招,何如?傳曰,允。
以左承旨李敦夏牌不進罷職傳旨,傳于洪永禹曰,只推。
洪永禹,以兵曹言啓曰,今日申時量,奇別書吏辛學敏爲名漢,着直領,擊建陽門外傳漏鼓。故捉致査問,則謂有鳴冤之端,抱持原情,從敦化西挾門入來,擊鼓云矣。闕門守直,何等嚴重,而雖有身役,肆然冒入,至於擊鼓之擧,萬萬驚悚。常時不能檢飭之失,臣不勝惶恐,而當該守門將,不可無警,令該府拿問處之。雖以建陽門入直牌將言之,閤門咫尺之地,不能糾察之罪,亦爲難免,令該營嚴棍懲勵,辛學敏移送秋曹,照律嚴繩,何如?傳曰,允。
洪永禹啓曰,卽見兵曹草記,則奇別書吏辛學敏爲名漢,謂有鳴冤之端,從敦化西挾門入來,擊建陽門外傳漏鼓云。闕門守直,何等嚴重,而雖有身役,肆然冒入,至於擊鼓之擧,萬萬驚駭。常時不能禁飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。竝拿處。
義禁府啓目,向前金重祿亦,發問目鉤覈是白乎則,百餘金暗捧,雖諉於下率,而責難逭於討索是白如乎,討索一款,旣已自服,卽爲懲出,下送咸營,出給本主事,行會是白乎旀,待侤限更加嚴刑,何如?判付啓依允。
庚辰十一月初七日申時,上御養心閤。三使臣入侍時,左副承旨洪永禹,假注書尹瀷,記注官吳致恒,別兼春秋金學洙,進賀兼冬至謝恩使任應準,副使鄭稷朝,書狀官洪鍾永,以次進伏訖。上曰,史官分左右。仍敎曰,三使臣進前。應準等以次進前訖。上曰,近日日寒甚劇,遠路行役,極爲關念也。仍敎曰,日寒如此,善爲往返也。仍敎曰,三使臣中,或有曾行者乎?應準曰,臣等皆是初行也。上曰,聞中國物情,與前有異,外夷有事云,入去後,物情俱爲詳探以來也。仍敎曰,中國與外夷相關後動靜及外夷動靜,亦爲探來也。應準曰,謹當隨所聞,啓達矣。上曰,書狀官,異於上副使,中國若有可聞之事,一一廣探以來也。鍾永曰,謹當探採歸奏矣。上曰,書契事,備陳詳說也。仍敎曰,今番武備事,特許已詳悉於齎咨便,以感謝之意,盛陳於禮部也。仍敎曰,有此海路通涉要語之出送,亦爲致謝也。仍敎曰,中國物情外禮部各處相關,亦詳探動靜以來也。仍敎曰,所諭諸條,如有可聞,大事則狀聞,小事則別遣譯官,手本于本所,以爲轉達也。應準曰,謹當依下敎矣。上曰,手本出來,則罔夜上送之意,與灣尹措處也。仍敎曰,今發則抵高陽,而何時到義州,何日渡江,何日抵皇城乎?應準曰,本月二十九日,似到義州,開月初八九日渡江,而到皇城則無踰二十七日矣。上曰,還渡江日字,姑未可知,似當在何時乎?應準曰,似在明年三月晦前矣。上曰,武備事備陳,感謝於禮部,若逢朝士,感謝之樣,見於色,備詳提說也。應準曰,謹當依下敎矣。上曰,深冬行役,有勝於盛夏,極寒氷程,似難跋涉也。應準曰,然矣。上曰,今當遠離,仰瞻,東宮仰瞻,可也。應準等〈以〉次起立仰瞻,還爲俯伏訖。上命賜貂帽·扇子·藥物等屬。永禹跪傳于應準等,應準等跪受訖。上曰,三使臣先退。仍命史官就座。又命退,承史以次退出。
庚辰十一月初七日酉時,上御興福軒。召對入侍時,參贊官洪永禹,檢校直閣洪英植,侍讀官李國應,檢討官申悳均,假注書尹瀷,記注官吳致恒,記事官金學洙,各持通鑑第十三卷,以次進伏訖。上曰,史官分左右。仍開卷。上曰,上番讀之。國應讀自澤州剌史李鷃,止無不駭愕。上曰,釋義。國應釋義訖。上曰,文義奏之。國應曰,李鷃之上慶雲圖也,時主以時和年豐,爲民休祥,進賢顯忠,爲國良瑞。民爲邦本,官任其人,則實爲民國之幸也。如珍禽奇獸·怪草異木,雖曰衆多,將安用之?故書傳旅獒云,珍禽奇獸不育。由此觀之,可以驗時政之得失,亦足爲後世之鑑戒矣。上曰,慶雲圖,何有補於民國乎?國應曰,聖敎至當矣。上曰,珍禽奇獸·怪草異木,何益於人,何益於國也?國應曰,聖敎至當矣。上曰,下番讀之。悳均讀自舊制止築奉天城。上曰,釋義。悳均釋義訖。上曰,文義奏之。悳均曰,財是有限,而若取用無節,則豈能無罄乏之慮乎?蓋論此章,唐世之舊制,天下金帛,皆貯左藏府,而及第五倫爲度支鹽鐵使也。京師豪將,求取無節,琦不能制而移屬大盈內庫,以爲私藏矣。亦有嬴縮之歎,竟乃還屬有司,度官中歲用,幾何?量數捧入然後,政得治焉。蓋財用之節不節,亦關時政之得失,節財,必爲至治之一端也。上曰,節財,可爲時政之急務。然第五琦爲度支鹽鐵,使京師豪將之求取無節者多,而琦乃不能制,至於移屬內庫,還歸有司,節財,何必至於移屬乎?度支鹽鐵使,擇任其人,何患嬴縮也?悳均曰,聖敎至當矣。上曰,唐之賦斂,租庸調外,更無他法乎?悳均曰,誠然矣。上曰,唐初用租庸調,而玄宗之末,版籍浸壞,賦斂增數,取民無制,民何以得保乎?君以民爲天,民以食爲天,爲政必先養民,故兩稅法之設,取便民也。悳均曰,聖敎切當,而爲政,莫若保民,故自古盛世之至治也,必先薄賦斂也。上曰,薄賦斂,果爲急先務。大抵民財足然後,國用足矣,先使民足,亦爲國富矣。悳均曰,魯哀公,問於有若曰,年饑,用不足,如之何?有若對曰,百姓足,君孰與不足,百姓不足,君孰與足?由是觀之,民足然後,國富,國富然後,庶事可紓矣。上曰,參贊官讀之。永禹讀自荊南節度使庾準,止乃千餘萬緡。上曰,釋義。永禹釋義訖。上曰,文義奏之。永禹曰,劉晏,當天下有事之時,以鹽鐵使,掌天下財賦,其所養民理財,可謂能矣。此是一時權宜,實非萬世經法。唐時租庸調,若比三代貢助徹,則奚啻厚斂乎?自古治世帝王,必以厚民生爲本,厚民生則必以節財用爲本矣。上曰,然矣。民生足,君孰與不足乎?故君以民爲天,民以食爲天矣。永禹曰,聖敎至當矣。永禹曰,慶雲,在昔虞舜時爛興者,而乃有圖上之事,其所瑞世也,足可陳賀,而非徒不以爲奇,至於馴象鬪鷄獵犬而悉縱之,繼又放出宮女,此皆後世觀法處也。至於奉天築城事,則曆數靈長之世,何關於城之有無乎?術士之言,雖不幸適中,而此則可戒而不可信者矣。上曰,閣臣讀之。英植讀自晏專用權,權鹽法,止不知所倚仗矣。上曰,釋義。英植釋義訖。上曰,文義奏之。英植曰,晏言論大計者,不可惜小費,此誠至論矣。事有今利而後害者,有似害而實利者。凡爲政立法,必謀其始,務存久遠之慮,不可規規於暫時利害。船場,小事耳,劉晏創之如是,收其效,有司壞之如彼,廢其功,其利害懸殊,況大於此者乎?此言雖淺近,引類而推行之,無所處而不然矣。上曰,然矣。凡作事宜有長遠慮,不可拘於小利害,不有是圖,將後弊,當不知爲如何矣。英植曰,聖敎至當矣。事貴慮始,必須圖終,於上文廢租庸調行兩稅事,可以觀矣。兩稅雖似簡便,實是苟且,不若租庸調之法至善也。唐初明君碩輔,知民疾苦,爲後垂法,可謂憂深慮遠矣。法久生弊,此非法之罪,乃用法不善者之罪,不能計及於人存政擧,徒以膚淺之見,輒行姑息之政,紛更祖宗法度,名雖雜徭悉省,其實暴賦厚斂。從玆伊始,至於唐季,不可救藥,此不能圖終之過也。上曰,誠然矣。法雖美,必待人而行,不能用人,徒改舊法,亦何爲也?唐初租庸調,乃美法也。後世之不如前,實是用法者之過也。英植曰,然矣。上曰,德宗卽位,疏斥宦官,親任朝士,誠可矣,而至於文臣,贓敗心疑,不知倚仗,此乃不能擇人之過也。雖一二臣之贓敗,豈盡如是?斥其有罪,用其賢能,則可矣,何必有疑乎?英植曰,此雖以疏斥宦官,親任朝士稱之,然宦官未必盡,非朝士,安能盡善?是以朝士不可不親,而其親之之道,又在於明於知人,辨別邪正,毋使纔姦乘間,得以騁其私智,藉其利口,疑忌之心,必無自而生。今不能愼之於始,從以疑之於後,非疑則勿任,任則勿疑之義也。納其欺岡之說,不知倚仗之所,此乃德宗明斷,不足用捨失當故也。上曰,史官次第讀之。賤臣讀自二年正月,止騷然驚駭。上曰,釋義。賤臣釋義訖。上曰,文義奏之。賤臣曰,李寶臣爲田悅,請以節授,田悅之爲惟岳,請繼襲,卽黨比之意也。人臣之黨私,已極駭歎,而時君始乃覺悟,豈不欲革其前弊,以杜後日之慮乎?上曰,然矣。爵人者,人君之所愼簡,而肆然請朝,是豈臣子之道乎?時君之不許,非但爲抑禁,亦可戒飭也。賤臣曰,聖敎至當矣。上曰,以次讀之。致恒讀自御史中丞,止親任之。上曰,釋義。致恒釋義訖。上曰,文義奏之。致恒曰,臣所讀自止內,別無仰達者矣。上曰,翰林讀之。學洙讀自六月汾陽,止神策兵與之俱。上曰,釋義。學洙釋義訖。上曰,文義奏之。學洙曰,參贊官上下番,已有備盡仰達,則臣無容更達矣。上曰,讒謗百端,惟是不行,則郭子儀之福祿厚德,可以揣知,而何如是專美也?學洙曰,郭子儀之福祿德望,非但當世之稱善,後世之稱福,必先此人矣。上曰,子婿諸孫,盈門顯榮,完福俱備之至此,自古罕有也。學洙曰,如是俱備者,果誠難矣。上曰,福祿之厚如斯稱備,果甚難矣。永禹曰,漢時萬石君,福祿則雖同,而勳業則未有兼矣。上曰,福祿勳業,果無其儔,可爲唐一人乎?英植曰,非惟唐之一人,自古以來,如是俱備者鮮矣。其百戰百勝,未嘗敗北,雖其才智之有餘,亦緣福祿之攸及矣。上曰,是以自古有福將之稱,雖有智略,福亦爲助矣。英植曰,其福祿隆盛,亦無不根本於忠誠事上·寬厚衆也。上曰,誠然矣。非但福祿勳業爲然,忠誠果難如是矣。仍命史官就座,又命退。諸臣以次退出。
上在昌德宮。停常參·經筵。
韓龍敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進罷職傳旨,傳于韓龍敎曰,只推。
兵曹口傳政事,行護軍單鄭稷朝。
韓龍敎,以武衛所言啓曰,龍津鎭四等試射計劃,居首砲手一名,別單書入之意,敢啓。傳曰,知道。
又以訓鍊都監言啓曰,本局千摠趙羲轍,身病猝重,勢難察任,改差,何如?傳曰,允。
又以御營廳言啓曰,本廳哨官金永鶴,身病甚重,勢難察任,改差,何如?傳曰,允。
戶曹參判鄭稷朝疏曰,伏以,臣膺命出疆,纔已辭陛,瞻望觚稜,益切戀結之忱。竊計原隰往回,將至半歲之久,則見帶職名,不可虛縻,故玆從縣道,猥陳短章。伏乞聖明,亟許遞改,以安微分焉。臣無任云云。答曰,省疏具悉。所請依施。
上在昌德宮。停常參·經筵。
韓龍敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓龍敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪永禹啓曰,右副承旨李敎榮,今日不爲仕進,卽爲牌招,何如?傳曰,允。
大司成前望單子入之,南一祐落點。
兵曹口傳政事,護軍李鎬翼。
韓龍敎啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進罷職傳旨,傳于韓龍敎曰,只推。
以慶尙監司李根弼狀啓,進上生靑魚,日氣和暖,尙未捉得,不得封進,惶恐待罪事,傳于李敎榮曰,勿待罪事,回諭。
韓龍敎,以三軍府言啓曰,卽接禁衛營所報,則依定式十一月·十二月習陣,不爲設行云矣,敢啓。傳曰,知道。
李敎榮,以議政府言啓曰,卽見慶尙監司李根弼災實分等狀啓,則尤甚名色,不爲擧論,慶州等三十九邑,寘之稍實,安東等三十二邑,寘之之次,各樣災四千八百五十一結八十一負三束,特許準劃,査得還起十結二十九負四束,竝令當年出稅,新起二十二結三十三負三束,新錄田案,限三年免稅事,請令廟堂稟旨分付矣。幅員之大,甲於諸省,風澇霜雹之或爲痒稼,固其勢也,而始雖有杞杇之歎,終乃獲楡收之功。況地部初無頒災,道啓不論尤甚者乎?所謂災摠,依他道已施之例,寘之,兩等分劑,必有酌量,許施,査起·新起結之出稅與免稅,亦依狀辭施行,何如?傳曰,允。
又以議政府言啓曰,卽見全羅監司沈履澤狀啓,則本道庚辰條公道會,固當設行,而年形雖云少康,沿邑俱被海溢雹損,擧子齎糧之弊,試邑供億之費,在所當念,待明秋合設事,請令廟堂稟旨分付矣。事勢所拘,有難如例試取,依狀請退行,何如?傳曰,允。
又以戶曹言啓曰,卽見嶺南左漕倉領運差使員龜山僉使閔壽永所報,則以爲,本倉漕船十兩隻中天字船,到舒川致敗,地字船,到洪州致敗,黃字船,到扶安致敗,宇字船,到瑞山致敗,洪字船,到沃溝致敗,宿字船,到萬頃致敗,列字船,到藍浦致敗,來字船,到扶安致敗,餘字船,到洪州致敗爲辭矣。挽近紀綱解弛,奸僞漸滋,漕船之晩裝逗遛,沙格之欠縮故敗,無弊不有,恒所痛惋,而今此漕船,初不作綜,任意進退,經夏徂秋,畢竟臭載,至爲九隻之多,苟無從中容奸,豈有是理?此而不大加懲勵,正供無可完之日,漕法,無可施之地。致敗船主·沙格等,竝令各該道押送鎭營,致敗委折,別般嚴刑,到底査覈後,從實登聞。且以領運差使員言之,苟能董率諸船,按站點檢,則船漢之作奸,胡至此極?固當直請拿勘,而餘船猶爲三隻,則領運無人,待其到泊,卽令該府,拿問勘處,何如?傳曰,允。
又以宣惠廳言啓曰,卽見嶺南左漕倉領運差使員閔壽永所報,則以爲,本倉漕船中天字船,到舒川致敗,地字·餘字船,到洪州致敗,黃字·來字船,到扶安致敗,宇字船,到瑞山致敗,洪字船,到沃溝致敗,宿字船,到萬頃致敗,列字船,到藍浦致敗云矣。挽近以來,奸僞漸滋,漕倉沙工輩之晩裝欠縮,故敗氷泊,無弊不有,恒所痛惋。而今此左倉漕船,逗遛外洋,經夏經秋,畢竟臭載,至爲九隻之多,苟無從中容奸,豈有是理?此而不大加懲勵,正供無可完之日,漕法,無所施之地。敗船船主·沙格等,竝令各該道押送鎭營,致敗委折,別般嚴刑,到底査覈後,從實登聞。且以領運差使員言之,苟能董率諸船,按站點檢,則船漢之作奸,胡至此極?固當直請拿勘,而餘船猶爲三隻,則領運無人,待其到泊,卽令該府,拿問勘處,何如?傳曰,允。
又以奎章閣言啓曰,御眞,還奉于書香閣後,展奉奉審,無頉之意,敢啓。傳曰,知道。
韓龍敎,以兵曹言啓曰,今十一日,一內禁軍番次,而該番將李敎復,身病猝重,無望供職云,改差,其代,依例口傳擬入,何如?傳曰,允。
又以訓鍊都監言啓曰,謹依兵曹草記批旨,建陽門入直牌將別武士朴基淵·鄭世雄,各嚴棍二十度,懲勵之意,敢啓。傳曰,知道。
上在昌德宮。停常參·經筵。
藥房提調尹滋承,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
韓龍敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,行大司憲徐衡〈淳〉在外,執義李在淳,掌令李範晉·洪羲麟,持平洪祐冀牌不進,韓秉濟未署經。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進罷職傳旨,傳于韓龍敎曰,只推。
兵曹口傳政事,以趙羲轍爲內禁將。
韓龍敎,以三軍府言啓曰,卽接御營廳所報,則依定式十一月·十二月習陣,不爲設行云矣,敢啓。傳曰,知道。
又以議政府言啓曰,忠淸道庇仁縣漂到大國人九名,暹羅國人十八名,入接弘濟院後,使本府公事官及譯官,詳細問情,別單書入。而今此漂人,皆願速歸,留一宿發送,何如?傳曰,允。
又以都摠府言啓曰,都摠管韓敬源,以知義禁府事,本府坐起進參事,晝仕出去之意,敢啓。傳曰,知道。
又以禁衛營言啓曰,今日諸將官射講時,哨官吳啓玉,無緣不參之狀,萬萬駭然,爲先汰去之意,敢啓。傳曰,知道。
又以刑曹言啓曰,兵曹啓辭內,今日申時量,奇別書吏辛學敏爲名漢,着直領,擊建陽門外傳漏鼓,故捉致査問,則謂有鳴冤之端,抱持原情,從敦化西挾門入來擊鼓云矣。闕門守直,何等嚴重,而雖有身役,肆然冒入,至於擊鼓之擧,萬萬驚悚。常時不能禁飭之失,臣不勝惶恐,而當該守門將,不可無警,令該府拿問處之。雖以建陽門入直牌將言之,閤門咫尺之地,不能糾察之罪,亦爲難免,令該營嚴棍懲勵,辛學敏移送秋曹,照律嚴繩,何如?傳曰,允事,命下矣。謹按律文,則大明律宮衛條有曰,擅入宮殿門者,杖六十,徒一年。罪人辛學敏,依此律決杖六十後,江原道平海郡徒一年定配所,卽爲押送之意,敢啓。傳曰,知道。
又以刑曹言啓曰,科場作梗擧子金正鉉·朴允秀,已爲捉囚捧供,金相集·姜昌義,待捉來擧行事,向有所草記蒙允。而金相集,今纔來現矣。査覈之場,雖欲發明,作梗之地,看證丁寧,其所犯科,無容更議。謹依傳敎,罪人金正鉉·朴允秀·金相集等,各嚴刑一次後,正鉉,慶尙道熊川縣,允秀,全羅道咸平縣,相集,慶尙道新寧縣,竝遠惡地卽爲押送,姜昌義,一向逃躱,尙不就捕,究厥所爲,尤極痛惡,另加譏詗,待捉得擧行之意,敢啓。傳曰,知道。
又以義禁府言啓曰,嶺南左漕倉船領運差使員龜山僉使閔壽永,待其到泊,拿問勘處事,傳旨啓下矣。閔壽永,待其到泊,拿囚之意,敢啓。傳曰,知道。
又以義禁府言啓曰,時囚罪人金重祿,拷訊限滿,加刑一次,訊杖第三十度,今已準二次矣。金重祿,全羅道康津縣古今島,遠惡島限己身定配,勿揀赦前,而以承傳內辭意,具罪目,依例發遣府書吏,押送配所,何如?傳曰,允。
義禁府啓目,慶尙道右漕倉船領運差使員蛇梁前萬戶趙性熙原情云云。傳旨及問目內辭緣,泛稱遲晩,刑推得情,何如?啓,除刑推議處爲良如敎。
又啓目,兵曹佐郞李寅璟,守門將金基昇等原情云云。傳旨內辭緣,泛稱遲晩,所當請刑是白乎矣,李寅璟,曾經侍從,金基昇,曾經宣傳官,勿爲請刑,載在法典,竝只議處,何如?啓飭已施矣,分揀放送。
上在昌德宮。停常參·經筵。
李敎榮啓曰,明日·再明日,仁陵忌辰祭齋戒·正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李敎榮曰,檢校直閣尹用求馳詣仁陵,奉審摘奸,仍留監祭,仍詣獻陵,一體奉審以來。
傳于李敎榮曰,說書有闕之代,前望單子入之。
李敎榮啓曰,卽見前正言許元栻陳疏到院者,則前銜陳疏,家僮直呈,俱係禁令,且多違格,所當退却,而係是言事,雖不得不捧入,不可無警,從重推考,何如?傳曰,允。
又啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經。監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進罷職傳旨,傳于李敎榮曰,只推。
李敎榮啓曰,都承旨趙同熙內閣進,左承旨李敦夏廚院進,右承旨李承宇,左副承旨洪永禹式暇,同副承旨韓龍敎式暇出去,院中只有臣一人,伴直無人。左承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左承旨李敦夏牌不進,伴直無人。都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
以左承旨李敦夏牌不進罷職傳旨,傳于李敎榮曰,只推。
吏曹參議前望單子入之,李敦夏落點。
傳于李敎榮曰,承旨有闕之〈代〉,前望單子入之。
李敎榮,以司饗院監膳提調意啓曰,今日監膳時,日下生鮮,腐傷體少,屢次點退,使之改色,與前無異。日勢漸晩,雖不得不捧入,而該貢人等所訴內,當此合氷,捉得無路,限捉得間,願以活鷄代捧云矣。在前如此之時,曾有稟旨代封之例。莫重御供,自下不敢擅便,惶恐敢啓。傳曰,代封。
吏曹參議金弘集上疏,伏以,臣於見職,曷嘗有一毫彷像而冒沒出膺也哉?再控衷私,誠淺辭拙,未蒙曲諒之恩,徒底逋傲之誅,怵迫居先,他不暇顧,遂乃拚棄廉隅,一伸叩謝之忱,亦義分然耳,則臣之求解一念,早已決於拜命之初矣。跨月荏苒,旣復强顔而行之,通塞焉與聞焉注擬,而代斲焉,疵類畢呈,名實竝舛,不勝其任之罪,於斯尤著。臣雖不識羞恥,貪戀寵榮,烏可以淟涊蹲據,有負初心乎?況臣稟質脆弱,夙夜痰濕之疾,水泉瘴霧,迭相爲祟,眩瞀怔忪,形證無常。頃因寒節,感冒一倍添劇,委淹床滋,專事刀圭。以若見狀,自非造次調治所可得痊,由前而職不可堪,由後而病不可强。玆敢疾聲呼籲,干瀆崇嚴,伏乞聖慈,俯察由中之悃,特垂體下之仁,亟遞臣吏曹參議之任,俾職事毋曠,賤分獲安焉。臣無任云云。答曰,省疏具悉。所請依施。
前正言許元栻疏曰,伏以,臣嶺外遐逖之一倥侗下愚耳,幸際我聖上龍御之初,濫竊科第,猥忝臺職,志願足矣,涯分踰矣。退伏田野,十有餘年,心如死灰,無復出山之意,然一段向國之誠,則彝性之所不能自已者也。竊伏念殿下睿知之性,可以致堯·舜之治,儲宮仁孝之姿,足以贊文·景之業,太平無疆之休,實本於此,而奈之何德化不行,惠澤未究,中外騷擾,人心嗷嗷,何其爲然歟?噫,方今最急之務,王制所謂國無一年之蓄,國非其國者也。百官之俸祿不贍,五營之兵食未給,各司胥吏,竝失其仰哺之資,上下遑遑,已非細故。而且國家所用之物,莫不責應於貢市之人,而以至籩䇺之實,簠簋之盛,先則進排,後未受價,彼輩蕩盡家産,擧皆荷擔而立。平時之經用,猶患若是窘急,若卒然有數年之水旱,四方之師旅,則將何以濟之乎?國計之茫無涯畔,胡至此極?其故可知也。夫財之於國,如魚之於水,魚無水則枯,國無財則傾,財非天降而地出,財生於民,非民則無以生財,今民窮而財竭矣。噫,惟正之供有限,而匪頒之賜無節,濫用虛費,不可貲量,此所謂作無益而害有益者也。易曰,節而制度,不傷財不害民。孔子曰,節用而愛民。又曰,百姓足,君孰與不足,願殿下,鑑戒焉。噫,經國大典,祖宗成憲也,田賦什一,民國俱足之法,而挽近以來,聚斂之臣,不遵典憲,恣爲加結作錢之謬例,一結之價,至有三四十兩濫懲,而晉州之百餘兩,又其尤甚之虐政也,民其聊生乎?其所掊克者,雖盡入於國,猶不忍剝割,況上不在國,下不在民,乾沒於中間者乎?且錢者,輕寶也,奸吏逋之,貪官贓之,及其漕運,則船主竝呑之,托以臭載者,比比有之。彼船主,亦有所依勢,而無所忌憚故耳。加結作錢之事,急速禁斷,必以田農所出之米上納,而漕船勿用京江船,使該道地土船運致然後,倉廩實而民無再懲三懲之弊矣。且倉屬原數之外,加出吏胥甚多,所謂人情雜費,比前十倍。故船主與色吏輩,擧皆負逋,而害又及民。今以後依定式遵行之意,嚴明申飭,斷不可已也。願殿下之深察焉。臣又聞之,古之聖帝明王,兢兢乎一日萬幾之繁,夙夜罔或不勤,故鷄鳴而起,孶孶爲善,舜也,昧爽丕顯,坐而待朝,湯也,自朝至于日中昃,不遑暇食,文王也。至若東方明矣之詩,夜如何其之詠,皆所以贊美早朝之義也。願殿下之猛省焉。噫,聖遠言湮,經殘敎弛,吾道之不絶,僅如一線矣。倚歟,我世宗莊憲大王,洗滌羅麗之陋習,制禮作樂,闢佛敎崇儒術,時則有若臣之先祖左議政文敬公臣稠,輔佐化理,建學設庠,人倫明於上,敎化行於下。而五百年爲禮義之邦者,實基於聖祖右文之治矣,胡今之世,上無導率之政,下多暴棄之類?拙者,以稗說里諺爲閒情,能者,以馬弔江牌爲高致,聖經賢傳,置之笆籬。而至於科文詩賦之類,操筆成篇者,百無一人,全用虛套而嵬擢者,往往有之,故無文無筆之人,盈於場屋,莫不唾手摘髭。是故讀書種子,今旣絶矣。於是乎異端邪術妄誕妖怪之說,乘時闖入,日新月盛,如人之元氣內敗,而雜病外侵。噫,淸談興而五胡亂華,釋敎盛而六朝禍人。今人之所爲,不有甚於淸談釋敎者乎?不翅有伊川被髮之歎而已,安知不憂虞之迫在呼吸耶?雖然,猶有可及者存。干羽之舞,可以格有苗之頑,蔘朮之劑,可以治勞癠之疾,亟宜竗選眞儒,委以成均作人之任,其次以敎八方學校之士,至於大小科考試之官,極擇有文學公明之心者,專責焉,則王道行而禮讓興,人心和而風俗正矣。孟子曰,兵甲不多,非國之災也,財貨不聚,非國之害也,上無禮下無學,賊民興喪無日矣。夫禮,所以辨上下定民志也,學所以明天理修人道也。上之化下,若風之偃草,是在我殿下先立正心誠意之大本。立經陳紀,任賢使能然後,欹器可置於安處也。然其本則又在於聖學,故傅說之告其君曰,念終始典于學厥德修罔覺,又曰學于古訓,乃有獲。蓋不學則如面墻而立,目無所見,何以知治亂興廢之機乎?殿下之廢法講,已過七年矣。目今敎化之壅遏,紀綱之解弛,賢不肖之無別,職由於聖學之未能緝熙也。誠願殿下,先求博聞有道術者,置之賓師之位,一遵列聖朝故規,日開朝晝夕三講筵,克勤無怠,則非特聖工之日新,東宮邸下,亦被身敎之化,觀感而進學矣,豈不美哉,豈不善哉?由是而德化日盛,聲敎訖于海外,蠻夷亦將率服矣,此宗社生民之福也。噫,雷異之變,出於收聲之後,冬行夏令,非一非再,而以至十月之交,仁愛之天,丁寧示警,君臣上下,正宜恐懼修省之不暇,而殿下之減膳避殿,只是文具,三司之聯名陳箚,亦是文具。臣未敢知上帝亦有文具之災異耶,此則必無之理也。誠願殿下,以實心行實政,奉答天心,天心悅豫,則轉災爲祥,必如影響之速也。見今民國之危急,莫此時若,震驚之變又如此,而寥寥無忠言嘉猷之一陳於旒纊之下者。殿下縱欲行實政,深居九重之邃,何以洞燭其四方之民情,百事之弊源而革去之乎?亟開來諫之路,雖逆耳嬰鱗之言,假之以辭色,待之以寬容,然後治道可得以聞也。雖以唐·虞之聖,有進善之旌,誹謗之木,闢四門明四目,以決天下之壅蔽。書稱成湯之德曰,從諫弗咈。又稱高宗之德曰,從諫則聖,所以聖益聖而治益隆也。噫,人之所難制者,私慾也,私慾之尤難制者,奢侈也。不有以敎之禁之,則末流之弊,必至於上下之俱困矣。奢侈之習,今成風俗,賤人恥不如貴人,閭閻恥不如宮闕,皀隷之褺服,無非紅紫,市井之冠巾,皆是金玉。故遠方之珍異,遍滿於京都之市肆鄕邑之場市,奇奇怪怪眩幻之物,無所不有,而其所貿易之資,則皆我生民衣食之米粟布帛也。以我命脈所係之寶,換彼玩好無用之物,民貧而國竭,則將至於何境耶?富商之販穀,潛賣於異國者,亦由於寶遠物之致也。急宜嚴禁然後,吾民可得而保也,吾國可得而全也。禁之之道,無他。如齊桓之惡紫臭,鄒君之絶長纓,則先從京輦之近,不日而化,自至於八方之遠,咸歸於儉德矣。惟殿下,念哉念哉。臣無任云云。答曰,省疏具悉。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
李承宇啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨洪永禹,今日不爲仕進,卽爲牌招,何如?傳曰,允。
傳于李承宇曰,禮曹參判有闕之代,前參議金弘集除授,吏曹,禮曹參判單金弘集,今加嘉善除授事,承傳。
承旨前望單子入之,洪淳學落點。
以都承旨趙同熙牌不進,罷職傳旨,傳于洪永禹曰,只推。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經,監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進,罷職傳旨,傳于洪永禹曰,只推。
李承宇,以春秋館言啓曰,別兼春秋臣宋秉瑞,以武衛營從事官,今日放料時,晝仕出去之意,敢啓。傳曰,知道。
洪永禹,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
李承宇啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李敎榮,同副承旨韓龍敎,今日不爲仕進,竝卽牌招,何如?傳曰,允。
傳于洪永禹曰,奉審閣臣入侍。
傳于李承宇曰,左承旨·右副承旨許遞,前望單子入之。
承旨前望單子入之,朴海哲·閔泳奎落點。
洪永禹啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經,監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進,罷職傳旨,傳于洪永禹曰,只推。
以同副承旨韓龍敎牌不進,罷職傳旨,傳于洪永禹曰,只推。
李承宇,以議政府言啓曰,卽見仁川防禦使狀啓謄報,則日本公使,已到本境,而今十五日當上京云矣。凡于接應之節,令各衙門,參酌已例施行,所經地方官竝延接官,依例差下,使之替站護行,回歸時仍兼護送官之意,竝爲分付,何如?傳曰,允。
又以議政府言啓曰,日本公使,將不日上京矣。禁雜之節,令各營·左右捕廳·京兆五部,嚴加操束。而以年前去留時言之,無賴乖悖之類,塡塞街衕,叫聒,紛遝,甚至投擲沙石,攬執衣服,種種有以此惹鬧之端,貽羞取侮良極寒心。今番復或有似此之習,卽爲捕捉,施以梟示之律,不能禁飭之當該將臣及官員,草記論勘,校卒·徒隷,照法嚴繩事,另爲分付,何如?傳曰,允。
庚辰十一月十三日申時,上御養心閤。奉審閣臣入侍,左副承旨洪永禹,假注書李敬夏,記注官韓用卨,別兼春秋宋秉瑞,檢校直閣尹用求,以次進伏訖。上曰,史官分左右。仍命奉審閣臣進前。用求進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉。還詣仁陵,仍留監祭,將事安寧之意,敢達矣。上曰,陵上泰平,而碑閣·丁字閣無頉乎?用求曰,然矣。上曰,再昨日發行乎?用求曰,昨日發行矣。上曰,所渡之江,不至半氷乎?用求曰,數日來,日候稍暄,幾合之氷,還爲泮釋矣。上曰,往還之程,未爲幾許,而其間雪後仍雨,麥田之雪,似不厚覆也。用求曰,向陽之地則雖融,而背陰之處則尙多矣。上曰,近日雖暄,侵夜來往,得不寒乎?用求曰,時値夜深,不無寒冷矣。上曰,何時將事乎?用求曰,二更量矣。上曰,卽爲還發乎?用求曰,然矣。上曰,秋麥已芽,雪厚則好矣。民情得無更望乎?用求曰,麥苗已有靑色,而農民果待更雪矣。上命閣臣先退,又命史官就座。仍命承史,以次退出。
上在昌德宮。停常參·經筵。
洪永禹啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨韓龍敎,今日不爲仕進,卽爲牌招,何如?傳曰,允。
又啓曰,右副承旨朴海哲,時在慶尙道聞慶地,斯速乘馹上來事,下諭,何如?傳曰,許遞,前望單子入之。
傳于洪永禹曰,禮房承旨馳詣宗廟·景慕宮,奉審摘奸以來。
傳于洪永禹曰,政官牌招開政。
賓客前望單子入之,左副賓客閔台鎬落點。
傳于洪永禹曰,呈告禮曹判書·同義禁許遞,今日政差出。
承旨前望單子入之,金羽均落點。
韓龍敎啓曰,行大司憲徐衡淳在外,執義李在淳,掌令李範晉·洪羲麟,持平洪祐冀牌不進,韓秉濟未署經,監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令李範晉·洪羲麟,持平洪祐冀牌不進,罷職傳旨,傳于韓龍敎曰,只推。
傳于韓龍敎曰,在外與未肅拜臺諫許遞,今日政差出。
傳于韓龍敎曰,有實故摠管許遞,前望單子入之。
摠管前望單子入之,都摠管金炳地落點。
弼善前望單子入之,金文濟落點。
說書前望單子入之,金天洙落點。
韓龍敎,以侍講院言啓曰,新除授弼善金文濟·說書金天洙,竝卽牌招察任,何如?傳曰,允。
又以吏曹言啓曰,平安道寧遠郡守李奭信呈狀內,矣身受由上京,矣身病猝重,萬無還官之望云。其身病旣如是,則有難强令還任,罷黜,何如?傳曰,允。
傳于韓龍敎曰,寧遠郡守,咸悅縣監之代,勿拘常格,各別擇差。
韓龍敎,以吏曹言啓曰,繕工監假監役官鄭海吉,以其身病,呈狀乞遞,改差,何如?傳曰,允。
又以吏曹言啓曰,奉常寺正韓兢烈,以其身病,呈狀乞遞,改差,何如?傳曰,允。
又以兵曹言啓曰,新除授群山僉使李容謙,與全羅右水使李普憲,有娚妹應避之嫌,呈狀乞遞矣。相避之法,在下當遞,改差,何如?傳曰,豐川府使相換。
又以兵曹言啓曰,宣傳官李奎鶴·白樂駿,五衛將尙致元·金鍾殷·朴貞祜·金載傳·金命寬,忠翊衛將鄭元好,文臣兼宣傳官金炳稷,俱以病難供職,呈狀乞遞。新除授慶尙右兵使李周興,母年今爲七十五歲,慶尙左水使李敎應,父年今爲七十七歲,俱以法不當遠離赴任,戶奴呈狀乞遞矣。梱帥之親年七十五歲以上者,許遞其任,載在法典,竝改差。波知僉使洪穎普,素患痰癖之症,當寒添劇,萬無赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
又以兵曹言啓曰,慶熙宮衛將金應時,以其身病,呈狀乞遞,改差,何如?傳曰,允。
韓龍敎啓曰,吏曹參議李敦夏,疏批已下,卽爲牌招,何如?傳曰,允。
有政。吏批,判書李鎬俊進,參判未差,參議李敦夏進,左副承旨洪永禹進。以李載兢爲吏曹參判,李寅卨爲大司憲,金文鉉爲掌令,李範晉爲獻納,趙寧夏爲禮曹判書,任孝準爲戶曹參判,李寅赫爲敦寧都正,韓敬源爲知經筵,吳俊泳·沈宜絢爲同義禁,李裕承爲同春秋,尹滋悳爲弘文提學,徐公淳爲司宰奉事,玄弼濟爲奉常正,李敏圭爲假監役,李承五爲忠淸監司,金永秀爲定州牧使,李升漢爲寧遠郡守,洪祐龍爲咸悅縣監,李喜成爲桃源察訪,分敎官單,林時挺,群山僉使李容謙,豐川府使柳冀東,以上相換事,承傳。
兵批,行判書李載冕進,參判李應辰病,參議金載瓛病,參知朴齊晠入直,同副承旨韓龍敎進,以兵批言啓曰,慶尙左水使,今當差出,而擬望之人乏少,他道防禦使竝擬,何如?傳曰,允。
傳于韓龍敎曰,出身李濟馬,守門將擬入。以徐堂輔爲知事,金晢根爲副摠管,南鎬元·梁柱華·秦尙彧爲同知,李祉秀爲兼訓鍊都正,李容益·吳聖模爲宣傳官,金在殷·金潤煥·李一泳·朴永淳·金濬爲五衛將,高在鎔爲忠翊將,金炳文爲御營騎士將,千應鍊爲慶熙將,閔丙奭爲文兼,李在淵·李濟馬爲守門將,李南輯爲忠淸兵使。
傳于韓龍敎曰,報恩郡守之代,未準朔守令中擬入。
吏批,再政。以具奭祖爲吉州牧使,金好謙爲報恩郡守,韓圭卨爲熙川郡守。
兵批,再政。李奎元爲訓鍊判官,同知單金潤煥。
吏批,三政。李珪應爲稷山郡守。
兵批,三政。李敏集爲宣傳官,同知單金命寬,僉知三單,朴永淳·金宜柄·高在鎔。
吏批,四政。閔致純爲刑曹正郞。
兵批,四政。趙羲完爲訓鍊僉正,同知單金在殷。
吏批,五政。趙正熙爲刑曹佐郞。
兵批,五政。尹秉悳爲宣傳官,同知單崔應均。
吏批,六政。趙鍾禹爲景慕宮令。
兵批,六政。韓用祚爲都摠經歷,同知單異鳳植。
吏批,七政。崔光駿爲活人別提,車好鎭爲軍器主簿。
兵批,七政。李殷春爲都摠都事,同知單辛暎德。
吏批,八政。權仁國爲引儀,李祖淵爲掌樂主簿。
兵批,八政。張鳳鎭爲部將,趙羲升爲慶尙右兵使,具永植爲慶尙左水使,李奎參爲晉州營將,李士福爲德積僉使,崔振華爲波知僉使,趙有增爲忠淸水虞候,知事單李益淳,大護軍徐衡淳,同知單趙羲轍,護軍趙秉式·朴容大·張熙東,副護軍洪淳學·李敎榮·朴海哲·尹庚鎭·李周興·李敎應·李奎鶴·白樂駿,副司直金疇鉉·李範晉,副司果李志孝·咸昌範,副司正李貞稙·尹瀷·李敬夏,副司勇洪泰顯,以上竝單付,蝟島僉使太世春,限一瓜仍任事,承傳,群山僉使李容謙,豐川府使柳冀東,已上相換事,承傳。
韓龍敎,以兵批言啓曰,武參下官,蒙陞敍承傳,則無可陞之階,直出六品,銓格所載。而今番賞典中,武臣兼宣傳官申泰夔·南錫熙,俱蒙仍其職陞敍之典矣。竝參上武兼單付之意,敢啓。傳曰,知道。武兼二單,申泰夔·南錫熙,已上仍其職陞敍事,承傳,同知單李喜源。
吏批,九政。以金明洙爲監察,申學休爲內資主簿,閔益鎬爲濟用副奉事。
兵批,九政。以裴龍九爲訓鍊都監哨官,同知單鄭東烈。
傳于韓龍敎曰,咸鏡監司有闕之代,大護軍金有淵除授。
吏批,十政。以趙熙斌爲司䆃主簿,閔泳翊爲掌樂提調,咸鏡監司單金有淵除授事,承傳。
傳于韓龍敎曰,掌樂提調閔泳翊,司䆃提調李秉文相換,掌樂提調閔泳翊,司䆃提調李秉文,已上相換事,承傳。
兵批,十政。以尹致仁爲訓鍊僉正,同知單金基郁。
十一政。以申百熙爲都摠都事,金炳軾爲右副率。
十二政。以閔台植爲中樞都事,同知單金致韺。
十三政。以李敎命爲訓鍊主簿,同知單金舜英。
十四政。以具東奭爲守門將,同知單金泰煥。
十五政。以洪秉萬爲西道參軍,同知單李一泳。
韓龍敎,以議政府言啓曰,禮曹參判金弘集,講修兼伴接官差下,監察李祖淵,伴接郞廳差下,何如?傳曰,允。
又以議政府言啓曰,關西先運襦衣二百四十九領,紙衣二百六十六領,照數捧上稱量。綿品·紙品,亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
又以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以內醫院都提調·提調意啓曰,年例各殿宮進上臘藥所入牛黃壹佰貳部壹錢壹分肆里壹毫,麝香壹佰陸拾捌部伍分柒里玖毫,竝令戶曹·宣惠廳進排。而丙申定式,牛黃參拾柒部伍分捌里玖毫,以本院春秋兩等元貢中,取用,何如?傳曰,允。
又以都摠府言啓曰,副摠管白樂薰,以摠戎廳中軍,本營諸將官射會監試事,晝仕出去。而逐日煩稟未安,入番間除草記往來之意,敢啓。傳曰,知道。
忠淸監司李明應疏曰,伏以臣以器則斗筲也,以才則樗櫟也。顧何足備數於驅使之任,而偏蒙我聖上與天無極之恩,猥膺藩臬,逖違軒墀,居然三年于今矣。仍伏念臣自聞命以來,夙夜憧憧,思竭才力,仰裨委寄之重,俯殫塵刹之奉。而其奈質性柔懦,知識疎鈍?威不足以殫壓一路,才不足以蘇救百弊,至於尋常按例者,短拙畢露,瘡疣百出,徒費腆厚之廩,迄無絲毫之補。從前如此,來後可知。向於瓜迫之際,特下恩仍之命,臣且惶且感,罔知措躬之所。陳疏丐免,旋蒙優批,臣雖無似,尙有彝性,銘肺肝磨,頂踵欲圖萬一之裨。而供稅之愆滯,無由矯革,財幣之枵罄,莫可收拾,無非臣僨誤之致。況今漕弊釐整之方,邑瘼蘇醒之策,以臣之庸闇,以臣之湔劣,無一所長,有百不取者。冒昧膺當,則其何異於責鷦鷯以千斤之重,驅駑駘於九折之險哉?留一日而貽一日之弊,處一月而遺一月之害,決不可荏苒逡巡,徒增臣罪也。且臣之父母,年今衰邁,當此寒節,恒少寧日。每接家書,實難抑懷古人之親老辭官者,無心爲吏者,在臣當行之事,而何敢以一毫,非實之語,效人克讓之美哉?以聖上則哲之明,止慈之德,諒臣才之累簡,矜臣情之離闈,當有以處臣者矣。不避屑越,仰瀆崇嚴。伏乞聖明,曲察由中之懇,特垂體下之仁,將臣所帶之藩任,亟賜鐫改,以幸公事,以安私分,千萬顒祝。臣無任云云。答曰,省疏具悉。所請依施。
禮曹參判金弘集疏曰,伏以臣悾悾然一癡人耳。文質無所當,姸醜不能辨,甘自暴棄,最居下流。適値明時,通籍以來,外內揚歷,涯分已溢。志不願於溫飽,機相忘於榮辱,惟以獲免罪戾,藉爲不報之報而已。匪意邇者謬恩荐仍銓銜,丐免曾未浹日,特授臣禮曹參判,進階爲嘉善大夫。臣誠惶惑震駴,莫省所以致此何由也。噫,聖王馭世,官人爲大,簡畀之政,孰非可愼?而況亞卿峻秩,地望逈殊,關治道之汚隆,係朝廷之輕重,則寧容一分僥濫於其間乎?太上以德,其次以功,尙矣無論,雖以年勞推遷言之,臣之由靑及紫,菫菫數三寒暑,以若藐然後進。有此超躐,走急多躓,負重易踣,災咎之來,理所固有。夫天地之仁物也,父母之字幼也,雨露之以時,飮食之以節,欲其曲遂而全保之。豈或使之過飽助長,而不防其疾眚乎?且臣尤有所兢蹙靡安者,連蒙中批,不循常格。臣是何人,偏叨殊渥,擧措用舍之際,上累則哲,進退辭受之間,旁招群譏,諒非細故,必底大何,歷日徊徨,萬難趨承。玆敢瀝瀉肝膈,冒死呼籲。伏乞聖慈,諒臣言之非飾,陳名器之宜惜,收還臣新授爵秩,俾重官方,而安私分焉。臣無任云云。答曰,省疏具悉。卿其勿辭行公。
吏曹參議李敦夏疏曰,伏以臣不敢效王述之道耳。昔王述,於職任可堪則進,不可堪則不進,可堪而不進者,妨於義,不可堪而進者,爽其廉。故士大夫從政,寧其妨義,不可爽廉也。臣之前後所叨,罔非爽廉。而其進也眞若可堪者然,每一循省,泚漬面。乃玆三銓誤恩,尤萬萬夢外也,分外也。夫省服,乃六部之冠,而郞中,其小選也。責任參居東之佐,地望綦司南之重,時或謂之代斲,而其澄汰甄別,亦與太宰事,實小大無別焉。是猶刀劍之刃,未嘗屠大牛切大玉,則雖曰我且以爲鏌鎁,人猶疑之。是以居官者,不由選曹而進者罔以見其才利鈍。苟非伯毫之能,仲子之淸,鑑明如崔亮,風裁如劉鼎者,則莫宜居之。自古名碩,亦嘗逡巡退遜者是也。臣於此,亦又曰可堪而進,重自陷於終始爽廉之科也哉?揣分量力,蚊山猶輕,庚牌之下,承膺無路。伏乞聖慈,曲垂鑑諒,亟鐫臣南曹新銜,回授可堪,以全名器,以安私分,不勝幸甚。臣無任云云。答曰,省疏具悉。爾其勿辭察職。
上在昌德宮。停常參·經筵。
夜自二更至四更月食。
藥房提調尹滋承,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
閔泳奎啓曰,明日常參·經筵,取稟。傳曰,停。
韓龍敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
閔泳奎啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,右副承旨金羽均,今日不爲仕進,卽爲牌招,何如?傳曰,允。
韓龍敎啓曰,行大司憲李寅卨在外,執義李在淳,掌令金文鉉·洪羲麟,持平洪祐冀牌不進,韓秉濟未署經,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊執義李在淳,掌令金文鉉·洪羲麟,持平洪祐冀牌不進,罷職傳旨,傳于韓龍敎曰,只推。
閔泳奎,以議政府言啓曰,卽見黃海監司姜蘭馨,水使李奎會狀啓,則甕津府鷲峰浦口漂到大國人三名問情,則乃是奉天府人之行商漂到者,而彼願陸路回去,所持物件中,不願帶去者,折銀以給,船隻燒火,與衣袴等物,照例備給事,竝請令廟堂稟旨分付矣。漂人還歸之水陸間從願許之,卽柔遠之意也。依其言旱路發送,使驛學,領付灣府,衣袴製給供饋護送之節,竝另飭擧行,棄置船材,彼人所見處燒火,汁物之帶去與換銀以給者,竝依已例施行,待還發狀聞,令槐院,撰咨入送,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以摠戎廳言啓曰,本廳哨官車潤文,身病猝重,勢難察任,改差,何如?傳曰,允。
上在昌德宮。停常參·經筵。
韓龍敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
閔泳奎啓曰,左副承旨洪永禹,今日不爲仕進,卽爲牌招,何如?傳曰,允。
韓龍敎啓曰,行禮曹判書趙寧夏,吏曹參判李載兢,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。敦寧都正李寅赫,除拜後過三日不爲出肅,事體所在,誠極未安。依定式從重推考,仍卽牌招察任,何如?傳曰,允。
傳于韓龍敎曰,柑製,明日通方外爲之,試紙,用大好紙,弘文提學,待明朝牌招。
注書金復性呈辭受由,代以沈相瓚爲假注書。
韓龍敎啓曰,假注書李敬夏,有身病,勢難察任,今姑改差,何如?傳曰,允。
李敬夏改差,代以朴彜陽爲假注書。
韓龍敎啓曰,行大司憲李寅卨在外,執義李在淳,掌令金文鉉·洪羲麟,持平洪祐冀牌不進,韓秉濟未署經,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊,執義李在淳,掌令金文鉉·洪羲麟,持平洪祐冀牌不進,罷職傳旨,傳于韓龍敎曰,只推。
以左副承旨洪永禹牌不進,罷職傳旨,傳于韓龍敎曰,只推。
韓龍敎,以吏曹言啓曰,今此冬至祭祭官磨鍊,而除老病公頉外,實無推移排備之路,依近例刑官,司饔院官員年六十以上人,通融塡差以入之意,敢啓。傳曰,知道。
又以伴接官言啓曰,日本辦理公使花房義質以下,入館所後,茶啖分入各房之意,敢啓。傳曰,知道。
又以伴接官言啓曰,卽者差備譯官來言,日本辦理公使花房義質隨員四人,艦長一人,傳語官二人,護衛兵二十二名,巡査十名,從者二名,今日戌時量,入來館所云矣,敢啓。傳曰,知道。
又以兵曹言啓曰,今十一月十七日武臣堂上朔試射日次,而日本公事,旣已近京,不得設行,回還間文武試射停止之意,敢啓。傳曰,知道。
上在昌德宮。停常參·經筵。
金羽均啓曰,來二十一日朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,當次人受點後,日次待令。
韓龍敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金羽均曰,禮曹判書許遞,前望單子入之。
禮曹判書前望單子入之,尹滋承落點。
金羽均啓曰,假注書沈相瓚·朴彝陽,時無職名,令該曹,依例付軍職冠帶常仕,何如?傳曰,允。
又啓曰,弘文提學尹滋悳,旣已承牌,藝文提學申應朝在外,內閣提學金炳始,卽爲牌招,同參考試,何如?傳曰,允。
傳于金羽均曰,都承旨持此御題,與弘文提學,偕往泮宮,試取以來。
趙同熙啓曰,臣敬奉御題,與弘文提學尹滋悳,偕往泮宮,柑製儒生試取,則收券爲六百五十七張矣。捧入之意,敢啓。傳曰,知道。
傳于金羽均曰,柑製賦居首三下一幼學朴泳敎,三下二幼學申錫游,竝直赴殿試,之次草三下幼學尹奎炳,直赴會試,之次次上幼學李完用等二人,竝給二分,之次次上幼學洪正熹等二人,竝給一分,之次次上幼學金喬漢等三人,各奎章全韻一件賜給。
傳于金羽均曰,入格儒生閔泳肅,此是桂坊也,守令待窠,首先擬入,傳于金羽均曰,入格儒生,明日待令。
韓龍敎啓曰,行大司憲李寅卨在外,執義李在淳,掌令金文鉉·洪羲麟,持平洪祐冀牌招不進,韓秉濟未署經,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊,執義李在淳,掌令金文鉉·洪羲麟持平洪祐冀牌不進,罷職傳旨,傳于韓龍敎曰,只推。
韓龍敎,以武衛所言啓曰,知彀官黃鍾浩,奉承下敎,摘奸事,出去嶺南地。而到靈山邑,邑民,與知彀官下屬,有所爭鬧起訟事。自本邑,捉致下屬之際,竝與所帶旗手而捉去,故言以所係因公,而一直不聽,恣意毒杖云。外邑之於京上營,自別,果何如?而況於宿衛之卒,因公之行,有此駭妄推治之擧,事體所在,不可尋常處之。該縣監趙容熙,爲先罷黜,令該府,拿問嚴勘,何如?傳曰,允。
金羽均,以奉常寺都提調·提調意啓曰,各陵冬至祭享所用藥果煎造後,進上看品藥果二十立,依定式封進之意,敢啓。傳曰,知道。
又以承文院言啓曰,月食已過,回咨依例撰出,付撥下送灣府,傳給鳳城,轉致北京之地,何如?傳曰,允。
又以承文院言啓曰,準請謝恩一起具方物,兼付於節使之意,曾有所議政府草記,允下矣。先通咨文,依已例撰出,付撥下送灣府,傳給鳳城,轉致北京之地,何如?傳曰,允。
又以伴接官言啓曰,卽者差備譯官來言,仁川船上所留彼人中隨員一人,今日亥時量,入來館所云矣,敢啓。傳曰,知道。
韓龍敎,以摠戎廳言啓曰,本廳哨官李康弼,身病猝重,勢難察任,改差,何如?傳曰,允。
義禁府啓目粘連,向前趙性熙,亦漕船領運,何等愼重?而不能常時操飭,致此全船燒燼,論厥溺職,罪合重究是白如乎,依已例以倉庫失火律,照勘,何如?判付啓依允。
忠淸監司李承五疏曰,伏以臣百不猶人,僥倖名途,前後歷踐,莫非我殿下隆恩洪造。而夏間玉署榮選,尙懷踰濫之懼,不啻若臨淵集木矣。迺者湖臬恩除,忽下於夢想之外,臣誠儻怳震駴,罔知攸措。夫藩宣,卽古之方岳也。上承九重之仁恩,下察一方之生靈,民俗之休戚係焉,風化之汚隆關焉,疇非可重而本省尤有別焉。內而處坼輔之後,外而介嶺·湖之間,舟車委輸而百弊成痼,力役偏苦而三政不擧,必須臨之以威惠,濟之以綜明,如治盤錯,如理棼絲然後,庶可以及此撟捄一分牽補。而如臣才具,顧何嘗彷彿於是乎?噫,奉檄之喜,人子恒情,況是邱墓之鄕,高牙大纛,赫然乎觀瞻,則在臣身榮耀極矣。曷敢不感激恩私,蹶趨膺?臣於治民之政,曾未一試,雖尋常簿書,明知其不能事事。有若土木之被紋繡,終無秒忽之報涓涯,則公私僨誤,可立而俟。參倚已熟,冒膺無路,玆敢據實仰籲。伏乞聖慈,俯垂鑑諒,將臣新授忠淸監司之任,亟許遞改,俾公器重而私分安焉。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
李承宇啓曰,明日毓祥宮冬享祭齋戒,再明日冬至權停例陳賀相値,視事頉稟之意,敢啓。傳曰,知道。
韓龍敎啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
傳于李承宇曰,入格儒生,延英門外施賞。
金羽均啓曰,行大司憲李寅卨在外,執義李在淳,掌令金文鉉·洪羲獜,持平洪祐冀牌不進,韓秉濟未署經,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊,執義李在淳,掌令金文鉉·洪羲獜,持平洪祐冀牌不進,罷職傳旨,傳于金羽均曰,只推。
傳于李承宇曰,發遣吏郞,諸執事淸齋與否,摘奸以來。
金羽均啓曰,明日冬至望闕禮習儀時,兩司當爲進參,除在外·未署經·差祭外,未肅拜·呈告人員,竝待開門牌招,何如?傳曰,允。
金羽均,以三軍府言啓曰,卽接訓鍊都監所報,則今十一月十九日,習陣日次。而夏而六月·七月,冬而十一月·十二月停操事,曾有受敎,依例停止云矣,敢啓。傳曰,知道。
李承宇,以禮曹言啓曰,今十一月二十日,冬至朝賀權停例行禮時,大王大妃殿·王大妃殿·中宮殿,百官陳賀儀註,直爲書入各殿之意,敢啓。傳曰,知道。
又以伴接官言啓曰,卽者差備譯官來言,仁川船上所留彼人中,巡査二名,今日卯時量,入來館所云矣,敢啓。傳曰,知道。
又以伴接官言啓曰,卽者差備譯官來言,留館彼人中,隨員一人,傳語官一人,今日辰時量,汁物領來次,出去楊花津云矣,敢啓。傳曰,知道。
又以伴接官言啓曰,卽者差備譯官來言,麻浦船上所留彼人隨員一人,從者三名,海軍十名,今日申時量,入來館所云矣,敢啓。傳曰,知道。
金羽均,以都摠府言啓曰,今日入直內三廳武兼·禁軍及軍兵等,當爲中日習射技放。而倭使到畿境,回還間姑爲停止之意,敢啓。傳曰,知道。
又以摠戎廳言啓曰,本廳哨官愼炳大,身爲將官,職事不勤,爲先汰去之意,敢啓。傳曰,知道。
又以義禁府言啓曰,靈山縣監趙容熙,爲先罷黜,令該府,拿問嚴勘事,傳旨啓下矣。趙容熙時在任所云,依例發遣府羅將,拿來,何如?傳曰,待待命拿囚。
義禁府啓目粘連,領運差使員蛇梁萬戶趙性熙矣,本府議啓內,漕船領運,何等愼重?而不能常時操飭,致此全船燒燼,論厥溺職,罪合重究是白如乎,依已例以倉庫失火律照勘,罪杖八十,徒二年定配收贖,公罪奉敎,依允。
咸鏡監司金有淵疏曰,伏以臣於夢所不因,妄所未想,忽下特旨,復授臣以已試蔑效之關北伯。中批,是異數也,再任,尤罕例也。始聞命而儻怳滋惑,及拚誥而懍靡措,歷日慄慄,誠莫曉其所由致也。或以臣曩膺觀察之責,三年報政,幸免大戾而然歟?抑謂臣近行安撫之事,千里採俗,如就熟路而然歟?臣之本末,非惟自知,卽亦聖明之所燭也。觀察而旣不能對揚休命,未遺甘棠之愛,安撫而又不能勞來流民,莫恤窮蔀之民。每一循省,慙悚交中。竊伏聞咸關一路,比諸向時,宿弊新瘼,日益棼麻,必也二千石惟良,庶幾萬一分可救。臣若便擁節蓋,更踰鐵嶺,則豐沛父老,豈不曰朝廷無人,而缺望於按臺之下乎?西州須欹器之整,故有張詠之再鎭,北門爲鎖鑰之重,故非冠準則不可。今臣才具威望,萬萬不及於古人,而榮寵反加焉。臣何以堪之?夫奔走宣力,夷險向前,人臣事君之義也。矧蒙殊知,宜倍圖報,奈此鉛刀莫效,再割蒲柳?又自七旬之開,鞭策非復數年之前,恐使我殿下方面之寄,前旣一誤於臣,而重爲之誤也。用玆憂懼,具牘干威。伏願聖慈,俯察衷懇,亟遞臣咸鏡監司之職,以愼咨岳之政,俾安匪材之分,實不勝區區至祝。臣無任云云。答曰,省疏具悉。今此特除,豈無斟量而然也?卿其勿辭往欽哉。
上在昌德宮。停常參·經筵。
藥房提調尹滋承,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪永禹啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
又啓曰,同副承旨韓龍敎,今日不爲仕進,卽爲牌招,何如?傳曰,允。
金羽均啓曰,臣羽均,今日冬至望闕禮習儀進去,下直之意,敢啓。傳曰,知道。
洪永禹啓曰,行大司憲李寅卨在外,執義李在淳,掌令金文鉉·洪羲麟,持平洪祐冀牌不進,韓秉濟未署經,監察茶時之意,敢啓。傳曰,知道。
李承宇啓曰,今日望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
傳于李承宇曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于洪永禹曰,時·原任大臣,率禮堂,明日來待。
傳于洪永禹曰,禮曹參議許遞,前望單子入之。
禮曹參議前望單子入之,金元性落點。
以大司諫朴弘壽,司諫李建昌,獻納李範晉,正言安翊豊,執義李在淳,掌令金文鉉·洪羲麟,持平洪祐冀牌不進,罷職傳旨,傳于韓龍敎曰,只推。
洪永禹啓曰,明日冬至望闕禮,依例爲之之意,敢啓。傳曰,知道。
傳于洪永禹曰,弼善有闕之代,前望單子入之。
弼善前望單子入之,魚允中落點。
傳于韓龍敎曰,公事不審之中官羅世煥,從重推考。
洪永禹,以侍講院言啓曰,新除授弼善魚允中,卽爲牌招察任,何如?傳曰,允。
又以侍講院言啓曰,卽接翊衛司所報,則今二十日冬至陳賀權停例,行禮于重熙堂敎是時,本司當爲全數進參,而右副率金炳軾,有拘忌,無以備員,何以爲之?敢稟。傳曰,司宰奉事徐公淳,令該曹,口傳相換。吏曹口傳政事,翊衛司右副率金炳軾,司宰奉事徐公淳,已上相換事,承傳。
洪永禹,以伴接官言啓曰,卽者差備譯官來言,仁川船上所留彼人中,傳語官一人,從者二名,昨日酉時量,又爲入來館所云矣,敢啓。傳曰,知道。
又以伴接官言啓曰,卽者差備譯官來言,仁川船上所留彼人中,從者一名,今日午時量,又爲入來館所云矣,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿·世子宮,內閣·政院·玉堂·朝廷二品以上·六曹堂上冬至單子問安。答曰,知道。
李承宇啓曰,明日常參·經筵,取稟。傳曰,停。
閔泳奎啓曰,議政府郞廳來言,今日賓廳日次,而冬至問安相値,不得來會云矣,敢啓。傳曰,知道。
禮曹來辛巳年正月初三日行星壇祭香祝親傳,取稟。奉敎,敬依。禮曹來辛巳年正月初四日,行宗廟永寧殿春享大祭香祝親傳,取稟。奉敎,敬依。禮曹來十二月初六日孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定大王大妃殿誕日陳賀時應行節目,參考例磨鍊爲白去乎,依此擧行,何如?啓,旣承慈敎,權停爲良如敎。
李承宇,以侍講院言啓曰,今日冬至陳賀權停例,行禮于重熙堂敎是時,本院當爲全數進參,而兼輔德金性均呈辭,無以備員,何以爲之?敢稟。傳曰,許遞,前望單子入之。
兼輔德前望單子入之,徐正淳落點。
李承宇,以侍講院言啓曰,新除授兼輔德徐正淳,卽爲牌招察任,何如?傳曰,允。
傳于閔泳奎曰,輔德有闕之代,前望單子入之。
輔德前望單子入之,閔昌植落點。
傳于閔泳奎曰,政官牌招開政。
閔泳奎啓曰,吏曹參判李載兢,疏批已下,卽爲牌招,何如?傳曰,允。
傳于閔泳奎曰,未肅拜臺諫許遞,今日政差出。
兵曹口傳政事,副護軍徐正淳,副司果金文鉉,以上竝單付。
趙同熙啓曰,時·原任大臣,率禮堂,依下敎來待矣。傳曰,入侍。
閔泳奎,以吏曹言啓曰,新除授忠淸道稷山縣監李珪應呈狀內,矣身與前縣監金好謙,內外從四寸應避之嫌矣。交代相避,載在法典,稷山縣監李珪應,依例改差,何如?傳曰,甑山縣令李憲基相換。
又以吏曹言啓曰,繕工監假監役李敏奎,以其身病,呈狀乞遞,改差,何如?傳曰,允。
兵曹口傳政事,副護軍單洪英植。
有政。吏批,判書李鎬俊牌招不進,參判李載兢式暇,參議李敦夏進,左承旨閔泳奎進。以吏批言啓曰,判書李鎬俊牌招不進,參判李載兢式暇,小臣獨政未安,何以爲之?敢稟。傳曰,只出緊任。
又以吏批言啓曰,甑山縣令李憲基,稷山縣監相換事,命下矣。以前任淸河縣監,方在解由未出中,何以爲之?敢稟,傳曰,勿拘。以金裕成爲掌令。
兵批,行判書李載冕病,參判李應辰病,參議金載瓛病,參知朴齊晠入直進,同副承旨韓龍敎進。同知單千應鍊,大護軍金炳地,護軍李根命,副護軍李永·金元堯,副司直金文濟,副司正沈相瓚·朴彝陽,以上竝單付。
傳于閔泳奎曰,見窠皆令差出。
吏批,再政。以尹滋久爲假監役,稷山縣監李珪應,甑山縣令李憲基,已上相換事,承傳。
李承宇啓曰,卽者副校理李國應,以其親病,陳疏徑行,原疏纔已捧入矣。所當直捧禁推傳旨,此與無端徑行有異,推考警責,何如?傳曰,允。
閔泳奎,以議政府言啓曰,北關後運紙衣六百七十六領,照數稱量,木品·紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
李承宇,以禮曹言啓曰,今十一月二十日冬至朝賀時,大殿·大王大妃殿諸道所封賀箋中,全羅兵使申奭熙,以應封官,兼別軍職,各爲封進,柒谷府使李載旭,南海縣令田世鎭,海南縣監金鴻求,陽德縣監李允用,雖非應封官,俱以別軍職封進矣。一體看審捧入之意,敢啓。傳曰,知道。
又以禮曹言啓曰,來辛巳年元朝王大妃殿寶齡望六稱慶陳賀時儀節,當爲磨鍊,謹依已例,以親上致詞·箋文·表裏後,親臨受賀磨鍊乎?敢稟。傳曰,親臨磨鍊。
又以禮曹言啓曰,來辛巳年元朝王大妃殿寶齡望六稱慶陳賀時,大殿·大王大妃殿·王大妃殿·中宮殿箋文·方物·物膳,世子宮方物·物膳,依例封進之意,知委京外,箋文頭辭,令文任撰出,何如?傳曰,允。外道方物·物膳,置之。
又以弘文館言啓曰,副校理李國應,陳疏徑行,上番闕直,事甚未安。校理閔泳駿,別兼春秋進,應敎李種弼,副應敎尹祖榮,校理申泰寬,副校理李敎夏,竝卽牌招,推移入直,何如?傳曰,允。
又以侍講院言啓曰,新除授輔德閔昌植,卽爲牌招察任,何如?傳曰,允。
韓龍敎,以武衛所言啓曰,本所右司把摠,今當差出,而擬望之人乏少,外任竝擬,何如?傳曰,允。
李承宇,以伴接官言啓曰,卽者差備譯官來言,仁川船上所留彼人中,巡査一名,從者七名,今日辰時量,入來館所云矣,敢啓。傳曰,知道。
又以伴接官言啓曰,卽者差備驛官來言,留館彼人中,護衛兵十七名,今日辰時量,出去仁川所留船云矣,敢啓。傳曰,知道。
又以伴接官言啓曰,卽者差備譯官來言,仁川船上所留彼人中,從者一名,今日酉時量,又爲入來館所云矣,敢啓。傳曰,知道。
又以伴接官言啓曰,卽者差備譯官來言,仁川船上所留彼人中,護衛兵一名,今日亥時量,又爲入來館所云矣,敢啓。傳曰,知道。
吏曹參判李載兢疏曰,伏以臣,卽一淸朝之藐然後進耳。以年則未及於立,以材則不適於用,而只近日月之光,偏荷雨露之渥,亨衢榮途,騁策殆遍,輥躋貳卿之列矣。每自循省,惴惴焉如集于木。不料亞銓新命,又降於病伏呻囈之中,拚誥震惕,歷屢日而莫知攸蔇。臣於天曹,曾叨三銓,今玆濫竽,較又綦重,何敢以節次陞除,恬若固有哉?第臣頂踵,惟聖上所賜,磨放猶未足惜,趨走曷不惟恭,奈此脆質?自幼善病,今春以來,劇歇無常,私而貽惟疾之憂,公而闕起居之班。完轉床笫,戀結觚稜,才之不堪旣如彼,病之難强又如此,政牌之下,無由承膺,玆敢冒悚呼籲。伏乞聖慈,曲垂恩造,亟遞臣吏曹參判之銜,俾名器重而賤分安焉,不勝千萬至祝。臣無任云云。答曰,省疏具悉。卿其勿辭行公。
副校理李國應疏曰,伏以臣家在於京畿永平地,卽接家信,則臣母素患痰癖,迨此隆寒,一倍添劇,促臣歸視,臣聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭往護。
庚辰十一月二十日申時,上御養心閣。時·原任大臣,率禮堂入侍時,都承旨趙同熙,假注書沈相瓚,記注官李明源,別兼春秋閔丙奭,領敦寧洪淳穆,領府事韓啓源,領議政李最應,禮曹判書尹滋承,參議金元性,以次進伏訖。上曰,史官分左右。仍命大臣進前,淳穆進前奏曰,亞歲迎祥,百祿湊慶,此時聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮諸節,連爲太平乎?上曰,善長,而今日眞殿行禮時,同爲參拜矣。淳穆曰,寒節勞攘,其在下情,不任憧憧矣。上曰,雖暫時冒寒,漸次充實,益多奇幸矣。最應曰,左相有身病,不得來待矣。上曰,左相以脚痛,有所愼云矣。尙不快祛耶?最應曰,然矣。上曰,別無雨雪,而寒則甚矣。淳穆曰,向旣雨雪不少,亦將有臘前三白,而冬日之寒,亦順時令矣。仍奏曰,臣等承命,率禮堂來待矣。上曰,明年,卽我王大妃殿下望六慶年。予小子,將伸祝岡之忱,故召卿等問之矣。淳穆曰,今年·明年,〈卽〉我國家慶年也。王大妃殿寶齡望六,載屆月正。元日親上表裏,賁飾盛典,實情文允協,而群情之所顒祝矣。啓源曰,王大妃殿寶齡望六,實我東方之慶也。聖衷祝岡之忱,允協情禮,臣不勝欣祝之至矣。最應曰,明年王大妃殿寶齡爲望六之歲矣。以聖衷祝岡之忱,誕擧已行之彝典,大小群工,不勝欣忭慶祝之至。上命書傳敎曰,來歲,卽我王大妃殿下望六慶年也。予小子祝岡之忱,曷以爲喩?當於月正元日,親上表裏·致詞·箋文矣。儀節,令禮曹,照例磨鍊。滋承曰,諸般儀節,謹考前例,草記稟定,何如?上曰,依爲之。出擧條上曰,倭使又此出來,將欲何爲,而誠國家憂慮處也。淳穆曰,國書往來,從古有之,而受之則必有其答,答之則必有難便之端,故自丙子以後,連有勿以國書往復之論矣。啓源曰,倭使年年往來,閭里騷撓,誠悶然矣。上曰,彼之國書捧見,則其答果有難便耶?淳穆曰,其國書措辭,恭遜捧納,固非難,而將欲回答,則不無窒礙處矣。最應曰,去丙子年講修時,以書契往來之意,有所議定矣。今忽以國書持來,受書非難,而回書果難矣。上曰,考事新書著國書規式。此或有已行者耶?淳穆曰,每於通信之行,自禮曹,有書於關伯,而今則關伯,旣革其君自主,有書考事新書國書規式,抑或書關伯而著之者耶?上曰,故相臣金履喬通信使以後,更無此規矣。上曰,彼之持來國書,有難容易退却,何以則爲好耶?淳穆曰,彼使之到京幾日,寂寥無問,彼必悵鬱,故明日禮判出往,將有公幹,其或諒攄者存乎?上曰,禮判往來後,聞其所言,時·原任大臣·奉朝賀,齊會爛議定之也。最應曰,倭使到京多日,朝廷無一人出見,彼必悵然,而國書之不受亦難矣。上曰,其國書敬白二字,唐朝報亦有之矣。淳穆曰,其格式措辭,果無疎忽處矣。上曰,日本,自稱皇帝,而亦有關伯,其等位,何如?淳穆曰,彼國所稱神武天皇,自周幽王時始,而關伯,其國待之以諸侯,世襲爲八百年,今則無之云矣。上曰,國書若回答以給,則可以速去乎?最應曰,倭使之來留,雖未幾日,聞其動靜,不無久留之慮矣。上曰,倭使故留不去,豈可促其還發乎?自古待夷狄之道,順其性而處之而已。淳穆曰,聖敎至當矣。此所謂得其善言不足喜,惡言不足怒也。薄伐玁狁,至于太原,亦非窮追之擧矣。最應曰,以三浦倭觀之,亦可知也。上曰,明日禮堂出去接見,則儻或有方便之道耶?淳穆曰,恐未知其如何矣。上命史官就座,仍命大臣先退,又命退,諸臣以次退出。
上在昌德宮。停常參·經筵。
李承宇啓曰,來二十五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
金羽均啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
禮曹,來辛巳年正月初八日行社稷祈穀大祭香祝親傳,取稟。奉敎敬依。
金羽均啓曰,行大司憲李寅卨,執義李在淳,掌令洪羲麟,持平洪祐冀牌不進,韓秉濟未署經,掌令金裕成在外,監察茶時之意,敢啓。傳曰,知道。
以大司諫朴弘壽,司諫李建昌獻納李範晉,正言安翊豊,執義李在淳,掌令洪羲麟,持平洪祐冀牌不進,罷職傳旨,傳于金羽均曰,只推。
李承宇,以禮曹言啓曰,來辛巳年元朝王大妃殿寶齡望六稱慶陳賀時,外道方物·物膳置之事,命下矣。在前陳賀外道方物·物膳置之之時,各殿進獻,議政府·六曹物膳及京廳方物,京畿物膳,則例爲封進,今亦依前例封進,而世子宮進獻京廳方物,京畿物膳,亦爲封進之意,敢啓。傳曰,知道。
金羽均,以禁衛營言啓曰,本營騎士將白南鳳,身病猝重,勢難察任,改差,何如?傳曰,允。
判敦寧金在顯疏曰,伏以臣之冥升亢秩,非昧濫且猥矣。蓋是推恩之典,本自孝理之政,此與德選才擧有異。故昔之人無敢一言之讓,臣亦恬若固有。而靡日不惶汗而愧騂又於夢因之外。伏蒙判敦寧特除之命,乃以議政大官,貤贈所生。如臣無似,何以得此異數也?拚誥詑榮,閤門感祝,第是職也。雖若閑府,顧其名則不輕而重。暫叨已被龍光,久玷必譏鵜梁。且念在前之粃,常恐妨賢之路。而見今病淹無由靖共,尤不可瘝曠度日。玆敢冒悚臚實,仰干聰聽。伏乞聖慈,俯垂鑑諒,將臣敦銜,亟賜鐫改千萬至祝。臣無任云云。答曰,省疏具悉。所請依施。
咸鏡監司金有淵疏曰,伏以臣下之受任於君上也,險固不擇,湯亦宜赴,若其不可受而受則是傷廉。廉者,四維之大防,所以君命,有所不受,而寧被逋慢之誅也。顧臣一藩再授之擧,卽是百年絶稀之典。見今鵷鷺之班,羔羊之紽,如龔如黃,何患無人?而必以試已蔑效,老且無用之物,遽命重叨,不拘罕格,則非惟私分之瞿瞿蹙蹙,在朝廷官人之政,詎不苟且之甚乎?臣由是齎悚陳籲,顒冀恩諒。秪緣辭未能達義,誠未能格聽,反承諭之以斟量,勉之以往欽。臣於是,背益汗而顔益騂,直欲循墻而無路可走。臣之情,吁,亦悶又隘矣。臣方乞遞俟勘,不以見職自居,則一省之弊弊,六鎭之汲汲,不欲張皇拖煩。而設使臣冒沒出膺,復行刺史事重踏之驢,止於此技,昔無之襦,今何以袴?此猶屬雍容崇飾之讓。只以罕例復任,有關廉防,爲臣必辭之大義諦,欲進而厜㕒在前,欲退而淵谷在後。凡人之常情窮迫,則必訢天地,疾痛則必呼父母。殿下於臣,天地也,父母也,亦何敢徒懷嚴畏,不思呼訴乎?玆具前牘未罄之懇,願寢邊臬申命之恩。伏乞聖慈,俯賜曲察,將臣屛翰之任,特許鞶帶之褫,仍治臣洊瀆之罪,千萬血祝。臣無任云云。答曰,省疏具悉。已有前例,何可如是?卿其勿辭往欽哉。
別兼春秋鄭寅興疏曰,伏以新除授同知春秋館事臣李裕承,卽臣之姊夫也。臣之所有別兼春秋之銜,揆以格例,在下當遞,玆敢援例陳章,仰瀆崇嚴。伏乞聖明,俯垂鑑諒,遞臣職名,以存公格,不勝幸甚。臣無任云云。答曰,省疏具悉。疏辭,下該曹稟處。
上在昌德宮。停常參·經筵。
閔泳奎啓曰,明日常參·經筵,取稟。傳曰,停。
金羽均啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
閔泳奎啓曰,左副承旨洪永禹,今日不爲仕進,卽爲牌招,何如?傳曰,允。
金羽均啓曰,行大司憲李寅卨,執義李在淳,掌令洪羲麟,持平洪祐冀牌不進,韓秉濟未署經,掌令金裕成在外,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊,執義李在淳,掌令洪羲麟,持平洪祐冀牌不進,罷職傳旨,傳于金羽均曰,只推。
以左副承旨洪永禹牌不進,罷職傳旨,傳于金羽均曰,只推。
閔泳奎,以議政府言啓曰,日本公事齎來國書,陛見奉呈爲言矣。彼我之國書往復,原有典式,昭載文獻。此乃續好之後,援引舊規者,而彼使之進呈節次,亦載於五禮儀矣。參考已例,稟旨擧行之意,分付儀曹,何如?傳曰,允。
又以禮曹言啓曰,來辛巳年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀,以只進表裏磨鍊。今亦依此擧行,何如?傳曰,允。
又以禮曹言啓曰,諸道正朝朝賀箋文及稱慶陳賀箋文,當爲各定差員陪進。而在前如此之時,多有一差員兼進之例。今亦依此擧行知委,何如?傳曰,允。
又以伴接官言啓曰,卽者差備譯官來言,仁川船上所留彼人中,傳語官一人,海軍三名,從者二名。今日申時量,又爲入來館所云矣,敢啓。傳曰,知道。
又以伴接官言啓曰,卽者差備譯官來言,仁川船上所留彼人中巡査五名,今日酉時量,入來館所云矣,敢啓。傳曰,知道。
又以司譯院都提調·提調意啓曰,倭學堂下譯官金壽南·朴敎益·玄濟坤·崔綺淳·崔圭輯,履歷具備,竝施加資之典,以爲前頭任使之地,何如?傳曰,允。
金羽均,以兵曹言啓曰,日講官金在顯,纔遞判敦寧矣。資級係是輔國,知中樞依例口傳下批,而時無見窠,作闕下批之意,敢啓。傳曰,知道。
又以禁衛營言啓曰,本營騎士將今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
閔泳奎啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
閔泳奎啓曰,右承旨李承宇,同副承旨韓龍敎,今日不爲仕進,竝卽牌招,何如?傳曰,允。
洪永禹啓曰,假注書沈相瓚,有身病,勢難察任,今姑改差,何如?傳曰,允。
沈相瓚改差,代以朴泳薰爲假注書。
傳于洪永禹曰,判敦寧有闕之代,行上護軍李宜翼除授。
吏曹,判敦寧單李宜翼除授事,承傳。
韓龍敎啓曰,行大司憲李寅卨,執義李在淳,掌令洪羲麟,持平洪祐冀牌不進,韓秉濟未署經,掌令金裕成在外,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊,執義李在淳,掌令洪羲麟,持平洪祐冀牌不進,罷職傳旨,傳于韓龍敎曰,只推。
以右承旨李承宇牌不進,罷職傳旨,傳于洪永禹曰,只推。
兵曹口傳政事,知事作闕單方天鏞,知事單金在顯。
洪永禹,以禮曹言啓曰,因議政府草記,日本公使齎來國書進呈節次,參考已例,稟旨擧行事,允下矣。取考五禮儀,則有親授隣國書幣儀載錄者矣。進呈節次,當依五禮儀參酌磨鍊,親受處所,以何處爲之,而日字,以何日擧行乎?敢稟。傳曰,處所便殿爲之,日字,晦間擇入。
又以伴接官言啓曰,卽者差備譯官來言,彼人傳語官,以花房義質意傳言曰,自今早爲始,以乾糧自供矣。本國飯饋置之,某種間或有求請者,隨時得給爲好云,故依此擧行事,分付度支之意,敢啓。傳曰,知道。
韓龍敎,以兵曹言啓曰,各樣試射,今旣停止,禁軍祿試射,亦一體停止之意,敢啓。傳曰,知道。
吏曹啓目粘連,觀此別兼春秋鄭寅興上疏,則以爲,同知春秋館事臣李裕承,卽臣之姊夫也。臣之所有別兼春秋之銜,揆以格例,在下當遞。伏乞聖明,俯垂鑑諒,遞臣職名,以存公格亦爲白有臥乎所,史官春秋兼銜,法不得減下,同春秋李裕承,今姑減下是白乎矣,宰臣所帶遞仍當否,臣曹不敢擅便,上裁,何如?判付啓依回啓施行爲良如敎。
上在昌德宮。停常參·經筵。
韓龍敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪永禹啓曰,右副承旨金羽均,今日不爲仕進,卽爲牌招,何如?傳曰,允。
韓龍敎啓曰,假注書朴泳薰,時無職名,令該曹,依例付軍職冠帶常仕,何如?傳曰,允。
又啓曰,假注書朴彝陽,有身病,勢難察任,今姑改差,何如?傳曰,允。
朴彝陽改差,代以李範大爲假注書。
傳于韓龍敎曰,政官牌招開政。
傳于韓龍敎曰,京兆堂上竝許遞,前望單子入之。
京兆堂上前望單子入之,判尹尹秉鼎落點,左尹朴定陽添書落點。
韓龍敎啓曰,新除授左尹朴定陽,方在被謫蒙放中,何以爲之?敢稟。傳曰,蕩滌敍用。
韓龍敎,以吏曹言啓曰,繕工監假監役官尹滋久,以其身病,呈狀乞遞,改差,何如?傳曰,允。
有政。吏批,吏曹參議李敦夏進,右副承旨金羽均進,啓曰,判書李鎬俊,參判李載兢,竝牌招不進,小臣獨政未安,何以爲之?敢稟。傳曰,只出緊任。
以趙準永爲知義禁,沈賢澤爲雲峯縣監。
兵批,行判書李載冕,參判李應辰病,參議金載瓛進,參知朴齊晠病,同副承旨韓龍敎進。同知單金鼎默,上護軍卞元奎·李應三,大護軍韓敦源·方天鏞·玄鍑·高鎭華,護軍金益容·金聲根·具完植·李一泳·吳致儉·李宗懋,副護軍金在亨·韓敎序,副司正朴泳薰,以上竝單付。
傳于金羽均曰,見窠皆令差出。
吏批,再政。以李寅命爲知經筵,金興均爲同春秋,李源瑛爲假〈監〉役,同義禁單趙準永。
韓龍敎啓曰,行大司憲李寅卨,執義李在淳,掌令洪羲麟,持平洪祐冀牌不進,韓秉濟未署經,掌令金裕成在外,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊,執義李在淳,掌令洪羲麟,持平洪祐冀牌不進,罷職傳旨,傳于韓龍敎曰,只推。
金羽均,以禮曹言啓曰,日本公事齎來國書親受日字,晦間擇入事,命下矣。令日官韓應翼推擇,則今十一月二十六日巽時爲吉云,以此日時擧行乎?敢稟。傳曰,以此日時擧行。
又以侍講院言啓曰,內入冊子七書孝經·小學·禮記·春秋綱目·通鑑·史略·續史略,頤頷懸吐,孝經·小學·通鑑·史略·續史略·童蒙先習·全韻玉篇刊印之役,今已告竣之意,敢啓。傳曰,知道。
傳于金羽均曰,春坊內入冊子刊印時,監蕫春坊以下,別單書入。
韓龍敎,以伴接官言啓曰,卽者差備譯官來言,仁川船上所留彼人中,海軍六名,今日酉時量,入來館所云矣,敢啓。傳曰,知道。
上在昌德宮。停常參·經筵。
藥房副提調趙同熙啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿,王大妃殿·中宮殿口傳問安。答曰,知道。世子宮口傳問安。答曰,知道。
金羽均啓曰,明日常參·經筵,取稟。傳曰,停。
韓龍敎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金羽均啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
又啓曰,假注書李範大,時無職名,令該曹,依例付軍職,冠帶常仕,何如?傳曰,允。
以春坊內入冊子刊印時監蕫春坊以下別單,傳于韓龍敎曰,監蕫官前兼輔德直提學閔泳翊,內下豹皮一令賜給,前輔德左尹朴定陽,前弼善副護軍洪英植,前兼弼善都承旨趙同熙,前文學副護軍沈相學,各內下虎皮一令賜給,寫字官李兢鉉,以其子,直付實官,待窠首先陞實,金載傳等十七人,畫員白殷培·安道榮,竝外職待窠調用,唱準金光鉉,竝賞加待令,計士金弘圭,令本衙門,拔例調用,其餘唱準·員役·工匠等,竝依判下施賞。
傳于金羽均曰,時·原任大臣奉朝賀,明日來待。
傳于韓龍敎曰,右承旨許遞,前望單子入之。
承旨前望單子入之,尹相萬落點。
韓龍敎啓曰,行大司憲李寅卨,執義李在淳,掌令洪羲麟,持平洪祐冀牌不進,韓秉濟未署經,掌令金裕成在外,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊,執義李在淳,掌令洪羲麟,持平洪祐冀牌不進,罷職傳旨,傳于韓龍敎曰,只推。
韓龍敎啓曰,明日殿座,兩司侍臣,當爲進參,除在外·未署經外,呈告人員,竝待開門牌招,何如?傳曰,允。
金羽均,以禮曹言啓曰,來辛巳年元朝王大妃殿寶齡望六稱慶陳賀時,宗廟·景慕宮告由祭正月初一日正朝節享兼行,社稷·永寧殿告由祭,同日一體設行,祝文添入撰出等事,令藝文館擧行,獻官,依例以一品塡差事,竝以分付,何如?傳曰,允。
又以伴接官言啓曰,卽者差備譯官來言,留館彼人中,傳語官一人,海軍十名,今日辰時量,出去仁川所留船上云矣,敢啓。傳曰,知道。
韓龍敎,以都摠府言啓曰,今此日本公使齎來國書便殿親受敎是時,侍衛·寶劍,當爲備員,而都摠管金翊鎭·金炳地,副摠管南廷益在外,申桓嫌不進,二員未差,無以備員,令政院,稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以韓敬源·尹秉鼎·李世宰爲都摠管,朴容大·許熠·白樂薰爲副摠管。
兵曹,副摠管單李世宰。
兵曹以李鶴榮爲禁軍別將。
上在昌德宮。停常參·經筵。
尹相萬啓曰,明日常參·經筵,取稟。傳曰,停。
以執義李在淳,持平洪祐冀,司諫李建昌,正言安翊豊牌不進,罷職傳旨,傳于韓龍敎曰,只推。
尹相萬,以伴接官言啓曰,日本辦理公使花房義質,陛見次,率隨員七人,士官四名,司通譯一名,巡査兵卒二十九名,自館所離發之意,敢啓。傳曰,知道。
又以伴接官言啓曰,日本辦理公使花房義質,因廟堂接見,率司通譯一名,巡査兵卒二十九名,出去議政府之意,敢啓。傳曰,知道。又以伴接官言啓曰,日本辦理公使花房義質,廟堂接見後,下船宴享次,率司通譯一名,巡査兵卒二十九名,進去禮曹之意,敢啓。傳曰,知道。
又以伴接官言啓曰,臣弘集·六曹長官·禮曹參議,與花房義質及隨員七人,士官四名,司通譯一名,設行下船宴享之意,敢啓。傳曰,知道。
又以伴接官言啓曰,臣弘集,與花房義質,下船宴享無事設行後,還歸館所之意,敢啓。傳曰,知道。
趙同熙,以都摠府言啓曰,副摠管許熠,時無職名,令該曹,口傳付軍職,何如?傳曰,允。
兵曹口傳政事,行護軍單許熠。
咸鏡監司金有淵疏曰,伏以臣有必遞乃已之義,無冒沒可膺之望。所以百思千思,至于一籲再籲,非不知特恩之孤負,君命之逋慢。竊以爲必辭重於孤恩,冒沒大於慢命,寧瀆紸纊之聽,自速嶺海之譴。不敢使王庭迪簡,由臣而重誤,北門壯鑰,由臣而復輕。臣又聞之,古之刺史,或有再任者。而黃覇之穎川,以神明也,郭伋之竝州,以賢能也,若非優異之政,去思之愛,罕有一人之重授。臣曾待罪於咸〈興〉,聽於百姓而無神明之稱,見於一路而蔑賢能之績。其來也雪山不足重,其歸也峴石不足紀,每逢舊日部曲,輒不覺顔厚忸怩。今於十四年後,忽有此萬萬非料之命未審我殿下日月之明,始何取於已試之拙,而終何靳於洊乞之遞耶?臣伏讀再下之批,以已有前例諄諄如天之牖,而曲施春溫之意,不加霜雪之敎。臣誠仰感俯怵,更安敢支煩?第臣區區義諦,非曰無例而可辭,只以罕例而爲悚也。罕是非常之事,則必待非常之人,臣之材器,卽一庸常焉已。徒藉世蔭,歷騁榮塗,洎我聖上初元,猥叨藩寄,獲免大戾,此莫非天地帡幪之渥,亦臣一僥倖耳。今若以僥倖,恬然於常格之外,則不常之災,非以臣一身爲憂,恐於全省事,必僨而止。此臣所謂必遞乃已者,不但前疏之廉防有關也。臣繇是轉益惶隘,惟日俟勘,聖度天大,迄不以威罰降至。經幾朝晡,則又不得晏然自曠,玆冒方命之誅,洊煩仰首之號。伏望聖慈,矜諒焉垂憐焉。亟收臣北臬之任,仍究臣罪,而俾肅朝綱,實不勝大願至祝。臣無任云云。答曰,省疏具悉。復此煩疏,有若力抗者然,其於事體,果何如也?卿其勿辭,卽爲肅命。
庚辰十一月二十六日巽時,上御重熙堂。日本國書親受入侍時,都承旨趙同熙,左承旨閔泳奎,右承旨尹相萬,左副承旨洪永禹,右副承旨金羽均,同副承旨韓龍敎,假注書朴泳薰·李範大,別兼春秋金文鉉·金炳吉·金學洙·趙秉升·閔泳駿·鄭寅興·閔丙奭,檢校直提學趙慶鎬·鄭範朝,直提學閔泳翊,檢校直閣金永壽·金興均·姜·洪英植,檢校待敎閔泳煥·宋秉瑞,伴接官金弘集,副校理李敎夏,修撰朴奎燦,以次侍立。時至,上具翼善冠·衮龍袍,陞座。同熙進前奏曰,時·原任大臣·奉朝賀來待矣。使之入侍乎?上曰,遣史官傳諭。泳薰承命傳諭于領敦寧洪淳穆,奉朝賀姜㳣,領府事韓啓源,領議政李最應入侍。淳穆進前奏曰,雪裏風寒此劇,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,此時世子宮氣度,連爲安寧乎?上曰,連有勝度矣。上曰,丙子倭使接見時,與諸大臣共之。故今亦如是矣。淳穆曰,年前果有此例矣。上命大臣就座,日本辦理公使花房義質傳語官外務七等屬荒川德滋,陞階訖。上曰,日本辦理公使花房義質入侍,伴接官金弘集,引接辦理公使,辦理公使花房義質,免冠入右挾門楹內,拱手而立。上曰,辦理公使進前。花房義質進前,鞠躬而立。上受國書後,勞問。花房義質曰,遠來之人,如此勞問,萬萬惶蹙矣。上命辦理公使退出,花房義質鞠躬退出。上曰,辦理公使賜饌于肅章門外。上曰,純祖朝故相臣金履喬通信之行,持其國書而來矣。淳穆曰,今番異於其時矣。上曰,此國書,何以處之乎?淳穆曰,還內後,下于政府,似好矣。上曰,日本使服色,甚怪矣。最應曰,似是彼國朝服,而見其服色,與從前宮本少一所着,有異矣。㳣曰,彼人所着,本非日本服色云矣。上命諸大臣先退,諸臣以次退出。
上在昌德宮。停常參·經筵。
洪永禹啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點後,日次待令。
韓龍敎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪永禹啓曰,右副承旨金羽均,今日不爲仕進,卽爲牌招,何如?傳曰,允。
東萊都護府使金善根下直,長弓一張·長箭一部·片箭一部·筒兒一箇賜給。
傳于洪永禹曰,吏曹參議有闕之代,前望單子入之。
傳于洪永禹曰,東萊府使留待。
傳于洪永禹曰,東萊府使入侍。
以司謁口傳下敎曰,在外判尹尹秉鼎,左尹朴定陽,令政院嚴飭,上來肅命。
韓龍敎啓曰,行大司憲李寅卨,執義李在淳掌令洪羲麟,持平洪祐冀牌不進,韓秉濟未署經,掌令金裕成在外,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊,執義李在淳,掌令洪羲麟,持平洪祐冀牌不進,罷職傳旨,傳于韓龍敎曰,只推。
以右副承旨金羽均牌不進,罷職傳旨,傳于洪永禹曰,只推。
洪永禹,以議政府言啓曰,卽見咸鏡前監司金炳地啓本,則北關試所作挐在逃罪人吳丙翰,今纔捉得,嚴囚鏡城府獄,伏俟朝家處分云矣。始也發通,雖曰據理而防塞,終焉傳文,難免知情而和應。此不可以自現自辨,尋常勘斷而止,嚴刑遠惡,道定配之意,分付道臣,何如?傳曰,允。
又以伴接官言啓曰,卽者差備譯官來言,留館彼人中,艦長一人,海軍二十九名,今日巳時量,出去仁川所留船上云矣,敢啓。傳曰,知道。
韓龍敎,以御營廳言啓曰,本廳哨官朴鳳植,身病甚重,勢難察任,改差,何如?傳曰,允。
兵曹啓目粘連,觀此統制使鄭洛鎔狀啓,則加背梁萬戶金順基,一心圖報,百無瘝曠。公廨則不必費民力而一一修補,軍器則出捐廩況而這這繕備,代布趁給,軍卒無闕哺之患,還耗自當,窮蔀有紓力之頌,瓜雖未滿,一鎭願借褒賞之典,待其瓜滿,限一瓜仍任事,令該曹稟處亦爲白有臥乎所,公廨焉不費民力而修補,軍器焉出捐廩況而繕備,代布之趁給,軍無闕哺,還耗之自當,民有紓力。殫誠實績,旣如是,一鎭願借又如彼,仍任一款,依狀請施行,何如?判付啓依允。
吏曹參議李敦夏疏曰,伏以臣以湔劣,猥據匪據,蹲仍曠日者,豈眞以見職自居而然哉?若乃不思恩命之是怵,徒知華貫之必巽。而有若前輩出處崇讓者然,則微分反涉踰越,洊控益增煩猥。不得已靦然冒膺,已不免梁鵜楦麟之譏,而間云代斲,克干通筮之要,適又專達。倖竣執簡之役,醜拙臨機,畢露瘡疣,隨處難鞱,其爲玷名器,謬身命,亦已甚矣。矧又近日宿瘵復肆,內而客熱潮至,外而邪寒粟漬,湯泉凌陰,頃刻交中,黏玆啽囈,暈瞀不省,以若病狀,時日間彈束無望。而顧臣所叨本非冗散之譬,則亶不當一日瘝曠也。跧伏惶阨,轉添一病,玆敢控實呼籲。伏乞聖明,俯垂鑑諒,亟遞臣所帶銓銜,以幸公私,不勝大願。臣無任云云。答曰,省疏具悉。所請依施。
庚辰十一月二十七日巳時,上御興福軒。東萊府使入侍時,同副承旨韓龍敎,假注書李範大,記注官韓用卨,別兼春秋金文鉉,以次進伏,東萊府使金善根,進伏楹外訖。上曰,史官分左右。龍敎曰,下直東萊府使,使之進前奏職姓名乎?上可之。善根進前奏職姓名訖。上曰,萊府,自是邊門重地,爾旣屢典州郡,聲績素著,故所以各別擇送。而況今彼人多駐,潛商滋弊,其在交隣固圉之道,尤當別焉。爾其悉心對揚也。善根曰,謹當悉心對揚,而萊府,是重地也。顧臣才識淺劣,將不知何以堪承。萬萬惶蹙也。上曰,旣有舊績,來效可期,豈有此邑彼邑之異乎?治民之政,務盡其職。而至於交接彼人之際,若或凌侮,易致生釁十分審愼,可也。善根曰,臣於昨年,待罪洪州牧時,日本使花房義質,來泊於水原佳仁島外洋。以其洪州接境,故臣往留二十餘日,而彼人種種下陸,筆談之際,少拂其意,氣色忽變,其情態略已推知矣。上曰,彼雖狡黠,我若柔撫,則彼豈不感化乎?近聞各浦口,多有趨利之輩,潛販米穀,愈往愈甚云,到底糾察,可也。善根曰,臣未到任,有難懸揣,而至於米穀事,尤有難焉。灣府則只有陸路,故潛商易禁。萊府則海路四通,且各邑浦口,不啻一二處,則和賣與否,難以詳探。而米穀,本非府使所獨糾察也。上曰,沿海之異於陸路,似可然矣。必須隨機善處,可也。且萊府軍額,挽近名存實無云,欲其精銳,惟在鍊習,不在摠數多寡,期有實效,可也。下納革罷後,邑樣,亦何如云耶?善根曰,下納革罷後,邑樣凋殘。且因倭事,其用浩大,則矯救之方,不敢預度仰達。而事務之小者,稟于廟堂,大者,狀聞待處分擧行伏計矣。上曰,無巨細,一一狀聞,則朝家當有措處矣。上曰,今於府屬之來,或有聞倭情耶?善根曰,別無所聞。而邊民之牟利行悖者,或有與彼相詰之弊矣。上曰,蓋其難處者,雖非一二件事,而惟當撫摩,無使彼我間生梗,可也。見今倭使留館,凡屬接應,多有苦悶。況萊府則來駐者,非惟屢百計矣。草梁近居之民,不無苦厭也。善根曰,非不甚苦。然而同處已久,我民無怯,且操飭截嚴,兩國無釁,是爲萬幸矣。上曰,辭陛後,止宿何處,赴任亦在那日乎?善根曰,程路爲九百六十里,而行具未備,且與灣尹有異。故今雖辭陛,自可再明發程矣。上曰,發程日,其果止宿南漢,而踰嶺亦在何間乎?善根曰,姑難質對,而赴任則似在來月望內矣。上曰,歷路可入嶺營乎?善根曰,巡營,例當延命矣。上曰,善爲下往,悉心對揚也。善根曰,聖敎至此申複,惶懍萬萬,無以容達矣。上命東萊府使先退。龍敎曰,宣諭·別諭,何以爲之乎?上曰,出去爲之,可也。上命史官就座,又命退,承史以次退出。
上在昌德宮。停常參·經筵。
韓龍敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪永禹啓曰,右副承旨金羽均,今日不爲仕進,卽爲牌招,何如?傳曰,允。
傳于韓龍敎曰,政官牌招開政。
吏曹參議前望單子入之,洪淳學落點。
新除授吏曹參議洪淳學一體牌招,何如?傳曰,允。
傳于韓龍敎曰,在外臺諫許遞,今日政差出。
傳于韓龍敎曰,呈告判義禁·同成均許遞,今日政差出。
傳于韓龍敎曰,在外刑曹參判許遞,今日政差出。
傳于韓龍敎曰,兼文學有闕之代,前望單子入之。
兼文學前望單子入之,李軒卿落點。
韓龍敎,以吏曹言啓曰,吉州牧使具奭祖戶奴呈狀內,矣上典母今年爲七十五歲,不得遠赴之望云。親年七十五歲,則諸子歸鄕,載在法典,改差,何如?傳曰,泰安府使李奎璿相換。
又以吏曹言啓曰,繕工監假監役官李源瑛,東學訓導金鼎默,俱以身病,呈狀乞遞,竝改差,何如?傳曰,允。
又以兵批言啓曰,判中樞今方有闕矣。輔國知中樞金輔鉉,依例陞付之意,敢啓。傳曰,知道。
有政。吏批,參議洪淳學進,右副承旨金羽均進。啓曰,判書李鎬俊,參判李載兢,竝牌招不進,小臣獨政未安,何以爲之?敢稟。傳曰,只出緊任。以趙秉升爲掌令,徐堂輔爲判義禁,李根命爲刑曹參判,尹成鎭爲右尹,韓敦源爲同成均。
傳曰,見窠皆令差出。兵批,行判書李載冕,參判李應辰病,參議金載瓛進,參知朴齊晠病,同副承旨韓龍敎進。判府事單金輔鉉,同知單洪永哲,副護軍李敦夏·李承宇,副司直金裕成,副司正李範大,已上竝單付,加背梁萬戶金順基,限一瓜仍任事,承傳。
吏批,再政。以洪承億爲同敦寧,金東龜爲假監役,東學訓導單車斗鎭,左尹單尹成鎭,右尹單朴定陽,吉州牧使具奭祖,泰安府使李奎璿,已上相換事,承傳。
傳于韓龍敎曰,差備中官印亨純,下鄕時,僞造路文云極爲無嚴,遠地定配,以杜後弊。
韓龍敎啓曰,行大司憲李寅卨,執義李在淳,掌令洪羲麟,持平洪祐冀牌不進,韓秉濟未署經,掌令金裕成在外,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊,執義李在淳,掌令洪羲麟,持平洪祐冀牌不進,罷職傳旨,傳于韓龍敎曰,只推。
兵曹口傳政事,行護軍單閔泳翊。
韓龍敎,以司僕寺一二提調意啓曰,大靜郡守姜鎭元遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
又以伴接官言啓曰,卽者差備譯官來言,留館彼人中二名,今日亥時量,出去仁川所留船云矣,敢啓。傳曰,知道。
又以禁衛營言啓曰,本營騎士將金在亨,以前任雲峯縣監,尙在任所,姑未上來,領軍之職,久曠可悶,改差,何如?傳曰,允。
進善金洛鉉疏曰,伏以臣謬被恩召,自速逋慢,煩控疏奏,疎野昩例,日夕懍懍,惟譴何是俟,猗我震邸,開筵動輿之後,聖情悅豫,廣慶覃惠,特下匪頒之典,混及於賤臣,臣滿心惶恧,有不暇以榮爲喜也。竊念臣遭此慶會,一往跧伏,未敢猥隨賓僚,以伸舞蹈之誠,則安有可紀之勩?而遽玆大府皮革,內笥錦綺,便蕃煒煌,乃與夙夜之賢當事服勞者,一例受賜其可乎哉?夫上之賜賚,惟勞,是視,下之辭受,惟義是思,反是則濫褻耳。顧今懋賞之典,將緣臣而不免濫䙝之歸,則貽累於聖世,當復如何?臣之冒據匪據,動輒辜犯,一至於此。臣所以徊徨悚赧,歷旬月而不能自已。敢此冒陳衷懇,干瀆崇嚴。伏乞聖明,特垂諒察,收還臣所被恩賜,以重事體。仍命鐫臣職名,用昭懋實之政,不勝大願焉。臣無任云云。答曰,省疏具悉爾懇。予方凝竚企待,有懷依依,巽牘際至一往邁邁,誠禮之不能挽回。予固自知,爾以爾家人,抱道藏器。只欲固守東岡,獨善其身,與高尙不事者同歸,則其於世臣之義,果何也?前後頒賜之物,尤不可如是爲辭,安心領受。須圖斯速簉朝,庸副如渴之望。仍傳于韓龍敎曰,此批答,遣地方官傳諭。
上在昌德宮。停常參·經筵。
藥房提調尹滋承,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
尹相萬啓曰,明日常參·經筵,取稟。傳曰,停。
金羽均啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
尹相萬啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
又啓曰,左副承旨洪永禹,今日不爲仕進,卽爲牌招,何如?傳曰,允。
傳于尹相萬曰,傳香承旨,馳詣宗廟·景慕宮,奉審摘奸以來。
傳于尹相萬曰,藥院提調許遞,前望單子入之。
內醫提調前望單子入之,鄭範朝落點。
傳于金羽均曰,入直外摠管竝許遞,前望單子入之。
摠管前望單子入之,都摠管李敦相,副摠管成載玉·金昌熙·洪澈周落點。
金羽均啓曰,新除授都摠管李敦相,方在被謫蒙放中,何以爲之?敢稟。傳曰,蕩滌敍用。
傳于尹相萬曰,東璧外玉堂竝許遞,前望單子入之。
玉堂前望單子入之,校理趙龍鎬·李輔榮,副校理柳宗植·金玉均,修撰趙忠熙·睦承錫,副修撰宋圭元,落點。
尹相萬啓曰,新除授校理李輔榮,副修撰宋圭元,方在被謫蒙放中,修撰趙忠熙,以前任光陽縣監,方在解由未出中,何以爲之?敢稟。傳曰,蕩滌敍用,勿拘。
又啓曰,玉堂上下番俱空,事甚未安。副修撰一員未差,應敎李種弼,副應敎尹祖榮,新除授校理趙龍鎬·李輔榮,副校理柳宗植·金玉均,修撰趙忠熙·睦承錫,副修撰宋圭元,竝卽牌招,推移入直,何如?傳曰,允。
傳于尹相萬曰,今年增廣生進覆試出榜後,因京兆考籍,禮曹草記,多有拔去原榜之人矣。虛實之際,不無參量者存,拔去者特爲竝令該曹,白牌成給,以示廣慶之意。
傳于金羽均曰,出身李象德,外醫尹龜楨,內鍼醫差下。
金羽均啓曰,行大司憲李寅卨,執義李在淳,掌令趙秉升·洪羲麟,持平洪祐冀牌不進,韓秉濟未署經,監察茶時之意,敢啓。傳曰,知道。
以大司諫朴弘壽,司諫李建昌,正言安翊豊,執義李在淳,掌令趙秉升·洪羲麟,持平洪祐冀牌不進,罷職傳旨,傳于金羽均曰,只推。
以左副承旨洪永禹牌不進,罷職傳旨,傳于金羽均曰,只推。
兵曹口傳政事,副司果單閔泳駿·金炳吉,尹相萬。
以議政府言啓曰,關西後運襦衣四百九領,紙衣一百領,照數稱量,木品·紙品,亦爲看審,監封逢授於齎去禁軍處。沿路輸運及本道頒給等節,更爲各別關飭之意,敢啓。傳曰,知道。
又以議政府言啓曰,卽見慶尙監司李根弼所報,則奉化縣太白山覺華寺,卽史閣守護之刹。而今秋失火,沒數被燼,僧徒無處奠接,守護未免疎虞。空名帖限五百張頒下,以爲始役之地爲辭矣。守護旣係所重,修葺不容少緩。而曾前此寺改建時,已有空名帖頒下之例,今亦以五百張成給,何如?傳曰,允。
又以禮曹言啓曰,傳曰,今年增廣生進覆試出榜後,因京兆考籍,禮曹草記多有拔去原榜之人矣。虛實之際,不無參量者存,拔去者特爲竝令該曹,白牌成給,以示廣慶之意事,命下矣。生進拔去人李勉羲·高兢·梁元杓·金鳳孝·金斗泰·林相鶴·姜輅永·蔡元儉·李源鼎·李殷璨·具鼎喜·李義泰·邊鶴明·李昇洛·金森·李性儁·洪澤麟·桂淵模·李可容·崔光愚·朴潤圭·朴貞夏·崔錫良·孫復奎·李容煥·崔載鳴·張履奎·李有珽·金英國·愼濟遠·林啓漢·白翼鉉·林讚榮·盧有三·吳顯植·林世鶴·閔宗鎬·閔晟鎬·金相殷·申大庚·金基爕·金魯憲·尹永琦·明履濬·沈學元·金永大·吳錫弼·康基奭·金敎夏·朴昌淵·李翊奇·李翊龍·崔致翔·金濟弘·金宗禹·李承德等五十六人,原榜目中付標處,一竝還爲去籤以入。而仍令該曹,白牌成給之意,敢啓。傳曰,知道。
又以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以侍講院言啓曰,新除授兼文學李軒卿,卽爲牌招察任,何如?傳曰,允。
金羽均,以御營廳言啓曰,本廳千摠柳興秀,身病甚重,勢難察任,改差,何如?傳曰,允。
又以義禁府言啓曰,差備中官印亨純,遠地定配事,承傳啓下矣。印亨純,以承傳內辭意,具罪目全羅道興陽縣遠地定配,而時在黃海道平山地云,依例發遣府羅將,自平山地執捉,仍令押送配所,何如?傳曰,允。
上在昌德宮。停常參·經筵。
尹相萬啓曰,明日常參·經筵,取稟。傳曰,停。
又啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
金羽均啓曰,合辭許久闕啓,事甚未安。未署經外,未肅拜呈告人員,竝卽牌招,何如?傳曰,允。尹相萬啓曰,同副承旨韓龍敎,今日不爲仕進,卽爲牌招,何如?傳曰,允。
閔泳奎啓曰,判義禁徐堂輔,同敦寧洪承億除拜後,過三日不爲出肅,竝依定式,推考警責,仍卽牌招,察任,何如?傳曰,允。
以同副承旨韓龍敎牌不進罷職傳旨,傳于尹相萬曰,只推。
傳于尹相萬曰,左副承旨·同副承旨許遞,前望單子入之。
傳于尹相萬曰,公事不審之中官金弘錫,從重推考。
以司謁口傳下敎曰,璿源殿退地衣·蘆簞·西邊蘆簾二浮,捲簾索修改事,分付戶曹。
傳于尹相萬曰,今月二十一日,大院君晬辰也。予小子欣祝之私,無以爲喩宴需錢一萬兩,鼎紬三同,木布各十同,白米一百石,粘米三十石,眞米十石,眞油三十斗,白淸三十斗,令度支輸送本宮,樂工,令梨園擧行,伊日當覲於本宮矣。該房知悉。金羽均啓曰,行大司憲李寅卨,執義李在淳,掌令趙秉升·洪羲麟,持平洪祐冀牌不進,韓秉濟未署經,監察茶時之意,敢啓。傳曰,知道。
以大司諫朴弘壽,司諫李建昌,獻納李範晉,正言安翊豊,執義李在淳,掌令趙秉升·洪羲麟,指平洪祐冀牌不進罷職傳旨,傳于金羽均曰,只推。
傳于尹相萬曰,臺諫竝許遞,前望單子入之。
兵曹口傳政事,副司果尹龜楨,副司勇李象德·尹相萬。
以議政府言啓曰,卽見全羅監司沈履澤狀啓,則茂長縣古尼浦,漂到大國人九名,問情則乃是奉天省人之行商漂到者。而彼雖有棚布補給,立春後回家之願,不敢擅便,請令廟堂,稟旨分付矣。彼人,旣願立春後回歸,則留住間供饋禁雜之節,各別申飭,棚布改補與越海糧饌,照例備給,以示柔遠之意。待還發狀聞,令槐院撰咨入送,何如?傳曰,允。
又以戶曹言啓曰,眞殿退地衣·蘆簟·西邊蘆簾二浮,捲簾索修改事,命下矣。修改吉日時,令日官金東萬推擇,則今月初十日午時爲吉云,以此日時,擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以內醫院都提調·提調意啓曰,出身李象德,外醫尹龜楨,內鍼醫差下事,命下矣。出身李象德,外醫尹龜楨,內鍼醫差下,令該曹,口傳付軍職,冠帶常仕,何如?傳曰,允。
金羽均,以三軍府言啓曰,本府從事官韓昌履,奔走勤仕,七滿十五朔,依例陞敍,或守令除授事,捧承傳,施行,何如?傳曰,允。
尹相萬,以伴接官言啓曰,卽者差備譯官來言,仁川船上所留彼人中三名,今日午時量,入來館所云矣,敢啓。傳曰,知道。
金羽均,以都摠府言啓曰,新除授都摠管李敦相,時無職名,令該曹,口傳付軍職,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
又以摠戎廳言啓曰,本廳哨官崔俊學,身病猝重,勢難察任,改差,何如?傳曰,允。
判尹尹秉鼎疏曰,伏以臣,卽一筲才管識耳。遭遇聖明,蔑效一節,而滾到八座,惟以無隱爲心,寡過爲圖,垂至衰邁,庶免大何,莫非我殿下洪造也。頃者試役,以臣爲主司,特簡旣重,諄諭且嚴,其事則廣慶之會也,其責則秉公之地也。而對揚有違聖旨,掄選未愜物議。自謂信心,而後歸僨誤,欲免烘腦,而反速罪戾,譴敎至於削榜,臺章繼而峻發。有臣如此,有犯如彼,鈇鉞湯濩,固所甘受。而聖度天大,薄竄旋宥,得以屛息郊牧之外,居未幾何,湔滌而敍之,聯翩而除之,敦飭而召之,視若微眚,施以全釋。臣誠惶隕震懍,百倍受罪之時,而名在卿秩,罪重罰輕,其敢拚棄廉隅,抗顔而進身乎?且臣生髮未燥,遂失所怙,至痛在心,相依爲命,只有偏母,母年今八十有三矣。自少至老,未嘗一日暫離,矧今癃奄日甚,朝暮垂盡之時乎?方始之竄也,千里相隔,一身兩分,意謂生還無由,死別在卽,俯仰穹壤,此何人斯?上負君德,下孤母恩,卽天地間一罪人,惶惶忽忽,莫省所爲。千萬不自意,周月之間,環命旋下,得與老母,無事相見,母之倚閭貽悅勝昔,子之上堂供忻如初,孝理之至恩大德,若偏臣身,歡天喜地,感淚被面,欲報之德,生隕死結,尙不足道也。從今以往,永謝榮途,行將歸養于松楸,以爲終老之計,優遊屛居,涵泳聖德,圖所以不報之報。非但臣之至願然耳,老母之心亦然。執之愈力,不欲相捨,蓋鑑之於前,而戒之於後也。臣若不揆淺短,不悔愆尤,苟㥏然更進列於任使,將不知僨敗何事,而觸犯何罪也。雖以我殿下仁覆之大,恐不得隨事而貸之,莫如早自量度,而爲之所也。臣情到此,寧非何慼哉?私而至情不可違,公而餘罪未盡勘,飭敎之下,萬無承膺之道。玆敢略暴懇迫,仰瀆崇嚴。伏乞聖明,俯垂鑑諒,察臣言之亶出衷赤,收還新授職名。仍治臣未勘之罪,以重邦憲,以勵廉防,使不職者有戒焉。臣無任云云。答曰,省疏具悉。往事何必爲引?卿其勿辭,卽爲上來肅命。右尹朴定陽疏曰,伏以臣,爲臣無狀,上不能對揚明命,下有以自速流謗,禦魅西塞,未足蔽辜。而聖恩天大,曾未幾月,遽蒙宥環。又未數朔,特旨收甄,噓枯肉骴,逈出常格,臣誠驚惶震懍,繼以感淚如淵。以臣不肖以臣罪累,何以得此於聖明也?夫掌試精白,何科不然?而遇慶恢公,聖敎諄諄凡厥北面,孰敢不洗心滌慮?期欲萬分一報效,而臣以匪才蔑學,猥參考試之席,榜眼纔出,浮說流行,竟致人言峻發,章箚相繼。苟使臣,悉心做去,能有所厭服衆情,豈有是也?一則臣罪,二則臣罪,縱荷薄勘,尙有餘罪聖度包容,飭諭又降。而顧臣滓纇已重,情踪愈蹙,玆敢陳牘自訟。伏乞聖慈,亟收臣新授職名。仍令選部,刊臣仕藉,以爲爲人臣不職者戒焉。臣無任云云。答曰,省疏具悉。往事何必爲引?卿其勿辭,卽爲上來肅命。
上在昌德宮。停常參·經筵。
尹相萬啓曰,明日常參·經筵,取稟。傳曰,停。
金羽均啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于尹相萬曰,禮房承旨,馳詣受香所,奉審摘奸以來。
尹相萬啓曰,校理趙龍鎬,副校理柳宗植,時在京畿楊州地,校理李輔榮,時在振威地,副修撰宋圭元,時在金浦地,副校理金玉均,時在江原道江陵地,修撰睦承錫,時在水原地,趙忠熙,時在忠淸道全義地,竝斯速乘馹上來事,下隃,何如?傳曰,允。
傳于金羽均曰,戶曹參議有闕之代,前望單子入之。
戶曹參議前望單子入之,姜文馨落點。
承旨前望單子入之,金演壽·徐夔淳落點。
金羽均啓曰,新除授承旨金演壽,方在被謫蒙放中,何以爲之?敢稟。傳曰,蕩滌敍用。
又啓曰,新除授右副承旨徐夔淳,同副承旨金演壽,竝卽牌招,何如?傳曰,允。
又啓曰,右副承旨徐夔淳,時在京畿砥平地,同副承旨金演壽,時在楊州地,竝斯速乘馹上來事,下諭,何如?傳曰,允。
臺諫前望單子入之,大司諫朴蘭壽落點。
臺諫前望單子入之,掌令金玉來,持平文俊永·韓炳洙落點。
金羽均啓曰,新除授持平文俊永,方在被謫蒙放中,何以爲之?敢稟。傳曰,蕩滌敍用。
傳于尹相萬曰,左副承旨許遞,前望單子入之。
承旨前望單子入之,鄭元夏落點。
尹相萬啓曰,臣與左副承旨金羽均伴直矣。纔已許遞出去,伴直無人,新除授同副承旨鄭元夏,卽爲牌招,何如?傳曰,允。
兵曹口傳政事,大護軍單李敦相·尹相萬。
以伴接官言啓曰,卽者差備譯官來言,日本辦理公使花房義質,願呈進獻物種單子,故令司譯院,領納之意,敢啓。傳曰,知道。
又以伴接官言啓曰,卽者差備譯官來言,日本辦理公使花房義質,願呈雲峴宮納上物種單子,故令司譯院,一體領納之意,敢啓。傳曰,知道。
又以伴接官言啓曰,卽者差備譯官來言,日本辦理公使花房義質,願呈世子宮進獻物種單子,故令司譯院,領納之意,敢啓。傳曰,知道。
忠淸監司李承五疏曰,伏以臣以無似,參叨旬宣之命,出肅有日,行將辭陛矣。本生父憤山,在於京畿長湍地,而此時展省,情理宜然,玆敢猥控衷懇,冒瀆崇聽。伏乞聖慈,特許往來之暇,俾伸霜露之感,不勝大願。臣無任云云。答曰,省疏具悉。卿其往省焉。
上在昌德宮。停常參·經筵。
尹相萬啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,同副承旨鄭元夏,時在京畿高陽地,斯速乘馹上來事,下諭,何如?傳曰,允。
又啓曰,校理趙龍鎬·李輔榮,副校理柳宗植·金玉均,修撰趙忠熙·睦承錫,副修撰宋圭元在外,一員未差。玉堂上下番俱空,事甚未安。應敎李種弼,副應敎尹祖榮,竝卽牌招,入直,何如?傳曰,允。
又啓曰,大司憲·執義·掌令一員未差。金玉來,持平文俊永牌不進,韓炳洙在外,監察茶時之意,敢啓。傳曰,知道。
以大司諫朴蘭壽,掌令金玉來,持平文俊永牌不進罷職傳旨,傳于尹相萬曰,只推。
尹相萬啓曰,都承旨趙同熙,左承旨閔泳奎,不爲仕進,左副承旨徐夔淳,右副承旨金演壽,同副承旨鄭元夏,在外。院中只有臣一人,伴直無人,左承旨閔泳奎,所當牌招,而拘於廳規,不得請牌,何以爲之?敢稟。傳曰,牌招。
以左承旨閔泳奎牌不進罷職傳旨,傳于尹相萬曰,只推。
尹相萬啓曰,左承旨閔泳奎牌不進,伴直無人,都承旨,所當牌招,而拘於廳規,不得請牌,何以爲之?敢稟。傳曰,牌招。
尹相萬,以禮曹言啓曰,三名日及各殿誕日陳賀時,王世子,當有進箋·致詞·表裏之禮。而冠禮前則依前例權停,自內只進表裏事,已爲啓下矣。今此王大妃殿,寶齡望六,稱慶陳賀時,亦依此磨鍊以入之意,敢啓。傳曰,知道。
上在昌德宮。停常參·經筵。
閔泳奎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于閔泳奎曰,各衙門各宮房及鄕外各處,元節目外,沿江及場市諸處,各項收稅,一竝革罷,以除民弊,擧行形止,一一開錄,卽爲狀聞事,自廟堂,措辭關飭。
傳于閔泳奎曰,吏曹參判有闕之代,前望單子入之。
吏曹參判前望單子入之,鄭海崙落點。
閔泳奎啓曰,假注書朴泳薰,有身病,勢難察任,今姑改差,何如?傳曰,允。
朴泳薰改差,代以韓景爀爲假注書。
以大司諫朴蘭壽,持平文俊永牌不進罷職傳旨,傳于閔泳奎曰,只推。
閔泳奎啓曰,明日次對,兩司當爲進參,除在外外,未肅拜呈告人員,竝待開門牌招,何如?傳曰,允。
又啓曰,都承旨趙同熙牌不進,右承旨尹相萬式暇出去,左副承旨徐夔淳在外,右副承旨金演壽未肅拜,同副承旨鄭元夏陳疏。院中只有臣一人,伴直無人,右副承旨卽爲牌招,何如?傳曰,允。
以都承旨趙同熙牌不進罷職傳旨,傳于閔泳奎曰,只推。
閔泳奎啓曰,右副承旨金演壽,承牌來詣朝房,有身病,不得肅謝,伴直無人。同副承旨鄭元夏,卽爲牌招,何如?傳曰,允。
閔泳奎,以弘文館言啓曰,下番闕直,事甚未安。校理趙龍鎬·李輔榮,副校理柳宗植·金玉均,修撰趙忠熙·睦承錫,副修撰宋圭元在外,一員未差。副應敎尹祖榮,卽爲牌招,姑降入直,何如?傳曰,允。
又以御營廳言啓曰,本廳中軍元世,身病甚重,勢難察任,改差,何如?傳曰,允。
吏曹啓目,武勇衛金承烈名字,改以衡烈,前虞候趙相鎭名字,改以亨瑾,出身趙重彦名字,改以昇敎,崇善殿參奉金顯泰名字,改以願㴤,前五衛將趙文旭名字,改以鵬根,出身李昌國名字,改以敏浩,出身玄奎榮名字,改以榮植事,爲等如告狀,依例令藝文館,給帖,何如?判付啓依允。
行判敦寧府事李宜翼疏曰,伏以臣,年迫耄期,疾添羸癃,委頓牀第,不省人事久矣。千萬夢想之外,忽伏奉除旨下者,以臣爲判敦寧府事者。恩由特簡,榮極私分,惶隕感激,罔知攸措。承膺出肅,粗伸義分,而第臣本無敦寧,揆以格例,在所當遞,玆敢短章陳籲。伏乞聖明,俯賜鑑諒,亟改臣敦寧之銜,以便公私焉。臣無任云云。答曰,省疏具悉。所請依施。
吏曹參判李載兢疏曰,伏以臣,官不稱人,敢控由中之懇,辭未達義,竟靳體下之恩,靦然冒膺,雖由趨走之爲恭,恬然仍蹲。若昧廉防之可懼,齊竽之吹,久而愈濫,魏餐之素,終必有譏。且臣宿疴,遇寒添劇,宛轉於牀第,呻囈於刀圭,難以時日爲彈束計。疾痛必呼父母,殿下於臣父母也。臣若徒懷嚴畏,一任瘝曠,而不卽仰首鳴號,則是又自阻於仁覆也。玆具短牘,齎悚干威。伏願聖慈,亟遞臣亞銓之任,俾公私兩幸,千萬至祝。臣無任云云。答曰,省疏具悉。所請依施。
右副承旨金演壽疏曰,伏以臣,以學則鹵莽,以才則空疎。遭遇休明,倖竊科第,歷揚華顯,罔非踰濫。每自循省,居恒兢懼,乃於今番慶科增廣監試覆試,猥參試席,竟至僨誤,榜眼纔出,物議諠騰,孤負聖明,罪在罔赦。而聖度天大,薄竄旋宥,屛跡郊坰,杜門恩愆。千萬不自意,承宣之點遽下,蕩滌之命繼降,臣奉旨惶懍,感淚交倂。垢汚賤臣,何以得此?霜雪雨露,到底聖恩,臣豈敢不卽日肅命,少伸忱誠之萬一也哉?釁穢自在,置身無地,雖以仁天洪造,無所不容,其在義分廉防,獨不愧於中心乎?第伏念臣,上以貽聖簡之累,下而失多士之望,揆以常憲,合置何辟?言念及此,撫躬自悼,藉使臣,不顧四維,抗顔自齒於班綴之末,其誰肯與之爲伍乎?顧臣情蹤,去益危蹙,寧被違傲之罪,而不敢出肅之計,玆敢冒陳衷赤,仰瀆崇嚴。伏乞聖慈,天地父母,特垂哀憐,亟收臣職名。仍治臣當勘之律,以昭法記,以安私分,千萬幸甚。臣無任云云。省疏具悉,往事何必爲引?爾其勿辭察職。
同副承旨鄭元夏疏曰,伏以臣於春間慶科,猥膺監試副試之命罪著溺職,自速罔赦,嶺海薄譴,匪怒伊敎而曾未幾月,旋蒙環宥,繼而承宣恩除,遽降於蟄伏訟愆之中。臣聞命震越,莫省攸措。念臣弱歲策名,偏蒙洪造,步趨不離於邇列,颺躐輒先。於同儕,臣雖愚騃,塵刹涓埃,豈無圖報之願?而況躬覩曠前之慶會,親承,咫尺之飭諭,于以精白,對揚於考試之際者,卽分義道理之所不容不爾,而蔑學旣昩於功令,踐歷又疎於試體,竟於榜出之日,孤負恩命,貽羞多士,臣罪臣知,合施何辟?而始於罪重而罰輕,終乃滌瑕而濯垢,使復廁之於淸朝夙夜之列。此乃我聖上,天地於臣,父母於臣,特垂無棄之念,俾開自新之路。而顧臣僨誤之辜,旣未盡勘,榮寵之媒,實非所安,則復何敢揚揚無事,晏然趨膺,拚棄廉維,重辱名器哉?馹召有命,不敢偃處,進伏城外,短章冒瀆。伏乞聖明,收臣職名,刊臣仕籍,以爲辜恩慢命者之戒。臣無任云云。省疏具悉。往事何必爲引?爾其勿辭察職。
上在昌德宮。停常參·經筵。
藥房都提調李最應,提調鄭範朝,左承旨閔泳奎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
閔泳奎啓曰,明日乃是小寒,自明日日暖間,視事頉稟之意,敢啓。傳曰,知道。
又啓曰,大司憲·執義·掌令一員未差,金玉來,持平文俊永牌不進,韓炳洙在外,監察茶時之意,敢啓。傳曰,知道。
又啓曰,右承旨尹相萬,右副承旨金演壽,今日不爲仕進,竝卽牌招,何如?傳曰,允。
閔泳奎,以內醫院都提調意啓曰,副提調趙同熙,今日問安,不爲仕進,卽爲牌招,何如?傳曰,允。
以大司諫朴蘭壽,掌令金玉來,持平文俊泳牌不進罷職傳旨,傳于閔泳奎曰,只推。
傳于閔泳奎曰,大臣·政府堂上引見。
兵曹,以閔成鎬爲御營中軍。
以右承旨尹相萬,右副承旨金演壽牌不進罷職傳旨,傳于閔泳奎曰,只推。
以內醫副提調趙同熙牌不進罷職傳旨,傳于閔泳奎曰,只推。
傳于閔泳奎曰,右承旨許遞,前望單子入之。
閔泳奎啓曰,都承旨趙同熙,不爲仕進,右承旨前望未下,左副承旨徐夔淳在外,右副承旨金演壽牌不進,同副承旨鄭元夏有身病,不得肅謝,院中只有臣一人,伴直無人。右副承旨,旣有只推之命,更爲牌招,何如?傳曰,允。
傳于閔泳奎曰,都承旨·右副承旨許遞,前望單子入之。
承旨前望單子入之,李載完·洪鍾學·金演壽落點。
閔泳奎啓曰,明日傳香,禮房承旨當爲齋宿,新除授右承旨洪鍾學,卽爲牌招,何如?傳曰,允。
閔泳奎,以御營廳言啓曰,本廳別將朴長夏,身病甚重,勢難察任,改差,何如?傳曰,允。
校理趙龍鎬疏曰,伏以臣於本月初二日,伏奉除旨,以臣爲弘文館校理,繼而有馹召之命,臣誠惝祝震駭,罔知措躬之所也。噫,臣罪臣實自知科圍秉公,何時不然?而今年增廣別試,卽我國家莫大之慶科也。尤宜十倍兢惕,一心精白,導八方之和氣,迓萬歲之休祥。而如臣譾劣,濫廁末席,見識謏寡,才猷淺短,上無以仰裨德意,下不能傍贊試事,榜眼纔出,物議不平,竟承天譴之截嚴。又有臺章之峻發,僨誤至此,金木猶輕,而偏被洪度之寬恕,善地薄竄,不足以蔽其辜,三旬暫黜,不足以懲其罪。霈澤不待常赦,新除更侈舊趼,德之盛也,恩之渥也。臣今糜紛隕結,曷以圖報其萬一哉?嗚呼,犬馬之微,尙知戀主,豚魚之頑,亦能孚感。臣雖無狀,寧昧分義之爲重,恩造之無極?而顧影忸怩,將起旋仆,蓋其顚沛之蹤,不可復備鞭策,滓穢之質,無望更加拂洗。自分永棄於明時,只甘畢生於窮廬,惟以身心塵刹,不報爲報。而今何敢憑恃榮寵,搬棄廉防,揚揚冒據,有同循例進退之人乎?偃處荒郊,冞增惶蹙。玆敢來伏城外,略暴情實,仰瀆崇嚴。伏乞聖明,俯垂鑑諒,亟刊臣新授職名。仍治臣未勘之罪,以重邦憲,以安私分,臣方自劾,何暇贅他?而區區微衷,終有所未泯者,敢此尾陳焉。古者帝王出治之要,大抵不越乎講學一事。殷宗之終始典學,周王之日月將就,布在方冊,允爲後辟之鑑柯。伏願殿下,勿以人而廢其言,頻開講筵,溫古知新,以爲資治之本,則萬億年無疆之休,實基於是。臣不勝千萬顒祝之忱。臣無任云云。省疏具悉。往事何必爲引?爾其勿辭察職,尾附事,當留念矣。
庚辰十二月初五日未時,上御養心閤。藥房入診,大臣·政府堂上引見,同爲入侍時,都提調李最應,提調鄭範朝,左承旨閔泳奎,檢校待敎宋秉瑞,假注書李範大,記注官韓用卨,別兼春秋閔泳駿,左承旨閔泳奎,假注書李範大,事變假注書梁鳳濟,記注官韓用卨,別兼春秋閔泳駿,領議政李最應,行刑曹判書閔致庠,行戶曹判書洪祐吉,行禮曹判書尹滋承,行大護軍鄭範朝,知三軍府事申正熙,同知三軍府事趙羲復,行護軍閔泳翊,應敎李種弼以次進伏,醫官劉漢緯·鄭一龜·尹豊楨·朴準鎔進伏楹外訖。上曰,史官分左右,仍命大臣進前。最應進前奏曰,日候甚寒,聖體,若何?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。仍命次對爲之。最應曰,左相身病未愈,不得登筵矣。仍奏曰。
上在昌德宮。停常參·經筵。
大王大妃殿誕日,大殿·王大妃殿·中宮殿·世子宮,內閣·政院·玉堂·朝廷百官口傳問安。答曰,知道。大王大妃殿,內閣·政院·玉堂·朝廷百官單子問安,答曰,知道。
金演壽啓曰,大司憲·執義·掌令一員未差,金玉來呈辭,持平文俊永未肅拜,韓炳洙在外,監察茶時之意,敢啓。傳曰,知道。
傳于洪鍾學曰,原任直閣李喬翼,馳詣睿陵,奉審摘奸,仍留監祭,局內諸陵,一體奉審以來。
傳于閔泳奎曰,吏·兵換房,傳于鄭元夏曰,判敦寧有闕之代,判三軍府事閔謙鎬除授。
吏曹,判敦寧府事單閔謙鎬除授事,承傳。
傳于洪鍾學曰,政官牌招開政。
傳于洪鍾學曰,同成均竝許遞,今日政差出。
傳于金演壽曰,呈告兵曹參知許遞,今日政差出。
傳于洪鍾學曰,吏曹參判疏批已下,卽爲牌招。
洪鍾學,以吏曹言啓曰,繕工監假監役官金東龜,以其身病,呈狀乞遞,改差,何如?傳曰,允。
有政。吏批,判書李鎬俊牌招不進,參判鄭海崙進,參議洪淳學牌招不進,同副承旨鄭元夏進。啓曰,判書李鎬俊,參議洪淳學,竝牌招不進,小臣獨政未安,何以爲之?敢稟。傳曰,仍爲之。以韓敬源爲大司憲,趙璟淳爲執義,吳尙鉉爲司諫,李駿善爲掌令,趙東協爲獻納,鄭斗欽·玉景鍊爲正言,金文鉉爲副修撰,朴周陽爲兵曹參知,徐堂輔爲弘文提學,金晳根爲同義禁,李載兢·申錫䄵爲同成均,韓弘烈爲肅川府使。
鄭元夏,以兵批言啓曰,前判敦寧李宜翼,自吏曹送西矣。資是輔國樞銜,當爲下批,而知中樞有闕之代,依例從座目,判中樞金輔鉉,降付其代,下批之意,敢啓。傳曰,知道。
兵批,行判書李載冕病,參判李應辰病,參議朴周陽未肅拜,參知金載瓛進,右承旨洪鍾學進。以金聖學爲昇天堡萬戶,金永淑爲鼎足山城別將,判府事單李宜翼,知事金輔鉉,同知單金聲重,護軍鄭雲龜,副護軍洪泳禹·韓龍敎·尹相萬·金羽均·朴弘壽·崔致永·申定均,副司直李在淳·李建昌·趙秉升·洪羲麟·李範晉·韓秉濟·洪祐冀·申泰寬·李國應·李敎夏,副司果朴奎燦·李鳳奎·申悳均·南廷皓·安翊豊·金永在。
吏批,再政。以兪致周爲假監役,兵曹參議單朴周陽,參知單金載瓛。
以吏曹參議洪淳學牌不進罷職傳旨,傳于鄭元夏曰,只推。
兵曹口傳政事,副護軍單趙同熙·鄭元夏。
以禮曹言啓曰,今此大王大妃殿誕日,諸道所封賀箋中,全羅兵使申奭熙,以應封官兼別軍職,各爲封進,柒谷府使李載旭,南海縣令田世鎭,海南縣監金鴻求,陽德縣監李允用,雖非應封官,俱以別軍職封進矣。一體看審捧入之意,敢啓。傳曰,知道。
吏曹參判鄭海崙疏曰,伏以小宰,卽天官之亞耳。裁特權衡,甄別流品,是惟長僚在。而若其與聞可否,承佐激揚,亦未嘗無銓綜之責,其非夫夫而可居也審矣。臣本儱侗憒劣,百不猶人,厚被恩造,冒玷華顯,溝中之斷而竝列泰畤之尊,竈下之焦而同諧淸廟之瑟,居常兢惕,如集于木,匪意貳銓新命,尤惶隕靡措。此所謂愚賤小臣,終年安坐,一日無故,而驟得之者也。噫,官非其人,謂之曠任,過其分謂之菑。是故明王之政,莫先於愼簡,人臣之義,必重於量入。臣見聞孤陋,鑑秤蔑如,又復樗櫟不中,蒲柳易謝,一切世務,茫未通曉,尋常酬接,忽忘先後。雖使備員於閑漫百執事之末,實懼莫能堪承,況乎其官是選部,其任是住擬也哉?臣於三銓,曾亦冒膺而代斲矣。今此所叨,爲秩雖殊,其職則同,揆以事情,宜無必辭。第伏念器小者,不能受大,材弱者莫可負重,而神識視昔愈退,任寄比前加峻。若曰暫時承乏,試可乃已則爲局且之歸,若曰循次推遷,不問能否則非核實之政。臣將何所據,而視以固有,揚揚爲進身之計乎?承命已數宿,量絜亦晰,而政牌儼臨,悶厄滋甚。玆綴短章,仰瀆崇嚴。伏乞聖慈,俯垂鑑諒,亟遞臣吏曹參判之職,俾名器無骫,賤分獲安焉。臣無任云云。答曰,省疏具悉。卿其勿辭行公。
副修撰宋圭元疏曰,伏以臣,猥以無似之質,早犯不幸之戒,孤陋蔑劣,微末供職,尙懼其百不稱當,迺於今夏,增廣二所監試會試,名忝五試之列,始未識場屋間事,尤何論試院格例?只將小心,褎如參席。雖臣蒙騃之性,固知至公無私,爲仰答廣慶祈永之聖意,則與諸試官同然耳。及其榜眼纔揭,臺論洊發,僨誤之罪,勘止遠竄,日月無幾雷霆旋收。顧玆西塞泣玦之蹤,遽蒙北闕賜環之音,臣仰感俯恧,遇榮益悚。歸伏先壟,悅若復生,雨露偏沐,黥劓莫補。惟願扶護病母,頌祝聖恩而已。千萬不自意,玉署除旨,忽下於此際,繼有蕩敍之命。又許下諭之請,無狀賤臣,何以得此於聖明也?其在駕屨之不俟,固當趨走之不暇。而寵渥雖隆,愆尤難洗,廉防可畏,蠢動無望,不避僭越,敢控衷懇。伏乞聖慈,俯垂鑑諒,亟賜鐫斥之恩,更勘當施之律,以嚴科試,以肅朝綱焉。臣於請勘之章,不宜贅他。而竊伏念講學一事,非但爲大聖人治法政模之先務而已。亦粵我春宮邸下,頻開書筵,睿知日就,此時身敎之方,實在於斯。伏願念哉念哉。臣無任云云。省疏具悉。往事何必爲引?爾其勿辭察職,尾附事,當留念矣。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。王大妃殿,進御二錢重人蔘粟米飮,自今日一貼式,限二貼煎入事,榻前下敎。中宮殿進御,二錢重人蔘粟米飮,自今日一貼式,限二貼煎入事,榻前下敎。
李載完啓曰,藥房提調·副提調,持粟米飮來待矣。傳曰,封入。
鄭元夏啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾學啓曰,右副承旨金演壽,今日不爲仕進,卽爲牌招,何如?傳曰,允。
備忘記,慶尙右兵使趙羲升下直,長弓一張·長前一部·片箭一部·筒兒一箇,賜給。
注書李重德病,代以鄭寅學爲假注書。
傳于鄭元夏曰,司書有闕之代,前望單子入之。
司書前望單子入之,趙龍鎬落點。
金演壽啓曰,行大司憲韓敬源,掌令金玉來·李駿善,持平文俊永牌不進,執義趙璟淳,持平韓炳洙在外,監察茶時之意,敢啓。傳曰,知道。
以大司諫朴蘭壽,正言玉景鍊,掌令金玉來·李駿善,持平文俊永牌不進罷職傳旨,傳于金演壽曰,只推。
鄭元夏,以禮曹言啓曰,卽接濟州牧使白樂淵狀啓謄報,則十月令薦新唐金橘·柑子,一一摘取,唐金橘爲二百六十一箇,柑子爲二百三十箇,肇慶廟薦新唐金橘十六箇,柑子十四箇封進,所餘唐金橘二百四十五箇,柑子二百十六箇,宗廟·景慕宮薦新排比無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
又以弘文館言啓曰,校理李輔榮,疏批已下,與新除授副修撰金文鉉,竝卽牌招,察任,何如?傳曰,允。
左副承旨徐夔淳疏曰,伏以臣,稟性憃鈍,學識貿昧,卽一倥侗常調之最居人下者耳。自顧本分,不足備數於器使之列,而乃於春間,猥蒙謬恩,隨參試席。此誠千一廣慶之會,裒集多士,賁飾文章,淬礪於精白之選,恢張乎大公之政。上以對揚萬一,下以厭服衆心,是乃職分之所當爲。而至若臣者,任非其能,才又不逮,苟充副貳之任,從事參考之間,無往非顚錯也,僨敗也。及其榜眼纔出,瘡疣莫掩。噫,臣罪臣自知之,執跡蔽辜,惟斧銊是俟。而聖度包涵,罰止竄邊,有若微眚薄過之示警者。然仰認曲貸之化,匪怒伊敎,屛棄榛莽,在分自甘,生還蓬藋,非夢攸到。曾未幾月,特蒙匿瑕之恩,遽侈賜環之命,霜雪雨露,若徧臣身,臣感極而懼,喜極而涕。雖欲粉糜,無以少酬,惟當鏟跡鄕里,泥首杜門,竊自爲息補之計矣。豈意聖眷彌隆,蕩滌滓濊,紀收簪履,承宣除旨,有隕自天,繼有馹召之命?臣於此時,惶恐震悸,益不知措躬之所也。辜負如臣,而聖上寬假之,纔竄旋宥,逋慢如臣,而聖上憫覆之,旣甄乃敍,旣欲其生,又欲其榮,恩渥愈深,惶蹙尤切。臣是逖違之餘,豈不思駕屨之義,少伸覲耿之忱?而自顧重戾,未可以一經薄勘,屬之旣往,諉以無故,揚揚厠跡於周行之列,則靦然面目,人將謂何?臣雖無狀,粗具彝性,餘恒尙存,宿愆未已。寧被逋慢之罪,豈不顧廉隅之有在乎?召牌儼臨,承膺無路,玆敢庸具短章,竊附自效之義。伏乞聖明,俯垂鑑諒,亟遞臣新授職名。仍治臣未勘之罪,以爲爲人臣不職者之戒焉。臣無任云云。省疏具悉。往事何必爲引?爾其勿辭察職。
戶曹參議姜文馨疏曰,伏以臣,姿性疎闇,見識謏陋,無所比數於任使之末。而夏間慶料東堂,猥添參試之列,竟至自速僨誤,厚招物議。嶺海鈇鉞,顧何足以蔽其辜哉?聖度天大,罰止薄竄,周月之頃,環命遽降,臣誠追惟惶懍,繼以感淚被面,惟有杜門鏟跡,自訟愆尤而已。幸値慶會,特蒙蕩敍之典,曾未幾何戶部恩點,又下夢想之外。臣於是益復震駴忸怩,罔知攸措。夫科試事體,綦嚴且重,況又伊日飭諭,諄複懇摯。臣亦承聆於諸試官之後,雖以如臣迷愚,寧不思殫竭對揚,而其奈才不逮心?臨事糊塗,旣無補於考藝之役,終自歸於孤負之科,淵鑑孔昭,臺評愈峻,臣之奉職無狀,至此極矣。將何以收拾策勵,爲他日藉手之圖乎?以聖人不求備之念,雖欲曲加湔拂,而臣若感恩怵義,揚揚冒膺,則貽壞四維,尤非細故。臣情到此,危蹙轉甚。玆敢疾聲披籲,仰瀆崇嚴。伏乞聖明,燭臣難恕之罪,諒臣難進之踪,還收新授職名,亟施未盡勘之罪,以爲爲人臣不職者戒焉。臣無任云云。省疏具悉。往事何必爲引?爾其勿辭察職。
校理李輔榮疏曰,伏以臣以其年,則藐弱也,以其質則庸愚也。濫通朝籍,偏蒙洪造,名塗邇綴,翺翔而出入者,亦已有年于玆,涓埃塵刹,無所報塞,畢竟孤負,自速罪戾,以至於今番會試事而極矣。夫人臣事君,嚴畏居先,科擧取士,精白是務。而況値千一之慶會,連承九重之飭諭,其在試席之列者,與事之榮,對揚之誠,宜其萬倍於他時。臣雖無似,豈無彝性?而空疎之學,旣昧功令,昏謬之見,莫知頭緖,竟於榜出之後,物論喧騰,罪犯罔赦。有臣如此,合置何辟?而匪怒之敎,若玆牖迷,薄竄南荒。遄賜環宥,曾未幾月,而玉署恩點,有隕自天,罪籍悉滌,召命繼下。臣於是,惶懍震越,直欲鑽地而不可得,惟有感淚之泉湧而已。以臣負犯,以臣情踪,其何敢憑恃寵靈,拚棄廉隅,彈冠束帶,復玷經幄之列哉?左右參量,承膺無路。玆敢不避煩瀆,疾聲呼籲。伏望聖慈,俯垂鑑諒,收臣官銜,刊臣仕版,以爲不職無狀者之戒焉。臣方訟愆,何敢贅陳?而竊伏念古昔聖王,罔不以勉學,爲致治之本,懋敏緝熙詩·書所載,見今五漏,方永一線。伏乞聖明,特開講對之筵,益臻高明之域,十萬幸甚。臣無任云云。省疏具悉。往事何必爲引?爾其勿辭察職,尾附事,當留念矣。
上在昌德宮。停常參·經筵。
李載完啓曰,藥房提調·副提調,持粟米飮來待矣。傳曰,封入。
金演壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭元夏啓曰,假注書鄭寅學,時無職名,令該曹,依例付軍職,冠帶常仕,何如?傳曰,允。
又啓曰,假注書李範大,有身病,勢難察任,今姑改差,何如?傳曰,允。
李範大改差,代以金寅植爲假注書。
傳于金演壽曰,奉審閣臣入侍。
金演壽啓曰,行大司憲韓敬源,掌令金玉來·李駿善,持平文俊永牌不進,執義趙璟淳,持平韓炳洙在外,監察茶時之意,敢啓。傳曰,知道。
以大司諫朴蘭壽,正言玉景鍊,掌令金玉來·李駿善,持平文俊永牌不進罷職傳旨,傳于金演壽曰,只推。
兵曹口傳政事,副司果單金學洙。
鄭元夏,以禮曹言啓曰,圖畫署,有別遞兒祿窠,而自前以畫員實官中久勤人,次次許付矣。付祿人趙重黙軍官在外代,當次人朴鏞蘷,依例許付,何如?傳曰,允。
又以弘文館言啓曰,副校理柳宗植,疏批已下,卽爲牌招察任,何如?傳曰,允。
金演壽,以禁衛營言啓曰,本營千摠李升會,身病猝重,勢難察任,改差,何如?傳曰,允。
副校理柳宗植疏曰,伏以臣,罪固重矣。重罪而薄竄,薄竄而遽宥,旣宥之而繼敍,旣敍之而旋除,恩誥遠宣,召命且迫,居然若無罪者。然苟非我殿下好生之德,包容而曲貸之,必欲拔坑坎而置袵席,曷以至此?感激之私,虀粉難報,危蹙之踪,淵谷若隕,以臣昏謬,猥忝校文之末席亦屢矣。始焉而倖免大戾,再焉而自速嚴譴,三焉有今春事,撫躬慙悼,無辭可訟。夫對揚明命,臣職之所當爲,恢張公道,試體之所當然。而矧玆設科之擧,特出廣慶之意,斷斷宸衷,欲副多士之所望,諄諄溫諭,切戒一毫之容私。凡在試官之列者,焉敢不秉心精白,竭誠報答?而奈之何榜眼纔出,瘡疣莫掩,仰負九重之敦飭,俯招八方之喧謗,究其罪狀,輕乎重乎?今若諉之以事屬旣往,憑恃寵靈,揚揚冒膺,入金門而上玉堂,則是全不識世間有廉恥事耳。臣雖無狀,何忍爲此,重貽朝廷之辱也哉?玆敢披瀝封章,仰瀆崇嚴。伏望聖慈,俯賜矜燭,亟遞見職,永刊仕籍。仍勘臣未盡勘之罪,以昭法綱,以安微分,公私不勝幸甚。臣於訟愆之章,何敢贅陳?而竊伏念帝王致治之術,莫不以典學爲本者,誠以所資者多,所推者廣耳。伏願殿下,恒存十寒之戒,頻賜三晝之接,講究典謨,明一心傳授之妙,討論通史,鑑百王得失之事,以資萬化,以推庶政焉。臣無任云云。省疏具悉。往事何必爲引?爾其勿辭察職,尾附事,當留念矣。
庚辰十二月初八日午時,上御養心閤。奉審閣臣入侍時,右副承旨金演壽,假注書鄭寅學,記事官梁禹濬,別兼春秋鄭寅興,原任直閣李喬翼,以次進伏訖。上曰,史官分左右。仍命閣臣進前。喬翼進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頙。仍詣孝陵,陵上奉審則安寧,碑閣·丁字閣奉審則無頉。還詣睿陵,仍留,監祭,將事安寧之意,敢達矣。上曰,諸陵陵上,俱爲泰平,而碑閣·丁字閣,亦無頙乎?喬翼曰,俱爲安寧而無頙矣。上曰,何時將事,何時發行乎?喬翼曰,三更量行祀,仍卽還發矣。上曰,此距陵所雖不遠,氷程雪寒,無頙往返乎?喬翼曰,無頉往返矣。上曰,冬雪之作,農家之喜則日昨壯雪,可占來年矣。喬翼曰,雪瀜爲水,則有益於農事,故謂之瑞雪云矣。上命閣臣先退,又命退,承史以次退出。
上在昌德宮。停常參·經筵。
金演壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭元夏啓曰,假注書金寅植,時無職名,令該曹依例付軍職,冠帶常仕,何如?傳曰,允。
以濬源殿修改監董以下別單,傳于鄭元夏曰,都監董永興府使李基正,內下鹿皮一令,賜給,本殿令安貞國,陞敍,參奉,朴寅和兒馬一匹賜給,守門將李庚夏,外職調用,監董前中軍張顯奎加資,前學官金澧根陞六,看役牌將司果申泰俊等九人,竝賞加,本殿守僕竝帖加,其餘色吏·工匠等,竝令本道施賞。
以永興本宮左麓築垌監董以下別單,傳于鄭元夏曰,都監董永興府使李基正,內下鹿皮一令賜給,本宮別差車禧貞相當職調用,監董前中軍張顯奎加資,前學官金澧根陞六,看役牌將出身李存必等十人竝賞加,其餘色吏,令本道施賞。
傳于鄭元夏曰,今番賞典中,一人雖兼數事,毋得疊授。
金演壽啓曰,大司憲韓敬源,掌令金玉來·李駿善,持平文俊永牌不進,執義趙璟淳,持平韓炳洙在外,監察茶時之意,敢啓。傳曰,知道。
以大司諫朴蘭壽,正言玉景鍊,掌令金玉來·李駿善,持平文俊永牌不進罷職傳旨,傳于金演壽曰,只推。
以左副承旨徐夔淳牌不進罷職傳旨,傳于鄭元夏曰,只推。
金演壽,以御營廳言啓曰,本廳千摠崔致永,身病甚重,勢難察任,改差,何如?傳曰,允。
吏曹啓目粘連,觀此咸鏡監司金炳地狀啓,則以爲,慶源府使洪圭,淸簡之政,嚴明之治,三載莅任,一念靡懈。校宮之簠簋修備,享儀一新,多士之勸課克勤,儒風復振,海弊之救補,籍費之自當,田稅之蠲減,軍械之修繕,輒捐薄廩,推一誠力,做百施措。該府以邊徼市邑,百弊積痼之餘,遇此良手,邊門增重,蔀屋賴安,民方向蘇。官已報瓜,群情願借,姑爲仍任事,令該曹稟處亦爲白有臥乎所,道臣狀辭旣如此,依此請施行,何如?判付啓依允。
上在昌德宮。停常參·經筵。
藥房提調鄭範朝,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,鄕等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
鄭元夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
又啓曰,行大司憲韓敬源,掌令金玉來·李駿善,持平文俊永牌不進,執義趙璟淳,持平韓炳洙在外,監察茶時之意,敢啓。傳曰,知道。
以大司諫朴蘭壽,正言玉景鍊,掌令金玉來·李駿善,持平文俊永牌不進,罷職傳旨,傳于鄭元夏曰,只推。
鄭元夏啓曰,卽者副修撰宋圭元,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
鄭元夏,以弘文館言啓曰,副修撰宋圭元,陳疏徑出,下番闕直,事甚未安。修撰趙忠熙在外,副修撰金文鉉別兼春秋進,修撰睦承錫疏批已下,卽爲牌招入直,何如?傳曰,允。
又以承文院言啓曰,卽見都京禮部咨文出來者,以爲本年夏季統巡會哨,緣由具奏,奉旨知照云矣。回咨,按例撰出付撥,下送灣府,傳給鳳城,轉致北京之地,何如?傳曰,允。
修撰睦承錫疏曰,伏以臣,姿性憃愚,負罪如山,至承嚴譴,屛伏海陬,惶慓訟愆之不暇。而曾未幾月,蒙被恩宥,時値慶會,洊荷蕩敍之典。乃者玉署除旨,馹召之命,特降於夢寐之所不到,惶駭惝怳,涕汗交流。如臣無狀,何以得此格外之異數哉?縱沛澤,均被於一視,而洪渥,若偏於臣身,感激恩造,義當竭蹶。而第以玷累之蹤,自甘擯棄之分,顧有廉隅之限,實無冒應之路。玆敢悉暴衷情,仰瀆崇嚴。伏乞聖慈,俯賜鑑諒,亟遞臣新授職名,更勘當施之律,以肅朝綱焉。臣於請勘之章,何敢更進贅說?而竊伏念帝王致治之本,惟學是已。以商湯日新之工,追亞聖寒曝之戒,於經於史,益勉溫繹之工,則推諸政令施措,可期受用之資益矣。伏願殿下,念念在玆,勿以人廢言焉。臣無任云云。省疏具悉。往事何必爲引?爾其勿辭察職,尾附事,當留念矣。
副修撰宋圭元疏曰,伏以臣於持被之中,卽接家信,則臣母素患痰咳之證,當此隆寒,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣職,俾便救護。且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
鄭元夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐夔淳啓曰,右副承旨金演壽,今日不爲仕進,卽爲牌招,何如?傳曰,允。
鄭元夏啓曰,行大司憲韓敬源,掌令金玉來·李駿善,持平文俊永牌不進,執義趙璟淳,持平韓炳洙在外,監察茶時之意,敢啓。傳曰,知道。
以大司諫朴蘭壽,正言玉景鍊,掌令金玉來·李駿善,持平文俊永牌不進罷職傳旨,傳于鄭元夏曰,只推。
鄭元夏啓曰,行都承旨李載完,右承旨洪鍾學,不爲仕進,左承旨閔泳奎廚院進,左副承旨徐夔淳式暇出去,右副承旨金演壽牌不進,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨金演壽牌不進罷職傳旨,傳于鄭元夏曰,只推。
鄭元夏啓曰,右承旨洪鍾學牌不進,伴直無人。右副承旨金演壽,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨洪鍾學牌不進罷職傳旨,傳于鄭元夏曰,只推。
鄭元夏,以弘文館言啓曰,下番闕直,事甚未安。校理一員未差,副校理金玉均,修撰趙忠熙在外,睦承錫有拘忌,副修撰宋圭元陳疏受由,金文鉉別兼春秋進,應敎李種弼,副應敎尹祖榮,副校理柳宗植,竝卽牌招,推移姑降入直,何如?傳曰,允。
又以弘文館言啓曰,修撰睦承錫有拘忌,副修撰宋圭元陳疏受由,金文鉉別兼春秋進,下番闕直,事甚未安。修撰趙忠熙,疏批已下,卽爲牌招入直,何如?傳曰,允。
又以司僕寺一二提調意啓曰,內乘韓圭卨,移拜熙川郡守矣。其代,令該曹口傳差出,何如?傳曰,允。
兵曹口傳政事,以梁文煥爲內乘。
鄭元夏,以訓鍊都監言啓曰,本局千摠柳瓚,身病猝重,勢難察任,改差,何如?傳曰,允。
又以禁衛營言啓曰,本營千摠安鶴善,身病猝重,勢難察任,改差,何如?傳曰,允。
修撰趙忠熙疏曰,伏以臣,罪著不職,自知罔赦,聖度天大,曲加涵貸,薄竄旋宥。未幾收敍,誠惟雨露霜雪,莫非洪恩所造,滌瑕蕩垢,感戴偏深。秪合歸伏田廬,追訟旣往,歌詠汪澤,圖報不報而已。千萬不自意,伏奉玉署特旨,繼降馹召之命,臣誠惝恍震懍,罔知措躬之所也。噫,試體綦重,飭諭申嚴,凡在有司之列,孰敢不一心精白,對揚明命?而臣則身掌糾察,迷不解事,疲不勝任。雖無考試之責,同歸僨誤之科,愆積而難贖,質虧而莫補,尙有餘慄,拊心悼歎。縱荷天地好生之德,湔洗拂拭,更侈新銜,而若徒懷榮寵,不顧廉防,揚揚冒膺,自同無故,則眞昔人所謂,不識世間有羞恥事者也。臣雖無狀,自揣已熟,歷日遲回,彌增惶蹙。玆敢來伏城下,略暴情實,冒瀆崇嚴。伏乞聖慈,俯垂鑑諒,亟收臣新授職名,仍治臣未勘之罪,以爲溺職者之戒焉。臣方自劾,何暇贅他?而區區微衷,終有所未泯,敢此尾陳。古者聖王出治之大要,亶在於講學一事。而矧今春宮邸下,睿學日就,書筵頻開。伏願我殿下,必以以身先敎之義,益懋緝熙之工,則萬億年繼承之基業,實本於此。臣不勝顒祝之至。臣無任云云。答曰,省疏具悉。往事何必爲引?爾其勿辭察職。尾附事,當留念矣。
上在昌德宮。停常參·經筵。
金演壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾學啓曰,左副承旨徐夔淳,今日不爲仕進,卽爲牌招,何如?傳曰,允。
傳于洪鍾學曰,原任直閣李承純,馳詣顯隆園,奉審摘奸,仍留監祭,健陵·華寧殿,一體奉審以來。
傳于洪鍾學曰,各貢契之受價,各衙門之餼料,卽都下仰哺之資,而其所未下,數甚夥然,每一念至,萬萬矜悶。其措劃支放之道,戶·惠堂就議廟堂,草記稟處。
傳于洪鍾學曰,司書有闕之代,前望單子入之。
以司謁口傳下敎曰,判尹尹秉鼎,都摠管李敦相,右尹朴定陽,副摠管金昌熙·洪徹周·成載玉,令畿營,申飭上來肅命。
金演壽啓曰,行大司憲韓敬源,掌令金玉來·李駿善,持平文俊永牌不進,執義趙璟淳,持平韓炳洙在外,監察茶時之意,敢啓。傳曰,知道。
以大司諫朴蘭壽,正言玉景鍊,掌令金玉來,李駿善,持平文俊永牌不進罷職傳旨,傳于金演壽曰,只推。
以左副承旨徐夔淳牌不進罷職傳旨,傳于洪鍾學曰,只推。
上在昌德宮。停常參·經筵。
藥房提調鄭範朝,副提調李載完啓曰,節屆隆冬,寒事轉甚。伏未審日聞,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?臣等不任區區伏慮,敢未問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
金演壽啓曰,合辭許久厥啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾學啓曰,左副承旨徐夔淳,同副承旨鄭元夏,今日不爲仕進,竝卽牌招,何如?傳曰,允。
傳于金演壽曰,日寒如此,輕囚放釋。
傳于金演壽曰,日寒如此,內外各營入直軍兵及各門守門軍薄衣與流丐,遣宣傳官,摘奸以來。
金演壽啓曰,臣演壽,敬奉聖敎,馳往義禁府,取考囚徒案,則無時囚。故仍往典獄署,取閱囚徒案,則未推覈罪人一名,因傳敎,公貨備納間嚴囚,罪人三名,公貨收刷間嚴囚,罪人一名,稅穀欠縮,査覈間嚴囚,罪人八名,係是重囚,故竝仍囚,其餘他錢不報,各司直囚罪人十六名,係是輕囚,故竝依傳敎,放送之意,敢啓。傳曰,知道。
金演壽啓曰,假注書鄭寅學有身病,勢難察任,今姑改差,何如?傳曰,允。
鄭寅學改差,代以李茂魯爲假注書。
傳于洪鍾學曰,有實故摠管竝許遞,前望單子入之。
摠管前望單子入之,都摠管閔泳穆,副摠管沈宜絢落點。
司書前望單子入之,金裕成落點。
金演壽啓曰,行大司憲韓敬源,掌令金玉來·李駿善,持平文俊永牌不進,執義趙璟淳,持平韓炳洙在外,監察茶時之意,敢啓。傳曰,知道。
以大司諫朴蘭壽,正言玉景鍊,掌令金玉來·李駿善,持平文俊永牌不進罷職傳旨,傳于金演壽曰,只推。
以左副承旨徐夔淳,同副承旨鄭元夏牌不進罷職傳旨,傳于金演壽曰,只推。
洪鍾學,以議政府言啓曰,度支經費之艱絀,已所憂悶,而米邊尤爲告匱,臨歲應下,末由排比云。就惠廳所在米中,限六千石,卽爲移劃該曹事,分付,何如?傳曰,允。
又以議政府言啓曰,卽見黃海兵使吳晉泳狀啓,則黃州水使閔斗鎬,捐廩五千餘金,繕補軍器,其在激勸之道,合有褒賞之典事,請令廟堂稟處矣。該守令之優著聲績,固已可嘉,而至若軍械之繕補,到底誠勤,對揚朝飭,整備無缺,首先告訖。不可無酬賞之典,黃州牧使閔斗鎬,特爲加資,何如?傳曰,允。
又以議政府言啓曰,因前掌令金瓊上疏批旨,安邊府京人徵捧事,道臣査啓,啓下本府矣。取見狀辭,則其與疏陳,殆無異焉。然則京人之貽弊,灼然可知。設有公文之憑驗,何不據實裁處,趁時禁止,而始乃覺察於特命行査之後乎?且以査本言之,有欠體段,該道臣,施以越俸之典,其乖雜之類,令本道照法勘斷事,分付,何如?傳曰,允。
又以內醫院都提調·提調意啓曰,進上駝酪粥,何等重大?而酪味甚劣,監煎醫官汰去事,命下矣。依下敎,監煎醫官李兢懋汰去,何如?傳曰,特爲分揀。
上在昌德宮。停常參·經筵。
洪鍾學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨徐夔淳,同副承旨鄭元夏,今日不爲仕進,竝卽牌招,何如?傳曰,允。
又啓曰,本院今秋冬等褒貶,當爲磨勘,而行都承旨李載完,不爲仕進,不得如例磨勘之意,敢啓。傳曰,知道。
傳于洪鍾學曰,禮房承旨馳詣宗廟·景慕宮奉審摘奸以來。
議政府薦望,以李秉文爲廣州留守。
洪鍾學,以吏曹言啓曰,今日本曹褒貶坐起時,堂上不可不備員,而參判鄭海崙病不來,令政院牌招,以爲同參開坐之地,何如?傳曰,允。
鄭元夏啓曰,假注書李茂魯,時無職名,令該曹,依例付軍職,冠帶常仕,何如?傳曰,允。
洪鍾學,以侍講院言啓曰,新除授司書金裕成,卽爲牌招,察任,何如?傳曰,允。
鄭元夏,以都摠府言啓曰,都摠管閔泳穆·李敦相,副摠管成載玉·金昌熙·洪澈周在外,沈宜絢有實病,四員未差,入直無人。令政院,稟旨變通,仍令該曹,口傳差出,待下批牌招,以爲推移入直之地,何如?傳曰,允。未差之代,前望單子入之。
摠管前望單子入之,副摠管李僖魯·李玄翼·李鶴榮·李長會落點。
鄭元夏啓曰,行大司憲韓敬源,掌令金玉來·李駿善,持平文俊永牌不進,執義趙璟淳,持平韓炳洙在外,監察茶時之意,敢啓。傳曰,知道。
以大司諫朴蘭壽,正言玉景鍊,掌令金玉來·李駿善,持平文俊永牌不進罷職傳旨,傳于鄭元夏曰,只推。
以左副承旨徐夔淳牌不進罷職傳旨,傳于鄭元夏曰,只推。
洪鍾學,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以侍講院言啓曰,新除授司書金裕成,時在京畿楊根地,斯速乘馹上來事,下諭,何如?傳曰,允。
吏曹啓目,行副護軍李敏正,名字改以敏兢,出身太永壽,名字改以錫源,金世集名字,改以星泰,金學鳳名字,改以基烈,李昌憲名字,改以台憲,白東馹名字,改以樂翊,崔鎭泰名字,改以載鍵事,爲等如告狀依例,令藝文館給帖,何如?判付啓依允。
副校理金玉均疏曰,伏以臣薄竄旋宥,歸伏荒濱,感洪造之曲遂,嗟宿愆之莫補。乃於千萬不意,伏奉瀛館除旨,臣誠隕越宸惕,罔知措躬之所也。噫,設科取士,王政綦重,遇慶恢公,聖敎截嚴,則其在糾察之任者,尤宜恪勤。而如臣無狀,謬被府辟,癡騃闇劣,不能擧其職事,畢竟自速僨誤,負犯至此,合置何律?聖度天大,匪怒伊敎,關塞行譴,甫閱十旬,而遽蒙賜環,聞命之日,不覺感淚之被面也。曩臣之西征也,臣之老父,赴官東州,千里分岐,不忍相捨,及臣還省,聚首歡欣,如逢再生,沒齒銜結,不知所以爲報,更有何絲毫餘戀哉?曾未幾何旣蒙恩敍,又侈新除,至於馹召,遠降,遐陬動色。臣是何人,偏蒙殊渥,若是其至也?聖念特出於簪履,臣分寧忽於駕屨,不敢偃處鄕外,謹已來伏郊坰,義當竭蹶趨走,少伸逖違之私。而將起還仆,跼蹐靡容,誠以滓垢未洗,廉防莫越,歷日違傲,彌增死罪。玆不得不略暴情實,冒瀆崇嚴。伏乞聖慈,俯垂鑑諒,亟遞臣職,仍治臣罪,以爲不職者之戒焉。臣方訟愆,何敢贅他?而竊伏念聖王典學,實爲出治之要。矧今春宮邸下,睿知日就,書筵頻開誠。願我殿下,先行身敎之方,益懋緝熙之工焉。臣無任云云。省疏具悉。往事何必爲引?爾其勿辭察職。尾附事,當留念矣。
上在昌德宮。停常參·經筵。
藥房提調鄭範朝,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
鄭元夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政付郞廳來言,今日賓廳日次,而上前開坼相値,不得來會云矣,敢啓。傳曰,知道。
徐夔淳啓曰,右副承旨金演壽,今日不爲仕進,卽爲牌招,何如?傳曰,允。
傳于鄭元夏曰,參贊有闕之代,前望單子入之。
參贊前望單子入之,右參贊曺錫輿落點。
傳于鄭元夏曰,兼說書有闕之代,前望單子入之。
兼說書前望單子入之,尹相翊落點。
鄭元夏啓曰,卽伏見諸道今秋冬等褒貶啓本,則忠淸監司李明應,慶尙監司李根弼,咸鏡監司金炳地,守令無一人居中居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則江華留守金永壽,開城留守趙敬夏,忠淸水使李敎弼,黃海兵使吳晉泳,水使李奎會,全羅右水使李普憲,平安監司閔泳緯,兵使李邦鉉,慶尙左水使韓圭稷,統制使鄭洛鎔,南兵使李泰鉉,邊將無一人居中居下,全羅左水使具然泓,北兵使任商準,無一人居下,殊無嚴明殿最之意,竝推考警責,何如?傳曰,允。
傳于鄭元夏曰,奉審閣臣入侍。
傳于鄭元夏曰,年少朝士之行己,尤當十分審愼,而副護軍李秀萬,兵曹正郞李泰容,許多鄙悖之說,有所入聞,不可仍置,竝施以竄配之典。
傳于鄭元夏曰,聞有掛書之變,已過多日,罪人之尙未提得。兩捕廳擧行,極爲駭妄。苟能嚴束譏詗,寧有是也?左捕將趙羲復,施以島配之典,右捕將金箕錫,施以竄配之典。
以司謁口傳下敎曰,左右邊頭目軍官嚴刑,遠惡地定配。
鄭元夏啓曰,左邊捕盜大將趙羲復,施以島配之典,右邊捕盜大將金箕錫,施以竄配之典事,命下矣。捕將重任,不可一刻暫曠。在前如此之時,有曾經大將權察之例,今番則何以爲之?而趙羲復所帶摠戎使之任,亦不可一刻無摠察之人,何以爲之?敢稟。傳曰,竝都統使兼察,仍傳命召及密符·大將牌·傳令牌。
又啓曰,左邊捕盜大將·右邊捕盜大將·摠戎使,竝都統使兼察,仍傳命召及密符·大將牌·傳令牌事,命下矣。兼察左邊捕盜大將·右邊捕盜大將·摠戎使李景夏,卽爲牌招,傳授命召及密符·大將牌·傳令牌,何如?傳曰,允。
傳于鄭元夏曰,公事遲滯之中官金泓錫,從重推考。
鄭元夏啓曰,行大司憲韓敬源,掌令金玉來·李駿善,持平文俊永牌不進,執義趙璟淳,持平韓炳洙在外,監察茶時之意,敢啓。傳曰,知道。
以大司諫朴蘭壽,正言玉景鍊,掌令金玉來·李駿善,持平文俊永牌不進罷職傳旨,傳于鄭元夏曰,只推。
以右副承旨金演壽牌不進罷職傳旨,傳于鄭元夏曰,只推。
忠淸監司李明應狀啓,淸州牧使趙龍夏牒呈內,本州居書筵官李象秀呈單內,塵土賤品,誤蒙恩命,惶隕震越,去益靡寧,罪犯違傲,恭俟譴罰。忽於此際,以春宮邸下,行師傅相見禮,及動輿後,頒賞之典,猥及賤臣。顧惟樵牧之蹤,濫叨筵銜,方乞鐫免未嘗一入銅龍,仰瞻溫文之容。乃今與夙夜服勞諸賢,混被格外之恩,何敢以榮爲喜靦顔冒受乎?陳章控辭,愈懼煩瀆,只自悚蹙,罔知攸爲。玆敢具由仰籲,將此情實,劃卽執營,轉達于朝。俾蒙還收之命,以安微分,不勝幸甚是如,玆以牒報亦爲白有等以,緣由馳啓云云。踏啓字。
傳于鄭元夏曰,頒賜之物,不必如是爲辭,安心領受之意,遣地方官,更爲傳諭。
鄭元夏,以宗親府言啓曰,本府郞廳等今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
又以三軍付言啓曰,今庚辰年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以議政府言啓曰,以漕弊事,謹依筵奏批旨,可以釐正者,一一講究,另具事目以入之意,敢啓。傳曰,知道。
又以議政府言啓曰,今庚辰年秋冬等褒貶,當爲等第,而臣等俱有身病,限內不得磨勘之意,取啓。傳曰,知道。
又以中樞府言啓曰,本府郞廳及醫員·錄事,當爲等第,而領中樞府事臣韓啓源在外,判中樞府事臣李宜翼,臣申櫶,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事洪淳穆身病,不得爲之之意,敢啓。傳曰,知道。
又以忠勳府言啓曰,本府,今庚辰年秋冬等褒貶,當爲磨勘,而有司堂上完陵君臣李景宇,仁昌君臣李晩榮,俱有身病,無以備員,限內不得爲之之意,敢啓。傳曰,知道。
又以儀賓府言啓曰,府郞廳今秋冬等褒貶等第,當爲磨勘,而南寧尉臣尹宜善,錦陵尉臣朴泳孝,俱有身病,限內不得爲之之意,敢啓。傳曰,知道。
又以吏曹言啓曰,曹所屬司饔院官員等矣,今秋冬等褒貶,當爲等第,而因本院都提調有身病不得磨勘之意,敢啓。傳曰,知道。
徐夔淳,以戶曹言啓曰,本曹郞廳及所屬各司官員,今庚辰秋冬等褒貶,依前例磨鍊以入,而軍資監·長興庫·濟用監·平市署·內贍寺·內資寺·司宰監·司圃署·司䆃寺·五部,因都提調·提調·漢城府堂上有故,不得磨勘,去春夏等褒貶時,軍資監·長興庫·濟用監·平市署·內贍寺·內資寺·司宰監·司圃署·司䆃寺·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等,今庚辰秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今庚辰年秋冬等褒貶,當爲等第,而判尹臣,尹秉鼎,在外未肅拜。限內不得磨勘之意,敢啓。傳曰,知道。
又以禮曹言啓曰,各陵·園本曹郞廳·四學童蒙敎官·通禮院·禮賓寺·圖畵署官員等,今庚辰年秋冬等褒貶等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故,或不備,不得一時縻勘之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,本閣今庚辰年秋冬等褒貶,當爲磨勘,而提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以弘文館言啓曰,副校理金玉均,疏批已下,卽爲牌招察任,何如?傳曰,允。
又以弘文館領館事意啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以侍講院言啓曰,今秋冬等褒貶,當爲等第磨勘,而師李最應,傅金炳國有身病,貳師宋近洙在外,限內不得爲之之意,敢啓。傳曰,知道。
又以藝文館言啓曰,本館今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以春秋館領監事意啓曰,本館今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以耆老所言啓曰,本所堂上,多有身病,無參座之人,今庚辰年秋冬等褒貶,限內不得磨勘之意,敢啓。傳曰,知道。
又以兵曹言啓曰,本曹今庚辰年秋冬等褒貶啓本中,刀擦四處之意,敢啓。傳曰,知道。
又以兵曹言啓曰,本曹今庚辰年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,今庚辰年秋冬等本府郞廳及部將等矣褒貶,當爲磨勘,而都摠管李敦相在外,限內不得磨勘之意,敢啓。傳曰,知道。
又以武衛所言啓曰,本所從事官及諸將官·禁松參軍·將校·各哨色旗隊摠,今庚辰年秋冬等褒貶勤慢,當爲等第,而餉色提調臣閔謙鎬,軍色提調臣李景夏,俱有身病,限內不得磨勘之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今庚辰年秋冬等褒貶,當爲等第,而都提調臣李最應有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今庚辰秋冬等褒貶,當爲等第,而臣淳穆有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今庚辰年秋冬等褒貶,當爲等第,而都提調臣金炳國有身病,限內不得磨勘之意,敢啓。傳曰,知道。
又以摠戎廳言啓曰,本廳中軍白樂薰呈辭在外,久曠可悶,改差,何如?傳曰,允。
又以濬川司都提調意啓曰,本司都廳及郞廳,今秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今秋冬等部郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,屬司典獄署官員等,今秋冬等褒貶,本曹參議,例與刑房承旨,同爲磨勘以入,而該房承旨有實故,限內不得磨勘以入之意,敢啓。傳曰,知道。
又以工曹言啓曰,今秋冬等褒貶,當爲磨勘以入,而堂上有故,限內不得爲之之意,敢啓。傳曰,知道。
判尹尹秉鼎疏曰,伏以臣,誠淺而辭拙,呼籲不能孚格,罪疊而罰輕,情蹤轉益惶隘,徊徨彳亍,如窮人之無所於歸矣。臣竊念關石和均,是爲莫嚴之三尺,禮義廉恥,是爲必張之四維。苟令三尺不嚴,四維不張,國不得爲國,而人不得爲人。是故,士君子出身事君之道,無寧速慢命之誅,而不敢蹈壞防之科。誠以壞防之罪,反重於慢命也。臣之向來所負,有若睯然無畏,嶺海斧鉞,不足以蔽之。而聖度包荒,乍警卽宥,得以退養老母,保有今日,毛髮之細,皆我殿下賜也。千萬不自意,加之以洗滌,重之以除召,繼之以溫批,而洊諭期欲囿致於覆育之中,曲費造化,以開自新之路。臣是何人,得此於聖明也?第念臣之情私,則惟有屛伏草莽,杜門訟過,終身自靖,思所以息黥補劓而已。何者三尺不可不嚴,四惟不可不張也。今反怙恩而不追愆咎,貪榮而不恤廉隅,謂以時日之稍久,疵纇之已湔,束帶彯纓,揚揚若無故之人,則可畏非物議之嗤玷,可憂非邦憲之壞敗也哉?臣雖實頑,亦具彝性,不忍爲無恥無憚之歸也。百爾忖惟,萬難㥏冒,所以飭敎屢降,株守莫回,甘犯違傲,有退而無進也。遙瞻脩門,艮限在前,情窮勢迫,言不暇擇。玆敢更暴衷赤,仰瀆崇嚴。伏乞聖慈,亟命可敗,以治臣前後負負之罪,俾君命重而微分安焉。臣無任云云。答曰,省疏具悉。已有前批,卽爲上來肅命。
都摠管李敦相疏曰,伏以臣,頃當試事,率多昏錯,竟有臺彈,自陷罪戾。顧身名則已虧,處羞汚而難洗,旣未剚腹而自暴,尙又靦顔而對人。生當永矢,死將不瞑,抆心傷悼,靡所因極,惟俟斧鉞之遄及。聖度天大,曲加涵貸,薄竄海島。匪怒伊敎,泣玦未幾,賜環有命,臣北望攢手,不覺感淚之被面。第伏念人臣之於職事,隨遇恪謹,罔或僨誤,義分之當然,至若科試,主司之責,事體逈別,關係綦重。苟不能精白公正,致有物議,則論其辜負,合置何辟?又況今春以來,大小試圍,屢勤嚴敎,雨露霜雪,竝行而同流。此時此任,尤當十分警惕,百倍淬礪,圖所以對揚明命。而臣本憃愚,猥當是任,威望輕蔑,旣無以當場厭服,知慮淺疎,又不得隨處操束。多日矻矻,一未事事,榜眼纔出,謗囮驟作,有口相傳,擧世喧藉,織室投杼之疑,由彼說之屢至,苽田納履之嫌,以其地而固然。臣雖百喙,曷以自明?仰屋長吁,寧欲無訛,何幸聽卑之天,無微不燭,臣之保有一縷,得至今日,皆我聖上賜也。雖使臣,生生世世,爲狗爲馬,何以報答此萬一乎?熲然寸丹,隕結爲期,歸伏鄕里,杜門訟愆。不意周廬特除,繼以蕩敍,旋降飭敎,恩旣重於記簪,義敢遲於俟屨。而曲費之化,縱勤拂拭,已滓之身,何由湔滌?餘生究竟,自分爲熙世之棄物,惟宜屛蟄自靖,少效黥劓之息補而已。何敢彈束陳就,復廁周行,晏若無故也哉?情悰冞切危蹙,廉防決難毁壞,玆不得不略控文字,仰瀆崇嚴。伏乞聖慈,俯垂鑑諒,亟遞臣職,永刊仕籍,以安賤分,以警具僚,不勝幸甚。臣無任云云。答曰,省疏具悉。往事何必爲引?卽爲上來肅命。
右尹朴定陽疏曰,伏以臣,感戴恩造,冒控危衷,冀蒙曲遂之仁,擬伸自引之義。及承批旨,開釋以諭之,今又荐降飭敎。臣於是,滿心惶蹙,尤無所容措矣。竊伏念,科試不公,已是有司之大罪。今臣負犯,臺章之所臚列,物議之所嗤點,果又何如?而歷數往古,一罹此等之案者,孰有能自立於四維之中乎?夫人臣事君,不擇夷險,惟命是趨。而況滌其舊愆,寵以新命恩至渥也,德至厚也。苟非廉防有關,臣何敢屢犯逋慢,自速無嚴之罪哉?上雖有包容之隆,下莫湔滓累之重。今若憑恃寵靈,揚楊拖紫,晏然若無故之人,則是豈非無憚之甚者乎?恩眷愈隆,私分益悚,重入脩門,無面可顯。玆敢復申前章未畢之懇,仰瀆上天聽卑之下。伏乞聖明,俯鑑微諒,亟收甄敍之命,俾獲息補之私,則實天地生成之澤。臣無任云云。答曰,省疏具悉。已有前批,卽爲上來肅命。
諮議朴性陽疏曰,伏以樗櫟之棄材,桑楡之末景,才乏承斧,學慙幽燭。向者恩召不諒,臣庸陋無似,有若取長於朽木,借明於殘輝。臣聞命惶惑,不省所以尺疏陳情,以首欺誣之實,則凡在綜覈之政,難逭斧鉞之誅。及伏承批旨,十行諄複,比初加隆,責之以聖門四科之備,委之以輔導貳極之任。臣拜讀九頓,駭汗沾背。竊伏念殿下此擧,特出於隗始之義,而臣則曰隗,亦人傑耳。使其拙劣衰朽,如臣無狀,則毅辛之徒,豈不望望然去之乎?臣之所患,正坐此耳。非敢故爲抱櫝索價之計,以釣隱遯之名也。孔子曰,四十五十而無聞,餘無足觀,朱子曰,士大夫假眞售僞,淸官美職,可從容辭巽而得,則以身啓此弊,爲後世嗤笑。合此二語而觀之,則臣之本末虛實,蓋可知矣。臣苟有分寸可觀,則自少迄今五六十載,極甚寥寥,而乃於癃疾垂死之年,猝變爲善士,可以承經幄之重耶?此臣所以寧終於有道之恥,而實無憾於顔駟之三不遇也。況今春邸,衣尺漸長,溫文日就,正須碩德庬儒,以盡輔翼之方。近日旌招諸臣,盡一世之望也。比臣駑下,不啻天淵,則誠宜諮訪,以究我殿下貽燕之聖謨,治臣匪據妨賢之罪,使後來之不材,莫敢滓穢於如日中天之時,不勝幸甚。抑臣尤有萬萬惶蹙者,師·傅相見時,及邸宮動輿後,內自中宮殿,特下官服次表裏於春桂坊僚屬,以示廣慶之恩。而臣亦混入於頒賜之列,區區之忱,雖極榮感,曾無供職之勞,而濫受無功之賞,則是輕施在笥之典,而反貽不稱之災也。竊爲聖朝惜之,且臣本不過草野一田夫耳。安用命官之服爲哉?伏乞聖慈,俯察愚衷,削去臣職名,亟降指揮,還收錫服之新命,則實天地父母生成之澤也。臣無任云云。答曰,省疏具悉爾懇。向者敦召以後,尤有凝竚,際見來牘,一生邁邁,有如高尙獨立,莫能致之,誠禮未孚,慙愧而已。爾以林下宿學,展鋪所蘊,蔚然有致澤之竗,卽由來儒者之願。況今東宮,書筵頻開,其輔導訓迪,爲望甚重,尤何可退托不居哉?爾其體此至意,從速簉朝,至於頒賜之物,尤不可如是爲辭。安心領受。仍傳于鄭元夏曰,此批答,遣地方官傳諭。
副摠管金昌熙疏曰,伏以臣,以臣家不肖之子,通籍二十年來,未見有銖智才能,可以比數任使之列。自省之所甚慙憐,人視之所共憫笑者也。曩在慶科選秀之日,我殿下,拔臣於士望之外,畀之以考藝之役,諄諄前席,過加奬借,責任勉勵,逈出尋常。臣雖頑如木石,粗具彝性,豈不仰揣則哲之明,因事而試,可使臣爲自效之地也哉?況復國試,至重且嚴,精白對揚,孰非是心是願,則如臣儱侗?尤宜殫力盡誠,百倍他人,而其奈全昧功令,隨處疎謬,竟至自速大戾,有若天奪其魄命之窮也。何嗟及矣負公循私,而多士拂鬱,臣無以辨也。孤恩忝先,而衆謗喧騰,臣無以辭也。臣罪如此,合置何辟?而匪怒薄竄,旋命宥還,繼降恩敍,特除周廬,無異宿愆往事之已爲經勘妥帖者。然揆以國綱,豈不太欠綜核乎?雖以我聖上,全保世臣之至仁至慈,不欲永棄,曲費造化,匿瑕滌垢,許其自新。第惟律宜用重則不可屈以輕也,罰其蔽辜則不可遽以寬也。聖眷冞隆,臣情益慼,荒郊自靖,悔恨成疾,周行一步,抗顔無望。飭召之下,不敢泯默,敢陳自劾,言不暇裁。伏乞聖明,俯賜鑑諒,亟付臣司敗,更治臣未盡勘之罪,以爲爲人臣僨事者戒焉。臣無任云云。答曰,省疏具悉。往事何必爲引?卽爲上來肅命。
副摠管洪徹周疏曰,伏以臣,奉職無狀,自速大戾,禦魅有北,亦由涵貸,罪重罰輕,徒懷震越。曾未半年,宥敍荐降,記簪之眷,至有恩除。特令道臣,飭臣祗肅,以臣辜負,以臣滓累,誠不敢知洪造之何以此極也?噫,臣罪臣自知之。空疎蔑學,素乏特守,謬當重任,昏不事事,考校未愜於衆論,連累至及於全榜,靜思厥愆,非止試體之壞損而已,則以臣量臣,合當何辟?霜雪之嚴,非怒伊敎,川藪之大,雖汚,亦納噓枯洗瘢,曲成不遺。而臣惶隕震懷,百倍於初,悠悠此生,只是慙悔訟尤之日。且臣之所自悼則有之,臣未生而孤,依爲命者惟偏慈。及壯而仕,所勉誨者卽移孝心奉持,跬步敢忘,而不肖之甚,一朝墜失,旣貽老母倚閭之苦,長懷孤臣泣玦之恨。每念及此,腸如刃攢,實無顔面,可顯於世,奚所藉手而齒列於縉紳乎?區區自矢,跧伏窮廬,子母相哺,歌詠聖澤。苟存餘生,庶幾以不報爲報,情出衷赤,言不知裁。伏乞聖慈,燭臣未勘之辜,諒臣難冒之義,亟賜鐫斥。仍刊仕籍,俾邦憲重而廉防嚴,不勝至願。臣無任云云。答曰,省疏具悉。往事何必爲引?卽爲上來肅命。
今十二月十五日酉時,上御興福軒。奉審閣臣入侍時,同副承旨鄭元夏,假注書金寅植,記注官李明源,別兼春秋金炳吉,原任直閣李承純,以次進伏訖。上曰,史官分左右。仍命閣臣進前。承純進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧。還詣顯隆園,仍留監祭,將事安寧之意,敢達矣。上曰,陵上·園上·殿內,俱爲太平乎?承純曰,太平矣。上曰,碑閣·丁字閣,亦無頉乎?承純曰,無頉矣。上曰,何時將事乎?承純曰,旣無漏箭,雖不可的知其時刻,而假量爲三更矣。上曰,近日程道,想多積雪矣。承純曰,沿路山川,四望皎然矣。上曰,此時頻雪,有益於麥事,似無異春夏之膏雨矣。承純曰,臘前之雪,農家以爲豊徵也。上曰,往返以異路耶?承純曰,往由始興,返從果川矣。上曰,渡江時,以船乎以氷乎?承純曰,適見鑿氷叉魚處,則堅合無慮,故以氷矣。上曰,閣臣先退,仍命史官就座。又命退,承史以次退出。
上在昌德宮。停常參·經筵。
鄭元夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于鄭元夏曰,政官牌招開政。
傳于鄭元夏曰,呈告同義禁同經筵許遞,今日政差出。
傳于鄭元夏曰,慶山縣令之代,勿拘常格,各別擇差。
傳于鄭元夏曰,捕將有闕之代,前望單子入之。
議政府薦望,以李景宇爲摠戎使。
兵曹,摠戎使單李景宇。
鄭元夏啓曰,密符親納,列也。而兼察摠戎使李景夏,謂有身病,使其營校替納,事甚未安。推考,何如?傳曰,允。
又啓曰,卽見前正言許元栻陳疏到院者,則前銜陳疏,家僮直呈,俱係禁令,所當退却。而係是言事,雖不得不捧入,不可無警,從重推考,何如?傳曰,允。
鄭元夏啓曰,行大司憲韓敬源,掌令金玉來·李駿善,持平文俊永牌不進,執義趙璟淳,持平韓炳洙在外,監察茶時之意,敢啓。傳曰,知道。
以大司諫朴蘭壽,正言玉景鍊,掌令金玉來·李駿善,持平文俊永牌不進罷職傳旨,傳于鄭元夏曰,只推。
傳于鄭元夏曰,在外臺諫竝許遞,今日政差出。
鄭元夏,以議政府言啓曰,卽見黃海監司姜蘭馨狀啓謄報,則長連縣亂民作梗,大係變怪,誠萬萬驚惋。有不可尋常處之。伊日惹鬧諸漢,令巡營一一捉致,分輕重嚴覈,登聞,本縣監道啓,旣請罷拿,令該府從重論勘。其代,分付銓曹,口傳擇差,使之不日下送,該守令之恣行貪虐,旣如是狼藉,則按察之地,豈曰不知而然乎?該道臣施以緘推之典,何如?傳曰,允。
傳于鄭元夏曰,長連縣監之代,勿拘常格,各別擇差。
吏曹口傳政事,以鄭匡淵爲長連縣監。
鄭元夏,以吏曹言啓曰,司宰監僉政崔瑨,受由過限不上來,改差,何如?傳曰,允。
又以吏曹言啓曰,繕工監假監役官兪致周,以其身病,呈狀乞遞,改差,何如?傳曰,允。
又以兵曹言啓曰,知中樞府事李益淳,同知中樞府事梁柱華·金寅浩,兼司僕將李圭常,五衛將金在殷·李一泳·金潤煥·朴永淳·金濬,忠翊衛將高在鎔,慶熙宮衛將千應鍊,武臣兼宣傳官柳冀度,俱以病難供職,呈狀乞遞,新除授忠淸兵使李南輯,素患痰癖之症,當此換節之時,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書李鎬俊牌招不進,參判鄭海崙進,參議洪淳學牌招不進,左副承旨徐夔淳進。以吏批言啓曰,判書李鎬俊,參議洪淳學,竝牌招不進,小臣獨政未安,何以爲之?敢稟。傳曰,仍爲之。以李敎夏爲執義,尹祖榮爲司諫,金永悳爲獻納,金性默爲持平,黃學秀爲正言,姜友馨爲校理,李載兢爲同敦寧,趙濟華爲兵曹參判,任孝準·李僖魯爲同經筵,李秀永爲慶山縣令,閔泳穆·金弘集爲同義禁,尹滋悳爲掌樂提調,李載兢爲惠民提調,孫振九爲司宰奉事,朴鳳陽爲司宰僉正,廣州留守單李秉文,黃州牧使閔斗鎬,今加通政,特爲加資事,承傳,慶源府使洪圭,特爲仍任事,承傳。
兵批,行判書李載冕進,參判趙濟華未肅拜,參議朴周陽病,參知金載瓛入直,同副承旨鄭元夏進。以金炳地·姜潤爲知事,鄭雲龜·元世煩爲同知,李周興爲訓鍊都正,趙台顯爲兼訓鍊都正,朴正秉爲兼司僕將,申在楨·李曾修·崔鳳信·金信大·李淵秀爲五衛將,張泳汲爲忠翊將,元章爲景福將,金時茂·李萬益爲慶熙將,李漢英爲訓鍊僉正,具範書爲判官,朴宗赫爲加設,金基昇爲主簿,裵翰永爲武兼,鄭完默爲京畿水使,尹錫五爲忠淸兵使,李敏宇爲水原中軍,張河九爲阿吾地萬戶,金宅瑾爲鳥嶺別將,知事單玄鍑,濟州監牧官單金祺文,赴戰嶺別將單李志英,中嶺別將單朴性漸,同知單金濬大,護軍洪祐昌·李益淳,護軍洪承億·李南輯·梁柱華,副護軍鄭哲周·李鍾澈,副司直趙璟淳·吳尙鉉·韓炳洙·趙東協,副司果趙龍鎬·鄭斗欽·金澧根·朴基馨·洪淳赫,副司正李茂魯·金寅植,以上竝單付,兼南漢守禦使單李秉文,司果沈能奎·徐直輔·兪致秀·李源百·李奭鉉,及第鄭周榮·閔應孝·嚴柱哲·孟欽周·洪祐大,以上今加折衝,覆啓判下。
徐夔淳,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
吏批,再政。以金學洙爲副應敎,李鍾澈爲假監役,權仁國爲造紙別提,假監役李鍾澈,今超通政,朝官年八十一,依法典加資事,承傳,知義禁單閔泳穆,幼學鄭晳周年七十九,今超通政,侍從臣前正言鄭斗欽父,加資事,承傳。
兵批,再政。以崔雲煥爲訓鍊判官,朴潤皓爲主簿,加設,李容鎬爲守門將,同知單金信大,僉知三單朴正秉·申在楨·金鍾殷·沈能奎·徐直輔·兪致永·李源百·李奭鉉·鄭周榮·閔應孝·閔致中·林基郁·嚴柱哲·孟欽周·洪祐大。
吏批,三政。以李昌錫爲義盈主簿,李鳳鉉爲引儀。
兵批,三政。以吳元默爲中樞都事,尹慶善爲訓鍊主簿,同知單洪致隣,僉知二單崔鳳信·李淵秀。
吏批,四政。以金炳稷爲兵曹正郞,李洛應爲平市主簿,兼喬桐府使單鄭完默,故學生趙潤錫贈戶參例兼,故學生趙楡贈左承旨,故通德郞趙右福贈僕正已上,同知趙浹三代,故府使趙存奎贈兵參,訓都例兼,同知趙羲轍考,故兵使安光贊贈兵參,訓都例兼,四子一孫登科,依法典贈職,故縣監梁建洙贈兵參例兼,故部將梁鍾人贈左承旨,故正郞梁塎贈訓正以上,同知梁柱華三代,故同知趙存兢贈兵參,訓都例兼,慶尙右兵使趙羲升考,贈左贊成,李宗億贈右議政例兼,贈吏判李基崙贈左贊成,例兼,贈吏參李再漢贈吏判例兼以上,前判敦寧李宜翼三代。
兵批,四政。以柳鳳秀爲訓鍊主簿,魚秉玩爲守門將,同知單孫宗權。
以吏曹參議洪淳學牌不進罷職傳旨,傳于鄭元夏曰,只推。
宣傳官尹秉悳書啓,臣於當日辰時量,薄衣摘奸事,敬奉承政院所下傳敎,闕內各處入直軍兵及各門守直騎兵軍等處,布諭聖念,細細看審是白乎則,入直軍兵,別無衣薄呼寒之慮是白乎矣,各門騎兵軍中,上下所着最薄者,這這抄出後,姓名竝以後錄于左是白齊。敦化門東挾,襄陽騎兵朴順甫,楊州騎兵朴貴石,江陵騎兵朴元石,高陽騎兵張士之,漣川騎兵金卜同,敦化門西挾,竹山騎兵金大孫,林川騎兵朴多淡,抱川騎兵朴岳只,朔寧騎兵金千石,金虎門,交河騎兵崔太山,錦山騎兵金元得,長湍騎兵姜宗吉,襄陽騎兵金光日,抱川騎兵金萬甫,抱川騎兵洪文甫,金浦騎兵姜元基,谷山騎兵金成元,漣川騎兵朴致仲,加平騎兵金仁石,加平騎兵劉哲伊,加平騎兵朴民乭,景秋門,義城騎兵李根伊,陽城騎兵白成根,醴泉騎兵金宗福,積城騎兵朴致化,宣仁門,谷山騎兵張卜突,漣川騎兵李守吉,谷山騎兵金同伊,遂安騎兵金同伊,南陽騎兵朴良玉,石城騎兵千一孫,尙州騎兵張永山,曜金門,高陽騎兵姜鍚祚,積城騎兵崔今仲,陽城騎兵金完甫,長湍騎兵吳岳只,積城騎兵裵必甫,楊州騎兵尹奉石,楊州騎兵朴順用,弘化門,江陵騎兵洪正實,谷山騎兵金同伊,尙州騎兵金得萬,忠州騎兵李斗干,丹鳳門,楊州騎兵朴九石,漣川騎兵金巡吉,江陵騎兵尹元甫,江陵騎兵金興彔,高城騎兵朴命孫,陽城騎兵林已得,高城騎兵嚴學孫,石城騎兵張完卜,抱川騎兵尹千萬,通化門,伊川騎兵李莊福,豐川騎兵李啓成,谷山騎兵崔老未,尙州騎兵姜乙孫,漣川騎兵金完甫,永同騎兵文鍾七,楊州騎兵奇順伊,已上六十名。傳曰,知道。衣資令兵曹題給事,分付。
宣傳官南順元書啓,臣於本月十三日辰時量,以薄衣及流丐摘奸事,敬奉承政院所下傳敎,馳往南營·西營·北營·禁衛營·新營·訓鍊都監新營及肅靖門·彰義門·敦義門·昭義門·崇禮門入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍朴春景·崔千吉,敦義門卜直軍金順奉·金鍾福,昭義門卜直軍金今童·趙在乭,崇禮門卜直軍尹元文·姜順伊等八名,薄着畏寒之狀,實爲矜惻是白遣,仍往南門外流丐幕,面面看審是白乎則,流丐三十八名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
宣傳官李晳鎬書啓,臣本月十三日辰時量,以薄衣及流丐摘奸事,敬奉承政院下傳敎,馳往南別倉,南倉火藥庫,南小營南倉火藥庫,下都監御營廳新營·龍虎營新營·東營·集春營·廣知營及光熙門·五間小門·興仁之門·惠化門入直軍兵及各門守直軍,一一詳審是白乎則,所着衣服,雖有厚薄之不齊,俱無呼寒之患是白乎矣,光熙門卜直軍申奉汝·朴順吉,興仁之門卜直軍崔士益·盧聖鎭,惠化門卜直軍李相業·朴漢吉等六名,薄着畏寒之狀,實爲矜惻是白遣,仍往東部舟橋流丐幕,面面詳審是白乎則,流丐爲三十二名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白遣,次往中部廣通橋上下幕是白乎則,上幕流丐五十八名,下幕流丐四十七名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
鄭元夏,以侍講院言啓曰,新除授兼說書尹相翊,卽爲牌招,察任,何如?傳曰,允。
又以兵曹言啓曰,今十二月二十一日,大駕覲本宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨,步軍三哨,訓局馬軍二哨,步軍三哨,都統使率領爲先廂,訓局馬軍一哨,步軍一哨,禁營步軍三哨,禁將率領爲後廂,禁軍三番隨駕,別抄軍一哨磨鍊,摠戎使率御營騎士一番步軍三哨留陣,餘軍留營置之。
又以兵曹言啓曰,去十月二十八日,慶科庭試,武科殿試時,直赴殿試奉承傳,勸武軍官吳鳳奎等四百九十二人內,四百三十七人應試參榜,所授帖文,竝依例收聚爻周,別武士金光燁·孫仁基,騎士曺伯亨,哨軍金鍾悳,壯別砲康文錤等五人遭故,左列軍官申泰鎭,細樂手李完玉,馬兵崔山基,親騎衛曺福承,別騎衛柳鍾源,別砲金恒龍,禦邊軍官趙明夏等七人,俱以朞服未過葬,不爲赴試,竝依法典陳試,御營廳洪濟源·朴俊賢,開城左列軍官金濟植,京畿監營吹鼓手趙仁之,江原監營選武軍官李鍾浩,忠淸監營選武軍官尹行模,砲手李鳳宇,全羅監營選武軍官尹翊周·李應鶴,咸鏡監營新砲衛金寬益·朴仁燮,統營禦邊軍官孫世官·徐祖榮,旗牌官朴基玄·崔尙福·金麗錫·河聖集·趙性璉·李麟宇·禹春明,砲手河敬洛,忠淸兵營砲手金永學,慶尙右兵營馬兵金致行,火砲沈銀永,平安兵營別武士林學埈·金圭淳·咸基鼎·金昌洙·朴弘鎰·朴利化,火砲◆益楨·朴承禧,南兵營親騎衛金大培·鄭玄綺·金兌說·高益斗,京畿水營別驍士安永根·金錫龍,黃海水營追捕武士金顯文,全羅左水營別武士趙鎭國·徐龍瓚·金益采·金辰逸,別砲鄭始豊,慶尙左水營別砲手崔景昊,東萊別騎衛洪在昇等四十六人,俱以無緣不赴,其委折,關問各該營及各該守臣·道·帥臣後稟處直赴會試奉傳,選武軍官金養善等二十八人內十六人應試,所授帖文竝依例收聚爻周,京畿監營火砲盧光武·鄭奉愛,忠淸監營選武軍官朴羲采,平安監營馬兵申永準,忠淸兵營馬兵朴炳顯·郭升燁,黃海兵營鄕騎士李昌燮,全羅兵營馬兵李胄元,慶尙右兵營馬兵文永郁,南兵營別砲衛金秀禜·韓寬必,東萊別騎衛金瑢畦等十二人,無緣不赴,其委折,關問各該道·帥臣後,稟處,何如?傳曰,允。
又以兵曹言啓曰,謹以薄衣摘奸,宣傳官尹秉悳,書啓判下,闕內各門薄衣騎兵朴順甫等六十名處,木各一疋,去核各二斤,題給之意,敢啓。傳曰,知道。
又以訓鍊都監言啓曰,謹依宣傳官書啓判下,彰義門卜直軍朴春景·崔千吉,敦義門卜直軍金順奉·金鍾福等處,各木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內昭義門入直卜直金今童·趙在乭,崇禮門入直卜直尹元文·姜順伊等處,各木綿一疋,去核二斤,題給之意,敢啓。傳曰,知道。
又以御營廳言啓曰,謹依傳敎,興仁之門卜直崔士益·盧聖鎭,惠化門卜直李相業·朴漢吉,光熙門卜直申奉汝·朴順吉,各木一疋,去核二斤,考例以給之意,敢啓。傳曰,知道。
又以刑曹言啓曰,聖堂倉稅穀,犯逋之船主崔秉鎭等八名,向因武衛所·戶曹啓辭批旨,自臣曹,杖囚督棒事,草記蒙允矣。到底嚴督,已爲屢月,渠輩俱以客地蹤跡,雖至經年滯囚,自京辦納,萬無其道,下送本邑,別般徵督,似爲收刷之方,竝出付畿營,押送于原籍官,期於從速充逋之地,何如?傳曰,允。
又以義禁府言啓曰,左邊捕盜大將趙羲復,施以島配之典,右邊捕盜大將金箕錫,副護軍李秀萬,兵曹正郞李泰容,竝施以竄配之典事,承傳啓下矣。趙羲復全羅道羅州牧智島島配,金箕錫平安道中和府,李秀萬全羅道臨陂縣,李泰容咸鏡道安邊府,竝竄配,而以承傳內辭意,具罪目金箕錫,依例發遣府都事,押送配所,趙羲復·李秀萬·李泰容等,依例發送府書吏羅將,押送于各其配所,何如?傳曰,允。
上在昌德宮。停常參·經筵。
鄭元夏啓曰,來二十一日,朝參日次,而動駕相値,頉稟之意,敢啓。傳曰,知道。
又啓曰,來二十一日,輪對日次矣。敢稟。傳曰,當次人受點後,日次待令。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,新除授摠戎使李景宇,卽爲牌招,傳授密符及敎·諭書,何如?傳曰,允。
備忘記,忠淸道觀察使李承五下直,長弓一張,長箭一部賜給。
傳于洪鍾學曰,以衙門設置事,已有筵敎矣。磨鍊節次,令廟堂從速以入。
傳于鄭元夏曰,忠淸監司留待。
傳于鄭元夏曰,傳命不審之中官李用善,從重推考。
傳于鄭元夏曰,上疏遲滯之中官柳東燮·金泓錫,竝從重推考。
捕將前望單子入之,左邊捕盜大將梁憲洙,右邊捕盜大將李敎獻落點。
兵曹,左邊捕盜大將單梁憲洙,右邊捕盜大將單李敎獻。
鄭元夏啓曰,新除授左邊捕盜大將梁憲洙,右邊捕盜大將李敎獻,竝卽牌招,傳授命召及大將牌·傳令牌,何如?傳曰,允。
又啓曰,命召親納,例也,而兼察左右邊捕盜大將李景夏,謂有身病,使其軍官替納,事甚未安。推考,何如?傳曰,允。
又啓曰,右邊捕盜大將李敎獻,時在江原道春川府任所,命召及大將牌·傳令牌傳授,一時爲急,斯速乘馹上來事,下諭,何如?傳曰,允。
又啓曰,右邊捕盜大將李敎獻在外,捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將梁憲洙,旣在闕中,使之聽傳敎,何如?傳曰,允。
傳于鄭元夏曰,忠淸監司入侍。
鄭元夏啓曰,行大司憲韓敬源,執義李敎夏,掌令金玉來·李駿善,持平文俊永牌不進,金性默在外,監察茶時之意,敢啓。傳曰,知道。
以大司諫朴蘭壽,司諫尹祖榮,正言黃學秀·玉景鍊,執義李敎夏,掌令金玉來·李駿善,持平文俊永牌不進罷職傳旨,傳于鄭元夏曰,只推。
鄭元夏啓曰,行都承旨李載完,右承旨洪鍾學,不爲仕進,左承旨閔泳奎廚院進,左副承旨徐夔淳式暇出去,右副承旨金演壽在外,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
洪鍾學,以吏曹言啓曰,新除授長連縣監鄭匡淵,以前任金溝縣令,方在解由未出中,而未能照檢,矇然擬入,至蒙恩點,臣不勝惶恐,原望筒勿施,何如?傳曰,勿拘。
又以奎章閣言啓曰,原任直提學金炳㴤,本生母喪,依定式,遣檢書官傳給內賜賻物,仍爲致弔以來之意,敢啓。傳曰,知道。
又以弘文館言啓曰,新除授副應敎金學洙,校理姜友馨,竝卽牌招,察任,何如?傳曰,允。
又以禁衛營言啓曰,本營軍色從事官閔泳駿,身病甚重,勢難察任,今姑改差,何如?傳曰,允。
又以義禁府言啓曰,黃海監司姜蘭馨狀啓內,長連縣監元俊常,爲先罷黜,其罪狀,令攸司稟處事,啓下矣。元俊常,時在任所云,依例發遣府羅將拿來,何如?傳曰,待待命拿囚。
敎摠戎使李景宇書。王若曰,紫極起鼓鼙之思,注意方勤,碧油授鈇鉞之任,熟手有待,乃廟剡之循次,而宸簡之非常,眷玆摠戎一營,實我甸服重鎭,陰雨桑土之備,水陸竝沁都相連,鈴轄輔車之形,關防與溫城對峙,倣漢室南北軍制緩急所須,同晉家表裏山河保障攸設,惟卿戎壇宿望,將家令孫,聲績旣著於三軍,可當一面,資歷亦優於諸帥,允叶群情,玆授卿以摠戎使,卿其祗服寵章,勉恢遠略,臨水洗劍,雅歌投壼之相懽,暇日練戎,輕裘緩帶之坐鎭,故玆敎示,想宜知悉。副修撰宋圭元製進
敎忠淸監司李承五書。王若曰,我與共治者,惟玆二千石循良,疇若予來乎?眷彼五十州雄鎭,出自貳班卿月,簡在予心,去作一路福星,欽哉汝翼,念玆湖臬管轄,迺是畿甸藩屛,物産饒秔稻魚鹽,惟江淮地理之美,文學稱絃誦髦乂,亦齊魯天性之才,習俗之古今不同,正宜憩茇宣化,守宰之臧否或異,方須攬轡澄淸肆宵旰九重之憂,愼授方面,矧近日三政之瘼宜急察眉,惟卿內閣寵裁,賢相肖胤,恬約愷悌之本乎性質,所受者存,鍊達聰明之周於事爲,何適不可?惟鵝洲圭組赫世,可佇紹述有光自翰苑簪筆著譽,合試盤錯別利,玆授卿以忠淸道觀察使兼兵馬水軍節度使巡察使公州牧使,卿其祗服寵命,益恢良圖,考績而務黜陟嚴明,無憚大吏,施惠則在貧窮字恤,先懷小民,幨帷征輪,奈悵錦水之南渡,裘帶倚斗,應多瓊樓之北望,故玆敎示,想宜知悉。檢校待敎宋秉瑞製進
慶尙監司李根弼疏曰,伏以,臣於本年四月,主選本道左道生進初試,病瘁昏謬,瘡疣百出,多士失望,已無可言,而入格儒生,慶州幼學韓鍾源之韓字,以黃字誤書於修啓榜目,該儒生先訴春曹,今又來訴臣營,奏御文字,所重自別,榜目修啓,尤當十分審愼,而不克照檢,有此顚錯,臣於是,滿心惶恧,無所逃罪,玆敢冒陳短章,干瀆崇嚴。伏乞聖慈,俯垂鑑諒,亟令春曹釐正榜目,下臣司敗當勘,以爲不職者戒焉。臣無任云云。答曰,省疏具悉。榜目令該曹釐正,而此乃偶失照檢,卿不必爲引。
前正言許元栻疏曰,伏以,臣生長草茅,鹵莾滅裂,百不猶人,而惟是天賦之性,與人同得,且擩染於世守之忠孝二字矣。奄失所怙,只有移孝爲忠之地,乃於頃日,敢以憂愛之忱,妄陳狂瞽之說,大聖人納言之大度,翕受而優容之,臣誠惶隕感頌,莫知所以措躬。卽當還伏畎畝,歌詠聖澤,而戀結觚稜,不忍便訣。第伏念臣之前所陳數條,猶有所未盡,故敢復有獻焉。惟聖明察之。猗歟盛哉,吾君堯·舜也,吾相周·召也。上有聖母以成之,內有賢妃以助之,宜其德化普洽,惠政旁達,國家太平,百姓安樂,上可以六五帝四三王,下可以軼桓·文陵漢唐,而奈之何祖宗朝五百年休養之民,人人愁歎,三千里提封之地,邑邑騷擾,就以近日之著於朝報者觀之,盜賊蜂起,十百爲群,通都大村,刦掠殺越,無所不至,定非明時之所宜有,尤非豐年之所宜有。噫,古之爲盜者,切於飢寒,迫於死亡,苟求其生,而猶有廉恥,故暮夜偸竊,惟恐人知,所以有樑上君子之稱,聖人所云,得其情則哀矜而勿喜者,是也。今之爲盜者,衣服鮮明,兵器精銳,徒黨强盛,白日橫行,恣睢暴虐,究其所由,奢侈之俗誨盜也。何謂奢侈之俗誨盜?噫,侈風之盛,莫今時若也。輿儓走卒,市井僕從之輩,所服無非紬緞,所飾皆是珠貝,着土産之木布者賤之,用遠方之珍怪者貴之,卑必踰尊,下必僭上,彼無恒産無恒心者,所見者奢侈也,所聞者奢侈也。況其口之欲肥甘,體之欲輕煖,耳目之欲聲色,豈有異於人哉?於是乎有勇無義之類,相聚而言曰,吾亦可以與人同,乃爲無中辦有之方,則竊人之財,其長策也,盜之爲盜,果不由於侈風乎?侈風一變,則盜亦燮矣。欲燮侈風,則先自宮中,節儉敦朴,如夏后之服菲衣,晉文之焚雉裘,則下之從上,必如影響矣。夫守令者,最近於民,民之休戚,專係於守令,得其人則保民,不得其人則傷民,今之守令,豈盡龔·黃·杜·召之賢耶?挽近以未,賦稅則結卜,歲加徭役,則錢布年增,甚至於苞苴貨賄之物,無不剝割於窮蔀,生民膏血,竭盡無餘,一遇飢歲,則散亡流離,相聚爲盜,此則貪虐之政誨盜也。急先薄賦輕徭,杜塞賂門,然後庶無竊發之患,若不愼擇廉謹之吏,亟革此弊,則黃巢·方臘之徒,何代無之?夫軍兵者,所以衛內而捍外也。三代井地車乘之制,尙矣無論,國初五衛之法,猶有唐家府兵之遺意,而壬·丙以後,變爲訓·御·禁三營,又有摠戎·龍虎之營,雖異古制,亦足以宿衛捍御,而有識之論,尙患其多者,以其昇平之世,無故聚兵於京都,竭一國農民之力而奉之,兵逸而農困,是斂民之怨,益兵之驕也。今又有新設武衛所者,俗所謂手下親兵也其於使令,則足於前也,而若只爲其使令,則有內侍,焉有司謁焉?有武監焉?更何所藉於武衛之卒乎?若爲捍衛,則五營軍卒,皆吾赤子也。子之爲君父,豈有五營·武衛之別哉?矧今五營之卒,不食料米,而飢欲死,武衛之卒,別加厚賜,而飽欲生,所樂者一營,所怨者五營,豈不有欠於一視同仁之道乎?臣謂宜以武衛所之軍卒,還付五營,一體恩養,則一武衛,通爲五武衛,五武衛合爲一武衛,群情悅服,衆心成城,不啻若手足之捍頸目,子弟之衛父兄,豈不美哉?雖然,見今府庫匱乏,養兵之需,卒難辦給,若於國典之外,創懲於民,則民益困而國益危矣。姑先推移於內帑及內營所儲之財,以爲救急之資,次第以惟正之供,充補其闕,則較諸無用之虛費,利害相萬,豈非計之善者耶?噫,國計民憂,若是岌嶪,而外國之使,來留已久,開港當否,尙未議定,臣未知廷算之以何爲長,而臣愚過計,竊以爲仁川之於京都,不滿二舍之地,京都者,奉宗廟·社稷之重,奠百官·萬姓之衆,決不可使異國之人,雜處於咫尺之間,且其地三南·兩西之要衝,舟楫百物之都會也。彼若來據,則無異扼吭而拊背,有同籠貨榷沽,米布魚鹽之屬,厚價交易,則蚩氓之趨利者輻湊,竝歸於彼,彼以火輪大舶,如梭往來,朝發夕載而去,夕發朝載而去,不幾年,京都十萬之衆,飢不得食,寒不得衣,擧皆爲涸轍之魚矣。由此而大小撓動,無不有移散之心,殿下將誰與保國乎?蓋我國之於日本,已自壬亂之後,結約和親,至于今數百餘年矣。使价之交通,卽是講信之義也。彼之來請開港者,亦只是貿遷之計,非必有相厄之意,朝廷擇於諸臣中識治體達事務忠信篤厚之人,將此實狀,曉諭於日使,勿爲苟且䌤縫之言,至誠極懇,則彼豈無感動而聽從之理乎?若夫聯美拒俄之策,非不爲兩國長遠之慮也。然而美利之距我邦,五六萬里,我雖欲和,彼必不從,何也?華盛頓苦於歐羅巴之虐政,開國於美,以仁義爲政,則遠方之國,雖有急,其在鄕鬪閉戶之義,必不妄興師旅,遠赴於五六萬里之外,忍令孤人之子寡人之妻矣。且況雖欲救之,通報往來之際,財費鉅萬,日月屢過,勝敗已決,何暇及之哉?美國之於日本則稍近,若有俄兵之侵伐日本,則美國往救之,我國亦往救之,豈非萬全之策乎?又況俄之於我國,自古以來,風馬牛不相及也。舊日無怨,近日無嫌,彼何爲而侵擾乎?如有意外無名之師,則兵出無名,事故不成,兵法曰,師直爲壯,師曲爲屈,我有親上死長之民,制挺以撻其堅甲利兵矣。吾何畏彼哉?至若送人中國,學習武技云者,尤是失計,此不可使聞於俄人,俄人聞之,則必以爲我國,素無武備,益生輕視之心,然則禦寇之策,反爲招寇之媒,黃遵憲之策,不亦疏乎?我國五營及八路三百餘州之兵器·軍物,無所不備,射疎及遠則强弓·勁弩也,兵刃相接則長鎗·大戟也,破碎糜滅則藥丸·火砲也,更何求於他哉?果能擇將而任之,則智略英勇,今豈無權慄·李舜臣·郭再祐之倫乎?此眞師中之丈人,韎韋之君子,戰勝攻取之術,在於用兵,不在於技藝也。且萬里他邦,衆多軍卒之資製也,糧餉也,器械也。其費不可勝計,亦將何以辦出,何以繼給乎?由前由後,斷非可行之事也。臣愚以爲,內修本也,外攘末也。務農厚生以養民,節用蓄財以足國,敦孝悌以明倫,興學校以正道,用賢能以任官,然後人人感化,愛親敬兄,忠君悌長,老老幼幼,耕者讓畔,行者讓路,士讓爲大夫,大夫讓爲卿相,山無盜賊,外戶不閉,此所謂內修也,富强之術,亦本於此,而外攘之道,自在其中矣。今我東方萬億年無疆之休,貳極重光,衣尺漸長,書筵已開,是誠聞正言,見正事,行正道之時也。左右前後侍御之屬,必使正人與居,日就緝熙之學,則實爲自求多福,祈天永命之本,若夫固本寧邦之道,則亶在於上所陳諸條。伏願殿下,俯垂澄省,仍下此疏於朝廷,使之論稟,臣言可用則采之,如有一毫不誠之端,請伏妄言之誅。臣無任云云。省疏具悉。
庚辰十二月十七日申時,上御興福軒。忠淸監司入侍時,同副承旨鄭元夏,假注書李茂魯,記注官韓用卨,別兼春秋金炳吉,忠淸監司李承五,以次進伏訖。上曰,史官分左右。仍敎曰,忠淸監司進前。承五進前訖。上曰,湖西,畿甸之要衝,兩南之接壤,而海路舟楫,皆由於此,所重異於他道,故特此委寄,須實心對揚也。承五曰,臣以匪才蔑識,猥膺藩宣之命,恐無以對揚萬一,預切憧憧矣。上曰,湖西素有土豪武斷之弊,前後朝飭,不啻截嚴,而一向不戢云,另加禁飭,俾小民樂業,可也。承五曰,朝飭之後,雖曰比前稍戢,而下去後,當依聖敎,摘發禁飭矣。上曰,今日離發,宿於何處?交龜與到營,當在何日,而交龜邑何處耶?承五曰,今日止宿於始興縣,二十日交龜於稷山縣,二十二日當爲到營矣。上曰,舊伯當出來於稷山縣耶?承五曰,然矣。上曰,交龜,例以稷山縣爲之乎?承五曰,稷山·天安兩邑,輪回爲之矣。上曰,善爲下去,實心對揚也。元夏曰,宣諭別諭,何以爲之乎?上曰,出去。上命史官就座。仍命忠淸監司先退,又命退,承史以次退出。
上在昌德宮。停常參·經筵。
鄭元夏啓曰,合辭許久闕啓,事甚未安。除在外·未肅拜·呈告人員,竝卽牌招,何如?傳曰,允。
洪鍾學啓曰,左副承旨徐夔淳,今日不爲仕進,卽爲牌招,何如?傳曰,允。
鄭元夏啓曰,同敦寧李載兢,同義禁金弘集,除拜後過三日,不爲出肅,竝依定式推考,仍卽牌招察任,何如?傳曰,允。
傳于鄭元夏曰,前別軍職徐相岳·李敎獻,竝別軍職還差下。
鄭元夏啓曰,假注書金寅植有身病,勢難察任,今姑改差,何如?傳曰,允。
金寅植改差,代以鄭秀鉉爲假注書。
兵曹,以申橚爲摠戎中軍。
鄭元夏啓曰,行大司憲韓敬源,執義李敎夏,掌令金玉來·李駿善,持平文俊永牌不進,金性默在外,監察茶時之意,敢啓。傳曰,知道。
以大司諫朴蘭壽,司諫尹祖榮,正言黃學秀·玉景鍊,執義李敎夏,掌令金玉來·李駿善,持平文俊永牌不進罷職傳旨,傳于鄭元夏曰,只推。
鄭元夏啓曰,行都承旨李載完,左承旨閔泳奎不爲仕進,右承旨洪鍾學式暇出去,左副承旨徐夔淳牌不進,右副承旨金演壽在外,院中只有臣一人,伴直無人,左承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨徐夔淳牌不進罷職傳旨,傳于鄭元夏曰,只推。
以義禁府徒流案,傳于鄭元夏曰,梁重吉·文有用放。
以左承旨閔泳奎牌不進罷職傳旨,傳于鄭元夏曰,只推。
鄭元夏,以戶曹言啓曰,各司各種己卯元貢內,除當年用下,餘數米五千四百十九石六斗七升六合九夕,錢一千九百八十二兩三錢五分,分道磨鍊,別單書入之意,敢啓。傳曰,知道。
又以禮曹言啓曰,因慶尙監司李根弼上疏,本道生進初試入格,幼學韓種源之韓字,以黃字誤書於修啓榜目,亟令春曹釐正榜目事,批旨內榜目,令該曹釐正,而此乃偶失照檢,卿不必爲引事批下矣。就慶尙左道增廣監試初試榜目中,釐正付標以入之意,敢啓。傳曰,知道。
又以內醫院都提調·提調意啓曰,陽川縣令李漢慶,旣遞外任矣。依例還屬本院,令該曹口傳付軍職,何如?傳曰,允。
又以都摠府言啓曰,新除授都摠管閔泳穆時無職名,令該曹口傳付軍職,何如?傳曰,允。
兵曹口傳政事,大護軍閔泳穆,護軍李漢慶,以上竝單付。
鄭元夏,以刑曹言啓曰,以司謁口傳下敎曰,左右邊頭目軍官嚴刑,遠惡地定配事,命下矣。謹依傳敎,左邊頭目軍官洪永喆,右邊頭目軍官魏洪源,各嚴刑一次後,永喆平安道昌城府,洪源慶尙道泗川縣,竝遠惡地定配所,卽爲押送之意,敢啓。傳曰,知道。
又以刑曹言啓曰,謹依武衛所知彀官口傳下敎,前仕捕校鄭仁郁,平安道龍川府遠惡地定配所,卽爲押送之意,敢啓。傳曰,知道。
判敦寧閔謙鎬疏曰,伏以,臣於年來,偏被聖恩,天地焉帡幪,兩露焉涵濡,下愚而加諸上卿,小器而濫於大受,前後兠攬,無官不做,仰而感戴,俯而懍惕,常若淵氷之臨履,忽於非料,又伏蒙判敦寧特除之命,竊效趨走之恭,雖卽祗肅,而若諉職司之漫,恬然久據,則非惟癏素之滋悚,亦甚廉防之有愧,玆具短牘,冒干崇聽。伏乞聖明,亟遞臣見叨敦銜,公而無賢路之妨,私而獲賤分之安,千萬至祝。臣無任云云。答曰,省疏具悉。所請依施。
行護軍成載玉疏曰,伏以,臣負犯至重,恩造罔極,旣不剚腹自暴,尙忍靦顔苟容,夫科試立規,何等嚴重,懇懇飭敎,感及豚魚,固當精白對揚,而猥膺參座,畢竟僨誤,物議喧騰,瘡疣莫逃於淵鑑,彈劾繼起於臺章,有臣如此,合置何辟?恩深未勘,罪止遠竄,纔已閱月,十行丹綸,曲費造化,雨露之仁,雖欲牖迷自新,滓濊之蹤,其何滌瑕蕩垢,豈可以不自主筆,有所自怒也?噫,臣楡景已晩,蒲質先秋,素抱疝積,比年頻肆,春間危劇,圉圉照徒存形骸,際此試牌儼臨,竊欲仰暴實狀,而煩屑爲懼,强力出膺,只自隨象備員而已。嚴令之下,天地茫茫,三庚炎熱,半千嶺海,抱病往來,理宜必死,而今焉生還故士,實非始望攸及此,莫非我殿下,愛欲生之盛德攸曁也。泥首齋悚,跧伏荒郊,以刀圭而寄命,與樵牧而爲儔,周廬恩除,有隕自天,繼而有召命,今若內懷貪戀,外托怵迫,冒沒恬然,自同無故,則是誠世間一無恥之人,堂堂淸朝,安有此放倒昌被哉?亦何以藉手事我殿下也?玆敢敷陳心肝於聽卑之下。伏乞慈聖,俯垂諒察,永刊仕藉,以安私分,不勝大願。臣無任云云。答曰,省疏具悉。往事何必爲引?卿其勿辭,卽爲上來肅命。
上在昌德宮。停常參·經筵。
徐夔淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以左承旨閔泳奎牌不進罷職傳旨,傳于徐夔淳曰,只推。
傳于徐夔淳曰,屢飭之下,尙不肅命,事體道理,寧容若是?判尹尹秉鼎,右尹朴定陽,下義禁府推考。
傳于徐夔淳曰,文學有闕之代,前望單子入之。
徐夔淳啓曰,假注書鄭秀鉉,時無職名,令該曹依例付軍職,冠帶常仕,何如?傳曰,允。
兵曹口傳政事,同知加設二單徐相岳·李敎獻。
徐夔淳啓曰,行大司憲韓敬源,執義李敎夏,掌令金玉來·李駿善,持平文俊永牌不進,金性默在外,監察茶時之意,敢啓。傳曰,知道。
以大司諫朴蘭壽,司諫尹祖榮,正言玉景鍊,執義李敎夏,掌令金玉來·李駿善,持平文俊永牌不進罷職傳旨,傳于徐夔淳曰,只推。
徐夔淳啓曰,行都承旨李載完,右承旨洪鍾學,不爲仕進,左承旨閔泳奎廚院進,右副承旨金演壽在外,同副承旨鄭元夏,式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨洪鍾學牌不進,伴直無人,左承旨閔泳奎,所當牌招,而拘於廳規,不得請牌,何以爲之?敢稟。傳曰,牌招。
以右承旨洪鍾學牌不進罷職傳旨,傳于徐夔淳曰,只推。
徐夔淳,以武衛所言啓曰,本所軍物造成時,所幹浩多,慶尙左水虞候金鏞元,遞付京職,使之看役,何如?傳曰,允。
又以禁衛營言啓曰,本營千摠李容復,身病猝重,勢難察任,改差,何如?傳曰,允。
又以摠戎廳言啓曰,本營千摠金基俊,哨官李根興,俱有身病,勢難察任,改差,何如?傳曰,允。
又以義禁府言啓曰,本府徒流案中,全羅道綾州牧遠地定配罪人文有用,康津縣古今島遠惡島定記罪入梁重吉等,名下放字書下矣。文有用·梁重吉等放送事,分付該道道臣之意,敢啓。傳曰,允。
上在昌德宮。停常參·經筵。
藥房提調鄭範朝,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
徐夔淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨鄭元夏,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣。敢啓。傳曰,知道。
備忘記,泰安都護府使具奭祖下直,長弓一張,長箭一部,片箭一部,筒兒一箇賜給。
徐夔淳啓曰,明日大駕詣本宮入幕次後,大王大妃殿·王大妃殿問安,何承旨進去乎?敢稟。傳曰,左副承旨進去。
禮曹,來辛巳年二月初六日,行社稷大祭,香祝親傳,取稟,奉敎敬依。
禮曹,來辛巳年二月初七日,行景慕宮春享大祭,香祝親傳,取稟,奉敎恭依。
禮曹,來辛巳年二月初五日,行文宣王釋奠祭,同月初六日,行南壇祭,香祝親傳,取稟,奉敎敬依。
傳于徐夔淳曰,判敦寧有闕之代,判宗正卿李載元除授。
吏曹,判敦寧單李載元除授事,承傳。
傳于徐夔淳曰,輕囚放釋。
傳于徐夔淳曰,判尹尹秉鼎,右尹朴定陽,禁推分揀,卽爲牌招,如有違牌,勿爲呼望。
傳于徐夔淳曰,輪對官前後受點人,自再明日,分三次,間日待令。
傳于徐夔淳曰,左承旨·右副承旨許遞,前望單子入之。
徐夔淳啓曰,行大司憲韓敬源,執義李敎夏,掌令金玉來·李駿善,持平文俊永牌不進,金性默在外,監察茶時之意,敢啓。傳曰,知道。
以大司諫朴蘭壽,司諫尹祖榮,正言玉景鍊,執義李敎夏,掌令金玉來·李駿善,持平文俊永牌不進罷職傳旨,傳于徐夔淳曰,只推。
承旨前望單子入之,金元性·趙秉鎬落點。
徐夔淳啓曰,行都承旨李載完藥院進,新除授左承旨金元性,左副承旨趙秉鎬未肅拜,右承旨洪鍾學不爲仕進,同副承旨鄭元夏牌不進,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
趙秉鎬啓曰,臣秉鎬敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則未推覈罪人一名,因傳敎,公貨備納間嚴囚,罪人三名,公貨收刷間嚴囚,罪人一名,係是重囚,故竝仍囚,其餘他錢不報,各司直囚罪人李德仁等八名,係是輕囚,故竝依傳敎,放送之意,敢啓。傳曰,知道。
以司謁口傳下敎曰,明日動駕時,兵曹判書次堂擧行。
傳于徐夔淳曰,政官牌招,開政。
傳于徐夔淳曰,永平郡守之代,未準朔守令中擬入。
傳于徐夔淳曰,靈山縣監之代,勿拘常格,各別擇差。
徐夔淳,以吏曹言啓曰,卽接司僕寺牒報,則以爲,本宮動駕敎是時,本寺正例爲進輿差備,而正洪鍾永,奉命出疆矣。不得擧行,卽速變通,以爲及時擧行之地云,正洪鍾永改差,其代,口傳備擬以入之意,敢啓。傳曰,知道。
吏曹口傳政事,以黃益秀爲司僕正。
徐夔淳,以吏曹言啓曰,顯陵令韓致殷,以其身病,呈狀乞遞,改差,何如?傳曰,允。
又以吏曹言啓曰,陽城縣監金載禹呈狀內,矣身身病猝重,萬無還官之望云,其身病旣如是,則有難强令還任,罷黜,何如?傳曰,允。
有政。吏批,判書李鎬俊,參判鄭海崙,竝牌招不進,參議洪淳學進,右副承旨徐夔淳進。啓曰,判書李鎬俊,參判鄭海崙,竝牌招不進,小臣獨政未安,何以爲之?敢稟。傳曰,只出緊任。
傳于徐夔淳曰,加平郡守之,代高陽郡守鄭在英除授,高陽郡守之,代龍仁縣令高鑂除授。
徐夔淳,以吏批言啓曰,高陽郡守鄭在英,加平郡守除授事,命下矣。以前任陽城縣監·龍仁縣令,方在解由未出中,何以爲之?敢稟。傳曰,勿拘。
吏曹,加平郡守單鄭在英,高陽郡守單高鑂,以上除授事,承傳。
傳于徐夔淳曰,陽城縣監之,代始興縣令兪程煥除授,始興縣令之,代禁府都事李憲愚除授。
徐夔淳,以吏批言啓曰,始興縣令兪程煥,陽城縣監除授事,命下矣。以前任延豐縣監,方在解由未出中,何以爲之?敢稟。傳曰,勿拘。
吏曹,陽城縣監單兪程煥,始興縣令單李憲愚,以上除授事,承傳。
傳于趙秉鎬曰,兵曹判書李載冕加資。
以權膺善爲禮曹參議,李鳳儀爲春川府使,李裕敦爲永平郡守,韓徽源爲靈山郡守,行兵曹判書李載冕,今加崇祿,加資事,承傳。
兵批,行判書李載冕病,參判趙濟華進,參議朴周陽病,參知金載瓛病,左副承旨趙秉鎬進。以兵批言啓曰,前判敦寧閔謙鎬,自吏曹送西矣。資級係是輔國,當爲知中樞下批,而時無見窠,依例作闕,下批之意,敢啓。傳曰,知道。
知事單閔謙鎬,知事作闕單玄鍑,同知單李萬益,副護軍閔泳奎·金演壽,副司直洪承憲,副司正鄭秀鉉,副司勇片熙錫,以上竝單付。
傳于徐夔淳曰,見窠皆令差出。
吏批,再政。以李寅亨爲顯陵令,崔鳳煥爲假監役,閔泳肅爲玉果縣監。
三政。以成泰永爲敦寧判官。
四政。以李祖淵爲濟用判官。
五政。以李會元爲掌樂主簿,學錄單林顯周,學諭單金鼎默。
傳于趙秉鎬曰,明日出宮內門路,以協陽門爲之。
趙秉鎬,以都摠府言啓曰,今十二月二十一日,大駕詣本宮敎是時,侍衛·寶劍·守宮,當爲備員,而都摠管閔泳穆·李敦相,副摠管成載玉·金昌熙·洪澈周在外,李僖魯拘忌,李鶴榮率領進,李玄翼有實病,李長會有實故,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管韓敦源·洪鍾雲·洪祐昌,副摠管南廷益·李冕榮·李祉秀落點。
以同副承旨鄭元夏牌不進罷職傳旨,傳于徐夔淳曰,只推。
文學前望單子入之,閔泳煥落點。
徐夔淳,以議政府言啓曰,傳曰,各貢契之受價,各衙門之餼料,卽都下仰哺之資,而其所未下,數甚夥然,每一念至,萬萬矜悶,其措劃支放之道,戶·惠堂就議廟堂,草記稟處事,命下矣。貢價與餼料之駸駸滋積,未及領下者,至爲數百萬之多,目下遑汲之狀,有不忍想到矣。今下特敎,矜恤懇摯,凡在大小瞻聆,孰不感戴攢誦也哉?其所措處之道,與掌賦之臣,屢回講究,而從他區劃,苦無其策,就三南兩稅,丁丑以上條,代錢未納者竝米太,戶曹納四千三百六十石,惠廳納三萬三百三十餘石戊寅條兩稅未收竝米太,戶曹納三千五百五十餘石,惠廳納三萬八千六百六十餘石,一體執錢,社還米中,嶺南·湖南,各五萬石,湖西八萬八千石,京畿二千石,許令作錢,而定限收捧,量宜俵給之節,自戶惠廳,另爲措辭,卽速發關於各該道,何如?傳曰,允。
又以議政府言啓曰,新設衙門節目,謹當書入,而處所磨鍊,有難擅便,恭俟處分,擧行之意,敢啓。傳曰,三軍府之設置,雖有年,而今無異汗漫職事,革罷以爲新設衙門處所。
徐夔淳,以戶曹言啓曰,時御所內各司,依定式,本曹正郞臣金寅根,與兵曹參知臣金載瓛,佐郞臣蔡東夏,東所衛將臣李忠呂,西所衛將臣任龍準,南所衛將臣崔敬善,北所衛將臣申驥休,眼同看審,則姑無雨漏處之意,敢啓。傳曰,知道。
又以禮曹言啓曰,四賢祠祭,例以二八月仲丁日設行,而若國忌相値,則三丁退行事,曾有定式矣。來辛巳年二月仲丁,在十五日,與弘陵忌辰相値,依定式,以三丁日磨鍊以入之意,敢啓。傳曰,知道。
又以奎章閣言啓曰,守宮檢校直閣李淳翼,待開門牌招,何如?傳曰,允。
又以侍講院言啓曰,新除授文學閔泳煥,卽爲牌招,察任,何如?傳曰,允。
趙秉鎬,以兵曹言啓曰,今十二月二十一日,武臣賓廳講書日次,而動駕相値,不得爲之之意,敢啓。傳曰,知道。
又以刑曹言啓曰,各道油紙徒流案中,江原道杆城朴春興,平昌金基鴻,金城姜在熙,三陟金萬連,平昌徐石鳳,春川丁老瞻,金化李化實,江陵朴文玉,平海朴在殷,橫城宋昌運,杆城李順奉,金城鄭錫祚,金城鄭弘載,淮陽李奉伊,蔚珍禹連守,襄陽朴明水,橫城李穆仁,平昌金學淵,伊川徐永翰,高誠崔益煥,平昌鄭厚東,蔚珍金周玉,旌善金千郁,麟蹄黃鶴淳,平海金奉元,蔚珍金秉律,忠淸道結城廉道三,永同李召史,天安朴大奎,永同盧奎洪,稷山黃長水,木川權俊伊,黃澗李福同,槐山全石辰,全義安正文,懷德金學武,永同李尙喆,唐津朴老味,丹陽金永元,禮山私婢順德,槐山鄭熙正,忠州金萬乭,新昌朴興祿,淸州池敬文,懷德申三石,鎭岑私奴今哲,溫陽權萬業,稷山朴敬守,德山李志仁,永春金文重,永同李東局,木川羅相稷,大興吳希權,文義洪震裕,鎭川姜周甲,延豐許又益,天安李意承,靑陽李季元,沃川崔德仲,槐山秋來求,淸州韓丙樞,木川崔珍恒,天安鄭卜龍,溫陽姜信璜,沃川尹秉友,永同延斗熙,靑陽金利涉,木川韓貞道,鎭岑金尙順,忠州朴京賢,新昌朴春元,報恩朴仲執,淸安文希守,永同金邦遇,靑陽金召史,全義金在旬,鎭岑宋老翔,黃海道新溪池永植,松禾金時仲,兎山金亨申,豐川金利信,遂安朴致柄,兎山白禮之,黃州林德順,白翎金用吉,金川金基哲,瑞興李聖根,白翊田萬中,白翎姜貴龍,信川白信容,載寧金相萬,兎山鄭公允,白翎私奴南宮澤,白翎曺壽命,白翎李春植,遂安洪敬五,白翎張龍伊,遂安金茂吉,新溪鄭七坤,新溪文執仲,殷栗朴寬錫,殷栗王子賢,載寧劉萬石,谷山池高尙,松禾元春赫,新溪郭玄基,豐川李奇天,遂安李秉孝,松禾李瓚浩,松禾鄭仁九,松禾李善文,金川朴奉吉,遂安崔世璊,殷栗鄭老郞,信川林應顯,兎山金順大,平安道熙川金千石,安州崔翊亨,中和全吉同,碧潼僧贊善,德川金成甫,德川李泰鎭,陽德權錫豊,熙川李興哲,永柔羅成一,陽德李致芳,雲山嚴興允,熙川金昌德,全羅道同福姜熙洙,和順金斗永,務安李日出,同福朴壽成,金堤尹奇,古今島兪鎭夏,金堤李春吉,井邑宋順哲,同福崔景植,咸平李益龜,光陽李石喜,光陽許㮋,羅州鄭宗漢,益山白石敎,順天林注喆,雲峰金炳從,沃溝鄭景煥,井邑崔江甫,咸平李興萬,谷城朴源祗,龍潭朱仁鉉,同福李載英,珍山鄭沙邑沙,務安金景甲,光陽諸尙萬,茂長安孝根,同福黃文龍,金溝姜文善,咸平白不郁之,南原朴淵正,南原文寬順,和順南白先,玉果蔡必俊,龍安宋明俊,順天楊東鎭,龍安劉鳳柱,樂安崔弼顯,珍山金在弘,南原鄭必寬,長興朴學敦,南原池之成,長城尹澤鏞,慶尙道寧海李學俊,寧海李龍伊,眞寶元殷常,豐基朴老吉,永川申永春,龍宮鄭在奎,比安鄭致明,居昌朴元實,安義陸秉三,咸昌李奉伊,永川金士凡,陜川鄭成源,龍宮朴明達,咸陽李憲載,順興金順尙,高靈金在弘,淸道申漢基,咸昌宋哲仁,醞泉金貞鉉,永川李有馨,慈仁金水卜,奉化李汝寬,蔚山趙守甫,金山金順吉,彦陽李丁五,榮川李尙權,興海全致億,長鬐金聖學,比安朴萊壽,咸鏡道永興李協龜,端川林雙同,甲山崔俊鎬,北靑鄭哲永,安邊李羲璇,洪原宋錫俊,定平金桂洛,永興嚴成九,洪原金允基,利原金有源,端川白正夏,甲山安鼎鏞等,放字書下矣。謹依書下,竝卽放送事,分付各該道臣之意,敢啓。傳曰,知道。
上在昌德宮。停常參·經筵。大駕詣本宮,入幕次後,藥房·內閣·政院·玉堂口傳問安。答曰,知道。世子宮遣宮官口傳問安。答曰,知道。大王大妃殿·王大妃殿遣承旨問安。答曰,知道。還宮後,藥房·內閣·政院·玉堂口傳問安。答曰,知道。
洪鍾學啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
金元性啓曰,司僕寺內乘來言,捲簾毛帳,取稟。傳曰,捲三面,毛帳爲之。
金元性,以都摠府言啓曰,今十二月二十一日,大駕覲本宮敎是時,侍衛·寶劍·守宮,當爲備員,而都摠管洪鍾雲,副摠管李冕榮俱有實病,三員未差,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,與未差之代,前望單子入之。摠管前望單子入之,副摠管洪淳馨·尹喜秀·任興準·元世顯·李鎬翼落點。
傳于金元性曰,侍衛軍兵毛具,從便爲之。
徐夔淳啓曰,臣以大王大妃殿·王大妃殿問安進去,下直之意,敢啓。傳曰,知道。
兵曹口傳政事,副司果單洪鍾永。
以司謁口傳下敎曰,統理機務衙門入直前三軍府郞廳以下,姑爲依前入直事,分付。
傳于徐夔淳曰,當該承旨推考。
傳于鄭元夏曰,右承旨許遞,前望單子入之。
趙秉鎬啓曰,卽者義禁府都事來言,今日動駕時,衛外擊錚人金春培等五名,例依移送秋曹云矣。敢啓。傳曰,知道。
徐夔淳,以議政府言啓曰,傳曰以衙門設置事,已有筵敎矣。磨鍊節目,令廟堂從速以入事,命下矣。臣等與參贊有司堂上,來會朝房,爛加商議,其可合建置者,節目書入之意,敢啓。傳曰,知道。
又以議政府言啓曰,卽見京畿監司金輔鉉,江華留守金永壽狀啓,則注文鎭後洋,漂到大國人八名,問情則乃是文登縣人之行商漂到者,而彼願待開春還歸,衣服製給之節,水陸間回送之早晩,請令廟堂稟旨分付矣。逢風漂着,旣無可疑,從水還歸,亦由彼願,而待開春起程云者,卽怯於隆寒而然也。留住間供饋,禁襍等節,另加申飭,衣袴斯速製給,以示柔遠之意,待發船狀聞,令槐院撰咨入送,何如?傳曰,允。
又以議政府言啓曰,卽見廣州前留守閔泳穆狀啓,則守堞軍官都試及馬兵都試,竝當設行,而見今歲色垂暮,許多武夫之遠近齎糧,曠日赴試,不無相妨之端,待明春合設,儒生己卯庚辰公都會,亦爲退行事,請令廟堂稟旨分付矣。事勢旣云難便,退行且多已例,都會·都試,竝依狀請,待明年合設,何如?傳曰,允。
又以奎章閣言啓曰,大駕今已還宮,守宮檢校直閣李淳翼,依定式減下,何如?傳曰,允。
又以摠戎廳言啓曰,本廳哨官朴熙德·申鶴熙,俱有身病,勢難察任,改差,何如?傳曰,允。
庚辰十二月二十一日巽時,大駕,詣本宮。動駕入侍時,行都承旨李載完,左承旨金元性,右承旨洪鍾學,左副承旨趙秉鎬,右副承旨徐夔淳,同副承旨鄭元夏,記事官李重德,假注書鄭秀鉉,別兼春秋金學洙·金文鉉·趙秉升·閔泳駿·金炳吉·李容稙·鄭寅興·閔丙奭,檢校直提學趙慶鎬·鄭範朝直提學閔泳翊,檢校直閣金永壽·李鎬翼·尹用求·金興均·姜·趙同熙,檢校待敎閔泳煥·宋秉瑞,校理姜友馨,副校理宋圭元以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調鄭範朝,副提調李載完進前奏曰,侵寒勞動,聖體,若何?上曰,一樣矣。出協陽門外,通禮跪啓請降輿乘輦,上降輿乘輦,由肅章門·進善門,至敦化門外,通禮跪啓進發,由把子橋,至本宮大門外下輦所,通禮跪啓請降輦乘輿,上降輦乘輿入幕次,移時還宮,時至,通禮跪啓請出次,上出次。載完進前奏曰,今日動駕時,道路下善修飭,以致輦路之狹窄,揆以擧行,萬萬駭然。常時不能檢飭之京兆堂上,從重推考,郞廳及該部官員,竝所當重勘,而本院請推之外,無他可施之罰,何以爲之乎?上曰,依爲之。郞廳及該部官員,竝令該府拿問嚴勘,可也。出駕敎仍出宮大門外下輦所,通禮跪啓請降輿乘輦,上降輿乘輦,進發由把子橋,入敦化門,由進善門·肅章門,至協陽門外,通禮跪啓請降輦乘輿,上降輦乘輿,入協陽門內,秉鎬請出標信解嚴,上由宣化門還內,諸臣以次退出。
上在昌德宮。停常參·經筵。
鄭元夏啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于鄭元夏曰,輪對官入侍。
注書李重德病,代以丁駿燮爲假注書。
傳于鄭元夏曰,統理機務衙門總理大臣,領議政爲之。
傳于鄭元夏曰,京畿監司金輔鉉,知事閔謙鎬,上護軍金炳德·尹滋悳·趙寧夏,大護軍鄭範朝·申正熙,行護軍閔泳翊,同敦寧李載兢,禮曹參判金弘集,竝統理機務衙門堂上差下。
傳于鄭元夏曰,原任待敎韓耆東,檢校差下。
傳于鄭元夏曰,全羅監司沈履澤,廣州留守李秉文相換。
傳于鄭元夏曰,燕岐縣監之,代前郡守姜凡秀,令該曹口傳擬入。
吏曹口傳政事,以姜凡秀爲燕岐縣監。
兵曹口傳政事,上護軍單金炳始。
傳于鄭元夏曰,傳敎誤書之中官金錫勳,從重推考。
兵曹口傳政事,上護軍單趙寧夏。
趙秉鎬啓曰,禁衛大將申正熙,時無職名,令該曹口傳付軍職,何如?傳曰,允。
兵曹口傳政事,大護軍單申正熙。
鄭元夏啓曰,左邊捕盜大將梁憲洙,時無職名,令該曹口傳付軍職,何如?傳曰,允。
兵曹口傳政事,大護軍單梁憲洙。
鄭元夏啓曰,行大司憲韓敬源,執義李敎夏,掌令金玉來·李駿善,持平文俊永牌不進,金性默在外,監察茶時之意,敢啓。傳曰,知道。
以大司諫朴蘭壽,司諫尹祖榮,正言玉景鍊,執義李敎夏,掌令金玉來·李駿善,持平文俊永牌不進罷職傳旨,傳于鄭元夏曰,只推。
鄭元夏啓曰,行都承旨李載完,左承旨金元性,左副承旨趙秉鎬,不爲仕進,左承旨前望未下,右副承旨徐夔淳式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
傳于鄭元夏曰,入直外,摠管竝許遞,前望單子入之,摠管前望單子入之,都摠管李敦相,副摠管成載玉·金昌熙·洪澈周·韓喆愚·李鶴榮落點。
鄭元夏啓曰,左副承旨趙秉鎬牌不進,伴直無人,左承旨金元性,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李敎稙落點。
以左副承旨趙秉鎬牌不進罷職傳旨,傳于鄭元夏曰,只推。
鄭元夏,以議政府言啓曰,三軍府革罷事,旣有成命矣。都提調·提調·領事·判事·知事·文武從事官竝減下,武從事官,依前以訓鍊院官員四員,武兼四員,還爲移付,印信,令禮曹銷刓,何如?傳曰,允。
又以漢城付言啓曰,今庚辰年獻民數時,京中及八道戶口摠數,抄錄入啓,而濟州三邑民數,姑未上來矣。海島往來遲速,有難預度,不得一時磨勘,此則待其上來,追後入錄之意,敢啓。傳曰,知道。
又以奎章閣言啓曰,原任待敎韓耆東,檢校差下事,命下矣。卽爲牌招,察任,何如?傳曰,允。
又以禁衛營言啓曰,本營千摠趙贄顯,身病猝重,勢難察任,改差,何如?傳曰,允。
庚辰十二月二十二日申時,上御興福軒。輪對官入侍時,同副承旨鄭元夏,假注書鄭秀鉉,記注官韓用卨·李明元,以次進伏,校書館判校宋宅薰,忠勳府都事金奎升,儀賓府都事金奎應,西氷庫別檢金思兢,都摠府經歷金在豊,禮賓寺主簿金淳基,宗親府直長徐綺輔,敦寧府參奉吳錫泳,軍資監直長李暐,成均館司成尹定求,典設司別提韓應輔,司圃署別提李炳埴,進伏楹外訖。上曰,史官分左右。元夏奏曰,輪對官受點人中,東氷庫別檢李奎相等五人,有拘忌,司宰監主簿李喆應,合三在外,軍器寺主簿李殷春,移拜都摠都事,工曹佐郞李冕承,社稷大祭肄儀進不得待令矣。待令輪對官使之進前,奏職姓名乎?上可之。宅薰進前,奏職姓名,仍奏曰,履歷乙卯式登科,戊午二月政,景陽察訪除拜,庚申七月政陞六,乙丑六月都政,魚川察訪除拜,丙寅十二月都政,司憲府掌令除拜,戊寅十二月都政,本職除拜,職掌印頒經藉及香祝印箋之任,時遺在無,所懷無,仍退伏。奎升進前,奏職姓名,仍奏曰,履歷己巳十月政,齊陵參奉除拜,壬申正月都政,義禁府都事除拜,癸酉七月都政,內資寺直長除拜,乙亥正月都政,司僕寺主簿除拜,庚辰正月都政,尙衣院主簿除拜,同年四月政,本職除拜,職掌田畓次知看檢,時遺在無,所懷無,仍退伏。奎應進前,奏職姓名,仍奏曰,履歷庚戌增廣進士,壬申八月政,恭陵參奉除拜,乙亥七月政,義禁府都事除拜,丙子九月政,內資寺直長除拜,戊寅七月都政,通禮院引儀除拜,己卯九月政,禮賓寺主簿除拜,同年十月政,本職除拜,職掌無,時遺在無,所懷無,仍退伏。思兢進前,奏職姓名,仍奏曰,履歷甲戌四月增廣進士,己卯八月政,繕工監假監役除拜,庚辰六月政,本職除拜,職掌藏氷,時遺在無,所懷無,仍退伏。在豊進前,奏職姓名,仍奏曰,履歷戊寅二月武勇衛差下,同月口傳政,部將加設單付,同年四月政,訓鍊主簿加設單付,同年五月登科,己卯六月政,訓鍊判官加設單付,庚辰七月都政,宣傳官除拜,同日政,本職除拜,職掌侍衛·摘奸·巡檢·中日試才等事,時遺在無,所懷無,仍退伏。淳基進前,奏職姓名,仍奏曰,履歷戊寅二月,內醫院鍼醫入仕,庚辰四月政本職除拜,職掌雜物色,時遺在鹽七十七石,醬一百九十二石,所懷無,仍退伏。綺輔進前,奏職姓名,仍奏曰,履歷己未三月增廣進士,乙亥九月政,齊陵參奉除拜,戊寅六月都政,義禁府都事除拜,己卯六月都政,司饔院直長除拜,庚辰正月都政,本職除拜,職掌守護奎章閣,時遺在無,所懷無,仍退伏。錫泳進前,奏職姓名,仍奏曰,履歷庚辰六月政,本職除拜,職掌譜閣守護,時遺在無,所懷無,仍退伏。暐進前,奏職姓名,仍奏曰,履歷戊寅六月都政,繕工監假監役除拜,己卯八月政,軍資監奉事除拜,庚辰正月都政,本職除拜,職掌禁旅掖隷放料,時遺在太一百石二斗,所懷無,仍退伏。定求進前,奏職姓名,仍奏曰,履歷癸酉式生員,乙亥二月,春宮邸下初度應製登第,丙子七月政,承政院注書除拜,同年十二月都政陞六,成均館典籍除拜,同日政,司諫院正言除拜,丁丑八月政,弘文館校理除拜,本年五月政,本職除拜,職掌師儒之官,時遺在錢五千二十五兩一錢四分,所懷無,仍退伏。應輔進前,奏職姓名,仍奏曰,履歷丁丑四月政,能磨兒郞廳除拜,庚辰七月都政,本職除拜,職掌布油遮帳進排,時遺在無,所懷無,仍退伏。炳埴進前,奏職姓名,仍奏曰,履歷癸酉正月都政,崇陵參奉除拜,乙亥九月政,義禁府都事除拜,丙子十二月都政,平市署直長除拜,戊寅六月都政,瓦署別提除拜,庚辰正月都政,本職除拜,職掌逐日供上排進事,時遺在無,所懷無,仍退伏。元夏奏曰,敦寧府參奉吳錫泳,奏對之際,做錯非細,事體所在,誠極未安,所當重勘,而本院請推之外,無他可施之罰,何以爲之乎?上曰,推考,可也。出榻敎元夏曰,輪對官今旣奏對,使之先退乎?上可之,仍命史官就座,又命退,承史以次退出。
上在昌德宮。停常參·經筵。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨李敎稙,右副承旨徐夔淳,今日不爲仕進,竝卽牌招,何如?傳曰,允。
以左承旨金元性牌不進罷職傳旨,傳于趙秉鎬曰,只推。
傳于趙秉鎬曰,摠管未差之代,前望單子入之。摠管前望單子入之,都摠管任商準,副摠管朴瑄壽·金晳根落點。
傳于趙秉鎬曰,前忠淸監司入侍。
趙秉鎬啓曰,假注書丁駿燮,時無職名,令該曹依例付軍職,冠帶常仕,何如?傳曰,允。
傳于趙秉鎬曰,政官牌招開政。
傳于趙秉鎬曰,呈告同春秋許遞,今日政差出。
傳于趙秉鎬曰,未肅拜玉堂許遞,今日政差出。
傳于李敎稙曰,在外臺諫許遞,今日政差出。
趙秉鎬啓曰,卽者校理姜友馨,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李敎稙啓曰,右邊捕盜大將李敎獻,自鄕上來云,卽爲牌招,傳授命召及大將牌·傳令牌,何如?傳曰,允。
又啓曰,行大司憲韓敬源,執義李敎夏,掌令金玉來·李俊善,持平文俊永牌不進,金性默在外,監察茶時之意,敢啓。傳曰,知道。
以大司諫朴蘭壽,正言玉景鍊,執義李敎夏,掌令金玉來·李駿善,持平文俊永牌不進罷職傳旨,傳于李敎稙曰,只推。
傳于李敎稙曰,右副承旨,同副承旨竝許遞,前望單子入之。承旨前望單子入之,李晩運·朴周陽落點。
趙秉鎬啓曰,明日傳香,禮房承旨當爲齋宿,新除授右副承旨朴周陽,卽爲牌招,何如?傳曰,允。
趙秉鎬,以弘文館言啓曰,校理姜友馨,陳疏徑出,上番闕直,事甚未安。副應敎金學洙,別兼春秋進,應敎李種弼,校理李輔榮,副校理柳宗植·金玉均,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎李種弼,副校理柳宗植·金玉均有身病,副應敎金學洙,副修撰金文鉉,別兼春秋進,校理姜友馨陳疏受由,李輔榮有拘忌,修撰一員未差,副修撰宋圭元,卽爲牌招,姑陞入直,何如?傳曰,允。
又以吏曹言啓曰,今此社稷臘享大祭初獻官鄭岐源,時無職名,令該曹口傳付軍職,何如?傳曰,允。
又以吏曹言啓曰,繕工監假監役官崔鳳煥,以其身病,呈狀乞遞,改差,何如?傳曰,允。
又以兵曹言啓曰,大報壇守直官憑世鶴,以其身病,無望供職云,改差,何如?傳曰,允。
有政。吏批,判書李鎬俊,參判鄭海崙,竝牌招不進,參議洪淳學進,左副承旨趙秉鎬進。啓曰,判書李鎬俊,參判鄭海崙,竝牌招不進,小臣獨政未安,何以爲之?敢稟。傳曰,只出緊任。以金奎榮爲持平,朴斗陽爲獻納,金永悳爲修撰,韓聖根爲兵曹參議,張錫龍爲同春秋,李祖淵爲龍仁縣令。
趙秉鎬,以兵批言啓曰,三軍府武從事官,因議政府草記,還爲移付於訓鍊院及武兼之意,敢啓。傳曰,知道。
兵批,行判書李載冕病,參判趙濟華病,參議韓聖根未肅拜,參知金載瓛入直進,同副承旨李敎稙進。以南弘建爲三田渡別將,訓鍊僉正三單韓昌履·申杓熙·南致源,訓鍊判官單柳珽,武兼三單宋龜浩·李根哲·白南斗,同知單宋弼信,上護軍鄭岐源,大護軍金善弼·玄鍑,副護軍洪鍾學·徐夔淳·鄭元夏,副司直金永悳·金性默,副司果睦承錫,副司正丁駿燮,兼南漢守禦使單沈履澤,兼全羅道兵馬水軍節度使單李秉文。傳于趙秉鎬曰,見窠皆令差出。
吏批,再政。以趙明植爲濟用判官,尹蘷善爲假監役。
三政。以車能文爲掌樂主簿,全羅監司沈履澤,廣州留守李秉文,已上相換事,承傳,廣州留守單沈履澤,今加資憲加資事,承傳。
趙秉鎬,以議政府言啓曰,卽見京畿監司金輔鉉狀啓,則本道儒生公都會,固當設行,而歲色垂窮,擧子之來往,易致窘急,待明秋設行事,請令廟堂稟旨分付矣。科試雖有所重,事勢不無難便,待明秋設行之意,分付,何如?傳曰,允。
又以議政府言啓曰,卽見水原留守鄭基世狀啓,則本府公都會,當於歲前設行,而連値事故,在京未還,待明年合設事,請令廟堂稟旨分付矣。歲色垂暮,事勢有礙,依狀請施行,何如?傳曰,允。
又以議政府言啓曰,卽見水原留守鄭基世狀啓,則本營別驍士及列校今秋等都試,依例設行,而連値事故,在京未還,待明春合設事,請令廟堂稟旨分付矣。事勢如此,待明春退行事,分付,何如?傳曰,允。
又以議政府言啓曰,卽見江華留守金永壽狀啓,則本府儒生公都會及武士秋等都試,竝當設行,而歲除迫近,許多擧子之齎糧來往,易致窘急,都試以明春合設,公都會亦待明秋設行事,請令廟堂稟旨分付矣。今當迫歲,勢必窘跲,都會·都試,竝依狀請,退行,何如?傳曰,允。
又以奎章閣言啓曰,檢校待敎韓耆東,時在京畿楊州地,斯速乘馹上來事,下諭,何如?傳曰,允。
李敎稙,以義禁府言啓曰,全羅監司沈履澤狀啓內,咸悅前縣監金龜根,不可以已罷,而勿論其罪狀,令攸司稟處事,啓下矣。金龜根下去忠淸道洪州地云,依例發遣府羅將,拿來,何如?傳曰,待待命拿囚。
又以義禁府言啓曰,卽接月令醫員朴衡佐手本,則以爲時囚罪人徐相熙,素患疝積,處冷添劇,肚臍橫亘,韓鎭宅·金炳洙等,猝得毒感,又添狹食,目下症形,俱爲危劇云,罪人病勢如此,則一邊保放,一邊草記,載在法典矣。徐相熙·韓鎭宅·金炳洙等,姑爲保放之意,敢啓。傳曰,知道。
兵曹啓目粘連,觀此全羅監司沈履澤狀啓,則法聖僉使朴珪熙,惠以撫卒,勤於捧稅,屬邑省輸運之弊,一鎭得奠保之效,今當瓜熟,衆情惜去,漕弊革事,至承嚴飭,且開春不遠,新捧在前,此際劇務,難付生手,久任責成,庶圖終效,特爲限一瓜仍任事,令該曹稟處亦爲白乎所,勤於捧稅,省屬邑輸運之弊,惠以撫卒,得一鎭奠保之效,可見軍民之惜去,且廟飭之漕弊釐革,開春之新捧劇務,有難付之生手,該僉使朴珪熙,依狀請限一瓜仍任,何如?判付啓依允。
兵曹啓目粘連,觀此北兵使任商準狀啓,則城津僉使朴信根,到任之後,捐廩修繕,城廨一新,殫竭圖報,撫恤殘鎭,軍民惜去,願留等訢,課日遝至,特爲仍任,以副軍民之情事,令該曹稟處亦爲有白乎所,捐廩修繕,城廨一新,撫恤殘鎭,軍民惜去,殫竭實績旣如是,可見願留之課日遝至,其在激勸之道,合施褒賞,該僉使朴信根,姑爲仍任,俾責終始,何如?判付啓依允。
左尹尹成鎭疏曰,伏以蹕路修治,何等淸肅,而係是京兆之所掌也。臣於日昨動駕時,前導至校洞洞口,沿路假家,初不毁撤,事未前有,萬萬悚懍,夫本府郞與該部官眼同,前期治道,例也。臣苟能先事操飭,豈容如是?郞官之不能審愼,臣之罪也。屬司之不善擧行,亦臣之罪也。昭昭白過,自著莫揜,而聖度天大,曲加涵貸,薄警雖止問備,私分實難自恕,玆陳短章,仰瀆崇嚴。伏乞聖明,俯垂鑑察,亟勘臣未勘之律,以爲不職者戒焉。臣無任云云。答曰,省疏具悉。旣問備矣。卿其勿辭行公。
校理姜友馨疏曰,伏以,臣於持被之中,卽接家信,則臣母素患痰癖之症,迨此隆寒,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
庚辰十二月二十三日申時,上御興福軒。前忠淸監司入侍時,左副承旨趙秉鎬,假注書丁駿燮,記注官韓用卨·李明源,前忠淸監司李明應,以次進伏訖。上曰,史官分左右。仍敎曰,前忠淸監司李明應進前。上曰,善在而上來乎?明應奏曰,王靈攸曁,無事上來矣。上曰,三政別無弊瘼乎?明應奏曰,三政別無弊瘼,而三四邑,有雹災矣。上曰,外此倘無弊瘼,而年形統以計之,則何如?明應奏曰,淸州·天安·木川·鎭川等地雹災外,其他邑則均登矣。上曰,忠淸道與嶺南接壤,而嶺南,何如?湖南亦爲大登云耶?明應奏曰,嶺南·湖南,俱爲大登云矣。上曰,然則該道比於兩南,少有遜焉。明應奏曰,該道雖有幾邑雹災,俱爲均登之樣矣。上曰,來時見農形乎?明應奏曰,已爲秋穫,無所可見,而在營時,曾已聞知其豐稔矣。上曰,天安交龜乎?明應奏曰,今番則交龜於稷山矣。上曰,交龜後何處留宿乎?明應奏曰,臣則宿於成歡驛,新伯則宿於天安,而二十二日到營云矣。上曰,近聞竊發之患,比比有之云,何爲而然歟?明應奏曰,竊發之患,比前尤甚,故臣之在營時,發關各鎭各邑,使之詗捕,而別無實效,屢豐之餘,民心但由此而騷擾,極爲惶悚而度了矣。上曰,何處尤甚乎?明應奏曰,嶺南接界峽邑尤甚,而非但〈沿〉路,奪取民情,莫重公納,往往攘奪,極爲駭然矣。上曰,曾無攘奪公納之弊,而今則有之,可謂變怪矣。明應奏曰,公納所重,雖渠輩豈有不知之理,而比前尤甚,誠萬萬駭惋矣。上曰,營邑凡節,比前何如?明應奏曰,一自丙子大歉以後,民情邑樣,果不如前,而近來屢豐之餘,穀價甚賤,故錢政隨以艱絀,各邑公納之愆滯,職由於此矣。上曰,守令藏否,何如?明應奏曰,忠州牧使金九鉉,沔川郡守任百憲,公州判官沈琦澤,靑陽縣監趙性鎬,鎭川縣監李起鍾,鎭岑縣監金禹鉉,俱是治績尤著矣。上曰,其中誰爲最著乎?明應奏曰,靑陽縣監趙性鎬,公州判官沈琦澤,鎭岑縣監金禹鉉,尤是善治矣。上曰,李起鍾則文官矣。明應奏曰,然矣。鎭岑縣監亦文官而有吏才,且鎭岑偏少之邑,赴任於數遞淍弊之餘,曾未幾何?凡所愆滯之公納,盡爲收納,從此而一邑無事矣。上曰,甚嘉尙矣。明應奏曰,鎭岑以北道文官,曾未經守令,而治續道內居最,甚奇特矣。上曰,該道無他弊乎?明應奏曰,別無他弊,每以公納愆滯,屢承飭敎之申嚴,果卽行關列邑,使之刻期,收納,而緣於穀賤錢荒,尙未盡勘,極切悚惶矣。上曰,果是穀賤錢荒而然矣。上曰,遞來忠淸監司先退。仍命史官就座,承史以次退出。
上在昌德宮。停常參·經筵。
李敎稙啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
朴周陽啓曰,行左承旨李晩運,時在慶尙道禮安地,斯速乘馹上來事,下諭,何如?傳曰,允。
禮曹,來十二月二十六日,行宗廟臘享大祭,香祝親傳取稟還入,奉敎攝儀改書下。
禮曹,來十二月二十六日,行社稷臘享大祭,香祝親傳取稟還入,奉敎攝行儀改書下。
禮曹,來十二月二十六日,行景慕宮臘享大祭,香祝親傳取稟遝入,奉敎攝儀改書下。
朴周陽啓曰,卽者社稷署官員來言,今此臘享大祭,神位版出安奉還時,提調一員,當爲進參,而都提調洪淳穆,提調鄭範朝,俱有身病,不得進參云,提調卽爲牌招,何如?傳曰,提調許遞,前望單子入之。
社稷提調前望單子入之,李鎬俊落點。
傳于朴周陽曰,輪對官入侍。
傳于朴周陽曰,內閣提學有闕之代,前望單子入之。
內閣提學前望單子入之,李㘾落點。
朴周陽啓曰,來正月初一日,王大妃殿寶齡望六,稱慶陳賀頒敎文,當爲製進,而藝文提學申應朝在外,弘文提學徐堂輔,待明朝牌招,使之製進,何如?傳曰,允。
又啓曰,廷祥詩製述人,今旣已抄啓矣。弘文提學徐當輔,待明朝牌招,以爲出韻科次之地,何如?傳曰,允。
李敎稙啓曰,行大司憲韓敬源,執義李敎夏,掌令金玉來·李駿善,持平文俊永,金奎榮牌不進,監察茶時之意,敢啓。傳曰,知道。
以大司諫朴蘭壽,司諫尹祖榮,獻納朴斗陽,正言玉景鍊,執義李敎夏,掌令金玉來·李駿善,持平文俊永·金奎榮牌不進罷職傳旨,傳于李敎稙曰,只推。
傳于朴周陽曰,發遣吏郞,諸執事淸齋與否,摘奸以來。
以慶尙監司李根弼狀啓,慶州府民家失火事,傳于李敎稙曰,聞甚矜惻,元恤典外,別加顧助,結構奠接之方,廟堂措辭分付。
朴周陽,以弘文館言啓曰,上番闕直,事甚未安。副應敎金學洙別兼春秋進,校理姜友馨陳疏受由,李輔榮有拘忌,應敎李種弼,副校理柳宗植·金玉均,竝卽牌招,推移入直,與新除授修撰金永悳,一體牌招,察任,何如?傳曰,允。
又以弘文館言啓曰,上番無他推移之員,不得已以下番姑陞入直之意,敢啓。傳曰,知道。
朴周陽,以兵曹言啓曰,今十二月二十六日,社稷·宗廟·景慕宮臘享大祭,守門當爲塡差,而本曹郞廳·都摠府郞廳·五衛將除入直與差祭,受由在外,未肅拜,排擬苟艱,依定式,軍門將官代差以入之意,敢啓。傳曰,知道。
又以訓鍊都監言啓曰,本局哨官申錫謨,身病猝重,勢難察任,改差,何如?傳曰,允。
又以司僕寺一二提調意啓曰,分養馬故失瘦瘠不馴守令,每於畢上納後,依法典施罰,而有赦令則例皆蕩滌,今年所納分養馬有頉邑守令,現告成冊,今始來到,而係是宥旨前事,何以爲之?敢稟。傳曰,蕩滌。
庚辰十二月二十四日未時,上御興福軒。輪對官入侍時,同副承旨李敎稙,假注書丁駿燮,記注官韓用卨·李明源以次進伏訖。漢城府判官李載永,吏曹正郞李康勳,司僕寺僉正趙端鎬,社稷署令任龜鎬,承文院判校康炳迪,兵曹正郞李友會,議政府公事官崔雲輸,濟用監主簿金秀藎,典牲署判官李容晳,司饔院主簿朴衍壽,長興庫主簿金勝均,通禮院左通禮趙益元,義盈庫直長趙性憙等,以次進伏訖。上曰,史官分左右。敎稙奏曰,輪對官受點人中,瓦署別提申鉉九等五人,有拘忌,中樞府都事李昌錫,移拜義盈庫主簿,造紙署別提朴鳳陽,移拜司宰監僉正,不得待令矣。待令輪對官,使之以次進前,奏職姓名乎?上可之。載永進前,奏職姓名,仍奏曰,臣履歷乙丑式進士,丁卯九月政,獻陵參奉除拜,庚午三月陞六,庚辰四月政,漢城主簿除拜,同年七月都政,本職除拜,職掌賜米老人抄啓帳籍,遺在無,所懷無矣。仍退伏。康勳進前,奏職姓名,仍奏曰,臣履歷戊辰三月宗親科文科,癸酉十二月都政,肇慶廟別檢除拜,戊寅十二月都政,成均館典籍除拜,己卯五月政,司憲府持平除拜,同年八月政,本職除拜,職掌省記進呈,遺在無,所懷無矣。仍退伏。端鎬進前,奏職姓名,仍奏曰,臣履歷己酉式進士,庚申六月政,南部都事除拜,壬戌十二月政,付司果,癸亥二月政,造紙署別提除拜,同年三月政,工曹佐郞除拜,同年八月政,永禧殿令除拜,甲子五月政,高山縣監除拜,丙寅十二月政,白川郡守除拜,丁卯十二月都政,蔚山府使除拜,戊辰正月政,兔山縣監除拜,辛未六月政,義城縣令除拜,乙亥九月政,本職除拜,職掌輿馬厩牧,時遺在錢文三千七十五兩二錢五分,所懷無矣。仍退伏。龜鎬進前,奏職姓名,仍奏曰,臣履歷庚午十二月都政,懿陵參奉除拜,乙亥七月都政,恭陵參奉除拜,丁丑六月都政,繕工監副奉事除拜,戊寅六月都政,尙瑞院副直長除拜,同年十二月都政,司憲府監察除拜,己卯六月都政,通禮院引儀除拜,今年七月都政,本職除拜,職掌灑掃壇壝,遺在無,所懷無矣。仍退伏。炳迪進前,奏職姓名,仍奏曰,臣履歷丁卯式文科,辛未七月都政陞六,同月政禮曹佐郞除拜,癸酉七月都政,魚川察訪除拜,乙亥七月都政,司憲府掌令除拜,同年十一月政,慶安察訪除拜,己卯十月政,本職除拜,職事大交隣,本朝致詞,箋文大科後分館,遺在無,所懷無矣。仍退伏。友會進前,奏職姓名,仍奏曰,臣履歷庚申三月,謁聖應製文科,丙寅正月,致詞官陞六,同年二月政,司諫院正言除拜,同年四月政,司憲府持平除拜,甲戌二月政,弘文館修撰除拜,己卯九月政,弘文館校理除拜,今年四月政,本職除拜,職掌各道禁保捧納,各邑扈輦隊,龍虎營接濟等事,時遺在布二十六匹三十尺七寸二分,所懷無矣。仍退伏。雲翰進前,奏職姓名,仍奏曰,臣履歷丙辰五月應製武科,甲子三月政,東道參軍除拜,壬申正月政,武臣兼宣傳官除拜,同月都政,訓鍊院主簿除拜,同年十二月都政,中樞府都事除拜,癸酉七月都政,訓鍊院僉正除拜,己卯正月政,本職除拜,職掌回公草記,遺在無,所懷無矣。仍退伏。秀藎進前,奏職姓名,仍奏曰,臣履歷庚午十二月都政,徽陵參奉除拜,癸酉十二月都政,司饔院奉事除拜,乙亥正月都政,司饔院直長除拜,丙子七月都政,司憲府監察除拜,同年十二月都政,掌樂院主簿除拜,丁丑十二月都政,司饔院主簿除拜,戊寅十二月都政,禮賓寺主簿除拜,己卯十二月政,本職除拜,職掌方物入染,遺在無,所懷無矣。仍退伏。容晳進前,奏職姓名,仍奏曰,臣履歷丁卯式進士,己巳九月政,宗親府郞廳除拜,癸酉七月都政,平市暑主簿除拜,甲戌二月政,通禮院引儀除拜,同年五月政,西氷庫別提除拜,丙子七月都政,濟用監判官除拜,戊寅十一月政,本職除拜,職掌牛色,時遺在黃牛四首,黑牛七十首,所懷無矣。仍退伏。衍壽進前奏職姓名,仍奏曰,臣履歷癸卯正月政,能麽兒郞廳除拜,丙午九月政,西氷庫別提除拜,戊申十二月都政,平陵察訪除拜,丙寅六月都政,能麽兒兼郞廳除拜,戊辰十二月都政,活人暑別提除拜,庚午六月政,典設司別提除拜,同年七月都政,司圃暑別提除拜,同年十一月政,尙衣院別提除拜,癸酉五月政,造紙暑別提除拜,甲戌四月政,繕工監主簿除拜,同年六月政,長興庫主簿除拜,丙子十一月政,禮賓寺主簿除拜,己卯二月政,本職除拜,職掌無,遺在無,所懷無矣。仍退伏。勝均進前,奏職姓名,仍奏曰,臣履歷戊午十二月政,吏文學官除拜,壬戌四月政,司圃署別提除拜,同年五月政,平市署主簿除拜,同年七月都政,平市署令除拜,乙亥七月都政,造紙署別提除拜,丙子正月政,義禁府都事除拜,同月政,典設司別提除拜,同年七月都政,司宰監主簿除拜,戊寅二月政,禮賓寺主簿除拜,同年十二月都政,司䆃寺主簿除拜,今年二月政,通禮院引儀除拜,今年四月政,本職除拜,職掌席子色,遺在無,所懷無矣。仍退伏。益元進前,奏職姓名,仍奏曰,臣履歷甲戌八月秋到記文科同年九月承政院假注書除拜,乙亥七月都政陞六,丙子三月政,司諫院正言除拜,同年八月政,弘文館修撰除拜,己卯十一月政,通禮院左通禮除拜,今年十一月政,本職除拜,職掌御前前䆃,遺在無,所懷無矣。仍退伏。性憙進前,奏職姓名,仍奏曰,臣履歷辛未八月政,恭陵參奉除拜,丙子七月都政,徽陵參奉除拜,戊寅六月都政,繕工監奉事除拜,己卯十月政,本職除拜,職掌油色,遺在無,所懷無矣。仍退伏訖。敎稙奏曰,輪對官俱已奏對,使之先退乎?上曰,可之。仍命史官就座,又命承史以次退出。
上在昌德宮。停常參·經筵。
藥房提調鄭範朝,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
李敎稙啓曰,合辭方張之時,諫院無詣臺之員,事甚未安。未署經外,未肅拜·呈告人員,竝卽牌招,何如?傳曰,允。
朴周陽啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣。敢啓。傳曰,知道。
又啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監宮·慶尙監營·咸鏡監營各一件營上事,自本院依例成有旨,下送京各司,應爲頒賜,二十七件亦爲依例頒給之意,敢啓。傳曰,知道。
傳于朴周陽曰,禮房承旨馳詣社稷·宗廟·永禧殿·景慕宮,奉審摘奸以來。
備忘記,雲峰縣監沈賢澤下直,長弓一張,長箭一部,片箭一部,筒兒一箇賜給。
傳于李敎稙曰,備忘記遲滯之中官金錫泰罷職。
傳于李敎稙曰,頒敎文中赦句添入。
李敎稙啓曰,頒敎文中赦句添入事,命下矣。弘文提學徐堂輔,旣在闕中,使之添入,何如?傳曰,允。
又啓曰,頒敎文中赦句添入事,命下矣。某罪以下宥之乎?敢稟。傳曰,徒流以下竝宥。
以司謁口傳下敎曰,明日輪對官入侍,二十八日待令。
以司謁口傳下敎曰,都摠管李敦相,副摠管洪徹周·金昌熙·成載玉,令畿營更爲嚴飭,上來肅命。
議政府薦望,以具駿鉉爲北兵使。
李敎稙啓曰,兵曹郞廳來言,北兵使下批政事,取稟。傳曰,當日爲之。
以大司諫朴蘭壽,司諫尹祖榮,獻納朴斗陽,正言玉景鍊牌不進罷職傳旨,傳于李敎稙曰,只推。
李敎稙,以禮曹言啓曰,卽接稷山幼學朴榮來所志,則以爲同姓七寸叔準英,嫡妾俱無子,以其同姓十寸兄準厚第二子馨來,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,該令該曹論理草記事,載在法典,而門長朴榮來所訢旣如此,朴準厚第二子馨來,立爲朴準英之後,何如?傳曰,允。
又以奎章閣言啓曰,新除授提學李㘾,卽爲牌招,察任,何如?傳曰,允。
又以奎章閣言啓曰,新除授提學李㘾敎旨安寶次,濬哲之寶請出之意,敢啓。傳曰,知道。
又以弘文館言啓曰,上番姑陞入直,事甚未安。應敎李種弼,校理李輔榮有拘忌,副應敎金學洙別兼春秋進,校理姜友馨陳疏受由,副校理柳宗植差祭,金玉均卽爲牌招,入直,何如?傳曰,允。
又以侍講院言啓曰,新除授司書金裕成,自鄕上來云,卽爲牌招,察任,何如?傳曰,允。
又以兵曹言啓曰,今二十七日兼禁軍番次,而該番將朴正秉,身病猝重,無望供職云,改差,其代,依例口傳差出,何如?傳曰,允。
又以兵曹言啓曰,每當都政,宣部守薦,武臣前銜復職,取才及宣薦內禁衛取才,西北六道別取才,例爲試取,而中日及各樣試射,旣已停止,一體停止之意,敢啓。傳曰,知道。
全羅監司李秉文疏曰,伏以,臣蒲質早痿,居恒善病,自今秋冬,轉成沈痼,時節班綴,往往不能陳就,跧蟄昏昧,踧踖焉如負大何,忽於寢夢不到,伏奉南城保釐之命,感激洪造,義不暇顧,拚廉叨肅,而甫未幾日,有隕特旨,換畀湖南藩臬,恩簡逈異,寵誥荐降,夫何日月之明,遺照至斯,臣誠惝怳震,罔知所以。竊念臣,樗櫟之匪材,鉛刀之無用,昔已畢著乎湖西簿試之日,瘡疣隳壞,觸處莫掩,追惟自訟,背汗及踝,顧今齒與力衰,神隨病耗,雖使受寄於一方丸封之土,治棼理劇,莫宜幹當,適足爲慢命辜恩之歸,矧玆完南一路,介處嶺·湖之間,州郡碁布,畦塍繡錯,則壤貢賦,甲於八省,民物繁庶,亞於三輔,靑齊之衣履,荊楊之篚包,靡不有資乎?是洵國計民産之所支調者,大矣。挽近環五十郡縣,駸駸然衆瘼咸萃,譬人久病而成痼,支體委薾,榮衛脫鑠,蔘朮之緩補,金石之峻攻,專在良師對症之投,雖以鍊於剸理,達於課績者而居之,茫然却顧,不克對揚明命,則臣豈其人乎?有何威望之足以彈壓,神識之足以剖判,而亦能廣糾察遠表率,萬有一自負於承流宣化之地哉?且是藩卽臣桐鄕也。臣先父之嘗踐歷,垂今四十稔餘,臣以齠齔而隨往,縱不識民邑利病,而城市府庫之殷繁豐殖,的然在目,將吏部曲之疇昔逮事,尙傳有口,其全枰凋瘵,以今視昔,不可同日而語也。以臣不肖,不及臣父萬萬,而今又凋局藉手之難,不啻倍蓰疇昔,則是尤臣不能爲役者審且㫼矣。惟以牙纛之榮,鼎食之俸,徒懷貪戀,揚揚冒進,則觸郵僨敗,可立而待,上貽聖上南顧之憂,下忝先父舊緖之餘,公私罪戾,自贖何地?思惟及此,懍然增惕,益不省鑽地之所,此臣所以衡倚已熟,株守彌堅者也。至若異寵殊渥之過分招災,宿病情實之强難抖擻,悉屬一己之私,不遑羅縷。伏望聖慈,曲遂鑑諒,亟遞臣新叨藩寄,改授實能,以幸民事,以安私分,千萬顒祝。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
李敎稙啓曰,合辭方張之時,諫院無詣臺之員,事甚未安。未署經外,未肅拜·呈告人員,竝卽牌招,何如?傳曰,允。
傳于李敎稙曰,有實故摠管許遞,前望單子入之。
傳于朴周陽曰,在外判尹許遞,前望單子入之。
判尹前望單子入之,金在顯落點。
以大司諫朴蘭壽,司諫尹祖榮,獻納朴斗陽,正言玉景鍊牌不進罷職傳旨,傳于李敎稙曰,只推。
又啓曰,明日正朝望闕禮習儀時,兩司當爲進參,未署經外,未肅拜·呈告人員,竝待開門牌招,何如?傳曰,允。
傳于朴周陽曰,在外法司堂上許遞,今日政差出。
傳于朴周陽曰,呈告泮堂許遞,今日政差出。
朴周陽,以吏曹言啓曰,繕工監假監役官尹蘷善,以其身病,呈狀乞遞,改差,何如?傳曰,允。
又以吏批言啓曰,今日政廳開坼坐起時,考見諸道褒貶啓本,則務安縣監李象暾,以豈以難醫,不思良劑爲目,狼川縣監李德來,以鄕胡忍欺爲目,景陽道察訪金商翼,以有改無勉爲目,高山道察訪韓甸鎬,以惜此嬰疾爲目,則俱宜置下考,而置諸中考,殊無嚴明殿最之意,三道道臣,竝推考警責,務安縣監李象暾,狼川縣監李德來,景陽道察訪金商翼,高山道察訪韓甸鎬,竝罷黜,何如?傳曰,允。
又以吏批言啓曰,漣川縣監金碩根呈狀內,矣身親病沈重,萬無還官之望云,其親病旣如是,則有難强令還任,改差,何如?傳曰,允。
又以吏批言啓曰,恭陵參奉宋鍾濂,以其身病,呈狀乞遞,改差,何如?傳曰,允。
有政。吏批,判書李鎬俊進,參判鄭海崙病,參議洪淳學病,右副承旨朴周陽進。以閔泳穆爲工曹判書,趙準永爲右尹,李明應爲同成均,李徹愚爲假監役,兼鏡城府使單具駿鉉。
兵批,行判書李載冕病,參判趙濟華病,參議韓聖根入直進,參知金載瓛病,同副承旨李敎稙進。以元喜觀爲越松萬戶,同知單洪錫煥,大護軍任商準·尹秉鼎,護軍朴定陽,副護軍金履祜,副司勇王謹植,以上竝單付,咸鏡北道兵馬水軍節度使單具駿鉉,法聖僉使朴珪熙,限一瓜仍任事,承傳,城津僉使朴信根,姑爲仍任事,承傳。
吏批,再政。以尹永萬爲恭陵參奉。
兵曹口傳政事,以金敎益爲兼司僕將。
李敎稙,以武衛所言啓曰,本所諸將官額外,武勇衛將校講射,每年畢試後,計劃,居首各一員,別單書入,而今年則未滿次數,計劃居首勿施之意,敢啓。傳曰,知道。
朴周陽,以禮曹言啓曰,卽接濟州牧使白樂淵狀啓謄報,則今十二月令,宗廟薦新洞庭橘,依數封進,乳柑爲四十箇,宗廟·景慕宮薦新,備數無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
又以內醫院都提調·提調意啓曰,內醫鄭鍾夏有頉代,前內醫李恕根,依定式差下之意,敢啓。傳曰,知道。
李敎稙,以訓鍊都監言啓曰,本局諸將官講射都計劃,每於年終,別單修啓,而今年則未滿次數,都計劃勿施,何如?傳曰,允。
又以禁衛營言啓曰,本營諸將官射講都計劃,每於年終,別單修啓矣。今年則未滿次數,都計劃勿施,何如?傳曰,允。
又以摠戎廳言啓曰,本廳諸將官射講都計劃,每於年終,別單修啓矣。今年則未滿次數,都計劃勿施,何如?傳曰,允。
又以義禁府言啓曰,水原府留守鄭基世狀啓內,前守門將崔昌植,令攸司稟處事,啓下矣。崔昌植方在水原地云,依例發遣府羅將,拿來,何如?傳曰,待待命拿囚。
判敦寧李載元疏曰,伏以,臣才能俱乏,德望無著,冥升亢秩,非昧濫且猥矣。惟是辭不獲已,黽勉蹲仍,每蚤夜靜思,不覺顔騂而背汗,忽於不料,敦銜特除,又在是際,臣仰而感戴,俯而兢惕,張皇出膺,爲是趨走效恭,而竊惟是任也,雖若閒府漫司,顧職事不輕伊重,暫叨已荷恩榮,久冒恐妨賢路,癏素滋悚,廉防益愧,玆敢忙陳短章,仰瀆宸嚴。伏乞聖明,俯垂鑑諒,亟許遞臣見帶判敦寧之銜,俾重器毋褻,私分獲安,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
朴周陽啓曰,今二十九日,都目政事爲之之意,敢啓。傳曰,知道。
又啓曰,來初一日,輪對日次,陳賀相値,頉稟之意,敢啓。傳曰,知道。
李敎稙啓曰,行大司憲韓敬源,執義李敎夏,掌令金玉來·李駿善,持平文俊永·金奎榮牌不進,監察茶時之意,敢啓。傳曰,知道。
又啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
朴周陽啓曰,臣周陽今日正朝望闕禮習儀,進去下直之意,敢啓。傳曰,知道。
又啓〈曰〉,春帖子製述人,旣已抄啓矣。弘文提學徐堂輔,待明朝牌〈招〉,以爲出韻科次之地,何如?傳曰,允。
以大司諫朴蘭壽,司諫尹祖榮,獻納朴斗陽,正言玉景鍊,執義李敎夏,掌令金玉來·李駿善,持平文俊永·金奎榮牌不進罷職傳旨,傳于李敎稙曰,只推。
李敎稙啓曰,行都承旨李載完,右承旨金元性,不爲仕進,行左承旨李晩運在外,左副承旨趙秉鎬廚院進,右副承旨朴周陽習儀進,院中只有臣一人,伴直無人,右副承旨卽爲牌招,何如?傳曰,牌招。
又啓曰,右副承旨朴周陽牌不進,伴直無人,左副承旨趙秉鎬,所當牌招,而拘於廳規,不得請牌,何以爲之?敢稟。傳曰,牌招。
以右副承旨朴周陽牌不進罷職傳旨,傳于李敎稙曰,只推。
李敎稙,以吏曹言啓曰,今此正朝祭祭官,當爲磨鍊,而除老病公頉外,實無推移排比之路,故依近例,刑官司饔院官員及七十以上人,通瀜塡差以入,而其中時無職名人員,令該曹口傳付軍職,何如?傳曰,允。
又以禮曹言啓曰,來正月初一日,王大妃殿寶齡望六稱慶,親上致詞箋文表裏儀註,及大王大妃殿·王大妃殿,百官陳賀儀註,直爲書啓。傳曰,知道。
又以奎章閣〈言〉啓曰,提學李㘾,疏批已下,卽爲牌招,察任,何如?傳曰,允。
又以御營廳言啓曰,本廳諸將官射講都計劃,每於年終,別單修啓矣。今年則未滿次數,都計劃勿施,何如?傳曰,允。
又以義禁府言啓曰,保放罪人徐相熙·韓鎭宅·金炳洙等,還囚捧拱以入,而病勢一向未差,竝仍爲保放之意,敢啓。傳曰,知道。
義禁府啓目,漢城府主簿徐相熙,中部令韓鎭宅,都事金炳洙等,原情云云,傳旨內辭緣,泛稱遲晩,竝只刑推得情,何如?判付啓竝只除刑推議處爲良如敎。
上護軍李㘾曰,伏以,臣於病伏之中,忽伏奉前望恩點,以臣爲內閣提學者,臣誠聞命惝怳,靡所容措。牙牌儼臨,典式莫越,趨詣閤外,攀誥祗肅,退自思惟,惶汗浹背,臣竊嘗聞先儒之論官人也,有曰物之所貴乎天下者,以其少有而難得也。假使明珠如沙,黃金如土,人人皆得而有之,何足爲貴?是以服有章爵有等,使人不可妄覬,然後朝廷尊而榮辱行,蓋人主礪世之大枋也,若施之一不當,則反好爲惡,不知寶之所貴,故聖王之授官也,不强責其所不能,人臣之受職也,不可圖其所不能。今臣見叨之職,地分淸峻,責任愈崇,苟非才器足以贊猷,文識足以華國者,不宜冒玷於不可妄覬之地,輕犯先儒之至戒,而臣則才散而器窳,年已癃耋矣,文短而識淺,思又枯涸矣。雖處之閒漫職事,恐不能承當其萬一,況可論於一院之長席乎?固知我聖上以臣爲先朝簪履舊物,及其塡壑之前,榮之以秩位,視若節次推遷而然歟?抑或則哲之明,未及察臣之無似,而有此謬恩歟?然人之祿命,各有涯分一毫踰溢,災孽響至損益之理,信乎難誣,臣之踰溢,爲日已久矣。若又加之以隆亢之任,則神殛之至,其可旋踵乎?然則聖慈之所以榮之者,適所以災之也,此豈終始哀憐保育之意哉?徒恃寵靈,冒昧蹲仍,不思量入之義,則誠非臣愚所敢出也。庸陳衷懇,仰瀆聰聽,欲望聖明曲垂諒察,亟收新命,使公器無玷,私分獲安焉。臣無任屛營祈懇之至。謹昧死以聞。答曰,省疏具悉。卿其勿辭行公。
吏曹參議洪淳學疏曰,伏以,臣於見職,曷嘗有一毫近似,而蹲仍冒據,月已朓乎?年前再除,旣暴不稱,今焉復叨?亦蔑試可,宜卽陳章丐免,而宿趼之地,瀆擾是懼,不得不黽勉出膺,每自循省,慙悚交至,且臣素患疝氣,因寒闖肆,委頓不省,此非一時無妄,卽臣積年貞祟,時月之間,無望彈束,顧貳佐選部,爲任綦重,而況値政朔,豈容虛縻?悶隘之極。玆敢略綴短章,冒控衷懇。伏乞聖慈,俯垂鑑諒,亟遞臣職,俾重任無曠,私分獲安焉。臣無任云云。疏省具悉。所請依施。
上在昌德宮。停常參·經筵。
金元性啓曰,合辭許久闕啓,事甚未安。未署經陳疏外,未肅拜·呈告人員,竝卽牌招,何如?傳曰,允。
又啓曰,右副承旨朴周陽,今日不爲仕進,卽爲牌招,何如?傳曰,允。
傳于金元性曰,輪臺官入侍。
傳于金元性曰,都摠管李敦相,副摠管成載玉,屢飭之下,尙不肅命,是何事體道理乎?竝下義禁府推考。
金元性啓曰,假注書鄭秀鉉有身病,勢難察任,今姑改差,何如?傳曰,允。
鄭秀鉉改差,代以金斗秉爲假注書。
金元性啓曰,卽見典籍李燦植陳疏到院者,則職非言責,肆然陳章,所當退却,而係是言事,雖不得不捧入,不可無警,從重推考,何如?傳曰,允。
傳于金元性曰,刑·工換房。
傳于朴周陽曰,同副承旨許遞,前望單子入之。
行大司諫韓敬源,執義李敎夏,掌令金玉來,持平文俊永牌不進,金奎榮未署經,掌令李駿善陳疏,監察茶時之意,敢啓。傳曰,知道。
以大司諫朴蘭壽,司諫尹祖榮,獻納朴斗陽,正言玉景鍊,執義李敎夏,掌令金玉來,持平文俊永·金奎榮牌不進罷職傳旨,傳于金元性曰,只推。
以左副承旨趙秉鎬牌不進罷職傳旨,傳于金元性曰,只推。
承旨前望單子入之,李容元落點。
朴周陽,以議政府言啓曰,前三軍府參下從事官,還付武兼矣仕滿人,竝依從事官例陞六事,分付該曹,何如?傳曰,允。
又以吏曹言啓曰,成均館典籍方孝隣·梁漢容·崔應珏,江原道都事尹致琮,俱以身病,呈狀乞遞,竝改差,何如?傳曰,允。
又以奉常寺都提調·提調意啓曰,各陵園正朝祭享所用藥果,煎造後進上,看品藥果二十立,依定式封進之意,敢啓。傳曰,知道。
金元性,以武衛所·訓鍊都監言啓曰,今十二月二十九日三十日,年終放砲與起火時,器械數爻及監放將官·將校·別破陣,姓名單子書入之意,敢啓。傳曰,知道。
又以禁衛營言啓曰,本營千摠任永準·金在仁,俱有身病,勢難察任,竝改差,何如?傳曰,允。
又以御營廳言啓曰,本廳千摠柳鼎魯,騎士將洪在豪,俱有身病,勢難察任,竝改差,何如?傳曰,允。
又以義禁府言啓曰,保放罪人徐相熙·韓鎭宅·金炳洙等,當爲還囚,議處以入,而病勢一向未差,竝仍爲保放之意,敢啓。傳曰,知道。
義禁府啓目粘連,向於徐相熙·韓鎭宅·金炳洙等亦,飭失治塗,罪著溺職,揆以法意,焉逭重勘?竝只以此照律,何如?判付啓依允。
大護軍李敦相疏曰,伏以,臣旣陷罔赦之科,而猶有未勘之罪,尙齒生人之類,而粗有知恥之覺,敢煩數行文字,冀蒙一分體諒,辭拙而不能達意,誠淺而未得格天,及奉批旨,恩諭溫諄,今又乍遞,旋授,寵眷曠絶,飭敎繼降,臣雙擎九頓,轉益感泣,赴蹈磨放,俱所不辭,違召慢命,寧或甘犯,而至於去就之節,不可不以義栽之,不裁以義,先失其身,何以事君?臣聞聖主御世,先張四維,人臣處義,不獨爲私,今臣之滿身衅汚,無路洗濯,縱荷殿下天地之量,舍垢匿瑕,必欲置於驅使之末,以臣遭罹,以臣負犯,忘念羞愧,晏然進身,則非但得罪於四維,其將貽辱於朝廷,思之及此,寧不澟然?顧臣無狀,事我殿下,近二十年,寸長尺能,無所藉手,而過蒙特達之知,濫躋九卿之班,匪分試役,又當此際,上未對揚明命,下多乖戾物情,遂使殫力竭忠之誠,反致辜恩無憚之歸,罪累餘生,自分永棄,今何可徒恃寵靈,揚揚束帶,作一忘恥沒覺之鄙夫也哉?噫,臣今已穢之踪,難解一世之惑,衆不可戶說,昔人所發嘆,則出門焉必致市人之目笑,行路焉將被街童之手指,臣情到此,只有竄伏窮山,甘與草木同腐,以圖不報之報而已。脩門一步,如隔艮限,玆敢瀝血刳腸,申籲於黈纊之下。伏乞聖慈,念臣滓累之甚重,憐臣情踪之至危,亟刋仕籍,許歸田里,俾遂自靖之義,以卒生成之澤,是臣區區之願也。〈臣〉無任云云。答曰,省疏具悉。已有前批,卽爲上來肅命。
行護軍成載玉疏曰,伏以,臣撫念愆枉,跧伏荒郊,惟以歌詠聖德,休息殘喘,爲自足之計,千萬不自意,周廬之除旨聯翩,敦召之飭諭荐降,伏奉批旨下者,開釋隆重,殆若父母之詔迷子,聖恩雖軫於陶甄,情蹤莫逃於滓穢,所以欲進而不敢進也。夫士君子立朝事君之道,惟廉防是顧,臣自釋褐之初,瞿然自省,以爲帖額之符者三十餘年于玆矣。今焉老白首,豈忍拚棄初服,揚揚乎康莊,自同平昔,莫知羞哉?如是則笑罵猶可從他,而獨不晝而愧影,夜而愧衾乎?臣嘗出入較藝之場,惟知有司之必公必明,而今以參座而獲戾,旣負素心,尙何言哉?冤恨弸塞,久而未泐者此也。且臣病狀,已陳前疏,而眞元漸衰,客祟益肆,少降則自如,而衝亘則顚仆,冉冉之景,將迫崦嵫,凜凜之狀,若在呼吸,雖欲趨走之爲恭,亦無奈何,抛置畎畝,以畢餘生,則形骸雖托於邱壑,忱誠長懸觚棱,要以息補之方,以爲塵刹之報。伏乞聖明,憐臣之情,哀臣之病,卽許鐫斥之懇,仍治逋慢之罪,千萬至祝。臣無任云云。答曰,省疏具悉。已有前批,卽爲上來肅命。
掌令李駿善疏曰,伏以,臣南落一賤品耳。倖竊科第,濫通淸顯,生成之澤,偏霑雨露,報答之效,尙蔑涓埃,雖以庸愚,恒切媿悚,今又見職,叨忝言責,古訓不云乎?不得其言則去,自顧人微則言輕,敢望以何一言,仰格天聽,有補於治化之萬一乎?歷日泯默,祗合退去,而臣亦粗具彝性矣。猶有芹曝之忱,不無芻蕘之說,以今所見聞之大關經法,最是時日悶迫,所可朝夕勉勵者,請一一校擧而冒陳之,正供則自三代,有國之常典也。逮夫我朝,設爲漕運,納于太倉,百官焉制祿,各司焉頒料,貢市焉受價?成憲自在,經用有裕,夫何挽近以來,漕輒臭載,邑又愆納,以至供上之末由責應,饋餉之全闕朔例,輿情頷顑,滿目愁慘。伏望殿下,亟降嚴旨,申明峻法,內而戶·惠句管,外而道臣·守宰,各自飭勵,無或違越,則不幾年而倉廩充溢,紅腐貫朽,以致國富,若漢之文景之治焉。軍制則自列聖朝以來,城內之五營,禁中之宿衛,號令整齊,規模弘遠,衛內禦外之備,非不足矣。復何新設一營,米太錢木,盡歸其中,而每値各道上納之時,所謂軍校衛卒之輩,稱以人情,創出新例,虛張名目,成爲件記,或散出江郊,或攔入倉庭,恣行威脅,濫加徵索,竟致元納之元數,太半見縮,外邑監色,呼訢無處,九重深嚴,王燭遺照,於斯之際,各司各營,未免秦瘠,致欠一視。伏望殿下,率由舊章,亟罷新制,凡厥所屬,各付五營,則五營之中,武衛自在,無非親兵,同是給餽,均惠而省弊,俾彼士卒,咸得感死之心焉。財用則載在六府,利於厚生,故節用爲愛民之本,而節用之本,在乎崇儉,近何燕貿之說,倡出於譯官輩殖貨之計,而物皆珍怪之玩,價必倍蓰之增,利歸於私橐,害及於公貨,惟正供納,因此而窘絀,莫重稅銀,因此而欠縮,其將末流之弊,非徒止於斯已,上之所好,下必甚焉。且周書有曰玩物喪志,況今我春宮邸下,睿姿夙就,書筵日開,只可使前後左右,皆正人,不可使造次斯須或玩物。伏望殿下,特令譯院摘發其遠貿珍怪者,嚴加譴斥,以杜奢靡之漸焉。宮禁則何等深密尊嚴,而乃玆閭閻閑雜之類,或稱武衛監校之屬,或以掖庭近侍之戚,夤緣出入,少無防閑,訛言之流出,邪說之闖入,未嘗不由於此,此不可不一切禁斷,俾宮中得以淸肅,此亦帝王之家法也。昔宋朝儒賢程夫子爲講官,言於上曰,人主一日之間,接賢士大夫之時多,親宦官宮妾之時少,則可以涵養氣質,而薰陶德性。伏望殿下,體念而澄省焉。至若中國之技藝,雖勝於我國之疎拙,五百年來,初無往學之擧,而猶有孫·吳之書,弓砲之器,優可坐此而訓鍊矣。間値昇平之久,寧不習?習則固精銳,不必學於中國,苟欲學之,則程途之絶遠姑舍,工課之際,恐非月日之可期,其幾許糧槖,何以繼給乎?且臣聞古之求周·孔之道者爲北學,未聞以技藝而北學者矣。遣人北學之議,亟當永罷焉。倭人之交易,雖緣於各國之通例,三百年間,創有開港之說,而何曾布木菽粟,待彼交易而爲資生乎?且以交隣講好言之六國合從之時,未聞燕人之住趙邯鄲,韓人之住魏漳河,今何必雜處畿都而後,可以講好?仁川開港之請,決不可許施。伏望殿下,斷自宸衷,令廟堂裁處焉。邇來街路之掛書,係是大變,村閭之聚盜,誠非細憂,抑亦敎化之有所未冾,刑法之隨而不嚴而然歟?伏望殿下,勤講學以廣聖德,懲貪墨以安民業,使梗化冒犯之徒,不令而趨正,不威而知戢焉。凡此所陳諸條,臣愚以爲方今急務,莫先於此,此非臣一人之言,卽國人之言也,以我殿下淵鑑之明,俯垂諒察,不以瀆撓爲誅,以言爲可用,翕受而乾斷,施於政令事爲之間,則庶可爲擧國生靈之福,而至於臣身,以若卑微,其能得此於君父者,生而寵莫寵焉,死亦榮莫榮焉,不勝大願。臣無任云云。省疏具悉。所陳當留念矣。
典藉李燦植疏曰,伏以,臣是遐鄕賤匹,濫竊科第,已經淸朝耳目之任,未效古人言事之責,實由識見蒙昧,蹤跡疎逖,然而仰體衢室詢蕘之盛,敢暴野人獻芹之忱,臣北方人也,北方之山川謠俗,得於見聞之習熟,而有關於當日急務者,則豈敢知而不達,自阻於聖明乎?北方卽我家岐周·豐沛也。粵自立國以來,式至列朝,經遠之制置,字恤之洪造,比他省倍有加焉。故帶箭靺韚者,皆有赴湯蹈火之勇,劬經衿紳者,皆有忠君悌長之義,寔賴國家休養生息,呴濡德化之所及,而挽近以來,饑饉虎豹之災,十室九空,南道則轉而之兩西,關東深北則至有越境犯科者,此曷故也?民戶則比前全減,而糶糴比前滋夥,終歲力作,輸租而止,秋納縣倉,頗有實粒,及春分糶,只是空殼,此乃雀鼠之壯耗耶?雁鶩之舞弄耶?臣實不知,而至於六鎭,則曩因按撫使臣金有淵所達,臥本取耗,以圖便宜,民肩少息,吏奸莫售,目下一省救瘼之道,亦依六鎭例,臥本取耗,乃是北民之大惠也。且以關防利害言之,鐵嶺介於安邊,初境,爲陸路吭扼,故南北之人,必由於此,城津處於吉州海口,爲水路要衝,故四方之般,必過乎此,鐵嶺是一夫當關,萬夫莫開之地,宜置鎭將,以壯捍禦譏詗之方,城律乃背山面海,天設金湯之勢,宜陞郡府,以重邊沿保障之略,智者之見,合辭皆是。伏惟聖裁之如何,臣請以城津弊源略陳之,吉牧距鎭九十里,平地設營,猝有海警,無土無民之鎭將,措手不得,何暇受其節制,而應其緩急乎?是其可憂之甚者,而鎭民又有切骨之瘼者,役於州役於鎭,無名之稅無例之役,歲加月增,不幾年所,城津一域,無人,乃已豈以如彼保障重地,棄而空虛乎?大抵國之有關防,將以備不虞也。平常閑曠之地,無關於利害,猶此設關而防禦,況全省之咽喉,大海之腹心乎?城津背負三嶺九阨之險,固前對滄波萬頃之漭瀁,據此要衝,而設置郡府,則一省中山海要衝,莫過於此,是故萬曆甲寅,觀察使臣崔瓘建白設防營於本鎭,其後五年而廢,至肅廟辛巳,又因道臣啓請,復設防營,逮甲午移營吉州,當時廟筭,應有利害之可審而然也。防營之移設,今不可遽議,而但以本鎭分界陞邑,置以守令則自有道理,吉州九社之內,西二·西初·多初三社,最近於鎭矣。分其三社付之,且以端川之利下社付本鎭,則本鎭地方,合爲四社,田結一千七百餘結,還戶三千二百餘戶,邑雖少,邊境增固,而凡設置校宮·客舍等節,民願樂赴,不費公貨,不日可成,臣豈敢一毫誣罔也?卽使鐵嶺設鎭而備山盜,城津陞邑而防海寇,臥還息民,犯越自返,則關北全省之億萬生靈,拯濟於魚喁之中矣。德政速於置郵,陽春回於寒谷,赴湯蹈火之人,其勇自倍,忠君悌長之士,其義益勵,我東方億萬年無疆之休,亶在於斯。伏願殿下,不以人微而少垂察焉。苟以臣言,下詢中外,以臣爲妄,甘受鈇鉞之誅,如以可採,合有廟廊之議。臣無任云云。省疏具悉。疏辭令廟堂稟處。
庚辰十二月二十八日未時,上御興福軒。輪對官入侍時,右承旨金元性,假注書丁駿燮,記注官李明源,別兼春秋李容稙,以次進伏,內贍寺奉事尹弼炳,西氷庫別提邊應參,刑曹正郞閔致純,奉常寺正玄弼濟,義禁府都事閔寬植,繕工監副正金樂均,尙瑞院直長成載瑾,都摠府經歷李秉禹,禮賓寺主簿李晩沼,司宰監奉事孫振九,軍器寺判官朴鍾赫等,以次進伏訖。上曰,史官分左右。元性進前奏曰,輪對官蒙點人中,安敎熙差祭,趙明植移拜他職,鄭日愚等七人,有拘忌,不得待令矣。待令輪對官,使之進前,奏職姓名乎?上可之。弼炳進前,奏職姓名,仍奏曰,履歷丁丑三月政,仁陵參奉除拜,今年正月都政,本職除拜,職掌沙木器色,時在無,所懷無矣。仍退伏。應參進前,奏職姓名,仍奏曰,履歷壬子式進士,辛未十一月政,禮賓寺參奉除拜,甲戊七月都政,司饔院奉事除拜,丙子正月都政,司宰監直長除拜,丁丑六月都政,典設司別提除拜,戊寅六月政,南部令除拜,今年四月政,本職除拜,職掌藏氷,時在無,所懷無矣。仍退伏。致純進前,奏職姓名,仍奏曰,履歷戊寅三月政,童蒙敎官除拜,今年二月政,典設司別提除拜,今年四月政,本曹佐郞除拜,今年十一月政,本職陞拜,職掌律令按覈,遺在無,所懷無矣。仍退伏。弼濟進前,奏職姓名,仍奏曰,履歷甲辰五月,憲宗大王痘候平復增廣文科,乙巳正月政,議政府司錄除拜,戊申六月政陞六,同日政,禮曹佐郞除拜,壬子二月政,司諫院正言除拜,丙辰七月政,司憲府掌令除拜,戊午五月政,連原察訪除拜,庚申四月政,通禮院左通禮除拜,丁卯二月政,保安察訪除拜,丙子十二月政,司諫院獻納除拜,今年七月政,司憲府執義除拜,今年十一月政,本職除拜,職掌東籍田祭穀色,時在正租四十石,皮黍十九石,皮粘粟十石,皮唐黍二石,所懷無矣。仍退伏。寬植進前,奏職姓名,仍奏曰,履歷癸亥十月武科,戊辰二月政,武兼除拜,癸酉十二月政,武兼復職己卯二月政,宣傳官除拜,同年四月政,本職除拜,職掌奉敎推鞫,遺在無,所懷無矣。仍退伏。樂均進前,奏職姓名,仍奏曰,履歷癸丑六月都政,惠陵參奉除拜,丙辰六月都政,內資寺奉事除拜,同年十二月都政,宣陵直長除拜,戊午十二月都政,義禁府都事除拜,己未八月政,宗廟暑令除拜,庚申十二月都政,懷德縣監除拜,甲子十二月都政,報恩郡守除拜,丁卯五月政,咸平縣監除拜,戊寅四月政,漢城府庶尹除拜,己卯六月政,本職除拜,職掌無,遺在無,所懷無矣。仍退伏。載瑾進前,奏職姓名,仍奏曰,履歷丙午式進士,丁丑二月口傳政,綏陵參奉除拜,己卯六月都政,繕工監副奉事除拜,今年七月都政,尙瑞院副直長除拜,今年十月政,本職陞拜,職掌御寶安寶及馬牌·巡牌·節鉞·諭書筒出納,時在舊馬牌五百二十箇,行用馬牌一百六十七箇,巡牌六箇,節鉞八雙,敎諭書筒四雙,所懷無矣。仍退伏。秉禹進前,奏職姓名,仍奏曰,履歷己卯三月庭試武科壯元,同月政活人暑別提除拜,同年六月都政,訓鍊院主簿除拜,同年九月政,都摠府都事除拜,今年七月都政,本職除拜,職掌侍衛·摘奸·巡檢·中日試才等事,遺在無,所懷無矣。仍退伏。晩沼進前,奏職姓名,仍奏曰,履歷乙丑四月政,宗親府郞廳除拜,丁卯十二月陞六,甲戌四月政,宗親府兼郞廳除拜,丙子十二月都政,義禁府都事除拜,己卯二月政,掌樂院主簿除拜,同年十月政,司圃暑別提除拜,今年正月都政,本職除拜,職掌造果色,時在小麥八十五石二斗,眞油八斗,淸蜜三石十三斗,大麥四石,所懷無矣。仍退伏。振九進前,奏職姓名,仍奏曰,履歷己未二月增廣生員,辛未三月政,綏陵參奉除拜,甲戌七月都政,義禁府都事除拜,今年十二月政,本職除拜,職掌醢色,時在白蝦醢二百五十五桶,蘇魚醢二百十一桶四升,卵醢六桶八合,所懷無矣。仍退伏。鍾赫進前,奏職姓名,仍奏曰,履歷壬子式武科,丙子正月都政,訓鍊院主簿除拜,丁丑七月政,軍器寺判官除拜,己卯十二月政,本職除拜,職掌弓箭色,時在黑角弓二十二張,木弓三百張,長箭二萬三千部,片箭一萬九千部,所懷無矣。仍退伏訖。元性奏曰,輪對官俱已奏對,使之先退乎?上可之,仍命史官就座,又命退,承史以次退出。
上在昌德宮。停常參·經筵。
藥房提調鄭範朝,右副承旨朴周陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴周陽啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
金元性啓曰,左副承旨趙秉鎬,今日不爲仕進,卽爲牌招,何如?傳曰,允。
又啓曰,同副承旨李容元,時在黃海道安岳郡任所,斯速乘馹上來事,下諭,何如?傳曰,許遞,前望單子入之。
金元性,以內醫院都提調·提調意啓曰,副提調李載完,今日問安,不爲仕進,卽爲牌招,何如?傳曰,允。
傳于金元性曰,皇朝人·忠臣·淸白吏子孫·軍功人·西北松都人·落仕最久人,各別收用事,分付兩銓。
傳于金元性曰,雖非親政,注書·尙瑞院官員,依例陞六。
傳于金元性曰,泮長許遞,今日政差出。
傳于金元性曰,同經筵竝許遞,今日政差出。
臺諫前望單子入之,持平全在鳳·金學魯落點。
傳于金元性曰,今日政,遷轉守令未準朔中,通瀜擬入。
傳于金元性曰,在外臺諫許遞,今日政差出。
傳于金元性曰,泮堂竝許遞,今日政差出。
傳于金元性曰,同敦寧許遞,今日政差出。注書李重德陞六,代以金鼎默爲假注書,假注書金斗秉陞六,代以閔泳序爲假注書。
朴周陽啓曰,注書有闕之代,被薦人南奎熙·朴齊斌·吳炳文薦狀,依例成送吏曹之意,敢啓。傳曰,知道。
傳于金元性曰,有實故玉堂許遞,前望單子入之。玉堂前望單子入之,修撰李鎬冕落點。
傳于金元性曰,東璧竝許遞,今日政差出。
兵曹口傳政事,副司果單金學洙。
承旨前望單子入之,李基正落點。
金元性啓曰,新除授同副承旨李基正,卽爲牌招,何如?傳曰,允。
又啓曰,同副承旨李基正,時在咸鏡道永興府任所,斯速乘馹上來事,下諭,何如?傳曰,許遞,前望單子入之。承旨前望單子入之,趙昌永落點。
傳于金元性曰,左承旨許遞,前望單子入之。承旨前望單子入之,南廷龍落點。
傳于金元性曰,直閣·待敎會圈。
金元性,以奎章閣言啓曰,直閣·待敎會圈事,命下矣。提學李㘾,檢校直提學趙慶鎬·鄭範朝,直提學閔泳翊·李載兢,檢校直閣金永壽·李鎬翼·尹用求·金興均·趙同熙·洪英植,檢校待敎韓耆東·閔泳煥·宋秉瑞,竝卽牌招,以爲會圈之地,何如?傳曰,允。
金元性,以吏曹言啓曰,兵曹正郞李臣燁,東學敎授金文濟,忠淸道都事沈觀燮,俱以身病,呈狀乞虒,竝改差,何如?傳曰,允。
又以吏曹言啓曰,全羅道都事金顯默,黃海道都事崔奭奎,俱以身病,呈狀乞遞,竝改差,何如?傳曰,允。
朴周陽,以兵曹言啓曰,坼見諸道褒貶啓本,則前北兵使任商準啓本中,柔遠僉使權宗軒,以居鎭無疵爲目,撫夷萬戶張天鶴,以莫曰鎭殘,益勉勤成爲目,阿山萬戶康觀錫,以旣無大過,佇見來頭爲目,黃海兵使吳晉泳啓本中,文山萬戶許舜,以治固無疵,鎭乃有蘇爲目,九月別將胡承祿,以地是有據,人固無瑕爲目,統制使鄭洛鎔啓本中,栗浦權管趙基宗,以初到有譽,終期無疵爲目,全羅右水使李普憲啓本中,南桃浦萬戶裵學新,以初手漸熟爲目,平安兵使李邦鉉啓本中,廟洞權管蔡顯國,以宿瘼幾革爲目,則俱宜置下考,而置諸上考,殊無嚴明殿最之意,該帥臣竝推考警責,柔遠僉使權宗軒,南桃浦萬戶裵學新,廟洞權管蔡顯國,竝下考施行,撫夷萬戶張大鶴,阿山萬戶康觀錫,文山萬戶許舜,九月別將胡承祿栗浦權管趙基宗,純是貶語,其不職可知,竝罷黜,何如?傳曰,允。
又以兵曹言啓曰,同知中樞府事秦尙彧,宣傳官李容益·元禹常,兼內禁將趙羲轍,五衛將任龍準·申在楨·李曾修·崔鳳信·金信大·李淵秀,景福宮衛將元章浩,慶熙宮衛將金時懋·李萬益,文臣兼宣傳宮閔丙奭,俱以病難供職,呈狀乞遞,新除授忠淸兵使尹錫五,素患痰癖之症,當寒添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又以兵曹言啓曰,每都政新資五窠,例爲差出,而營將·中軍·虞候,姑無準二十朔者,雖未滿朔數,依近例推移內遷,何如?傳曰,允。
傳于金元性曰,松羅察訪閔致憲,金泉察訪崔成在相換,魚川察訪李命祿,高山察訪趙熙斌相換。
傳于金元性曰,臺諫竝許遞,前望單子入之。
朴周陽啓曰,大司憲·執義·掌令二員·持平二員未差,監察茶時之意,敢啓。傳曰,知道。
金元性,以議政府言啓曰,漣川縣監方有闕矣。局殘弊劇,難付生手,牧使中聲績素著人,勿拘年限,檢擬之意,分付銓曹,何如?傳曰,允。
傳于金元性曰,都摠管李敦相,禁推分揀,卽爲牌招,使之肅命,副摠管成載玉,禁推分揀,卽爲牌招,如有違牌,勿爲呼望。
朴周陽啓曰,都摠管李敦相,飭敎之下,謂以情踪惶蹙,奉牌闕外,無意承膺,事體所在誠極未安,推考,何如?傳曰,允。更爲牌招,如有違牌,勿爲呼望。
以左副承旨趙秉鎬牌不進罷職傳旨,傳于朴周陽曰,只推。
都政。吏批,判書李鎬俊進,參判鄭海崙進,參議未差,右承旨金元性進。以吏批言啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官無以推移備擬,雖未經一考之人,依例勿拘陞擬,何如?傳曰,允。
又以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又以吏批言啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
以朴定陽爲同敦寧,李淳翼·李鎬翼爲同成均,尹滋承爲慶尙監司,洪秉僖爲漣川縣監。傳于金元性曰,龍安縣監之代,勿拘常格,各別擇差。
以任穉宰爲典設別提,金淳基爲禁府都事,李容準爲星州牧使,王庭羽爲龍安縣監,李近和爲狼川縣監,典籍單韓景爀,兼校書提調單李㘾。
金元性,以吏批言啓曰,南原都護府使,今當差出,而本府以湖南雄邑,物衆地大,素稱難治,不可不擇差,他道有聲績,已準限·未準朔守令,竝擬,何如?傳曰,允。
以柳鶴增爲內贍直長,具然翼爲南原府使,洪顯昇爲溫陽郡守,權仁國爲宗廟令,金甲秀爲禮賓主簿,張錫龜爲造紙別提,洪祐慶爲淸風府使,權仁國爲三嘉縣監,任穉宰爲監察,李悳宇爲孝昌園直長,李琬夏爲泰陵直長,金甲均爲宗廟令,金在容爲交河郡守,申興均爲孝陵令,金容培爲義盈奉事,康始英爲長興奉事,沈琦澤爲金山郡守,金甲均爲洪川縣監,柳冀命爲定平府使。
傳于金元性曰,旌義縣監之代,勿拘常格,各別擇差。
以徐琦輔爲典設別提,兪達濬爲漢城主簿,洪恩燮爲陜川郡守,閔致駿爲丹城縣監,李友植爲旌義縣監,金洛均爲宗府直長,黃浩直爲司饔直長,權錫耆爲敬陵令,丁大肇爲加平郡守,張錫龜爲戶曹佐郞,李珉應爲繕工奉事,金泰敏爲掌苑奉事,郭憲時爲宗廟令,李恩植爲延豐縣監,崔光駿爲監察。傳曰,務安縣監之代,勿拘常格,各別擇差。
以郭基贊爲造紙別提,李文榮爲引儀,金禹鉉爲務安縣監,李鳳鉉爲永禧殿令,洪疇燮爲珍島府使,贈持平成憲烈,贈吏參,例兼故參奉成宇柱贈吏議,故參奉成爾漢贈僕正,已上,前同敦寧成在平三代追贈。
金元性,以吏批言啓曰,公州牧判官,今當差出,而本州以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
以金憲秀以內資直長,洪秉燮爲典牲直長,朴齊億爲公州判官,尹九成爲鐵山府使,洪必裕爲草溪郡守。
傳于金元性曰,鎭岑縣監之代,勿狗常格,各別擇差。
傳于金元性曰,望筒遲滯之吏兵判推考。
以尹濟翼爲司饔奉事,朴夏陽爲濟用奉事,安榮植爲鎭岑縣監,具然河爲价川郡守,李章權爲興陽縣監,以金泰澔·成載瑾爲引儀,宋鍾五爲高靈縣監,李周儀爲長水縣監,鄭志植爲刑曹正郞,崇仁殿奉事單朴命銓。
傳于金元性曰,大興郡守之代,勿拘常格,各別擇差。
以申榕爲昭慶園直長,金鳳洙爲大興郡守,李秉禹爲監察,李斗鉉爲康翎縣監,洪祐昌爲禮曹判書,成鍾永爲尙瑞直長,李根成爲繕工奉事,金永文爲咸陽郡守,洪世燮爲景慕宮令,尹泰膺爲陽川縣令,以韓應周爲尙瑞副直長,成鍾永爲敦寧主簿,朴齊晠爲安邊府使,任悳準爲山淸縣監,柳珽爲平海郡守,韓應周爲尙瑞直長,李秉勉爲典牲副奉事,李萬敎爲慈山府使,李正來爲鍾城府使,南廷哲爲尙瑞副直長,李奎相爲引儀,金泰澔爲禁府都事。
金元性,以吏批言啓曰,坡州牧使,今當差出,而本州以防禦重地,素稱難治,不可不擇差,同道及他道有聲績守令竝擬,何如?傳曰,允。
以李敎承爲氷庫別檢,李根豊爲鐵原府使,尹弘大爲坡州牧使,李徽宰爲刑曹佐郞,金完秀爲永興府使,鄭旭朝爲繕工副奉事,丁大懋爲康陵令,李重德爲典籍,趙禧永爲文義縣令,任永準爲平山府使,申觀朝爲工曹正郞,金斗秉爲典籍,李寅命爲大司憲,吳益泳爲大司諫,李奎相爲監察,成載瑾爲工曹佐郞,金容圭爲執義,李喜元爲司諫,閔泳駿爲兼司書,趙秉轍爲吏曹參議,李憲元爲引儀,金永悳·朴宗鉉爲掌令,宋淳爀爲掌樂主簿,李重德·金斗秉爲正言,南奎熙爲注書。
金元性啓曰,新除授注書南奎熙,卽爲牌招,入直,何如?傳曰,允。
傳于金元性曰,望筒遲滯之吏兵判,從重推考。
以成鍾永爲監察,尹致聃爲大司成,金永悳爲應敎,趙秉升爲副應敎,鄭元世爲引儀,宋益老爲敦寧主簿,閔泳駿爲獻納,石宗珍爲掌令,李裕承·金永哲·李鎬翼爲同經筵,具健喜爲典籍,具健喜·韓景爀爲持平,洪淳馨爲安岳郡守,李康勳爲黃山察訪,吳致恒爲祥雲察訪,金學魯爲吏曹正郞,趙光祐爲禮曹正郞,金在健爲兵曹正郞,金鏞賢爲自如察訪,趙熙斌爲高山察訪,尹榮大爲景陽察訪,沈觀燮爲江原都事,韓秉濟爲黃海都事,兼春秋單趙光祐,以李種弼爲東學敎授,崔炳龍爲全羅都事,朴珽夏爲濬源殿令,洪贊燮爲禮曹佐郞,奉常奉事單金鼎默,尹應斗爲典籍,崔處心爲忠淸都事,李文榮爲司䆃主簿,鄭基籙爲軍器主簿,尹榮兌·馮錫龜爲引儀,韓鍾履爲公事官。
傳于金元性曰,望筒遲滯之吏兵判推考。
直閣會圈七點,金文鉉·李起鍾·李容稙,以上取三人,待敎會圈七點,趙晢九·鄭誾朝·金炳秀,以上取三人。
金元性啓曰,直閣待敎會圈事,命下矣。今日政,下批,何如?傳曰,允。
以申鍾協爲兼引儀,金文鉉爲直閣,趙晢九爲待敎,懷仁縣監金正植,砥平縣監李寅冕,已上相換,兼直閣單金文鉉,兼校書校理單金文鉉,弘文正字單趙晢九,兼待敎單趙晢九,兼校書正字單趙晢九,以李元永爲宗府參奉,趙敬鎬爲永禧殿參奉,李泰重爲齋陵參奉,洪祐龍爲莊陵參奉,南益熙爲孝陵參奉,金鳳善爲徽陵參奉,金炳琬爲崇陵參奉,魚在潤爲禮賓參奉,安駿玉爲典獄參奉,金章憲爲假引儀,宗府直長金泳均,孝昌園直長李悳宇,已上相換,松羅察訪閔致憲,金泉察訪崔成在相換,魚川察訪李命祿,高山察訪趙熙斌相換。
兵批,行判書李載冕進,參判趙濟華病,參議韓聖根病,參知金載瓛入直,同副承旨朴周陽進。以兵批言啓曰,今日都目政事時,本曹堂上不可不備,而參判趙濟華,參議韓聖根,俱以病不來,令政院牌招,同參政事,何如?傳曰,允。
又啓曰,營將·虞候·僉使,今當差出,而擬望之人乏少,已準朔守令及虞候·營將,竝擬,何如?傳曰,允。
以李敎應爲宣傳官,具然載·宋熙昇·張啓煥爲五衛將,柳昌烈爲靑山島僉使,同知單崔性曾,僉知三單崔敬善·鄭煥堯·李坰,訓鍊主簿單崔光崙,訓鍊判官朴宗赫,主簿朴潤皓·金商俶,訓鍊判官加設朴潤皓·朴奎鎭,主簿加設金基宗·安錫胤·扈光表,同知單元章浩,以李義植·金炳哲·趙存億爲五衛將,訓鍊主簿加設金星泰,梁濟夏爲格浦僉使,同知單金時懋。
朴周陽,以兵批言啓曰,五衛將具然軾,前任大邱營將宋熙昇,前任順天營將張啓煥,前任三陟營將李義植,前任黃海監營中軍金炳哲,前任統虞候趙存億,前任全羅監營中軍上來間,該廳番次苟艱云,竝改差,何如?傳曰,允。
以金翼濟爲順天營將,李忠鎬爲慶州營將,白南卨爲大邱營將,鄭寅台爲公州營將,南俊熙爲三陟營將,同知單李英周,僉知三單具然軾·張啓煥·宋熙昇,閔泳國爲左翊衛,李敏皐爲宣傳官,金鏞元爲守門將,李載駿爲黃海兵虞候,金履坤爲水虞候,同知單洪錫煥,吳致儉爲同知,李根昌·方蘷源爲五衛將,李昌鎬爲忠淸兵使,洪秉稷爲慶尙左水虞候,同知單林昌根。
朴周陽,以兵批言啓曰,訓鍊正,今當差出,而擬望之人乏少,外任竝擬,何如?傳曰,允。
傳于朴周陽曰,鐵島僉使之代,尙州營將尹錫仁擬入。
又以兵批言啓曰,鐵島僉使之代,尙州營將尹錫仁擬入事,命下矣。前任柒谷府使,方在解由未出中,何以爲之?敢稟。傳曰,勿拘。
以洪在豪·鄭寅春爲五衛將,白樂倫爲訓鍊正,尹慶善爲判官,尹錫仁爲鐵島僉使,大護軍韓敦源·李根弼,護軍李晩運·南一祐,副護軍朴蘭壽·李敎稙·嚴世永·李容元·洪淳學,副司直李敎夏·尹祖榮·金玉來·李駿善·金奎榮·文俊永·金學魯·全在鳳·朴斗陽·李鍾弼,副司果黃學秀·玉景鍊·金永悳,同知單朴齊學,以邊慶涵·金龍植爲五衛將,李祖永爲忠翊將,具東奭爲訓鍊主簿,邊得圭爲武兼,護軍秦尙彧·李容益,副護軍尹錫五·文禹常,同知單張禧柱,以朴禹命·崔宅敏·尹弘仁爲五衛將,李種懿爲白翎僉使,許鍍爲高嶺僉使,同知單金淳恒,以林百鉉爲內禁將,申百熙爲宣傳官,金永悳爲文兼,李圭常爲尙州營將,千世國爲黃海中軍,順天營將金翼濟,慶州營將李忠鎬,大邱營將白南卨,公州營將鄭寅台,三陟營將南俊熙,以上今加折衝,加資事,承傳,以申百熙爲訓鍊僉正,具東奭爲都摠都事,鄭海宗爲景福將,崔益天爲慶熙將,白履圭爲加德僉使。
又以兵批言啓曰,五衛〈將〉邊慶涵·金龍植·朴禹命·崔宅敏·尹弘仁,景福宮衛將鄭海宗,慶熙宮衛將崔益天,俱以病難供職,呈狀乞遞,竝改差,何如?傳曰,允。
以金炳洙·李熙城·史興順爲五衛將,南致源爲宣傳官,金養善爲武兼,同知單徐鎭方,僉知二單李根昌·金龍植,副護軍李瑗儀·金命求·金翼濟·李忠鎬·白南卨·鄭寅台·南俊熙·趙存億·方蘷源·金炳哲,以具東奭爲訓鍊僉正,李敏翊爲左司禦,趙章夏爲右翊贊,徐相翊爲訓鍊主簿,吳志泳爲全羅中軍,同知單朴禹命。
朴周陽,以兵批言啓曰,同知中樞府事吳致儉,五衛將金炳洙·李熙城·史興順,俱以病難供職,呈狀乞遞,新除授加德僉使白殷圭,父年今爲八十一歲,法不當遠離赴任,呈狀乞遞,竝改差,何如?傳曰,允。
以李龍植爲五衛將,康萬用爲景福將,田得潤·金鍾默·朴長殷爲慶熙將,同知單鄭海宗,以李應昌·崔寅植爲五衛將,李敎命爲都摠都事,李敏集爲御營把摠,李豊周爲統虞候,同知單崔益天,以權用準·李義璧·柳赫魯·韓寬榮·尹慶奎爲五衛將。
朴周陽,以兵批言啓曰,五衛將李龍植·李應昌·崔寅植·柳赫魯·韓寬榮·尹慶奎,景福宮衛將康萬周,慶熙宮衛將金鍾寬·田得潤·朴長殷,俱以病難供職,呈狀乞遞,竝改差,何如?傳曰,允。
以金重植爲同知,李周永爲宣傳官,白樂均爲都摠經歷,趙性駿爲加德僉使,安周瑨爲慶尙中軍,禹辰石爲五衛將,申翼龍爲景福將,劉聖喜·金鍾寬·張聖彦爲慶熙將,同知單邊慶涵·趙羲完,徐光泰爲訓鍊副正,李宜淳爲都摠都事,成冕鎬爲宣沙浦僉使,申起珠爲古群山僉使,劉壎爲五衛將,金正燁爲景福將,孫秀榮·金永浩·宋仁植爲慶熙將,同知史興順,僉知三單林百鉉·金炳洙·李熙城。
朴周陽,以兵批言啓曰,同知中樞府事金重植,五衛將權用準·李義璧·禹辰石·劉壎,景福宮衛將申翼龍,慶熙宮衛將金鍾默·張聖彦·劉聖喜,俱以病難供職,呈狀乞遞,竝改差,何如?傳曰,允。
以柳泰永·朴承祐·曺秉三·金鍾效·朴炳奎爲五衛將,秦尙彧爲同知,李範龍爲景福將,魏錫龜·李德玄·田得源爲慶熙將,孫應契·金永祚·朴昌英·李重根·池在鉉爲五衛將。
朴周陽,以兵批言啓曰,五衛將朴承佑·曺秉參·金鍾效·朴炳奎·池在鉉·金永祚,景福宮衛將金正燁,慶熙宮衛將金永浩·魏錫龜·宋仁桓,宣傳官金衡烈,俱以病難供職,呈狀乞遞,竝改差,何如?傳曰,允。
以金鍾斗爲景福將,洪在昇·扈廷淳爲慶熙將,朴有瑆爲西生僉使,朴聞臯爲麟山僉使,李容灝·鄭基燁爲五衛將,金衡烈爲宣傳官,李殷春爲訓鍊僉正,申鴻模爲主簿。
朴周陽,以兵批言啓曰,五衛將柳泰永·李重根·孫應契·朴昌英·李容顥·鄭基燁,景福宮衛將李範龍,慶熙宮衛將田得源·洪在昇·李德玄,俱以病難供職,呈狀乞遞,竝改差,何如?傳曰,允。
以白南奎爲古今島僉使,張志亨爲牛峴僉使,金基錫爲古城僉使,李文俶爲柔遠僉使,姜泰佑爲天城萬戶,庾聖龜爲五衛將,盧文植爲景福將,尹益培·成潤根·鄭錫朋爲慶熙將,李翼鉉·張顯奎·朴始胤·金景淵·陳行巡爲五衛將,沈行澤·李廷模爲五衛將,張楨善爲委曲僉使,金在鎬爲南挑浦萬戶,崔仁煥爲長木浦萬戶,鄭周榮爲五衛將,池光洙爲景福將,權載星·朴永植·尹致萬爲慶熙將,白南鴻·鄭哲周·李命遠·尹義孫·朴承德爲五衛將,同知單田得潤。
朴周陽,以兵批言啓曰,五衛將庾聖龜·李翼鉉·張顯奎·白南鴻·朴始胤·金景淵,景福衛將金鍾斗,慶熙宮衛將權載昱·朴永植·扈廷淳,俱以病難供職,呈狀乞遞,竝改差,何如?傳曰,允。
以李漢英爲宣傳官,閔俊鎬爲都摠都事,車好鎭爲訓鍊判官,金相殷爲守門將,金相翼爲梨津萬戶,訓鍊副正加設單金衡烈,兼坡州防禦使單尹弘大,兼鐵原防禦使單李根豊,以曺秉大爲景福將,金學燁·金順學·孫基禎爲慶熙將,金俊煥爲龜山僉使,同知單李應昌,僉知三單李義璧·權用準·柳赫魯,以金柄默·朴信陽爲五衛將,朴長履爲西生僉使,金炳周爲麟山僉使,文永祐爲安骨萬戶。
朴周陽,以兵批言啓曰,五衛將陳行巡·沈行澤·李鼎模·鄭周榮·金炳默·李命遠,景福宮衛將池光洙,慶熙宮衛將孫基禎·金學燁·尹致萬,俱以病難供職,呈狀乞遞,竝改差,何如?傳曰,允。
以裵聖臣爲景福將,林順玉·金完淳·朴致孝爲慶熙將,李寅成爲車嶺僉使。
朴周陽,以兵批言啓曰,景福宮衛將曺秉文,慶熙宮衛將李鍾集·金完淳·朴來敏,俱以病難供職,呈狀乞遞,竝改差,何如?傳曰,允。
又以兵批言啓曰,五衛將鄭哲周·朴信陽·尹義孫·朴承德,景福宮衛將裵聖臣,慶熙宮衛將朴致孝·林順玉·李順學,俱以病難供職,呈狀乞遞,竝改差,何如?傳曰,允。
以洪埰爲訓鍊僉正,李敎命·林鼎謨爲主簿,崔濟愚爲委曲僉使,鄭福哲爲鉢浦萬戶,洪志永爲古城僉使,金承權爲柔遠僉使,洪俊林爲呂島萬戶,金魯僖爲木浦萬戶,李容中爲笠巖別將,崔亨煥爲潼關僉使,李錫煥爲文山萬戶,崔成律爲撫夷萬戶,金文國爲九月別將,李義吉爲禿用別將,趙秉玉爲五衛將,李奎象爲訓鍊判官,金仁錫爲阿山萬戶,禹景謨爲水口萬戶,金濟儀爲大峴別將,同知單宋仁植,以金潤本爲五衛將,李胤奎爲景福將,鄭基晩·梁有豊·吳逸鎔爲慶熙將,同知單金永浩,以咸義正·李敏植·李彰夏·任龍準·尹彝烈爲五衛將,以尹喜圭爲五衛將,李達弘爲景福將,李鍾集·朴來敏·柳學魯爲慶熙將。
朴周陽,以兵批言啓曰,五衛將趙秉玉·李潤本,景福宮衛將李達泓,慶熙宮衛將柳學魯·鄭基晩·梁有豊,俱以病難供職,呈狀乞遞,竝改差,何如?傳曰,允。
以李範龍·兪致永爲五衛將,蔡奎龍爲武兼,尹奎善爲訓鍊主簿,邊鍚麟爲守門將,以李廷緖爲五衛將,金聖三爲景福將,金昌基·趙仁鍚·吳翊臣爲慶熙將,以安潤植爲景福將,尹啓煥·朴慶祿·李正憲爲慶熙將,柳錫圭爲守門將,以宋淳億爲五衛將,李尙珪爲守門將,以李建鎬·趙璟顯·張敎駿·李啓善爲宣傳官,李承遠·金翰求爲武兼,李一和·尙稷鉉·李鍾彬爲部將,尹龜善·申命沂·金永鍵·金昌榮爲守門將,金慶秀爲南道參軍,李圭珍爲濬源殿守門將,華寧殿守門將單趙基東,寅火堡權管單金命鉉,甲巖權管單洪錫範,鎭東權管單金道誠,西水羅權管單蔡相默,廟洞權管單鄭燦奎,小吉號里權管單胡永泰。
傳于朴周陽曰,守令邊將初仕人,皆令明日待令。
金元性,以議政府言啓曰,統梱安梱,俱已報瓜矣。此兩營近甚淍瘵,難以收拾,而此時迎送之弊,尤係可悶,統制使鄭洛鎔,平安兵使李邦鉉,竝限一瓜,特爲仍任,何如?傳曰,允。
又以奎章閣言啓曰,檢校待敎韓耆東,自鄕上來云,卽爲牌招察任,何如?傳曰,允。
朴周陽,以兵曹言啓曰,本曹正郞李臣燁,夜巡之際,通符不能審愼,至於閪失,事未前有,不可仍置,其罪狀,令該府拿問處之,所失通符,令左右捕廳,別般譏詗,期於推尋,何如?傳曰,允。
朴周陽啓曰,卽見兵曹草記,則正郞李臣燁,夜巡之際,通符閪失爲辭矣。通符所重何如,而有此見失,事未前有,萬萬驚駭。當該郞廳,所當重勘,而本院請推之外,無他可施之罰,何以爲之,而原通符不可暫無,卽速改造,何如?傳曰,允。拿處。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以御營廳言啓曰,本廳千摠騎士將,今當差出,而擬望之人乏少,外任竝擬,何如?傳曰,允。
又以義禁府言啓曰,全羅道興陽縣監李鎬冕,拿問勘處,與忠淸監司狀啓·戶曹粘目,憑閱處之事,傳旨啓下矣。李鎬冕時在任所云,依例發遣府羅將拿來,何如?傳曰,待待命拿囚。
又以義禁府言啓曰,保放罪人徐相熙·韓鎭宅·金炳洙等當爲還囚,照律以入,而病勢一向未差,竝仍爲保放之意,敢啓。傳曰,知道。
義禁府照目粘連,漢城主簿徐相熙,中部令韓鎭宅,都事金炳洙等矣,本府議啓內,飭失治塗,罪著溺職,揆以法意,焉逭重勘?竝只以此照律,罪各杖八十收贖,奪告身三等,竝只私罪,奉敎依允爲旀竝只功議,各減一等爲良如敎。
慶尙監司李根弼疏曰,伏以,臣於是任,才之不稱,聖衷之所悉燭也。病之難醫,臣心之所自危也,簿領雲委,剖決末由,症形日加,挽回無術,屢陳由中之懇,未蒙體下之諒,三載沈苦,一樣瘝墜,積瘁不殊,誠非始料攸及,强疾視務,亦非曩時可比,而顧今方面事計,政類臣身貞痼,漕政則裝發太晩,臭載相仍,還弊則逋逃居多,奸僞迭現,有限之公納,動愆時月,莫嚴之邊禁,蕩無限防,郡邑繇是而困瘁,民生繇是而渙散,殆同殘枰敗碁,漸有收拾不得之憂,除非改絃易轍,實苟且捱過之道,如使臣威重足以彈壓,智慮足以幹當,大者矯捄,小者牽補,方之古昔,縱不及二千石良,法措之時宜,尙可爲七十州維持,而令出弊隨,言不能下,帶技彈功,賖勢不能穿縞,論其罪,非止素餐之爲愧,究其害,奈此黎庶之難保,矧臣所抱之痾,不是暫嬰之祟,精氣始於兒少,値衰愈脹,痰眩兆於水土,遇寒輒肆,內而彙窒痞隔,外而拘攣痺疼,運用不利,便是癃殘,神精俱耗常在睡夢,以若見狀,絆此劇務,求解而不能解,望瘳而不能瘳,苽限旣展,葭灰又移,王覿之痛惜不才,人豈無誚?班超之但願生入,臣豈無望?敢陳披瀝之私,仰干仁覆之下。伏乞聖慈,俯垂矜諒,亟遞臣見帶之職,回授可堪之人,俾公私兩幸,千萬至祝。臣無任云云。答曰,省疏具悉。所請依施。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上除夕單子問安。答曰,知道。世子宮,內閣·政院·玉堂·朝廷二品以上·六曹堂上除夕單子問安。答曰,知道。
南廷龍啓曰,行大司憲李寅命,執義金容圭,掌令朴宗鉉,石宗珍,持平具健善·韓景爀未肅拜,監察茶時之意,敢啓。傳曰,知道。
金元性啓曰,明日正朝望闕禮,依例爲之之意,敢啓。傳曰,知道。
李載完啓曰,議政府郞廳來言,今日賓廳日次,而除夕問安相値,不得來會云矣,敢啓。傳曰,知道。
金元性啓曰,卽者社稷署官員來言,今此陳賀告由祭,神位版出安奉還時,提調一員,當爲進參,而都提調洪淳穆,提調李鎬俊,俱有身病,不得進參云,提調卽爲牌招,何如?傳曰,提調許遞,前望單子入之。社稷提調前望單子入之,徐堂輔落點。
傳于金元性曰,禮房承旨馳詣社稷·宗廟永寧殿·永禧殿·景慕宮,奉審摘奸,仍詣受香諸處,奉審摘奸以來。
傳于趙秉鎬曰,守令邊將初仕人入侍。
趙秉鎬啓曰,卽者副校理金玉均,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
金元性,以侍講院言啓曰,新除授兼司書閔泳駿,時在黃海道黃州牧,斯速乘馹上來事,下諭,何如?傳曰,允。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以奎章閣言啓曰,新除授直閣金文鉉,待敎趙晳九,敎旨安寶次濬哲之寶,請出之意,敢啓。傳曰,知道。
又以奎章閣言啓曰,新除授直閣金文鉉,待敎趙晢九,竝卽牌招察任,何如?傳曰,允。
又以侍講院言啓曰,來辛巳正月初一日陳賀權停例,行禮于重熙堂敎是時,本院當爲全數進參,而兼司書閔泳駿在外,無以備員,何以爲之?敢稟。傳曰,許遞,前望單子入之。兼司書前望單子入之,朴斗陽落點。
金元性,以侍講院言啓曰,卽接翊衛司所報,則來辛巳正月初一日陳賀權停例,行禮于重熙堂敎是時,本司當爲全數陪衛,而右翊贊李遵夏,右洗馬尹秉綬,以嫌避合三呈旬,無以備員,令政院稟旨變通,以爲備員倍衛之地,何如?傳曰,允。
右翊贊李遵夏,景慕宮令金明洙相換,右洗馬尹秉綬,司饔奉事李喬宰,令該曹口傳相換。吏曹口傳政事,右翊贊李遵夏,景慕宮令金明洙,右洗馬尹秉綬,司饔奉事李喬宰以上相換事,承傳。
傳于趙昌永曰,明日出宮門路,以協陽門爲之。
以司謁口傳下敎曰,星壇淸道,以中軍代行。
傳于趙秉鎬曰,入直外,摠管竝許遞,前望單子入之。摠管前望單子入之,都摠管金翊鎭·南廷順·李寅應,副摠管李明應·李喬翼·趙熙一·尹成鎭·朴容大落點。
趙昌永,以內醫院都提調·提調意啓曰,正朝進上倭柑子,趁不待令,以致闕供,事體所在,誠極悚然,當該倭學譯官,令攸司科治,何如?傳曰,允。
又以侍講院言啓曰,新除授兼司書朴斗陽,卽爲牌招察任,何如?傳曰,允。
又以弘文館言啓曰,新除授修撰李鎬冕,時在全羅道興陽縣任所,經筵入番事緊,請斯速乘馹上來事,下諭。傳曰,許遞,前望單子入之。玉堂前望單子入之,修撰金炳吉落點。
趙昌永,以成均館同知事意啓曰,每於歲首,圓點準點儒生,別單書入事,曾有定式矣。當年條準圓點儒生,別單書入之意,敢啓。傳曰,知道。
趙秉鎬,以兵曹言啓曰,來辛巳年各處頒給信漢符別單,各宮房新定式頒給信·漢符別單及文宰二品以上,武臣·蔭官曾經摠管人員,章標頒給別單,修整以入之意,敢啓。傳曰,知道。
副校理金玉均疏曰,伏以,臣本生家,在於忠淸道天安地,而卽於持被之中,得見家信,則臣之父素患痰癖之症,迨此換節之時,一倍添劇,促臣歸視,臣聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭往護。
庚辰十二月三十日申時,上御興福軒。守令初仕人入侍時,右副承旨趙秉鎬,假注書閔泳序記注官韓用卨,別兼春秋宋秉瑞,以次進伏。瑞島府使洪疇燮,定平府使柳冀命,价川郡守具然河,興陽縣監李章權,莊陵參奉洪祐龍,進伏楹外訖。上曰,史官分左右。秉鎬曰,守令初仕人,使之進前,奏職姓名乎?上可之。疇燮等以次進前奏職姓名,退伏楹外訖。秉鎬曰,守令初仕人,使之先退乎?上可之。疇燮等以次退出。秉鎬曰,注書李重德,旣已陞六矣。上注書例不得行公,何以爲之乎?上曰,一體陞六,可也。出擧條上曰,史官就座。仍命,諸臣以次退出。