上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂·朝廷二品以上·六曹堂上·奉朝賀正朝單子問安。答曰,知道。世子宮單子問安。答曰,知悉。
李龍秀啓曰,行大司憲李相璜,執義柳鼎養未肅拜,掌令李允謙·李久源,持平李鐸遠呈辭,李應奎未署經,監察茶時之意,敢啓。傳曰,知道。
傳于徐能輔曰,故領府事朴宗岳妻金氏,奉朝賀李敬一內外,右議政金思穆,令該曹歲饌外食物衣資加送,仍令存問以來,西春君爗內外,故鶴林君焴妻申氏,故廣陵君烻妻辛氏,故安恩君妻尹氏,竝依昨年例擧行。
朴宗薰,以戶曹言啓曰,故領府事朴宗岳妻金氏,方在其子金城任所,歲饌外食物衣資及存問等節,謹依已例,令地方官擧行事,分付該道道臣,何如?傳曰,允。
傳于徐能輔曰,發遣吏郞,諸執事淸齋與否,摘奸以來。
徐能輔,以奎章〈閣〉言啓曰,景慕宮望廟樓,今朔奉審,無頉之意,敢啓。傳曰,知道。
徐能輔,以禮曹言啓曰,今癸酉年正朝朝賀諸道所封箋文中,南兵使柳相亮,以應封官兼別軍職,故各爲封箋矣。一體看審捧入之意,敢啓。傳曰,知道。
徐能輔,以禮曹言啓曰,太廟歲首展謁吉日,以何間推擇乎?敢稟。傳曰,今月晦間擇入。
徐能輔,以禮曹言啓曰,景慕宮展謁,每於孟春孟秋取稟事定式矣。今番展謁吉日,以何間推擇乎?敢稟。傳曰,太廟展謁日字,同爲磨鍊。
徐能輔,以禮曹言啓曰,以太廟展謁取稟草記,傳曰,今月晦間擇入,以景慕宮展謁取稟草記,傳曰,太廟展謁日字,同爲磨鍊事,命下矣。展謁吉日,令日官池景泌推擇,則今正月二十六日二十七日二十九日俱吉云,以何日定行乎?敢稟。傳曰,二十六日爲之。
徐能輔,以禮曹言啓曰,太廟歲首展謁日,一體展謁於永禧殿,而酌獻禮當次之年,則歲首展謁,只行於太廟事定式矣。今年卽永禧殿酌獻禮年次,今番太廟展謁時,永禧殿展謁之禮,不爲磨鍊之意,敢啓。傳曰,知道。
徐能輔,以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
王若曰,咨爾八路按藩,粵四都留守,曁列邑守土之臣,爾各受命于予,牧予之民,曷其敢不以予心爲心,悉乃心力于田功,用答予宵旰憧憧乎哉?勤則有秋,惰則無歲,有秋民乃安,民安國乃安,矧玆仍歲饑饉,設賙賑者五道所以濟斯艱,舍農曷以?春乎耕播,夏乎耘耔,秋而收穫,冬而蓋藏,各以時無愆,水則導列澮,旱則謹瀦溝,男勗而植,女蠶而繅,安而老,字而幼,君子輟饔飱以勞農,小人暋力役以事上,以致多黍多稌,如京如坻,則農夫之慶,卽予之慶,玆其大較,按而行之,在乎人。咨爾八路按藩,粵四都留守,曁列邑守土之臣,其各欽承予玆播告,毋負予至意。左承旨臣朴宗薰製進。
上在昌德宮。停常參·經筵。
李龍秀啓曰,行大司憲李相璜,執義柳鼎養未肅拜,掌令李允謙·李久源,持平李鐸遠呈辭,李應奎未署經,監察茶時之意,敢啓。傳曰,知道。
備忘記,洪陽營將元永象下直,長弓一張·長箭一部·片箭一部·筒兒一箇賜給。
傳于徐能輔曰,禮房承旨馳詣社稷,奉審摘奸以來。
徐能輔,以吏批言啓曰,侍從臣父年七十人,每於歲首抄啓加資事,載在法典矣。侍從臣父年七十人,別單書入之意,敢啓。傳曰,知道。
徐能輔啓曰,吏曹郞廳來言,應資老人加資下批政事,取稟。傳曰,當日爲之。
徐能輔啓曰,卽者吏曹郞廳來言,政事當日爲之事,命下矣。判書金羲淳受由,參判趙萬元未肅拜,參議金敎根病不來,不得開政云。參判·參議,竝卽牌招,何如?傳曰,允。
徐能輔啓曰,吏曹參判趙萬元,參議金敎根牌不進推考傳旨及罷職傳旨,今方捧入,而開政命下之後,如是違牌,事甚未安,參判陳疏到院,而原疏,以社稷祈穀大祭齋日,纔已退却矣,參判更爲牌招,何如?傳曰,允。原疏捧入。
傳于徐能輔曰,疏批已下,卽爲牌招。
以吏曹參議金敎根牌不進罷職傳旨,傳于徐能輔曰,只推。
徐能輔啓曰,吏曹參判趙萬元牌不進,參議金敎根再牌不進推考傳旨及罷職傳旨,今方捧入,而開政命下之後,如是違牌,事甚未安,參判更爲牌招,何如?傳曰,參議只推,與參判,一體更爲牌招。
徐能輔啓曰,吏曹參議金敎根,旣有只推之命,一體牌招,何如?傳曰,允。
有政。吏批,判書金羲淳受由,參判趙萬元進,參議金敎根進,同副承旨柳河源進,以李墷爲校理,李益運爲刑曹判書,尹尙圭爲兵曹參判,洪祐燮爲兵曹正郞,遂安郡守姜浚欽仍任事承傳。行護軍金相岳今加嘉義,行護軍尹得逵今加資憲,護軍兪漢謨今加嘉義,副護軍洪彝浩·李東洙·申永祿·姜道諴今加嘉善,副司果趙華錫,前府使兪履玉,前都事尹昌离,副司果李廷仁,前縣令任希耇,前別提李興白·劉再敏,前都事禹載岳,令加通政加資事承傳。
兵批,行判書徐榮輔受由,參判未差,參議李德鉉病,參知申緯入直進,左副承旨朴宗琦進,護軍趙興鎭,北道參軍李良求,副司正韓用夏·安性淵·柳敬魯·禹孟河,竝單付。
傳于朴宗琦曰,明日出宮門路,以協陽門爲之。
注書朴來謙書啓,臣敬奉聖敎,馳往明陵蜂峴,巡審摘奸是白乎則,防路之石築,久益堅固,塞谷之榛棘,亦甚茂密,牛馬通路,今非可論,而樵牧微逕,亦無可尋是白遣,樹本段,播植旣密,着根亦固,穉長雖或不齊,而鬱然有成林之美是白乎旀,峴上結幕處守直之節,亦皆着實擧行是白如乎,仍詣昭顯墓,局內諸處,亦爲看審是白乎則,階砌堅牢,莎草完全是白遣,古木茂密而成拱,新植茁盛而作林,守護之節,亦皆無弊,兩處所見,一無現頉之意,敢啓。傳曰,知道。
朴宗琦,以都摠府言啓曰,今日入直內三廳武兼禁軍及軍兵等,當爲中日習射技放,而社稷祈穀大祭齋戒相値,不得設行之意,敢啓。傳曰,知道。
徐能輔,以吏批言啓曰,西原縣·安岳縣降號,今年已準十年之限,西原縣監,還陞淸州牧使,安岳縣監,還陞安岳郡守,而西原縣監金龍淳,旣經牧使,陞付淸州牧使,安岳縣監李錫奎,旣經二品,陞付郡守,何如?傳曰,允。
徐能輔,以吏批言啓曰,魯城縣·長淵縣,置諸諸縣之末,今年已準十年之限,竝還陞本座次。傳曰,允。
吏曹參判趙萬元疏曰,伏以三陽開泰,百祿滋至,王大妃殿下,寶甲重回,賀儀載擧,慶溢宗祊,頌騰崗陵,歡欣忭悅,薄海同情。仍伏念,臣姿性至庸,文質無當,不堪器使之末,而偏蒙兩聖朝不世之恩造,前後颺歷,罔非踰涯,而節次推遷,居然輥到宰列矣。夙夜攢祝,隕結圖報,而過此一步,夢想不到,天官佐貳之命,又何爲而及於臣身也?臣誠惝怳震惕,歷屢日而靡所容措。噫,是職也,佐銓衡之權,而預激揚之政,其責至重,其選甚峻,苟非望實足以厭服人心,鑑識足以甄別流品,則莫宜居之,此豈如臣謭劣所可濫竽者哉?臣於年前,忝叨三銓,而承乏代斲,醜拙莫掩,至今追思,愧汗浹背,又況亞銓,地名尤別,長堂若有故,則輒皆替行其事,非比三銓之只出緊窠,其不宜誘以已經銓官而晏然冒據也,決矣。且臣跧伏鄕廬,聞見孤陋,尋常格例之事,尙多茫昧,同朝知舊之間,太半生面,以此儱侗寡聞之姿,叨此進退人才之職,畢竟僨誤,可立而待,一己顚沛,未敢自恤,而其爲仰累聖簡,俯速官謗,亦豈細故也。況臣稟賦虛薄,自少善病,中年失血之症,漸成難醫之疾,加以血氣衰落,形症深痼,每當盛暑祈寒,一倍添劇,榮衛日覺銷鑠,神識漸就耗憒,小有勞動,怔忡眩昏,如期而發,便成癃廢樣子,其他種種醜穢之狀,嚴不敢陳,而自力供職,其勢亦末由矣。才具之無當旣如彼,病情之難强又如是,反復揣量,蠢動無路,玆敢畢暴肝膈,仰瀆崇嚴。伏乞聖明,俯察由中之懇,特推體下之仁,亟命還收臣新授職名,以重公器,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
傳于朴宗琦曰,侍衛軍兵毛具。
韓致應啓曰,吏曹郞廳來言,陽城縣監李重鉉,果川縣監金基常,定山縣監金民淳,連山縣監吳鼎秀,孟山縣監金致龍,靈巖郡守李鍾英,兩司俱未署經云,未署經外,未肅拜·呈告人員竝卽牌招,以爲署經之地,何如?傳曰,允。
傳于徐能輔曰,淑善貴主,今朔當朔,醫官趙宗協,持藥物待令。
徐能輔啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
李龍秀啓曰,執義柳鼎養,旣入闕中,不爲肅謝,直爲出去,事甚未安,推考,何如?傳曰,允。
韓致應啓曰,吏曹郞廳來言,百官加下批政事,取稟。傳曰,當日爲之。
韓致應,以吏批言啓曰,果川前同知金相岳本資,乃是嘉義,以年九十,當陞資憲,而該道誤以嘉善修啓,昨日政,以嘉義下批矣。原單子中改付標以入,而不審之失,不可無警,該道臣李存秀,推考,何如?傳曰,允。
韓致應,以吏批言啓曰,淸州牧,今旣復號矣。公忠道,以忠淸道,還復舊號,何如?傳曰,允。
有政。吏批,判書金義淳進,參判趙萬元進,參議金敎根進,行都承旨韓致應進。以朴宗來爲判敦寧,李魯益爲禮曹參議,洪達三爲軍器正,忠淸監司單元在明,淸州牧使單金龍淳,安岳郡守單李錫奎,以上復號事承傳,行護軍崔光泰年七十,今加嘉善,侍從臣前持平崔秀俊父。兵批,行判書徐榮輔進,參判尹尙圭入直進,參議李德鉉病,參知申緯病,左副承旨朴宗琦進,以李堯憲爲知事,朴命燮·洪彝浩·李彦瑛·金漢泰爲同知,李天奎爲僉知,李德謙爲兼司僕,林希賢·史誼觀爲慶熙將,李寅會爲訓鍊副正,金相宇爲判官,洪箕錫爲南道參軍,李昌烈爲宣沙浦僉使,大護軍尹得逵,護軍洪彝浩·申永祿·姜應瑊·李東洙,副護軍鄭華錫·尹昌离·李廷仁·鄭存玉·任希耇·李興白·劉再敏·禹載岳竝單付,雲頭里權管單劉恩國,內乘具信喜仍任事,承傳。
傳于徐能輔曰,對擧承旨左右通禮·宣敎官竝加資,其餘依乙丑年例爲之。
傳于徐能輔曰,親行上箋之禮,庸伸祝崗之忱,歡欣忭祝之餘,豈無識喜廣慶之道。朝臣年六十一歲人中文侍從以上,蔭牧使以上,武邊禦以上人竝加資,其餘食物存問,因此思之,前府使洪履簡,與摠使何間,當此推恩之日,宜示自別之意,特爲加資。
韓致應,以吏曹言啓曰,在前頒赦時,有別歲抄書入之例矣,今番則何以爲之乎?敢稟。傳曰,依例書入。
韓致應,以吏曹言啓曰,別歲抄書入事,命下矣。居中居下,一體書入乎?敢稟。傳曰,書入。
傳于韓致應曰,吏·兵批歲抄點下者,依例捧傳旨。
傳于柳河源曰,政官待開門牌招,賞典下批。
徐能輔,以禮曹言啓曰,今此王大妃殿寶齡周甲稱慶陳賀時,諸道所封箋文中,南兵使柳相亮,以應封官,兼別軍職,故各爲封箋矣,一體看審捧入之意,敢啓。傳曰,知道。
徐能輔,以禮曹言啓曰,王大妃殿寶齡周甲之慶,祗告廟社,頒赦中外,設科取人,乃是應行之事,今番慶科,以何科設行,而以何間擇吉乎?敢稟。傳曰,今秋增廣,合慶設行。
朴宗琦,以備邊司言啓曰,本司武郞廳趙建洙,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
朴宗琦,以備邊司言啓曰,慶尙左水使李勉植,以其老母今年爲七十,無兄弟獨身,呈本司乞遞矣。親年七十,無他兄弟,在法當遞,李勉植水使之任,改差,何如?傳曰,允。
李龍秀,以漢城府言啓曰,文武科生進回榜人每年歲首,各部搜訪報來後草記事,曾有定式矣。今年回榜人職姓名年歲居住及登科年月,別單書入之意,敢啓。傳曰,知道。
朴宗琦,以兵曹言啓曰,昨年十月廷試別試武科殿試時,直赴會試人北兵營馬兵金允命,該道狀聞中,以起送爲辭,而不爲赴試,其委折關問後稟處事,草記蒙允,關問該帥臣矣。卽接北兵使朴宗柱牒報,則金允命應試上京,中路得病,不得赴試云,依例勿施,所授帖文,收來爻周,何如?傳曰,允。
朴宗琦,以訓鍊都監言啓曰,本局別將李惟秀,身病甚重,勢難察任,改差,何如?傳曰,允。
敎中外大小臣僚耆老軍民閑良人等書。王若曰,天休用申,慈極膺川至之福,海籌回甲,法殿擧山呼之儀。爰遵播告之彝章,少伸慶忭之微悃,竊念我太母懿範,允邁古哲妃芳猷。贊皇考而獻脫簪之規,陰功洽於二紀,奉慈闈而著嗣徽之譽,嘉頌溢於八埏。猗歟,積慶名門,誕承明聖母盛烈,肆惟履尊長樂,克追仁元后邵齡。顧寡昧偏蒙至慈,而眷愛寔自沖歲。體厚伸資成之德,撫育恩深,荷慈天默佑之仁,保護功大。玆當寶甲之重屆,益仰玉體之冞康。春暉彌長於靈萱,誠深愛日,天星載周於璇籥,喜切知年。鳳曆啓七旬之籌,瞻寶婺而增曜,龜壽享九五之福,綿瑤籙而無疆。此誠千一會難逢之休,抑亦四百載罕有之慶,仰遵軫歲歉之慈敎,讌姑徐於豐呈,顧以祝月恒之微忱,禮宜先於晉賀。奚但百僚之胥悅?思與八域而同歡。喜溢春臺,擧縟禮於正月上日,頌騰海宇,祈聖壽於北斗南山。旣太室之明禋,又大庭之誕告。群生皆樂,宣漢詔於春和,沛澤旁流,體羲繇於雷解。自本月初三日昧爽以前,除謀叛大逆謀叛,子孫謀殺敺罵祖父母·父母,妻妾謀殺夫,奴婢謀殺主,謀故殺人魘魅蠱毒關係國家綱常,贓汚强竊盜外,雜犯死罪以下徒流·付處·安置·充軍,已至配所·未至配所,已發覺·未發覺,已決正·未決正,咸宥除之。敢以宥旨前事,相告言者,以其罪罪之,在官者各加一資,資窮者代加。於戲,敎書錫類,一國孚孝理之休,導和迎祥,萬化躋仁壽之域。故玆敎示,想宜知悉。藝文提學金啓洛製進。
嘉慶十八年癸酉正月初三日辰時,上詣仁政殿。王大妃殿寶齡回甲,親上箋文,稱慶陳賀入侍時,行都承旨韓致應,左承旨朴宗薰,右承旨徐能輔,左副承旨朴宗琦,右副承旨李龍秀,同副承旨柳河源,記事官朴來謙,假注書朴龍祜,記注官朴思彦,別兼春秋李紀淵,檢校直提學李存秀,以次侍立。通禮跪啓請外辦,上具遠遊冠·絳紗袍,乘輿出宣化門。藥房提調金羲淳,副提調韓致應,進輿前奏曰,日氣甚寒,聖體,若何?上曰,一樣矣。仍由協陽門·肅章門·仁政門,至降輿所,通禮跪請降輿,上降輿,致應進圭,上執圭。仍詣版位北向立,通禮跪請鞠躬四拜興平身,上鞠躬四拜興平身。承文院副正字鄭禮容,陞詣殿內,捧致詞函,由正門出。授承文院都提調金載瓚,載瓚跪受,以授能輔,能輔跪受,西向跪進,上受之,以授宗薰,宗薰跪受,還置於案。濟用奉事朴宗恒,捧禮物函,授濟用監提調徐榮輔,榮輔跪受,以授能輔,能輔跪受,西向跪進。上受之,以授宗薰,宗薰跪受,還置於案,通禮跪請執圭俯伏興平身,上執圭俯伏興平身,通禮導上,詣祗迎版位西向立。能輔入詣殿內,捧致詞箋文禮物函,各置於龍亭。由正路出,細仗鼓吹前導,通禮跪請鞠躬,上鞠躬,旣過平身。通禮跪請入小次,又請釋圭,上釋圭,致應跪受圭,上入小次。能輔隨龍亭,詣王大妃殿閤門外,捧致詞箋文禮物函,傳授尙傳以入,還至殿階上,通禮跪請出次,上出次。通禮跪請執圭,致應跪進圭,上執圭,通禮前導,詣版位北向立,通禮跪請跪,上跪。能輔進當版位前,跪復命訖,通禮跪請俯伏興四拜興平身,上俯伏興四拜興平身,通禮跪請釋圭,上釋圭,致應跪受圭,通禮前導入小次。小頃,通禮詣小次前,跪啓外辦,上出次,通禮跪請執圭,致應跪進圭,上執圭陞座,代致詞官進當座前,致詞訖。宣敎官洪冕燮,進當座前,宣敎訖,贊儀唱山呼三,宗親文武百官,呼千歲三宣箋官任百禧,進當座前,宣箋訖。宗薰曰,代致詞官擧行,萬萬駭然,所當重勘,而本院請推之外,無他可施之罰,何以爲之乎?上曰,拿處,可也。出擧條通禮跪啓禮畢,又請釋圭,上釋圭,致應跪受圭,通禮跪請乘輿,上乘輿。領府事李時秀,領議政金載瓚,進輿前曰,日吉辰良,賀儀順成,此誠宗社無疆之慶,歡忭之忱,曷有其極?早朝臨殿,勞動旣多,聖體,若何?上曰,一樣矣。仍由仁政門·肅章〈門〉·協陽門,入宣化門還內。諸臣以次退出。
上在昌德宮。停常參·經筵。
藥房提調金羲淳,副提調韓致應啓曰,慶屬泰來,禮成晉賀,聖孝冞光,群情胥忭,伏未審夜間臨殿勞動之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜?王大妃殿氣候,何如?惠慶宮氣候,何如?嘉順宮氣候,何如?臣等不任區區下忱,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
柳河源啓曰,行大司憲李相璜未肅拜,執義柳鼎養,掌令李允謙·李久源,持平李鐸遠傳旨未下,李應奎未署經,監察茶時之意,敢啓。傳曰,知道。
柳河源啓曰,禁衛營將官來言,今日本營軍兵,日次私習云矣,敢啓。傳曰,知道。
柳河源啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
傳于柳河源曰,新除授守令催促,皆令不多日內辭朝。
以大司諫鄭景祚,司諫金熙華,獻納李在璣,正言安尙默·金鎭,執義柳鼎養,掌令李允謙·李久源,持平李鐸遠牌不進罷職傳旨,傳于李龍秀曰,只推。
柳河源啓曰,守令署經事,命下矣。行大司憲李相璜,執義柳鼎養,掌令李允謙·李久源,持平李鐸遠,大司諫鄭景祚,司諫金熙華,獻納李在璣,正言安尙默·金鎭,旣有只推之命,竝卽牌招,以爲署經之地,何如?傳曰,允。
柳河源啓曰,守令署經事,命下矣。行大司憲李相璜,執義柳鼎養,掌令李允謙·李久源,持平李鐸遠,大司諫鄭景祚,司諫金熙華,獻納李在璣,正言安尙默·金鎭牌不進,持平李應奎未署經,何以爲之?敢稟。傳曰,更爲牌招。
柳河源啓曰,吏曹判書金羲淳,參判趙萬元,參議金敎根牌不進推考傳旨罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
柳河源,以備邊司言啓曰,宣沙浦僉使安德恒,以兼監牧官事,因司僕寺草記,有拿處之命矣。該鎭旣是海防關阨,該鎭將,且於亂時擇差以送之人,事係公罪,徑遞可惜,今姑分揀仍任,何如?傳曰,允。
柳河源,以吏批言啓曰,前兵使申鴻周,昨年以朝臣年六十一歲,當爲同蒙加資之典,而伊時方在削職中,不得擧行矣。今已蒙恩敍,今日政加資下批之意,敢啓。傳曰,知道。
有政。吏批,判書金羲淳進,參判趙萬元牌不進,參議金敎根牌不進,同副承旨柳河源進,以鄭祖榮爲校理,金敎根爲兼輔德,李東煥爲左通禮,姜世綸爲右通禮,南公轍爲謝恩使,兼掌令單洪起燮,兼春秋單姜俊欽,故學生韓昌岱贈戶佐,孝行卓異贈職事承傳,故執義尹光禮贈吏參例兼,兵曹參判尹尙圭考,故學生金汝鳴贈戶參例兼,故學生金元鉉贈左承旨,故通禮金重華贈僕正,以上同知金斗範三代,左承旨朴宗薰,右承旨徐能輔以上今加嘉善,左通禮李錫祜,右通禮洪時濟今加通政,副司果洪冕燮今加通政,全羅監司朴崙壽今加崇政,判尹金啓洛今加正憲,行護軍閔命爀今加嘉義,行副護軍曺允遂·尹魯東,江陵府使權烒,行副護軍白東運·朴孝晉·元晦鎭以上今加嘉善,校理南惠寬,司果李章垕·李若洙,高城郡守安光宇,淸風府使尹光濩,前牧使徐有升,前府使洪履簡以上今加通政,朝官年六十一歲加資事承傳,前兵使申鴻周今加嘉義,壬申年朝官年六十一歲人加資事承傳。
柳河源,以兵批言啓曰,前判書李晩秀,自吏曹送西,資級係是輔國,判中樞有闕之代,依例下批之意,敢啓。傳曰,知道。
柳河源,以兵批言啓曰,公忠道,以忠淸道還復舊號,西原縣監,還陞淸州牧使事,自吏曹啓下矣。本道兵馬水軍節度使·兵馬節度使·水軍節度使·監營中軍·兵馬虞侯·水軍虞侯,竝以忠淸道啓下,西原營將,改以淸州營將,西原鎭兵馬節制都尉上黨守城將,改以淸州鎭兵馬僉節制使,西原鎭管守令,改以淸州鎭管啓下之意,敢啓。傳曰,知道。
兵批,行判書徐榮輔受由,參判尹尙圭入直進,參議李德鉉病,參知申緯病,同副承旨柳河源進。判府事單李晩秀,同知單林希賢,僉知單李德謙,宣沙浦僉使安德恒仍任事承傳,大護軍單金相岳,護軍崔光泰·申鴻周·鄭㵙·趙載燁·李元豐副護軍李勉植·金宗郁·張鎔,副司勇朴蓍淳,副司果鄭禮容·李相龍竝單付,忠淸兵使單金見臣,忠淸水使單趙義鎭,淸州營將單申緖,忠淸中軍單閔時榮,忠淸兵虞侯單李光錫,忠淸水虞侯單金衡遠。
以吏曹參議金敎根再牌不進罷職傳旨,傳于柳河源曰,只推。
柳河源啓曰,行都承旨韓致應藥院進,行左承旨朴宗薰不爲仕進,行右承旨徐能輔式暇,左副承旨朴宗琦受由,右副承旨李龍秀內閣直,院中只有臣一人,伴直無人,行左承旨,仰當牌招,而拘於廳規,不得請牌,何以爲之?敢稟。傳曰,牌招。
柳河源啓曰,行左承旨朴宗薰牌不進,伴直無人,所當更請牌招,而拘於廳規,不得請牌,何以爲之?敢稟。傳曰,更爲牌招。
以大司諫鄭景祚,司諫金熙華,獻納李在璣,正言安尙默·金鎭,執義柳鼎養,掌令李允謙·李久源,持平李鐸遠牌不進罷職傳旨,傳于柳河源曰,只推。
柳河源啓曰,守令署經事,命下矣。行大司憲李相璜,執義柳鼎養,掌令李允謙·李久源,持平李鐸遠,大司諫鄭景祚,司諫金熙華,獻納李在璣,正言安尙默·金鎭再拜不進,持平李應奎未署經,不得備員,何以爲之?敢稟。傳曰,竝許遞,政官牌招開政。
以大司諫鄭景祚,司諫金熙華,獻納李在璣,正言安尙默·金鎭,執義柳鼎養,掌令李允謙·李久源,持平李鐸遠再牌不進罷職傳旨,傳于柳河源曰,只推。
柳河源,以戶曹言啓曰,田稅事體,何等嚴重,而近來外邑,全不畏法,無難過限。鳳山·黃州·載寧·松禾·安東等五邑,或全數不納,或若干先納,甚至於飜歲稽滯,事之駭然,莫此爲甚,當該守令,竝令該府,拿問處之,何如?傳曰,允。
柳河源,以兵曹言啓曰,今正月初四日立春,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
柳河源,以備邊司言啓曰,卽見平安監司鄭晩錫啓本,則以爲各邑鎭還餉,多入於昨冬停捧,且賑還餽餫,一時竝擧,故元簿不敷,無論城還,平還自致加分折米,爲六萬七千一百餘石矣。應加分三萬四千六百餘石,自有恒定邑,而各該邑留庫無多,九千一百餘石,不得加分,就各邑鎭城平還應留加分米中,移劃取用事,請令廟堂,稟旨分付矣。恒定諸邑見留不敷,旣不得準數加分,則見縮之耗,不可不推移劃給,以充各項公用之不足者,就各邑鎭加分條中,依狀請移劃,以爲從便取用之地,何如?傳曰,允。
柳河源,以備邊司言啓曰,回榜人戶曹參判李壽咸,不待式年原榜,別爲唱榜事,命下矣。無論大小科·雜科,京外如有回榜人,則使之一體唱榜,何如?傳曰,允。
左議政韓用龜箚曰,伏以聖孝仰格,皇天篤棐,王大妃殿寶齡彌隆,華甲載周,乃以三元吉日,躬獻崗陵之祝,滿庭蔥珩,孰不歡聳?伏況泰運方開,邦籙永鞏,惟我春宮邸下,尺衣日長,睿度天成。此誠億萬年無疆之慶,蹈抃之忱,率普惟均。仍伏念臣,猥以無似賤品,厚蒙不世殊遇,位竊三事,旣蔑絲毫之補,身嬰二豎,又無陳就之望,餘生報答,何所藉手?向日乞解藥院之箚,雖出必呼之情,有愧盡瘁之義,揆分惶蹙,如負大何?蓋臣痰癖之症,卽是貞痼之疾,盤錯之根磈礧之石,橫亘肚裏,着衣敢飯,小或失宜,則輒致肆劇,釀成百般怪症,目下醜穢之狀。雖不敢復事張皇,而非時泄痢,祟在中寒,首尾一旬,有加無減,刀圭罔效,眞元漸脫,非睡而不能開睫,不食而猶且痞膈,頭疼如撞柱,眼暈如旋磨。若將頃刻昏窒,而最是按住不得者,滿腹輪囷,痛若剚刃,宛轉叫嚷,不省四到,未能趨簉於元朝起居之班。且況臨殿受賀,又是莫大之慶禮,跛躄皆起,小大均歡,而臣獨息偃在牀,慢若無知,虧分闕禮,罪合萬殞。且伏念今日,卽日次承候之日,請診議藥之節,固不容小緩,而緣臣病頓,將不得備員擧行,事體之虧損,尤當如何?伏枕惶隕,無所容措。賤疾之若是危厲,竊恐天日之明,猶未照燭。玆又疾聲呼籲,伏願聖慈,特推天地之仁,亟遞臣藥院之任,俾得安意調治,仍降威罰,以警具僚焉。取進止。答曰,省箚具悉卿懇。愼節奉慮,卿其勿辭,調理視事。仍傳于柳河源曰,此批答,遣史官傳諭于左議政。
右議政金思穆疏曰,伏以歲籥載新,景籙滋至。惟我慈聖殿下,瑞甲重回,海屋之遐壽益添,嵩呼之褥儀誕擧,聖孝冞光於知年,群情普切於祝崗,慶溢宗祊,歡騰區宇。仍伏念臣,以年而有必退之義,以病而無復起之望,連章控籲,瀝盡腔血,仰惟聖明,庶幾俯燭,而辭本之上,每申恩諭,長單之徹,輒蒙封還,迄今相持,終靳體諒。是殿下,必以爲其言之或出於飾虛詐,而其身之猶可以備任使,敦迫之責勉之,有若循例引疾一時退讓者之爲也。竊自恨無狀賤臣,誠不足以格上天,辭不足以感至尊,容光之照,獨遺於幽蔀之下也。撫躬慙悼,若無容措。又況辭單封還之至再至三,尤是政府罕有之事,臣欲冒沒連瀆,則義分是懼,臣欲因循泯默,則職名尙縻。臣於是,俯仰跼蹐,進退失據,寧願早自溘然?俾有以少安此心而不可得也。臣今辭已窮矣,情已竭矣。只合隍霣縮伏,不敢復以區區去就,冒溷於黈纊之下,而惟是慶賀之禮。寔我東億萬年無疆之休,小大同歡,跛躄皆起,而臣獨息偃在家,縷喘垂絶,竟不得自致進賀之班,以效蹈忭之忱,臣子情禮,掃地盡矣。此其罪,宜不止於從前之屢犯逋慢而已。雖以聖度之大,亦何可每每容宥,以虧邦憲哉?玆敢不避煩猥,冒死呼籲。伏乞聖慈,亟降誅罰,以礪臣分,則匪據之職,自當禠解,雖死之日,猶生之年。臣無任云云。答曰,省疏具悉卿懇。前後予批,罄悉心曲,卿其勿辭,卽起視事。仍傳于柳河源曰,此批答,遣史官傳諭于右議政。
行兵曹判書徐榮輔疏曰,伏以天佑東方,百祿川至,東朝寶甲,太歲載周,月正日吉,親上賀儀,三嵩齊呼,一國興孝,銅闕之衣尺漸長,宗社之盤泰永奠,協氣歡聲,洋溢區宇,蹈忭之忱,小大惟均。仍伏念臣之冒膺見職,今已踰月而改歲矣。是豈臣本情之自以爲可强哉?以情則餘哀未忘,天地間窮人也,以病則敗兆畢現,牀玆上棄物也。特以受命於承乏之會,客使入畿,京察有期,臣旣辭不獲命,則上念國體,下怵臣分,遂不免重理朝衣,抗顔周行。對人而靦然慙赧,臨事而圉若癡獃,直一木偶人耳。館客之役,賴有僚堂,隨行充位,得免僨誤,此臣之幸也。至若大政,國之大事,雖使有識慮無疾病之人,聚精會神,預先講究,猶懼其或有疎失。況臣駑鈍之姿,加以垂死之病,許多應行事例,分排於五六箇日,略略依樣,草草了當,日限旣至,造次塞白,臣猶自知。人謂斯何退伏私次,譴何是俟?三度尋單,値齋未徹,臣心恧蹙,轉益靡措,而時則慶禮誕擧,百僚咸造,犬馬之誠,願切先覩,侍衛之臣,義重陪扈,章皇出仕,獲覩盛儀。於是乎義分得以粗伸,官職亦旣瓜熟,臣亦可以獲遂初心,卒保微分矣。臣之賤疾,槪陳於前疏,醜穢之狀,雖不敢疊煩,而蓋其原則土敗也,其証則血脫也。大本旣虧,百道交攻,腠理無衛,怯寒最甚,重裘裝綿,而猶未免乎波托。奔走旬有七日,巧値隆寒嚴沍,寒氣外薄,頑痰內肆,哮喘輒至於徹宵,泄痢交作於鎭日,減睡阻食,眞元驟削,其視臘月以前,又不知落下幾層,縱使安意調治,亦應卒無幸理。尙何望其擔夯重任,酬接劇務也哉?且大政之席,伏奉恩命,以臣爲謝恩正使,且往役也。人臣之義,在所不辭,臣尙誦詩人膂力方强,經營四方之語,心切慕之,苟使臣病,不至於難强,何敢爲辭巽之計也。第今殘喘唵唵,不保朝夕,班聯周旋,旣不能自力,安車穩步,猶懼其顚仆,必欲解官謝務,歸身床笫,小延待符之餘日。尙何以雨雪楊柳,于彼原隰,俶裝叱馭,撼頓驅馳也哉?臣身非敢自恤,臣之所大懼者,委君命於道路也。此非但臣之自量已審,同朝之搢紳大夫,至于輿儓走卒,苟其一見臣者,莫不以臣爲不能,而爲臣慮之,慮之者,非愛臣而慮之也。以使命之重,而中道狼狽爲慮也。臣何敢以占便爲嫌,不念國事之爲重乎?拜表雖未擇日,要之不出於晦初間耳。治嚴戒走,爲日無多,臣旣知其決不能自强,而伈伈虛縻,以度日子,則臣罪尤重。玆敢據實陳懇,仰瀆崇聽,伏願聖明,俯垂鑑諒,亟遞臣本兵之任,竝收臣所據正使之命,回授他人,以便公私,千萬幸甚。臣無任云云。答曰,省疏具悉。正使之任許遞,卿其勿辭,調理行公。
左副承旨朴宗琦疏曰,伏以臣,多日淹直之餘,卽獲家信,則臣之老母,素患痰咳之症,當寒添劇,達宵喘咯,氣息綿綴,食飮全却,臣自接此報,方寸煼灼,按住不得,玆敢忙陳短章,徑出禁扃。伏乞聖慈,俯垂鑑諒,特許鐫改,仍治臣擅離之罪,以肅朝綱,以安私分焉云云。省疏具悉。爾其勿辭救護。
副校理李魯集疏曰,伏以臣,庸愚椎魯,百無肖似,倖竊科第,只爲祿仕,而曲被我聖上鴻恩厚渥,記注邇列,臺閣淸銜,次第忝叨,罔非踰濫。至於瀛官論思之職,地分淸切,責任自別,尤豈如臣陋劣所可擬議,而華誥荐降,誤恩彌隆,臣誠惝怳踖踧,不知措躬之所。間以臣母病添劇,久違召命,實切慢蹇之悚,而適値歲籥方新,慶禮誕擧。臣於此時,他不暇顧,竭蹶上來,趨謝丹墀,退直靑綾,仍參嵩呼之班,獲伸鰲抃之忱,榮已極矣,分已侈矣。臣何敢猶不知足,更有希覬,而第臣有萬萬至切之私,惟我殿下於臣,天地也父母也。安得不疾聲呼籲,以冀聖慈之垂憐也哉?臣偏母今年,七十有一,質本脆弱,屢經禍故,自少善病,到老益痼,榮衛枯竭,氣息綿綴,奄奄若不保朝夕。及此崦嵫之頹景,少伸烏鳥之微情,是固人子之至願。且臣本生父母,年俱六旬,臣父則回甲生朝,在於今年季夏矣。臣旣終鮮,單孑罕比,兩家三老,惟以臣一身,相依爲命,而臣家本食貧,計拙謀生,菽水之供,猶患不充,藥餌之補,尤何可論。臣爲子無狀,年踰四十,未能效一日之養,有子如臣,不如無子。猗我聖朝,以孝爲治,體下之仁,靄若春和。凡諸爲親陳籲,鮮有不遂,若臣情事,在所憫恤,而臣不自陳,何由俯燭?倘伏蒙曲賜矜諒,畀臣一小邑,獲遂便養,則臣謹當於奉親之暇,兼學吏事,以爲分寸自效之地,而私悃憫急,冒瀆崇嚴,惟聖明,哀憐而裁察焉。臣無任云云。省疏具悉。疏辭,下該曹稟處。
癸酉正月初四日辰時,上御熙政堂。藥房入診入侍時,提調金羲淳,副提調韓致應,記事官朴來謙,記注官朴思彦·車翊修,檢校待敎李龍秀,以次進伏。醫官吳千根·李漢臣·趙宗協·秦東秀·吳仁豐·卞之錞·卞光壽·李彦厚,以次進伏楹外訖。羲淳曰,日氣不調,聖體,若何?上曰,一樣矣。各殿宮氣候,亦皆一樣矣。仍命醫官二人入診,千根診候訖。退伏奏曰,左右三部調勻,而胸膈間痰滯之候,似猶未盡快祛矣。漢臣診候訖,退伏奏曰,脈候調勻,而痰候尙有餘氣矣。上曰,出去後湯劑議入,可也。仍命藥房先退,羲淳等退出。龍秀曰,閣臣中檢校直閣,陞品資憲,則所帶檢校之銜,自在減下之中,檢校待敎陞嘉善,則所帶檢校亦然,而原任提學臣沈象奎,曾以檢校直閣,品至從一品,而仍帶之矣。檢校待敎朴宗薰,昨蒙加資之典,所帶檢校之銜,自在減下,而見今番次苟簡,推移無路,依沈象奎仍帶檢校之例,亦勿減下則恐好,故敢此仰達矣。上曰,仍帶,可也。龍秀曰,自如察訪韓錫倫,旣呈肅單,不爲入來,事甚未安,原單子勿施,推考警責,何如?上曰,依爲之。出擧條進御香砂六君子湯,自今日一貼式煎入事。榻前下敎惠慶宮進服加味異功散停止,加味苓朮散,自今日五貼式,日次製入事。榻前下敎上命退,承史以次退出。
上在昌德宮。停常參·經筵。
李龍秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李龍秀啓曰,大司憲·執義·掌令二員·持平二員未差,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
李惟命啓曰,吏曹判書金羲淳,參判趙萬元,參議金敎根牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
李惟命啓曰,今日政新除授臺諫,竝待下批牌招,以爲守令署經之地,何如?傳曰,允。
有政。吏批,判書金羲淳進,參判趙萬元牌不進,參議金敎根受由,左承旨李惟命進。以金啓洛爲大司憲,趙德潤爲大司諫,李止淵爲執義,朴孝成爲司諫,鄭日泰·申星模爲掌令,洪晩燮·朴英載爲持平,朴基宏爲獻納,趙毅淳·趙庭和爲正言,洪起燮爲司僕正,林基厦爲武烈祠參奉,故府使洪獻輔贈吏參例兼,故牧使洪重耇贈吏議,以上同知洪彝浩兩代追贈,大司成單朴宗薰。
兵批,行判書徐榮輔病,參判尹尙圭病,參議李德鉉入直進,參知申緯病,右承旨李龍秀進,同中樞單史誼觀,大護軍李相璜,護軍徐能輔·曺允遂·尹魯東·白東運·朴孝晉·元晦鎭,副護軍朴宗琦·鄭景祚·李錫祜·洪時濟·洪冕燮·南惠寬·李章垕·李若洙·徐有升·洪履簡,副司直柳鼎養·金熙華·李允謙·李久源·李鐸遠·李應奎·李在璣,副司果安尙默·金鎭,以上竝單付,龍淵別將單崔廷瑤。
李惟命啓曰,卽者副校理李魯,以其親病,陳疏徑行原疏,纔已捧入矣。所當直捧禁推傳旨,而此與無端下鄕有異,推考警責,何如?傳曰,允。
李惟命啓曰,應敎李龜雲,修撰林處鎭·姜世白,副修撰高廷鳳在外,副校理陳疏徑行,玉堂上下番俱空,事甚未安。副應敎鄭元容,校理李墷·鄭祖榮,副校理金箕殷,副修撰朴基宏,竝卽牌招,以爲推移入直之地,何如?傳曰,允。
李惟命啓曰,玉堂上下番俱空,事甚未安,副應敎鄭元容,校理李墷·鄭祖榮,副校理金箕殷,旣有只推之命,竝卽牌招,以爲推移入直之地,何如?傳曰,允。
以副應敎鄭元容,校理李墷·鄭祖榮,副校理金箕殷,副修撰朴基宏牌不進罷職傳旨,傳于李惟命曰,只推。
柳河源啓曰,行都承旨韓致應藥院進,行左承旨朴宗薰,行右承旨徐能輔不爲仕進。左副承旨朴宗琦受由,右副承旨李龍秀內閣直,院中只有臣一人,伴直無人,右承旨徐能輔,所當牌招,而拘於廳規,不得請牌,何以爲之?敢稟。傳曰,有實故承旨竝許遞,前望單子入之,待下批牌招察任。
承旨前望單子入之,李惟命·曺鳳振·洪遇燮落點。
柳河源啓曰,新除授左承旨洪遇燮,時在京畿楊州地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,愼性眞落點。
以右副承旨曺鳳振牌不進罷職傳旨,傳于李惟命曰,只推。
兵曹,以李石求爲摠戎中軍。
吏曹啓目帖連,觀此弘文館副校理李魯集上疏,則以爲臣偏母,今年七十有一,質本脆弱,屢經禍故,榮衛枯竭,氣息綿綴,奄奄若不保朝夕,且臣本生父母,年俱六旬,臣父則回甲生朝,在於今年季夏,臣旣終鮮,兩家三老,惟以臣一身,相依爲命,而臣家本食貧,計拙謀生,菽水之供,猶患不充,藥餌之補,尤何暇論,畀臣一小邑,獲便養亦爲白有臥乎所,李魯集家貧親老菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體至重,臣曹不敢擅便,上裁何如啓。依回啓施行爲良如敎。
李惟命,以承文院都提調意啓曰,參下官登科十年,許令出六,卽法典所在,今亦有限滿十年人云,依例陞六之意,分付銓曹,何如?傳曰,允。
李龍秀,以濬川司都提調意啓曰,本司郞廳李惟秀,訓鍊都監別將改差,代以禁衛營別將白東運差下,使之察任,何如?傳曰,允。
李龍秀,以義禁府言啓曰,鳳山郡守金鎭鼎,黃州牧使李周憲,載寧郡守金思羲,松禾縣監洪敬謨,安東府使李勉求,竝令該府,拿問處之事,傳旨啓下矣。金鎭鼎,以兼營將守令,時在任所,依例發遣府書吏差兼官,交代後拿來,李周憲·金思羲·洪敬謨·李勉求,俱在任所,發遣府書吏羅將拿來,何如?傳曰,待待命拿囚。
李龍秀,以禁衛營言啓曰,本營把摠趙寬錫,全昧體例,擧措駭怪,爲先汰去之意,敢啓。傳曰,知道。
行左承旨朴宗薰疏曰,伏以天眷篤棐,景祿川至,我王大妃殿下,寶齡周甲,乃以是歲元月上旬吉日,親上箋文致詞,以申聖孝,仍御法殿受賀,庸答群情,慶莫大矣。禮甚縟焉帀域鼓舞,含生均歡,仍伏念臣,托跡邇密,每遇國家有慶,抃祝之忱,自倍餘人,適於是時,忝在承宣,凡周旋節目之間,卽其職也榮也。迺於諸僚之中,特擧臣名,命之對擧,對擧者,直不過咫尺御座,擎函跪進,一興頫而已。其可曰勞焉已乎?禮儀纔訖,明旨遽宣,特賜臣以一資,居然擢置於貳卿之列,臣竊以爲過矣。人臣之以事效勞,固不宜輒議以賞,賞之以物猶不可,況可賞之以爵乎?有勞亦不可,而況乎無勞可記乎?此蓋我殿下,以廣慶識喜之意,推之至此也。獨不念爵賞之不可不愼,人器之不可不簡乎?德擧材選,尙矣毋論,下此而資格踐歷,爲用人之蹊逕,識者之議,亦已久矣。雖資格之優者進之,踐歷之窮者陞之,尙有擇人底意,寓於其間,至如臣,年紀纔過强仕,立朝剛及一紀。以器則不盈斗筲,以識則不離蒙陋,今其晉秩,以材德乎?以資歷乎臣恐朝家官人之政,由此而益下後之議者,一言而斷之曰倖門之開,由某也始云爾,則臣心愧恥,縱不足恤,豈不大爲朝政之累乎?臣以微末,受恩罔極,圖報一念,寤寐如丹,而祗緣材疎器淺,曾未效塵刹之奉。今乃無故將此不貲之身,以充濫賞冥升之一數,則不亦不幸之甚乎?朝臣之受爵賞者,未嘗不拜疏控辭,便成常規,自上視之,恐亦歸之例套,縱使眞出苦誠,未易孚格。故未聞有緣辭而得請者,今若使臣,因此拙訥之辭,獲蒙收還之恩,俾人人知爵祿可以辭巽而避之,恩賞不可僥冒而居焉,則其爲榮耀光輝,奚翅彈紫紳乘高軒而已乎哉?衷情所發,言不知裁。伏乞聖慈,俯賜諒察,特命收臣新資,以安賤分,以重公器,不勝大願云云。答曰,省疏具悉。卿其勿辭行公。
吏曹參議金孝根疏曰,伏以臣,以至庸之姿,荷曠絶之恩,以極劣之品,叨淸顯之職,冒據匪據,當遞不遞,屢陳衷懇,天聽愈邈,隨參大政,歲籥又換,而銜恩畏義,不敢言私,惟以筋力奔奏,圖爲犬馬之效矣。纔從數日以來,素患疝積之症,猝地闖發,痰眩迭作,神息若在煙霧,氷炭交攻,肚腹如有鑽刺,一直衝上之氣,惡症殆類奔豚,有時昏窒之形,急景無異貫蛔。艾炳火熨,旣不能責效於外,桂辛附熱,亦不能奏切於內。顚倒叫號之狀,傍人爲之憫惻。若其食飮之廢却,形骸之尫羸,直是常談例語。蓋臣受氣虛脆,賦命畸薄,幼失乳哺,長未攝養,年今望艾,奄成摧頹,重以抱此難醫之疾,已成三十年痼祟,方其未發之時,興居飮㗖,自同常人,或値調將失宜,如期而發,則奄奄有頃刻難支之慮,目下病情,旬月之內,萬無束帶供職之望,庚牌之下,荐犯違傲。玆以必呼之義,不避猥越之誅,冒陳短章,仰瀆崇嚴。伏乞天地父母,亟命鐫遞臣銓銜,仍治臣瀆擾之罪,以肅朝綱,以安微分。臣無任云云。省疏具悉。爾其勿辭,調理察職。
副校理李魯集疏曰,伏以臣,屢日在直之餘,卽接鄕信,則臣母素患痰癖,自數日來,挾以毒感,一倍添重,胸膈痞悶,飮啖全廢,寒熱來往,神息昏眩目下症形,實爲危劇。臣自聞此報,方寸煎熬,不能耐住,臣雖愚迷,非不知此時瀆擾,萬萬惶悚,而情私遑急,玆陳短章,徑出禁扃,仍尋鄕路。伏乞聖明,特垂憫念,亟遞臣見職,仍治臣擅行之罪,以肅朝綱,以安微分焉。臣無任云云。省疏具悉。所請依施。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外·傳旨未下外,未肅拜人員,竝卽牌招,何如?傳曰,允。
李龍秀啓曰,左副承旨曺鳳振,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
坡州牧使李榏下直,長弓一張,長箭一部,片箭一部,筒兒一箇賜給。
愼性眞啓曰,守令署經事,命下矣。行大司憲金啓洛,執義李止淵,掌令鄭日泰,持平朴英載·洪晩燮,行大司諫趙德潤,獻納朴基宏,正言趙毅淳·趙庭和牌不進,司諫朴孝成,掌令申星模不得署經,何以爲之?敢稟。傳曰,更爲牌招。
以執義李止淵,掌令鄭日泰,持平朴英載·洪晩燮,獻納朴基宏,正言趙毅淳·趙庭和牌不進罷職傳旨,傳于愼性眞曰,只推。
愼性眞啓曰,靈巖郡守李鍾英,果川縣監金基常,定山縣監金民淳,陽城縣監李重鉉,連山縣監吳鼎秀,孟山縣監金致龍,憲府則旣已署經,而諫院則行大司諫趙德潤,獻納朴基宏牌不進,司諫朴孝成在外,正言趙毅淳未署經,一員未差,無以署經,何以爲之?敢稟。傳曰,一司除署經。
以執義李止淵,掌令鄭日泰,持平朴英載,獻納朴基宏牌不進罷職傳旨,傳于愼性眞曰,只推。
以副校理金箕殷牌不進罷職傳旨,傳于愼性眞曰,只推。
以副應敎鄭元容,校理李墷再牌不進罷職傳旨,傳于愼性眞曰,只推。
愼性眞,以弘文館言啓曰,本館下番闕直,事甚未安,副應敎鄭元容,校理李墷,副校理金箕殷,旣有只推之命,竝卽牌招,以爲推移姑降入直之地,何如?傳曰,允。
傳于愼性眞曰,發遣吏郞,諸執事淸齋與否,摘奸以來。
以京畿罪人放未放成冊,傳于曺鳳振曰,仍秩許銀,稟秩洪景斗放。
行大司憲金啓洛啓曰,臣之謭劣昏聵,本不合都憲重任,而且於前啓中,有私義之不可聯參者,向叨是職,以此引避,卽蒙鞶禠之聖恩,敦倫之化,體下之德,臣方攢祝,而迺者除旨又降,召牌荐臨,叩謝是急,章皇祗肅,而前後處義,宜無異同,其何可仍冒於臺次?請命遞斥臣職。答曰,依啓。
持平洪晩燮啓曰,臣之言論風裁,本不合於淸朝耳目之任,而且於前啓中,有區區私義之不可聯參者,前此如臣情地者,擧皆引避,輒蒙體諒之聖恩,今臣處義,宜無異同,其何可仍冒於臺次乎?請命遞斥臣職。答曰,依啓。
正言趙庭和啓曰,淸朝諫諍,實非如臣空疎所可堪,而薇垣除旨,忽下於夢想之外,署經有命,天牌儼臨,臣感激怵畏,雖不得不章皇出肅,而臣於合啓中,有不可隨參者,前後是職,有除輒引,有引必遞,不敢爲冒進之計者,卽聖明之前已曲諒者也。以此情踪,其何可晏然冒據乎?請命遞斥臣職。答曰,依啓。
愼性眞,以吏曹言啓曰,宗廟春享大祭亞獻官,前大司憲金啓洛塡差,而時無職名,令該曹,口傳付軍職,何如?傳曰,允。
曺鳳振,以兵曹言啓曰,宗廟永寧殿春享大祭守門,當爲塡差,而本曹郞廳·都摠府郞廳·五衛將,排擬無路,依定式,堂上軍職,堂下前銜武臣,代差以入,時無職名人,口傳付軍職,何如?傳曰,允。
兵曹口傳政事,副司果金喆勳·李元臣·沈豐祖·李儒常,大護軍金啓洛竝單付。
曺鳳振,以備邊司言啓曰,卽見平安監司鄭晩錫狀啓,則以爲,安北武士韓哲得,自願從戰,視死如歸,義勇特異,合有褒奬之典,戰亡將校金再喆等十五人,敵愾捐軀之義,俱極嘉尙,宜施表異之典,竝請令廟堂稟處矣。韓哲得之挺身應募,戰必居前,許沆被劫時,指賊爲誓力疾赴敵,矢盡指落,身被九創而死,與中丸立殣之李長甲,竝節雙美,極爲嘉歎。依李長甲已施之例,特贈節制使之職自本道,厚恤其妻孥,仍爲給復蠲役,其餘戰亡將校金再哲等十五人,令本道,竝施錄孤給復之典,而前此已施者,勿論,何如?傳曰,允。
曺鳳振,以備邊司言啓曰,頃以軍功漏落及賞不稱勞者,更探啓聞之意,草記行會矣。卽見平安監司鄭晩錫狀啓,則以爲,邑報民狀中,更爲抄出成冊上送而義州金思喆,安北金啓默·金致彦,所蒙賞典,恐不稱勞其餘諸人,或令本道收用,或從願施賞,而皆經鄕將校院之首任,別無從願加施之道,請令廟堂稟處矣。前以淸南·北列邑將士,見漏於本道成冊,未蒙賞典之類,令道臣,追後登聞,竝施帖加之意。
筵稟行會,而今見所上成冊,則當初論賞時,漏落未入者及賞不稱勞之類,合爲一百五十一人矣。諸人之效勞大小,從戰久近,雖或各自不同,而要其出入生死,積月暴露則一也。竝施帖加,前旣稟定,一依筵奏施行,俾無一人齎鬱之歎。其中賞不稱勞人義州金思喆,聞差中軍,馳入本城,替幹一邑戎務,而先斬三賊,逆折凶謀,分守四門,力倡衆心,聲勢所及,賊不敢長驅西犯,義州之獲保全城,思喆之功爲最,而方在水虞侯之任,仍本職特加一資。安北金啓默,首擒齊初,以成郭山之捷,使入據定州之賊,落其角距者,功實不少。且斬納賊魁,特除守令,已有朝令之頒下者,不可以乘障之任,以酬其勞,守令調用。金致彦,不但戰必效勞,掘土埋藥之役,終始監董,竟成全功,只施賞加,宜有稱屈之歎,虞侯中軍中待窠調用之意,分付該曹該道,何如?傳曰,允。
曺鳳振,以備邊司言啓曰,昨年寇難時,義州前郡守張夢說,入守本城,賊擄其家眷,則其妾自稱其妻,替當被擄,使其妻得免賊鋒云,而不登公文虛實未詳,關問本道,使之摭實以報矣。卽見道臣査報,則以爲,賊變時,夢說起復,入守山城,其妻妾留在家中,賊徒來索,其妻甚急,夢說之妾,自稱其妻,仍爲被擄,拘囚於東林,城破之日,卽爲脫身逃還,其妾之代妻就擄,果爲的實爲辭矣。賊徒充斥,闔室不脫,而其妾之自稱爲妻,挺身就擒,使其妻獲脫危辱,身亦乘機逃歸,其替主毋自就死地,竟至兩相全保者,極爲嘉尙,張夢說妾,特施給復之典,以奬其節,何如?傳曰,允。
愼性眞,以漢城府言啓曰,朝官年六十一歲人中,文侍從以上,蔭牧使以上,武邊禦以上人竝加資,其餘食物存問事,命下矣。卽令五部,知委坊曲,修成冊報來後,別單書入,而更爲申飭各部,如或有見漏者,則隨其報來,鱗次書入,外邑則令各該道守臣,搜訪狀聞之意,分付,何如?傳曰,允。
曺鳳振,以御營廳言啓曰,本廳千摠具絎,身病甚重,勢難察任,改差,何如?傳曰,允。
曺鳳振,以義禁府言啓〈曰〉,卽接月令醫員李顯養手本,則時囚罪人李孝述,屢日處冷之餘,素患痰積,猝然動劇,食飮全却,氣息奄奄云。罪人病勢如此,則一邊保放,一邊草記,曾有定式矣。李孝述,姑爲保放之意,敢啓。傳曰,知道。
行戶曹判書南公轍疏曰,伏以歲籥鼎新,邦籙泰來,惟我王大妃殿寶籌彌隆,華甲載回,乃以新元吉日,親受百僚之賀,春宮邸下,衣尺日長,睿質夙就,周室頌一人之良,漢廷騰四重之謠,八域祝崗萬世泰磐,蹈抃之忱,中外惟均。仍念臣纔添一齒,豈謂之已成癃老,而積痼之病,依舊㱡㱡,每有除命,輒有疾聲之呼,雖荷寬大之恩,不加罪罰,臣心惶阨,當復如何?慶賀起居之班,雖暫進身,而歸輒澌頓,不省四到,文簿判署之事,少或勞神,則坐而酬應,瘡疣百出,筋力奔走,將無以自效。不意玆際,忽伏奉謝恩正使之命,人臣之義,不辭往役,苟使臣有一分可强之勢,夷險不擇,生死向前,卽臣平日之志,顧何敢復事煩浼,以爲辭免之計也?臣之三年之病,實有源委,氣血枯燥,形貌柴削,眞元漸脆,藥餌爲命,少有動作,喘汗欲仆,此通朝之所共憫,而輿儓之所共知也。最是頑痰,凝亘一身,咳嗽今成宿症,達夜苦叫,全然失睡,甚則唾血。幾絶復蘇者,月輒三四,腠理空虛,胸膈痞滿,一着衣之失宜,而皆成感冒,一噉飯之不適,而輒發關格,遇寒則傷寒,遇風則傷風戶庭之間,尙謹出入,朝房之赴,猶且擔舁。今若使之驅馳原隰,跋履山川,四五朔經寒經暑,三十里冒風冒露,則將有不復還之慮,君命之委道路不但臣罪之甚大,亦恐爲累於愛欲生之聖德,臣不敢以一身生死,爲憂而已也。臣於年前,一爲此役常謂作此行者,得病於途中,則必無生理,今以待符殘喘,强欲作行,此是行不得之事。如或賴天之靈,昔疾少愈,則日後乏人之時,臣當聞命卽行,而顧今實狀,誠無蠢動之望,如以醜穢之屢陳爲懼,不思自列,則莫重使事,其將狼狽而後已,國體之苟艱,豈有甚於此者哉?玆敢不避猥越,仰首嗚呼於閔覆之天。伏乞聖慈,亟收臣所授使命,俾臣得以安意將攝,復尋生路,苟臣言,一毫出於占便假飾,則鈇鉞之誅,其甘如薺。臣無任云云。答曰,省疏具悉。所請依施。
行護軍徐能輔疏曰,伏以歲籥載新,天休滋至,王大妃殿寶甲重回,賀儀誕擧,臣民慶忭,小大惟均。臣於是時,跡忝邇列躬覩晟禮,歡祝之忱,歷日靡已。此際伏奉傳敎,進臣爲嘉善大夫,臣誠驚惶悚慄,莫省攸措。噫,亞卿,是何等峻秩也?周官六職,貳於諸卿,贊敷王化,平理邦國,資班若彼其顯也,期責若彼其重也。故非德不命,非才不居,降及後代,雖人才不古,名器多屑,而歷稽近古盛時位是階者,要皆朝廷之宿德,當世之碩望,曷嘗有如臣湔劣,裒然濫竽於其間者哉?臣以姿則至疎迂也,以學則至鹵莽也。僥倖一第,本出望外,而顧駑之劣,不足以當六輅,瓦礴之陋,不可以飾八簋。重以命途崎嶇,動輒躓,自分明時之棄物,甘作田間之散蹤,不圖天地之大,無微不育,陽春之澤,無幽不噓。收之跧棄之中,錄之至密之列,半載緋玉,三辱銀臺,恩已至矣,分亦足矣。夫何一毫餘望,更進一步而伏?況當千載一有之慶,擧百僚齊賀之禮,依近日月之光,恭獻山斗之祝。斯乃人臣之至榮,朝紳之所艷,有何可紀之勞,可言之勣,而乃以卿月華誥,容易畀之,不少難愼。其爲累聖朝嚬笑之政,招四方聽聞之駭,顧非細故。又況臣之猥擢通政,歲猶未周,而今又冥升無漸,趨疾者必蹶,器滿則必溢,乃理之常。向來大僚之筵奏,豈但爲聖朝懋官之良箴?實亦是廷臣惜福之要訣,臣何敢徒懷嚴畏,晏然而已乎?玆敢披瀝肝血仰瀆崇嚴。伏乞聖明,俯賜鑑諒,亟許收還臣新授資級,仍治臣瀆擾之罪,以重公器,以安私分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
曺鳳振啓曰,大司憲·持平一員未差,執義李止淵,掌令鄭日泰,持平朴英載未肅拜,掌令申星模在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
愼性眞啓曰,臣性眞,依定式進詣香室,奉審香祝櫃祝板袱子,則精潔之意,敢啓。傳曰,知道。
傳于愼性眞曰,右副承旨傳香承旨分詣宗廟·永寧殿·三角·木覓·漢江,奉審摘奸以來。
愼性眞啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
愼性眞啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
愼性眞啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
愼性眞啓曰,吏曹郞廳來言,臺諫有闕,政事,取稟。傳曰,當日爲之。
愼性眞啓曰,卽者吏曹郞廳來言,政事當日爲之事命下,而判書金羲淳,參判趙萬元,俱以病不來,參議金敎根受由,不得開政云,判書·參判,竝卽牌招,何如?傳曰,允。
愼性眞,以吏批言啓曰,水原府中軍沈公燁,以朝臣年六十一歲,當爲加資,而未及詳知,不得同爲下批矣。疎謬之失,臣不勝惶恐,而今日政下批之意,敢啓。傳曰,知道。
有政。吏批,判書金羲淳進,參判趙萬元牌不進,參議金敎根受由,右副承旨柳河源進。以李相璜爲大司憲,李德升爲持平,趙璟鎭爲正言,朴周壽爲副校理,趙晉和爲副修撰,金箕殷爲弼善,金孝建爲判尹,黃基文爲明陵別檢,李相璜爲謝恩使,軍器直長單金泰禧,奉事單林鳳宇,副奉事單金廷九,參奉單文虎雲,水原中軍沈公燁今加嘉善,年六十一歲人加資事承傳。再政。鄭文始爲副校理,金啓洛爲知敦寧,宋啓根爲禁府都事,洪履範爲南陽府使。
兵批,行判書徐榮輔進,參判尹尙圭病,參議李德鉉入直進,參知申緯病,右承旨李龍秀進。啓曰,慶尙左水使,今當差出,而擬望之人乏少,他道守令,竝擬,何如?傳曰,允。
政事,以金孝建爲知事,朴宗薰·徐能輔爲副摠管,尹喜成爲宣傳官,鄭弘信爲訓鍊主簿,李德升爲守門將,鄭來升爲慶尙左水使,黃海水虞侯金思喆,因本職特加一資,前參軍成履源以上,今加折衝加資事承傳,副護軍洪遇燮·趙應鉉,副司直李魯榮·洪晩燮·趙庭和,副司果黃基安·金裕憲·孫興祖·李頤熙·權燮·金營·金永範·李義玄。再政。具載恒爲都摠經歷,李命權爲武兼。
以副應敎鄭元容,校理李墷牌不進罷職傳旨,傳于愼性眞曰,推考傳旨捧入。
以副校理金箕殷牌不進罷職傳旨,傳于愼性眞曰,推考傳旨捧入。
愼性眞,以弘文館言啓曰,本館下番闕直,事甚未安,副應敎鄭元容,副校理金箕殷,旣有推考傳旨捧入之命,竝卽牌招,以爲推移姑降入直之地,何如?傳曰,允。
曺鳳振,以義禁府言啓曰,因京畿放未放成冊,本府所管定配罪人仍秩許銀,稟秩洪景斗放事,命下矣。仁川縣定配罪人許銀,砥平縣定配罪人洪景斗,卽爲放送事,分付該道臣之意,敢啓。傳曰,知道。
愼性眞,以成均館行大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
上在昌德宮。停常參·經筵。
卯時辰時,日有兩珥。
曺鳳振,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
曺鳳振啓曰,禁衛營將官來言,今日本營軍兵,日次私習云矣,敢啓。傳曰,知道。
曺鳳振啓曰,御營廳將官來言,今日本廳軍兵,日次私習云矣,敢啓。傳曰,知道。
李惟命啓曰,右承旨李龍秀,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
備忘記,恃寨僉使朴處儉,仇寧萬戶崔鳳德下直,各長弓一張,長箭一部,筒兒一箇賜給。
注書朴來謙病,代以沈啓錫爲假注書。
沈啓錫有頉,代以金基石爲假注書。
李惟命,以侍講院言啓曰,新除授兼輔德金敎根,除拜屢日,不爲出肅,卽爲牌招察任,何如?傳曰,允。
李惟命,以弘文館言啓曰,本館下番闕直,事甚未安,副應敎鄭元容,旣有只推之命,與新除授副校理鄭文始,副修撰趙晉和,竝卽牌招,以爲推移入直之地,何如?傳曰,允。
以右承旨李龍秀牌不進罷職傳旨,傳于李惟命曰,只推。
以兼輔德金敎根牌不進罷職傳旨,傳于李惟命曰,只推。
以副應敎鄭元容牌不進罷職傳旨,傳于李惟命曰,只推。
曺鳳振啓曰,行大司憲李相璜,執義李止淵,掌令鄭日泰,持平朴英載·李德升牌不進,掌令申星模在外,監察茶時之意,敢啓。傳曰,知道。
以執義李止淵,掌令鄭日泰,持平朴英載·李德升,獻納朴基宏,正言趙璟鎭牌不進罷職傳旨,傳于曺鳳振曰,只推。
以慶尙左水使李勉植狀啓,東萊府人物渰死事,傳于愼性眞曰,聞甚矜惻,元恤典外,別加顧助,如有生前身還布,竝蕩減事,廟堂分付。
李惟命,以吏曹言啓曰,敬陵參奉李鼎炅呈狀內,矣身素患痰癖之症,當此換節之時,一倍添劇,時日內萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
校理鄭祖榮疏曰,伏以臣,材魯識蔑,最居人下,微官末職,無以堪勝,而只緣親老家貧,妄擬祿仕之計,倖竊科第,厚被洪造,前後踐歷,罔非踰濫。至又侍從推恩,荷寵於宣誥之日,專城致養,洗腆於回巹之辰。我聖上深仁厚澤,偏及於臣父臣母之身,闔門榮感,攢手祝天,臣雖糜粉此身,何以報答其萬一,而職分所宜,一未自效,夙夜愧懼,靡所容措,不料聖上不知臣不肖。又以臣,廁之經幄之末,綾被豹直,地分淸切,法筵龍象,天語密邇。迺其謏淺莫備於顧問,醜拙畢露於淵鑑,堂堂金華之班,歸於侈其銜榮其身而止,聖朝設官之意,豈亶使然哉?公而名器已玷,私而涯分益盈,自顧慙恧,如隕淵谷,自玆以往,豈敢更有所冀希,而第臣有晷刻切急之情,玆敢不避嚴畏,仰首呼籲於天地父母之前,伏願聖上,垂察焉。臣本生父今年八十一,本生母今年八十二,臣終鮮兄弟,又靡家室。凡所就養之方,全失其宜,而臣身之饑飽寒燠,反貽父母之憂,子道莫效於反哺,慈情尙勞於勤育,如臣情事,無與爲比,重以家計素寒,菽水不繼,老人筋力,藉云康旺,調護少愆,疾輒加,每念年前,獲蒙聖恩,養以官廩之時,氣息稍和,宿病頗減,益知耆耋之年,專賴滋補之功,而今則視往時,年愈高而氣益衰矣。臣爲人子,不肖無狀,旣不能貳膳常珍,庸率聖王之政,又不能謹身節用,以裕庶人之食,使窮乏之時居多,饑寒之憂竝至,臣抱玆隱痛,如欲無生。伏惟我聖上,治隆興孝,政先養老,前後從班之爲親陳懇者,輒蒙許施,惟臣情私,尤爲憂切。伏乞聖上,特垂一視之澤,受命選部,畀臣便近一少邑,俾伸切至之願,千萬顒祝。臣無任云云。省疏具悉。疏辭下該曹稟處。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
備忘記,古城僉使李春華下直,長弓一張,長箭一部,片箭一部,筒兒一箇賜給。
李惟命啓曰,判尹金孝建,知敦寧金啓洛,除拜後過三日不爲出肅,竝依定式,推考警責,仍卽牌招察任,何如?傳曰,允。
以執義李止淵,掌令鄭日泰,持平朴英載·李德升,獻納朴基宏牌不進罷職傳旨,傳于曺鳳振曰,只推。
以副應敎鄭元容,副校理鄭文始,副修撰趙晉和牌不進罷職傳旨,傳于李惟命曰,只推。
曺鳳振啓曰,行大司憲李相璜,執義李止淵,掌令鄭日泰,持平朴英載·李德升牌不進,掌令申星模在外,監察茶時之意,敢啓。傳曰,知道。
以江原監司李好敏狀啓,平海郡民家失火事,傳于柳河源曰,聞甚矜惻,令本道,原恤典外,別加慰撫事,分付。
正言趙璟鎭啓曰,臣於言責重任,初無一分堪承之望,而恩除遽降,召牌踵臨,臣感激怵畏,雖不得不張皇出肅,少伸叩謝之忱,而第臣於合啓中,有私義之不可聯參者,從前如臣處地者,擧皆引避,輒蒙恩遞,今臣處義,宜無異同,以此情踪,何可蹲冒於臺次乎?請命遞斥臣職。答曰,依啓。
李惟命,以弘文館言啓曰,本館下番闕直,事甚未安,副應敎鄭元容,副校理鄭文始,副修撰趙晉和,旣有只推之命,與校理李墷,竝卽牌招,以爲推移入直之地,何如?傳曰,允。
李惟命,以侍講院言啓曰,兼輔德金敎根,旣有只推之命,卽爲牌招察任,何如?傳曰,允。
同副承旨愼性眞疏曰,伏以臣,嶺外遐蹤,愚陋衰病,百無一能,猥伏蒙聖朝曲成下遺之至仁盛德,跡忝淸顯,報蔑經毫,臣心悚恧,無地自容。迺於昨秋,忽伏承先朝侍從推恩之典,特侈緋玉,臣手擎恩旨,若霑遺渥,尤不覺感極涕下,而前月初,以臣老母,依法典封爵,欲爲躬受華誥,來伏私次矣。千萬夢外,喉院除旨,際此特下,旅邸深夜,召牌儼臨,臣聞命惝怳,罔知攸措,而逖違之餘,叩謝爲急,黽勉出肅,仰答洪造,涯分踰矣,榮寵極矣。夫何有一毫餘望,而竊有所區區懇迫之私,敢此附陳焉。臣之偏母,今年洽滿九十,夙抱貞疾,老又沈痼,食飮漸減,氣力凜綴,桑楡景迫,烏鳥情切,而臣家素貧匱,計拙謀生,菽水之供,每患難繼,藥餌之補,尤何可論?此莫非臣愚誠孝淺薄之致,而顧念情私,寧不矜悶?耄期之歲,時日爲急,臣銜恩怵義,百爾思量,竊有不敢自阻於仁覆之天,仰首嗚號,惶隕尤極。伏乞天地父母特命選部,畀臣道內一小邑,獲遂便近之將往,以爲餘日之養,則世世生生,隕結爲報矣。且伏念臣之除拜見職,適在於治任將歸之際,夙夜在公,行期漸緩,離違老母,月已改而歲又新矣。道路夐淍,音信阻絶,不惟臣之思母不置,亦恐母之念臣不忘,老人心弱,感而添疾,則人子情理,果當如何?臣於乞養之章,添陳歸省之懇,極涉猥越,而顧臣所帶之職,非但遐陬蒙昧之賤所可堪承,係此淹滯,遷延時月,則中心焦灼,無以悉暴。伏願聖慈,亟命鐫遞臣職,以重公器,以安私分焉。臣無任云云。省疏具悉。上款事,下該曹稟處,爾其勿辭往護。
上在昌德宮。停常參·經筵。
藥房提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
惠慶宮進服加味苓朮散前方中,去杏仁·枳殼,檳榔,加縮砂五分,自今日五貼式,日次製入事,榻前下敎。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
韓致應啓曰,藥房提調持湯劑來待矣。傳曰,封入。
李惟命啓曰,假注書朴龍祜,身病猝重,勢難察任,今姑改差,何如?傳曰,允。
李惟命啓曰,吏曹郞廳來言,大臣終制後置處及臺諫有闕政事,取稟。傳曰,當日爲之。
以執義李止淵,掌令鄭日泰,持平朴英載,獻納朴基宏牌不進罷職傳旨,傳于曺鳳振曰,只推。
李惟命啓曰,卽者校理鄭祖榮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
李惟命啓曰,應敎李龜雲,修撰林處鎭·姜世白,副修撰高廷鳳在外,校理鄭祖榮陳疏徑出,玉堂上下番俱空,事甚未安。副應敎鄭元容,校理李墷,副校理朴周壽·鄭文始,副修撰趙晉和,竝卽牌招,以爲推移入直之地,何如?傳曰,允。
以副應敎鄭元容,校理李墷,副校理鄭文始,副修撰趙晉和牌不進罷職傳旨,傳于李惟命曰,只推。
李惟命,以侍講院言啓曰,本院新除授兼輔德金敎根,旣有只推之命,卽爲牌招察任,何如?傳曰,允。
以兼輔德金敎根牌不進罷職傳旨,傳于李惟命曰,只推。
有政。吏批,判書金羲淳進,參判趙萬元,參議金敎根病,左承旨李惟命進,以洪羲祖爲正言,權常愼爲同春秋,李敬會爲敬陵參奉,鰲恩君奉朝賀單李敬一,故武士韓哲得,贈神光僉使贈職事承傳。
兵批,行判書徐榮輔病,參判尹尙圭入直進,參議李德鉉,參知申緯病,左副承旨曺鳳振進,副護軍李彬,副司果趙璟鎭·尹奎白竝單付。
朴龍祜改差,代以沈啓錫爲假注書。
持平李德升啓曰,臣言議風采,本不合於淸朝耳目之任,而年前濫叨是職,適當懲討之時,粗效沐浴之義,而以直請拿鞫,不請設鞫,至被僚臺之論斥,溺職之罪,固所難逭,而聖度包容,不加威罰,竟蒙恩遞,至今追惟,感惶交切,歲月雖久,情勢自在,臺端一步,便成鐵限,以此情踪,豈可一刻晏然於臺次乎?請命遞斥臣職。答曰,依啓。
李惟命,以禮曹言啓曰,皇壇壇上及祭器等物,每年孟春,戶·禮曹堂上奉審事,定式矣。今正月二十四日,臣曹與戶曹堂上,同爲進去奉審後,稟處,何如?傳曰,允。
李惟命,以禮曹言啓曰,永禧殿春奉審,酌獻禮當次之年,則酌獻禮前,例爲擧行矣。今正月二十日,臣曹與戶曹堂上,同爲進去奉審,何如?傳曰,允。
李惟命,以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
李惟命,以訓諫都監言啓曰,本局別將金益彬,呈辭在外,番次苟艱,今姑改差,何如?傳曰,允。
曺鳳振,以義禁府言啓曰,卽見京畿監司李存秀狀啓,則枚擧加平郡守權牒報,以爲健元陵陵軍輩,憑藉陵官之移文作挐,命吏之行及其地方官之文移推捉也。不爲捉付,逐送官差,當該陵官,不可不捧現告重勘,以爲懲後之道,其罪狀,令攸司稟處事,啓下矣。當該陵官,自禮曹,以令李魯謙,指名現告,而方在直所,待替直拿囚之意,敢啓。傳曰,知道。
曺鳳振,以刑曹言啓曰,卽接西部民田道文發告,則其弟道景,爲人構誣,被捉南部,仍爲致命,當初誣呈之人査實勘斷爲言矣。應問諸漢,捉來究覈,則無賴奸譎之徒,粧出徵賂之計,謂以詬辱士夫,構誣道景,囑呈部官,至於拘留之多日,而見放後致命之狀,果爲的實。故從中設計之類,竝自臣曹,今方勘處,而以部官言之,事屬他部,無難聽理,已極乖當。況犯罪人,毋得拘留,自有飭禁,則不辨訟理之虛實只,因奸徒之私囑,屢日拘留,以至此境者,擧措之駭妄,莫此爲甚。雖無濫杖之失,違越法禁之罪,在所難免,當該部官捧現告,令該府,拿問處之,何如?傳曰,允。
吏曹啓目,粘連,觀此弘文館校理鄭祖榮上疏,則以爲臣本生父今年八十一,本生母今年八十二,臣終鮮兄弟,又靡家室。凡所就養之方,全失其宜,而家計素寒,菽水不繼,筋力康旺,調護少愆,疾輒加,臣爲人子,不肖無狀。旣不能貳膳常珍,庸率聖王之政,又不能謹身節用,以裕庶人之食,使窮乏之時居多,饑寒之憂竝至。臣抱玆隱恫,將欲無生,爰命選部,畀臣便近一小邑,俾伸切至之願亦爲白有臥乎所,鄭祖榮家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上載,何如?判付啓,依回啓施行爲良如敎。又啓目粘連,觀此承政院同副承旨愼性眞上疏,則以爲臣之偏母,今年洽滿九十,夙抱貞疾,老又沈痼,桑楡景迫,烏鳥情切,而臣家貧匱,計拙謀生,菽水之供,每患難繼,藥餌之補,尤何可論?顧念情私,寧不矜憫?耄期之歲,時日爲急,特命選部,畀臣道內一小邑,獲遂便近之將往,以爲餘日之養亦爲白有臥乎所,愼性眞家貧親老,菽水難繼之狀,卽通朝之所共知,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上載,何如?判付啓,依回啓施行爲良如敎。
領議政金載瓚疏曰,伏以歲籥載新,邦籙益臻,王大妃殿下寶齡彌卲,華甲重回,誕擧縟禮,親受賀儀,蹈忭之忱,朝野惟均。仍伏念人臣之去職,其事匪一,材不勝任則去,情難從任則去,疾病人所難免,不得陳力者亦去,以一人而兼此三者,惟臣是耳。臣年迫崦嵫,祟在膏肓,病固常也病而至於無幸亦理也。若使臣病而已,則今何敢只擧狗馬之疾,荐瀆紸纊之聽,而臣所必辭者,情與勢爲先,而病乃次之。噫,人而盡人道是人也。情難從仕,而質言於旣骨之親,子而失子道也。材不勝任,而辜恩於托膂之重,臣而失臣道也。向疏所謂上欺君親,兩負家國,而臣實天下之不成人道者也。告墓之言,指心爲誓,而臣則忍背於幽明,受恩之地,在敵必報,而臣則忍負於君父,尙何可自立爲人,而況裒然居百僚之首者,寧或有是理。特以成就,旣承聖敎,體諒當在早晩,要以是竊庶期以自贖於今,歸告於後者也。加以難免者疾,不能則止,亦是目下事勢之不容不然者也。迺於日前一疏猥陳必遞之義,三更其端,以冀揆余之恩,及奉批旨,十行諄複,不惟不賜允可。責之以强引,勉之以盡瘁,至以僚相年高,苦心不許爲敎。凡所以處臣者與臣之所仰望,一相反焉。苦忱便屬於飾讓,迷諒自歸於强引,臣誠五內抑塞,不省自措。嗚呼,臣恃殿下,如天如父母,而至於一片心地猶有所未盡照燭者,此臣所以俯仰無告,隱痛于中者也。臣立朝事君,四十年于玆,而惟不欺君三字,卽一生之自勉自矢,早夜炯戒,或恐有誤。乃於垂死告退之時,强引以不當引,矯情飾辭,上瞞天聽,是豈彝情之所可出哉?盡職盡瘁,以死爲期,卽臣子不易之義,而臣亦早承敎於君子矣。名位此極,涯分已溢,而不念宦成之譏,反爲占便之計,臣雖不忠無狀,寧忍爲是乎?隨分率職,不在於已遞未遞。今雖獲蒙恩禠,退處散秩,一息未泯之前,惟當國耳公耳,死後乃已。凡此披心之懇,亶非奉身之意,斷斷血忱,可以仰質神天,而日月之明,亦可以俯監矣。倘使臣引年乞退,則何敢望以所未施於僚相者?先施於臣,而今臣之屢控力辭,卽情也勢也。當論情勢之苦歇,不在年紀之少多也審矣。臣若計在例讓,言非由中,則不敢疾聲呼號,若是其質言畢暴於天地父母之前也。義分雖重,而微執難化,郵罰是甘,而衷情轉迫,玆敢更申前疏未畢之懇。伏乞聖明,亟賜鑑憐,特循所請,仍治屢煩宸嚴之罪,以警具僚,千萬至祝。臣無任云云。答曰,省疏具悉卿懇。向批已諭,卿其安心勿辭。仍傳曰,此批答,遣史官傳諭于領議政。
行護軍曺允遂疏曰,伏以惟天惟祖宗,眷佑我宗祊,我王大妃殿下寶籌彌隆,流虹之舊甲重回,呼嵩之縟儀誕擧,凡今朝野臣庶,孰不蹈舞攢祝,而臣以先朝舊物,感昔歡今,有倍他人。仍伏念臣,卽儱侗空疎之一賤品耳。才不猶人,器非需世,而幸際我寧考作成之盛會,濫廁侍從之列,屢侈前席之寵,及我聖上嗣服之初,仍升緋玉之班,內而銓選,外而雄府,無不歷試。兩朝恩遇,沾髓浹骨,中夜思惟,感淚無從,涯分已踰,志願已極,復安有更進一步之妄想也哉?加以臣,姿本羸弱,年又遒邁,葵藿雖傾於向日,蒲柳已衰於望秋,近日以來,退伏鄕廬刀圭爲命,隨分飮喙而已。乃於大庭擧賀之餘,我殿下,特軫廣慶之念,誕降推恩之典,至有六十一歲人加資之命,以臣生年之適符是甲,擢爲嘉善大夫者。臣於是,驚惶感愧,誠不知措躬之所也。噫,今臣所叨,卽世所稱命德之器也。秩躋二品,班亞六卿,苟非地望才德,有足以能堪是任者,則其不可冒據也明矣。臣立朝三紀,歷事兩聖,尺寸罔效,涓埃莫報,居常愧汗,若隕淵谷。今乃以非分之秩,忽加於無似之賤,負乘覆餗之懼,不足諭其萬一,而其爲名器之玷汚,聽聞之駭惑,當復如何?左右思量,承膺無望,敢暴衷懇,仰瀆崇嚴,伏願聖慈,念官方之不可濫䙝,察微懇之非出飾讓,收還臣新授爵秩,以重公器,以安私分,不勝幸甚。臣無任云云。答曰,省疏具悉。卿其勿辭行公。
行護軍尹魯東疏曰,伏以三陽開泰,百祿鼎臻,王大妃殿寶甲重回,縟儀誕擧,慶溢宗祊,歡騰區宇。臣於是際,獲隨蔥珩之後,祗獻山斗之祝,遭逢千一之盛會,歌頌九五之純嘏,榮已極矣,願已足矣。猗歟我聖上飾喜廣慶之念,將使無遠不曁,無物不被,如臣無似,亦叨晉秩之寵,臣誠攢祝蹈忭,繼之以震懍惶隕,莫知所以措躬也。臣之濫通朝籍,于今二十有四載矣。偏蒙我兩聖朝不世之恩造,姿性之庸陋,而作成如天地,根植之孤弱,而涵濡如雨露,資級有隕,歷揚踰分。臣雖至愚且迷,區區願忠之誠,豈犬馬之不若,而只緣臣,才疎識淺,最居人下,屢叨邇列,曾蔑絲毫之裨益,歷試下邑,未效涓埃之報答,每自循省,惶汗浹背。況今蒲柳已衰,精力俱耗,雖尋常百執事之末,自分不復堪於任使,豈料更進一步,裒然備數於中大夫之列哉?是任也,卽古所謂命德之器,畀之貳卿之責,參以六官之務,其地望之特殊,遴選之宜嚴。若是其難愼,自古名碩之雖才德兼備者,猶且逡巡却顧,辭不敢居。臣若不揆涯分,冒沒承膺,則梁鵜軒鶴之譏,固不暇恤,其於累聖朝愛嚬笑惜名器之治,爲如何哉?玆不得不披瀝肝血,仰瀆崇嚴。伏乞聖明,俯賜諒察,亟令收還臣新資,仍治臣瀆撓之罪,以重公器,以安私分,千萬幸甚。臣無任云云。答曰,省疏具悉。卿其勿辭行公。
校理鄭祖榮疏曰,伏以臣老母,素抱貞疾,重添毒感,間雖少瘳,綿綴如前,而臣復叨見職,天牌再降,不敢屢違,肅命就直,纔五日矣。卽接家信,臣母病勢,越添於劇寒,氣息喘煩,飮啖全却,促臣歸視,亟議救藥,臣離側旣久,戀念方切,及聞此報,益不勝驚遑焦灼之至。玆敢忙陳短章,徑出禁扃。伏乞聖慈,俯垂鑑諒,亟遞臣所帶之職,俾便救護,仍治臣擅離之罪,以肅朝綱,千萬幸甚。臣無任云云。答曰,省疏具悉。爾其勿辭救護。
上在昌德宮。停常參·經筵。
曺鳳振啓曰,行大司憲李相璜,執義李止淵,掌令鄭日泰,持平朴英載未肅拜,一員未差,掌令申星模在外,監察茶時之意,敢啓。傳曰,知道。
傳于李惟命曰,禮房承旨馳詣元陵,奉審摘奸,局內諸陵,一體奉審以來。
柳河源啓曰,藥房提調,持湯劑來待矣。傳曰,封入。
李龍秀啓曰,密符親納例也,而前統制使吳載光謂有身病,中路修啓,使其褊裨,替納密符,病雖難强,有違格例,原狀啓還下送,該帥臣不可無警,從重推考,何如?傳曰,允。
李龍秀啓曰,因兵曹啓目,公忠道,以忠淸道復號,西原縣監,還陞淸州牧使,忠淸監司·兵使·水使·淸州牧使·營將所佩兵符,令本院·改造下送事,允下矣。兵符旣已新造,監司·兵使·水使·淸州牧使·營將所佩兵符右一隻及淸州牧使·營將各左二隻,監營及兵營分上事,定禁軍下送,舊兵符收聚上送,以爲燒火事,忠淸監司處下諭,何如?傳曰,允。
李惟命,以侍講院言啓曰,新除授兼輔德金敎根,旣有只推之命,卽爲牌招察任,何如?傳曰,允。
以兼輔德金敎根牌不進罷職傳旨,傳于李惟命曰,只推。
李惟命啓曰,應敎李龜雲,修撰林處鎭·姜世白,副修撰高廷鳳在外,校理鄭祖榮受由,玉堂上下番俱空,已至經宿,事甚未安。應敎鄭元容,校理李墷,副校理朴周壽·鄭文始,副修撰趙晉和,竝卽牌招,以爲推移入直之地,何如?傳曰,允。
以副應敎鄭元容,校理李墷,副校理朴周壽·鄭文始,副修撰趙晉和牌不進罷職傳旨,傳于李惟命曰,只推。
以慶尙監司金魯應狀啓,慶州府民家失火事,傳于柳河源曰,聞甚矜惻,被燒人等處,別加慰撫事,廟堂分付。
前假注書朴龍祜書啓,臣於本月初十日辰時量,以東南北郊諸壇奉審摘奸事,敬奉聖敎,馳往風雲雷雨壇,奉審是白乎,則南邊曲墻間間頹落是白遣,階砌及紅箭門,壇上莎草,俱爲無頉是白遣,仍詣雩祀壇,奉審是乎,則階砌曲墻及紅箭門內莎草,俱爲無頉是白遣,仍詣漢江龍壇,奉審是乎,則階砌曲墻及紅箭門內莎草,俱爲無頉是白遣,仍詣司寒壇,奉審是白乎,則階砌曲墻及紅箭門內莎草,俱爲無頉是白遣,仍詣馬祖壇,奉審是白乎,則階砌曲墻及紅箭門內莎草,俱爲無頉是白乎旀,以日暮止宿,十一日平明,馳詣先農壇,奉審是白乎,則階砌間塗灰,間或剝落,而曲墻及紅箭門內莎草,俱爲無頉是白遣,仍詣先蠶壇,奉審是白乎則階砌曲墻及紅箭門莎草,俱爲無頉是白遣,仍詣祈雨壇及厲壇,奉審是乎,則階砌曲墻及紅箭門內莎草,俱爲無頉之意,敢啓。傳曰,知道。
李惟命,以禮曹言啓曰,各陵寢朔望焚香六朔受香,在今十四日,而健元陵令李魯謙,方在就理,參奉李度明,今以入直,不得擧行矣。陵官中新除後,或在外未及上來,而若當如此之時,則勿爲啓遞,差送假官替直後,實官上來受香事,已有定式。今亦依此例,差送假官代直後,參奉上來,受香陪進事,分付之意,敢啓。傳曰,知道。
李惟命,以禮曹言啓曰,卽接前府使兪漢宰所志,則以爲族弟漢順,嫡妾俱無子身死,其妻朴氏,以其家翁同生弟漢愼第二子方柱,欲爲繼後,兩家諸族,相議完定,而漢愼夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹論理草記事,曾有定式,而門長兪漢宰所訴旣如此,依定式,兪漢愼第二子方柱,立爲兪漢順之後,何如?傳曰,允。
李惟命,以漢城府言啓曰,因備邊司草記,無論大小科·雜科,回榜人一體唱榜事,命下矣。卽令五部,搜訪報來後,雜科回榜人職姓名年歲居住及登科年月,別單書入之意,敢啓。傳曰,知道。
李龍秀,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李龍秀,以備邊司言啓曰,諸道春操稟啓,今已齊到矣。停操已久,兵民相忘,前非桑土之義,而但歉歲,不得行操,蓋出於民事,尤重戎政故也。諸道停操,今爲六年之久,揆以詰戎之方,非不切悶,而見今六道設賑,春窮轉急,民間事勢,救死不贍。若以徵發之擧,兼行農作之時,則必當民力先詘,農務隨病,而至於京畿·北道,雖不開賑,亦皆遇歉,纔經催科,又方艱食,窮民事力,無異於六道。在前如此之時,通各道傡令停免,亦多已例。今春水陸諸操,巡歷巡點,姑爲退限,待秋成擧行之意,行會於八道藩閫四都守臣處,設賑外各邑,特令官鎭門聚點,而切勿以停操,少或稽忽之意,亦爲申飭。關東昨年都試,旣令退行,竝與今年春等,待秋兼行之意,分付,何如?傳曰,允。
李龍秀,以濬川司都提調意啓曰,本司郞廳白東運,身病猝重,勢難察任,今姑改差,其代以御營廳千摠南宮差下,使之察任,何如?傳曰,允。
李龍秀,以禦營廳言啓曰,本廳待年軍韓守景,懿陵近處,小豹虎一頭,私獵捉納,故謹此封進,而韓守景,依例待元軍有窠,陞實之意,敢啓。傳曰,知道。
曺鳳振,以義禁府言啓曰,刑曹啓辭內,當該部官捧現告,令該府拿問處之事,允下矣。當該部官,以南部令成義浩,自該部指名現告,今方待命,拿囚之意,敢啓。傳曰,知道。
曺鳳振,以義禁府言啓曰,卽接月令醫員金昌手本,則時囚罪人成義浩,屢日處冷之餘,素患痢疾,猝然添劇,登溷頻數,轉側須人,李魯謙,猝得毒感,又添疝積,食飮全却,氣息奄奄云。罪人病勢如此,則一邊保放,一邊草記,曾有定式矣。成義浩·李魯謙,姑爲保放之意,敢啓。傳曰,知道。
上在昌德宮。停常參·經筵。
曺鳳振啓曰,行大司憲李相璜,執義李止淵,掌令鄭日泰,持平朴英載未肅拜,掌令申星模在外,持平一員未差,監察茶時之意,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
備邊司薦望,以徐英輔爲統制使。
李龍秀啓曰,兵曹郞廳來言,統制使下批政事,取稟。傳曰,當日爲之。
柳河源啓曰,卽者吏曹郞廳來言,政事當日爲之事,命下,而判書金羲淳,參判趙萬元,參議金敎根,俱有身病,不得開政云,竝卽牌招,何如?傳曰,允。
有政。吏批,判書金羲淳進,參判趙萬元牌不進,參議金敎根牌不進,右副承旨柳河源進。以權熀爲持平,趙璟鎭爲司書,具宜默爲司錄,金守淵爲慶源府使。
兵批,行判書徐榮輔病,參判尹尙圭病,參議李德鉉入直進,參知申緯病,左副承旨曺鳳振進。統制使單徐英輔,副司直單李德升。
以副應敎鄭元容,校理李墷,副校理朴周壽·鄭文始,副修撰趙晉和牌不進罷職傳旨,傳于柳河源曰,只推。
柳河源啓曰,玉堂上下番俱空,已至多日,事甚未安。副應敎鄭元容,校理李墷,副校理朴周壽·鄭文始,副修撰趙晉和,旣有只推之命,竝卽牌招,以爲推移入直之地,何如?傳曰,允。
以副應敎鄭元容,校理李墷,副校理朴周壽·鄭文始,副修撰趙晉和牌不進罷職傳旨,傳于柳河源曰,只推。
柳河源啓曰,玉堂上下番俱空,事甚未安。副應敎鄭元容,校理李墷,副校理朴周壽·鄭文始,副修撰趙晉和,旣有只推之命,竝卽牌招,以爲推移入直之地,何如?傳曰,允。
以吏曹參議金敎根牌不進罷職傳旨,傳于柳河源曰,只推。
以兼輔德金敎根牌不進罷職傳旨,傳于柳河源曰,只推。
李龍秀,以備邊司言啓曰,統制使趙,在任卒逝矣。依法典,返柩時擔軍題給之意,分付所經各道,何如?傳曰,允。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,安義僉使金亨祿,古豐山萬戶尹行成,在德萬戶金達元下直,各長弓一張,長箭一部,片箭一部,筒兒一箇賜給。
韓致應啓曰,藥房副提調持湯劑來待矣。傳曰,封入。
曺鳳振啓曰,卽者說書洪遠謨,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
曺鳳振,以侍講院言啓曰,說書洪遠謨,今以親病,陳疏徑出矣,下番闕直,事甚未安。司書趙璟鎭,兼司書趙晉和,卽爲牌招,以爲推移入直之地,何如?傳曰,允。
以副應敎鄭元容,校理李墷,副校理朴周壽·鄭文始,副修撰趙晉和再牌不進罷職傳旨,傳于曺鳳振曰,只推。
曺鳳振啓曰,玉堂上下番俱空,已至多日,事甚未安。副應敎鄭元容,校理李墷,副校理朴周壽·鄭文始,副修撰趙晉和,旣有只推之命,校理鄭祖榮,由限已過,竝卽牌招,以爲推移入直之地,何如?傳曰,允。
以副應敎鄭元容,校理李墷·鄭祖榮,副校理朴周壽·鄭文始,副修撰趙晉和牌不進罷職傳旨,傳于曺鳳振曰,只推。
曺鳳振啓曰,玉堂上下番俱空,已至多日,事甚未安。副應敎鄭元容,校理李墷·鄭祖榮,副校理朴周壽·鄭文始,副修撰趙晉和,旣有只推之命,竝卽牌招,以爲推移入直之地,何如?傳曰,允。
曺鳳振啓曰,行大司憲李相璜,執義李止淵,掌令鄭日泰,持平朴英載牌不進,掌令申星模,持平權熀在外,監察茶時之意,敢啓。傳曰,知道。
以執義李止淵,掌令鄭日泰,持平朴英載,獻納朴基宏牌不進罷職傳旨,傳于曺鳳振曰,只推。
曺鳳振啓曰,行都承旨韓致應藥院進,左承旨李惟命,右副承旨柳河源式暇,右承旨李龍秀內閣直,同副承旨愼性眞受由在外,院中只有臣一人,伴直無人,行都承旨,所當牌招,而拘於廳規,不得請牌,何以爲之?敢稟。傳曰,有實故承旨許遞。前望單子入之,待下批牌招察任。
承旨前望單子入之,李德鉉·朴宗琦·李憲琦落點。
曺鳳振啓曰,新除授同副承旨李憲琦,時在慶尙道尙州地,斯速乘馹上來事,下諭,何如?傳曰,許遞。前望單子入之,待下批牌招察任。
承旨前望單子入之,金敎根落點。
以右承旨朴宗琦牌不進罷職傳旨,傳于曺鳳振曰,只推。
兵曹,以金益彬爲禁衛中軍。
曺鳳振,以漢城府言啓曰,平安道壬申年戶口,今始上來,獻民數改修正以入之意,敢啓。傳曰,知道。
曺鳳振,以漢城府言啓曰,朝官六十一歲見漏人,鱗次書入之意,曾已草記蒙允矣。各部今又報來,故別單書入之意,敢啓。傳曰,知道。
李龍秀,以兵曹言啓曰,慶尙左水使鄭來升戶奴呈狀內,矣上典老母,今年八十七歲,法不當遠離赴任云。邊帥之親年七十五歲者,許遞其任,載在法典,依法典改差,何如?傳曰,允。
李龍秀,以訓鍊都監言啓曰,本局把摠金喆勳,身病甚重,勢難察任,改差,何如?傳曰,允。
說書洪遠謨疏曰,伏以臣,浹旬持被之餘,卽接家信,則臣之老母,素患痰癖之症,夜來越添,重以寒感闖劇,神識昏眩,食飮全却,轉側須人,目下症形,實爲危惡。臣自聞此報,方寸煎灼,按拄不得,玆敢忙陳短章,徑出禁扃。伏乞聖慈,特垂憫念,亟遞臣見職,以便救護,因治臣擅移之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
李龍秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,左副承旨朴宗琦今日不爲仕進,卽爲牌招,何如?傳曰,允。
李龍秀啓曰,臣龍秀,以入直禁軍戎器點考進去,下直之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
傳于李德鉉曰,傳香承旨馳詣宗廟·景慕宮,奉審摘奸以來。
李龍秀啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以副應敎鄭元容,校理李墷·鄭祖榮,副校理朴周壽·鄭文始,副修撰趙晉和再牌不進罷職傳旨,傳于曺鳳振曰,只推。
李德鉉啓曰,玉堂上下番俱空,已至多日,事甚未安。副應敎鄭元容,校理李墷·鄭祖榮,副校理朴周壽·鄭文始,副修撰趙晉和,旣有只推之命,竝卽牌招,以爲推移入直之地,何如?傳曰,允。
以右承旨金敎根牌不進罷職傳旨,傳于曺鳳振曰,只推。
曺鳳振啓曰,行大司憲李相璜,執義李止淵,掌令鄭日泰,持平朴英載牌不進,掌令申星模,持平權熀在外,監察茶時之意,敢啓。傳曰,知道。
以執義李止淵,掌令鄭日泰,持平朴英載,獻納朴基宏牌不進罷職傳旨,傳于曺鳳振曰,只推。
以司書趙璟鎭,兼司書趙晉和牌不進罷職傳旨,傳于曺鳳振曰,只推。
朴宗琦,以侍講院言啓曰,司書趙璟鎭,兼司書趙晉和,旣有只推之命,更爲牌招,以爲推移入直之地,何如?傳曰,允。
朴宗琦,以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
李龍秀,以兵曹言啓曰,五衛將高景殷,素患疝癖之症,屢載沈苦,時月之內,無望供職,呈狀乞遞,宿衛之任,不可久曠,改差,何如?傳曰,允。
上在昌德宮。停常參·經筵。
酉時,月有食之。
藥房提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜?王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·藥房口傳問安。答曰,知道。世子宮,口傳問安。答曰,知悉。
曺鳳振啓曰,行大司憲李相璜,執義李止淵,掌令鄭日泰,持平朴英載未肅拜,掌令申星模,持平權熀在外,監察茶時之意,敢啓。傳曰,知道。
李龍秀啓曰,備邊司郞廳來言,今日賓廳日次,而月食齋戒相値,不得來會云矣,敢啓。傳曰,知道。
李龍秀啓曰,右承旨金敎根,今日不爲仕進,卽爲牌招,何如?傳曰,允。
以副應敎鄭元容,校理李墷·鄭祖榮,副校理朴周壽,副修撰趙晉和牌不進罷職傳旨,傳于朴宗琦曰,只推。
以副校理鄭文始牌不進罷職傳旨,傳于朴宗琦曰,只推。
以右承旨金敎根牌不進罷職傳旨,傳于李龍秀曰,只推。
朴宗琦啓曰,玉堂上下番俱空,已至多日,事甚未安,副應敎鄭元容,校理李墷·鄭祖榮,副校理朴周壽·鄭文始,副修撰趙晉和,旣有只推之命,竝卽牌招,以爲推移入直之地,何如?傳曰,允。
以司書趙璟鎭,兼司書趙晉和牌不進罷職傳旨,傳于朴宗琦曰,只推。
朴宗琦,以侍講院言啓曰,本院說書洪遠謨,以親病陳疏受由,下番闕直,已至多日,事甚未安。司書趙璟鎭,兼司書趙晉和,旣有只推之命,更卽牌招,以爲推移入直之地,何如?傳曰,允。
以副應敎鄭元容,校理李墷·鄭祖榮,副校理朴周壽,副修撰趙晉和牌不進罷職傳旨,傳于朴宗琦曰,只推。
以副校理鄭文始再牌不進罷職傳旨,傳于朴宗琦曰,只推。
以司書趙璟鎭,兼司書趙晉和牌不進罷職傳旨,傳于朴宗琦曰,只推。
朴宗琦,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
朴宗琦,以奎章閣言啓曰,今日卽奉謨堂·書香閣春孟朔大奉審日次,而時原任閣臣,俱有實故,不得備員擧行,依定式,今月內擇日擧行之意,敢啓。傳曰,知道。
以慶尙監司金魯應狀啓,英陽縣民家失火事,傳于李德鉉曰,聞甚矜惻,元恤典外,別加慰撫事,分付。
傳于李德鉉曰,二十日次對,進定於明日。
李德鉉啓曰,明日次對兩司當爲進參,除在外·未署經外,未肅拜人員,竝待開門牌招,何如?傳曰,竝許遞。
李德鉉啓曰,備邊司郞廳來言,二十日次對,進定於明日事,命下,而大臣俱有身病,不得來會云矣,敢啓。傳曰,知道。
李龍秀,以訓鍊都監言啓曰,本局把摠沈豐祖,身病甚重,勢難察任,改差,何如?傳曰,允。
癸酉正月十五日辰時,上御涵仁亭。藥房入診入侍時,提調金羲淳,副提調韓致應,假注書金基石,記注官朴思彦,別兼春秋李紀淵,檢校待敎李龍秀,以次進伏。醫官吳千根·李漢臣·趙宗協·秦東秀·卞之錞·吳仁豐·金宇敬·李彦厚,進伏楹外訖。羲淳曰,日氣甚寒,聖體,若何?上曰,一樣,而各殿宮氣候亦一樣矣。仍命千根·漢臣·宗協進前診候,千根等診脈候訖。退伏奏曰,左右三部調均,而進御湯劑,至昨日爲十一貼,詳承諸節,然後可以更爲議定矣。上曰,諸節一樣矣。千根曰,繼進當否,退出後當議定矣。上可之。進御香砂六君子湯,自今日停止事。出榻敎仍命提調以下先退,羲淳等退出。又命退,承史以次退出。
上在昌德宮。停常參·經筵。
李龍秀啓曰,大司憲·執義·掌令二員·持平二員未差,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,右承旨金敎根,右副承旨曺鳳振,今日不爲仕進,竝卽牌招,何如?傳曰,允。
朴宗琦啓曰,假注書金基石,身病猝重,勢難察任,今姑改差,何如?傳曰,允。
金基石改差,代以李慶烈爲假注書。
朴宗琦啓曰,玉堂上下番俱空,已至多日,事甚未安。副應敎鄭元容,校理李墷·鄭祖榮,副校理朴周壽·鄭文始,副修撰趙晉和,旣有只推之命,竝卽牌招,以爲推移入直之地,何如?傳曰,允。
朴宗琦啓曰,吏曹郞廳來言,臺諫有闕,政事,取稟。傳曰,當日爲之。
朴宗琦啓曰,吏曹郞廳來言,政事當日爲之事,命下,而判書金羲淳,參判趙萬元,俱以病不來,參議未差,不得開政云,判書·參判,竝卽牌招,何如?傳曰,允。
朴宗琦,以吏曹言啓曰,新除授通禮院左通禮李東煥,成均館司成洪命周,俱以爲素患痰癖之症,當此換節之時,一倍添劇,時日內萬無供職之望,卽速入啓遞改云。其身病旣如是,則有難强令察任,改差,何如?傳曰,允。
朴宗琦啓曰,今日政新除授玉堂,待下批一體牌招入直,何如?傳曰,允。
有政。吏批,判書金羲淳進,參判趙萬元進,參議未差,同副承旨李德鉉進。啓曰,臺諫多窠,今當差出,而擬望之人乏少,外任竝擬,何如?傳曰,允。以金會淵爲吏曹參議,李益運爲大司憲,李翼晉爲大司諫,李東煥爲執義,趙晉和爲司諫,李朝鉉·李爲掌令,閔英世·張龍八爲持平,李久源爲獻納,徐永輔·任文白爲正言,李龍秀爲兼輔德,李獜爲兵曹參知,許珩爲吏曹正郞,洪百儀爲左通禮,李允謙爲司成,成均博士單裴相仁,學正單安亨鎭,學諭二單卓瑊·李衡柱,承文副正字二單韓益相·李賢默。又啓曰,大司成,今當差出,而擬望之人乏少,承旨竝擬,何如?傳曰,允。再政。以朴基宏爲副修撰,金孝建爲刑曹判書,尹魯東爲大司成,李祖馨爲兵曹佐郞,李昌瑞爲承文判校,朴宗和爲吉州牧使,鄭禮容爲宗簿主簿。
兵批,行判書徐榮輔進,參判尹尙圭入直,參議未差,參知申緯病,右承旨金敎根進。啓曰,慶尙左水使,今當差出,而擬望之人乏少,他道守令竝擬,何如?傳曰,允。以李相璜爲知事,曺允遂爲副摠管,李溶爲五衛將,張鎭萬爲訓鍊僉正,李商一爲管城將,李宜秀爲慶尙左水使,荏子島僉使金宗軾仍任事承傳,大護軍金啓洛·李相璜,護軍趙德潤,副護軍李惟命·柳河源·李憲琦·愼性眞·鄭來升,副司直李止淵·鄭日泰·申星模·朴英載·權熀·朴孝成·朴基宏,副司果洪羲祖·趙毅順·洪命周·韓淞,以上竝單付。再政。以李完植爲都摠經歷。
李德鉉啓曰,正言任文白,旣在闕中,不爲肅謝,直爲出去,事甚未安,推考,何如?傳曰,允。
李慶烈在外,代以李基華爲假注書。
以右副承旨曺鳳振牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,事甚未安,校理李墷·鄭祖榮,副校理朴周壽·鄭文始,副修撰趙晉和,旣有只推之命,竝卽牌招,以爲推移入直之地,何如?傳曰,允。
以校理李墷·鄭祖榮,副校理朴周壽·鄭文始,副修撰趙晉和牌不進罷職傳旨,傳于朴宗琦曰,只推。
兵曹口傳政事,護軍單朴宗薰。
朴宗琦,以內醫院都提調·提調意啓曰,院鍼醫白成五有頉代,醫人劉賢基差下,令該曹,口傳付軍職,冠帶常仕,何如?傳曰,允。
兵曹口傳政事,副司勇單劉賢基。
朴宗琦,以奎章閣言啓曰,奉謨堂·書香閣春孟朔大奉審,今月內擇日擧行事,草記蒙允矣。令日官推擇,則今月二十四日爲吉云,以此日擧行之意,敢啓。傳曰,知道。
朴宗琦,以侍講院言啓曰,本院說書洪遠謨,以親病受由出去矣。由限已過,下番闕直,已至多日,事甚未安。司書趙璟鎭,兼司書趙晉和,旣有只推之命,竝更牌招,以爲推移入直之地,何如?傳曰,允。
朴宗琦,以禮曹言啓曰,卽接振威幼學朴成福所志,則以爲同姓九寸侄文采,嫡妾俱無子,以其同姓八寸兄位覃第二子甲順,欲爲繼后,兩家諸族,相議完定,而文采夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長朴成福所訴旣如此,依定式,朴位覃第二子甲順,立爲朴文采之後,何如?傳曰,允。
李龍秀,以兵曹言啓曰,今正月二十六日大駕詣宗廟展謁,仍詣景慕宮展謁時,何營軍兵隨駕,何營軍兵留陣,禁軍及馬步軍以幾番幾哨磨鍊,而餘軍留營,何以爲之乎?敢稟。傳曰,訓局步軍五哨,馬軍三哨爲先廂,步軍三哨爲後廂,禁將率入直鄕軍留陣,禁軍二番隨駕,其餘置之,可也。
李龍秀,以右邊捕盜廳言啓曰,本廳兼從事官李春求,身病猝重,勢難察任,改差,何如?傳曰,允。
副應敎鄭元容疏曰,伏以臣之積犯違傲,今幾日矣。臣於見職,初不自量,亦旣屢膺,則今於館直俱空之時,亦何敢無故課違,仰煩酬應之勞,而自速逋慢之愆乎?情私所迫,萬不獲已,而郵罰不加,牌召連及,惶隘憫蹙,當復如何?臣向自直所,歸見老母,則適因食滯,屢日靡寧,而症節幸不至沈苦,故意擬稍加將攝,復尋直次矣。忽自日前,又添毒感,諸症危劇,頑痰注而支節麻木,寒嗽劇而嘔吐交作,胸腹痞塞,食飮不下,神識昏瞀,語言艱澁,藥餌罔效,轉益澌綴。臣方左右扶將,五內焦熬,此時離捨赴公,萬無其望,玆敢控章呼籲。伏乞聖慈,俯垂矜諒,亟遞臣職,以便救護,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
曺鳳振,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺鳳振啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
曺鳳振啓曰,禁衛營將官來言,今日本營軍兵,日次私習云矣,敢啓。傳曰,知道。
曺鳳振啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗琦啓曰,來二十一日,輪對日次矣,敢稟。傳曰,當次人受點,後日次待令。
曺鳳振啓曰,來二十一日,朝參日次矣,敢稟。傳曰,停。
備忘記,統制使徐英輔,城津僉使李文植下直,各長弓一張,長箭一部,片箭一部,筒兒一箇賜給。
傳于金敎根曰,統制使留待。
傳于金敎根曰,統制使入侍。
以說書洪遠謨,司書趙璟鎭,兼司書趙晉和牌不進罷職傳旨,傳于朴宗琦曰,只推。
朴宗琦,以侍講院言啓曰,本院司書趙璟鎭呈辭入啓,下番闕直,已至多日,事甚未安。兼司書趙晉和,說書洪遠謨,旣有只推之命,更爲牌招,以爲推移入直之地,何如?傳曰,允。
以兼司書趙晉和牌不進罷職傳旨,傳于朴宗琦曰,只推。
曺鳳振啓曰,行大司憲李益運,持平閔英世·張龍八在外,執義李東煥,掌令李朝鉉·李牌不進,監察茶時之意,敢啓。傳曰,允。
以大司諫李翼晉,司諫趙晉和,獻納李久源,正言徐永輔·任文白,執義李東煥,掌令李朝鉉·李牌不進罷職傳旨,傳于曺鳳振曰,只推。
李基華有頉,代以沈湜爲假注書。
以副修撰朴基宏牌不進罷職傳旨,傳于朴宗琦曰,只推。
以校理李墷·鄭祖榮,副校理朴周壽·鄭文始再牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,事甚未安,校理李墷·鄭祖榮,副校理朴周壽·鄭文始,副修撰朴基宏,旣有只推之命,竝卽牌招,以爲推移入直之地,何如?傳曰,允。
以校理李墷·鄭祖榮,副校理朴周壽牌不進罷職傳旨,傳于朴宗琦曰,只推。
沈湜陞付,代以安亨鎭爲假注書。
曺鳳振,以都摠府言啓曰,副摠管徐能輔,以武臣堂上朔試射試官,訓鍊院晝仕出去之意,敢啓。傳曰,知道。
金敎根,以戶曹言啓曰,卽接軍資監所報,則以爲今日申時量,本監郞廳入直房後面,偶然失火,房及大廳合十七間半,竝燒燼云,聞極驚駭。不能禁飭之入直官員,不可無警,令該府,拿問處之,守直吏隷等,令本監,査實報來後,亦令攸司科治,何如?傳曰,允。
曺鳳振,以備邊司言啓曰,今此謝恩使行期甚迫,凡係路需,無以及時求請於各道,在前若當別使行忙發之時,則自京廳,先爲劃給,已多其例。今亦兩西·京畿外他各道路需價,先爲上下,從後收捧於該道,員譯盤纏,亦依庚申年例,以京盤纏出給之意,分付該廳,何如?傳曰,允。
副校理鄭文始疏曰,伏以臣,卽先朝化育中物耳。自先臣兄弟,至于臣身,幸際千一之遭逢,依近日月之末光,世所稱華貫膴仕,偏華一門,踵頂毛髮,無非造化,坑坎袵席,皆出全保,臣之闔門百口,雖生生世世,結草報答,顧何以稱其萬一耶?臣嘗出入記注,昵侍尺五,陶甄之渥,爲是先故,幈幪之眷,視若家人,前後得免於顚沛,伊誰之賜?每中夜思惟,不覺感涕之被面也。逮事我殿下,特以帷蓋之微,不忍管蒯之棄,容光之照,至燭覆盆,念舊之私,寔出收簪,歷試內外,除旨聯翩,枯黃之雨露,陰崖之陽春,不足形容其德意。蔑有絲毫之補,徒切尸素之懼,千萬不自意,瀛館除命。迺下於此際,華誥渙宣,天牌屢降,臣誠惝怳悸恐,莫省攸措。夫是職也,唐宋學士之任,而入備顧問,出贊皇猷,論思啓沃之責,不輕而重。雖古之鴻匠宿儒,莫不逡巡而却顧,則其地望之峻,遴選之嚴,可知也已。臣本庸愚,少而失學,老益荒嬉,識不足以稽古,文不足以適用,夷考其中,只空空沒字碑耳。墻面謏陋,百不猶人,卽一世之所共知,而且臣賦命險巇,行已冥墑,通籍卄餘年,觸事多躓,與人寡合,從來抹摋之跡,分甘齟齬於世。況今犬馬之齒,已近六旬,尫羸衰落,疾病嬰痼,中經喪威,眼視暴暗,雖晴窓展卷,活印大字,十錯八九。今雖欲殫竭迷知,抖擻舊聞,得廁於講筵之末,緣飾章句,備禮侍讀,其勢末由,尙何論裨典學而佐治謨乎?臣竊撫躬悶悼,不暇以寵爲榮,臣之一身,亦何足道?所惜者淸朝名器,由臣益輕,而祖宗朝設官之義,於是乎壞已。噫,臣之謭劣,其於任職居官,毋論大小閒漫,固無可稱,而至於是任,非但一遞乃已,惟以永劃爲期,斷斷此心,神明可質。伏乞聖慈,察臣言之非出飾讓,諒重任之不可虛授,亟刊臣名於玉署之列,仍命選部,勿復檢擬,以幸公私,臣不勝大願。臣於丐免之章,不遑他說,而感激洪造,不揆愚賤,謹將蕘說,玆敢尾附,惟四聰,垂察焉。臣聞程子之言曰,君德成就,在於經筵,以是古之人君,旣置疑丞輔弼之臣,且有箴誦諷規之職,其所以自修之具,可謂備矣。至於後世,此法皆廢,而獨有經筵一事。然於講論之際,一有不誠,亦終爲文具之歸,而今殿下,竝與其文具而作輟無常,法講之停,今幾月矣。雖上聖兢畏之志,處幽獨而罔懈。然微臣愚愛之心,慮工夫之或間,夙宵耿結,寤寐如丹,竊稽夏禹·殷湯之聖,而猶必惜寸陰而懋日新,顧豈以寒暑之隆盛,輒有間斷哉?後世以寒暑停講者,已非古規,責難之臣,固有深憂之者。況今歲籥聿新,靑陽載回,延英之晝漏稀聞,金華之隻日漸舒,正宜頻御經筵,反覆問難,上下交修,勿拘束於句讀之末。必體認於誠正之工,以爲知行兼進之方,則太平萬歲,自今伊始,伏願懋哉懋哉。臣無任云云。省疏具悉。所陳留念,爾其勿辭察職。
敎統制使徐英輔書曰,北宸聽鼙,方選當一面之器,南維授鉞,庸畀統三道之權。惟簡予心,允諧僉議,眷彼嶠南巨鎭,實是海東雄藩。據重溟而控兩湖,關防設天險之勢,按一營而兼二使,節制須地望之尊。宛然江岸之藩籬,城郭樓櫓之盛壯,隱若晉陽之保障,錢穀甲兵之富殷,所以備陰雨於平時,庶可振威風於蠻酋。第今昇平之歲久,以致弊瘼之日滋。倉庾之儲峙殆空,虛簿徒擁,海門之舟楫多朽,戎政甚疎。浦戶星稀,蓋緣漁鹽之少利,軍籍日縮,猶患租布之多侵,如欲宿弊之克蘇,莫若英材之是揀。惟卿,家傳忠勇,才兼武文,念先卿矍鑠之風,有子克肖,想昔日寵眷之盛,知臣莫如。名譽早擅於濟流,選入蓮府之內,材具允合於歷試,擢置銀臺之班。靲鞱自優,已驗邊門之壯鑰,倚畀漸重,將見戎垣之主盟。今欲爲官擇人,固知非此莫可。玆授卿以三道統制使兼慶尙右道水軍節度使,卿其祗服寵命,勉殫良圖,一洗恬嬉之風,恤軍民而整部曲備盡綢繆之策,峙兵糧而繕舟艫,彰威惠於一方,人和爲貴。申號令於三路,師律克明,自餘臨機區畫之要,亦係隨時弛張之道。於戲,世美克濟,隴西之家聲毋隳,遺愛尙留,召南之勳業是似。故玆敎示,想宜知悉。校理鄭祖榮製進。
癸酉正月十七日辰時,上御熙政堂。統制使入侍時右承旨金敎根,假注書沈啓錫,記注官車翊修·孫錫祚,統制使徐英輔,以次進伏訖。上曰,統制使進前。仍命奏職姓名。英輔奏職姓名。上曰,下去着實爲之也。仍命統制使先退。又命退,承史以次退出。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
朴宗琦啓曰,行大司成尹魯東,除拜後過三日不爲出肅,依定式推考警責,仍卽牌招察任,何如?傳曰,允。
朴宗琦啓曰,三品官之無得過三日循例請牌,曾有定式矣。吏曹參議金會淵,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
曺鳳振啓曰,行大司憲李益運,持平閔英世·張龍八在外,執義李東煥,掌令李朝鉉·李牌不進,監察茶時之意,敢啓。傳曰,知道。
以大司諫李翼晉,司諫趙晉和,獻納李久源,正言徐永輔·任文白,執義李東煥,掌令李朝鉉·李牌不進罷職傳旨,傳于曺鳳振曰,只推。
兵曹口傳政事,大護軍單朴宗慶。
朴宗琦,以弘文館言啓曰,本館上番闕直,事甚未安,校理李墷·鄭祖榮,旣有只推之命,副校理鄭文始疏批已下,竝卽牌招,以爲推移入直之地,何如?傳曰,允。
朴宗琦,以承文院都提調意啓曰,月食已過,回咨依例撰出,正書安寶後,定禁軍騎撥下送于灣府,使之傳給鳳城將處,以爲傳致北京之地,何如?傳曰,允。
曺鳳振,以義禁府言啓曰,卽接月令醫員安國瑞手本,則時囚罪人李俊模,處冷之餘,風眩之症,猝然闖發,精神昏迷,氣息奄奄,實有難保之慮云。罪人病勢如此,則一邊保放,一邊草記,曾有定式矣。李俊模,姑爲保放之意,敢啓。傳曰,知道。
行大司成尹魯東疏曰,伏以上天之覆燾斯普,不遺肖翹之微,雨露之涵濡旣均,遍及樗櫟之賤,臣卽物中之肖翹也,樗櫟也。以姿則百不猶人,以學則矇未通方,區區功令之業,亦不過尋摘而已。幸蒙我兩聖朝化育作成之恩,獲廁庠泮之列,偏荷策礪之私,至使雕蟲小技,特列恩杯集中,及夫濫通朝籍,墻壁無依,資級有隕,夷考踐歷,罔非踰溢。顧今日含生之類,孰非我兩聖朝陶鑄中物,而若臣所被恩造,雖覆燾之仁,涵濡之澤,未足喩其隆且摯也。又復躬逢千一盛會,居然晉秩於卿月之班,寵光雖極於榮感,微分益切於恧蹙,歷日惶隕,如集于木。不意玆者,除旨繼降,以臣爲成均館大司成,臣於是,惝怳抑塞,五內失守,尤不知措躬之所也。夫是職,卽古所稱敎胄之任,而國家風化之原,州縣庠塾之本也。東序之論說,賢關之導迪,其責甚重,故其選最難。苟非儒術德行,蔚爲士子之所矜式者,莫或居之,世級漸降,學式隨異,古之進德揚言之規,今而爲詞章之品第,經生之考校,而若其掄簡之嚴,視前固自如,輒皆拔流輩之尤極一代之選,寧或有如臣至庸最下而濫叨者哉?方今聖明在上,多士待興,鳶魚菁莪之化,拭目可期。縫掖之導率,絃誦之勸課,政須皐比之得其人,而乃反擧而畀之於一介無似,任千乘於僬僥,借視聽於聾瞽,終必至於僨誤而後已,八方嗤笑,固不暇恤,在聖朝量才授任之治,豈容如是?此臣所以寧被違傲之誅,不敢貽累於則哲,召牌儼臨,承膺無路,敢暴微懇,仰瀆崇聽。伏乞聖明,俯垂諒察,將臣所帶職名,亟賜鐫免,仍治臣瀆撓之罪,以重公器,以安私分,千萬幸甚。臣無任云云。答曰,省疏具悉。卿其勿辭行公。
校理鄭祖榮疏曰,伏以臣於日前在直之時,聞臣母病劇之報,情私所迫,陳章徑出,罪關擅離,法難容貸,而我聖上,特推孝理之政,更垂寬大之仁,不惟不加嚴誅,反賜恩暇,俾便救護,臣惶隕感激。歸視病母,得以躬審症情,連加醫治,我聖上隆恩厚澤,河海莫量。臣雖糜粉一身,何由報答?而第臣母病,始因挾食,重添毒感,間經危城,僅幸回陽,而篤老綿綴之氣,仍以落下,神識昏涔,飮啜全却,潮熱來往,乍煩乍縮,居然淹旬,尙無分寸之減。臣方左右扶將,晝宵煎灼,由限雖滿,離捨末由,以致豹直久空,庚牌荐降,而一味違傲,重積逋慢之罪,際伏聞日昨,召對有命,而因講官之不備,竟未設行。臣於是,惶懍兢蹙,益無所容。今當講筵久停之餘,乃有儒臣召接之命,我殿下終始典學之聖念,誠不勝欽歎攢忭之忱。如臣無似,濫廁經幄,縱使挾冊而登筵,顧何能仰備顧問,裨益絲毫,而惟是待罪直次,竭蹶周旋,仰體懋學之聖意,俯伸與榮之微願,卽其職耳。第臣目下情理,供職無路,今欲强就禁直,久曠省視,則非人情之所可堪,又欲坐犯違逋,一向虛縻,則非臣分之所敢安。玆不得不冒死更籲,仰干宸嚴。伏乞聖慈,俯垂矜悶,亟命鐫遞臣職,仍治臣瀆擾之罪,以安私分,以肅朝綱,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,假注書沈湜,身病猝重,勢難察任,今姑改差,何如?傳曰,允。
傳于韓致應曰,諸承旨,持公事入侍。
傳于李德鉉曰,召對爲之。
以校理李墷,副校理鄭文始牌不進罷職傳旨,傳于朴宗琦曰,只推。
朴宗琦,以弘文館言啓曰,本館上番闕直,事甚未安,校理李墷,副校理鄭文始,旣有只推之命,副應敎鄭元容,由限已過,竝卽牌招,以爲推移入直之地,何如?傳曰,允。
朴宗琦,以侍講院言啓曰,本院兼司書趙晉和,時無職名令該曹,口傳付軍職,何如?傳曰,允。
兵曹口傳政事,副司直單趙晉和。
朴宗琦,以侍講院言啓曰,本院新除授兼輔德李龍秀,除拜屢日,尙不出肅,卽爲牌招察任,何如?傳曰,允。
司諫趙晉和啓曰,臣之庸愚其於諫諍之任,本不近似,而且於合啓中,有不可隨參者,前叨臺職,以此引避,屢蒙體諒之恩矣。日前除命,宜卽出避,而賤疾適苦,荐犯違逋,未承例勘,祗增惶蹙,臣之前後處義,宜無異同,其何敢晏然於臺次乎?請命遞斥臣職。答曰,依啓。
掌令李朝鉉啓曰,臣姿性鹵下,言議巽劣,本不合於淸朝耳目之任,而年前忝叨臺職也。適當懲討方張之時,所患毒腫,經朔危篤,委席叫痛,轉側須人,末由召命之趨膺,竟致僚臺之論斥,聖度寬容,雖荷薄勘旋宥,而惶懍悚蹙,久而靡定。乃者禮關終制,病伏窮巷,情私悲苦,念斷榮途,而掌憲新除,忽下於夢想之外,臣感激恩命,怵畏義分。雖不得不一伸叩謝之忱,而顧臣身有實病,而未見諒於同僚,名爲臺官,而未效誠於討逆,舊愆尙切自訟,仍冒非所可論。且伊時僚員之如臣遭斥者,前後自引,已蒙恩遞,則在臣情地,宜無異同,其何敢晏然於臺次乎?請命遞斥臣職。答曰,依啓。
正言任文白啓曰,臣才疎識蔑,本不合於言責重任,而薇垣除旨,忽下於騎省持被之際,感激恩私,固當卽地肅命,而更漏已深,徑出禁扃,至有承宣請推之擧,滿心慙恧,無地容措。天牌屢降,義分是懼,雖不得不章皇出肅,以伸叩謝之忱,而第臣與合啓中徐邁修,爲異姓四寸之親,區區私義,有不可聯參者,從前如臣情地者,擧皆引避,輒蒙恩遞,今臣處義,宜無異同,以此情踪,何可蹲仍於臺次乎?請命遞斥臣職。答曰,依啓。
沈湜改差,代以李鶴秀爲假注書。
以副應敎鄭元容,校理李墷,副校理鄭文始牌不進罷職傳旨,傳于朴宗琦曰,只推。
以大司諫李翼晉,獻納李久源,正言徐永輔,執義李東煥,掌令李牌不進罷職傳旨,傳于曺鳳振曰,只推。
李龍秀,以兵曹言啓曰,今此謝恩使一行赴燕時,所把驛馬,預先分定,然後可無窘急之患。今亦依前例知委,而應把驛馬二十九匹內,忠淸道五匹,全羅道七匹,慶尙道十匹,來二月初十日,京中逢點,江原道四匹,咸鏡道三匹,直送安北,同月十五日逢點事,各道監司處行移,何如?傳曰,允。
癸酉正月十九日午時,上御壽康齋。召對入侍時,檢校待敎朴宗薰,持孟子第六卷,參贊官李德鉉,持孟子第六卷,檢討官朴基宏,持孟子第六卷,假注書沈啓錫,持孟子第六卷,記注官朴思彦,持孟子第六卷,記注官文養老,持孟子第六卷,以次進伏訖。上開卷命讀,基宏讀自凡二十章,止必子之言夫。上曰,參贊官讀之。德鉉讀自告子曰性,止無分於東西也。上曰,閣臣讀之。宗薰讀自孟子曰水信無分,止水無有不下。上曰,文義陳之。基宏曰,此章卽論性之訓,而性者,卽人生所稟之天理也。人苟能順理而行,則自然順其性,而不待矯揉之力,伏願殿下,克加體念焉。上曰,參贊官陳之。德鉉曰,下番旣已仰奏,臣則無可達之辭矣。上曰,閣臣陳之。宗薰曰,人無有不善,卽聖人論性之要旨,而告子則全眛性善之本體,而終歸於異端。故此孟子之所以深斥者也。後之學者,若能明知其人無不善之義,則性之本體,可以洞見矣。惟伏望我殿下,聖學上工夫,必於此等處體驗焉。上掩卷,命玉堂·閣臣先退,基宏等退出。仍命退,承史以次退出。
癸酉正月十九日午時,上御涵仁亭。諸承旨持公事入侍時,行都承旨韓致應,右承旨金敎根,左副承旨朴宗琦,右副承旨曺鳳振,同副承旨李德鉉,假注書沈啓錫·沈湜,記注官朴思彦·文養老,檢校待敎朴宗薰,以次進伏訖。上命諸承旨,各奏公事。致應曰,臣吏房無公事矣。敎根曰,此江原監司李好敏啓本,遺棄兒給料數爻開坐事也。宗琦曰,臣禮房無公事矣。鳳振曰,臣以刑房,爲兵房代房,無公事矣。德鉉曰,臣工房無公事矣。上命退,承史以次退出。
上在昌德宮。停常參·經筵。
藥房提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候,與前一樣,卿等不必入侍宜矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
曺鳳振啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,左副承旨朴宗琦,今日不爲仕進,卽爲牌招,何如?傳曰,允。
李龍秀啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,惠山僉使趙文錫下直,長弓一張,長箭一部,片箭一部,筒兒一箇賜給。
傳于韓致應曰,藥房入侍。
李龍秀啓曰,假注書李鶴秀時無職名,令該曹,依例付軍職,冠帶常仕,何如?傳曰,允。
朴宗琦,以弘文館言啓曰,本館上番闕直,事甚未安,副應敎鄭元容,校理李墷,副校理鄭文始,旣有只推之命,竝卽牌招,以爲推移入直之地,何如?傳曰,允。
傳于朴宗琦曰,未肅拜玉堂許遞。
執義李東煥啓曰,臣言議巽軟,其於耳目之任,初不近似,而且府啓中,有不可因例同參者,在前濫叨臺地,以此引避,輒蒙體諒之恩矣。日前除旨,宜卽來避,而病淹床玆,屢犯違逋,只切惶蹙,而顧臣處義,則今無異同,其何敢因仍蹲冒於臺次乎?請命遞斥臣職。答曰,依啓。
以副應敎鄭元容牌不進罷職傳旨,傳于朴宗琦曰,只推。
以左副承旨朴宗琦牌不進罷職傳旨,傳于李龍秀曰,只推。
以大司諫李翼晉,獻納李久源,掌令李牌不進罷職傳旨,傳于曺鳳振曰,只推。
李龍秀,以都摠府言啓曰,今日入直內三廳武兼禁軍及軍兵等當爲中日習射技放,而永禧殿春奉審相値,不得設行之意,敢啓。傳曰,知道。
癸酉正月二十日辰時,上御壽康齋。藥房提調率醫官入侍時,提調金羲淳,副提調韓致應,記事官朴來謙,記注官朴思彦,別兼春秋李紀淵,檢校待敎李龍秀,以次進伏。醫官李漢臣·趙宗協·秦東秀·吳仁豐·卞光壽·李彦厚,以次進伏。楹外訖。羲淳曰,春寒尙劇,聖體,若何?上曰,一樣矣。羲淳曰,寢睡·水刺之節,何如?上曰,一樣矣。各殿宮氣候,亦一樣矣。仍命醫官二人入診,漢臣診候訖。退伏奏曰,左右三部調勻矣。宗協診候訖。退伏奏曰,左右三部調勻矣。上曰,出去後議定湯劑,可也。仍命醫官先退,漢臣等退出。羲淳曰,湯劑所用羅蔘數少,將有不足之慮,依近例,以戶蔘代用,何如?上可之。王大妃殿進御加味六君子湯製入事。出榻敎上命退,諸臣以次退出。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外,未署經外,未肅拜人員,竝卽牌招,何如?傳曰,允。
李龍秀啓曰,來二十五日朝參日次矣,敢稟。傳曰,停。
傳于曺鳳振曰,召對爲之。
傳于李德鉉曰,諸承旨,持公事入侍。
傳于李德鉉曰,承旨入侍。
朴宗琦,以弘文館言啓曰,本館上番闕直,事甚未安,副應敎鄭元容,旣有只推之命,校理鄭祖榮,由限已過,竝卽牌招,以爲推移入直之地,何如?傳曰,允。
曺鳳振啓曰,行大司憲李益運,持平閔英世·張龍八在外,執義·掌令一員未差,李牌不進,監察茶時之意,敢啓。傳曰,知道。
以大司諫李翼晉,獻納李久源,掌令李牌不進罷職傳旨,傳于曺鳳振曰,只推。
朴宗琦,以禮曹言啓曰,大報壇祭享,每年三月上旬內,擇日擧行事,定式矣。吉日令日官池景泌推擇,則來三月初六日·初七日·初十日中,當爲擇吉,而俱有拘忌,只初三日爲吉云,而懿昭墓忌辰齋戒,亦爲相値矣。壇享擇日,勿拘齋日事,先朝壬子,已有受敎,以此日定行,而親祭與攝行,有稟旨擧行之例,今番則何以爲之乎?敢稟。傳曰,攝行磨鍊,可也。
禁府啓目,軍資監直長李俊模原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,代致詞官兼引儀李孝述原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,健元陵令李魯謙原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,鳳山郡守金鎭鼎,黃州牧使李周憲·載寧郡守金思羲等,原情云云。傳旨內辭緣,泛稱遲晩,金鎭鼎段,所當請刑是白乎矣,曾經宣傳官,勿爲請刑,載在大典通編,議處爲白乎旀,李周憲·金思羲等段,竝只刑推得情,何如?判付啓,依允爲旀,李周憲,金思羲等段,竝只除刑推議處爲良如敎。又啓目,南部令成義浩原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,粘連,濟州放未放修啓冊子中,本府所管定配罪人未放秩濟州李致薰乙良,依啓聞施行爲白乎旀,他餘罪人等,令刑曹稟處,何如?判付啓,依允。又啓目,粘連,忠淸道放未放修啓冊子中,本府所管定配罪人未放秩靑山洪卓龍乙良,依啓聞施行爲白乎旀,他餘罪人等,令刑曹稟處,何如?判付啓,依允。
曺鳳振,以義禁府言啓曰,保放罪人李孝述·成義浩·李魯謙·李俊模,還囚後捧供以入,而李魯謙·李俊模,病勢一向危劇,仍爲保放之意,敢啓。傳曰,知道。
曺鳳振,以義禁府言啓曰,卽接月令醫員安國元手本,則時囚罪人李周憲,冒寒登程,素患痰積,猝然發作,食飮全却,金思羲,猝得毒感,咳喘苦劇,金鎭鼎,關格猝發,氣息奄奄,俱有難保之慮云。罪人病勢如此,則一邊保放,一邊草記,曾有定式矣。李周憲·金思羲·金鎭鼎,竝姑保放之意,敢啓。傳曰,知道。
李龍秀,以兵曹言啓曰,同知中樞府事金斗範,僉知中樞府事李天奎,俱以癃老之人,病在鄕廬,上來供職無路云,西樞雖是閑局,不可遲待,竝改差,何如?傳曰,允。
領議政金載瓚疏曰,伏以,天何嘗視聽於人,而人到十分窮處,必號呼于天,蘄祝于天焉。是蓋凡民有願,天必曲遂故耳。臣天下之無告,而殿下天只,安得不愬,此至迫之情,仰冀必格之理於穆然監臨之下哉?臣以情則必可伸也,以勢則必可去也,以疾病則必無以陳力就列也。辭受之義,名敎攸關,去就之際,郵罰不辭。前後請免之章,必以矢心之說,質言於宸聽者,實由於情迫到十分,勢窮到十分,乃以必呼之義,要得曲遂之恩者也。若使臣,年迫耆艾,位至公孤,托私義而忘盡己之義,瞞君父而圖奉身之計,則神明先誅,狗彘不若。臣雖不忠,豈忍爲是,而今此疾聲力辭,如縛求解者,誠以私焉而防範至重,公焉而關係莫大也。然且累牘未格,一兪尙靳,不但一夫不獲,聖人攸耻,抑恐日月有遺照,天地有餘憾也。區區之所仰望於聖明,豈容如是耶?粵在先朝甲辰,先臣以時任相職,適有疾恙,登筵陳懇,奏語未畢。先大王亟敎曰,卿卽予所倚仗,及今許免,俾便調將,乃所以倚仗之本意也。卽命前席許副,先臣嘗與臣,語及是日是敎,輒嗚悒流涕,而臣之家族百口,銘在心骨,尙不勝於戲之思焉。嗚呼,先臣只以采薪之憂,仰請禠鞶之音,而言下卽契,特允微懇,沒身爲榮,傳世知恩,而今臣所以必請一遞,非直疾病是耳。其情切悲,其勢愈隘。首尾七年之間,辭本幾上,面懇亦屢,而一言感天,雖不敢望,積誠必辭,亦未見槪。如臣不孝不肖,旣不能以先臣所以事先朝者事殿下,何敢以先朝之所施於先臣,望之於臣身,而在臣私心,竊有隱痛,如窮人之無歸。倘以甲辰故事,復覩於今日,豈非聖朝之盛典,臣家之異渥耶?噫,天人靡間,一理感應,肖翹之微,縱無足仰感,燾覆之仁,豈無所俯應乎?玆敢更申瀝血之忱,睯不知畏,語未擇聲,僭越之誅,實所甘心,體諒之恩,竊自攢手。伏乞聖慈,特垂監憐,亟下成命,俾得以無得罪於聖人敦倫礪廉之世,千萬至祝。臣無任云云。答曰,省疏具悉卿懇。卿以兩次批旨,爲予文具而不許乎?予雖否德,豈不以悃愊待卿,而卿復爲辭巽,至再至三,徒煩酬應乎?卿雖以先卿之所被爲引,而卿試思之,國家之治,人才之盛,其敢望萬一及於先朝之盛際乎?卿若以爲然,予當許卿,卿自思而不及云,則卿不當發此言。卿何其不思之甚也?萬萬非所望於卿,卿須亟斷來章,更毋困我,以古人鞠躬盡瘁之心爲心,勿以奉身處閒爲念,卽起視事,弘濟時艱。仍傳于朴宗琦曰,此批答,遣史官傳諭于領議政。
兵曹判書徐榮輔疏曰,伏以臣,向陳一疏,猥控微懇,跡涉占便,辭又屢瀆,臣心惶懍,若無所容。乃蒙聖度天大,不加之罪,許解使御,俾得以舍原隰之憂,理刀圭之事,所以愛欲生之者,至厚至渥,臣誠感激隕越,未知垂死賤臣。何以圖報其萬一也?第以本兵重任,尙縻於身,尸素瘝曠,苟延時日,此臣之所大懼也。臣之冒叨見職,甫踰月矣,而引疾之章,至于今而爲四,臣雖至愚,亦豈不知瀆擾之罪?有關分義也,顧其中,必有不得已者焉耳。臣聞人之百病,輕重雖殊,有是病必有是藥,至若脾土虛敗者,雖有華扁,望之而走而已。臣之所苦,正是此病,便道無常,面部浮高,額汗如漿,腸鳴似鼓,飮噉不期減而自減,肢體不知痛而自痛,此皆醫家所謂難爲之證耳。自過大政,職務稍暇,尋醫問藥,非不盡意,而譬如已枯之木,理不再榮。間嘗一再赴政,歸輒數日呻楚,或不得已而延接人客,開視簿領,語言顚錯,神精眩瞀,雖欲自强,末由也已。每於伏枕涔涔之中,求遞一念,結轖于中,如縛者之不能忘解。臣受恩罔極,年近六旬,區區餘景,非敢愛惜,良以中權,非養病之坊,而狗馬賤疾,未可以時月望其痊安也。況今春謁,無多隔日,幸行取稟,亦在來初,整鹵簿勅戎旅,臣職也。帕鞾櫜鞬,奔走先後於羽林豹尾之間,亦臣職也,臣何以能之乎?假使臣,力疾强策,倖免於顚仆,彼八方士女之瞻望羽旄者,見臣尫然萎枯之狀,豈不曰堂堂淸朝,何患無人,而乃用彼癃病垂盡之大司馬爲哉?亦豈不曰彼夫也,抗浮黃之顔,曳䠥躄之軀,不識人間有羞恥事乎?臣將何辭,謝一世之譏議?在國體,不亦苟簡之甚乎?疾痛之呼,匪直爲私,參前倚衡,唯有一遞。伏願天地父母,俯垂憐憫,亟遞臣職,仍賜臣長暇,俾其安意調治。倘或賴天之靈,得延少須臾殘喘,則縱不得復爲完人。亦庶幾優游散班,歌詠聖澤,或有其日惟聖明,少垂察焉。臣無任云云。答曰,省疏具悉。卿其勿辭,調理行公。
癸酉正月二十一日辰時,上御壽康齋。召對入侍時,參贊官曺鳳振,持孟子第六卷,檢校待敎李龍秀,持孟子第六卷,檢討官朴基宏,持孟子第六卷,假注書李鶴秀,持孟子第六卷,記注官朴思彦,持孟子第六卷,記注官文養老,持孟子第六卷,以次進伏訖。上開卷命讀,基宏讀自今夫水,止亦猶是也。上命陳文義。基宏曰,夫水之就下性也,而至若搏而躍之,激而行之,專由於氣之所使,而不合於天理之正也。上命掩卷,命玉堂·閣臣先退,基宏等退出。又命退,承史以次退出。
癸酉正月二十一日辰時,上御涵仁亭。諸承旨持公事入侍時,左承旨李龍秀,左副承旨朴宗琦,右副承旨曺鳳振,同副承旨李德鉉,記事官朴來謙,假注書李鶴秀,記注官朴思彦·文養老,以次進伏訖。上命讀公事,宗琦讀奏訖,上命入公事。龍秀曰,兵房無公事矣。德鉉曰,工房無公事,而代房戶房,亦無公事矣。上仍命退,承史以次退出。
癸酉正月二十一日午時,上御涵仁亭。承旨入侍時,同副承旨李德鉉,假注書李鶴秀,記注官朴思彦·文養老以次進伏訖。上命入公事。仍命退,承史以次退出。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,〈敢啓〉。傳曰,知道。
備忘記,慶源府使金守淵下直,長弓一張,長箭一部,片箭一部,筒兒一箇賜給。
傳于朴宗琦曰,召對爲之。
傳于朴宗琦曰,諸承旨,持公事入侍。
傳于李德鉉曰,承旨入侍。
以副應敎鄭元容,校理鄭祖榮牌不進罷職傳旨,傳于朴宗琦曰,只推。
曺鳳振啓曰,掌令李,以其親病,投章徑行,原疏纔已捧入矣。所當直捧遞差傳旨及罷職傳旨,而此與無端下鄕有異,從重推考,何如?傳曰,允。
曺鳳振啓曰,行大司憲李益運,持平閔英世·張龍八在外,執義·掌令一員未差,掌令李陳疏,監察茶時之意,敢啓。傳曰,知道。
以大司諫李翼晉,獻納李久源牌不進罷職傳旨,傳于曺鳳振曰,只推。
朴宗琦,以弘文館言啓曰,本館上番闕直,事甚未安,副應敎鄭元容,校理鄭祖榮,旣有只推之命,竝卽牌招,以爲推移入直之地,何如?傳曰,允。
以副應敎鄭元容,校理鄭祖榮牌不進罷職傳旨,傳于朴宗琦曰,只推。
李龍秀,以都摠府言啓曰,今正月二十六日,大駕詣宗廟展謁,仍詣景慕宮展謁時,侍衛寶劍守宮,當爲備員,而都摠管曺允大在外,副摠管朴宗薰呈辭,張鉉宅有身病,一員未差,無以備員,令政院,稟旨變通,仍令該曹口傳差出,待下批牌招,以爲備員之地,何如?傳曰,允。許遞,可也。
兵曹口傳政事,以尹得逵爲都摠管,吳淵常·崔光泰·申鴻周爲副摠管。
李龍秀,以兵曹言啓曰,今二十六日宗廟·景慕宮擧動時,本曹堂上守宮及侍衛,當爲備員,而參議臣金獜采在外未肅拜,令政院,稟旨變通,與參知未差之代,仍令該曹,以在京無故人,口傳差出,待下批牌招,以爲備員之地,何如?傳曰,允。
李龍秀啓曰,因兵曹草記,二十六日宗廟·景慕宮擧動時,守宮及侍衛,當爲備員,而參議金獜采在外,令政院稟旨變通,與參知未差之代,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞,政官牌招開政。
朴宗琦啓曰,吏曹判書金羲淳,參判趙萬元,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
朴宗琦啓曰,吏曹判書金羲淳,參判趙萬元,參議金會淵再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
曺鳳振,以弘文館言啓曰,本館上番闕直,事甚未安,副應敎鄭元容,校理鄭祖榮,旣有只推之命,與今日政新除授玉堂,待下批竝卽一體牌招,以爲推移入直之地,何如?傳曰,允。
有政。吏批,判書金羲淳牌不進,參判趙萬元牌不進,參議金會淵進,左副承旨朴宗琦進,啓曰,判書金羲淳,參判趙萬元竝牌招不進,小臣獨政未安,何以爲之?敢稟。傳曰,只出緊任,以朴孝成爲執義,鄭元容爲司諫,李魯新爲掌令,李明緖爲正言,宋應圭爲校理,洪命周爲修撰,金逌根爲副修撰,李魯秉爲司書,李晩秀爲工曹判書,洪時溥爲兵曹參議,洪冕燮爲參知,故學生曺命億贈吏參例兼,副摠管曺允遂考,李沆爲副校理,李相璜爲判尹。
兵批,行判書徐榮輔病,參判尹尙圭入直進,參議·參知未差,同副承旨李德鉉進,僉知單李溶,副護軍金獜采·申緯·成履源·權逴·趙文彦,副司直李東煥·李龜雲·李朝鉉·李墷·鄭文始·朴周壽,副司果任文白·林處鎭·姜世白·高廷鳳,副司正李鶴秀竝單付。
朴宗琦,以吏批言啓曰,侍從臣父·侍從臣承重祖年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,侍從臣承重祖年八十以上人,別單書入之意,敢啓。傳曰,知道。
禁府啓目粘連,向前李孝述亦,身爲致詞官,莫重行禮,擧行遲緩,事甚駭然,以此照律,何如?判付啓,依允。又啓目,粘連,向前李俊模亦,直廬失火,雖出意慮之外,身爲官長,常時不飭,在所難免,以此照律,何如?判付啓,依允。又啓目,粘連,向前成義浩亦,觀其所供,本事之當初聽理,旣涉不審,部外保授,雖異拘留,違令之罪,在所難免,以此照律,何如?判付啓,依允。又啓目,粘連,向前李周憲·金思羲等段,稅納之遲滯,始緣歉歲之難捧,而今旣準納,則與尙未盡納,煞有間焉。金鎭鼎段,當初所納,非不準數,一任邸吏,致此愆期,不能察飭之罪,在所難免,竝只以此照律,何如?判付啓,依允。又啓目,粘連,向前李魯謙亦,當初事端,雖涉可駭,而旣由於下屬之中間相鬨,初非寢卽之所指使,下隷之不爲捉送,雖異於隱匿,不可謂全然無罪,以此照律,何如?判付啓,依允。又啓目,松禾縣監洪敬謨,安東府使李勉求等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓,依允。
曺鳳振,以義禁府言啓曰,保放罪人李魯謙·李俊模·金鎭鼎·李周憲·金思羲,還囚議處以入,而李魯謙·李俊模·李周憲·金思羲,病勢一向未差,仍爲保放之意,敢啓。傳曰,知道。
掌令李疏曰,伏以臣之見叨是職,亦已多日矣。始焉惝怳,繼以震惕,莫省措躬之所。臣之地望人器,萬不近似於是任,卽一世之所共知,同朝之所共諒也。聖恩雖出於收簪,臣心自切於循墻,庚牌屢降,冒膺無望,通慢之誅,惟譴何是俟而已。臣於此際,卽接鄕信,臣父於今年,爲七十九歲矣。素患痰癖之症,自數年以來,輾轉沈痼,長在床笫,寧日恒少,忽於月初,偶觸風寒,症形危惡,越添一倍,神精昏霧,不省四到,食飮全却,轉側倩人,病中思子之語,促臣歸視,臣自聞此報,方寸煎灼,按住不得。雖知臺職之不可一刻瘝曠,而情迫勢急,不暇他顧。玆敢拜章尋鄕,於是乎義分都隳,金木惟輕。伏乞聖明,俯賜鑑諒,亟命鐫改,臣新授職名,仍治臣擅離之罪,以昭法紀焉。臣無任云云。省疏具悉。爾其勿辭往護。
癸酉正月二十二日辰時,上御涵仁亭。召對入侍時,參贊官朴宗琦,持孟子第六卷,檢校待敎李龍秀,持孟子第六卷,檢討官朴基宏,持孟子第六卷,記事官朴來謙,持孟子第六卷,記注官車翊修,持孟子第六卷,別兼春秋李紀淵,持孟子第六卷,以次進伏訖。上開卷命讀,基宏讀自告子生之謂性,止白玉之白歟曰然。上曰,文義陳之。基宏曰,告子只以知覺運動爲性,此全不識仁義禮智之粹然者是性也。上掩卷,命玉堂先退,基宏退出。又命退,承史以次退出。
癸酉正月二十二日辰時,上御涵仁亭。諸承旨持公事入侍〈時〉,左承旨李龍秀,左副承旨朴宗琦,右副承旨曺鳳振,同副承旨李德鉉,記事官朴來謙,假注書李鶴秀,記注官車翊修,別兼春秋李紀淵,以次進伏訖。上命奏公事。龍秀曰,兵房無公事矣。宗琦曰,禮房無公事,而代房吏房,有公事一度矣。上命入之。鳳振曰,刑房無公事矣。德鉉曰,工房無公事,而代房戶房,亦無公事矣。上命退,承史以次退出。
癸酉正月二十二日未時,上御涵仁亭。承旨入侍時,同副承旨李德鉉,假注書李鶴秀,記注官孫錫祚,記注官車翊修,以次進伏訖。上曰,有何公事乎?德鉉曰,無之矣。上命退,承史以次退出。
上在昌德宮。停常參·經筵。
李龍秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,右承旨金敎根,今日不爲仕進,卽爲牌招,何如?傳曰,允。
傳于韓致應曰,召對爲之。
傳于韓致應曰,諸承旨持公事入侍。
傳于李德鉉曰,玉堂持聖學輯要入侍。
傳于李德鉉曰,承旨入侍。
以校理鄭祖榮再牌不進罷職傳旨,傳于朴宗琦曰,只推。
以副校理李沆,修撰洪命周,副修撰金逌根牌不進罷職傳旨,傳于朴宗琦曰,只推。
朴宗琦,以弘文館言啓曰,本館上番闕直,事甚未安,校理鄭祖榮,副校理李沆,修撰洪命周,副修撰金逌根,旣有只推之命,竝卽牌招,以爲推移入直之地,何如?傳曰,允。
曺鳳振啓曰,行大司憲李益運,掌令李,持平閔英世·張龍八在外,執義朴孝成,掌令李魯新牌不進,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,正言李明緖,執事朴孝成,掌令李魯新牌不進罷職傳旨,傳于曺鳳振曰,只推。
以右承旨金敎根牌不進罷職傳旨,傳于韓致應曰,只推。
以兵曹參議洪時溥,參知洪冕燮牌不進罷職傳旨,傳于韓致應曰,只推。
朴宗琦,以弘文館言啓曰,新除授校理宋應圭,時在忠淸道文義地,經筵入番事緊,請斯速乘馹上來事,下諭。答曰,依啓。
李龍秀,以都摠府言啓曰,副摠管申鴻周,以御營中軍,軍兵等中日試射放事,南小營晝仕出去之意,敢啓。傳曰,知道。
曺鳳振,以義禁府言啓曰,保放罪人李魯謙·李俊模·李周憲·金思羲等,還囚照律以入之意,敢啓。傳曰,知道。
禁府照目,粘連,鳳山郡守金鎭鼎,黃州牧使李周憲,載寧郡守金思羲等矣本府議啓內,李周憲·金思羲等段,稅納之遲滯,始緣歉歲之難捧,而今旣準納,則與尙未盡納,煞有間焉。金鎭鼎段,當初所納,非不準數,一任邸吏,致此愆期,不能察飭之罪,在所難免,竝只以此照律罪,李周憲·金思羲等段,以不應爲律,各笞四十收贖,附過還職,金鎭鼎段,以違令律,笞五十收贖解見任別敍,竝只私罪,奉敎依允爲称,金鎭鼎段,功減一等爲称,李周憲·金思羲等段,竝只功議各減一等爲良如敎。又照目,粘連,健元陵令李魯謙矣,本府議啓內,當初事端,殊涉可駭,而旣由於下屬之中間相鬨,初非寢官之所指使,至於下隷之不爲捉送,雖異於隱匿,不可謂全然無罪,以此照律,罪笞四十收贖,附過還職私罪,奉敎依允爲称,功議各減一等爲良如敎。又照目粘連,代致詞官兼引儀李孝述矣,本府議啓內,身爲致詞官,莫重行禮,擧行遲緩,事甚駭然,以此照律,罪笞四十收贖,附過還職私罪,奉敎依允爲称,功減一等爲良如敎。又照目,粘連,南部令成義浩矣,本府議啓內,觀其所供,本事之當初聽理,旣涉不審,部外保授,雖異拘留,違令之罪,在所難免,以此照律,罪笞五十收贖,解見任別敍私罪,奉敎依允爲称,功減一等爲良如敎。又啓目,粘連,向前洪敬謨段,田稅未納,雖緣荒年之難捧,經歲愆期,當有餘數,難免稽緩之失,李勉求段,稅納輸上,雖在前官,致此邸吏掩匿,不無過期未納之弊,亦難免不察,竝只以此照律何如啓,依允。又照目,粘連,軍資監直長李俊模矣本府議啓內,直廬失火雖出意慮之外,身爲官長常時不飭,在所難免,以此照律,罪笞四十收贖,附過還職私罪,奉敎依允爲称,功議各減一等爲良如敎。
癸酉正月二十三日辰時,上御涵仁亭。召對入侍時,參贊官韓致應,持孟子第六卷,檢校待敎李龍秀,持孟子第六卷,檢討官朴基宏,持孟子第六卷,假注書李鶴秀,持孟子第六卷,記注官孫錫祚,持孟子第六卷,記注官文養老,持孟子第六卷,以次進伏訖。上開卷命讀基宏,讀自然則犬之性,止猶人之性歟。上曰,文義陳之。基宏曰,人性物性,固有偏全粹駁之別,而至若使之各循其性者,亶在於聖人中和位育之功矣。上掩卷,命玉堂先退,基宏退出。又命退,承史以次退出。
癸酉正月二十三日辰時,上御涵仁亭。諸承旨持公事入侍時,行都承旨韓致應,左承旨李龍秀,左副承旨朴宗琦,右副承旨曺鳳振,同副承旨李德鉉,記事官朴來謙,假注書李鶴秀,記注官孫錫祚·文養老,以次進伏訖。上曰,有何公事乎?致應曰,各房無公事矣。仍命退,承史以次退出。
癸酉正月二十三日午時,上御涵仁亭。玉堂持聖學輯要入侍時,同副承旨李德鉉,檢校待敎李龍秀,副修撰朴基宏,記事官朴來謙,記注官孫錫祚·車翊修,以次進伏訖。上開卷命讀,基宏讀自臣謹按道妙無形,止入道之指南也。上曰,文義陳之。基宏曰,道之奧妙無形,而惟文能形之,故四書·六經之文,無不盡載,而但以篇秩浩多,難於領要。大學乃是領要之書,而西山眞氏推廣,以爲衍義,爲學之本,爲治之法,皆在其中,則此實帝王入道之指南也。上掩卷,命玉堂先退,基宏退出。又命退,承史以次退出。
癸酉正月二十三日未時,上御涵仁亭。承旨入侍時,同副承旨李德鉉,假注書李鶴秀,記注官孫錫祚·文養老,以次進伏訖。上命退,承史以次退出。
上在昌德宮。停常參·經筵。
夜五更,月暈兩珥。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
朴宗琦啓曰,判尹李相璜,除拜後過三日不爲出肅,依定式推考警責,仍卽牌招察任,何如?傳曰,允。
備忘記,忠淸水使趙義鎭,公州營將韓民獻下直,各長弓一張,長箭一部,片箭一部,筒兒一箇賜給。
傳于朴宗琦曰,諸承旨,持公事入侍。
傳于李德鉉曰,玉堂持聖學輯要入侍。
以校理鄭祖榮,副校理李沆,修撰洪命周,副修撰金逌根牌不進罷職傳旨,傳于朴宗琦曰,只推。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于曺鳳振曰,只推。
朴宗琦,以弘文館言啓曰,本館上番闕直,事甚未安,校理鄭祖榮,副校理李沆,修撰洪命周,副修撰金逌根,旣有只推之命,竝卽牌招,以爲推移入直之地,何如?傳曰,允。
傳于李德鉉曰,坐直承旨入侍。
朴宗琦,以奎章閣言啓曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
朴宗琦,以禮曹言啓曰,臣集斗,與戶曹判書南公轍,進詣皇壇奉審,則奉室風遮草芚一浮,懸竹二箇,饌卓巾二件,幣篚一箇,籩十箇,籩羃四箇,尊羃五箇,鼎羃二箇,俎床一坐,紅紬衣九件,皁紬衣十三件,白紬中單八件,白紬裙九件,白紬帶七件,金銅革帶五件,白布襪十二件,烏皮履九部,价幘冠五部,進賢冠三部,皮弁冠四部,鍾一枚,鍾磬結紅索一艮衣,角槌三柄,照燭一坐,干二箇,戚二箇,舞翟雉尾三層,壇上甲黃幕一浮內五幅,甲黃帳一浮內二幅,內簷甲黃帳四部內五幅,油遮日三浮,白布遮日一部內二幅,內揮帳二浮內二幅,前面黃帳一浮內二幅,外揮帳二浮內二幅,黃綿絲大束乼一艮衣,黃綿絲中束乼二艮衣,黃綿絲小束乼二艮衣,黃綿絲三甲所一艮衣,廣別大束乼一艮衣,大束乼二艮衣,中束乼二艮衣,小束乼二艮衣,三甲所二艮衣,從享位白布遮日一浮內二幅,白布揮帳一部內一幅,油遮日二浮內十張,中束乼一艮衣,小束乼一艮衣,三甲所一艮衣,排設竹五箇,饌幕白布遮日一浮內一幅,小束乼一艮衣,三甲所一艮衣,典祀廳油遮日一浮內十張,白布揮帳一浮內一幅竝破傷,改備修補事,分付各該司,何如?傳曰,允。
朴宗琦,以禮曹言啓曰,郊壇四孟朔,遣禮郞看審,有無頉草記事定式矣,發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇祈雨壇·馬祖壇·司寒壇,壇上及四面紅箭門墻垣階砌,俱爲無頉,而先農壇,階砌塗灰,間間剝落,先蠶壇,東西南邊紅箭門柱根塗灰剝落,雩祀壇,階砌塗灰,間間剝落,漢江壇東西邊紅箭門柱根塗灰及階砌塗灰,間間剝落,厲壇西南邊紅箭門柱根塗灰剝落,南邊紅箭木橫木折傷,卽爲修改事,分付該監,而此後看護等節,另加申飭之意,敢啓。傳曰,知道。
禁府照目粘連,松禾縣監洪敬謨,安東府使李勉求等矣本府議啓內,洪敬謨段,田稅未納,雖緣荒年之難捧,經歲愆期,尙有餘數,難免稽緩之失,李勉求段,稅納輸上,雖在前官,致此邸吏之掩匿,不無過期未納之弊,亦難免不察,竝只以此照律罪,各笞五十收贖,解見任別敍私罪,奉敎依允爲旀,竝只功減一等爲良如敎。
右議政金思穆疏曰,伏以臣,一疾淹歲,宛轉床笫,元正起居之禮,賀班蹈忭之列,一例闕參,漫然無知。雖於昏囈之中,猶有一端彝性之不泯,耿然戀結,如添一病。顧今三陽回泰,政是體乾奮發之會,而賓筵則命進日次,召對則頻開隻日,此實出我聖上茂對勤勵之盛意。臣不勝欽仰萬萬,而若臣癃廢,鬼事祗隔,不惟所帶之經年瘝曠,竝與筋力趨走之恭,而萬不可强,拭巾之喘,有何餘念,而瞻望雲天,有時自悼。臣之丐遞於一息未泯之前者,前後苦言血懇,吐露無餘,而半年之內,疏至九籲,單亦三徹,庶幾天地之大,無物不遂,而溫批之宣,去益隆摯,封還之命,每逾常格。區區煩瀆之辭,徒增要恩之罪而咫尺之守,未獲一伸,俯仰窮蹙,若無所容。臣今死日不遠,祗當默自䕤虔,恭俟天日之悶覆而曲遂,不意近侍來臨,詢及賤疾,至以賓對與陪班之必皆趁參,俯賜開諭,而曠絶之數,亦及於尸位垂盡之殘喘。臣誠惝怳惶感,不敢爲隨例陳懇之圖,而以職則告退之跡也,以病則視蔭之年也。今玆恩命之下,頑不知變,都虧義分,惟有伏地隕泣而已。伏望聖慈,洞垂憐察,亟解臣虛縻之銜,繼勘臣積逋之罪,以警具僚,以安私分,千萬幸甚。臣無任云云。答曰,省疏具悉卿懇。日昨纔下領相疏批旨,卿疏又到,蔽一言曰予之否德,不足以安卿等之心。故使卿等,迭相求退,予切忸怩焉。然所慨於卿等者,予雖否德,不肯舍卿等,則卿等之義,不可舍予也。前後之批,至意已罄,今不復煩,卿其諒之,亟斷來章,爰及元輔,卽起視事。仍傳于朴宗琦曰,此批答,遣史官傳諭于右議政。
副護軍韓始裕疏曰,伏以臣無似之賤,厚蒙聖恩,而空疎無才,圖報蔑策,每日循省,感極而愧。只有狗馬之戀,耿耿不昧,心懸北闕,夙宵祈祝者,惟願我殿下,克明峻德,平章百姓,祈天永命,以介眉壽也。頃於遇雷求言之時,草成微見,欲效一日之愚矣。適以病故,不能繕寫,以至于今,而月已再晦,歲又一改,其於應旨,可謂後時。然聖人曰安而不忘危,存而不忘亡,治而不忘亂。夫治安之時,不可一日忘危亂之慮,則殿下虩虩之心,恐當常如震來之日,朝臣汲汲之念,亦當常如殆哉之時,不可以時移事過,而小忽修省之道。故臣今乘病間,乃敢寫進向日之草,言或有可採者,則何計其早晩也?顧今三陽開泰,萬物資始,正宜布德修政,對時育物也。伏惟聖明,垂察焉。臣謹按易震之象曰洊雷震,君子以恐懼修省,兩震重疊故爲洊雷,而洊雷者,天之怒也。雖於陽氣發散,雷行天下之時,迅雷風烈,君子必變。況於陽氣藏伏,雷乃收聲之節,迅雷風烈則是天怒有甚於常時,而告警於當日者,大矣。君臣上下,尤豈非實心恐懼,惕念修省,以爲敬天怒答天譴之地哉?人主之一心誠敬,克享天心,則天必霽威而降祥,是以成湯,嬰茅自責,而天乃大雨,周成,泣書出郊,而天乃反風,若使嬰茅泣書,不出由中之誠,而徒爲觀聽之美,則其何以克享天心,而應之若是其神速耶?毋曰高高在上,出王遊衍,無非曰明日,朝之攸及,而作善則降之百祥,降不善則降之百殃,降殃而猶不悛,則繼之以大亂,必使之危亡。此理不僭,賁若草木,是豈非大可恐而大可懼者耶?臣竊伏念我殿下,遇災求言者屢矣。當其時,中外臣庶,莫不欣欣然相慶,咸願少須臾無死,以見轉災爲祥,殷道復興之休矣。夫何玩愒伈泄,挨過時日之意勝,而憂勤惕厲,奮發有爲之志少,依舊是架漏牽補,贓汚未戢,而民生益窮,怨朋興,而亂逆闖發,饑饉荐臻,而餓殍載路,大失中外之望,而今又雷藏之節,燁燁而震電。臣愚竊恐我殿下,有恐懼之心,而無修省之實。大哉之王言,徒爲紙上之空言,誠心孚信,終有遜於殷湯·周成而然也。孟子曰恭儉,豈可以聲音笑貌爲哉?夫恭儉之接於人者猶然,況夫誠敬之格於天者,豈可以言辭爲哉?臣聞轟轟之聲,中夜憂懼,明發不寐,及伏覩翌朝朝紙,聖敎懇惻切至,以至減膳求言之境。臣雙擎而讀,蹶然而起曰,今我聖上,將以實心畏天,而無如前日之空言,將以實政答天,而無如前日之挨過,則萬景俱新,而國其庶幾乎?遂不勝顒若之衷,敢以十條愚見,仰塞求助之勤,伏惟聖明,留神採納焉。其一曰疾敬德。蓋人主一心,實萬化之源,萬事之榦,而所以格天享天者,不外乎此也。上帝降衷,若有恒性,而惟存心者,爲能充其性。故上帝又開存心之要法,乃於黃帝時,有鵲含書,而其中有敬勝怠者吉怠勝敬者滅之語,自是厥後,堯·舜之欽字,湯·文之敬字,爲群聖相傳之心法,精一執中之學,賴此而得明也。古者人生八歲,則入小學,敎之以灑掃應對進退之節者,所以培養此莊敬之德於幼時,使之習熟於心身,以爲根本田地。故及至十五入大學,其於格致誠正修齊治平之道,莫非此培養之敬所貫徹也。此敬所以徹上徹下,而爲聖學之始終者也。秦·漢以降,經殘敎弛,小學培養之敎,庶而無徵,則大學格致之功,無提綱振領之要。故程子以敬字,補小學之闕曰,涵養須用敬,進學在致知,又曰入道莫如敬,未有致知而不在敬者,蓋敬所以操心者也。操則天理存,而爲堯·舜之耿介,此所以吉也。不敬則怠而放心也,放則天理亡,而爲桀·紂之猖披,此所以滅也。堯·舜·桀·紂之分,只在一心敬怠之間,而心之爲物,主於身,貫動靜該體用,而不可須臾之離道。故君子之於敬,亦當貫動靜該體用,而無須臾之間斷也。此君子自强不息之功,而深造乎緝熙敬止,聖敬日躋,則乃是純亦不已之天德王道也。約而言之,則不過一心之警省,而極其功效,則可至天地萬物之位育也。聖學工夫之至要至切者,孰有加於此也?是以召公之戒成王,以諴小民,爲祈天永命之本,以疾敬德,爲諴小民之本,乃曰王敬作所,不可不疾敬德。伏願殿下,益加聖念,以敬作所,懋敬厥德。雖於不睹不聞之時,毋曰無事無物,而嚴恭寅畏,戰兢自持,戒私欲之蟊賊,懼宴安之鴆毒,約之至於至靜之中,而其守不失,則誠自存而邪自閑。此心沈靜虛明,思慮未萌,而知覺不昧,一性渾然在裏,萬象森然以具,鑑空衡平,無所偏倚,此所謂未發之中,天下之大本也。程子曰敬而無失,卽所謂中也。又曰未發之前,謂之靜也。然靜中須有物,始得這裏最難處能敬則自知。此臣愚竊謂敬而無失,卽存天理之本然,而不偏不倚故謂中也。思慮未萌故謂靜,而知覺不昧者,爲有物也。能敬則自心自省,常做主宰,惺惺在裏,而不挑擧不昏沈,故能知此靜中之有物也。此乃未發時主靜存養之工,而若夫格物而致知,講學而精義,所以明此心所具之理,而爲應事接物時方外之本也。是以事物來觸,而有所睹聞,則此主靜者感通,主動而尤加謹愼,微而一念之萌,以辨利義之幾,顯而萬機之應,以審當然之則,氣之決驟,則以決其銜轡,情之橫放,則以嚴其隄防,而平日講學之精義者,於是乎得爲方寸之用,爲權衡焉,丈丈尺焉。凡物之輕重長短,莫得逃其錙銖分寸,而各中其節,無所乖戾。此所謂已發之和,天下之達道也。程子曰善觀者,却於已發之際觀之,蓋未發之體,無跡可見,而惟於發而中節之用處,方見未發之體發來之實也。如於惻隱上,見仁之發,羞惡上,見義之發,此乃已發時主動省察之工,所以遏人欲於將萌者也。由其有敬以直內,以立其體,故所以發義以方外,以行其用也。此所謂敬義夾持,內外交養者也。苟能從事於此,而勿忘勿助,無責效於時日積眞誠於歲月,而與學問思辨,齊頭竝進,則道成德立,于以諴小民,于以享天心,氣無不和,而四靈畢至矣。伏惟聖明,懋哉懋哉。其二曰進賢良。中庸曰爲政在人,取人以身,人主能敬其德,則則哲之明在躬,而爲取人之則,故能以身取人,以人爲政也。易乾九二在田,九五在天,天壤相遠,而其所以同爲利見大人者,蓋以聖君在上,思得同德之臣,賢人在下,思遇同德之君,中心之願,在於共天位治天職。故在上之大人,利見在下之大人,在下之大人,利見在上之大人也。噫,世之庸君暗主,只樂南面之自奉,而不知爲政之在人蔑視經訓,而謂陳腐,狎侮儒賢,而謂迂闊,傲然自聖,訑訑拒人,而所與共位治職者,不過逢迎之佞,面諛之諂也。阿意順旨,則謂之盡忠而尊貴之,責難矯非,則謂之不敬而誅戮之,時則雖有伊·呂之賢,虛老耕釣,而充滿朝廷者,都是容悅牟利之徒也相與虐民,而民之殿屎則不顧,爭爲病國,而國之殄瘁則不念,畢竟君臣俱敗,國隨而滅。此非但其臣不忠之罪,實其君侮賢之報也。歷考往牒,未嘗有不用賢而國不亡者,是豈非萬世人主所當鑑戒者耶?伏惟聖上,修己以敬,取人以身,修政以人,誠於求賢,而盡其敬禮,則雖今世,亦安知無韞櫝待價之士也?但千仞翔鳳,必覽德輝而下止,苟或朝廷不正,怙侈滅義之徒,妬賢嫉能之類,布列庶位,則彼不事王侯者,且將若浼之不暇,安肯立於其朝乎?是以欲來賢士,必先正朝廷,伏願殿下,用燕昭王先從隗始史策,先於在廷群僚中,擇其公平正直廉潔自守者進之,辨其偏私猜險簡賢附勢者而退之。使君子道長,小人道消,而有拔茅彙征之象,則君子豹變,小人革面,向之諛佞者,必將變爲忠直。此正聖人所謂擧直措枉,能使枉者直之事,而如封德彝者,非愚於隋而智於唐也。只係人主禦之有術,導之有要也。旣先收用在朝之賢而又復禮招在野之賢,則惟彼同聲相應,同氣相求者,亦豈無雲之從龍,風之從虎耶?此所謂賢於隗者,不遠千里也。伏惟聖明,勉哉勉哉。若夫所以辨別君子小人賢邪之分,則唐李德裕曰,正人指邪人爲邪,邪人指正人爲邪,在上者辨之甚難。宋張俊辨之曰,正人如松栢特立不倚,邪人如藤蘿,非附他物,不能自起。大凡不私其身,慨然以天下百姓爲心者君子也,謀身甚密,不顧天下百姓者小人也。志在爲道,而不求名者君子也,志在爲己,而掠虛美邀浮譽者小人也。其言剛正,無所阿徇者君子也,詞氣柔佞,伺候人主之意者小人也。樂道人善,而惡稱人惡者君子也,掩人之善,而訐人之惡者小人也。難進易退者君子也,叨冒爵祿,蔑無廉恥者小人也。臣愚以爲,以張俊此語求之,則邪正之分,庶乎其槪見矣。伏惟聖明,於群臣晉接之際,百僚居職之間,以此察其處心行己之實而取捨之。孟子曰不信仁賢,則國空虛,爲人上者,可不念哉?其三曰明正學。蓋爲政在於得人,而人才成就,則在於明正學。夫自正學不明以來,爲士者專事科業,而至於聖人立言垂敎之旨,則看作芭蘺邊物。惟務剽竊經文,飾其詞章,以求悅於主試者,無異俳優之奇形怪狀,要供坐客之歡笑,娼妓之姸態嬌容,取媚金夫之眼目,雖幸而得中,旣無窮不失之義,則焉有達不離之道也?不知成己仁之方,則焉知成物知之施也?三代以後,無復有三代之治者,職由於此也。世道日汚,人心日溺,人皆奔波於利欲,不知有義理,而挽近以來,則雖科擧之學,亦憚勞苦而不爲,終年閱歲,不讀一字書,不製一句文。惟事博奕飮酒,放倒諧謔,及至科期有定,則貨致能文筆之措大,潛結可試望之文官,以取大小科,如探囊中物,其出身之初,立心如此,則餘何足論哉?憂國恤民之事,曾夢想之不到,一念營爲,只在宮室之美,妻妾之奉,田園之廣,衣食之美,故遂輕內職而必圖外任,一有守令窠闕,則群起而爭之,或威脅之,或恐喝之,從他笑罵,無所顧惜。所謂四維,不可但以不張爲言,而可謂掃地盡矣。若使管子,謂非愚人,則豈非大可寒心者耶?孟子曰君子,反經而已矣,經正則庶民興,斯無邪慝矣。顧今矯救之道莫若明正學,以反其經,而正人心興庶民也。夫文者,載道之器,而科文亦文,則必依於道而後,可以成章也。苟使科學者,心潛於經傳之旨,眼明於道理之原,躬行心得,體驗其妙,則習與智長,化與心成,發諸文而文自合道,不待雕飾而自成華藻,其視決章摘句,彷彿其糟粕者,奚啻明白於識者之眼乎?經學文學,同時長進,修己治人之道,需世華國之文兼備,而藏器於身,待時而動,則上可以補闕拾遺,下可以濟世安民,而先已登庸者,爲今日之碩輔,未及收用者,爲後王之良弼,則久安長治之策,豈有過於培養人才也?文王作人,而多士濟濟,不但文王以寧而已。成·康之際,刑措四十餘年者,莫非文王作人之效也。伏願殿下,法文王之作人,以明正學爲務,疾敬德於聖躬,以爲臣民之表準。別擇有經學端方之臣,爲國子長,以率諸生,月課而考其所業,省退而察其所踐。其有經明行修者,薦于朝,以爲收用之地,取人之規。雖不免於設科,用人之法,不專取其文詞,察其行能於任使之間,叩其所存於進見之際,以爲勸奬而進用之。旁求京鄕讀書飭躬之士,顯而揚之,任而用之,則可以鼓動一世,庶乎變今日之弊習,而有興起作成之效矣。伏惟聖明,勉哉勉哉。聖人日以身敎者從,以言敎者訟,臣竊爲殿下誦之。其四曰振紀綱。臣愚竊以爲,振紀綱之要,只是上不失道也。蓋由爲官長者失其道,而以非理虐民,故民亦失其道,而有犯分凌上之事,以致紀綱掃地,莫可維持也。孟子所謂無禮義,則上下亂者是也。臣謹按易履之象曰上天下澤履,君子以辨上下定民志,夫履者禮也。天在上澤居下,卑高陳而貴賤位焉。此則天地自然之等分也。聖人法之,辨別公卿大夫士庶人之上下貴賤,而大君居其上,此則人事自然之等分也。君有君之道,公卿有公卿之道,大夫有大夫之道,士庶人有士庶人之道,而君子之德風也。小人之德草也,草尙之風必偃,是以爲上者,不失其道,而以道率下,則爲下者亦不失其道,而以道奉上,各安其分而民志定也,此所謂紀綱也。若爲上者,先失其道,而徒責爲下者之道,則所謂所令,反其所好,而民不從者也。雖以刑法誅殺之,其心不服,而紀綱安得振也?顧今道學不明,人心不正,爲守令者,憑恃官長之威,而姿行非理之事。獄訟則或以賄賂,或以請囑,專事枉法而出入之,糶糴則皆舞智而作奸,軍政則生存者,以賂頉免,而白骨已霜者,反爲收布,田政則實結,多歸私橐,而白沙之場,綠樹之山,按籍收稅,其他徵求侵漁之端,不一而足。惟彼至愚之民,獨神於是非之分,外雖畏威而口噤,內實唾罵而腹非,嫚侮之心,憤懣之氣,常自弸中。故一朝迫於困厄,而奮發血氣,則不顧死生,而如北靑·谷山之變出矣。此則爲守令者,失其道而亂民志也。朝家不得已按法,誅其亂民,而至於貪虐之官,則或薄罰之,或薄竄之,以致死者之心不服,生者之怨愈毒。噫,彼西賊之兵,豈非乘人心怨忿之會而發者耶?此則朝家失懲貪之道,而拂民志也。外邑如是,而京中法司亦然。賂門大開,私囑公行,理直者反屈,而理屈者得伸,假托徵債,而勤奪非法之財,憑藉禁亂,而橫侵不辜之人,豪猾攀援,而攘奪小民,小民不勝其忿,而莫可奈何。積威所壓,雖不敢犯手,而報毒之心,則各自包藏,是以向者西賊之變,城中語曰小民今而後得反之,將赤士夫之族。嗚呼,士夫之族奚罪,惟彼貪虐者,名稱士夫,而爲一魚之濁,怨及無罪之衆士夫,吁可痛矣。此則爲法官者,失其道而亂民志也。人皆以紀綱不振爲憂,而臣則獨以宗社不安爲憂,焉有邦本不固,而能寧其邦者乎?中庸曰在上位不凌下,在下位不援上,正己而不求於人則無怨,上下各正其道,而不相凌逼則怨咎無由生,而親上死長之風成矣,何憂乎紀綱之不振也?伏願殿下,正心以正朝廷,正朝廷以正百官,正百官以正萬民。上以正道率下,而貪猾屛跡,下以正道奉上,而人各安分,則紀綱不期振而自振矣。孟子曰爲政不難,不得罪於巨室,巨室之所慕,一國慕之,不得罪云者,不失道之謂也。君不失君之道,則巨室效之,而不失公卿大夫之道也。巨室不失道,則一國效之,而不失士庶人之道也。伏惟聖明,勉哉勉哉。其五曰擇銓官。今之兩銓,卽周之家宰司馬也。其任固重矣,而今以文蔭武人才進退之權,專委於兩銓,則其選,尤豈非最所難愼者耶?銓之爲言,銓衡人才,以爲排擬之各稱者,而挽近以來,私囑大行,奔競成風。卿宰簡札之緊囑,昏夜往來之乞哀,姻婭族戚之懇請,子弟婦妾之游說,紛紜沓至,晝宵誘脅。故爲銓官者,每患應副之不給,遂銓衡勢力之炎涼,顔情之淺深,請囑之緊歇而進退之,念實無暇於銓衡人才也。是以所進,未必有才,所退未必無才,而只是奔競者,爲薈蔚之朝隮,廉介者,爲婉變之斯飢。嗚呼,銓家所以進退人才之法,吁亦寒心矣。怙勢貪虐之徒,由是寔繁,而生民倒懸之厄,由是益急。夫受重任於君父,而爲私囑者所誤,使中外牧民之官虛無人,而民受其殃者,顧安得快然於爲臣子之心乎?苟能嚴斥子弟婦妾之請,牢拒卿宰姻婭之囑,而堅執不撓,則自無賄賂之誚,奔競之端矣。惟其善聽婦言,所以來賄賂之誚也。惟其善從所囑,所以致奔競之弊也。不能克一時之私情,而遽然廢擧國之公道,習而爲常,去而益甚,近世爲銓官者,以國家公器,把作濟私悅人之資,而不復知人間有一箇公字,此而不革,則貪猾不熄矣。貪猾不熄,則生靈不支矣,生靈不支,則宗社不安矣。今日君臣上下,念及於此,則寧不瞿然而懼,思所以矯革之策哉?伏願殿下,董勅廟堂,無得循例擬薦,以浮沈取容之類,苟充兩銓之望,另擇剛直公平乃心王室之人而久任之,以爲恢公道杜私門之地焉。其六曰擇監司。今之監司,卽古之方伯,敷政于外者也。官曰觀察,觀風察俗,以爲措置之意也。又兼巡察,倣古者省耕省斂,以爲補助之意也。寄九重宵旰之憂慮,係一方衆庶之休戚,守令之貪汚,吏鄕之姦濫,邊境之緩急,無不摠攬而檢戢。以寧一道,屛翰王都者,乃其職責,則必也重厚綜密,剛毅謹嚴,而威德竝行,剛柔兼濟者,可以居是任也。是豈碌碌庸庸,役志於貨利聲色者所可堪哉?顧今選任監司之法,不問才局人器,而惟取地閥爵位。故位高者,傲物而肆志,閥閱者,放倒而自恣。惟以飮酒賦詩爲高致,張樂舞妓爲風流,而至於朝家德惠,則或爲奸幕之掩置。屬郡廉察,則半是猾校之操縱,春秋巡歷,徒費列邑之廚傳,冬夏殿最,專是吐剛而茹柔。大逆醞釀於境內,而莫之譏察,則脫有邊境之緩急,何以備之?親裨弄法於幕中,而莫之省悟,則雖有吏鄕之姦濫,何以戢之?不事其事,而王化不得宣,不職其職,而風俗不得察。雄藩巨營,徒爲行樂之所,由是而貪汚豪猾愈橫,無所顧忌畏憚,而民之受毒,日甚一日,設官居守之意,顧安在哉,而將何所恃以爲藩屛哉?伏願殿下,嚴飭廟堂及銓官,另擇才器之可堪者,而無如前日之只取位閥也。其七曰擇守令。夫守令者,當事臨民,尤緊於監司者也。七事之修擧,萬民之安堵,專係於守令,則必也存心愛物,淸儉謹勤者,可以居是任也。決非怙勢作威,强戾貪虐者所可任也。今欲養民,而任貪虐者,譬猶養鷄者之畜狸,狸必食鷄,鷄安得養乎?是以欲養鷄者必去狸,欲養民者必去貪。顧今守令,皆爲私囑奔競者所得,彼所以不顧廉隅,不恥鄙陋,而甘爲此奔競者,何所爲而然哉?蓋其自來見識,以守令爲大利窟,得之則可以大發財帛,以美宮室,以廣田園,以圖發身,亦可以圖子弟之科宦。此事重如輿羽,禮義輕如鉤金,遂窮搜旁歧,別尋曲徑,凡所以動得銓家者,無所不用其極。此所以今之守令,皆爲私囑奔競者所得,而凡此奔競者,皆是貪汚之徒也。其所計慮,只是斗會箕斂之事,而民國利害,不暇恤也,朝家命令,不暇顧也。以分竹爲威民之柄,以七事爲牟利之資,其所取於民者,無異國門之禦,哀此無辜之民,盡罹於翕舌揭柄之中,杼柚旣罄,産業已,携持婦子,以哀籲天,惟彼自我民明威之天,安得不動威於上而降災於下乎?蓋天心之怒,自我民心之怨也,民心之怨,生於貪吏之虐也,貪吏之虐,由於銓官之私也。夫以庶女之號天,尙有五月之飛霜,況此億兆之呼怨,何怪冬月之洊雷也?億兆之憂樂,宗社之安危,實係銓官一注擬之間。爲銓官者,顧念此關係之重,而能擇古家世族之雅飭自守,名不入於私囑者及中外文武官之有操行。名不從私徑來者,則貪汚奔競之徒,無由得進,而顧乃循私滅公,使貪猾愈繁,而生靈愈窮,怨聲聞天,而災異疊降,則雖欲望宗社安寧,奚異緣木而求魚哉?若此不已,則天心未可祇豫,生靈未可支存,宗社未可保有也。言念及此,長太息之不足,而可謂流涕也,流涕之不足,而可謂痛哭也。先正臣金尙憲六漸箚,有曰宋太祖,以仁厚立國,而至於贓吏,不少容貸。唐柳公綽,家法仁厚,而亦稱其不貸贓吏,伏願贓吏獄辭,勿許輕議。其顯著無疑者,其身繩以法律,子孫禁錮仕路,則貪猾庶可懲戢,上嘉納之。臣願殿下,亦採用先正之言,嚴立科條,以爲懲貪之地,而另飭銓官無復取私囑奔競之徒,收用廉潔自好之士,差遣守令,如有貪汚之現露者不但罪其當者,而擬望銓官竝施重譴,監司之掩護贓吏者,與贓吏同論,則貪猾庶可戢,生靈庶可支,而宗社庶可安也。若以臣言,爲不足取信,而失今不圖,則後雖欲悔,不可及矣。伏惟聖明,念哉念哉?其八曰恤民隱。蓋自守令不擇以來,弊病百出,無處不是民隱,而其中白骨徵布,白地徵稅,尤爲殘酷。此實爲召水旱動天怒之端,而白骨布之某邑多某邑寡,臣未能詳知也。白地稅之現露,而衆所共知者,則順興府有之。蓋於數十年前大雨,小白山土皮頹下,山下田三百餘結之地,一時爲沙場,而其時地方官,不善周旋不得頉免其稅。故年年收稅,無異平昔,而初年則徵於田主,田主旣失,食土又徵其稅,不能支當,而擧皆逃走,則徵及隣族,隣族又逃,則勒令該面書員,擔當徵納,書員盡賣家産而不足,請得還穀而納之,歲歲如是,還逋漸多,生理無路,則官吏不能支,與其族屬,又皆逃去。今則三百餘結稅穀七千餘石還逋,無處可問,官不成樣,民不安堵。伏願嚴勅該道臣,今春巡歷時,躬審摘奸,從實狀聞後,白地稅及逋欠穀,特許蠲減,然後支保餘民,可存一府也。今若不蠲,則民將盡散,而邑遂廢矣。國家所失,豈止三百餘結七千餘石而已哉?其利害得失,不待明者而皎然矣。伏惟聖明,深念之順興如此,則各道各邑,亦可推知,而大抵白地徵稅之源,則貪汚守令,與奸猾吏鄕同謀而偸取實結,土豪鄕猾,締結書員,而匿其實卜,結數太縮,無以塞責。故遂於成川入山之陳,按舊藉而還其卜,以充其縮數也。白骨徵布之源亦然,稍實之丁,擧皆賂免而軍布太縮。故徵白骨而充之,貪汚豪猾之害,不但被於一時,而流毒於許多年,遂成痼瘼,莫可救解,可勝誅哉?亦願分付廟堂,嚴明行會於各道,使道臣行關各邑,令民來告白地稅白骨布於營門,而某某邑之有無多寡,從所告狀聞後,嚴勅銓官,各別擇送綜明公正之守令,以査其偸結匿卜及賂免之丁,則足充白地稅白骨布之數矣。然若使營私自便之徒,不躬不親,而任他吏鄕之奸僞,則反生大弊也。是以欲恤民隱,先擇守令也。伏惟聖明,勉哉勉哉。其九曰矯流俗。臣謹按文敬公臣金元行之言曰,流俗之害,甚於異端一淪乎此,難與議君子之道。凡人之無志趣無識見無操守,知有利害得喪,而不知其義理者,皆名之爲俗,信哉言乎?所謂流俗者,志趣卑下,安於鄙陋,利之所在,則不顧廉恥,害之所在,則背棄禮義,凡世之工於趨利避害,而惟取爵祿者,皆其類也。士夫之風,淪是而日汚,朝廷之習,淪是而日渝。有事則工巧而謀避,事去則攀援而媒進,直宿及享役,輒欲圖免,坐衙與赴公,率多懸病,盡心力不避艱險,孰肯如甯武子之愚也?鞠躬盡力,死而後已,孰肯如諸葛侯之心哉?此實爲識者之憂歎,而亦由於我殿下,仁慈太過,義斷不足,群工擧皆怠慢,而未常董之用威,三司連事違牌,而只下只推二字,守令署經,每以一司不備而除之,莫重法講,或以玉堂俱空而停之,以致百度解弛,委靡不振,未見良哉康哉之休,打成惰哉墮哉之弊也。伏願殿下,繼自今振發陽德,如出地之奮雷,警動群僚,如雷霆之鼓物,抑浮華而敦本實,貴名檢而賤放達,進節義而斥恬嬉,以振頹俗,以勵怠習,則庶可變今日之流俗也。伏願聖明,勉哉勉哉。其十曰開言路。蓋言路之開閉,大關國家之治亂安危也。夫惟聖人,然後無過,而自賢人以下,則不能無過,貴在知過以改,而人苦不能自知其過,必待人言而知之。故言路開,則君臣上下,皆得聞過而改過遷善,此所以治安其國也。言路閉,則君臣上下,不得聞過而文過遂非,此所以危亂其國也,言路所關,顧不重且大耶?若夫開言路之要,則在於用言也。孟子曰惟大人,格君心之非,人主誠得大人之臣,以格其心,則君仁莫不仁,君義莫不義,群賢畢集,嘉言罔伏,而爲都兪吁咈之治矣。然而後世人主,身無大人之德,則不能致大人之臣,而所得者,只是庸常之類也。庸常滿庭,而君居其上,其智術才能,稍優於庸常者,則遂下視朝廷,無所顧忌。雖有善言,侮蔑而不信,自用其智,惡聞其過,而群下亦皆效尤。自以爲賢,而人莫矯非,言路遂閉,而國以之危,殊不知人之情,責己雖暗,責人則甚明。雖不肖之臣,其心不出於諂君,而果出於責君,則其言必難與善也。是以雖以帝舜之大知,不敢自用,而好察邇言,則後世人主,豈可以智術之稍優於群下者自足,而遽以之自用耶?狂夫之言,聖人必擇,蒭蕘之賤,賢主必詢。人主誠能喜聞過如子路,樂聞善如大禹,好察邇如大舜,不以人廢言,而寸長片善,皆取諸人以爲善,則人皆將樂告以善道。雖庸常之類,亦必有嘉謨入告之願矣。此其開言路之在於用言者也。國朝盛時,列聖翕受敷施,廣開言路,而大臣卿宰,亦莫不樂於聞過,如古大臣鄭光弼之於韓忠,尹斗壽之於李元翼,古重臣李繼孟之於金定國,皆被重彈,而不但容受而已。輒稱譽於朝行,以奬其敢言之風,故公論大行,治化日隆矣。挽近以來,則含默成習,上而衮職闕遺,下而群僚過失,無一人敢言者,是固群下之罪也。然殿下,每於言者之言,有虛受之量,而無採用之實,使言者雖無躬瘁之厄,而未免舌出之歎,故群心解體,不欲爲無用之空言也。至於群僚,則今人皆有自是之癖,而鮮有覺非之明,自謂其已事事至善。故一有言其過失者,則不知反求,而輒懷忿怒,阿好者又爲之煽動,以致衆謗之四起,故言者大懼,不敢萌心於論人,此所以竝與官師之規,而寂然無聞者也。雖然群僚之處事,果皆至善,則今日國事,宜躋三代之隆,而反如子思所謂將日非矣者,何也?臣愚竊恐其所以自是者,或近於俱曰予聖,誰知烏之雌雄者也?伏願殿下,從諫如流,察邇用中,以開言路,而扶植言官之氣節,聖躬闕遺,群僚過失使之盡言不諱。言苟中理,嘉奬而採用之,言雖不中理,包容而不摧折。其或有居言職而阿諛苟容,當言不言者,永刊臺望,勿許淸顯,又或有媢嫉之徒憑公營私,構陷人於罔測之科者,不以言官待之,屛諸四裔,則媕娿者媢嫉者不得容,而公言之路得開,庶可變今日含默之風,而貪汚不法之徒,循私滅公之類,庶有所顧畏矣。君臣上下,有聞過改遷之路,而皇天上帝,有悔禍霽怒之休矣。伏惟聖明,勉哉勉哉。若夫聽言之要,則書所謂有言逆于汝心,必求諸道,有言遜于汝志,必求諸非道者,切當之言也,亦願深加留念。嗚呼,疾敬德,所以正殿下之心者也,進賢良,所以正朝廷正百官者也,明正學,所以正萬民者也。殿下正而朝廷正·百官正·萬民正,則其人存其政擧,典章法度之布在方策者,皆可率由,而紀綱自振矣。然銓官非人,則無以搜攬人才也,監司非人,則無以宣化於外也。守令非人,則無以奠接生靈也。不恤民隱,則害於政化,不矯流俗,則妨於正道,言路者,所以補衮職之闕,警群僚之失,而以上九事,賴而不隳者也。摠而言之,則疾敬德,卽明明德之事也。進賢良以下,卽新民之事也。明德爲本,新民爲末,其本亂而末治者否矣。則進賢良以下諸事之行廢皆係於聖德之敬不敬也。聖德之敬不敬,可占天心之享不享也,天心之享不享,可驗生靈之安不安也,生靈之安不安,可占宗社安危存亡之幾,而宗社者,祖宗所傳之宗社也,生靈者,祖宗所養之生靈也。殿下雖欲自暇自逸,顧念祖宗之遺大投艱,顧念祖宗之宗社生靈,顧念上帝監臨,而祖宗陟降,在帝左右,則安得不惕然而恐,悚然而懼,圖所以疾敬德諴小民·祈永命之策哉?天道幽默,固難測度。然其所以降威者,乃所以警告之,使人主恐懼而修省也,此所以爲仁愛之天也。警告而猶不知恐懼修省,則警予之天,反爲棄予之天,而天旣棄之,則繼而有不忍言之禍,此實萬古不易之常理也。伏惟聖明,迨此警予之時,汲汲於修省,無使天棄之也。臣無任云云。省疏具悉。十條所陳,俱是可言之事,言甚勤據,疎逖閑散之人爲此縷縷,其意可尙,亦當體念矣。
癸酉正月二十四日辰時,上御涵仁亭。諸承旨持公事入侍時,左承旨李龍秀,右承旨金敎根,左副承旨朴宗琦,右副承旨曺鳳振,同副承旨李德鉉,記事官朴來謙,假注書李鶴秀,記注官朴思彦·文養老,以次進伏訖。上曰,有何公事乎?龍秀曰,兵房無公事矣。敎根曰,戶房有公事一度矣。宗琦曰,禮房無公事,而代房吏房,有公事一度矣。上命入之。鳳振曰,刑房無公事矣。德鉉曰,工房無公事矣。上命退,承史以次退出。
癸酉正月二十四日未時,上御涵仁亭。玉堂持聖學輯要入侍時,右副承旨曺鳳振,副修撰朴基宏,假注書李鶴秀,記注官朴思彦·文養老,以次進伏訖。上開卷命讀,基宏讀自卷帙太多,止趨向未定。上曰,文義陳之。基宏曰,大學衍義之書,卷帙汗漫,未能要約,蓋爲學之方,固難徑約,而苟非要約,則或未能尋其門逕,此輯要之書所以作也。故序文明之矣。上掩卷,命玉堂先退,基宏退出。鳳振奏曰,閣臣以奉謨堂奉審事進去,未及入參矣。上曰,唯。仍命退,承史以次退出。
癸酉正月二十四日申時,上御涵仁亭。坐直承旨入侍時,同副承旨李德鉉,記事官朴來謙,記注官朴思彦·文養老,以次進伏訖。上命退,承史以次退出。
上在昌德宮。停常參·經筵。
申時,日暈兩珥。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安答曰,知悉。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
李龍秀啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于朴宗琦曰,召對爲之。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于曺鳳振曰,只推。
傳于李龍秀曰,諸承旨,持公事入侍。
以校理鄭祖榮,副校理李沆,修撰洪命周,副修撰金逌根牌不進罷職傳旨,傳于朴宗琦曰,只推。
傳于金敎根曰,明日還宮時,貢市堂上率貢市人,待令於敦化門外。
朴宗琦啓曰,明日大駕詣宗廟,入齋室後,王大妃殿惠慶宮·嘉順宮問安,何承旨進去乎?敢稟。傳曰,左副承旨進去。
傳于朴宗琦曰,玉堂持聖學輯要入侍。
朴宗琦,以弘文館言啓曰,本館上番闕直,事甚未安,校理鄭祖榮,副校理李沆,修撰洪命周,副修撰金逌根,旣有只推之命,竝卽牌招,以爲推移入直之地,何如?傳曰,允。
以校理鄭祖榮,副校理李沆,修撰洪命周牌不進罷職傳旨,傳于朴宗琦曰,只推。
朴宗琦,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
李龍秀啓曰,明日動駕時,兩司侍臣,當爲進參,除在外·未署經外,未肅拜人員,竝待開門牌招,何如?傳曰,允。
傳于李德鉉曰,承旨入侍。
傳于李龍秀曰,明日出宮內門路,以協陽門爲之。
朴宗琦,以吏曹言啓曰,卽接通禮院牒報,則以爲今此擧動時,左右通禮,不可不備員,而右通禮姜世綸,時在慶尙道尙州地,不得進參,卽速變通差出,以爲擧行之地云,通禮院右通禮姜世綸改差,其代口傳備擬以入之意,敢啓。傳曰,知道。
吏曹口傳政事,以李運恒爲右通禮。
朴宗琦,以吏曹言啓曰,卽接通禮院牒報,則以爲明日擧動時,在右通禮,不可不備員,而新除授右通禮李運恒,時在水原地卽速變通差出,以爲擧行之地云,通禮院右通禮李運恒改差,其代口傳備擬以入之意,敢啓。傳曰,知道。
吏曹口傳政事,以趙民和爲右通禮。
朴宗琦,以內醫院都提調意啓曰,提調金羲淳,今日問安,不爲仕進,卽爲牌招,何如?傳曰,允。
朴宗琦,以侍講院言啓曰,新除授司書李魯秉,除拜屢日,尙不出肅,卽爲牌招察任,何如?傳曰,允。
李龍秀,以都摠府言啓曰,副摠管申鴻周,以御營中軍,新舊番軍兵等點考事,南小營晝仕出去之意,敢啓。傳曰,知道。
金敎根,以漢城府言啓曰,過期未婚之類,分付各部,搜訪報來矣。東·北兩部,以無乎報來,故中·西·南三部所報,別單書入之意,敢啓。傳曰,知道。
金敎根,以漢城府言啓曰,孝烈表著者,每式年歲首抄啓事,曾有定式矣。自各部搜訪報來者,合爲十六人,故呈單則移送禮曹孝烈各人姓名居住,別單書入之意,敢啓。傳曰,知道。
李龍秀,以備邊司言啓曰,會寧開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲傳致北京之地,何如?傳曰,允。
全羅監司朴崙壽疏曰,伏以歲籥載新,天休篤棐,王大妃殿寶甲重回,縟儀誕擧,中外蹈忭,小大惟均。臣適滯周南,獨阻賀綴,北望雲天,徒切攢祝。此際知年之聖孝,特推廣慶之殊典,如臣無似,猥躋崇秩,恩誥遠頒,瞻聆爲聳,臣誠且惶且感不省所以自措也。噫,臣本空疎譾劣,最居人下,而偏蒙異渥,輥到八座,冥升之懼,惟日夕凜凜,今又更進一步,尤豈臣夢想之所到也哉?亢悔之烖,猶屬臣身,嚬笑之愛,恐累聖簡,此臣所以聞命惝怳,歷日震懍者也。敢將不衷之實,仰冀禠鞶之恩,恩資僥冒,急於控籲,見職匪據,未暇拖長。伏乞聖明,亟命收還臣新授資級,俾名器重而私分安焉。臣無任云云。答曰,省疏具悉。卿其勿辭察任。
癸酉正月二十五日辰時,上御涵仁亭。召對入侍時,參贊官朴宗琦,持孟子第六卷,檢校待敎李龍秀,持孟子第六卷,檢討官朴基宏,持孟子第六卷,假注書李鶴秀,持孟子第六卷,記注官朴思彦,持孟子第六卷,別兼春秋李紀淵,持孟子第六卷,以次進伏訖。上開卷命讀,基宏讀自告子曰食色性也,止從其白於外也故曰外也。上曰,文義陳之。基宏曰,食色乃情也。而出於氣質者也,仁義卽性也,而稟於天理者,則仁與義,皆是在內者,而告子今乃以義謂之在外者,實由於全無學問之工也。上命掩卷,仍命玉堂先退,基宏退出。王大妃殿進御加味六君子湯,依前方五貼製入。出榻敎又命退,承史以次退出。
癸酉正月二十五日辰時,上御涵仁亭。諸承旨持公事入侍時,左承旨李龍秀,右承旨金敎根,左副承旨朴宗琦,右副承旨曺鳳振,同副承旨李德鉉,假注書李鶴秀,記注官朴思彦,別兼春秋李紀淵,以次進伏訖。上曰,有公事乎?龍秀曰,兵房有公事一度矣。上命入之。敎根曰,戶房無公事矣。宗琦曰,禮房無公事,而代房吏房,亦無公事矣。鳳振曰,刑房無公事矣。德鉉曰,工房無公事矣。上命退,承史以次退出。
癸酉正月二十五日午時,上御涵仁亭。玉堂持聖學輯要入侍時,左承旨李龍秀,副修撰朴基宏,假注書李鶴秀,記注官朴思彦,別兼春秋李紀淵,以次進伏訖。上開卷命讀,基宏讀自立心未固,止涵養成就。上曰,文義陳之。基宏曰,大抵帝王之學,與匹庶記誦詞章之工有異,以萬機之繁劇,不可務博,而專主於格致誠正之上矣。上掩卷,命玉堂先退,基宏退出。又命退,承史以次退出。
癸酉正月二十五日午時,上御涵仁亭。承旨入侍時,同副承旨李德鉉,假注書李鶴秀,記注官車翊修,別兼春秋李紀淵,以次進伏訖。上曰,有公事乎?德鉉曰,各房無公事矣。上命退,承史以次退出。
上在昌德宮。停常參·經筵。
大駕詣宗廟,入齋室後,內閣·政院·玉堂·藥房口傳問安。答曰,知道。世子宮,遣宮官口傳問安。答曰,知道。展拜罷還入齋室後,內閣·政院·玉堂·藥房口傳問安。答曰,知道。王大妃殿·惠慶宮·嘉順宮,遣承旨問安。答曰,知道。仍詣景慕宮,入齋室後,內閣·政院·玉堂·藥房口傳問安。答曰,知道。世子宮,遣宮官口傳問安。答曰,知道。展拜罷還入齋室後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
曺鳳振,啓曰,行大司憲李益運未肅拜,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,司僕寺內乘來言,捲簾毛帳,取稟。傳曰,捲三面。
傳于李龍秀曰,侍衛軍兵毛具。
韓致應,以吏曹言啓曰,卽接通禮院牒報,則以爲今此擧動時,左右通禮,不可不備員,而新除授右通禮趙民和犯染,時在京畿楊州地,卽速變通云,通禮院右通禮趙民和改差,其代口傳備擬以入之意,敢啓。傳曰,知道。
吏曹口傳政事,以柳鼎養爲右通禮。
朴宗琦啓曰,臣以王大妃殿·惠慶宮·嘉順宮問安進去,下直之意,敢啓。傳曰,知道。
傳于韓致應曰,藥房入侍。
傳于朴宗琦曰,召對爲之。
傳于韓致應曰,諸承旨,持公事入侍。
韓致應啓曰,藥房三提調,持湯劑來待矣。傳曰,封入。
以校理鄭祖榮,副校理李沆,修撰洪命周牌不進罷職傳旨,傳于朴宗琦曰,只推。
朴宗琦,以弘文館言啓曰,本館上番姑陞入直,事甚未安,校理鄭祖榮,副校理李沆,修撰洪命周,旣有只推之命,竝卽牌招,以爲推移入直之地,何如?傳曰,允。
韓致應啓曰,假注書李鶴秀,身病猝重,勢難察任,今姑改差,何如?傳曰,允。
李鶴秀改差,代以鄭基譱爲假注書。
鄭基譱有頉,代以尹豐烈爲假注書。
以執義朴孝成,掌令李魯新,司諫鄭元容牌不進罷職傳旨,傳于曺鳳振曰,只推。
傳于李德鉉曰,坐直承旨入侍。
曺鳳振啓曰,卽者義禁府都事來言,今日擧動時駕側鳴錚罪人魏召史,移送秋曹云矣,敢啓。傳曰,知道。
以平安監司鄭晩錫狀啓,德川郡守李鍾穆,以其身病,連呈辭狀,不得已罷黜,其代令該曹,各別擇差,催促下送事,傳于韓致應曰,令該曹,口傳差出,催促下送。
韓致應,以吏曹言啓曰,前縣監李永晉名字,昨年以得奎改名矣。有所拘礙,以進奎改名事,更爲告狀,令藝文館給帖,何如?傳曰,允。
曺鳳振,以刑曹言啓曰,今正月二十六日動駕時,公州良女魏召史,以其夫具致福殺獄稱冤事,擊錚於衛外矣,本獄已於庚午秋,因其擊錚,令本道行査修啓,而臣曹姑未覆啓,則不待結末,又復呼籲,極涉猥越,原情勿施,嚴飭放送,何如?傳曰,允。
李龍秀,以禁衛營言啓曰,來二月當六番中部前司屬京畿四哨軍兵逢點實數五百十三名,已爲點閱整齊,來二月初一日,與內外各處入直將官軍兵等,依例替代後舊軍放送之意,敢啓。傳曰,知道。
李龍秀,以禁衛營言啓曰,來四月當六番中部左司屬京畿四哨軍兵,來三月二十五日,京中逢點,依例準二朔立番之意,本道監司處,預爲知委,何如?傳曰,允。
李龍秀,以御營廳言啓曰,本廳來二月·三月兩朔應立中部中司屬全羅右道二哨,忠淸右道二哨合四哨軍兵五百十七名,今已逢點整齊矣。二月初一日,與左司軍兵,替代立番後,舊軍放送之意,敢啓。傳曰,知道。
李龍秀,以御營廳言啓曰,本廳來四月·五月兩朔應立中部右司屬忠淸右道四哨軍兵,三月二十五日,京中逢點,四月初一日,與中司軍兵,當爲替代立番,趁期調送事,本道監兵使處,措辭知會之意,敢啓。傳曰,知道。
癸酉正月二十六日卯時,大駕詣宗廟·景慕宮,春展謁擧動入侍時,行都承旨韓致應,左承旨李龍秀,右承旨金敎根,左副承旨朴宗琦,右副承旨曺鳳振,同副承旨李德鉉,記事官朴來謙,假注書李鶴秀,記注官孫錫祚,別兼春秋李紀淵,檢校直提學李存秀,檢校待敎朴宗薰,以次侍立。時至,通禮跪啓請外辨,上具翼善冠·衮龍袍,乘輿出宣化門,藥房都提調韓用龜,提調金羲淳,副提調韓致應,進前奏曰,侵早勞動,聖體,若何?上曰,一樣矣。用龜曰,昨日雖伏承晦日待令之敎,入診久未爲之,湯劑亦當議定,而晦日則似稍遠,今日還宮後,暫許入診,是臣等區區仰望者矣。上曰,唯。出協陽門,降輿乘輦,仍進發出敦化門,至宗廟前路,通禮跪啓請降輦乘輿,上降輦乘輿,入廟大門,降輿御齋殿。少頃,改具冕服,就板位行四拜禮,入殿內奉審,仍詣永寧殿,就板位行四拜禮,入殿內奉審訖,還御齋殿。用龜進前奏曰,此去齋殿稍間,暫御步輦似好矣。上曰,不必然矣。命書傳敎曰,諸司預備。還御齋殿,改具翼善冠·衮龍袍,乘輿出廟大門,降輿乘輦,至景慕宮門外,降輦乘輿,入宮大門,降輿御齋室,改具冕服,就板位行四拜禮,入室奉審訖,還御齋室。敎曰,望廟樓展拜置之。命書傳敎曰,諸司預備。乘輿出宮大門,降輿乘輦,進發至敦化門前路。龍秀進前奏曰,貢市民人,待令於闕門外,而時無貢市堂上,戶曹判書平市提調當率入乎?上曰,令戶曹判書平市提調,自外詢瘼。還宮後,以所懷書入也。入敦化門,出標信解嚴,仍入進善門·肅章門。敎曰,還宮內門路,以賓陽門爲之。出駕敎由建陽門·銅龍門·景化門·明政門·賓陽門還內。諸臣以次退出。
癸酉正月二十六日午時,上御涵仁亭。藥房入侍時,都提調韓用龜,提調金羲淳,副提調韓致應,假注書李鶴秀,記注官朴思彦,別兼春秋李紀淵,檢校待敎朴宗薰,以次進伏。別待令洪旭浩,醫官吳千根·李漢臣·趙宗協·崔遂燁·秦東秀·卞之錞·吳仁豐,進伏楹外訖。用龜曰,祗謁廟宮,聖慕克伸,回鑾萬安,區區下情,不勝欣忭,日寒尙峭,勞動旣多,聖體,若何?上曰,一樣矣。用龜曰,王大妃殿氣候,何如?上曰,一樣矣。用龜曰,惠慶宮氣候,何如?上曰,一樣矣。用龜曰,嘉順宮氣候,何如?上曰,一樣矣。仍命醫官,使之入診,而只令二人入診,可也。旭浩診候訖。進前奏曰,脈度如前調和矣。千根診候訖。進前奏曰,左右三部調勻矣。上曰,湯劑出去議定,可也。仍命藥房先退,用龜等退出,進御加味大造湯,自今日一貼式煎入事。出榻敎又命退,諸臣以次退出。
癸酉正月二十六日午時,上御涵仁亭。召對入侍時,檢校待敎朴宗薰,持孟子第六卷,參贊官朴宗琦,持孟子第六卷,檢討官朴基宏,持孟子第六卷,檢討官金逌根,持孟子第六卷,假注書李鶴秀,持孟子第六卷,記注官朴思彦,持孟子第六卷,別兼春秋李紀淵,持孟子第六卷,以次進伏訖。上開卷命讀,基宏讀自白馬之白也,止長之者義乎。上曰,下番讀之。逌根讀自曰吾弟則愛之,止故謂之外也。上曰,文義陳之。基宏曰,仁與義俱是在內者也,觀於長之之一箇之字,可明其義之自內而出也。上曰,下番陳之。逌根曰,告子不知性之本然,故以義謂之在外。夫義者由中而發,應之於外,豈可以得之於內者,屬之於外乎?上掩卷,命玉堂閣臣先退,基宏等退出。又命退,承史以次退出。
癸酉正月二十六日未時,上御涵仁亭。諸承旨持公事入侍時,行都承旨韓致應,左承旨李龍秀,右承旨金敎根,左副承旨朴宗琦,右副承旨曺鳳振,同副承旨李德鉉,假注書李鶴秀,記注官朴思彦,別兼春秋李紀淵,以次進伏訖。致應奏曰,各房無公事矣。上命退,承史以次退出。
癸酉正月二十六日申時,上御涵仁亭。坐直承旨入侍時,同副承旨李德鉉,假注書李鶴秀,記注官朴思彦·車翊修,以次進伏訖。上曰,無公事乎?德鉉曰,無之矣。仍命退,承史以次退出。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
朴宗琦啓曰,來初一日,輪對日次,而穆陵忌辰祭齋戒相値,頉稟之意,敢啓。傳曰,知道。
曺鳳振啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李德鉉曰,召對爲之。
傳于朴宗琦曰,諸承旨持公事入侍。
韓致應啓曰,藥房副提調持湯劑來待矣。傳曰,封入。
傳于金敎根曰,承旨入侍。
傳于朴宗琦曰,玉堂持聖學輯要入侍。
傳于朴宗琦曰,承旨入侍。
朴宗琦,以弘文館言啓曰,副校理李沆,修撰洪命周,旣有只推之命,竝卽牌招察任,何如?傳曰,允。
傳于李德鉉曰,坐直承旨入侍。
傳于李德鉉曰,坐直承旨入侍。
李德鉉啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于李德鉉曰,只推。
以慶尙監司金魯應狀啓,禮安縣監鄭烈,暗行御史封庫,爲先罷黜事,傳于朴宗琦曰,令該曹,口傳差出,催促下送。
以慶尙監司金魯應狀啓,盈德縣民家失火事,傳于金敎根曰,聞甚矜惻,元恤典外,別加慰撫事,分付。
吏曹口傳政事,以閔致成爲德川郡守。
李德鉉,以摠戎廳言啓曰,本廳右司右哨官李龍耆,受由過限,不可仍置,汰去之意,敢啓。傳曰,知道。
應敎李龜雲疏曰,伏以,臣老病癃瘁之狀,已陳於前秋乞免之疏矣。入冬以後,症形轉劇,神識益耗,萬念廓落,惟俟符到,而追先報今之願,垂死蔑效,只自撫躬漸悼,涕淚被面而已。迺於千萬夢想之外,除旨又下,催臣上道,臣是何人,誤恩之隆摯,若是荐疊也?聞命惶隕,不知所以措躬也。臣雖無似,粗知義分,何敢駕屨是俟,而況値慶辰,賀儀載擧,嵩呼之忱,跛躄攸同,法從之列,竭蹶奚後?第方委頓牀玆,轉側須人,私次將攝,猶有朝夕之慮,寒程扶舁,實無分寸之望,西望雲天,欲起還赴,疾病必呼,人之情也。玆敢略供實狀,縣道封章。伏乞聖慈,俯垂矜憐,亟賜遞改,以安私分,仍治臣違傲之罪,以肅朝綱焉。臣於乞遞之章,何敢贅及他說,而犬馬之誠,竊有所區區願陳者。見今師旅之餘,因之以饑饉,九重深宵旰之憂,五道急庚癸之呼,常貢不敷於經費,公儲盡入於賙飢,國計之寒心,莫此時若。此正君臣上下,惕然改圖之機,而其所改圖,莫先於節財。凡百需用之酌量排比,不過有司之事,而節財之本,在於崇儉,崇儉之本,在於人主之躬行。夫以今日躬儉,豈致明日裕財,而文王之康功,始於卑服,西京之富庶,基於服儉,則克耳目之私,法天地之節,豈非我殿下今日之急務乎?我國國以山谿,土瘠民貧,公私儉約,自是祖宗制度,而挽近以還,侈靡之風,歲新月盛,輦穀之下,弊習成痼,鄕曲之間,愚俗效顰,有限之財,競尙踰制之具,無恒之産,浪費沒緊之用,墨倅逋吏之弊,竊發流離之患,何莫非侈之祟哉?夫上行下效,捷於影響,殿下春秋鼎盛,淸心寡欲,貢獻一以惟正,服御動遵祖法,崇儉之德,固已無歉於聖躬,而禹·皐之規戒,未嘗敢忽於大舜之聖,則竊恐淸禁燕私之中,保無添器之可憂歟?勿謂已節,而益省其浮費,勿謂已儉,而益薄其自奉,內有虛靜之樂,外無撓奪之累,則以之養性,以之養德,淸化之及於民者,亦可使心志不蕩,風謠回淳,洋洋有於變之美,其功效之極,豈止於足財用而已哉?仍伏念天佑宗祊,离筵誕開,輔養之方,罔不在厥初保傅賓客之屬,雖擇其人,而左右耳目之接,不可不謹。凡係器用服翫,必皆質樸而純素,使珍怪之物,不近於前,華美之色,不接於視,則有以養成淸粹之質,開發聰明之性,而習與智長,德與學進,他日成就,不期儉而自儉矣。億萬年無疆之福,實源於此,豈不盛哉?豈不休哉?臣素學空疎,病思昏憒,誠切裨補,而言涉迂遠,倘蒙採擇,雖死猶榮。臣無任云云。省疏具悉。所陳留念。爾則已爲許遞矣。
癸酉正月二十七日辰時,上御涵仁亭。召對入侍時,檢校待敎朴宗薰,持孟子第六卷,參贊官李德鉉,持孟子第六卷,檢討官朴基宏,持孟子第六卷,檢討官金逌根,持孟子第六卷,假注書尹豐烈,持孟子第六卷,記注官車翊修,持孟子第六卷,記注官孫錫祚,持孟子第六卷,以次進伏訖。上開卷命讀,基宏讀自曰耆秦人之炙,止亦有外與。上曰,文義陳之。基宏曰,此告子屢屈於黑白之辨,而又變其說,務求必勝者也。上命玉堂先退,基宏等先退。又命退,承史以次退出。
癸酉正月二十七日辰時,上御壽康齋。諸承旨持公事入侍時,右承旨金敎根,左副承旨朴宗琦,同副承旨李德鉉,記事官朴來謙,假注書尹豐烈,記注官孫錫祚·文養老,檢校待敎朴宗薰,以次進伏訖。上曰,有何公事?敎根曰,戶房無公事矣。宗琦曰,禮房有一度,而代房吏房無之矣。德鉉曰,工房及代房刑房無公事,而兵房有一度矣。上命入公事。仍命退,承史以次退出。
癸酉正月二十七日辰時,上御涵仁亭。承旨入侍時,右承旨金敎根,假注書尹豐烈,記注官孫錫祚·文養老,以次進伏訖。上曰,公事入之。仍命退,承史以次退出。
癸酉正月二十七日午時,上御涵仁亭。入直玉堂持聖學輯要入侍時,左副承旨朴宗琦,檢校待敎朴宗薰,校理鄭祖榮,副修撰金逌根,記事官朴來謙,記注官孫錫祚·文養老,以次進伏訖。上開卷命讀,祖榮讀自以充其量,止幾不可失。上曰,下番讀之。逌根讀自顧臣輕躁浮淺,止學術又荒。上曰,文義陳之。祖榮曰,自古人臣之必以堯·舜,責難於其君者,非以堯·舜之道高遠難行之事也,自有勉强可能之理焉。倘殿下,克盡涵養之方,以充其量,則爲堯爲舜,必是至易之事。伏願勉哉。上曰,下番陳之。逌根曰,臣之所讀,別無文義之可陳。而第伏見殿下,近日連行召對,又行別講,勤學之聖念,臣不勝欽仰,而但講規太簡,反有有名無實之歎。伏願加勉,俾有實效之地焉。上掩卷,命玉堂先退,祖榮等退出。又命退,承史以次退出。
癸酉正月二十七日未時,上御涵仁亭。承旨入侍時,同副承旨李德鉉,假注書尹豐烈,記注官車翊修·孫錫祚,以次進伏訖。上命入公事。仍命退,承史以次退出。
癸酉正月二十七日申時,上御涵仁亭。承旨入侍時,左副承旨朴宗琦,同副承旨李德鉉,假注書尹豐烈,記注官文養老·車翊修,以次進伏訖。上命奏公事,德鉉讀奏訖,上命退。宗琦曰,臣等俱坐直矣,入侍傳敎,以坐直承旨入侍書出乎?上可之。承史以次退出。
癸酉正月二十七日酉時,上御涵仁亭。坐直承旨入侍時,同副承旨李德鉉,假注書尹豐烈,記注官文養老·孫錫祚,以次進伏訖。上曰,公事入之。仍命退,承史以次退出。
上在昌德宮。停常參·經筵。
李德鉉啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李德鉉啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗琦啓曰,右副承旨曺鳳振,今日不爲仕進,卽爲牌招,何如?傳曰,允。
傳于朴宗琦曰,諸承旨持公事入侍。
傳于朴宗琦曰,禮房承旨馳詣永禧殿,奉審摘奸以來。
韓致應啓曰,藥房副提調持湯劑來待矣。傳曰,封入。
傳于李德鉉曰,召對爲之。
傳于李德鉉曰,同副承旨入侍。
傳于朴宗琦曰,玉堂持聖學輯要入侍。
傳于李德鉉曰,承旨入侍。
以副校理李沆牌不進罷職傳旨,傳于朴宗琦曰,只推。
以副修撰洪命周牌不進罷職傳旨,傳于朴宗琦曰,只推。
李德鉉啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于李德鉉曰,只推。
以右副承旨曺鳳振牌不進罷職傳旨,傳于朴宗琦曰,只推。
朴宗琦,以弘文館言啓曰,副校理李沆,修撰洪命周,旣有只推之命,竝卽牌招察任,何如?傳曰,允。
吏曹口傳政事,以南履愚爲禮安縣監。
李德鉉,以漢城府言啓曰,朝官六十一歲見漏人,鱗次書入之意,曾已草記蒙允矣。南部今又報來,故別單書入之意,敢啓。傳曰,知道。
李德鉉,以御營廳言啓曰,本廳哨官李勉儒,身爲別巡山哨官,松禁懈弛,爲先汰去之意,敢啓。傳曰,知道。
癸酉正月二十八日辰時,上御涵仁亭。諸承旨持公事入侍時,左副承旨朴宗琦,同副承旨李德鉉,記事官朴來謙,假注書尹豐烈,記注官朴思彦·文養老,檢校待敎朴宗薰,以次進伏訖。上曰,有何公事?宗琦曰,禮房有一度,而代房吏房,無公事矣。德鉉曰,工房及代房戶房·兵房·刑房,俱無公事矣。上命入公事。仍命退,承史以次退出。
癸酉正月二十八日辰時,上御涵仁亭。召對入侍時,檢校待敎朴宗薰,持孟子第六卷,參贊官李德鉉,持孟子第六卷,侍讀官鄭祖榮,持孟子第六卷,檢討官金逌根,持孟子第六卷,假注官尹豐烈,持孟子第六卷,記注官文養老,持孟子第六卷,記注官朴思彦,持孟子第六卷,以次進伏訖。上開卷命讀,祖榮讀自孟季子問公都子曰,止敬兄。上曰,下番讀之。逌根讀自酌則誰先,止非由內也。上曰,文義陳之。祖榮曰,公都子之致疑於義內之訓者,只緣迷惑於異端之致,固無足多辨,而蓋其不能破惑者,以其有受病之處而然也。夫內者指心而言也,義者宜也,裁制事宜,而合乎義者,外此心而何以哉?心者萬事之權度也根本也,故必先正心,使權度明而根本立,則事爲之間,自可中理而合義矣。公都子不識正心之法,故凡於事爲,皆循其私意,直從外面而苟且做去,以是之故,以義爲外,而不知求之乎吾心,受病之源,實在於是矣。正心之工無他,在於立志,志者心之所之也,而氣之帥也。先立其志,有確乎不拔之勢,則心之體,亦隨而正,而不爲血氣所撓奪,此所謂天君泰然,百體從令者也。本心旣正矣,以是心而裁制事爲,則義在乎是矣。故曰敬以直內,義以方外,先有直內之敬而後,可以有方外之義也。伏願於義內二字,體念焉。上命掩卷,仍命玉堂先退,祖榮等先退。又命退,承史以次退出。
癸酉正月二十八日辰時,上御壽康齋。同副承旨入侍時,同副承旨李德鉉,假注書尹豐烈,記注官文養老·朴思彦,以次進伏訖。上命讀公事,德鉉,讀奏訖。上命退,承史以次退出。
癸酉正月二十八日午時,上御涵仁亭。同副承旨入侍時,同副承旨李德鉉,記事官朴來謙,記注官孫錫祚·文養老,以次進伏訖。上曰,有何公事乎?德鉉曰,無之矣。上命退,承史以次退出。
癸酉正月二十八日午時,上御涵仁亭。入直玉堂持聖學輯要入侍時,左副承旨朴宗琦,檢校待敎朴宗薰,校理鄭祖榮,修撰金逌根,假注書尹豐烈,記注官文養老·朴思彦,以次進伏訖。上開卷命讀,祖榮讀自葵藿之誠,止其在斯矣。上曰,文義陳之。祖榮曰,此書卽輯聚群聖之言,統爲一書者也。然其節目分條之法,皆倣大學規模,大學乃修己治人之一篇文字,今以聖賢之言散出於群書者,以類而聚,若合符契,先正臣之作爲是書,其苦心所在,有可見者。如良工之苦心,不知者泛看之,則無甚爲異,而知者見之,方識其精神所住處。伏願於燕濩之中,潛心硏究,體認先正臣作書之苦心焉。上曰,下番陳之。逌根曰,上番已陳之,臣別無可達之辭矣。上命掩卷,仍命玉堂先退,祖榮等先退。又命退,承史以以退出。
癸酉正月二十八日午時,上御涵仁亭。承旨入侍時,同副承旨李德鉉,記事官朴來謙,記注官朴思彦·文養老,以次進伏訖。上曰,無公事乎?德鉉曰,無之矣。上命退,承史以次退出。
上在昌德宮。停常參·經筵。
卯時辰時,有霧氣。未時,日暈。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,神光僉使李行謹,夞怪萬戶柳民儉下直,各長弓一張,長箭一部,片箭一部,筒兒一箇賜給。
傳于曺鳳振曰,召對爲之。
韓致應啓曰,藥房副提調持湯劑來待矣。傳曰,封入。
傳于朴宗琦曰,諸承旨持公事入侍。
傳于朴宗琦曰,別講爲之。
傳于李德鉉曰,同副承旨入侍。
以副校理李沆,修撰洪命周牌不進罷職傳旨,傳于朴宗琦曰,只推。
朴宗琦,以弘文館言啓曰,副校理李沆,修撰洪命周,旣有只推之命,竝卽牌招察任,何如?傳曰,允。
執義朴孝成啓曰,臣言議風采,本不合於淸朝耳目之任,前後忝居言地,非一非再,而未嘗出一言論一事,仰副我聖上求助之至意,尸素之恥,居常自訟矣。去年正月,自南邑遞歸時,待罪館職,以目下事,粗陳愚見。一則西賊久稽天誅,軍糧易匱,募民入粟,以備不虞事也,一則賊變之後,投降失律之徒,一一依法處斷,無或失刑事也,一則湖南沿邑,民情遑急,逃亡絶戶之己巳舊還,一倂蠲減事也。批旨有曰所陳深好,令廟堂卽爲稟處,而側聽累朔,迄無可否。名曰言事之疏,旣承稟處之命,言之得失,姑捨勿論,施與勿施之間,宜有指一之回啓,而緣臣無似,不足比數,竟無發落,上而朝廷之命令無實,下而日後之言臣解體,靜思厥咎,實由賤臣。今此所叨之職,職名藉曰稍異,爲日藉曰稍久,三司實一體也,處義無久近也。臣滿心惶愧,緘口縮伏,義不敢復以言官自處也,故目今求言政勤,而頃叨薇垣,則適値在外,未卽趨謝。今於栢府,則天牌屢降,日事違傲,臣之辜負,臣固自知,而際此得見副護軍韓始裕疏本,則近日言官,厚被論斥,憑公營私,陷人罔測之譏,無非臺閣之羞恥事,而至於苟或有居言職而苟容,當言不言云者,明有指的,苟求其人,臣實爲首。人言峻發,至請永刊,臣處義不可以苟或有三字,諉之未然,而有所自恕,以此情踪,其何敢一刻晏然於臺次乎?請命遞斥臣職。答曰,勿辭,亦勿退待。
曺鳳振啓曰,執義朴孝成,避嫌承批之後,不出姑停望,直爲出去,事甚未安,推考警責,何如?傳曰,允。
以大司諫李翼晉,司諫鄭元容,獻納李久源,掌令李魯新牌不進罷職傳旨,傳于曺鳳振曰,只推。
以修撰洪命周牌不進罷職傳旨,傳于朴宗琦曰,只推。
傳于朴宗琦曰,坐直承旨入侍。
朴宗琦啓曰,吏曹郞廳來言,禮安縣監南履愚,兩司俱未署經云。除在外·未署經外,未肅拜·呈告人員,竝卽牌招,以爲備員署經之地,何如?傳曰,允。
朴宗琦,以禮曹言啓曰,卽接長陵參奉所報,則近日虎患大熾,白晝橫行於齋室近處,而甚至於囕害人命,官員之奉審,山直之巡山,不得任意云矣。莫重之地,虎患若是狼藉,極爲驚心。發送校卒,期於捕捉,不容少緩,而本陵程道稍遠,京軍調發,亦涉有弊,令京畿監營,多發附近防營砲手,以爲獵捉之意,分付,何如?傳曰,允。
曺鳳振,以備邊司言啓曰,貢市人詢瘼事,命下矣。取見其所懷,則其人貢人·戶曹貢人·禮曹貢人·尙衣院貢人·司僕寺貢人·奉常寺貢人·軍器寺貢人·司䆃寺貢人·長興庫元貢人·司宰監貢人·濟用監貢人·惠民署貢人·掌苑署貢人·典牲署貢人·禮賓寺貢人·繕工監貢人·內贍寺貢人·義盈庫貢人·瓦署貢人·豐儲倉貢人·長興庫供上紙貢人·江華其人貢人·嶺南襦紙衣契貢人·漆契貢人·關東方物契貢人·三南修理紙席契貢人·湖南紙衣契貢人·狗皮契貢人等,以爲當此貢勢岌嶪之時,今年貢價,減以十分一,則資生無路,特蒙處分事也。遇災減分,自是常法,有不容議到於闊狹,而第以貢弊積痼,民勢難支,每煩朝家軫恤之政,屢蒙災年特施之恩,曾於己巳,有司之按法減貢者,因特敎輕其分數,十分一減分者,竟以二十分一減分矣。姑從寧失之義,京貢則依己巳例減給,如有已減受者,則使之分數出給,京貢減給,旣用右例,則外此各樣裁減,亦不可異同,竝依己巳分數施行之意,分付該廳。臘藥麘香契貢人等,以爲藥院別貿麘香,每年爲三四百部,而以受價,較諸市價,則每部落本爲三四兩之多,別劑時別貿價,從市價磨鍊上下,若不然,則屬之惠廳,依加定例上下,而又不然,則前期卜定於所産各邑事也。別貿爲弊,雖甚可悶,貢法至重,有不容隨時變易,添價加定與各邑卜定,俱非遽議之事,置之。祭享契貢人等,以爲鞫獄時守直軍之十日以後雇價,例卽上下,而昨年所用軍價,則尙未上下,依定式許令會減事也。守直如過十日,則雇價之磨鍊出給,旣有已例,自該曹,量宜上下之意,分付。山海邑貢人等,以爲鷹師·魚夫兩契,以生物供上之貢,例不入於減分中,而矣貢進上物種,亦與兩契無異,特許永免於減分事也。生物供上,三貢惟均,減分之或免或不免,無怪其稱冤,此亦付之該廳,從便裁處。內需司奴婢貢人等,以爲矣貢,以先進排後受價之故,弊難勝言,支保無路,依戶曹·司贍寺例,貢價分等磨鍊上下,昨年未下之數,亦卽嚴飭出給事也。殘貢受價之愆期爲弊者,實屬當念,前後甘飭,非止一再,而弊復如前,尙有昨年未下之數云者,極爲駭然,卽爲出給之意,爲先嚴飭於該司。至於分等磨鍊,則係是創例,在該司,未知無掣礙之端,令該司論報本司,以爲量處之地。綿子廛·鞋廛·眞絲廛·樺皮廛·淸蜜廛·雉雞廛·衣廛·草物廛·內外匙召廛·望門床廛·煙草廛·外貰器廛·煙竹廛市民等,以爲一自通共以後,失業渙散,迫在朝夕,特復亂廛事也。六矣廛外,各廛各樣物種之許其通共,今爲數十年矣,行之已久,有難遽議復舊,竝姑置之。帽子廛市民等,以爲矣廛貿帽之數,每患不足,故再昨年,以關西錢貸下事,筵稟行會,而本道事勢,果難出給,則京各司某樣錢中,限二萬兩特許貸下事也。當初關西錢許貸,實出於曲恤之意,而昨年以後,關西事勢,旣無以變通上下,則市民之有此呼籲,容似無怪。而見今京司留貨,到底枵然,推移出給,有非可論,置之。隅廛市民等,以爲生利凋殘,奠活無路,西果·眞果,特許還屬,亦復亂廛事也。西果·眞果,雖是本廛物種,而移屬他廛,亦自有據而然,付之本署,斟量彼此事勢,從公決處,亂廛之不可遽議,與各廛無異,置之,何如?傳曰,允。
曺鳳振,以都摠府言啓曰,今日入直內三廳武兼禁軍及軍兵等,當爲中日習射技放,而永禧殿修改相値,不得設行之意,敢啓。傳曰,知道。
癸酉正月二十九日辰時,上御涵仁亭。召對入侍時,檢校待敎朴宗薰,持孟子第六卷,參贊官曺鳳振,持孟子第六卷,侍讀官鄭祖榮,持孟子第六卷,檢討官金逌根,持孟子第六卷,假注書尹豐烈,持孟子第六卷,記注官朴思彦,持孟子第六卷,記注官文養老,持孟子第六卷,以次進伏訖。上開卷命讀,祖榮讀自公都子不能答,止在鄕人。上曰,文義陳之。祖榮曰,今日所講,別無文義之可陳者,而孟子之訓,則明示義內之義。孟季子之見,則堅執義外之說,而皆以敬叔父敬弟一事而證之,其事則一而已,而吾道異端之分,若是相懸,其所由之處,有可知者矣。吾道則於事爲之間,必裁制於心,而求合乎天理,故其工在內,異端則不求之於心,而一任其私意,隨所遇而做去,故不知有裁制之工,此所以有內外之異也。伏願於吾道異端所由分之處,以是推究,則其義可見矣。上曰,下番陳之。逌根曰,此言庸敬,又曰斯須之敬,大抵主一無適之謂敬,而恒存乎心,尤當着力於工夫者,先儒之說亦多矣。伏願以是體念,恒懋存敬之工焉。上命掩卷,仍命玉堂先退,祖榮等先退。又命退,承史以次退出。
癸酉正月二十九日辰時,上御涵仁亭。諸承旨持公事入侍時,左副承旨朴宗琦,右副承旨曺鳳振,同副承旨李德鉉,記事官朴來謙,假注書尹豐烈,記注官車翊修·朴思彦,檢校待敎朴宗薰,以次進伏訖。上命入公事。仍命退,承史以次退出。
癸酉正月二十九日午時,上御涵仁亭。別講入侍時,檢校待敎朴宗薰,持孟子第六卷,參贊官朴宗琦,侍讀官鄭祖榮,持孟子第六卷,檢討官朴基宏,持孟子第六卷,記事官朴來謙,記注官車翊修,記注官文養老,以次進伏訖。上開卷命讀,祖榮讀自季子聞之,止非由內也。上曰,下番讀之。基宏讀自公都子曰,止亦在外也。上曰,文義陳之。祖榮曰,飮湯飮水,不過以飮食而言者,事爲之上,裁制而合理者,與飮湯飮水之適宜,實無異焉。此一段,實爲發明義內之要語也,以此推究,文義自明矣。上掩卷,命玉堂·閣臣先退,祖榮等退出。又命退,承史以次退出。
癸酉正月二十九日未時,上御涵仁亭。同副承旨入侍時,同副承旨李德鉉,假注書尹豐烈,記注官車翊修·文養老,以次進伏訖。上曰,公事入之。仍命退,承史以次退出。
癸酉正月二十九日申時,上御涵仁亭。坐直承旨入侍時,左副承旨朴宗琦,右副承旨曺鳳振,假注書尹豐烈,記注官文養老·朴思彦,以次進伏訖。上命入公事。仍命退,承史以次退出。
癸酉正月二十九日酉時,上御涵仁亭。坐直承旨入侍時,左副承旨朴宗琦,右副承旨曺鳳振,假注書尹豐烈,記注官車翊修·文養老,以次進伏訖。上命入公事。仍命退,承史以次退出。
上在昌德宮。停常參·經筵。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
曺鳳振啓曰,行大司憲李益運未肅拜,執義朴孝成,掌令李魯新傳旨未下,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,備邊司郞廳來言,今日賓廳日次,而穆陵忌辰祭齋戒相値,不得來會云矣,敢啓。傳曰,知道。
李龍秀啓曰,右承旨金敎根今日不爲仕進,卽爲牌招,何如?傳曰,允。
金敎根啓曰,宣惠廳郞廳來言,字恤考修正次請出矣,敢啓。傳曰,知道。
傳于朴宗琦曰,禮房承旨馳詣宗廟·景慕宮,奉審摘奸以來。
傳于李龍秀曰,在院承旨入侍。
韓致應啓曰,藥房三提調持湯劑來待矣。傳曰,封入。
傳于李龍秀曰,左承旨入侍。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于曺鳳振曰,只推。
傳于李龍秀曰,別講爲之。
傳于朴宗琦曰,召對爲之。
朴宗琦,以弘文館言啓曰,本館下番闕直,事甚未安。修撰洪命周,旣有只推之命,與副修撰金逌根,一體牌招,以爲推移入直之地,何如?傳曰,允。
朴宗琦啓曰,守令署經事,命下矣。大司諫李翼晉,司諫鄭元容,獻納李久源,執義朴孝成,掌令李魯新,旣有只推之命,行大司憲李益運,一體牌招,以爲署經之地,何如?傳曰,允。
傳于金敎根曰,坐直承旨入侍。
以大司諫李翼晉,司諫鄭元容,獻納李久源,執義朴孝成牌不進罷職傳旨,傳于李德鉉曰,只推。
朴宗琦,以議政府三公意啓曰,本府每於歲首,例爲觀察使·節度使薦,而臣等俱有故,限內不得磨勘之意,敢啓。傳曰,知道。
李龍秀,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
李龍秀,以兵曹言啓曰,丙辰十一月二十一日,以宣傳官射會單子,傳曰,李鼎會之下愚不移,訖可休矣。近來宣傳官,以如彼之徒爲之,有罪不勘,頑習益甚,鼎會爲先降定訓局軍伍,待射技快爲刮目,大將更試十巡,柳葉箭得十五中,然後草記還屬禁旅。此後南行宣傳官之出六,限滿不得決科者,皆依鼎會例施行事,揭板該廳,而兵曹御覽官案,以此書之,南宣出六之式嚴防,切勿用武南稱號事,嚴飭兵曹事,奉承傳矣。南行宣傳官元榘,今已仕滿,尙未決科,依承傳爲先降定訓局軍伍事,分付該營之意,敢啓。傳曰,知道。
李龍秀,以訓鍊都監言啓曰,本局局別將具綜,身病甚重,勢難察任,改差,何如?傳曰,允。
李龍秀,以御營廳言啓曰,本廳待年軍梁興昌·梁聖昌·曺命光等,私獵於郊外,大虎一頭,捉得於忘憂峴近處,故謹此封進。而先殺砲手梁興昌,待元軍有窠,依例陞實,再殺砲手梁聖昌,三殺砲手曺命光,木米施賞之意,敢啓。傳曰,知道。
癸酉正月三十日辰時,上御涵仁亭。藥房入診入侍時,都提調韓用龜,提調金羲淳,副提調韓致應,記事官朴來謙,記注官朴思彦,別兼春秋李紀淵,檢校待敎李龍秀,以次進伏,別待令洪旭浩,醫官李漢臣·趙宗協·秦東秀·卞之錞·吳仁豐·卞光壽·李彦厚,進伏楹外訖。用龜曰,春氣尙寒,聖體,若何?上曰,一樣矣。各殿宮氣候亦一樣矣。仍命醫官三人入診,旭浩診候訖,退伏奏曰,脈候左右三部調勻矣。漢臣診候訖,退伏奏曰,脈候調勻矣。宗協診候訖,退伏奏曰,脈候調勻矣。上曰,出去後議定湯劑,可也。用龜曰,湯劑進御,已至多日,其間諸節,有何動靜乎?上曰,別無動靜矣。仍命醫官先退,旭浩等退出。用龜曰,經勅後,兩西道臣行部之特令停止,旣有庚申·乙丑已例,且今兩西,兵荒之餘,屢經使行,民邑之弊,尤不可不念。兩道臣今春巡歷,竝依例停止之意,分付,何如?上曰,依爲之。出擧條用龜曰,諸道尤甚邑守令,旣令限麥秋仍任矣。設賑諸道中,如有瓜滿道臣,則亦爲限畢賑仍任,何如?上曰,依爲之。出擧條用龜曰,向來平薪鎭民,以鎭將之法外加斂,呈狀本司矣。聞極驚駭,行關本道,使之査報,則鎭將斂民,果爲狼藉,殆近數千,故以鎭將則嚴棍懲勵,斂錢則卽爲推給之意,嚴飭題送矣。卽聞鎭將少不懲畏,反欲逞憾,推捉狀民,擅自囚杖,因此鎭民,擧皆荷擔云。事未前有,大關法紀,當該鎭將,令該府拿覈重勘,不飭之道·帥臣,竝從重推考,何如?上曰,依爲之。出擧條用龜曰,臣有區區私情,敢此仰達矣。臣之目下病狀,實無隨行於藥院重任之望,卽通朝之所共知也。前後兩箚,旣已備陳,此非臣占便之言,事勢不得不然也。若蒙體諒之恩,則殘喘庶可支保矣。極知惶悚,而更此煩達焉。上曰,姑爲行公,可也。王大妃殿進御加味六君子湯,依前方五貼製入事。榻前下敎上命退,承史以次退出。
癸酉正月三十日辰時,上御涵仁亭。在院承旨入侍時,左承旨李龍秀,右副承旨曺鳳振,同副承旨李德鉉,記事官朴來謙,假注書尹豐烈,記注官車翊修,別兼春秋李紀淵,以次進伏訖。上命入公事。仍命退,承史以次退出。
癸酉正月三十日辰時,上御涵仁亭。左承旨入侍時,左承旨李龍秀,假注書尹豐烈,記注官孫錫祚,別兼春秋李紀淵,以次進伏訖。上曰,有何公事乎?龍秀曰,無之矣。仍命退,承史以次退出。
癸酉正月三十日午時,上御涵仁亭。別講入侍時,參贊官李龍秀,侍讀官李沆,持大學,假注書尹豐烈,記注官孫錫祚,別兼春秋李紀淵,以次進伏訖。上開卷命讀,沆讀自大學章句,止億兆之君師。上曰,文義陳之。沆曰,仁義禮智,人性之所固有也。凡人於動作云爲之間,藹然四端,各隨其感,苟能因其發,而擴而充之,可以底於大聖人之域矣。伏願以是體念焉。上命掩卷,仍命玉堂先退,沆先退。又命退,承史以次退出。
今正月三十日申時,上御涵仁亭。召對入侍時,參贊官朴宗琦,持孟子第六卷,檢校待敎李龍秀,持孟子第六卷,侍讀官李沆,持孟子第六卷,假注書尹豐烈,持孟子第六卷,記注官車翊修持孟子第六卷,別兼春秋李紀淵,持孟子第六卷,以次進伏訖。上開卷命讀,沆讀自公都子曰,止民好暴。上曰,文義陳之。沆曰,性者心之理,藹然一端,純是仁之一字,則豈有不善之理哉?今此告子有善有不善云者,不幾近於荀卿性惡之說乎?人性本善,推以養之,則人皆可以爲堯·舜。伏願隨時涵養,以堯·舜自期待,是臣區區之望也。上命掩卷,仍命玉堂先退,沆先退。又命退,承史以次退出。
癸酉正月三十日酉時,上御涵仁亭。坐直承旨入侍時,右承旨金敎根,記事官朴來謙,記注官孫錫祚·車翊修,以以進伏訖。上曰,有何公事乎?敎根曰,無之矣。上命退,承史以次退出。
上在昌德宮。停常參·經筵。
午時,日暈。
李德鉉啓曰,行大司憲李益運,執義朴孝成,牌招啓辭未下,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,來初五日朝參日次矣,敢稟。傳曰,停。
李龍秀啓曰,左副承旨朴宗琦,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于李龍秀曰,在院承旨入侍。
傳于曺鳳振曰,別講爲之。
傳于李德鉉曰,別講爲之。
傳于李德鉉曰,右承旨入侍。
李德鉉啓曰,守令署經事命下,而行大司憲李益運,執義朴孝成,大司諫李翼晉,司諫鄭元容,獻納李久源牌不進,正言徐永輔·李明緖未署經,掌令李,持平閔英世·張龍八在外,只有掌令李魯新一人,不得備員署經,何以爲之?敢稟。傳曰,更爲牌招。
以修撰洪命周,副修撰金逌根牌不進罷職傳旨,傳于李德鉉曰,只推。
李德鉉,以弘文館言啓曰,本館下番闕直,事甚未安。修撰洪命周,副修撰金逌根,旣有只推之命,竝卽牌招,以爲推移入直之地,何如?傳曰,允。
以大司諫李翼晉,司諫鄭元容,獻納李久源,執義朴孝成牌不進罷職傳旨,傳于李德鉉曰,只推。
以左副承旨朴宗琦牌不進罷職傳旨,傳于李德鉉曰,只推。
李德鉉啓曰,守令署經事命下,而只有掌令李魯新一人矣。大司諫李翼晉,司諫鄭元容,獻納李久源,執義朴孝成,旣有只推之命,竝卽牌招,以爲備員署經之地。行大司憲李益運,所當更請牌招,而係是一日三牌,何以爲之?敢稟。傳曰,更爲牌招。
傳于李德鉉曰,坐直承旨入侍。
李德鉉,以禮曹言啓曰,卽接宗廟署所報,則明日春奉審時,本署提調一員,當爲進參,而都提調金載瓚有身病,提調曺允大在外,無以擧行云矣。提調,令政院,稟旨變通,以爲進參之地,何如?傳曰,允。
李德鉉啓曰,因禮曹草記,明日宗廟春奉審時,提調一員,當爲進參,而都提調金載瓚有身病,提調曺允大在外,無以擧行,提調,令政院,稟旨變通,以爲進參之地事,允下矣。合有變通之道,何以爲之?敢稟。傳曰,提調許遞,令該曹,口傳差出。
吏曹口傳政事,以南公轍爲宗廟提調。
李德鉉啓曰,卽者景慕宮官員來言,明日春奉審時,提調當爲進參,而都提調金載瓚有身病,提調朴宗來在外,不得進參云,何以爲之?敢稟。傳曰,提調許遞,令該曹,口傳差出。
吏曹口傳政事,以徐榮輔爲景慕宮提調。
李龍秀,以備邊司言啓曰,二品正使之判中樞借銜,旣有已例矣。今此謝恩使,拜表期日不遠,正使李相璜,依例判中樞府事單付,口傳下批之意,分付該曹,何如?傳曰,允。
兵曹口傳政事,判府事單李相璜。
李德鉉,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
李龍秀,以訓鍊都監言啓曰,謹依兵曹草記批旨,宣傳官元榘,本局軍伍降定之意,敢啓。傳曰,知道。
曺鳳振,以義禁府言啓曰,平薪鎭僉使宋光洙,令該府拿覈嚴勘事,傳旨啓下矣。宋光洙,時在任所,依例發遣府書吏,交代後拿來,何如?傳曰,待待命拿囚。
癸酉二月初一日辰時,上御涵仁亭。在院承旨入侍時,左承旨李龍秀,右承旨金敎根,右副承旨曺鳳振,同副承旨李德鉉,記事官朴來謙,假注書尹豐烈,記注官車翊修·孫錫祚,以次進伏訖。上命入公事。仍命退,承史以次退出。
癸酉二月初一日辰時,上御涵仁亭。別講入侍時,參贊官曺鳳振,檢校待敎李龍秀,侍讀官李沆,持大學,假注書尹豐烈,記注官孫錫祚·文養老,以次進伏訖。上開卷命讀,沆讀自使之治而敎之,止所可及也。上曰,文義陳之。沆曰,人之所稟於天者,固未有賢愚之別,而但或有知誘物化遂亡其正之患。然則導之以德,齊之以禮,治而敎之,使之明善而復初,在乎君師之責。先自聖躬,躬行心得,推以及人,則功效所及,環東土含生之倫,自當各復其性矣。伏願以此體念焉。上命掩卷。仍命退,承史以次退出。
癸酉二月初一日午時,上御涵仁亭。別講入侍時,參贊官李德鉉,檢校待敎李龍秀,侍讀官李沆,持大學,假注書尹豐烈,記注官文養老·車翊修,以次進伏訖。上開卷命讀,沆,讀自及周之衰,止知者鮮矣。上曰,文義陳之。沆曰,學校之設,所由來久矣。夏曰序,殷曰庠,周曰校,三代之盛際,學校之政修擧,故上行下效,治化自底熙隆。及周之衰,敎化漸之陵夷,風俗隨以頹敗,雖以孔子之聖,不得居君師之位,以行其道矣。逮夫我東,殷庠夏序之制,燦然備具,而況聖人在上,牗迷牗昏,克擧學校之政,則化民成俗之方,特轉移間事。伏願以此體念焉。上命掩卷,仍命玉堂先退,沆先退。又命退,承史以次退出。
癸酉二月初一日午時,上御涵仁亭。右承旨入侍時,右承旨金敎根,假注書尹豐烈,記注官車翊修·孫錫祚,以次進伏訖。上曰,公事入之。仍命退,承史以次退出。
癸酉二月初一日申時,上御涵仁亭。坐直承旨入侍時,同副承旨李德鉉,假注書尹豐烈,記注官孫錫祚·文養老,以次進伏訖。上命入公事。仍命退,承史以次退出。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外·未署經·傳旨未下外,未肅拜·呈告人員,竝卽牌招,何如?傳曰,允。
曺鳳振啓曰,禁衛營將官來言,今日本營軍兵,日次私習云矣,敢啓。傳曰,知道。
曺鳳振啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗琦啓曰,守令署經事命下,已至多日,而憲府則行大司憲李益運,執義朴孝成再牌不進,掌令李,持平閔英世·張龍八在外,只有掌令李魯新一人,諫院則大司諫李翼晉,司諫鄭元容再牌不進,正言徐永輔·李明緖未署經,只有獻納李久源一人,無以備員署經,何以爲之?敢稟。傳曰,更爲牌招。
金敎根啓曰,左副承旨朴宗琦,今日不爲仕進,卽爲牌招,何如?傳曰,允。
朴宗琦啓曰,今癸酉年京外守令·邊將薦擧單子,依例捧入,而其中應薦不薦人,令該曹察推,何如?傳曰,允。
備忘記,吉州牧使朴宗和下直,長弓一張,長箭一部,片箭一部,筒兒一箇賜給。
韓致應啓曰,藥房副提調,持湯劑來待矣。傳曰,封入。
傳于李德鉉曰,召對爲之。
傳于李龍秀曰,諸承旨持公事入侍。
金敎根啓曰,假注書尹豐烈,身病猝重,勢難察任,今姑改差,何如?傳曰,允。
傳于韓致應曰,別講爲之。
以左副承旨朴宗琦牌不進罷職傳旨,傳于金敎根曰,只推。
以副修撰金逌根牌不進罷職傳旨,傳于朴宗琦曰,只推。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以掌令李魯新,獻納李久源牌不進罷職傳旨,傳于曺鳳振曰,只推。
以大司諫李翼晉,司諫鄭元容,執義朴孝成再牌不進罷職傳旨,傳于曺鳳振曰,只推。
朴宗琦啓曰,守令署經事命下,已至多日,而憲府則行大司憲李益運,執義朴孝成牌不進,掌令李,持平閔英世·張龍八在外,只有掌令李魯新一人,諫院則大司諫李翼晉,司諫鄭元容牌不進,正言徐永輔·李明緖未署經,只有獻納李久源一人,無以備員署經,何以爲之?敢稟。傳曰,更爲牌招。
以大司諫李翼晉,司諫鄭元容,執義朴孝成牌不進罷職傳旨,傳于曺鳳振曰,只推。
朴宗琦,以吏曹言啓曰,永禧殿酌獻禮,間二年取稟事,曾有定式,而今年當次矣。酌獻禮吉日,以何間推擇乎?敢稟。傳曰,以四月望間爲之,可也。
朴宗琦,以禮曹言啓曰,每年各陵展謁,春則二三月,秋則八九月取稟事,曾有定式,而昨年八月十六日,所下傳敎中,健陵·顯隆園展謁,有更定于明年之命矣。今春展謁,定於何陵,而以何間擇吉乎?敢稟。傳曰,健陵·顯隆園爲之,以二月望後,擇入,可也。
朴宗琦,以禮曹言啓曰,以永禧殿酌獻禮取稟草記,傳曰,以四月望間爲之可也事,命下矣。酌獻禮吉日,令日官池景泌推擇,則來四月十二日·十八日俱吉云,以何日定行乎?敢稟。傳曰,以十二日爲之。
朴宗琦,以禮曹言啓曰,以陵幸取稟草記,傳曰,健陵·顯隆園爲之,以二月望後擇入可也事,命下矣。幸行吉日,令日官池景泌推擇,則今二月望後,連値齋日及拘忌,只二十日二十一日二十二日爲吉云,以何日定行乎?敢稟,傳曰,以二十日爲之。
兵曹,健陵·顯隆園幸行時軍令,二月二十日出宮,始興縣行宮晝停〈所〉,自闕門二十三里,華城行宮宿所,自始興縣晝停所四十里,二十一日,健陵展謁親祭,自華城宿所二十里,以上八十三里,顯隆園展謁親祭,還詣華城行宮宿所,二十二日始興縣行宮晝停〈所〉,當日還宮。
朴宗琦,以司饔院都提調·提調意啓曰,自前每當幸行經宿時,各邑地方官,進排御供物膳,日下雉鮮及各司供上,一體進排于經宿所,乃是事例,而近來連有除之之命,雖出於除民弊之聖意,曾以草記稟旨後,行會于畿營之意,有所稟定矣。今此健陵·顯隆園幸行時,各邑進排,依例知委,監膳提調·郞廳,先期進詣,何如?傳曰,勿爲進排。
藥房口傳啓曰,臣等卽伏見傳敎下者,有健陵·顯隆園行幸之命矣。春秋謁陵,彝典也,盛典也,伏況今日成命,在於昨年曠省之餘,羹墻之慕冞切,霜露之感維新,臣等竊不勝欽仰攢頌之至。第伏念春寒尙未快解,時候又不調適,閭里之間,往往有輪行之症,此時觸冒勞動,已極萬萬憂悶,而當此湯劑連進之時,鑾蹕移次,將至三四箇日,豈不有乖於保墻節宣之方?臣等非不知瀆擾之爲懼,而衷情所迫,相率仰龥。伏乞亟寢成命,以副臣民顒祝之望焉。惶恐敢啓。答曰,昨年旣闕祗謁,故今番則必欲行之。發令後,仰告殿宮,則以近日日候不調,道路不淨入聞,深以挽止,而此際卿等之言又如此,情雖缺然,敢不仰而奉承,俯循所請乎?陵園幸行,姑命寢之。
金敎根啓曰,明日傳香,禮房承旨,當爲齋宿,左副承旨朴宗琦,旣有只推之命,卽爲牌招,何如?傳曰,允。
傳于朴宗琦曰,發遣吏郞,諸執事淸齋與否,摘奸以來。
尹豐烈改差,代以朴龍祐爲假注書。
朴宗琦,以吏曹言啓曰,今此社稷大祭終獻官,前右尹李文會塡差,而時無職名,令該曹,口傳付軍職,何如?傳曰,允。
兵曹口傳政事,護軍單李文會。
注書朴來謙書啓,臣於本月初一日巳時量,以外南山植木摘奸事,敬奉聖敎,出崇禮門,至南關王廟,登主山及案山,植木處摘奸是白乎則,群木鬱然,雜以橡木,不見斫傷之痕是白遺,行至靑鶴亭,高低山麓,全是松林,北麓愈翳以密,不可通人,迤東南而到舊失火處,看審是乎則,所植松木,今已年久,薈蒙叢茂,無異於他處是白遣,仍到典牲署後面冷井洞,大松森立,蔽蓋一山是白遣,下山詣南壇,繚墻壘砌,竝無圮傷,主山及案山,松樹參差甚盛是白遣,歷覽文峴,至于梨泰院,日勢已暮,仍爲留宿是白遣,初二日,陟梨泰後麓,由松橡間作行,到水閣峴,土氣甚薄,木性不宜是白乎喩,喬松稀闊,而穉松滿地,短短如蓬,前至馬石橋,松林愈盛,接葉交柯,僅漏日光,烙印舊痕,今已年久脫落,無以尋得是白遣,到雁峰伏兵峴植木處,則亦已茁茂盤結,迤東而至於盡景谷,左右山谷,松橡成林,遵斗湖而行,歷審司寒壇墻砌及主案山,竝亦無頉。入安靜谷靑蓮寺,自靑蓮寺後,登無學峯,雖山石犖确,而松林蒼蔚,不減諸處是白遣。外山諸處,兩日周審,竝未見新斫之痕是白齊。臣仍由光熙門復路之意,敢啓。傳曰,知道。
朴宗琦,以奎章閣言啓曰,景慕宮·望廟樓,今春大奉審,臣宗薰,與本宮提調徐榮輔,進詣展奉,奉審無頉之意,敢啓。傳曰,知道。
朴宗琦,以承文院都提調意啓曰,院吏文學官朴蓍淳有頉,代幼學金永進差下,使之付軍職,冠帶常仕,何如?傳曰,允。
曺鳳振,以都摠府言啓曰,今日入直三廳武兼禁軍及軍兵等,當爲中日習射技放,而宗廟永寧殿·景慕宮,春奉審相値,不得設行之意,敢啓。傳曰,知道。
朴宗琦,以奉常寺都提調·提調意啓曰,東籍親耕田所種九穀,先農祭後,卽爲起墾付種之意,敢啓。傳曰,知道。
癸酉二月初二日卯時,上御涵仁亭。召封入侍時,參贊官李德鉉,持孟子第六卷,檢校待敎李龍秀,持孟子第六卷,侍讀官李沆,持孟子第六卷,檢討官洪命周,持孟子第六卷,假注書尹豐烈持孟子第六卷,記注官朴思彦,持孟子第六卷,別兼春秋李紀淵,持孟子第六卷,以次進伏訖。上開卷命讀,沆,讀自自是以來,止復明於世。上曰,下番讀之。命周,讀自雖以熹之不敏,止朱熹序。上曰,文義陳之。沆曰,稟仁義禮智信之理,與心俱生,是謂性,凡厥初生,無有不善,而或爲物欲所蔽,易失本然之性。蓋心者性之本,而心是活物,有操存捨亡之理,故士子爲學之工,莫不以治心爲主,而況聖人治國之道,正心爲本。雖於臨講之際,克從誠正上加勉,則其效自底於治平之域。伏願以此體念焉。上曰,下番陳之。命周曰,公都子之疑於性善而有此質問,只是認氣爲性之病也。氣質之性,有善不善,本然之性,本是善也,故氣質聽命於本然之性,則近之於身遠之於家國,當盡歸於善矣。殿下亦於本然氣質之分,克下聖工,則上番所奏修齊治平之效,自在其中矣。伏願留神焉。上命掩卷,仍命玉堂先退,沆等先退。又命退,承史以次退出。
癸酉二月初二日辰時,上御涵仁亭。諸承旨,持公事入侍時,左承旨李龍秀,右承旨金敎根,右副承旨曺鳳振,假注書尹豐烈,記注官孫錫祚,別兼春秋李紀淵,以次進伏訖。上命入公事。仍命退,承史退出。
癸酉二月初二日辰時,上御涵仁亭。別講入侍時,參贊官韓致應,檢校待敎李龍秀,侍讀官李沆,持大學,檢討官洪命周,持大學,假注書尹豐烈,記注官朴思彦,別兼春秋李紀淵,以次進伏訖。上開卷命讀,沆讀自自是以來,止復明於世。上曰,下番讀之。命周,讀自熹雖不敏,止朱熹序。上曰,文義陳之。沆曰,大學一書,卽聖經賢傳之旨,初學入德之門,朱子作序,何必攙及異端,而降之中古,世衰道微,邪說橫流,黃老于漢,禪佛于晉,西漢之時,已不及古,而典午之治,初無可論。推此觀之,則異端之甚於洪水猛獸,非獨楊·墨爲然,故朱子之闢異端入吾道之意,惓惓於此序之中矣。我朝則聖神相承,治敎休明,固無異端之爲害,而在聖人防微慮患之道,尤當以修明舊典,克軫闢異入吾之方,而其要當以此書爲本。伏願以是推究焉。上曰,下番陳之。命周曰,今此大學序文云五季之衰,壞亂極矣,天運循環,無往不復,宋德隆盛,治敎休明,此一節,可以取譬於聖朝矣。我朝列聖相承,治敎休明,固無可以陳勉,而治敎之所以休明,惟在乎自上董率之如何矣。顧今聖德隆盛,治敎休明,而勿以隆盛而或忽於修德,亦毋以休明而或忽於治敎,雖於此等臨講之時,必以體驗爲念,勿以文具視之,益加聖念,是所區區之望也。上命掩卷,仍命玉堂先退,沆等先退。致應曰,日御講筵,頻接臣隣,勤孜之聖意,固所欽仰,而近日春寒尙峭,朝晝異候,侵早勞動,恐有妨於節宣之方。伏願講對召接,必於便殿,而咨訪之際,亦涉太簡,繼自今,益留聖念,使上下情志,得以交孚,是臣區區之望也。上曰,當留念矣。仍命退,承史以次退出。
上在昌德宮。停常參·經筵。
午時未時,日暈,兩珥。
曺鳳振啓曰,合辭方張之時,兩司無詣臺之員,事甚未安,除在外·未署經·傳旨未下外,未肅拜·呈告人員,竝卽牌招,何如?傳曰,允。
李龍秀啓曰,同副承旨李德鉉,今日不爲仕進,卽爲牌招,何如?傳曰,允。
李龍秀啓曰,禁衛大將李堯憲,御營大將李溏,以東·南關王廟獻官,今方受香出去矣。禁衛大將李堯憲,所佩命召,御營大將李溏所佩命召及兼帶左邊捕盜大將命召及大將牌·傳令牌,竝來請還納,何以爲之?而將兵之任,不可一刻無摠察之人,捕將則在前如此之時,有他邊大將兼察之例,今番則何以爲之,敢稟。傳曰,仍佩往來,禁將摠戎使兼察,御將訓將兼察,捕將他邊大將兼察。
傳于朴宗琦曰,禮房承旨,馳詣受香諸處,奉審摘奸以來。
韓致應啓曰,藥房副提調,持湯劑來待矣。傳曰,封入。
李龍秀啓曰,禁將摠戎使兼察,御將訓將兼察,捕將他邊大將兼察事,命下矣。兼察禁衛大將金基厚,兼察御營大將李得濟,兼察捕盜大將鄭學耕,竝卽牌招聽傳敎,何如?傳曰,允。
以同副承旨李德鉉牌不進罷職傳旨,傳于李龍秀曰,只推
朴宗琦啓曰,守令署經事命,下已至多日,而憲府則行大司憲李益運,執義朴孝成再牌不進,掌令李,持平閔英世·張龍八在外,只有掌令李魯新一人,諫院則大司諫李翼晉,司諫鄭元容再牌不進,正言徐永輔·李明緖未署經,只有獻納李久源一人,無以備員署經,何以爲之?敢稟。傳曰,更爲牌招。
以大司諫李翼晉,司諫鄭元容,執義朴孝成再牌不進罷職傳旨,傳于朴宗琦曰,只推。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以掌令李魯新,獻納李久源牌不進罷職傳旨,傳于曺鳳振曰,只推。
朴宗琦啓曰,守令署經事命下,已至多日,而憲府則行大司憲李益運,執義朴孝成牌不進,掌令李,持平閔英世·張龍八在外,只有掌令李魯新一人,諫院則大司諫李翼晉,司諫鄭元容牌不進,正言徐永輔·李明緖未署經,只有獻納李久源一人,無以備員署經,何以爲之?敢稟。傳曰,更爲牌招。
以大司諫李翼晉,司諫鄭元容,執義朴孝成牌不進罷職傳旨,傳于朴宗琦曰,只推。
朴宗琦啓曰,守令署經事命下,已至多日,而憲府則行大司憲李益運,執義朴孝成再牌不進,掌令李,持平閔英世·張龍八在外,只有掌令李魯新一人,諫院則大司諫李翼晉,司諫鄭元容再牌不進,正言徐永輔·李明緖未署經,只有獻納李久源一人,無以備員署經,何以爲之?敢稟。傳曰,更爲牌招。
以大司諫李翼晉,司諫鄭元容,執義朴孝成再牌不進罷職傳旨,傳于朴宗琦曰,只推。
李龍秀,以兵曹言啓曰,因承政院啓辭,邊將應薦不薦人,令該曹察推事,允下矣。行司憲府大司憲李益運,行大護軍李得濟·尹得逵,行護軍宋銓·趙德潤·吳泰賢·任希存·尹序東·趙弘鎭·朴宗京·金魯敬·李羲甲·金履喬·柳·趙興鎭·崔光泰,同知中樞府事朴命燮·李彦煐,行護軍白東運·吳文常·李惟秀·朴孝晉,侍講院輔德宋冕載,司憲府執義朴孝成,司諫院司諫鄭元容,通禮院相禮李鼎秉,軍器寺副正鄭泰曾,水原府中軍沈公燁,羅州營將崔致綸,北虞候韓景禹,白峙僉使吉命福,荏子島僉使金鍾軾,古今島僉使金士元,龍仁縣令趙宗協,利原縣監韓宅祚,竝應薦而不薦,依法典推考警責,何如?傳曰,允。
李龍秀,以兵曹言啓曰,卽接平安監司鄭晩錫移文,則新除授委曲僉使平壞居吳成烈,身病孔劇,又爲眼閉,末由赴任云。病旣難强,則不可强令赴任,罷黜,何如?傳曰,允。
李龍秀,以兵曹言啓曰,今番都政,新除授部將成快碩,以六道別取才居首,只有守門將薦,無部將薦,而備擬受點,臣之矇未照察,不勝惶恐,部將成快碩,改差,何如?傳曰,允。
金敎根,以備邊司言啓曰,卽見統禦使白東運所報,則以爲,本府陸軍,昨年停退番米一百六十一石九斗,錢六百九十六兩,以京外某樣米,區劃給代爲辭矣。該營陸軍身米布,今旣停退,則支放所需,勢將姑爲給代,米則以本道加分耗,準折許劃,錢則畿邑附近處結錢中取用,而竝待還捧,卽爲充報之意,分付該營·該道·該廳,何如?傳曰,允。
金敎根,以忠勳府言啓曰,本府書寫忠義衛南翼正有頉,代嫡長忠義衛申羽漢差下,依例以假郞廳稱號,何如?傳曰,允。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外·未署經·傳旨未下外,未肅拜·呈告人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,〈日次〉私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以執義朴孝成,掌令李魯新,獻納李久源牌不進罷職傳旨,傳于曺鳳振曰,只推。
朴宗琦啓曰,守令署經事命下,而憲府則雖已署經,諫院則大司諫李翼晉,司諫鄭元容三牌不進,依定式,遞差傳旨及禁推傳旨捧入,而正言徐永輔,李明緖未署經,只有獻納李久源一人,無以備員署經,何以爲之?敢稟。傳曰,一司除署經。
以大司諫李翼晉,司諫鄭元容三牌不進依定式禁推傳旨,傳于朴宗琦曰,分揀。
李龍秀,以兵曹言啓曰,今二月初七日,一內禁軍番次,而該番將趙歧,身病猝重,勢難就直,呈狀乞遞。不可遲待其差復,今姑改差,其代,依例口傳差出,何如?傳曰,允。
兵曹口傳政事,以李惟秀爲內禁將。
以咸鏡監司金履陽狀啓,會寧府使吳載重,身病猝重,不得已罷黜事,傳于朴宗琦曰,令該曹,口傳差出,催促下送。
朴宗琦,以侍講院言啓曰,本院說書洪遠謨,受由出去。下番闕直,事甚未安,司書李魯秉,卽爲牌招入直,何如?傳曰,允。
朴宗琦,以吏曹言啓曰,因承政院啓辭,守令應薦不薦人,令該曹察推事,允下矣。行上護軍曺允大,行大護軍朴宗慶·李得濟·尹得逵,行護軍兪漢謨·李仁秀,趙德潤·吳泰賢·任希存·閔昌爀·李庚運·尹序東·趙弘鎭·金魯敬·李羲甲·金履喬·趙興鎭·柳·崔光泰,同知中樞府事朴命燮·李彦煐,行護軍白東運·吳文常·李惟秀·朴孝晉,侍講院輔德宋冕載,禮曹參議李魯益,通禮院相禮李鼎秉,軍器寺副正鄭泰曾,羅州營將崔致綸,俱爲應薦而不薦,竝依法典推考警責,何如?傳曰,允。
朴宗琦,以禮曹言啓曰,卽接掌樂院所報,則文廟察享所用,只有樂器風物,本無樂工冠服,故例以山川件取用,釋奠祭與山川祭,在於同日,則以社稷所在件取用,前有已例。而今二月初九日,行文宣王釋奠祭,與南壇祭相値,依前例,以社稷所在冠服取用云矣。在前如此之時,推移取用,已有前例,今亦依所報擧行之意,分付,何如?傳曰,允。
朴宗琦,以承文院都提調意啓曰,今番勅使出來時,通官景平有頉事,北京禮部咨文出來矣。以知道之意,撰出咨文,順付於謝恩使之行,何如?傳曰,允。
禁府啓目,粘連慶尙道放未放修啓冊子中,本府所管定配罪人未放秩乙良,竝只依啓聞施行爲白乎旀,他餘罪人等,令刑曹拿處,何如?判付啓。依允。又啓目,粘連江原道放未放修啓冊子中,本府所管定配罪人放秩沈誾之,依啓聞施行,何如?判付啓。依允。又啓目,粘連全羅道放未放修啓冊子中,本府所管定配罪人仍秩乙良,竝只依啓聞施行爲白乎旀,他餘罪人等,令刑曹,拿處,何如?判付啓。依允。又啓目,粘連咸鏡道放未放修啓冊子中,本府所管定配罪人乙良,竝只依啓聞施行爲白乎旀,他餘罪人等,令刑曹,拿處,何如?判付啓。依允。
上在昌德宮。停常參·經筵。
自卯時至巳時,有霧氣。午時,日暈。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李龍秀,以都摠府言啓〈曰〉,今日八直內三廳武兼禁軍及軍兵等,中日習射技放,請出標信。傳曰,知道。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,備邊司郞廳來言,今日賓廳日次,而領議政金載瓚,右議政金思穆,俱有身病,左議政韓用龜,藥院進,不得來會云矣,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房三提調,持湯劑來待矣。傳曰,封入。
傳于韓致應曰,藥房入侍。
傳于李龍秀曰,卿之疏辭後,不爲視事,凡今幾日,予之佇企,不啻如渴,而卿胡不念於此?歲前歲後,尙不得一行次對,庶務多曠。卿試思之。此時卿只爲釋負之計,其於國事何哉?予不以應久對卿,卿須深念國,事之維艱,卽日簉朝,以副予至懇事,遣史官,傳諭于領議政。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于曺鳳振曰,只推。
吏曹口傳政事,朔寧郡守洪旭浩,富平府使趙學春相換,以李石求爲會寧府使。
注書朴來謙病,代以鄭元紀爲假注書。
以司書李魯秉牌不進罷職傳旨,傳于朴宗琦曰,只推。
朴宗琦,以侍講院言啓曰,本院司書李魯秉,旣有只推之命,更爲牌招,以爲入直之地,何如?傳曰,允。
事變假注書安亨鎭書啓,臣敬奉聖諭,馳往傳諭于西部養生坊倉洞契議政府領議政金載瓚所住處,則以爲,臣之三疏陳情,一辭祈免,是豈臣謀身占便之計哉?七年三事,一身兩截,便是不成人理之人也。然而仍因蹲留,視同固有,則將無以息愆補劓,而重得罪於天下後世也。臣雖不足言,在聖朝不枉人性,禮吏群工之義,亦果何如也?區區守株,幾年如一日,含痛齋願,滾到于今,而惟以早晩成就之敎,奉若金石。竊庶冀往雖無及,來猶可追,甘犯屢瀆之誅,猥陳必辭之懇,而誠不足格回宸聽,言不能道盡衷情,前後鄭重之批,尙靳體諒之恩,俯仰抑塞,勢迫情窮,惟將積誠申籲,以罪爲期而已。雖伏承十行別諭,若是諄複,而微諒難化,危踪轉蹙,寧被逋慢之罪,更不得趨承恩命,而況又賤疾漸劇,殘喘無幾,周行陳力,斷無其望,只願遄伏重誅,以爲人臣方命之戒,千萬至祝云矣。敢啓。答曰,俄者敦諭之後,政待卿之幡然矣,見此附奏,不勝慨歎。卿所云祈免之語,一向牽强,不當之語。予若曲循,則八方後世之人,亦必曰倚毗之首相,無故舍之也,予亦將何有辭乎?卿雖曰非謀身占便之計,以今日國勢之艱虞,此時必欲無端決退,天下後世之人,其孰信卿言,予亦豈知卿之體國忘身乎?卿萬萬不思之矣。卿一月如此,則予亦將一月待之,一年如此,則一年待之而已。予雖否德,設言於卿如此,豈爲虛言乎?所可愧者,予之不見誠於卿也,所可悶,上下相持,國體日損,國事日曠也。卿其少諒予小子切至懇惻之至意,卽起視事,毋徒以奉身爲能事之畢事,遣史官傳諭。
以司書李魯秉牌不進罷職傳旨,傳于朴宗琦曰,只推。
以黃海監司韓用鐸狀啓,安岳郡守李錫奎,身病沈重,不得已罷黜事,傳于朴宗琦曰,令該曹,口傳差出,催促下送。
朴宗琦,以吏曹言啓〈曰〉,今此文宣王釋奠祭亞獻官,以大司成當爲愼差,而從二品大司成,則草記愼入事,曾有定式矣。時任大司成尹魯東,資級乃是嘉善,依定式塡差以入之意,敢啓。傳曰,知道。
李龍秀,以都摠府言啓曰,副摠管申鴻周,以御營中軍,軍兵等中日試射放事,南小營晝仕出去之意,敢啓。傳曰,知道。
朴宗琦,以禁衛營言啓曰,謹依定式,臣堯憲,進詣南壇,奉審摘奸,則壇上與階砌·紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
李龍秀,以御營廳言啓曰,本廳哨官劉泰誼,以集春營入直哨官,去夜再巡之時,謂有身病,徑先還入,事之驚駭,莫此爲甚。爲先嚴棍汰去,臣亦惶恐待罪之意,敢啓。傳曰,知道。勿待罪。
癸酉二月初五日午時,上御涵仁亭。藥房入侍時,都提調韓用龜,提調金羲淳,副提調韓致應,記事官朴來謙,記注官車翊修,別兼春秋李紀淵,以次進伏,別待令洪旭浩,醫官吳千根·李漢臣·趙宗協·秦東秀,卞之錞·吳仁豐·崔遂燁·李彦厚以次進伏楹外訖。用龜曰,近日日氣向和,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,一樣矣。用龜曰,惠慶宮氣候,何如?上曰,一樣矣。用龜曰,嘉順宮氣候,何如?上曰,一樣矣。仍命醫官三人入診,旭浩診候訖,退伏奏曰,脈候如前調均矣。千根診候訖,退伏奏曰,左右三部調均矣。漢臣診候訖,退伏奏曰,左右三部調均矣。上曰,出去後,議定湯劑,可也。千根曰,湯劑則姑爲依前,而當議定調進之劑矣。上可之。用龜曰,朔寧郡守洪旭浩,每當湯劑議定之時,自多往來承候之節,而程道稍遠,曠官可悶,以近地守令,口傳相換之意,分付銓曹,何如?上曰,依爲之。出擧條仍命藥房先退,用龜等退出。紀淵曰,前冬因江華留守洪義浩啓本,鼎足山城藏史閣,將以來月改建,而實錄勢將移安,待竣役還安,臣當進詣擧行,而曝曬年次,旣在今年則還安後,仍行曝曬,事甚便好,故預此仰達。而茂朱赤裳山城史閣曝曬年次,亦在今年,此則,以今月先爲進去,擇日擧行,何如?上曰,依爲之。出擧條進御加味大造湯前方中,自明日,朱砂五分調入事。榻前下敎王大妃殿進御加味通順散,五貼製入事。榻前下敎上命退,承史以次退出。
上在昌德宮。停常參·經筵。
曺鳳振啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,右承旨金敎根,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
事變假注書安亨鎭書啓,臣敬奉聖諭,馳往傳諭于西部養生坊倉洞契,議政府領議政金載瓚所住處,則以爲,臣昨以斷斷由中之懇,冒罪略陳於近侍之回,庶冀天日之明,亟賜照燭。曉漏將撤,聖諭荐降,開誨勉飭,滿紙諄懇,而至於奉身爲能事之敎,五內震隕,汗淚交逬,益不省何以爲對也。臣之自來情事,已暴於前後章奏,而今所以必祈準請者,實非臣便訣長往之計也。蓋以去就一失,心跡兩截,區區弸結之情,無地可伸,而若使仍置忘域,恬若無故,是成何樣人也?苟得一遞是職,獲遂前言,則庶或爲一分自贖之道,而今値朝野少事,況又疾病方劇,敢效必呼之義於無物不遂之下者也。若以成就之恩,得承體諒之音,則駕屨不俟,無間於已遞未遞,隨事盡瘁,不係於有識無識,今臣之必願得請,卽在於以遞爲伸,不至爲負言負心之人故也。此豈敢飾辭於君前,自占於身計者,而誠未格聽,言不達意,惟此方寸之地,未蒙揆予之恩,此臣所以拊心自悼,若無容於天地之大焉。苟非然者,聖眷至此,恩言至此,更何敢自歸方命之罪也哉?且臣膏肓之病,近益添重,時月復痊,實無其望,伏地戰恐,不知攸達云矣。敢啓。答曰,知道。
傳于朴宗琦曰,史官之回,更見附奏,何如是浼浼乎?使卿有必可去之端,君臣之義,無所逃於天地之間。予以至誠挽之,在卿許身盡瘁之道,不有其身可矣。況元無可去之義,强引不當之語,不念予小子懇眷之心,天下後世,將爲如何哉?今予如是而不能挽卿之去,則予又有何顔乎?昨批悉言之,予當恭俟卿回心而已。卿旣以愼節爲言,俟少間卽起簉朝事,更遣史官傳諭,簉朝日字知入。
事變假注書安亨鎭書啓,臣敬奉聖諭,馳往傳諭于西部養生坊倉洞契議政府領議政金載瓚所住處,則以爲,臣兩日之內,再陳血忱,三承恩諭,臣情愈往而愈迫,聖敎至嚴而至懇。從古居是職而如臣今日情界者,實未多得,若孺失哺,如窮無歸,不省所以自措也。臣不孝不忠,言行無素,立朝事君,未見孚於悶覆之下,至切之辭,自歸修飾,止慈之仁,不賜矜諒,將使一腔苦心,更無可伸之日,居世而無面可顯,入地而無辭可報,生未自贖,死固難瞑,拊念嗚悒,誠不知何以爲心也。然而祈懇之私,未蒙監燭,瀆擾之罪,反貽酬接,罪上添罪,轉益惶隘,惟當自分爲聖世之僇人,而更不敢爲復申之計,固當聞命進身。而第今賤疾方劇,自力無望,稍俟少加將攝,如得有間,則謹當躬進前席,仰請體諒之恩,而造朝之期,姑無以指日仰對矣云矣,敢啓。答曰,知道。大臣旣有俟間造朝之意,日間,更當遣史官矣。
吏曹口傳政事,以韓兢履爲安岳郡守。
朴宗琦,以侍講院言啓曰,本院下番,連日闕直,事甚未安。司書李魯秉,旣有只推之命,更爲牌招,以爲入直之地,何如?傳曰,允。
朴宗琦,以成均館行大司成意啓曰,臣聞居齋儒生等,今日朝食堂,不爲設行,馳詣泮宮,招致諸生,問其捲堂之由,則諸生等書進所懷,以爲臣等,忝居首善之地,猥被作育之化,粗識文字,稍解廉隅,恐負我殿下作成之聖恩,而不意玆者,卽伏見韓始裕疏本,則以爲,爲士者,剽竊經文,飾其詞章,無異俳優之奇形怪狀,女妓之姸態嬌容。嘻噫,臣等矒昧經術,莫效程夫子兼治擧業之敎,出入場屋,實愧朱紫陽人累科擧之訓,在臣等,恒切慙恧,而彼所爲說,汚辱至此,從古爲士者,柀誣於人何限,而以俳優·女妓等說,遽然侵辱,可謂前所未有。此不獨臣等之所汚衊,爲今日章甫者,皆有同浴之譏,臣等愕然相顧,誠不勝駭歎之至。雖不欲與彼呶呶,而賢關事體,廉防爲重,以此情蹤,何敢晏然入堂乎云云。臣以聖廟捲堂,事體至重,卽爲還入之意,多般開諭,諸生等,終不回聽,無意還入,何以爲之?敢啓。傳曰,韓始裕疏語,似不過文弊之泛論而已,豈指的今日諸生之言乎?諸生以此捲堂過矣。然其疏語,則不免失言也,從重推考,以示不槪之意,在諸生何有?以此曉諭,卽爲勸入,可也。
李龍秀,以摠戎廳言啓曰,本廳中軍李石求,移拜會寧府使矣。其代,今方差出,而擬望之人乏少,外任竝擬,何如?傳曰,允。
朴宗琦,以成均館行大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕鄭尙元瓜朔,代以事知守僕,依定式試才抄擇,備三望受點次,別單書入之意,敢啓。傳曰,知道。
上在昌德宮。停常參·經筵。
李德鉉啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李德鉉啓曰,禁衛營將官來言,今日本營軍兵,日次私習云矣,敢啓。傳曰,知道。
李德鉉啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗琦啓曰,右副承旨曺鳳振,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
以右副承旨曺鳳振牌不進罷職傳旨,傳于朴宗琦曰,只推。
朴宗琦啓曰,卽者司書李魯秉,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
朴宗琦,以侍講院言啓曰,本院司書李魯秉,以其親病,陳疏徑出。下番闕直,事甚未安,說書洪遠謨受由在外,兼司書兼說書俱未差,他無入直之員,輔德宋冕載,弼善金箕殷,竝卽牌招,以爲推移,姑降入直之地,何如?傳曰,允。
傳于朴宗琦曰,發遣吏郞,諸執事淸齋與否,摘奸以來。
兵曹,以柳相亮爲摠戎中軍。
朴宗琦,以成均館行大司成意啓曰,因本館草記,傳曰,韓治裕疏語,似不過文弊之泛論而已,豈指的今日諸生之言乎?諸生以此捲堂過矣。然其疏語,不免失言也,從重推考,以示不槪之意,在諸生何有?以比曉諭,卽爲勸入可也事,命下矣。臣謹依聖敎,招致諸生,以聖敎內辭意,一一曉諭,卽爲勸入,則諸生等,以爲聖敎若是隆摯,臣等誠不勝欽仰攢祝,一向逡巡,萬萬惶懍,謹當還入云。故仍設食堂之意,敢啓。傳曰,知道。
上在昌德宮。停常參·經筵。
李龍秀啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗琦啓曰,右副承旨曺鳳振,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于朴宗琦曰,禮房承旨·同副承旨,分詣景慕宮·文廟受香諸處,奉審摘奸以來。
李龍秀啓曰,事變假注書安亨鎭,身病猝重,勢難祭任,今姑改差,何如?傳曰,允。
傳于李德鉉曰,留院公事入之。
以輔德宋冕載牌不進罷職傳旨,傳于朴宗琦曰,只推。
李德鉉啓曰,行都承旨韓致應藥院進,左承旨李龍秀內閣直,右承旨金敎根式暇,左副承旨朴宗琦監祭進,右副承旨曺鳳振牌招啓辭未下,院中只有臣一人,伴直無人。行都承旨韓致應,所當牌招,而拘於廳規,不得請牌,何以爲之?敢稟。傳曰,牌招。
以右副承旨曺鳳振牌不進罷職傳旨,傳于李德鉉曰,只推。
李德鉉啓曰,行都承旨韓致應,右副承旨曺鳳振牌不進,伴直無人,行都承旨韓致應,所當更請牌招,而拘於廳規,不得請牌,何以爲之?敢稟。傳曰,牌招。
傳于李德鉉曰,發遣吏郞,諸執事淸齋與否,摘奸以來。
傳于朴宗琦曰,政官牌招開政。
李德鉉啓曰,吏曹判書金羲淳,參判趙萬元牌不進推考傳旨,今方捧入,而開政命下之後,如是違牌,事甚未安。參議金會淵服制,判書·參判,竝更牌招,何如?傳曰,允。
安亨鎭改差,代以卓瑊爲事變假注書。
左副承旨朴宗琦書啓,臣承命馳詣景慕宮,尊所奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣文廟,殿內奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣啓聖祠殿內奉審則無頉,祭物·祭器·祭井看審則精潔,諸執事·進排官摘奸則無頉。尊經閣一體奉審,則無頉。仍詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇上,神位版奉審則無頉,祭物·祭器看審則精潔,諸執事·進排官摘奸則無頉矣。臣還詣南壇享所,待將事,還奉神位版後,復命之意,敢啓。答曰,知道。
李龍秀,以都摠府言啓曰,今日入直內三廳武兼禁軍及軍兵,當爲中日習射技放,而景慕宮春享大祭齋戒相値,不得設行之意,敢啓。傳曰,知道。
李德鉉,以司饔院監膳提調意啓曰,漁夫契貢人等呼訴內,春寒尙緊,江氷未解,實無設網捉魚之路,各殿宮明日日下生鮮,將至闕供之境。願以活鷄,限捉魚間,全數代封云矣。在前如此之時,雖有全數代封之規,而莫重御供,自下不敢擅便,惶恐敢啓。傳曰,半代封。
上在昌德宮。停常參·經筵。
李龍秀啓曰,來十一日,朝參日次矣,敢稟。傳曰,停。
朴宗琦啓曰,來十一日,輪對日次矣,敢稟。傳曰,當次人受點,後日次待令。
李龍秀啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,右承旨金敎根,右副承旨曺鳳振,今日不爲仕進,竝卽牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于朴宗琦曰,禮房承旨,馳詣社稷,奉審摘奸以來。
傳于朴宗琦曰,召對爲之。
以右承旨金敎根牌不進罷職傳旨,傳于李龍秀曰,只推。
李德鉉啓曰,吏曹判書金羲淳,參判趙萬元再牌不進推考傳旨,今方捧入,而開政命下之後,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
傳于李龍秀曰,在院承旨入侍。
李德鉉啓曰,吏曹判書金羲淳,參判趙萬元牌不進推考傳旨,今方捧入,而開政命下,已至經宿,連事違召,終不承膺,事體所在,誠甚未安。判書陳疏到院,而以社稷大祭齋戒,纔已退却矣。判書·參判,竝更牌招,何如?傳曰,上疏捧入。
李德鉉啓曰,吏曹判書金羲淳,疏批已下,與參判趙萬元,一體更爲牌招,何如?傳曰,允。
傳于曺鳳振曰,坐直承旨入侍。
李德鉉,以侍講院言啓曰,本院下番,姑降入直,事甚未安。今日政新除授兼司書,待下批,令政院卽爲牌招,以爲入直之地,何如?傳曰,允。
有政。吏批,判書金羲淳進,參判趙萬元牌不進,參議金會淵服制,同副承旨李德鉉進。以林景鎭爲應敎,趙琮鎭爲副校理,金鐮爲修撰,李應奎爲文學,李羲準爲兼司書,朴宗慶爲判尹,朴宗薰爲兵曹參判,徐能輔爲左尹,曺允遂爲右尹,徐榮輔爲知經筵,李羲甲爲同經筵,尹魯東爲同義禁,李東煥爲奉常正,崔仁簡爲僉正,李顯綏爲軍資判官,李勉冲爲禁府都事,金裕憲爲典籍,金喆淳爲司導主簿,李若愚爲康陵參奉,朴麟錫爲順懷墓守衛官,權重恢爲昭顯墓守衛官,崔永後爲孝昌墓守衛官,姜鏶爲崇靈殿參奉,韓命魯爲武烈祠參奉。忠淸監司元在明,黃海監司韓用鐸,限畢賑仍任事承傳。護軍韓宗纘,今加資憲,生員回榜,進士金弘漢,今超通政,進士回榜,已上依定式加一資。幼學李再玄,侍從臣掌令李父,張守模侍從臣持平張龍八承重祖考,已上今超通政,加資事承傳。贈吏判朴宗珪贈左贊成例兼,贈吏參朴成源,贈吏判例兼,贈吏議朴師休,贈吏參例兼,已上錦豐君朴崙壽三代追贈。贈戶參尹傃王,贈左參例兼,贈左承旨尹商幡,贈戶參例兼,贈僕正尹珏,贈左承旨,已上都摠管尹得逵三代追贈。再政。以李憲承爲景慕宮令。
兵批,行判書徐榮輔病,參判未差,參議洪時溥入直進,參知洪冕燮病,右副承旨曺鳳振進。以趙章根爲礪峴僉使,金載柒爲珍島監牧官,申命鉉爲赴戰嶺別將,李光敏爲中嶺別將。同知李惟秀,護軍林漢浩·尹尙圭·李文會·金斗範·柳相亮,副護軍李天奎,副司勇金永進,竝單付。
李德鉉,以承文院都提調意啓曰,本院寫字官李信養·李梅陞實,代李健永·全興祖,依例付軍職,冠帶常仕,何如?傳曰,允。
李龍秀,以備邊司言啓曰,海西賑資錢一萬五千兩,京司上納中取用後,報本司給代之意,草記行會矣。卽見該監司韓用鐸所報,則以爲,賑資劃下錢一萬五千兩,以均廳所納,今春各邑結錢中,分排取用爲辭矣。結錢旣自該道取用,則不可不給代於該廳,以御營廳錢六千兩,禁衛營錢四千兩,兵曹錢三千兩,司僕寺錢二千兩,劃送該廳之意,分付,何如?傳曰,允。
吏曹判書金羲淳疏曰,伏以,春元吉日,景運潛周,慈闈載騰華祝,貳極彌長尺衣,協風交煽,歡聲旁達,無小無大,載欣載抃。仍念臣愚不肖,蒙恩備使銓部,亦已一再矣,亦有月日矣,以才則不堪也,以職則匪據也,以國體則不可以重誤也,以私義則不可以久玷也。然猶憑恃寵靈,僥濫冒進,碌碌焉汶汶焉,有瘝素而絶稱報,積尤悔而招訾謷,人情之所不厭,公議之所不與,冥行而不止,可去而不去,吁,其可憂也。臣以是日夕兢畏,釋負之願,不啻如飢飽渴飮之不可或已也,而副護軍韓始裕之疏,適在此際,有曰近世銓官,以公器濟私,不知有一箇公字,噫,人之有斯言,銓臣之罪也。臣於此,竊不勝瞿然慄然之極,而然其爲辭含糊,說未嘗的指爲誰某者,豈其過於忠厚,不欲名言而然歟,抑流風所襲,滔滔一轍之同歸歟?臣於銓地,蓋亦居一於諸人之列,則藉曰其言之未必指臣,臣安得厚於自恕,晏然已而乎?況臣有狗馬賤疾,有源有委,湊以爲痰癖,年衰而氣先瘁,氣瘁而疾益肆,駸駸邇日,形枯貌脫,神識隨而頓耗,惴惴若癃老樣子。如欲强其力而勞其精,以奔走政注之地,機務之間,則昏頓憒錯,誠莫可枝梧,將恐公而貽僨事之憂,私而有戕生之慮,此非細故也。情病之間,俱難冒居,如此實狀,庶幾宸鑑之俯燭,一疏陳暴,仰干崇嚴。伏乞聖明,特賜諒察,遞臣重寄,專意調養,以爲存廉防安私分之地焉。臣無任云云。答曰,省疏具悉。何必深引?卿其勿辭,卽爲入來開政。
癸酉二月初九日午時,上御涵仁亭。召對入侍時,檢敎待敎李龍秀,持孟子第六卷,參贊官李德鉉持孟子第六卷,侍讀官李沆持孟子第六卷,檢討官洪命周持孟子第六卷,假注書鄭元紀持孟子第六卷,記注官朴思彦持孟子第六卷,記注官車翊修持孟子第六卷,以次進伏訖。上命開卷讀之。沆讀自孟子曰富歲,止人事之不齊也。上曰,文義陳之。沆曰,今夫孟子之以牟麥取譬,深且切矣。蓋牟麥一也,而成就之不同,豈有他哉?雖似地有肥磽而然也,人事旣至深耕易耨,糞而壤之,則昔磽者今肥,前荒者今膴,如或人力不至,播種失時,耕耘不齊,則肥者爲磽,膴者爲荒,學者之下工,亦猶是矣。是以古人有心田之說,養其心則昏者爲明,陷其心則明者爲昏,雖於此等臨講之時,勿以文具悠泛,益加體念焉。上命玉堂先退,沆等先退。又命退,承史以次退出。
癸酉二月初九日午時,上御涵仁亭。在院承旨入侍時,左承旨李龍秀,左副承旨朴宗琦,同副承旨李德鉉,假注書朴龍祜·鄭元紀,記注官文養老·車翊修,以次進伏訖。上命入公事。仍命退,承史以次退出。
癸酉二月初九日申時,上御涵仁亭。坐直承旨持公事入侍時,同副承旨李德鉉,假注書鄭元紀,記注官朴思彦·文養老,以次進伏訖。上命入公事。仍命退,承史以次退出。
上在昌德宮。停當參·經筵。
自卯時至夜四更,灑雨下雨,測雨器水深三寸五分。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,備邊司郞廳來言,今日賓廳日次,而領議政金載瓚,右議政金思穆,俱有身病,左議政韓用龜,藥院進,不得來會云矣,敢啓。傳曰,知道。
傳于韓致應曰,藥房入侍。
韓致應啓曰,藥房三提調,持湯劑來待矣。傳曰,封入
傳于李德鉉曰,召對爲之。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于曺鳳振曰,只推。
傳于李龍秀曰,政官牌招開政。
以兼司書李羲準牌不進罷職傳旨,傳于李德鉉曰,只推。
李德鉉,以侍講院言啓曰,本院下番兼文學李止淵,姑降入直矣,身病猝重,纔已出去。下番闕直,事甚未安,兼司書李羲準,旣有只推之命,與司書李魯秉,竝卽牌招,以爲推移入直之地,何如?傳曰,允。
有政。吏批,判書金羲淳進,參判趙萬元牌不進,參議金會淵服制,右副承旨曺鳳振進。以李壽咸爲同敦寧,曺允遂爲刑曹參判,尹謙圭爲禁府都事,金命孝爲活人別提。故通德尹得秀,贈吏參例兼,故僉知尹洸,贈吏議,故學生尹世亮贈僕正,已上同義禁尹魯東三代追贈,故郡守朴參源,贈吏參例兼,故通德朴師得贈吏議,故郡守朴弼基贈僕正,已上兵曹參判朴宗薰三代追贈。再政。曺鳳振,以吏批言啓曰,會寧府使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。以任希存爲戶曹參判,柳爲右尹,趙德潤爲同經筵,元永胄爲會寧府使。左尹單柳,右尹單徐能輔。會寧府使元永胄,今加嘉善,加資事承傳。
李龍秀,以兵曹言啓曰,同知中樞府事金漢泰,以譯官,今將赴燕,五衛將金景勳,以內醫,勢難兩處供職,李溶身病猝重,俱爲呈狀乞遞,張夢說,守門將宋寅濟,除授在外,過限不爲上來,竝改差,何如?傳曰,允。
兵批,行判書徐榮輔進,參判朴宗薰未肅拜,參議洪時溥入直,參知洪冕燮病,右承旨金敎根進。啓曰,南兵使今當差出,而擬望之人乏少,未赴任同道守令,竝擬,何如?傳曰,允。以朴宗來爲都摠管,申永祿·李鍾烈爲同知,尹魯東爲副摠管,洪履簡·李鼎玄爲僉知,元晦鎭爲內禁將,李重恢·李煥輔爲宣傳官,尹秀烈爲武兼,金東喆爲部將,李石求爲南兵使,朴友淵爲滿浦僉使,李昌烈爲平薪僉使,白有繪爲委曲僉使,姜信爲豆毛浦萬戶,李廷仁·朱萬离·任希耇爲五衛將,成快碩爲守門將。大護軍韓宗纘,護軍洪羲臣·李普天,副護軍李鼎玄·張守模·金弘漢竝單付。知事崔遂燁·秦東秀·卞之錞·吳仁豐,以上依定式減下。再政。以李仁達爲宣傳官,鄭日永爲訓鍊主簿。
李德鉉,以禮曹言啓曰,昨年秋咸鏡監司,奉審執頉智陵,陵上寅方·辛方·酉方,駕石動退處,及酉方屛風石罅隙,地臺石低陷處,待今春擇日擧行事,啓稟蒙允矣。修改吉日時,令日官池景泌推擇,則來四月初十日卯時,十八日卯時俱吉云,以此日時中,推移擧行,先告事由祭,始役日前期一日,行告安祭,修改事畢後,隨日時設行。而陵上莎草石物有頉修改時,臣曹堂上,進去監董,自是規例,而昨年純陵陵上莎草修攻時,以歉歲廚傳之弊,大臣筵奏,依已例,令道臣替行矣。今此陵役擧行時,民邑廚傳,亦所當念,依純陵陵役時例,令本道道臣,專管擧行,恐合事宜,以此分付,何如?傳曰,允。
李龍秀,以兵曹言啓曰,昨秋諸道官鎭門聚點時,執頉推考各邑鎭守令·邊將等,俱已遲晩,所當照律施行,而係是宥旨前事,竝依例勿論,何如?傳曰,允。
曺鳳振,以刑曹言啓曰,忠淸監司元在明啓本內,生松犯斫罪人延豐丁弼尙,淸風尹介味治,敺人折齒罪人定山趙點金,私掘露棺罪人靑陽金斗杓等,以赦前發配,請令攸司稟處矣。右罪人等罪名,不至甚重,且似此之類,皆入於諸道放秩,一體放送,何如?傳曰,允。
行兵曹判書徐榮輔疏曰,伏以,臣聞人臣之分,陳力是已,有國寘官,自公卿大夫至于百執事之末,未有不服其力而能任其職者,賢臣事君者,必曰忠勤國事,曰宣力四方,其至者則曰鞠躬盡瘁,死而後已,此皆陳力之謂也。然而年老而其力不可以復强者止,經所謂七十致仕是耳,年雖未至,病或難强者止,史所載退而養疾是耳。此蓋事勢之不得不然,而禮義廉防,實行於其中。臣叨是官踰月,陳病者至四,臣非不知屢瀆之爲罪,而猶不知止者,其情有甚不得已故耳。臣以齒則未盈六旬,豈敢曰力不可强,而若論其病,直是飾巾待盡,此生此世,判爲棄物。蓋自昨冬添劇之後,延拖縷息,得至今日,已非臣所能自料,特倖耳。臣旣承乏而辭不獲命,出膺而累回供役,每當赴公,先期治療,一倍致力,凡所以脩入事者,殆乎靡不用極,庶冀一半分有瘳,以效餘生筋力之禮矣。而及其簉班,則枯顇萎黃之形,蹣跚䠥之狀,直使人可駭可羞,非第如此,每覺此番不如前番,雖欲百般抖擻,轉益不成貌樣,臣非顔厚如甲,寧不靦騂?淸朝之上,群彦濟濟,耳目聰明,手足便利者,不患無人,何必以如臣癃病垂死之物,苟然充位,强其所不可强,徒使四方之人,輕朝廷之無人也?臣受兩朝不世之恩,雖其愚陋,不足與議於古人盡瘁之義,而隨處殫竭,不揀夷險,亦其所自勉者,疾病之來,命也無奈,雖欲陳力,不可得矣,病枕涔涔,撫躬自悼而已。且臣於前月,得見韓始裕疏,則其論挽近兩銓之弊,殆無餘地,臣之官卽兩銓之一也,豈可以彼疏之無所指的,晏然自解乎?臣之累牘控籲,亶由於病不堪任,不欲引他事,呶呶費辭,而在聖朝擧措,則如臣病憒,早賜斥退,亦足爲服人心之一道也。昨日開政有命,而臣之病情,重添於換節之時,風木用事,脾土益敗,委頓床玆,不省四到,遂不得進身於政席,病裏惶蹙,如添一病,玆敢疾聲呼籲。伏願聖上,諒臣言之非出假飾,亟解臣職,俾重任無曠,微分獲安,臣雖死之日,猶生之年也。臣無任云云。答曰,省疏具悉。何必深引?卿其勿辭行公。
驪州幼學申光台·李秉沃·申在儆·李基夏·申在貞·李光會·柳性養·任白·尹龜烈·李邦烈·鄭澳·李光晦·鄭達臣·李坤·洪秉倫·元貞孫·閔忠顯·尹鳳烈,進士權常顯·沈宜性·洪益純·洪益倫·李大在·趙台昇·尹喆文·朴鳴載·趙鉐·尹克謙,幼學李懋·鄭海柱·申光順·李基忠·韓用休·趙元遇·李曾會·元錫孫·洪秉泰·尹永厚·李魯秉·金濟萬·李基文·趙台衡·尹永輔·洪覆燮·趙台輔·李禮源·郭林白·趙台正·申·元若孫·申光道·金好淵·尹永一·曺錫路·申在述·沈泰濟·成浩謙·洪命祉·閔致秉,進士李近源·權中淸·兪伯煥·李駿秀·洪錫謨·金蘭淳·許明·安光集·尹昇大·黃基南·李宅鉉,幼學李道源·金懋·申在達·鄭雲龍·韓鎭海·成養謙·姜宗岳·宋文煥·閔象鉉·李秉善·朴善浩·金復煥·林祖恭·趙天植·丁憲敎·鄭雲曄·尹惠采·慶甲·閔洪·李鳳韶·朴孝正·尹龍采·尹箕錫·宋基鉉·李憲伋·成洛謙·尹晩錫·宋洛仁·鄭弘柱·尹希錫·李海成·成浩然·趙鐸·盧塾,進士尹益烈·魚在璜·趙鎭室·申在陽·呂善容·申錫履·金銘,幼學李基朝·成大喆·黃基大·沈啓永·尹豐鎭·韓德維·韓重維·朴泰命·朴春命·沈啓文·邊相奎·申光吉·金光植·閔百祿·閔百復·趙鼎夏·禹成圭·具錫澤·柳煋·李源天·李達英·金相友·朴元彩·張天柱·韓用權,進士安百榮·李秉源·朴重浩,幼學張奎煥·李宜顯·黃載寬·韓稷履·李台顯·吳滴·任胄·柳燁·朴弼燮·申曄·李基榮·任厚敎·申錫元·李鼎會·辛術廉·柳邦國·申錫三·金好淑·柳履之·尹永基·朴昌煥·柳訥·尹永郁·申在儉·崔周衡·權義東·洪秉鏞·李廷會·李羲耇·李秉溫·李信源等疏曰,伏以,臣等俱以草莽之賤,忝在韋布之列,學業空疎,聞識孤陋,智不足以知賢人君子之眞實做去處工夫,辭不足以狀其德業事功之美,誠不足以上格天心,譬如淸明日月之下,欲效奴隷之知,而高山景仰之意,寔出於秉彝好德之良心,而聖人不以人廢其言。臣等無似,雖以魯莽而至,於彝性所存,激爲言論者,則實無愧於質神明俟百世之訓,豈合爲聖人所棄也哉?臣等以故監役臣朴胤源,忠獻公臣朴準源兩賢請享事,遍告于搢紳,齊諭於泮宮,博議於四學,退而揖讓於章甫之間,僉議峻發,衆情翕然,下至閭巷夫婦之愚,而皆知其心悅誠服之意,然後就質於耆儒宿德之人,博考於古今事例之間,乃敢陳章叫閤,仰瀆宗嚴。臣等固知猥越之極,無所逃罪,而學儒之章,京外之疏,前後迭出,則亦可見秉彝之天,人所同得也。臣等伏讀聖批,至於難愼二字,仰認中宸重其事之意,而竊伏念揭虔妥享,自是朝家之舊章。至於大賢之祀,則雖家侑戶祝,未爲不可,是以自古以來,崇儒重道之方,其事體重,其始也莫不有難愼之意,而其終也亦莫不優禮而報答焉,苟非學究天人,功存社稷,則其孰能與於此乎?嗚呼,夫子之言曰,一日克己復禮,天下歸仁,夫以天下之大歸之於一日之仁,則天下之人,皆許其仁,況終身用力於克己之功者乎?仁道至大,顔·閔以下,固不敢輕許於人,而今若有人焉,能從事於克復之功,庶幾爲仁之方,而其人輕重,當如何哉?臣等以爲,故監役臣朴胤源,忠獻公臣朴準源,蹟其平生用力之工,見於日用事爲之間,則無非克復上做出來者,而聖人復起,若曰仁則未也,而必許其仁者之功也,何者?以其有克復之工,而千聖心法,盡在此也。臣等生於圭蓽之下,立於墻壁之間,未嘗入其門而覩其閫域,則於兩賢造詣之地,又奚足以窺其萬一也哉?臣等特其桑榟故里之人也,其所悅服而濡染者,固非他人之比,則焉敢泯默已乎?姑就其大致,爲陳其一二,伏願殿下澄省焉。蓋朴胤源之立身大節,有三焉,德行也,節義也,文章也已矣。言其德行,則以一心而盡存養之工,以一身而篤踐履之實,終日儼然,端坐一室,討論訓典,探賾隱微,不得不措,孝悌之心,通於神明,忠信之意,貫於金石,訓于家庭,施及朋友,不篤不措。又以爲敬者,一心之樞紐而萬事之根本也。窮理之必以敬,行己之必以敬,至於一動一靜一語一嘿,無不一出於敬,而明誠之體,自爾流行於日用之間,論一本萬殊之體用而本末該貫,講三百三千之禮儀而大小畢擧,至於人所不見,己所獨知之地,卓乎其不可及者,則其惟謹獨之工乎?苟非知德之深者,孰知夫斯人之有斯道也?言其節義,則以春秋筆鉞之法,闡華陽尊攘之義,而天地之綱常,賴而不墜,大明之日月,煥乎如新,平生志節,不憫乎立朝之不亟,而惟恐立志之不固。及其僚屬之除也,敦勉益重,輿望日隆,而自謙之意,終莫膺命,此可見志尙之所在,而節義之卓然者也。語其文章,則其遣言措辭之際,雍容閑雅之意,溢於章句之間,而本之以經術,導之以詩·禮,文之以子史,約之以典誥,簡而不苟,華而不麗,源深而流淸,聲宏而響大,紆餘委曲,往復百折,溯游乎濂·洛之風,餘事乎韓·柳之派,而自成一家之體,此其文章之大略也。此三者,皆足以繼往開來,尊王而庇民,範俗而垂世者也。至若忠獻公臣朴準源,天姿穎悟,識解精敏,早就其兄,切磋琢磨,十三歲已盡讀通史·綱目,歷論古今治亂興亡,是非得失,若燭照龜契,已有鑑衡之裁,而聞者莫不瞠然而呀其口。遂遍讀經傳百家,尤喜朱子書,講究靡遺,質疑明辨,兄及弟矣,聯床對討,相許以天倫知己,而至於見解之精切,其兄亦曰吾不如也。且其孝友天性也,甘旨之具,起居之節,不以貪窶而少懈,侍湯之際,誠切禱天,臨喪之日,哀毁踰節,事其兄如事嚴父,如奉尊師,稟而後行。及其貧居驪鄕,距京將至二日程,而朝發暮抵,旋卽尋醫,晝夜診護,竟臻勿藥,此蓋誠感所致,而神明之嘿佑也。及夫登朝之日,先大王常稱之曰,此人風儀,眞宰相也,又謂筵臣曰,朴準源,不獨其兄有學行,是亦眞學者,予於文字,多賴其力,眞諭善材也。嘗於經筵,從容顧問,天人命道,心性理氣,歷代治亂,古今得失,靡不指陳,喜動天顔,稱之以老師宿儒,至今想像都兪一堂,風雲際會之盛,可以比隆於唐·虞三代之際,而皐陶·稷·契之儔,不獨全美也。逮至庚申含恤之辰,我殿下嗣無彊大曆服,沖齡寶扆,一日萬機,商闇之恭嘿兪嚴,周成之丕責冞重,朴準源,於是時也,鞠躬盡瘁,夙夜憧憧,鍾鳴漏盡,不脫公服,十載深嚴,一心誠謹,只知有國,不知有身,咳唾不聞於戶外,書尺不通於家內。而於殿下有保護之恩,於殿下有輔導之功,殿下之學問日就於高明,睿質益章於追琢,此雖緣殿下天縱之聖,克明峻德之致,而抑其有資於準源啓沃之力,則訓迪之功,亦不亞於周召矣。其他維持鞏固,夾輔王室,措之於泰山盤石之安者,實由於綢繆贊襄之日,在殿下尊德尙賢之地,宜以何報耶?臣等以爲,故監役臣朴胤源,忠獻公臣朴準源,兩賢之德業事功,專出於克己上工夫也。若使天下之人,率由於歸仁之路,則微斯人,其誰與也?生則宜以簠簋而禮之,沒則宜以俎豆而享之,而數椽茅屋,尙稽腏享之儀,豈非朝家之曠典,而士林之缺望者乎?臣等於此,又有感發而興嘆者,向來疏批,若曰予豈有異議,殿下之於此事,旣軫公議之難遏,而不可以異同,則雖於當日允兪,未見其爲如何,而特以重事體之故,繼之以兪久兪好之音,此莫非聖人裁度權衡之至意。然而所以曰愈久而愈好者,未必以日月之愈久,謂之愈久,謂之愈好也,可見其公議之不泯者,可見於愈久也。今此一事而旬月之內,三疏迭發,非但臣等之再擧於今日也,庠學之齊籲,京外之封章,不避猥越,相繼以聞者,可見其終不可遏而不待久而〈後〉知者也。然則日月雖非愈久,士論則便是愈好,殿下之於此事,更有何難愼而若是靳持耶?伏念叫閤之擧,雖出於近日,而士論之崢嶸,公議之翕然,厥惟久矣,不患其不久,而惟恐其久而泯沒也。欲望殿下,體古人再斯可矣之訓,念當日豈有異議之音,亟回荃聽,俯納蕘說,則豈但爲臣等之幸,抑亦世道之幸乎?惟彼黃驪舊里,卽忠獻公臣朴準源杖屢之所也,幅巾鞶帶,或從遊於鄕黨之間,或逍遙於山水之勝,光霽之象,詠歸之樂,自爾陶陶,州鄕士大夫之接於函席者,莫不灑然斂容,得於觀感之益,里巷婦孺,亦知欣德之意。至今餘風遺韻,依然洛社之勝,秋月春風,完爾天津之賞,臣等竊以爲,宜於此地,創建一院宇,以故監役臣朴胤源,忠獻公臣朴準源昆季二人,竝爲腏享,以寄後學尊慕之誠,以爲章甫莊修之所,則實爲朝家之盛典,多士之慶幸。伏願殿下,特降兪音,以光聖德,以幸斯文焉。臣等無任云云。省疏具悉。忠獻公,嘗有言立身事君,只是謹愼而已。予固歎美,而至于今言猶在耳。若使爾等之請聞之,則其必愕爾而無所間於存沒。前之靳許者,乃予不忘忠獻公之本心,而此所以報忠獻公者也。不然何待多士之屢疏?予言止此,不須多誥,爾等,退修學業。
刑曹啓目,粘連咸鏡監司金履陽放未放修啓冊子,放秩·未放秩,竝依啓聞施行,稟秩明川金成得,文川金己福,同入於他道,皆已蒙放,竝放送,本道發配他道定配未到配所秩,橫城韓舜民,聞慶金達遠·泰麟馬長遠,新寧官奴權一,梁山趙孫伊,他道發配本道定配未至配所秩,慶源校奴勒伊,明川徐用世等,罪俱不輕,仍配,何如?啓依允。又啓目,粘連江原監司李好敏放未放修啓冊子,放秩·未放秩,竝依啓聞施行,未放秩橫城田有豐,襄陽僧善弘,楊口具寅羽,襄陽趙尙郁,通川李容健·金福海,旌善朴宗赫,襄陽金德起,旌善李同伊,平昌金履郁,橫城朴豐用等,同罪已蒙宥,竝放送,何如?啓依允。又啓目,粘連忠淸監司元在明放未放修啓冊子,放迭·未放迭,竝依啓聞施行,稟秩中堤川李信得,懷仁崔彭孫,淸風奴三喆,懷仁朴正孫,沃川奴壽喆,延豐奴莫福,陰城金用宅,忠州金道臣,恩津張載仁,延豐李聖淵,槐山安國泰,鴻山辛奉天,定山朴枝成,永春林大元,堤川金在孫,未放秩中槐山李哲得,靑山李春得,永春朴得伊,鴻山洪元謨,報恩金蘭哲,堤川金哲得·姜在興,鎭川金廷鎭,鴻山金己福,扶餘金贊權·孫國用,淸風鄭孫伊,鎭川金斗成等,所坐俱不深重,且當大霈,合有疎釋之典,竝放送,稟秩靑陽異後哲,淸州朴龍得,堤川任重常,永同洪厚宅,黃磵趙永弼,永春韓得伊·崔長秋,槐山金斗五,扶餘李昶茂,延豐金次淡,鎭川金俊發,未至配所秩禮安李炫等,所犯不輕,竝仍配,義興孫用己,入於該道仍秩,置之,何如?啓依允。又啓目,粘連慶尙監司金魯應放未放修啓冊子,未放秩,依啓聞施行,稟秩聞慶閔弘益,未放秩昆陽姜周弼,河東安寅述,咸安崔聖云,英陽李廷翊,三嘉洪興福,昌寧高三得,河陽崔芿乭,泗川崔漢翼,梁山金興孫,榮川李東柱,聞慶李濂,義城金加堇,盈德金順彦,永川金宅芳等,罪不深重,竝放送,放秩金海僧德常,稟秩泗川卞浩運,本道發配未至配所秩安邊李順太,襄陽李龜現,鎭川金聲振,載寧金能白,吉州都漢等,所犯不輕,竝仍配,何如?啓依允。又啓目,粘連黃海監司韓用鐸放未放修啓冊子,未放秩,依啓聞施行,未至配所秩中樂安方辰太,茂州千大鳴等,入於該道修啓冊子,已爲蒙放,置之,梁山趙萬玉,彦陽金魯章等,罪俱不輕,竝仍配。奏御文字,何等審愼,而頭籤中流三千里之里字落漏,事甚未安,該道臣,推考,何如?啓依允。
癸酉二月初十日辰時,上御涵仁亭。藥房入侍時,都提調韓用龜,副提調韓致應,記事官朴來謙,記注官朴思彦,別兼春秋李紀淵,檢校待敎李龍秀,以次進伏,別待令富平府使洪旭浩,醫官吳千根·李漢臣·秦東秀·卞之錞·吳仁豐·卞光壽·李彦厚,以次進伏階下訖。用龜曰,春氣向和,雨意方濃,此時聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,一樣矣。用龜曰,惠慶宮氣候,何如?上曰,一樣矣。用龜曰,嘉順宮氣候,何如?上曰,一樣矣。仍命醫官三人入診,旭浩,診候訖,退伏奏曰,脈度如前調勻矣。千根,診候訖,退伏奏曰,左右三部調勻矣。漢臣,診候訖,退伏奏曰,左右三部調勻矣。上曰,出去後,議定湯劑,可也。旭浩曰,脈候雖已診察,而症勢亦爲詳承,然後湯劑可以議定。伏未知寢睡·水刺之節,若何?上曰,如前矣。旭浩曰,大小便,亦爲平順乎?上曰,如常矣。旭浩曰,湯劑姑爲依前進御,恐好矣。上命醫官先退,旭浩等退出。用龜曰,行窩風楹,朝氣甚峭,而趁早勞動,恐非節宣之方,此後早朝引接時,則必以便殿,是臣區區之望也。王大妃殿進御加味通順散,依前方五貼製入事。榻前下敎上命退,諸臣以次退出。
癸酉二月初十日午時,上御熙政堂。召對入侍時,檢校待敎李龍秀,持孟子第六卷,參贊官曺鳳振,持孟子第六卷,侍讀官鄭祖榮,持孟子第六卷,檢討官洪命周,持孟子第六卷,假注書鄭元紀,持孟子第六卷,記注官朴思彦,持孟子第六卷,記注官文養老,持孟子第六卷,以次進伏訖。上開卷命讀,祖榮讀自故凡同類,止口相似也。上曰,下番讀之。命周,讀自惟耳亦然,止無目者也。上曰,文義陳之。祖榮曰,孟子此訓,只爲性善而發,人性之善,聖凡同得,而凡人之不能爲聖者,只緣上文所云陷溺其心而然耳。故學問之工,專以求放心爲要,心不放則自無邪辭之干,而心之所發,亦無偏倚之病,此大學所謂正心也。此心一正,則澹然虛明,所受之性,常在於我,而萬善足焉,實與堯·舜,無髮加損焉。故孟子所訓先以其心一句,首發而申戒,此實一章之要旨也。伏願於此體念焉。上曰,下番陳之。命周曰,孟子敎人之意,若是其深切矣。人之同得乎天者,卽是義理之心也,初無聖凡之不同,而爲氣質之所拘,不能無昏暗之患,故克己而復禮,則可以爲聖而爲賢,循慾而牿性,則未免爲愚而爲凡,此無他,只是未明於同得之心也。是以,聖人欲明同得之理,而先言足之於屨,口之於味,耳之於聲,目之於色,以明其無不與人同者。人之四官,旣無不同,則獨於心而有不同之理乎?本自所同而不無善不善之殊者,特以未克擴充其同得而然也。今我殿下,亦於臨講之時,不以文具而益加體驗,則其於聖學,當有聖益聖之效,是臣區區之望也。上命玉堂先退,祖榮等退出。又命退,承史以次退出。
上在昌德宮。停常參·經筵。
李龍秀,以都摠府言啓曰,今日入直內三聽武兼禁軍及軍兵等,中日習射技放,請出標信。傳曰,知道。
曺鳳振啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
金敎根啓曰,左副承旨朴宗琦,同副承旨李德鉉,今日不爲仕進,卽爲牌招,何如?傳曰,允。
曺鳳振啓曰,判尹朴宗慶,同義禁尹魯東,除拜後過三日不爲出肅,依定式推考警責,仍卽牌招察任,何如?傳曰,允。
傳于金敎根曰,諸承旨,持公事入侍。
韓致應啓曰,藥房副提調,持湯劑來待矣。傳曰,封入。
曺鳳振啓曰,吏曹郞廳來言,御覽官案修整次請出矣,敢啓。傳曰,知道。
傳于金敎根曰,召對爲之。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于曺鳳振曰,只推。
傳于曺鳳振曰,別講爲之。
以左副承旨朴宗琦,同副承旨李德鉉牌不進罷職傳旨,傳于金敎根曰,只推。
曺鳳振,以弘文館言啓曰,本館下番闕直,事甚未安,新除授應敎林景鎭,副校理趙琮鎭,竝卽牌招,以爲推移,姑降入直之地,何如?傳曰,允。
以應敎林景鎭,副校理趙琮鎭牌不進罷職傳旨,傳于曺鳳振曰,只推。
傳于金敎根曰,右承旨入侍。
曺鳳振啓曰,明日傳香禮房承旨,當爲齋宿,左副承旨朴宗琦,旣有只推之命,卽爲牌招,何如?傳曰,允。
傳于曺鳳振曰,發遣吏郞,諸執事淸齋與否,摘奸以來。
傳于曺鳳振曰,右副承旨入侍。
以司書李魯秉,兼司書李羲準牌不進罷職傳旨,傳于曺鳳振曰,只推。
傳于曺鳳振曰,右承旨入侍。
李龍秀,以司僕寺一二提調意啓曰,兼內乘元永胄,昨日政,移拜會寧府使矣。其代,令該曹,卽爲口傳差出,何如?傳曰,允。
兵曹口傳政事,以李寅植爲兼司乘。
以黃海監司韓用鐸狀啓,谷山府使吳毅常,身病沈重,不得已罷黜事,傳于曺鳳振曰,令該曹,口傳差出,催促下送。
吏曹口傳政事,以申緯爲谷山府使。
曺鳳振,以侍講院言啓曰,本院新除授文學李應奎,除拜屢日,尙不出肅,卽爲牌招察任,何如?傳曰,允。
李龍秀,以訓鍊都監言啓曰,本局局別將鄭湋,身病沈重,勢難察任,改差,何如?傳曰,允。
判中樞府事李相璜疏曰,伏以,臣猥膺使命,行將出疆,瞻望宸極,不勝戀結之忱。仍伏念臣之父母墳山,在於京畿楊州地,距京不遠,朝發夕到,而緣臣係官于朝,時節曠省,每念如結。今且遠離,涉暑當還,睠言松楸,怵言增感,慈將微懇,仰塵崇聽。伏乞聖慈,特許臣往來之暇,俾伸至情焉。臣無任云云。答曰,省疏具悉。卿其往省焉。
癸酉二月十一日辰時,上御涵仁亭。諸承旨持公事入侍時,右承旨金敎根,右副承旨曺鳳振,記事官朴來謙,假注書鄭元紀,記注官車翊修·文養老,檢校待敎朴宗薰,以次進伏訖。上命入公事。仍命退,承史以次退出。
癸酉二月十一日辰時,上御涵仁亭。召對入侍時,檢校待敎朴宗薰,持孟子第六卷,參贊官曺鳳振,持孟子第六卷,侍讀官鄭祖榮,持孟子第六卷,假注書鄭元紀,持孟子第六卷,記注官文養老,持孟子第六卷,記注官孫錫祚,持孟子第六卷,以次進伏訖。上開卷命讀,祖榮,讀自故曰口之於味也,止悅我心。上曰,文義陳之。祖榮曰,聖凡之心同然者,卽理義之悅我心也。凡人,牿喪其心,故終至於循私慾悖義理之境,而蓋其好善惡惡之心,固有根於天性者,故藹然四端,隨處發見,苟能因其端而擴充之,則其心卽聖人之心爾,其道無他。昨日講筵,亦以求放心一句仰陳,而程子所訓將已放之心,反復入身來者,此爲用工之最要切處矣。心不放則心常存,心存則心正,故孔子亦惟曰,操則存,舍則亡,孟子此章之訓,究其要旨,只是心一字而已。伏願於聖學上,每以此體念焉。上命玉堂先退,祖榮退出。仍命退,承史以次退出。
癸酉二月十一日午時,上御涵仁亭。別講入侍時,檢校待敎朴宗薰,參贊官曺鳳振,侍讀官鄭祖榮,持大學,假注書鄭元紀,記注官文養老,記注官孫錫祚,以次進伏訖。上開卷命讀,祖榮,讀自大學章句,止賴此心而存。上曰,文義陳之。祖榮曰,程子以大學爲入德之門。夫聖經賢傳,孰非入德之道,而獨以此書,譬之於門者何也?蓋不由門而入,則不可以入矣。工夫次第,莫詳於大學,外是則不可以入德,故曰門,其義切矣。伏願於群經之中,尤加聖工於此書焉。上命玉堂先退,祖榮退出。又命退,承史以次退出。
癸酉二月十一日午時,上御涵仁亭。右承旨入侍時,右承旨金敎根,假注書鄭元紀,記注官孫錫祚·車翊修,以次進伏訖。上命入公事。仍命退,承史以次退出。
癸酉二月十一日未時,上御涵仁亭。右副承旨入侍時,右副承旨曺鳳振,假注書鄭元紀,記注官車翊修·孫錫祚,以次進伏訖。上命入公事。仍命退,承史以次退出。
癸酉二月十一日申時,上御涵仁亭。右承旨入侍時,右承旨金敎根,假注書鄭元紀,記注官文養老,記注官孫錫祚,以次進伏訖。上曰,有何公事乎?敎根曰,六房今無公事矣。上命退,承史以次退出。
上在昌德宮。停常參·經筵。
曺鳳振啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李德鉉啓曰,同敦寧李壽咸,除拜後過三日,不爲出肅,依定式推考警責,仍卽牌招察任,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于李德鉉曰,傳香承旨,馳詣受香所,奉審摘奸以來。
傳于金敎根曰,右承旨入侍。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于曺鳳振曰,只推。
以左副承旨朴宗琦再牌不進罷職傳旨,傳于金敎根曰,只推。
李德鉉啓曰,副應敎未差,校理宋應圭,修撰洪命周·金鐮,副修撰朴基宏在外,校理鄭祖榮身病出去,副修撰金逌根受由,玉堂上下番俱空,事甚未安。應敎林景鎭,副校理趙宗鎭·李沆,竝卽牌招,以爲推移入直之地,何如?傳曰,允。
以應敎林景鎭,副校理趙宗鎭牌不進罷職傳旨,傳于李德鉉曰,只推。
李德鉉啓曰,判尹朴宗慶,旣入闕中,不爲肅謝,直爲出去,事甚未安,推考,何如?傳曰,允。
以文學李應奎牌不進罷職傳旨,傳于李德鉉曰,只推。
李德鉉,以侍講院言啓曰,本院新除授文學李應奎,旣有只推之命,更爲牌招察任,何如?傳曰,允。
李德鉉,以侍講院言啓曰,本院下番闕直,已至多日,事體未安。司書李魯秉,新除授兼司書李羲準,昨旣有只推之命,竝卽牌招,以爲推移入直之地,何如?傳曰,允。
李德鉉,以內醫院都提調·提調意啓曰,李儀臣鍼醫差下事,命下矣。李儀臣鍼醫差下,令該曹,口傳付軍職,冠帶常仕,何如?傳曰,允。
曺鳳振,以都摠府言啓曰,副摠管柳,以漢城府左尹,本府坐起,晝仕出去,而逐日赴坐,煩稟未安,入番間,除草記往來之意,敢啓。傳曰,允。
修撰金鐮疏曰,伏以,臣年前遭罹,卽千古之惡名,人臣之極罪,爲人臣而負此名,豈忍一刻容息於覆載之間?其不能卽詣北闕之下,引刀自刎,以暴其冤,而隨人視息,至今苟活,此其罪固不容誅矣。橫被誣衊,從古何限,而未或有若是之至憯至毒,直陷人於平地坑窞者。駭機忽發於俄頃,禍色直迫於朝夕,罟獲立至,刀俎在卽,雖使有窮天極地之冤,懸河倒海之辯,惟將措一辭不及,而冉冉就死而止。苟非我殿下,深仁大德,天地於臣,父母於臣,愛之欲生,燭之無遺,至諭以言豈可信,而曲加全保之澤,則臣何以得免卽地之薤粉而保有此日之軀命也?竄伏窮山,木石與居,叩心抆血,百回銘鏤,而日夕所自祝,只在於若未一得伸暴,不如早卽溘滅,若孺失哺,如窮無歸者,今八年如一日。忽於千千萬萬意慮之外,瀛館新命,有隕自天,一朝恩光,遍及窮鄕,草木動色,閭井生輝,臣誠驚遑震懍,七情如燬,罔知所以自措也。噫,罪負如臣,衅累如臣,生無以自明,死將爲不瞑,而雨露忽沾於陰厓,天日回照於覆盆,大聖人無物不遂之至仁盛德,若偏於臣身,臣雖卽日入地,萬萬無餘憾。惟其罔極之誣,難洗之累,如黥如劓,尙印于面,如搗如撞,尙戰于胸,年久結轖,按抑不得。玆敢不避僭越之誅,妄效申聞訟冤之義,冒萬死疾聲仰號於仁覆閔下之天焉。噫,臣所遭,尙忍何言?臣與達淳,素不相識,稠坐雖或見面,聲氣絶不相接,可謂風馬之不及,則彼疏所謂自初先知,及後稱詡者,未知何所指而言也,何所據而證也。天下事不出於常情常理,當其凶謀排擬之初,苟非連腸接肚者,必不聚首共議,則乃以平日所昧,落落如燕越,而忽與之同謀知機者,是豈理耶?及其逬逐之時,雖素所親密者,無不先欲斷腕,思效沫血,則如臣之初不相識者,忽地往見,此豈恒情之所出,而行路亦知其必無者也。且況臣,以微末新進,旣無宿昔交分,則以其凶圖逆節,謂臣以關通於前,推詡於後者,此何說也?雖欲急於殺臣,而忍以此媍孺之所不可欺者,質言於天日之明哉?噫嘻,惡逆,天下之劇罪,而關通於惡逆,推詡於惡逆,卽是逆也。今以沒把之說,難明之跡,勒加於人,直驅於必死之地者,是可忍耶?若使臣,一或有涉於言者之言,則必有聞見於臣,參證於臣者,臣之爲人爲鬼,直在於是,一按可覈,而九死難瞑之冤,執此而始可以立辨矣。臣雖不足恤,在聖朝綜核之政,恐不宜任其䵝昧,而一不之問矣。蓋其凶奏之絶悖,國人齊憤,天討之亟行,輿儓咸快,似此千古之劇逆,人得以共誅。臣亦伊時忝叨言地,首發按律之啓,自謂沬飮之義,不後於人,則由前而初不相知,由後而首先懲討,卽通朝之所共知,而彼獨以無可證,有萬非理之說,一筆句斷,若是其無難耶?只此一言,亦足以湛滅人有餘,而猶且不足,觸處構捏,隨事羅織,集一世之凶逆,而曰某也姻,某也親,白地汚衊,無所不至。至若徐瀅修之堂后初面,未滿周歲,而無故攙及,橫加醜辱,以拳以踢,張皇爲說,太不勝其狼藉,以爲不如是,則不足以殺之耶?夫言者,出於口而無窮者也,其急於構人,全沒倫脊之言,亦奚待一一自辨而後,人辨之哉?臣之所痛恨者,臣亦人耳,稍欲自好,實未嘗隨人低仰,與世推遷,郭外居偏,而交游絶罕,釋褐屬耳,經歷無多,凡世間一切是非,何曾夢想參涉,而惟其朋比糾結之態,黨私染汚之習,亦嘗嫉之如讐,猶恐若浼。因此厚被憾毒,積久齮齕,而及至群凶就誅,聲討方張之日,乃反忽加擠擊,陷此不測,長抱次骨之痛,終無暴心之路,則伯夷盜冠,淵明失節,亦將甘受無辭,而不能自辨於天下也。俯仰痛迫,久猶震剝,只恨一縷之尙存,而益切不死之爲罪也。金木之俟,而侈以簪紱,穽坎之陷,而奠諸袵席,德至厚矣,恩至渥矣,生死骨肉,未足喩其萬一。然而臣將何心,敢以生人自處,又何敢以釁累之蹤,汚穢於輦轂之下哉?瞻望北宸,涕淚無從,重入脩門,此生無望,唐突號訴,極知僭猥,而誠以一疏鳴冤,死亦無恨,瀝血陳章,冒上縣道,泥首田間,恭俟嚴誅。伏乞天地父母,俯垂鑑察,明加辨覈,夬賜處分,臣之罪犯,信如言者之言,則亟降斧鉞之誅,以爲不臣者之戒,如其不然,亦宜刋名朝籍,許令退塡溝壑,以卒生成之澤焉。臣無任云云。省疏具悉。爾其勿辭察職。
癸酉二月十二日未時,上御涵仁亭。右承旨入侍時,右承旨金敎根,假注書鄭元紀,記注官朴思彦,記注官孫錫祚,以次進伏訖。上命入公事。仍命退,承史以次退出。
上在昌德宮。停常參·經筵。
曺鳳振啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,左副承旨朴宗琦,今日不爲仕進,卽爲牌招,何如?傳曰,允。
韓致應啓曰,藥房副提調,持湯齊來持矣。傳曰,封入。
傳于李龍秀曰,諸承旨持公事入侍。
以左副承旨朴宗琦牌不進罷職傳旨,傳于李龍秀曰,只推。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于曺鳳振曰,只推。
曺鳳振啓曰,明日傳香禮房承旨,當爲齋宿,而左副承旨朴宗琦,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
傳于曺鳳振曰,再明日次對,勿拘齋日,來會。
以黃海監司韓用鐸狀啓,進上生靑魚,限內不得封進,惶恐待罪事,傳于李德鉉曰,勿待罪事,回諭。
以京畿監司李存秀狀啓,陰竹縣監朴昌壽,以身病呈狀乞遞,爲先罷黜事,傳于李龍秀曰,令該曹,口傳差出,催捉下送。
吏曹,同敦寧李壽咸年八十五,進士回榜人,加善李天柱年八十八,武科回榜人,已上今加嘉義,依定式加一資。
以司書李魯秉牌不進罷職傳旨,傳于李德鉉曰,只推。
以兼司書李羲準牌不進罷職傳旨,傳于李德鉉曰,只推。
李德鉉,以侍講院言啓曰,本院下番,連日闕直,事甚未安。司書李魯秉,兼司書李羲準,旣有只推之命,竝更牌招,以爲推移入直之地,何如?傳曰,允。
李德鉉,以吏曹言啓曰,今此永寧殿修改告由祭,大祝前司書趙璟鎭塡差,而時無職名,令該曹,口傳付軍職,何如?傳曰,允。
兵曹口傳政事,副司果單趙璟鎭。
李德鉉,以弘文館言啓曰,本館下番闕直,事甚未安。應敎林景鎭,副校理趙琮鎭,旣有只推之命,竝卽牌招,以爲推移姑降入直之地,何如?傳曰,允。
司書李魯秉疏曰,伏以,臣之父母,年俱七耋,桑楡暮景,疾病侵尋,氣息凜綴,寧日恒少,臣無他兄弟,獨自扶將,相依爲命。日前因僚員之有故,黽勉就直,纔過一宵,聞臣母病添之報,蒼黃陳疏,徑出脩門,聖度天大,不惟不賜威罰,乃蒙恩暇,臣且惶且感,罔知攸措。臣母病勢,轉益危篤,食飮專却,省覺不明,委頓床褥,晝宵奄奄。目下情理,萬無離舍供職之望,而由限已過,天牌屢降,承膺無路,惶隘轉甚,略暴情實,猥塵崇嚴。伏乞天地父母,俯垂矜憐,亟遞臣所帶之職,仍治臣瀆擾之罪,以便救護,以肅朝綱焉。臣無任云云。省疏具悉。爾其勿辭,救護。
癸酉二月十三日辰時,上御涵仁亭。諸承旨,持公事入侍時,右副承旨曺鳳振,同副承旨李德鉉,記事官朴來謙,假注書鄭元紀,記注官文養老,記注官車翊修,以次進伏訖。上命入公事畢,鳳振奏曰,回榜老人,今方來待,而自前有引接之命,今番何以爲之乎?上曰,自外頒給紅·白牌,可也。仍命退,承史以次退出。
上在昌德宮。停常參·經筵。
自酉時至人定,灑雨下雨,測雨器水深三分。
曺鳳振啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李德鉉曰,傳香承旨,馳詣宗廟·永寧殿·景慕宮,奉審摘奸,仍詣弘陵,奉審摘奸,局內諸陵,一體奉審以來。
韓致應啓曰,藥房副提調,持湯劑來待矣。傳曰,封入。
以左副承旨朴宗琦再牌不進罷職傳旨,傳于李龍秀曰,只推。
吏曹口傳政事,以安載述爲陰竹縣監。
同副承旨李德鉉書啓,臣承命馳詣宗廟,尊所奉審則無頉,祭物·祭器·祭井看審則精梁,諸執事·進排官摘奸則無頉。仍詣永寧殿,尊所奉審則無頉,祭物·祭器·祭井看審則精潔,諸執事·進排官摘奸則無頉。仍詣景慕宮,尊所奉審則無頉,祭物·祭器·祭井看審則精潔,諸執事·進排官摘奸則無頉矣。臣則仍詣弘陵,奉審後復命之意,敢啓。答曰,知道。
以應敎林景鎭,副校理趙琮鎭牌不進罷職傳旨,傳于李德鉉曰,只推。
李德鉉啓曰,副應敎,副修撰一員未差,校理宋應圭,修撰洪命周·金鐮,副修撰朴基宏在外,副校理李沆差祭,玉堂上下番俱空,事甚未安。應敎林景鎭,校理鄭祖榮,副校理趙琮鎭,竝卽牌招,以爲推移入直之地,何如?傳曰,允。
以應敎林景鎭,校理鄭祖榮,副校理趙琮鎭牌不進罷職傳旨,傳于李德鉉曰,只推
李德鉉啓曰,玉堂上下番俱空,事甚未安。應敎林景鎭,校理鄭祖榮,副校理趙琮鎭,旣有只推之命,竝更牌招,以爲推移入直之地,何如?傳曰,允。
李德鉉啓曰,應敎林景鎭,校理鄭祖榮,副校理趙琮鎭牌不進,副應敎,副修撰一員未差,校理宋應圭,修撰洪命周·金鐮,副修撰朴基宏在外,副校理李沆差祭,玉堂上下番俱空,事甚未安。未差之代,政官牌招,開政差出,待下批牌招入直,何如?傳曰,允。
有政。吏批,判書金羲淳進,參判趙萬元牌不進,參議金會淵服制,同副承旨李德鉉進。以李止淵爲副應敎,李重蓮爲副修撰,尹範興爲瓦署別提。承文博士單李相龍·李基華。故府使李漢興,贈兵參例兼,故通德李垕祥贈左承旨,以上,同知李惟秀兩代追贈,故學生申蓍權,贈戶參例兼,故學生申泰東,左承旨例兼,故學生申洙,贈僕正,已上同知申永祿三代追贈,故學生卓祥,贈戶佐,忠節卓異贈職事,承傳。
兵批,行判書徐榮輔病,參判朴宗薰病,參議洪時溥入直進,參知洪冕燮病,右副承旨曺鳳振進。同知元晦鎭,僉知朱萬离·李廷仁·任希耇,大護軍崔遂燁·秦東秀·卞之錞·吳仁豐,副司果金逌根·尹命圭,竝單付。
以兼司書李羲準牌不進罷職傳旨,傳于李德鉉曰,只推。
李德鉉,以侍講院言啓曰,本院下番,連日闕直,事甚未安。司書李魯秉,陳疏受由,說書洪遠謨,受由在外,兼司書李羲準,旣有只推之命,更爲牌招,以爲入直之地,何如?傳曰,允。
以兼司書李羲準牌不進罷職傳旨,傳于李德鉉曰,只推。
曺鳳振啓曰,行都承旨韓致應藥院進,左承旨李龍秀內閣直,右承旨金敎根受由在外,左副承旨朴宗琦不爲仕進,同副承旨李德鉉奉審進去,院中只有臣一人,伴直無人。朴副承旨朴宗琦,所當牌招,而拘於廳規,不得請牌,何以爲之?敢稟。傳曰,牌招。
李龍秀啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
李龍秀,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
曺鳳振啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,同副承旨李德鉉,今日不爲仕進,卽爲牌招,何如?傳曰,允。
韓致應啓曰,藥房三提調,持湯劑來待矣。傳曰,封入。
傳于李龍秀曰,大臣·備局堂上引見。
兵曹,以申鴻周爲左邊捕盜大將。
李龍秀啓曰,新除授左邊捕盜大將申鴻周,卽爲牌招,命召及大將牌·傳令牌,傳授,何如?傳曰,允。
以同副承旨李德鉉牌不進罷職傳旨,傳于李龍秀曰,只推。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于曺鳳振曰,只推。
傳于朴宗琦曰,留院公事入之。
朴宗琦啓曰,校理宋應圭,修撰洪命周·金鐮,副修撰李重蓮·朴基宏在外,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理李沆·趙琮鎭,竝卽牌招,以爲推移入直之地,何如?傳曰,允。
朴宗琦啓曰,吏曹判書金羲淳,參判趙萬元牌不進推考傳旨,今方捧入,而開政命下之後,如是違牌,事甚未安。參議金會淵服制,判書·參判,竝更牌招,何如?傳曰,允。
有政。吏批,判書金羲淳牌不進,參判趙萬元進,參議金會淵服制,左副承旨朴宗琦進。啓曰,判書金羲淳牌招不進,參議金會淵服制,小臣獨政未安,何以爲之?敢稟。傳曰,仍爲之。以尹尙圭爲左尹,以李錫祜爲刑曹參議。故通德李埴贈戶參例兼,李光益贈左承旨,故生員李敟贈僕正,已上同知李鍾烈,三代追贈。
兵批,行判書徐榮輔病,參判朴宗薰病,參議洪時溥入直進,參知洪冕燮病,左承旨李龍秀進。護軍柳·朴敬漢,副護軍李羽晉竝單付。礪峴僉使趙章根,委曲僉使白有繪相換。
注書朴來謙病,代以韓用錡爲假注書。
以應敎林景鎭,校理趙琮鎭牌不進罷職傳旨,傳于朴宗琦曰,只推。
以副應敎李止淵牌不進罷職傳旨,傳于朴宗琦曰,只推。
以慶尙監司金魯應狀啓,安義縣民家失火事,傳于曺鳳振曰,聞甚矜惻,別加慰撫事,分付。
朴宗琦,以奎章閣言啓曰,景慕宮·望廟樓,今望奉審無頉之意,敢啓。傳曰,知道。
朴宗琦,以侍講院言啓曰,本院下番,連日闕直,事甚未安。兼司書李羲準,旣有只推之命,更爲牌招,以爲入直之地,何如?傳曰,免。
癸酉二月十五日午時,上御熙政堂。大臣·備局堂上引見入侍時,左承旨李龍秀,假注書鄭元紀,事變假注書卓瑊,記注官朴思彦·文養老,領議政金載瓚,左議政韓用龜,行禮曹判書李集斗,行兵曹判書徐榮輔,行戶曹判書南公轍,廣州留守李肇源,吏曹判書金羲淳,判中樞府事李相璜,知訓鍊事李得濟,知中樞府事李堯憲,行護軍林漢浩·李溏·趙弘鎭·金基厚,以次進伏訖。載瓚等曰,春序將半,日氣尙峭,此時聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣矣。載瓚等曰,惠慶宮氣候,何如?上曰,一樣矣。載瓚等曰,嘉順宮氣候,何如?上曰,一樣矣。載瓚等曰,春晷漸舒,尺衣日長,世子宮凡節,比前,何如?上曰,如前矣。載瓚曰,臣之自來情勢,豈或有一分可强之望,而今之登筵,非爲冒膺計也,只欲仰以承聖候也,下而陳血懇也。臣雖老悖,歷事三朝,忝叨首相,則在殿下禮使群工之政,臣亦廁禮使中一物耳,以臣至切之懇,豈不仰望於殿下,而殿下曲遂之仁,亦豈不俯施於賤臣乎?臣爲人最居人下,今此所叨,萬不近似,而當初出脚之日,殿下以非常之擧加之故,及夫登對也,初筵聖諭,亦以早晩成就爲敎,臣怵畏義分,惑戴恩敎,滾到首相,七年于玆矣。不知不覺之中,國事由臣而日誤,民事由臣而日非,瘡疣百出,罪過層積,而幸荷我殿下包容之盛德至意,得免鈇鉞之誅,特臣之倖耳。近値朝野少事,臣始可以言退,故三次陳籲,一味瀆擾,而殿下不惟不許之,恩敎愈往而愈隆,此豈非臣萬萬惶隘處乎?且以臣私情言之,夤緣承當,自歸於不成人理之科,在殿下成物之道,遞臣重任,然後臣亦可列於人類矣。溯考中書故事,七年首相,古亦無之,揆以國體,極涉苟艱,況如臣無似,豈可蹲仍至此乎?今之人才,果萬萬不及於古之名碩,臣之爲言,雖近於誣一世,而居今之時,以今人物,求諸古人,則果難得之,而優於臣一等者與夫如臣者流,歷數諸臣,不患無人矣。及今遞臣之任,擇人而卜,以遂臣志,以濟國事,則臣固萬萬無餘恨矣。今此仰陳,非有一毫假飾,惟願體諒,千萬至祝也。上曰,次對爲之。載瓚曰,頃因義州府尹吳翰源所報,本府排朔,從民願更捧結錢,管餉會錄條之永蠲當否,更爲關問道臣之意,筵稟行會矣。卽見道臣所報,則以爲,垌畓今旣減縮,排朔無以支繼,宜復結錢,以完公用,管餉會錄壬申條四百石,亦令姑減爲辭矣。結錢排朔,自是惟正之法,設屯收租,不過權宜之政,而垌破屯廢,無稅可徵,則復行結捧之規,以繼官用之需,有不容已。況民願惟同,道報無貳,自今爲始,許令依舊例,以結錢八千兩之捧,爲本邑十二朔之需,管餉壬申會錄條四百石,待民勢有裕間,姑令權減,何如?上曰,依爲之。出擧條載瓚曰,卽見黃海監司韓用鐸狀啓,則枚擧遂安郡守姜俊欽牒呈,以爲本郡邑基不利,閭里蕭條,至有七條可移之論,從民願移邑於文山鎭,則郡治自鞏,鎭弊可捄,而該鎭存革,更觀便宜爲之事,請令廟堂稟處矣。本郡移邑,民願旣如此,則不必靳許,而第移邑於文山,則邑鎭不可同居一處,勢將至於移鎭或撤鎭,沿革不輕,便否未詳,更爲關問於帥臣,待報來稟處,何如?上曰,依爲之。出擧條載瓚曰,卽見忠淸監〈司〉元在明啓本,則枚擧牙山縣監尹慶烈牒呈,以爲庚午·辛未吏奴逋及民間未捧還穀,合爲三千九十餘石,而四百七十餘石,僅爲收捧,其餘則民勢艱急,責納無路,民未捧二千三百四十四石零,自癸酉爲始,限三年除耗分捧,吏奴逋二百七十一石零,連加董督,限秋收捧事,請令廟堂,稟旨分付矣。虛勘未捧之還,仍成積逋之弊,萬萬驚駭。而該守令,今已身故,雖不追理,逋穀則事當刻期準納,而歉歲民情,有難一時督徵,他道逋還,亦有分年分捧之例,民逋,依所請限三年減耗畢捧,吏逋,今雖後時,勿拘督捧之意,分付,何如?上曰,依爲之。出擧條載瓚曰,卽見咸鏡監司金履陽狀啓,則枚擧甲山府使李晩植牒呈,以爲該府還穀中,虛留爲一萬六千餘石,當該守令,令攸司稟處。逋穀中絶戶鬼錄折米二千六十九石,本邑貸用一千一百四十六石,官屬及民逋合一萬二千九百二十九石矣。邑貸,則當徵於本邑,而至於官屬及民逋,待年豐排年分捧,庶爲矯捄之道,陳腐折米一千二百六十五石零,徵出無路。在昔癸巳,因特敎有雀鼠縮蕩〈減〉之例,惟在朝家處分,戶曹穀作錢,蓋爲減糴而除却,停退未捧流來陳腐,則反有穀少之慮,未作錢條一萬五千石,無以排年作錢,竝令廟堂稟處矣。一萬六千石虛留,必非一年二年之故,而專由於該倅掩置因循,年加歲增之致,當勘諸守令,雖已遇赦徑放,而至於逋穀,則旣發之後,不可一時仍置。第今荐歉之民,有難準捧,依道啓,待年豐分三年除耗收納,本邑債貸,則大異於民逋,竝卽一一督捧,絶戶鬼錄及各倉陳腐,數旣不多,捧亦無路,而遐土至窮之民,宜施曠蕩之典,而還體至重,不敢自下仰請,惟在上裁。戶曹發賣穀,則果出於減還之意,而今則反有穀少之歎,仍令發賣,非所可議,移俵於北關穀多邑之意,分付道臣,何如?上曰,依爲之。絶戶虛錄,各倉陳腐穀,竝蕩減,可也。出擧條載瓚曰,頃因長津邸吏革罷後,區處之方,商量報來事,筵稟行會矣。卽見道臣所報,則以爲,邸人今年役價米三百石,明年役價中,預下條二百石,折錢一千兩出給,則似無稱冤之端爲辭矣。本邑邸人,勢將革罷,而不可使轉相賣買之物,無故見失,第他無區處之道,依所請以兩年役價,折錢都下,俾無稱冤之端,何如?上曰,依爲之。出擧條載瓚曰,昨年西變之後,因湖中之騷說,有來告于京,自捕廳譏捕,則或以祕記而倡說之,或以讖書而誑惑之,到今盤覈,別無實狀,不過互相煽動而已。捕廳罪人五名,移送刑曹,處治,何如?上曰,依此爲之,可也。載瓚曰,礪峴僉使,曾有軍功,而以親年不得赴任云,分付兵曹,他僉使相換之地,何如?上曰,依此爲之,可也。載瓚曰,前備堂李晩秀·徐榮輔·朴宗慶,竝還差,南公轍·徐榮輔,仍察有司之任,何如?上曰,依爲之。出擧條載瓚曰,宣惠堂上有闕之代,行兵曹判書徐榮輔差下,使之察任,何如?上曰,依爲之。出擧條載瓚曰,聞鑄錢之役,已爲設始,未免中止云,戶·惠堂,主管擧行之意,分付,何如?上曰,依爲之。出擧條載瓚曰,左邊捕盜大將李溏差除已過數年,職務且多相妨,今姑許遞,何如?上曰,依爲之。出擧條載瓚曰,法司近日委屬,誠爲可悶,且因大臣筵奏,審理有命,刑曹·京兆年老堂上,竝許遞,政官牌招,開政差出,待下批牌招察任,何如?上曰,依爲之。出擧條用龜曰,陵軍有闕,則以陵軍子枝代充,乃是法典也。以其將爲代充也,故預修成冊,名之曰陵軍兒弱,報于春曹。挽近以來,百弊層生,所謂兒弱,非特陵軍子枝,無論遠近族戚,惟意冒錄,爲避役之計。當此簽丁極艱之時,坐失許多良丁,雖欲無黃白之徵,隊伍之闕,其可得乎?且陵軍之有闕也,不以成冊中入錄者塡代,輒復搜括於村邑之間,推捉之際,書員與陵軍輩,誅求徵索,不一其端,此爲小民難支之端。從今以後,如或充定於成冊之外,則自本邑報于巡營,當該陵官,狀聞論勘,而兒弱成冊,本無定數,故冒錄免役,殆無限節。陵軍每一名,依法典各給保軍二名,又於保軍之外,子枝二名,特許免役,而兒弱陞實之後,又以一名入錄,以充二名之數,而元軍及保軍兒弱,每年春陵官,修成冊送于地方官及巡營,以爲憑考於代頉之際,則可杜後弊。以此意,分付春曹·畿營·華城·廣州及東北兩道,使之定式施行,似好,故敢此仰達矣。上曰,依爲之。出擧條用龜曰,國之大禁有三,而禁屠居其一焉,蓋所以重民食也。四隣之來,非牛不出,百囷之禾,非牛莫取,是以內而三司,外而列邑,嚴立科條,苟有犯者,圜士而止之,罰鍰而懲之,此乃不易之典也。近來法綱日頹,奸弊滋生,都下亂民,締結禁吏,無難犯科,外邑屠販,狼藉場市,惟意射利,而爲官長者,看作尋常之事,置諸勿問之科,寧不痛駭?一自西變以後,民間牛畜之近賊處,則太半被掠,雖以他處言之,避難之人,擧皆自屠其牛,農之家十而有牛者不過三四,歲時許屠,至三日,而牛畜之自鄕來者,絶無而僅有,此可推知矣。當此西疇有事之時,法禁若一例蕩然,則必多無牛失農之民,是豈細故也哉?今若循例申飭於出禁衙門,則決知其無效。臣意則分付左右捕廳,別定伶俐校卒,糾察潛屠者,隨其被捉,直施治盜之律。而且聞捕校輩與彼屠漢,稱以契房,同惡相濟,一如三司禁隷之符同作奸者云,先從此輩,嚴加究覈,施以重律,然後庶爲拔本塞源之道。竝以此意,卽爲嚴飭於捕廳·三司。雖以外邑言之,設置官庖,雖是謬規,固難一朝撤罷,而至於場市貿販,尤極寒心,亦爲分付於諸道之臣,各別禁斷,如或有現發之事,則當該道臣·守令,竝從重論勘之意,措辭闕飭,何如?上曰,依爲之。出擧條上曰,大臣就座,諸宰奏事,可也。用龜曰,藥房入診,何以爲之乎?上曰,後日次來待,可也。公轍曰,臣曹今年收租文書,姑未盡就,而以假令論之,則米不過爲八萬餘石,來頭經用之充補,不可不預講,而其中修理契除減米,數雖不多,不可不先爲區劃此穀,自臣曹,曾已筵稟蒙允。當年條,果已推來,而至於昨年,則惠廳亦以經用之不足,不欲劃送。大抵元貢減下後,本米之仍屬戶曹,不但已例可據,況此貢則與元貢有異,設始始自己卯,以一年所下,定以六千六百石,其中五千石,直下該貢,餘米一千六百石移送戶曹,以爲未備恒留時接濟之資。蓋以該貢一年所需,劃定其數,全付度支之意,則該貢所減之仍付本曹,實合事宜。且念該廳事勢,不至如本曹之切急,減貢米三千石,竝與餘米,永爲移送之意,分付該廳,何如?上曰,依爲之。出擧條羲淳曰,今番陳賀時,濟用奉事朴宗恒,副奉事徐殷輔,俱蒙陞敍之恩典矣。近自甲寅·乙丑以來,濟用監參下官之陞敍承傳人,皆先付直長,仍爲陞六矣。今此兩人,宜無異同,而不可不經稟後擧行,故敢此仰達矣。上曰,依爲之。出擧條龍秀曰,今日賓對,卽歲後初有之擧,而兩司諸臺,無一人進參,尤極未安,竝推考,何如?上曰,依爲之。出擧條龍秀曰,左邊捕盜大將李溏,纔已改差矣。在前如此之時,有他邊大將兼察之例,今番則何以爲之乎?上曰,他邊大將,兼察,可也。出擧條進御加味大造湯停止,定志湯,自今日一貼式,煎入事,及王大妃殿進御加味通順散,依前方五貼製入事。出榻敎上命大臣以下先退,載瓚等退出。又命退,承史以次退出。
上在昌德宮。停常參·經筵。
李龍秀啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,同副承旨李德鉉,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于李龍秀曰,留院公事入之。
李龍秀啓曰,假注書韓用錡,時無職名,依例付軍職,冠帶常仕,何如?傳曰,允。
以應敎林景鎭,副應敎李止淵,校理鄭祖榮,副校理趙琮鎭·李沆牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理趙琮鎭·李沆,旣有只推之命,竝卽牌招,以爲推移入直之地,何如?傳曰,允。
以應敎林景鎭,副應敎李止淵,校理鄭祖榮,副校理趙琮鎭·李沆牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理趙琮鎭·李沆,旣有只推之命,竝更牌招,以爲推移入直之地,何如?傳曰,允。
以應敎林景鎭,副應敎李止淵,校理鄭祖榮,副校理趙琮鎭·李沆再牌不進罷職傳旨,傳于朴宗琦曰,只推。
以兼司書李羲準牌不進罷職傳旨,傳于朴宗琦曰,只推。
朴宗琦,以侍講院言啓曰,本院下番,連日闕直,事甚未安。兼司書李羲準,旣有只推之命,更爲牌招,以爲入直之地,何如?傳曰,允。
以兼司書李羲準牌不進罷職傳旨,傳于朴宗琦曰,只推。
朴宗琦啓曰,吏曹郞廳來言,陰竹縣監安載述,憲府旣已署經,而諫院則不得署經云。未署經外,未肅拜·呈告人員,竝卽牌招,以爲備員署經之地,何如?傳曰,一司除署經。
以江原監司李好敏狀啓,春川府使具得魯,施措顚錯,爲先罷黜,其罪狀,令攸司稟處事,傳于朴宗琦曰,令該曹,口傳差出,催促下送。
吏曹口傳政事,以洪冕燮爲春川府使。
李龍秀,以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
李龍秀,以兵曹言啓曰,卽接西道參軍洪益謨牒報,則訓鍊都監所授彰義門西邊第一城廊近處體城四間許頹圮云。爲先令繕工監,堅實闈排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
李龍秀,以訓鍊都監言啓曰,本局分授都城彰義門西邊第一城廊近處體城四間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,軍二十名,將校一人率領,限改築間,輪回守直之意,敢啓。傳曰,知道
李龍秀,以義禁府言啓曰,江原監司李好敏狀啓內,春川府使具得魯,爲先罷黜,其罪狀,令攸司稟處事,啓下矣。具得魯,時在任所,依例發遣府書吏,拿來,何如?傳曰,待待命拿囚。
上在昌德宮。停常參·經筵。
人日製罷還內後,內閣·政院·藥房口傳問安。答曰,知道。
朴宗琦啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,會寧都護府使元永胄下直,長弓一張,長箭一部,片箭一部,筒兒一箇賜給。
韓致應啓曰,藥房副提調,持湯劑來待矣。傳曰,封入。
傳于朴宗琦曰,人日製,今日爲之,處所,以暎花堂爲之,侍衛入直磨鍊,通方外試紙,用大好紙事,分付。
傳于朴宗琦曰,讀券官,以兵曹判書徐榮輔,行都承旨韓致應,副摠管尹魯東,對讀官,以右副承旨朴宗琦,兵曹參議洪時溥,文學李應奎,說書洪遠謨爲之。
傳于朴宗琦曰,雲寶劍置之,出宮門路,以協陽門爲之。
傳于李龍秀曰,在外承旨竝許遞,前望單子入之。
承旨前望單子入之,尹尙圭·沈奎魯落點。
朴宗琦啓曰,玉堂上下番俱空,已至多日,事甚未安,應敎林景鎭,副應敎李止淵,校理鄭祖榮,副校理趙琮鎭·李沆,旣有只推之命,竝更牌招,以爲推移入直之地,何如?傳曰,允。
以應敎林景鎭,副應敎李止淵,校理鄭祖榮,副校理趙琮鎭·李沆牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理趙琮鎭·李沆,只有只推之命,竝卽牌招,以爲推移入直之地,何如?傳曰,允。
傳于李龍秀曰,在院承旨入侍。
傳于朴宗琦曰,留院公事入之。
傳于朴宗琦曰,發遣吏郞,諸執事淸齋與否,摘奸以來。
以忠淸監司元在明狀啓,黃澗縣民家失大事,傳于尹尙圭曰,聞甚矜惻,原恤典外,別加顧助事,分付。
傳于朴宗琦曰,人日製賦居首三下一幼學洪赫,直赴會試,之次三下二生員李宅鉉,給二分,三下三幼學鄭德和以下五人,竝令該曹,考例施賞。
傳于朴宗琦曰,入格儒生,明日待令。
朴宗琦,以侍講院言啓曰,司書李魯秉,由限已過,兼司書李羲準,旣有只推之命,竝卽牌招,以爲察任之地,何如?傳曰,允。
李龍秀,以都摠府言啓曰,今日內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
沈奎魯,以義禁府言啓曰,親臨暎花堂,人日製儒生試取時,本府都事,皆爲赴擧,只有武都事一員,本府入直都事,當直入直都事,公事回公都事,靑陽門·月覲門·集春門禁亂都事,無以推移,假都事五員,令該曹差出,以爲分排之地,何如?傳曰,允。
李龍秀,以備邊司言啓曰,海西賑資之取用於均廳所納者,以錢分排區劃於禁·御兩營及司僕·兵曹,給代該廳矣。京司錢之劃送外道賑用,本非常例,且各該衙門留儲,甚不敷,或不無支計爲難之慮云。當初分排區劃者,竝爲置之,就海西本道元賑·私賑·自備等穀中,折米二千石,湖西雙樹餉穀中折米一千石,湖南私賑穀中折米一千石,嶺南備局軍作米中一千石,依詳定,以穀劃付該廳,俾爲待秋從便取用之地,而以此意,分付該廳及各該道,何如?傳曰,允。
李龍秀,以訓鍊都監言啓曰,本局哨官蔡大永,身病甚重,勢難察任,改差,何如?傳曰,允。
癸酉二月十七日午時,上詣暎花堂。人日製儒生試取入侍時,行都承旨韓致應,右承旨李龍秀,右副承旨朴宗琦,同副承旨李德鉉,記事官朴來謙,假注書韓用錡,記注官文養老·孫錫祚,檢校待敎朴宗薰,以次侍立。時至,通禮,跪啓請外辨。上具翼善冠·衮龍施,乘輿出宣化門。行兵曹判書徐榮輔·致應·宗薰,進前奏曰,春寒尙峭,聖體,若何?上曰,一樣矣。宗琦曰,新除授左承旨尹尙圭,左副承旨沈奎魯,竝卽牌招,以爲備員之地,何如?上曰,新除授承旨,竝牌招備員。出駕前下敎仍由協陽門·建陽門·銅龍門·景化門·集禮門·光德門·明光門·靑陽門,至春塘臺,上降輿陞座。宗琦曰,試所承旨,何承旨擧行乎?上曰,都承旨爲之。仍敎曰,試官行禮及懸題,皆於還內後,爲之,可也。仍降座乘輿,由靑陽門,入協陽門,出標信解嚴,仍由宣化門還內。諸臣以次退出。
癸酉二月十七日未時,上御涵仁亭。在院承旨入侍時,行左承旨尹尙圭,右承旨李龍秀,左副承旨沈奎魯,同副承旨李德鉉,假注書韓用錡,記注官孫錫祚·文養老,以次進伏訖。上命入公事。仍命退,承史以次退出。
上在昌德宮。停常參·經筵。
沈奎魯啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
尹尙圭啓曰,右承旨李龍秀,今日不爲仕進,卽爲牌招,何如?傳曰,允。
傳于朴宗琦曰,禮房承旨,馳詣受香諸處,奉審摘奸以來。
備忘記,阿耳僉使吳致壽下直,長弓一張,長箭一部,片箭一部,筒兒一箇賜給。
傳于朴宗琦曰,入格儒生,延英門外施賞。
李德賢啓曰,藥房提調,持湯劑來待矣。傳曰,封入。
朴宗琦啓曰,卽者工曹郞廳來言,明日宗廟·景慕宮修改時,本曹堂上二員,當爲進參,而兼判書李晩秀,參議宋穉圭在外,只有參判金愚淳一人,無以分進擧行云。何以爲之?敢稟。傳曰,許遞。前望單子入之。工曹堂上前望單子入之,判書李集斗,參議李采,落點。
以應敎林景鎭,副應敎李止淵,校理鄭祖榮,副校理趙琮鎭·李沆再牌不進罷職傳旨,傳于朴宗琦曰,只推。
以右承旨李龍秀牌不進罷職傳旨,傳于尹尙圭曰,只推。
沈奎魯,以兵曹言啓曰,行判書臣徐榮輔,今二十日,禁軍戎器點考進,參判臣朴宗薰,以閣臣除本司,參議臣洪時輔差祭,參知未差,宿衛重地,入直無人。參知未差之代,令該曹,以在京無故人,口傳差出,待下批牌招,以爲入直之地,何如?傳曰,允。
吏曹口傳政事,以南惠寬,爲兵曺參知。
傳于李德鉉曰,留院公事入之。
沈奎魯啓曰,假注書韓用錡,身病猝重,勢難察任,今姑改差,何如?傳曰,允。
朴宗錡啓曰,卽者禮曹郞廳來言,明日宗廟·永寧殿,春奉審修改時,本曹判書,當爲進參,而判書李集斗移職,無以擧行云。未差之代,政官牌招,開政差出,待下批仍卽牌招,何如?傳曰,允。
朴宗錡啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理趙琮鎭·李沆,旣有只推之命,竝更牌招,以爲推移入直之地,何如?傳曰,允。
以應敎林景鎭,副應敎李止淵,校理鄭祖榮,副校理趙琮鎭·李沆牌不進罷職傳旨,傳于朴宗琦曰,只推。
朴宗琦,以侍講院言啓曰,本院司書李魯秉,兼司書李羲準,旣有只推之命,竝更牌招察任,何如?傳曰,允。
以司書李魯秉牌不進罷職傳旨,傳于朴宗琦曰,只推。
以兼司書李羲準牌不進罷職傳旨,傳于朴宗琦曰,只推。
朴宗琦啓曰,吏曹判書金羲淳,參判趙萬元牌不進推考傳旨,今方捧入,而開政命下之後,如是違牌,事甚未安。參議金會淵服制,判書·參判,竝更牌招,何如?傳曰,允。
有政。吏批,判書金羲淳進,參判趙萬元牌不進,參議金會淵服制,右副承旨朴宗琦進。以尹久東爲兼文學,金啓洛爲禮曹判書,金魯敬爲左尹,李晩秀爲判義禁,趙萬永爲顯隆園參奉,徐洛修爲蔚山府使。故通德元重健,贈戶參例兼原恩君,故縣監元一揆,贈左承旨,故通德元德裕贈司僕正,已上,同知元晦鎭三代追贈。
兵批,行判書徐榮輔病,參判朴宗薰內閣直,參議洪時溥差祭,參知南惠寬入直進,左副承旨沈奎魯進。副護軍金敎根·曺鳳振·宋穉圭,副司正韓用琦,以上竝單付。
沈奎魯,以義禁府言啓曰,忠淸監司元在明狀啓內,靑陽縣監成永愚罪狀,令攸司,稟處事,啓下矣。成永愚,時在任所,依例發遺府羅將,拿來,何如?傳曰,待待命拿囚
上在昌德宮。停常參·經筵。
春到記罷還內後,內閣·政院·藥房口傳問安。答曰,知道。
沈奎魯啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,來二十一日,朝參日次矣,敢稟。傳曰,停。
朴宗琦啓曰,來二十一日,輪對日次矣,敢稟。傳曰,當次人受點,後日次待令。
沈奎魯啓曰,右承旨李龍秀,今日不爲仕進,卽爲牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,委曲僉使趙章根下直,長弓一張,長箭一部,片箭一部,筒兒一箇賜給。
韓致應啓曰,藥房副提調,持湯劑來待矣。傳曰,封入。
傳于朴宗琦曰,禮房承旨,馳詣受香所,奉審摘奸以來。
傳于朴宗琦曰,春到記,今日爲之,處所以暎花堂爲之,侍衛入直磨鍊,雲寶劍置之,講製試官,以人日製試官,爲之。
傳于李德鉉曰,同副承旨,馳詣泮宮,今日朝食堂到記,收取以來。
傳于朴宗琦曰,對讀官朴宗琦·洪時溥有頉,代以左副承旨沈奎魯,兵曹參知南惠寬,爲之。
傳于朴宗琦曰,出宮門路,以協陽門爲之。
朴宗琦啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理趙琮鎭·李沆,旣有只推之命,竝更牌招,以爲推移入直之地,何如?傳曰,允。
以應敎林景鎭,副應敎李止淵,校理鄭祖榮,副校理趙琮鎭牌不進罷職傳旨,傳于朴宗琦曰,只推。
以司書李魯秉牌不進罷職傳旨,傳于朴宗琦曰,只推。
以兼司書李羲準牌不進罷職傳旨,傳于朴宗琦曰,只推。
李龍秀啓曰,禁軍別將鄭學耕,以戒器點考事,明日慕華館出去矣。兼帶右邊捕盜大將,命召及大將牌·傳令牌,何以爲之?敢稟。傳曰,仍佩往來。
韓用錡改差,代以李賢默爲假注書。
傳于朴宗琦曰,科次入侍。
朴宗琦,以吏曹言啓曰,禮曹佐郞李禮延呈狀內,矣身素患痰癖之症,當此換節之時,一倍添劇,時日內,萬無供職之望云,成均館典籍尹景鎭呈狀內,矣身素患風眩之症,一倍添劇,時月之內,萬無供職之望云。其身病俱如是,則有難强令察任,竝改差,何如?傳曰,允。
朴宗琦,以禮曹言啓曰,卽接南部幼學李景濟所志,則以爲,同姓十一寸姪故副摠管東植,嫡妾無子,而夫妻俱歿,以其同姓八寸弟東琦第二子快悅,欲爲立後,兩家諸族,同議完定,而受者無人,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長李景濟所訴,旣如此,依定式,李東琦第二子快悅,立爲李東植之後,何如?傳曰,允。
李龍秀,以兵曹言啓曰,同知中樞府事申永祿,僉知中樞府事李再玄,以癃老之人,俱在鄕廬,上來供職無期云。五衛將李廷仁,慶熙宮衛將林希賢·史誼觀,俱以身病猝重,勢難供職,呈狀乞遞。竝改差,何如?傳曰,允。
沈奎魯,以義禁府言啓曰,開城留守柳相祚狀啓內,金川郡守尹時東罪狀,令攸司稟處事,啓下矣。尹時東,時在任所,依例發遣府羅將,拿來,何如?傳曰,待待命拿囚。
李龍秀,以右邊捕盜廳言啓曰,本廳兼從事官李商駿,身病猝重,勢難察任,改差,何如?傳曰,允。
行戶曹判書南公轍疏曰,伏以,聖帝明王,圖理國家,必先擇人,底愼財賦,周以冢宰制國用,漢以承相調軍食,官給人足,謂之善經。今戶口不增,財産漸耗,邊兵雖已罷歸,役費尙多騷擾。苟欲均厚薄之征,權輕重之制,國無匱乏,民不流亡,雖使劉晏當之,其將曰吾無餘策。而臣本書生,空疎愚闇,百無一能,而久據度支之長,承乏尸居,一無猷爲,人皆曰擧國無人而然歟,抑朝廷視以有司之職,而不暇於愼擇歟?臣心愧悚,已無可言,而國計狼狽,實非細故也。臣於昨冬,適値客使到境之時,促敎連下,推諉無所,黽勉冒出,因仍蹲據,而此豈臣有毫分材力,可以堪此重任而然哉?臣於頃疏,槪言處財之道,莫如開與節二者,而居之屢朔,略窺儲留之多寡,則益覺其茫無涯畔。蓋本曹歲入錢木之外,米穀每患不足。米則專以三南恃以爲經用,而昨歲三南又皆告饑,及其收租,所減幾爲常年三分之一,嗣後百官·軍兵之料祿,貢契之受價,勢將預爲講究,而目今京司諸路,在在枵然,以臣料度,牽補塗抹,亦無其路。古者三年耕,必有一年之蓄,水旱不能爲災,而盜賊不足爲憂,下此則所入僅當所出,平居猶能自給,而卒有事故,亦不至於厚斂而空費。歉荒,聖世之所不免也,何代不有,而昔則有裕,今反不足,此其故何哉?今夫冗官冗兵,雖未能盡汰,而關市有征,山澤有禁,鹽鐵有權,漢唐以後,苟艱之政,無不用之,而猶且如此,此由中世以降,理財無術。夫人皆知節用爲愛民之本,而節之之內外輕重,則或拘於通變而安於故,或不能任怨而能於斷,以致尾閭之洩,歲加月增,而民國隨以俱竭。殿下如欲深究此弊,奮發更張,宜得才望信著,鍊達時務者,及今矯捄,然後可以有爲。如臣者,雖在昇平富厚之世,猶謂之任非其人,矧當艱乏,何以辦理?臣不但才不猶人,病情之沈痼日甚,形殼徒存,而氣力疲盡,居然若癃老之人。臣於年來,辭職章牘,凡數十上,而連紙累幅,重言複言者,皆是言病苦懇,今則辭已竭矣。醜穢之狀,誠不欲拖長更陳,而最是精神昏錯,看閱文牒,首尾不能領會,斂散出入,擧皆朝聞而夕遺,臣所竭力不給者,自他人視之,殆同委屬。以此奄奄貌樣,擔此劇務,實是行不得之事,由前而言,則愚不勝任也,由後而言,則病難堪事也。左右思量,蹲冒無路,玆敢略入文字,仰瀆宸嚴。伏願殿下,俯賜鑑諒,亟遞臣職,使國事無僨,殘喘得延,公私之幸,千萬至祝。臣無任云云。答曰,省疏具悉。國計之茫然,誠如卿言。此時卿尤豈可辭乎?勿辭行公,益勉底愼之義。
行兵曹判書徐榮輔疏曰,伏以,臣待罪本兵,月僅三易,而丐免之章,凡五上矣,愧微誠之未格,憐病形之轉深,日夕惶蹙,若無所容。乃於千萬匪意,以臣差宣惠廳提調,臣適登賓筵,躬聞大僚擧臣姓名,惶汗沾背,不謂聖明之世,有此誤恩也。臣聞人臣之拜官辭官者,其事雖多,病未堪任,才不稱職,分所太濫,皆在所必辭,居一於此,猶云必辭,況兼之者乎?臣之病狀,已悉於屢牘,蓋其源委深痼,形証危惡,奄奄有垂盡之狀,此通朝之所共知,抑亦聖鑑,已賜俯燭矣。精爽已奪,頭目常眩,憒憒昏昏,如墮姻霧,日用事爲,十漏八九,舊顔相識,或忘誰某,是尙可擬議於鉤考簿領,杜冗濫而應期會乎?此病之不堪任也。臣本庸孱,未有寸長,才猷幹力,尤其所短,狷滯而不耐煩劇,昏懦而不能綜察,其於理財,本不近似。蓋嘗承乏於度支,首尾三載,竟無絲毫之裨,譬諸鉛刀未能一割,矧伊再試乎?不能於戶曹,而能於惠廳,又無其理,此才之不稱職也。臣家世受國恩,軒冕相承,臣之不肖,無能爲役,而偏被兩聖朝不世之遇,歷揚華膴,致位崇顯,滿盈之懼,如集于木。今又老病且死,理宜粗自知足,優游冗散,歌詠聖澤,庶或爲餘生少收桑楡之道。乃反執中權之重柄,掌財貨之要權,有國重政,兵食是耳,臣是何人,左理甲兵,右治錢穀,晏然自居以非臣莫可者然也,則不待智者而知其凜然寒心矣。此分之所太濫也。臣旣兼此三必辭之義,安得不仰首鳴號,以丐終始生成之澤乎?況今饑饉荐臻,中外積儲,蕩然無所恃,國計之遑急,實爲哀痛,當此之時,以惠局重任,畀之如臣每下,任其僨誤而已,則在國事,非細故也。歷日思惟,承膺無路,瀝血陳懇,諒非假飾,伏願聖明。俯垂憐察,將臣惠堂之任,亟賜鐫改,廻授可堪之人,公私不勝幸甚。臣無任云云。答曰,省疏其悉,卿其勿辭行公。
忠淸監司元在明疏曰,伏以,皇穹篤棐,茀祿鼎至,王大妃殿寶甲重回,縟儀誕擧,臣民慶忭,中外惟均,臣適滯周南,逖違賀班,瞻望雲天,徒切攢祝。仍伏念臣,以材則樗櫟,以器則斗筲也,藩維重寄,曷嘗一毫髣髴於臣身,而第臣於向來倉卒膺命,未暇陳章,仍因冒據,恬若固有,以至于今日矣。每一循省,惶愧交中,惟是斷斷一念,循公忘私,勉策駑鈍,隨事殫竭,庶幸無罪,而獨奈才局有限,微誠雖切於報效,綿識不逮於施措。湖俗素以難治名,而邇來弊源漸痼,風習日乖,官少守法之譽,民多悖常之習,種種可驚可愕,殆難更僕,而況今荐饑之餘,歲又大侵,昨秋以來,民勢日蹙,祈寒怨咨,有不忍聞。窮春仳離,莫知攸屆,憂虞溢目,雖使智者爲政,恐亦却步,如臣庸陋,尙何望其澄淸整頓之效哉?用是憂懼,若隕淵谷,心未嘗一日忘去,而連値事會,不敢言私,居然爪已熟矣。於是乎歸且有日,不圖限畢賑仍任之命,又不下於須代之際,臣於此,益不勝惶悶罔措。顧今民憂轉棘,賑事旁午,而又値中外財竭之時,拮据接濟,茫無涯畔,雖欲仰體我聖上若保之盛德,期無一民之捐瘠,而以臣素蔑才諝,誠莫知爲計,其所經紀之方,不過按例之簿會,無一通變之籌劃,畢竟僨誤,灼然可知。到此臣孤負之罪,猶屬私憂,其奈上以貽九重之憂,下以招衆民之怨何哉?與其留而無益,徒增尸素,不若早自爲所,以讓賢路,俾爲善後之圖耳。臣雖無狀,決不敢爲占便飾讓之計,伏想不待臣言之畢,而有所以處臣者矣。況伏念臣,受任以來,觸事憒憒,無往非罪,而聖度天大,幸免譴何,至於向日大僚筵奏,而臣之溺職之狀,尤無所逃矣。噫,按道之責,莫先於彈壓管下,撫安生民,省部之內,苟有匹夫之不獲,皆分內責也。鎭將之民結濫斂,何等不法,而旣未能卽地論勘,若其薄警之後,不思懲畏,逞憾囚杖,使民擧皆荷擔,而臣又矇然不飭,則罔非臣昏憒不事事之致也。罰止問備,雖蒙寬假,自顧悚恧,靡所容措,而抑臣又有所自反而歉然者,惟彼無告之鎭民,不堪侵虐,至於渙散,則情亦急矣。其所控訴,宜有先後,而不由臣營,徑煩廟堂,亦未知其何爲也。第恐此習漸長,則以今民俗之渝薄,紀綱之頹弛,其爲日後之弊,亦有不可勝言者,此雖微事,誠非細憂。只緣臣威不足以制一鎭,恩不足以孚于民,而遐氓猥越之習,有以啓之也,此又臣不職之一端也。由前由後,愆尤冞積,晏然蹲據,斷無其路,玆敢冒死仰籲於天地父母。伏乞聖慈,俯垂鑑諒,遞臣之職,勘臣之罪,俾藩任重而私分安,千萬幸甚。臣無任云云。答曰,省疏具悉。卿其勿辭察任。
校理宋應圭疏曰,伏以,皇天眷佑,邦籙無彊,王大妃殿下寶甲重回,縟儀載擧,賀禮親受,蹈忭之忱,朝野惟均。第伏念臣,罪逆不天,禍延所恃,殘喘不滅,奄經外除,制窮理屈,餘哀在心,孤露之極,慨廓猶切,不忍復理纓弁,冒入脩門。不意聖慈,亟加收敍,乃於千萬夢想之外,玉署除旨,忽下於頑忍不死之餘,使之催臣上來,臣聞命惶霣,五情催裂,誠不知所以措躬也。噫,臣釋褐登朝,殆近卄載,中間妄意干祿,徒以爲親,今則禍罰餘生,顧何忍虛冒榮寵,以增不洎之悲?況此經幄論思之任,是臣十餘年前,屢試蔑效者。重之以舊患目疾,一倍添劇於三年血泣之餘,翳膜成痼,時對書冊,非但細書,至於大字,亦甚依俙,居常與人應接,眵糞恒流滿面,精神昏耗,荒蕪日甚,將何以敢據非分,隨行逐隊乎?臣之情勢,若不如此,則恩召之下,義當不俟駕屨,竭蹶趨命,一覲耿光,只以甫除祥禫,起趨名宦,情旣不忍,義亦難安。言念及此,自不覺嗚咽抆涕,玆敢略暴情懇,縣道封章。伏乞聖明,憐臣悲苦之情,曲加體諒,亟命鐫削臣職名,仍治違傲之罪,以安私分,以肅朝綱,千萬幸甚。臣無任云云。省疏具悉。爾其勿辭察職。
副校理李沆疏曰,伏以,臣學識空疎,才器無當,其於論思啓沃之任,固何敢有絲毫堪承之望,而臣釋褐以來,厚沐洪私,一分自效之道,惟在於殫竭陳力,故不恤冒進之嫌,徒思趨承之恭,有除輒膺,亦旣屢矣。綾被之隻日儤直,螭陛之三晝橫經,榮之至也,願之足也。今豈敢更事逡巡,而又値館番久空,牌召連及,若非情私之萬不獲已,則寧或駕屨之少俟,反犯郵罰之自速乎?第伏念臣老母,今年六十一歲矣,夙罹險釁,久抱貞疾,年紀益衰,寧日恒少,臣又終鮮,孑然相依,朝夕就養之方,雖未盡乎子職,春暉願報之誠,恒自切于衷情。況今周甲載屆,日辰只隔,喜懼情情,尤極洞屬,自入此月以來,實無一日離側之望,而間緣僚員未備,推諉無人,抑情赴公,屢日持被,而日前自經享役,歸見臣母,則近緣寒峭,添得外感,本症兼作,滯泄交劇,餘啖全却。臣方左右扶將,離舍無路,玆敢略暴至切之懇,仰籲孝理之下。伏乞聖慈,俯垂衿諒,亟遞臣所帶之職,以安私分,仍治臣屢違之愆,以肅朝綱焉。臣無任云云。省疏具悉。爾其勿辭救護。
癸酉二月十九日午時,上詣暎花堂,春到記儒生分製講試取入侍時,行都承旨韓致應,行左承旨尹尙圭,右承旨李龍秀,左副承旨沈奎魯,同副承旨李德鉉,記事官朴來謙,假注書韓用錡,記注官朴思彦·車翊修,檢校待敎朴宗薰,以次侍立。時至,通禮,跪啓請外辨。上具翼善冠·衮龍袍,乘輿出宣化門,由協陽門·銅龍門·靑陽門,詣春塘臺,降輿陞座。上曰,試官行禮。贊儀,唱試官以下行四拜禮,讀券官行兵曹判書徐榮輔,行都承旨韓致應,副摠管尹魯東,對讀官左副承旨沈奎魯,兵曹參知南惠寬,文學李應奎,說書洪遠謨,率應試應講儒生,行四拜禮訖。上降座陞輿,龍秀,進前奏曰,此科異於他科,懸題後,還內似好矣。上曰,還內後,當書出御題矣。仍由靑陽門·銅龍門·協陽,入宣化門還內。諸臣以次退出。
癸酉二月十九日二更,上御熙政堂。科次入侍時,行左承旨尹尙圭,記事官朴來謙,記注官朴思彦·車翊修,讀券官行兵曹判書徐榮輔,行都承旨韓致應,行大司成尹魯東,對讀官左副承旨沈奎魯,兵曹參知南惠寬,文學李應奎,說書洪遠謨,以次進伏訖。上曰,所選七券,各書等第,可也。榮輔,書等第訖。上曰,居首試券上之。尙圭,跪傳內侍,內侍奉置榻前。上親坼還下,命尙圭,讀祕封。又命以次坼封讀奏訖。命書傳敎曰,春到記儒生講居首通幼學李東迪,製述居首賦三下一生員李鎭華,直赴殿試,講之次通進士朴天謙,製述之次三下二生員李宗鎭,直赴會試,講之次通生員趙顯休,製述之次草三下進士具哲魯,給二分,講之次略幼學金致鉉,製述之次草三下幼學申在翼,給一分,講之次略幼學尹宗鉉等四人,製述之次次上李駿秀等三人,竝令該曹,考例施賞。又命書傳敎曰,入格儒生,明日來待。尙圭,承書訖。上命退,諸臣以次退出。
上在昌德宮。停常參·經筵。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李龍秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李龍秀啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
尹尙圭啓曰,同副承旨李德鉉,今日不爲仕進,卽爲牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗琦啓曰,左尹金魯敬,除拜後,過三日不爲出肅,依定式推考警責,仍卽牌招察任,何如?傳曰,〈允〉。
韓致應啓曰,藥房三提調,持湯齊來待矣。傳曰,封入。
傳于韓致應曰,藥房入侍。
傳于朴宗琦曰,入格儒生,延英門外施賞。
沈奎魯啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于沈奎魯曰,只推。
朴宗琦啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理趙琮鎭,旣有只推之命,竝卽牌招,以爲推移入直之地,何如?傳曰,允。
以應敎林景鎭,副應敎李止淵,校理鄭祖榮,副校理趙琮鎭牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理趙琮鎭,旣有只推之命,竝更牌招,以爲推移入直之地,何如?傳曰,允。
注書朴來謙病,代以沈啓錫爲假注書。
朴宗琦,以侍講院言啓曰,本院司書李魯秉,旣有只推之命,兼文學尹久東,除拜屢日,尙不出肅,竝卽牌招察任,何如?傳曰,允。
李龍秀,以都摠府言啓曰,副摠管吳淵常,以禁軍戎器點考坐起事,慕華館晝仕出去之意,敢啓。傳曰,知道。
癸酉二月二十日辰時,上御涵仁亭。藥房入侍時,都提調韓用龜,提調金羲淳,副提調韓致應,記事官朴來謙,記注官孫錫祚·朴思彦,檢校待敎朴宗薰,以次進伏,別待令洪旭浩,醫官吳千根·趙宗協·崔遂燁·秦東秀·卞之錞·吳仁豐·李彦厚,進伏階上訖。用龜等曰,日候尙峭,此時聖體,若何?上曰,一樣矣。用龜曰,寢睡·水刺之節,何如?上曰,一樣矣。各殿宮氣候,皆一樣矣。仍命醫官三人入診。旭浩,診候訖,退伏奏曰,脈度如前調順矣。千根,診候訖,退伏奏曰,左右三部調勻矣。宗協,診候訖,退代奏曰,左右三部調勻矣。上曰,出去後,議定湯劑,可也。旭浩曰,定志湯,今始滿五貼,姑爲連進,恐好矣。王大妃殿進御加味通順散,依前方,五貼製入事。出榻敎上命退,諸臣以次退出。
上在昌德宮。停常參·經筵。
專經文臣殿講罷,還內後,內閣·政院·藥房口傳問安。答曰,知道。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,來二十五日,朝參日次矣,敢稟。傳曰,停。
傳于朴宗琦曰,禮房承旨,馳詣受香所,奉審調奸以來。
韓致應啓曰,藥房三提調,持湯劑來待矣。傳曰,封入。
傳于朴宗琦曰,專經文臣殿講,今日爲之,處所,以暎花堂爲之,侍衛,依前磨鍊。
傳于朴宗琦曰,試官,以兵曹判書徐榮輔,都承旨韓致應,大司成尹魯東,副摠管吳淵常,行左承旨尹尙圭,右承旨李龍秀,兵曹參知南惠寬爲之。
傳于李龍秀曰,雲寶劍置之,出宮門路,以協陽門爲之。
傳于朴宗琦曰,試官徐榮輔有頉,代以吏曹判書金羲淳爲之。
沈奎魯啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于沈奎魯曰,只推。
以應敎林景鎭,副應敎李止淵,校理鄭祖榮,副校理趙琮鎭牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,旣有只推之命,竝更牌招,以爲推移入直之地,何如?傳曰,允。
以應敎林景鎭,副應敎李止淵,校理鄭祖榮牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,旣有只推之命,竝卽牌招,以爲推移入直之地,何如?傳曰,允。
以司書李魯秉,兼文學尹久東牌不進罷職傳旨,傳于朴宗琦曰,只推。
朴宗琦,以侍講院言啓曰,本院兼文學尹久東,旣有只推之命,更爲牌招察任,何如?傳曰,允。
傳于朴宗琦曰,專經文臣殿講入格人賞格,依例捧傳旨。
以平安監司鄭晩錫狀啓,泰川縣監白慶楷,因暗行御史封庫,爲先罷黜事,傳于朴宗琦曰,令該曹口傳差出,卽日下送。
朴宗琦,以禮曹言啓曰,昨年十一月,以四學儒生幼學兪國煥等上疏,請前朝祭酒禹倬從享文廟事,批旨內,此事甚大,議于大臣處之事,命下矣。發遣郞廳,問議于大臣,則議政府領議政臣金載瓚,以爲文廟追配,乃是有國莫重之殊典,非一二廟堂之臣,所敢容議,故臣於年前,已以此意,仰陳前席。況此幾百載未遑之禮,尤何可到今輕議乎?無以指一仰對矣云。左議政臣韓用龜,以爲前朝祭酒禹倬之忠節道學,卽吾東命世之賢,列聖朝崇奬之敎,炳若日星,諸先輩推重之言,蔚如山斗,躋配聖廟之論,久爲一世之公議,而不可泯者也。第是四百年未遑之典,有非一二臣輕議之事,今於俯詢之下,不敢指一仰對,伏惟上裁云。奉朝賀臣李敬一,以爲致仕之臣,不得參涉於獻議云。領中樞府事臣李時秀,行判中樞府事臣徐龍輔,俱在外,不得收議,右議政臣金思穆,病未獻議。大臣之議如此,上裁,何如?傳曰,依大臣議施行。
朴宗琦,以吏曹言啓曰,贈諡文康公禹性傳延諡,今二月二十七日,定行於水原地鄕家云矣,敢啓。傳曰,知道。
李龍秀,以兵曹言啓曰,今二月二十一日,武臣賓廳講書日次,而大臣來詣賓廳,依前例不得爲之之意,敢啓。傳曰,知道。
李龍秀,以禁衛營言啓曰,臣堯憲,進詣南廟,有頉處看檢修改後,別單書入之意,敢啓。傳曰,知道。
李龍秀,以御營廳言啓曰,東關王廟有頉,先修改處,臣監董後,別單書入,而東翼廊十間傾側處,自該曹,今日始役,役處浩大,時日之間,勢難畢役。欲待畢役,更爲修啓之意,敢啓。傳曰,知道。
朴宗琦,以吏曹言啓曰,新除授章陵參奉鄭燖,除拜過限未肅拜,依例改差,何如?傳曰,允。
癸酉二月二十一日午時,上詣暎花堂,專經文臣殿講入侍時,行都承旨韓致應,行左承旨尹尙圭,右承旨李龍秀,左副承旨沈奎魯,右副承旨朴宗琦,同副承旨李德鉉,假注書李賢默·沈啓錫,記注官孫錫祚·車翊修,以次侍立。時至,通禮,跪啓請外辦。上具翼善冠·衮龍袍,乘輿出協陽門,由建陽門·銅龍門,入靑陽門,至暎花堂,通禮,跪啓請降輿,上降輿陞殿,諸臣以次進伏訖。上命試官行禮,考官吏曹判書金羲淳,行都承旨韓致應,行大司成尹魯東,參考官副摠管吳淵常,行左承旨尹尙圭,右承旨李龍秀,兵曹參知南惠寬,率應講文臣行四拜禮訖,羲淳等,以次陞殿。上曰,考講則還內後爲之,可也。惠慶宮進服加味正氣散,前方中去枳殼,蘇合元加人蔘一錢,一貼煎入事。出榻敎上降殿乘輿,出靑陽門,由銅龍門·建陽門,入協陽門,出標信解嚴,還內。諸臣以次退出。
上在昌德宮。停常參·經筵。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,右副承旨朴宗琦,今日不爲仕進,卽爲牌招,何如?傳曰,允。
韓致應啓曰,藥房三提調,持湯劑來待矣。傳曰,封入。
尹尙圭啓曰,臣尙圭,今日方物封裹進去,下直之意,敢啓。傳曰,知道。
傳于李龍秀曰,專經武臣殿講,今日暎花堂爲之,試官,以昨日試官爲之,侍衛依前磨鍊,雲寶劍置之,出宮門路,以協陽門爲之。
傳于李龍秀曰,試官尹尙圭,代以李甲會爲之。
以右副承旨朴宗琦牌不進罷職傳旨,傳于李龍秀曰,只推。
沈奎魯啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于沈奎魯曰,只推。
以應敎林景鎭,副應敎李止淵,校理鄭祖榮再牌不進罷職傳旨,傳于李德鉉曰,只推。
李德鉉啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,旣有只推之命,副校理李沆,由限已過,竝卽牌招,以爲推移入直之地,何如?傳曰,允。
以應敎林景鎭,副應敎李止淵,校理鄭祖榮,副校理李沆牌不進罷職傳旨,傳于李德鉉曰,只推。
李德鉉啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理李沆,旣有只推之命,竝更牌招,以爲推移入直之地,何如?傳曰,允。
李德鉉啓曰,新除授修撰金鎌,時在京畿交河地,副修撰李重蓮,時在京畿驪州地,經筵入番事緊,竝斯速乘馹上來事,下諭,何如?傳曰,允。
吏曹口傳政事,以任俊常爲泰川縣監。
李德鉉,以吏曹言啓曰,新除授泰川縣監任俊常,卽日下送事命下,而時在忠淸道沃川地云。不可遲待其上來,改差,其代更爲口傳擬入,何如?傳曰,允。
吏曹口傳政事,以鄭日泰爲泰川縣監
傳于李龍秀曰,專經武臣殿講居首人賞格,依例捧傳旨。
以慶尙監司金魯應狀啓,居昌府民家失火事,傳于李德鉉曰,聞甚矜惻,別加慰撫事,分付。
以慶尙左水使李勉植狀啓,封山失火,惶恐待罪事,傳于李德鉉曰,勿待罪事,回諭。
以兼文學尹久東牌不進罷職傳旨,傳于李德鉉曰,只推。
李德鉉,以侍講院言啓曰,本院兼文學尹久東,旣有只推之命,更爲牌招察任,何如?傳曰,允。
李龍秀,以都摠府言啓曰,副摠管金益彬,以禁衛中軍,本營諸將官射會監試事,南別營晝仕出去之意,敢啓。傳曰,知道。
李德鉉,以禮曹言啓曰,乙卯閏二月華城庭試文科拔榜人申相祿復科事,大臣收議粘目判付內,依大臣議施行事,判下矣。復科榜目,令成均館修正以入,試券付紅籤·紅牌成給等事,依前例,令政院·吏曹,稟旨擧行,何如?傳曰,允。
沈奎魯,以義禁府言啓曰,卽接月令醫員李仁周手本,則時囚罪人具得魯,囊癰肆毒,不得屈伸,兼得苦痢,度數頻數,症勢危重云。罪人病勢如此,則一邊保放,一邊草記,曾有定式矣。具得魯姑爲保放之意,敢啓。傳曰,知道。
李德鉉,以奉常寺都提調意啓曰,祭享所用春等中脯,依定式今二月二十二日,始造之意,敢啓。傳曰,知道。
癸酉二月二十二日午時,上詣暎花堂,專經武臣殿講入侍時,行都承旨韓致應,右承旨李龍秀,左副承旨沈奎魯,同副承旨李德鉉,假注書李賢默·沈啓錫,記注官朴思彦·文養老,以次侍立。時至,通禮,跪啓請外辦。上具翼善冠·衮龍袍,乘輿出協陽門,由建陽門·銅龍門,入靑陽門,至暎花堂。通禮,跪啓請降輿,上降與陞殿,諸臣以次進伏訖。上命試官行禮,考官吏曹判書金羲淳,行都承旨韓致應,行大司成尹魯東,參考官副摠管吳淵常,右承旨李龍秀,兵曹參知南惠寬,宣傳官李甲會,率應講武臣,行四拜禮訖,羲淳等,以次陞殿。上曰,考講則還內後爲之,可也。惠慶宮進服香砂六君子湯,自今日,一貼式煎入事。出榻敎仍降殿陞輿,出靑陽門,由銅龍門·建陽門,入協陽門,出標信解嚴,還內。諸臣以次退出。
上在昌德宮。停常參·經筵。
自酉時至人定,灑雨下雨,測雨器水深五分。自人定至夜四更,灑雨下雨,測雨器水深四分。
沈奎魯啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
尹尙圭啓曰,右副承旨朴宗琦,今日不爲仕進,卽爲牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
傳于沈奎魯曰,留院公事入之。
以右副承旨朴宗琦牌不進罷職傳旨,傳于尹尙圭曰,只推。
以應敎林景鎭,副應敎李止淵,校理鄭祖榮,副校理李沆再牌不進罷職傳旨,傳于沈奎魯曰,只推。
以兼文學尹久東牌不進罷職傳旨,傳于沈奎魯曰,只推。
沈奎魯啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理李沆,旣有只推之命,竝卽牌招,以爲推移入直之地,何如?傳曰,允。
沈奎魯,以侍講院言啓曰,本院兼文學尹久東,司書李魯秉,旣有只推之命,竝更牌招察任,何如?傳曰,允。
尹尙圭,以吏曹言啓曰,來三月初三日,行大報壇祭,獻官,時原任大臣中當爲塡差,而領中樞府事李時秀,判中樞府事徐龍輔,俱以在外,領議政金載瓚,右議政金思穆,俱有身病,左議政韓用龜,藥院都提調,例不得塡差,何以爲之?敢稟。傳曰,一品塡差。
沈奎魯,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵
文臣製述罷,還內後,內閣·政院·藥房口傳問安。答曰,知道。
沈奎魯啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
尹尙圭啓曰,同副承旨李德鉉,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于朴宗琦曰,文臣製述,今日映花堂爲之,試官以專經文臣殿講試官仍用,侍衛入直磨鍊,雲寶劍置之,出宮門路,以協陽門爲之。
傳于朴宗琦曰,試官金羲淳有頉,代以藝文提學金啓洛爲之。
以同副承旨李德鉉牌不進罷職傳旨,傳于李龍秀曰,只推。
以應敎林景鎭,副應敎李止淵,校理鄭祖榮,副校理李沆牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。應敎林景鎭,副應敎李止淵,校理鄭祖榮,副校理李沆,旣有只推之命,竝卽牌招,以爲推移入直之地,何如?傳曰,允。
以兼文學尹久東牌不進罷職傳旨,傳于朴宗琦曰,只推。
朴宗琦,以侍講院言啓曰,本院說書洪遠謨,連日入直今以親病,呈辭出去矣。下番闕直,事甚未安,兼司書未差,司書李魯秉,卽爲牌招入直,兼文學尹久東,旣有只推之命,亦爲牌招察任,何如?傳曰,允。
傳于朴宗琦曰,文臣製述入格人,依例捧傳旨。
李龍秀啓曰,明日次對,兩司當爲進參,除在外·未署經外,呈告人員,竝待〈開〉門牌招,何如?傳曰,允。
沈奎魯,以義禁府言啓曰,卽接月令醫員李宅謩手本,則時囚罪人金裕憲,素患冷積之症,闖發於處濕之餘,橫亘肚臍,氣息奄奄云。罪人病勢如此,則一邊保放,一邊草記,曾有定式矣。金裕憲,姑爲保放之意,敢啓。傳曰,知道。
癸酉二月二十四日午時,上詣映花堂。文臣製述入侍時,行都承旨韓致應,行左承旨尹尙圭,右承旨李龍秀,左副承旨沈奎魯,右副承旨朴宗琦,假注書李賢默·沈啓錫,記注官車翊修·朴思彦,以次侍立。時至,通禮,跪啓請外辦。上具翼善冠·衮龍袍,乘輿出協陽門,由建陽門·景化門·明光門,入靑陽門,至映花堂。通禮跪啓請降輿,上降輿陞殿。諸臣以次進伏訖。上命試官行禮。讀券官藝文提學金啓洛,行都承旨韓致應,大司成尹魯東,對讀官副摠管吳淵常,行左承旨尹尙圭,右承旨李龍秀,兵曹參知南惠寬,率應試文臣,行四拜禮訖,以次陞殿。上命題映花堂銘,限申時。啓洛等考券訖,仍命科次出榜,三中副司果趙璟鎭,三下一吏曹正郞許珩,三下權知承文院副正字權◆。通禮跪啓請禮畢。上降殿乘輿,出靑陽門,由銅龍門·建陽門,入協陽門,出標信解嚴還內。諸臣以次退出。
上在昌德宮。停常參·經筵。
自申時至人定,灑雨下雨,測雨器水深二分。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
沈奎魯啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
尹尙圭啓曰,同副承旨李德鉉,今日不爲仕進,卽爲牌招,何如?傳曰,允。
韓致應啓曰,藥房三提調,持湯劑來待矣。傳曰,封入。
傳于李龍秀曰,大臣·備局堂上引見。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于沈奎魯曰,只推。
以應敎林景鎭,副應敎李止淵,校理鄭祖榮,副校理李沆牌不進罷職傳旨,傳于朴宗琦曰,只推。
以兼文學尹久東,司書李魯秉牌不進罷職傳旨,傳于朴宗琦曰,只推
朴宗琦啓曰,應敎·副應敎·校理一員,副校理二員未差,校理宋應圭,修撰洪命周·金鐮,副修撰李重蓮·朴基宏在外,玉堂上下番俱空,事甚未安,未差之代,政官牌招,開政差出,待下批仍卽牌招,以爲推移入直之地,何如?傳曰,允。
朴宗琦啓曰,吏曹判書金羲淳,參判趙萬元,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,參議只推,一體更爲牌招。
朴宗琦啓曰,明日拜表,兩司侍臣,當爲進參,除在外·未署經外,未肅拜·呈告人員,竝待開門牌招,何如?傳曰,允。
朴宗琦,以侍講院言啓曰,本院兼文學尹久東,司書李魯秉,旣有只推之命,兼文學尹久東,卽爲牌招察任,下番連日闕直,事甚未安。司書李魯秉,亦更牌招,以爲入直之地,何如?傳曰,允。
尹尙圭,以戶曹言啓曰,各道年終錢穀御覽會計,每於翌年二月二十五日,啓請受出,自是定式矣。今年各道會案,幾盡上來,而全羅道·慶尙道·平安道,則各邑糴勘,自致遲延,寬限差退之意,三道臣,旣已狀聞,江原道則限內不爲上來,又無狀聞謄移之事,有違格例。當該道臣推考,都會官從重推考,御覽會計,待其會案齊到,修正以入,何如?傳曰,允。
尹尙圭,以宣惠廳言啓曰,昨年因長湍幼學千得濟上言,以皇朝人花山君萬里之八代孫,流離零替,未蒙付祿,給復之典,比諸康胡二姓,宜有向隅之歎,其在一視之道,恐當許施事,自禮曹,覆啓蒙允矣。千氏東來,文獻無稽,久遠之事,已難質言。國朝以來,參於勳錄者,厥數何限,而未嘗有傳子孫世受給復,則何獨於此人,獨施他勳臣所未蒙之澤乎?至於康胡二姓之例,係是特絶之典,此非人人所可引以爲例者。縱使上言之人,的有來歷之可據,肆然上言,敢徼格外之恩,殊涉猥濫。此而遽許,有關後弊,給復一款,置之,何如?傳曰,允。
李龍秀,以備邊司言啓曰,卽見北兵使朴宗柱呈本司呈辭,則風痺之症,經歲彌苦,無以供職云。實病旣如此,則有難强令察任,改差,何如?傳曰,允。
吏曹啓目粘連,觀此京畿監司李存秀狀啓,則以爲龍仁縣還政紊亂,屢値歲歉,逋上生逋,轉成弊局,不可不及今釐正,而該縣令趙宗協,以待令醫官,在官無多,有難專意於邑事是白遣,安山郡守韓百源,志切願治,盡心奉公,足可以委任責效是白如乎,同龍仁縣令趙宗協,安山郡守韓百源,特爲相換事,令該曹稟處亦爲白有卧乎所,龍仁還弊,不可不及今救整,而該縣令趙宗協旣難專意邑事是白遣,安山郡守韓百源,纔合蘇弊是白乎,則道臣之如是陳請換差,必有料量,事勢而然。兩邑守令相換事,依狀請施行,何如?判付啓,依回啓施行爲良如敎。
癸酉二月二十五日辰時,上御熙政堂。大臣·備局堂上引見入侍時,右承旨李龍秀,假注書沈啓錫,事變假注書卓瑊,記注官孫錫祚·文養老,領議政金載瓚,左議政韓用龜,行工曹判書李集斗,吏曹判書金羲淳,判中樞府事李相璜,知訓鍊事李得濟,知中樞府事李堯憲,行護軍林漢浩·李溏,以次進伏訖。載瓚曰,春氣尙寒,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,一樣矣。載瓚曰,惠慶宮氣候,何如?上曰,一樣矣。載瓚曰,向時滯候,今至夬復乎?上曰,復常矣。載瓚曰,嘉順宮氣候,何如?上曰,一樣矣。載瓚曰,世子宮諸節,何如?上曰,安過矣。上曰,次對爲之。載瓚曰,世子宮相見禮,尙未設行矣。今則春氣漸和,從近行禮似好,故敢此仰達矣。上曰,唯。載瓚曰,嶺南儒生金晶燦等,以故忠臣贈參議李魯加贈賜諡事,陳疏申請,而事下廟堂,有稟處之命矣。丁酉晉州之戰,受禍旣酷,立慬最多,壹似乎天寶之睢陽,時則有若贈判書金誠一·趙宗道,贈參議李魯,卽世所稱矗石三壯士也。以一片垂亡之城,當百萬莫强之寇,蔽遮嶺·湖,沮遏其勢,巡遠後初有之功,而及其力盡城陷,同時倂命,蓋三士之一般卓節,千古合傳,而後之尙論者,亦不得軒輊於其間。但金·趙兩臣,崇報已極,哀榮無憾,惟李魯,贈旣後時,秩未稱功,幾百年于今,尙在下大夫之列,可見其遇不遇何如耳。章甫齊籲,公議久菀,在聖朝表忠奬節之政,不宜屢靳。李魯,特許加贈一秩,至於節惠之典,有難遽議,今姑置之,何如?上曰,依爲之。出擧條載瓚曰,今因李魯事,有所仰達者矣。壬辰之難,安東人權應心,與其從父兄贈贊成應銖,倡義擊賊,大小數十餘戰,戰必有功,連破大同·漢川,轉鬪至朴淵召溪又破之,進薄永川,用火攻之策,燒殺賊甚衆,遂復永川,軍勢大振,追奔力戰,大鏖于聞慶·安東,又破慶州賊,永慶復而右道遂通。朝廷屢除職以賞,官至兵馬虞候,因屬楊經理麾下,攻島山賊,中流丸以死。天將,爲文酹之曰,漢壇空設,周車未載,前後事功,具載於前輩記識矣。蓋權應銖·應心,以弟兄之親,功勩旣同,而顯晦各異,應銖名登旂常,榮及爵諡,應心戰必獲雋,死又立慬,所成就如彼卓然,而獨湮沒不著,年前始因邑狀,纔贈一秩矣。輿議所在,實蹟可見,特贈亞卿之職,以爲曠百世樹風聲之地,何如?上曰,依爲之。出擧條載瓚曰,戊午深河之役,出身崔永元,赴防在關西,往見金應河,自願從征,應河,謂以兵死地,子無官守,何必赴死地?永元慨然曰,吾非畏死,死國事志也。遂與應河,戰于深河,大呼奮擊,所殺傷甚多,會大風晝晦,全軍俱沒明日視死處,與應河同仆於柳樹下,事在尊周錄及忠烈錄中,天朝下皇諭,應河以下將士八十一人,命從厚贈錄,永元,卽八十一人之首,而時無官爵,後孫因微,尙未蒙褒贈之典,搢紳章甫,多記述歌詠,以成全書,今行于世矣。蓋永元之以若忠節,仍爲泯沒,實爲聖朝之闕文,志士之齎嗟,今雖曠世之後,不宜仍置。特贈兵馬節度使之職,兼施旌閭之典,以表其卓節危忠,何如?上曰,依爲之。出擧條載瓚曰,卽見黃海監司韓用鐸狀啓,則以爲本營還逋,爲一萬三千七百餘石,債錢難捧爲一萬二千五百餘兩,依丙辰已例,死亡戶特爲蠲減,生存戶之無依者,量力收捧,則僅爲七千五百餘兩,以補用庫戶庫錢一萬五千兩取貸與民捧七千五百兩,合爲二萬二千五百餘兩,各樣支放,各所本錢,以餘錢一萬兩,作穀殖利,春以貿米例分給,秋以詳定價收捧,年年取剩,行之六年,則可充舊逋,可報本錢爲辭矣。民勢非不難捧,公物在所當納,見今逋負成俗,錢穀俱空,不獨本營爲然,而若以有逋未捧,輒皆蠲免,則不出多年,公儲先竭,而凡錢穀之捧於民者,更不可一分收拾,必至於官民竝蹶,公私俱敗而後乃已也。此所以有難開路,而況所謂取殖償債云者,雖爲目前立至之效,必成日後莫救之弊,蓋公貨一出,則不可復入,年條雖定,而界限易退,今所以償債之計,適足爲添債之歸而止也。旣往之例果未知爲長策,則復踵之弊,更必甚於旣往。道臣所請,雖出於迫不得已,決非率爾許施之事,今姑置之,何如?上曰,依爲之。出擧條載瓚曰,卽見江原監司李好敏狀啓,則以爲饑疫之餘,死亡甚多。伊川·鐵原·寧越,京外案付軍闕額,合爲一千七百八十七名,而各邑元戶,不及軍摠,無以分送他邑,京案付六百三十七名,移屬於他道,鄕案付中自他道移來者三百三十一名,還送於本道爲辭矣。凡今軍弊,蓋非民摠不及於軍摠故也。若使另行査刷之政,必塡流亡之代,則尙不患無人,而但今長吏不欲任怨,率循舊例,以至於小民偏苦,流戶漸多,莫重軍額,十空七八者,直由是耳。且況他道他邑,無異該道該邑,則今此分送之論,實是行不得者,雖欲以膏肓之病,與人分痛,其可得乎?至於自他道移來者,未知當初移來,果緣何故,而本邑之到今戶增,必是是理,亦不可容易還屬,第令三邑,更加汰降,從實疤定之意,申飭,何如?上曰,依爲之。出擧條載瓚曰,頃因江華留守疏請,湖西所在江都米一萬石,待秋捧移送事,筵稟行會矣。卽見忠淸監司元在明狀啓,則以爲江都米數,不過六千四百餘石,而本道穀簿,自來不敷,又値大無,來頭接濟,無以排比,移送一款,今姑還寢事,請令廟堂稟旨分付矣。觀此道臣狀啓,則江都米,無過六千四百餘石,數果不多,而在江都則足繼其不給之需,第本道連年設賑,沿穀尤匱,有難一齊輸送,姑以折半先送,以濟島民絶巡之弊,其餘則,少俟穀裕,次次畢送之意,分付,何如?上曰,依爲之。出擧條載瓚曰,卽見慶尙前左水使李勉植狀啓,則以爲蔚山大雲封山,火起茅田,延及標內,燃燒處長三百五十步,廣二百四十步,火枯中松,爲一百二十七株,小松爲二百五十四株,稚毛松則,數甚夥然。該府使所報中,稱以行人遺落之火者,事涉疎忽,始火根因,期於覈得之意,地方官處,發關嚴飭,而新頒事目中,松田失火,守令勿罷,故該府使論罪一款,不敢擧論,令廟堂稟處爲辭矣。松田失火,勿罷地方官,旣是事目,當該守令,姑先從重推考,失火根因,詳覈更報之意,分付,何如?上曰,依爲之。出擧條載瓚曰,故大司憲李直輔,喪期將闋,而尙闕隱卒之典,以聖朝禮遇之盛,兼幾年甘盤之義,身後優禮,尤宜加等,趁其祥朞之前,別遣近侍,特致恩侑似好,故敢達矣。上曰,依爲之。出擧條載瓚曰,各道句管堂上,今方多窠,李晩秀關東句管,沈象奎嶺南句管,徐榮輔海西句管,南公轍北關句管,金羲淳湖西句管,兼察貢市堂上朴宗慶,關西句管,兼察貢市堂上李相璜,湖南句管,竝使之察任,何如?上曰,依爲之。出擧條載瓚曰,前權知承文院副正字金履秀以登科十年年前出六,而聞以被謫蒙放,未給牒,該曹不得付職云。未經正職之人,初無職牒之可給,而該曹混入於歲抄中,此後,則勿拘檢擬之意,分付,何如?上曰,依爲之。出擧條載瓚曰,右相年老多病,久不視事,而筋力則尙好云。自上別加敦勉,遣醫問病,以盡優禮之道,亦爲勉致之方則似好,故敢此仰達矣。上曰,唯。用龜曰,世子宮,別入直醫官有安載述·李元豐·柳曾模·李惟鐸四人,而診候則安載述·李元豐二人爲之矣。安載述,今在外任,獨有李元豐一人,柳曾模·李惟鐸,竝令診候似好,故仰達矣。上可之。載瓚曰,近以文武臣殿講,連日殿座矣。春寒尙峭,日氣陰濕,而駕臨於後苑林霏之間,或致有勞動受損之慮,臣等區區之忱,竊不勝憂悶。凡係不急之務,則稍待日氣和暖之時,似好,故敢此仰達矣。上曰,大臣就座。載瓚等就座。上曰,諸宰奏事。集斗等曰,臣等別無奏達之事矣。龍秀曰,今日賓對,兩司諸臺,無一人進參,事甚未安,竝推考,何如?上曰,依爲之。出擧條載瓚曰,近日玉堂,非不濟濟,而無端違牌,至於上下番,多日俱空之境,況此春晷漸長,講筵當開,而將見其挾冊無人,寧有如許國體乎?違牌玉堂,竝施削職之典,何如?上曰,依爲之。出擧條上命大臣以下先退,載瓚等退出。惠慶宮進服香砂六君子湯停止,加味苓朮散,自今日五貼式,日次製入事。出榻敎又命退,承史以次退出。
上在昌德宮。停常參·經筵。
沈奎魯啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
沈奎魯啓曰,今日拜表時,憲府則監察代行矣。雖無諫院,仍爲行禮之意,敢啓。傳曰,知道。
傳于朴宗琦曰,三使臣留待。
傳于朴宗琦曰,三使臣入侍。
備忘記,南兵使李石求,滿浦僉使朴友淵,上土僉使柳漢源下直,各長弓一張,長箭一部,片箭一部,筒兒一箇賜給。
韓致應啓曰,藥房副提調,持湯劑來待矣。傳曰,封入。
以大司諫李翼晉,司諫鄭元容,獻納李久源,執義朴孝成,掌令李魯新牌不進罷職傳旨,傳于沈奎魯曰,只推。
朴宗琦啓曰,吏曹判書金羲淳,參判趙萬元,參議金會淵再牌不進推考傳旨及罷職傳旨,今方捧入,而開政命下之後,連事違召,終不承膺,事體所在,誠極未安。判書·參判所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
傳于朴宗琦曰,未肅拜漢城判尹許遞,今日政差出。
有政。吏批,判書金羲淳進,參判趙萬元拜表進,參議金會淵進,右副承旨朴宗琦進。以李魯集爲校理,趙民和·任百禧爲副校理,李魯集爲兼司書,李晩秀爲知筵筵,吳淵常爲同經筵,金鼎元爲禮曹佐郞,李憲祖爲漢城庶尹,金履秀爲典籍,朴潞壽爲章陵參奉,安命烈爲崇靈殿參奉,學正單禹錫簡,學錄單韓發翼·金持泰,龍仁縣令趙宗協,安山郡守韓百源相換。再政。以朴宗來爲判尹。兵批,行判書徐榮輔病,參判朴宗薰,參議洪時溥入直進,參知南惠寬病,右承旨李龍秀進。同知單朴宗柱,副司直趙琮鎭,副司果金履錫·尹光心·金履秀,以上單付。
兵曹口傳政事,大護軍單朴宗慶。
以兼文學尹久東,司書李魯秉牌不進罷職傳旨,傳于朴宗琦曰,只推。
朴宗琦,以侍講院言啓曰,本院兼文學尹久東,司書李魯秉,旣有只推之命,兼文學尹久東,卽爲牌招察任,下番多日闕直,事體極爲未安,司書李魯秉,亦爲牌招入直,新除授兼司書李魯集,時在京畿驪州地,斯速乘馹上來事,下諭,何如?傳曰,允。
李龍秀,以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
李龍秀,以兵曹言啓曰,同知中樞府事李鍾烈,癃病轉甚,勢難供職,呈狀乞遞,西樞雖是閑局,不可虛縻,改差,何如?傳曰,允。
沈奎魯,以右邊捕盜廳言啓曰,本廳嚴囚罪人大逆不道罪人夏材傔從金福立,當日卯時量物故,令漢城府,依例行檢之意,敢啓。傳曰,知道。
司諫鄭元容疏曰,伏以臣父,方在平安道永柔縣任所,而此歲,卽臣父週甲也。臣自逢此歲以來,知年之喜,日以益深,而月已再易,尙未往覲,耿結戀慕,當復何如?向於行臺辭免之章,槪及元春請由之意,而間因母病沈劇,不得離側,重以臺銜久縻,末由尋單,欲行未行,訖至于今矣。卽接衙信,則臣父積瘁所祟,本症因添,痰癖闖肆,昏眩尤劇,胃氣虛弱,飮啖全廢,客館孤寄,傍侍無人,臣今問醫製藥,先送來人,而情私轉迫,按住不得,敢暴至切之懇,仰瀆孝理之下。伏乞聖慈,俯賜矜諒,亟遞臣所帶之職,以便往護,仍治臣瀆撓之罪,以肅朝綱焉。臣無任云云。省疏具悉。爾其勿辭,往護焉。
癸酉二月二十六日辰時,上御涵仁亭。三使臣入侍,南兵使同爲入侍時,行左承旨尹尙圭,假注書沈啓錫,記注官文養老·孫錫祚,上使李相璜,副使任希存,書狀官洪起燮,南兵使李石求,以次進伏訖。上命使臣進前,敎曰,無事往返也。又命石求,進前奏職姓名訖。敎曰,下去着實爲之也。仍賜物于三使臣有差。上命三使臣·南兵使先退,相璜等退出。進御定志湯停止,加減定志湯,自今日一貼式煎入事。出榻敎上命退,承史以次退出。
上在昌德宮。停常參·經筵。
沈奎魯啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴宗琦啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
沈奎魯啓曰,卽者義禁府都事來言,時囚,無得過三日滯囚,曾有定式矣。時囚罪人具得魯·金裕憲·安亨鎭·崔大寔·李得運·成快碩·申在健·金邦孝·成永愚等,當爲捧供,而判義禁李晩秀,同義禁任希存在外,金愚淳受由,只有同義禁尹魯東一員,不得備員開坐云,何以爲之?敢稟。傳曰,在外·受由人竝許遞,前望單子入之,待下批牌招察任。
禁府堂上前望單子入之,判義禁李集斗,同義禁金魯敬·尹尙圭落點。
沈奎魯啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李魯新牌不進罷職傳旨,傳于沈奎魯曰,只推。
以副校理任百禧牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。副校理任百禧,旣有只推之命,卽爲牌招入直,何如?傳曰,允。
以副校理任百禧牌不進罷職傳旨,傳于朴宗琦曰,只推。
朴宗琦啓曰,校理宋應圭·李魯集,副校理趙民和,修撰洪命周·金鐮,副修撰朴基宏·李重蓮在外,副校理任百禧牌不進,玉堂上下番俱空,已至多日,事甚未安。應敎·副應敎未差之代,政官牌招,開政差出,待下批仍卽牌招,以爲推移入直之地,何如?傳曰,允。在外人竝許遞,今日政差出,一體牌招。
有政。吏批,判書金羲淳進,參判趙萬元,參議金會淵牌不進,右副承旨朴宗琦進。以朴周壽爲副應敎,趙晉和·李墷爲校理,金熙華爲副校理,洪羲瑾·趙琮鎭爲修撰,李東永·任天常爲副修撰,崔光泰爲工曹參判,黃基安爲典籍,兼鏡城府使單安橚。
兵批,行判書徐榮輔進,參判朴宗薰病,參議洪時溥入直,參知南惠寬病,左副承旨沈奎魯進。以李源龍·李光載爲同知,申光軾·朴基豐爲副摠管,梁學曾爲僉知,李惟秀·李鼎會爲宣傳官,宋哲文爲五衛將,金致華·金乃禧爲慶熙將,鄭文始爲文兼,安思賢·李漢井爲部將,北兵使單安橚,護軍金愚淳·申永祿·李鍾烈,副護軍李再玄,副司直李魯集·宋應奎·趙民和,副司果金鐮·洪命周·朴基宏·李重蓮,竝單付,及第申光羽·李明玉,今加折衝,加資事,覆啓判下。
以吏曹參議金會淵牌不進罷職傳旨,傳于朴宗琦曰,只推。
朴宗琦啓曰,副校理任百禧,旣有只推之命,與新除授玉堂,一體牌招,以爲推移入直之地,何如?傳曰,允。
以兼文學尹久東,司書李魯秉牌不進罷職傳旨,傳于朴宗琦曰,只推。
朴宗琦,以侍講院言啓曰,兼文學尹久東,司書李魯秉,旣有只推之命,兼文學尹久東,卽爲牌招察任,下番多日闕直,誠極未安。司書李魯秉,亦爲牌招,以爲入直之地,何如?傳曰,允。
以兼文學尹久東,司書李魯秉牌不進罷職傳旨,傳于朴宗琦曰,只推。
以江原監司李好敏狀啓,平海郡守鄭鳳采,以前任蔚珍縣監,記簿專委奸吏,橫斂海戶,怨聲載路,爲先罷黜,其罪狀,令攸司稟處事,傳于朴宗琦曰,令該曹口傳差出,催促下送。
備邊司薦望,以安橚爲北兵使。
李龍秀,以備邊司言啓曰,槐院參下登科十年人,前已草記陞六,而聞國子芸館參下,亦有榜後已滿十年人云。法典旣無異同,使之一體陞六,何如?傳曰,允。
李龍秀,以兵曹言啓曰,承傳宣傳官有闕之時,承傳望單子,待其差代,備員修入,乃是受敎定式,而今番承傳宣傳官有闕之時,宣傳官李甲會,不遵定式,肆然入稟,修單以入,極爲無嚴。原單子勿施,李甲會,爲先汰去,其罪狀,令該府拿問嚴處,何如?傳曰,允。
戶曹參判任希存疏曰,伏以臣猥膺專對之命,今已拜辭天陛,西出國門,瞻望五雲,不勝戀結之忱。仍伏念地部佐貳,金吾議讞,爲任不輕,俱非出疆之臣,所可仍帶,玆敢冒入文字,仰瀆崇聽。伏乞聖慈,俯垂諒察,亟遞臣本兼二職,以存公格,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
漢學殿講罷,還內後,內閣·政院·玉堂·藥房口傳問安。答曰,知道。
沈奎魯啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
朴宗琦啓曰,明日常參·經筵,取稟。傳曰,只晝講。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
傳于朴宗琦曰,漢學文臣殿講,今日爲之,處所以仁政殿爲之,試官以文臣製述時試官仍用,侍衛入直磨鍊,雲寶劍置之。
朴宗琦啓曰,今日殿座,承旨當爲備員,而同副承旨李德鉉服制,卽爲牌招,何如?傳曰,允。
傳于朴宗琦曰,出宮門路,以協陽門爲之。
尹尙圭啓曰,臣尙圭,今日禁府坐起進去,下直之意,敢啓。傳曰,知道。
以同副承旨李德鉉牌不進罷職傳旨,傳于李龍秀曰,只推。
沈奎魯啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李魯新牌不進罷職傳旨,傳于沈奎魯曰,只推。
傳于朴宗琦曰,漢學文臣講居首人,賞格,依例捧傳旨。
以修撰洪羲瑾牌不進罷職傳旨,傳于朴宗琦曰,只推。
以副應敎朴周壽,校理趙晉和·李墷,副校理金熙華,副修撰任天常牌不進罷職傳旨,傳于朴宗琦曰,只推。
吏曹口傳政事,以金時弼爲平海郡守。
李龍秀,以都摠府言啓曰,副摠管吳淵常,以奉常寺提調,造脯看品事,晝仕出去之意,敢啓。傳曰,知道。
朴宗琦,以侍講院言啓曰,本院下番闕直,已至多日,誠極未安。司書李魯秉陳疏受由,兼司書李魯集在外,說書洪遠謨受由在外,兼說書未差,下番他無推移之員,不得已以上番,姑降入直,而輔德宋冕載呈辭入啓,兼輔德李龍秀內閣入直,兼弼善洪命周受由在外,兼文學尹久東未肅拜,弼善金箕殷,當爲入直,而家在城外,待明朝入直之意,敢啓。傳曰,知道。
朴宗琦,以奉常寺都提調意啓曰,祭享所用春等中脯三百四十六貼八條,今二月二十八日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
沈奎魯,以義禁府言啓曰,江原監司李好敏狀啓內,平海郡守鄭鳳采,爲先罷黜,其罪狀,令攸司稟處事,啓下矣。鄭鳳采,時在任所,依例發遣府羅將,拿來,何如?傳曰,待待命拿囚。
朴宗琦,以賑恤廳言啓曰,西部內需司契任掌崔老味,今月二十八日,本洞路傍,得二歲遺棄男兒,同里居良女申召史,欲爲收養,松峴契,任掌文聖得,今月二十八日,本洞路傍,得二歲遺棄男兒,同里居良女朱召史,欲爲收養,北部司宰監上牌契任掌尹器大,今月二十八日,本洞路傍,得二歲遺棄男兒,同里居良女車召史,欲爲收養,貧不自食,皆願受料,告于本部,自各該部,同日牒呈,故依節目,竝爲給料,使之乳養之意,敢啓。傳曰,知道。
沈奎魯,以義禁府言啓曰,保放罪人具得魯·金裕憲,還囚捧供以入,而具得魯病勢一向苦劇,仍爲保放之意,敢啓。傳曰,知道。
禁府啓目,守門將李得運·成快碩,部將申在健·金邦孝等,當爲專經武臣殿講時居不,竝依定式推考罪,各笞四十收贖,附過還職,竝只私罪奉敎依允爲旀,申在健段,功減一等爲良如敎。又啓目,成均學正安亨鎭,典籍金裕憲,司藝崔大寔等,當爲專經文臣殿講時居不,竝依定式推考罪,各笞四十收贖,附過還職,竝只私罪奉敎依允。又啓目,春川前府使具得魯原情云云。問目內辭緣,泛稱遲晩,所當請刑是白乎矣。曾經侍從,勿爲請刑,載在大典通編,議處,何如?判付啓,依允。又啓目,金川郡守尹時東原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,宣傳官李甲會原情云云。傳旨內辭緣,泛稱遲晩,所當請刑是白乎矣。曾經宣傳官,勿爲請刑,載在大典通編,議處,何如?判付啓,依允。又啓目,靑陽縣監成永遇原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
司書李魯秉疏曰,伏以臣於是職,初不近似,而怵畏義分,亦已屢膺矣。今於院直久空之時,何敢無故違召?每每提溷於靜攝之中,而情私煎迫,敢又呼籲,伏乞天地父母,少垂察焉。臣之慈母,年近八旬,病滿五朔,臣無他兄弟,獨自扶將,焦遑悶迫之狀,略陳於日前之疏矣。及奉聖批,未蒙體諒之恩,只承救護之命,感祝惶隕,罔知攸措,惟俟病勢之少間,切擬直次之復尋。顧今病症,日益添劇,有晷刻難保之慮,無須臾離側之路,而天牌繼降,心神隕越,玆敢倩人控章,疾聲仰籲。伏乞聖慈,特垂孝理之政,亟遞臣所帶之職,使臣專意調護,俾無餘憾,仍治臣瀆撓之罪,以肅朝綱焉。臣無任云云。省疏具悉。爾其勿辭救護。
癸酉二月二十八日午時,上御仁政殿。漢學文臣殿講入侍時,行都承旨韓致應,行左承旨尹尙圭,右承旨李龍秀,左副承旨沈奎魯,右副承旨朴宗琦,記事官朴來謙,假注書沈啓錫,記注官朴思彦·車翊修,以次侍立。時至,通禮跪啓請外辦。上具翼善冠·衮龍袍,乘輿出協陽門,由肅章門,入仁政門,至仁政殿。通禮跪啓請降輿,上降輿陞殿,諸臣以次進伏訖。行兵曹判書徐榮輔,進前奏曰,近間聖體,若何?上曰,一樣矣。宗琦,進前奏曰,春晷漸長,講官皆備,經筵,取稟,依例入之似好,故敢達矣。上曰,唯。上命試官行禮,考官行禮曹判書金啓洛,行都承旨韓致應,行大司成尹魯東,參考官副摠管吳淵常,行左承旨尹尙圭,右承旨李龍秀,兵曹參知南惠寬,率應講文臣,行四拜禮訖。龍秀曰,今日漢學殿講之令,早朝命下,而過午來待者,只有二人。若軍銜文臣,則或在外,或應頉,事勢或然,而至於實職,則無故不參者,其數夥然,事體所在,誠甚駭然。所當重勘,而本院請推之外,無他可施之罰,何以爲之乎?上曰,竝拿處,可也。出擧條上曰,考講,則還內後爲之,可也。上降殿乘輿,出仁政門。宗琦進駕前曰,今日殿座時,鼓樂節次,全不成樣,事甚駭然。當該掌樂院官員,所當請勘,而本院請推之外,無他可施之罰,何以爲之乎?上曰,從重推考,可也。出擧條仍由建陽門·銅龍門·靑陽門,入宜春門,出標信解嚴還內。諸臣以次退出。
上在昌德宮。停常參·經筵。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮,口傳問安。答曰,知悉。
李龍秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗琦啓曰,來初一日·初二日,禧陵忌辰祭齋戒正日,初三日懿昭墓忌辰祭齋戒,初四日·初五日,元陵忌辰祭齋戒正日相値,視事,頉稟之意,敢啓。傳曰,知道。
沈奎魯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,備邊司郞廳來言,今日賓對日次,而無時急稟定事,不得來會云矣,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴宗琦曰,禮房承旨,馳詣宗廟·景慕宮,奉審摘奸以來。
韓致應啓曰,藥房都提調·副提調,持湯劑來待矣。傳曰,封入。
朴宗琦啓曰,同經筵吳淵常,旣入闕中,不爲肅謝,直爲出去,事甚未安,推考警責,何如?傳曰,允。
朴宗琦啓曰,今日晝講,經筵當爲進參,而知經筵南公轍·李益運,同經筵金羲淳·趙德潤有身病,吳淵常差祭,知經筵李晩秀在外,不得進參云。知經筵南公轍·李益運,同經筵金羲淳·趙德潤,竝卽牌招,以爲推移入參之地,何如?傳曰,允。
朴宗琦啓曰,知經筵南公轍·李益運,同經筵金羲淳·趙德潤牌不進推考傳旨,今方捧入,而晝講爲之事,命下之後,如是違牌,事甚未安。竝更牌招,以爲推移進參之地,何如?傳曰,允。
沈奎魯啓曰,行大司憲李益運,執義朴孝成,掌令李魯新牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李魯新牌不進罷職傳旨,傳于沈奎魯曰,只推。
傳于朴宗琦曰,前後批旨,已悉決不舍卿之至意,卿亦諒予之心,而仄俟幾時,未見卿之簉朝,愧予誠意之未孚。卿雖年高,精力强旺,雖有一時美疴,亦可以卧閤論道,而況予欲許,則何如是相持乎?此時輔相,其可無端舍如卿老成乎?卿其知予必不舍之心,毋復相持,卽起視事,以副如渴之望事,遣史官,傳諭于右議政。
以司謁方聖行手本,別監文廷煥,常時使役不勤兺不喩,身爲入直別監,莫重侍衛,無端逃走之狀,萬萬痛惡。其罪狀,令攸司照法嚴繩事,傳于沈奎魯曰,逃走之狀,萬萬駭然,照律定配。
傳于朴宗琦曰,發遣吏郞,諸執事淸齋與否,摘奸以來。
李龍秀啓曰,御營中軍申鴻周,以本營習陣,明日鷺梁出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
朴宗琦,以弘文館言啓曰,副應敎朴周壽,校理趙晉和·李墷,副校理金熙華,修撰洪羲瑾,旣有只推之命,竝卽牌招察任,何如?傳曰,允。
以校理趙晉和·李墷,副校理金熙華,修撰洪羲瑾牌不進罷職傳旨,傳于朴宗琦曰,只推。
兵曹口傳政事,護軍單朴宗薰。
朴宗琦,以內醫院都提調意啓曰,提調金羲淳,今日問安,不爲仕進,卽爲牌招,何如?傳曰,允。
李龍秀,以訓鍊都監言啓曰,本局把摠柳興源,身病甚重,勢難察任,改差,何如?傳曰,允。
沈奎魯,以義禁府言啓曰,卽接月令醫員崔鎬明手本,則時囚罪人尹時東,素患癖積之症,猝然添劇,又得毒感,食飮全却,轉側須人,實有難保之慮云。罪人病勢如此,則一邊保放,一邊草記,曾有定式矣。尹時東,姑爲保放之意,敢啓。傳曰,知道。
癸酉二月二十九日午時,上御涵仁亭。晝講入侍時,知事金羲淳,持詩傳第二卷,特進官李儒慶,持詩傳第二卷,參贊官李龍秀,持詩傳第二卷,侍讀官任百禧,持詩傳第二卷,檢討官任天常,持詩傳第二卷,假注書沈啓錫,持詩傳第二卷,記注官車翊修,持詩傳第二卷,記注官文養老,持詩傳第二卷,武臣行副護軍鄭來升,以次進伏訖。上命開卷奏新受音。百禧讀自綠兮衣兮,止作此詩。上命陳文義。百禧曰,此章以間色之賤而爲衣,正色之貴而爲裏,以譬賤妾之尊顯,正嫡之幽微,此蓋尊卑失位,而家道不齊者也。以言乎朝廷,則君子宜尊而小人宜卑,賢人宜貴而愚者宜賤,如或君子賢人反處卑賤,而小人與愚者,皆在尊貴之位,則此豈非貴賤反易,而尊卑倒置者乎?綠衣之喩,亦可以反隅於此等處矣。惟願殿下,深加體念焉。上曰,下番陳之也。天常曰,此章綠衣黃裏,以譬尊卑之易位,嫡賤之倒置,而究其本,則實由於莊公不能盡爲夫之道,而以致等分之不明也。大抵齊家治國之要,惟在於各盡其道,而各安其分,君君臣臣父父子子兄兄弟弟夫夫婦婦,而盡其所當爲之道,安其所當處之分,則倫紀自正,而無反理亂常之事矣。孟子曰,人人親其親長其長而天下平,苟能使上下賢愚,無失其道,而各遂其分,則豈有如此詩之所譬者乎?惟伏望殿下克加體念焉。上曰,知事陳之。羲淳曰,配匹之間,卽人倫之始,而家道之源也。莊公不能造端正始以齊其家,故嫡妾失位,而等威不明,尊卑易處,而倫常不正,終至於家道亂而國不治矣。文王則先正室家,化行房闥,以盡端本之道,而終致德敎之草偃,莊公則反是也。故致此亂常之變。先儒氏以爲,正風以關雎爲首者,夫婦人倫之至正者也,變風之以柏舟·綠衣爲首者,處夫婦人倫之變者也。王者爲政之道,豈可不懲創於此等處,而知所以鑑法者乎?惟殿下懋哉懋哉。上曰,特進官陳之。儒慶曰,臣別無可達者矣。上曰,參贊官陳之。龍秀曰,上下番及知事,旣爲詳陳,臣則無可達之辭矣。上掩卷,命經筵先退,羲淳等,以次退出。又命退,承史以次退出。
上在昌德宮。停常參·經筵。
沈奎魯啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
傳于朴宗琦曰,禮房承旨,馳詣受香所,奉審摘奸以來。
李龍秀啓曰,西北別付料兵房來言,西北別付料親臨試射,每於春季朔初一日,取稟事,曾有定式矣。今春季朔西北別付料試射,以何日爲之乎?敢稟。傳曰,今日春塘臺爲之。
傳于朴宗琦曰,發遣吏郞,諸執事淸齋與否,摘奸以來。
事變假注書卓瑊書啓,臣敬奉聖諭,馳往傳諭于中部磗洞契議政府右議政金思穆所住處,則以爲臣淹病八朔,尙延一縷,其亦常理之外也。情爽旣竭,耄荒日甚,復備任使,此生已矣。十疏控籲,瀝盡肝血,寔出於徹底商量,非敢爲隨例强引,而辭不足以感至尊,誠不足以格上天,至願莫遂於釋負,罪戾徒積於要寵,俯仰跼蹐,惶蹙泯伏。雖其牀簀昏囈之中,苟得一分省覺之回,則夙夜冀祝,惟在於憫覆之仁,或垂曲遂之澤,未死之前,庶蒙褫鞶之恩。千萬不自意,史官儼臨,傳宣聖諭,十行絲綸,鄭重諄複,諭之以決不舍卿,勉之以毋復相持,是殿下旣燭臣之年老,而猶謂之精力强旺,又諒臣之病痼,而復責其臥閤論道,敦迫之奬礪之,有若一時引疾,猶堪復起者然,眷毗之冞隆,雖極感惶,而容光之遺照,不能無憾,慙悚悶阨,益無容措。噫,臣之逖違文陛,今幾月矣。區區犬馬之忱,亦豈無一覲耿光之願,而顧臣病狀,閱歲沈篤,奄奄殘喘,死亡無日,又自近日以來,重添輪行毒感,種種症狀,轉益危劇,而最是頑痰作孽,表裏膠固,屈伸不得,痛楚冞甚,此實近侍之所臨視,僚相之所共憐。臣雖欲仰感俯怵,拚死向前,其於四體之不能自遂,何哉?恩命之下,轉動無路,臣罪至此,尤合萬殞。神思迷錯,辭不達意,伏枕震越,不知所出云矣,敢啓。答曰,史官之回,見卿附奏,愼節以輪行乍添,雖切奉慮,然日氣漸和,自可勿藥。予之決不舍卿之意,昨已悉言,卿其諒予至懇,俟少間卽起簉朝事,更遣史官傳諭。
事變假注書卓瑊書啓。臣敬奉聖諭,馳往傳諭于中部堅平坊磗石洞契右議政金思穆所住處,則以爲,昨日史官之回,附陳惶阨之情,竊冀體下之仁,或垂遂物之澤,不意近侍之臣,荐辱於委巷,敦勉之敎,申諭以不舍,臣誠悚懍隕越,益不知措躬之所也。臣本常調出身,不屑去就,趨走惟命,殆上下之所共知也,而忽於垂死之年,故作慢蹇之態,有若自重出處,坐要恩禮者之爲,則古今天下,寧有如許無狀底人哉?顧今癃痼之疾,不特祟於一時輪行,而有萬萬不可强策者,卽此而庶幾蒙天日之俯燭矣。恩諭之下,睯不知變,悍然若力抗君命者然,臣尤死罪,伏枕震悼,惟願遄被譴何,少安悶蹙之心云矣,敢啓。答曰,輪行老病,未卽簉朝云,望速治療,不日簉朝事,更遣史官,傳諭于右議政。
傳于朴宗琦曰,右議政家,遣御醫,持藥物問病以來。
朴宗琦,以弘文館言啓曰,本館下番闕直,事甚未安。校理趙晉和·李墷,修撰洪羲瑾,旣有只推之命,修撰趙琮鎭,一體牌招,以爲推移入直之地,何如?傳曰,允。
以校理趙晉和·李墷,修撰洪羲瑾·趙琮鎭牌不進罷職傳旨,傳于朴宗琦曰,只推
朴宗琦,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
朴宗琦,以奎章閣言啓曰,卽接內需司牒報,則咸興·永興兩本宮,四月別大祭時,造燭封香吉日,今月十五日卯時,衣襨香燭祭品奉詣吉日,同月十六日卯時俱吉云。以此日時,擧行之意,敢啓。傳曰,知道。
朴宗琦,以侍講院言啓曰,本院上番弼善金箕殷,身病猝重,纔已出去矣,輔德未差。兼輔德李龍秀內閣入直,兼弼善洪命周受由,兼文學尹久東未肅拜,文學李應奎,姑降入直,而上番闕直,事甚未安。兼文學尹久東,卽爲牌招,以爲推移入直之地,何如?傳曰,允。
朴宗琦,以承文院都提調意啓曰,勅使儀物裁減事,盛京禮部咨文出來矣。回咨,依例撰出,正書安寶後,定禁軍騎撥,下送于使行所到處,以爲轉致於盛京禮部之地,何如?傳曰,允。
李龍秀,以兵曹言啓曰,南行宣傳官李煥輔,未滿十朔,成才間,姑爲停試之意,敢啓。傳曰,知道。
李龍秀,以兵曹言啓曰,今日各廳堂下武臣朔試射時,訓鍊院主簿鄭弘德·鄭日永·李志淵·李光魯·金魯益·柳昇根,參軍張鳳奕·全龍仁,部將許澮·申在健,俱未滿四中,依定式各決棍十度,訓鍊院副正李思謙,主簿金敬彦,武臣兼宣傳官尹之濂,柳葉箭二中,騎蒭一中,以矢數計之,則雖未滿四中,騎蒭例倍劃之規,依此例不爲決棍,呈辭·受由·身病人等,退試次,姑爲懸頉以入之意,敢啓。傳曰,知道。
沈奎魯,以義禁府言啓曰,刑曹啓辭內,水原中軍沈公燁罪狀,令該府,拿問嚴勘事,允下矣。沈公燁,時在任所云。依例發遣府書吏,交代後拿來,何如?傳曰,待待命拿囚。
沈奎魯,以刑曹言啓曰,西部幼學尹之弘妻金氏呈狀內,以爲其夫之弘,與水原中軍沈公燁子膺祖,自來相親,且有同閈之誼,無常往來,昨年臘月,其夫往膺祖家,三日同宿,仍爲下去溫陽地矣。膺祖家失物,適會其時,則致疑於其夫之偸去,送婢搜家,無限恐喝,畢竟裁書於其父任所,則其父,定校上送,屢造其門,以譏詗惡刑等說,威脅恐嚇,而此際其夫,自鄕還歸之路,得聞此說,不勝羞憤,服毒自裁於果川店舍,乞令嚴覈償命云。應問諸人,一倂捉來,到底窮覈,多般詰問,則各人所供與原狀,毫無差爽。之弘之死,旣是飮毒,則償命一款,雖非可論,沈公燁,偏聽癡子之言,送校之弘之家,已是駭妄之事,而一送再送,威之脅之,竟使無累之之弘,以致差怯而自裁,若論坐尊長之律,當以沈公燁爲首,其罪狀,令該府拿問嚴勘,其餘諸人,自臣曹,從輕重參酌決處,何如?傳曰,允。
沈奎魯,以刑曹言啓曰,因司謁方聖行手本,別監文廷煥,身爲入直別監,莫重侍衛,無端逃走之狀,萬萬痛惡,爲先除下後,令攸司,照法嚴繩事,傳曰,逃走之狀,萬萬駭然,照律定配事,命下矣。取考律文,則無襯着傍照之律,謹依因特敎擧行例,慶尙道淸河縣定配所,押送之意,敢啓。傳曰,知道。
上在昌德宮。停常參·經筵。
自辰時至午時,日暈。
三日製罷還內後,內閣·政院·藥房口傳問安。答曰,知道。
沈奎魯啓曰,行大司憲李益運未肅拜,執義朴孝成,掌令李魯新呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
尹尙圭啓曰,同副承旨李德鉉,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于沈奎魯曰,禮房承旨,進詣大報壇,奉審摘奸以來。
傳于沈奎魯曰,三日製,今日爲之,處所以明政殿爲之,試官以漢學文臣殿講試官,仍用,侍衛入直磨鍊,雲寶劍置之,出宮門路,以協陽門爲之。
尹尙圭啓曰,今日殿座,承旨當爲備員,而右副承旨朴宗琦受由在外,同副承旨李德鉉,牌招啓辭未下,何以爲之?敢稟。傳曰,在外承旨許遞,前望單子入之,待下批牌招察任。
傳于李龍秀曰,試官金啓洛有頉,代以行兵曹判書徐榮輔爲之。
承旨前望單子入之,吳淵常落點。
傳于尹尙圭曰,咸鏡道暗行御史入侍。
傳于沈奎魯曰,三日製賦居首三下一進士金元根,直赴會試,之次三下生員趙寅永,給二分,三下生員李家淳,次上進士李驥秀·金初淳·閔璜世,竝令該曹,考例施賞。
傳于沈奎魯曰,入格儒生,明日延英門外施賞。
傳于尹尙圭曰,禮刑換房。
以同副承旨李德鉉牌不進罷職傳旨,傳于李龍秀曰,只推。
沈奎魯,以弘文館言啓曰,本館下番闕直,事甚未安。校理趙晉和·李墷,修撰趙琮鎭·洪羲瑾,旣有只推之命,竝卽牌招,以爲推移入直之地,何如?傳曰,允。
沈奎魯啓曰,應敎未差,校理趙晉和·李墷,修撰趙琮鎭牌不進,副校理任百禧,修撰洪羲瑾差祭,副修撰李東永在外,玉堂上下番俱空,事甚未安。副應敎朴周壽,副校理金熙華,副修撰任天常,竝卽牌招,以爲推移入直之地,何如?傳曰,允。
以校理趙晉和·李墷,修撰趙琮鎭牌不進罷職傳旨,傳于沈奎魯曰,只推。
以兼文學尹久東牌不進罷職傳旨,傳于沈奎魯曰,只推。
沈奎魯,以侍講院言啓曰,本院下番連日姑降,事甚未安。司書李魯秉,由限已過,卽爲牌招入直,何如?傳曰,允。
以司書李魯秉牌不進罷職傳旨,傳于沈奎魯曰,只推。
以濟州牧使金守基狀啓,靑橘進上,不得如例封進,惶恐待罪事,傳于沈奎魯曰,勿待罪事,回諭。
醫官方孝悳書啓。臣敬奉下敎,藥物齎傳于右議政金思穆,病症看審,則滿面浮高,開睫不得如常,肢體麻痺,動作每必須人,頑痰衝亘,表裏牽引,血道妄行,吐咯時作,而又添寒感之疾,頭眩益甚,咳嗽交發,全却食飮,竟夜不寐云,此意詮次啓達。傳曰,知道。
事變假注書卓瑊書啓。臣敬奉聖諭,馳往傳諭于中部堅平坊磗石洞契議政府右議政金思穆所住處,則以爲兩日之內,近侍三臨,敦迫之敎,去益隆摯,惶阨轉深,感涕無從。惟其床簀危喘,朝不謀夕,治療簉朝,決非此生之所可期,則祗承無路,罪戾徒積,震悼俟譴,不知所達云矣,敢啓。旣無必去之義,不過一時之恙,從當更勉矣。
沈奎魯,以吏曹言啓曰,今此寒食祭祭官,當爲磨鍊,而除老病公頉外,實無推移排比之路。依近例,刑官·司饔院官員,及年六十以上人員,通融塡差以入,而其中時無職名人,令該曹口傳付軍職,何如?傳曰,允。
沈奎魯,以禮曹言啓曰,卽伏見濟州牧使金守基狀啓謄報,則二月朔所封靑橘,一一摘取,只爲五百六十三箇,薦新二百八十八箇依例封進,所餘二百七十五箇,較諸進上定例,排數無路,謹援已例,都封上送,以爲稟旨進獻事爲辭矣。莫重進上節果,如是減數封進,誠爲未安,而在前如此之時,已有稟旨封進之例,今亦依例,令該院捧入,何如?傳曰,允。
李龍秀,以兵曹言啓曰,扈衛軍官西北別付料及未付料軍官,試射入格人,謹依判下別單施賞,而箇箇·弓箭·上弦弓·長弓·箭竹,以軍器寺所在者,取來頒給之意,敢啓。傳曰,知道。
尹尙圭,以義禁府言啓曰,卽見京畿監司李存秀狀啓,則備陳道內各邑鎭新舊還餉捧未捧形止,以爲陽城新還未捧,爲八千五百五十五石零,長湍新舊還未捧,合爲八千一百二十八石零,陽智新舊還未捧,合爲八千九百二十石零,陰竹新還未捧爲三千二十一石零,楊根新舊還未捧,合爲一萬三百二十七石零。長湍府使李允德,陽智前縣監李是釬,陽城前縣監徐孺修,陰竹前縣監朴昌壽罪狀,令攸司稟處。楊根郡則今此未捧,殆過萬石,外面驟看,雖甚可駭,昨冬應捧條,非昨春分還之穀,吏奴之逋,幾近萬石,而年復年以未捧爲已捧,逋穀虛勘之罪,實在前官,而前郡守宋耕玉,旣已身死,自當勿論,時郡守鄭度采,積逋未捧,雖與新還未捧,煞有間焉,其在重公法之道,自臣營有不可區別,亦爲令攸司,稟處爲辭矣。長湍府使李允德,陽智前縣監李是釬,陽城前縣監徐孺修,陰竹前縣監朴昌壽,還上事體,何等嚴重,而其所未捧,若是夥然,楊根郡守鄭度采,逋穀虛勘,雖在前官,而赴任經歲,未捧此多,揆以法意,俱極駭然。徐孺修·朴昌壽,今方待命拿囚,李允德,以兼營將守令,時在任所,發遣府書吏,差兼官拿來,李是釬,時在京畿水原地,鄭度采時在任所,發遣府羅將,竝拿來,何如?傳曰,待待命拿囚。
癸酉三月初二日午時,上詣明政殿。三日製儒生試取入侍時,行都承旨韓致應,行左承旨尹尙圭,右承旨李龍秀,記事官朴來謙,假注書沈啓錫,記注官孫錫祚·車翊修,檢校待敎朴宗薰,以次侍立。時至,通禮跪啓請外辦。上具翼善冠·衮龍袍,乘輿出協陽門,由建陽門·銅龍門·明光門,入明政門,至明政殿。通禮跪啓請降輿,上降輿陞殿。諸臣,以次進伏訖。上命試官行禮。讀券官,行兵曹判書徐榮輔,行都承旨韓致應,行大司成尹魯東,對讀官副摠管吳淵常,行左承旨尹尙圭,右承旨李龍秀,兵曹參知南惠寬,率儒生行四拜禮訖。上命題平章百姓賦。榮輔等,考券訖。上命科次出榜。賦三下一金元根,之次三下趙寅永·李家淳,次上李驥秀·金初淳·閔璜世。通禮跪啓請禮畢。上降殿乘輿,出明政門,由銅龍門·建陽門,入協陽門,出標信解嚴還內。諸臣以次退出。
癸酉三月初二日申時,上御涵仁亭。咸鏡道御史入侍時,行左承旨尹尙圭,假注書沈啓錫,記注官孫錫祚·車翊修,御史具康,以次進伏訖。上命御史進前敎曰,書啓中所陳,果爲詳悉乎?康曰,臣則自以爲詳悉矣。上命御史先退,康退出。又命退,承史以次退出。
上在昌德宮。停常參·經筵。
吳淵常啓曰,行大司憲李益運未肅拜,執義朴孝成,掌令李魯新呈辭,〈掌令〉李,持平閔英世·張龍八在外,監察茶時之意,敢啓。傳曰,知道。
吳淵常啓曰,禁衛營將官來言,今日本營軍兵,日次私習云矣,敢啓。傳曰,知道。
吳淵常啓曰,御營廳將官來言,今日本廳軍兵,日次私習云矣,敢啓。傳曰,知道。
尹尙圭啓曰,左副承旨李龍秀,同副承旨李德鉉,今日不爲仕進,竝卽牌招,何如?傳曰,允。
傳于沈奎魯曰,禮房承旨,馳詣懿昭墓,奉審摘奸以來。
韓致應啓曰,藥房副提調,持湯劑來待矣。傳曰,封入。
以左副承旨李龍秀,同副承旨李德鉉牌不進罷職傳旨,傳于尹尙圭曰,只推。
以副校理任百禧,修撰洪羲瑾牌不進罷職傳旨,傳于沈奎魯曰,只推。
以副應敎副校理金熙華,副修撰任天常牌不進罷職傳旨,傳于沈奎魯曰,只推。
沈奎魯啓曰,玉堂上下番俱空,事甚未安。副應敎朴周壽,校理趙晉和·李墷,副校理金熙華·任百禧,修撰趙琮鎭·洪羲瑾,副修撰任天常,旣有只推之命,竝卽牌招,以爲推移入直之地,何如?傳曰,允。
以副修撰洪羲瑾再牌不進罷職傳旨,傳于沈奎魯曰,許遞。
以副應敎朴周壽,校理趙晉和·李墷,副校理金熙華,副修撰任天常牌不進罷職傳旨,傳于沈奎魯曰,竝許遞,政官牌招開政。
有政。吏批,判書金羲淳進,參判趙萬元牌不進,參議金會淵在外,右副承旨沈奎魯進。以柳鼎養·鄭文始爲校理,洪命周爲副校理,趙民和爲修撰,李允謙爲副修撰,申絢爲輔德,徐能輔爲戶曹參判,申光軾爲兵曹參判,金蓍根爲同經筵,辛蓍根爲肇慶廟別檢,故縣監李基采,贈兵曹參判例兼,故郡守李重國,贈左承旨,以上同知李源龍兩代。
兵批,行判書徐榮輔病,參判未差,參議洪時溥入直進,參知南惠寬病,行右承旨吳淵常進。同知金乃禧,僉知宋哲文·金致華,護軍任希存,副護軍朴宗琦·宋冕載,副司直朴周壽·趙晉和·李墷·金熙華,副司果洪羲瑾·任天常·李協心·鄭弼漢·崔道彬·姜斗煥,竝單付。
以兼文學尹久東,司書李魯秉牌不進罷職傳旨,傳于沈奎魯曰,只推。
沈奎魯,以侍講院言啓曰,本院下番,連日姑降入直,事甚未安。兼文學尹久東,司書李魯秉,旣有只推之命,司書李魯秉,卽爲牌招入直,文學尹久東,亦爲一體牌招察任,何如?傳曰,允。
吳淵常,以都摠府言啓曰,今日入直內三廳武兼禁軍及軍兵等,當爲中日習射技放,而懿昭墓忌辰祭齋戒相値,不得設行之意,敢啓。傳曰,知道。
同經筵趙德潤疏曰,伏以日前晝講,乃是初命開筵,凡在臣隣,孰不奔走趨承,而況臣職忝經筵,挾冊登筵,昵近耿光,尤豈不萬萬榮幸,而第臣左脚珊,自是宿症,時値換節,一倍添劇,雖房闥間,必須人起動,殿陛陞降,其勢末由,不得已再違召命,歷數日冞切悚惶。此際見差元陵寒食享官,以臣目下病狀,必致顚仆於駿奔之地,公私狼狽,當復如何?玆敢據實仰籲於天地父母之前。伏乞聖慈,亟賜變通,仍治臣罪,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
吳淵常啓曰,行大司憲李益運未肅拜,執義朴孝成,掌令李魯新差祭,〈掌令〉李,持平閔英世·張龍八在外,監察茶時之意,敢啓。傳曰,知道。
尹尙圭啓曰,左副承旨李龍秀,同副承旨李德鉉,今日不爲仕進,竝卽牌招,何如?傳曰,允。
傳于沈奎魯曰,禮房承旨,馳詣元陵,奉審摘奸,局內諸陵,一體奉審以來。
吳淵常啓曰,臣淵常,以奉常寺提調,今日祭物監封進去,下直之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
以左副承旨李龍秀,同副承旨李德鉉牌不進罷職傳旨,傳于尹尙圭曰,只推。
沈奎魯,以都摠府言啓曰,都摠管朴宗來,副摠管李東善在外,朴基豐·李儒慶·金益彬·尹魯東,俱爲差祭,都摠管尹得逵,副摠管柳,有身病,二員未差,替直無人,令政院,稟旨變通,仍令該曹,口傳差出,待下批牌招,以爲推移入直之地,何如?傳曰,允。
沈奎魯啓曰,因都摠府草記,都摠管朴宗來,副摠管李東善在外,朴基豐·李儒慶·金益彬·尹魯東差祭,都摠管尹得逵,副摠管柳,有身病,二員未差,替直無人,令政院,稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞。
兵曹口傳政事,以沈能建·李集斗爲都摠管,趙萬元·金魯敬·鄭尙愚·金蓍根·朴命燮·崔光泰·白師誾·李明奎爲副摠管,都摠管單李明奎。
傳于沈奎魯曰,違牌摠管,竝更爲牌招。
尹尙圭啓曰,事變假注書卓瑊,身病猝重,勢難察任,今姑改差,何如?傳曰,允。
卓瑊改差,代以成龍申爲事變假注書。
沈奎魯,以禮曹言啓曰,毓祥宮展拜,每年季春取稟事,曾有受敎,而儲慶宮·延祐宮展拜,一體取稟事,亦有新定式矣。展拜吉日,以何間推擇乎?敢稟。傳曰,待下敎。
沈奎魯,以侍講院言啓曰,本院新除授輔德申絢,時在京畿廣州地,斯速乘馹上來事,下諭,何如?傳曰,允。
沈奎魯,以侍講院言啓曰,本院下番,多日姑降入直,事甚未安。兼文學尹久東,司書李魯秉,旣有只推之命,司書李魯秉,卽爲牌招入直,兼文學尹久東,亦爲牌招察任,何如?傳曰,允。
沈奎魯,以成均館行大司成意啓曰,本館入直,久任郞官外,凡郞無敢入直,若有代員替直之事,則依下都監郞官例,草記代直事,曾有定式矣。司成未差,直講尹尙烈,典籍李景熙,俱爲差祭進去,時無入直之員,以他郞官,姑爲代直,何如?傳曰,允。
吏曹啓目粘連,觀此咸鏡道暗行御史具康書啓,則鍾城前府使韓義運段,各穀留庫一萬三千二百五石零,或歸於各庫之貸下,或入於民逋之未捧,非但襲謬之失,多緣奸吏之瞞是白遣,南運穀出浦時,船格軍糧資所收六百餘石,漏男丁闕價所捧二百餘石,公下外剩數,區處不明是白遣,辛未加分耗一百五十石,壬申加分耗一百二十石,歸屬無處是白遣,城役次每戶收捧米六斗,雇軍用餘,盡歸私用,各倉監處,謂用淸市,責納雄牛一隻,而以耳麥一石,彌縫牛價,似此貪汚不法之事,不可以已遞而置之,令攸司,拿問嚴勘是如爲白乎旀,甲山前府使申善應段,戶曹穀五千石,以戶式作錢,則剩皮穀當爲一千二百五十石,而下落無處是白遣,留庫穀五百石,買北馬十四匹,所謂區處,竟作民逋,似此不法,不可以已遞而置之,令攸司,稟處是如爲白有臥乎所,上項兩邑前倅,或以公穀取耗之歸屬無處,倉監牛隻之歇價彌縫,歸之貪汚,或以戶式作錢剩穀之下落無處,買馬區處之作爲民逋,論以不法,俱不可不嚴勘,而繡啓旣請,令攸司稟處,更無可論是白乎旀,北靑前府使李魯新段,免冠謝罪,何爲於兵使,頭髮扶曳,胡至乎冊客,賂行衙下,出於嬖妾,書卞營中,委之愛弟,是何人斯?寧欲無言是如爲白乎旀,明川前府使李春熙段,號改衙舍,而雇價三百餘石,多歸私橐是如爲白有臥乎所,上項兩邑前倅,或事多駭聞,或跡犯私用,竝只令該府拿問重勘爲白乎旀,吉州前牧使李宜秀段,八嬖寵居,萬錢公行,捧糴時供價紙價,每戶米一升粟一斗,襲謬濫徵是如爲白乎旀,慶興府使李得秀段,皮穀多換,監色所瞞,細布必徵,巫女稱冤是如爲白乎旀,洪原前縣監具明源段,暗囑房吏,私債繫於公債,詭決庭民,貧訟屈於富訟是如爲白有臥乎所,上項三邑前後守令,竝只令該府,拿問處之爲白乎旀,定平府使柳曮段,門聚衆民,訟何多滯,倉近老胥,事輒相議,百姓有壅菀之歎,一邑多譏笑之聲是如爲白乎旀,高山察訪柳春東段,前春凶荒,商行甚罕,稅入太損,乃以一年四百兩商稅,酌定於驛戶,不問去來之有無,怨聲狼藉是如爲白乎旀,輸城察訪李光根段,家近多弊,馬闕夥數,前官廩餘,公然奪取,道掌驛站,突入搜闕是如爲白有臥乎所,上項三邑驛守令察訪,竝只罷黜爲白乎旀,長津府使李一愚段,歉歲敗局,火稅番錢柴草淸席等蠲減,爲民之惠甚多,所可惜者,失信於捧牟,盛氣於飭罰,致杖後之斃,爲官長者之戒是如爲白有臥乎所,繡啓所論,猶不言其本事輕重之如何,則旣聞有民惠,不可以此而輕勘,爲先從重推考爲白乎旀,富寧府使具毅和段,倉庫城堞之捐廩成造,考課試藝之備加奬勉,萬餘石運穀之自當耗縮,屢萬株種樹之遍及關阨,似此茂績,宜蒙顯賞是如爲白乎旀,利原縣監韓宅祚段,公廨軍器之修充,自備二千餘兩,海弊賑資之蠲補,自當千四十石,允合褒嘉是如爲白有臥乎所,上項兩邑守令,論其治績,宜有激勸之道,似當竝施陞敍調用之典是白乎矣。干係恩賞,臣曹不敢擅便,上裁敎是白乎旀,監司金履陽段,罷不法之治,長吏畏其嚴明,除無義之供,小民悅其廉貞,革一道之海貿,減五邑之耗錢,矜番布而假率軍之多罷,刷勤窠而親騎衛之永賴是如爲白有臥乎所,道臣與守令有間,今姑勿論爲白乎旀,慶源前府使申綋段,究其罪犯,投畀猶輕,見其功跡,修擧亦多,旣聚旣斂,視橐無有,城堞·樓臺·兵器·鄕校修築改觀,大較論之,罪驚功惜是如爲白有臥乎所,繡啓所論,參論功罪而功不能掩罪,置之爲白乎旀,其餘守令·察訪及江原道·京畿沿路守令·察訪等,旣無殊異之績,亦無顯著之疵,竝只置之爲白乎旀,其餘閫帥·中軍·虞候·邊將·監牧官乙良,令兵曹,稟處爲白乎旀,奏御文字,何等敬謹,而今此書啓中,鍾城前府使韓義運之義字,誤書以羲字,銀溪察訪劉弘九之九字,誤書以玖字,且於書啓中,不書所帶本職,有違格例,不審之失,俱不可無警,當該御史具康,從重推考,何如?判付啓,依回啓施行爲良如敎。
尹尙圭啓曰,掌令李魯新,以前任北靑府使,御史書啓中,拿問重勘事,啓下矣。依定式,遞差傳旨,捧入之意,敢啓。傳曰,知道。
上在昌德宮。停常參·經筵。
午時未時,日暈。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
王大妃殿進御加味六君子湯,自今日五貼式,日次製入事。出榻敎
吳淵常啓曰,行大司憲李益運未肅拜,執義朴孝成差祭,掌令李,持平閔英世·張龍八在外,掌令一員未差,監察茶時之意,敢啓。傳曰,知道。
吳淵常啓曰,左副承旨李龍秀,同副承旨李德鉉,今日不爲仕進,竝卽牌招,何如?傳曰,允。
吳淵常啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于沈奎魯曰,禮房承旨,馳詣宗廟·永禧殿·景慕宮,奉審摘奸,受香諸處,一體奉審摘奸以來。
韓致應啓曰,藥房三提調,持湯劑來待矣。傳曰,封入。
沈奎魯啓曰,玉堂備員間,視事,頉稟之意,敢啓。傳曰,知道。
沈奎魯,以弘文館言啓曰,本館下番闕直,事甚未安,副修撰李允謙,牌招入直,校理柳鼎養·鄭文始,牌招察任,何如?傳曰,允。
沈奎魯啓曰,明日常參·經筵,取稟。傳曰,只晝講。
以兼文學尹久東,司書李魯秉牌不進罷職傳旨,傳于沈奎魯曰,只推。
傳于沈奎魯曰,予之決不舍卿之至意,前已悉言,而向於勉出首揆之時,已有次第勉卿之心,卿亦當知之矣。卿有何可去之義,而不思國體之重,不顧切至之予意,許久相持,如是浼浼乎?數日之間,愼節必當差勝,從近造朝,以副予望。卿以必去爲心,則予將以必致爲計,非徒有妨於八方之聽聆而已,卿其諒之,卿其諒之事,遣史官,傳諭于右議政。
沈奎魯啓曰,吏曹郞廳來言,臺諫有闕,政事,取稟。傳曰,當日爲之。
有政。吏批,判書金羲淳進,參判趙萬元牌不進,參議金會淵在外,右副承旨沈奎魯進。以李德升爲掌令,李羲甲爲右尹,任㸁爲右通禮,李東冕爲司成,柳鼎養爲中學敎授,鄭煥宗爲慶興府使,尹禹鉉爲定平府使,牟達兼爲高山察訪,金命孝爲輸城察訪,成龍申爲昌樂察訪,故及第申相祿,贈弘文正字,未分館前身死,依法典贈相當職,故出身崔永元,贈平安兵使,戊午深河之役,與金應河,同爲殉節,特贈兵馬節度使之職事承傳。
兵批,行判書徐榮輔病,參判申光軾病,參議洪時溥病,參知南惠寬入直進,右承旨吳淵常進。啓曰,兵批無緊窠,吏批無送西之人,無政事之意,敢啓。傳曰,知道。
注書朴來謙病,代以具宜默爲假注書。
成龍申外任,代以林正起爲事變假注書。
以左副承旨李龍秀,同副承旨李德鉉牌不進罷職傳旨,傳于吳淵常曰,只推。
以校理柳鼎養·鄭文始牌不進罷職傳旨,傳于沈奎魯曰,只推。
吳淵常,以都摠府言啓曰,副摠管崔光泰差祭,都摠管李明奎在外,沈能建·李集斗,副摠管趙萬元·金魯敬·鄭尙愚·朴命燮未肅拜,白師誾有實病,只有臣蓍根一人,伴直無人,未肅拜人員,令政院,竝卽牌招,以爲推移入直之地,何如?傳曰,允。
吳淵常啓曰,都摠管沈能建·李集斗,副摠管趙萬元·金魯敬·鄭尙愚·朴命燮牌不進推考傳旨,今方捧入,而宿衛重地,伴直無人,如是違牌,事甚未安,竝更牌招,何如?傳曰,允。
吳淵常啓曰,都摠管沈能建·李集斗,副摠管趙萬元·鄭尙愚·金魯敬·朴命燮再牌不進推考傳旨,今方捧入,而宿衛重地,伴直無人,連事違召,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
吳淵常,以義禁府言啓曰,鍾城前府使韓義運,拿問嚴勘,北靑前府使李魯新,明川前府使李春熙,拿問重勘,慶興前府使李得秀,吉州前牧使李宜秀,洪原前縣監具明源,拿問處之,甲山前府使申善應,拿處事,傳旨啓下矣。韓義運·李魯新·李春熙·申善應,今方待命,竝拿囚,李得秀,時在任所,發遣府書吏,交代後拿來,李宜秀自任所未及上來,具明源下去竹山地,發遣府書吏·羅將,竝拿來,何如?傳曰,待待命拿囚。
上在昌德宮。停常參,只晝講。
沈奎魯啓曰,明日常參·經筵,取稟。傳曰,停。
沈奎魯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈奎魯啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
沈奎魯啓曰,禁衛營將官來言,今日本營軍兵,日次私習云矣,敢啓。傳曰,知道。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
沈奎魯啓曰,左副承旨李龍秀,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
沈奎魯啓曰,事變假注書林正起,時無職名,令該曹依例付軍職,使之冠帶常仕,何如?傳曰,允。
沈奎魯啓曰,都摠管沈能建·李集斗,副摠管趙萬元·鄭尙愚·金魯敬·朴命燮三牌不進推考傳旨,今方捧入,而宿衛重地,伴直無人,連事違召,終不承膺,事體道理,萬萬未安。所當更請牌招,而係是一日四牌,何以爲之?敢稟。傳曰,更爲牌招。
沈奎魯啓曰,都摠管沈能建·李集斗,副摠管趙萬元·金魯敬·朴命燮牌不進推考傳旨,今方捧入,而宿衛重地,伴直無人,連違召命,終不承膺,事體所在,萬萬未安。副摠管鄭尙愚,陳疏入啓,都摠管沈能建·李集斗,副摠管趙萬元·金魯敬·朴命燮·崔光泰,竝更牌招,何如?傳曰,允。
沈奎魯,以侍講院言啓曰,本院兼文學尹久東,旣有只推之命,卽爲牌招察任,何如?傳曰,允。
沈奎魯啓曰,行大司憲李益運,執義朴孝成,掌令李德升牌不進,掌令李,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于沈奎魯曰,只推。
沈奎魯啓曰,行都承旨韓致應藥院進,行左承旨尹尙圭不爲仕進,行右承旨吳淵常,同副承旨李德鉉式暇,左副承旨李龍秀傳旨未下,院中只有臣一人,伴直無人。行左承旨尹尙圭,所當牌招,而拘於廳規,不得請牌,何以爲之?敢稟。傳曰,牌招。
以左副承旨李龍秀牌不進罷職傳旨,傳于沈奎魯曰,只推。
事變假注書成龍申書啓,臣敬奉聖諭,馳往傳諭于中部壽進坊間洞契議政府右議政金思穆所住處,則以爲,近侍復臨,恩諭渙降,十行絲綸,愈往愈摯,萬萬非垂死賤臣,所可承當,悸懍隕越,氷炭交中,篤老末疾,望絶療治,差勝與否,有非可論於數日之間者,床簀危喘之萬難可强,前後疏奏,已悉煩陳,庶幾蒙淵鑑之俯諒,而今此聖諭,又以必致爲敎,是臣之閱歲哀懇,都歸於飾詐欺天之科,而莫逃於慢蹇占便之誅矣。竊自悼忱誠之無素,容光之遺照也,震怖抑塞,求死不得。噫,人臣難進之義,不過曰情病二者,而苟論其怵迫黽勉,復起承膺,則情勢雖重,猶有陳力之地,而若夫疾病之劇者,甚至於五官俱廢,四大不遂,人事已絶,自力無路,則雖欲拚死直前,有不可得者矣。然則病或有時而倍甚於情,而其不能一例强之也明矣。日前御醫看病,寵諭常格,愛欲其生,寧不感激,而虛紆隆眷,尤增惶蹙,奄奄一縷,難保朝夕而或於旬月之間,不卽乘化,稍有省覺之時,則擬入文字,仰請處分,而神識昏塞,數行短疏,亦無以締構,瞻望宸極,只切於悒云矣,敢啓。答曰,前後至懇,何如而卿之浼浼如此?予庸歉歎,予豈以虛文待卿乎?予之必致之意,前旣決言,今不多誥,而卿旣以疾病爲引,則美疴自當有差勝之日,予當側俟,卿其諒此,安意調攝,待少間造朝事,遣史官,傳諭于右議政。
具宜默有頉,代以李基華爲假注書。
沈奎魯,以吏曹言啓曰,贈諡文穆公李翔,延諡,今三月十一日,定行於忠淸道全義地鄕家云矣,敢啓。傳曰,知道。
沈奎魯,以吏曹言啓曰,宗簿寺主簿鄭禮容呈狀內,矣身素患痰癖之症,當此換節之時,一倍添劇,時日內,萬無供職之望云。其身病旣如此,則有難强令察任,改差,何如?傳曰,允。
尹尙圭,以鑄錢所言啓曰,本所郞廳吳鼎秀外任代,戶曹正郞趙厚鎭差下,使之察任,而除本仕,差祭安徐,凡公會不參以爲專意擧行之地,何如?傳曰,允。
沈奎魯,以兵曹言啓曰,新除授慶尙左水使李宜秀,以前任吉州牧使事,繡啓論列,極其狼藉,因吏曹回啓,有令該府拿問處之之命矣。繡啓論罪旣如此,則不可遲待其勘處,該水使李宜秀,爲先改差,何如?傳曰,允。
沈奎魯,以兵曹言啓曰,僉知中樞府事洪履簡,內禁衛將趙台錫,景福宮衛將嚴啓膺,俱以身病猝重,勢難供職,呈狀乞遞,竝改差,何如?傳曰,允。
沈奎魯,以兵曹言啓曰,南行宣傳官吳致聖,今已仕滿,而尙未決科,依先朝丙辰年受敎,爲先降定訓局軍伍事,分付該營之意,敢啓。傳曰,知道。
沈奎魯,以義禁府言啓曰,黃河監司韓用鐸狀啓內,延安府使權晙,東里僉使金啓默罪狀,令攸司稟處事,啓下矣。權晙時在任所,發遣府書吏,拿來,金啓默,亦在任所,發遣府書吏,交代後拿來,何如?傳曰,待待命拿囚。
沈奎魯,以義禁府言啓曰,卽接月令醫員李彦邦手本,則時囚罪人韓義運,處冷之餘,素患吐瀉之症,乘寒闖發,達夜苦痛,轉側須人,李魯新脅下痰積,猝然衝劇,不能屈伸,食飮全却,氣息奄奄云。罪人病勢如此,則一邊保放,一邊草記,曾有定式矣。韓義運·李魯新,姑爲保放之意,敢啓。傳曰,知道。
沈奎魯,以訓鍊都監言啓曰,謹依兵曹草記批旨,宣傳官吳致聖,本局軍伍降定之意,敢啓。傳曰,知道。
沈奎魯,以右邊捕盜廳言啓曰,本廳從事官李健植,身病猝重,勢難察任,改差,何如?傳曰,允。
兵曹啓目粘連,觀此咸鏡道暗行御史具康書啓,則監營前中軍金鼎基段,以經率之甚,兼麯孽之過,醉後濫杖,小罪多傷,邑中禁酒,大釀或漏是如爲白乎旀,咸興監牧官李寬福段,三場孳長,只爲百四十匹之少,一年故失,乃至二十四數之多,養失其方,誰執厥咎是如爲白乎旀,西水羅前萬戶郭宗默段,蘭浦藿採,旣干民利,瓜歸馬價,欲創鎭例是如爲白有臥乎所,中軍之兼任討捕,醉後濫杖,牧官之全失馬政,鎭將之干利創例,俱係不法,亦駭聽聞,竝令該府,拿問處之是白乎旀,前北兵使朴宗柱段,兩年都試合設,公不見私,試射賞木,軍情胥悅,戶魚納價,從今半減,船頭捧木,革前倍徵,海頌則多是白乎矣,沿邊警禁,或慮弛解,鎭將得失,殊欠察飭是如爲白有臥乎所,施賞慰撫,蠲納頌惠,誠爲可嘉。身居重閫,邊禁或弛,鎭將得失,未能詳察,則雖有頌惠,不可無警,從重推考是白乎旀,潼關僉使金德信段,七十間公廨之傾頹,二百把城堞之毁圮,旣捐薄廩,更備別般,貿取材瓦灰石,身執斧鉅土木,與役卒分勞,無一民貽弊是如爲白有臥乎所,七十間公廨,二百把城堞,捐出薄廩,得以一新,身執斧鉅,民忘其勞。此等之人,不可無殊異之典,特施賞加,聳勸北路諸鎭,似合事宜是白乎旀,魚面前萬戶金彝鍾段,三載居鎭,一心奉職,城堞軍器,捐廩修補,衙舍鎭倉,鳩財改建,還民頌平,飢卒感惠是如爲白乎旀,同仁前權管李有暻段,殘卒無依,惻然惠心,馬匹鞍具,竝爲斥賣,朔料耗穀,每爲儲蓄,買田一結,貿牛一隻,使其貧民,輪次耕食,辦米五十石,取息而納營耗,民頌遺惠,人固可賞是如爲白有臥乎所,以至殘之鎭將,捐出薄廩,斥賣己物,或爲修補鎭舍,或使貧民奠接,極爲可尙。上項兩鎭將,似當施以陞敍調用之典是白乎矣,俱係恩賞,不敢擅便,上裁敎是白乎旀,赴戰嶺別將魯鳳集段,前春西賊之搶攘,而軍丁闕伍,無怨充額,去夏小民之飢荒,而朔料節食,極力賙賑,簸揚還穀,自補欠縮,非爲要譽,暨出誠心是如爲白乎旀,寶化堡權管姜膺祚段,砲樓城門,幾皆重修,殘鎭飢卒,自備均饋是如爲白有臥乎所,上項兩鎭將,以自辟窠差除者,節食賙賑,而還穀補縮,城樓重修,而備饋飢卒,亦極可尙,而魯鳳集段,今已遞職,令本道相當軍任,拔例收用,姜膺祚段,待其瓜遞,一體收用之意,分付是白乎旀,南兵使柳相亮段,恬雅自持,整暇爲度,三山穀價,減三錢於市直,五鎭耗錢,除二兩於前規,山郡諸處,不遣貿貂之校,邑村各店,無問買馬之商,軍點無例犒饋,飢卒盡飽,倉捧有時操束,還民咸頌是如爲白有臥乎所,居閫律己,自有法度,減價除耗,饋卒操束,俱得其宜,而廉惠民頌,極爲嘉尙是白乎矣,係是職分內事,閫帥事體,與守令邊將有異,今姑勿論是白乎旀,其他中軍·虞候·邊將,別無優異之績,竝只置之是白乎旀,奏御文字,何等審愼,而寶化堡權管姜膺祚之膺字,以應字書之,豐山萬戶,以新豐山萬戶書啓,不審之失,不可無警。當該御史具康,推考,何如?判付啓,依回啓施行爲良如敎。
副摠管鄭尙愚疏曰,伏以臣日昨伏奉周廬除旨,天牌繼降,固當蹶趨承,何敢爲違傲之計,而第臣於僚寀之間,義難周旋,恬然冒膺,其勢末由,自速逋慢,諒非獲已,宿衛重地,番次不備,鎭日牌召,致煩酬應,悚蹙之極,如負大何,雖緣私義之不可放倒,自切臣分之轉益惶阨。且臣以似此情私,仰塵聽卑之天,幸蒙體諒之恩,亦已屢遭,玆又不避猥越,略入文字。伏乞聖明俯垂鑑諒,亟遞臣摠管之任,以安私心,仍治臣瀆擾之罪,以肅朝綱,千萬幸甚。臣無任云云。答曰,省疏具悉。所請依施。
癸酉三月初六日午時,上御涵仁亭。晝講入侍時,特進官李堯憲,持詩傳第二卷,同知事金蓍根,持詩傳第二卷,參贊官吳淵常,持詩傳第二卷,侍讀官任百禧,持詩傳第二卷,檢討官李允謙,持詩傳第二卷,假注書沈啓錫,持詩傳第二卷,記注官文養老持詩傳第二卷,記注官孫錫祚,持詩傳第二卷,行副護軍李翼鉉,以次進伏訖。上開卷命奏新受音,百禧,讀自綠兮衣兮綠衣黃裳,止章四句。上命陳文義。百禧曰,日前講筵,臣旣奏第一章矣。第一章則以黃裏爲譬,而第二章則又轉而爲黃裳,黃裏則猶是在中,而掩其美者也。至若黃裳,則在下而表而出之,尤爲顯著,此可見失所之益甚,而一節深於一節者也。非但此章取譬之意如此,凡天下萬事,莫不自微而顯,自幽而彰,苟能察幾炳微於未然之前,則凡厥庶政,自無叢脞頹墮之患矣。惟殿下克念焉。上曰,下番陳之。允謙曰,婦人不得於其夫,則怨恨之意,易發於言詞,憤怒之情,或現於聲氣,而此章則怨而不怒,憂而不傷,坦夷忠厚之意,溢於詞表,此可見仁善之德,積於其中而實情所發,自然得正者也。大抵存乎中者,有積累充養之實,則發於外者,無過當失正之患,而動靜云爲之間,自合於中道矣。伏望殿下,體念於此等處焉。上曰,同知事陳之。蓍根曰,此章卽詩人,取譬之辭也,章句之間,別無剖析陳奏者,而但能諷詠玩味,而得其懲創感發之意,則可以見言外之旨矣。惟願留念焉。上曰,特進官陳之。堯憲曰,臣無可達者矣。上曰,參贊官陳之。淵常曰,上下番及同知事,旣已陳奏,臣則無可達者矣。上命掩卷。百禧曰,方當講筵日開之時,館僚雖已備員,或有在外,又多違牌,番次未免苟艱,在外人則斯速上來,卽爲下諭,違牌人則申飭牌招,以爲推移進參似好,故敢此仰達矣。上曰,竝許遞。出擧條蓍根曰,當此講筵日開之時,經筵中,有在外及呈告人,又有時帶臺職者,無以備員,故敢此仰達矣。上曰,許遞。出擧條淵常曰,摠府獨直,今已經宿,而新除授摠管中,有僚嫌人,有實病人,不得承牌云,故敢此仰達矣。上曰,申飭行公,可也。出擧條上命經筵先退,堯憲等退出。又命退,承史以次退出。
上在昌德宮。停常參·經筵。
吏文製述罷還內後,內閣·政院·玉堂·藥房口傳問安。答曰,知道。
沈奎魯啓曰,合辭許久闕啓,事甚未安。除在外·未署經·陳疏外,未肅拜·呈告人員,竝卽牌招,何如?傳曰,允。
沈奎魯啓曰,明日·再明日,昭寧園忌辰祭齋戒正日相値,視事頉稟之意,敢啓。傳曰,知道。
沈奎魯啓曰,來十一日,朝參日次矣,敢稟。傳曰,停。
沈奎魯啓曰,來十一日,輪對日次矣,敢稟。傳曰,當次人受點,後日次待令。
尹尙圭啓曰,左副承旨李龍秀,今日不爲仕進,卽爲牌招,何如?傳曰,允。
沈奎魯啓曰,右尹李羲甲,除拜後過三日不爲出肅,依定式,推考警責,仍卽牌招察任,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
李龍秀啓曰,都摠管沈能建·李集斗,副摠管趙萬元·金魯敬·朴命燮再牌不進,副摠管崔光泰牌不進推考傳旨,今方捧入,而宿衛重地,伴直無人,已至多日,特敎嚴飭之下,一向違召,無意承膺,事體道理,萬萬未安。都摠管沈能建·李集斗,副摠管趙萬元·金魯敬·朴命燮,所當更請牌招,而係是一日三牌,何以爲之?而副摠管崔光泰,更爲牌招,何如?傳曰,允。更爲牌招。
李龍秀啓曰,都摠管沈能建·李集斗,副摠管趙萬元·金魯敬·朴命燮·崔光泰牌不進推考傳旨,今方捧入,而宿衛重地,伴直無人,已至多日,無意承膺,事體所在,誠極未安,竝更牌招,何如?傳曰,允。
傳于沈奎魯曰,吏文製述,今日爲之,處所暎花堂爲之,試官,以三日製試官仍用,侍衛入直磨鍊,雲寶劍置之。
傳于李龍秀曰,出宮門路,以協陽門爲之。
尹尙奎啓曰,今日殿座,承旨當爲備員,而行右承旨吳淵常式暇,卽爲牌招,同副承旨李德鉉,受由在外,何以爲之?敢稟。傳曰,竝許遞,前望單子入之,待下批牌招察任。
承旨前望單子入之,權丕應·鄭魯榮落點。
傳于沈奎魯曰,試官徐榮輔有頉,代以藝文提學金啓洛爲之。
李龍秀啓曰,今此吏文製述試官中,時無職名人,令該曹口傳付軍職,何如?傳曰,允。
兵曹口傳政事,護軍單吳淵常。
沈奎魯啓曰,假注書沈啓錫,身病猝重,勢難察任,今姑改差,何如?傳曰,允。
沈啓錫改差,代以朴心壽爲假注書。
傳于沈奎魯曰,吏文製述入格人,賞格,考例捧傳旨。
權丕應啓曰,卽者義禁府都事來言,時囚無得過三日滯囚,曾有定式矣。時囚罪人成永愚·李甲會·具得魯·尹時東,當爲議處,而判義禁李集斗有身病,次堂例不得擧行云。判義禁,卽爲牌招,何如?傳曰,允。
權丕應啓曰,判義禁李集斗牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
權丕應啓曰,判義禁李集斗再牌不進推考傳旨,今方捧入,而開坐命下之後,如是違牌,不卽承應,事甚未安。所當更請牌招,而係是一日三牌,何以爲之?敢稟。傳曰,更爲牌招。
權丕應啓曰,行大司憲李益運,執義朴孝成,掌令李德升牌不進,掌令李,持平閔英世·張龍八在外,監察茶時之意,敢啓。傳曰,知道。
以執義朴孝成,掌令李德升,獻納李久源牌不進罷職傳旨,傳于權丕應曰,只推。
沈奎魯,以侍講院言啓曰,本院兼文學尹久東,連日違牌,事甚未安。旣有只推之命,更爲牌招察任,何如?傳曰,允。
以兼文學尹久東牌招不進罷職傳旨,傳于沈奎魯曰,只推。
事變假注書林正起書啓。臣敬奉聖諭,馳往傳諭于中部壽進坊間洞契,議政府右議政金思穆所住處,則以爲昨日附奏,略申危懇,史官又臨,誨諭愈勤,不啻若耳提而面命,臣非木石,寧不感動,而垂絶之喘,生意都盡,嚴命之下,秪承無路,裏情震剝,轉益罔措,只恨其不卽溘先,徒積違慢之罪也。伏地悚慄,不知攸對,倘賴天地生成之德,獲延一縷,復省人事,則擬入文字,仰暴惶阨之悃,兼請鈇鉞之誅云矣,敢啓。傳曰,知道。
沈奎魯,以吏曹言啓曰,贈諡毅愍公延最績延諡,今三月十七日,定行於忠淸道淸州地鄕家云矣,敢啓。傳曰,知道。
李龍秀,以兵曹言啓曰,扈衛軍官試射入格人,謹依判下別單試賞,而筒箇方物,弓帿長箭,以軍器寺所在者,取來頒給之意,敢啓。傳曰,知道。
李龍秀,以兵曹言啓曰,翊衛司翊贊柳尋春,呈辭在外,過限未上來,依法典改差,何如?傳曰,允。
權丕應,以義禁府言啓曰,咸興前中軍金鼎基,咸興監牧官李寬福,西水羅前萬戶郭宗默,拿問處之事,傳旨啓下矣。金鼎基,今方待命,拿囚,李寬福,時在文川任所,發遣府羅將,拿來,郭宗默,自任所未及上來,亦爲發遣府羅將,所到處拿來,何如?傳曰,待待命拿囚。
大司諫李翼晉疏曰,伏以臣地本單寒,人且謭劣,履屐不當於器用,墻壁無依於攀援,而偏荷先大王罔極之恩,旬試月講,薰沐作成之化,年除歲遷,驟躋緋玉之列,逮夫我聖上御極之辰,復蒙簪履之眷,及此桑楡之景,內而依近乎日月之光,外而優閑乎山水之邑,無一善狀,獲免大何,頂踵毛髮,罔非造化,顧視涯分,已自滿足,況今蒲質旣迫於衰朽,薪疴長委於牀笫,杜門視廕,奄奄若泉下人,榮塗一步,萬念俱灰。迺者諫長除命,忽下於千萬夢想之外,臣驚惶恧蹙,實不知措躬之所。噫,諫諍之職,孰非難愼,而今臣所叨,長於一院,人器望實,掄選尤別,豈容以衰邁如臣,疲薾如臣者,苟然充數,不顧觴竽之濫乎?念臣自階通政,謝迹臺端,今幾三十年所,薇陰舊步,若隔前生,毛生故紙,擧皆初見,今於白首垂死之年,以何言議,以何風裁,裒然爲諫官之首,重貽淸朝之羞哉?且臣受氣脆弱,自少善病,寒痰爲祟,滿腹凝聚,苦歇無常,已成貞疾,平居動作,可見其尫羸澌綴之狀,有時添劇,或不免頃刻危凜之境,曾在强壯之年,猶恃血氣之抵當,及今衰老之後,益覺病源之深痼,風寒乍觸,筋絡縮如籧篨,飢飽少愆,肚腹攢若刀戟,人旣疲癃,疾亦膏肓,邇來四五年間,寧日恒少,無時不病,又自臘春之交,轉益增加,五精煩亂跳動,不啻怔忡,三焦痞隔厥逆,頻阽昏塞,刀圭雜試,一未見分效,神識都喪,或不省四到,醫者固已望走,見者無不憫惻,束帶供職,斷無其望不待臣言,同朝亦幾共諒,而閱月虛縻,鎭日違逋,自速刑憲,如甘飮食,漫若不知者然,臣罪至此,固合萬殞,際此節享之差往,尤非病躬之可堪,而祀典莫重,疏籲無階,力疾拚死,匍匐肅命,將事之夕,幾致顚踣,堇成享儀,擔舁還家,諸症越添,表裏俱發,寒熱交攻,氣息凜綴,垂盡之慮,若在時刻,種種醜穢之形,雖不敢仰塵,而以若病狀,時月之間,恐無復起爲人之望,玆敢不避猥越,冒控崇嚴。伏乞天地父母,亟命鐫遞臣職名,仍治臣瀆擾之罪,以肅朝綱,以安私分,不勝大願。臣於乞免之章,不宜贅及,而食芹灸背之誠,根於天性,銷鑠不得,玆庸尾附瞽說,惟聖明垂察焉。臣伏聞殿下於年前進講國朝寶鑑,至太宗朝郞官鄭孝復疏中,功同而賞有高下,從貴賤也,罪一而罰有輕重,以親疏也之語,筵臣有以諸葛亮宮府一體之說仰對,自上三復興歎,屢加稱賞,若將有不與同時之歎,臣有以見我聖上,睿質天縱,奉三無私之端,隨處發現,而惜未盡推廣於施措之間耳。夫人君之大柄,莫先於刑賞,刑賞之得當,不外於一公字,刑賞公則其國治,不公則亂,卽千古百王之鑑轍也。以諸葛之忠智,受先主付托之重,當國命危急之秋,其告君之第一義,不過如此,朱子乃謂深得時務之要,暗合先王之法矣。然宮中府中,非獨內庭與外朝之謂也,凡貴賤親疎,小大遠邇,咸在一視之中,雨露霜雪,吹噓寒㬉,同施一體之政,然後可以言公而無私也。竊觀近年以來,賞或不免於高下之別,罰或不免於重輕之殊,朝廷處分,一有差毫之歎,中外因襲,遂成全帛之弊,此固群下之罪,而上行下效,如風偃草,苟殿下,先立大本,推廣至公,覆載如天地,平明如日月,爵祿惟才是與,誅惡是加,則朝廷不期正而自正,百官萬民,莫敢不出於正,夫何患於紀綱之不立,風俗不古,而宮府一體之政,其將復見於今,豈不休哉?臣無任屛營祈懇之至,謹昧死以聞。省疏具悉。所陳留矣,爾其勿辭,調理察職。
右尹李羲甲疏曰,伏以臣元寢節享獻官,供事復路之際,伏奉除旨,以臣爲漢城府右尹,繼而召牌儼臨,促臣出膺,揆諸分義,何敢駕屨是俟,而第本府左尹臣金魯敬,與臣爲親査矣。法旣應避,下又當遞,敢援已例,冒控微懇。伏乞聖慈,俯賜鑑諒,將臣職名,亟行鐫免,不勝大願。臣無任屛營祈懇之至,謹昧死以聞。答曰,省疏具悉。疏辭,下該曹稟處。
癸酉三月初七日未時,上詣暎花堂。吏文製述試取入侍時,行都承旨韓致應,行左承旨尹尙圭,右承旨權丕應,左副承旨李龍秀,右副承旨沈奎魯,假注書沈啓錫·李基華,記注官車翊修·文養老,以次侍立。時至,通禮,跪啓請外辦。上具翼善冠·衮龍袍,乘輿出協陽門,由建陽門·景化門·明光門,入靑陽門,至暎花堂。通禮,跪啓請降輿。上降輿陞殿。諸臣以次進伏訖。上命試官行禮。讀券官藝文提學金啓洛,行都承旨韓致應,行大司成尹魯東,對讀官行護軍吳淵常,行左承旨尹尙圭,左副承旨李龍秀,兵曹參知南惠寬,率應試文臣行四拜禮訖,以次陞殿。上曰,懸題則還內後爲之,可也。通禮,跪啓請禮畢。上降殿乘輿,出靑陽門,由銅龍門·建陽門,入協陽門,出標信解嚴,還內,諸臣以次退出。
上在昌德宮。停常參·經筵。
權丕應啓曰,行大司憲李益運,掌令李德升未肅拜,執義朴孝成呈辭,掌令李,持平閔英世·張龍八在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
傳于沈奎魯曰,禮房承旨,馳詣昭寧園,奉審摘奸,仍詣綏吉園,一體奉審以來。
權丕應啓曰,假注書朴心壽,時無職名,令該曹依例付軍職,使之冠帶常仕,何如?傳曰,允。
沈奎魯啓曰,藥房提調,持湯劑來待矣。傳曰,封入。
權丕應啓曰,判義禁李集斗三牌不進推考傳旨,今方捧入,而開坐命下之後,如是違牌,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
權丕應啓曰,判義禁李集斗牌不進推考傳旨,今方捧入而開坐命下,已至經宿,如是違牌,事甚未安,陳疏到院,而原疏以昭寧園忌辰祭齋戒,不得捧入矣。更爲牌招,何如?傳曰,上疏入之。
傳于李龍秀曰,有實故摠管,竝許遞。
傳于鄭魯榮曰,政官,牌招開政。
傳于鄭魯榮曰,判義禁有闕之代,今日政差出。
有政。吏批,判書金羲淳進,參判趙萬元牌不進,參議金會淵受由,同副承旨鄭魯榮進。以趙晉和·李墷爲校理,朴基宏爲修撰,任天常爲副修撰,金敎根爲戶曹參議,徐榮輔·朴宗慶爲知經筵,朴宗薰爲同經筵,金履秀爲禮曹佐郞,李濟翼爲宗簿主簿,朴履儉爲活人別提,養賢庫直長單安亨鎭,折衝金廷福,今加嘉善,加資事承傳。再政。以李龜雲爲應敎,曺允大爲判敦寧,南公轍爲判義禁,朴宗來爲知經筵,金永範·鄭弼漢爲典籍,趙雲衢爲三和府使。
李龍秀,以都摠府言啓曰,新除授摠管,待下批,令政院,竝卽牌招,以爲推移入直之地,何如?傳曰,允。
兵批,行判書徐榮輔進,參判申光軾入直進,參議洪時傅病,參知南惠寬病,左副承旨李龍秀進。啓曰,慶尙左水使,今當差出,而擬望之人乏少,他道守令,竝擬,何如?傳曰,允。以金啓洛·金履喬爲都摠管,林漢浩·李羲甲·李儒慶·崔光泰·朴基豐·李東善·金益彬爲副摠管,張守模·姜孟齊爲僉知,尹心輝爲內禁將,權思秉·孫泰永·李柱爲五衛將,朴與道·文載玄爲忠壯將,異在益·高載復·金聖喆爲景福將,安光貞爲都摠經歷,具應和爲訓鍊僉正,宋啓榮爲翊贊,徐羽淳爲宣傳官,金煐爲慶尙左水使,具綜爲水原中軍,徐有燁爲東里僉使,副護軍單李德鉉·南履翼·洪履簡,副司直單柳鼎養·鄭文始,副司果單趙民和·李東永,副司正單朴心壽·林正起。再政。李應植爲宣傳官,李周豐爲都摠都事,副摠管單金履喬。
鄭魯榮啓曰,吏曹郞廳來言,定平府使尹禹鉉,兩司俱未署經云。除在外·未署經·受由外,未肅拜·呈告人員,竝卽牌招,以爲署經之地,何如?傳曰,允。
兼文學尹久東牌不進罷職傳旨,傳于鄭魯榮曰,只推。
李龍秀,以兵批言啓曰,去月二十七日政,僉知中樞府事梁學臣之臣字,誤以曾字書入,至於受點,臣之不審,不勝惶恐,而原望筒,改付標以入之意,敢啓。傳曰,知道。
判義禁李集斗疏曰,伏以臣桑楡暮景,已躋七旬,狗馬賤疾,奄到數朔,月前賓對,强策登筵,伊日赴公退伏私次,侵曉冒寒,重添毒感,委頓床褥,頑痰凝結於腰脅,苦痎絡續於喉舌,坐未定席,臥不安枕,動輒氣喘,行且力澌,左右牽掣,筋骸如觸,房闥起居,步武難便,方此叫痛不省之際,摠管天牌,歷日屢降,承膺無路,只增悚惶,特蒙恩遞,不勝感祝之中,見帶金吾,召命荐降,揆以義分,固當蹶,不俟駕屨,而病勢難强,益復如前,轉側隨人,動撣不得,固知濫越,又敢違傲,尤添逋慢之罪,不任悚蹙之忱,見帶兼銜,以此病狀,萬無趨承之望,玆敢陳情,不避猥越,短章呼籲。伏乞聖明,天地父母,俯垂鑑諒,亟遞臣所帶兼銜,俾得終始之澤,以安私分,仍治臣瀆擾之罪,以肅朝綱,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
沈奎魯啓曰,明日常參·經筵,取稟。傳曰,停。
權丕應啓曰,行大司憲李益運牌不進,執義朴孝成傳旨未下,掌令李德升呈辭,〈掌令〉李,持平閔英世·張龍八在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
權丕應啓曰,新除授判義禁南公轍,卽爲牌招,以爲開坐之地,何如?傳曰,允。
沈奎魯啓曰,守令署經事命下,而憲府則行大司憲李益運,執義朴孝成牌不進,掌令李,持平閔英世·張龍八在外,只有掌令李德升一人,無以備員署經,行大司憲李益運,更爲牌招,諫院則大司諫李翼晉受由,司諫鄭元容在外,獻納李久源牌不進,正言徐永輔·李明緖未署經,何以爲之?敢稟。傳曰,更爲牌招。
以執義朴孝成,獻納李久源牌不進罷職傳旨,傳于沈奎魯曰,只推。
沈奎魯啓曰,守令署經事,命下矣。執義朴孝成,獻納李久源,旣有只推之命,一體牌招,以爲署經之地,何如?傳曰,允。
沈奎魯啓曰,守令署經事命下,而憲府則行大司憲李益運,執義朴孝成牌不進,掌令李,持平閔英世·張龍八在外,只有掌令李德升一人,無以備員署經,行大司憲李益運,更爲牌招,諫院則大司諫李翼晉受由,司諫鄭元容在外,正言徐永輔·李明緖未署經,只有獻納李久源一人,無以備員署經,何以爲之?敢稟。傳曰,更爲牌招。
以執義朴孝成牌不進罷職傳旨,傳于沈奎魯曰,只推。
沈奎魯啓曰,守令署經事,命下矣。執義朴孝成,旣有只推之命,一體牌招,以爲署經之地,何如?傳曰,允。
沈奎魯啓曰,卽者文學李應奎,以其親病,陳疏徑出,原疏以昭寧園忌辰祭正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
權丕應啓曰,判義禁南公轍牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
沈奎魯,以侍講院言啓曰,兼文學尹久東,連日違牌,無意承膺,事體所在,誠極未安。旣有只推之命,卽爲牌招察任,何如?傳曰,允。
以兼文學尹久東,牌不進罷職傳旨,傳于沈奎魯曰,只推。
李龍秀,以都摠府言啓曰,今日入直內三廳武兼禁軍及軍兵等,當爲中日習射技放,而昭寧園忌辰祭正日相値,不得設行之意,敢啓。傳曰,知道。
尹尙圭,以戶曹言啓曰,時御所內各司,依定式發遣本曹正郞臣趙厚鎭,與兵曹參判臣申光軾,佐郞臣李中鎭,東所衛將臣兪逈源,西所衛將臣鄭來鴻,南所衛將臣崔鎭一,北所衛將臣鄭必秀,眼同看審後,有頉處,別單書入,而修改,則擇日擧行,何如?傳曰,允。
沈奎魯,以侍講院言啓曰,凡諸科試出榜後,榜目試券,卽爲修正以入,自是例也,而再昨日吏文製述出榜,已至經宿,而榜目試券,不爲來納,故昨日屢度申飭之後,只以榜目書納,而時値夜深,不得捧入,試券則,尙不來納,事之稽緩,莫此爲甚。趁不書納之當該試官,從重推考,不善擧行之該吏,令攸司,從重科治,何如?傳曰,允。
權丕應,以義禁府言啓曰,京畿監司李存秀狀啓內,陰竹縣監安載述罪狀,令攸司稟處事,啓下矣。安載述時在任所,依例發遣府羅將,拿來,何如?傳曰,待待命拿囚。
上在昌德宮。停常參·經筵。
夜一更,月暈。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
鄭魯榮啓曰,明日常參·經筵,取稟。傳曰,停。
李龍秀啓曰,備邊司郞廳來言,今日賓廳日次,而領議政金載瓚,右議政金思穆,俱有身病,左議政韓用龜,藥院進,不得來會云矣,敢啓。傳曰,知道。
權丕應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權丕應啓曰,判義禁南公轍再牌不進推考傳旨,今方捧入,而開坐命下之後,連事違牌,不卽承膺,事甚未安。所當更請牌招,而係是一日三牌,何以爲之?敢稟。傳曰,更爲牌招。
鄭魯榮啓曰,定平府使尹禹鉉,憲府則雖已署經,諫院則大司諫李翼晉受由,司諫鄭元容在外,正言徐永輔·李明緖未署經,只有獻納李久源一人,無以備員署經,何以爲之?敢稟。傳曰,一司除署經。
韓致應啓曰,藥房都提調·副提調,持湯劑來待矣。傳曰,封入。
鄭魯榮啓曰,昨日侍講院,以日前吏文製述榜目與試券,不卽修正以納事,有試官請推,該吏科治之擧矣。侍講院草記之規,先達後啓,待允下自政院擧行,例也,而只先達辭,未及草記,自春坊,直爲發牌,秋曹郞廳,擧措之顚錯,事未前有。當該春坊,所當重勘,而本院請推之外,無他可施之罰,何以爲之?敢稟。傳曰,拿處。
權丕應啓曰,行大司憲李益運,執義朴孝成,掌令李德升牌不進,〈掌令〉李,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于權丕應曰,只推。
鄭魯榮啓曰,知經筵朴宗慶,旣入闕中,不爲肅謝,直爲出去,事甚未安,推考,何如?傳曰,允。
鄭魯榮啓曰,卽者副校理任百禧,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
鄭魯榮,以侍講院言啓曰,本院上下番十員內,輔德申絢,兼司書李魯集,下諭未及上來,兼輔德李龍秀,除本仕,兼弼善洪命周,文學李應奎,拿處傳旨捧入,兼文學尹久東未肅拜,司書未差,說書洪遠謨受由在外,兼說書未差,下番他無推移之員,連日闕直,事甚未安。司書未差之代,令政院稟旨,以在京無故人差出,待下批牌招入直,兼文學尹久東,卽爲牌招察任,何如?傳曰,允。
鄭魯榮啓曰,因侍講院草記,下番連日闕直,事甚未安,司書未差之代,令政院,稟旨差出,待下批牌招入直事,允下矣。政官牌招,開政差出,何如?傳曰,允。
鄭魯榮,以弘文館言啓曰,本館上番闕直,事甚未安。校理趙晉和·李墷,竝卽牌招,以爲推移入直,副修撰任天常,一體牌招察任,何如?傳曰,允。
以校理趙晉和,修撰任天常牌不進罷職傳旨,傳于鄭魯榮曰,只推。
以開城留守柳相祚狀啓,民家失火事,傳于尹尙圭曰,聞甚矜惻,元恤典外,別加顧助。
李龍秀,以備邊司言啓曰,三和府使金煐,移拜慶尙左水使矣。三和雖是私賑,春來民窮,無異於公賑諸邑,且亂後百弊,難付生手,而聞其治績,亦多可觀云,釐弊間,姑爲仍任,以責成效,其代,令該曹口傳擇差,從速下送。肅川府使李儒秀,治績最著,瓜限已滿,此等之人,不可不久任責成,亦爲一體仍任,何如?傳曰,允。
兵曹口傳政事,以金養和爲慶尙左水使。
鄭魯榮,以內醫院都提調意啓曰,提調金羲淳,今日問安,不爲仕進,卽爲牌招,何如?傳曰,允。
鄭魯榮,以吏曹言啓曰,成均館司成李東冕呈狀內,矣身素患痰癖之症,挾感添劇,時日內,萬無起動供職之望云。其身病旣如是,則有難强令察任,改差,何如?傳曰,允。
鄭魯榮,以弘文館言啓曰,新除授應敎李龜雲,時在慶尙道禮安地,修撰朴基宏,時在大丘地,經筵入番事緊,請竝斯速乘馹上來事,下諭。答曰,依啓。
李龍秀,以都摠府言啓曰,副摠管朴基豐,以訓鍊中軍,本營諸將官,射會監試事,訓鍊院晝仕出去之意,敢啓。傳曰,知道。
李龍秀,以備邊司言啓曰,前東里僉使金啓默,旣有守令承傳,而先以見任差送,以鎭還未捧,因道啓今將拿處,而昨日政,已爲差代矣。齊初之擒,實爲殊功,守令之除,已有成命,而今於乘障之任,纔過半年,因公罪竝失本任,則功未掩罪,律或過實,有非柔遠懋賞之意,還體雖嚴,軍賞亦重,金啓默本罪,特爲分揀,仍任前職,以示朝家拔例酬勞之意,何如?傳曰,允。
吏曹啓目帖連,觀此漢城府右尹李羲甲上疏,則以爲臣與左尹金魯敬,爲親査,法旣應避,下又當遞,亟行鐫免亦爲白有臥乎所,相避之法,在下當遞是白乎矣。宰臣所帶遞仍當否,臣曹不敢擅便,上裁,何如?判付啓,依回啓施行爲良如敎。
副校理任百禧疏曰,伏以臣之七耋老母,病淹床笫,寧日恒少,臣之情理,固無離捨從宦之望,每叨館職,有召命而自速逋慢之誅,在禁直而屢犯擅離之罪,縱荷聖度天大,郵罰不加,悚惶之忱,自切于中。月前除旨又下,天牌屢臨,況當講筵日開之時,不敢言私,黽勉就直,殆近一旬,焦鬱之懷,日甚一日,卽接家信,臣母病症,添感添劇,咳喘交作,食飮全却,氣息凜綴,神精昏瞀,促臣歸省,臣聞此報,方寸如灼,按住不得,玆敢忙陳短章,徑出禁扄。伏乞聖慈,矜臣懇迫之情,亟遞臣職,俾便救護,千萬幸甚。臣無任云云。省疏具悉。爾其勿辭救護。
癸酉三月初十日辰時,上御涵仁亭。藥房入診入侍時,都提調韓用龜,副提調韓致應,假注書李基華,記注官孫錫祚,別兼春秋李紀淵,檢校待敎朴宗薰,以次進伏,別待令洪旭浩,醫官吳千根·李漢臣·趙宗協·秦東秀·卞之錞·吳仁豐·卞光壽·李彦厚,以次進伏楹外訖。用龜曰,日氣不調,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,一樣矣。用龜曰,惠慶宮氣候,何如?上曰,一樣矣。用龜曰,嘉順宮氣候,何如?上曰,一樣矣。用龜曰,醫官皆入來,使之入診,何如?上曰,唯。仍命醫官入診。旭浩,診候訖,退伏奏曰,脈候如前調和矣。千根·宗協·仁豐,以次診候訖,退伏奏曰,左右三部調勻矣。旭浩曰,小臣萬萬惶悚,而辛未年中日閣初入侍時,承聞症候後,更無承症候之事矣。下情不勝焦鬱,而十番診候,不如一次詳承症候,詳細下敎,千萬顒祝矣。用龜曰,大抵醫藥之道,診候後,詳承諸節,然後可以議定湯劑,而每以一樣爲敎,醫官,皆不勝切悶云矣。上曰,別無他症矣。旭浩曰,丸劑似勝於湯劑,而每有難於呑下之慮,或有依淸心丸調和進御之例矣。用龜曰,丸劑勝於湯劑,其言誠然矣。出去後,當更議仰奏矣。上曰,依所奏爲之,可也。王大妃殿進御加味六君子湯,自今日停止事。榻前下敎仍命退,諸臣以次退出。
上在昌德宮。停常參·經筵。
進御加減定志湯停止,加味地黃湯,調沈香末五分,自明日,一貼式煎入事,榻前下敎。
鄭魯榮啓曰,明日常參·經筵,取稟。傳曰,停。
鄭魯榮啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭魯榮啓曰,禁衛營將官來言,今日本營軍兵,日次私習云矣,敢啓。傳曰,知道。
鄭魯榮啓曰,御營廳將官來言,今日本廳軍兵,日次私習云矣,敢啓。傳曰,知道。
尹尙圭啓曰,右承旨權丕應,左副承旨李龍秀,今日不爲仕進,竝卽牌招,何如?傳曰,允。
尹尙圭啓曰,臣尙圭,以同義禁,今日本府坐起進去,下直之意,敢啓。傳曰,知道。
鄭魯榮啓曰,吏曹判書金羲淳,參判趙萬元,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書金羲淳進,參判趙萬元牌不進,參議金會淵進,同副承旨鄭魯榮進。以金箕殷爲副應敎,金鎭爲司書,朴宗慶爲知敦寧,曺允大爲弘文提學,鄭尙愚爲右尹,趙民和爲司成,三和府使金煐,肅川府使李儒秀,仍任事承傳,故吏佐朴以龍,贈吏議,褒贈事承傳,故副護軍金瑾,贈吏參例兼,忠節卓異,贈職事承傳,左尹鄭尙愚,右尹金魯敬。
兵批,行判書徐榮輔病,參判申光軾病,參議洪時溥受由,參知南惠寬入直進,同副承旨鄭魯榮進。同知單金聖喆,僉知三單尹心輝·權思秉·孫泰永,護軍單李羲甲,副護軍單白海鎭·成夏鎭·韓光燮·李明玉·申光羽,副司勇單安國衡,東里僉使金啓默,仍任事承傳。
鄭魯榮啓曰,輔德申絢,兼司書李魯集,說書洪遠謨在外,兼輔德李龍秀,除本仕,弼善兼說書未差,兼弼善洪命周,文學李應奎拿處,司書金鎭牌不進,春坊上下番俱空,事甚未安,兼文學尹久東,卽爲牌招入直,何如?傳曰,允。
以兼文學尹久東牌不進罷職傳旨,傳于鄭魯榮曰,只推。
以司書金鎭牌不進罷職傳旨,傳于鄭魯榮曰,只推。
鄭魯榮啓曰,司書金鎭,旣有只推之命,一體牌招入直,何如?傳曰,允。
鄭魯榮啓曰,行都承旨韓致應,不爲仕進,行左承旨尹尙圭,禁府坐起進,右承旨權丕應,左副承旨李龍秀,傳旨未下,右副承旨沈奎魯式暇,院中只有臣一人,伴直無人。行都承旨韓致應,所當牌招,而拘於廳規,不得請牌,何以爲之?敢稟。傳曰,牌招。
以右承旨權丕應,左副承旨李龍秀牌不進罷職傳旨,傳于鄭魯榮曰,只推。
鄭魯榮啓曰,行大司憲李益運,執義朴孝成,掌令李德升牌不進,〈掌令〉李,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于鄭魯榮曰,只推。
鄭魯榮啓曰,行都承旨韓致應牌不進,伴直無人。左副承旨李龍秀,所當牌招,而拘於廳規,不得請牌,何以爲之?敢稟。傳曰,牌招。
以京畿監司李存秀狀啓,砥平縣民家失火事,傳于鄭魯榮曰,元恤典外,別加顧恤事,分付。
鄭魯榮,以弘文館言啓曰,校理趙晉和,副修撰任天常,旣有只推之命,竝卽牌招察任,何如?傳曰,允。
鄭魯榮,以吏曹言啓曰,通禮院左通禮洪百儀呈狀內,矣身素患痰癖之症,當此換節之時,一倍添劇,時日內,萬無起動供職之望云。其身病旣如是,則有難强令察任,改差,何如?傳曰,允。
鄭魯榮,以備邊司言啓曰,江華鼎足山城史閣改建之役,在於今月十六日,而實錄移奉時,史官例當進去矣。若待其畢役,還安後復命,則役處浩大,勢當經月,史官之許久留滯,自多貽弊之端,始役時下去,移奉實錄後上來,待畢役更爲下去,奉審還安之地,何如?傳曰,允。
鄭魯榮,以兵曹言啓曰,內吹螺赤及龍虎營兼內吹,今春等習角賞格木,謹依判下,別單分等施賞之意,敢啓。傳曰,知道。
鄭魯榮,以訓鍊都監言啓曰,本局局別將李海範,身病甚重,勢難察任,改差,何如?傳曰,允。
鄭魯榮,以訓鍊都監言啓曰,本局兼內吹,今春等習角賞格,謹依啓下單子,木綿二十四疋,施賞之意,敢啓。傳曰,知道。
鄭魯榮,以禁衛營言啓曰,謹依本營兼內吹今春等習角賞單啓下,李鳳燁等十一名處,木綿各二疋,施賞之意,敢啓。傳曰,知道。
鄭魯榮,以御營廳言啓曰,本廳兼內吹,今春等習角賞格,謹依啓下單子,李禧哲等十一名處,各木二疋,施賞之意,敢啓。傳曰,知道。
禁府照目,成均館博士裴相仁,學正張振一,學錄李衡柱等傳旨內,吏文製述時,入庭不作,竝依定式推考罪,各笞四十收贖,附過還職,私罪,奉敎依允。又啓目,鍾城前府使韓義運原情云云。傳旨內辭緣,泛稱遲晩,所當請刑是白乎矣。曾經侍從,勿爲請刑,載在大典通編,議處,何如?判付啓,依允。又啓目,吉州前牧使李宜秀原情云云。傳旨問目內辭緣,泛稱遲晩,所當請刑是白乎矣。曾經宣傳官,勿爲請刑,載在大典通編,議處,何如?判付啓,依允。又啓目,明川前府使李春熙原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,北靑前府使李魯新原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,長湍府使李允德,陽智前縣監李是釬,陽城前縣監徐孺修,陰竹前縣監朴昌壽,楊根郡守鄭度采等原情云云。李允德·鄭度采段,問目內辭緣,泛稱遲晩,所當請刑是白乎矣,曾經宣傳官·侍從,勿爲請刑,載在大典通編,徐孺修段,問目內辭緣,泛稱遲晩,所當請刑是白乎矣,年今七十,法不當請刑,竝只議處爲白乎旀,李是釬·朴昌壽等段,問目內辭緣,泛稱遲晩,竝只刑推得情,何如?判付啓,依允爲旀,李是釬·朴昌壽等段,除刑推議處爲良如敎。又啓目,甲山前府使申善應原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,成均館直講李埴,學錄金持泰,學正禹錫簡等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,咸興前中軍金鼎基原情云云。傳旨內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?判付啓,依允。又啓目,平薪鎭僉使宋光洙原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前具得魯亦,諸條所犯,雖或發明,觀於道啓論列,施措顚錯,在所不免,以此照律,何如?判付啓,依允。又啓目粘連,向前李甲會亦,不遵該廳之定式,肆然微稟,修單以入,事涉無嚴,以此照律,何如?判付啓,依允。又啓目粘連,向前尹時東亦,歉荒之餘,又經勅行,民力極艱,未及準捧,事勢無怪,而餉穀未捧,罪固難逭,以此照律,何如?判付啓,依允。又啓目粘連,向前成永愚亦,定配罪人之遭喪給暇,雖在法典,而未及報營,難免其責,以此照律,何如?判付啓,依允。又啓目粘連,濟州牧放未放修啓冊子中,本府所管定配罪人未放秩李致薰乙良,依啓聞施行爲白乎旀,他餘罪人等,令刑曹稟處,何如?判付啓,依允。
鄭魯榮,以義禁府言啓曰,保放罪人具得魯·尹時東,還囚議處,韓義運·李魯新,還囚捧供以入,而諸囚病勢,一向未差,仍爲保放之意,敢啓。傳曰,知道。
上在昌德宮。停常參·經筵。
夜自一更至五更,月暈。
權丕應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
權丕應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權丕應啓曰,禁衛營將官來言,今日本營軍兵,日次私習云矣,敢啓。傳曰,知道。
權丕應啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
沈奎魯啓曰,明日停朝市相値,視事,頉稟之意,敢啓。傳曰,知道。
權丕應啓曰,行大司憲李益運,執義朴孝成,掌令李德升牌不進,掌令李,持平閔英世·張龍八在外,監察茶時之意,敢啓。傳曰,知道。
以左副承旨李龍秀再牌不進罷職傳旨,傳于權丕應曰,只推。
以校理趙晉和,副修撰任天常牌不進罷職傳旨,傳于沈奎魯曰,只推。
以兼文學尹久東牌不進罷職傳旨,傳于沈奎魯曰,只推。
以司書金鎭再牌不進罷職傳旨,傳于沈奎魯曰,只推。
以黃海監司韓用鐸狀啓,薦新生石首魚,限內不得封進,惶恐待罪事,傳于沈奎魯曰,勿待罪事,回諭。
權丕應,以都摠府言啓曰,副摠管金益彬,以禁衛中軍,軍兵等中日試射放事,南別營晝仕出去之意,敢啓。傳曰,知道。
權丕應,以兵曹言啓曰,五衛將任希耇,除授在外,過限未上來,兼司僕將沈鍾奎,身病猝重,無望供職,呈狀乞遞,竝改差,何如?傳曰,允。
禁府啓目粘連,春川前府使具得魯矣,本府議啓內,諸條所犯,囚供雖或發明,觀於道啓論列,施措顚錯,在所不免,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又啓目粘連,金川郡守尹時東矣,本府議啓內,歉荒之餘,又經勅行,民力極艱,未及準捧,事勢無怪,而餉穀未捧,罪固難逭,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,前宣傳官李甲會矣,本府議啓內,不遵該廳之定式,肆然微稟,修單以入,事涉無嚴,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,靑陽縣監成永愚矣,本府議啓內,定配罪人之遭喪給暇,雖在法典,而未及報營,難免其責,以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,向前李·金持泰·禹錫簡等亦,不參殿講,皆由實故,雖與無端不參有異,而事體所在,不可無罪,竝只以此照律,何如?判付啓,依允。又照目粘連,向前李宜秀亦,八嬖萬錢閉門空廢,囚供雖或發明,而供價紙價之濫徵,旣係襲謬,捧糴太濫之未禁,亦涉不察,以此照律,何如?判付啓,依允。又照目粘連,向前宋光洙亦,法外加斂之數,殆近數千金之多,其所不法,大關紀綱兺除良,上司行査之後,反售逞憾之計者,尤極駭妄,以此照律,何如?判付啓,依允。又照目粘連,向前金鼎基亦,濫杖之失,大釀之酒,繡啓,至以駭聽爲言,以此照律,何如?判付啓,依允。又照目粘連,向前李允德·李是釬·徐孺修·朴昌壽·鄭度采等亦,畿農荐歉之餘,捧糴之難,容或無怪,而莫重還穀,未捧此多,竝只以此照律,何如?判付啓,依允。又照目粘連,向前韓義運亦,留庫穀之或歸貸下,或入未捧,雖緣襲謬見瞞之致,而南運穀六百餘石,漏丁價二百餘石,公下外剩數,區處不明,城役時收捧米,雇軍用餘,盡歸私用是如,繡啓論列,至謂之貪汚不法,辛未·壬申之加分,雄牛耳麥之彌縫,不可以囚供之游辭,有所參恕,以此照律,〈何如?〉判付啓,依允。又照目粘連,向前申善應亦,戶曹穀作錢時,剩皮穀一千餘石,下落無處,留庫穀買馬,至於十四匹之多,二條所犯,至登繡啓,不可以囚供之發明,有所參恕,以此照律,何如?判付啓,依允。又照目粘連,向前李春熙亦,運穀時不給貰價,前旣勘罪,不必更論,而城役穀二百餘石,不修一堞,而歸屬無處,改建時三百餘石,多歸私橐,而怨聲盈耳是如,繡啓所論,若是狼藉,入已染指之目,在所難免是白乎矣。囚供亦有下落,至以一番行査,自可立辨爲言,其在覈實之道,不可遽然勘律,令該道道臣,詳査啓聞後,稟處,何如?判付啓,依允。又照目粘連,向前李魯新亦,兵營之免冠謝罪,冊客之頭髮扶曳,繡啓則臚列丁寧,囚供則皆有發明兺除良,賂行衙下,泛稱見瞞於嬖妓,書辨有無,謂以必在於營中,與繡啓所論,多有相左,一番行査,實合審愼之義,令該道道臣,詳査啓聞後,稟處,何如?判付啓,依允。
權丕應,以義禁府言啓曰,保放罪人具得魯·尹時東,還囚照律,韓義運·李魯新,還囚議處以入,而韓義運·李魯新,病勢一向未差,仍爲保放之意,敢啓。傳曰,知道。
開城留守柳相祚疏曰,伏以臣早失所怙,只有偏母,幸蒙恩除,將就任所,甘旨之養,至願已足,母子感祝,歌詠聖澤,而第臣母夙抱貞疾,沈痼有年,特以水土之不竝,間多宿症之添發,不得已還歸家鄕矣。近因換節之時,更加添劇,急足來到,促臣歸護,臣千里離違,已閱屢朔,自聞此報,心神飛越,按住不得,且鮮兄弟,將攝無人,臣卽欲徑尋鄕路,及時藥餌,而職任縻身,不敢擅離。玆敢忙陳短章,疾聲呼籲於孝理之天。伏乞聖慈,亟賜遞改臣所帶居留之任,俾遂情私。臣無任云云。答曰,省疏具悉。所請依施。
上在昌德宮。停常參·經筵。
夜自一更至五更,月暈。
進御加味地黃湯停止,加減正氣散一貼煎入事,榻前下敎。
進御加減正氣散,依前方,一貼更爲煎入事,榻前下敎。
藥房副提調,持湯劑來待矣。傳曰,封入。
沈奎魯啓曰,明日常參·經筵,取稟。傳曰,停。
權丕應啓曰,行大司憲李益運未肅拜,執義朴孝成,掌令李德升傳旨未下,〈掌令〉李,持平閔英世·張龍八在外,監察茶時之意,敢啓。傳曰,知道。
沈奎魯啓曰,知敦寧朴宗慶,左尹鄭尙愚,除拜後過三日不爲出肅,竝依定式,推考警責,仍卽牌招察任,何如?傳曰,允。
韓致應啓曰,藥房三提調,持湯劑來待矣。傳曰,封入。
以大司諫李翼晉,獻納李久源,執義朴孝成,掌令李德升牌不進罷職傳旨,傳于權丕應曰,只推。
韓致應啓曰,藥房三提調,持湯劑來待矣。傳曰,封入。
沈奎魯,以侍講院言啓曰,本院上番闕直,事甚未安。兼文學尹久東,旣有只推之命,卽爲牌招入直,何如?傳曰,允。
以兼文學尹久東牌不進罷職傳旨,傳于沈奎魯曰,只推。
備邊司薦望,以李益運爲水原留守,尹序東爲開城留守。
沈奎魯啓曰,水原留守當爲下批矣,政官,牌招開政,何如?傳曰,允。
沈奎魯,以吏曹言啓曰,新除授兼高山道察訪牟達兼呈狀內,矣身素患痰癖之症,當此換節之時,一倍添劇,時日內,萬無起動赴任之望云。其身病旣如是,則有難强令赴任,今姑改差,何如?傳曰,允。
沈奎魯,以侍講院言啓曰,本院上番六員內,輔德申絢,下諭未及上來,兼輔德李龍秀,內閣入直,弼善未差,兼弼善洪命周,文學李應奎,方在禁推中,兼文學尹久東,謂有身病,不得行公,上番他無推移之員,連日闕直,事甚未安,司書金鎭,旣有只推之命,卽爲牌招,以爲姑陞入直,何如?傳曰,允。
沈奎魯,以備邊司言啓曰,卽見東萊府使趙貞喆狀啓,則枚擧訓別等手本,以爲對馬島主平義功,退休告知差倭·先文頭倭,今已出來矣。大差倭出來後,京接慰官接待,已有前例,京接慰官及差備譯官,堂上堂下各一員,預爲差出,待差倭出來,卽爲下來接待事,請令廟堂,稟旨分付矣。差倭出來後,接待之節,旣有應行之已例,京接慰官·差備譯官,卽爲差出,待萊府狀聞,發送禮單等物,照例擧行之意,分付該曹·該院,何如?傳曰,允。
鄭魯榮,以備邊司言啓曰,水原留守金履度,在任卒逝矣。依法典,返柩時,擔軍題給之意,分付,何如?傳曰,允。
上在昌德宮。停常參·經筵。
沈奎魯啓曰,明日常參·經筵,取稟。傳曰,停。
權丕應啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
權丕應啓曰,禁衛營將官來言,今日本營軍兵,日次私習云矣,敢啓。傳曰,知道。
權丕應啓曰,御營廳將官來言,今日本廳軍兵,日次私習云矣,敢啓。傳曰,知道。
尹尙圭啓曰,臣尙圭,以同義禁,今日本府坐起進去,下直之意,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
傳于沈奎魯曰,禮房承旨,馳詣宗廟·景慕宮,奉審摘奸以來。
傳于韓致應曰,藥房入侍。
以司書金鎭牌不進罷職傳旨,傳于沈奎魯曰,只推。
沈奎魯啓曰,吏曹判書金羲淳,參判趙萬元,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書金羲淳進,參判趙萬元牌不進,參議金會淵牌不進,右副承旨沈奎魯進。以朴宗慶爲大司憲,金熙華爲弼善,金蓍根爲典設提調,李朝鉉爲左通禮,朴晩壽爲金川郡守,李羲準爲龍岡縣令,柳榮五爲高山察訪,水原留守單李益運,開城留守單尹序東,華寧殿提調單李益運,接慰官單趙琮鎭。兵批,行判書徐榮輔病,參判申光軾入直進,參議洪時溥受由,參知南惠寬病,右承旨權丕應進。僉知三單李柱·高載復·異在益,副護軍趙雲衢,兼摠理使單李益運,管理使單尹序東。
以吏曹參議金會淵牌不進罷職傳旨,傳于沈奎魯曰,只推。
沈奎魯,以侍講院言啓曰,本院上番闕直,已至多日,事甚未安。今日政新除授弼善,待下批,卽爲牌招入直,司書金鎭,旣有只推之命,亦爲一體牌招,以爲推移入直之地,何如?傳曰,允。
沈奎魯啓曰,卽者副修撰李允謙,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
沈奎魯,以弘文館言啓曰,本館下番闕直,事甚未安。修撰趙琮鎭,副修撰任天常,竝卽牌招,以爲推移入直,校理趙晉和,一體牌招察任,何如?傳曰,允。
以校理趙晉和,修撰趙琮鎭,副修撰任天常牌不進罷職傳旨,傳于沈奎魯曰,只推。
以大司諫李翼晉,執義朴孝成牌不進罷職傳旨,傳于權丕應曰,只推。
權丕應,以都摠府言啓曰,副摠管金益彬,以禁衛中軍,本營諸將官射會監試事,南別營晝仕出去之意,敢啓。傳曰,知道。
權丕應,以義禁府言啓曰,卽接月令醫員崔啓進手本,則時囚罪人鄭度采,重得毒感,處冷添劇,氣息奄奄,症形危重云。罪人病勢如此,則一邊保放,一邊草記,曾有定式矣。鄭度采,姑爲保放之意,敢啓。傳曰,知道。
掌令李德升,獻納李久源,副校理任百禧啓曰,噫嘻,痛矣,逆賊之子,海東臣子,不可與共戴一天者也。逆致辟之後,諸子孥戮之典,固不容一刻少緩,尙今假息於近島,已是失刑之大,而及至今番逆獄,眞贓畢露,妖振之綢繆醞釀,勢幾至於滔天,賊鍾之經營排布,禍將及於燎原者,莫不根柢於此賊,窩窟於此賊。其曰當爲蜀漢,曰合有變通,曰不害義理,曰乘此擧事,末乃以二字凶言,明白納招,此賊之爲鍾·振奇貨,鍾·振之爲此賊嚆矢,明若觀火。鍾·振,以二字凶言之斷案,旣施極律,則此賊,明受二字之目,而乃反戴頭遊魂於覆載之間者,天下寧有是耶?又況八議雖重,三尺莫嚴,凡以王室之周親,入於凶徒之指擬者,如甲子逆瑅,庚申逆杭,俱不得議親而屈法,雖以我先王至仁盛德,丙申逆禶之獄,不得不斷以王法,此豈非今日殿下所可鑑法者乎?且此逆之子,屬籍已絶,封爵不及,則初不可擬議於近宗之例也明矣。亂本未拔,滋蔓難圖,又不知何樣禍機,伏在冥冥之中,而懲討之王章莫伸,神人之輿憤未洩,國將不得爲國,人將不得爲人。思之及此,寧不凜然而寒心哉?請逆第一子,快正典刑,以絶亂本焉。答曰,不允。
掌令李德升,獻納李久源啓曰,噫嘻,痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊言之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之,速出斬之等語,肆然發惡,而且太甲桐宮之說,果與諸賊一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來,所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂,爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。噫嘻,痛矣,從古亂逆何限,而豈有如夏賊之窮凶極惡者哉?語其凶言,則雲海之所不道,論其逆節則賊鏡之所不爲,見者骨寒,聞者膽掉,實是窮天地亘古今,所未聞所未有者也。此豈渠一人之所作爲,一時之所做出?和同之類,必有其人,黨與之討,不容少緩,而旣搜之文書,竝皆付丙,未露之端緖,全不究覈,獄體疎忽,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女,囚禁待年之命,臣等,尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫廷,提誦夏賊之凶書,乃以相議勸成,納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也明矣。噫,其一家之內,生此二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則非渠所可獨辦者也。是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例施行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也。身爲閫帥,以下四五字刀削已是劇逆之斷案,而乙巳春諸賊,指日擧兵之時,自擬內應大將,至於書給四柱,先占身數,其所爲計,至凶極獰,而況渠以下四五字刀削逆復之愛姪也。一門之內,日夜綢繆,兩賊之間,出沒紹介,危機急變,迫在呼吸。何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,以下五六字刀削鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石,以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。逆宇,以凶喆之子,藉其氣勢,罔念呴濡之恩,益肆跳踉,擬帥市恩之謀,旣極陰祕,荷杖偸鈴之態,不忍正視,其所負犯,不一而足,而乃於不敢言之地,敢懷不敢萌之心,潛構啓草,欲售欺天之計,此已窮凶絶悖,而於渠猶屬薄物細故。潛藉逆復之姻婭,以下十四五字刀削旣已遲晩,顧瞻他日之計,明白納招,甚至於干涉善復,自知當死之供,吐實於平問之下,其窮凶情節,更無可言。有賊如此,不施邦刑,則天綱絶矣,王法乖矣。宇鎭之於善·謙兩賊,一而二,二而一者也。兩賊伏法之後,獨使已結案之凶賊,得保首領,偃處近島,古今天下,寧有是哉?義理自此晦塞,亂賊無所懲畏。思之及此,寧不大可憂而大可懼哉?請明謙·以謙,亟施孥戮,逆復庶子好石,亟施處絞,遲晩罪人宇鎭,捧根脚,夬正王法。噫嘻,痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正邦刑。噫嘻,痛矣,權奸之凶國禍家,從古何限,而豈有如尹行恁之至妖慝絶巧憯者哉?渠本天生宵小,薄有文技,惟我先大王念其家聲,置之邇列,自簪筆而躋緋玉,恩至渥也,德至厚也。奈其狼性難改,梟音漸肆,持身汚下,不以士夫而自處,宅心回譎,不識名義之何物,賣寵招權,無所顧忌,利己傷人,看作能事,平生傳襲,卽是凶邪之餘論,密地和應,無非奸賊之悖說,而鬼蜮情狀,莫逃於天鑑之下,故每以行己卑賤,作事容易,不可任用,俯諭於筵臣,至有小國榮之敎,雖以包容之德,姑緩屛黜,深察跳踉之漸,嚴加裁抑。大聖人則哲之明,凡在臣隣,孰不欽仰,而及夫乙卯以後,朝著肅淸,國是大定,渠亦自知其舊惡之難容,宿習之莫售,遂復飜身換面,以爲迷藏龍斷之計,情態之巧黠,不啻如見其肺肝,有識之憂,厥惟久矣。逮當庚年崩坼之變,大小哀遑,罔知所爲,渠乃以喪制未闋之身,謂此時之可乘,敢欲盜竊權柄,恣行胸臆,毁棄禮防,闖然冒進,人理之滅絶,已無可言,而出入深嚴,略無防限,窺覘動靜,作爲伎倆,欺蔽上下,擅弄威福,兜攬銓衡,濫吹文苑,以奔走號召奊詬無恥之徒,廣植黨援,助爲聲勢,而錢穀甲兵,無不管轄,政注差除,惟意所欲。甚則矯稱先旨,使人莫敢誰何,陰濟其私,鄙夫無所不爲,夸張氣焰,大開賂門,親黨家客,口厭四方之贈遺,僕隷賤流,動藉官掖之嚴密,勢成位立,無復畏憚,延禧禁地,縱賊傔而瘞埋臭胔,湖·嶺諸郡,嗾鄕儒而俎豆厥父,乾沒公貨,與私人而分利,鬻賣腴邑,共癡甥而論價,此猶渠之薄物細故,若其陰陽闔捭,左右欺賣,口蜜腹劍,不啻林甫之奸邪,詐僞反覆,專用蘇·張之手段,其言則假托義理,而其心則壞亂義理,廊廟大臣,視之若無,僚寀兄弟,公行交構讒慝之口,千百其舌,朝象之洶洶不寧,徒以渠也,廷臣之惴惴不保,豈非若耶?尤所痛惡者,奏藁之役,倡說於公座,瀛棘之逆,營護於暗地,爲凶魁效力之計,手脚益忙,殺薄昭薄德之言,心跡畢露。至於庭籲初發,敢爲推托之辭,告文代撰,陰用寬大之句,當此之時,渠之所謂義理,果安在哉?璁·萼之論,卽渠素所蓄積,章·蔡之事,是渠他日排布,則每到事會之滾急,不覺眞情之發見,自不得不然爾。向來邪獄,可謂天地之大變怪,王法之所必誅,而處分嚴正,一番廓淸,其功有不在於抑洪水驅猛獸之下,而渠獨爲楚獄多濫之說,肆然發口,以悅異臭之人,自爲解脫之計,設心造意,事事若此。此等小人,眞朱夫子所謂自朝至暮,自頭至足,無非罪惡者。渠亦人耳,持此安歸?情狀旣綻,到處狼狽,天地雖大,靡所容身,則畢竟匍匐而歸還他本邑。蓋其千億化身,惟利是趨,利在浚賊則附浚賊,利在異類則附異類,利在邪黨則附邪黨,至於以下一行刀削天下之惡,始若殊塗,終必同歸,況渠之於逆任,腸肚相連,脈絡交通,眞贓現捉,昭不可掩。況今可發之凶言凶書,卽窮天地亘萬古,載籍以來所未有之逆變也。可基則本以行恁之卵育,傳襲行恁之凶肚,爛漫綢繆,如鬼如蜮,爲世指目,厥惟久矣,而及其竄逐之後,輒懷怨懟之心,敢於莫重莫嚴之地,肆發窮凶極悖之說,時發則久爲可賊之豢畜,稔聞可賊之凶言,手投凶書,詬罵天日,此實雲·海之所不道,而苟究其根柢窩窟,一則行恁,二則行恁。何幸我慈聖殿下,俯察輿情,廓揮明斷,特降賜死之命,王章自此可伸,輿憤得以少洩,而第伏念行恁,罪是劇逆,職非大官,則只賜其死,不施藁街之典者,實是四百年所未有之事也。況其從前至妖至慝之負犯情節,今番凶書凶言之根因脈絡,不一盤覈,徑先處斷,臺臣設鞫之請,迄未蒙允,薪島復命之啓,纔已登徹,王章似伸而未可謂克伸,輿情似洩而未可謂夬洩,到今次第應行之律,不可以誅及其身而止。請賜死罪人行恁諸子,應坐之類,亟令王府,依律擧行,無俾易種焉。以下八行刀削噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也。追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉,乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻,痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望。至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶未伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻小緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶。今者陽澤之干犯彰著,其首惡則榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,時偉性本陰譎,行又凶悖,賊翰之餘論,無不主張,賣權兜攬,惟意所欲,樂禍忌忮,爲世側目,厥惟久矣。暗結妖宇之父子,昏夜綢繆,情跡陰祕,隱然自比於戚聯之人,至欲擬擧於握兵之任,長惡助勢,便一窩主。及夫賊宇之輸款而渠之眞贓,畢露無餘,推此一款,卽是斷案,而尤有國人之至今所腐心痛骨者,壬寅秋邦慶,實是八域臣民歡忭蹈舞之辰,而噫,彼時偉,抑獨何心,顯示不悅之意,章奏之上,力遏邦慶二字,酬酢之間,牢諱慶忭等語,公坐稠廣,攘臂咆喝,有耳皆聞,無人不道,及至定號之日,肆發凶言於衆人之中曰,今此定號,何如是太早,究厥心腸,已萬萬極凶絶悖,而甚至於五月喪變之後,以平日不平之心,益肆陰凶之計,暗囑其兄,沮戲葬地,國言喧藉,情節莫掩。特以先大王好生之德,姑不設鞫嚴問,只施絶島荐棘,而王章未加,鬼誅先及,神人之憤,容有極哉?請物故罪人時偉諸子,亟施散配之典。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,疑亂熒惑,潛圖不逞之計,是可忍也。吁,亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納援辭,見捉文書中,不道不滿之說,愈出愈凶,至於外朝不知之言,詩句引用之意而極矣。末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻,魯賢本以不逞之徒,素蓄樂禍之心,凡係怪論悖議,無不主張,及夫裕賊凶疏之際,從容筆談,爛漫謀議,沮戲大婚之凶計,背馳先王之逆節,終始通謀,已是渠斷案,而嗾人停啓之事,看作私好,局子粧出之說,謂非惡逆,或曰到今義理始正,其時則是非未定,言言悖慢,節節凶慝,同參之罪,渠旣輸款,則在法不當移易,知情之律,今已擧行,則失刑又當如何?請知情不告罪人魯賢,亟施孥籍之典。噫嘻,在民,手出悖通,身係久囚,則乘機樂禍之習,厥惟久矣。與裕賊,爲切隣,以裕賊爲謀主,臭味相同,臟肚相連。及其凶疏之構草也,密勿綢繆,爛漫酬酢,或曰大婚不成則好矣,或曰喬木世家,不歸正,攘臂倡應,甘心沮戲,其凶肚逆腸,與裕·默兩賊,一串貫來,同參之跡,鞫案昭在,知情之律,失之太輕。請知情不告罪人在民,亟施孥籍之典。噫嘻,痛矣,不逞怪鬼之徒,壞世道而禍家國者,從古何限,而豈有如向來悖疏悖通者哉?蓋其一種虺毒之類,自成暗地蚓結之勢,千奇百怪,萃爲淵藪,悖疏悖通,竝道迭發,苟非乾道孔昭,凶謀自綻,慈敎誕宣,處分揮廓,則幾何不伏莽之禍,將至燎原哉?噫,彼洪履猷卽一乖氣所鍾,渠以幺麽蔭吏,常欲兜攬朝權,陰懷網打之計,倡爲憯毒之擧,昂然自處以窩主,巨魁,而嘯聚無賴之類,做出平地之浪,掃盡朝著,將欲何爲。此在渠,猶屬薄物細故,尤有所絶悖而窮凶者,渠之造謀用意,專出樂禍,而及其眞贓綻露,情節莫掩,則乃敢憑藉於莫嚴莫重之地,反歸於自渠身背馳,自渠口誣逼之科,卽此一節,爲其斷案,罰止島配,已是失刑之大者,王章未伸,鬼誅先加,窮凶之情節,無以究覈,積鬱之輿憤,到今益切,次第應行之律,不可以身故,有所容貸。請物故罪人履猷諸子,亟施散配之典。噫嘻,痛矣,人心日陷,世道日詿,凶國禍家之變,前後何限,而豈有鞫獄諸賊之窮凶絶悖者哉?噫,彼裕賊,沮戲背馳之凶謀逆節,卽窮天地亘萬古所未有之劇賊,而王章未伸,孥戮尙靳,神人之憤痛,容有極哉?若其梟腸獍肚之爛漫同參如安默·魯賢·在民等三賊,雖已伏法,其餘鞫囚之關係獄情,干連逆謀者,固宜到底窮覈,打破窩窟,不可以區別首從,輕先酌放也明矣。李晦祥,本以裕賊之血黨,參涉凶疏,綢繆和應,或以筆談而酬酢,或以書札而往復,疏後阻隔之說,證左無據,宣力停啓之事,眞贓畢露,渠雖喙長三尺,無以自明。卽此一款,已是斷案,而一次平問,不加拷訊,屢朔抛置,遽然酌處,失刑之大,莫此爲甚。及夫發配之初,謂有吐實之言,恐動禁堂,至有大臣請對,更爲設鞫之擧,則指嗾醞釀之情節,庶乎其卽地盤覈,劈破根窩,而奈其舊習罔悛,凶圖愈肆,一反前招,閃弄疑眩,畢竟以亂言誣招自服,世未有似此至陰慝絶凶憯之劇逆大憝也。以渠負犯,生出獄門,寔出十世宥之聖意,則渠若有一分秉彝之心,豈忍復爲此游辭粧撰,舞奸鉤引之計哉?反坐自有當律,誣招宜覈隱情,今此原配所安置之典,論以刑政,萬萬乖當。至於金宇光,以凶賊之私人,朝夕相守,奔走聽令,則其同參謀凶之情節,狼藉難掩,此不可謂以卑微,撓屈三尺也。權思穆,係是應坐之類,事當次第擧行,決不可遽議酌放。金千孫,雖曰蒙孩賤類,旣是親密之傔屬,亦係鞫獄之干連,亦不宜全然放釋。請安置罪人李晦祥,島配罪人金宇光,竝令王府,更加嚴鞫,快正典刑,放釋罪人權思穆·金千孫,亟施絶島安置之典。噫嘻,痛矣,干常亂紀之賊,從古何限,而豈有如在敏之至妖慝絶凶悖者哉?常懷梟獍之心,莫掩鬼蜮之狀,乘機逞毒,闖呈一疏,上而拶逼聖躬,下而網打朝紳,至曰受誣於舟梁之大慶,有若眞有誣逼者然,又引故相之對揚,有若不爲辨明者然,末乃以眼無君母等語,憑藉而疑亂,閃忽而譏訕,顯售不逞之習,少無顧忌之心,其爲凶憯,胡至此極?嗚呼,庚申以後,我東方得有今日,是誰之力?洪惟我慈聖殿下,五紀母臨,四載簾帷,保護我聖躬,鞏固我宗祊,義理闡明,朝象和泰,克追先王之遺志,誕擧旣定之文祥,以基我億萬年無疆之休,洪功盛烈,有光史牒,環東土數千里,莫不蹈舞攢頌於慈覆之天,而向來臺臣通儒之處分,罔非稟決慈旨,推明慈德,正大光明,有辭後世,凡有秉彝之心者,孰不頌慈仁仰聖孝,而渠亦北面於慈聖曁殿下之廷者,抑何心腸,至有不欲比肩之凶言,而矢死不欲立於殿下之廷?卽此一款,已是窮天地亘萬古,所未有之劇逆斷案,此非但殿下之罪人,實是慈聖之罪人也。究厥情犯,剮戮猶輕,不可使一刻容貸於覆載之間,而今日臣子之忍與之共戴一天,未能手磔而口臠,凡幾月矣。輿論迭發,聖斷斯赫,特允臺臣之請,王章始可夬伸,輿情從此少洩,而豈意酌決之命遽下,至令似此凶逆,生出獄門?刑政之乖失,神人之痛惋,容有極哉?噫,彼賊敏,卽一戴頭之逆豎也。此而不嚴覈情節,夬斷常刑,則倫綱斁而義理晦,將至於國不得爲國,人不得爲人,不逞之徒,去益生心,亂逆之起,又復接跡,豈不大可懼哉?旣允群請,而不宜從輕,自有邦憲而不容少緩。請楸子島減死安置罪人在敏,亟令王府,還爲拿來,嚴鞫得情,夬正典刑。噫嘻,痛矣,徐瀅修之罪,可勝誅哉?本以梟獍之種,濟以蛇虺之性,鄙悖陰鷙,凶譎憸邪,百惡竝萃,萬妖具備,而最其罔赦之罪,父事能賊,至行見舅之禮,讐絶母家,全廢謁廟之擧,傳神於能賊,護法於能賊,一世共憤,萬口難防,而及能賊伏法之後,天網太恢,王章不加,渠之尙今戴頭假息於覆載之間者,已是天地好生之德。使渠苟有一分秉彝之性,所當屛跡息影,改心革面之不暇,而乃反揚揚自處以無故之人,圖占科第,翺翔名塗,自知滓穢之滿身不爲淸朝之所容,甘與乃祖而背馳,仇視其叔之樹立,東西閃忽,左右迷藏,自許文藝,主張世道,淸官美職,惟意兜攬,內而銓柄,外而藩臬,朝驟暮躐,惟懷患得之心,晝思宵營,罔非樂禍之計,而戕人害物,憑公濟私,必欲充渠谿壑,禍人家國,擧世喧傳,行路側目。論其前後情跡,前後罪惡,則渠豈可彈冠束帶,廁之於橫目之列,而敢生叵測之心,益肆跳踉之習,締結於達淳,符同於達淳,畢竟達淳之初筵所奏,都是瀅修之所爛漫綢繆,則臺疏所謂達淳之爲達淳,一則瀅修,二則瀅修云者,眞實際語也。而及夫達淳逬出之辰,力致於畿營咫尺之地,躬謁於昏夜涔寂之時,促膝而坐,握手而語,稱之以事業,許之以死生,盃盤殷勤,形跡狼藉,有耳皆聞,有口皆傳。噫,以達淳大不道之凶言,稱之以事業,以達淳大不敬之悖擧,許之以死生者,逆節昭著,凶肚相連,表裏和應,首尾糾結,眞所謂一而二二而一。至於筵本圖改之說出,而渠之斷案眞贓,益難一刻容置於天壤之間矣。夫國家之設置記注,事體至重,法意至嚴,一登史筆之後,雖以人主之尊,加一字不得,減一字不得。從古人臣之干犯於史事者,厥罪何居,而況伊日賓對之筵本,卽我聖上闡明大義,遵守先志之一大關捩,則其爲關係於莫重莫嚴,果何如也,而渠敢急於掉脫,暗地指使,妖弟淇修,紹介于中,必欲改易其文字,變幻其事實者,古今天下,寧有如許至凶至憯至妖至奸者乎?謂人可誣,人不可誣,謂天可欺,天不可欺,島置之典,雖已特施,其設計造謀,同逆共惡之窮凶情節,不可不盤覈得情。請楸子島安置罪人徐瀅修,設鞫嚴問,快正王法。李魯春,本以傾邪之性,濟以反復之行,千億化身,恬不爲愧,百計鑽穴,惟勢是趨,十年嶺海,禍心不竣,一蹴卿月,伎倆漸滑,卵育於煥之,血黨於日煥,爲世指目,厥惟久矣。自近以來,忽又以達淳爲依歸,以瀅修爲腹心,甚至於結爲兄弟,罔念匪類之可恥,遂許生死之與同,重牢宴獻壽之說,母喪時致奠之謗,一世喧傳,唾罵四起。畢竟傳襲於瀅修,慫慂於達淳,敢以我先王不忍聞不敢道之說,肆然仰達於殿下之前,以壞我先王之義理,慼我殿下之心,而私書往復,稱以樹立,公肆推詡,看作茶飯,蓋此輩,以此等凶說,作爲家計,不知有君父,是可忍也,孰不可忍也?及夫奸狀綻露,聲討方嚴,則叔姪相鬨,互相推諉,傳說狼藉,莫不掩口,渠之前後情節,昭不可掩如此矣。雖以申獻朝之疏觀之,旣是同庚死友,則渠之一言一動,無不參涉,而今其爲說,節節有條理,鑿鑿有根據,此可謂渠之斷案矣。凡今日北面於殿下之廷者,苟有一毫干涉於達淳初筵之奏,固當明目張膽,沫血請討,況其眞贓已露,證援昭在?此與達淳·瀅修,一而二二而一,如此窮凶絶慝之類,若不嚴加盤覈,夬施王章,則亂逆無所知懼,世道無以底定。請巨濟府島配罪人李魯春,亟令王府,設鞫嚴問,明正典刑。噫,彼張錫胤,本以宵小之類,濟以憸邪之行,左右鑽刺,惟利是趨,東西閃忽,惟勢是附,士夫名檢,固不足責之於渠,而右袒裕賊,卽渠斷案,故儒臣趙恒鎭,疏斥裕賊也,當日臣僚,尙幸一線言路之不泯,而惟我慈聖之處分儒臣,實緣闕禮一款,非指斥裕一事也,渠獨何心,肆然以奸萌賊膽等說,論斥言者,夫以斥裕之疏,謂之奸萌賊膽,則渠之凶肚逆腸,已不可掩。又況甲子之獄,渠之姓名,緊出於魯賢之招,王府丹書,昭然具載,由前由後,苟論裕賊之血黨,非錫胤而何?情節尙未究覈,輿憤久而益激,島置之律,雖已蒙允,如此奸凶之類,決不可一日容貸於覆載之間。請古今島安置罪人張錫胤,亟令王府,嚴鞫得情,夬正典刑。噫嘻,痛矣。煥之之罪,可勝誅哉?賦性本自奰慝,行事無非陰戾,發身戚畹之家,濫躋卿孤之列,以貪權樂勢,把作家計,以戕人害物,視爲能事,廣張聲勢,恣行威福,慶刑判於喜怒,殺活變於吐吸,一世屛息,萬人側目,其有奴顔婢膝,脅肩諂媚,則悅其附己而吹噓奬擢,如恐不及,或能介然有守,稍欲自持,則惡其異己而排擯擠陷,靡有餘力,於是乎擧一國之嗜利昧義,忘廉沒恥,閃倏如鬼蜮,鄙瑣如駔儈之類,無不匍匐而歸之,棼然珩芾之趨,菀爲淵藪之萃,積威所壓,有識箝口,公憤所在,志士扼腕,惴惴慄慄,莫敢誰何,相對揮手,戒以滅族者,蓋亦積有年數矣。嗚呼,庚申崩拆之變,此何等時也?渠以受恩罔極之人,身爲院相,苟有一分人心,何忍逞其胸臆,而乃敢謂此時可乘,而凶肚愈肆,謂擧世可脅,而猾手漸熟,驟擢私黨,列樹爪牙之勢,廣引醜類,密布耳目之助,瑣瑣之婭,賣其凶焰,齪齪之徒,舐其殘瀝,朝政蠱壞,世道殽亂,駸駸至於莫可收拾之境,是皆昭布一時之瞻聆,脩播萬口之喧騰,雖至輿儓下賤竈婢耘夫,擧懷憤惋,戟手唾罵,凡此許多罪惡,已爲渠罔赦之斷案,而其窮凶絶悖之情節,已露於前後筵奏,其所謂降在殿下之廷,以不忍聞於先大王者,不敢言於殿下,則義理湮晦云云,此何語也?殿下,以先王之心爲心,群下以事先王者事殿下,卽天理臣分之所當然。若曰先王之時,雖不忍言,而殿下之時,可以忍言,則天下寧有如許臣節乎?護法傳神,潛援其徒,前矛後殿,一串貫來,至于今番達賊之凶圖,而首尾相符,脈絡相通,無不根柢於煥之,本原於煥之。今者大論方張,聲討達賊無君之罪,而若不劈開源頭,掀破窟穴,則將何以訖天討而服人心乎?至於裕賊一款,尤爲渠眞贓。夫裕賊之凶謀陰圖,卽煥之之異身同腸,爛漫綢繆之狀,已不可掩,更生漫漶之計,佯作論責之樣,而乃反奬之以老臣忠愛,詡之以爲國深慮,畢竟論勘,止於問備,當是時也,凡在橫目之列者,孰不肉顫膽掉,思欲手磔口臠,而巷裏私議,莫能倡言,屋下竊歎,不敢顯論,其饕威虐勢,吁,亦可怖,而衆正氣死,一至於此,雖莽·卓·懿·溫,何以加此?執跡而究其心,沿流而溯其源,則裕之所以爲裕,達之所以爲達,一是煥之之所倡,苟究其元惡大憝,則煥之是已。其餘變亂先王之成憲,辜負先王之恩眷,在渠猶屬細故,卽此兩條之奏,焉逭三尺之律?追奪之典,今旣蒙允,則應行之法,不容小緩。請追奪罪人煥之諸子,亟施散配之典。噫嘻,痛矣。達淳之罪,可勝誅哉?本以陰譎之性,猾濫之習,巧於涉世,盜竊虛譽,工於謀身,兜攬名器,遍歷華要,驟躋崇顯,擧世之指目,有識之唾罵,厥惟久矣,而方其拜相之初,眷注,何如,倚毗,何如?而罔念圖報之義,敢懷叵測之心,初登前席,肆發凶言,大不道大不敬之眞贓綻露,逆節昭著,有不可歷數而枚擧。伏惟我先大王二十五年固守之大義理大秉執,何等精微,何等嚴正,而渠乃包蓄禍心,把作奇貨,以凶國禍家之心,濟背公營私之習,自任一己之家計,用爲憑藉之欛柄,究其設心造意,已極至凶絶憯,此其死罪一也。渠所謂邪說,卽所以自倡,做出謊怪之言,繼以憂歎之色,暗中揶揄,白地煽動,必欲矯誣一世,構陷朝紳,以爲沽名賣權之計,此其死罪二也。及夫兩人褒贈之說,忍能發口直犯手勢,謂君上可脅持,謂朝廷可鉗制,于犯先王之大義理,壞亂先王之大秉執,先王之所不忍聞,而忍之於殿下之前,先王之所不敢道,而敢之於殿下之廷,此有君君臣臣以來,所未聞所未有之至凶憯大變怪,此其死罪三也。嗚呼,喉院洗草之事,言猶在耳,語亦抆血,爲今日臣子者,孰敢不銘在心肺,一念洞屬,而今乃以已洗之書本,無難呈納,又諉以此書之竝洗,初不聞知者,急於掉脫,謂天可欺,此其死罪四也。及夫聖心驚惕,玉音掩抑,咫尺前筵,屢降臣子不敢承聞之敎,渠乃昂然相抗,少無畏縮之意,悍然不服,愈肆角勝之氣,俯詢丁寧,則引他說而漫漶,辭旨惻怛,則捨本事而凌踏,當日光景,可謂君綱淪滅,人彝斁絶,此其死罪五也。晩後一疏,去益凶憯,甘心誣逼,恣意背馳,滿腹包藏,無非輕蔑之心,極口張遑,顯售威脅之意,至敢以不得不言諱諫根柢等語,筆之於書,肆然上逼於莫重莫嚴之地,又有人臣之極罪,千古之斷案,此其死罪六也。爲人臣者,有一於此,則在春秋必討,在王法必誅,無所容於覆載之間,而今此六大罪案,咸萃一身,有萬可誅,無一可貰。此不但殿下之罪人,實爲先大王之罪人,不但爲先大王之罪人,卽我英廟曁先世子之罪人也。何幸乾斷廓然,天討已行,而此等凶逆,不可以誅止其身。請賜死罪人達淳諸子,亟施遠地定配之典。日煥,性本狠愎,跡又跪祕,托身權凶之門,而腸肚相連,藉賣戚畹之勢,而威福自恣,鄙悖如達·翊者,稱以大老,諂諛若龜·獻者,甘爲門生,攘臂抵掌,無非戕害之凶論,東閃西忽,自作逆藪之謀主,一世指目,有識憂歎,厥惟久矣。至如裕賊窮凶絶悖之疏,實是載籍以來所未有之極惡大憝,則苟有一分人心者,孰不骨顫膽掉,至欲食肉寢皮,而渠獨何心,陰護顯扶,倡出凶論,乃以三揀不爲之說,傳播疑惑,百計興訛,必欲背馳先王,沮戲大婚,究厥心腸,已不勝神人之憤,而其後裕賊之竄在鳳山也,諫長聲討之疏出,則汲汲專伻,巨細皆報。是以裕賊之鞫庭抵賴,亦無非日煥之所先期指揮,此則有口皆言,有耳皆聞。果然在民之招,至以其叔而爲證,卽此一節,尤是斷案,未施肆市之律,而鬼誅先加,其爲輿情之憤鬱,容有極哉?何幸天討亟行,追奪之典,今旣蒙允,則次第應行之律,不容少緩。請追奪罪人日煥諸子,亟施散配之典。噫嘻,痛矣,亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼以爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果何以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻,痛矣。漢祿之子日柱,尙今假息於覆載之間,環東土含生之倫,忍與此賊,共戴一天,而恬然若不知臣死之義者,凡幾年所。彼日柱,本以戾氣所種,虺毒其性,凶譎奰慝,爲漢祿之是父是子,綢繆陰祕,與觀柱而難兄難弟,以其父罪惡貫盈,慮他日必致彰露,夙宵經營,罔非讐國家而危宗社,年來機關,盡是結淫朋而戕善類,氣焰所使,無事不爲,甚至於自處戚畹,締結煥賊,假托儒名,圖占抄選,蓋欲虛張聲勢,威脅異己,使一世之人,莫敢誰何,不敢追提漢祿之凶言故也。其所爲計,吁,亦巧且憯矣。況其險圖逆節,傳襲乃父,主張賊裕悖慝之疏,粧出逆煥忠愛之奏,嘗試於前,和應於後,唱喁邪說,詿誤世道,一轉而爲海玉之凶謀,一門之株連,眞贓畢露,再轉而爲達淳之悖奏,血黨之干犯,斷案已具,千變萬怪,疊生層出,而要其歸,則皆從其父凶圖中出來,與日煥諸賊,一而二,二而一,卽其身犯,實諸逆之窩窟,群凶之根柢也。形迹狼藉,萬口喧傳,而謂無明白之端緖,還寢旣允之成命,王法暫伸而旋屈,輿憤乍洩而還菀。請黑山島安置罪人日柱,依初下傳敎,設鞫得情,夬正典刑。噫嘻,痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生?而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣,龍柱之罪,可勝誅哉?本以凶譎之性,濟其狡黠之行,襲一門相傳之論,敢懷射日之凶圖,乘國家不幸之會,主張滔天之禍機,綢繆揣摩,自爲凶徒之謀主,醞釀設施,甘作諸賊之窩窟,鼓倡凶論,爲龜·祿之後殿,排布逆謀,與觀·日而同腸,晝宵經營,莫非凶禍家國,東西嘯聚,必欲網打朝紳,裕賊之凶疏,而指使之者此賊也,履猷之悖通,而陰嗾之者此賊也,此乃十手所指,萬口所傳,而當時鋤治,不及巨魁,仍作漏網之魚,便成伏莽之賊,兩煥·裕·玉之元惡大憝,達·瀅·春·翊之陰謀祕計,莫不根柢於此賊,而至於稱以渠父之遺疏,嗾出安默而投呈,必欲疑亂宸聽,漫漶國是,遂使鉗制一世,擠陷異己,其計吁亦巧且憯矣。論其許多凶謀,許多逆節,實覆載之所不容,神人之所共憤也。凡今日含生之倫,孰不欲食肉寢皮?而尤有所窮凶而絶悖者。惟我殿下,追念慈聖之盛德,至命承宣之特除,則渠當感泣榮幸之不暇,而罔念恩渥,愈肆狠毒,不懸玉圈,抑何心腸?其怨懟不臣之心,殆有浮於觀柱之請退於親政之初也。卽此一事,萬戮猶輕,如此賊首凶魁,若不嚴加盤覈,則賊徒滋蔓,實有難圖之慮,義理湮晦,將無可明之日。思之及此,寧不凜然而寒心哉?請金甲島安置罪人龍柱,亟令王府,設鞫得情,夬正典刑。李書九,薄有才藝,工於反覆,迹其平生,可謂千億化身,而此於渠,猶屬餘事,其庚申一疏,設爲問答,極其妖譎,頭腦於裕疏,張本於達奏,爲劇逆巨魁之前茅嚆矢者,一則書九,二則書九。且其辭疏中,斜封墨勅之說,尤非當世之所敢引用,究其指意,萬萬叵測。伊時慈敎,深斥妖邪,特命竄逐,終因煥賊之力救,致有反汗之擧,其爲煥之異身同腸,已不可掩,而況敬臣疏出後,渠敢以忠藎元老,盛推煥之,訾毁賢相,痛斥敬臣,其力護凶魁,鉗制人口,渠已自供。今當三賊逆節彰露,聲討方張之時,根窩之如書九,血黨之如書九者,偃息在家,官爵自如,亂臣賊子,將何以知懼乎?請前監司李書九,設鞫得情,夬正典刑。噫嘻,痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀貌,罔非戾氣,平生伎倆,專在於凶國而讐君,晝宵營爲,不出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起而罔不根柢於渠,一番凶獄出而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威亦久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾斷孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生,藉口欺人而欺心者,卽不過渠所謂士流也,渠所謂義理也,而論其行己,則發跡於逆戚之門而爲其私狎之客,托身於榮賊家而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀,以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我先大王,至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫,彼鍾厚,性旣陰譎,跡又詭祕,本以蔑識之鄙夫,自知發身之無階,因悖弟托士流之會,而暗覰欺世之術,附逆戚讐國家之論,而遂致華選之濫于,以威喝一世,把作張氣勢之奇貨,于以指使群凶,自居樹黨與之淵藪,外托遺逸,內執朝柄,把弄威福,如恐或失,藉賣權寵,無所不至。於是乎不逞之徒,逐臭之夫,轉相告引,靡然從之,粗解文字者,自稱高弟,濁亂世道者,願結死友,煥·日之凶而皆其部曲,達·瀅之惡而卽其餘孽,駸駸然至於今日滔天之禍而極矣。是知逆敬之悖口,傳襲於漢祿,則平日之所學得,可以推知,賊觀之凶招,源委於鍾秀,則乃兄之所綢繆,昭不可掩矣。且其願留榮賊之疏,爲渠斷案,鄙悖可醜,伏況賊秀正罪之後,渠之身犯,又如彼昭著,則削逸追奪,雖幸王章之少伸,而次第應行之律,不容暫緩。請追奪罪人鍾厚支屬,亟施散配之典。從古亂逆何限,而其窮凶絶悖至憯極惡,豈有如審度者哉?其疏之全篇旨意,句句字字,無非包藏不道中出來,而忍所不忍,壞亂義理,敢所不敢,凌逼天日,陽擠陰護,斁敗百世之倫彝,指東撈西,疑眩一代之耳目,有一於此,已是人臣之極罪斷案,又況帳殿親訊之下,肆發六字之凶言,聞來肉顫,思之膽掉,凡有人心者,孰不欲手磔而口臠哉?何幸乾斷斯赫,王章亟加,夬施藁街之律,少洩神人之憤,而第念凶如此賊,逆如此賊,而誅止其身,戮不及孥,則恐無以懲萬世亂逆之徒,慰一世忿鬱之情。請正法罪人審度,加施孥戮之典。噫嘻,痛矣。從古亂逆何限,而豈有若賊㯳之窮凶絶悖者哉?渠以鄕曲鄙微之類,敢懷窮天地亘古今所無之凶肚腸,以不敢言不忍聞之凶言,筆之於書,而投呈公門者,其平日醞釀,不問可知。憤痛之極,直欲手磔口臠,而乃以梟獍之心,敢肆狠毒之性,帳前親問,頑忍不服,王府嚴鞫,一直肆惡,終始忍杖,至於徑斃,肆市之典,旣未得施,則國體之虧損,已不成說,神人之憤惋,更無可言。豈可以徑斃之不用極律,擬議於此賊乎?其支屬尙在,則綢繆情節,尙有可覈之地,殪殄無遺,庶爲洩憤之方,臣等以沫飮之忱,合辭仰請矣,及承聖批,以追孥禁令靳允,重法之聖意,實不勝欽仰,而此賊之窮凶絶悖,不可以常典議律,寔爲擧國之公議。請物故罪人㯳支屬,亟令王府,嚴加盤覈,仍施孥戮之典。噫嘻,痛矣。人心日陷,義理日晦,惟彼夢賊,以遐鄕卑微之類,乃敢懷不道之心,投罔測之書,此實窮天地亘古今,所無之一大變怪也。嗚呼,恭惟我先大王,以根天之孝,盡倫之聖,義理則至精至微,秉執則莫嚴莫重,初元綸音,昭如日星,師·漢處分,森如鈇鉞,凡東土北面於國家者,莫不知此箇義理之一或背違,兇逆也,大憝也。渠獨何心,肆發不忍聞之說,誣逼不敢言之地,全篇指意,至凶絶憯,見之骨靑,思之膽掉,千剮萬斫,不足以洩神人之憤,收孥瀦澤,未足以懲亂逆之心,是豈只勘以治逆常律而止哉?且其包藏設施,決非渠之獨辦,凶書製寫,斷非渠之自爲,而帳前親問,頑忍不服,王府嚴訊,終始抵賴,端緖未露,窩窟莫査,國法之虧損,鞫體之疎漏,萬不成說,一線究覈之道,惟其支屬在耳。臣等不勝悲憤,以加律之請,窮覈之方,日前聯籲,及承聖批,以大非法意靳允,臣等相顧抑鬱之至。夫制法本意,隨時變通,則欲治前古所未有之逆,合施前古所未有之典,而況适·雲已行之律,非無於前者也,支屬盤問之例,非創於今者也。此等之律,不施於此賊,而施於何處乎?請大逆不道罪人夢瑞,亟令王府,以适·雲例施行,其支屬之應問者,亦卽拿覈得情,使王法伸而亂本拔焉。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一,則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰以下略十八字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,以下六字刀削指卯日而擧事爲期云者,莫非做作妖言,煽動人心之計,而以下七八字刀削十三日至凶之說,與鍾一,一而二,二而一,似此今古所無之逆,不可只施治逆之常典。适·雲已行之例,不施於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,以下八九字刀削欲輸軍糧,則轉到南陽,凡爲群凶之指使,率皆挺身而樂赴,以下八九字刀削其意何在將臣家將欲火攻,所營何事?店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕。鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。李元樸,身居下邑,密通京華,鍾一切友也,而讖緯妖誕之書,逢輒問答,致後甥姪也,而凶悖不道之言,爛漫傳說,則知情之律,在所難逭。永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·李元樸·永喆等,更爲設鞫嚴問,期於得情,夬正典刑。噫嘻,痛矣。趙得永之罪,可勝誅哉?渠本賦性凶譎,行己鄙悖,陰鷙肆惡,自是戾氣,貪饕嗜利,猶屬薄物,蔑倫敗常之行,擧世唾鄙,樂禍思亂之心,平生伎倆,始也附麗於行恁,爲爪爲牙,指使於行恁,作鬼作蜮,暗地糾結,譸張凶論之狀,指目已久,心跡難掩。究厥情節,已是罔赦,而以其年前樹立,尙置優容之科,濫廁崇顯之列,而不思圖報,莫悛舊惡,及莅西藩,負國虐民,式爲亂階,至有繡啓之發,則固當杜門訟愆,不齒恒人,而偃處城闉之間,恣行恣止,揚眉吐氣,猶談世事,眞是無羞惡之心而非人者也。況復晝宵經營,東西排布,罔非凶國禍家之心,闖乘求言之會,憑藉論人之章,辭語閃映,旨意陰憯,乃敢以貞觀以下數句語,肆然指擬於不敢言之地,此等絶悖之說,於敵以下尙不得容易加之。渠亦北面於殿下之庭者,何敢萌於心而發諸口乎?是可忍也,孰不可忍也?此是窮天地所未有之極惡大憝,則無將之誅,不敬之律,斷當不踰晷刻,而殿下何所顧藉,尙靳兪音,不卽置法乎?此而一日假息於覆載之間,彝倫將斁,亂賊無懼,將至於國不得爲國,人不得爲人。請金甲島島配罪人趙得永,設鞫得情,夬正典刑,以洩神人之憤焉。答曰,不允。時景等事,裕事,徐瀅修事,日柱事,龜柱支屬事,審度事,亟停勿煩。夏賊等事,國榮事,㯳支屬事,亟停。魯賢事,更勿煩啓。鍾一·振采事,不允。友文·光友事,致後·延壽事,李永純·李元樸·永喆等事,不允。趙得永事,不允。
掌令李德升啓曰,噫嘻,痛矣。逆鏔窮凶之罪,已悉於前啓,今不必更事臚列,而幸賴我慈聖殿下,廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深。請正法罪人鏔,亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓·若鏞兄弟,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾,旣已籍沒,承薰亦旣正法,而噫,彼銓·鏞之爲若鍾兄弟者,致薰之〈爲〉承薰同氣者,不過島配定配而止,盤覈情節,掃蕩窩窟,顧不在於此輩耶?銓·鏞則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論。學逵·與權,俱以家煥之甥姪,承薰之至親,標號之陰慘,花助惟均,迷溺之丁寧,致·嗣各證,兇祕之跡,如印一板。寬基則,本以箕延之從孫,詿誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露,至與與權而對質,則渠雖喙長,何以自明?雖然此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究。賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請黑山島島配罪人若銓,康津縣定配罪人若鏞,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,夬正典刑。噫嘻,痛矣。十數年來,賊勢益肆,人心靡定,顧瞻他日之徒,以下三字刀削之輩,踵相接也。惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理,惟當含恩畏義,矢死縮伏,而不此之爲,有除輒膺,揚揚莅任,自同無故,此於渠,雖爲薄物細故,而亦可見隱若有恃縱恣無忌之一端。今幸乾斷赫然,以下三字刀削此等黨與,不可仍置。請周爀,亟令王府,嚴鞫得情,快正典刑。三啓中,諸賊罪關宗社,憤切神人,往在先朝,旣允臺閣,傳旨未下,故其時憲臣發啓,而伊後登筵,適値拜表發行,上下慶忭之日,仰承縷縷下敎,仍出姑停矣,今於一年二年之後,尙在不連不停之科。噫,先朝依允之盛意,蓋出於俯循輿情,快伸王章,而慶日姑停,不過一時行權,則今不可以未經處分,有所仍置。請亟下三啓依允之傳旨,令該府擧行焉。噫,彼李東萬,則言之便覺汚口。渠於履猷,卽是聲氣漠然之間,而托跡輸心,始出逐臭之意,臨急圖生,遂作反噬之謀,綢繆設施,經營脈絡,卽與履猷,一串貫來,則主客輕重,初無可論。前後酌配之命,遽下於輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻,痛矣。宋國仁窮凶絶悖之情節,可勝誅哉?渠以幺麽賤弁,潛懷怨懟,少無忌畏,敢作掛書之變,顯售叵測之計,實是今古所無之大變怪,而國人之皆曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性愈鷙,乃敢忍終如初,積月栲訊,一直抵賴。似此陰慝獰頑之物,抑亦鞫囚之罕有者,竟致凶身徑斃,厲口自滅,則王章無可伸之日矣,輿憤無少洩之時矣,不可以其身之物故而少緩當律之夬施。請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內,敬賦所謂紀淳來見之月日,與敬賊文書中所錄,果有相左者,故雖無發捕之請,而與如此凶悖之類,往來參尋之跡,旣現於供招,則揆以國體,不可不一番盤問,以覈情節。請朴紀淳,亟令王府,拿來嚴問,以重鞫體。噫,彼尹致謙,則身居三司之列,凶如得永,逆如得永,甘心右袒,挺身營護者,此又何等變怪也?渠以未見原本爲辭,而焉有不知裏面,而徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護,乃以未見爲言,奸情慝態,路人所知,究厥情犯,有浮於得永。斷以春秋之法,焉逭黨與之誅?如此之類,不可屛裔而止。請洪原縣屛裔罪人尹致謙,拿鞫嚴問,明正其罪。新除授持平張龍八,時在慶尙道仁同地,持平閔英世,時在忠淸道稷山地,請竝斯速乘馹上來事,下諭。答曰,不允。下諭事依啓。
獻納李久源啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿情莫泄。請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係朝宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿情愈切。何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命,未卒之志也。今當新化休明之日,不可使凶孽逆種,晷刻偃息於覆載之間。請亟下三啓傳旨,令攸司,卽速擧行焉。逆鏔罔赦之罪,已悉於前啓,今不必更事臚列,而幸賴我慈聖殿下,廓揮明斷,特施正法之典,擧國弸塞之冤憤,可以少洩,而今旣結案正法,則孥戮之法,便是應行之典。請正法罪人鏔,亟施孥戮之典。噫嘻,痛矣。今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使,脅驅村丁,自作前矛,半夜官門,突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可以島配遠竄而止。請絶島爲奴罪人李戒國·劉用孫·金金乭,亟令王府,夬施典刑。噫,李東萬,本以妖邪之物,兼以狡慝之性,出沒跳踉,蹤跡陰祕,奔走營逐,心術鄙悖,爲世唾罵,不齒儕類者,亦有年所,而今於悖疏悖通,其所爛漫排布,締結和應之狀,綻露無餘,則渠當卽地款服,自伏常憲,而始於事發之日,慌忙投疏,欲爲掩匿欺蔽之圖,終於訊推之際,反覆呑吐,敢生掉脫之計者,究厥心腸,尤極巧惡。是宜益加刑訊,到底盤鞫,而究覈未竟,遽置末勘。噫,今此酌處,雖出於好生之德意,其在誅亂去慝之道,決不可撓屈王章。請古今島定配罪人李東萬,亟令王府,設鞫得情,夬施典刑。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。答曰,不允。李戒國等事,亟停勿煩。三司合啓中,徐邁修事,停啓,兩司合啓中李東馨事,停啓,府啓中寵億事,停啓,兩司合啓徐瀅修事中,指使下悖侄有恂作俑於前八字,抹去。
禁府啓目,陰竹縣監安載述原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,水原前中軍沈公燁,原情云云。問目內辭緣,泛稱遲晩,所當請刑是白乎矣。曾經宣傳官,勿爲請刑,載在大典通編,議處,何如?判付啓,依允。又啓目,兼弼善洪命周,文學李應奎等,原情云云。傳旨內辭緣,泛稱遲晩,所當請刑是白乎矣。曾經侍從,勿爲請刑,載在大典通編,竝只議處,何如?判付啓,依允。又啓目,洪原前縣監具明源原情云云。傳旨問目內辭緣,泛稱遲晩,所當請刑是白乎矣。曾經侍從,勿爲請刑,載在大典通編,議處,何如?判付啓,依允。又啓目,延安府使權晙原情云云。問目內辭緣,泛稱遲晩,所當請刑是白乎矣。曾經侍從,勿爲請刑,載在大典通編,議處,何如?判付啓,依允。
副修撰李允謙疏曰,伏以臣之八耋老母,貞疾沈篤之狀,前後丐免之章,已盡呼籲,而幸荷神明之佑,近日以來,稍得差減,故逖違之餘,爲覲耿光,黽勉就直矣。卽接家信,則臣母積聚本症,挾食猝劇,頃刻昏塞,不省四到,急伻繼至,促臣歸視,臣終鮮兄弟,又無姊妹,扶護者唯臣一人而已,按摩者惟臣一人而已。臣自聞此報,心神飛越,他不暇顧,忙陳短章,徑出禁扄。伏乞聖慈,俯垂矜察,亟遞臣所帶之職,以便救護,仍治臣瀆擾之罪,以肅朝綱,千萬幸甚。臣無任云云。省疏具悉。爾其勿辭救護。
癸酉三月十四日辰時,上御涵仁亭。藥房入侍時,都提調韓用龜,提調金羲淳,副提調韓致應,記事官朴來謙,記注官孫錫祚,別兼春秋李紀淵,檢校待敎李龍秀,以次進伏,別待令洪旭浩,醫官趙宗協·秦東秀·卞之錞·吳仁豐·李彦厚,以次進伏楹外訖。用龜曰,朝氣尙峭,聖體,若何?上曰,一樣矣。各殿宮氣候亦皆一樣矣。用龜曰,昨日正氣散二貼,進御之後,腹中未寧之候,夜間益臻差勝乎?上曰,如一矣。仍命醫官三人入診。旭浩,診候訖,退伏奏曰,右關尺脈度似稍緩矣。宗協診候訖,退伏奏曰,左右三部調勻矣。東秀,診候訖,退伏奏曰,脈候調勻矣。上曰,出去後議定湯劑,可也。旭浩曰,近來朝晝日氣頗不佳,伏望十分愼攝,勿受外氣之害焉。用龜曰,伏聞近日早朝勞動,大有違於節宣保嗇之方,下情誠不勝悶迫矣。進御加減正氣散,依前方一貼煎入。出榻敎上命退,諸臣以次退出。
上在昌德宮。停常參·經筵。
藥房提調金羲淳,副提調韓致應啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣,王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
進御加味養胃湯,自今日,一貼式限二貼煎入事,榻前下敎。
王大妃殿進御杏蘇飮三貼製入事,榻前下敎。
鄭魯榮,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
鄭魯榮啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭魯榮啓曰,玉堂備員間,視事頉稟之意,敢啓。傳曰,知道。
鄭魯榮啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
鄭魯榮啓曰,禁衛營將官來言,今日本營軍兵,日次私習云矣,敢啓。傳曰,知道。
鄭魯榮啓曰,御營廳將官來言,今日本廳軍兵,日次私習云矣,敢啓。傳曰,知道。
尹尙圭啓曰,右副承旨沈奎魯,今日不爲仕進,卽爲牌招,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
尹尙圭啓曰,假注書朴心壽,身病猝重,勢難察任,今姑改差,何如?傳曰,允。
鄭魯榮啓曰,行大司憲朴宗慶,執義朴孝成,掌令李德升牌不進,李,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于鄭魯榮曰,只推。
以弼善金熙華,司書金鎭牌不進罷職傳旨傳于沈奎魯曰,只推。
沈奎魯,以侍講院言啓曰,本院上番闕直,已至多日,事甚未安。新除授弼善金熙華,旣有只推之命,更爲牌招察任,而輔德申絢,自鄕上來云,竝卽牌招,以爲推移入直之地,何如?傳曰,允。
沈奎魯,以弘文館言啓曰,本館下番闕直,事甚未安。校理趙晉和,修撰趙琮鎭,副修撰任天常,旣有只推之命,竝卽牌招,以爲推移入直之地,何如?傳曰,允。
以校理趙晉和,修撰趙琮鎭,副修撰任天常牌不進罷職傳旨,傳于沈奎魯曰,只推。
沈奎魯,以奎章閣言啓曰,景慕宮望廟樓,今望奉審無頉之意,敢啓。傳曰,知道。
鄭魯榮,以兵曹言啓曰,宣薦內禁衛·額外內禁衛春等試射時,入格人,謹依判下別單,筒箇弓矢,以軍器寺所在者,取來頒給之意,敢啓。傳曰,知道。
鄭魯榮,以摠戎廳言啓曰,臣廳所管漢北門城堞,修改已久,而體城雖不全頹,女堞擧皆破傷,揆以保障,極涉疎虞。勢將潦夏前修改,故今月十六日,始役改築之意,敢啓。傳曰,知道。
水原留守李益運疏曰,伏以臣,以人則至鹵下,以才則至空疎,而歷事三朝,偏蒙雨露,從前颺歷,罔非踰濫。況以起廢之蹤,厚沐翦拂之恩,數年以來,兜攬殆遍,且感且惶,如集于木,今此居留之命,又何爲而及於臣身也?矧玆華城,所重有在,不可但以保障言也。陵園拱護之制,行宮整理之節,規劃井井,何莫非先大王精力之攸及,則事體之至重,責任之不輕,比兩都·南城,尤有別焉。蓋自設施之初,叨是職者,除非望實俱隆,才諝素著者,則莫或居之,此豈譾劣如臣,老誖如臣者,所可承當也哉?噫,臣於此地,十年陪扈,一土一石,往蹟依然,今以留後之任,躬執掃灑之役,瞻依之餘,義分粗伸,則豈不誠榮感萬萬,而其奈材力之所不逮,地望之所不孚,而不自揣量,晏然冒膺,則畢竟僨誤,可立而待,毋寧畢陳衷悃,早自祈免,以冀天日之俯燭而體諒,故玆敢冒入文字,仰瀆崇嚴。伏願天地父母,察臣言之非出飾讓,念是職之不宜僥濫,亟遞臣所授職名,以重保釐,以安賤分,千萬幸甚。臣無任云云。答曰,省疏具悉。卿其勿辭察任。
開城留守尹序東疏曰,伏以臣,材本樗櫟,景淹桑楡,蟄伏深巷,世念都休,千萬不自意,伏奉除旨,以臣爲開城府留守兼管理使者,聞命驚惶,莫省攸措。第伏念,國家設建四都,分命留後,全畀一方兵民之政,其任固至重且大矣。況玆松京,實是勝國之遺墟,關防之重地,民俗專事末利而善於爭訟,使价相望道路而疲於供億,連値歲歉,民食孔艱,新經西亂,城餉未完,以臣庸愚湔劣,百無一能之才,其何以彈壓頹俗,經理弊局也哉?反躬揣分,不勝憂懼。伏惟如臣無似,偏荷洪造,內外揚歷,罔非踰濫,而今此所叨,尤萬萬不當,臣若不自處,昧然冒當,徒以旌節軒駟,爲一身之榮,而及至露拙生疣,僨事孤恩,則臣身之顚沛,固不足恤,而其於國事,何哉?百爾思量,承膺無路,玆敢不避猥越,冒瀆崇嚴。伏乞天地父母,特察肝膈之懇,亟許鞶帶之褫,以重保障,以安私分,千萬幸甚。臣無任云云。答曰,省疏具悉。卿其勿辭察任。
上在昌德宮。停常參·經筵。
權丕應啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
權丕應啓曰,同副承旨鄭魯榮,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
朴心壽改差,代以權䔢爲假注書。
權丕應啓曰,行大司憲朴宗慶,執義朴孝成,掌令李德升牌不進,李,持平張龍八·閔英世在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于權丕應曰,只推。
沈奎魯,以弘文館言啓曰,本館下番闕直,事甚未安。校理趙晉和,修撰趙琮鎭,副修撰任天常,旣有只推之命,竝卽牌招,以爲推移入直之地,何如?傳曰,允。
以校理趙晉和,修撰趙琮鎭,副修撰任天常牌不進罷職傳旨,傳于沈奎魯曰,只推。
以平安監司鄭晩錫狀啓,慈山府民家失火事,傳于鄭魯榮曰,聞甚矜惻,別加慰撫事,分付。
以黃海監司韓用鐸狀啓,黃州牧民家失火事,傳于鄭魯榮曰,許多民戶之一時被燒,極爲矜惻,元恤典外,別加顧助事,分付
以開城留守柳相祚狀啓,本府人物燒死事,傳于鄭魯榮曰,聞甚矜惻,元恤典外,別加顧助事,分付。
沈奎魯,以侍講院言啓曰,本院下番兼司書李魯集以服制,纔已出去矣。司書金鎭,旣有只推之命,卽爲牌招,何如?傳曰,允。
鄭魯榮,以戶曹言啓曰,因漢城府草記,行會外邑居生朝官年六十一歲中,可以食物存問人,水原府前縣監孔述祖,驪州牧軍資監直長李俊謨,龍仁縣前忠翊將李鍾三,長湍府前權管朴處義,牙山縣前持平蔡趾永,陰城縣·淸河縣監朴民淳,淸風府前縣監權中緝,洪川縣前主簿金相和,晉州牧前佐郞李志容,前縣監成東一,丹城縣前主簿權必度,龍川府前典籍李以澹,自各其道守臣,狀聞啓下矣。依前例,各食物米一石,猪肉三斤,鷄二首,令各該地方官,磨鍊題給,以某樣穀會減,而畿邑居生人,已自本道題給,丹城權必度,龍川李以澹,在京時已爲題給,竝置之之意,分付,何如?傳曰,允。
沈奎魯,以吏曹言啓曰,因忠淸監司元在明狀啓,淸風府使尹光濩,除拜本職,至今四朔,尙未赴任,而該府自是道內弊邑,許久瘝曠,已極可閔,見今分糶課農,俱係時急,令該曹,嚴飭下送事,允下矣。淸風府使尹光濩處,自臣曹催促,則以爲,身病猝重,不得下去云,狀請催促之下,謂有身病,無意下去者,誠極未安。旣聞其爲實病,則有難强令赴任,罷黜,何如?傳曰,允。口傳差出,催促下送。
權丕應,以訓鍊都監言啓曰,本局千摠安宗厚,把摠柳基恒,身病俱爲甚重,勢難察任,竝改差,何如?傳曰,允。
權丕應,以義禁府言啓曰,保放罪人韓義運,還囚照律以入之意,敢啓。傳曰,知道。
禁府啓目粘連,向前沈公燁亦,送校威脅,致使無累之人,羞怯自裁者,事極驚駭,以此照律,何如?判付啓。依允。又啓目粘連,向前具明源亦,繡啓所論,節節發明,至以一番行査,可辨虛實納供,其在審愼之道,有難遽然勘律。令該道道臣,詳査狀聞後,更爲稟處,何如?判付啓。依允。又啓目粘連,向前權晙亦,昨年穡事,雖甚歉荒,民勢亦極遑汲,而還餉未捧,至於此多,揆以法意,不可以賑事方張,有所參恕。以此照律,何如?判付啓。依允。又啓目粘連,向前安載述亦,赴任狀之遲滯報營,不可以生疎置而不論,以此照律,何如?判付啓,依允。又照目粘連,鍾城前府使韓義運矣,本府議啓內,留庫穀之或歸貸下,或入未捧,雖緣襲謬見瞞之致,而南運穀六百餘石,漏丁價二百餘石,公下外剩數,區處不明,城役時收捧米,雇軍用餘,盡歸私用是如,繡衣論啓,至謂之貪汚不法,辛未·壬申之加分,雄牛耳麥之彌縫,不可以囚供之游辭,有所參恕。以此照律,罪杖一百收贖,告身盡行追奪,流三千里定配,私罪,奉敎依允。又照目粘連,長湍府使李允德,陽智前縣監李是釬,陽城前縣監徐孺修,陰竹前縣監朴昌壽,楊根郡守鄭度采等矣,本府議啓內,畿農荐歉之餘,捧糴之難,容或無怪,而莫重還穀,未捧此多。竝只以此照律罪,各杖八十收贖,奪告身三等,竝只私罪,奉敎依允爲珍,李允德·李是釬·朴昌壽·鄭度采等段,竝只功減一等,徐孺修段,功議各減一等爲良如敎。又照目粘連,吉州前牧使李宜秀矣,本府議啓內,八嬖萬錢,閉門空廢,囚供雖或發明,而供價紙價之濫徵,旣係襲謬,捧太濫之未禁,亦涉不察。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,咸興前中軍金鼎基矣,本府議啓內,濫杖之失,大釀之漏,繡啓至以駭聽爲言。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,平薪前僉使宋光洙矣,本府議啓內,法外加斂之數,殆近數千金之多,其所不法,大關紀綱兺除良,上司行査之後,反售逞憾之計,尤極駭妄。以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,成均館直講,李埴,學錄金持泰,學正禹錫簡等矣,本府議啓內,不參殿講,皆由實故,雖與無端不參有異,而事體所在,不可無罪。竝只以此照律罪,各笞四十收贖,附過還職,竝只私罪,奉敎依允爲旀,功減一等爲良如敎。又照目粘連,甲山前府使申善應矣,本府議啓內,戶曹穀作錢時,剩皮穀一千餘石,下落無處,留庫穀買馬,至於十四匹之多,二條所犯,至登繡啓,不可以囚供之發明,有所參恕。以此照律,罪杖九十收贖,告身盡行追奪,徒二年半定配,私罪,奉敎依允爲旀,功減一等爲良如敎。
禁府啓目粘連,向前洪命周·李應奎等亦,只先達辭,未及草記,發牌秋郞,顚錯之失,在所難免,竝只以此照律,何如?判付啓。依允。
上在昌德宮。停常參·經筵。
沈奎魯啓曰,明日常參·經筵,取稟。傳曰,停。
鄭魯榮啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭魯榮啓曰,禁衛營將官來言,今日本營軍兵,日次私習云矣,敢啓。傳曰,知道。
鄭魯榮啓曰,御營廳將官來言,今日本廳軍兵,日次私習云矣,敢啓。傳曰,知道。
鄭魯榮啓曰,來二十一日,朝參日次矣,敢稟。傳曰,停。
沈奎魯啓曰,來二十一日,輪對日次矣,敢稟。傳曰,當次人受點,後日次待令。
沈奎魯啓曰,三皇忌辰日,親行望拜禮,前期一日以稟事,曾有定式矣,今十九日,毅宗皇帝忌辰日,親行望拜禮,何以爲之?敢稟。傳曰,今番則置之,當日遣承旨,奉室奉審以來。
鄭魯榮啓曰,行大司憲朴宗慶,執義朴孝成,掌令李德升牌不進,李,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于鄭魯榮,曰,只推。
吏曹口傳政事,以李顯綏爲淸風府使。
沈奎魯啓曰,吏曹郞廳來言,守令多窠,政事,取稟。傳曰,當日爲之。
傳于鄭魯榮曰,大司憲許遞,今日政差出。
兵曹口傳政事,大護軍單朴宗慶。
有政。吏批,判書金羲淳進,參判趙萬元病,參議金會淵病,右副承旨沈奎魯進。以李光文爲兼文學,以洪遇燮爲兵曹參議,以權中履爲童蒙敎官,以李廷奎爲長湍府使,以尹載僖爲楊根郡守,以徐有望爲安岳郡守,以宋欽天爲金城縣令,以金慶中爲崇靈殿參奉,以鄭尙愚爲大司憲。
鄭魯榮啓曰,前開城留守柳相祚,謂有親病,不待交龜,使其褊裨,替納密符,陳疏徑行,事體所在,誠極未安。從重推考,何如?傳曰,允。
兵批,行判書徐榮輔病,參判申光軾病,參議未差,參知南惠寬入直進,同副承旨鄭魯榮進。副護軍單洪時溥。
以司書金鎭牌不進罷職傳旨,傳于沈奎魯曰,只推。
沈奎魯,以侍講〈院〉言啓曰,本院下番闕直,事甚未安。司書金鎭,旣有只推之命,卽爲牌招,以爲入直之地,何如?傳曰,允。
沈奎魯,以弘文館言啓曰,本館下番闕直,事甚未安。校理趙晉和,修撰趙琮鎭,副修撰任天常,旣有只推之命,竝卽牌招,以爲推移入直之地,何如?傳曰,允。
以校理趙晉和,副修撰任天常牌不進罷職傳旨,傳于沈奎魯曰,只推。
沈奎魯,以吏曹言啓曰,通禮院左通禮李朝鉉呈狀內,矣身素患痰癖之症,挾感添劇,時日之內,萬無起動,供職之望,卽速遞改云。其身病旣如是,則有難强令察任,改差,何如?傳曰,允。
鄭魯榮,以義禁府言啓曰,時囚罪人申善應,杖九十收贖,告身盡行追奪,徒二年半定配,照律公事判付內,依允,功減一等事,命下矣。申善應,功減一等,杖八十收贖,告身盡行追奪,忠淸道舒川豆谷驛,徒二年定配,而以議啓內辭意,具罪目依例發遣府書吏,押送配所,何如?傳曰,允。
鄭魯榮,以義禁府言啓曰,時囚罪人韓義運,杖一百收贖,告身盡行追奪,流三千里定配,照律公事判付內,依允啓下矣。韓義運,杖一百收贖,告身盡行追奪,咸鏡道德源府,流三千里定配,而以議啓內辭意,具罪目依例發遣府書吏,押送配所,何如?傳曰,允。
鄭魯榮,以義禁府言啓曰,時囚罪人宋光洙,杖一百收贖,告身盡行追奪,流三千里定配,照律公事,命下矣。宋光洙,功減一等,杖一百收贖,告身盡行追奪,江原道淮陽府新安驛,徒三年定配,而以議啓內辭意,具罪目依例發遣府書吏,押送配所,何如?傳曰,允。
鄭魯榮,以鑄錢所言啓曰,鑄錢,依筵稟定奪,今月二十一日爲始,鑄字洞均役廳倉內,設所開鑄之意,敢啓。傳曰,知道。
前開城留守柳相祚疏曰,伏以臣,旣上請急之章,特蒙體諒之恩,許解重任,歸見老母,手奉恩批,感惶靡措,卽者家伻踵至,母病越添。臣自聞此報,心神飛越,按住不得,蒼黃離發,行到城外,密符使親裨替納,兵符印信,齎送于兼留守京畿觀察處,忙陳短章,徑尋鄕路。伏乞聖慈,俯垂鑑諒,亟治臣擅行之罪,以肅朝綱,以安私分焉。臣無任云云。答曰,省疏具悉。卿其往護。
副修撰李允謙疏曰,伏以臣於日前,直次聞老母病重急報,忙陳短章,徑出歸省,雖緣情私之煎迫,實切義分之悚惶矣。何幸聖度天大,不加之罪,至奉矜諒之恩由,以盡救護之私情,三數日來,症形稍減,感祝之心,容有極哉?噫嘻,臣荷先朝拂拭之恩,八年叨簪筆之榮,受殿下簡拔之眷,三晝忝橫經之列,頂踵皆是恩造,絲毫莫非聖德也。惟其學術空疎,聞見孤陋,不足以仰答顧問之盛意,少塞啓沃之丕責,自顧多慙,繼之以惶汗,只欲奔走殫竭,爲一分報效之道,而親病日篤,則有難暫離之勢,恩命屢違,則自速無嚴之罪,古人所謂進退狼狽者,卽臣今日情事也。抑臣有萬萬至切之懇,玆敢仰籲,伏乞少垂察焉。臣父今年七十有五矣,臣母年今七十有四矣,往在丁卯年,待罪本館也,猥陳私懇,特蒙聖慈,得除南邑,甘毳之所供,藥餌之所試,極意調護,數年榮養,臣父臣母之至于今,扶接保過者,率是我殿下攸賜也。臣感戴洪私,頌祝聖恩,雖糜身粉骨,何足以圖報萬一哉?人子之至願幸遂,豈敢爲有願必呼?更干宸聽之計,而其奈桑楡之暮景漸頹,蔘桂之滋補益疎,榮衛積敗,氣血盡鑠,比之丁卯以前,不啻萬萬落下,前日之得養,已是榮幸,則今日之復瀆,極知猥越,而餘年不多,至情無窮,若於此時,更得便養,則刀圭之功,滋味之奉,如意盡誠,庶無憾於此世矣。臣徒避瀆擾之罪,自阻孝理之下,則恐貽歲不與之歎,終茹誰爲孝之恨也,玆敢不避煩猥,仰干仁覆之天。伏乞聖慈,俯賜矜諒,特命選部,畀臣一小縣,得以惠養病親,則我聖上終始之恩,天地同大,河海竝深矣。臣無任云云。省疏具悉。疏辭下該曹稟處。
上在昌德宮。停常參·經筵。
王大妃殿進御杏蘇飮前方中,加桑白皮·貝母各一錢,二貼製入事。榻前下敎。
權丕應,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道
沈奎魯啓曰,明日常參·經筵,取稟。傳曰,停。
權丕應啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
權丕應啓曰,禁衛營將官來言,今日本營軍兵,日次私習云矣,敢啓。傳曰,知道。
權丕應啓曰,御營廳將官來言,今日本廳軍兵,日次私習云矣,敢啓。傳曰,知道。
權丕應啓曰,大司憲鄭尙愚,執義朴孝成,掌令李德升牌不進,李,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于權丕應曰,只推。
以司書金鎭牌不進罷職傳旨,傳于沈奎魯曰,只推。
沈奎魯,以侍講院言啓曰,本院下番,連日闕直,事甚未安。司書金鎭,旣有只推之命,卽爲牌招入直,何如?傳曰,允。
以司書金鎭牌不進罷職傳旨,傳于沈奎魯曰,只推。
以黃海監司韓用鐸狀啓,康翎縣人物渰死事,傳于鄭魯榮曰,聞甚矜惻,元恤典外,別加顧助,如有生前身還布,蕩減事,分付。
沈奎魯,以宣惠廳言啓曰,本廳郞廳尹載僖,移拜楊根郡守矣。本廳事務,極其浩繁,多有擧行之事,難付生手,仍任本廳郞廳,令該曹,口傳付軍職,何如?傳曰,允。
兵曹口傳政事,副司果單尹載僖。
權丕應,以兵曹言啓曰,卽接西衛將鄭來鴻牒報,則局出身番所近處自枯松一株,橫偃屋上,幾至顚仆,將有頹壓之慮云,令該所,依例斫去之意,敢啓。傳曰,知道。
沈奎魯,以備邊司言啓曰,江華鼎足山城史閣修改,今已始役,而璿源閣修改之役,亦當次第擧行矣。在前史官曝曬之行,璿源錄,亦有一體奉審之例,史官今旣下去,則宗簿寺官員,不必疊送,依史冊曝曬時例,使之一體擧行,以除本府供億之弊,何如?傳曰,允。
權丕應,以備邊司言啓曰,卽見統制使徐英輔所報,則以爲,本營所管左右道舟師校卒,昨秋都試,因本道狀請,姑爲停止矣,本營亦有春等都試,而當此春窮,軍校齎赴之弊,尤不可不念。依關東例,昨秋今春都試,待秋合設爲辭矣,本道昨年秋事,未免歉荒,爲念軍校齎赴之弊,本營昨秋都試,旣令停止,春窮事勢,尤宜軫念。今春都試,亦爲停止,竝與昨秋都試,待秋合設之意,依所請施行,何如?傳曰,允。
權丕應,以義禁府言啓曰,卽接月令醫員金益友手本,則時囚罪人李春熙,猝得泄痢之症,度數頻數,具明源,素患痰積之症,處冷添劇,食飮全却,氣息奄奄,俱有難保之慮云。罪人病勢如此,則一邊保放,一邊草記,曾有定式矣,李春熙·具明源,竝姑爲保放之意,敢啓。傳曰,知道。
權丕應,以義禁府言啓曰,全羅道珍島郡金甲島安置罪人李東馨,己巳九月因其子民容擊錚,刑曹啓目判付內,李東馨處分,蓋出於明示義理之正,而到今年久,又在八耋之中,合有參商之端,罪名,特爲從輕量移事,命下,而臺啓方張,不得擧行矣。今則臺啓已停,李東馨,全羅道泰仁縣量移,而依例發遣府書吏,自金甲島執捉,仍令押送于新定配所,何如?傳曰,允。
禁府照目粘連,侍講院兼弼善洪命周,文學李應奎等矣,本府議啓內,只先發辭,未及草記,發牌秋郞,顚錯之失,在所難免。以此照律罪,各笞五十收贖,解見任別敍,私罪,奉敎依允爲旀,竝只功減一等爲良如敎。又照目粘連,延安府使權晙矣,本府議啓內,昨年穡事,雖甚歉荒,民勢亦極遑汲,而還餉未捧,至於此多,揆以法意,不可以賑事方張,有所參恕。以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,水原前中軍沈公燁矣,本府議啓內,送校威脅,致使無累之人,羞怯自裁者,事極驚駭。以此照律,罪杖一百收贖,告身盡行追奪,追埋葬銀一十兩,私罪,奉敎依允爲旀,功減一等爲良如敎。又照目粘連,陰竹縣監安載述矣,本府議啓內,赴任狀之遲滯報營,不可以生疎置而不論。以此照律,罪笞四十收贖,附過還職,私罪,奉敎依允爲旀,功減一等爲良如敎。
權丕應,以備邊司言啓曰,延安府使權晙,以未捧居多,因道啓今將拿勘矣。還穀法意,至爲嚴重,當捧未捧,必勘守令,雖是不易之典,而該邑則旣是流來虛錄,有異當年未捧,而特以磨勘之故,偏施未捧之律,有欠核實。且該邑年事,與他絶異,尤甚之中,最爲尤甚,還穀未捧,勢或無怪,況其治績,徑遞可惜。且今賑政,竣事尙遠,此時事勢,有難付之生手,當該府使權晙,特爲分揀,使之戴罪行公,以責成效,何如?傳曰,允。
吏曹啓目粘連,觀此弘文館副修撰李允謙上疏,以爲,臣父年今七十有五,臣母年今七十有四矣,往在丁卯年,猥陳私懇,得除南邑,甘毳藥餌,數年榮養,臣父臣母之扶接保過,率皆我殿下攸賜也。至願幸遂,豈敢爲更干宸聽之計,而桑楡之暮景漸頹,蔘桂之滋補是疎,比之丁卯以前,不啻萬萬落下。若於此時,更得便養,則刀圭滋味,如意盡誠,庶無憾於此世矣,特命選府,畀臣一小縣亦爲白有臥乎所,李允謙家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
沈奎魯啓曰,明日常參·經筵,取稟。傳曰,停。
鄭魯榮啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
尹尙圭啓曰,同副承旨鄭魯榮,今日不爲仕進,卽爲牌招,何如?傳曰,允。
備忘記,慶尙左水使金養和下直,長弓一張,長箭一部,片箭一部,筒兒一箇賜給。
傳于沈奎魯曰,禮房承旨,進詣奉室奉審後,仍詣宣武祠,奉審摘奸以來。
鄭魯榮啓曰,大司憲鄭尙愚,執義朴孝成,掌令李德升牌不進,李在外,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于鄭魯榮曰,只推。
沈奎魯,以弘文館言啓曰,校理趙晉和,副修撰任天常,旣有只推之命,竝卽牌招察任,何如?傳曰,允。
沈奎魯,以侍講院言啓曰,本院下番四員內,司書金鎭呈辭,兼司書李魯集服制,說書洪遠謨受由在外,兼說書未差,下番將未免闕直矣。不得已上番,姑降入直,而輔德申絢,兼弼善洪命周,文學李應奎,竝卽牌招,以爲推移入直之地,何如?傳曰,允。
沈奎魯,以禮曹言啓曰,永陵大王陵上補土處,待春奉審,更爲稟旨擧行事,昨秋草記蒙允矣,卽伏見京畿監司今春奉審啓本,則本陵有頉處,與前無異云。姑觀來秋奉審,增加與否,更爲稟處,何如?傳曰,允。
沈奎魯,以禮曹言啓曰,卽接前縣監申所志,則以爲,族兄百嫡妾俱無子,以其同姓二十六寸兄光潤第四子輝珏,欲爲繼後,諸族相議完定,而未及禮斜之前,百夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長申所訴旣如此,依定式,申光潤第四子輝珏,立爲申百之後,何如?傳曰,允。
鄭魯榮,以兵曹言啓曰,景福宮衛將異在益所告內,本宮東北邊墻內,枯松一株,空竅失火,卽爲斫伐撲滅云,聞甚驚駭,莫重淸禁之地,常時不能審愼,致有此失火之擧,事之駭然,莫此爲甚。當該入直衛將異在益,令該府拿問處之,何如?傳曰,允。
鄭魯榮,以義禁府言啓曰,延安府使權晙,以三等奪告身之律,纔已勘放,而今因備邊司草記,權晙特爲分揀,使之戴罪行公事,允下矣。權晙罪名,分揀之意,敢啓。傳曰,知道。
上在昌德宮。停常參·經筵。
藥房提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如,臣等不任區區伏慮,敢來問安,竝此仰稟。答曰,知道。殿·宮氣候,一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
王大妃殿進御杏蘇飮前方中,去葛根·蘇葉,加蘇子·紫菀茸各一錢,五貼製入事。榻前下敎。
鄭魯榮啓曰,明日常參·經筵,取稟。傳曰,停。
鄭魯榮啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭魯榮啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
鄭魯榮啓曰,禁衛營將官來言,今日本營軍兵,日次私習云矣,敢啓。傳曰,知道。
鄭魯榮啓曰,御營廳將官來言,今日本廳軍兵,日次私習云矣,敢啓。傳曰,知道。
尹尙圭啓曰,右副承旨沈奎魯,今日不爲仕進,卽爲牌招,何如?傳曰,允。
沈奎魯啓曰,今三月二十二〈日〉,祿都目政事爲之之意,敢啓。傳曰,知道。
鄭魯榮啓曰,大司憲鄭尙愚,執義朴孝成,掌令李德升牌不進,李,持平閔英世·張龍八在外,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于鄭魯榮曰,只推。
沈奎魯,以禮曹言啓曰,對馬島主書契回答,當爲成送,而參議李魯益在外未肅拜,不得擧行,令政院稟旨變通,以爲趁期修送之地,何如?傳曰,允。
沈奎魯啓曰,因禮曹草記,對馬島主書契回答,當爲成送,而參議李魯益,在外未肅拜,不得擧行,令政院稟旨變通事,允下矣。合有變通之道,何以爲之?敢稟。傳曰,許遞。令該曹口傳差出。
吏曹口傳政事,以宋冕載爲禮曹參議。
以校理趙晉和,副修撰任天常牌不進罷職傳旨,傳于沈奎魯曰,只推。
沈奎魯,以弘文館言啓曰,校理趙晉和,副修撰任天常,旣有只推之命,竝卽牌招察任,何如?傳曰,允。
沈奎魯,以侍講院言啓曰,本院下番,連日闕直,事甚未安。兼司書李魯集,服制已過,以爲牌招入直,何如?傳曰,允。
以兼司書李魯集牌不進罷職傳旨,傳于沈奎魯曰,只推。
以輔德申絢,兼弼善洪命周,文學李應奎牌不進罷職傳旨,傳于沈奎魯曰,只推。
朴來謙病,代以鄭元紀爲假注書。
以平安監司鄭晩錫狀啓,平壤府民家失火事,傳于尹尙圭曰,聞甚矜惻,元恤典外,別加顧助事,分付。
以平安監司鄭晩錫狀啓,江西縣民家失火事,傳于尹尙圭曰,聞甚矜惻,元恤典外,別加顧助事,分付。
沈奎魯,以禮曹言啓曰,今年秋冬六朔內行各道各祭磨鍊中,平壤武烈祠祭,例以八月中丁日設行,而八月中丁,在十三日,與貞陵忌辰祭,相値矣。四賢祠·武烈祠祭,在前相値國忌之時,謹依英廟朝壬辰受敎定式,以三丁日退行,今番武烈祠祭,依定式,以三丁日磨鍊之意,敢啓。傳曰,知道。
鄭魯榮,以都摠府言啓曰,副摠管金益彬,以文臣朔試射試官,慕華館晝仕出去之意,敢啓。傳曰,知道。
鄭魯榮,以兵曹言啓曰,僉知中樞府事姜孟齊,慶熙宮衛將金乃禧,俱以身病猝重,勢難供職,呈狀乞遞。五衛將朱萬离,除授在外,過限不爲上來,竝改差,何如?傳曰,允。
鄭魯榮,以訓鍊都監言啓曰,本局把摠安光質,身病甚重,勢難察任,改差,何如?傳曰,允。
鄭魯榮,以義禁府言啓曰,京畿監司李存秀狀啓內,坡州前牧使趙應鉉罪狀,令攸司稟處事,啓下矣。趙應鉉,今方待命,拿囚之意,敢啓。傳曰,知道。
上在昌德宮。停常參·經筵。
鄭魯榮,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
沈奎魯啓曰,明日常參·經筵,取稟。傳曰,停。
鄭魯榮啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
鄭魯榮啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭魯榮啓曰,禁衛營將官來言,今日本營軍兵,日次私習云矣,敢啓。傳曰,知道。
鄭魯榮啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,水原留守李益運下直,長弓一張,長箭一部賜給。
兵曹口傳政事,副護軍單李魯益。
以校理趙晉和,副修撰任天常牌不進罷職傳旨,傳于沈奎魯曰,只推。
沈奎魯,以弘文館言啓曰,校理趙晉和,副修撰任天常,旣有只推之命,竝卽牌招察任,何如?傳曰,允。
沈奎魯,以侍講院言啓曰,本院下番,連日闕直,事甚未安。兼司書李魯集,旣有只推之命,卽爲牌招入直,何如?傳曰,允。
鄭魯榮啓曰,大司憲鄭尙愚,執義朴孝成,掌令李德升牌不進,李,持平閔英世·張龍八在外,監察茶時之意,敢啓。傳曰,知道。
以大司諫李翌晉,獻納李久源,執義朴孝成,掌令李德升牌不進罷職傳旨,傳于鄭魯榮曰,只推。
以慶尙監司金魯應狀啓,晉州牧人物渰死事,傳于鄭魯榮曰,聞甚矜惻,元恤典外,別加顧恤,如有生前身還布,蕩減事,分付。
鄭魯榮,以都摠府言啓曰,都摠管金啓洛,以掌樂院提調,本院祿取才坐起事,晝仕出入之意,敢啓。傳曰,知道。
鄭魯榮,以兵曹言啓曰,廟·社·殿·宮入番門將,出坐門內,無得離次,法意有在,近來守門將之勤慢,無時摘奸,隨現施罰,發甘嚴飭,不啻屢次矣。今日摘奸時,永禧殿守門將訓鍊院主簿洪揖,入處房內云,飭罰纔施,占便依舊,究厥所爲,萬萬無嚴。其罪狀,令該府拿問處之,何如?傳曰,允。
鄭魯榮,以兵曹言啓曰,內禁衛將元晦鎭,身病猝重,勢難供職,呈狀乞遞。領軍將,不可遲待其差復,改差,何如?傳曰,允。
鄭魯榮,以義禁府言啓曰,京畿監司李存秀狀啓內,溫陵令李亨保罪狀,令攸司稟處事,啓下矣。李亨保,今方在直云,待替直拿囚之意,敢啓。傳曰,知道。
禁府啓目,咸興監牧官李寬福矣,原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,景福宮衛將異在益矣,原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,坡州前牧使趙應鉉矣,原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
敎水原留守李益運書。王若曰,仙寢任拱護之責,地是漢五陵舊儀,上都寄保釐之重,秩從周六卿宿望。惟今日庸畀是府,在卿心當作何懷?眷彼華城府關阨之方,實由我寧考疆理之念。積費十數載經紀,草木被昭回之光,永奠萬億年寢園,羽旄瞻歲時之省。繭絲乎保障乎爾,奚但趙晉陽之爲歸?黽筮從卿士從之,殆若周洛邑之定制。壯樓櫓而推一視之澤,僕隷吏卒,視若家人,開斥鹵而願百姓之豐,坪野陂渠,書曰大有。凡係培埴奠接之道,摠是睿志上彌綸,至若拱衛虔奉之儀,莫非聖孝中流出。嗟仙陵繼卜吉地,而臣民痛纏窮天。洛南軒仙蹕已遐,曷勝愀如見之慕?未老亭命名追想,只切於不忘之懷。遙控三路要衝,委畀宜屬於重望,儼成一大都會,體貌尤別於當時,惟卿,識見通敏,姿性詳明。選部佐銓,允協天官之任,畿營按節,夙著旬宣之譽。際遇昭隆,自先朝內外之歷試,物論嗟惜,伊近年中間之屛居。華誥屢宣,白首簪履之舊,脩門重入,靑春冠冕之隨。玆授卿以水原府留守兼摠理使,卿其祗服寵章,克殫心力。凡養民鍊兵之政,宜克遵於成規,惟追先報今之圖,不亦在乎是任。洋洋乎先靈是臨,宛承眞殿之影響,蔥蔥哉佳氣長護,幾閱喬山之光陰。地餘裁稟,厥有典常。於戲,起八座而保釐,佇見機務之善決,莅一境而彈壓,所貴恩威之竝施。故玆敎示,想宜知悉。知製敎李允謙製進。
上在昌德宮。停常參·經筵。
權丕應啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
沈奎魯啓曰,明日再明日,英陵忌辰祭齋戒正日,二十五日·二十六日,明陵忌辰祭齋戒正日相値,視事頉稟之意,敢啓。傳曰,知道。
尹尙圭啓曰,左副承旨李龍秀,今日不爲仕進,卽爲牌招,何如?傳曰,知道。
備忘記,慶興都護府使鄭煥宗下直,長弓一張,長箭一部,片箭一部,筒兒一箇賜給。
傳于沈奎魯曰,大臣停啓,今則出場,今日政送西。
沈奎魯,以吏批言啓曰,前判中樞府事徐邁修送西事,命下矣。方在中道付處,傳旨未下中,旣有罪名,不得擧行之意,敢啓。傳曰,放,蕩滌敍用。
權丕應,以兵批言啓曰,前判中樞府事徐邁修送西事,命下矣。當爲隨品置處,而領中樞一窠,判中樞二窠,他大臣及輔國判書李晩秀,今方見帶,判中樞李晩秀,知中樞有闕之代降付,其代,徐邁修依例從座目,判中樞下批之意,敢啓。傳曰,知道。
權丕應,以兵批言啓曰,陞資拜營將者,瓜滿前,以不職遞罷,則勿計朔數多小,還收資級,載在法典,而中軍,依營將例施行矣。前咸鏡監營中軍金鼎基,準瓜前雖爲內遷,以不職,入於繡啓,而奪告身,所授加資,依法典還收之意,敢啓。傳曰,知道。
有政。吏批,判書金羲淳進,參判趙萬元病,參議金會淵病,右副承旨沈奎魯進。以尹景鎭爲司書,金履喬爲左尹,李重蓮爲左通禮,林秉遠爲軍資判官,趙鎭翊爲楊根郡守,尹鼎烈爲靈光郡守。承文正字二單韓益相·李賢默·白時源爲崇靈殿參奉。再政。以徐畊輔爲宗廟令。左尹單金魯敬,右尹單金履喬。
兵批,行判書徐榮輔進,參判申光軾病,參議洪遇燮入直進,參知南惠寬病,右承旨權丕應進。以柳相亮爲副摠管,李羽慶爲僉知,申純爲內禁將,蔡翌永爲兼司僕將,洪履簡·金達鍊爲五衛將,金景淳爲慶熙將,任震白爲訓鍊判官,姜仁鶴爲主簿。副護軍單趙在昇·姜孟齊,同知單安命敎,僉知三單沈濘·李邦榮·宋獜瑞,及第金達鍊,今加折衝加資事,承傳,前咸鏡中軍金鼎基,今降禦侮降資事,承傳。再政。判中樞府事單徐邁修,知事單李晩秀。
以校理趙晉和,副修撰任天常牌不進罷職傳旨,傳于沈奎魯曰,只推。
沈奎魯,以弘文館言啓曰,校理趙晉和,副修撰任天常,旣有只推之命,竝卽牌招察任,何如?傳曰,允。
以兼司書李魯集牌不進罷職傳旨,傳于沈奎魯曰,只推。
沈奎魯,以侍講院言啓曰,本院兼弼善洪命周,文學李應奎,旣有只推之命,竝更牌招,新除授司書尹景鎭,一體牌招,以爲推移入直之地,何如?傳曰,允。
以左副承旨李龍秀牌不進罷職傳旨,傳于尹尙圭曰,只推。
權丕應啓曰,大司憲鄭尙愚,執義朴孝成,掌令李德升牌不進,李,持平閔英世·張龍八在外,監察茶時之意,敢啓。傳曰,知道。
以大司諫李翌晉,獻納李久源,執義朴孝成,掌令李德升牌不進罷職傳旨,傳于權丕應曰,只推。
以兼弼善洪命周,文學李應奎牌不進罷職傳旨,傳于沈奎魯曰,只推。
權丕應,以備邊司言啓曰,本司武郞廳李元學,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
上在昌德宮。停常參·經筵。
鄭魯榮啓曰,大司憲鄭尙愚未肅拜,執義朴孝成,掌令李德升呈辭,李,持平閔英世·張龍八在外,監察茶時之意,敢啓。傳曰,知道。
鄭魯榮啓曰,禁衛營將官來言,今日本營軍兵,日次私習云矣,敢啓。傳曰,知道。
鄭魯榮啓曰,御營廳將官來言,今日本廳軍兵,日次私習云矣,敢啓。傳曰,知道。
尹尙圭啓曰,右承旨權丕應,左副承旨李龍秀,右副承旨沈奎魯,今日不爲仕進,竝卽牌招,何如?傳曰,允。
以右承旨權丕應,左副承旨李龍秀牌不進罷職傳旨,傳于尹尙圭曰,只推。
以校理趙晉和,副修撰任天常牌不進罷職傳旨,傳于沈奎魯曰,只推。
沈奎魯,以侍講院言啓曰,本院兼弼善洪命周,文學李應奎,旣有只推之命,竝更牌招察任,何如?傳曰,允。
以兼弼善洪命周,文學李應奎牌不進罷職傳旨,傳于沈奎魯曰,只推。
行副護軍吳淵常疏曰,伏以臣,卽奉吏曹差帖,以臣爲明陵忌辰大祭獻官,在臣分義,固當蹶之不暇,而第臣於日昨,感冒挾滯,轉成關格,胸膈痞塞,嘔泄無數,多試藥餌,終未見效,昏仆床笫,莫省四到,以此症形之醜惡,筋力之澌頓,萬無自力之望,玆敢短章疾籲,仰瀆崇聽。伏乞聖明,特命該曹,劃卽變通,仍治臣瀆擾之罪,以肅朝綱,不勝幸甚。臣無任云云。答曰,省疏具悉。疏辭,許令該曹付標。
上在昌德宮。停常參·經筵。
自未時至人定,灑雨下雨,測雨器水深二分。
鄭魯榮啓曰,大司憲鄭尙愚未肅拜,執義朴孝成,掌令李德升呈辭,李,持平閔英世·張龍八在外,監察茶時之意,敢啓。傳曰,知道。
鄭魯榮啓曰,禁衛營將官來言,今日本營軍兵,日次私習云矣,敢啓。傳曰,知道。
鄭魯榮啓曰,御營廳將官來言,今日本廳軍兵,日次私習云矣,敢啓。傳曰,知道。
尹尙圭啓曰,右承旨權丕應,左副承旨李龍秀,今日不爲仕進,竝卽牌招,何如?傳曰,允。
沈奎魯啓曰,右尹金履喬,除拜後,過三日不爲出肅,依定式推考警責,仍卽牌招察任,何如?傳曰,允。
以右承旨權丕應,左副承旨李龍秀牌不進罷職傳旨,傳于尹尙圭曰,只推。
鄭魯榮,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
沈奎魯,以侍講院言啓曰,本院兼弼善洪命周,文學李應奎,旣有只推之命,竝更牌招察任,何如?傳曰,允。
尹尙圭,以戶曹言啓曰,臣公轍,與正郞臣李翌榮,工曹參判臣崔光泰,佐郞臣金銖,依定式進詣於義本宮奉審,則姑無頉處之意,敢啓。傳曰,知道。
尹尙圭,以戶曹言啓曰,文昭殿碑閣,蠶壇牌閣,追慕洞碑閣,淨業院碑閣,流霞亭,依定式發遣本曹郞廳奉審,則追慕洞牌閣,淨業院碑閣,姑無頉處,文昭殿碑閣,雨漏一庫,蠶壇碑閣雨漏一庫,流霞亭雨漏三庫,四面墻垣瓦子,庫庫脫落,萬懷堂雨漏一庫,千慕堂雨漏一庫,分付各該司,使之卽速修改之意,敢啓。傳曰,知道。
沈奎魯,以御營廳言啓曰,本廳中軍申鴻周,身病甚重,勢難察任,改差,何如?傳曰,允。
兵曹,以柳相亮爲御營中軍。
右議政金思穆疏曰,伏以臣,七日之內,六承恩諭,十行之旨,一味敦迫,旣誨以無可去之義,又示以必不捨之意,諄諄若慈父之詔迷子,臣誠惶感隕越,直欲鑽地而不可得也。前後近侍之回,已悉危苦之懇,而天聽愈邈,終靳矜允,徊徨抑塞,計無所出,乃敢以更入文字之語,冒陳於附奏之末,而然其所言,諒亦無出於前者之外也,蘄哀於聽卑之天者,惟在於少推生成之德,以察切至之衷耳。臣今以年以病,在所必去,殆是一世之所共知也,藉使臣,膂力不至旣愆,疾病不至甚苦,以若八耋之年,不顧禮防之嚴,豢酣榮利,有進無退,從他蹲池之譏,罔念鍾漏之戒,則已不免田豫所稱罪人之歸也。矧其癃痼之疾,日阽危域,奄奄殘喘,朝不謀夕,將責乎陳力就列,則形已不逮矣,將責乎參佐訏謨,則精已消亡矣,留之而無所用,退之而無所惜,卽此而論,固皆臣必去之端,而又就其最切急莫可强者而言之,則尤在乎疾病之濱死也。所以經歲哀籲,期於必遞者,非敢欲援禮經致仕之訓,效古人勇退之高也,直以長時委頓,漫無猷爲,而虛帶重任,徒縻厚廩,上貽瘝曠之誚,下壞廉恥之節,爲愧爲恐,有不容一日暫安故也。惟其誠淺辭拙,籲號靡應,閱月經時,以迄于今,自不免於相持之許久,而國體之虧損,則何莫非臣罪之難貰,然其所以致此者,亦豈臣之所樂爲也哉?若蒙聖上惻然垂憐,早賜一兪字恩批,則上下都無事,而不復有相持之患矣。至若目下危綴之狀,誠不敢每溷宸聽,而蓋自冬春以來,寒煖之所不適,將攝之所失宜,種種諸症,比前益劇,僵臥床席,作一籧篨,無晝無夜,昏昏悶絶,若將有頃刻難保之慮,政宜飾巾靜俟,以還造化舊物,而乃於此際,頻辱王人,屢煩辭敎,使決難復進之身,責不可復强之任,此臣所以抑鬱悶蹙,不知容措者也。其將拚死而祗召,則筋力之所無奈也。欲遂偃息而違命,則分義之所不敢也,方寸之間,氷炭交爭,日夕煎迫,重添一病,夫以垂死之疾而又加此熏心之憂,銷鑠澌滅,其何能久?此固臣命卒之秋而以殿下子視群下之仁,宜不忍其至於此極也,則臣又安敢自外於憫覆之下,而不更疾聲而嗚呼乎?韓愈所謂哀之命,不哀之亦命,其亦決於此而已矣。情迫辭溢,言不知裁,臣尤死罪。伏乞聖慈,俯垂憐察,亟褫臣匪據之職,重勘臣違慢之罪,以振朝綱,以礪臣分,不勝幸甚。臣無任云云。答曰,省疏具悉卿懇。所辭,何如是累言乎?斷無聽從之道,前旣悉言,而卿不信予,徒事相持,予雖否德,豈以文具挽卿哉?卿若不出,是以不誠待予也,予何更言乎?望卿勿復辭巽,卽起視事,仍傳于沈奎魯曰,此批答,遣史官傳諭于右議政。
上在昌德宮。停常參·經筵。
卯時辰時,灑雨下雨,測雨器水深一分。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
王大妃殿進御調中君子湯,五貼製入事,榻前下敎。
沈奎魯啓曰,大司憲鄭尙愚未肅拜,執義朴孝成,掌令李德升呈辭,李,持平張龍八在外,閔英世未署經,監察茶時之意,敢啓。傳曰,知道。
沈奎魯啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
尹尙圭啓曰,右承旨權丕應,左副承旨李龍秀,同副承旨鄭魯榮,今日不爲仕進,竝卽牌招,何如?傳曰,允。
傳于沈奎魯曰,禮房承旨,馳詣明陵,奉審摘奸,局內諸陵,一體奉審以來。
傳于尹尙圭曰,日氣漸益和暢,世子宮相見禮,以四月初旬間,擇入。
以右承旨權丕應,同副承旨鄭魯榮牌不進罷職傳旨,傳于尹尙圭曰,只推。
以兼弼善洪命周,文學李應奎牌不進罷職傳旨,傳于沈奎魯曰,只推。
沈奎魯,以侍講院言啓曰,本院兼弼善洪命周,文學李應奎,旣有只推之命,竝更牌招察任,何如?傳曰,允。
兵曹,以吳毅常爲摠戎中軍。
以平安監司鄭晩錫狀啓,寧遠郡守羅東旭,因暗行御史封庫,依例罷黜事,傳于沈奎魯曰,令該曹口傳差出,催促下送。
以黃海監司韓用鐸狀啓,載寧郡民家失火事,傳于尹尙圭曰,聞甚矜惻,元恤典外,別加顧恤事,分付。
沈奎魯,以禁衛營言啓曰,本營新番京畿四哨軍兵點考,則其中長湍上番軍一百三十五名內,資裝之全不給者,爲六十二名,半給者,爲十六名,宿衛上番軍資裝,法意果何如,而不給之數,若是夥然,事未前有,萬萬驚駭,此專由於常時不能隨闕簽丁之致,言念戎政,極爲寒心。前府使李允德,拿問重勘,豐德府使李遇,雖曰一時兼任,徵發上番之際,有此生梗,不可無罪,亦令攸司,拿問處之,該道臣李存秀,難免不飭之失,推考,資裝錢,卽速上送之意,分付道臣,何如?傳曰,允。
上在昌德宮。停常參·經筵。
卯時辰時,有霧氣。
沈奎魯啓曰,明日常參·經筵,取稟。傳曰,停。
沈奎魯啓曰,大司憲鄭尙愚未肅拜,執義朴孝成,掌令李德升呈辭,李,持平張龍八在外,閔英世未署經,監察茶時之意,敢啓。傳曰,知道。
尹尙圭啓曰,右承旨權丕應,同副承旨鄭魯榮,今日不爲仕進,竝卽牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于尹尙圭曰,回還使臣,留待。
傳于尹尙圭曰,回還使臣入侍。
以右承旨權丕應牌不進罷職傳旨,傳于尹尙圭曰,只推。
以兼弼善洪命周,文學李應奎牌不進罷職傳旨,傳于沈奎魯曰,只推。
吏曹口傳政事,以張東玉爲寧遠郡守。
沈奎魯,以侍講院言啓曰,本院兼弼善洪命周,文學李應奎,旣有只推之命,竝更牌招察任,何如?傳曰,允。
以文學李應奎牌不進罷職傳旨,傳于沈奎魯曰,只推。
以忠淸監司元在明狀啓,丹陽郡民家失火事,傳于尹尙圭曰,聞甚矜惻,元恤典外,別加顧助事,分付。
沈奎魯,以侍講院言啓曰,世子宮相見禮,以四月初旬間,擇入事,命下矣。令禮曹,擇吉以入,何如?傳曰,允。
沈奎魯,以禮曹言啓曰,因侍講院草記,世子宮相見禮,令禮曹擇吉以入事,允下矣。令日官池景泌推擇,則來四月初三日午時,初九日午時,俱吉云,以何日定行乎?敢稟。傳曰,以初三日,誠正閣爲之。
沈奎魯,以禮曹言啓曰,卽接司宰監所報,則供上所封石首魚卵醢,近來捉得甚鮮,已爲乏絶,見今餘儲,色味俱變,不合御供,依例以石花醢代封事,粘目啓稟,而折半代封事,判下矣。謹當依聖敎奉行之不暇,而節近新産,舊儲盡乏,多方求貿,到處絶種,以至不得繼供之境,今年則以石花醢,全爲代封之意,更爲啓稟云矣。石首魚卵醢,節近新産,旣乏舊儲,實無折半繼封之望,果如所報,則宜有變通之道,而折半代封,旣有聖敎,上供封進,事係體重,自下不敢擅便,何以爲之乎?敢稟。傳曰,知道。每年六月至十一月,本色封進,十二月至五月,全代封定式,代封草記,更勿入之。
尹尙圭,以戶曹言啓曰,臣公轍,與佐郞臣金箕曾,進詣慶熙宮差備內及內各司,依節目眼同看審,則姑無頉處之意,敢啓。傳曰,知道。
鄭魯榮,以備邊司言啓曰,卽見江原監司李好敏狀啓,則以爲,昨秋穡事,均未免歉,而當此春窮,民勢切急,甚於昨年,應分外四萬石,特許加分事,請令廟堂,稟旨分付矣,本道應分之無以麥前排巡,其勢固然。依狀請許令加分,而更加十分裁量,一從民勢,便宜精俵,數爻追後登聞之意,分付,何如?傳曰,允。
鄭魯榮,以義禁府言啓曰,平安兵使李元植狀啓內,阿耳僉使吳致壽,去年十二月二十七日政,除授本職,尙不赴防,時在坡州地,謂有親病與身病,使其戶奴呈狀乞遞,大違格例,亦關後弊,爲先罷黜,其罪狀,令攸司稟處事,啓下矣。吳致壽,時在坡州地,姑未上來云,依例發遣府書吏,拿來,何如?傳曰,待待命拿囚。
鄭魯榮,以禁衛營言啓曰,來四月當六番中部左司屬京畿四哨軍兵,逢點實數五百十三名,已爲點閱整齊,來四月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
鄭魯榮,以禁衛營言啓曰,來六月當七番中部中司屬京畿四百十三名及江原道一百名,合四哨軍兵,來五月二十五日,京中逢點,依例準二朔立番之意,兩道監司處,預爲知委,何如?傳曰,允。
鄭魯榮,以御營廳言啓曰,本廳來四月·五月兩朔應立中部右司屬忠淸右道四哨軍兵五百十七名,今已逢點整齊矣,四月初一日,與舊番中司軍兵,替代立番後,舊軍放送之意,敢啓。傳曰,知道。
鄭魯榮,以御營廳言啓曰,本廳來六月·七月兩朔應立中部後司屬忠淸右道四哨軍兵,五月二十五日,京中逢點,六月初一日,與右司軍兵,當爲替代立番,趁期調送事,本道監·兵使處,措辭知會之意,敢啓。傳曰,知道。
癸酉三月二十六日辰時,上御大造殿。回還使臣入侍時,行左承旨尹尙圭,假注書鄭元紀,記注官車翊修·文養老,正使沈象奎,副使朴宗正,以次進伏訖。上曰,無事往還乎?象奎曰,幸蒙聖恩,往還無事矣。象奎曰,節候雖屆深春,日氣近多不調,聖體調攝,若何?上曰,一樣矣,各殿·宮,亦皆一樣矣。進御二神交濟湯,自今日,一貼式煎入。出榻敎上命使臣先退,又命退,承史以次退出。
上在昌德宮。停常參·經筵。
鄭魯榮,以都摠府言啓曰,今日〈入直〉內三廳武兼禁軍及軍兵等,中日習射技放,請出標信,傳曰,知道。
沈奎魯啓曰,明日常參·經筵,取稟。傳曰,停。
權丕應啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
沈奎魯啓曰,來初一日輪對日次矣,敢稟。傳曰,當次人受點,後日次待令。
鄭魯榮啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
備忘記,開城留守尹序東下直,長弓一張,長箭一部賜給。
沈奎魯,以弘文館言啓曰,校理趙晉和,副修撰任天常,旣有只推之命,竝卽牌招察任,何如?傳曰,允。
沈奎魯,以侍講院言啓曰,本院文學李應奎,旣有只推之命,更爲牌招察任,何如?傳曰,允。
權丕應啓曰,大司憲鄭尙愚,執義朴孝成,掌令李德升牌不進,李,持平張龍八在外,閔英世未署經,監察茶時之意,敢啓。傳曰,知道。
以大司諫李翌晉,獻納李久源,執義朴孝成,掌令李德升牌不進罷職傳旨,傳于權丕應曰,只推。
以校理趙晉和牌不進罷職傳旨,傳于沈奎魯曰,只推。
沈奎魯,以吏曹言啓曰,接慰官趙琮鎭呈狀內,矣身素患痰癖之症,今方猝重,旬月之內,萬無遠行之勢,卽速入啓遞改云。身病旣如是沈重,則有難强令下送,今姑改差,何如?傳曰,允。
沈奎魯,以禮曹言啓曰,卽接昭寧園守奉官所報,則近日虎患大熾,白晝橫行於齋室近處,甚至有囕害人命之擧,官員奉審,山直巡山,不得任意擧行云,莫重之地,虎患若是狼藉,極爲驚心。卽令該軍門發送校卒,期於捕捉,何如?傳曰,允。
鄭魯榮,以訓鍊都監言啓曰,昭寧園局內,有虎患,令該軍門,刻期捕捉事,自禮曹草記,允下矣。本局善放砲手四十名,將校率領,卽爲發送之意,敢啓。傳曰,知道。
鄭魯榮,以備邊司言啓曰,卽見京畿監司李存秀狀啓,則以爲,喬桐,已自歲前,船粟救急,則今此新還二千八十二石之未捧,誠爲無怪,第糴法莫嚴,不可以事勢之無奈,有所區別,而該府使白東遠,旣兼統禦使,故不爲直請勘處,其罪狀,請令廟堂稟處矣。無論帥臣·倅臣,新還旣多未捧,則本罪固所難逭,而第今喬桐,與他災邑,其勢絶異,年復年慘歉之餘,民免顚連,亦已萬幸,公穀準捧,實無其路且況賑政方張,民憂政劇,此時拿勘,誠爲可悶。該水使白東遠罪狀,今姑分揀,使之戴罪自效,何如?傳曰,允。
鄭魯榮,以備邊司言啓曰,卽見平安兵使李元植狀啓,則阿耳僉使吳致壽,除拜已過四朔,謂有親病·身病,尙在坡州地,無意赴防,狀請罷拿矣。除職後三朔,始爲辭朝,因爲偃處於不滿一宿之地,又近三朔,而必爲托病圖遞,卽觀察使·節度使之所不敢爲,而乃以幺麽一鎭將,力抗朝命,惟意行止,四朔淹留於距京咫尺之地,竟至於必遞乃已,此非但前所未有,朝綱至此,方來之憂,誠不勝萬萬驚駭。守令投印,尙有當律,鎭將抗命,合置何罪,阿耳僉使吳致壽,亟施卽其鎭遠窠之典,該鎭,以邊門重地,五朔無鎭將,而帥臣不察,朝廷不聞,末乃循例啓罷,曲副其意,帥臣失職,亦極寒心。平安兵使李元植,姑先緘辭,從重推考,何如?傳曰,允。
權丕應,以義禁府言啓曰,阿耳前僉使吳致壽,亟施卽其鎭遠竄之典事,承傳啓下矣。吳致壽,平安道楚山府阿耳鎭遠竄,而以承傳內辭意,具罪目依例發遣府書吏,押送配所,何如?傳曰,允。
禁府啓目,豐德府使李遇矣,原情云云。傳旨內辭緣,泛稱遲晩,刑推得情,何如?判府啓,除刑推議處爲良如敎。又啓目,平海郡守鄭鳳采矣,原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,溫陵令李亨保矣,原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,長湍前府使李允德矣,原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,永禧殿守門將洪楫,矣原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前異在益亦,莫重淸禁,枯木失火,雖卽撲滅,常時之不能察飭,不可無罪。以此照律,何如?判付啓,依允。又啓目粘連,向前李寬福亦,馬匹之虎囕欠縮,事屬前官,旣經拿處,囚供又以分年徵捧,報上司受題云,而繡啓論列旣如此,不可全然無罪。以此照律,何如?判付啓。依允。又啓目粘連,向前趙應鉉亦,還穀法意,何等嚴重,而未捧之數,若是夥多,不可以荐歉民勢,有所寬恕。以此照律,何如?判付啓。依允。
敎開城留守尹序東書。王若曰,壯王都之分司,地是漢馮翊夾輔,畀畿甸之巨鎭,任重周畢公保釐。委卿兩路之咽喉,敷予十行之心腹。眷彼松都舊址,卽我漢陽陪京。玉帛埒箕府之饒,遠近之財貨竝聚,金湯配沁都之固,水陸之輔車相依。靑石紫霞,隱然秦重關險阻,朱門畫戟,殆若宋兩京繁華。一路形便,屛翰按鵠嶺之勢,三軍操練,篝燈讀龍鞱之書。北門掌鎖鑰之權,誰是寇平仲制閫之略?東山起圍碁之彦,允協謝安石鎭物之風。隆寄方揀於擁旄,政當居留之告缺,公議可見於擧笏,果致岳薦之允諧。惟卿,世篤忠貞,性本恬雅。沁府之撫禦,尙稱管轄戎務,銀臺之出納,惟允黼黻皇猷。居官絶干托之私,外溫內確,莅事徹微密之竗,識該理明。玆授卿以開城府留守兼管理使,卿其欽玆寵章,勉乃職思。苟涉於祛弊瘼而詰戎政,莫曰事勢之或難,凡可以利國家而安民心,勿憚便宜之自決。參機務於籌局,奏事須待登筵,聞鼓角於戟門,意氣常若對壘。若其穀蚨委積之數,必待綜核之才,至於弓馬鍊習之方,亦在奬率之道。於戲,仗文·武備具之輔,克追古人控制之圖,授兵民兼總之權,宜體聖朝委畀之意。百年之昇平已久,易致人心之漸隳,一境之戎務克修,詎忽將令之益勵?故玆敎示,想宜知悉。知製敎李允謙製進。
上在昌德宮。停常參·經筵。
權丕應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
沈奎魯啓曰,明日·再明日,光陵忌辰祭正日相値,視事頉稟之意,敢啓。傳曰,知道。
權丕應啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
備忘記,北兵使安橚下直,長弓一張,長箭一部,片箭一部,筒兒一箇賜給。
權丕應啓曰,大司憲鄭尙愚,執義朴孝成,掌令李德升牌不進,掌令李,持平張龍八在外,持平閔英世未署經,監察茶時之意,敢啓。傳曰,知道。
以大司諫李翌晉,獻納李久源,執義朴孝成,掌令李德升牌不進罷職傳旨,傳于權丕應曰,只推。
沈奎魯啓曰,故大司憲李直輔,祥朞前別遣近侍致祭事,禮曹單子啓下矣,何承旨進去乎?敢稟。傳曰,同副承旨進去。
以平安監司鄭晩錫狀啓,三和府民家失火事,傳于尹尙圭曰,聞甚矜惻,元恤典外,別加顧恤事,分付。
沈奎魯,以吏曹言啓曰,新除授長湍府使李廷奎戶奴呈狀內,矣上典親病添劇,萬無赴任之望云。其親病旣如是沈重,則有難强令赴任,改差,何如?傳曰,允。
沈奎魯,以禮曹言啓曰,卽接貞陵官員所報,則本陵祭享時,造泡香盤等節,以局內所在新興·奉國兩寺,輪回擧行,而京山殘寺,生理極艱之中,奉國寺僧力,尤爲凋殘,成樣無路,依他陵寢造泡寺例,以慶尙道淸河縣寶鏡寺,定給屬寺,俾爲支保之地云矣。奉國寺,以造泡擧行之寺,旣如是凋殘,則宜有顧護之擧,而各陵寢〈造〉泡寺定給屬寺,已多其例,依所報定屬,仍除僧役,使之專意擧行事,分付本道道臣,何如?傳曰,允。
權丕應,以兵曹言啓曰,南行宣傳官徐羽淳,未滿十朔,成纔間姑爲停試之意,敢啓。傳曰,知道。
權丕應,以兵曹言啓曰,今日堂下武臣朔試射時,武臣兼宣傳官李命權,騎芻試取之時,以馬鈍勿施,則謂以來訴,直入試場,言辭極爲無嚴,紀綱所在,萬萬痛駭。爲先汰去,其罪狀,令該府拿問處之,何如?傳曰,允。
權丕應,以兵曹言啓曰,今日各廳堂下武臣朔試射時,訓鍊院副正李思謙,主簿李勉學·柳昇根,參軍全龍仁,武臣兼宣傳官朴濟源·權喜成·李儒甲·尹之濂,部將李顯國·朴弘鎭·洪枃·許澮·沈漢永·申在健,俱未滿四中,去二月朔退試時,中樞府都事李元喆,訓鍊院主簿洪致遠,武臣兼宣傳官朴濟源,部將沈漢永·鄭弘相,亦未滿四中,各決棍十度,訓鍊院主簿鄭弘德,參軍朴泰茂,無分,竝依定式汰去,至於實病及呈辭受由人等退試次,姑爲懸頉以入之意,敢啓。傳曰,知道。
權丕應,以訓鍊都監言啓曰,本局局別將崔重敎,身病甚重,勢難察任,改差,何如?傳曰,允。
尹尙圭,以賑恤廳言啓曰,西部蓮池契任掌河士玉,今月二十八日,本洞路傍,得二歲遺棄女兒,同里居良女黃召史,欲爲收養,栗島契任掌李廷植,今月二十八日,本洞路傍,得三歲遺棄男兒,同里居良女沈召史,欲爲收養,南部明禮洞契任掌郭聖奉,今月二十八日,本洞路傍,得二歲遺棄男兒,同里居良女金召史,欲爲收養,貧不自食,皆願受料。告于本部,自各該部,同日牒呈,故依節目,竝爲給料,使之亂養之意,敢啓。傳曰,知道。
上在昌德宮。停常參·經筵。
權丕應啓曰,大司憲鄭尙愚未肅拜,執義朴孝成,掌令李德升呈辭,李,持平張龍八在外,閔英世未署經,監察茶時之意,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
傳于沈奎魯曰,發遣吏郞,諸執事淸齋與否,摘奸以來。
尹尙圭,以宣惠廳言啓曰,三月令宗廟薦新蕨菜,慶尙道當次,而貢人處,使之趁期封進矣,謂以春序差晩,今始萌芽,尙不採納,故限內不得封進,莫重薦新,致此過限,誠甚惶悚。該貢人,今方自本廳,嚴治督納,而在前如此之時,亦有退限之例,待稍長,卽爲封進之意,分付該曹,何如?傳曰,允。
上在昌德宮。停常參·經筵。
藥房提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
王大妃殿進御調中君子湯前方中,加桑白皮一錢,枳殼五分,五貼製入事,榻前下敎。
惠慶宮進服加味苓朮散停止,忍冬茶,自今日一貼式,限三貼煎入事,榻前下敎。
沈奎魯啓曰,明日常參·經筵,取稟。傳曰,停。
權丕應啓曰,大司憲鄭尙愚未肅拜,執義朴孝成,掌令李德升呈辭,李,持平張龍八在外,閔英世未署經,監察茶時之意,敢啓。傳曰,知道。
權丕應啓曰,備邊司郞廳來言,今日賓廳日次,而國忌正日相値不得來會云矣,敢啓。傳曰,知道。
傳于沈奎魯曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
韓致應啓曰,藥房提調·副提調,持湯劑來待矣。傳曰,封入。
以京畿監司李存秀狀啓,薦新生石首魚,限內不得封進,惶恐待罪事,傳于沈奎魯曰,勿待罪事,回諭。
權丕應,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
沈奎魯,以承文院都提調意啓曰,冬至使回便,齎來咨文中,有賜物事,使臣參宴事,全羅道靈岩漂民出送事,以前頭使行,別伸謝悃之意,撰出先通咨文,正書安寶後,定禁軍騎撥,下送干灣府,使之入送鳳城將處,以爲轉致北京之地,何如?傳曰,允。
權丕應,以兵曹言啓曰,今春等能麽兒考講時,訓鍊院主簿洪楫,三次不通。中樞府都事李馥秀,訓鍊院正李春熙,判官金相宇,主簿金敬彦·李勉學·洪聖益,軍器寺判官安宗植,尙衣院別提金甲順,武臣兼宣傳官姜熙文·元永麒·權喜成·宋寬培·金用基·安光烈·沈能壽·申光赫,守門將金慶稷,二次不通,都摠府都事權思奎,訓鍊院主簿曺敬振·李晉保·鄭邦采·白東臣,武臣兼宣傳官權宜秉,一次不通。依定式竝從重推考,何如?傳曰,允。
權丕應,以備邊司言啓曰,卽見忠淸監司元在明狀啓,則以爲,道內麰還,多寡不一,種糧排巡,每患難繼,各衙門留庫麰中,限二千八百石,特許加分事,請令廟堂,稟旨分付矣。本道麰還,本自不敷,每年加分,已成近例,依狀請留庫麰二千八百石,許令加分,何如?傳曰,允。
權丕應,以備邊司言啓曰,頃因朔寧郡守洪旭浩疏請軍額移定事,令道臣,量宜移俵之意,覆奏行會矣。卽見京畿監司李存秀狀啓,則以爲,本郡六月當禁衛上番軍,當及今變通,而今若移定,則上番在卽,資保錢四年條,不當竝責於他邑新保,如欲徵捧於朔寧舊保,則十九流亡,指徵無處,收保準額,其勢末由,朔寧六月當禁衛上番軍一百八名,姑令停番事,請令廟堂稟處矣。頃以朔寧軍弊,使之移俵他邑,而今見道啓,則以資保錢之無處收捧,至有停番之請,蓋元軍雖或移俵,保錢有難指徵者,果如道啓所陳,非不難處,而鄕軍上番,事係宿衛,除非拔例特施之命,未嘗輕議於停否,惟當有闕則塡補,當番則資送而已,而道啓之今此請停,雖出於迫不獲已,揆以事面,殊涉未安。當該道臣推考,俾令卽速分定,及當整送之意,分付,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深五分,自人定至初二日開東,灑雨下雨,測雨器水深五分。
權丕應啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
沈奎魯啓曰,明日宗廟夏享大祭齋戒相値,視事頉稟之意,敢啓。傳曰,知道。
權丕應啓曰,來初五日朝參日次矣,敢稟。傳曰,停。
權丕應啓曰,左副承旨李龍秀,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
尹尙圭啓曰,臣尙圭以同義禁,今日本府坐起,進去下直之意,敢啓。傳曰,知道。
以左副承旨李龍秀牌不進罷職傳旨,傳于權丕應曰,只推。
權丕應啓曰,大司憲鄭尙愚,執義朴孝成,掌令李德升牌不進,李,持平張龍八在外,閔英世未署經,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于權丕應曰,只推。
以慶尙監司金魯應狀啓,熊川縣監金致赫身死事,傳于沈奎魯曰,令該曹口傳差出,催促下送。
吏曹口傳政事,以權顯中爲熊川縣監。
傳于沈奎魯曰,發遣吏郞,諸執事淸齋與否,摘奸以來。
沈奎魯,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
權丕應,以義禁府言啓曰,王府事體自別,自法司,或有推治吏隷之事,則有進來之規,以存相敬之意,而昨日刑曹下隷輩,與臣府羅卒輩,有微事相鬨之擧矣。今日自刑曹,稱以曹內作拏,多發差使,本府羅卒,逢輒結縛亂打,甚至於堂上郞廳,無隨率下隷,苟有羅卒輩可治之罪,則往復臣府,如法處治,何所不可,而初無一番進來之事,擅自捉去,至於成群作黨,要路遮截,必欲角勝上司者然,下輩之憑藉官令,如是作亂,雖在尋常小各司,決不可若是無嚴,況此事體嚴重之地乎?紀綱所在,不可仍置,無論當該刑曹堂上,竝從重推考,縱隷作拏不能察飭之郞廳,亦爲捧現告拿問嚴勘,曹隷一一査實後,竝付該曹,嚴刑遠配,何如?傳曰,允。大抵近來此輩之民間作弊,愈往愈甚云,不可尋常處之,待其査出作拏諸漢及頭目,各別嚴繩,以懲日後,此後復有此事,不飭之堂郞,亦當嚴加重繩,以此知悉,起鬧則一也,不飭之卿等,亦推考。
沈奎魯啓曰,臣與右承旨權丕應伴直矣,纔已陳疏徑出,院中只有臣一人,伴直無人。同副承旨鄭魯榮,家在城外,左副承旨李龍秀,所當牌招,而拘於廳規,不得請牌,何以爲之?敢稟。傳曰,牌招。
沈奎魯,以義禁府言啓曰,本府啓辭,刑曹堂上,竝從重推考,縱隷作拏不能禁飭之該郞,捧現告拿問嚴勘,作亂之曹隷,一一査實後,竝付該曹嚴刑遠配事,批旨內允。大抵近來此輩之民間作弊,愈往愈甚云,不可尋常處之,待其査出作拏諸漢及頭目,各別嚴繩,以懲日後,此後復有此事,不飭之堂郞,亦當嚴加重繩,以此知悉,起鬧則一也。不飭之卿等,亦推考事命下,而當該郞廳宋奎熙,自刑曹指名現告,今方待命拿囚之意,敢啓。傳曰,知道。
禁府啓目粘連,向前鄭鳳采亦,移職後記簿,專委下吏,海戶橫斂,至於此多,昏不覺察之罪,不可以身無所犯,有所寬恕,以此照律,何如?判付啓。依允。又啓目粘連,向前李允德亦,宿衛上番,何等至重,而資裝不給之數,若是夥然,常時之不能隨闕簽丁,難免不職之失,以此照律,何如?判付啓。依允。又啓目粘連,向前李亨保亦,陵所何等肅敬之地,而徵債囚民,至登道啓,處事之乖當,難免重勘,以此照律,何如?判付啓。依允。又啓目粘連,向前李遇亦,一時兼任,雖曰替行,而資錢不能盡數推給,致此生梗,以此照律,何如?判付啓。依允。又啓目粘連,向前洪楫亦,食時之暫入而離次,旣捉於摘奸,以此照律,何如?判付啓。依允。又啓目粘連,坡州前牧使趙應鉉矣,本府議啓內,還穀法意,何等嚴重,而未捧之數,若是夥多,不可以荐歉民勢,有所寬恕。以此照律,罪杖八十收贖,奪告身三等,私罪奉敎依允爲旀,功減一等爲良如敎。又啓目粘連,咸興監牧官李寬福矣,本府議啓內,馬匹之虎囕欠縮,事屬前官,旣經拿處,囚供又以分年徵捧,報上司受題云,而繡啓論列,旣如此,不可全然無罪。以此照律,罪笞四十收贖,附過還職,私罪奉敎依允爲旀,功減一等爲良如敎。又啓目粘連,景福宮衛將異在益矣,本府議啓內,莫重淸禁,枯木失火,雖卽撲滅,常時不能察飭,不可無罪。以此照律,罪笞四十收贖,附過還職,私罪奉敎依允。
副護軍洪時溥疏曰,伏以義理者,世道所以維繫也,臺閣者,公議所以扶持也,隄防不嚴,則非義理也,體例或壞,則非臺閣也,試看殿下今日朝廷,則其可謂有義理而有臺閣乎?噫,日前三司之啓,何爲而停也,八字之句,又何爲而抹也?達賊悖奏,罪關三朝,而身爲首相,顯售和應,徐邁修之負犯也,史官記注,隻字必嚴,而恣行胸臆,圖改筵本,徐有恂之斷案也,偃處江干,尙逭當律,薄投嶺海,旋施宥還者,已是失刑之大,而歲月寢遠,紀綱隳解,及至今日,竝與故紙之空言而無難停抹,忠臣志士,安得不振腕而寒心哉?夫停啓之法,至爲嚴重,必待擧國之曰可,一毫之無疑,然後始可擬議,而猶復難愼,必爲簡通於當初發啓之臺官,而乃敢停當者,卽我朝四百年不易之臺體也,而今則一二臺臣,不畏公議,蒼黃詣臺,停之抹之,惟意是恣,而循例簡通,亦不擧論,彼雖急於營護,他不遑顧,獨不念大義之莫嚴而故例之亦重乎?此路一開,則隄防蕩然,凶徒逆孽,必將有覬覦之心矣。思之及此,寧不凜然?不但以霜氷之漸至,羸豕之蹢躅,言也。嗚呼,臣卽伊時發啓臺臣之一也,彝性雖出於同得,苦心偏激於沫飮者,誠以積被先朝肉骨之恩,恒切此生隕結之忱,一死明張,少效力於義理晦蝕之秋也。臣今白首未死,世變層生,啓墨未乾,鐵案遽毁,日前國是之潰裂,已極痛心,而至若不有故規,初不簡通者,特不過待臣以不足數也,臣固無論,其於臺體之壞了,何哉?自有此事,意謂糾正之論,當發於司直之地,而側聽屢日,至今寥寥,不料人心之狃安,大義之將晦,一至於此,臣誠憂憤弸中,繞壁彷徨,若以出位爲嫌,泯默不言,是不但負初心也,更誰爲殿下一言之哉?玆敢不揆僭猥,略暴憂慨之忱。伏乞聖明,念義理之至重,軫隄防之莫嚴,淵然深思,明降處分,以存臺體,以靖世道焉。臣無任云云。答曰,省疏具悉。不爲簡通之臺諫,雖欠臺體,大臣蒙宥之後,又爲幾年乎?今始停啓,亦云遲矣。旣停之後,何可復提?爾雖發啓之人,到今出位煩聒,極爲非矣。
上在昌德宮。停常參·經筵。
自開東至午時,灑雨下雨,測雨器水深二分。
沈奎魯啓曰,大司憲鄭尙愚未肅拜,執義朴孝成,掌令李德升呈辭,李,持平張龍八在外,閔英世未署經,監察茶時之意,敢啓。傳曰,知道。
沈奎魯啓曰,玉堂備員間,視事頉稟之意,敢啓。傳曰,知道。
沈奎魯啓曰,同副承旨鄭魯榮,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于沈奎魯曰,禮房承旨,馳詣宗廟,奉審摘奸以來。
沈奎魯啓曰,臣奎魯,依定式進詣香室,奉審香祝樻祝板袱子,則精潔之意,敢啓。傳曰,知道。
以左副承旨李龍秀再牌不進罷職傳旨,傳于沈奎魯曰,只推。
沈奎魯,以弘文館言啓曰,本館上番闕直,事甚未安。副應敎金箕殷,校理趙晉和,副校理任百禧·洪命周,竝卽牌招,以爲推移入直之地,何如?傳曰,允。
大司諫李翼晉啓曰,臣年旣衰邁,病且癃痼,淸朝耳目,本不近似,而四朔虛縻,一直違逋,惶蹙靡措,惟大何是俟,卽伏見副護軍洪時溥疏,則盛言一二臺臣三司停啓及八字抹去事,至以糾正之論,當發於司直之地,而側聽屢日,至今寥寥等語,論斥甚峻,臣亦今日言責中一人,若論不糾正之失,則臣不敢辭,臣於是滿心慙恧,無地自容。噫,方張合辭之或停或抹,是何等大擧措,而名以諫長,尸居言地,許久病淹,神識未周,近日臺論,漫不得與聞,塊然如土木偶人,人言之來,只當遜受而已。以此情踪,其何可晏然仍冒於臺次乎?請命遞斥臣職。答曰,勿辭亦勿退待。
沈奎魯啓曰,大司諫李翼晉,避嫌承批之後,不出姑停望,直爲出去,事甚未安,推考,何如?傳曰,允。
執義朴孝成啓曰,臣以人則譾劣,以年則衰頹,固不合於淸朝耳目之任,而濫叨見職,已跨四朔,召牌屢違,罪戾山積,縮伏俟勘,不敢以言官自居矣。乃者三司,有停啓之擧,夫合啓體重,決非一二臺臣所可擅停,必是採取公議,而特以臣之冗散聾瞽,未及與聞,今不可以參與不參,區而別之,至於徐瀅修啓本中抹去八字事,人見雖異,事屬旣往,迄今嘿嘿,際此伏見副護軍洪時溥疏本,深責司直之地,尙此寥寥,至有人心狃安,大義將晦之語,身居言地,被人論斥,至於此極。以此情踪,其何可一日晏然於臺次乎?請命遞斥臣職。答曰,勿辭亦勿退待。
掌令李德升,獻納李久源啓曰,臣等言議風裁,本不近似於淸朝耳目之任,而臺啓停連,關係至重,臣等之所守持,不敢低仰者也。向於徐邁修之停啓也,採一世之公議,而相議停當,其停也,雖出於臣等之手,非獨臣等之議也,卽公議之所同也,人見亦宜無參差矣。卽者副護軍洪時溥之疏出,而詆斥臣等,譏責臣等,有曰隄防之不嚴,有曰體例之有壞,滿紙臚列,殆無餘地,臣等誠不勝瞿然惶恧之至。彼旣當初發啓之人,則其所論列,無怪如是,而大抵臺啓之法,始雖嚴討,年久事往,公議稱屈,則有時停輟,亦多已例,而及其停也,輒歸之營護,則臺閣故紙中,雖有可停之人,豈有可得之時歟?其曰,不爲簡通云者,竊有所訝惑焉。臣等於停啓議定之時,按例署銜,分送發啓諸臺矣,彼曰不見,誠莫曉其故也,至於八字抹去,亦有故焉,徐有恂原啓旣停之後,八字一句語之插入於他啓中,屢歲謄傳,其叔停啓後,獨此留置,亦涉斑駁,故臣等果爲抹去。噫,可停則停,可抹則抹,一視公議之如何,非臣等一二人之見,則今其遣辭,謂臣等無難停抹,豈非不諒人之甚耶?臣等猥以無似,濫叨臺地,妄議停連,自速僨誤,人言之來,固其理也。至於壞國是·損臺體爲目,而司直之人,寥寥無聞爲慨云爾,則臣等昏謬溺職之罪,益無所逃,臺端一步,鐵限在前,以此情踪,其何可一刻晏然於臺次乎?請命遞斥臣等之職。答曰,勿辭亦勿退待。
鄭魯榮啓曰,執義朴孝成,掌令李德升,獻納李久源,避嫌承批之後,不出姑停望,直爲出去,事甚未安。竝推考,何如?傳曰,允。
傳于沈奎魯曰,留院上疏入之。
鄭魯榮啓曰,行都承旨韓致應藥院進,行左承旨尹尙圭,右承旨權丕應,左副承旨李龍秀不爲仕進,右副承旨沈奎魯監祭進,院中只有臣一人,伴直無人。左副承旨李龍秀,所當牌招,而拘於廳規,不得請牌,何以爲之?敢稟。傳曰,牌招。
李龍秀,以兵曹言啓曰,今四月十二日大駕詣永禧殿親行酌獻禮時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍八哨爲先廂,七哨爲後廂,馬軍三哨爲之,禁軍三番隨駕,禁將,率該營鄕軍二哨留陣,留營置之,可也。
李龍秀,以訓鍊都監言啓曰,因禮曹草記,捉虎次發遣善放砲手,使之跟捕矣。昭寧園局內,豹虎一頭捉得,謹此封進,而仍爲行獵之意,敢啓。傳曰,知道。
刑曹判書金孝建,參判曺允遂,參議李錫祜等疏曰,伏以臣等,卽伏見金吾草記辭緣,誠不勝訝惑之至。日前本曹使令,與金吾羅卒,因微事相鬨矣,羅卒等,右袒作黨,來到曹外,其中五六漢,突入大廳,無數作拏,假稱官令,捉去本曹書吏,私自拘留,故臣等聞來,極爲駭然。申飭郞廳,先治曹隷,羅將之攔入法司,捉去曹吏之罪,不可不治,往復金吾,則金吾郞廳除汰,犯科羅將四名,貽書本曹郞廳,惟意推治云,故出牌推捉,則羅將輩,不惟不戢,多數成群,亂打官隷,裂破官牌,而差使三名,盡被重打,幾至死境。渠輩以幺麽羅卒,力抗法曹者,已萬萬痛惡,而此猶細故,乃敢多率無賴,更到曹外,各持杖椎,攔街跳踉,道路不通,閭里騷擾,頭勢危怖,莫之禁遏,近來紀綱,雖曰掃地,豈料堂堂法司,有此無前之變怪乎?此不可以尋常處之,故以作拏之羅將等,自臣曹科治,不飭之金吾郞,令該府拿問之意,昨夕草記矣。政院以齋日退却,今朝又爲往呈,則旋卽退却,而金吾草記,卽地捧納,臣等不覺駭惑,屢度往復,則喉院謂以草記得體,臣等草記爽實云云,而終不捧納,未知有何所據,而設有爽實之端,喉院旣不目擊,又未査實,則一是一非,何以知之,或退或捧,惟意扶抑耶?且金吾草記中,以不爲進來,擅自捉去,爲言,而槪法司推捉之規,雖大臣,衙門下隷,直爲捉來,至於杖囚則始爲進來,初無捉來時先進來之法矣。且昨日推捉之羅卒,卽該郞已除名之羅卒,則卽一平民,平民推捉,何關於金吾,而如是臚列耶?初無往復云云,尤是意外,兩司郞官之自朝至暮,以書以喝,不啻一再,臣與判金吾,往復亦已屢矣,而至以旣汰之羅卒,非本府所知,推治與否,任自爲之之意,丁寧爲答,則今玆云云,誠未可曉也。然臣等不必呶呶自辨,以傷忠厚之風,而第伏念臣等,居官無似,不能束下,有此意外之事端,自顧慙恧之不暇,而今於金吾重推之請,喉院屢却之擧,尤可見臣等見輕同朝之致。以此情踪,冒據見職,有非可論,臣等治疏將上之際,伏見禁府草記批旨,臣等溺職之罪,益無所逃,惶隕戰懍,罔知攸措,而第臣草記見阻,事實未暴,故敢玆不避猥越,冒死聯陳。伏乞聖慈,俯垂鑑諒,亟削臣等之職,以謝人言,以靖私義,千萬顒祝。臣等無任云云。答曰,省疏具悉。因下隷之微事,如是相較而上徹,卿等事,甚未安矣,然卿等,旣以金吾草記,爲爽實,卽令廟堂嚴査,指一草記。
右承旨權丕應疏曰,伏以臣於今日仕進廳坐時,金吾郞來呈草記,故纔已捧入矣,繼有秋曹郞又有草記,見其辭意,則與金吾草記,其事則一,而其語則大相反,彼此是非,姑無論,卽不過以下隷輩起鬧於至微之事,至煩登徹,殆若較挈爭訟者然。其在出納之地,先到之金吾草記,雖已捧入,後至之秋曹草記,又爲捧入,則揆以事面,極爲猥屑,不得已以此意,費辭往復,未敢捧入,姑俟金吾草記批旨之下矣。卽伏見刑曹判書金孝建等聯名上疏到院者,則有曰,或退或捧,惟意扶抑,又曰,喉院以金吾草記,得體,臣等草記爽實云云,而其所爲說,侵侮備至,辭氣憤薄,臣不勝訝惑之甚也。蓋其草記來呈也,有差先差後之分,故不無一捧一退之異,而亦豈有此是彼非於其間,而乃謂之或扶或抑耶?至於得體爽實云云,初未嘗發於臣口,而秋堂從何得聞,而有此張皇說去也?雖欲急於務勝,而獨不念奏御文字,不可一毫失實耶?殊未可曉。臣旣在惟允之職,苟能見孚於同朝,則豈有侵斥,若是無難乎?玆陳短章,徑出禁扄。伏乞聖明,亟治臣擅離之罪,以肅朝綱,以安私分,則不勝大願。臣無任云云。省疏具悉。爾則別無所失,爾其勿辭察職。
副校理任百禧疏曰,伏以臣,冥擿於世路,聾瞽於時事,卽一空疎儱侗底人也。待罪館職,已跨三朔,屢犯違傲,間或徑出,悚惶之忱,恒切于中,固不敢以見職自處,而頃於三司停啓之日,適當在直,認以公議,隨衆進參,卽伏見副護軍洪時溥疏本,則盛言隄防之不嚴,停啓之失當,至有明降處分,以存臺體,以靖世道之請。夫臺啓停發,雖云兩司之主掌,臣亦停啓時,三司中一人也,人言之峻發,至於此極,自顧慙恧,無所容措,揆以廉防,何敢晏然乎?伏乞聖明,亟斥臣所帶之職,以安私分,以謝人言焉。臣無任云云。省疏具悉。停連在於兩司,於爾何有?爾其勿辭察職。
上在昌德宮。停常參·經筵。
李龍秀啓曰,合辭方張之時,諫院無詣臺之員,事甚未安。除在外·未署經外,呈告人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,右承旨權丕應,今日不爲仕進,卽爲牌招,何如?傳曰,允。
韓致應啓曰,藥房都提調·副提調,持湯劑來待矣。傳曰,封入。
大司憲鄭尙愚啓曰,臣志氣衰頹,言議巽軟,本不合於淸朝耳目,而至於風憲之長,責任尤重,遴選至峻,如臣譾劣,初非可擬,除旨之下,不敢爲冒膺之計,日事違傲,自速逋慢之罪,惶隕悶隘,縮伏俟譴。伏見副護軍洪時溥疏本,則以一二臺臣,三司停啓及八字抹去事,糾正之論,當發於司直之地,而側聽屢日,至今寥寥,論斥甚嚴,若論司直之地,則臺閣爲首,臣於是滿心慙恧,無地自容。當初停啓之時,雖不在於臺列,今於出位之論,實有愧於見職,臺端一步,鐵限在前,以此情踪,何可一刻晏然仍冒於臺次乎?請命遞斥臣職。答曰,勿辭亦勿退待。
李龍秀啓曰,大司憲鄭尙愚,避嫌承批之後,不出姑停望,直爲出去,事甚未安,推考,何如?傳曰,允。
沈奎魯以侍講院言啓曰,師傅·賓客,旣行相見禮,書筵取稟,依例爲之之意,敢啓。傳曰,明日爲之,其後待下敎。
傳于沈奎魯曰,明日書筵處所,以觀物軒爲之。
沈奎魯以侍講院言啓曰,書筵明日爲之事,命下矣。進講冊子,以何冊爲之乎?敢稟。傳曰,千字爲之。
以副應敎金箕殷,校理趙晉和,副校理洪命周牌不進罷職傳旨,傳于沈奎魯曰,只推。
沈奎魯,以弘文館言啓曰,本館上番闕直,事甚未安。副應敎金箕殷,校理趙晉和,副校理洪命周,旣有只推之命,副校理任百禧,疏批已下,與校理李墷,竝卽牌招,以爲推移入直之地,何如?傳曰,允。
以右承旨權丕應牌不進罷職傳旨,傳于韓致應曰,只推。
以大司諫李翼晉,獻納李久源牌不進罷職傳旨,傳于李龍秀曰,只推。
沈奎魯啓曰,卽者修撰趙琮鎭,謂有情勢,陳疏徑出,原疏纔已捧入矣。所當直捧禁推傳旨,而此與無端徑出,有異,推考,何如?傳曰,允。
沈奎魯,以禮曹言啓曰,卽接昌平幼學李命玉所志,則以爲,族兄命贊,嫡妾俱無子,以其同姓八寸弟命煥第二子華東,欲爲繼後,諸族相議完定,而未及禮斜之前,兩邊父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李命玉所訴,旣如此,依定式李命煥第二子華東,立爲李命贊之後,何如?傳曰,允。
李龍秀,以都摠府言啓曰,今日入直內三廳武兼禁軍及軍兵等,當爲中日習射技放,而世子宮相見禮相値,不得設行之意,敢啓。傳曰,知道。
李龍秀,以備邊司言啓曰,刑曹判書金孝建等聯名上疏批旨內,因下隷之微事,如是相較而上徹,卿等事,甚未安矣,然卿等旣以金吾草記,爲爽實,卽令廟堂嚴査,指一草記事,命下矣。自本司,捉致禁府羅卒,秋曹吏隷作拏顚末,嚴加査問,則各人所供,大同小異,而蓋其互相往復之際,兩處下屬之說去說來,亦不無一二浮實之端矣。大抵無論本事之是非,鬧端之先後,俱以府卒曹隷,各自成黨,公肆驅格於通衢大路之上,擧措絶悖,聽聞俱駭,大關法綱,絶可痛惋,秋曹下隷,昨因金吾草記,已爲捉囚該府,首倡羅卒,亦卽嚴囚,一體加刑遠配。平日旣失操束,臨時不能禁斷,禁堂·秋堂,均有所失,而昨旣有問備之命,當該都事,亦爲拿問,與秋曹郞官,同律勘處,草記之或捧或退,卽是事勢之似然,而以此轉激,至有三堂聯疏之擧,聯疏事體,本自不輕,而因一微事,若是章皇者,有傷朝體,誠極未安。刑曹聯疏諸堂,竝從重推考,何如?傳曰,允。
李龍秀,以兵曹言啓曰,卽接西道參軍洪益謨牒報,則訓鍊都監所授敦義門西邊第二城廊近處體城二間許頹圮云,爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
李龍秀,以訓鍊都監言啓曰,本局分授都城敦義門西邊第二城廊近處體城二間許頹圮處,令該軍門卽速修築,把守軍兵,量宜定送事,自兵曹草記矣。今日爲始,軍二十名,將校一人率領,限改築間輪回守直之意,敢啓。傳曰,知道。
判敦寧曺允大疏曰,伏以臣於月前,適因先壟有事,遽至拜章徑行,情理雖係忙迫,私心尙切兢惶,繼以觸冒春寒,宿病越添,跧伏田廬,日夕叫楚,藥裹關心,萬念都灰,而唯有耿結之忱,長懸象魏而已。不意敦府瀛館,除旨聯翩,聖眷不遺於簪履,寵光遠被於蓬蓽,恩榮所及,感祝冞深,而緣臣病淹,不能自力,虛縻閱月,尙稽疏籲,雖在呻囈之中,常切悚蹙之至。仍伏念,臣於見職,本無敦寧,前此屢叨,輒蒙恩解,論以公格,自在當遞,而至於文苑重任,非但目下賤疾,實難蠢動,向來情勢,便成艮限,冀蒙斥退,已陳前疏,一肅恩命,亦無其望,玆敢收召病思,略控衷懇,猥從縣道,仰塵崇覽。伏乞聖慈,俯垂鑑諒,將臣本兼之任,亟賜遞改,仍命選部,勿復檢擬,俾得安意調疴,歌詠聖澤,千萬幸甚。臣無任云云。答曰,省疏具悉。所請不允,敦寧之任,許遞。
判義禁南公轍疏曰,伏以臣於日昨,得伏見秋曹堂上聯疏對辨者,方切愧恧,不省攸措。繼以有承宣徑出之疏,廟堂行査之擧,本事至微至細,而一轉二轉,葛藤至此之多,此莫非臣居官不職,誠信未孚之致,尙何言哉?近來法綱頹弛,下屬頑習,愈往愈不可制,而所謂本府羅卒,秋曹之禁亂使令,尤其甚者也。街路驅鬪,雖甚駭痛,卽不過渠輩之相鬨,懲治各有堂郞,何必上徹,而至於羅卒之曹內作拏,若使傳聞不浮,眞有是事,則秋曹草記中,該郞之請勘,羅卒之刑配,不是異事。臣亦得見草本,不以爲非,而上司吏隷之不爲進來,徑自出牌,亦是格法之外,此而仍置,則後弊有不可勝言,故臣亦草記請罪,欲其兩存事面,各守故常而已。伊日喉院之或捧或却,臣亦未及知,而秋堂不識本意之如此,張皇爲說,有若相較者然,豈不可惜之甚哉?當初刑判之與臣往復也,謂以發牌捉去者,卽已汰之羅卒云,故臣果信而爲答,更聞事實,則此是府曹兩郞,私相書報,將欲汰治,而初非有具罪目,自官着署,如法除汰者也。驟聞郞官私相往復之言,意其已汰而遽然捉去,此之謂不進來,而況捉囚者,亦非書報中羅卒,而卽時仕之羅卒也,秋堂疏語,或未詳本事而然耶?臣於此,甚不欲說往說來,以傷朝體,而一番自訟,事理之不可但已,故更有云云,不知者,或疑其自辨而相較,則非臣之情也。臣本無似,威不足以戢下,致使堂堂王府,法綱不尊,事端層出,以若情踪,淟涊蹲據,非所可論,而且於本府郞之勘處,尤無以晏然冒當,其不能操束禁斷,則堂郞,一也,以此堂勘此郞,不幾近於以臣而勘臣乎?玆敢短章自列,仰煩宸聽。伏乞聖明,亟削臣職,仍治瀆擾之罪,以警具僚焉。臣無任云云。答曰,省疏具悉。廟堂草記,可知卿無所失,微事也,何可更提?卿其勿辭行公。
修撰趙琮鎭疏曰,伏以臣,伏見大司憲鄭尙愚,大司諫李翼晉,執義朴孝成等避嫌辭本,皆以副護軍洪時溥疏論事,自引請遞矣。原疏以一二臺臣,三司停啓及八字抹去事,糾正之論,當發於司直之地,而側聽屢日,至今寥寥,至謂以人心狃安,大義將晦,論斥甚嚴,此諸臺所以相繼引避,而不敢自已者也。顧臣所叨之職,雖非臺閣之銜,然原啓本屬於三司,所稱三司者,玉署居其一焉。且若論司直之地,則玉署與臺閣,無甚異同,而緣臣淟涊聾瞽,含默經日,益不勝悚蹙慙恧,有不敢晏然蹲冒於職次,略陳短章,往出禁扄。伏乞聖明,特垂鑑諒,亟賜鐫斥臣職,以謝峻嚴之人言,仍治臣瀆擾之罪,以昭法紀,不勝幸甚。臣無任云云。省疏具悉。已諭於他批,爾其勿辭察職。
上在昌德宮。停常參·經筵。
李龍秀啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
李龍秀啓曰,事變假注書林正起,身病猝重,勢難察任,今姑改差,何如?傳曰,允。
沈奎魯啓曰,應敎李龜雲,修撰朴基宏在外,副應敎金箕殷,校理趙晉和·李墷,副校理任百禧·洪命周牌不進,玉堂上下番俱空,事甚未安。修撰趙琮鎭,疏批已下,與副修撰任天常·李允謙,竝卽牌招,以爲推移入直之地,何如?傳曰,允。
以副應敎金箕殷,校理趙晉和·李墷,副校理任百禧·洪命周牌不進罷職傳旨,傳于沈奎魯曰,只推。
沈奎魯啓曰,玉堂上下番俱空,事甚未安。副應敎金箕殷,校理趙晉和·李墷,副校理任百禧·洪命周,旣有只推之命,竝一體牌招,以爲推移入直之地,何如?傳曰,允。
以副應敎金箕殷,校理趙晉和,副校理任百禧·洪命周,修撰趙琮鎭,副修撰任天常·李允謙牌不進罷職傳旨,傳于沈奎魯曰,只推。
沈奎魯啓曰,玉堂上下番俱空,事甚未安。副應敎金箕殷,校理趙晉和,副校理任百禧·洪命周,修撰趙琮鎭,副修撰任天常·李允謙,旣有只推之命,校理李墷,疏批已下,竝卽牌招,以爲推移入直之地,何如?傳曰,允。
李龍秀啓曰,大司憲鄭尙愚,執義朴孝成,掌令李德升牌不進,李,持平張龍八在外,閔英世未署經,監察茶時之意,敢啓。傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于李龍秀曰,只推。
沈奎魯啓曰,行都承旨韓致應藥院進,行左承旨尹尙圭,右承旨權丕應不爲仕進,左副承旨李龍秀內閣直,同副承旨鄭魯榮奉命在外,院中只有臣一人,伴直無人。右承旨權丕應,所當牌招,而拘於廳規,不得請牌,何以爲之?敢稟。傳曰,牌招。
沈奎魯啓曰,行都承旨韓致應藥院進,行左承旨尹尙圭不爲仕進,右承旨權丕應牌不進,左副承旨李龍秀內閣直,同副承旨鄭魯榮奉命在外,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
以右承旨權丕應牌不進罷職傳旨,傳于沈奎魯曰,只推。
沈奎魯啓曰,行左承旨尹尙圭牌不進,院中只有臣一人,伴直無人。右承旨權丕應,所當更請牌招,而拘於廳規,不得請牌,何以爲之?敢稟。傳曰,牌招。
沈奎魯啓曰,吏曹郞廳來言,熊川縣監權顯中,兩司俱未署經云。除在外·未署經外,呈告人員,竝卽牌招,以爲備員署經之地,何如?傳曰,允。
李龍秀啓曰,明日次對,兩司當爲進參,而除在外·未署經外,呈告人員,竝待開門牌招,何如?傳曰,允。
林正起改差,代以張振一爲事變假注書。
以黃海監司韓用鐸狀啓,薦新生石首魚,限內不得封進,當該差使員海州判官尹心約罷黜,臣亦惶恐待罪事,傳于沈奎魯曰,罷黜分揀,卿其勿待罪事,回諭。
沈奎魯,以禮曹言啓曰,卽接懿陵官員所報,則本陵祭享時造泡香盤等節,以洞口外所在淸涼寺擧行,而本寺處在京山,生理極艱,成樣無路,依他陵寢造泡寺例,以慶尙道靑松雙溪寺,定給屬寺,俾爲聊賴支保之地云矣。淸涼寺以本陵造泡之寺,生理之凋殘,果如陵官所報,則宜有顧護之擧,依各陵寢泡寺定給之已例,靑松府雙溪寺,定爲屬寺,仍除僧役,使之專意擧行事,分付本道道臣,何如?傳曰,允。
沈奎魯,以禮曹言啓曰,各陵·園·墓,今春植木播橡,纔已畢役,株數·斗數,區別報來,故依定式別單書入之意,敢啓。傳曰,知道。
李龍秀,以都摠府言啓曰,副摠管金履喬,以漢城府右尹,本府坐起,晝仕出去之意,敢啓。傳曰,知道。
李龍秀以兵曹·工曹,漢城府·御營廳言啓曰,臣榮輔,臣集斗,臣宗來,臣溏,今日宮城都城巡審時,鷹峰下後苑主脈補築處,眼同看審,則修築之土石莎草,如前完固,左右水道疏導處,亦爲無頉之意,敢啓。傳曰,知道。
李龍秀,以訓鍊都監言啓曰,昭寧園局內,大虎一頭又爲捉得,謹此封進,而仍爲行獵之意,敢啓。傳曰,知道。
李龍秀,以訓鍊都監言啓曰,本局把摠金魯甲,身病甚重,勢難察任,改差,何如?傳曰,允。
校理李墷疏曰,伏以臣於日昨,伏見副護軍洪時溥疏,則以向日三司停啓事,論斥甚峻,至有僚員自引之章矣,臣於此事,竊有所私義之難安者。伊日停啓之時,臣亦備在三司之末,參聞諸臺之議,旣已停當之後,適因僚員之入來,仍於臺廳之坐,相與遞直而出,畢竟停啓,雖在僚員,當初議定,臣實與聞,而特臣姓名,不入於合啓座目中耳。僚員今旣以此疏引,則顧臣處義,宜無異同,若於人言峻發之後,謂非自己擔着,竟無一言擧實,則是自欺而欺人也。且今諸僚之中,有陳疏徑出者,其所引義,只在於不糾正,而不糾正於旣停之後者,尙或自咎,況臣之參聽末議於未停之前者,其不可以替直先出不參座目,有所自恕,晏然於職次也,決矣。召牌荐降,承膺無路,連犯違傲,雖極悚惶,區區私義,便成鐵限,玆敢猥入文字,略陳本末。伏乞聖明,俯垂鑑諒,亟賜鐫改臣所帶之職,以安微分,仍治逋慢之罪,以昭法紀,不勝幸甚。臣無任云云。省疏具悉。已諭於他批,爾其勿辭察職。
上在昌德宮。停常參·經筵。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房三提調,持湯劑來待矣。傳曰,封入。
李龍秀啓曰,大司憲鄭尙愚,執義朴孝成,掌令李德升牌不進,李,持平張龍八在外,閔英世未署經,監察茶時之意,敢啓。傳曰,知道。
傳于李龍秀曰,大臣·備局堂上引見。
張振一在外,代以禹錫簡爲事變假注書。
以右承旨權丕應再牌不進罷職傳旨,傳于沈奎魯曰,只推。
以大司諫李翼晉,獻納李久源,執義朴孝成,掌令李德升再牌不進罷職傳旨,傳于李龍秀曰,只推。
李龍秀啓曰,卽者義禁府都事來言,時囚無得過三日滯囚,曾有定式矣。時囚罪人李命權,當爲捧供,而判義禁南公轍,同義禁金魯敬·尹尙圭,俱有身病,一員未差,不得擧行云,竝卽牌招,以爲開坐之地,何如?傳曰,允。
以校理李墷牌不進罷職傳旨,傳于沈奎魯曰,只推。
以校理趙晉和,副校理任百禧,修撰趙琮鎭,副修撰任天常·李允謙再牌不進罷職傳旨,傳于沈奎魯曰,只推。
沈奎魯啓曰,玉堂上下番俱空,已至多日,事甚未安。校理趙晉和·李墷,副校理任百禧,修撰趙琮鎭,副修撰任天常·李允謙,旣有只推之命,竝卽牌招,以爲推移入直之地,何如?傳曰,允。
沈奎魯啓曰,玉堂上下番俱空,事甚未安。副應敎金箕殷,副校理洪命周,疏批已下,一體牌招,何如?傳曰,允。
以副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙牌不進罷職傳旨,傳于沈奎魯曰,只推。
李龍秀啓曰,判義禁南公轍,同義禁金魯敬牌不進推考傳旨,今方捧入,而開坐命下之後,如是違牌,事甚未安。同義禁尹尙圭受由,判義禁南公轍,同義禁金魯敬,竝更牌招,以爲開坐之地,何如?傳曰,允。
以大司諫李翼晉,獻納李久源,執義朴孝成,掌令李德升牌不進罷職傳旨,傳于沈奎魯曰,只推。
沈奎魯啓曰,守令署經事,命下矣。大司諫李翼晉,獻納李久源,執義朴孝成,掌令李德升,旣有只推之命,與大司憲鄭尙愚,竝卽牌招,以爲備員署經之地,何如?傳曰,允。
沈奎魯啓曰,守令署經事,命下,而大司憲鄭尙愚,大司諫李翼晉,執義朴孝成,掌令李德升,獻納李久源再牌不進,掌令李,持平閔英世·張龍八,司諫鄭元容在外,正言徐永輔·李明緖未署經,不得備員署經,何以爲之?敢稟。傳曰,更爲牌招。
以大司諫李翼晉,獻納李久源,執義朴孝成,掌令李德升再牌不進罷職傳旨,傳于沈奎魯曰,只推。
傳于沈奎魯曰,政官牌招開政,加資下批。
傳于李龍秀曰,有實故承旨,竝許遞。
沈奎魯啓曰,伴直無人,今日政新除授承旨,竝待下批牌招,何如?傳曰,允。
有政。吏批,判書金羲淳進,參判趙萬元牌不進,參議金會淵牌不進,右承旨沈奎魯進。以柳河源爲左副承旨,李憲琦爲右副承旨,南惠寬爲同副承旨,沈象奎爲判敦寧,林漢浩爲知敦寧,尹魯東爲左尹,曺鳳振爲兵曹參議,金愚淳爲大司成,朴宗薰爲同義禁,李復鉉爲尙衣僉正,徐鳳輔爲社稷令,李德鉉爲長湍府使,洪赫爲淸道郡守。書題單金仁澤·金履陽·林漢浩·洪義浩·趙德潤·宋銓,以上今加資憲正卿陞擢事,承傳,贈禮曹參議李魯,贈吏參例兼加贈事,承傳。再政。以鄭性愚爲景慕宮令。左尹單金履喬,右尹單尹魯東。
兵批,行判書徐榮輔進,參判申光軾入直,參議曺鳳振在外未肅拜,參知未差,左承旨李龍秀進。啓曰,阿耳僉使,今當差出,而擬望之人乏少,未準朔禁軍將,竝擬,何如?傳曰,允。以趙德潤爲知事,朴孝晉·朴擎漢爲同知,成履源爲忠翊將,白毅鎭爲訓鍊判官,李有暻·鄭弘相·尹明儉爲主簿,韓道裕·李濟完·王允澤爲武兼,李仁達爲阿耳僉使,申光赫爲笠岩別將。都摠管林漢浩,同知金景淳,上護軍曺允大,護軍尹尙圭·尹魯東·金魯敬,副護軍權丕應·鄭魯榮·洪遇燮·李廷奎·金達鍊,竝單付。再政。以趙在昇爲羽林將。
李龍秀,以兵批言啓曰,今四月初八日二番羽林衛番次,而該番將李仁達,移拜阿耳僉使矣,其代擬入之意,敢啓。傳曰,知道。
以吏曹參議金會淵牌不進罷職傳旨,傳于沈奎魯曰,只推。
李龍秀啓曰,判義禁南公轍,同義禁金魯敬再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
以平安監司鄭晩錫狀啓,寧邊等邑人物渰死事,傳于柳河源曰,聞甚矜惻,元恤典外,別加顧恤,如有生前身還布,蕩減事,分付。
李龍秀,以兵曹言啓曰,五衛將洪履簡,病在鄕廬,勢難上來供職,李命豐身病猝重,俱爲呈狀乞遞,竝改差,何如?傳曰,允。
李龍秀,以備邊司言啓曰,昨年六臈越薦出身,及平賊慶科庭試出身中已越宣薦人,依定式當爲分防西北,而兩界年事失稔之時,爲慮主客俱困之弊,特爲除防,多有其例,今番亦爲除赴防之意,分付,何如?傳曰,允。
李龍秀,以兵曹言啓曰,昨年六臘越薦出身及平賊慶科庭試出身中已越宣薦人等,纔因備局草記,旣已除赴防矣。除赴防則有納米之例,而亦有因特敎除納米之時,今番則何以爲之乎?敢稟。傳曰,除納米,可也。
廣州留守李肇源疏曰,伏以臣之父母墳山,在於畿內楊州地,年來久曠省掃,及奉居留之命,卽日辭陛,未暇乞由,居然歲改,而春又盡矣。自此相距,不過四十里之地,而官守有拘,未敢擅離,松楸入望,私懷難抑,且塋域修築,宜趁夏潦之前,而必待臣躬往董役,守臣之陳懇請暇,多有已例,玆敢冒昧援籲。伏乞天地父母,俯垂諒察,特許臣數三日往還之暇,俾伸區區至情,不勝千萬幸甚云云。答曰,省疏具悉。卿其往省焉。
同義禁金魯敬疏曰,伏以臣,待罪金吾矣,日前因本府羅卒,與秋曹下隷,微事相鬨,竟至上瀆崇嚴之聽,致煩酬應,聖度天大,罰止問備,臣誠且惶且感,際又秋堂對辨,而承宣至爲徑出,廟堂行査,而郞僚又被拿勘,日昨判金吾之疏,備陳慙悚之忱,以效自引之義矣。蓋此事端始起於瑣屑,擧措終至於駭悖,莫可禁制,遂成葛藤,若使平日,操束有方,俾成抑損之習,雖彼賤隷頑悍無賴,豈有爭鬨之擧,王府之體貌,從此見輕,同朝之厚意,因以有損,臣之慙愧已極,何暇與他人較長挈短也哉?然本府草記次堂,亦且預聞,則目下處義,臣亦首堂一也,豈可委之以次堂,而恬然若無故也?當初之不能聯陳,誠以事涉張皇,姑爲泯默,竊欲次第呈遞,少伸廉隅,微諒未遂,天牌屢辱,坐犯違傲,良非獲已,玆敢忙陳短章,仰籲宸嚴。伏乞亟遞所帶金吾之任,仍治臣瀆撓之罪,以肅朝綱。臣無任云云。答曰,省疏具悉。卿其勿辭行公。
副應敎金箕殷疏曰,伏以臣,猥以顓,蒙之姿,空疎之學,承藉先蔭,蒙被渥恩,淸塗華貫,無不颺歷,每自點檢平素,初無絲毫報效,集木之懼,負乘之戒,食息恒切,寢夢靡甘,今迺節次推遷,驟躋東璧之列。蓋臣於館職,前後忝竊,非止一再,而顧今所叨職名,比他地望自別,尤非賤分所可僥冒者,以臣謏聞寡識,固無望其黼黻皇猷,裨補衮闕,而亦未能乎隨事克殫,有懷必陳,粗效一日之責,少答罔極之恩,則虛負寵命,瘝曠職事,苟論其罪,不可勝贖。日昨伏見副護軍洪時溥疏本,則以向日一二臺臣,三司停啓及八字抹去之後,糾正之論,至今寥寥,或謂之人心狃安,或謂之義理將晦,致慨於司直之地,多有所譏斥之言。大抵停啓·抹啓,何等難愼,則停·抹之際,必待公議歸一,始可停當擧似,而就以時溥疏觀之,其不採取公議,詢謀僉同,槪可推知,擧措之顚錯,聽聞之駭惑,固宜可言,但論思之職,異於諫諍之官。凡有論列,必後臺閣,則司直之論云云,本非專指玉署,而若以爲言之者未必出位,則何敢以不言而自謂得體,晏然冒居,不思所以自靖之道乎?見今僚員中,亦有以此自引者,顧臣處義,宜無異同,況臣忝居館僚之首,凡係館中之事,臣宜主張,則因循泯默,臣實罪首,館直俱空,召牌荐降,而廉防是懼,承膺無路,玆敢略構文字,冒昧控籲。伏乞聖慈,特垂鑑諒,將臣職名,亟行鐫改,以謝人言,以安私分,千萬幸甚。臣無任云云。省疏具悉。已諭於他批,爾其勿辭察職。
副校理洪命周疏曰,伏以臣,見帶之職,卽所謂論思之任也。職在論思,而不得其職則去,義則然矣。臣才旣湔劣,識又空疎,初不近似於瀛館淸銜,而有除輒膺,不敢逡巡者,是豈有堪承之望而然哉?特以臣一分報效之道,惟在於筋力奔走一道故也,迺者副護軍洪時溥之疏出,而臣之不職之失,於是而著矣,館銜雖與臺閣有異,如有可言之事,則館銜亦無所不言,此所以竝列爲三司者也。其疏所云糾正之論,當發於司直之地,而以至今寥寥,論斥甚重,諸僚亦多陳疏而引義,臣亦三司中一人也,臣何敢獨自晏然而已哉?且臣於日前,以兼銜春坊之失措,雖被恩勘,而職名則依舊,臣若諉之已勘,而揚揚仍冒,則有非自靖之道,故屢犯違傲,不得爲進身之計矣。適値世子宮相見之禮,涓吉隔日,顒望之餘,益切延頸之忱,區區私義,有不暇顧,旣承膺而又持被,忝陪班而覩盛儀,榮已極矣,望已足矣,然而臣之難安之情,猶不可以爲日之稍久,有所自恕,玆敢略陳短章,仰瀆崇嚴。伏乞聖慈,俯垂鑑諒,亟削臣玉署春坊之職,以安私分,仍治臣瀆擾之罪,以肅朝綱焉。臣無任云云。省疏具悉。已諭於他批,爾其勿辭察職。
癸酉四月初五日卯時,上御熙政堂。大臣·備局堂上引見入侍時,左副承旨李龍秀,假注書鄭元紀,事變假注書林正起,記注官文養老,別兼春秋李紀淵,領議政金載瓚,左議政韓用龜,行工曹判書李集斗,行兵曹判書徐榮輔,吏曹判書金羲淳,知訓鍊李得濟,知中樞府事李堯憲,行護軍林漢浩·李溏·金基厚以次進伏訖。載瓚等進前奏曰,夏節纔屆,日氣和暢,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣矣。載瓚等曰,惠慶宮氣候,何如?上曰,一樣矣。載瓚等曰,嘉順宮氣候,何如?上曰,一樣矣。載瓚曰,王世子旣行相見禮,書筵初開,講學伊始,臣等猥忝匪分之任,獲遂先覩之忱,榮耀已極,歡祝尤切。謹稽列朝故事,世子雖在沖年,輒日開三講,又有召對·夜對,又令在直宮僚,不時晉接。此蓋入而在內,自當與阿保近習,雜處昵居,而朝臣相接,絶無其時,故必頻開講筵,別賜召見,此不但爲講學一事而已,欲令與賢士大夫,習熟見聞,誘導知思,範圍於是,薰陶於是,以爲輔導成就之至意也,列聖朝早諭之義,有如是矣。昨伏見此後書筵待下敎之命,臣之區區迷見,竊以爲,雖不必逐日三講,而一日一講,則率以爲常,講筵之外,別召入直春·桂坊,或再接三接,日親於左右,雖至翰墨之工,不離於昕夕,日用云爲,無違於游於藝之義,則古聖人蒙養之方,恐不外於是矣。且伏念,古者聖王之敎子也,必以身爲敎,今日輔導元良之責,惟在殿下之身敎,其所以敎之者,非政令施措之謂也。凡殿下之動靜語黙,無非敎也,一念而或失於正,則非敎也,一事而或違於禮,則非敎也,至於起居出入·喜怒好惡之際,不得中節,一有過不及之差,則非敎也。先自聖躬,必愼必重,動中儀則,用以敎迪我世子,則允爲宗國億萬年之本,而臣等延頸之祝,亶在於是矣,伏願益加留神焉。上曰,所陳,當體念矣。賓對大臣所奏,切當甚好,明日爲始,書筵取稟,逐日入之,書筵外宮僚頻爲引接之意,宮僚知悉,可也。出擧條,用龜曰,臣等,幸際离明之會,首膺師傅之任,乃於日昨,冒當不敢當之盛禮,自顧惶恧,無所容措。先正臣宋時烈之言曰,凡人有子,莫不欲擇師而敎之,況帝王,以祖宗基業之重,生民萬世之命,將付於元良而不謹其敎哉?韙哉言乎,顧今我邸下,方在衣尺之齡,雖非惜寸之時,而智慮漸長,聰聽日廣,此時輔翊之道,尤宜兢兢乎致愼,莊士宏儒邃學博聞者,雖難多得,兩坊之官,必擇忠亮謹厚之人,不待講筵,頻許召接,使之朝夕左右,優游浸漬,日聞正言,日見正事,而鄙俚戲慢之習,不留於耳目,則自當化與心成,日遷善而不自知矣。至於遇物之誨,身敎之方,以殿下貽燕之謨,何待臣等之仰勉,而昔我世宗大王,諭東宮僚屬曰,予平居不敢有過,欲令世子無過,洋洋聖謨,允爲永世之懿範,今當春邸命哲命吉之初,若能仰體聖祖之訓,亟降早諭之方,則億萬年盤泰之基,自今伊始。伏願聖明,留神省察焉。上曰,所陳,當體念矣。出擧條,用龜曰,當此湯劑連進之時,診候不可間斷矣,伏願醫官入診,何如?上曰,醫官入診,可也。賤臣承命出傳,與吳千根·李漢臣·趙宗協·秦東秀·卞之錞·吳仁豐·卞光壽偕入進伏。上命入診,千根·漢臣·宗協以次診候退伏訖,命奏脈候,千根曰,左右三部調均矣。漢臣曰,左右三部調均矣。宗協曰,左右三部調均矣。千根曰,近日新定湯劑進御之際,伏未知善爲調下乎?上曰,善下矣。用龜曰,然則此湯劑連爲進御,恐好矣。上曰,唯。仍敎曰,次對爲之。載瓚曰,頃因三水前府使李德鉉疏請,本府西五鎭革罷便否,令道·帥臣詳審以聞之意,覆奏行會矣,卽見咸鏡監司金履陽狀啓,則以爲,厚州復設之後,自作·魚面·江口·神方·廟坡等五鎭,地在內服,徒爲三水之痼弊。斷當革罷,而若罷五鎭,則別害一鎭,無以獨全,許移長津於別害,則其所設始,不煩經費,至於封域,當以山川爲限,北靑坡山社,屬於甲山,甲山別害社,屬於三水,三水之江口·神方·廟坡·別害及咸興之屛風坡,竝屬於長津,則疆界各定,人民自集爲辭,而南兵使柳相亮狀啓,六鎭草罷,長津移邑之論,別無異同。至於罷鎭後廩料,添畫於東五鎭,軍器什物,移屬本府,還穀仍作,社倉把守等節,竝自主鎭管擧行爲辭矣,西五鎭撤罷之議,道·帥臣所陳,一辭無異,俱爲質言其當罷矣。蓋厚州,雖未設邑,旣成大鎭,則所謂西六鎭,卽厚州之內,地在關防,果無所據,此故相臣所以力主罷鎭之論者也,況今三水之將不得立邑,卽西六鎭之故也。今以無意義之西鎭,只令三水一邑,不得支保,則利害得失,較然明甚,而第關防沿革,事係難愼,更以撤罷便否,下詢諸將臣處之,何如?上曰,諸將臣各陳所見,可也。得濟曰,關防便宜,臣未曾目見,不敢質言其可否,而今見道·帥臣狀辭,五鎭革罷,極爲便當爲言,臣亦無異見矣。溏曰,臣雖未見形便,道·帥臣狀辭,大臣所奏,旣無異同,則臣亦別無他見矣。基厚曰,道·帥臣狀啓,諸將臣所奏,皆以撤罷爲宜,臣亦無異見矣。載瓚曰,諸將臣之言,又爲僉同,自作·江口·魚面·神方·廟坡五鎭,竝爲撤罷,別害,旣據四邑之要衝。且爲三水之翰屛,不可與五鎭竝罷,姑爲留作獨鎭,依前屬之於三水·長津移邑,有難同時竝擧,稍待年豐民紓,從後更議,恐爲未晩,境界移劃,太涉更張,今姑置之,而五鎭旣罷後,廩料·軍器·還穀,依帥臣議施行,何如?上曰,依爲之。出擧條,又啓曰,海西道臣,頃以蕩債事,狀請,而自本司,覆奏置之矣。今此道啓,又申前請,而至謂以若不蠲蕩,民將流散,又謂以殖利邊本,萬無一慮,至擧數三已施之例,若是質言,按道之臣,目見民情之切急,請得萬餘公貨,而申請至此,揆以任之勿疑之道,不可又爲防塞。本營蕩逋償債事,依前所請許施,何如?上曰,依爲之。出擧條,又啓曰,頃因海西道臣狀啓,遂安郡移邑於文山鎭,該鎭移撤便否,關問帥臣矣,卽見該兵使徐春輔所報,則以爲,變鎭設邑,雖爲兼防守壯聲勢,而至若該鎭移撤,則當初設鎭也,使之邑自邑·鎭自鎖,意非徒然,必究當撤之端,亦占可移之基,然後始可移撤,而山川不能熟慣,則便否不敢論列爲辭矣。遂安若移,則文山當撤,帥臣持疑之言,亦出審愼,且今荐歉之餘,動民移邑,有非其時,置之,何如?上曰,依爲之,出擧條,又啓曰,卽見平安監司鄭晩錫狀啓,則以爲,昨秋漁鹽船稅,四分一蕩減,寔出曠典,而海戶流亡,姑未還集,永破船釜,尙無代錄,目下事勢,殆同龜括,昨秋等稅摠四分一蠲減條中,船釜箭網破敗陳癈之稅一千一百三十二兩零,今春等更爲蠲減事,請令廟堂稟旨分付矣,關西蠲恤之政,逈異他道者,特以關西事勢,當用別般之例,必施特異之惠故也。漁鹽船三稅之減四分之一,已例之所未有,他道之所未許,而昨年旣令特減,海民若可息肩,而民情切悶,無異昨年,第本廳事目,元無減摠之例,如田結之有陳則有起,必爲比摠,未嘗減結之法,道臣所請,雖不可許施,姑以昨年已例,元稅中特減一千一百兩之數,以爲均俵沿民之地,何如?上曰,依爲之。出擧條,又啓曰,頃因內需司所報,該司龍岡赤垌屯稅未納,有所關飭矣,卽見道臣所報,則枚擧該縣牒呈,以爲,該屯收稅,爲八百餘兩,而經亂民窮,耕墾無路,辛未之稅,過半不納,壬申條,全在未收,姑從民願,以草稅八十兩上納,待垌畓還起,依舊收稅爲辭矣。民散癈農,沿野無異,而屯民最爲尤甚,邑報道啓,可知其指徵無處,辛未·壬申兩年未納稅錢,竝就元摠中折半蕩減,此後收稅,待還起間姑爲量宜減定之意,分付該司,何如?上曰,依爲之,出擧條,又啓曰,關西封進馬,昨年旣有特許蠲停之命矣,今年事勢,與昨年無異,亦勿封進之意,先期分付於該寺·該道,何如?上曰,依爲之。出擧條,又啓曰,卽見摠戎使金基厚報本司辭緣,則漢北門城役,旣始之後,財力不足,將未免中撤,請得空名帖四百張矣,該廳事役,請得空〈名〉帖,前有一二已例,依所請成給,何如?上曰,依爲之。出擧條,又啓曰,臣以司僕事,有仰達者矣。內寺·德應房,卽輦輿奉安處,而歲久毁傷,若經今夏,則必有頹圮之患,與其頹後新建,固當未頹先葺,而勢無以遲待數朔,卽爲及時修補之意,分付該曹,何如?上曰,依爲之。出擧條,又啓曰,正卿近甚乏人,宰臣且多久次,咸鏡監司金履陽,行護軍趙德潤·林漢浩,江華留守洪義浩,行護軍宋銓,竝正卿陞擢,何如?上曰,依爲之。出擧條,更奏曰,向於金履秀給牒事,認以等閒謫放,而不知本事,遽然仰達,臣之儱侗,不勝惶悚。上命大臣就座,仍敎曰,諸宰各奏,可也。集斗進前奏曰,臣待罪司宰提調,以本監事,有稟達者矣。本監,乃是供上衙門,而有四郞官迭相進排矣,間有事故,番次苟艱,在前如此之時,閣屬官中或有見帶郞官,則以閒司相換,亦有前例,本監主簿李度衎,以閒司相換,何如?上曰,依爲之。出擧條,榮輔曰,虛司果積滯,未有甚於近日,至爲三十餘人之多,誠爲矜悶。疏遷之道,只在於有實職人之差遣,守令一條,此後堂下武臣窠,守令隨其窠出,若非別格擇差及宣部薦堂上不得已者外,必以實職中差送,爲宜,而第念,積滯則旣多,疏遷則甚狹,不可無通變之道。昔在先朝己酉,特軫虛司果積滯之弊,備邊郞四窠,左右捕廳從事官四窠,禁·御兩營把摠各一窠,權作實職,隨其窠出,次次遷轉區處矣。今亦依此例施行,似好,事係官方,下詢大臣處之,何如?上曰,大臣之意,何如?載瓚曰,昔年虛司果多滯時,自上特命以參上備郞兩廳從事官,兩營把摠,權作六品實職窠,以爲次次區處之方,今亦依是例施行,似好矣。用龜曰,此是先朝已行之例,足爲目下疏滯之道,依兵判所奏施行,似好矣。上曰,依爲之。出擧條,羲淳曰,堂下武倅差遣邑,堂上武弁,無得循例差遣,纔有兵判所奏,而雖在堂下差遣處,難治之邑,間有不拘格例差送堂上者,亦有未經守令武堂上之當差遣,此則間間差送,亦爲政格之不可已者,雖是不恒之事,恐當如是差擬矣。上曰,依爲之。出擧條,榮輔曰,各軍門中旬,蓋出於慰悅軍兵之意也,昨年各營則次第設行,而至於龍虎營,本曹連因有故,不得爲之矣。今當設行,而一軍色所儲不敷,無以策應,在前如此之時,賞格每以二軍色所儲木邊中,隨所入筵稟取用矣。今亦依此爲之,何如?上曰,依爲之。出擧條,又啓曰,修理契除減米三千石,移付度支事,自該曹筵稟蒙允,而凡諸貢物,有加定則加給,有減下則除減而已,除減條之移付戶曹元無定例。且本廳事勢,荐歉以後,歲入太縮,一年應下,亦難繼用,則除減米之移送,非所可論,置之,何如?上曰,依爲之。出擧條,龍秀曰,今日賓對,兩司諸臺,無一人進參,事甚未安,竝推考,何如?上曰,依爲之。出擧條,王大妃殿進御調中君子湯,依前方五貼製入事。出榻敎上命大臣先退,載瓚等退出,又命退,承史以次退出。
上在昌德宮。停常參·經筵。
李憲琦啓曰,大司憲鄭尙愚呈辭,執義朴孝成,掌令李德升傳旨未下,李在外,持平閔英世未署經,張龍八未肅拜,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
注書朴來謙受由在外,代以宋成龍爲假注書。
李龍秀啓曰,假注書宋成龍,時無職名,令該曹依例付軍職,使之冠帶常仕,何如?傳曰,允。
李憲琦啓曰,判義禁南公轍,同義禁金魯敬三牌不進推考傳旨,今方捧入,而開坐命下之後,如是違召,無意承膺,揆以事體,誠極未安。判義禁所當更請牌招,而係是一日四牌,何以爲之,而同義禁金魯敬,疏批已下,與新除授同義禁朴宗薰,一體牌招,以爲開坐之地,何如?傳曰,允。更爲牌招。
李憲琦啓曰,判義禁南公轍,同義禁金魯敬·朴宗薰牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安。竝更牌招,以爲開坐之地,何如?傳曰,與受由同義禁,竝許遞,前望單子入之。
金吾堂上前望單子入之,判義禁朴宗來,同義禁申光軾·趙萬元·權常愼落點。
李憲琦啓曰,新除授判義禁朴宗來,同義禁趙萬元·權常愼·申光軾,竝卽牌招,以爲開坐之地,何如?傳曰,允。
沈奎魯啓曰,大司諫李翼晉,獻納李久源,執義朴孝成,掌令李德升三牌不進,依定式遞差傳旨及禁推傳旨,捧入之意,敢啓。傳曰,知道。
以大司諫李翼晉,獻納李久源,執義朴孝成,掌令李德升三牌不進禁推傳旨,傳于沈奎魯曰,分揀。
沈奎魯啓曰,大司諫李翼晉,獻納李久源,執義朴孝成,掌令李德升,旣有分揀之命,與大司憲鄭尙愚,持平張龍八,一體牌招,以爲備員守令署經之地,何如?傳曰,允。
以大司諫李翼晉,獻納李久源,執義朴孝成,掌令李德升,持平張龍八牌不進罷職傳旨,傳于沈奎魯曰,只推。
沈奎魯啓曰,大司諫李翼晉,獻納李久源,執義朴孝成,掌令李德升,持平張龍八,旣有只推之命,與大司憲鄭尙愚,一體牌招,以爲備員守令署經之地,何如?傳曰,允。
沈奎魯啓曰,玉堂上下番俱空,已至多日,事甚未安。副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙,旣有只推之命,竝更牌招,以爲推移入直之地,何如?傳曰,允。
以副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙牌不進罷職傳旨,傳于沈奎魯曰,只推。
沈奎魯啓曰,玉堂上下番俱空,已至多日,事甚未安,副應敎金箕殷,校理趙晉和·李墷,副應敎任百禧·洪命周,修撰趙琮鎭,副修撰任天常·李允謙,旣有只推之命,竝更牌招,以爲推移入直之地,何如?傳曰,允。
李龍秀,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
沈奎魯,以吏曹言啓曰,新除授通禮院左通禮李重蓮呈狀內,矣身素患痰癖之症,當此換節之時,一倍添劇,時月內,萬無起動供職之望云,通禮院相禮李鼎秉呈狀內,矣身素患痰癖之症,當此換節之時,一倍添劇,時月內,萬無起動供職之望云。其身病,俱如是沈篤,則有難强令察任,竝改差,何如?傳曰,允。
沈奎魯,以吏曹言啓曰,新除授禮曹佐郞金履秀呈狀內,矣身素患痰癖之症,當此換節之時,一倍添劇,旬月之內,萬無起動供職之望云,成均館直講尹尙烈呈狀內,矣身素患痰癖之症,當此換節之時,一倍添劇,時日內,萬無起動供職之望云。其身病,俱如是沈篤,則有難强令察任,竝改差,何如?傳曰,允。
沈奎魯,以吏曹言啓曰,新除授兼高山察訪柳榮五呈狀內,矣身老母,素患痰癖之症,當此換節之時,一倍添劇,時日之內,萬無離側之望云。親病旣如是,則有難强令赴任,改差,何如?傳曰,允。
李龍秀,以兵曹言啓曰,今四月初六日立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院。漢城府,一體頒火之意,敢啓。傳曰,知道。
上在昌德宮。停常參·經筵。
李憲琦啓曰,大司憲鄭尙愚呈辭,執義朴孝成,掌令李德升,持平張龍八傳旨未下,閔英世未署經,掌令李在外,監察茶時之意,敢啓。傳曰,知道。
李龍秀啓曰,來十一日朝參日次,而永禧殿酌獻禮齋戒相値,頉稟之意,敢啓。傳曰,知道。
沈奎魯啓曰,來十一日輪對日次,而永禧殿酌獻禮齋戒相値,頉稟之意,敢啓。傳曰,知道。
沈奎魯啓曰,判敦寧沈象奎,知敦寧林漢浩,右尹尹魯東,大司成金愚淳,除拜後過三日不爲出肅,竝依定式推考警責,仍卽牌招察任,何如?傳曰,允。
韓致應啓曰,藥房副提調,持湯劑來待矣。傳曰,封入。
李龍秀啓曰,臣龍秀,以入直禁軍戎器點考,進去下直之意,敢啓。傳曰,知道。
李龍秀啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
沈奎魯啓曰,今十二日永禧殿酌獻禮祭文,當爲製進,藝文提學金啓洛,待開門牌招,何如?傳曰,允。
以副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙再牌不進罷職傳旨,傳于沈奎魯曰,只推。
李憲琦啓曰,玉堂上下番俱空,已至多日,事甚未安。副敎理金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙,旣有只推之命,竝更牌招,以爲推移入直之地,何如?傳曰,允。
以副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙牌不進罷職傳旨,傳于李憲琦曰,只推。
李憲琦啓曰,玉堂上下番俱空,已至多日,事甚未安。副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙,旣有只推之命,竝卽牌招,以爲推移入直之地,何如?傳曰,允。
以大司諫李翼晉,獻納李久源,執義朴孝成,掌令李德升,持平張龍八再牌不進罷職傳旨,傳于沈奎魯曰,只推。
沈奎魯啓曰,守令署經命下,已至多日,大司諫李翼晉,獻納李久源,執義朴孝成,掌令李德升,持平張龍八,旣有只推之命,與大司憲鄭尙愚,一體更爲牌招,以爲備員署經之地,何如?傳曰,允。
以大司諫李翼晉,獻納李久源,執義朴孝成,掌令李德升,持平張龍八牌不進罷職傳旨,傳于沈奎魯曰,只推。
沈奎魯啓曰,守令署經事,命下,已至多日,而大司諫李翼晉,獻納李久源,執義朴孝成,掌令李德升,持平張龍八,旣有只推之命,與大司憲鄭尙愚,一體牌招,以爲備員署經之地,何如?傳曰,允。
以慶尙監司金魯應狀啓,薦新生竹笋,限內不得封進,惶恐待罪事,傳于沈奎魯曰,卿其勿待罪事,回諭。
李龍秀,以都摠府言啓曰,副摠管朴基豐,以訓鍊中軍,本營諸將官射會監試事,訓鍊院晝仕出去之意,敢啓。傳曰,知道。
柳河源,以鑄錢所言啓曰,本所郞廳戶曹正郞趙厚鎭,職務相妨,今姑減下,其代,戶曹正郞李翼榮差下,使之察任,何如?傳曰,允。
上在昌德宮。停常參·經筵。
李憲琦啓曰,大司憲鄭尙愚呈辭,執義朴孝成,掌令李德升傳旨未下,李在外,持平閔英世·張龍八未署經,監察茶時之意,敢啓。傳曰,知道。
李憲琦啓曰,禁衛營將官來言,今日本營軍兵,日次私習云矣,敢啓。傳曰,知道。
李憲琦啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
以副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙牌不進罷職傳旨,傳于沈奎魯曰,只推。
沈奎魯啓曰,玉堂上下番俱空,已至多日,事甚未安。副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙,旣有只推之命,竝更牌招,以爲推移入直之地,何如?傳曰,允。
以大司諫李翼晉,獻納李久源,執義朴孝成,掌令李德升再牌不進罷職傳旨,傳于李憲琦曰,只推。
沈奎魯啓曰,守令署經,命下,已至多日,大司諫李翼晉,獻納李久源,執義朴孝成,掌令李德升,旣有只推之命,與大司憲鄭尙愚,一體牌招,以爲備員署經之地,何如?傳曰,允。
以大司諫李翼晉,獻納李久源,執義朴孝成,掌令李德升牌不進罷職傳旨,傳于沈奎魯曰,只推。
沈奎魯啓曰,守令署經,命下,已至多日,大司諫李翼晉,獻納李久源,執義朴孝成,掌令李德升,旣有只推之命,與大司憲鄭尙愚,一體更爲牌招,何如?傳曰,允。
李憲琦,以都摠府言啓曰,副摠管金履喬,以漢城府左尹,本府坐起晝仕出去,而逐日赴坐,煩稟未安,入番間,除草記往來之意,敢啓。傳曰,知道。
李憲琦,以兵曹言啓曰,本曹佐郞李基承·金履垕,身病猝重,屢度呈狀乞遞。宿衛重地,不可久曠,今姑改差,其代,令該曹口傳差出,何如?傳曰,允。
李憲琦,以兵曹言啓曰,五衛將孫泰永,身病猝重,勢難供職,呈狀乞遞,慶熙宮衛將金致華,除授在外,過限不爲上來。竝改差,何如?傳曰,允。
李憲琦,以備邊司言啓曰,頃因京畿前道臣狀啓,砥平縣會付虛錄穀一萬七百石,待秋畢捧之意,草記行會矣,卽見該監司李存秀狀啓,則以爲,該邑吏方福恒,終年在囚,無一包備納,誠萬萬痛惡,而一向假息,則無所懲戢,犯逋罪人方福恒,出付都會楊州牧,梟首警衆,斷不可已,請令廟堂稟處矣。一自近年以來,公穀所在,無處不逋,列邑會付,半歸虛錄,守令若能事事,吏奸豈或至此,而若其一吏萬餘石之逋,至於砥平吏而極矣。四十貫一律,昭載典憲,此若不嚴法警衆,則奸無所畏,法無所施,而末流之弊,有不可勝言,道臣所請,果爲得體。砥平逋吏方福恒,出付都會邑,大會吏民,亟施梟首之典,仍以逋吏犯重者,斷當竝用此律之意,行關諸道及四都,以爲先甲之地,何如?傳曰,允。
義禁府啓目,武臣兼宣傳官李命權原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓。依允。又啓目,刑曹佐郞宋奎熙原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,西水羅前萬戶郭宗默原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,禁府都事宋啓根原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又照目粘連,豐德府使李遇矣,本府議啓內,一時兼任,雖曰替行,而資錢不能盡數推給,致此生梗。以此照律,罪笞四十收贖,附過還職,私罪奉敎依允爲旀,功減一等爲良如敎。又照目粘連,長湍前府使李允德矣,本府議啓內,病衛上番,何等至重,而資裝不給之數,若是夥然,常時之不能隨闕簽丁,難免不職之失。以此照律,罪杖八十收贖,奪告身三等,私罪奉敎依允爲旀,功減一等爲良如敎。又照目粘連,平海前郡守鄭鳳采矣,本府議啓內,移職後記簿,專委下吏,海戶橫斂,至於此多,昏不覺察之罪,不可以身無所犯,有所寬恕。以此照律,罪杖八十收贖,奪告身三等,私罪奉敎依允爲旀,功減一等爲良如敎。又照目粘連,溫陵令李亨保矣,本府議啓內,陵所,何等肅敬之地,而徵債囚民,至登道啓,處事之乖當,難免重勘。以此照律,罪杖八十收贖,奪告身三等,私罪奉敎依允爲旀,功減一等爲良如敎。又照目粘連,永禧殿守門將洪楫矣,本府議啓內,雖緣食時之暫入,而離次旣捉於摘奸。以此照律,罪笞四十收贖,附過還職,私罪奉敎依允爲旀,功減一等爲良如敎。
判敦寧沈象奎疏曰,伏以臣於日昨,伏奉除旨,以臣爲判敦寧府事,臣聞命感激,宜卽趨肅,以伸叩謝之忱,而第臣本無敦寧,揆以公格,自在當遞,敢陳短章,仰瀆崇嚴。伏乞聖明,亟令該曹,照例遞改,俾存公法,以安私分,不勝幸甚云云。答曰,省疏具悉。本職許遞。
大司成金愚淳疏曰,伏以臣,姿本淺薄,學又鹵莽,百無一取,最居人下,濫被洪造,夤緣幸會,通籍十年,驟躋亞卿之列,雖在冗官散秩,自知踰分,居常愧忸,不意玆者,又叨泮長新命,驚隕震惕,不知喩爲。夫今之大司成,卽古之司徒也,敬敷五敎,擾馴兆民,乃司徒之事也,唐·虞三代之時,治敎之隆,皆本於是,是官也,若是乎其重且大矣。虞契·周牙,今雖不可得來,豈可以如臣庸陋者,濫授是官也哉?敷敎擾民,固不可言於今日,而製講試士,乃是泮長之職也,比之三代作人造士之法,則未知其爲如何,而我國取士之道,專在於科擧,則祖宗朝設施之本意,槪可知矣。居是官者,取之以公,爲其士者,得之以正,則足可爲培養之一端,而近日以來,世道漸下,俗習不靖,冒進無恥,關節成風,科場之雜亂,士趨之奔競,莫不權輿於泮試,臣自在韋布之時,未嘗不憂慨而寒心者也。然臣素無飭厲之行,亦乏鑑別之知,俗之頹也而無以振之,弊之痼也而無以醫之,其於循常按例之事,尙亦齟齬生澁,不及於古而反遜於今,治化之裨補,已非可論,擧世之譏罵,將必難免,此非特臣身計之不幸而已。察其不堪任而任之,乃朝廷用人之失也,知其不堪當而當之,乃人臣欺君之罪也,臣豈可一時冒據,以致上下交失之患哉?且臣僥倖一第,不過是爲親干祿之計,則卽孟子所謂爲貧而仕也,故辭尊居卑之意,屢陳於前後章奏之間,此實出於臣之眞心,而非一毫假飾之辭也。顧今是官,乃朝廷之淸選也,心在居卑,職忝淸選,卽所謂自欺其心也,寧不有愧於天乎?誠願殿下,特垂鑑察,亟許鐫改,其在公私,實爲萬幸。臣無任云云。答曰,省疏具悉。卿其勿辭行公。
應敎李龜雲疏曰,伏以臣,病病之中,伏奉弘文館應敎除旨矣。臣之癃廢無用,不但在廷臣僚皆知之,殿下亦已俯燭矣,而月除歲擢,恩旨連疊,傍觀者,亦爲相顧惶蹙,況臣當之者乎?以臣之自來秉執,何敢駕屨是俟,而犬馬之齒,已迫古稀,臣雖無疾病,已是告退之時,況今委頓床笫,蠢動不得,昔人所歎回顧玉堂如在天上者,正臣之謂也。第臣之微誠,自有涕淚之不禁者,臣之立朝,已三十年于今,殿下之臨御,十有四年矣,臣跧伏遐土,未嘗覲日月之光,殿下何以知臣之爲何狀人哉?往在肅廟之時,一儒臣有詩曰,三年不識君王面,一夢尋常繞玉墀,聖考聞之,召之庭,勿令俯伏,賜之酒以遣。臣之愚昧,何敢及古人,而區區犬馬之誠,自以爲不下於人,今殿下之召之者,屢矣,而臣癃病轉深,扶曳無路,自此,其將永違天陛,病死田間耳。臣之魂夢,安得不長繞於魏闕之下乎?臣情到此,亦慼矣。使臣有一分强策之勢,何忍逡巡而不進乎?玆敢短章自列,仰瀆崇嚴,卽疾病呼父母之義也。伏願殿下,察臣微衷,特賜鐫遞,仍命選部,勿復檢擬,以安私分焉。臣於乞免之章,何敢贅及他事,而竊有一言以尾陳之。昔吳漢病篤,告其君曰,臣愚無所知識,惟願無赦而已,國有慶則有赦,所以飾慶而識喜也,而彼奸民輩,不知德意,憑恃故犯,縱欲逞憾。試以臣之所見鄕邑言之,還穀盜竊之患,墳塜掘拔之弊,實爲近日莫大之變怪,一人之負,多過千包,而隣里騷撓,九族流離,昔人之葬,或至百年,而憤毒所及,白骨露野。噫噫,亦凶且㦧矣,若此之類,雖施之以殊死之刑,有不足惜,而或未發配而旋宥,或纔到配而蒙放,則其他作奸犯分之徒,亦將何所憚而不爲哉?臣以爲,國家赦典,十分難愼,彼負逋掘墓之類,擧皆投之邊遠,或限以十年,或限以己身,雖逢大霈,勿令輕議,以懲其餘,宜矣。臣又有區區含意而未達者。臣先祖文純公臣李滉,平生所以籍手而事君者,惟聖學十圖,是已,其治心之要,爲學之方,已具於先祖臣所進箚子中,臣之鹵莽,何敢架疊,而所以格君心而淸化源者,豈有外於是圖哉?聖祖誠心開納,揭之御屛,以寓暬御之箴,又以頒賜臣僚,以爲常目之戒,是圖之所載,實爲我聖朝相傳之心法。竊惟殿下淸燕之暇,必留意此事,如臣先祖臣所進,而朱夫子有言曰,工夫易間斷,義理難推尋,歲月如流,甚可憂懼,我殿下春秋鼎盛,治具畢張,而若於此時,工夫或有間斷,則將百度廢萬事隳矣,可不懼哉?伏願殿下,從事於此圖,早夜乾惕,無或少忽,時令經幄之臣,講說論辨於前,以其道存此心,又以其道行於世,則不但有補於治化,所以保養精神,祈永天命之道,亶在於是矣。臣無任云云。省疏具悉。所陳留念,爾其勿辭,差病上來。
上在昌德宮。停常參·經筵。
南惠寬,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
南惠寬啓曰,大司憲鄭尙愚呈辭,執義朴孝成,掌令李德升傳旨未下,李在外,持平閔英世·張龍八未署經,監察茶時之意,敢啓。傳曰,知道。
南惠寬啓曰,禁衛營將官來言,今日本營軍兵,日次私習云矣,敢啓。傳曰,知道。
南惠寬啓曰,御營廳將官來言,今日本廳軍兵,日次私習云矣,敢啓。傳曰,知道。
柳河源啓曰,右副承旨李憲琦,今日不爲仕進,卽爲牌招,何如?傳曰,允。
沈奎魯啓曰,藥房提調,持湯劑來持矣。傳曰,封入。
以副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙牌不進罷職傳旨,傳于沈奎魯曰,只推。
以大司諫李翼晉,獻納李久源,執義朴孝成,掌令李德升再招不進罷職傳旨,傳于沈奎魯曰,只推。
沈奎魯啓曰,守令署經事,命下,已至多日,尙未擧行,事甚未安。大司諫李翼晉,獻納李久源,執義朴孝成,掌令李德升,旣有只推之命,與大司憲鄭尙愚,一體牌招,以爲備員署經之地,何如?傳曰,允。
沈奎魯啓曰,玉堂上下番俱空,已至多日,事甚未安。副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙,旣有只推之命,竝卽牌招,以爲推移入直之地,何如?傳曰,允。
以右副承旨李憲琦牌不進罷職傳旨,傳于柳河源曰,只推。
南惠寬,以兵曹言啓曰,今十二日永禧殿擧動時,本曹堂上守宮及侍衛,當爲備員,而參議臣曺鳳振,在外未肅拜,令政院稟旨變通,與參知未差之代,仍令該曹,以在京無故人,口傳差出,待下批牌招,以爲備員之地,何如?傳曰,允。
南惠寬,以都摠府言啓曰,今四月十二日大駕詣永禧殿,親行酌獻禮時,侍衛·寶劍守宮,當爲備員,而都摠管金啓洛以禮曹判書,贊禮進,副摠管朴基豐以訓鍊中軍,陣上進,金益彬以禁衛中軍,留陣進,金蓍根·柳相亮在外,都摠管林漢浩未肅拜,副摠管李儒慶有身病,無以備員。令政院稟旨變通,仍令該曹,口傳差出,待下批牌招,以爲備員之地,何如?傳曰,允。
南惠寬啓曰,因都摠府草記,今四月十二日永禧殿親行酌獻禮時,侍衛·寶劍守宮,當爲備員,而都摠管金啓洛贊禮進,副摠管朴基豐陣上進,金益彬留陣進,金蓍根·柳相亮在外,都摠管林漢浩未肅拜,副摠管李儒慶有身病,無以備員,令政院稟旨變通,仍令該曹,口傳差出事,允下矣。合有變通之道,何以爲之?敢稟。傳曰,竝許遞。
南惠寬啓曰,因兵曹草記,今十二日永禧殿擧動時,守宮及侍衛,當爲備員,而參議曺鳳振在外,令政院稟旨變通事,允下矣。合有變通之道,何以爲之?敢稟。傳曰,許遞,令該曹口傳差出。
吏曹口傳政事,以黃基安·金裕憲爲兵曹佐郞。
吏曹口傳政事,以朴宗琦爲兵曹參議,洪時濟爲兵曹參知。
兵曹口傳政事,以李集斗·趙德潤爲都摠管,朴宗京·金愚淳·朴宗正·金銑·張鉉宅爲副摠管。
南惠寬,以備邊司言啓曰,軍餉居末拿問,居二決杖,居三推考,還上居末決杖,居二推考,居三勿論,旣有元事目還上未準捧居末拿問,而若邊地守令,則依前決杖,載在通編矣。卽見全羅監司朴崙壽,咸鏡監司金履陽捧未捧狀啓,則湖南還上居末長興府使韓克裕,居二寶城郡守李載弘,居三海南縣監李鍾運,北關新還未捧居末甲山府使李晩植,居二三水府使尹彦喆,居三長津府使李一愚,辛未條未捧居末三水府使尹彦喆,居二長津府使李一愚,居三甲山府使李晩植,軍餉未捧居末鍾城府使姜彙鈺,居二穩城府使李禹道,辛未條未捧居末鍾城府使姜彙鈺,居二別害僉使李德純,居三三水府使尹彦喆,交濟散在未捧居末定平前府使柳曮,居二長津府使李一愚云矣。所當依事目勘處,而俱是尤甚之次邑,又或有設賑方張處,在前如此之時,果不無闊狹之政,兩道守令及鎭將,竝姑先從重推考,使之戴罪自效,何如?傳曰,允。
南惠寬,以備邊司言啓曰,卽見忠淸監司元在明啓本,則以爲,淸風府還上壬申未捧,爲一千一百六十四石零,辛未仍未捧,爲二千三百四十四石零,該前倅罪狀,令攸司稟處,而未捧還穀,當此窮春,勢難督徵,待秋準捧事,請令廟堂稟處矣。還穀未捧守令之按例論勘,法意至嚴,有不容寬貸,而淸風一邑之許多瘝瘼,其來已久,非一二年可以蘇革者,且其未捧,自是流來反逋之漸次虛簿者,歉荒之餘,未能一時準捧,民邑事勢,不無參恕之端。當該前府使張瀚,從重推考,未捧還穀,依狀請待秋準捧之意,分付,何如?傳曰,允。
南惠寬,以備邊司言啓曰,卽見咸鏡監司金履陽所報,則枚擧永興府使嚴耆牒呈,以爲,該府山社,距交濟倉甚遠,故往在庚戌,山民則不給交還,而其中粟還,以宜山之致,依舊分給,數爲四石二十八石零矣。以今山民之勢,遠踰爲弊,且救荒之資,粟不如太,轉輸之便,太勝於粟,以粟換太,捧留各該山倉,二留一分,依式糴糶,如値荒年,一齊輸納於海倉爲辭矣。交濟法意,本自嚴重,因革之間,固難議到,而以救荒則粟不如太,以轉輸則太勝於粟,以粟換太,捧留山倉,苟値歉荒,輸出浦口,別無所妨。此是民情之所同願,道啓陳請,實合量勢方便之道,依報辭施行之意,分付,何如?傳曰,允。
南惠寬,以備邊司言啓曰,卽見慶尙監司金魯應狀啓,則以爲,居昌還穀,己巳以後流來反逋六千四百九十石零,辛未·壬申,府使李大遠,不能嚴督收捧,彌縫虛勘,以致昨年之未及準捧,其罪狀,令攸司稟處,見今未捧之數,萬無當年內了殺之望,依高靈邑已例,限二年除耗分捧,庶可無弊了當,令廟堂稟旨分付。慈仁縣監柳,該縣昨年歉荒,最於一道,還穀未捧二千九百五十一石,實緣事勢之萬不獲已,而論以糴法,未免稽忽,亦令廟堂稟處,爲辭矣。還穀準捧,法意甚嚴,而居昌,間値己·庚歉歲,許多未捧,旣有其時守令勘報,而旋卽身故,其後未捧,便成虛簿,不能如期準捧,事勢或然,論以法綱,亦不可無警。當該前府使李大遠,從重推考,未捧還穀道臣,請依高靈等邑已例,限年分捧,而限年一事,蓋出於經法外不獲已之政,不可輒以爲例。且此六千餘石,比之高靈等邑,石數差少,容有漸次收殺之道,嚴飭本邑,使之限今年督捧,期於了勘之地,慈仁以至殘之邑,値尤甚之勘,不遑議賑,未能收捧,合有參恕之端,而糴法至嚴,不可全然無警。今姑從重推考,何如?傳曰,允。
柳河源,以戶曹言啓曰,時御所內各司雨漏處修改吉日,令日官池景泌推擇,則今四月初十日卯時爲吉云,以此日時擧行,何如?傳曰,允。
義禁府啓目粘連,向前李命權亦,試傷體貌自別,而言辭之無嚴,如是,不可以年少眜例,有所容恕,以此照律,何如?判付啓。依允。又啓目粘連,向前郭宗默亦,採藿給馬,雖稱通例,襲謬之罪,在所難免,以此照律,何如?判付啓。依允。又啓目粘連,向前宋啓根亦,身在入直,有此下隷之相關,不飭之失,在所難免,以此照律,何如?判付啓。依允。又啓目粘連,向前宋奎熙亦,下隷相關,光景駭痛,而身在直所,不能禁止,不飭之失,在所難免,以此照律,何如?判付啓。依允。
資憲大夫知敦寧府事林漢浩疏曰,伏以國家用人,雖貴無方,而要其歸則不過曰才與德而已,於斯二者,無一可取,則任之爲苟充,受之爲冒據,苟如是也。上焉而違位事建官之義,下焉而失揣分量力之道,旌別不明而臧否相混,名器踰濫而廉防隳壞,非細故也,顧臣所新叨之秩,卽八座峻選,何所取於臣,而乃有此殊渥之謬及也?臣資本昏愚,少又失學,不辨魚魯之狀,卽同儕之所嘗憫也,歷試中外,徒竊廩祿,莫效絲毛之狀,亦聖明之所俯悉也。以上所謂才與德數者,反省於身,求所以堪此重畀,而不得其說,則今之所以任之者,卽苟充而已,受之者,卽冒據而已。臣自拜命以來,惝怳怵惕,慌感抑塞,茫然不知何由而得此聖簡也,何修而答此隆眷也?噫,臣之少日應擧,只是爲貧干祿之計,及其名通朝籍,所自期望,不在於踰分之榮,而祇擬保守拙規耳。不自意遭際明時,過蒙先大王拔擢之恩,荐被我殿下不世之眷,華貫膴任,歷揚殆遍,居然廁跡於亞卿之班,已有年矣,無所猷爲,徒侈簪裾,始以若驚,久因心忸,晏如恬如,盤礴蹲仍,靜時思惟,每不覺撫躬慙恧。今乃復進於隆顯之列,責之以千萬不近似之職,以臣自來不勝任之身,承此不堪承當之重負,殆同挾山而超海,其力不及而顚仆,可立而待也,然此猶屬自己私事,固不足恤,而朝家用人之方,恐不當若是乖戾也。念臣犬馬之齒,今已六十餘矣,桑楡已暮,蒲柳先零,視不能明,聽不能聰,竝與筋力奔湊而漸不可爲已,雖宿抱才器之人,已是摧退不堪用之時也。況如臣之鹵莽蔑劣,而兼之以病且衰乎?玆敢披瀝心肝,仰首陳暴於紸纊之下。伏乞俯賜鑑諒,還收臣所進之秩,以重公器焉。且臣見帶敦寧之銜,竊有私義之所難安者,分不當冒應,故纔於日昨庚牌之下臨,不免犯違傲之罪,亦伏望察此微懇,竝許鐫削,俾安私分,千萬幸甚。臣無任祈懇之地,謹昧死以聞。答曰,省疏具悉。卿其勿辭,敦寧之任,許遞。
上在昌德宮。停常參·經筵。
夜自一更至三更,月暈。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
進御麥門冬茶,調龍腦安神丸一丸入之事,榻前下敎。
惠慶宮進服加味生脈散五貼製入事,榻前下敎。
南惠寬啓曰,大司憲鄭尙愚呈辭,執義朴孝成,掌令李德升傳旨未下,李在外,持平閔英世·張龍八未署經,監察茶時之意,敢啓。傳曰,知道。
南惠寬啓曰,備邊司郞廳來言,今日賓廳日次,而無時急稟定事不得來會云矣,敢啓。傳曰,知道。
沈奎魯啓曰,右副承旨李憲琦,今日不爲仕進,卽爲牌招,何如?傳曰,允。
韓致應啓曰,藥房都提調·副提調,持湯劑來待矣。傳曰,封入。
以右副承旨李憲琦牌不進罷職傳旨,傳于沈奎魯曰,只推。
以大司諫李翼晉,獻納李久源,執義朴孝成,掌令李德升牌不進罷職傳旨,傳于沈奎魯曰,只推。
沈奎魯啓曰,守令署經事,命下,已至多日,尙未擧行,事甚未安。大司諫李翼晉,獻納李久源,執義朴孝成,掌令李德升,旣有只推之命,與大司憲鄭尙愚,一體牌招,以爲備員署經之地,何如?傳曰,知道。
以大司諫李翼晉,獻納李久源,執義朴孝成,掌令李德升牌不進罷職傳旨,傳于沈奎魯曰,只推。
沈奎魯啓曰,守令署經事,命下,已至多日,尙未擧行,極爲未安。大司憲鄭尙愚,執義朴孝成,掌令李德升,大司諫李翼晉,獻納李久源牌不進,司諫鄭元容,掌令李在外,持平閔英世·張龍八,正言徐永輔·李明緖未署經,不得備員署經,何以爲之?敢稟。傳曰,牌招。
以大司諫李翼晉,獻納李久源,執義朴孝成,掌令李德升再牌不進罷職傳旨,傳于沈奎魯曰,只推。
沈奎魯啓曰,守令署經事,命下,已至多日,尙未擧行,極爲未安。大司憲鄭尙愚,執義朴孝成,掌令李德升,大司諫李翼晉,獻納李久源再牌不進,司諫鄭元容,掌令李在外,持平閔英世·張龍八,正言徐永輔·李明緖未署經,不得備員署經,何以爲之?敢稟。傳曰,更爲牌招。
沈奎魯啓曰,大司諫李翼晉,獻納李久源,掌令李德升三牌不進,依定式遞差傳旨及禁推傳旨,捧入之意,敢啓。傳曰,知道。
以大司諫李翼晉,獻納李久源,執義朴孝成,掌令李德升三牌不進禁推傳旨,傳于沈奎魯曰,分揀。
以副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙牌不進罷職傳旨,傳于沈奎魯曰,只推。
沈奎魯啓曰,玉堂上下番俱空,已至多日,事甚未安。副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙,旣有只推之命,竝卽牌招,以爲推移入直之地,何如?傳曰,允。
以副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙牌不進罷職傳旨,傳于沈奎魯曰,只推。
沈奎魯啓曰,玉堂上下番俱空,已至多日,事甚未安。副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙,旣有只推之命,竝更牌招,以爲推移入直之地,何如?傳曰,允。
以兵曹參議朴宗琦牌不進罷職傳旨,傳于沈奎魯曰,只推。
吏曹啓目,觀此黃海道暗行御史李在秀書啓,則本道守令中谷山前府使吳毅常,海州前判官吳慶元,鳳山前郡守南宮玾,松禾前縣監尹行勉,長淵前縣監李晳等段,繡啓論列諸條,俱是貪饕不法,而或以勅錢之犯手,或以賑資之容奸,或以還數民結之恣意偸弄,爲辭,事涉駭聞,不可不照法嚴繩。繡啓旣請令攸司稟處,更無可論是白乎旀,文化縣令尹匡烈段,邑事一委下吏,災結之偸弄,還穀之作弊,曚不照檢,如此昏謬溺職之類,不可任以民社之責是如爲白乎旀,殷栗縣監趙經鎭段,倉吏暗自分石,出浦發賣,而初未得摘發,終莫能査治是如爲白乎旀,長淵縣監李顯道段,訟牒之當否,先使面任而取捨,防結之痼弊,不免前謬之仍襲是如爲白乎旀,京畿沿路中開城府經歷金秉淵段,居官故土,不無循私,收捧勅錢,混淪民債是如爲白有臥乎所,上項三守令·一經歷,或言邑事訟牒之委下,或言襲謬循私之爲罪,竝只爲先罷黜,令該府拿問處之爲白乎旀,本道守令中長連前縣監吳慶德段,前冬還餉未捧,已違常典,而翌年六月,輕價收捧,移充公稅,非時捧還,亦違法例是如爲白有臥乎所,不可無警,從重推考爲白乎旀,載寧郡守金思羲段,可以恤隱則不惜捐捧,可以矯革則不憚任怨,災結之幻弄者,輒皆摘發,能使奸猾而屛息,閑丁之冒稱者,一竝査簽,得免黃白之徵斂,昨春救荒,均抄饑口,廣施賙恤,村無顚連,野無餓殍。論其治績,當爲一路之最是如爲白乎旀,平山府使徐鳳淳段,字恤爲政,終始靡懈,察窮蔀之幽隱,奠闔境之流亡,無事不擧,有口皆頌,昨年關西賊變時,民人擧欲離散,另加慰撫,分給米·太,俾各安業,民皆曰,捨此安土,將何走避?租稅還餉應納之物,吾屬若拒納,本倅坐罷,則顧安所依賴而安業?竭力備納,公稅不愆是如爲白乎旀,康翎縣監李行敎段,戶麰三百石,收捧於民庫,例下於公用者,全數蕩減,自官給代,首陽山城城堞修補時,例爲民歉而自備二百餘兩,兩年賑政,給米旣精,饋粥亦稠,聲績茂著,欲求良吏,此眞其人是如爲白有臥乎所,上項三邑守令等,論其治績,宜有激勸,金思羲·徐鳳淳則似當竝施熟馬賜給之典,李行敎則似當施以陞敍調用之典是白乎矣,竝只係于恩賞,臣曹不敢擅便,上裁敎是白乎旀,監司韓用鐸段,望實俱著,廉謹見孚,御下以默重,則海俗之囂訛自息,勵衆以紀綱,則下邑之頑愚亦戢是如爲白有臥乎所,道臣與守令有間,今姑勿論爲白乎旀,其餘守令·察訪及京畿沿路守令等段,旣乏優異之績,亦無顯著之疵,竝只置之爲白乎旀,閫帥·中軍·虞候·邊將等乙良,令兵曹稟處,何如?判付啓,依回啓施行爲良如敎。
沈奎魯啓曰,吏曹郞廳來言,守令多窠,政事,取稟。傳曰,當日爲之。
沈奎魯啓曰,吏曹郞廳來言,政事,當日爲之事,命下,而判書金羲淳,參判趙萬元病不來,參議金會淵在外,不得開政云。判書·參判,竝卽牌招,何如?傳曰,允。
沈奎魯啓曰,吏曹判書金羲淳,參判趙萬元牌不進推考傳旨,今方捧入,而開政命下之後,如是違牌,事甚未安。竝更牌招,何如?傳曰,允。
以慶尙監司金魯應狀啓,因暗行御史移文,南海縣令洪重鉉,封庫爲先罷黜事,傳于沈奎魯曰,今日政差出,催促下送。
沈奎魯,以吏批言啓曰,卽接司僕寺牒報,則以爲,今此永禧殿擧動時,本寺正例爲進輿差備,而正洪起燮,奉命出疆,其代卽速變通差出,以爲差備之地云,司僕寺正洪起燮改差,其代,今日政備擬以入之意,敢啓。傳曰,知道。
有政。吏批,判書金羲淳進,參判趙萬元牌不進,參議金會淵受由在外,同副承旨南惠寬進。以趙德潤爲知敦寧,趙萬元爲同春秋,李光文爲司僕正,金洛龍爲左通禮,李濟翼爲禮曹佐郞,金鎭爲直講,魏尹喆爲溫陵令,李頣熙·弼聖賚爲典籍,李文遠爲司僕主簿,朴性來爲掌樂主簿,李義聲爲典獄參奉,金鍾文爲開城經歷,元永卨爲海南縣監,金昊淳爲文化縣令,趙民和爲殷栗縣監,柳河源爲長淵縣監,金履垕爲高山察訪。司宰主簿李度衍,活人別提玄雲瑞相換。
南惠寬,以兵批言啓曰,前判敦寧沈象奎,自吏曹送西矣,資級係是輔國,知中樞有闕之代,依例下批之意,敢啓。傳曰,知道。
兵批,行判書徐英輔進,參判申光軾病,參議朴宗琦未肅拜,參知洪時儕入直進,左副承旨柳河源進。以趙在昇爲宣傳官,李明祿·鄭存玉·李思仁爲五衛將,南雲耉爲慶熙將,李惇五·李周彦·尹喜豐·申命源爲備邊郞廳,李思謙爲禁衛把摠,李完植爲御營把摠,閔琓爲訓鍊主簿,金學基爲武兼,李元植爲部將,柳昇根爲右捕盜從事官,金行魯爲長壽別將。知事沈象奎,僉知趙在昇·金達鍊·成履源,大護軍林漢浩·宋銓,護軍洪彝浩·李彦煐,副護軍曺鳳振,副司正宋成龍,竝單付。神方萬戶朴升煥,魚面萬戶尹豐烈,江口權管張守初,自作權管李昇淵,廟坡權管具塤,以上撤罷,依承傳減下。
沈奎魯,以內醫院都提調意啓曰,提調金羲淳,今日問安,不爲仕進,卽爲牌招,何如?傳曰,允。
南惠寬,以兵曹言啓曰,今四月十一日武臣賓廳武經講書日次,而永禧殿酌獻禮齋戒相値,不得爲之之意,敢啓。傳曰,知道。
南惠寬,以訓鍊都監言啓曰,昭寧園案山後麓,大豹虎一頭,又爲獵捉,謹此封進,更無虎跡,仍爲撤還,而陵園局內,虎獵一次,連捉三頭者論賞事,曾有定式矣。今亦一獵三捉砲手等,依例自臣營從厚施賞,捉虎將知彀官崔泰福,令該曹考例稟處,何如?傳曰,允。
禁府照目粘連,義禁府都事宋啓根矣,本府議啓內,方在入直,有此下隷之相鬨,不飭之失,在所難免。以此照律,罪笞四十收贖,附過還職,私罪奉敎依允爲旀,功·議各減一等爲良如敎。又照目粘連,刑曹佐郞宋奎熙矣,本府議啓內,下隷相鬨,光景駭痛,而方在直所,不能禁止,不飭之失,在所難免。以此照律,罪笞四十收贖,附過還職,私罪奉敎依允爲旀,功·議各減一等爲良如敎。又照目粘連,武臣兼宣傳官李命權矣,本府議啓內,試場之體貌自別,而言辭之無嚴如是,不可以年少昧例,有所寬恕。以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,西水羅萬戶郭宗默矣,本府議啓內,採藿給馬,雖稱通例,襲謬之罪,在所難免。以此照律,罪杖八十收贖,奪告身三等,私罪奉敎依允爲旀,功減一等爲良如敎。
都摠管趙德潤疏曰,伏以王世子邸下,尺衣漸長,睿質夙就,師傅禮成相見,書筵講開翌日,喜溢殿·宮,歡均中外,億萬年無彊之休,實基於此。猗歟盛哉,猗歟盛哉。臣於日昨,伏聞大僚筵白,陞擢正卿,而臣名猥列其中,惶駭然疑,久而靡定,乃者知樞新命,不日繼降,蓽誥誕宣,華門動色,臣誠震悚縮栗,直欲循墻而不可得也。夫國家官爵,孰可以輕以畀人,而上卿之秩,地望自別,班絶庶僚,位亞三孤,周稱六官,漢曰九卿,非德非才,莫宜斯選,是豈容人人而冒據也哉?臣本庸愚,百無肖似,重以積賞奇釁,分甘僇廢,備數簪紳,曾非所期,徒以先臣餘蔭,厚蒙兩聖朝不世之恩,旣抆拭之,又拔擢之,超躋遽及於金貂,踐歷殆遍於淸要,每中夜無寐,點檢宿昔,糞壤天衢,未足以喩其懸絶,則涯分之踰,叨竊之濫,蓋不待今日而已然矣。臣雖至愚,豈不知匪據之爲愧,冥升之爲懼,而有除輒膺,無官不拜,一似都無廉恥者,誠以念舊錄孤,天語洋洋,前後蒙被,非臣自致,則惟有趨走爲恭,唯諾爲禮,少效臣子一日之責耳。顧今斗筲之腹,滿盈已極,犬馬之齒,衰朽且迫,恩澤干冒,豈宜全無限節,筋力奔走,亦覺不比疇曩,而爲鴻私若偏,峻級更侈,僬僥千斤,太不相稱,則於是乎臣亦可以言辭受之節矣。嗚呼,過福招災,天道之常,竊祿興刺,物情所同,如使臣,徒知榮寵之可懷,罔念名器之至重,揚揚冒進,恬若固有,終至於人非鬼責,自速顚隮,則一身狼狽,固不足言,竊念兩聖朝天地生成之本意,或不欲其如是也,玆敢略入文字,仰瀆宸嚴。伏乞聖明,諒〈臣〉衷懇之匪飾,察臣忝冒之匪宜,收還新授資級,俾公器毋䙝,私分獲安,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
進御二神交濟湯,前方中去官桂,自今日一貼式煎入事。榻前下敎。
進御麥門冬茶,調龍腦安神丸一丸入之事。榻前下敎。
南惠寬啓曰,大司憲鄭尙愚,執義朴孝成,掌令李德升呈辭,李在外,持平閔英世·張龍八未署經,監察茶時之意,敢啓。傳曰,知道。
南惠寬啓曰,禁衛營將官來言,今日本營軍兵,日次私習云矣,敢啓。傳曰,知道。
南惠寬啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
南惠寬,以都摠府言啓曰,明日動駕時,侍衛不可不備員,而副摠管朴宗正移拜承旨,都摠管李集斗有實病,副摠管朴宗京·金銑未肅拜,無以備員。令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
南惠寬啓曰,因都摠府草記,明日動駕時,侍衛不可不備員,而副摠管朴宗正移拜承旨,都摠管李集斗有實病,副摠管朴宗京·金銑未肅拜,無以備員,令政院稟旨變通事,允下矣。合有變通之道,何以爲之?敢稟。傳曰,竝許遞。
兵曹口傳政事,以徐能輔爲都摠管,李文會·崔光泰·柳相亮爲副摠管。副摠管單徐能輔。
韓致應啓曰,守令署經事,命下,已至多日,尙未擧行,極爲未安。大司諫李翼晉,獻納李久源,執義朴孝成,掌令李德升,旣有分揀之命,與大司憲鄭尙愚,一體牌招,以爲備員署經之地,何如?傳曰,允。
以大司諫李翼晉,獻納李久源,執義朴孝成,掌令李德升牌不進罷職傳旨,傳于韓致應曰,只推。
兵曹啓目粘連,觀此黃海道暗行御史李在秀書啓,則文城僉使朴玎晦段,少無擧職之誠,徒思利己之計,歉後鎭戶,太半流亡,番布移徵於餘存之戶,例捧之需,亦爲竝徵,其意在於鎭況之不失元數,其政近於科外之橫侵。且以債錢之斂散,不無瑣利之漁取,殘卒難支,多有怨聲是如爲白有臥乎所,當此災歲,不恤鎭卒,專事肥己,怨聲朋興,則不可置之於鎭將之任。爲先罷黜,其罪狀,令該府拿問處之爲白乎旀,善積僉使宋淳謙段,莅任已久,善狀未聞,松木之犯斫,難免所失是如爲白乎旀,助泥浦萬戶徐命仁段,鎭底散債,不無瑣謗是如爲白乎旀,大峴別將黃鳳羽段,爲人庸鈍,做事蔑稱,春糶不均,不無怨謗是如爲白有臥乎所,上項三鎭將之松木犯斫,散債招謗,分糶取怨,俱爲無狀,竝只罷黜爲白乎旀,吾叉浦僉使咸義衡段,奉職恪謹,雖無疵謗,松田延燒,可謂禁養之疎漏是如爲白乎旀,許沙僉使池守彬段,不虞之備,自來疎略,些少之弊,轉成積累,無以矯救,坐閱時月是如爲白乎旀,椒島僉使金百鍊段,位田之加稅,出於近例之襲謬是如爲白乎旀,文山萬戶李完植段,餉穀緣於歉荒,太半未捧是如爲白有臥乎所,上項四鎭將,雖無身犯,禁養之疎漏,積弊之不思矯革,襲謬之加稅,還穀之未能準捧,不可無警,竝只推考警責爲白乎旀,監營中軍具廛段,性本剛明,意在公直,捧債之際,賂門永塞,常廩之外,毫末不犯,以若人器,惜屈佐幕是如爲白有臥乎所,旣稱人器,惜屈佐幕,爲辭,則合有褒嘉之典,似當施以相當職調用之典爲白乎矣,係干恩賞,不敢擅便,上裁敎是白乎旀,水使柳和源段,以制閫之職,兼分竹之任,軍務民政,竝皆修擧,賑政則均抄飢口,厚分精穀,道無捐瘠,闔境稱訟是如爲白有臥乎所,克體分憂,殫誠奉公,極爲可嘉。閫帥事面,與守令·邊將,有異,今姑勿論爲白乎旀,兵虞候田德顯段,詗盜之際,執贓之牛隻,猶爲持難取怨,末乃改給還主,怨亦寢息是如爲白有臥乎所,贓物之當初持難,雖爲取怨之端,末乃改過,姑爲置之,以責來效爲白乎旀,兵使徐春輔段,與臣榮輔,爲同姓四寸兄弟之親嫌,不敢擧論爲白乎旀,其他虞候·邊將及沿路邊將等,別無優異之績,亦無顯著之疵,竝只置之,何如?判付啓,依回啓施行爲良如敎。
南惠寬啓曰,今日齋宿,承旨當爲備員,而右副承旨李憲琦,不爲仕進,卽爲牌招,左承旨李龍秀,受由在外,何以爲之?敢稟。傳曰,允。許遞。
韓致應啓曰,吏曹郞廳來言,承旨有闕,政事,取稟。傳曰,當日爲之。
沈奎魯啓曰,今日政新除授承旨,竝待下批牌招,以爲備員齋宿之地,何如?傳曰,允。
有政。吏批,判書金羲淳進,參判趙萬元牌不進,參議金會淵受由在外,同副承旨南惠寬進。以朴宗正爲左承旨,曺允遂爲右承旨,朴宗來爲判敦寧,鄭益行爲刑曹正郞,金箕曾爲工曹正郞,李重蓮爲司成,李在奎爲中部令,金致均爲引儀,金永範爲宗簿主簿,金初淳爲活人別提,趙湕爲漢城主簿。接慰官單柳鼎養。
兵批,行判書徐榮輔進,參判申光軾病,參議朴宗琦病,參知洪時濟入直,右副承旨李憲琦進。以具信喜爲訓鍊副正,金鉉弼爲都摠經歷,李彰愼爲訓鍊主簿,元永駿爲守門將,宋寬培爲善積僉使,鄭翊臣爲文城僉使,金弼象爲助泥萬戶,金興奎爲大峴別將。僉知三單鄭存玉·李明祿·李思仁,副司果單洪起燮。
以副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙再牌不進罷職傳旨,傳于曺允遂曰,只推。
曺允遂啓曰,玉堂上下番俱空,已至多日,事甚未安。副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙,旣有只推之命,竝卽牌招入直,何如?傳曰,允。
以副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙牌不進罷職傳旨,傳于曺允遂曰,只推。
兵曹口傳政事,副護軍單李龍秀。
韓致應啓曰,明日大駕詣永禧殿入齋室後,王大妃殿·惠慶宮·嘉順宮問安,何承旨進去乎?敢稟。傳曰,左承旨進去。
曺允遂啓曰,明日動駕,兩司當爲進參,除在外·未署經外,呈告人員,竝待開門牌招,何如?傳曰,允。
曺允遂,以奎章閣言啓曰,守宮檢校提學南公轍,待開門牌招,何如?傳曰,允。
兵曹,以朴宗柱爲摠戎中軍。
朴宗正以司僕寺一二提調意啓曰,兼內乘具信喜,今日政移拜訓鍊副正矣。其代當卽差出,而本寺多有擧行事,今姑仍任,何如?傳曰,允。
李憲琦,以義禁府言啓曰,文化縣令尹光烈,殷栗縣監趙經鎭,長淵縣監李顯道,開城經歷金秉淵,令該府拿問處之事,傳旨啓下矣。尹光烈·趙經鎭·金秉淵·李顯道,自任所未及上來云,依例發遣府書吏羅將,拿來,何如?傳曰,允。
李憲琦,以義禁府言啓曰,因黃海道暗行御史李在秀書啓,吏曹回啓內,谷山前府使吳毅常,海州前判官吳慶元,鳳山前郡守南宮玾,松禾前縣監尹行勉,長淵前縣監李晳,繡啓論列諸條,俱是貪饕不法,事涉駭聞,不可不照法嚴繩,而繡啓旣請令攸司稟處,更無可論爲辭矣。吳毅常·吳慶元·南宮玾,今方待命,拿囚,尹行勉下去京畿楊州地,李晳下去江原道春川地,依例發遣府書吏羅將,拿來,何如?傳曰,允。
上在昌德宮。停常參·經筵。
午時未時,日暈。
大駕詣永禧殿入齋室後,內閣·政院·藥房口傳問安。答曰,知道。王大妃殿·惠慶宮·嘉順宮,遣承旨問安。答曰,知道。世子宮,遣宮官問安。答曰,知道。酌獻禮罷,還入齋室後,內閣·政院·藥房·朝廷二品以上·六曹堂上口傳問安。答曰,知道。世子宮,遣宮官問安。答曰,知道。還內後,內閣·政院·藥房口傳問安。答曰,知道。
李憲琦啓曰,大司憲鄭尙愚呈辭,執義朴孝成,掌令李德升牌不進,李在外,持平閔英世·張龍八未署經,監察茶時之意,敢啓。傳曰,知道。
傳于朴宗正曰,出宮內門路,以協陽門爲之。
朴宗正啓曰,司僕寺內乘,來言捲簾,取稟。傳曰,捲三面。
韓致應啓曰,藥房三提調,持湯劑來待矣。傳曰,封入。
朴宗正啓曰,臣以王大妃殿·惠慶宮·嘉順宮問安,進去下直之意,敢啓。傳曰,知道。
沈奎魯啓曰,玉堂上下番俱空,已至多日,事甚未安。副應敎金箕殷,校理趙晉和·李墷,副校理任百禧·洪命周,修撰趙琮鎭,副修撰任天常·李允謙,旣有只推之命,竝更牌招入直之地,何如?傳曰,竝許遞。
沈奎魯啓曰,玉堂上下番俱空,已至多日,事甚未安。修撰朴基宏,自鄕上來云,卽爲牌招入直,何如?傳曰,允。
以修撰朴基宏牌不進罷職傳旨,傳于沈奎魯曰,只推。
以執義朴孝成,掌令李德升,獻納李久源牌不進罷職傳旨,傳于李憲琦曰,違牌及在外未署經兩司臺諫,竝許遞。
沈奎魯,以奎章閣言啓曰,大駕今已還宮,守宮檢校提學南公轍,依定式減下,何如?傳曰,允。
韓致應,以議政府領·左相意啓曰,今日動駕時,東西班儀,全不成樣,東班則六曹堂上多無故不參人,西班則擧皆懸頉,參班者甚少,朝綱所在,萬萬寒心。東西班衆所共知,實病外,無端不參人,令政院捧現告,二品以上,竝罷職,三品以下,施以先罷後拿之典,實職中呈告人,竝許遞,其代政官牌招,開政差出,何如?傳曰,允。
沈奎魯啓曰,玉堂上下番俱空,已至多日,事甚未安。今日政新除授玉堂,竝待下批牌招,修撰朴基宏,旣有只推之命,一體牌招,以爲推移入直之地,何如?傳曰,允。
韓致應啓曰,熊川縣監權顯中,南海縣令元永卨,兩司當爲署經,今日政新除授臺諫,竝待下批牌招,與大司憲鄭尙愚,大司諫李翼晉,一體牌招,以爲署經之地,何如?傳曰,允。
朴宗正,以備邊司言啓曰,南海本以濱海弊多之邑,近又荐歉,尤爲難治,而新除縣令元永卨,見其衰病,難責剸劇,改差,其代以有履歷聲績人,各別擇差,元永卨不可使之無故落仕,仍本職,其代遷轉人,一體仍本職,何如?傳曰,允。今日政各別擇差。
有政。吏批,判書金羲淳進,參判趙萬元牌不進,參議金會淵受由在外,左副承旨沈奎魯進。啓曰,臺諫闕員,今當差出,而擬望之人乏少,外任竝擬,何如?傳曰,允。
以李泰淳爲執義,李東冕爲司諫,鄭文始·權熀爲掌令,吳聖根·李禮延爲持平,金洛龍爲獻納,李基栽·尹命圭爲正言,李在秀爲副應敎,洪羲瑾·任天常爲校理,趙晉和爲副校理,李魯集爲修撰,李東永爲副修撰,林漢浩爲刑曹判書,趙德潤爲工曹判書,沈象奎爲判尹,尹魯東爲刑曹參判,尹命烈爲刑曹參議,李羲甲爲同成均,李晩秀爲司宰提調,朴宗薰爲司譯提調,趙德潤爲活人提調,金初淳爲戶曹佐郞,李進奎爲監察,朴齊奎爲敦寧主簿。贈左承旨權應心,贈兵參例兼,特贈亞卿之職事,承傳。
再政,以鄭元容爲副校理,柳鼎養爲副修撰,宋銓爲知敦寧,金銑爲左尹,沈厚鎭爲左通禮,朴孝成爲相禮,孫興祖爲典籍,趙國仁爲活人別提,愼性眞爲梁山郡守,李溶爲南海縣監,元永卨爲刑曹正郞。左尹單金銑,右尹單金履喬。
兵批,行判書徐榮輔病,參判申光軾病,參議朴宗琦病,參知洪時濟入直進,行左承旨朴宗正進。僉知南雲耉,內乘具信喜仍任事,承傳,大護軍金孝建,副護軍李錫祜,司直金箕殷·趙晉和·李墷·任百禧·洪命周·鄭元容·朴孝成·李·李德升·李久源·閔英世·張龍八,司果趙琮鎭·任天常·李允謙·徐永輔·李明緖,竝單付。
以黃海監司韓用鐸狀啓,進上卵醢,限內不得封進,惶恐待罪事,傳于沈奎魯曰,卿其勿待罪事,回諭。
沈奎魯,以禮曹言啓曰,卽接陰城幼學陳起玉所志,則以爲,同姓七寸姪聖鐸,嫡妾俱無子,以其同姓十寸弟聖哲第二子希復,欲爲立後,兩家諸族,同議完定,未及禮斜,而聖鐸夫妻俱歿,拘於常規,不得循例禮斜,依定式,草記稟處事,呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長陳起玉所訴旣如此,依定式,陳聖哲第二子希復,立爲陳聖鐸之後,何如?傳曰,允。
沈奎魯,以內醫院都提調意啓曰,前議藥同參鄭重周,旣已闋服,依例還屬本院,令該曹口傳付軍職,冠帶常仕,何如?傳曰,允。
李憲琦,以義禁府言啓曰,文城僉使朴玎晦,令該府拿問處之事,傳旨啓下矣。朴玎晦時在任所,依例發遣府羅將,交代後拿來,何如?傳曰,待待命拿囚。
大護軍宋銓疏曰,伏以南殿禮成,克伸聖慕,日候和暢,鑾蹕萬安,臣民忻忭,曷有其已?仍伏念臣,跡謝周行,已有年矣,尋常起居之列,間嘗隨參,而趨走筋力之勞,未能自效,優游散帙,歌咏餘齒,卽臣之本分也,忽於千萬意望之外,遽承正卿寵擢之命,臣惝怳悸凜,歷屢日而靡定,誠莫曉其何以致此也。夫上卿,至崇顯也,節次超陞,必推地望之有素,歷試勞勩,非爲位著之必備,則自昔掄揀之重,未或以空疎如臣,衰憒如臣,而苟然充數也。乃者廟簡,混擧於群彦之末,而寵命,猥及於無用之賤,臣雖靦冒,人將謂何?噫,臣之通藉,洽四十年,迂拙無當,蔑蔑尠稱,逮三朝而頂踵罔非恩造,位貳卿而涯分已極踰濫,白首低回,塵刹莫報,每心口獨語,惟有感涕而已。豈意桑楡之境,更進一步,猥廁於八座之列,而益增其鐘漏之譏哉?過福之災,猶屬自己名器之濫,誠非細故,左右揣量,萬難承堪,敢暴披瀝之懇,仰干崇嚴之聽。伏乞聖慈,俯垂矜諒,亟寢成命,收還爵秩,俾公器毋䙝而賤分獲安,千萬切祝。臣無任云云。答曰,省疏具悉。卿其勿辭行公
江華留守洪義浩疏曰,伏以臣於本月初九日,伏奉敎旨,以臣進秩爲資憲大夫者,臣在官次,拜稽祗受,光榮所及,軍民動色,自顧渺末賤品,曷以得此於我聖上愼惜官方之日乎?惝恍惶恧,莫省所以措躬也。臣本謏學譾識,文質俱爽,而釋褐三十年,偏荷兩聖朝陶勻翦拂之恩,揚歷內外,兜攬榮顯,滾到貳卿之班,亦已汰且濫矣。豈有一分期望,又在於節次進取哉?周歲居留,靡所猷爲,唯孤恩僨事之是懼,迺者賓對之席,大僚擧奏,久次五臣,仰備晉擢,而臣之姓名,亦廁其中,彼老成宿望,陞遷固耳,至於臣,誠千萬不近似,豈殿下遺照而弗咈之乎?夫資憲之品,卽周官上大夫,漢·唐尙書之秩,而世所稱八座·九卿之列也,雖前輩名碩之望,實隆而積勞勩者,莫宜人人居之,居之者,必逡巡退讓之不暇,臣是何人,揚揚然若固有之乎?噫,賞及罔功,寵或章也,服有不衷,身必菑也。況以臣之故,或累聖明嚬笑之愛,則是尤臣之所大恐也。且念臣之先祖先父,繼躋崇班,爲當時所稱,臣則忝厥生而襲其官,三世列卿,人所艶道,榮則有之,獨不忸怩于中哉?逌公逌私,有不敢冒當恩命,玆庸齋沐封籲,仰瀆聰聽,臣言匪飾,庶蒙矜諒。伏乞天地父母,俯察衷懇,亟命收還臣新授資級,以嚴名器,以安微分,不勝千萬至祝。臣無任云云。答曰,省疏具悉。卿其勿辭行公。
永禧殿酌獻禮親行敎是時,贊禮禮曹判書金啓洛,典祀官奉常正李東煥,殿司令尹鍾烈,執禮校理趙晉和,第一室執尊副應敎金箕殷,大祝副司果朴周壽,第二室執尊副司果柳鼎養,大祝修撰趙琮鎭,第三室執尊副修撰李允謙,大祝副校理任百禧,第四室執尊副司果鄭文始,大祝副司果金逌根,第五室執尊副校理洪命周,大祝副司果李光文,盥洗位兵曹正郞洪祐燮,禮曹佐郞金喆遠,爵洗位禮曹正郞閔秉勳,禮曹佐郞金鼎元,贊者引儀鄭璯,引儀李儀朝,謁者兼引儀李孝述,兼引義張東厚,贊引假引儀安承煦,假引儀李命鉉,祭監監察趙運休,監察鄭胄煥。
癸酉四月十二日卯時,大駕詣永禧殿。酌獻禮擧動入侍時,行都承旨韓致應,行左承旨朴宗正,行右承旨曺允遂,左副承旨沈奎魯,右副承旨李憲琦,同副承旨南惠寬,假注書鄭元紀·宋成龍,記注官孫錫祚,別兼春秋李紀淵,檢校提學金祖淳,檢校直提學李存秀,檢校直閣李光文,檢校待敎朴宗薰,以次侍立。時至,通禮跪啓外辦,上具遠遊冠·絳紗袍,乘輿出宣化門,藥房都提調韓用龜,提調金羲淳,副提調韓致應進前奏曰,侵早勞動,聖體,若何?上曰,一樣矣。至協陽門外,降輿乘輦,仍由肅章門,出敦化門,詣永禧殿紅箭門外,降輦乘輿,入殿大門,至齋殿門外,降輿入齋室。少頃,上改具冕服,詣版位行望殿禮,西向四拜訖,升自東階,入殿內奉審後,還御齋殿。時至,通禮跪啓請行禮,上入詣版位,行四拜禮,宗親文武百官,亦以次行禮。贊禮前導,詣盥洗位盥洗訖,升詣第一室尊所,仍詣神位前三上香,少退跪,仍執盞獻盞訖,大祝進跪讀祝,贊禮啓請俯伏興平身,上俯伏興平身,次詣各室,以次行禮如上儀訖。贊禮前導,詣望瘞位望瘞訖,還御齋殿。少頃鼓三嚴,通禮跪啓外辦,上具遠遊冠·絳紗袍,出齋殿乘輿,由宮大門,至紅箭門,降輿乘輦。致應曰,每於動駕時,三司侍臣,不得備員,則宗簿正·承文判校,例爲進參,而今日動駕時,宗簿正具康,無緣不參,以致侍臣之不備,事體所在,極爲駭然。所當請勘,而本院請推之外,無他可施之罰,何以爲之乎?上曰,從重推考,可也。出擧條,因回鑾入敦化門,至協陽門外,降輦乘輿。上曰,還宮門路,以賓陽門爲之。出駕前下敎,進御麥門冬茶,調龍腦安神丸一丸入之事。出榻敎,由建陽門·銅龍門,入明政門,至賓陽門外,命出標信解嚴,還內,諸臣以次退出。
上在昌德宮。停常參·經筵。
夜自三更至五更,灑雨下雨,測雨器水深三分。
進御麥門冬茶,調龍腦安神丸一丸入之事,榻前下敎。
惠慶宮進服加味正氣散,一貼煎入事,榻前下敎。
李憲琦啓曰,大司憲鄭尙愚呈辭,執義李泰淳,掌令權熀,持平吳聖根在外,掌令鄭文始,持平李禮延傳旨未下,監察茶時之意,敢啓。傳曰,知道。
備忘記,波知僉使李秉文下直,長弓一張,長箭一部,片箭一部,筒兒一箇賜給。
韓致應啓曰,藥房副提調,持湯劑來待矣。傳曰,封入。
以修撰朴基宏再牌不進罷職傳旨,傳于沈奎魯曰,只推。
以副應敎李在秀,校理洪羲瑾·任天常,副校理趙晉和,副修撰李東永·柳鼎養牌不進罷職傳旨,傳于沈奎魯曰,只推。
沈奎魯啓曰,玉堂上下番俱空,已至多日,事甚未安。副應敎李在秀,校理任天常·洪羲瑾,副校理趙晉和,修撰朴基宏,副修撰李東永·柳鼎養,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和,副修撰李東永·柳鼎養牌不進罷職傳旨,傳于沈奎魯曰,只推。
以大司諫李翼晉,獻納李基栽·尹命圭,掌令鄭文始,持平李禮延牌不進罷職傳旨,傳于李龍秀曰,只推。
沈奎魯啓曰,守令署經事,命下,已至多日,尙未擧行,事甚未安。大司諫李翼晉,獻納金洛龍,正言尹命圭·李基栽,掌令鄭文始,持平李禮延,旣有只推之命,與大司憲鄭尙愚,一體牌招,以爲備員署經之地,何如?傳曰,允。
以大司諫李翼晉,獻納金洛龍,掌令鄭文始牌不進罷職傳旨,傳于沈奎魯曰,只推。
沈奎魯啓曰,守令署經事,命下,已至多日,尙未擧行,事甚未安。大司諫李翼晉,獻納金洛龍,掌令鄭文始,旣有只推之命,與大司憲鄭尙愚,一體牌招,以爲備員署經之地,何如?傳曰,允。
沈奎魯以議政府領·左相意啓曰,擧動時陪從百官,不待回班,從狹路輕先散歸,近多此弊,萬萬駭然,故今日還宮時,使之親呈袖擧案矣。吏曹正郞許珩,北部令李光植,軍器副正鄭泰曾,繕工監役趙濟仁,司圃別提李尙迪,初不來呈,各自徑還,及其査問掌吏之時,或稱落馬,或稱誤給,或稱未及聞知,而其所粧撰,尤極寒心。此若不嚴加勘懲,則國綱朝儀,益無可言,竝令該府,拿問重繩,何如?傳曰,允。
朴宗正,以備邊司言啓曰,卽見江華留守洪義浩所報,則以爲,史閣改建及璿源閣修葺,役處浩大,比諸初料,不啻倍蓰,以當初劃下錢二千兩,太半不足,就本府戶南庫錢中,限一千五百兩先爲取用,待湖西安興米輸來,以其還分耗,每年磨鍊還報,爲辭矣。本府史閣之役,今旣稍變舊制,大而新之,則前所劃下二千金之不足,事勢固然,有此加請,就本府戶南庫木代錢留儲中一千五百兩,使之貸用,待安興米分還耗條,逐年計除還報,貸下之數,亦爲修報本司憑處之地事,分付,何如?傳曰,允。
朴宗正,以備邊司言啓曰,卽見黃海水使柳和源所報,則以爲,本府還穀,自來不敷之中,賑資取用,則排還無路,行本營軍餉留庫中小米,限七百石特許加分,爲辭矣。行留營元還多入於賑資,附近邑穀摠,亦無以移轉,今春分還勢難繼巡,依所請留餉中限七百石,許令加分,何如?傳曰,允。
朴宗正,以備邊司言啓曰,卽見黃海監司韓用鐸所報,則枚擧豐川府使韓永逵牒呈,以爲,本府稷還,爲六千六百十七石,而元非土宜,貿取極艱,每以小米代納,故以米糶糴,以稷載錄,實非重還餉之意,今春爲始,以小米依準折例,從實換錄於會案,爲辭矣。本道沿還,稷多爲弊,而該邑則旣非土産,且以小米換捧,其來已久,今若本色責納,則民必難辦,弊當尤甚,而況農民口食,米勝於稷,邑報請換,不必靳許,但近七千石稷還,竝去其名色,有非十全之道,豐川所在會付稷還五千八百餘石內四千石,以小米換捧,仍爲載錄,一千八百六十石零,依前糶糴之意,分付,何如?傳曰,允。
朴宗正,以左邊捕盜廳言啓曰,本廳從事官沈·閔僖,身病猝重,勢難察任,改差,何如?傳曰,允。
朴宗正,以右邊捕盜廳言啓曰,本廳從事官李濟元,身病猝重,勢難察任,改差,何如?傳曰,允。
校理洪羲瑾疏曰,伏以臣於昨年秋間,偶得見關西戶布營關之謄播洛下者,繼又聞一二邑有戶徵之擧,遠外傳說,雖難眞的,往來物議,不無撓惑,故竊不勝區區過計之慮。適登講筵,粗效有懷必陳之義矣,及見道臣疏本,則所謂戶徵者,與戶布名色稍殊,而當初戶布之關,不過往復詢問,商確可否而止云,苟如是也,臣亦幸之,然臣所奏,只是就事論事,欲其難愼而已。初非彈駁也,規警也,疏辭之張皇噴薄,多不擇發,抑獨何故?噫,今日國計民憂之茫無涯畔,莫可收拾,八路同然,而關西爲最甚。此不獨道臣一人,承宣彌綸之責,而正是朝廷上下,講磨拯濟之憂,則戶布爲法之利害得失,且置無論,道臣之意其可行者,非爲己也,爲國計也,臣之謂不可行者,非爲他也,爲民憂也。均之爲公,各無所私,則假使臣之言失,而道臣之計是,惟當明其虛實而已,爭其可否而已,而不失和氣,可也。顧奚容疑恕於其間哉?臣之奏語,具在擧條,專從事爲上說去,而無所揑逼於道臣者,則其非一毫有心,夫皆可知之,此道臣年旣老成,位且崇顯,未必以事屬自己,有所深看,而强引少無嫌之語,欲處必不成之義者,獨不念識者之窺其淺深耶?臣竊爲道臣惜此擧措也,然此在道臣,自損體貎而已,在臣固不滿一哂也,他日朝行之相逢說破,而笑謝之未晩也。今於事端妥帖之後,不必更有云云,重傷事面,而第臣於大僚之賓筵論斥,實有所懍蹙愧恧之歷屢月未已者,臣以新進生疎,濫侍經席,徒知無隱之義,妄陳未顯之事,畢竟不免於塗聽爽實之科,駟不及舌,臣亦自悔,其何敢自是己見而分疏爲哉?然而旣斥以失論思之體,則其不宜復玷論思之任也,決矣。向叨是職,宜卽陳暴情實,而適當享役,又値齋日,屢犯慢命之誅,幸蒙諒遞之恩矣,曾未幾何,除命又下,盛眷雖感於收錄,微諒無階於承膺,召牌荐臨,違傲是事,義分都虧,惶隘靡措,玆敢疾聲號籲於黈纊之下。伏乞天地父母,俯垂諒察,亟許遞改,仍命選部,勿復檢擬於論思之職,俾爲儒臣妄言者之戒焉。臣無任云云。省疏具悉。爾其勿辭察職。
上在昌德宮。停常參·經筵。
進御麥門冬茶,調龍腦安神丸一丸入之事,榻前下敎。
惠慶宮進服加味養胃湯,一貼煎入事,榻前下敎。
惠慶宮進服加味養胃湯,依前方一貼,更爲煎入事,榻前下敎。
李憲琦啓曰,大司憲鄭尙愚呈辭,執義李泰淳,掌令權熀,持平吳聖根在外,李禮延未署經,掌令鄭文始傳旨未下,監察茶時之意,敢啓。傳曰,知道。
朴宗正啓曰,禁衛營將官來言,今日本營軍兵,日次私習云矣,敢啓。傳曰,後日次爲之。
朴宗正啓曰,御營廳將官來言,今日本廳軍兵,日次私習云矣,敢啓。傳曰,後日次爲之。
沈奎魯啓曰,判尹沈象奎,刑曹判書林漢浩,工曹判書趙德潤,知敦寧宋銓,除拜後過三日不爲出肅,依定式推考警責,仍卽牌招察任,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于沈奎魯曰,禮房承旨,馳詣宗廟景慕宮,奉審摘奸以來。
傳于沈奎魯曰,今月十九日,西賊平定之日也,昨年死於王事者,各令地方官致祭,前後收用軍功之飭敎,非止一再者,念其敵愾奮義之勞也,如有未及收用之人,亦令兩銓,隨闕收用,以示朝家不忘之意。
沈奎魯,以弘文館言啓曰,本館上番闕直,事甚未安,副應敎李在秀,校理任天常,副校理趙晉和,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以大司諫李翼晉,獻納金洛龍,掌令鄭文始再牌不進罷職傳旨,傳于沈奎魯曰,只推。
沈奎魯啓曰,守令署經事,命下,已至多日,尙未擧行,事甚未安,大司諫李翼晉,獻納金洛龍,掌令鄭文始,旣有只推之命,與大司憲鄭尙愚,一體牌招,以爲備員署經之地,何如?傳曰,允。
朴宗正啓曰,假注書宋成龍,身病猝重,勢難察任,今姑改差,何如?傳曰,允。
宋成龍改差,代以朴齊明爲假注書。
以大司諫李翼晉,獻納金洛龍,掌令鄭文始牌不進罷職傳旨,傳于沈奎魯曰,只推。
沈奎魯啓曰,守令署經事,命下,已至多日,事甚未安,大司諫李翼晉,獻納金洛龍,掌令鄭文始,旣有只推之命,與大司憲鄭尙愚,一體更爲牌招,以爲署經之地,何如?傳曰,允。
以副應敎李在秀,校理任天常,副校理趙晉和,副修撰柳鼎養牌不進罷職傳旨,傳于沈奎魯曰,只推。
沈奎魯,以弘文館言啓曰,本館上番闕直,事甚未安,副應敎李在秀,校理任天常,副校理趙晉和,副修撰柳鼎養,旣有只推之命,校理洪羲瑾,疏批已下,一體牌招,以爲推移入直之地,何如?傳曰,允。
以慶尙監司金魯應狀啓,巨濟府人物渰死事,傳于曺允遂曰,聞甚矜惻,元恤典外,別加顧恤,如有生前身還布,蕩減事,分付。
沈奎魯,以奎章閣言啓曰,明日卽書香閣夏孟朔大奉審日次,時原任閣臣,依節目進詣擧行之意,敢啓。傳曰,知道。
朴宗正,以都摠府言啓曰,去夜香室忠義,謂以守僕闕直,來告本府,故詳査委折,則初無闕直之事,而乘醉執言,指無謂有,擧措極其胡亂,辭語至於悖慢,肅肅淸嚴之地,衣冠人之酗酒作挐,前所未有,事之驚駭,莫此爲甚,當該忠義,令攸司卽爲照法嚴勘,何如?傳曰,允。
朴宗正,以訓鍊都監言啓曰,本局局別將兪碩柱,身病甚重,勢難察任,改差,何如?傳曰,允。
義禁府啓目,谷山前府使吳毅常原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,鳳山前郡守南宮坤原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,殷栗前縣監趙經鎭原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,海州前判官吳慶元原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,松禾前縣監尹行勉原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,開城前經歷金秉淵原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,行副護軍李顯默·朴瑞源·安策·柳畊·韓興裕·韓始裕·申在明·尹之鉉等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓,依允。
李憲琦,以義禁〈府〉言啓曰,卽接月令醫員安廷獜手本,則時囚罪人吳慶元,屢日處冷之餘,素患疝積,猝然重發,衝亘肚腸,昏倒不省,李顯默·韓興裕,重患毒感,咳喘苦劇,寒熱交作,食飮全却,安策眩暈之症,添劇於就囚之後,有時昏窒,不省四到,申在明素患癖積,處冷添重,日夕叫苦,轉側須人,諸囚病狀,俱甚危重云。罪人病勢如此,則一邊保放,一邊草記,曾有定式矣。吳慶元·李顯默·韓興裕·安策·申在明,姑爲保放之意,敢啓。傳曰,知道。
上在昌德宮。停常參·經筵。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
進御麥門冬茶,調龍腦安神丸一丸入之事,榻前下敎。
南惠寬啓曰,明日常參·經筵,取稟。傳曰,停。
李憲琦啓曰,大司憲鄭尙愚呈辭,執義李泰淳,掌令權熀,持平吳聖根在外,李禮延未署經,掌令鄭文始傳旨未下,監察茶時之意,敢啓。傳曰,知道。
李憲琦啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李憲琦啓曰,禁衛營將官來言,今日本營軍兵,日次私習云矣,敢啓。傳曰,知道。
李憲琦啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,左副承旨沈奎魯,今日不爲仕進,卽爲牌招,何如?傳曰,允。
韓致應啓曰,藥房三提調,持湯劑來待矣。傳曰,封入。
南惠寬啓曰,假注書朴齊明,時無職名,令該曹依例付軍職,使之冠帶常仕,何如?傳曰,允。
傳于南惠寬曰,留院公事入之。
以大司諫李翼晉,獻納金洛龍,掌令鄭文始再牌不進罷職傳旨,傳于南惠寬曰,只推。
南惠寬啓曰,守令署經事,命下,已至多日,尙未擧行,事甚未安,大司諫李翼晉,獻納金洛龍,掌令鄭文始,旣有只推之命,與大司憲鄭尙愚,一體牌招,以爲署經之地,何如?傳曰,允。
以校理任天常,副校理趙晉和,副修撰柳鼎養再牌不進罷職傳旨,傳于南惠寬曰,只推。
以校理洪羲瑾,副修撰李東永牌不進罷職傳旨,傳于南惠寬曰,只推。
吏曹啓目粘連,觀此全羅道暗行御史洪大浩書啓,則綾州前牧使趙用鎭,靈光前前郡守沈能稷等段,兩邑前倅所犯,俱係不法,不可不嚴勘,而繡啓旣請令攸司稟處,更無可論是白乎旀,咸悅前縣監宋仁載段,捧糴時一任監色之作奸,所謂麤穀,初不斛量入庫,逮至春分,只是空殼,藁草則民不欲費力受去,或散棄倉庭,或燒火通衢,冤聲傳播,還穀法意,何等嚴重,而奸鄕猾胥,幻弄若是,初未覺察,終又掩置,害及平民,不可以已爲陞遷而勿論是如爲白有卧乎所,令該府拿問嚴勘爲白乎旀,全州判官朴宗大段,檢災也抄飢也,窮民懷見漏之怨,査逋也削薄也,悍吏騰造訕之語,開衙且晩,抱牒留滯是如爲白乎旀,海南縣監李鍾運段,政堂改建時伐木役丁,太欠商量,雪夜山坂,鳴鈴麾旗,鵠形鶉衣,啼飢頓足,愁怨之聲,有不忍聞,面里斂錢之計,雖阻於營題,闕丁雇價之徵,遍及於孤寡是如爲白乎旀,金溝縣令李亨會段,親信邑子,易致從中之賣勢,委任鄕所,不無自下之容奸,開衙差晩,門牒或滯是如爲白乎旀,雲峰縣監咸正禧段,稅價之當初濫捧,錢還之過期不分,終涉處事之苟且,蓋緣吏言之偏聽,或忽民情之曲察是如爲白乎旀,任實縣監朴齊顔段,執災太薄,民皆稱冤,差任不公,人或有謗是如爲白有臥乎所,上項五邑守令,竝只爲先罷黜,令該府拿問處之爲白乎旀,益山郡守李熙章段,本以柔善之性,强施威猛之政,刑棍或濫,而輕重無別是如爲白有臥乎所,令該府拿問處之爲白乎旀,珍島郡守李垕段,吏本恣橫,民不畏法,而治欠剛克,尙遲鋤櫛之政,事多因循,難責蘇革之效是如爲白乎旀,扶安縣監朴蓍壽段,番軍充額,吏奸或售,島基移管,客謗亦聞是如爲白乎旀,高山縣監李文載段,過於柔善,吏或恣橫是如爲白乎旀,碧沙察訪白亨鎭段,糴混麤穀,境多濫騎是白有臥乎所,上項三邑守令,一驛察訪,竝只罷黜爲白乎旀,長興府使韓克裕段,地廣事繁,吏猾民頑,且緣前倅之全不振刷,以至衆瘼之莫可醫捄,苟無剛核之新政,難責蘇革之實效是如爲白有臥乎所,備論可憂之瘼,未言爲治之效,則其不可蘇革可知,亦爲罷黜爲白乎旀,羅州牧使金明鎭段,初旣査逋,未盡察奸,終若因循,難戢狡猾是如爲白乎旀,順天府使韓耆裕段,由吏之屢煩遞改,雖不信其瑣謗,軍色之終未究治,實有欠於明察是如爲白有臥乎所,上項兩邑守令,竝只從重推考爲白乎旀,光州牧使洪養默段,政尙威猛,吏雖憚嚴,令或急遽,民多不便是如爲白乎旀,臨陂縣監尹五榮段,災年禁釀,雖出糜穀之慮,窮民濫杖,反招苛政之怨是如爲白乎旀,井邑縣監李薰徽段,意在束吏,鋤治欠剛,苟節觴政,可保終譽是如爲白乎旀,谷城縣監沈文永段,第緣佩,韋之近柔,終欠束薪之尙嚴是如爲白乎旀,同福縣監朴會壽段,決訟差欠詳明,束吏終乏剛嚴是如爲白乎旀,龍安縣監趙雲路段,杖或過中,是以招怨是如爲白乎旀,景陽察訪金陽復段,移家近寓,不無些弊是如爲白有臥乎所,上項六邑守令,一驛察訪,竝只推考爲白乎旀,興陽縣監安光贊段,到處革弊,初政拭目,捧糴則不侵隣族,賑穀則另飭簸揚,事事精神,念念修擧,旣去之處,尙多攀轅之思,新到之地,便有來暮之頌,績最可稱,極爲嘉尙是如爲白乎旀,潭陽府使李潢段,姿本醇謹,治亦鍊達,勤於撫摩而務推實心,率是程法而不求赫譽,捧糴則區別面里,無混虛實賙飢則廣抄老弱,靡所遺漏,火藥搗砧之自備雇價,官用火粟之補給災結,惠旣不少,政固可觀,訟決公平,民多稱頌是如爲白有臥乎所,上項兩邑守令,俱著茂績,合有激勸之政,似當竝施陞敍調用之典是白乎矣,係干恩賞,臣曹不敢擅便,上裁敎是白乎旀,監司朴崙壽段,公明做治,威惠得宜,剸理有餘,剖判無滯,荒歲賙救,莫先於備豫,而卄萬包夏穀旣儲,舊還蕩減,易混於虛實,而五十州査簿先整是如爲白有臥乎所,道臣與守令有異,今姑勿論爲白乎旀,其餘守令·察訪及他道沿路守令·察訪等段,旣乏優績之可論,亦無顯疵之入聞,竝只置之爲白乎旀,閫帥·中軍·虞候·營將·邊將·監牧官等乙良,令兵曹稟處爲白乎旀,奏御文字,何等敬謹,而今此御史書啓中,不書所帶職名,有違格例,不可無警,當該御史洪大浩,從重推考,何如?判付啓,依回啓施行爲良如敎。
南惠寬啓曰,吏曹郞廳來言,守令多窠,政事,取稟。傳曰,當日爲之。
有政。吏批,判書金羲淳進,參判趙萬元病,參議金會淵病,同副承旨南惠寬進,以李采爲承旨,崔道彬爲奉常主簿,崔笠爲長興府使,趙彝錫爲珍島郡守,徐畊輔爲全州判官,金魯鍾爲金溝縣令,金鎭恒爲雲峰縣監,沈能定爲任實縣監,洪羲瑾爲扶安縣監,趙學典爲高山縣監,宋起文爲碧沙察訪,贈吏參宋良弼贈吏判例兼,知敦寧宋銓考,敦寧都正單洪履簡。
傳于南惠寬曰,滯囚可憫,判義禁有闕之代,今日政差出,待下批牌招開坐。
吏批,再政。以李章雲爲宗廟令,宋奎熙爲景慕宮令,沈象奎爲判義禁。
兵批,行判書徐榮輔進,參判申光軾病,參議朴宗琦入直,參知洪時濟病,右副承旨李憲琦進,以曺允大爲知事,李思謙爲訓鍊副正,鄭邦采爲都摠都事,元永道·李元喆爲左捕盜從事官,李尙敏爲右捕盜從事官,朴基碩·金守光爲武兼。
以咸鏡監司金履陽狀啓,智陵陵上修改時監董官裨校,鄕吏匠募等別單,傳于南惠寬曰,竝依甲寅年例,捧傳旨。
南惠寬,以奎章閣言啓曰,景幕宮望廟樓,今望奉審無頉之意,敢啓。傳曰,知道。
南惠寬,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
李憲琦,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
李憲琦,以兵批言啓曰,五衛將李在淵·李思仁,俱以身病猝重,時月之內,無望供職,呈狀乞遞,宿衛輪番之任,不可遲待其差復,竝改差,何如?傳曰,允。
李憲琦,以兵批言啓曰,新除授長壽別將金行魯,素患風寒之症,近益添劇,時月之內,萬無登路赴任之望,呈狀乞遞,不可遲待其差復,罷黜,何如?傳曰,允。
南惠寬,以禮曹言啓曰,傳曰,今月十九日,西賊平定之日也,昨年死於王事者,各令地方官致祭,前後收用軍功之飭,非止一再者,念其敵愾奮義之勞也,如有未及收用之人,亦令兩銓,隨闕收用,以示朝家不忘之意事,命下矣。謹考英廟朝戊申年謄錄,則枉死人賜祭時,設壇設行,而祭文及香,自該司磨鍊下送矣。今此賜祭時,王師出征之地,官軍接戰之所,各令地方官,設壇於潔處,從便卜日,當爲設行,而設行邑,自本道指定啓聞後,令藝文館撰出祭文,竝香下送該道,使之擧行,奠物則依厲祭例措備事,竝爲分付道臣,何如?傳曰,允。
南惠寬,以承文院都提調意啓曰,盛京地方白旗堡病留驅人一名,追後出送事,盛京禮部咨文出來矣。以承領之意,撰出回咨,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
南惠寬,以戶曹言啓曰,輦輿奉安德應房,及時修補事,司僕寺提調,筵稟定奪矣。修改吉日,令日官李儀觀推擇,則今四月十八日卯時爲吉云。以此日時,始役擧行,而輦輿玉轎,從便移奉於本寺大廳及明政殿月廊,待畢役卽爲還奉之意,分付該寺,何如?傳曰,允。
上在昌德宮。停常參·經筵。
進御麥門冬茶,調龍腦安神丸一丸入之事,榻前下敎。
南惠寬啓曰,明日常參·經筵,取稟。傳曰,停。
朴宗正啓曰,合辭方張之時,兩司無詣臺之員,事甚未安,除在外·未署經·傳旨未下外,呈告人員,竝卽牌招,何如?傳曰,允。
朴宗正啓曰,左副承旨李采,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
李采啓曰,守令署經事,命下,已至多日,尙未擧行,事甚未安,大司憲鄭尙愚,大司諫李翼晉,掌令鄭文始牌不進,執義李泰淳,掌令權熀,持平吳聖根,司諫李東冕在外,持平李禮延,正言尹命圭·李基栽未署經,只有獻納金洛龍一人,無以備員署經,何以爲之?敢稟。傳曰,更爲嚴飭牌招。
以大司諫李翼晉,掌令鄭文始牌不進罷職傳旨,傳于李采曰,只推。
掌令鄭文始啓曰,臣本言議巽軟,知識魯莽,淸朝耳目之任,萬不近似,年前待罪薇垣也,與憲臺同登前席,合啓奏達之際,誤讀罪人姓名,壞損臺體,無復餘地,聖度天大,罰止問備,退待有命,縮伏俟勘,適因諸臺之有故,未及處置而徑遞,至今追思,愧悚冞切,夫臺臣退待之後,未經處置,則不得行公,格例至嚴,豈可以時月之稍久,恬然自恕,抗顔冒據於臺次乎?請命遞斥臣職。答曰,依啓。
朴宗正啓曰,判義禁沈象奎牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
朴宗正啓曰,判義禁沈象奎牌不進推考傳旨,今方捧入,而開坐命下之後,如是違牌,誠極未安,更爲牌招,何如?傳曰,允。
李采,以弘文館言啓曰,本館下番闕直,事甚未安,副修撰柳鼎養·李東永,竝卽牌招,以爲推移入直之地,何如?傳曰,允。
以副修撰柳鼎養·李東永牌不進罷職傳旨,傳于李采曰,只推。
以智陵陵上修改別單,傳于李采曰,監董本道監司金履陽,地方官安邊府使尹行直,竝加資,本陵直長李牧榮,參奉金景寅,竝陞六,各務都檢察前縣監慶橚賞加,陵上看役牌將折衝元義尙·李福成·崔後彦,出身姜履勳·李達植,竝帖加成給,其餘牌將及守僕,奏時香盤僧·監色·工匠等,考例分等施賞,封土軍人等,徭役蠲減,亦爲依例擧行,官敎及有旨,今日成送事,該房知悉。
傳于李采曰,政官牌招,賞典下批。
傳于李采曰,違牌及在外未署經兩司,竝許遞,今日政差出。
兵曹啓目粘連,觀此全羅道暗行御史洪大浩書啓,則右水使柳相燁段,居閫近二周歲,政績無一善狀,軍兵給代試射,最關詰戎,而不遵規例,專事剋削,隊卒阻飢,逃避相續,試射則每月應行,自是不易之例,而昨年兩次外,全不擧行,給代與試射,粧置虛簿,要爲彌縫之計,甫吉島啓板松之月三卜定,半歸器用之需,臨河島汲水船之借民使用,全忽陰雨之備,褊裨憑藉摘奸,貨賂公行,通引夤緣弄權,醜謗多聞,休番木二同零,立本取用之實狀,吏供莫掩,身爲帥臣,有此剝割掊克之事,論以公法,有難容貸是如爲白乎彌,羅州監牧官金愿段,蕩減番錢之不卽還給,蓋緣吏奸之莫察是如爲白有臥乎所,身居閫任,許多不法之狀,牧官之吏奸不察,蕩減之錢,不卽還給,蠲惠之政,未得下究,究厥罪狀,俱極駭然,爲先罷黜,令該府拿問處之爲白乎彌,蛇渡僉使金仁煥段,松飭多疎,津禁頗弛是如爲白乎彌,呂島萬戶張萬祺段,斧斤不戒,禁飭頗疎是如爲白有臥乎所,水軍鎭將之職,松政爲重,而上項兩鎭將,旣曰松政疎忽,則不可仍置,竝只罷黜爲白乎彌,防踏僉使鄭義鎭段,松禁或疎,已令知警是如爲白有臥乎所,松禁雖忽,已令知警,則姑先推考,以責來效爲白乎彌,兵使許溟段,素稱廉謹,菀有聲望,威惠得中,嚴束吏奸校,痛禁侵漁,撫恤軍卒,亦擧修繕是如爲白乎彌,左水使李鐵求段,將家名弁,年少剛明,關飭松禁,島無斧斤之入,躬察糴政,吏絶刀筆之弄,軍民皆訟,保障有賴是如爲白有臥乎所,兩帥臣之廉謹剛明,威惠竝擧,雖極嘉尙,閫帥事面,與守令邊將有異,竝姑勿論爲白乎彌,羅州營將崔致綸段,長槍新備灣制,政擧詰戎,校卒莫售舊習,威行戢盜,績最諸鎭,極爲嘉尙是如爲白乎旀,法聖僉使柳聖台段,一心報效,隨處修擧,二年輸漕,茂著勞績,備穀辦錢,有連歲善賑之惠,繕宇修械,有一鎭改觀之效,各有盡職,可惜久屈是如爲白有臥乎所,詰戎戢盜,賙賑修械,俱爲嘉尙,合有褒勸之政,似當施以陞敍調用之典是白乎矣,係干恩賞,不敢擅便,上裁敎是白乎旀,其餘中軍·兵水虞候·營將·邊將·監牧官等,旣無優異之績,亦無顯著之疵,竝只置之爲白乎旀,奏御文字,何等敬謹,而今此書啓中蛇渡之渡字,以島字書之,智島萬戶李命祿之命字,以尙字書之,格浦別將李潤弘之弘字,以泓字書之,不審之失,不可無警,當該御史洪大浩,推考,何如?判付啓,依回啓施行爲良如敎。
有政。吏批,判書金羲淳進,參判趙萬元牌不進,參議金會淵受由在外,左副承旨李采進。啓曰,臺諫多窠,今當差出,而擬望之人乏少,外任竝擬,何如?傳曰,允。以金啓洛爲大司憲,任厚常爲大司諫,李重蓮爲執義,金孝眞爲司諫,趙直永·申星模爲掌令,朴孝臣·兪理煥爲持平,李運恒爲獻納,朴升鉉·尹庠圭爲正言,任俊常爲校理,徐鼎輔爲工曹參議,尹謙圭爲正郞,閔師膺爲刑曹佐郞,朴齊奎爲平市令,李在秀爲東學敎授,戶曹佐郞鄭益行,仍任事承傳,咸鏡監司金履陽,今加正憲,安邊府使尹行直,今加嘉善,前縣監慶橚,今加通政加資事承傳。
再政。以洪大浩爲司成,趙國仁爲義禁府都事,李牧榮爲敦寧主簿,金振玉爲智陵直長,安光直爲京畿都事。
三再。以朴宗慶爲禮曹判書。
兵批,行判書徐榮輔進,參判申光軾病,參議朴宗琦入直進,參知洪時濟病,行左承旨朴宗正進。啓曰,全羅右水使,今當差出,而擬望之人乏少,他道守令,竝擬,何如?傳曰,允。以安義得·王道常爲五衛將,李東晉爲禁衛把摠,趙寬錫爲宣傳官,李商駿·李春求爲中樞都事,李周豐爲都摠經歷,李重恢爲都事,趙貞鎭爲訓鍊主簿,沈擇之爲全羅右水使,閔植爲大興中軍,朴載潤爲蛇渡僉使,孟道文爲呂島萬戶,禹弘九爲長壽別將,大護軍宋銓,護軍鄭尙愚,副司直李泰淳·李東冕·權熀·鄭文始·吳聖根·李禮延,副司果尹命圭·李基栽·李牧榮·金景寅,副司正朴齊明,竝單付。
再政。以李元慶爲宣傳官,權聖祜爲都摠經歷,李應植爲都事,李箕煥·林致浩爲訓鍊主簿,韓鍰爲羅州監牧官。
李采啓曰,今日政新除授臺諫,竝卽牌招,以爲守令署經之地,何如?傳曰,允。
李采啓曰,玉堂備員間,視事頉稟之意,敢啓。傳曰,知道。
南惠寬,以戶曹言啓曰,王大妃殿差備內石井改築吉日,令日官李儀觀推擇,則今四月十八日卯時爲吉云。以此日時擧行,何如?傳曰,允。
朴宗正,以義禁府言啓曰,因全羅道暗行御史洪大浩書啓,吏曹回啓內,綾州前牧使趙用鎭,靈光前郡守沈能稷所犯,俱係不法,不可不嚴勘,而繡啓旣請令攸司稟處,更無可論爲辭矣。沈能稷,今方待命拿囚,趙用鎭,下去楊州地,依例發遣府羅將拿來,何如?傳曰,允。
朴宗正,以義禁〈府〉言啓曰,咸悅前縣監宋仁載,拿問嚴勘,全州判官朴宗大,海南縣監李鍾運,金溝縣令李亨會,雲峰縣監咸正禧,任實縣監朴齊顔,爲先罷黜,令該府拿問處之,益山郡守李熙章,拿問處之事,傳旨啓下矣。朴宗大·李鍾運·李亨會·朴齊顔·李熙章,俱在任所,宋仁載,以杆城郡守,亦在任所云,依例發遣府羅將拿來,咸正禧,以兼營將守令,時在任所,交代後依例發遣府書吏,拿來,何如?傳曰,待待命拿囚。
朴宗正,以司僕寺一二提調意啓曰,今四月十八日輦輿奉安德應房,修改始役,而輦輿移奉於明政殿月廊矣。雖是權奉,不可無守直之節,畢役後還奉間,輦直一名,巨達二名,使之守直之意,敢啓。傳曰,知道。
朴宗正,以刑曹言啓曰,備邊司啓辭內,刑曹判書金孝建等聯名上疏批旨內,因下隷之微事,如是相較而上徹,卿等事甚未安矣,然卿等旣以金吾草記爲爽實,卽令廟堂嚴査,指一草記事,命下矣。自本司,捉致禁府羅卒,秋曹吏隷作挐顚末,嚴加査問,則各人所供,大同小異,而蓋其互相往復之際,兩處下屬之說去說來,亦不無一二浮實之端矣。大抵無論本事之是非鬧端之先後,俱以府卒曹隷,各自成黨,公肆敺格於通衢大路之上,擧措絶悖,聽聞俱駭,大關法綱,絶可痛惋,秋曹下隷,昨因金吾草記,已爲捉囚該府,首唱羅卒,亦卽嚴囚,一體加刑遠配,平日旣失操束,臨時不能禁斷,禁堂·秋堂,均有所失,而昨旣有問備之命,當該都事,亦爲拿問,與秋曹郞官,同律勘處,草記之或捧或退,卽是事勢之似然,而以此轉激,至有三堂聯疏之擧,聯疏事體,本自不輕,而因一微事,若是章皇者,有傷朝體,誠極未安,刑曹聯疏諸堂,竝從重推考,何如?傳曰,允事,命下矣。本曹使令鄭貴得,首唱羅將鄭快文,各嚴刑一次後,貴得全羅道樂安郡,快文慶尙道咸安郡定配所,卽爲押送,不能檢飭之頭目使令,嚴加徵治之意,敢啓。傳曰,知道。
知敦寧府事宋銓疏曰,伏以臣於日昨,伏奉敦府除旨,義當竭蹶,而臣旣無敦寧,法在必遞,召牌之下,冒犯違傲,玆敢援例陳章,仰瀆崇聽,伏願亟賜鐫改,以存公格,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
李采啓曰,明日常參·經筵,取稟。傳曰,停。
朴宗正啓曰,行大司憲金啓洛未肅拜,執義李重蓮,持平朴孝臣·兪理煥傳旨未下,掌令趙直永呈辭,申星模在外,監察茶時之意,敢啓。傳曰,知道。
朴宗正啓曰,來二十一日朝參日次矣,敢稟。傳曰,停。
李采啓曰,來二十一日輪對日次矣,敢稟。傳曰,當次人受點,後日次待令。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,右副承旨李憲琦,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于李采曰,新除授守令,催促下送。
以大司諫任厚常,司諫金孝眞,正言朴升鉉,執義李重蓮,持平朴孝臣·兪理煥牌不進罷職傳旨,傳于朴宗正曰,只推。
李采啓曰,守令署經事,命下,已至多日,尙未擧行,事甚未安,大司諫任厚常,司諫金孝眞,正言朴升鉉,執義李重蓮,持平朴孝臣·兪理煥,旣有只推之命,與大司憲金啓洛,一體牌招,以爲備員署經之地,何如?傳曰,允。
行大司憲金啓洛啓曰,臣之不合於憲長之任,不唯臣風采言論之衰聵謭劣,且於前啓中,竊有私義之不宜聯參者,屢叨是職,以此引避,卽蒙體諒之恩矣。除旨之下,每每煩瀆,極知其萬萬惶悚,而情地與前無異,重任不容虛縻,以公以私,其何可蹲仍於臺次乎?請命遞斥臣職。答曰,依啓。
正言朴升鉉啓曰,臣庸愚謭劣,言議風采,本不合於淸朝諫諍之任,而屢叨言地,冒沒承膺,觸事昏謬,瘡疣百出,自來情勢,已成鐵限,至於前承旨申在明對辨之疏,尤爲臣一層難冒之端,當初臣疏所陳,不過就事論事,何嘗一毫髣髴於其所謂爲其人成其罪執跡誅心之歸,而乃以懷怖閃映等語,無難反詈,臣雖疲劣,顧其職則臺閣,何其輕蔑之甚也?伊時事實,布在朝紙,臣何必更事章皇,與之呶呶,而此莫非臣巽軟受侮,虧損臺風之致,以此情踪,其何可晏然蹲冒於臺次乎?請命遞斥臣職。答曰,依啓。
朴宗正啓曰,掌令趙直永,昨旣出肅,今又詣臺,而不爲傳啓,直爲出去,事甚未安,推考,何如?傳曰,允。
朴宗正啓曰,司諫金孝眞,旣已出肅,謂有情勢,不爲傳啓,直爲出去,事甚未安,推考,何如?傳曰,允。
李采,以弘文館言啓曰,本館下番闕直,事甚未安,副修撰柳鼎養·李東永,旣有只推之命,與校理任天常·任俊常,副校理趙晉和,竝卽牌招,以爲推移入直之地,何如?傳曰,允。
李采,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
以校理任俊常,副校理趙晉和,副修撰柳鼎養·李東永牌不進罷職傳旨,傳于李采曰,只推。
李采,以弘文館言啓曰,本館下番姑降入直,事甚未安,校理任俊常,副校理趙晉和,副修撰柳鼎養·李東永,旣有只推之命,副修撰柳鼎養·李東永,竝卽牌招,以爲推移入直,校理任俊常,副校理趙晉和,一體牌招察任,何如?傳曰,允。
以左副承旨李憲琦牌不進罷職傳旨,傳于朴宗正曰,只推。
以執義李重蓮,持平朴孝臣牌不進罷職傳旨,傳于朴宗〈正〉曰,只推。
以校理任俊常,副校理趙晉和,副修撰柳鼎養·李東永再牌不進罷職傳旨,傳于李采曰,只推。
朴宗正,以義禁府言啓曰,保放罪人具明源·李魯新,査啓啓下,還囚議處,申在明·李顯默·安策·韓興裕·吳慶元,還囚議處以入,而右罪人等病勢,一向苦劇,仍爲保放,卽接月令醫員金宗龍手本,則時囚罪人吳毅常,素患疝積之症,有時橫亘,尹行勉關格之症,處濕添劇,許珩風眩猝發,氣息奄奄,南宮玾猝得泄痢,度數頻數,趙經鎭痰積之症,闖發於處冷,俱有難保之慮云,罪人病勢危重,則一邊保放,一邊草記,曾有定式矣。吳毅常·尹行勉·許珩·南宮玾·趙經鎭,一體保放之意,敢啓。傳曰,知道。
禁府啓目粘連,向前吳毅常亦,所供仍停還竝耗收捧事段,以初不知例,捧上無錄,而因繡啓之摘發,依知委還給爲辭,而外此諸條,專事發明,至以一番行査納供,其在審處之道,有難遽然勘律,令該道臣詳査狀聞後,稟處,何如?判付啓,依允。又啓目粘連,向前吳慶元亦,繡啓論列,節節發明,至以一經按査,有罪無罪,自當彰著納供,其在覈實之道,不可經加勘律,令該道道臣,詳査狀聞後稟處,何如?判付啓,依允。又啓目粘連,向前南宮玾亦,濫結執災,雖在前宮,俵餘區處,旣不報營,創庫排料,意縱出於益下,災結至重事,終涉於彌縫,而他餘諸條,亦皆發明,至以一番行査納供,其在綜核之政,不可遽然勘斷,令該道道臣,詳査狀聞後稟處,何如?判付啓,依允。又啓目粘連,向前李顯默·朴瑞源·安策·柳畊·韓興裕·韓始裕·申在明·尹之鉉等亦,或以年老,或以身適苦,雖與無故闕參有異,班儀苟艱,不可無罪,竝只以此照律,何如?判付啓,依允。又啓目粘連,向前尹行勉亦,養戶防結,最害編氓,一邑痼弊,則固宜痛之不暇,而作爲官結,已非除瘼之道兺除良,雖在田稅米納之初,猶是法外創謬,況於依前代錢之時,欲作永例者,尤爲可該,而若其剩錢歸屬,最係肯綮,則今此囚供,一切與繡啓相反是白如乎,繡啓論列,不啻狼藉,貪婪勘懲,尤屬重典,詳査嚴覈,方可斷律,令該道道臣,竝與賑資貿穀之餘錢下落,精穀餘在之高價還賣,以至首鄕賂差諸條,一一査覈,啓聞後稟處,何如?判付啓,依允。又啓目粘連,向前趙經鎭亦,分石出浦,雖云莅任前事,作奸倉吏,不爲摘發追治,亦甚不察,以此照律,何如?判付啓,依允。又啓目,向前金秉淵亦,民債之恣籍勅錢,循私雖無指的,混圇旣登繡啓,不可以囚供之自以爲禁斷,有所參恕,以此照律,何如?判付啓,依允。又啓目粘連,觀此咸鏡監司金履陽査啓,則具明源段,六條道査,雖與繡啓,或合或不合,倉穀虛留,富民之替納,民還未卽準捧,難免賑資稍艱,斗量駁雜,吏弊甚於他郡,還賑不均,或有未盡照察,魚藿稅勒徵,吏屬之從中橫斂,歸之不無之弊,貧富訟屈伸,吏供之指目有人,謂之致疑之由,而酒贖之釜鼎代捧,殘氓呼冤,私債之混錄公貨,吏奸旣發爲辭,李魯新段,兵營之免冠待罪,旣云十目所覩,掩諱不得,冊客之頭髮扶曳,亦云想其光景,不無苗脈,而至於書辨營中,營徵招賂之房嬖,而倅報納錢於冊室,本心非出移罪,其事大是妄作爲辭,査又如此,俱極可駭,竝只以此照律,何如?判付啓,依允。又啓目,長淵前縣監李晢矣原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,吏曹正郞許珩,北部令李光植,軍器副正鄭泰曾,繕工監役趙濟仁,司圃別提李尙迪等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處爲白乎旀,李光植·鄭泰曾·趙濟仁·李尙迪等段,傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,香室忠義李鏵矣原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,靈光前郡守沈能稷原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,綾州前牧使趙用鎭矣原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
刑曹啓目粘連,平安兵使李元植管下阿耳僉使吳致壽,除拜四朔,終不赴防,身爲帥臣,初不督飭,任其偃處,末乃循例啓罷事緘辭,從重推考罪,依律文,杖一百收贖,何如?判付內依允爲旀,功減一等爲良如敎。
朴宗正,以義禁府言啓曰,全羅道右水使柳相燁,爲先罷黜,其罪狀,令攸司稟處事,傳旨啓下矣。柳相燁,時在任所,依例發遣府都事,交龜後拿來,何如?傳曰,待待命拿囚。
朴宗正,以義禁府言啓曰,開城留守尹序東狀啓內,大興中軍南熙,爲先罷黜,其罪狀,令攸司稟處事,啓下矣。南熙,時在任所,依例發遣府書吏,交代後拿來,何如?傳曰,待待命拿囚。
朴宗正,以義禁府言啓曰,羅州監牧官金愿,爲先罷黜,其罪狀,令攸司稟處事,傳旨啓下矣。金愿,時在任所,依例發遣府罷將,拿來,何如?傳曰,待待命拿囚。
朴宗正,以武臣堂上朔試射試所試官意啓曰,今日試射時,嘉善李信馨·車繼宗·金鳳魯·元儀益,折衝李綱彦·李東圭,無緣不參,依承傳罷職,何如?傳曰,允。
上在昌德宮。停常參·經筵。
朴宗正,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南惠寬啓曰,明日常參·經筵,取稟。傳曰,停。
朴宗正啓曰,合辭方張之時,兩司無詣臺之員,事甚未安,除在外未署經外,未肅拜·呈告人員,竝卽牌招,何如?傳曰,允。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,右副承旨李憲琦,今日不爲仕進,卽爲牌招,何如?傳曰,允。
南惠寬啓曰,禮曹判書朴宗慶,除拜後過三日不爲出肅,依定式推考警責,仍卽牌招察任,何如?傳曰,允。
備忘記,雲峰營將金鎭恒下直,長弓一張,長箭一部,片箭一部,筒兒一箇賜給。
韓致應啓曰,藥房副提調,持湯劑來待矣。傳曰,封入。
朴宗正啓曰,吏曹郞廳來言,臺諫有闕,政事,取稟。傳曰,當日爲之。
以右副承旨李憲琦牌不進罷職傳旨,傳于曺允遂曰,只推。
朴宗正啓曰,大司憲未差,執義李重蓮,掌令趙直永,持平朴孝臣牌不進,兪理煥未署經,掌令申星模在外,監察茶時之意,敢啓。傳曰,知道。
以大司諫任厚常,司諫金孝眞,執義李重蓮,掌令趙直永,持平朴孝臣牌不進罷職傳旨,傳于朴宗正曰,只推。
南惠寬,以弘文館言啓曰,本館下番,姑降入直,事甚未安,校理任俊常,副校理趙晉和,副修撰柳鼎養·李東永,旣有只推之命,副修撰柳鼎養·李東永,竝卽牌招,以爲推移入直,校理任俊常,副校理趙晉和,一體牌招察任,何如?傳曰,允。
以副校理趙晉和,副修撰柳鼎養·李東永牌不進罷職傳旨,傳于南惠寬曰,只推。
南惠寬,以弘文館言啓曰,本館下番姑降入直,事甚未安,副修撰柳鼎養·李東永,旣有只推之命,竝卽牌招,以爲推移入直,副校理趙晉和,一體牌招察任,何如?傳曰,允。
有政。吏批,判書金羲淳進,參判趙萬元病,參議金會淵受由在外,同副承旨南惠寬進,以金履喬爲大司憲,洪龜燮爲正言,韓守儉爲軍器僉正,趙璟鎭爲奉常判官,洪羲謙爲濟用主夫,魏魯喆爲活人別提。
兵批,行判書徐榮輔病,參判申光軾病,參議朴宗琦病,參知洪時濟入直進,行左承旨朴宗正進,僉知單安義得,大護軍金啓洛,副護軍慶橚,司直朴升鉉,竝單付。
朴宗正,以兵曹言啓曰,知中樞府事玄烒,羽林衛將李儒祥,慶熙宮衛將金景淳,俱以身病猝重,勢難供職,呈狀乞遞,僉知中樞府事李羽慶,病在鄕廬,上來無期,張守模,除授在外,過限未上來,竝改差,何如?傳曰,允。
朴宗正,以義禁府言啓曰,保放罪人具明源·李魯新·申在明·安策·韓興裕·李顯默·趙經鎭還囚照律,許珩還囚議處以入之意,敢啓。傳曰,知道。
禁府照目粘連,洪原前縣監具明源,北靑前府使李魯新等矣本府議啓內,具明源段,六條道査,雖與繡啓,或合或不合,倉穀虛留,富民之替納,民還未卽準捧,難免賑資稍艱,斗量駁雜,吏弊甚於他郡,還賑不均,或有未盡照察,魚藿稅勒懲,吏屬之從中橫斂,歸之不無之弊,貧富訟屈伸,吏供之指目有人,謂之致疑之由,而酒贖之釜鼎代捧,殘氓呼冤,私債之混錄公貨,吏奸旣發爲辭,李魯新段,兵營之免冠待罪,旣云十目所覩,掩諱不得,冊客之頭髮扶曳,亦云想其光景,不無苗脈而至於書辨營中,營徵招賂之房嬖,而倅報納錢於冊室,本心非出移罪,其事大是妄作爲辭,査又如此,俱極可駭,竝只以此照律罪,具明源段,從重論,杖八十收贖,告身盡行追奪,徒二年定配,李魯新段,從重論,杖一百收贖,告身盡行追奪,竝只私罪,奉敎依允爲旀,竝只功減一等爲良如敎。又照目粘連,行副護軍李顯默·朴瑞源·柳畊·安策·韓興裕·韓始裕·申在明·尹之鉉等矣本府議啓內,或以年老病痼,或以身恙適苦,雖與無故闕參有異,班儀苟艱不可無罪,竝只以此照律罪,各笞五十收贖,解見任別敍,私罪,奉敎依允爲旀,李顯默·朴瑞源·安策·柳畊·韓興裕·尹之鉉等段,竝只功減一等爲旀,申在明段,功議各減一等爲良如敎。又照目粘連,殷栗前縣監趙經鎭矣本府議啓內,分石出浦,雖云莅任前事,作奸倉吏,不爲摘發退治,亦甚不察,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,開城前經歷金秉淵矣本府議啓內,民債之憑藉勅錢,循私雖無指的,混圇旣登繡啓,不可以囚供之自以爲禁斷,有所參恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又啓目粘連,向前許珩·李光植·鄭泰曾·趙濟仁·李尙迪等亦,班儀至嚴,進止自有常度,則不待回班,經先散歸,與初不參班,無甚間焉,而擧案旣未親呈,則雖不經歸,亦甚顚錯,竝只以此照律,何如?判付啓,依允。又啓目粘連,向前趙用鎭亦,四年加分,數極夥多,則雖謂謬規之仍襲,還法至嚴,難免知而故犯,十結餘災,旣是査匿,則雖謂貿販之防役,災政甚重,寧容任自區處,庖肉之無價濫用,云以拮据防弊,賑租之瞞報自備,歸之應頉減數,他餘諸事,雖多發明,而兩條現發,實合重究,以此照律,何如?判付啓,依允。又啓目粘連,向前李鏵亦,酗酒苟如發明,雖屬虛無之事,擧措如不胡亂,豈至草記之境?爰辭張皇,亦甚猥屑,以此照律爲白乎旀,至於當該守僕段,自是官吏之間,而有此不遜之擧,令該曹嚴加懲治,何如?判付啓,依允。又啓目粘連,向前沈能稷亦,潛蹤巡坊,雖無饋酒搆杖之事,實涉駭乖瞻聆之擧,至於九月分還,無論執留之本情,大非糶糴之常法,雖曰蠲廩俸而給厚價,不區處而積該倉是良置,爲營救急,果不可逆料,其必不補賑,而因糶還貿,誠難免疑,似於乘時料販,事極可駭,合施重勘,以此照律,何如?判付啓,依允。又啓目粘連,向前李晢亦,結役防納,最是奸弊,則經法痛革,在所不已,而謂之除弊紓力,創出官結都捧之例,設或便宜於目下,便是自官而防結,已是法外兺除良,十五結劃災之偸弄,十九結捧錢之帖下,或謂見欺於監色,或稱襲謬於已例,俱屬可駭,難逭重繩,而至若繡啓論列,肥己貪饕之事,節節發明,至請一番行査,覈其實狀,其在審斷之道,不可經爲勘處,令該道道臣,逐一詳査,狀聞後稟處,何如?判付啓,依允。
朴宗正,以義禁府言啓曰,時囚罪人具明源,杖八十收贖,告身盡行追奪,徒二年定配照律公事,判付內依允,功減一等事,命下矣。具明源,功減一等,杖七十收贖,告身盡行追奪,忠淸道鎭川縣長楊驛,徒一年半定配,而以議啓內辭意,具罪目,依例發遣府羅將,押送配所,何如?傳曰,允。
朴宗正,以義禁府言啓曰,卽接月令醫員金宗龍手本,則時囚罪人李晢,素患風痰之症,乘時闖發,轉側須人,食飮專却,症形危重云。罪人病勢如此,則一邊保放,一邊草記,曾有定式矣。李晢,姑爲保放之意,敢啓。傳曰,知道。
朴宗正,以刑曹言啓曰,因義禁府啓目,官吏間不遜之當該香室守僕,令該曹嚴加懲治事,命下矣。謹按律文,則事目內有曰,吏卒罵本衙門官者,杖一百,金盛鍵,依此律勘敢之意,敢啓。傳曰,知道。
南惠寬,以成均館行大司成意啓曰,本館入直,久任郞官外,凡郞無敢入直,若有代員替直之事,則草記代直事,曾有定式矣。司成洪大浩,直講金鎭,俱爲未肅拜,典籍李景熙,方以入直,聞其親病,呈旬出去,時無入直之員,以他郞官姑爲代直,何如?傳曰,允。
上在昌德宮。停常參·經筵。
南惠寬啓曰,明日常參·經筵,取稟。傳曰,停。
朴宗正啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
朴宗正啓曰,左副承旨李采,右副承旨李憲琦,今日不爲仕進,竝卽牌招,何如?傳曰,允。
備忘記,長淵縣監柳河源下直,長弓一張,長箭一部,片箭一部,筒兒一箇賜給。
韓致應啓曰,藥房副提調,持湯劑來待矣。傳曰,封入。
以右副承旨李憲琦牌不進罷職傳旨,傳于朴宗正曰,只推。
傳于南惠寬曰,漢城右尹未差之代,令該曹口傳差出。
吏曹口傳政事,以金蓍根爲漢城右尹。
大司憲金履喬啓曰,臣庸陋謭劣,本不足備數於淸朝耳目之列,況此風憲之長,責任尤大,豈有一分堪承之望,而寵除忽及,召牌繼降,臣誠叩謝之爲急,而逋慢之是懼,雖不得不冒眛出肅,第於合啓中,竊有私義之不可聯參者,從前臣族之居臺地者,輒皆以此引避,得蒙體諒之恩,今臣處義,少無異同,重任不容虛縻,大論不宜久曠,以公以私,其何可晏然蹲仍於臺次乎?請命遞斥臣職。答曰,依啓。
朴宗正啓曰,執義李重蓮,旣已出肅,不爲傳啓,直爲出去,事甚未安,推考,何如?傳曰,允。
以大司諫任厚常,司諫金孝眞,掌令趙直永,持平朴孝臣牌不進罷職傳旨,傳于朴宗正曰,只推。
李采啓曰,吏曹郞廳來言,臺諫有闕,政事,取稟。傳曰,明日爲之。
以副校理趙晉和,副修撰柳鼎養·李東永再牌不進罷職傳旨,傳于李采曰,只推。
李采,以弘文館言啓曰,本館下番姑降入直,事甚未安,副校理趙晉和,副修撰柳鼎養·李東永,旣有只推之命,與修撰朴基宏,竝卽牌招,以爲推移入直之地,何如?傳曰,允。
以副校理趙晉和,修撰朴基宏,副修撰柳鼎養·李東永牌不進罷職傳旨,傳于李采曰,只推。
南惠寬啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
禁府照目粘連,香室忠義李鏵矣本府議啓內,酗酒苟如發明,雖屬虛無之事,擧措如不胡亂,豈至草記之境?爰辭張皇,亦甚猥屑,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,吏曹正郞許珩,北部令李光植,軍器副正鄭泰曾,繕工監役趙濟仁,司圃別提李尙迪等矣本府議啓內,班儀至嚴,進止自有常度,則不待回班,徑先散歸,與初不參班,無甚間焉,而擧案旣未親呈,則雖不徑歸,亦甚顚錯。以此照律罪,各笞五十收贖,解見任別敍,竝只私罪,啓依允爲旀,許珩·鄭泰曾·李尙迪等段,竝只功減一等,李光植·趙濟仁等段,竝只功議各減一等爲良如敎。又照目粘連,靈光前郡守沈能稷矣本府議啓內,潛蹤巡坊,雖無饋酒搆杖之事,實涉駭怪瞻聆之擧,至於九月分還,無論執留之本情,大非糶糴之常法,雖曰蠲廩俸而給厚價,不區處而積該倉是良置,爲營救急,果不可逆料其必不補賑,而因案還貿,誠難免疑,似於乘時料販,事極可駭,合施重勘,以此照律罪,從重論,杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又照目粘連,綾州前牧使趙用鎭矣本府議啓內,四年加分,數極夥多,則雖謂謬規之因襲,還法至嚴,難免知而故犯,十結餘災,旣是査隱,則雖謂貿販之防役,災政甚重,寧容任自區處,庖肉之無價濫用,云以拮据防弊,賑租之瞞報自備,歸之應頉減數,他餘諸事,雖多發明,而兩條現發,實合重究,以此照律罪,從重論,杖一百,徒三年定配,以功臣孫收贖,告身盡行追奪,三年禁錮,私罪奉敎依允爲旀,功議各減一等爲良如敎。
朴宗正,以義禁府言啓曰,時囚罪人沈能稷,杖六十收贖,告身盡行追奪,徒一年定配照律公事,判付內,依允,功減一等事,命下矣。沈能稷,杖六十,徒一年,功減一等,減徒加杖,杖一百收贖,告身盡行追奪之意,敢啓。傳曰,知道。
全羅道儒生幼學李道亨·鄭始煥,進士奇象豐,幼學朴宗休·金文煥·鄭在泓·金應煥·林斗漢·高哲鎭·鄭心煥·金文休·朴孝碩·許兢·崔寬賢·鄭最煥·高廷羽·高廷默·奇象德·奇象九·林一鎭·吳熽·金定休·吳焌·朴履休,進士柳埴,幼學朴羽休·盧希遠·崔廷大,進士許建,幼學金會演·梁錫龜·鄭在源·梁錫弼,進士林承漢,幼學朴聖演,進士柳昇烈,幼學高時道,進士柳鼎烈,幼學朴孝翼·奇師鶴·高時俊,進士李昌遇,幼學崔愼之·柳在淵,進士李濟賢,幼學朴聖聃·朴明植·朴聖一,進士丁好三,幼學許茂·吳相三·柳煥復·許運·柳煥吉·梁錫元·鄭在溫·鄭在深·高時民·鄭在涵·羅廷絢·柳運泓·柳運濟,進士閔樂儒,幼學羅·羅有素·李炳翊·吳相會,進士梁霖,幼學朴震祜·朴永相,進士金洙,幼學崔時賢·崔洛龍·朴寅祐·朴麟祐·李行權·林處洙·林仁洙·朴章祜·柳哲英·柳達英·梁必東·梁必泰·李興錫·朴守學·朴正煥·李象泰·李象斗·尹鍾淵·李裕源·李象容·柳永增·柳采增·奇象五·金希錫·李永源·尹大淵·兪一煥·李廷賢·金路,進士崔時遠,幼學李時檍·李鎭德·朴宗榦·趙基裕·趙鎭忠·趙鎭儀·李鎭烈·閔爝·宣宗漢·李鎭衡·李鎭機·任仁材·鄭英麟·朴華植·朴聖濤·任雄材·任晦·金致祐·朴鯉漢·鄭東賓·鄭英恪·鄭義燦·鄭緯煥·崔中·金致大·金在鉉·鄭沆·李鎭烈·李鎭訥·崔懋·鄭東轍·林柱鎭·鄭潚·崔致攀·朴元柱·洪泰宗·李鍵等疏曰,伏以故儒臣贈參判安邦俊,斗南之人傑也,其節義之高,道學之盛,爲一世之所推重,四朝之所尊禮,生而膺弓旌之招,沒而享俎豆之祀,眞所謂希世之名儒,曠代之殊遇也。臣等竊稽國朝故事,道學節義之士,旣登旌召,又宣院額之後,加贈宣諡,便是次第事耳,獨於此儒臣,尙今未遑者,祗緣臣等僻在遐鄕,未卽登聞之致也。惟我聖上,道冠百王,學貫天人,自夫臨御,尊尙儒術,褒奬節義,式遵列聖之家法,近世名賢,或因儒臣之請,而錫以崇秩,亦依章甫之疏,而贈以美諡,今日臣等,以邦俊事陳懇,尙云晩矣,而不至僭也,故謹就先朝侑院之文,諸賢狀德之辭,摭其實而條陳之,伏願聖明,昭垂察焉。邦俊,胚胎於節行之家,擩染於儒宗之門,嘗言節義,自是道學中一事,不可以忮以貳之也,故尙論古昔道義兼備之士,以高麗之鄭夢周,我朝之趙憲,爲平生之模範,其自任之重如此,故畢竟成就,兩得其全。蓋其爲人,淸粹正直,胸次灑落,人以爲氷壺秋月,年纔弱冠,執暬於先正臣成渾之門,而受其旨訣,勵之以忠孝之節,積之以誠正之學,知行竝造,表裏無間,卓然乎大中至正之規矣。鄒·魯·洛·閩之書,無不覃思實踐,而於大學一書,用工最深,硏窮其旨,演而成書,先儒所論理氣先後四端七情之說,一以文成公臣李珥之說,折衷而辨析之,多有發微闡幽之功,今古典禮,亦有考證而立說,所以文簡公臣成渾,托之以衣書,文元公臣金長生,許之以精博,文正公臣宋時烈,亦言南中士友,賴此丈而不失趨向。又嘗貽書於邦俊曰,先儒以爲,顔子在陋巷,簞瓢自守者,以世有孔子,明先王之道以敎於天下也,若無孔子,則顔子必不但已。若文丈,以道自任,前後疏章,進陳孔子·朱子之大訓大法,則時烈豈敢以眇然後生,自取僭踰之罪哉?此其道學之表著者也,壬丙丁之亂,三度倡義,募兵赴難,始因朝命而罷兵,後聞媾和而退師,若夫不得成功則天也,其臨危授命,敵王所愾,無非講究於學問中者,而實非一時激義倉卒立辦之類也。粵在昏朝,奸凶秉國,聞邦俊盛名,爾瞻送言而㗖利,則唾而不顧,纘男來訪而納交,則避而不見,終恐浼己,決意南下,隱而不出,此其節義之卓犖,尤有難於臨難而奮身者也,斥和一疏,歷陳中朝恩義之重,闡明春秋尊攘之義,辭氣激烈,義理嚴正,足可與胡銓封事,相伯仲,而又以金尙容之明白節死而未蒙褒恤,金尙憲·鄭蘊·兪伯魯之樹立名義而反被攻斥,懇懇爲說,以爲明賞罰立紀綱之道,辨誣一疏,師門源委,詳悉洞析,以爲百世之公案。其他論理辨禮諸說,亦皆精深粹白,顚樸不破,而惜乎兵燹之餘,多有逸而不傳,幸而見行于世者,如抗義新編·三冤記事·倡義錄·師友鑑戒·混定編錄·老辣㵦辭等書,凡所以尙忠孝·明倫綱·隆師友·辨邪正·崇道學·雪幽枉·奬節義者,莫非正直光明,古今不易之正論也。蓋其平生操履,雖若高蹈林泉,潔身果忘者,而憂國愛君,出於至誠惻怛,扶植綱常之志,挽回世道之慮,未嘗一日而忘于懷,是以淸名高節,聳動寰宇,明知達識,超乎事物,用能倡明大義,羽翼斯文,使百世之遠,不泯忠孝之道,而知有古人之正學者,皆邦俊之力也。至若所謂混定錄者,宣廟朝實錄,爲奸凶之所紊亂者,一一辨析,著爲信說矣。及夫故重臣李植之修史也,採之錄中,據實直書,使誣史正而奸膽破,以是論之,邦俊之道,雖不行於當時,亦可謂大有功於天下後世也,是故其生也,前後名賢如李廷龜·吳允謙·金長生·趙憲·尹煌·李敬輿·李植·閔鼎重諸人,一辭贊美,或以節義薦,或以道學稱,或以德行擧,終致上眷隆重,除旨便繁。自敎官,以至宮僚臺職之選,水部佐貳之擢,治近十數,而邦俊介石之操,兪往兪堅,郵丞暫赴之一不膺命,及其沒後,贈以亞卿之秩,亦因文正公臣宋浚吉之筵白而特施者也。逮其建院宣額之日,我肅考,遣禮官而侑之以文,首尾數百言,莫不以道學節義出處言行,極其褒奬,而其終曰,曩屬昏濁,誣及聖烈,石室祕藏,顚倒黑白,卿纂混定,據實有述,太史採摭,昭洗誣筆,念卿志業,大裨世道,於戲大哉。由此觀之,邦俊之道學德行,非但無愧於古人,節義事功,寔有補於聖代之風敎治化者,顧不偉歟?臣等公議莫伸,輿情久鬱,相率仰籲於九閤之下。伏願聖明,特命有司之臣,亟擧加贈正卿,賜以節惠之典,以示崇儒重道之意,俾士風興起,則斯文幸甚,臣等無任云云。省疏具悉。疏辭,令廟堂稟處,爾等退修學業。
上在昌德宮。停常參·經筵。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李采啓曰,明日常參·經筵,取稟。傳曰,停。
朴宗正啓曰,大司憲未差,執義李重蓮,掌令趙直永,持平朴孝臣牌不進,兪理煥未署經,掌令申星模在外,監察茶時之意,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓,傳曰,知道。
朴宗正啓曰,右副承旨李憲琦,今日不爲仕進,卽爲牌招,何如?傳曰,允。
韓致應啓曰,藥房三提調,持湯劑來待矣。傳曰,封入。
傳于朴宗正曰,大臣·備局堂上引見。
傳于李采曰,設賑諸道道臣交遞時,到界進上,今番勿爲封進事,分付。
以大司諫任厚常,司諫金孝眞,執義李重蓮,掌令趙直永,持平朴孝臣牌不進罷職傳旨,傳于朴宗正曰,只推。
李憲琦啓曰,臣憲琦,今日推鞫,進去下直之意,敢啓。傳曰,知道。
以判義禁沈象奎牌不進推考傳旨,傳于朴宗正曰,職務相妨,賓客之任許遞。
朴宗正啓曰,判義禁沈象奎,更爲牌招,以爲推鞫進參之地,何如?傳曰,允。
朴宗正,以義禁府鞫廳大臣意啓曰,推鞫爲之事,命下矣。受由同義禁權常愼許遞,其代,令該曹口傳差出,待下批牌招進參,何如?傳曰,允。
吏曹口傳政事,以徐能輔爲同義禁。
朴宗正啓曰,同義禁徐能輔牌不進推考傳旨,今方捧入,而推鞫命下之後,如是違牌,事甚未安,更爲牌招,何如?傳曰,允。
朴宗正,以鞫廳大臣意啓曰,推鞫時,禁府堂上,不可不備員,未肅拜同義禁徐能輔,聞有實病,許遞,其代,令該曹口傳差出,待下批牌招進參,何如?傳曰,允。
吏曹口傳政事,以李堯憲爲同義禁。
禁府問事郞廳四單,金箕殷·李墷·朴基宏·趙琮鎭。
朴宗正,以義禁府言啓曰,今此推鞫時,假都事十員,令該曹口傳差出,以爲擧行之地,何如?傳曰,允。
有政。吏批,判書金羲淳進,參判趙萬元推鞫進,參議金會淵受由在外,同副承旨南惠寬進,以鄭尙愚爲大司憲,李夔秀爲軍器判官,學錄二單李衡柱·卓瑊,學諭單洪煥,贈吏參林象元,贈吏判例兼,刑判林漢浩考。
吏批,再政。以金孝建爲知敦寧,李晩秀爲左賓客,南公轍爲右賓客,知義禁單李堯憲。
兵批,行判書徐榮輔病,參判申光軾病,參議朴宗琦病,參知洪時濟入直進,行左承旨朴宗正進,大護軍單玄烒,護軍單金履喬·朴宗柱,副護軍單李羽慶·張守模。
以司諫金孝眞,執義李重蓮,持平朴孝臣再牌不進罷職傳旨,傳于朴宗正曰,只推。
李采,以弘文館言啓曰,本館下番姑降入直,事甚未安,副校理趙晉和,修撰朴基宏,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副校理趙晉和,修撰朴基宏,副修撰柳鼎養·李東永牌不進罷職傳旨,傳于李采曰,只推。
以平安監司鄭晩錫狀啓,成川府民家失火事,傳于曺允遂曰,聞甚矜惻,元恤典外別加顧助事,分付。
朴宗正啓曰,禁軍別將鄭學畊,以龍虎營中巡事,自明日慕華館出去矣,畢試間兼帶右邊捕盜大將所命召及大將牌·傳令牌,何以爲之?敢稟。傳曰,仍佩往來。
傳于朴宗正曰,推鞫姑罷。
朴宗正,以兵曹言啓曰,今日文臣朔試射試官,昨日受點,而試官趙萬元,方帶金吾堂上,推鞫進去,日勢已晩,不得爲之之意,敢啓。傳曰,知道。
朴宗正,以兵曹言啓曰,今四月二十一日武臣賓廳講書日次,而中日相値,不得爲之之意,敢啓。傳曰,知道。
推鞫時,罪人朴東稷原情後,與罪人朴民承面質,罪人朴東稷更招後,刑問一次,訊杖第十二度停刑。
癸酉四月二十日卯時,上御熙政堂。大臣·備局堂上引見入侍時,行左承旨朴宗正,假注書朴齊明,事變假注書禹錫簡,記注官朴思彦,別兼春秋李紀淵,領議政金載瓚,左議政韓用龜,行兵曹判書徐榮輔,行戶曹判書南公轍,吏曹判書金羲淳,知訓鍊院事李得濟,刑曹判書林漢浩,行都承旨韓致應,行護軍李溏,副應敎李在秀,以次進伏訖。載瓚等進前奏曰,夏節肇屆,日氣稍和,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣矣。載瓚等曰,惠慶宮氣候,何如?上曰,一樣矣。載瓚等曰,嘉順宮氣候,何如?上曰,一樣矣。用龜曰,醫官待令,入診,何如?上曰,唯。賤臣承命出傳,與吳千根·李漢臣·秦東秀·卞之錞·吳仁豐·卞光素·李彦厚,偕入進伏。上命入診。千根等以次診候,退伏訖。用龜曰,醫官李彦厚,初爲入診,術業頗精明矣。上命奏脈候。千根曰,左右三部調均矣。漢臣曰,左右三部調均矣。東秀曰,左右三部調均矣。之錞曰,左右三部調均矣。彦厚曰,左右三部調均矣。上命醫官退去,仍敎曰,次對爲之。載瓚曰砥平逋吏,今已用法,而此非以該邑吏,偸竊該邑見在之穀者也,身爲營下籌摘之吏,都攬各邑穀摠,恣弄一營會案,移東幻西,惟意攛挪,乃以萬餘石國穀,一筆句斷,全數乾沒,其爲亂公簿愚黔首,流毒一路之弊,不可與邑吏之盜竊邑穀,同日論也。若使道臣,果能威戢明燭,則豈使一吏之奸,行其所無事,若是之甚也?未知其作奸之始自何時,而溯考年條,伊時道臣,捧現告施以削職之典,此後則凡營吏之舞弄會案者,無論石數多少,道臣摘發啓聞,與砥平吏,同律處斷,營裨之監簿者,直爲刑配,當該不察道臣,卽施告身追奪之典,仍爲著式,載之於各道事目之意,行會於八道四都,而統營及兵水營,亦一體分付,近來穀逋,無邑不然,此蓋守令,若不與奸吏同犯,則卽是矇不事事一委吏手之罪,而徵逋之法,只及下吏,不及守令,有非國典所在,往雖勿論,來猶可追,列邑之有逋未覺者,道臣深覈年條,始逋守令,三分一徵捧,流逋之未發覺守令,四分一徵捧,竝卽指名狀聞,各施竄配禁錮之律,逋吏之千石以上,捉致營下,具由馳啓,卽爲梟首,永爲定式,而使之先以此意,頒示列邑之意,行關知委,何如?上曰,依爲之。出擧條載瓚曰,卽見咸鏡監司金履陽狀啓,則枚擧鍾城府使姜彙鈺牒呈以爲,該府元會三千三百石零中,每年放下折米,爲六百三十餘石,故年年割本,慮在難繼,軍餉折米,爲一萬六千九百四十五石,而還戶數小,民不支堪,依辛未三水已例,各項支放,以軍餉粍,逐年上下,俾元會無縮,餉還稍減事,請令廟堂稟處矣。元會耗不能當一年應下,漸至割本,則以餉耗,推移排用之外,他無拮据之道,依三水辛未例,姑以餉穀耗條,使之從便上下,何如?上曰,依爲之。出擧條載瓚曰,卽見咸鏡監司金履陽狀啓,則枚擧厚州僉使成彦霖牒呈以爲,本鎭,與關西接壤,故自廢郡設屯之初,本鎭民人,流入其境,結幕作農,賴成鎭樣,忽自江界府,謂以居其土者,當應其府之役,一竝入籍於江州,蓋此竹田嶺以東,與本鎭稍近,距江州絶遠,故民戶之入籍本鎭,爲三百餘戶,已編鎭伍,已受鎭還,今若見失,則民戶之疊役兩道,還穀之移徵他境,已多罔措,而鎭伍責充,亦無其路,竹嶺以東八十里,屬之厚州事,請令廟堂稟處矣。西五鎭撤罷之後,厚州爲鎭,比前尤重,而新入三百餘戶之疊籍於江界,應役於江界,使無以支接於厚州者,大非衛護厚州之意也,竹田嶺以東劃屬,從當更加商議,以爲兩道俱便之道,而至於新幕民之自江界侵徵者,一切嚴禁,竝卽頉役免籍之意,關飭關西道臣,何如?上曰,依爲之。出擧條載瓚曰,卽見咸鏡監司金履陽所報,則以爲,奴婢續案之修送戶曹,以有寺奴之故,而寺奴旣罷之後,人情雜費,竝責於校官奴婢,見在零星,支保無路,且校官奴婢之竝屬於刑·戶兩曹,似無義意,自今爲始,刑曹則依前修送,戶曹則勿爲修納爲辭矣。寺奴婢革罷之後,續案之修送戶曹,卽是存虛名而有實弊,今後則校官奴婢案,只納秋曹,勿送戶曹,俾除奴婢難支之弊,他道一體分付,何如?上曰,依爲之。出擧條載瓚曰,卽見東萊府使趙貞喆所報,則枚擧訓別等手本以爲,館守倭言內,館宇修改,例以二十二三年爲限,己巳渡海時,以四十年改定,當依新定約條施行,而西館東大廳西行廊八十五間改建,已過二十七年,傾仄朽傷,此是納條前過限者,故趁今修改之意,已陳於信行到馬州時,西行廊必於今春內改給,此後則毋論大小館宇,必以四十年爲限云者,彼倭旣以過限爲請,又如彼傷毁,則有不可防塞爲辭矣。修改年限,已滿於新約條改定之前,彼人所請,無以防塞,且其毁傷,勢所當改,今番則使之從舊例改給,此後則一切以新約條年限施行,無得移易之意,分付,何如?上曰,依爲之。出擧條載瓚曰,頃因關東道臣狀啓,伊川·鐵原·寧越三邑軍闕額,更加汰定之意,覆奏行會矣。又見道臣狀啓,則以爲,伊·鐵京鄕案付流亡絶戶,合爲三千七百四十名,寧越·平康·安峽,亦復夥然,今若搜括充丁,則勢將渙散,依前請他道移來軍三百三十一名,還送各該邑,京案付流亡絶戶六百三十七名,分送於他道軍小戶多之邑,其餘不足之數,俾爲排定於道內各邑事,更請令廟堂稟處矣。道臣以道內軍額之還送分送,又此再啓申請,苟有可施之道,則豈或靳持,而但此事之行不得者,前已備陳覆奏,今姑置之,以待從後更議,始爲稟處,何如?上曰,依爲之。出擧條載瓚曰,工曹判書趙德潤,陞資後,法當追榮,而所後家,無加贈處,依近例,許令移贈其本生家,何如?上曰,依爲之。出擧條載瓚曰,養正齋,卽故宰臣趙希逸之家,而仁元王后誕降之所也。英宗朝聖駕屢臨,先大王亦嘗隨駕,宸章宸翰,遍揭於棟楣之間,聖慕所寓,雲漢昭回,而頻遣近侍,奉審修葺,以示所重之有在,近因本主零替,轉相貰賣,莫重御製奉安之室,人旣雜處,屑越爲甚,今依車洞碑閣例,繚以墻垣,區而別之,奉審守護等事,如例擧行,以尊事面,恐不可已,故敢此仰達矣。上曰,依爲之。出擧條載瓚曰,瓜滿道臣遞來時,本有到界進上,而見今瓜滿,俱是荐歉設賑之道也。進獻物種,雖有公穀之會減,亦不無浦民策應之端,事係上供,雖不敢自下仰請,而此等處,若以上敎,特賜拔例軫恤之意,似好,故敢達矣。上曰,依此爲之。仍命承旨曰,退而稟旨,可也。載瓚曰,日前捕廳,有投書之事,指意出於誣人逞憾之計,而其中有數句凶言,故自捕廳譏詗,捉得投書漢,卽楊州居朴東稷爲名稱班者也,盤問得情,則與隣居金洛範,本有仇隙,欲陷洛範於死罪,至有投書之境,而其中凶言,謂以洛範所傳,而渠則聞於朴民承云,故東稷與民承面質,則東稷語屈,果以渠自做出,欲陷洛範,自服於平問之下,蓋情狀雖出於陷人,凶言自歸於不道,而當移送金吾,設鞫用法,且今旣爲得情,更無加問之端,只當捧結案處斷而已,在前似此獄事之可以設鞫而若涉張大,則或自上,特使該廳酌處,此則罪犯至凶,本律至重,自金吾具格擧行,有不可已,故敢此仰達矣。上曰,依此爲之。用龜曰,軍田糴三政,卽有國所重,而近年以來,法綱陵夷,百弊蝟興,雖有智者,矯捄沒策,置之莫可奈何之域,因此而國計日益耗縮,民生日益困瘁,言念及此,不覺凜然而寒心,三政紊亂,何莫非小民難支之弊,而目下切骨之冤,燃眉之急,軍政爲最,大抵生齒之繁,無減於往時,軍額之數,不增於舊摠,而案付諸軍,若非黃白,皆是疊役,其故何也?官無任怨守法之人,民多憑藉避役之類,外邑校院之額外生徒,吏奴各廳之募屬保率,幼學之冒稱,禊房之成村,士夫家墓奴之投托,俱是良丁之逋藪,而且彼募屬保率,則每年納錢於該廳者,比之良役徵布,有半減之利,故擧皆自願入屬,圖頉正軍,爲守令者,果能誠心査括,無所漏頉,則不但黃白疊役之代充而已,優得許多餘丁,足以代闕塡補,何患乎閑丁之難得,而徵布於枯骨,督錢於孤孩,以之上干天和,下招民怨哉?列邑守宰,雖有矯革之意,而或恐民不從令及取謗讟,以致弊未祛而罪先及,故因循挨過,使積弊自在,而若申明舊制,別般嚴勑,則簽丁之時,可以藉手朝令,恃而無恐,避役之類,亦知國有常法,不敢怨懟。從今以後,校院生之通編所載原額外冒錄者,各邑各廳私募屬與保率名色,一一査櫛,幼學之濫稱者,禊房之成村者,墓奴之投托者,亦爲一體搜括,移充於黃白闕伍之代,而如是申飭之後,若有一丁之隱漏者,則當該守令,令道臣狀聞論勘,而此是申令之初,其査出之數,移定之額,消詳開錄,報于監營,自監營轉報籌司,以考其勤慢,仍又發遣備郞,逐邑摘奸,或與所報相左,則不飭之道臣,或施譴罷〈之〉典,瞞報之守令,直施竄配之律,竝以此意,發關嚴飭於各道道臣,何如?上曰,依爲之。出擧條上命大臣就坐,仍敎曰,諸宰奏事,可也。榮輔進前曰,各道渰死人恤典,拯得後題給,古例卽然,而近見諸道所報,則已拯未拯,不爲區別,混同題給,殊非法意,此不過因循襲謬之致,旣往追究,此後則一遵古例,未拯者,待拯得題給,區別狀聞之意,分付各道,何如?上曰,依爲之。出擧條上命書傳敎曰,推鞫爲之。又敎曰,時原任大臣命召,金吾堂上·兩司諸臺牌招,推鞫進參。出榻敎榮輔曰,興陽縣監安光贊,以治績茂著,繡啓褒論,蒙陞敍承傳,而曾經三品職,已爲資窮,今無可陞之品,在前如此之人,輒皆筵稟,特蒙加資之典,故敢此仰達矣。上曰,依爲之。出擧條公轍曰,鰲恩君致仕後祿俸,曾以君祿第一科輸送,而居憂時,則又以奉朝賀祿,筵稟輸送矣,闋服後,自臣曹更以君祿送之,則鰲恩君,欲受奉朝賀祿,而不欲受君祿,大臣祿俸體重,臣曹不敢擅便,故敢此仰達矣。上曰,以大臣祿送之。公轍曰,此與大臣祿科有異,親功臣致仕後,雖給第一科,而承襲則無此例,當初給以君祿,出於格外優禮之意,則鰲恩君之欲爲辭避,亦是美意,不可無一番稟定,然後臣曹可以擧行矣。上曰,以奉朝賀祿送之,可也。羲淳曰,春坊,有閣臣兼職人入直時,閣臣,有以兼直入直內閣之事,在前庚申,因下敎擧行矣,今番則何以爲之乎?上曰,依前爲之,可也。在秀曰,公穀之無論豐歉,以詳定價作錢,法意甚美,市直翔貴之時,民力賴有少紓之益,市直至歇之時,經用亦無不足之患,海西營耗作錢,一遵此法,行之已久,無所低仰,而第京司穀,則歉歲價高之時,爲避詳定外加捧之嫌,每以本色出給差人事發關,有若差人輩私自從市直發賣,而其實則詳定價外,自官加俸,以給受還之民,旣無營穀與京司穀之區別以受,則及其耗條執錢之時,其所定價,亦宜無區別也。且價未滿詳定之時,旣遵定式之價,不爲減捧,則穀貴之時,謂以從市直,加捧取剩,非但事面之苟艱,實非示民以信之意,此後則京司穀作錢,勿令出給差人,一遵詳定價作錢,申明定式,且以儲置米代錢論之,放下之時,旣以詳定價放下,則收捧之時,亦不可濫捧高價,以其餘剩,徒歸貪吏之囊槖,以今番海州·谷山事言之,許多犯科之外,民情之嗷嗷,多由於儲置米之勒捧高價,小民無告之情,亦云慼矣,此輩浚剝之狀,誠可痛也。自今以後,歉歲穀貴之時,儲置米之不可不以本色上下者外,以詳定價收捧之意,令廟堂分付道臣,酌量定式施行,實爲防奸竇紓民力之道,故敢此仰達矣。上曰,依爲之。出擧條宗正曰,今日賓對,行公諸臺,無一人進參,事甚未安,推考,何如?上曰,依爲之。出擧條惠慶宮進服加味異功散,自今日五貼式日次製入事。出榻敎上命大臣先退,載瓚等退出。又命退,承史以次退出。
上在昌德宮。停常參·經筵。
夜四更五更,灑雨下雨,測雨器水深三分。
朴宗正,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南惠寬啓曰,明日常參·經筵,取稟。傳曰,停。
朴宗正啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南惠寬啓曰,來二十五日朝參日次矣,敢稟。傳曰,停。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,行右承旨曺允遂,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
傳于朴宗正曰,推鞫爲之。
朴宗正啓曰,大司憲鄭尙愚,掌令趙直永,持平朴孝臣牌不進,執義李重蓮推鞫進,掌令申星模在外,持平兪理煥未署經,監察茶時之意,敢啓。傳曰,知道。
以大司諫任厚常,掌令趙直永,持平朴孝臣牌不進罷職傳旨,傳于南惠寬曰,只推。
南惠寬,以弘文館言啓曰,本館下番姑降入直,事甚未安,副校理趙晉和,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副校理趙晉和,副修撰柳鼎養·李東永牌不進罷職傳旨,傳于南惠寬曰,只推。
以慶尙監司金魯應狀啓,新寧縣監任魯遭母喪事,傳于南惠寬曰,令該曹口傳差出,催促下送。
吏曹口傳政事,以宋太鼎爲新寧縣監。
南惠寬,以侍講院言啓曰,本院新除授左賓客李晩秀,時在京畿果川地,斯速乘馹上來事,下諭,何如?傳曰,允。
南惠寬,以吏曹言啓曰,新除授長興都護府使崔笠戶奴呈狀內,矣上典辭朝後,猝得毒感,委頓床席,萬無强作赴任之望,卽速遞改云。崔笠身病,旣如是沈篤,則有不可遲待其差歇,以貽該邑瘝曠之弊,罷黜,何如?傳曰,允。
南惠寬,以禮曹言啓曰,卽接南部幼學尹文鉉所志,則以爲,同姓五寸叔在璿,嫡妾俱無子,以其同姓八寸弟在玉第二子禹鉉,欲爲立後,兩家諸族,同議完定,未及禮斜,而在璿夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長尹文鉉所訴旣如此,依定式,尹在玉第二子禹鉉,立爲尹在璿之後,何如?傳曰,允。
朴宗正,以備邊司言啓曰,卽見東萊府使趙貞喆狀啓,則枚擧訓別等手本以爲,對馬島主承襲告慶差倭先文頭倭,今已出來,而大差倭出來後,京接慰官接待,已有前例,接慰官及差備譯官等,預爲差出事,請令廟堂稟旨分付矣。對馬島主承襲告慶差倭,今將來到,京接慰官及差備譯官差送,贈給禮單措備下送等節,旣有已例,分付該曹該院,照例擧行,何如?傳曰,允。
推鞫時,罪人朴東稷,更招後刑問一次,訊杖第一度,捧遲晩停刑。
罪人東稷,捧結案。
禁府罪人東稷,年四十,結案白等,矣身根脚段,父宗承,父矣父鉉三,竝只故,母梁召史生存,母矣父栢故白良乎,父母以胎生於楊州東面上道,隨父母長養,仍爲入籍居生是白乎旀,行凶節次段,矣身本是鄕曲奸濫之類,濟以兇校陰害之習,始言構陷嫌怨之人,敢做窮兇不道之說,慝名投書於捕廳,及其現捉之後,情跡掩諱不得,今於訊鞫之下,眞贓綻露無餘是白如乎,亂言犯上酌實,遲晩的只罪,不待時斬,籍沒家産爲白乎事,傳于南惠寬曰,推鞫撤罷。
朴宗正,以義禁府言啓曰,亂言犯上罪人東稷,旣已承服正刑,籍沒家産事,令各該司,奉承傳擧行,何如?傳曰,允。
刑曹啓目粘連,忠州申滃獄事,火刑荐加,烙痕狼藉,特以奴主之義,雖貸償命之律,用意戕殺,在法難貰,而申滃曾經朝官,令義禁府拿問處之,何如?判付啓,依允。又啓目粘連,靑陽任召史獄事,尺餘傷痕,昭著要害,保辜就囚,卽渠斷案,一案已具,三尺難逭,而手殺媤姝,亦係倫常,連訊得情,何如?判付啓,依允。又啓目粘連,永同朴貴得獄事,松木毒打,衆目咸覩,頭顱傷損,兩檢不爽,眞贓畢露,斷案已具,嚴訊得情,奏御文字,何等審愼,而屍身李貴同之貴字,以責字誤書,該道臣推考,何如?判付啓,依允。
遂安郡守姜浚欽疏曰,伏以臣,出自從班,待罪下邑,雖乏剸理之才,尙切願忠之志,唯以除一弊祛一瘼,爲區區尺寸之報,不幸兩年以來,備經師旅,饑饉癘疫,流離死亡者,十居八九,未及矯救,弊端層出,急於牽補,措手不暇,孤負之罪,諒無所逃,然民生疾苦,察之甚審,若不及今變通,土崩瓦解,可立而待,臣而不言,殿下何由得聞?顧今邑弊民瘼,可言者非一,而姑擧其最,則生民切骨之冤,莫有甚於隣徵族徵也,國家方來之憂,亦無過於隣徵族徵也,貧民之産,大則有田牛,小則有甁罌,一身之役,不能自當,軍布有隣族之徵,還穀有隣族之徵,官債京債鄕逋吏逋有隣族之徵,夫有家有身,東西比閭,無非隣也,內外親戚,無非族也,其或隣有數家之逋,族有數人之負,則以此一身,應五六人之役,傾竭甁罌質賣田牛,徵隣而不足,則轉而徵於隣之隣,族徵而不足,則轉而徵於族之族,又自兵荒之後,死亡益多,竝無隣族之可徵,則又復徵於理徵於坊,故雖有稍實之民,纔經數次隣族,無不蕩敗,擧皆捐田宅棄墳墓,荷擔相屬於道路,隣里不和,親黨相讎,父子不相保,兄弟不相愛,況可責親上死長之義乎?萬一風吹草動,附賊從亂,亦非意外,然則隣族之徵,豈非國家莫大之憂乎?臣嘗瀝溯前史,未有隣族之徵,唯李林甫,徵剝逋負,延及隣伍,而顧今八路諸邑,其有不徵於隣族者乎,八路諸邑之民,其有不困於隣族者乎?然隣族之徵,初非法令所載也,特以科斂有定數,簿書有定限,而逃故旣多,逋負難充,其勢不得不徵諸隣族,是則雖非法令而實法令之所使也。軍布還上,旣徵隣族,故習熟耳目,以爲當然,凡係逋欠,雖非公納,莫不徵諸隣族,隣族之徵漸廣,而生民之力漸竭,人心日離,國勢日孤,而世皆如醉如寐,不覺致身於漏船之中,而任其自沈自浮於風波之上,此非但守令之憂,卽今日廟堂之臣之憂,君臣上下,果能聚精會神,晝夜思度,以求拯濟之方,則天下事,無不可爲者,豈無救時保民之道乎?但恐恬嬉度日,未肯爲生民盡心也。伏願奮發英明,廣詢博議,必救隣族之弊,以固邦本,以壽國脈焉。至於本郡隣族之弊,最甚於他邑者,則曰軍弊也,還弊也,隣族之所以漸多者,則曰錢艱之弊也,臣請一一條之。今以軍弊言,則本郡庚午式戶摠,三千七百餘戶,除鄕族勳裔將吏校院生法當免役者外,應簽軍役,不過一千餘戶,而軍額,乃至八千五百餘名之多,以若戶摠,應彼軍額,不啻六倍,故一境,幾乎人人疊役,家家疊丁,旣有隣族坊里之徵,而又有稧徵田徵垈徵之規,此則他道他邑之所無,而文山·位羅兩鎭牙兵二千八百餘名,又在其中,鎭軍之役,比他軍伍,尤爲苦役,役傳于十世,害及於九族,隣里不齒,婚嫁不通,殆甚於向時之寺奴婢,故一入鎭伍,視作死地,鎭民旣散,則又以鎭民塡代,而郡民亦將盡散矣,一人在逃,推逋遍一邑,十家連累,寃呼達四境,鷄犬不寧,閭落騷然,蓋兩鎭之設,僅過百年,爲弊轉甚,在郡爲腹心之癕,在民爲傳門之瘵,鎭旣殘破,郡亦隨以凋弊,一年甚如一年,而瑞興之善積鎭·鳳山之東里鎭牙兵一百八十餘名,及信川·長淵·瓮津·康翎等移來軍一百四十三名,亦皆責立本郡,則是又郡之癭瘤贅疣也,本郡軍額,若是其多,各鎭軍弊,如彼其甚,百病在身,人無不死,則百弊在郡,民何以堪?前郡守臣李錫祜,疏請罷鎭,而事係關防,不得見施,則民又自願移邑於文山,以壯關防,革去鎭弊,夫移邑鉅役也,民豈樂爲,而鎭弊反甚於鉅役,故不憚一時之勞,思祛積年之瘼,其情亦慼矣,鎭存則郡鎭之民,必至俱亡,邑移則郡鎭之民,可以兩全,而今因一端持疑之論,遂失郡鎭兩全之策,未知留此殘鎭,果有益於關防乎?利害便否,臣不欲更陳,而哀彼無告之民,自聞此報,愈懷抑鬱,勢將離散,畢竟鎭無餘卒,而郡亦無餘民矣,鎭弊旣不能祛,則彼許多軍額,決不可不變通,以慰其心,且今三年洊歉之餘,西警歷月,毒癘終歲,不死於饑饉者,必死於疾疫,又散於亂離,軍兵逃故之數,殆近一千七百餘名,而衙門納布之數,不減於前時,故餘存之民,偏被隣族之徵,存者日去,去者不還,甚或擧族俱行,一里俱空,夫田稅詳定,國穀公貨雖有隣族之徵,一經收殺,尙有了期,而至於軍布,則逐年當納,故今年徵隣族,明年又徵隣族,雖至十年二十年,隣族無已時,則雖欲招徠安輯,其可得乎?軍額多少,當視民戶盛衰,隨時增減,移此就彼,曾有已行之例,故臣嘗歷探道內,則道內各邑,亦多流亡,無異關西,不得不移諸他道,而本郡闕額,雖難盡數移送,限千名分送于道內及他道,待本郡復舊後,量宜還屬,亦無不可,至於信川等四邑移來軍,初非本郡元額,以今邑樣,勢難仍置,亦卽還送該邑,使此一境之民,出水火而奠袵席,亦足爲祈天永命之道,特令廟堂,拔例變通焉。今以還弊言,則本郡還穀,亦多隣族之徵,而文山鎭餉穀,又是無隣無族之還也,該鎭之民,舊爲二千餘戶者,今只有四十餘戶,而數十年來流來積逋,乃至一千餘石,當初受食之民,已皆雲飛鳥散,而爲其隣族者,不勝其苦,年逃歲亡,遂無一人存者,故前後鎭將,俱不得秋斂春散,已不知幾年,而見在穀數百餘石,亦以鎭無餘民,議給郡民,則今此千餘石舊逋,其將徵於鎭乎,徵於郡乎?徵於鎭則鎭民旣無隣族,徵於郡則郡民尤是風馬,萬萬無徵捧之理,軍餉雖重,徒擁虛簿,竟有何益?昔在先朝辛亥,因位羅鎭民輦路呼籲,特命舊逋二千石蕩減,深仁厚澤,至今滲漉於殘民,棄虛簿而收實惠,豈非今日之所當法者乎?位羅·文山俱在一境,若依先朝舊例,特施曠絶之恩,則文山鎭民,歌詠聖澤,亦豈下於位羅之民乎?伏願下詢廟堂,卽爲處分焉。夫軍額至重也,還法至嚴也,臣雖至愚,亦具耳目,豈不知難愼,而國依於民,本固邦寧,萬古不易之定理也。目今隣族之弊,實爲生民切骨之冤,國家莫大之憂,故敢有陳白,欲救郡鎭切急之患,而至於民間錢艱之弊,卽臣一邑之憂,而亦一道之憂一國之憂也,臣旣日與民接,默而察之,則隣族之徵,由於逃躱流亡,而所以逃躱流亡者,太半是錢艱使然也。蓋今交易之物,旣無他弊,只有用錢一路,許多上納,莫不以錢代納,軍布亦錢也,還耗亦錢也,田稅詳定,亦無非錢也,錢非耕作所出,而索錢太多,故民間常苦乏錢,夫穀貴則不過饑餓,而錢艱則不免於犴狴桁楊,故錢艱之害,甚於穀貴,而自經西賊之後,人心大變,與受不信,故富商大賈,擧皆窖藏櫃蓄,錮錢不出,貧民稱貸無路,質典無物,賣田鬻舍,到處不售,而推捉已到門矣,故逃亡日聞,隣族益困,上納因此而遲延,國用因此而窘急者,此豈民皆拒納而然哉?穀之歉穰在天,錢之貴賤在人,在天者非人所能,而在人者人猶可爲,豈可一任其弊而不之救乎?古之用錢,本爲救荒,故民患輕則作重,民患重則作輕,大小輕重,隨時而改,故漢四百年改錢者十一,唐三百年改錢者八,宋於改元之年,亦必改錢,未有百年不改者,而今之常平通寶,始自肅廟朝,已過百餘年,因仍不改,故法久而弊滋,有司之鑄錢益多,而富人之錮錢益甚,以泉流不息之貨,爲百年深藏之寶,苟非稍變其制,使之盡出於一時,則無以救生民倒懸之急矣,且錢之輕重,可以卜俗之厚薄,錢若薄少,則錙銖必爭而人心日趨於薄,錢若厚重,則錙銖莫爭而人心日趨於厚,若今通寶,太爲薄小,俗安得獨厚乎?爲今之計,當作重錢,而通寶之行已久,若遽改爲當十當百之錢,則民必不便,莫如就舊名而稍改一二字,厚其輪郭,以爲當二之錢,假令通寶一百文內,以七十文,鑄當二錢五十文,而其餘三十文,以爲工價則可以省費矣,只鑄五十文,而可敵通寶百文之重,則可以省功矣。近聞均廳鑄錢,廣貿銅錫,臣意,則但以舊錢,鎔作新錢,八道上納用舊錢,京外放下用新錢,民欲以舊換新,則許其現納,不費輸運之勞,庶獲交換之便,而新鑄未畢,則竝用舊錢,旣畢則只用新錢,而改鑄之初,預定期限,榜示京外曰,自某月某日,一切不用舊錢,無敢違越,則富者藏繈數萬,亦將無用,不過數月,向之窖藏櫃蓄者,必將散入於貧民之手矣,以通寶百,換當二錢五十,而復用爲百文,則富人亦無所害,豈非貧富兩便乎?一改錢法,而貧有稱貸之路,富絶錮藏之弊,私利通行,公納無滯,惠洽於貧民,利歸於國家,亦無損於富人,則此豈非民國兩利乎?然錢無大小輕重,久則有弊,一改之後,亦不可傳之久遠,若値錢艱,又當改錢,預以此定式,明詔八方,則富人必不敢更錮,而貧民永不患於乏錢矣,故臣設爲問答之辭,別具冊子以進。伏乞下廟堂看詳,速改錢法,以幸公私焉。抑臣又有所仰陳者,海西支站,實爲道內巨弊,而直路五邑,凡爲七站,使臣接待,自是本官之責,而一路各邑,分排替當,三邑同支一站,故七站合爲二十一邑,遠或二三百里,近亦爲百餘里,若臣本郡,亦其一也,廚傳供帳之需,吏鄕奴隷之屬,每當支站,疲於奔命,二十一邑,同時繹騷,往來織路,等候多日,方春而不得耕,當夏而不得耨,主客俱困,公私兩弊,其中兩處野站,苟非本官之力,尤難接應,而反使各邑,數百里出站,客地供億,每患齟齬,故舊有支站變通之論,而二十一邑,星居落落,未能合辭齊請,故未免因循至今,苟非廟堂行會,則終無矯弊之日矣。今若依關西例,我國使行支供之費,責于各邑,接待之節,委諸本官,則直路五邑,慣於迎送,邑站野站,各有成規,專當支偫,亦必有餘,如是則省弊於各邑,無害於本官,而耕耨亦不失時矣。伏願特令廟堂,卽行知委,栽定節目,以矯積弊焉。臣自先朝,蒙被異渥,矢心盡忠,隕結是期,而分憂數載,無一可紀之績,邑弊而不能救,民窮而不能濟,心勞政拙,坐食俸廩,復以民邑難支之弊,仰瀆宸聽,莫非臣罪,而若使狂夫之言,得備聖人之擇,而少祛隣族之弊,則豈但爲臣之至榮極幸矣乎?臣無任云云。省疏具悉。鑄弊冊子所言,不爲無見,但更張事大,便否不可知,令廟堂熟議稟處,其餘諸條,一體稟處。
上在昌德宮。停常參·經筵。
南惠寬啓曰,明日常參·經筵,取稟。傳曰,停。
朴宗正啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴宗正啓曰,行右承旨曺允遂,右副承旨李憲琦,今日不爲仕進,竝卽牌招,何如?傳曰,允。
南惠寬啓曰,知敦寧金孝建,除拜後過三日不爲出肅,依定式推考警責,仍卽牌招察任,何如?傳曰,允。
韓致應啓曰,藥房副提調,持湯劑來待矣。傳曰,封入。
曺允遂啓曰,假注書朴齊明,身病猝重,勢難察任,今姑改差,何如?傳曰,允。
以右副承旨李憲琦牌不進罷職傳旨,傳于南惠寬曰,只推。
朴齊明改差,代以韓益相爲假注書。
南惠寬啓曰,大司憲鄭尙愚,執義李重蓮,掌令趙直永,持平朴孝臣牌不進,掌令申星模在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,執義李重蓮,掌令趙直永,持平朴孝臣牌不進罷職傳旨,傳于南惠寬曰,只推。
南惠寬,以弘文館言啓曰,副校理趙晉和,副修撰柳鼎養·李東永,旣有只推之命,竝卽牌招察任,何如?傳曰,允。
以副校理趙晉和,副修撰柳鼎養·李東永牌不進罷職傳旨,傳于南惠寬曰,只推。
南惠寬,以義禁府言啓曰,喬桐水使白東遠狀啓內,德積僉使文成彩,爲先罷黜,其罪狀,令攸司稟處事,啓下矣。文成彩,時在任所云,依例發遣府書吏,交代後拿來,何如?傳曰,待待命拿囚。
南惠寬,以義禁府言啓曰,因忠淸監司元在明査啓,刑曹回啓內,申滃曾經朝官,令義禁府拿問處之事,判付內依允,啓下矣。申滃,時在忠淸道忠州地云,依例發遣府羅將拿來,何如?傳曰,待待命拿囚。
南惠寬,以刑曹言啓曰,因義禁府啓辭,亂言犯上罪人東稷,籍沒家産事,命下矣。罪人東稷奴婢,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
刑曹啓目粘連,泰安張浚獄事段,脅腰痕癮,沕合於法文,支機破碎,莫掩其眞贓,崖下跌墮之說,只是循辭,路中和解之請,卽其左契,而緣此詞訂之不備,致有其子之鳴冤,鐵案已具,三尺難貰,連訊取服,何如?判付啓,依允。
上在昌德宮。停常參·經筵。
南惠寬啓曰,明日常參·經筵,取稟。傳曰,停。
南惠寬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
曺允遂啓曰,禁衛營將官來言,今日本營軍兵,日次私習云矣,敢啓。傳曰,知道。
曺允遂啓曰,御營廳將官來言,今日本廳軍兵,日次私習云矣,敢啓。傳曰,知道。
曺允遂啓曰,右副承旨李憲琦,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
以右副承旨李憲琦牌不進罷職傳旨,傳于曺允遂曰,許遞,前望單子入之,待下批牌招察任。
承旨前望單子入之,李魯益落點。
以大司諫任厚常,司諫金孝眞,執義李重蓮,掌令趙直永,持平朴孝臣牌不進罷職傳旨,傳于曺允遂曰,只推。
曺允遂啓曰,大司憲鄭尙愚,執義李重蓮,掌令趙直永,持平朴孝臣牌不進,兪理煥未署經,掌令申星模在外,監察茶時之意,敢啓。傳曰,知道。
曺允遂啓曰,新除授右副承旨李魯益,時在京畿楊根地,斯速乘馹上來事,下諭,何如?傳曰,允。
兵曹口傳政事,以李忠運爲羽林將。
南惠寬,以兵曹言啓曰,今四月二十六日,一羽禁軍番次矣,該番將未差之代,依承傳口傳擬入之意,敢啓。傳曰,知道。
南惠寬,以刑曹言啓曰,依下敎,歐打掖隷之議政府使令金後孫,兵曹使令金再孫等,竝爲捉來,歐打委折,同黨諸漢,嚴加鉤覈,則金後孫所供內以爲,今月二十一日黃昏時,逢著別監於安峴近處,彼此俱醉,相與言詰,仍成鬪鬨之際,其弟再孫,聞奇來到,竝力鬪歐,互相推擠,轉到政府朝房,旋卽還送,而渠之同僚使令洪仁得·朱仁成,及親知人金聲眞等三漢,亦爲來到,從傍助勢云,金再孫所供內以爲,得聞其兄與人相鬨之說,卽爲往赴,合力歐打,而同黨則洪仁得等三漢外,無他㨍助之人云,洪仁得·朱仁成·金聲眞等所供內以爲,右袒後孫,委往助勢,的實云矣。渠輩以幺麽使令,歐打掖隷,少無顧忌,揆以紀綱,萬萬駭惋,後孫·再孫,則所犯情節,箇箇遲晩,仁得等三漢,則從傍右袒之狀,亦皆首實,所當分輕重照律嚴勘,而旣有査實之命,上裁,何如?傳曰,觀此草記,無端歐打,萬萬駭然,元犯兩漢,嚴刑定配,隨從諸漢,照律嚴勘,別監亦有所失,科治放送。
禁府啓目,大興前中軍南熙原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,前主簿申滃原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
咸鏡監司金履陽疏曰,伏以休運潛周,景貺日新,王世子邸下睿質夙就,禮覿賓僚,講開胄筵,中外延頸,懽喜同情,臣於是際,伏奉本月初六日有旨下者,以臣擢置正卿之列,恩誥焜煌,關山動色,臣之待罪此方,纔星一周,寵錫便蕃,越絶故常,今又侈之以崇秩,如顧如復,偏篤申之,榮極反懼,感深還涕,第伏念,分人以財,惠之小者,而其於取與之間,釜庾或差,惠廉俱傷,況朝廷之官爵,所以褒德而勸功也,其愼其濫,治爲之汚隆,故郞潛小官,明主是惜,況此九卿之秩,寔亞三事,苟無德望之隆,功績之茂,而上授之輕,下膺之冒者,軒鶴梁鵜之譏,隨而作矣,如臣之文質無當,望實俱輕,不待擧世之公議,臣亦自知也,甚明,旣往之濫職,尙足致災,今日之冥升,尤切愧顔,虞廷禮讓,非敢擬議,考父循墻,猶可勉。伏乞聖慈,俯賜燭察,收還成命,以安私分,以重名器焉。臣無任云云。答曰,省疏具悉。卿其勿辭行公。
刑曹啓目粘連,忠淸道槐山郡殺獄罪人鄭喜霖獄事段,噫,彼楊女,薄言採菜,忽逢狂童,素志莫奪,强暴僅免,而憤身名之幾汚,痛羞辱之難洗,裳帶再結,積冤未解,用意狡憯,其死也旣是自縊,其跡也有異威脅,不可遽議於償命,上裁,何如?判付啓,依回啓施行爲良如敎。
上在昌德宮。停常參·經筵。
南惠寬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南惠寬啓曰,明日常參·經筵,取稟。傳曰,停。
南惠寬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
南惠寬啓曰,禁衛營將官來言,今日本營軍兵,日次私習云矣,敢啓。傳曰,知道。
南惠寬啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
傳于南惠寬曰,戶·兵房承旨及在外承旨,竝許遞,前望單子入之,待下批牌招察任。
承旨前望單子入之,李羲甲·趙興鎭·南履翼·李龍秀落點。
李羲甲啓曰,大司憲鄭尙愚,執義李重蓮,掌令趙直永,持平朴孝臣牌不進,兪理煥未署經,掌令申星模在外,監察茶時之意,敢啓。傳曰,知道。
以大司諫任厚常,司諫金孝眞,執義李重蓮,掌令趙直永,持平朴孝臣牌不進罷職傳旨,傳于李羲甲曰,只推。
南惠寬,以弘文館言啓曰,副校理趙晉和,副修撰柳鼎養·李東永,旣有只推之命,副校理鄭元容,自鄕上來云,竝卽牌招察任,何如?傳曰,允。
以副校理趙晉和,副修撰柳鼎養·李東永牌不進罷職傳旨,傳于南惠寬曰,只推。
以黃海監司韓用鐸狀啓,安岳郡守徐有望,除拜已久,尙不赴任,令該曹催促下送事,傳于李羲甲曰,催促下送。
南惠寬,以吏曹言啓曰,因黃海監司韓用鐸狀啓,安岳郡守徐有望,除拜已久,尙不赴任,令該曹催促下送,狀啓批旨內,催促下送事,命下矣。自臣曹催促,則以爲,身病猝重,不得下去云。身病旣如是,則有難强令赴任,罷黜,何如?傳曰,允。口傳差出,催促下送。
傳于南惠寬曰,守令有闕之代,令該曹口傳差出。
吏曹口傳政事,以具縉爲長興府使,徐鼎輔爲安岳縣監,李魯集爲扶安縣監。
李羲甲,以都摠府言啓曰,副摠管柳相亮,以御營中軍,軍兵等中日試射放事,南小營晝仕出去之意,敢啓。傳曰,知道。
李羲甲,以刑曹言啓曰,歐打掖隷罪人金後孫等査實草記批旨內,觀此草記,無端歐打,萬萬駭然,元犯兩漢,嚴刑定配,隨從諸漢,照律嚴勘,別監亦有所失,科治放送事,命下矣。元犯金後孫·金再孫,嚴刑一次後,後孫慶尙道義城縣,再孫全羅道高山縣定配所,竝卽押送,謹按律文,則大明律鬪歐條有曰,同謀共歐餘人,各杖一百,隨從朱仁成·洪仁得·金聲眞等,依此照律,各決杖一百放送之意,敢啓。傳曰,知道。
上在昌德宮。停常參·經筵。
藥房都提調韓用龜,提調金羲淳,行左承旨李羲甲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
王大妃殿進御調中君子湯,五貼製入事,榻前下敎。
南履翼啓曰,明日常參·經筵,取稟。傳曰,停。
李羲甲啓曰,合辭方張之時,兩司無詣臺之員,事〈甚〉未〈安〉,除在外·未署經外,未肅拜·呈告人員,竝卽牌招,何如?傳曰,允。
李羲甲啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李羲甲啓曰,行右承旨趙興鎭,右副承旨李龍秀,今日不爲仕進,竝卽牌招,何如?傳曰,允。
備忘記,全羅右水使沈擇之下直,長弓一張,長箭一部,片箭一部,筒兒一箇賜給。
李羲甲啓曰,藥房都提調·提調,持湯劑來待矣。傳曰,封入。
南履翼,以內醫院都提調·提調意啓曰,副提調韓致應,今日問安,不爲仕進,卽爲牌招,何如?傳曰,允。
李羲甲啓曰,大司憲鄭尙愚,執義李重蓮,掌令趙直永,持平朴孝臣牌不道,掌令申星模在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,執義李重蓮,掌令趙直永,持平朴孝臣牌不進罷職傳旨,傳于李羲甲曰,只推。
南履翼,以禮曹言啓曰,來五月初八日嘉順宮誕辰陳賀,國忌相値,依定式,當爲退行,而初九日初十日十一日連値齋日,以十二日擧行,磨鍊節目以入之意,敢啓。傳曰,知道。
禮曹,來五月初八日嘉順宮誕辰陳賀,以十二日退行時,應行節目,參考前例磨鍊,依此擧行,何如?判付啓,旣承慈敎,權停爲良如敎。
兵曹口傳政事,副護軍單李魯益。
李羲甲,以兵曹言啓曰,今此中旬試才時,射砲技藝入格之類,別單中各其名下懸註,而柳葉箭五矢一巡沒技人,依定式,亦爲懸註以入之意,敢啓。傳曰,知道。
李羲甲,以義禁府言啓曰,保放罪人李春熙査啓啓下,還囚議處以入之意,敢啓。傳曰,知道。
禁府啓目粘連,觀此咸鏡監司金履陽査啓,則以爲,明川前倅李春熙事,臣於昨年夏間,有所論列,至被勘斷,而今此繡啓中兩件,臣已於其時,因有及聞,詳覈事實,故以前日之所知,參今日之諸供,不甚差錯,別無疑眩是白如乎,蓋逐年收粟,修補城牒,作俑創設者,未信其亶出於良法美意,而其所設始,已過十年,四城部將,各有所司,按例修葺,勢難獨廢,人員漸廣,收粟稍裕屬之官廩,以待不時,雖欲有意督過,不過依前襲謬是白遣,繕廨役民,準給雇價,非但文蹟有據,先葺後斂,不奪民時,抑亦措處得宜是白去乙,愚民無知,罔念稱貸而紓力,徒見出己而入官,胥動怨訛,經歲不寢,遐土之頑習可惡,前倅之稱冤無怪亦爲是置,今此道査,收粟修堞,則至謂雖欲督過,不過襲繆,雇民繕廨,則亦曰文跡有據,措處得宜,兩條俱爲脫空,在法別無可勘,分揀放送,何如?判付啓,依允。又啓目,文化縣令尹匡烈原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前申滃亦,其奴厚種之升木慘辱,發劍掛書,不可但以尋常有罪論,則事當告官斷法,而私施法外之刑,殊甚可駭,以此照律,何如?判付啓,依允。又啓目粘連,向前南熙亦,旣緣掌內之松禁,又是轄下之校屬,則施棍固非異事,辜限亦且已過,此不足可論是白如乎,若其自下行賂,囚供雖曰不知,守臣旣已摘發,事極可駭,以此昭律,何如?判付啓,依允。
刑曹啓目粘連,忠淸道公州牧殺獄罪人具治福獄事段,憤其舅之見辱,蔑店漢之孤羈,毒手所加,不分要害,翌夕致命,無異當下,被打之痕已著,自縊之形無着,獄情到此,更無可疑,連加嚴訊,期於得情,何如?判付啓,依允。又啓目粘連,觀此東萊府使狀啓,玉浦倭學卞之欽,漂民問情不能詳詰,致此舛錯,至承科治之命,待捉來從重科治,何如?判付內,依允。
上在昌德宮。停常參·經筵。
南履翼啓曰,明日常參·經筵,取稟。傳曰,停。
李龍秀啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
獻納李運恒啓曰,臣見識昏迷,言議謭劣,諫諍重任,本不近似,而向來見叨是職也,因僚臺疏斥,詣臺陳避,伏承勿辭之批,宜有退待之稟,而愚昧所致,未諳臺體,徑先退歸,至被承宣請推之擧,虧損體貌,貽羞臺閣,無復餘地,滿心慙恧,若無所容,乃於鄕廬病伏之中,聞有薇垣新命,不敢許久偃處,蒼黃上來,而追惟舊愆,尙覺靦顔,決不可以日月之稍久,揚揚爲冒膺之計矣,從今以往,臺端一步,已成鐵限,區區去就,更無可論,以此情踪,其何敢一刻晏然於臺次乎?請命遞斥臣職。答曰,勿辭,亦勿退待。
李龍秀啓曰,獻納李運恒,避嫌承批之後,不爲傳啓,直爲出去,事甚未安,推考,何如?傳曰,允。
李龍秀啓曰,大司憲鄭尙愚,執義李重蓮,掌令趙直永,持平朴孝臣牌不進,兪理煥未署經,掌令申星模在外,監察茶時之意,敢啓。傳曰,知道。
以大司諫任厚常,司諫金孝眞,執義李重蓮,掌令趙直永,持平朴孝臣牌不進罷職傳旨,傳于李龍秀曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·鄭元容,竝卽牌招,以爲推移入直,副修撰柳鼎養·李東永,一體牌招察任,何如?傳曰,允。
以副應敎李在秀,校理任天常,副校理趙晉和·鄭元容,副修撰柳鼎養·李東永牌不進罷職傳旨,傳于南履翼曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·鄭元容,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以平安監司鄭晩錫狀啓,中和府民家失火事,傳于趙興鎭曰,聞甚矜惻,元恤典外,別加顧恤事,分付。
李龍秀,以備邊司言啓曰,三水西五鎭革罷之後,只置別害,設爲獨鎭,而此是設始之初,宜有一定之例,故取考城津已例,則城津雖爲獨鎭,而土地人民,則竝屬地方邑矣。大抵別害之留作獨鎭者,不但爲長津輔車之勢,蓋出於留此一鎭,欲捄三水難支之弊者也,今亦一依城津之例,軍制則雖管於本鎭,土地人民則竝屬於三水之意,分付本道,何如?傳曰,允。
禁府照目粘連,前主簿申滃矣本府議啓內,其奴厚種之升木慘辱,拔劍掛書,不可但以尋常有罪論,則事當告官斷法,而私施法外之刑,殊甚可駭,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。又照目帖連,大興前中軍南熙矣本府議啓內,旣緣掌內之松禁,又是轄下之校屬,則施棍固非異事,辜限亦且已過,此不足可論是白乎乃,若其自下行賂,囚供雖曰不知,守臣旣已摘發,事極可駭,以此照律,罪杖八十收贖,奪告身三等,私罪奉敎依允爲旀,功減一等爲良如敎。又啓目粘連,向前尹匡烈亦,災結則始緣出站而未及親檢,終乃査整而分俵,私還則先已摘發其犯科倉吏,亦果報營而重繩是如爲白乎乃,事委下吏,旣登繡啓,失職之罪,在所難免,以此照律,何如?判付啓,依允。
刑曹啓目粘連,忠淸道天安縣殺獄罪人石在宗獄事段,土臺曳下之際,用意逞毒,木鍤揮打之場,無意移怒,而畢竟正犯,不歸於逞毒之文柱,反歸於無意之在宗·文柱,名雖干犯,無異正犯,渠旣瘐斃,則在宗償命,恐涉兩犯,原情恕罪,合從輕典,靑山縣殺獄罪人金尙龍獄事段,尙龍與金女,做箇夫妻,已多年所,而罷耘歸來,父母忍飢,悍妻含慍,善養父母,人子之心固然,怒輒歐妻,常漢之事無怪,論其事則實出養親,似此之獄,合有參恕之道,洪陽縣殺獄罪人韓宗必獄事段,三次檢驗,實因不同,口眼喎斜之症,適發於生前,其病其歐,辨別無路,揆以罪疑,宜有參恕,上裁敎是白乎旀,禮山縣殺獄罪人趙成贊獄事段,新結穿窬之緣,頓忘結髮之義,不知要害,惟意力打,其妻致命,非渠伊誰?囚供已款,斷案旣成,而今此道啓,起疑於無疑之地者,雖出審愼,而正犯自在,速捧遲晩,何如?判付啓,依回啓爲旀,禮山趙成贊獄事段,卿等議讞,雖歸重於執法,道臣傅生之論,甚合原情之義,特爲減死定配爲良如敎。
上在昌德宮。停常參·經筵。
李羲甲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南履翼啓曰,玉堂備員間,視事頉稟之意,敢啓。傳曰,知道。
李羲甲啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南履翼啓曰,來初一日輪臺日次矣,敢稟。傳曰,當次〈人〉受點,後日次待令。
李羲甲啓曰,禁衛營將官來言,今日本營軍兵,日次私習云矣,敢啓。傳曰,知道。
李羲甲啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
傳于李羲甲曰,當該春坊,從重推考。
以副應敎李在秀,校理任天常,副校理趙晉和·鄭元容,副修撰柳鼎養·李東永再牌不進罷職傳旨,傳于南履翼曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·鄭元容,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
李羲甲啓曰,大司憲鄭尙愚,執義李重蓮,掌令趙直永,持平朴孝臣牌不進,兪理煥未署經,掌令申星模在外,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,執義李重蓮,掌令趙直永,持平朴孝臣牌不進罷職傳旨,傳于李羲甲曰,只推。
以領敦寧金祖淳掃憤呈辭,傳于南履翼曰,給由馬,澆奠床備給。
李羲甲啓曰,今此端午帖製述人中時無職名人,令該曹口傳付軍職,何如?傳曰,允。
兵曹口傳政事,副司果單李朝鉉·洪百儀·姜世倫。
禁府照目粘連,文化前縣令尹匡烈矣本府議啓內,災結則始緣出站而未及親檢,終乃査整而分俵,私還則先已摘發其犯科倉吏,亦果報營而重繩是如爲白乎乃,事委下吏,旣登繡啓,失職之罪,在所難免,以此照律,罪杖八十收贖,奪告身三等,私罪奉敎依允爲旀,功減一等爲良如敎。
刑曹啓目粘連,忠淸道大興縣殺獄罪人僧處弘獄事段,場市歸路,兩僧同醉,起鬧於言詰之後,飜轉於崖石之間,心坎之靑黑,肚下之紫堅,在於死者之身上,結案已成,則不可以殺心有無,有所參恕,嚴訊得情,何如?判付啓,依允。
領議政金載瓚箚曰,伏以臣,頃遭重慼,方營窀穸,臨壙一訣,至情攸在,而如使仰請恩由,將貽郵邑之弊,苟欲任自行止,反涉擅便之罪,倘蒙鑑憐,許臣以無煩請暇,從便往來,區區情私,庶得無憾,玆敢猥陳微懇,瀆擾之懼,譴何是俟。取進止。答曰,省箚具悉卿懇。卿其往來焉。仍傳于李羲甲曰,此批答,遣史官傳諭于領議政,給由馬。
上在昌德宮。停常參·經筵。
李羲甲啓曰,合辭方張之時,兩同無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
李羲甲啓曰,大司憲鄭尙愚,執義李重蓮,掌令趙直永,持平朴孝臣牌不進,兪理煥未署經,掌令申星模在外,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,執義李重蓮,掌令趙直永,持平朴孝臣牌不進罷職傳旨,傳于李羲甲曰,只推。
禮曹,來五月十五日中宮殿誕日陳賀時,應行節目,參考前例磨鍊,依此擧行,何如?判付啓,權停爲良如敎。
以副應敎李在秀,校理任天常,副校理趙晉和·鄭元容,副修撰柳鼎養·李東永牌不進罷職傳旨,傳于南履翼曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·鄭元容,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·鄭元容,副修撰柳鼎養·李東永牌不進罷職傳旨,傳于南履翼曰,只推。
南履翼啓曰,端午帖製述人,旣已抄啓矣,藝文提學金啓洛,待明朝牌招,以爲出韻科次之地,何如?傳曰,允。
南履翼,以賑恤廳言啓曰,中部典醫監洞任掌李慶炫,今月二十七日本洞路傍,得二歲遺棄男兒,同里居良女朴召史,欲爲收養,西部倉洞契任掌文聖得,今月二十七日本洞路傍,得一歲遺棄男兒,同里居良女李召史,欲爲收養,貧不自食,皆願受料,告于本部,自各該部同日牒呈,故依節目,竝爲給料,使之乳養之意,敢啓。傳曰,知道。
李羲甲,以訓鍊都監言啓曰,本局哨官具載哲,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李羲甲啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李羲甲啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李羲甲啓曰,御營廳將官來言,今日本廳軍兵,日〈次〉私習云矣,敢啓。傳曰,知道。
韓致應啓曰,藥房三提調,持湯劑來待矣。傳曰,封入。
傳于南履翼曰,禮房承旨,馳詣宗廟景慕宮,奉審摘奸以來。
李羲甲啓曰,大司憲鄭尙愚,執義李重蓮,掌令趙直永,持平朴孝臣牌不進,兪理煥未署經,掌令申星模在外,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,執義李重蓮,掌令趙直永,持平朴孝臣牌不進罷職傳旨,傳于李羲甲曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·鄭元容,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·鄭元容,副修撰柳鼎養·李東永牌不進罷職傳旨,傳于南履翼曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·鄭元容,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
南履翼,以禮曹言啓曰,郊壇四孟朔,遣禮郞看審有無頉,自該曹草記事定式矣。發遣郞廳,南郊南壇·東郊先農壇·先蠶壇·南郊雩祀壇·北郊祈雨壇·東郊馬祖壇·南郊漢江壇·司寒壇·北郊厲壇,次第看審,則先農壇·先蠶壇·馬祖壇壇上及四面紅箭門墻垣階砌,俱爲無頉,而南壇西南北三邊紅箭門柱根塗灰及階砌塗灰,間間剝落,雩祀壇西南兩邊紅箭門柱根塗灰剝落,祈雨壇東邊紅箭門柱根塗灰剝落,漢江壇西南北三邊紅箭門柱根塗灰剝落,司寒壇東西兩邊紅箭門柱根塗灰及階砌塗灰,間間剝落,厲壇西邊紅箭門柱根塗灰剝落,東邊紅箭門柱根腐傷,竝卽修改事,分付該監,而此後看護等節,另加申飭之意,敢啓。傳曰,知道。
李羲甲,以兵曹言啓曰,來五月初三日,一番內禁衛番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李謙會爲內禁將。
李羲甲,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
李羲甲,以兵曹言啓曰,闕內入直,何等嚴重,而內禁衛三番禁軍金澤龜,今日夕食代入來之時,乘醉顚倒於敦化門外,門鑰將下,昏頓不省,竟致闕番之境,宿衛重地,禁旅闕直,萬萬驚駭,常時不能檢飭之入直羽林將趙在昇,令該府拿問處之,當該禁旅金澤龜,令該營嚴棍懲勵,何如?傳曰,允。
義禁府啓目益山郡守李熙章原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,全州判官朴宗大原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
刑曹啓目粘連,全羅道羅州牧殺獄罪人金玉獄事段,暗地潛伺,稜石奮擲,額骨中破,傷處深闊,兇身自首,已成斷案,而金玉所以挺身辦殺,藉手爲言者,卽在於爲父復讎,子之於父,爲復其讎,則雖殺不償,亦是法文,情有可見,則道啓原恕,儘有意見是白乎矣,五年後報讎,何太緩也?經法所在,不宜闊狹,分付道臣,速捧遲晩,何如?判付啓,議于大臣,亦爲稟處爲良如敎。又啓目粘連,忠淸道瑞山郡殺獄罪人金在勛獄事段,賣帖徵價,屢加杖治,呈官訴冤,憤其受辱,還推空名之他帖,要捉書牒之柳哥,村氓勢孤,隣班氣豪,不忍其憤,遂至自縊,成獄償命,不可議到,武斷之律,在所難逭,加刑照勘,前後檢案,弔掛形止,初不明白載錄,初覆檢官,從重推考,道臣不爲提飭,殊涉未安,推考警責,何如?判付啓,議于大臣,更爲稟處爲良如敎。
刑曹啓目粘連,忠淸道公州牧殺獄罪人崔再福獄事段,以草料而假稱鎭營之牌旨,以平民而受此汚衊之名,憤怒所發,轉成鬪鬨,執曳揮擲,倏過背後,顚觸跌仆,落在沙礫,卽地昏窒,仍以致死,成獄償命,無容更議,嚴訊卽服,堤川縣殺獄罪人李榮顯,前已物故,置之,何如?判付啓,依允。又啓目粘連,忠淸道沃川郡殺獄罪人金七伊獄事段,近百名草軍,一齊登山,散在崖壑,自下仰視,則爲誰爲某,實難辨別,以其子太惡,必欲報之心,未免爲依俙彷彿之歸,而諸人所供,自相逕庭,終不歸一,正犯若是疑眩,獄情無以決折,更覈狀聞後稟處,何如?判付啓,依允。
禮曹判書朴宗慶疏曰,伏以臣,卽聖世之棄物耳,至重之累,非薰沐可新,已虧之質,非陶鎔可完,而日月之明,無幽不燭,陽春之煦,無物不遂,薄罷旋敍而敦迫之,外補內除而拂拭之,由前由後,過費聖慮,必欲收臣而復置任使之列,臣之得有今日,皆我殿下之所賜也,臣雖無狀,亦具彝性,豈不感戴洪渥,自盡義分,思效其萬一之報也哉?第臣自靖自劃之義,已有畢陳於前日榮塗一步,便成鐵限,而春官除命,又何爲而至也?若臣情地,去就依舊,初違召牌,自犯逋慢,仍尋辭單,特命還給,臣於此不覺憮然失圖,而繼以惶懼,莫省所措也。夫人臣進退之際,自量審矣,遭罹如臣僇辱如臣者,謂以時月稍久,事屬旣往,憑恃寵靈,貪戀祿位,則是不識人間有羞恥事,而若或放倒,重貽累於淸明之治,則其爲四方之竊笑而譏議者,又何如哉?且臣情勢之外,狗馬賤疾,亦所難强,昨冬以來,脚部頑痰,流注刺痛,將成大腫,根核深結,筋脈相牽,雜試方藥,百無一效,行步蹣跚,動作艱澁,速得差完,恐無其期,重以風眩宿症,每當春夏,發作無常,手足麻痺,神精昏迷,祟非尋常,年復年加,雖在方壯,猶且難醫,矧今年邁,何以抵敵?是亦天之所癈也,以情以病,官職肅命,實非議到於今日,玆不得不疾聲號籲,冒瀆宸嚴。伏乞聖慈,俯垂矜諒,遞臣本兼諸任,仍令刊去仕籍,屛閒將攝,俾遂微尙,得全餘命,千萬幸甚。臣無任云云。答曰,省疏具悉。卿雖强爲引義,予則決不捨卿,此意知悉,今則實病如此,所帶實職,姑爲許遞。
平安監司鄭晩錫疏曰,伏以臣於昨冬,自速官謗,冒控危衷,恭俟重勘,及承批旨,未蒙開允,繼以有特下傳敎,慈誨曲加,恩私偏隆,仍令廟堂申飭,臣誠惶感窮蹙,求死不得,淟涊盤礴,迄至于今矣。卽伏見洪羲瑾對章,其所爲說,如嘲如詈,殆同街巷之口氣,臣雖至愚極劣,豈可與之較絜而强辨哉?第臣不勝任之狀,不待人之爲言,而臣實自知之明自量之熟矣。蓋此關西,國之重藩也,曾在平常無事之時,尙且難愼其任,況今兵荒板蕩之餘,閭井空虛,田野荒廢,錢穀焉到處匱竭,甲兵焉太半耗失,種種件件,何莫非哀痛,而若其人心之陷溺,風俗之斁敗,最是大可憂懼者,必有大更張大矯革,然後庶或可以補苴罅漏,挨過時日,而苟非有德望有才猷者,恐難硬脊而擔夯,必將退步而逡巡,若臣之庸闇空疎,尤何足擬議哉?臣之冒據匪據,今且一年有半,而將散之勢,莫遏於土崩,漸替之機,莫挽於陵夷,昨冬遜於昨春,今年劇於前年,而轉至莫可收拾之境,子曰不能者止,朱子曰量而後入,臣之始受是任也,適値臨危奉命之時,蒼黃窘迫,未能暇及於量入之道,而今焉已試蔑效,久留無爲,則不能而止,其義甚皦,倘或憑恃寵靈,貪戀榮祿,蹲冒而不知止焉,則臣身之大小狼狽,固不足恤,而其於四十二州之生靈,何哉?且古人有言,士大夫進退,實關世道之汚隆,彼人言之虛實可否,姑置勿論,臣若從他笑罵,壞却廉隅,裒如若不聞,恬然若無故,則其爲辱朝廷而累世道者,誠非細故也。噫,臣立朝三十年,而犬馬之齒,亦已衰矣,受恩如天,圖報無日,未死前方寸之所自矢者,惟在於隨遇殫誠,鞠躬盡瘁而已,豈敢有一毫占便之計哉?但人旣無似,事且大謬,國事終不可以重誤,私義終不可以仍冒,玆敢披瀝血懇,仰煩宸聽。伏乞聖慈,天地父母,特垂鑑諒,亟削臣匪據之職,仍治臣冒瀆之罪,以謝人言,以勵臣分,不勝大願。臣無任云云。答曰,省疏具悉。有何深引之事?關西事,果如卿言,如是之故,卿之辭巽,萬萬過矣,卿其勿辭行公。
癸酉四月二十九日卯時,上御熙政堂。藥房入診入侍時,都提調韓用龜,提調金羲淳,副提調韓致應,假注書鄭元紀,記注官朴思彦,別兼春秋李紀淵,檢校待敎李龍秀,醫官李漢臣·趙宗協·秦東秀·卞之錞·吳仁豐·卞光壽·李彦厚,以次進伏訖。用龜曰,日氣調和,聖體,若何?上曰,一樣矣。用龜曰,寢睡·水刺之節,何如?上曰,一樣矣。仍敎曰,各殿宮氣候,亦皆一樣矣。用龜曰,醫官皆入來,使之入診,何如?上曰,唯。仍命醫官入診。漢臣·宗協以次診候訖。漢臣退伏奏曰,左右三部調勻矣。宗協曰,左右三部調均矣。用龜曰,湯劑四貼,連爲進御之餘,有何動靜,而寢睡無減節乎?上曰,如前矣。仍命曰,出議湯劑以入,可也。用龜曰,湯劑別無更議,而前製當爲繼進矣。上曰,依此爲之。王大妃殿進御調中君子湯,依前方五貼製入。出榻敎王大妃殿進上潤血消痰膏,一劑製入。出榻敎仍命退,諸臣以次退出。
上在昌德宮。停常參·經筵。
李羲甲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李羲甲啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李羲甲啓曰,禁衛營將官來言,今日本營軍兵,日次私習云矣,敢啓。傳曰,知道。
李羲甲啓曰,來初五日,朝參日次,而景慕宮夏享大祭齋戒相値,頉稟之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
以副應敎李在秀,校理任天常,副校理趙晉和·鄭元容,副修撰柳鼎養·李東永牌不進罷職傳旨,傳于南履翼曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·鄭元容,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
李龍秀啓曰,大司憲鄭尙愚,執義李重蓮,掌令趙直永,持平朴孝臣牌不進,兪理煥未署經,掌令申星模在外,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,執義李重蓮,掌令趙直永,持平朴孝臣牌不進罷職傳旨,傳于李龍秀曰,只推。
以副應敎李在秀,校理任天常,副校理趙晉和·鄭元容,副修撰柳鼎養·李東永牌不進罷職傳旨,傳于南履翼曰,只推。
兵曹口傳政事,大護軍單朴宗慶。
南履翼,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
南履翼,以吏曹言啓曰,今此宗廟·各陵殿宮園墓端午祭祭官,當爲磨鍊,而除老病公故外,實無推移排比之路,依近例,刑官及司饔院官員年六十以上,通融塡差以入,而其中時無職名人員,令該曹,口傳付軍職,何如?傳曰,允。
南履翼,以司饔院監膳提調意啓曰,鷹師貢人等呼訴內,京貿山雉,今已垂乏,將無以推移封進云。依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
李羲甲,以兵曹言啓曰,謹依本曹草記批旨,三番內禁衛金澤龜,嚴棍十五度之意,敢啓。傳曰,知道。
禁府啓目,任實縣監朴齊顔原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,金溝縣令李亨會原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,長淵縣監李顯道原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,羽林衛將趙在昇原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目粘連,向前朴宗大亦,査逋削簿,囚供頻有自明,而悍吏之造訕,未可爲罪,撿災抄饑,繡啓雖稱精約,而窮民之見漏,當屬不察,以此照律,何如?判付啓,依允。又啓目粘連,向前李熙章亦,刑棍之輕重無別,有失決罰如法之意,以此照律,何如?判府啓,依允。
刑曹啓目粘連,京畿安山郡殺獄罪人尹啓尙獄事段,死者無根之游女,而作爲夫婦,有哲無賴之悖類,而結爲酒伴,門扃深掩,男女同枕,交奸之跡,不問可知,想像光景,無異奸所執捉,合有參恕之論,而前已遽躱,待捉得狀聞後稟處,陰竹縣殺獄罪人李昌祜獄事段,以手批頰,仍復踢腹,遂使過六十老物,竟致越二日殞斃,事固可慘,法亦難貸,而行兇情節,終不輸款者,尤極痛駭,嚴訊取服,坡州牧殺獄罪人楊仁永獄事段,初旣捽曳縛打,終復周牢壓膝,竟使一縷之命,折了二日之內,論其情節,宜置償命,連捧輸款,仁川府殺獄罪人金快福,富平府殺獄罪人李得金等,前已物故,置之,何如?判付啓,依允。
上在昌德宮。停常參·經筵。
趙興鎭啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·鄭元容,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
趙興鎭啓曰,大司憲鄭尙愚,掌令趙直永,持平朴孝臣牌不進,兪理煥未署經,執義李重蓮差祭,掌令申星模在外,〈監〉察茶時之意,敢啓。傳曰,知道。
以大司諫任厚常,司諫金孝眞,獻納李運恒,掌令趙直永,持平朴孝臣牌不進罷職傳旨,傳于趙興鎭曰,只推。
以副應敎李在秀,校理任天常,副校理趙晉和·鄭元容,副修撰柳鼎養·李東永牌不進罷職傳旨,傳于南履翼曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·鄭元容,副修撰柳鼎養·李東永旣有只推之命,竝卽牌招,以爲推移入直之地,何如?傳曰,允。
以黃海監司韓用鐸狀啓,平山府民家失火事,傳于趙興鎭曰,聞甚矜惻,元恤典外,別加顧助事,分付。
以開城留守尹序東狀啓,民家失火事,傳于趙興鎭曰,聞甚矜惻,元恤典外,別加顧助事,分付。
南履翼,以都摠府言啓曰,副摠管柳相亮,以御營中軍,本營諸將官射會監試事,南小營晝仕出去之意,敢啓。傳曰,知道。
南履翼,以兵曹言啓曰,本曹正郞李紀淵,身病猝重,屢度呈狀乞遞,宿衛重地,不可久曠,今姑改差,何如?傳曰,允。
兵曹口傳政事,護軍朴宗正,副司果鄭取善·尹尙烈·趙夢璟·李紀淵竝單付。
南履翼,以禁衛營言啓曰,去夜初更量,幼學許湲,本營巡邏被捉,而係是士子,依例移送秋曹之意,敢啓。傳曰,知道。
趙興鎭,以刑曹言啓曰,因禁衛營啓辭,去夜初更量犯夜幼學許湲,移送秋曹事,命下矣。許湲,依更數,決笞三十度放送之意,敢啓。傳曰,知道。
禁府照目粘連,益山郡守李熙章矣本府議啓內,刑棍之輕重無別,有失決罰如法之意,以此照律,罪笞四十收贖,附過還職,私罪,奉敎依允。又照目粘連,全州前判官朴宗大矣本府議啓內,査逋削簿,囚供頻有自明,而悍吏之造訕,未可爲罪,撿災抄飢,繡啓雖稱精約,而窮民之見漏,當屬不察,以此照律,罪笞五十收贖,解見任別敍,私罪,奉敎依允,功減一等爲良如敎。又啓目粘連,向前趙在昇亦,身爲番將,當番禁旅,至有闕直之境,常時不能檢飭罪,極爲可駭,以此照律,何如?判付啓,依允。又啓目粘連,向前李顯道亦,防結痼瘼,適當支勅,未及厘革,則雖與故爲襲謬有間,而訟牋當否,先使面任爲之取舍者,難免轉委之科,以此照律,何如?判付啓,依允。又啓目粘連,向前朴齊顔亦,兩吏之差任不公,雖屬微事,一面之執災太薄,實涉失察,以此照律,何如?判付啓,依允。又啓目粘連,向前李亨會亦,邑子之賣勢,鄕所之容奸,雖若屬之未然,歸之無憑,親信委任,旣列於繡論,以此照律,何如?判付啓,依允。
趙興鎭,以義禁〈府〉言啓曰,卽接月令醫員方始大手本,則時囚罪人朴齊顔·李顯道,素患積癖越添,就囚之後,食飮全廢,症形不輕,李享會·趙在昇,食滯瀉泄,轉成血痢,登溷頻數,眞元大脫,諸囚病勢,俱甚危劇云。罪人病勢如此,則一邊保放,一邊草記,曾有定式矣。朴齊顔·李顯道·李亨會·趙在昇,竝姑保放之意,敢啓。傳曰,知道。
刑曹啓目粘連,京畿竹山府殺獄罪人白仁得獄事段,彼猶緊抱不捨,向後仰仆,則此乃隨勢滾倒,在上顚壓,如是之際,膝撞其脅,勢所必至,被傷也卽渠自取,非人用意,觀於檢案,曰築曰拶,終不歸一,實因旣欠端的,詞證又此不備,上裁敎是白乎旀,高陽郡殺獄罪人官奴好得獄事段,六十老除之婢,憤其子之降定,羞自己之刷還,二憾交中,偏性莫回,遽加移乙之怒,執其衣領,自顚自撲,則好得設或揮斥,用意故撞,決非常情,實合欽恤之義,上裁敎是白乎旀,楊州牧殺獄罪人金宗云,前已物故,置之,何如?判付啓,議于大臣處之爲良如敎。
刑曹啓目粘連,京畿富平府殺獄罪人卞璧祚獄事段,䪿門色變,自是下部之致傷,腎岸牽痛,亦係見踢之所祟,而獄旣年久,漸生奸計,惟意粧撰,欲尋生路,自不覺爲計反拙,漸入罔赦之科,如此明的之案,不待兩言而決,連加嚴訊,期於輸款,何如?判付啓,依允。又啓目粘連,京畿龍仁縣殺獄罪人金道治獄事段,腎部硬黯,傷痕圍帀,奮足毒踢,眞贓已著,律以償命,無容更議,而道啓所論,歸之醉飽死條,而口不出血,身不微紅,考之檢案,參以痕損,遽議原恕,恐未必然,仍前訊推,期於得情,交河郡殺獄罪人崔成直獄事段,三行檢驗,實因不同,干犯逃躱,獄情疑晦,射罷歸路,三漢相遇,滾成一團,則誰築誰踏,難以詳知,而成直自現,一辭抵賴,成三在逃,尙未就捕,正犯經定,獄案未具,待成三捉得,覈盤後稟處,何如?判付啓,依允。
大司憲鄭尙愚疏曰,伏以臣,於月前,忝叨見職,旣失糾正之責,以致含默之斥,自顧慙恧,靡所容措,引避而未蒙體諒之恩,退歸而積犯逋慢之罪,聖度天大,不加郵罰,特下鞶帶之禠,惶隕感激,竊自謂臺端一步,從此永謝,曾未數日,復叨前任,臣誠惝怳失圖,實不知何爲而又有此誤恩也。噫,風憲之長,責任甚重,雖言議風裁望實俱隆之人,猶嫌其非此莫可,乃以如臣人器之太不相稱,情勢之衆所共知者,乍解旋授,殆若以臣代臣,不意聖朝官人之方,若是其苟簡也,鐵限在前,冒膺無路,日違召命,唯譴何是俟。且臣本尫羸,自少善病,間經風波之憂畏,自致榮衛之消鑠,年又衰邁,病益貞痼,不能以恒人自居,近日以來,素患注夏之祟,轉成類瘧之證,痰癖橫亘,寒熱交攻,胸膈痞悶,而不下水穀,頭目昏眩,而若墜煙霧,重以肢脚麻痺,屈伸不得,房闥起居,必須傍人,目下病狀,雖欲拚棄廉隅,抗顔出膺,勢實末由,際伏見吏曹名帖,以臣塡差太廟端午享官,臣尤病裏迫隘,不知所出,嗚呼,臣之一門再造,卽殿下賜也,今雖糜身粉骨,猶不足以圖報洪私之萬一,惟於筋力奔走,少效塵刹,卽臣區區初心也,況有國大典,祀享居先,廁跡於穆淸之地,效誠於祼獻之列,至榮在是,常分則然,何敢爲却顧圖免之計,而見今床笫危喘,轉動無望,將與平日所自勉者,而未免孤負,病不從心,跡涉占便,俯仰惶隘,又添一病,玆不得不略陳短章,仰瀆崇嚴。伏乞聖慈,俯賜鑑憐,亟命該曹,變通臣享官之任,仍許鐫改臣本職,俾全株諒,而若臣違逋煩瀆之罪,亦令有司,議勘當被之律,以昭法紀焉。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
李龍秀啓曰,大司憲鄭尙愚,持平朴孝臣未肅拜,執義李重蓮,持平兪理煥差祭,掌令趙直永呈辭,申星模在外,監察茶時之意,敢啓。傳曰,知道。
南履翼啓曰,明日寧陵忌辰祭正日,再明日景慕宮夏享大祭齋戒相値,視事頉稟之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
以副應敎李在秀,校理任天常,副校理趙晉和·鄭元容,副修撰柳鼎養·李東永再牌不進罷職傳旨,傳于南履翼曰,只推。
南履翼,以弘文館言啓曰,本館上番闕直,事甚未安,副應敎李在秀,副校理鄭元容,副修撰柳鼎養,旣有只推之命,竝卽牌招,以爲推移入直之地,何如?傳曰,允。
以副應敎李在秀,副修撰柳鼎養牌不進罷職傳旨,傳于南履翼曰,只推。
南履翼,以禮曹言啓曰,卽接崇陵參奉所報,則今此端午祭享,兩官當爲備員將事,而別檢金逸淵,身病猝重,萬無進參之望云矣。莫重祭享,兩官不可不備,別檢金逸淵,今姑改差,其代,卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以鄭元紀爲崇陵別檢。
南履翼,以奉常寺提調意啓曰,永禧殿大享時祭物,前期二日,例爲趁早封進矣。今日端午大享時,亦當依此擧行,而典祀官,不卽來待,故自本寺,自朝至今,連爲催促於吏曹,而日已過午,尙無動靜,事體所在,萬萬駭然,當該典祀官,令該府,拿問嚴處,當該吏曹堂上,從重推考,典祀官,令吏曹,急速差出,以爲卽時封進之地,何如?傳曰,允。
李龍秀,以兵曹言啓曰,內禁衛將尹心輝,羽林衛將李忠運,俱以身病猝重,勢難供職,呈狀乞遞,宿衛領軍之將,不可遲待其差復,竝改差,今五月初六日,二番內禁衛番次矣。該番將尹心輝之代,依承傳口傳差出,何如?傳曰,允。
兵曹口傳政事,以李升權爲內禁將。
李龍秀,以兵曹言啓曰,新除授內禁衛將李升權,時無職名,依例口傳付軍職,何如?傳曰,允。
兵曹口傳政事,副護軍單李升權。
李龍秀,以兵曹言啓曰,五衛將王道常,兼帶別軍職,勢難兩處供職,呈狀乞遞,不可强令察任,改差,何如?傳曰,允。
李龍秀,以兵曹言啓曰,今當儲窠之月,虛司果例不得循例區處,而在前積滯之時,有勿拘儲窠,以虛司果擬入之例矣,今亦依此擧行,以爲次次疏滯之地,何如?傳曰,允。
李龍秀,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,每有仍停都試,代行祿試射之例,今亦依此擧行,何如?傳曰,允。
上在昌德宮。停常參·經筵。
南惠寬啓曰,大司憲鄭尙愚,持平朴孝臣未肅拜,執義李重蓮,持平兪理煥差祭,掌令趙直永呈辭,申星模在外,監察茶時之意,敢啓。傳曰,知道。
南惠寬啓曰,禁衛營將官來言,今日本營軍兵,日次私習云矣,敢啓。傳曰,知道。
南惠寬啓曰,御營廳將官來言,今日本廳軍兵,日次私習云矣,敢啓。傳曰,知道。
南履翼啓曰,右副承旨李龍秀,今日不爲仕進,卽爲牌招,何如?傳曰,允。
傳于南履翼曰,禮房承旨馳詣宗廟·永禧殿·景慕宮,奉審摘奸,受香諸處,一體奉審摘奸以來。
韓致應啓曰,藥房副提調持湯劑來待矣。傳曰,封入。
鄭元紀遷轉,代以禹錫簡爲假注書。
禹錫簡陞付,代以裴相仁爲事變假注書。
傳于南履翼曰,發遣吏郞,諸執事淸齋與否,摘奸以來。
以江原監司李好敏狀啓,通川郡民家失火事,傳于南惠寬曰,聞甚矜惻,原恤典外,別加顧助事,分付。
南惠寬,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
藥房提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
王大妃殿進御調中君子湯,依前方五貼製入事,榻前下敎。
李龍秀啓曰,大司憲鄭尙愚,掌令申星模,持平朴孝臣未肅拜,執義李重蓮差祭,掌令趙直永呈辭,持平兪理煥未署經,監察茶時之意,敢啓。傳曰,知道。
李羲甲啓曰,備邊司郞廳來言,今日賓廳日次,而景慕宮夏享大祭齋戒相値,不得來會云矣,敢啓。傳曰,知道。
傳于南履翼曰,禮房承旨馳詣景慕宮,奉審摘奸以來。
韓致應啓曰,藥房提調·副提調持湯劑來待矣。傳曰,封入。
傳于南惠寬曰,留院上疏入之。
南履翼啓曰,應敎李龜雲,校理任俊常在外,校理任天常,副校理趙晉和·鄭元容,修撰朴基宏,副修撰李東永差祭,一員未差,玉堂上下番俱空,事甚未安,副應敎李在秀,副修撰柳鼎養,竝卽牌招入直,何如?傳曰,允。
以副應敎李在秀,副修撰柳鼎養牌不進罷職傳旨,傳于南履翼曰,只推。
南履翼啓曰,玉堂上下番俱空,事甚未安,副應敎李在秀,副修撰柳鼎養,旣有只推之命,竝更牌招入直之地,何如?傳曰,允。
南履翼啓曰,玉堂備員間,視事頉稟之意,敢啓。傳曰,知道。
李龍秀啓曰,請由省掃之限以五年,法意何如,而行護軍張鉉宅,昨年旣已掃墳,日前又爲呈辭,纔已啓下矣。近來紀綱,雖曰掃地,破壞法例,逐年請由,萬萬駭然,臣之矇然捧入,誠不勝惶恐,而原呈辭勿施,張鉉宅,所當重勘,而本院請推之外,無他可施之罰,何以爲之?敢稟。傳曰,拿處。
李羲甲,以兵曹言啓曰,今五月初六日,二番內禁衛番次,而新除授該番將李升權,與羽林衛將趙在昇,有舅甥應避之嫌,其代,依承傳,更爲口傳擬入,而李升權,以罷散除拜,依例蒙敍矣,今則本職,以相避差代,則敍命似當還收,何以爲之?敢稟。傳曰,還收。
兵曹口傳政事,以尹致儉爲內禁將。
李羲甲,以備邊司言啓曰,卽見開城留守尹序東狀啓,則以爲,荐歉之餘,農民種糧,在在艱乏,各鎭倉各穀合四千五百四十石,特許加分事,請令廟堂稟處矣。本府當荐歉之餘,方農種糧,見甚艱乏,守臣所報,事勢似然,依所請,各鎭倉穀合四千五百四十石,許令加分,何如?傳曰,允。
李羲甲,以備邊司言啓曰,卽見水原留守李益運狀啓,則以爲,本府荐歉之餘,麥未登場,農糧垂乏,民情遑汲,本府還留庫中米租太合七千一百六十石,始興等四邑餉租五千二百石,特許加分事,請令廟堂稟旨分付矣。本府元還,自來不敷,排巡爲難,每當此時,請得加分,便成已例,屬邑艱食之患,亦與本府無異,本府及屬邑所在穀中,各穀一萬二千三百六十石,依所請,許令加分,何如?傳曰,允。
李羲甲,以備邊司言啓曰,卽見咸鏡監司金履陽狀啓,則以爲,民間種糧,專靠還穀,而以今應分之數,萬無塗抹之勢,各邑所在元還軍餉與交隣久置留庫中,折米限八千石,特許加分事,請令廟堂稟旨分付矣。本道還穀,自來不敷,除却應分之數,難排種糧,道臣加請,其勢似然,各邑所在元還軍餉交濟留庫中,折米限八千石,依所請,許令加分,何如?傳曰,允。
咸鏡監司金履陽疏曰,伏以臣,自荷寵擢,周皇踧踖,靡敢恬安,陳疏力巽,尙恐辭未達意,歷日潛思,不覺汗出瀋背,千萬不自意,恩私偏重,以臣爲有智陵之役,監董之勞,進階爲正憲大夫,一旬未帀,再奉華誥,雖使積勞盡瘁,功莫與爭者當之,尙且聞命若驚,逡巡之不暇,況臣之勞不幾時,而功蔑可記者乎?藉曰事關所重,微勞不遺,則弦弓帖馬,無施不可,崇班峻秩,寧或近似哉?夫國家之官人也,非以施恩澤也,度德而量能,賢愚之等,而官爲之崇卑,一如考弓弩而上下稍食,人主不得以私之,此古昔聖王所以致治之隆,而降自後世,資格是循,甄別不由人品,援汲必計久近,當時之嘐嘐古人者,輒常慨然而發歎矣。今臣所叨,則視古不倫,方今亦遠,兩無所當,直是濫耳,其玷聖朝愼簡之政,爲如何哉?嗚呼,臣之一身,顧不足言,而飄風驟雨,理無終日,急走先行,勢必顚躓,以臣庸下之質,孤寒之蹤,獲此罔功之賞,當此不次之擢,推之物理,召菑是恐,則其累聖上閔覆之仁,又如何哉?且臣於昨年,因朝紙,得見大僚筵奏,極論近日資級太驟之失,深得治世賞爵惟愼之義,心竊欽之矣,今於臣身,適當大僚所論之失,臣雖感恩懷榮,全沒廉恥,其敢有陽陽冒膺之意哉?玆敢實心披瀝,妄干宸嚴。伏乞聖慈,鑑臣言之非出飾讓,進相奏之切中時宜,毋以令出不反爲難,唯以趣銷刻印爲念,亟收旣頒之誥,俾遂必獲之願焉。臣無任云云。答曰,省疏具悉。卿其勿辭行公。
上在昌德宮。停常參·經筵。
李龍秀啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李羲甲啓曰,禁衛營將官來言,今日本營軍兵,日次私習云矣,敢啓。傳曰,知道。
李羲甲啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
掌令申星模啓曰,淸朝耳目之任,本非如臣蔑劣所可堪承者,而掌憲除旨,忽下於夢想之外,臣從下土,在道聞命,感恩牀義,蒼黃入城,冒沒出肅,以伸叩謝之忱,而第臣於前啓中,區區私義,有不可聯參者,曾叨見職,以此引避,卽蒙體諒之恩矣。處義無前後之異,則臺次非蹲冒之地,請命遞斥臣職。答曰,依啓。
以大司諫任厚常,司諫金孝眞,獻納李運恒,掌令趙直永,持平朴孝臣牌不進罷職傳旨,傳于李龍秀曰,只推。
以副應敎李在秀,副修撰柳鼎養再牌不進罷職傳旨,傳于南惠寬曰,只推。
南惠寬啓曰,應敎李龜雲,校理任俊常在外,一員未差,玉堂上下番俱空,已至經宿,事甚未安,副應敎李在秀,校理任天常,副校理趙晉和·鄭元容,修撰朴基宏,副修撰柳鼎養·李東永,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·鄭元容,修撰朴基宏,副修撰柳鼎養·李東永牌不進罷職傳旨,傳于南惠寬曰,只推。
南惠寬啓曰,玉堂上下番俱空,事甚未安,副應敎李在秀,校理任天常,副校理趙晉和·鄭元容,修撰朴基宏,副修撰柳鼎養·李東永,旣有只推之命,竝更牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·鄭元容,修撰朴基宏,副修撰柳鼎養·李東永再牌不進罷職傳旨,傳于南惠寬曰,只推。
南惠寬啓曰,吏曹郞廳來言,臺諫有闕,政事,取稟。傳曰,當日爲之。
南惠寬啓曰,吏曹郞廳來言,政事當日爲之事,命下,而判書金羲淳,參議金會淵,俱以病不來,參判趙萬元,義禁府坐起進去,不得開政云。判書·參判·參議,竝卽牌招,何如?傳曰,允。
李龍秀,以義禁府言啓曰,保放罪人趙在昇·李亨會·朴齊顔·李顯道,還囚照律以入之意,敢啓。傳曰,知道。
禁府照目粘連,任實前縣監朴齊顔矣本府議啓內,兩吏之差任不公,雖屬微事,一面之執災太薄,實涉失察,以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,長淵前縣監李顯道矣本府議啓內,防結痼弊,適當支勅,未及厘革,則雖與故爲襲謬有間,而訟牒當否,先使面任,爲之取捨者,難免轉委之科,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,羽林衛將趙在昇矣本府議啓內,身爲番將,當番禁旅,至有闕直之境,常時不能檢飭之罪,極爲可駭,以此照律,罪笞四十收贖,附過還職,私罪,奉敎依允爲旀,議減一等爲良如敎。又照目粘連,金溝前縣令李亨會矣本府議啓內,邑子之賣勢,鄕所之容奸,雖若屬之未然,歸之無憑,親信委任,旣列於繡論,以此照律,罪笞五十收贖,解見任別敍,私罪,奉敎依允爲旀,議減一等爲良如敎。又啓目,典祀官李相龍原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,行護軍張鉉宅原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。
上在昌德宮。停常參·經筵。
夜一更二更,月暈。
李龍秀啓曰,大司憲鄭尙愚,持平朴孝臣未肅拜,兪理煥未署經,執義·掌令,一員未差,趙直永呈辭,監察茶時之意,敢啓。傳曰,知道。
李羲甲啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
南惠寬啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
李羲甲啓曰,禁衛營將官來言,今日本營軍兵,日次私習云矣,敢啓。傳曰,知道。
李羲甲啓曰,御營廳將官來言,今日本廳軍兵,日次私習云矣,敢啓。傳曰,知道。
李羲甲啓曰,藥房提調持湯劑來待矣。傳曰,封入。
南惠寬啓曰,玉堂上下番俱空,已至經宿,事甚未安。副應敎李在秀,校理任天常,副校理趙晉和·鄭元容,修撰朴基宏,副修撰柳鼎養·李東永,旣有只推之命,所當更請牌招,而係是一日三牌,何以爲之?敢稟。傳曰,更爲牌招。
以副應敎李在秀,校理任天常,副校理趙晉和·鄭元容,副修撰柳鼎養·李東永牌不進罷職傳旨,傳于南惠寬曰,只推。
南惠寬啓曰,吏曹判書金羲淳,參判趙萬元,參議金會淵牌不進推考傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
南惠寬,以弘文館言啓曰,本館上番闕直,事甚未安。今日政新除授玉堂,待下批牌招入直,何如?傳曰,允。
有政。吏批,判書金羲淳進,參判趙萬元,參議金會淵竝牌不進,同副承旨南惠寬進。以李東冕爲執義,南達孫爲掌令,任百禧爲修撰,李墷爲兼司書,朴宗來爲禮曹判書,徐有升爲敦寧都正,李素爲工曹參議,鄭元容爲兵曹正郞,朴性來爲敦寧判官,宋欽明爲敦寧參奉,趙鎭壽爲和順縣監,安允悌爲崇靈殿參奉,李賢佐爲武烈祠參奉,韓光璧爲兼律學敎授,興陽縣監安光贊今加通政加資事承傳,贈吏參趙明勖贈吏判例兼,贈吏議趙正夏贈吏參例兼,工曹判書趙德潤本生兩代。再政。以金箕殷爲副校理,李晩秀爲判敦寧,朴在冀爲吏曹正郞,尹鍾烈爲典牲判官,李文遠爲掌樂主簿。
兵批,行判書徐榮輔進,參判申光軾受由,參議朴宗琦差祭,參知洪時濟入直進,行左承旨李羲甲進。以朴宗慶爲知事,李樂洙·李命鎰爲同知,宋銓·朴基豐爲副摠管,李廷奎·鄭景祚·姜世靖爲僉知,鄭來升爲宣傳官,沈能俊爲羽林將,徐有升·李基敬·崔宗錫爲五衛將,金振鎔爲慶熙將,尹喜豐爲宣傳官,趙貞鎭爲都摠都事,南慶老·崔應鉉·高慶赫爲武兼,鄭思溫爲德積僉使,護軍曺允遂,副護軍李憲琦·李采·朴宗羽·李周百·崔宗錫,副司直申星模,副司果鄭履逵,副司正申紈竝單付。再政。以沈漢永爲訓鍊主簿,都摠管單宋銓。
以吏曹參議金會淵牌不進罷職傳旨,傳于南惠寬曰,只推。
李羲甲,以兵批言啓曰,陞資拜營將者,瓜滿前以不職遞罷,則勿計朔數多少,還收資級,載在法典,而中軍,依營將例施行矣。前大興中軍南熙,瓜滿前以不職罷黜,所授加資,依例還收之意,敢啓。傳曰,知道。
以修撰任百禧牌不進罷職傳旨,傳于南惠寬曰,只推。
以副校理金箕殷牌不進罷職傳旨,傳于南惠寬曰,只推。
李羲甲,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李羲甲,以都摠府言啓曰,副摠管金愚淳,以成均館大司成,陞補設場事,晝仕出去之意,敢啓。傳曰,知道。
刑曹啓目粘連,京畿廣州府殺獄罪人李圭玄獄事段,償命與否,專係於奴主之眞假,而兩世相傳,再次蒙喪,若非其婢,豈肯爲此?今若以渠名之不載主籍,過於持疑,置之償命,有欠哀敬是白乎矣,獄體至重,上裁,何如?判付啓,施以次律爲良如敎。又啓目,廣州府殺獄罪人鄭成允獄事段,成允之於死者,自是生面,初無宿怨,字號仲亞,於渠無關,而逢場所慨,只責尊年,則其事薄過,其怒甚微,怒不至深,則踢固當輕,受此輕踢,遽至殞命,參以事狀,寧有是理?兩檢終未釋然,參訂俱非緊語,實合欽恤之義是白乎矣,獄體至重,上裁,何如?判付啓,放送爲良如敎。又啓目粘連,咸鏡道安邊府殺獄罪人姜正月金獄事段,胸肚之要害,處處受傷,脅骨之見碎,戞戞有聲,人雖無良,何忍爲此?債錢督償,農牛代奪,旋激奮氣,狼藉踢踏,竟使壯男,遽已殞命是白如乎,終又掉脫,推誘雇卒,萬萬兇獰,從速輸捉爲白乎旀,又啓目粘連,北靑府殺獄罪人史五芳獄事段,正郁,以子弟至切之情,救母兄被打之急,奮往直趨,而反被凶身之迎踢,正當胸心之要害,中傷而血嘔,氣乏而昏絶,未及歸家,旋卽殞絶,而檢案旣明,詞證亦備,更加嚴刑,期於取服,何如?判府啓,依允。又啓目粘連,咸鏡道咸興府殺獄罪人宋宗烈獄事段,脊背之㾗,形如人足,印着深重,不踏不築,寧有此㾗,而一人致命,兩人自在,究問其故,非彼則此,自來無怨之健伊當之耶,當夕爭鬨之宗烈當之耶?使人攪覺,躬自撫摩者,渠以爲自明之資,而適足爲手犯之贓,不可以隔壁之無聞,聯枕之不知,有所容恕,各別嚴刑,期於取服,何如?判付啓,依允。
上在昌德宮。停常參·經筵。
嘉順宮誕日,大殿·王大妃殿·中宮殿·惠慶宮,內閣·政院·玉堂·朝廷二品以上·六曹堂上·奉朝賀·大司諫口傳問安。答曰,知道。嘉順宮,單子問安。答曰,知道。世子宮,口傳問安。答曰,知悉。
李龍秀啓曰,大司憲鄭尙愚,掌令南達孫,持平朴孝臣未肅拜,執義李東冕在外,掌令趙直永呈辭,持平兪理煥未署經,監察茶時之意,敢啓。傳曰,知道。
韓致應啓曰,藥房三提調持湯劑來待矣。傳曰,封入。
韓致應啓曰,假注書韓益相,身病猝重,勢難察任,今姑改差,何如?傳曰,允。
韓益相改差,代以沈啓錫爲假注書。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永牌不進罷職傳旨,傳于南履翼曰,只推。
南履翼,以弘文館言啓曰,本館上番闕直,事甚未安,副應敎李在秀,副校理金箕殷·趙晉和,修撰任百禧,副修撰柳鼎養·李東永,卽有只推之命,竝卽牌招,以爲推移入直之地,何如?傳曰,允。
上在昌德宮。停常參·經筵。
李龍秀啓曰,大司憲鄭尙愚,掌令南達孫,持平朴孝臣未肅拜,執義李東冕在外,掌令趙直永呈辭,持平兪理煥未署經,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
南履翼啓曰,三皇忌辰日,前期一日以稟事,曾有受敎矣。今初十日太祖高皇帝忌辰日,親行望拜禮,何以爲之?敢稟。傳曰,謹當躬行矣。
南履翼啓曰,吏曹郞廳來言,和順縣監趙鎭壽,兩司當爲署經,而諫院則旣已署經,憲府則不得署經云。除在外陳疏·未署經外,未肅拜人員,竝卽牌招,以爲備員署經之地,何如?傳曰,一司除署經。
傳于南履翼曰,留院上疏入之。
南履翼啓曰,明日望拜禮時,闕字牌及爐盒,當爲奉來,門路,以何處爲之乎?敢稟。傳曰,永肅門爲之。
南履翼啓曰,明日望拜禮時,九卿當爲進參,右參贊洪明浩病不進,卽爲牌招,以爲淸齋之地,何如?傳曰,允。
南履翼啓曰,明日望拜禮時,兩司長官當爲進參,而大司憲鄭尙愚未肅拜,大司諫任厚常病不進,竝卽牌招,以爲淸齋之地,何如?傳曰,允。
以副應敎李在秀,校理任天常,副校理趙晉和,修撰任百禧,副修撰柳鼎養·李東永再牌不進罷職傳旨,傳于南履翼曰,只推。
以副校理金箕殷牌不進罷職傳旨,傳于南履翼曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
南履翼,以吏曹言啓曰,卽接通禮院牒報,則以爲,明日親臨北苑望拜禮時,左右通禮,不可不備員,而左通禮沈厚鎭,右通禮任㸁,俱以身病猝重,不得進參,卽速變通差出,以爲備員擧行之地云。通禮院左通禮沈厚鎭,右通禮任㸁竝改差,其代,口傳備擬以入之意,敢啓。傳曰,知道。
吏曹口傳政事,以李德升爲左通禮,申星模爲右通禮。
李龍秀,以都摠府言啓曰,今五月初十日北苑親行望拜禮時,侍衛寶劍,當爲備員,而都摠管宋銓呈辭,副摠管朴基豐在外,張鉉宅就理,李東善·李文會·崔光泰俱有身病,無以備員,令政院稟旨變通,仍令該曹,口傳差出,待下批牌招,以爲備員之地,何如?傳曰,允。
李龍秀啓曰,因都摠府草記,明日望拜禮時,侍衛寶劍,當爲備員,而都摠管宋銓呈辭,副摠管朴基豐在外,張鉉宅就理,李東善·李文會·崔光泰有身病,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以金啓洛爲都摠管,金履喬·吳淵常·朴宗正·尹尙圭·金益彬爲副摠管。
傳于李龍秀曰,明日出宮門路,以協陽門爲之。
南履翼啓曰,明日望拜禮時,兩司侍臣,當爲進參,除在外·未署經外,未肅拜·呈告人員,竝待開門牌招,何如?傳曰,允。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永牌不進罷職傳旨,傳于南履翼曰,只推。
南履翼,以備邊司言啓曰,卽見黃海監司韓用鐸狀啓,則以爲,農民種糧,專靠受還,而應分之數,本自不敷,道內會付留庫條中,各穀二萬八千石,特許加分事,請令廟堂稟旨分付矣。麥前農糧,專在還穀,而應分不足,繼巡無路,則道臣之依年例狀請,勢所固然,道內留庫穀二萬八千石,許令加分,何如?傳曰,允。
掌令趙直永疏曰,伏以苫塊餘喘,萬念都灰,蒲質又衰,疾病交侵,蟄伏窮鄕,夢斷鵷鷺之班,瞻望雲天,徒切狗馬之戀,適因事故,偶爾入京,而掌憲除旨,忽下於千萬夢想之外,旅館動色,感極而涕,署經有命,天牌儼臨,願切脩門之一入,分宜叩謝之少伸,蒼黃隨牌,唐突出肅,而自顧空疎,蔑無知識,蒙愚湔劣,最居人下,其於淸朝耳目之任,無異蚊之山·鶴之軒,是豈臣一分堪勝者乎?又有區區私義之難安者,臣與島配罪人趙得永,雖非袒免之親,其在敦倫之義,隨衆參啓,大乖廉防,宜卽引避,適有推鞠之命,未暇言私,不敢不進參,而以臣情地,義不當苟然因循,故天牌之下,不敢爲冒膺之計,日事違傲,屢犯慢命之罪,滿心惶懍,罔知攸措,短章自列,仰暴情實。伏乞聖慈,俯垂鑑諒,亟遞臣掌憲之職,仍治臣逋慢之罪,以肅朝綱,以安私分焉。臣於乞免之章,不宜贅及他說,而民生之目前窮蹙,將至於莫可支吾,茫無津涯之境,臣請略陳之。顧今國家之勢,譬如千間廣廈,歲久不理,上漏旁圮,棟朽桶蠧,傾壓之患,迫在朝夕,而只冀一時之苟安,起居於此,飮食於此,今日不頹則曰安矣,而不知有明日,明日不頹則曰安矣,而不知有又明日,如此而不奮起振作,以爲葺繕之方,則幾何其不胥而撓壞也?嗚乎,生民之塗炭,國勢之岌嶪,未有若此時之深且切也,恒晹此酷,飢饉荐臻,民國之儲蓄竝竭,貪風公行,上下交征,營邑之倉廩俱空,日月之薄蝕也,星宿之騁妖也,雷電之失時也,而天心久在未豫,紀綱之頹敗也,風俗之汚下也,名分之紊亂也,而人心日就危惡,朝著之上,不尙名節,而士夫之志氣頹惰,閭巷之間,不務實地,而儒學之講業荒廢,恬嬉成習,狃安爲常,危亡之機,譬若已彎之弦,銷鑠之漸,殆同將發之弩,而人情各懷冤鬱,自不知甚樣禍胎之萌於何處,見於何事,而內自都城,外至四境,莫不嗷嗷然自懼而自喪,是何聖明之世,有此蕭索之氣也?臣誠愚眛,不達時務,而潛究其弊,得其本源,是在殿下可爲而不爲,當行而不行也,臣不敢知,豈聖度仁恕,睿德淵深,包涵於寬厚之地,弘運於靜默之所,莫能察識於形跡之著見而然歟?臣不敢知,抑或大志不立,典學未就,樂於吾身之便安,任他庶務之因循,以爲是自足而然歟?殿下自臨御以來,未嘗有一政一令之發見於注措之間,而庶事之啓,允下成憲,陳戒之章,體念無實,月六之賓對,日三之晉接,亦或無故而停撤,以致百度解弛,萬機叢脞,一年二年,今已十有餘年之久矣,臣誠怵惕憂懼,不能自已也。宗社之安危,生民之休戚,專係於殿下之一身,殿下將誰恃而自安若是歟?所其無逸之訓,宴安鴆毒之語,殿下其不知而然歟,知而不能强勉而然歟?誠恐殿下,垂拱於深宮之中,未及周察於民情之惻怛,敢以耳目所見聞者,爲殿下悉陳之,粵自己庚以後,八方之民食罄竭,剝樹茹草,不能資生,餓殍之氓,溝壑相望,逃亡之屋,村里皆然,而方面之臣,但識錢穀之弄幻,守土之吏,惟務聚斂之深刻,軍布之徵,及於已殍之鬼,誅求之政,載於流亡之戶,隣里之奠居者,疊徵身外之役,宗族之保生者,移納戶外之租,已是吾民切骨之冤,而奸吏乘時,盗瘵文字,田稅有定,而加卜無常,捧糴旣精,而受糶甚麤,假托上司之惟正,白地徵督,變幻各稅之名色,加數捧納,以錢爲穀者,春分小而秋收多,憑公營私者,利官重而弊民切。夫農之終歲勤動,至秋甔石,多不過數十包,女工之晝夜勤作,及歲尺幅,亦無過十餘匹,而飢不能食,寒不能衣,今日之奠居者,安得不爲他日之逃亡也?此時之保生者,安得不爲異時之餓殍也?是故居無居室之樂,入語則思亂,生無生世之意,巷議則怨官,哀哀生民,寧獨何罪?今年亢旱,又如是孔酷,畿·湖麥農,已辦大無,秋事成稔,又不可知,若或歲且荐飢,則公無可賑之穀,民無自食之道,於此將何以區劃經濟耶?少失其方,則以此人心,將不知至於何境,此臣所深憂而遠慮也。財貨之匱乏,亦莫如近日,而一自西變以後,倉儲愈空,民産益竭,同堂之親,初無相資之道,隔籬之人,反生欺取之計,世道轉加危險,生業尤切艱難,而奢麗之風,日甚一日,苧帛之衣,周及於皀隷之身,膏梁之味,偏飫於胥徒之口,喪祭之濫度,讌婚之過節,一費萬錢而不之惜也,以有限之財,當無制之用,財安得不竭,民安得不困也?嘉賊本吾赤子,胡然而化爲盗也?谷民本吾蒼生,胡然而起作亂也?苟或治無其制,御失其方,則何處無嘉賊,何邑非谷民也?孟子曰無敵國外患者國恒亡,又曰及其閒暇時,般樂怠傲,是自求禍也,今日之朝廷,不幸近之矣。嘉賊未勦之前,人或有疑懼之心,旣平之後,以爲是無足憂矣,谷民之作亂,歸之人心之不古,而旣誅之後,以爲懲畏而不復作矣。曾不念患生所忽,危從安起之戒,如此不已,殿下之國不幾於無民乎?粵在先朝,曾以能吏聞者,率多今日之貪饕,是廷臣負殿下也,斯民也,卽先王化囿中物,而乃有咨嗟思亂之心,是百姓負殿下也,殿下,以今日之勢,謂安耶否耶?惟我四百年鴻業,今傳在殿下之身,殿下其將苟安姑息,坐視其危亂而莫之救歟?抑將奮發興起,夙宵宥密,俾安其所受之器歟?伏想殿下於此,必惕然警懼,以爲修省之方矣。嗚乎,人君一心,萬化之源也。萬機之本也,治其源則萬化從生,何患乎生民之塗炭,培其根則萬機畢張,何憂乎國勢之岌嶪?其所以治之也培之也,亶在殿下之大奮發大興起,克勤克念,克明克誠,旣懋終始之典學,深講今古之興替,使吾心之淵,澄之而無渣,吾心之地,封之而厚殖,得其涵養之氣,薰陶之性,則便安之志氣,不待立而自立矣,因循之事業,不求振而自振矣。若然則未豫之天心上格,歲應太和之福,危惡之人心底定,日受無疆之休矣,此誠殿下轉危爲安之一大機也。若夫恭儉自持,節用愛民,自是人君之盛德,而聖學旣就,則不待勉强而行之矣,先自殿下之身,克行恭儉之德,不作無用之器,毋爲空費之資,則民俗之奢麗,亦不待禁而自止矣。上自宮禁,下至閭里,侈俗一變,財無糜費之所,則今年明年,公私之餘儲漸多,歲之積而積之愈多,饒國資民之術,莫過於儉之德矣。殿下若不念改圖之方,一如今日之因循姑息,則不知國家將稅駕於何地,吁,亦可畏也爾。伏願殿下,不以人卑其言,而留神於激勵之地,勤心於懋學之工,以格天心悅民意爲主,則財聚而民富,俗變而國安,伏未知殿下,其有意於此乎,臣年今六十二歲矣,豈可以拭巾之殘喘,明見其危亡之在卽,而不爲殿下一陳之乎?斷斷憂愛之誠,出於衷曲之至懇,若蒙俯察而收用,則臣死得暝目於地下矣。臣無任云云。省疏具悉。所陳時弊切實,當留念,本職依施。
上在昌德宮。停常參·經筵。
未時申時,日暈。
皇壇望拜禮行禮後,內閣·政院·玉堂·藥房口傳問安。答曰,知道。
還內後,內閣·政院·玉堂·藥房口傳問安。答曰,知道。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李龍秀啓曰,大司憲鄭尙愚未肅拜,執義李東冕在外,掌令一員未差,南達孫,持平朴孝臣牌不進,兪理煥未署經,監察茶時之意,敢啓。傳曰,知道。
李羲甲啓曰,禁衛營將官來言,今日本營軍兵,日次私習云矣,敢啓。傳曰,知道。
李羲甲啓曰,御營廳將官來言,今日本廳軍兵,日次私習云矣,敢啓。傳曰,知道。
李羲甲啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
韓致應啓曰,藥房三提調持湯劑來待矣。傳曰,封入。
傳于南履翼曰,禮房承旨馳詣孝昌墓,奉審摘奸以來。
傳于趙興鎭曰,戶房承旨與禮曹堂上·戶曹郞廳,依定式,馳詣宣武祠,奉審摘奸以來。
南履翼啓曰,吏曹郞廳來言,臺諫有闕,政事,取稟。傳曰,當日爲之。
有政。吏曹判書金羲淳進,參判趙萬元病,參議金會淵病,左副承旨南履翼進,以李奎鎭爲掌令,朴性來爲永禧殿令,金喆淳爲司僕主簿,書題單徐宅俊,故通德李德濟贈吏參例兼,故縣監李蓍顯贈吏議,同知李東洙兩代。再政。以趙國仁爲敦寧判官,玄翼修爲智陵參奉。
兵批,行判書徐榮輔病,參判申光軾入直進,參議朴宗琦病,參知洪時濟病,行左承旨李羲甲進,以沈能俊爲僉知,護軍李源龍·李光載,副護軍金熙周·閔重默·梁學臣,副司直趙直永竝單付。
以司諫金孝眞,獻納李運恒,掌令南達孫,持平朴孝臣牌不進罷職傳旨,傳于李羲甲曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永牌不進罷職傳旨,傳于南履翼曰,只推。
李羲甲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
癸酉五月初十日卯時,上詣北苑。皇壇望拜禮入侍時,行都承旨韓致應,行左承旨李羲甲,行右承旨趙興鎭,左副承旨南履翼,右副承旨李龍秀,同副承旨南惠寬,假注書禹錫簡·沈啓錫,記注官朴思彦,別兼春秋李紀淵,以次詣閤。時至,通禮跪啓請外辦。上具翼善冠·衮龍袍,乘輿出宣化門。藥房都提調韓用龜,提調金羲淳,副提調韓致應,進輿前奏曰,早朝勞動,聖體,若何?上曰,一樣矣。仍由協陽門·建陽門,入靑陽門。通禮前導至幕次前,啓請降輿。上降輿入幕次,仍敎曰,入幕次後問安勿爲之。出榻敎大臣以下參班儒武各就位。通禮跪啓請外辦,上改具黑圓領袍以出。通禮啓請乘輿,上乘輿至帳殿。通禮啓請降輿,上降輿,詣拜位北向立。贊儀唱四拜,上行四拜禮訖。贊儀唱跪,上跪。司香二人,進香案前跪三上香,俯伏興退。贊儀唱四拜,上行四拜禮。通禮啓請乘輿,上乘輿還御幕次。通禮跪啓請外辦,上改具翼善冠·衮龍袍以出。通禮啓請乘輿,上乘輿。致應進前曰,前此望拜禮時,或有儒武入侍之命,今番則何以爲之乎?上曰,置之,可也。仍敎曰,宣傳官四人,馳詣南·北·東·西之郊,農形摘奸以來,仍由靑陽門·建陽門·協陽門,入宣化門還內。諸臣以次退出。
癸酉五月初十日卯時,上御熙政堂。藥房入診入侍時,都提調韓用龜,提調金羲淳,副提調韓致應,假注書禹錫簡,記注官朴思彦,別兼春秋李紀淵,檢校待敎朴宗薰,以次進伏。醫官吳千根·李漢臣·趙宗協·秦東秀·卞之錞·崔遂燁·吳仁豐·李彦厚,以次進伏楹外訖。用龜曰,趁早勞動,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,各殿宮氣候,亦皆一樣矣。用龜曰,醫官已爲待令,使之入診,何如?上曰,唯。仍命醫官入診。千根·漢臣·宗協·東秀·之錞·彦厚,以次診候訖。退伏奏曰,左右三部調勻矣。上曰,湯劑議定,可也。用龜曰,近日進御二神交濟湯,今爲四十四貼矣,諸醫官以爲,此湯劑二十貼爲一劑,而限三劑,連爲進御爲宜云,故今則姑不必更爲議定矣。上可之。羲淳曰,今朔爲始,當爲儲窠,而若出郡守以上窠,則京職中可擬之人,每患苟艱,限都政前,以準朔守令,勿拘純望,通融備擬,以爲次次遷轉之地,雖値口傳之時,一體擧行,已成近例,今亦依此爲之,何如?上曰,依爲之。出擧條王大妃殿進御加味通順散,自今日五貼式,日次製入事。出榻敎惠慶宮進服加味異功散前方中,去半夏,加麥門冬一錢·五味子五分,自今日五貼式,日次製入事。出榻敎仍命退,諸臣以次退出。
上在昌德宮。停常參·經筵。
南惠寬啓曰,大司憲鄭尙愚,掌令南達孫,持平朴孝臣未肅拜,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
趙興鎭啓曰,右副承旨李龍秀,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
趙興鎭啓曰,假注書禹錫簡,身病猝重,勢難察任,今姑改差,何如?傳曰,允。
以右副承旨李龍秀牌不進罷職傳旨,傳于趙興鎭曰,只推。
禹錫簡改差,代以宋成龍爲假注書。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永牌不進罷職傳旨,傳于南履翼曰,只推。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永再牌不進罷職傳旨,傳于南履翼曰,只推。
宣傳官具錫朋書啓,臣於本月初十日辰時量,以農形摘奸事,敬奉聖敎,馳往興仁之門外,始自東山里,轉至楊州南面忘憂里,東面兎院諸處,一一看審是白乎則,牟麥段,秋牟則雖已向熟,間多枯乾是白遣,春牟則已爲發穗,亦未免枯乾之漸是白遣,豆太黍粟木綿段,今皆立苗,而姑未茁長是白遣,畓庫段,有水根處,則間間移秧,而高燥處,則付種無期是白乎所,若得霈然一雨,則可以一齊移揷,而雨意漠然,民情渴望是白遣,招致老農,詳問臣所未到處農形是白乎則,田與畓,與臣所見,無異是白乎矣,大抵以畓農言之,則姑無大段憂慮是白遣,以田穀言之,則大有渴急之望是白齊。傳曰,知道。
宣傳官具載龍書啓,臣於本月初十日辰時量,以農形摘奸事,敬奉聖敎,由敦義門,始自弘濟院,踰楊州境,至于高陽之碧蹄,所經諸處,逐廤一一看審是白乎則,牟麥段,或有向熟處,或有發穗處,而無論春秋牟,所見燥萎,俱未茁長是白遣,豆太黍粟木綿段,雖已立苗,而亦未茂盛是白遣,水田段,有水根處,則間或移秧,而高燥處,則間間有未及起耕者,而此是待雨移秧之處是白乎所,此時若得霈然一雨,則可期一齊移揷,而雨意漠然,民情渴望是白遣,臣於所經之路,招致老農,詳問臣所未到處農形是白乎則,皆以爲,去月二十二日浥塵雨之後,尙此旱乾,無論洞與野,有水根灌漑處外,多有未及付種處,而秋牟發穗,而未得成實,春牟發穗之際,未能沾潤,亦多萎枯是白遣,早稻早豆太木綿黍粟,立苗之後,亦未得向靑,晩稻與乾播,亦未得齊一立苗,一旬之內,如未得甘霔,則似未免失稔是如是白乎所,大槪以優劣言之,則田勝於畓,洞勝於野,楊州劣於高陽,邑底優於外村是白齊。傳曰,知道。
宣傳官尹載鐸書啓,臣於本月初十日辰時量,以農形摘奸事,敬奉聖敎,由崇禮門,始自銅雀津,踰南泰嶺,至果川始興縣,一一看審是白乎則,秋牟間間向熟,春牟與大麥,姑未成熟,俱以被旱,未及茁長是白乎旀,早稻與木綿,已爲除草是白遣,晩稻與黍粟豆太,今始除草是白乎旀,洞畓有水根處,間間移揷是白遣,高燥處則多爲旱乾,未及移秧是白乎旀,所經諸處,招致老農,詳問農形是乎則,夏至尙遠,此際若得霈然一雨,則可免失稔是白遣,優劣言之,則始興優於果川是白齊。傳曰,知道。
宣傳官柳信儉書啓,臣於本月初十日辰時量,敬奉聖敎,馳往北郊·崇信坊·水踰村及楊州所羅里·屯夜面·樓院坪·議政府坪·碑立隅·西乙仰面·峽斗面·蘆原坪上中下契等面里諸處,詳細看審是白乎則,畓穀段,水附種長,纔數寸許是白遣,乾播段,間間除草,移秧段,有水根處,間或移揷是白遣,秋牟段,幾乎向熟,而間多乾萎,春牟段,尙多靑色,而亦有枯黃之慮是白遣,粟太木花段,姑未茁長,而未及除草,豆黍播種段,尙未立苗是白如乎,所經各處,招致老農,詳問農形是白乎則,一旬之內,若得霈然,一雨,則庶免失稔之望是如是白齊。傳曰,知道。
南履翼,以禮曹言啓曰,至今雨意漠然,祈雨祭設行事,自禮曹往復大臣,停當草記事,下敎矣。謹依聖敎,議于大臣,則祈雨祭設行當否,初於禮堂之往復,以姑觀三四日啓稟之意,回覆矣。聖念憧憧,有此憫旱之下敎,趁今設行,爲宜,諸大臣之意詢同,初次祈雨祭,不卜日卽當磨鍊擧行矣。今十三日,三角山·木覓山·漢江,依例遣堂下三品官,虔誠設行,何如?傳曰,允。
傳于南履翼曰,祈雨祭設行,上京守令,催促下送。
傳于南履翼曰,發遣吏郞,諸執事淸齋與否,摘奸以來。
以江原監司李好敏狀啓,蔚珍縣令趙運永,病情沈重,屢狀乞遞,不得已罷黜事,傳于南履翼曰,令該曹,口傳差出,催促下送。
吏曹口傳政事,以李思謙爲蔚珍縣令。
南惠寬,以備邊司言啓曰,全羅左水使李鐵求,謂有身病,屢狀乞遞,身病旣如此,則有難强令察任,改差,何如?傳曰,允。
南惠寬,以備邊司言啓曰,三水西五鎭撤罷之後,不可使各該鎭將,無故落仕,無論參上參下,竝遞付京職,而參下則許令通計前仕之意,分付該曹,何如?傳曰,允。
上在昌德宮。停常參·經筵。
李羲甲啓曰,大司憲鄭尙愚,掌令南達孫,持平朴孝臣未肅拜,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
南履翼啓曰,假注書宋成龍,時無職名,令該曹,依例付軍職,冠帶常仕,何如?傳曰,允。
傳于南履翼曰,禮房承旨馳詣受香諸處,奉審摘奸以來。
南履翼,以弘文館言啓曰,本館上番闕直,事甚未安,校理任天常,副校理趙晉和,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以校理任天常,副校理趙晉和,修撰任百禧,副修撰柳鼎養·李東永牌不進罷職傳旨,傳于南履翼曰,只推。
吏曹口傳政事,以朴宗喜爲司導主簿。
傳于南履翼曰,抱川縣監內移,其代,口傳擇差,當日下送。
南履翼,以弘文館言啓曰,本館上番,連日闕直,事甚未安,校理任天常,副校理趙晉和,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
傳于南履翼曰,留院上疏入之。
南履翼,以成均館行大司成意啓曰,本館入直,久任郞官外,凡郞無敢入直,若有代員替直之事,則草記代直事,曾有定式矣。司成洪大浩在外未肅拜,直講金鎭,典籍李景熙,俱爲差祭進去,時無入直之員,以他郞官,姑爲代直,何如?傳曰,允。
江原監司李好敏疏曰,伏以臣,量分度能,百不猶人,濫荷洪造,待罪東藩,承流宣化,爲任且重,而才不稱職,察隱蘇瘼,志非不切,而事不從心,三載于今,無往而非罪,不幸近北四邑,荐遭歉荒,饑饉疾疫之民,若不保朝夕之命,惟我聖上如傷若保之德,逈出尋常,蠲恤之典,旣施於前冬,賑濟之政,特擧於今春,使彼無告之類,旣骨而傅之肉,不于壑而奠之于室,臣於行部之時,躬到四邑,監賑饋飯,面諭我聖上盛德至意,俾各安居務農,則四邑窮民,無不飽德飫仁,歡天喜地,攢手蹈足,感祝萬萬,今則兩麥當秋,三農俱擧,自始至終,得無捐瘠之患,以臣不才,當此重任,幸免僨事之境者,莫非君靈攸濟,亦賴賑邑五守令,皆得良手,設施之方,致底得宜,拯救之道,靡不用極,我聖上東顧之憂,得以少紓,此實朝家之盛澤,生民之大幸,而臣亦與其榮焉,公事今旣句當,則臣竊有私情之切急者,不得不仰首鳴號,臣自少善病,在家調將之時,寧日恒少,自再昨年到界之初,忽添奇疾,四五朔之間,屢入危域,其不死者倖耳。自玆以後,榮衛日虛,別症層出,而賑事方張,未敢言病,簿書期會,勞瘁已甚,藥餌扶持,形殼徒存,譬如本根受傷之木,技葉自如,而中實枵然,少經風雨,不顚則仆,巡部之行,浹月始還,而宿病如期復發,食飮專却,動作有妨,營中許多事務,道內許多文牒,不免擔却一邊,臣以是憂懼,若添一病,臣之瓜期,只在初秋,病若少可耐過,則數月之間,何敢區區言私,以犯猥越之罪哉?今則還賑旣畢,營務稍歇,未滿數朔,便是已熟之瓜,病狀日加一日,若使徐待瓜報,拖至潦暑,則實無扶病作行之望,事在萬分不得已之地,玆敢冒死哀籲於天地父母之前。伏願殿下,諒臣所辭實出至懇,特賜遞改,以便公私,仍治臣瀆擾之罪,以肅朝綱,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自午時至人定,灑雨下雨,測兩器水深五分,自人定至十四日開東,灑雨下雨,測雨器水深一寸。
李羲甲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李羲甲啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李羲甲啓曰,禁衛營將官來言,今日本營軍兵,日次私習云矣,敢啓。傳曰,知道。
李羲甲啓曰,御營廳將官來言,今日本廳軍兵,日次私習云矣,敢啓。傳曰,知道。
李羲甲啓曰,行右承旨趙興鎭,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
李羲甲啓曰,大司憲鄭尙愚,掌令南達孫,持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,掌令南達孫,持平朴孝臣牌不進罷職傳旨,傳于李羲甲曰,只推。
吏曹口傳政事,以尹大東爲抱川縣監。
南履翼啓曰,吏曹郞廳來言,蔚珍縣令李思謙,抱川縣監尹大東,諫院則雖已署經,憲府則不得署經云。除在外·未署經外,未肅拜人員,竝卽牌招,何如?傳曰,一司除署經。
以校理任天常,副校理趙晉和,修撰任百禧,副修撰柳鼎養·李東永再牌不進罷職傳旨,傳于南履翼曰,只推。
南履翼,以弘文館言啓曰,本館上番,連日闕直,事甚未安,校理任天常,副校理趙晉和,修撰任百禧,副修撰柳鼎養·李東永,旣有只推之命,與副應敎李在秀,副校理金箕殷,竝卽牌招,以爲推移入直之地,何如?傳曰,允。
李羲甲啓曰,右邊逋盜大將鄭學畊,以禁軍別將,明日禁軍祿試射事,慕華館出去矣。所珮命召及大將牌·傳令牌,何以爲之?敢稟。傳曰,仍珮往來。
南履翼,以禮曹言啓曰,卽接健元陵·顯陵·穆陵·徽陵·崇陵·惠陵·元陵官員聯報,則自日前,大虎入於局內,白晝橫行,咆哮於齋室近處,官員奉審,守僕上直,山直巡山等節,不得任意云。莫重之地,虎患浪藉,極爲驚心,卽令該軍門,發送校卒,期於捕捉,何如?傳曰,允。
李羲甲,以兵曹言啓曰,本曹佐郞李中鎭,身病猝重,屢度呈狀乞遞,宿衛重地,不可久曠,今姑改差,何如?傳曰,允。
李羲甲,以兵曹言啓曰,景福宮衛將金聖喆,身病猝重,勢難供職,呈狀乞遞,不可遲待其差復,改差,何如?傳曰,允。
李羲甲,以御營廳言啓曰,東道七陵齋室近處,大虎白晝橫行,卽令該軍門,發送校卒,期於捕捉事,自禮曹草記,允下矣。本廳善放砲手五十名,定將校率領,今日爲始,出送行獵之意,敢啓。傳曰,知道。
李羲甲,以二所巡廳言啓曰,去夜初更五點量,白衣犯夜人執捉,則自言別監云。故考見號牌,則果是別監孫宗福的實,何以爲之?敢啓。傳曰,決棍五度。
李羲甲,以二所巡廳言啓曰,去夜初更五點量,白衣犯夜人別監孫宗福,依傳敎,決棍五度之意,敢啓。傳曰,知道。
禁府啓目,海南縣監李鍾運原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,羅州監牧官金愿原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,咸悅前縣監宋仁載原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,雲峯縣監成正橲原情云云。傳旨內辭緣,泛稱遲晩,所當請刑是白乎矣,別軍職勿爲請刑,載在大典通編,議處,何如?判付啓,依允。又啓目,文城僉使朴玎晦原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
修撰任百禧疏曰,伏以臣,叨拜館職,已有日矣,敢違召命,亦云屢矣,縱荷包容,尤罰不加,揆以義分,去益惶蹙,臣之以老母癃病,前後煩懇,不啻一再,目今症勢,挾感頓㞃,食飮全却,眞元凘鑠,委頓床笫,氣息凜綴,朝雖乍間,暮又旋添,甘毳滋補,刀圭調治,少或失宜,其害立至,臣方左右扶將,末由離側,雖在禁直,勢將請急,暫入旋出,尤所不敢,進退維谷,煎迫罔措,玆不得不隨牌陳章,冒瀆崇聽。伏乞天地父母,遞臣虛縻之職,治臣逋慢之罪,俾便救護,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
自開東至人定,灑雨下雨,測雨器水深二寸二分。自人定至十五日開東,灑雨下雨,測雨器水深五分。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏憲,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李羲甲啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李羲甲啓曰,行右承旨趙興鎭,今日不爲仕進,卽爲牌招,何如?傳曰,允。
韓致應啓曰,藥房都提調·副提調持湯劑來待矣。傳曰,封入。
傳于南履翼曰,禮房承旨馳詣宗廟·景慕宮,奉審摘奸以來。
以副應敎李在秀,校理任天常,副校理趙晉和·金箕殷,副修撰柳鼎養·李東永牌不進罷職傳旨,傳于南履翼曰,只推。
李羲甲啓曰,大司憲鄭尙愚,掌令南達孫,持平朴孝臣未肅拜,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,掌令南達孫,持平朴孝臣牌不進罷職傳旨,傳于李羲甲曰只推。
南履翼啓曰,玉堂上下番俱空,事甚未安,應敎李龜雲,校理任俊常在外,修撰朴基宏差祭,任百禧受由,副應敎李在秀,校理任天常,副校理趙晉和·金箕殷,副修撰柳鼎養·李東永,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,副修撰柳鼎養·李東永牌不進罷職傳旨,傳于南履翼曰,只推。
以忠淸監司元在明狀啓,稷山縣民家失火事,傳于南履翼曰,聞甚矜惻,元恤典外,別加顧恤事,分付。
以慶尙左水使金養和狀啓,東萊府人物渰死事,傳于南履翼曰,聞甚矜惻,元恤典外別顧助,如有生前身還布,竝蕩減事,分付。
南履翼,以內醫院都提調意啓曰,提調金羲淳,今日問安,不爲仕進,卽爲牌招,何如?傳曰,允。
南履翼,以禮曹言啓曰,圭璧初擧,靈應斯捷,甘澍伊始,通宵霏霔,而測雨器水深,幾近數寸,言念民事,誠爲萬幸。見今油雲尙濃,霏灑不止,可期有周洽之慶。再次祈雨祭,姑爲停止,何如?傳曰,允。
李羲甲,以義禁府言啓曰,南兵使李石求狀啓內,惠山前僉使李寬彬罪狀,令攸司稟處事,啓下矣。李寬彬,下去忠淸道沔川地云,依例發遣府書吏拿來,何如?傳曰,待待命拿囚。
李羲甲,以義禁府言啓曰,卽接月令醫員金宗漢手本,則時囚罪人張鉉宅,屢日處濕之餘,素患風痰之症,一倍添劇,四肢如束,食飮全却,轉側須人,實有難保之慮云。罪人病勢如此,則一邊保放,一邊草記,曾有定式矣。張鉉宅,姑爲保放之意,敢啓。傳曰,知道。
宣傳官尹喜豐書啓,臣於本月十四日申時量,敬奉聖敎,出自崇禮門,馳往靑坡四契驛里等處,詳細看審是白乎則,旱乾之餘,得此甘澍,農民之欣聲載路,而已播之稻,怏沾旱根,未秧之畓,姑不儲水是白遣,早太·木綿·黍粟,擧皆勃興,靑色滿野,浦田秋麥則別無損益是白遣,山田春牟,則顯有蘇盛之望是白乎所,以臣一時過見,不得盡究,招致老農,問以雨澤之多寡是白乎則,高燥之處,尙未浹洽,目今雨勢,連爲滂沱,似無不足之慮云云是白齊。傳曰,知道。
吏曹啓目粘連,觀此平安道暗行御史李垿書啓,則平壤前庶尹沈應奎,義州前府尹趙興鎭,龜城前府使趙恩錫,龍川前府使李祜植,楚山前府使崔信燁,前前府使洪時溥,熙川前郡守金文基,寧遠前郡守羅東旭,泰川前縣監白慶楷等段,所犯諸條,或以營私肥己,或以厲民蔑法,或以冒功得官爲辭,論以法綱,俱不可不嚴勘,而繡啓旣請令攸司稟處或重勘,更無可論是白乎旀。江東縣監李晉淵段,以人之非命而致命,豈曰無怨,軍錢之當給而不給,是以相謗是如爲白有臥乎所,罷黜爲白乎旀。廓山縣監金圖遠段,終焉因循,未見振刷之效是如爲白乎旀。三和府使金煐段,偏裨之從中作奸,雖未察飭是如爲白乎旀。永柔縣令鄭東晩段,三倉之分還欠精,盍察吏奸是如爲白乎所,上項三邑守令,俱不可無警,竝只從重推考爲白乎旀。肅川府使李德秀段,課農則躬自巡野,聽訟則案無滯牘,除徭減役,村無流逋之氓,救荒恤窮,境絶捐瘠之患,惠政旣洽於窮蔀,譽聲至播於隣邑,且於賊變時,吏奴作隊軍七十餘名,聞變卽發,團束軍千餘名,翌日繼進,先於他邑,如赴樂地,若非官長政治之孚感,何以得此死力於危急之際?觀於一道,治績爲最是如爲白有臥乎所,救荒制變之節,聲績俱茂,其在激勸之道,合拖陞敍調用之典是白乎矣,例干恩賞,臣曹不能擅便,上裁敎是白乎旀。監司鄭晩錫段,廉明律己,望實兼隆,衆瘼蝎集,而分拆不遺於縷毫,列邑龜縮,而威重自著於憚壓,薄自奉而惠均四十餘州,賑飢口而頌騰幾萬生靈是如爲白有臥乎所,道臣與守令有間,今姑勿論爲白乎旀,其餘守令察飭等段,旣無優異之績,亦無顯著之疵,竝只置之爲白乎旀,閫帥·中軍·虞侯·邊將等乙良,令兵曹稟處爲白乎旀。奏御文字,事體至重,宜致審愼,而今此御史書啓中价川·嘉山·廓山,俱是縣監,而以郡守書愼,疎誤之失,不可無警,當該御史李垿,從重推考,何如?判付啓,依回啓施行爲良如敎。
全羅道儒生幼學宣宜恪·趙良培·李象義·金若順·柳·宋圭煥·柳學魯·安廷五·宣圾·安肅·李敬緝·高達曄·鄭泰欽·宣宜漢·崔碩俊·李鎭敬·李基萬·朴基煥·尹煥·閔致坤·趙東瞻·李宗邦·宣碩弼·柳在浩·申在順·安根·洪時喆·曺榮俊·趙泰新·鄭日喆·曺禧鎭·金潤海·宣命夔·宣始源·林象鎭·尹範基·宣始啓·白鎭恒·金夢欽·鄭圭東·宣啓仁·文致福·丁必垕·宣始千·李三徵·吳尙吉·李廷濟·安性恪·李象海·朴璣相·朴必勳·宣光顯·崔尙俊·李宗德·朴履亨·愼思恪·吳再泰·金載秀·宋馹玉·申萬坤·趙鎭赫·安光泰·柳運濟·閔學秀·羅學成·魏伯純·林雨齊·梁基賢·閔師坤·鄭孝忠·宣基煥·柳相元·申壽祿·宋壽玉·曺益誠·宣翼震·鄭圭殷·朴必成·韓世裕·任義源·宋齊圭·羅弼國·任燦源·南壽益·宋之煥·尹中悅·金養祿·吳光喆·丁秀泰·黃載彦·孫命淳·白思熙·宣克紹·安壽宅·安命集·李敬三等疏曰,伏以走卒知司馬,兒童誦君實,兒童走卒,奚所見識,特賢人之入人,使之自然而然耳。臣等遐鄕人也,見識固貿貿,而自夫省事以來,已聞朝廷有判書臣朴準源,國人皆曰賢大夫,及卒而贈上相,諡忠獻,國人皆曰賢大夫亡,臣等竊嘗習知而欽誦。旣已得御製祭文·碑銘,伏以讀之。有若曰,潘南其裔,赫赫名家,忠孝相傳,輿人歎嗟,予之成就,非公何者?國之安保,賴公之功。又若曰,大哉,忠獻,承祖先風,正直君子,惟公之稱。勤我課讀,勉我眞實,十八年敎,其敎也直。臣等於是,益有以大可見忠獻之爲忠獻矣。於戲,盛且休哉。一言以蔽之曰,忠獻,殿下之賢師也,殿下之賢臣也。臣等請昧死陳之。蓋忠獻之先文正公臣尙衷,以節義顯,平度公臣訔,以勳業著,文康公臣紹,以道學聞,其淵源如此。胚胎前光,生有異質,氣宇明秀,骨格俊爽,玉溫金精,秋水澄淸,其稟賦如此,自在髫齔,純心孝悌,母病焉而刺臂進血,幸以少延,父病焉而嘗糞禱天,靡不用極,前後善喪,弔者下淚。事伯兄如嚴父,逮至周甲,永感孔懷,不近酒饌,竟晷愴思,移以事君,盡其忠敬,先大王疾大漸,致憂致哀,一視父母,將易簀見中使,書示傍人,必加朝服,其行義如此。立朝二十餘年,洞屬如執盈滿,飮食也厭膏粱而喜淡泊,居處也去奢侈而取儉陋,衣服也安弊落而恥華麗,器用也尙質樸而斥珍玩,每誦惟辟作威作福之訓,三復詠歎,兢兢翼翼,一不干與於國家大事,其秉執如此。至若學問之深,功德之大,尤有所不可勝書者。天分甚高,默契道體,早自得師於聖賢之書,篤學力行,刻苦做去,其於六經百家之文,講究沈潛,識解通透,資以體驗之方,加其存養之工,燕閒幽獨之中,省察克治者,愈益精密,造次周旋之際,威儀動止者,愈益恭謹,所以嚴心法大規模,積於中而發於外者,要皆紫陽門路,而平生繩墨,最在眞實上道理。故其言曰發一言行一事,無一毫虛僞,至於聖人不難,大學之毋自欺,中庸之自戒懼謹獨,至篤恭而天下平,無他道,只是一箇誠字。又嘗進言於先大王曰,人君深察進退消長之機,以正朝廷,其本在於存天理遏人欲,先正君之心,肆我先大王,嘗有某亦學者,操躬飭行,明習經義,可合諭善之材之敎,此其學問之實乃然也。自殿下爲元子之初,受命禁直,獨任保養,起居寢食之診察必謹,經傳子史之勸課甚勤,手書程·朱箴銘,進爲雅誦,口授庸·學旨訣,導以大道,殫竭勉勵,鞠躬盡瘁,夙夜勞勩,罔或少懈,沖年嗣服,國勢孤危,而扶翊保定,從容佐理,痘疹重候,人情焦遑,而直宿調護,節次平復,聖學賴以高明,聖躬賴以安寧,以基祈天永命之休,以啓我東方億萬年無疆之慶。肆我先大王,嘗有保護沖子,在卿一身,而兼有輔導之責之敎,亦我貞純王后,嘉其保護至誠,寵以陞擢崇秩,此其功德之實乃然也。然則臣等所謂殿下之賢師,殿下之賢臣者,有非臣等之私言也,明矣,而夫旣賢師於殿下,賢臣於殿下,若是焉,則雖古之伊·傅·周·召,未應專美而獨賢,朝野之景仰愛慕,國家之尊顯崇報,宜如何,而贈是依例,諡惟易名,腏食之典,迄未有成,於君子分定之地,雖若無加損,而在殿下尙賢報本之義,豈容如是而止耶?臣等竊伏念,尊賢之實在於祀,祀賢之實在於義。義者宜也,人固有其宜,而地亦有所宜,生長也,藏修也,杖屨之過也,衣冠之封也,師友之源派也,祖先之文獻也,或專享或配食,以修以明,此之謂宜,而其義存焉,則今忠獻之祀舍,湖南奚先哉?噫,湖南之羅州,有潘溪書院,寔忠獻之先祖文正臣尙衷,文康臣紹俎豆之所,而其後一二配享,皆文正之後也。始文正之祀於羅,蓋取諸鄕貫,文正之後,輒配於此,以其有文正也,則是祀也,蓋莫不有義。便是昌寧之勿溪,淸風之鳳岡,事體格例,自來如右。苟以忠獻,陞侑潘溪,則此誠是祖宜有是孫,是孫宜祔是祖,靈芝醴泉,皆有根源之義,義之重且大,孰加焉?且伏念忠獻,是勳戚也。臣等之請,殿下之許,如使尙論者驟聞,若無可據之已例,而謹按國朝故事,文貞臣金堉,卽明聖后之祖考也,而肅宗甲申,命建潛谷之院,文孝臣金萬重,卽仁敬后之叔父也,而英宗丙子,命配義烈之祀,亦若國舅臣韓浚謙·閔維重,祠院腏享,磊落相望,何莫非多士之建請而列聖之允許也?臣等亦忝多士之名,實仰列聖之典,有不勝其咨歎而抑鬱。于玆乃敢一封瀝血,千里裹足,相率叫閽,猥陳蕘說。大抵尊賢,祀賢似無古今之殊,配院建院,合有先後之分。伏願殿下,克念御製中潘南其裔,承祖先風等句語,慨忠獻之尙闕隆報,察潘溪之宜先躋配,亟降恩命,誕宣盛擧,以光聖德,以幸斯文,勿以人微而廢其言焉。臣等不任云云。省疏具悉。今見爾等之疏,卽前日畿儒之言也,配享與建院雖異,其實則一也。予有明諭於畿儒之疏,而難愼者,非謂不可,以待愈久之意,爾等退修學業。
上在昌德宮。停常參·經筵。
自開東至人定,灑雨下雨,測雨器水深五分。夜自三更,至十六日開東,灑雨下雨,測雨器水深九分。
中宮殿誕日,大殿·王大妃殿·惠慶宮·嘉順宮,內閣·政院·玉堂·朝廷二品以上·六曹堂上·大司諫·奉朝賀口傳問安。答曰,知道。世子宮,口傳問安。答曰,知悉。中宮殿,內閣·政院·玉堂·朝廷二品以上·六曹堂上·大司諫·奉朝賀單子問安。答曰,知道。
李羲甲啓曰,大司憲鄭尙愚,掌令南達孫,持平朴孝臣未肅拜,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
李羲甲啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
李羲甲啓曰,行右承旨趙興鎭,以前任義州府尹,御史書啓中,令攸司從重勘斷事,啓下矣。依定式,遞差傳旨捧入之意,敢啓。傳曰,知道。
韓致應啓曰,藥房三提調持湯劑來待矣。傳曰,封入。
南履翼啓曰,吏曹郞廳來言,承旨有闕,政事,取稟。傳曰,當日爲之。
李羲甲,以兵曹言啓曰,五衛將徐有升,以敦寧都政,宿衛番次相妨,勢難供職,呈狀乞遞,所帶五衛將之任,改差,何如?傳曰,允。
有政。吏批,判書金羲淳進,參判趙萬元病,參議金會淵病,左副承旨南履翼進。以尹命烈爲右承旨,鄭持容爲刑曹正郞,金喆遠爲兵曹佐郞,魏魯喆爲禁府都事,黃禧經爲智陵直長,金啓默爲利原縣監,金鎭爲江東縣監,折衝朴漢羽,鐵串別將洪允濟,今加嘉善加資事,承傳。吏批再政,以洪秀晩爲刑曹參議,鄭弼漢爲禮曹佐郞,李章雲爲健陵令,李儀朝爲活人別提,朱元浩爲淑陵參奉,兼春秋單金圖遠,閔斯膺爲宗廟令。
兵批,行判書徐榮輔進,參判申光軾,參議朴宗琦受由,參知洪時濟病,同副承旨南惠寬進。啓曰,城津僉使,今當差出,而擬望之人乏少,未準朔禁軍將,竝擬,何如?傳曰,允。以金啓洛爲知事,鄭復良爲景福將,具信喜爲訓鍊副正,元永道爲備邊司郞廳,趙濟健·張守初爲部將,李升淵·具塤爲守門將,朴孝晉爲全羅左水使,趙在昇爲城津僉使,僉知單李鐵求,副護軍徐有聞·李文植。兵批再政,以朴宗薰爲同知,申純爲宣傳官,朴與曾爲羽林將,金重運爲五衛將,申光碩爲左邊從事官,金潤弘爲東里僉使,張遇良爲寧城僉使,姜仁鶴爲天摩僉使,朴龍來爲黃龍別將,金尙任爲林土別將。
南履翼,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,副修撰柳鼎養·李東永牌不進罷職傳旨,傳于南履翼曰,只推。
兵曹啓目粘連,平安道暗行御史李垿書啓,吏曹回啓內,閫帥·中軍·虞候·邊將等,令兵曹稟處事,啓下矣。觀此書啓,則前兵使申鴻周段,繡啓旣請其罪狀,令攸司從重勘斷是白乎則,今無可論是白乎矣,申鴻周,今帶左邊捕盜大將之任,不可遲待其勘罪,論刑諸條,俱係不法,先施罷職之典爲白乎旀。上土前僉使鄭宅休段,偸弄餉穀,勒屬村婦,酒色刑棍,俱係不法,不可以已罷而無論是如爲白乎旀。恃寨前僉使方處興段,還分之錢穀偸弄,鎭民無以仰哺,應下之料米不給,門卒餓斃是如爲白有臥乎所,兩鎭將不法之狀,不可以已罷,有所容貸,竝令該府,拿問嚴勘爲白乎旀。寧城僉使金遇喆段,松禁旣多疎略,公穀任自幻弄是如爲白乎旀。天摩僉使金志煥段,民牛攘奪,不恤鎭卒是如爲白有臥乎所,兩鎭將之或弄公穀,或奪民牛,俱係不法,爲先罷黜,令該府拿問處之爲白乎旀。林土別將崔得信段,犯科還錢,係是不法是如爲白乎旀。黃龍別將金漢弼段,捧糴宜察,松禁或疎是如爲有臥乎所,兩鎭將之或犯還錢,或疎松政,不可仍置,竝爲罷黜爲白乎旀。柔院僉使趙泰鎭段,懲逋有怨,來頭是勉是如爲白乎旀,方山萬戶金文行段,牟米給料,是以招謗是如爲白乎旀,玉江萬戶田益秀段,土卒宜恤,微眚姑恕是如爲白乎旀,吾老梁萬戶田昌奎段,束濕宜勉,庶幾無弊是如爲白乎旀,於汀灘權管崔鉉段,邊堡重地,把守益勉是如爲白有臥乎所,上項五鎭將,姑先從重推考,俾責來效爲白乎旀。兵使李元植段,莅閫半載,聲望已著,軍民有恃,克副管轄之重任,簡約持己,無忝淸白之家聲是如爲白有臥乎所,觀此論列,雖甚可嘉,閫帥事體,與他有異,勿論爲白乎旀。其他中軍·虞候·邊將等,別無可稱之褒,亦無顯著之疵,竝只置之爲白乎旀。今此書啓中,寧城僉使金遇喆之遇字,以禹字書之,水口萬戶車益煥之煥字,以環字書之,吾老梁萬戶田昌奎之奎字,以疇字書之,夞怪前萬戶申光赫之赫字,以爀字書之。奏御文字,何等敬謹,而有此不審,當該御史李垿,推考警責,何如?判付啓,依允。
南履翼啓曰,左邊捕盜大將申鴻周,以前任平安兵使罷職事,啓下矣。在前如此之時,有他邊大將兼察之例,今番則何以爲之?敢稟。傳曰,他邊大將兼察。
南履翼啓曰,左邊捕盜大將,他邊大將兼察事,命下矣。兼察左邊捕盜大將鄭學畊,卽爲牌招聽傳敎,何如?傳曰,允。
兵曹,以朴基豐爲左邊捕盜大將。
南履翼啓曰,新除授左邊捕盜大將朴基豐,卽爲牌招,傳授命召及大將牌·傳令牌,何如?傳曰,允。
南履翼啓曰,新除授左邊捕盜大將朴基豐,時在忠淸道大興地,命召傳授,一時爲急,斯速乘馹上來事,下諭,何如?傳曰,允。
南惠寬,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
南履翼,以司僕寺一二提調意啓曰,兼內乘李寅植遭母喪矣。其代,令該曹口傳差〈出〉,以爲推移入直之地,何如?傳曰,允。
兵曹口傳政事,以柳相亮爲兼內乘。
宣傳官吳致勛書啓,臣於當日申時量,以農形摘奸事,敬奉聖敎,卽地馳發,出自興仁之門,始見野間水光是白遣,自關王廟後路,轉向報主院·鍾巖·沙阿里·石串等諸處,次第看審是白乎則,暵田段,秋牟幾盡成秋,別無顯效是白乎乃,春牟則鞅者垂穗,疎密者向黃,而但高燥石田,間間有乾萎未蘇是白遣,豆太·黍粟·木綿段,擧皆茁靑,大勝於惜乾之時是白遣,水田段,水付種處,無論早晩稻,間或除草,而乾耕處,方張灌漑移秧,稍高處,姑未儲水是白乎所,招致聽水老農,詳問雨澤之多少,農形之早晩是白乎則,同然一辭曰,秋牟·春牟,優劣已辦,而外他田穀與畓穀,一自甘霔之後,顯有大有之望,而雨意尙濃,農談欣悅是白乎旀,日勢垂暮,未能前進,而探問于行人處,則蘆院·兎院等諸處,與臣所見,別無異同是如是白齊。傳曰,知道。
宣傳官李元敬書啓,臣於當日申時量,以農形摘奸事,伏奉聖敎,卽地馳發,出敦義門,始自細橋,轉至延禧宮·楊花津等處,一一看審是白乎則,久暵之餘,得此甘霈,秋牟幾盡成秋,難期沾潤之效是白乎乃,春牟方張垂穗,顯有食實之望是白乎旀,黍粟·豆太·木綿段,擧皆勃興,滿野靑色是白遣,畓穀段,汚下之地,爛熳移揷,高燥之處,次第灌漑是白乎旀,所經處,詢問農形是白乎則,牟麥雖有晩時之歎,外此各穀,皆有大登之望是如,民情莫不欣悅是白齊。
宣傳官徐羽淳書啓,臣於當日申時量,以農形摘奸事,敬奉聖敎,出往彰義門,先自弘濟院,轉至磚石峴,次第看審是白乎則,牟麥段,秋牟顯有成熟之望是白乎旀,春牟亦皆垂穗,但稍高山田,間或有燥委未蘇者是白遣,豆太·木綿·黍粟段,擧皆茁長是白乎旀,水田段,或有移秧處,或有除草處,而高燥處,以雨水未洽,尙未儲水是白乎矣,雨意尙濃,農談欣悅是白齊。傳曰,知〈道〉。
南惠寬,以奎章閣言啓曰,景慕宮望廟樓,今望奉審,無頉之意,敢啓。答曰,知道。
南履翼,以義禁府言啓曰,卽接月令醫員金宗漢手本,則時囚罪人宋仁載,處濕滯泄之餘,又添瘧疾,寒熱交作,食飮全却,氣息奄奄云。罪人病勢如此,則一邊保放,一邊草記,曾有定式矣。宋仁載,姑爲保放之意,敢啓。傳曰,知道。
南惠寬,以鑄錢所言啓曰,今此鑄錢時所入各樣鐵物,無論某衙門,隨其遺在,給價移來取用事,前已事目啓下矣,卽聞內需司鑄錢遺在頗多云,依事目隨其遺在,給價取用,何如?傳曰,允。
吏曹啓目粘連,啓下是白有亦,忠淸監司元在明畢賑狀啓據賑恤廳覆啓內,願納士民,令該曹考例稟處事,允下敎是乎所,取考忠淸道公賑各邑民人願納成冊,則永同嘉善朴春長,願納租一千石,依事目,施以實職除授之典爲白乎旀,韓山嘉善劉泰興,願納租三百石,將仕郞李景德願納租二百五十石,幼學崔萬世,願納租一百五十石,閑良許秀泰,願納租一百二十石,以上四人,竝依事目,施以帖加成給之典爲白乎矣,其中李景德,係是士人,而旣有郞資,施以加階之典爲白乎旀,崔萬世,亦是士人,施以郞階成給之典是白乎矣,竝只係干恩典,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
南履翼啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
尹命烈啓曰,右副承旨李龍秀,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
以副應敎李在秀,校理任天常,副校理趙晉和·金箕殷,副修撰柳鼎養·李東永再牌不進罷職傳旨,傳于尹命烈曰,只推。
以右副承旨李龍秀牌不進罷職傳旨,傳于尹命烈曰,只推。
南履翼啓曰,大司憲鄭尙愚,掌令南達孫,持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,掌令南達孫,持平朴孝臣牌不進罷職傳旨,傳于南履翼曰,只推。
尹命烈,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,副修撰柳鼎養·李東永,旣有只推之命,修撰任百禧,由限已過,竝卽牌招,以爲推移入直之地,何如?傳曰,允。
以黃海監司韓用鐸狀啓雨澤事,傳于尹命烈曰,農形雨澤,這這馳報事,分付。
以平安監司鄭晩錫狀啓雨澤事,傳于尹命烈曰,農形雨澤,這這馳報事,分付。
以開城留守尹序東狀啓雨澤事,傳于尹命烈曰,農形雨澤,這這馳報事,分付。
南惠寬啓曰,左邊捕盜大將朴基豐,自鄕上來云,卽爲牌招,傳授命召及大將牌·傳令牌,何如?傳曰,允。
南惠寬,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
尹命烈,以禮曹言啓曰,初次祈雨,靈應如響,惜乾之餘,甘霈連日,高低周洽,三農慰滿,今此圭璧之所,宜有報謝之擧,而立秋後段設行,禮文所載,且是近例,三角·木覓·漢江報謝祭,待秋節擧行,何如?傳曰,允。
南履翼,以義禁府言啓曰,平壤前庶尹沈應奎,義州前府尹趙興鎭,龜城前府使趙恩錫,龍川前府使李祜植,楚山前府使崔信燁,前前府使洪時溥,熙川前郡守金文基,寧遠前郡守羅東旭,泰川前縣監白慶楷嚴勘事,傳旨啓下矣。沈應奎·趙興鎭·趙恩錫·李祜植·洪時溥·金文基·羅東旭·白慶楷今方待命拿囚,崔信燁,時在平安道義州地云,依例發遣府書吏拿來,何如?傳曰,待待命拿囚。
南履翼,以義禁府言啓曰,平安前兵使申鴻周,令攸司從重勘斷,上土前僉使鄭宅休,恃寨前僉使方處興,令該府拿問嚴勘,寧城僉使金遇喆,天摩僉使金志煥,爲先罷黜,令該府拿問處之事,傳旨啓下矣。申鴻周·鄭宅休·方處興,今方待命拿囚,金遇喆·金志煥,俱在任所,依例發遣府書吏,交代後拿來,何如?傳曰,待待命拿囚。
南履翼,以司僕寺一二提調意啓〈曰〉,兼內乘具信喜,昨日政移拜訓鍊院副正矣。其代當卽差出,而本寺多有擧行事,今姑仍任,何如?傳曰,允。
刑曹啓目粘連,大邱府殺獄罪人具仲采獄事段,靑孀貞節,已保十年之久,白地誣說,忽出一室之內,惟是決死,遂辦服毒,究其設心,人孰不憤?將絶之時,遺與買畓,托奉夫祀,臨死不亂,尤加嘉賞。興言及此,仲采之罪,萬殺無釋。申飭推官,速捧遲晩爲白乎旀。晉州牧殺獄罪人朴汝邑善獄事段,非査稱査,初非可怒之事,以醉逢醉,轉成狠鬪之勢,胸膛卽速死之處,木屐卽至堅之物,以此擡彼,其死在卽,依法償命,更無可議,加刑取服爲白乎旀。慶山縣殺獄罪人白用采獄事段,當面攫魚,雖緣偸兒之舊習,到處躡蹤,不過乞人之縛之毛索,打之椽木,竟使一縷孱命,終至三日殞絶,論以法律,宜置償命,更加嚴刑,期於取服爲白乎旀。晉州牧殺獄罪人朴召史獄事段,同居隣比,各相抱子,忽此喪明之慼,在彼相詰之後,死雖以病,心未釋怨。及夫田間之邂逅也,人則提携,我獨孤行,宿憾新添,惟思毒打,遂以四年前陳跡,遽致一日內戕命,爲子復讐,語不成說,殺人者死,法所難貸,加訊輸報爲白乎旀。陜川郡殺獄罪人私奴非永獄事段,貧家添口,糧費雖患難繼,寓來依我,行路亦或垂恤,況以妻弟之誼,又是稚弱之年,市門醉歸,怒氣猝發,投之於丈餘之地,踢之以着鞋之足,仍以殞絶,償命之律,斷無他議,加刑取服,何如?判付啓,依允。又啓目粘連,密陽府殺獄罪人金萬石獄事段,適遇含憾之人,方欲爭詰之際,同伴挽解,致他逃避,移乙之怒,遂成滾鬪,以石毒打,乃叔爲證,而無意輸款,加刑取報云。安東府殺獄罪人權應暘獄事段,屢因微事,積憾在中,淑斂戶錢,又添新憤,奮手刺彼,明若觀火,而乃以死者之自刃,疑眩獄情者,誠極狡惡,依前訊推云。晉州牧殺獄罪人趙三用獄事段,憾蓄於禁釀,釁起於移市,酒後相鬨,仰蹴兩胯,檢傷相符,成獄傷命,更無可論,更加刑訊,期得眞情云。尙州牧殺獄罪人朴今孫獄事段,相與赴市,爾我同醉,我班彼常,肆口凌侮,憤發成鬪,强弱難敵,卽地橫射,勢如摺腐,用意絶悖,實所罕覯,嚴訊得情云。淸河縣殺獄罪人池云孫獄事段,許多痕損,無非速死必死處,而兩檢斷以被踢,實合法文。云孫驛吏而多族,姜女家貧而勢孤,催償酒價,探袖袍胯,則發憤毆踢,勢所必至。左右粧撰,誠極痛惡,嚴訊輸款,何如?判付啓,依允。又啓目粘連,安東府殺獄罪人私奴朔夫里獄事段,事端本自微細,路次猝逢,裂冠執髻,奪杖打背,痕損著在兩脅,致命不過一旬,而詞證則旣有目覩,情跡則亶出頑濫,另力嚴訊,速捧遲晩云。密陽府殺獄罪人尹有卜獄事段,市門買醉,因戲相鬪,及其歸家,尙有餘憤,以刀刺項,卽地殞絶,原其事端,雖沒着落,論其情跡,可謂至絶悖,另飭推官,速捧遲晩云。泗川縣殺獄罪人李春光獄事段,宿憾在於契錢之不給,則其怒在於一村,不在於金斗山一人,適逢柴軍,皆至逃避,獨此斗山,負重落後,被他屢踢,至及要害,論其情節,未必殺心相加,踢則踢矣,死則死矣,另加嚴訊,期於得情云。密陽府殺獄罪人金唜奉獄事段,三歲孤兒,零丁在抱,而與其母,作爲夫婦,則恩若父子,固當惻隱,看作眼釘,常懷下手之心,潛烙烟盃,爛其軟膚,弱縷遽斷,此而能忍,何事不忍?嚴飭推官,速捧遲晩云。晉州牧殺獄罪人車龍儀獄事段,素以隱匿之驛奴,知渠奸狀,此獨道采,爲其彌縫,雖或外面納款,若思向後深慮,宜其心中藏劍,欲掩其跡,莫若滅口,安知當夜之約,不出逞兇之計,左右參究,正犯無疑,加刑得情云。固城縣殺獄罪人金淡未獄事段,性本不良,憤激傳言,船上執髻,下船膝擡,胸膛浮高,圓過三尺,而撫屍痛哭,卽其眞贓,烏飛梨落,亦出渠口,成獄償命,無容更議,嚴訊輸報,何如?判付啓,依允。又啓目,安邊府殺獄罪人金興太獄事段,正犯推諉於在逃之韓哥,而謹稽先朝丁巳判付,若曰韓哥捉得之前,終涉未具之案,戊午判下,若曰韓哥捉來間停刑,其後十五年,死生存沒,憑聞無處,似此未具之獄,合從惟輕之典,獄體至重,臣曹不敢擅便,上裁何如?啓,議于大臣。又啓目,咸興府殺獄罪人權宗珏獄事段,實因端的,詞證俱備,暗嗾替囚,可免移禍,送藥禱神,眞贓已露,連加訊推,期於得情,何如?判付啓,依允。
上在昌德宮。停常參·經筵。
南惠寬啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南惠寬啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
尹命烈啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
尹命烈啓曰,左副承旨南履翼,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
以左副承旨南履翼牌不進罷職傳旨,傳于尹命烈曰,只推。
李龍秀啓曰,大司憲鄭尙愚,掌令南達孫,持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,掌令南達孫,持平朴孝臣牌不進罷職傳旨,傳于李龍秀曰,只推。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永牌不進罷職傳旨,傳于尹命烈曰,只推。
尹命烈,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永牌不進罷職傳旨,傳于尹命烈曰,只推。
以慶尙監司金魯應狀啓,高靈縣監尹弘鎭身死事,傳于尹命烈曰,令該曹口傳差出,催促下送。
吏曹口傳政事,以宋奎熙爲高靈縣監。
吏曹口傳政事,以鄭胄煥爲景慕宮令。
以廣州留守李肇源狀啓雨澤事,傳于尹命烈曰,甘霈洽然,萬萬至喜。得雨狀啓見之,民事弛憂,農形這這馳報事,分付。
以水原留守李益運狀啓雨澤事,傳于尹命烈曰,甘霈洽然,聞之萬萬至喜。得雨後狀啓見之,民事弛慮,農形這這馳報事,分付。
以江原監司李好敏狀啓雨澤事,傳于尹命烈曰,甘霈洽然,聞之萬萬至喜。得雨狀啓見之,民事弛慮,農形這這馳報事,分付。
李龍秀,以兵曹言啓曰,新除授全羅左水使朴孝晉老父,今年七十六歲,法不當遠離赴任,呈狀乞遞。閫帥之親年七十五歲以上者,許遞其任,載在法典,依法典改差,何如?傳曰,允。
義禁府啓目,平安前兵使申鴻周原情云云。傳旨問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,義州前府尹趙興鎭原情云云。傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,龜城前府使趙恩錫原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,楚山前前府使洪時漙原情云云。傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,龍川前府使李祜植原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,上土前僉使鄭宅休原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,熙川前郡守金文基原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,泰川前縣監白慶楷原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,恃寨前僉使方處興原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,寧遠前郡守羅東旭原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,平壤前庶尹沈應奎原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。
李龍秀,以義禁府言啓曰,卽接月令醫員李厚源手本,則時囚罪人咸正禧,屢日處冷之餘,猝患挾食,胸腹刺痛,症勢危劇。李鍾運,素患症積,處冷添劇,衝亘肚臍,氣息奄奄。金愿,濕痰挾食,轉成閣格,呼吸喘促,轉側須人。趙興鎭·洪時漙等,俱以血痢之症,食飮全却,運動無路,症形危重。諸囚病勢,俱有難保之慮云。罪人病勢如此,則一邊保放,一邊草記,曾有定式矣。咸正禧·李鍾運·金愿·趙興鎭·洪時漙,竝姑保放之意,敢啓。傳曰,知道。
李龍秀,以義禁府言啓曰,卽接月令醫員金順男手本,則時囚罪人李相龍,猝得挾食,又添泄痢,一時交劇,食飮全却。朴玎晦·趙恩錫,俱以痰積,屢日處濕,時時動發,轉側須人,氣息昏昏。鄭宅休,素患疝症,不意衝亘,委頓叫痛,症形危篤云。罪人病勢如此,則一邊保放,一邊草記,曾有定式矣。李相龍·朴玎晦·趙恩錫·鄭宅休,竝姑爲保放之意,敢啓。傳曰,知道。
吏曹啓目粘連,觀此江原監司李好敏畢賑狀啓,則鐵原府使任聖皐段,凡係奠接拯救之方,綽有規度,別給盤纏,咸頌數千包移穀之除費,官補不足,能免屢百金番錢之侵隣,其所營賑之方,已自歲前救急之時,非但穀物之精簸,醬藿之優助,路遠面里,則爲慮饑民之冒寒,計戶各村,定校馱運,三千饑口,强半輸給,無一賑口凍餒之患,及至開歲公賑也,粥必趁溫,寒者且飽,糧能計旬,環野無饑,如有疾病者,則以時存問,隨急顧助,惠遍疲癃,境無捐瘠,論其實績,果爲諸邑之最。自備各穀八百八十七石是如爲白有臥乎所,歉歲賑政,若是勤勵,捐廩自備,亦爲不少,論其治績,宜有褒嘉,似當施以陞敍調用之典是白乎旀。伊川府使徐有鳳段,逐年設賑,實績已具,臨歲救急,民無阻饑,輪日巡倉,病亦親監,抄饑之慱而無濫,分穀之精而有裕,山稅之減,民役之蠲,糶糴之必精,犁鋤之遍分,民恃其官,官愛其民,以其飢饉癘疫之民,擧有依賴歡欣之狀,近千家資移補賑,饑民蒙其惠,求諸吏治,實所罕見。自備各穀九百十二石是如爲白乎旀。平康縣監金澈淳段,抄飢則逐戶審察,無或遺漏,救急則臨歲均分,俾免凍餒,饋粥則必以飢口之滿飽爲度,給糧則亦令量斗之從厚爲準,自初至終,一無顚連,糶糴之均平,火粟之蠲給,亦爲災民紓力之道,闔境稱頌,自備各穀二百九十六石是如爲白乎旀。安峽縣監李光揆段,逐年設賑,竭力營辦,捐廩儲穀,臨歲濟活,抄飢無漏濫之患,給糧有精實之惠,火粟之蠲減,氷錢之防給,民實有賴,境播聲譽自備各穀二百一石是如爲白乎旀。蔚珍縣令趙運永段,前春運穀之役,熟知勤幹,災邑換移之後,益務殫竭,倉猝營辦,臨歲濟飢,及當公賑,綽有條理,飢口無見漏之歎,精穀有繼旬之實,自備各穀一百五十四石是如爲白有臥乎所,上項四邑守令,營賑濟飢,雖不無優劣,而實惠所及,俱有聲譽,各施兒馬賜給之典是白乎矣,竝只係干恩典,臣曹不敢擅便,上裁敎是爲白乎旀。蔚珍前縣令鄭鳳采段,自備各穀一百石是如爲白有臥乎所,殘廩自備,雖涉可尙,纔因道啓論勘,今無可論,今姑置之,何如?判付啓,依回啓施行爲良如敎。
上在昌德宮。停常參·經筵。
惠慶宮進服二錢重人蔘粟米飮,自今日一貼式,限五貼煎入事,榻前下敎。
南惠寬啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南惠寬啓曰,禁衛營將官來言,今日本營軍兵,日次私習云矣,敢啓。傳曰,知道。
南惠寬啓曰,御營廳將官來言,今日本廳軍兵,日次私習云矣,敢啓。傳曰,知道。
尹命烈啓曰,左副承旨南履翼,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
以左副承旨南履翼牌不進罷職傳旨,傳于尹命烈曰,只推。
南惠寬啓曰,大司憲鄭尙愚,掌令南達孫,持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,掌令南達孫,持平朴孝臣牌不進罷職傳旨,傳于南惠寬曰,只推。
尹命烈,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永牌不進罷職傳旨,傳于尹命烈曰,只推。
尹命烈,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以慶尙監司金魯應狀啓,進上生竹筍,限內不得封進,惶恐待罪事,傳于尹命烈曰,勿待罪事,回諭。
以慶尙監司金魯應狀啓雨澤事,傳于尹命烈曰,甘霈洽然,聞之萬萬至喜。得雨狀啓見之,民事弛慮,農形這這馳報事,分付。
南惠寬,以都摠府言啓曰,副摠管柳相亮,以御營中軍,本營諸將官射會監試事,南小營晝仕出去之意,敢啓。傳曰,知道。
南惠寬,以兵曹言啓曰,新除授天摩僉使姜仁鶴老母,今年八十一歲,法不當離側赴任,呈狀乞遞。邊將之親年七十五歲以上者,許遞其任,載在法典,依法傳改差,何如?傳曰,允。
南惠寬,以義禁府言啓曰,卽接月令醫員李厚源手本,則時囚罪人沈應奎,屢日處濕,積氣闖發,冷痰流注,更添毒感,達夜叫苦。申鴻周,猝得痢漸,度數無常,全廢食飮,委頓不省,實有難保之慮云。罪人病勢如此,則一邊保放,一邊草記,曾有定式矣。沈應奎·申鴻周,竝姑保放之意,敢啓。傳曰,知道。
南惠寬,以義禁府言啓曰,全羅監司朴崙壽狀啓內,古今島前僉使林麓罪狀,令攸司稟處事,啓下矣。林麓,今方待命,拿囚之意,敢啓。傳曰,知道。
南惠寬,以訓鍊都監言啓曰,本局哨官李濟遠,身爲將官,哨中斂錢者,萬萬駭然,爲先汰去之意,敢啓。傳曰,知道。
吏曹判書金羲淳疏曰,伏以臣,宜遞之日,久矣,苟然仍冒,至今盤礡,豈臣初計之所及哉?臣於月前,略控情病之實,仰俟處分,而聖明未盡察燭,諒臣多病,而猶意其占便也,知臣不才,而猶謂其飾讓也,不加之矜念,遂邈然靳允,臣誠慙讋惶隘,不省所喩。夫臣脆質殘骸,年未暮而疾未痼,神鑠刑痿,無奈乎驅策委劇之狀,前疏槪擧矣,臣不敢輒復煩溷,而若臣所叨之重,不可以匪人倖處,不才久玷,而初旣不獲力巽,卒又不克斂退,一日二日,可以去而不去。噫,國之所急者賢俊,而臣能擧矣乎,所須者才能,而臣能進之乎?甄別流品,激揚淸濁,豈臣之所能乎?綸人志,調適酸鹹,豈臣之所堪乎?賢之不擧,才之不進,甄別激掦之不能,綸·調適之不堪,不能不堪,猶且居焉,臣之罪也,國之憂也,臣之宜遞一也。臣荷謬知於兩朝,驟躐於華膴之中,膏沐於渥澤之下,臣之一身,臣不自有,以殫竭爲補報,臣之願也,而奈臣,疎且闇戇且鹵,眩於名實,謬於識慮,逐逐墨墨,無一事一政之酬其志效其分者,按簿循格,尋常差擬之間,尙此紕繆多而悔吝生。嗚呼,人之才,有可强有不可强,而臣之不可强,聖鑑亦已察之矣。昔齊之持戟之士,一日三失伍則去,今臣之失,多於持戟,而尙不知去,則得不見笑於齊士乎?臣之宜遞二也。加以沈疴在體,遇夏輒加,積勞之極,莫可陳力奔奏,則此其宜遞。又不止前二事而已,而抑臣有至切之懇,不容不陳暴焉。臣之老母,年及耋期,癃衰之疾,歲加而月增,雖其有少康日,尙沈淹房闥,强起强飱,亦有不能强時,倩人扶將,不遑曠侍,臣之悸恐之心,殆無少寧之日。若於此際,職事焉纏繞,晝有諐於護養,宵不時其溫凊,則子心之乖當,亦如何?臣於古人愛日之語,未嘗不感其言之切至,惕我心之先獲,從古如臣情理者,丐身朝家,以養其親,朝家許之者,蓋亦盡人子之情,備禮使之道,不欲其强之也。仰惟聖上,及老之仁,興孝之政,亦必有矜念於此者,輒忘僭猥,悉披衷懇。伏乞天地父母,俯賜諒察,遞臣重寄,許臣長暇,公而嚴溺職之誅,私而副養老之懇,千萬幸甚云云。答曰,省疏具悉。重任豈可輕遞?銓職不妨於奉老,卿其勿辭行公。
上在昌德宮。停常參·經筵。
尹命烈,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
尹命烈啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
尹命烈啓曰,禁衛營將官來言,今日本營軍兵,日次私習云矣,敢啓。傳曰,知道。
尹命烈啓曰,御營廳將官來言,今日本廳軍兵,日次私習云矣,敢啓。傳曰,知道。
李羲甲啓曰,左副承旨南履翼,今日不爲仕進,卽爲牌招,何如?傳曰,允。
尹命烈啓曰,卽者義禁府都事來言,時囚罪人,無得過三日滯囚,曾有定式矣。時囚罪人李祜植等,當爲議處,而判義禁未差,次堂例不得擧行云,何以爲之?敢稟。傳曰,政官牌招開政。
韓致應啓曰,藥房副提調持湯劑來待矣。傳曰,封入。
傳于尹命烈曰,兵·刑換房。
傳于尹命烈曰,檢校待校李龍秀馳詣顯隆園,奉審摘奸,仍詣健陵華寧殿,一體奉審以來。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永再牌不進罷職傳旨,傳于尹命烈曰,只推。
尹命烈,以弘文館言啓曰,本館上番闕直,事甚未安,副應校李在秀,校理任天常,副校理趙晉和·金箕殷,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
尹命烈啓曰,大司憲鄭尙愚,掌令南達孫,持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,掌令南達孫,持平朴孝臣牌不進罷職傳旨,傳于尹命烈曰,只推。
尹命烈啓曰,吏曹判書金羲淳,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,參判趙萬元在外,判書更爲牌招,何如?傳曰,允。參議只推,一體牌招。
有政。吏批,判書金羲淳牌不進,參判趙萬元受由在外,參議金會淵進,右承旨尹命烈進。啓曰,判書金羲淳牌招不進,參判趙萬元受由在外,小臣獨政未安,何以爲之?敢稟。傳曰,只出緊任。以朴宗慶爲判尹,徐有聞爲兵曹參議,徐榮輔爲判義禁,趙健爲刑曹佐郞,金致均爲監察。
尹命烈啓曰,行都承旨韓致應藥院進,行左承旨李羲甲,吏·兵批,俱有謙避,不得進,左副承旨南履翼牌不進,右副承旨李龍秀奉命在外,同副承旨南惠寬須資出去,臣命烈,吏·兵批,兼進之意,敢啓。傳曰,知道。
兵批,行判書徐榮輔進,參判申光軾病,參議未差,參知洪時濟入直,右承旨尹命烈進。以林漢浩爲都摠管,趙榮豐爲忠壯將,元永駿爲訓鍊副正,金學基爲宣傳官,曺允鵬爲訓鍊主簿,李尙謙爲全羅左水使,金鳳魯爲天摩僉使,副護軍單朴宗琦,大護軍單韓宅祚。
尹命烈啓曰,今日政新除授判義禁,待下批牌招,以爲開坐之地,何如?傳曰,允。
尹命烈啓曰,判義禁徐榮輔,旣在闕中,不爲肅謝,直爲出去,事甚未安,推考,何如?傳曰,允。
尹命烈啓曰,判義禁徐榮輔牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以左副承旨南履翼牌不進罷職傳旨,傳于尹命烈曰,只推。
以全羅監司朴崙壽狀啓雨澤農形事,傳于尹命烈曰,農形這這馳報事,分付。
尹命烈,以吏批言啓曰,閫帥父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。閫帥父年七十已上人,別單書入之意,敢啓。傳曰,知道。
尹命烈,以都摠府言啓曰,副摠管柳相亮,以御營中軍,軍兵等中日試射放事,南小營晝仕出去之意,敢啓。傳曰,知道。
尹命烈,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
尹命烈,以備邊司言啓曰,全羅道未發賣還上送空名帖四十七張,有司堂上看檢洗草之意,敢啓。傳曰,知道。
尹命烈,以禁衛營言啓曰,本營哨官朴宗樞,管下軍全不檢飭,爲先汰去之意,敢啓。傳曰,知道。
右承旨尹命烈疏曰,伏以臣,樗櫟散材,鳧雁賤蹤,杜門養拙,念絶榮塗,不意我殿下,剪拂疏濯,曲費造化,雨露之霑,不擇枯朽,日月之昭,無遺蔀藪,旬月之內,除旨聯翩,臣誠惝怳罔措,歷日靡定。噫,人臣之受知於君父,任用於當世者,蓋或以才以能以聲望也,而今臣則不過倥倥然一庸陋者耳,於斯三者,無一近似,而猥蒙謬恩,得備任使於內外,罔非踰溢於涯分,欲報之德,與天無極,而緣臣無狀,不能稱補,年前湖邑,忽蹈坎穽,雖因事實之無稽,旋歸昭脫,自顧僇辱之已極,難以譾滌,每一追檢,頳汗在顔,只願息影閒處,以爲自靖之圖,不報之報,又豈敢有非分希望,以犯無恥之譏,而抑臣有區區懇迫之私,不得不一鳴號於仁覆之下。臣所生母,今年恰滿八旬,素抱貞疾,柴削凜綴,奄奄床笫,寄命如綫,雖使之庶幾無病,氣息差强,崦嵫之景,懼甚於喜,而況病與年加,氣隨日下,漸次凘頓,未嘗有晷刻之安,而臣實不肖,拙於謀生,滫瀡之供常匱,薑桂之滋莫繼,調將失宜,子職都虧,有子如此,生亦何爲?前後諸臣,爲親乞養者,情勢勿論緩急,呼籲輒蒙許施,一視之澤,宜無異同,而若其情甚矜而勢甚急,則臣又爲最。嗚呼,臣於旣往,倖藉恩養,粗伸烏鳥之哺,感鐫洪造,豈有量紀?矧伊符紱之非心誠有薤羹之餘戒,而親年彌高,情私急,不敢自外於憫覆之天,畢衷懇,敢此瀆籲。伏乞天地父母,哀臣情之不可抑,察臣懇之非獲已,特命選部,畀臣一小縣,以遂便養之願,則臣母從今以後之年,皆殿下賜也,匪臣隕結所可上報。臣無任云云。省疏具悉。疏辭下該曹稟處。
行護軍金基厚疏曰,伏以天休滋至,景運潛周,慈聖殿下,寶甲重回,縟儀載擧,王世子邸下,睿質夙就,講筵日開,區區慶忭,倍萬常情。仍伏念,臣之戎壇所叨,豈謂有一分可堪而承膺也哉?始不能力辭,則自近於貪戀,終未免冒受,則又歸於因循,恬若固有,尙此蹲據,居然歲再周於其間,是豈臣本情乎?誠以瀆擾之懼,有異餘人,憑依之幸,不自爲地故也。旣荷出常之寵渥,久忝匪分之重寄,百無攸爲,一味尸素,居常恧忸,無以爲心。且臣犬馬之齒,奄迫遲暮,蒲柳之質,已先凋瘁,榮衛舛行,風熱闖乘,發之爲瘡癤,遍體肆毒,隱之爲疴癢,達宵失睡,間經濱危,苦歇無常,貞痼之根委,若釘難拔,凘脫之眞元,如水益下,忽自前月,一倍添劇,痛苦牽引,尤難步趨,幽淹床笫,動作俱妨,向者賓對有命,欲起還仆,偃然懸病,終莫進身,惶憫之極,若隕淵谷。且本營雖稱閒局,管轄軍校,句檢簿書,亦有多少事在,蹤微疾恙,以臣衰朽,猶患難了,況今衰病之實,如上所陳者乎?今若一向虛靡,不思所以圖解,公而自致曠職之歎,私而徒作養疴之坊,則臣之罪,於是乎大,不獨爲進退之無據而已,屢回思量,惟有一遞。玆敢疾聲呼籲於孔邇之天。伏願聖明,俯垂哀憐,亟解臣摠戎使之任,俾遂微諒,得延殘喘,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
南履翼啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
南履翼啓曰,大司憲鄭尙愚,掌令南達孫,持平朴孝臣未肅拜,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
韓致應啓曰,藥房都提調·副提調持湯劑來待矣。傳曰,封入。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永牌不進罷職傳旨,傳于尹命烈曰,只推。
尹命烈,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,修撰任百禧,副修撰柳鼎養·李東永牌不進罷職傳旨,傳于尹命烈曰,只推。
南履翼啓曰,判義禁徐榮輔再牌不進推考傳旨,今方捧入,而開坐命下之後,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
南履翼啓曰,判義禁徐榮輔牌不進推考傳旨,今方捧入,而開坐命下,已至經宿,如是違牌,事甚未安。陳疏到院,而原疏以顯隆園忌辰祭齋戒,纔已退却矣,更卽牌招,何如?傳曰,原疏入之。
南履翼啓曰,判義禁徐榮輔疏批已下,卽爲牌招,以爲開坐之地,何如?傳曰,允。
南履翼啓曰,判義禁徐榮輔牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
南履翼啓曰,判義禁徐榮輔再牌不進推考傳旨,今方捧入,而開坐命下之後,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
尹命烈,以內醫院都提調意啓曰,提調金羲淳,今日問安,不爲仕進,卽爲牌招,何如?傳曰,允。
判義禁徐榮輔疏曰,伏以臣,昨奉除旨,以臣爲判義禁府事者,臣適赴政席,身在闕中,而不敢爲冒膺之計,蒼黃逬出,自速虧分,天牌踵臨,又犯違傲,惶蹙之極,靡所容措。臣受恩罔極,致位至此,而曾無尺寸之能,可裨涓埃之報,惟以不憚燥濕,筋力自效,爲一分圖報之地,凡有除命,未嘗逡巡,癃病之已痼也而猶且自力,重任之不堪也而不敢必辭,況今見叨,望秩雖崇,亦異華要,忽此辭巽,是豈樂爲哉?第臣曾叨是職,盛被堂疏論斥,凌踏侮蔑,遣辭甚峻,自是之後,金吾一步,是臣鐵限。臣於被論之後,今始復叨銓曹,雖未記有,有此擧擬,而若臣情勢之必不可出,則通朝之所共諒也。朝廷之上,莫重者廉防,去就之際,一有苟焉,則其所貽羞,非直爲一人之私而已。凡在庶僚,被人尋常駁論,尙云如此,況堂疏事體,至爲嚴重,而官位稍崇者,出處辭受,爲人觀瞻,此而放倒,不亦爲淸朝之辱乎?見今時囚多滯,擧行爲急,而臣之情踪,如右所陳,召命之下,蠢動無路。玆敢短章自列,冒瀆崇嚴。伏乞聖慈,俯垂鑑諒,亟改臣金吾之銜,仍治臣瀆擾之罪,以肅朝綱,以安私分,千萬幸甚。臣無任云云。答曰,省疏具悉。年久之事,何可深引乎?時囚之滯囚,可悶,卿其勿辭,卽爲肅命。
上在昌德宮。停常參·經筵。
南履翼啓曰,大司憲鄭尙愚,掌令南達孫,持平朴孝臣未肅拜,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
南履翼啓曰,來二十五日,朝參日次矣,敢稟。傳曰,停。
尹命烈啓曰,判尹朴宗慶,除拜後過三日,不爲出肅,依定式推考警責,仍卽牌招察任,何如?傳曰,允。
韓致應啓曰,藥房副提調持湯劑來待矣。傳曰,封入。
尹命烈啓曰,副修撰柳鼎養,旣入闕中,不爲肅謝,直爲出去,事甚未安,推考警責,何如?傳曰,允。
南履翼啓曰,判義禁徐榮輔三牌不進推考傳旨,今方捧入,而開坐命下之後,連事違召,終不承膺,事體所在,極爲未安,所當更請牌招,而係是一日四牌,何以爲之?敢稟。傳曰,更爲牌招。
南履翼啓曰,判義禁徐榮輔牌不進推考傳旨,今方捧入,而開坐命下,已至多日,終不承膺,事體所在,誠甚未安,更爲牌招,何如?傳曰,允。
南履翼啓曰,判義禁徐榮輔再牌不進推考傳旨,今方捧入,而開坐命下,已至多日,連事違召,終不承膺,事體所在,萬萬未安。陳疏到院,而原疏,以顯隆園忌辰祭正日,纔已退却矣。所當更請牌招,而係是一日三牌,何以爲之?敢稟。傳曰,原疏入之。
傳于南履翼曰,判義禁疏批已下,卽爲牌招。
南履翼啓曰,判義禁徐榮輔牌不進推考傳旨,今方捧入,而開坐命下,已至多日,特敎申飭,何等截嚴,而一向違召,終不承膺,揆以事體,萬萬未安,更爲牌招,何如?傳曰,允。
尹命烈,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,修撰任百禧,副修撰李東永牌不進罷職傳旨,傳于尹命烈曰,只推。
南履翼,以都摠府言啓曰,副摠管吳淵常,以奉常寺提調,健元陵忌辰祭,祭物監封事,晝仕出去之意,敢啓。傳曰,知道。
判義禁徐榮輔疏曰,伏以臣,猥將危懇,仰瀆崇嚴,庶冀閔覆之天,俾遂匹夫之志,及承批旨,至爲諄諄,諭之以年久,促之以肅命,旣昭晳之,又指導之。伏惟聖意,欲臣之進身,而拂拭之至此,雙擎九頓,感極而涕。臣亦具彝性,寧不知不俟駕屨之義哉?猶復屢違召命,冥然若不知嚴畏者,是其中必有不得已者〈存〉焉耳。臣之向年所遭,實係朝廷之恥羞,身爲法官,見獄囚之氣勢,畏縮而失其奏當,則是其人,直是可哀可羞,不可齒於士大夫之列,將焉用彼法官爲哉?夫以堂疏事體之莫嚴,而其所聲罪臣者,卽此題目,臣雖頑淟無恥,顔厚如甲,其何忍擡頭抗面,高據執金吾之座,對僚吏而主議讞乎?自古以來,凡有被論者,亦不得一一自劃,無礙於官職,而若其曾所被論之官,雖或復叨,莫不視以鐵限,力辭乃已,自上亦未嘗强之,俾伸其情勢者,誠以四維爲重,苟或放倒,大關風俗,非直爲一人之去就故耳。今臣所叨,卽臣僇辱之地,則臣安得憑恃寵靈,獨自恬然也?人言一出,不可復呑,雖閱千劫,無術消磨,臣豈敢諉之於年久而自解乎?況臣被論之後,今爲始叨,則其間雖有若干歲月,是猶朝暮也。只緣臣誠淺辭拙,不能仰格,是臣之罪也。然臣雖無狀,久備任使之末,厚蒙天地父母曲庇生成之澤,何可一朝,置臣於四維之外也?且念臣向時所議處者,卽諸道繡衣論勘守令,而今之時囚,又皆繡啓中人,以此言之,臣之難冒,非但其官之復叨而已,此而然,是不識人間有羞惡事耳,臣何足言?有辱朝廷,政請是矣。昨陳短章,竟歸禮讓,歷日逋慢,罪戾徒積。玆又瀝血陳籲。伏願聖明,俯賜憐察,亟禠臣金吾兼銜,以存廉防,仍治臣慢蹇之罪,以昭法紀,不勝幸甚。臣無任云云。答曰,省疏具悉。昨批已言之,今何更引?一疏足矣,屢違又疏,豈不未安乎?一時之侵語,皆久引情勢而不行公,則判金吾,何以繼之乎?勿辭卽肅。
上在昌德宮。停常參·經筵。
南惠寬,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
南惠寬啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南惠寬啓曰,禁衛營將官來言,今日本營軍兵,日次私習云矣,敢啓。傳曰,知道。
南惠寬啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,行左承旨李羲甲,右副承旨李龍秀,今日不爲仕進,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
韓致應啓曰,假注書沈啓錫,身病猝重,勢難察任,今姑改差,何如?傳曰,允。
以右副承旨李龍秀牌不進罷職傳旨,傳于尹命烈曰,只推。
南惠寬啓曰,判義禁徐榮輔再牌不進推考傳旨,今方捧入,而開坐命下,已至多日,特敎申飭,何等截嚴,而如是屢違,揆以事體,誠極未安,所當更請牌招,而係是一日三牌,何以爲之?敢稟。傳曰,更爲牌招。
南惠寬啓曰,判義禁徐榮輔牌不進推考傳旨,今方捧入,而開坐命下之後,連違召命,飭敎截嚴,無意承膺,事體所在,極爲未安,更爲牌招,何如?傳曰,允。
南惠寬啓曰,判義禁徐榮輔再牌不進推考傳旨,今方捧入,而開坐命下,已至多日,前後飭敎,何等截嚴,而一向違召,無意承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
南惠寬啓曰,判義禁徐榮輔三牌不進推考傳旨,今方捧入,而開坐命下,已至多日,特敎申飭,不啻截嚴,而連思違召,終不承膺,揆以事體,萬萬未安,所當更請牌招,而係是一日四牌,何以爲之?敢稟。傳曰,更爲牌招。
沈啓錫改差,代以鄭起善爲假注書。
尹命烈,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰李東永,旣有只推之命,竝卽牌招,以爲推移入直之地,何如?傳曰,允。
以副應敎李在秀,校理任天常,副校理趙晉和·金箕殷,修撰任百禧,副修撰李東永牌不進罷職傳旨,傳于尹命烈曰,只推。
傳于韓致應曰,發遣吏郞,諸執事淸齋與否,摘奸以來。
以慶尙監司金魯應狀啓,開慶縣民家失火事,傳于南惠寬曰,聞甚矜惻,元恤典外,別加顧助事,分付。
尹命烈,以弘文館言啓曰,本館上番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰李東永,旣有只推之命,竝卽牌招,以爲推移入直之地,何如?傳曰,允。
掌令南達孫啓曰,噫嘻,逆鏔窮凶之罪,已悉於前啓,今不必更事臚列,而幸賴我慈聖殿下廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深。請正法罪人鏔,亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下特降明旨,亟令嚴覈,妖腰亂領,次第就戮,庶幾根抵拔去,窩窟掃蕩,而噫,彼丁若銓·若鏞兄弟,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所,今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣以籍沒,承薰亦旣正法。而噫,彼銓·鏞之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?銓·鏞則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪。卽此一節,邪術淺深,有不暇論。學逵·與權,俱以家煥之甥姪,承薰之至親,標號之陰慘,花肋惟均,迷溺之丁寧,致嗣各證,兇祕之跡,如印一板。寬基則本以箕延之從孫,詿誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露,至與與權而對質,則渠雖啄長,何以自明?雖然此輩之沈溺邪術,猶屬餘事。目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩,莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請黑山島島配罪人若銓,康津縣定配罪人若鏞,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,夬定典刑。噫噫,痛矣。十數年來,賊勢益肆,人心靡定,顧瞻他日之徒,爲賊右袒之輩,踵相接也,惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理,惟當含恩畏義,矢死縮伏,而不此之爲,有除輒應,揚揚莅任,自同無故,此於渠,雖爲薄物細故,而亦可見隱若有恃,縱恣無忌之一端。今幸乾斷赫然,裀賊伏法,此等黨與,不可仍置。請周爀,亟令王府,嚴鞫得情,快定典刑。三啓中諸賊,罪關宗社,憤切神人,往在先朝,旣允臺閣,傳旨未下,故其時憲臣發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科。噫,先朝依允之盛意,蓋出於俯循輿情,快伸王章,而慶日姑停,不過一時行權,則今不可以未經處分,有所仍置。請亟下三啓依允之傳旨,令該府擧行焉。噫,彼李東萬,則言之便覺汚口。渠於履猷,卽是聲氣漠然之間,而托迹輸心,始出逐臭之意,臨急圖生,遂作反噬之謀,綢繆設施,經營脈絡,卽與履猷,一串貫來,則主客輕重,初無可論,前後酌配之命,遽下於輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻,痛矣。宋國仁窮凶絶悖之情節,可勝誅哉?渠以幺麽賤弁,潛懷怨懟,少無畏忌,敢作掛書之變,顯售叵測之計,實是亘古所無之大變怪,而國人皆曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性愈鷙,乃敢忍終如初?積月拷訊,一直抵賴,似此陰慝獰頑之物,抑亦鞫囚之罕有者,竟致凶身經斃,厲口自滅,則王章無可伸之日矣,輿情無少洩之時矣,不可以其身之物故,而少緩當律之夬施。請物故罪人國仁支屬應坐之類,亟施島配之典。今番逆獄,載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內敬賊所謂紀淳來見之月日,與敬賊文書中所錄,果有相左者。故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節。請朴紀淳,亟令王府,拿來嚴問,以重鞫體。噫,彼尹致謙,則身居三司之列,凶如得永,逆如得永,甘心右袒,挺身營護者,此又何等變怪也?渠以未見原本爲辭,而焉有不知裏面而經論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護,乃以未見爲言。奸情慝態,路人所知,究厥情犯,有浮於得永,斷以春秋之法,焉逭黨與之誅?如此之類,不可屛裔而止。請洪原縣屛裔罪人尹致謙,拿鞫嚴問,明正其罪。新除授執義李東冕,時在京畿抱川地,掌令李奎鎭,時在慶尙道星州地,司諫院正言洪龜燮,時在京畿楊州地,請竝斯速乘馹上來事,下諭,答曰,不允。下諭事,依啓。
以大司諫任厚常,司諫金孝眞,獻納李運恒,持平朴孝臣牌不進罷職傳旨,傳于南惠寬曰,只推。
南惠寬,以兵曹言啓曰,西別料軍官金鳳魯,方在罷散中,而今月十九日政事,天摩僉使備擬受點,臣之矇然不審,萬萬惶恐,而原望筒,勿施,何如?傳曰,允。
南惠寬,以禁衛營言啓曰,本營騎士將閔修顯,身病猝重,勢難察任,改差,何如?傳曰,允。
南惠寬,以御營廳言啓曰,東關王廟未及修改處,今始畢役矣,別單書入之意,敢啓。傳曰,知道。
吏曹啓目粘連,觀此承政院右承旨尹命烈上疏,則以爲,臣所生母,今年洽滿八旬,素抱貞疾,柴削凜綴,而病與年加,氣隨日下,未嘗有晷刻之安,臣實不肖,拙於謀生,滫瀡常匱,薑桂莫繼,調將失宜,子職都虧,而親年彌高,情私彌急,不敢自外於憫覆之天,敢此瀆籲,特命選部,畀臣一小縣,以遂便養之願亦爲白有臥乎所,尹命烈家貧親老,菽水難繼之狀,卽通朝之所共知,則許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。又啓目粘連,觀此全羅監司朴崙壽畢賑狀啓,則公賑邑中,萬頃縣令柳鎬源段,値最甚之歉,捐至殘之廩,盡力營辦,至誠賙救,自備租爲一千一百五十石是如爲白有臥乎所,荐歉之歲,公私俱罄,而竭力自備,拮据賑資,恰過一千餘石之多,論以褒嘉之政,宜施陞敍調用之典是白乎旀。順天前五衛將丁孝元,願納租一千三百石,沃溝前五衛將姜仁得,願納租一千石,上項兩人之出義救窮,若是多數,其在激勸之道,宜有顯賞,所當依事目,施以實職除授之典是白乎矣,前前己巳,以願納蒙恩,已經實職,施以邊將除授之典,似合事宜是白乎矣,竝只係干恩典,臣曹不敢擅便,上裁是白乎旀。荏子島僉使金鍾軾,金甲島萬戶金慶采等乙良,令兵曹稟處,何如?判付啓,依回啓施行爲良如敎。
全羅監司朴崙壽疏曰,伏以臣,猥以無似,叨受重寄,才識不足以剸理衆務,威惠不足以鎭撫列郡,重以疾病沈頓,精力耗憊,訟獄之繁氄,原隰之勞役,俱非可强。當初冒赴,已失自量,趁卽解歸,庶免久瘝,而屬値年事荐荒,賑救方張,若以伊時辭避,實乖急病之義,遂至周歲蹲仍,徒懷匪據之愧。强顔克位,計口哺飢,民命之僅免捐瘠,臣身之幸免罪戾,秋毫皆聖上賜也。今則麥熟在卽,賑畢有日,民事從此少紓,臣亦可以言私矣。臣自少羸弱善病,不比恒人,惟以藥餌爲命,厪得支過,是以京司漫務,告病者屢,伏想聖明,亦或記有之矣。今臣犬馬齒,奄踰六十,蒲柳之質,凋落偏早,病隨年加,勢固無怪,而頃因行部監賑,强策數旬,積瘁所傷,闖添篤感,舊症新祟,輾轉層加,寢噉都廢,形神竝鑠,懣甚而若抱氷炭,瞀極而如蒙烟霧,有時昏倒,不省四到,㱡㱡有朝夕凘盡之狀,如是者已三易月矣。几閣之簿書,漸致堆滯,民邑之事務,全失照檢,以此症樣,尙可以冒據於五十州按察之地,以勤九重之顧憂哉?噫,湖南大藩也,國家之所倚恃者,何如,而邇年以來,饑饉連仍,生靈困瘁,流徙未復,瘡痍未穌,倉庫虛枵而天災莫備,隣族侵攤而民力已竭,衆瘼蝟集,百度蠱壞,此時彌綸,實非如臣憒謬所可措手。況從前尸素之罪,已著其蔑效,目下癃痼之疾,無望於自力乎?臣之頂踵毛髮,莫非恩造,外內歷揚,涯分已溢,而比又夤緣慶會,躐躋崇秩,感祝之心,盈滿之戒,蚤夜交切,如臨淵谷。若其區區圖報之悃,惟當隨處殫竭,以期補塞萬一,顧何敢飾辭避事,苟占便安,而其奈膏肓,阽難醫之域,藩維非養病之坊,一日在官,貽一路一日之害,伏枕惶隘,又添一病,疾痛呼天,亦人情之所不能已也。玆敢冒死哀籲,仰干崇聽。伏乞天地父母,特垂矜軫,亟遞臣所帶藩職,使重務早卽,回授可堪,不至曠廢,賤疾得以安意調治,復尋生路,公私不勝萬幸。臣無任云云。答曰,省疏具悉。卿其勿辭行公。
慶尙道儒生幼學全宅溟·李鎭周·李鎭斗·李師侗·李師愚·李師恒·李師延·李汝迪·李宗慶·李宗翰·李鉉升·李鉉德·李鉉貞·李鉉玉·李正夏·李漢爕·李奎爕·吳載東·吳以顯·吳周顯·任希浩·任百源·金光鍊·金甲鍊·金黃鍊·金星鍊·金是瓘·金魯翼·金正翼·金永翼·金震儒·金秉儒·金弘敎·金元敎·金鱗敎·金興敎·李民淳·李保淳·李大淳·李好淳·李龜洙·李龜蓍·李時敬·李時靖·李時範·李時養·李時敏·李時學·李龍鉉·申聖烈·尹褘·尹·尹起莘·尹汝舟·南日躋·南日新·南命龜·琴汝玉·琴汝稷·琴汝模·琴汝卨·琴大錫·琴泰烈·琴汝根·琴汝極·琴熙述·琴汝宅·琴汝岳·琴詩述·琴書述·琴箕錫·金橚·金養元·金朝玉·金是珩·申應龍·李汝文·權時標·琴鍾夏·柳履祚·柳遠祚·柳震春·柳思睦·柳宗睦·柳同祚·柳達祚·柳英祚·柳暹祚·柳斗春·柳·柳衡祚·柳華祚·柳學祚·柳德祚·柳長祚·柳秉祚·柳璧祚·柳明祚·柳進春·柳泰睦·柳進明·柳進翼·柳憲睦·柳道宗·柳道煥·鄭光翊·鄭光淵·鄭光漢·鄭光晦·鄭光奎·鄭光理·鄭昌遠·鄭昌魯·鄭昌進·鄭昌禹·鄭昌會·張永鎭·宋弘直·李周胤·姜浹·柳道文·柳炳文·柳述文·柳徽文·柳致韶·柳晦文·柳約文·柳致默·柳致翊·柳致學·柳羲鎭·柳衡鎭·李·李·李秉遠·李秉圭·李秉進·李垷·李埞·李埰·金熙命·金熙韶·金熙說·金熙奮·金熙質·金在仁·金在義·金在恭·金在崙·金在商·權思協·權思襄·權洛度·權百度·權若度·權大度·權載德·權載經·李樹運·李以升·李熙運·李以鼎·李以晉·洪文虎·洪文國·洪宇鍵·洪宇煥·洪文龍·洪文豹·洪錫疇·洪倫國·李載瓚·李仁興·黃鳳夏·曺象九·曺顯九·鄭夏澗·鄭復休·鄭夢休·鄭裕壽·鄭弼衡,進士李匡德,幼學李淵德·趙龜爕·趙英爕·趙基仁·趙基永·趙基鴻·金持永·金喆儒·金泗儒·申致敎·申勉敎·張鑄·張尹爕·張東韻·金鶴九·申福應·申宅重·申永躋·權時度·權尙度·崔·崔璲·崔南復·李集祥·李器祥·李來祥·李泰祥·李益祥·金集一·洪宇正·洪文朝·崔瀶·崔汲·李·崔興洙·崔奎鎭·崔興發·金邦儒·金敏儒·李鋧·李鏵·張秉孝·金宗泰·鄭東九·宋能欽·鄭煥·金俊宅·崔柱浩·金斐宅·金宜宅·琴養蒙·琴養素·李鉉貞·李之行·申宗烈·申興烈·申致道·申致顯·李相運·李相璜·權錫圭·趙居讓·趙星復·趙彦儒·趙彦休·南泰益·南泰晉·李祥發·李家發·金宗駿·申冕朝·金淸進·權得仁·申鼎周·李宜煥·李俊發·李基發·李知發·申祖佑·朴春曄·朴宜銓·任養坤·任直坤·申海敎·申鐸敎·南正基·任益坤·金庭進·金周進·金曦進·李雲爕·金永逸·李勉行·金永逵·李彙·李祥奎·朴允中·權赫祖·權亨祖·朴春穆·朴春亨·朴春正·朴春明,生員黃中敏·黃夔漢,幼學黃錫鱗等疏曰,伏以倡勸人心,莫尙於酬忠,扶植民彝,必先乎奬節。故先王政典,有以諡賞而侈之,有以旌謚而褒之,蓋所砥名敎而樹風聲也。是以宋臣朱熹,亦嘗以陶威公忠慟,晉徵士之風節,未盡旌顯於世,深加歎咜,至有加封爵號之請。夫威公,以太尉而膺長沙之封,徵士,以令長而受靖節之諡,其所以品節尊名者,蓋已至矣。且朱子之於二公,固異世而遠也。然猶拳拳於酬奬之道,矧今近而本朝,以一人而竝二公之美,卓然功蹟,焜燿當世,確乎名節,砥礪百代,而生無勳封,死闕寵諡者,獨非聖代之欠典乎?臣等謹稽,故宣武功臣贈左承旨臣李詠道,卽先正臣文純公滉之孫也。天資英特,問學夙詣,自八九歲時,先正臣,已授之以中庸,其與人書,以解聽指意,亟加奬詡。又嘗目之以遠器曰,異日綿吾家世者,必此兒也,其幼年期許之重,可見矣。壬辰亂,以濟用奉事,休暇在鄕,聞卽奔問,及大駕西狩,徒步從坡州,上命侍從外徒行者勿隨,詠道遂揮涕南歸,首先擧義,推前檢閱金垓爲將,參謀於義陣,爲郭再佑諸義士之倡,龍·醴二邑之捷,斬獲賊酋,而謀畫多出於詠道,輒讓功不自居。及金垓沒于陣,詠道留治軍務如初,一軍安之。歲餘以功,除連原察訪,七閱月,道臣以治理聞,陞爲州判官,攝行牧使事,新經大兵,重以饑饉,詠道極意規畫,百方賑救募民,墾荒數千頃,秋大熟,得數萬斛以賑之,割其半峙于州及驛,自此官復有積儲,民以全活。丙申連除翊贊衛率,而皆不就。時戶曹以多事,愼簡潦員而難其人,御筆授佐郞,郞官特授,國朝所罕有也。丁酉天將楊經理鎬,渡師龍灣,問兵食,備局啓請詠道,馹赴留十日,經理日出一紙問事,詠道條對便宜,皆鑿鑿中窾,經理亟稱之曰,我見國王,當言其大用。接伴使李德馨以聞,陞正郞。及天兵下慶州,備局又遣詠道,措置糧餉,受命踰嶺,過里閭而不入,直馳到天將所,入而贊畫,出而督運,甚至經冬露宿,觸冒萬死,而不以爲勞艱,天將深加敬服。又承命安集流民,奠措得宜,民皆歸之。乙巳錄宣武功二等。光海政亂,陰臣用事,大起誣獄,將不利于西宮,詠道歎曰,群䑛糠,且將及米,三綱絶矣,可復仕乎?遂棄官歸。自守十年,同鄕有李茳者,以先正門徒之後,爲鄭造贅壻,諂事爾瞻,歷揚華顯,勢焰熏灼,詠道遂削其姓名於陶山院案。及其造門請見者累日,而詠道牢閉終不納,人莫不危之而不爲動,士流倚以爲重。自乙卯以後,累官皆不出,仁廟改玉,除益山郡守,時有适變,卽抄募丁壯,奬勵忠義,入援至礪山,聞賊平而還。陞軍資正,擬銀臺,庚午牧原州,治績甚著。及歸,因謝老家居。丙子亂,詠道年已七十八,無由自力勤王,乃激礪鄕人,倡起義旅,使子參奉臣岐·嶷兄弟,糾家丁捐家資,以助軍興。丁丑二月聞下城,西向痛哭,悲憤成疾,卒後贈左承旨,此其立朝行己之肇卒大較,而國乘·縣誌及文忠公臣柳成龍遺集,文莊公臣鄭經世書疏,敏節公臣全玏狀啓,贈承旨臣金坽詩稿,文正公臣許穆所撰墓表,載之詳矣。蓋其盡瘁王室,私濟艱屯,有似乎威公之效忠積勞,屛跡昏朝,扶樹綱常,實符於徵士之潛居自靖,此臣等之以朱夫子申請爵諡故事,不能無望於聖朝禆風化之一端者也。若其爵賞名器,王府則有,有非敢自下妄議,而就考其當日勳券,則牧使臣成安義,與詠道同等,而加贈正卿,奉事臣鄭世雅,下詠道一等,而至蒙恩諡,況其丁巳扶倫之義,丙子尊周之烈,又是成·鄭二人之所未有,而詠道乃兼而有之,獨其貤贈,乃反在成·鄭之下,而止於生時已擬之銜,則便同古人所謂轉次大夫,誠不免同功異賞之歎,而最其節義之實,尙至今不少槪見於世。夫當西宮之變,伊時名賢之抗義明倫者,不爲不多,而若其炳幾守正,杜門謝事,終爲元祐之完人者,惟詠道一人而已。況其北黨,不幸近出於門生之舊,鄕隣之切,而乃能不撓不屈,深惡痛絶,至有削名拒門之擧,則其頹波特立之操,快劍兩斷之勇,雖賁·育,有莫能奪者,而且當北虜之亂,白首倡旅,赤心殉國,痛甚南漢之事,慨切東海之志,終焉皇臘不改,先畢白雲之命,生誄未作,而已全文山之節,則其樹立之卓,尊攘之嚴,眞無愧於詩人所謂公能先去守崇禎者,而況其躬炙詩禮,磨礱義理,平日家庭之學,養之有素,孔·思傳授之訣,聞之已早,則其前後勳節之實,夫豈出於僥倖功名之會,倉猝氣義之感者耶?臣等幸値我聖上顯節錄勳,靡文不擧之辰,又此泯默而止,則是負我殿下振率之敎也。玆敢略撮詠道平日樹立之蹟,猥陳於崇嚴之下。伏乞聖明,特依成安義·鄭世雅諸臣例,亟降加贈易名之典,俾爲勸後礪俗之道焉。臣等無任云云。省疏俱悉,所陳,令廟堂稟處,爾等退修學業。
上在昌德宮。停常參·經筵。
酉時戌時,灑雨下雨,測雨器水深一分。
南惠寬啓曰,大司憲鄭尙愚,持平朴孝臣未肅拜,執義李東冕,掌令李奎鎭在外,南達孫呈辭,持平兪理煥未署經,監察茶時之意,敢啓。傳曰,知道。
尹命烈啓曰,左副承旨南履翼,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
傳于尹命烈曰,禮房承旨馳詣健元陵,奉審摘奸,局內諸陵,一體奉審以來。
傳于尹命烈曰,同副承旨馳詣受香諸處,奉審摘奸以來。
鄭基善有頉,代以李菡甲爲假注書。
以左副承旨南履翼牌不進罷職傳旨,傳于尹命烈曰,只推。
以副應敎李在秀,校理任天常,副校理趙晉和,修撰任百禧,副修撰李東永再牌不進罷職傳旨,傳于尹命烈曰,只推。
以副校理金箕殷牌不進罷職傳旨,傳于尹命烈曰,只推。
尹命烈啓曰,玉堂上下番俱空,事甚未安,應敎李龜雲,校理任俊常,副修撰柳鼎養在外,修撰朴基宏差祭,副應敎李在秀,校理任天常,副校理趙晉和·金箕殷,修撰任百禧,副修撰李東永,竝卽牌招,以爲推移入直之地,何如?傳曰,允。
南惠寬啓曰,判義禁徐榮輔四牌不進推考傳旨,今方捧入,而開坐命下,已至多日,前後飭敎,何等截嚴,而連事違召,無意變動,揆以事體,誠極未安,所當更請牌招,而係是一日五牌,何以爲之?敢稟。傳曰,更爲牌招。
南惠寬啓曰,判義禁徐榮輔牌不進推考傳旨,今方捧入,而開坐命下,已至多日,特敎申飭,何等截嚴,而一向違召,無意承膺,事體所在,萬萬未安,更卽牌招,何如?傳曰,仍以前牌,牌招嚴飭,違牌勿爲呼望。
李龍秀啓曰,判義禁徐榮輔,特敎申飭之下,謂有情勢,奉牌闕外,屢度催促,終不入來,事體所在,誠極未安,推考,何如?傳曰,前後批旨,昭晢,何如,而猶爲引義至於奉牌乎,此豈忽禮使而然?國體分義,萬萬未安,從重推考,更卽嚴飭肅命。
南惠寬啓曰,判義禁徐榮輔,特敎申飭,何等截嚴,而一向奉牌,謂有情勢,屢度催促,無意變動,事體所在,萬萬未安,從重推考,何如?傳曰,允。嚴飭卽爲肅命。
南惠寬,以御營廳言啓曰,因禮曹草記,東道七陵寢局內捉虎事,定將校率領砲手,今月十三日,出送行獵矣,二十二日酉時量,康陵後峯佛巖山下,中豹虎一頭捉得,故謹此封進,而仍爲行獵之意,敢啓。傳曰,知道。
刑曹啓目粘連,興海郡崔連三獄事,同閈居生,初無宿怨,深宵曠野,又無參看,其打其否,難以的知,直斷三尺,恐非服念之義,上裁云。義興縣洪允宗獄事,三檢實因,各自不同,壓塞被築,無路可辨,而鬚髮之落在衣領上衣之不知所在,尤是可疑。更令詳査啓聞稟處云。柒谷府李牙只獄事,牙只之於一孫,怨無纎芥,意在禁松,雖於扶執之際,或有撞觸之擧,不過無情之事,豈至折骨之境?參互檢傷,又求其情,合有參恕,上裁,何如?判付啓,依刑曹議讞爲之爲良如敎。
又啓目粘連,高靈縣徐猉得獄事,事出昏夜,又復不檢,自墜被擠,眞僞莫辨,則此是未具之案,疑眩之事,疑則從輕,實合欽恤之義,上裁,何如?判付啓,依刑曹議讞爲之爲良如敎。
上在昌德宮。停常參·經筵。
尹命烈啓曰,明日常參·經筵,取稟。傳曰,停。
南履翼啓曰,大司憲鄭尙愚,持平朴孝臣未肅拜,執義李東冕,掌令李奎鎭在外,南達孫呈辭,持平兪理煥未署經,監察茶時之意,敢啓。傳曰,知道。
南履翼啓曰,禁衛營將官來言,今日本營軍兵,日次私習云矣,敢啓。傳曰,知道。
南履翼啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
以副應敎李在秀,校理任天常,副校理趙晉和·金箕殷,修撰任百禧,副修撰李東永牌不進罷職傳旨,傳于尹命烈曰,只推。
尹命烈,以弘文館言啓曰,本館下番闕直,事甚未安,副應敎李在秀,校理任天常,副校理趙晉和·金箕殷,修撰任百禧,副修撰李東永,旣有只推之命,與修撰朴基宏,竝卽牌招,以爲推移入直之地,何如?傳曰,允。
南履翼啓曰,判義禁徐榮輔,特敎嚴飭之下,謂有情勢,奉牌闕外,已至經宿,事體所在,萬萬未安,從重推考,何如?傳曰,前後嚴飭,何等截嚴,而如是違牌,萬萬未安。連加申飭,期於肅命。
南履翼啓曰,判義禁徐榮輔,前後飭敎,何等截嚴,而謂有情勢,一向奉牌,無意變動,事體道理,俱極未安,從重推考,何如?傳曰,允。判義禁之尙今奉牌,無意變動,此何分義?萬萬寒心。不飭之承旨,推考,更爲嚴飭肅命。
傳于南履翼曰,㢮引情勢,不顧分義,判義禁徐榮輔,下義禁府推考。
南履翼,以兵曹言啓曰,本曹來朔立番騎兵,例於今月二十五日,外司點考,而行判書臣徐榮輔禁推,參議臣徐有聞在外未肅拜,參知臣洪時濟有實病,臣申光軾,今方入直,點考坐起,他無推移之路。參議·參知,令政院,稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。
南履翼啓曰,因兵曹草記,來朔立番騎兵,例於今月二十五日,外司點考,而行判書徐榮輔禁推,參議徐有聞在外,參知洪時濟有實病,參判申光軾,今方入直,點考坐起,無他推移之路,參議·參知,令政院,稟旨變通,仍令該曹口傳差出事,允下矣。合有變通之道,何以爲之?敢稟。傳曰,參議·參知,竝許遞,令該曹口傳差出。
南履翼啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以忠淸監司元在明狀啓,成歡察訪洪聖肇,耆病憒,不得已罷黜事,傳于尹命烈曰,令該曹口傳差出,催促下送。
南履翼,以訓鍊都監言啓曰,本局分授都城彰義門西邊第一城廊近處體城四間許頹圮處,今五月二十四日爲始,改築之意,敢啓。傳曰,知道。
上在昌德宮。停常參·經筵。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
南履翼,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
南惠寬啓曰,明日常參·經筵,取稟。傳曰,停。
南履翼啓曰,大司憲鄭尙愚,持平朴孝臣牌不進,執義李東冕,掌令李奎鎭在外,南達孫陳疏,持平兪理煥未署經,察監茶時之意,敢啓。傳曰,知道。
傳于李龍秀曰,大臣·備局堂上引見。
韓致應啓曰,藥房三提調持湯劑來待矣。傳曰,封入。
以副應敎李在秀,校理任天常,副校理趙晉和·金箕殷,副修撰李東永牌不進罷職傳旨,傳于南惠寬曰,只推。
以大司諫任厚常,司諫金孝眞,獻納李運恒,持平朴孝臣牌不進罷職傳旨,傳于南履翼曰,只推。
吏曹口傳政事,以鄭魯榮爲兵曹參議,鄭景祚爲參知。
吏曹,兵曹參議鄭景祚,參知鄭魯榮。
吏曹口傳政事,以趙夢璟爲成歡察訪。
以兵曹參知鄭魯榮牌不進罷職傳旨,傳于南履翼曰,只推。
南惠寬啓曰,吏曹判書金羲淳,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書更爲牌招,何如?傳曰,允。參議只推,一體牌招。
南惠寬啓曰,吏曹判書金羲淳,參議金會淵再牌不進推考傳旨及罷職傳旨,今方捧入,而開政命下之後,如是屢違,不卽承膺,事體所在,誠甚未安。判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
南惠寬啓曰,吏曹判書金羲淳,參議金會淵三牌不進推考傳旨及禁推傳旨,今方捧入,而開政命下之後,連事違召,無意承膺,揆以事體,極爲未安。判書所當更請牌招,而係是一日四牌,何以爲之?敢稟。傳曰,參議分揀,與判書一體更爲牌招。
南惠寬啓曰,吏曹判書金羲淳,參議金會淵四牌不進推考傳旨及禁推傳旨,今方捧入,而開政命下之後,屢次違召,終不承膺,揆以事體,萬萬未安。判書所當更請牌招,而係是一日五牌,何以爲之?敢稟。傳曰,參議分揀,與判書一體牌招。
南履翼,以都摠府言啓曰,副摠管金益彬,以禁衛中軍,新舊番軍兵等點考事,南別營晝仕出去之意,敢啓。傳曰,知道。
南履翼,以義禁府言啓曰,判義禁徐榮輔,下義禁府推考事,傳旨啓下,而曾經文衡,勿繫囹圄,卿宰禁推,該府草記,待批下捧供,載在大典通編矣。徐榮輔,留置待命所,待批下擧行之意,敢啓。傳曰,飭已施矣,分揀牌招,傳授命召,違牌勿爲呼望。
南履翼啓曰,開坐命下,已至多日,命召傳授,一時爲急,而行兵曹判書兼判義禁徐榮輔,特敎分揀之下,又復引義,奉牌闕外,事體所在,萬萬未安。從重推考,何如?傳曰,雖有情勢,其間已伸無餘,其可强引如此乎?重臣雖重,欲爲占便乎,欲爲却勝乎?此啓辭還給,肅單嚴飭捧入。
掌令南達孫疏曰,伏以臣聞,聖帝莫加於舜,而伯益有罔遊于逸,罔淫于樂之戒,大易莫盛於泰,而九二有用馮河不遐遺之言,此可以見其聖明之世,不以旣聖而自足,必待諫而後,益其聖焉,泰寧之時,不以已泰而自滿,必加勉而後,保其泰矣。故夫子曰,君子安而不忘危,治而不忘亂,雖在已治已安之時,固不可以無臣隣之獻替,君上之省察,況今朝廷,雖若小治,而都兪吁咈,未聞有勵精之圖,則其治也,不可謂之治矣,雖若苟安,而恬嬉玩愒,未見有擔務之誠,則其安也,不可謂之安矣。且方饑荒之餘,搶攘之後,民窮材盡,冬雷夏旱,危亂之狀,如在目前,振奮之擧,所當首先,抑臣之庸愚,待罪言責,適丁是時,雖無昌言嘉謨可以孚感聖心者,而亦豈敢一向噤默,不以平昔所期望,及今日所矯救者,爲殿下一陳之,以冀其體察,而幸其毫補也哉?然國計民憂,爲弊不一,可言多端,而其中最急而不可緩者,槪有八條焉,曰立志也,務實也,敦風俗也,振紀綱也,重職任也,嚴科規也,平糴政也,修軍制也。臣請條各爲說而詳言之。何謂立志?大凡人之所爲,必有志而後成焉。如行者之赴家,食者之得飽,未嘗不始有其志也。然而志有遠大之志,淺近之志,帝王之志,則不小而大,不近而遠,旣有之矣。又立之而後,一德有而萬化行焉。今殿下,嗣守丕基,願治久矣,懋敏睿學,有爲大矣。臣愚未敢知殿下之志,果在於唐·虞三代之治耶,抑未耶?果在於古昔聖賢之學耶,抑未耶?鄒傳有稱曰,舜何人也,予何人也,有爲者,亦若是矣。臣願殿下之治,必以堯·舜·湯·文自期,反覆典則,擬議模範。如此而可以爲堯·舜,如此而可以爲湯·文。存之於心,體之於身,發之於政令,驗之於事爲,勿以高遠而爲不可企及,勿以迂闊而爲不必慕效,念念於此,孜孜於此,則亦堯·舜·湯·文而已矣。時雍咸熙之化,用爽丕顯之治,獨不復覩於今日乎?先儒有言曰,莫將第一等讓與別人,且做第二等。臣願殿下之學,必以孔·顔·思·孟自期,翫味經傳,討論晨夕,隨句逐段,得其本旨,以爲己有,若出其口,沈潛乎仁義誠敬,始終乎格致治平,田粗而精,推體而用,以至人欲遏而天理存,大本立而達道行,亦孔·顔·思·孟而已矣。存養擴充之規,下學上達之功,豈得專美於前聖乎?治本於學,學驗夫治,則爲治爲學,本非二致,而必也先立志而後成功,則豈可不汲汲遑遑,求得大志遠志而立之哉?若夫治亂在官,天工人代,則用賢求才之志,不可以不立也,非衆罔與,得情勿喜,則安民恤刑之志,不可以不立也。至於事事物物,莫不徯志丕應,則殿下今日之用功,果有急於此者哉?朱子以人主之心,爲天下之大本,董子曰,人君正心,以正朝廷,志者心之所之也。伏願殿下,懋哉懋哉。何謂務實?臣旣以立志爲先務,志旣立矣,則當務其實,如立作聖之志,則當務作聖之實,如立濟世之志,則當務濟世之實,苟惟不然,而徒立志而已,則是志也,無所施設,易爲撓奪,竟至百事不做,庶績不釐矣。故務實爲立志之次?臣請先言目下欠於實之弊,以及其着以實之策矣。蓋自初元,遇災求言,非止一再,而日月稍久之後,則未聞有修省之實,章奏迭進之餘,則未見有採用之實。優禮山林,雖曰勤矣,獨善其身,羽儀莫致,則非所以爲矜式之實,體貌臺閣,非不至矣,細過不容,晉登罕見,則非所以置諫諍之實,守令薦單,只隨契分,不論才行,或有昏濁,或有貪汚,犯者抵罪,薦主不問,則烏在乎選擧之實?陞庠課試,惟期磨勘,或忽獎勸,周家造士,尙矣無論,躁競莫禁,賊夫人子,則烏在乎培養之實?以至百司庶府,固多無實之謬規,人心世道,太欠趨實之古風,是或未嘗不登諸公車,往來睿念,而苦未得其矯正之實。故臣願殿下,自爲治爲學,必務其實,進元凱而咨牧伯,實做堯·舜之治,尊德性而究天人,實做孔·孟之學,而欲進元凱,則以辨別之知爲先,欲尊德性,則以克復之功爲重,求賢任職,奠安欽恤,無不以實心行實政,恐懼消弭,招徠察納,勿以文具,戒其例套,務盡誠意,期有實效。至於事爲節目間,皆宜導之以實,責之以實,如薦守令,則以可合之實,剛明綜詳,公正廉平等語,懸註修單,以爲憑考賞罰之地,養儒生,則以經義時務爲課程,以持身制行爲勸戒,敦風俗以六條,亦宜隨事先實以立敎明法,爲敦俗振綱之實,以適器抑倖,爲用人設科之實,先整倉簿,更杜那移,然後爲平糴政之實,廣簽丁之路,新簽丁之規,然後爲修軍制之實。推此以往,凡諸設施,必先究其實之所在,于以毖庶政而貞百度,則人心無復澆漓矣,世道可以挽回矣。故臣謂務實二字,是徹上徹下之語。伏願殿下,懋哉懋哉。何謂敦風俗?以七月之風,而占周室之昌後,以二南之俗,而基文王之受命,桑·濮之風淫而衛以之滅,魏唐之俗儉,而晉以之覇。卽此而觀,風俗之關於盛衰,果何如哉?今朝著之間,深思遠慮,國耳公耳者,蓋嘗解焉,庠序之間,規行矩步,揖讓禮律者,蓋無多焉。或以庸鄙,自壞廉恥,或緣紛競,終欠篤厚,則搢紳章甫之風俗,未可謂之敦矣,奸猾之吏,舞文弄法,自犯重辜,愚頑之民,縱酒肆惡,或無定業,服食務勝,奢麗相尙,而極於市井賦役規避,遷徙無常而甚矣,遐土則邑村都鄙之風俗,未可謂敦矣。雖然其矯革之方,則在殿下一念轉移之間。殿下誠能培養士大夫,使之人人而必修窮理盡性之業,家家而姑徐雕蟲述蛾之技,父兄之敎,朋友之勉,莫不以忠信篤敬爲務,輕躁浮薄爲戒,宦達榮貴,付之外物,功名進就,恐其躐等,成人有德,小子有造,然後本之聖衷,謀諸廊廟,勿拘格例,勿間疎遠,察而擧之,擇而用之,以爲分責庶務之地,則擧一世頹風敗俗,將不期然而自底敦厚矣。但培養亦有術焉,顧不在於罕科試揀賢良,先德望後才藝,定取舍明好惡,導率於九重之內,責效於十年之外者乎?第念此一款,事涉疎闊,言近陳腐,齟齬難合,臣豈不知?然,傳曰,堯·舜,帥天下以仁而民從之。又曰,上有好者,下必有甚焉者。臣不必遠引前古,謹就先朝盛際萬化中一節而言之。右文治而文風大振,向儒術而儒業用勸,館閣之時赴功令也,無不成七步之文,韋布之專業藻繪者,皆能誦數帙之經,此豈非帥而從之,上好下甚者耶?故臣以取舍好惡導率爲言者,良有以也,而於不爲者與不能者之說,未嘗不三致意焉。伏願殿下,懋哉懋哉。何謂振紀綱?臣聞君令臣行,股肱盡輔相之責,耳目盡箴規之職,朝廷肅淸,法禁嚴焉,人民謹飭,罪戾畏者,此有國紀綱也。今下樂因循,上欠振勵,解弛不張者,豈盡毛擧哉?臣於曩時,就其著於聞見者,私言於心曰,庶類之劫辱,至及宰臣之身,無賴之作拿,不顧從班之家,邑民戕殺官長,土豪誣陷道伯,牛酒之禁,以其不可勝誅而自弛,冠服之制,無以表其貴賤而相混,則其彊禦也,縱恣也,所關非細,吁亦寒心。然民志不定,事端無窮,則將來之弊,安知不爲甚於已往,而其預爲防禁,初期輯寧之策,不可不熟講也。其後谷山之變果倡,嘉山之亂又繼,幾至人不得爲人,國不得爲國而極矣。伏願殿下,明罰飭法,使各有所大畏,戒於未然,又復惕然奮發,益勉所以振起之本,則幸甚幸甚。何謂重職任?大凡輔相得其人,則其國未有不治者也,輔相不得其人,則其國未有不亂者也。故百僚庶位,孰非可擇,而輔相之職爲最重。難愼於方卜之始,委任於旣卜之後,責以論道而經邦者,不惟自昔而然矣。亦我列聖朝流來良規也。今之任輔相者,皆是宿德重望,朝廷之所倚以爲治者也,兆庶之所恃以爲安者也。然以周公之聖,爲輔相之任,而猶不憚吐握,以待賢人,以孔明之才,爲輔相之任,而猶屬諸參佐,望其勤攻,豈不以其不易者,爲臣之道,而輔相之職,尤爲兢惕,然後可以乂安天下國家耶?今之輔相,卽古之輔相也。殿下必以古之輔相加敬焉,輔相亦以古之輔相自重焉,交勉益勵,興致太平,則豈不於休美哉?此重職任之第一也。銓衡者,擇人任官,量才授職,所責者,非直循資而存格也,所司者,非止隨闕而差代也,則其爲不輕而重也,明矣。前後居是職者,蓋多其人,其中豈無鑑別之明,衡平之公,亦豈無慷慨奮勵,以今挽古之意,而畢竟宿弊所痼,成效無聞,其故何也?法例爲拘,時勢使然,則遽以已見,獨脫俗套,亦有行不得者。故臣願殿下,於得人之方,用人之道,變而通之於故常之外,仍以申飭銓曹,每政期以才賢之必得,每窠要爲才器之是適,其出處也,使之勿以私分,其激揚也,使之顧諟世道,久其任而難其代,三堂中或遇有闕,必就聖鑑,極擇心公而識明者,委任責成,亦復如此,雖有人言,或自引察其得人多寡之如何,相準其功過,以爲勸戒進退之地,則今之吏部,卽古之冢宰也。旁招俊乂,眞得爲選部矣,上佐聖明,可以掌邦治矣。此重職任之第二也。儒臣密邇經幄,啓沃是司,臺臣正色朝端,忠直其責,苟或無文行,則地閥雖華,豈可混錄以玉署之選,若有欠方正者,歷揚雖顯,豈可例授以臺端之職乎?伏望殿下,察臣庸碌,先命鐫改,每於堂選也臺通也,必使盡一代之俊彦,而亦於除旨也召命也,毋令任平日之退遜,嘉謨日進於前,而聖學造於高明,讜言日聞於上,而盛治躋於雍熙,則豈不於休美哉?此重職任之第三也。大司成之職,當以有經法著學術,實合師儒者,別選以授,觀察使之職,當以公好惡平物情,先從律己者,愼簡以責,此重職任之第四也。若乃字牧詞訟,刑官法府,何莫非申明飭勵者,而旣有本末之輕重,又係銓地之對揚,不必索言,而亦未暇言矣。書曰,立政立事,牧夫準人,則克宅之,克由繹之,玆乃俾乂。伏望聖明,留神焉。何謂嚴科規?以大比生進初覆試言之。照訖不嚴,而名數多焉,禁攔不嚴,而外作入焉,搜挾不嚴,而書冊隨焉,考試不嚴,而實才漏焉,名數多則爭先呈而場屋紛擾,欠精考而優劣混雜,外作入則借述者倖占,書冊隨則不讀者無憂,實才漏則在朝家,非設科取人之意,在擧人,有含淚渡㶚之歎,許多弊源,無非自不嚴二字中流出來,而不嚴之由,以一私字,爲之病根。以各樣文武科言之,例或各異,弊亦相殊,而以不嚴而爲循私,以循私而爲不嚴,則可謂同條而共貫矣。無私而尙嚴,在乎各攸司,而所以無私之方,所以尙嚴之術,亶在人君之造化。殿下以今科弊,謂無傷乎治道則已,如欲矯救,以爲補治之具,則何不先自奮勵於聖心,默運於聖智,仍以擇人而任之,先事而戒之,廉察於擧行之始,處斷於擧行之後,明賞罰示勸懲,使君子革心,小人革面,自不得不嚴,自不得循私耶?臣伏覩近來科場,雖或先事戒之,而其於擇人任之之政則未也,雖或廉察於其始,而其於處斷於伊後之政則未也。雜亂恣橫,初若抵罪,陰祕密勿,終免執贓,例飭漫漶於謬規之猶襲,舊染狃安於常刑之不加,如此則其戒之也察之也,亦安有裨益哉?故奮勵先,然後釐革可期,賞罰明,然後勸懲可行。伏望聖明,留神焉。何謂平糴政?夫糶糴之法,春散秋斂,使官倉之積,改紅腐而傳之永久,民産之艱,資種糧而備其歉荒,儘有國之大政,而設置之本意,猗歟盛矣。然法久弊生,豊歲民無願受,凶年官病督捧,精實虛殼之相混,而患在不均,逋吏空簿之相望,而策難防奸,此朝家所以講求良計,而言者之間間提及者也。以臣愚慮,此數者爲守令者,奉法修職,則可以救之,而若衙門之區別,分留之參差,那移之分,耗錢之濫,雖賢守令,不得自由釐革,而如非廟堂之別般更張,上營之痛自刻勵,授以成規,認作定制,實末如之何。臣旣發端,請得畢其說矣。衙門區別云者,如常平倉·賑恤廳·軍資倉·監營·兵營·水營等,名色之謂也。此等各衙門,無慮數十處,而各有所管各穀于諸道各邑,各邑之修簿也,一庫中物,殆過百餘行列書,自官考閱未便,照檢失宜,則吏得以容其奸,以無爲有,以寡爲多,旣爲隱逋之藪,而其書役籌計多事,所以多吏也。多吏,則各爲代耕之食,潤筆之資,此病民之一也。分留參差云者,穀屬各衙,或盡分或半留,如萬斛之分,或有千斛之留,或有二千斛之留,旣非通同折半,乃有彼此不一之謂也。槪言之,則分多留少,貧殘之可合少受者,自底多受,而多受之後,有多納之艱,此病民之二也。那移之紛,耗錢之濫云者,山沿之穀薄,互相推移,開倉後執錢,過於詳定例之謂也。一道之內,年事之豐歉有殊,列邑之間,市直之高低不同,則作錢卜定,必擇穀貴處。如折耗千斛之邑,或執三四千斛之錢,或執一二百斛之錢,執錢多者糴穀少,執錢少者糴穀多,於是乎不得不裒多益寡,則昨年東邑之穀,今年爲西邑之穀,今年沿海之穀,明年爲山峽之穀,而細度均排,亦所難能。故自有偏多偏寡之歎。偏多處,一民所受,上戶殆近三十石,下戶亦爲十餘石,偏寡處,春糶方張,或稱廉價立本之冤,或有他邑移轉之勞。且作錢之排定也,例待邑報之齊到,故報久題遲,拖至深冬,則富戶皆已納穀,貧氓自在納錢,而生財無路,緩納有罪,犴獄猛杖,景像愁慘,此病民之三也。苟使監營所管諸般名色,合稱監營穀,兵水營,亦依此例,其餘京倉名色及他道句管,竝合稱備局句管,倉名頓減,倉簿頗整,然後通京外各項穀,以糶糴爲名者,悉以半分半留,一以分給中十之一,取耗作錢,依詳定例,罷市直報,切勿移去移來,耗條幾許,年例會錄,永爲革罷,各官年例自備條,亦爲停止,萬斛千斛,各有一定之常數,年復年來,無所增減,穀納錢納,預爲百姓之自知,愚夫愚婦,無容欺隱,則邑村之間,自然法立事簡,凡諸爲弊之端,可以十去八九矣。廟謨一定,俾諸道以遵奉焉,諸邑有以仰成焉,則豈不幸哉?說者曰各衙所管穀,各有用處,豈可以整薄之故而合一乎?盡分多而半留少者,全爲取其耗條,歸於經用,則給代之策,不爲講究,而烏得通同折半乎?移穀簿報市直,其來已久,便同成規,猝欲防塞,事勢多礙。臣曰不然。各衙所管,各有用處云者,何謂也?其用處雖殊,其用之之際,備局無不統察,今若統稱備局穀,則於事無妨,於體益重。且工欲善其事,必先利其器,簿書錯亂,利病糢糊,則雖有意於矯革,其於莫知所從,何哉?耗錢雖爲經用,然盡分條,營穀居多,他衙穀不甚多,則通同半留,無所損於京司經用,只爲憂於該道經費,而該道經費,想亦有裁定之道,臣未敢指陳其某用當減,某用當罷,而使承佐之地,分憂之任,誠知盡分爲還弊之大,還弊爲生民之切骨,則心誠求之,不中不遠,豈眞無商確通變,期於釐改之術哉?至於移穀執錢等事,自有常典,何事謬例,只緣因循成俗?後令尹之政,卽前令尹之政,而廟堂之隨聞或飭,歸於虛文,未有定式不可違越之故也。今若定制一頒,名檢交勵,則諸道方伯,例自宰列邇列而出,地望素重,決不爲此利害間區區也。伏願殿下,分責廟堂營邑,逐段斷行,毋容少忽焉。何謂修軍制?夫戎政者,陰雨之備也。各道各邑,元摠旣定,而捧疤除案,皆有年限,最幼而未應號令,篤老而有難坐作,不以編於行伍者,卽法意之攸在,則老弱之苟充其數,尙云不可,況近來一身兩役之交侵者乎。虛名闕額之相半者乎?緩急調發,按籍而無憑,官門點閱,塞責也無益,其所矜悶者,上納有期,番布見徵,則懷中黃口,混應壯歲之所出,泉下白骨,連侵十年之未代,多男子者,一室之內,爲七八役,計雜費則一疋之錢,至四五兩,砲保樂保,素稱偏苦,軍米軍太,每患倍入,逃亡相續,而隣族厄焉,督責甚急,而閭里擾焉,奠居轉成流丏,傷和只增悲憐。然而所以致此者,亦有由焉,軍官·校生,以牧府郡縣,宜爲差等,而今也苦無限節,院祠募屬,以賜額未賜額,本有定數,而今也亦無區別,豪富面里,交結吏鄕,稱以契房,納財免役,勳府冒錄,忠順妄托,幼學濫號,鄕脈自稱者,其類甚多,無處不然。面任嫌於構怨,不得望報,官長避其招謗,不欲勒定,廟堂之關飭,營門之甘結,皆歸例套,終無實效,是則失閑丁之肯䋜,無恒産者向隅,而積弊之所以難釐者也。臣謹按肅廟朝辛卯,以良役之有弊,成節目施行,英廟朝庚午,立均役法,制爲一疋,兩聖朝念民恤軍之深恩厚澤,前後一揆,至矣盡矣。然物久則變,變則通。今去辛卯爲一百餘年,庚午爲六十餘年,節目之外,又有事情,定制之後,尙多倒懸,以今日善述之念,豈可無更加變通,講而明之之道乎?伏望亟加明旨,特軫長策,必有以廣其簽丁之路,新其簽丁之制,使下邑,得以憑恃而奉行,則幸甚幸甚。嗚呼,臣竊不自量,妄有所陳,先之以衮職,次之以時弊,仍及大小臣庶共相勉勵之意。蓋君德成就,在於立志而務實,然後不爲空言之歸,治敎休明,在於敦俗而振綱,然後可以惟意之向,得人而任政,養士而待用,則重職嚴科之規,不可不申明舊典也。安民而固本,察隱而釐瘼,則平糴修軍之策,不可不頒行新制也。噫,天下之事,無進則退,太平之保,不易而難,大器之置,賈生善喩,苞桑之係,易象垂戒,其可忽鴆毒於宴安,任怠傲於閑暇,不體師古之訓,不念救時之方耶?至夫科弊·糴弊·軍弊,雖屬支流,若不善變,則隆盛之禮讓,可待何日,窮困之塗炭,將無已時,如大廈之東傾西頹,上雨傍風,破壁壞垣,撓棟朽桷,非待命工匠峙材瓦,易而新之,修而葺之,則其不能一日安居于其中也,可不懼哉?臣伏聞先正臣李珥,以改貢案變兵制等事,屢爲建白于宣廟朝,而其時廷議,難於更張,無所施行,後經兵燹,時移事往,大同行而貢案自改矣,都監設而兵制自變矣。鄕里騷擾,大異當日,輦轂疎虞,非比曩時,到今思之,則李珥之見,不爲無策,李珥之言,不爲不用,而但恨策之之早,用之之晩,今雖無先正之賢,可與治天職者,而至於當釐之弊,可救之事,宜合斷行而不必遲疑者,後之視今,豈不猶今之視昔乎?此有識所以惓惓於平日者也。仍伏念蚩蚩憒憒,百無一似,才識鹵莽,聞見孤陋,淸朝耳目,夫豈有一分堪承之望哉?虛縻半月,愧懼轉甚,天牌屢臨,日事違傲,義分都虧,悚惶是極。纔肅恩命,粗伸叩謝,而因仍蹲冒,旣非所安,反復思惟,終是匪據,鐫改之請,實非例讓,而情懇所到,敢此復瀆。伏乞聖慈,諒臣言之由中,廓大度之體下,亟賜遞斥,以幸公私。臣無任云云。省疏具悉。所陳當留念,爾其勿辭察職。
癸酉五月二十五日辰時,上御熙政堂。藥房入診,大臣·備局堂上引見,同爲入侍時,都提調韓用龜,提調金羲淳,副提調韓致應,假注書宋成龍,記注官朴思彦,別兼春秋李紀淵,醫官吳千根·李漢臣·秦東秀,右副承旨李龍秀,假注書李菡甲,事變假注書裴相仁,領議政金載瓚,行戶曹判書南公轍,知訓鍊院事李得濟,刑曹判書林漢浩,廣州留守李肇源,校理任俊常,以次進伏訖。上曰,大臣進前。載瓚·用龜·公轍·致應·龍秀等進前。載瓚曰,盛夏行令,日氣調順,又當麥秋,朝夕稍涼,聖體,若何?上曰,一樣矣。載瓚曰,寢睡·水刺之節,何如?上曰,如前矣。載瓚曰,王大妃殿氣候,何如?上曰,一樣矣。載瓚曰,惠慶宮氣候,何如?上曰,一樣矣。載瓚曰,嘉順宮氣候,何如?上曰,一樣矣。上命醫官三人入診。千根·漢臣·東秀,以次診候,退伏楹外訖。上命奏脈度。千根曰,左右三部調均矣。漢臣曰,左右三部調均矣。東秀曰,左右三部調均矣。用龜曰,近日湯劑,連爲進御,聖候益臻差勝乎?上曰,如一矣。用龜曰,二神交濟湯,以今月爲限矣,姑爲依前進御,待來月更爲議定,則好矣。上曰,唯。仍命次對爲之。載瓚曰,湖南儒生李道亨等,疏請贈參判安邦俊貤贈節惠之典,嶺南儒生全宅溟等,疏請贈承旨李詠道加贈易名,而竝下廟堂,有稟處之命矣。安邦俊,則力學明理,諸先正之所己詡也,募兵赴難,倡義錄之所由作也。斥和一疏,無愧於先正臣趙憲封事,而至於混定名編,以定聖祖石室之書,其辨誣史光聖德之功,宜有百世必酬之典,特贈正卿之職。李詠道則以先正克家之孫,受先正傳心之學,已被先正之亟加嘉尙,而及其接應天將,則謨劃無不中窾,嚴斥凶徒,則權奸莫不破膽,是蓋儒門之肖孫,聖朝之完節,多士疏請,公議可見,加贈一秩,以爲勸礪遺俗之地,而賜諡乃是重典,更待後來輿論,允合愼重之道,竝姑置之,何如?上曰,依爲之。出擧條載瓚曰,臣以逋穀掩置守令分數分徵之意,已爲筵奏定式,而蓋今還穀,百弊之本卽所謂加作也,未捧也,凡此二名色,前所未有,而自年來創出者也,加作之蠹國剝民,有不可勝言。京司外邑,本有元定作錢之穀,則自該道,藉此爲托,加元數作錢取利,是謂加作也。假使元數爲萬石,則不計某穀,直以二萬石三萬石,混入於作錢之中,而其所作錢,亦有無限手法,必於穀貴價高處,從市直發賣,而或以詳定價,又或以不滿詳定之數,移分於穀多價賤之邑,勒令錢分穀捧,以爲立本之地,則一包之剩少,不下百文二百文,而都歸於私用,其利至大,其計至妙,公穀不失其本,小民莫省所由,而坐致幾萬不勞之利。然而亂簿書唆膏血,而以至民國兩不相保,莫可奈何之境者,卽加作是也。雖幸逭誅於今,天必不福其後矣,是可忍爲乎?今若以加作一事,一或現發,則直施贓律,縱不得盡用大明法文,而竝限己身島配。且臣於年前,以貪吏子孫限五世枳淸顯之意,仰奏承允矣,更無得低仰,斷依此施行之意,載之金吾事目,仍頒八道·四都,以示懸魏之義。所謂未捧云者,自己巳後,始有此名。大抵己巳湖南,當以別論,民無以準納,官無以畢捧,朝家之所已知也,事勢之所必然也。伊時該道年分之啓,始以未捧名色,謄諸公文,至於上徹,此乃特用於己巳湖南,而亦是不得已一時權宜也。自是以後,諸道擧皆效尤,視若新定法例,無難以未捧二字,竝擧於停退條之下,有如循例應有者然,此是法典之所許耶,古例之所有耶?以此之故,奸竇隨以漸生,貪官汚吏,直出正還幾包,仍爲已用,潛添於未捧元數之中,移作民逋,混同督捧,於是而國穀將至蕩柝,還民終必盡劉也。目今國法,雖曰掃地,而三尺之嚴,尙此不泯,身爲受符食祿之官,寧忍爲此乎?還穀未捧,本有當律,以未捧石數,分以居三,居末自罷拿,至於決杖,已成金石之典,爲守令者,惟恐以此爲罪,或不無未捧爲捧之慮矣。今反初無朝令,自相創開,便成定例之應行條件,以致還政莫可救之弊,而道臣不能嚴斥,乃爲之無難登啓,此果何據也,何義也?朝綱國典,已無餘地,而至於還政,尤其最甚。言念及此,寧欲無言。自今年各道分等,無得以未捧名色,更煩啓語,一以準捧爲期之意,先爲嚴飭,何如?上曰,依爲之。出擧條載瓚曰,朝令之不下行,莫近日若焉。筵席稟定之事,典例修明之令,凡自上使下者,一以漫不奉行爲能事,京司無論,外邑尤甚,此豈治世之所嘗有者哉?向來以驛路之弊,略有所奏,若其仍把加把,違式犯科者,道臣執啓,與受同罪,而若或掩不以聞,先罪道臣之意,筵稟關飭,而諸道初無警聽,各驛都不擧職,其爲弊不但無益,反又有甚。堂下奉命之數十匹加把,出使吏隷之騎卜馬濫騎等,種種駭異者,愈往愈甚,轉益蕩然。該道該驛若有因朝令少惕之心,則豈或置之尋常,全不察飭乎?此不獨驛弊一事而已,卽此而有可以觀當世矣。至於各司下屬之草料公行,各有定制,移易不得,而兵曹之成給公文也,各拘情面,惟意加減,尤萬萬駭然。後若如此,則伊時入直堂郞,各施重勘,掩置不察之道臣,亦用違制之律,該驛察訪與濫騎者,同罪施行之意,更爲關飭于各道道臣。且武臣守令,無論堂上堂下,無敢乘轎,而至若陣上,則亦不許牽馬,卽先朝至嚴之禁令,而近聞武官作宰者,雖年少不病之類,皆稱扶擔機,必乘無屋轎,略不畏忌,道塗馳騁云。此雖微事,乃是先朝已定之制,則法紀所在,寧敢乃爾?令道臣另加嚴禁,然且不悛者,隨卽啓勘之意,申飭,何如?上曰,依爲之。出擧條載瓚曰,湖南守令中,有入於繡啓,該曹啓請罷拿,而及王府査勘,果無所犯,議處以附過還職矣。今以一守令所坐,一請罷拿,一請還職,無論曹啓府讞,不審之失,一在其中。然而朝家刑政,當以府讞爲準,當該守令,自當依啓目還職,而今則差代已久,不無顚倒之歎,相當他邑守令,待後窠卽爲差送,以爲明刑賞信命令之意,分付該曹,何如?上曰,依爲之。出擧條載瓚曰,今當書筵頻開之時,賓僚當備員,在外賓客許遞,政官牌招開政差出,何如?上曰,依爲之。出擧條載瓚曰,各道瓜滿道臣,適當設賑之時,有難遞易。故限畢賑,仍任之意,前已仰請蒙允,而今則該道賑事已畢,竝爲差代之意,分付該曹,何如?上曰,依爲之。出擧條用龜曰,三司之設置禁隷,乃所以禁暴止亂,而近日以來,反成厲民之階,閭里繹騷,鷄犬不寧,此誠都民切痼之巨瘼。蓋刑曹·京兆禁隷,元額之外,又有保率名色,保率之外,又有數百名加出者,此則官所不知,而禁隷輩,私自募得,互相締結者也。此輩若非班家黜奴,皆是閭井悖漢,旣無料布之資賴,又無額數之恒定,憑藉官令,侵虐平民,罔有紀極。凡於訟民推捉之際,持牌之一隷足矣,而輒以渠輩私募之三四漢,成群出去,草紙價責出之外,又創草鞋價名色,其所徵索,殆無限節,而猶未充慾,則毆打詬辱,私自結縛,侵漁之端,非止一二。至於五江·四郊之民,若見官差,畏之如虎,而一或被捉,則萬端威脅,百般侵徵,釜鼎·農器,竝皆攘奪,留連村里,討酒索飯,禁隷所過,無異被掠。故若聞官差之來,擧皆奔竄,一村殆空,唉彼殘民,安得不困瘁而愁怨乎?雖以徵債一事言之,什一例授,自是通編所載,而近日則例授外,雜費甚多,所徵之債,假令爲二三兩,則雜費亦爲此數,此又貧民難支之端矣。苟究弊源,專由於額外加出。此若不一番痛革,都民無奠安之望。嚴飭刑曹·京兆,禁隷輩私募作黨之類,一一査出,就其中行惡尤甚者,嚴刑遠配,從今以後,出牌出禁之時,只令元額使令擧行,而雖一隷,如或私自締結,出沒閭里,同惡相濟,則元額與附麗者,竝施刑配之典,不能察飭之當該堂郞,從重論勘,至於憲府,雖與兩法司有間,亦多濫雜作弊之端,竝以此意,一體分付,而大抵法司之許多弊端,非直此禁隷一事而已。今若一番筵達,一番例飭而止,則萬無矯革之理。卽令法司堂郞,成出革弊節目,往復廟堂入啓判下,以爲永久遵行,毋敢違越之地,似好。故敢此仰達矣。上曰,依爲之。出擧條用龜曰,近來各營門貿米,無歲無之,雖未知該營事勢之如何,而其爲弊端,則誠不少矣。蓋貿米錢願受之人,未必皆是富實之人,所受之錢,每多乾沒,以致貿納之愆期,於是乎徵族徵保,已不勝繹騷,而且於營錢出給之時,使之納其財券,作爲質劑。所謂財券,如非僞造,卽是借件,許多貿米,旣難徵推於受錢之人,則乃反移徵於借券之人,揆以法理,萬萬不當。此亦爲都民難支之一端矣。大抵貿米之法,預授價錢於願受之人,限以周年,周年之間,若自該營,徐察米直之高下,用處之緩急,從便直爲貿取,勿付願受之人,則可使都民無白徵之冤,公貨無虧欠之弊,以此意,分付各該營門,何如?上曰,依爲之。出擧條上命大臣就座。公轍曰,戶·惠廳同是經費衙門,故戶曹不足,則自可推移於惠廳。年前前惠堂,以均廳外不許他衙門移納,有所筵達,而顧今臣曹事勢,收租大縮,屢萬石着手無處,頃已仰達矣。且於先朝乙卯,有故相筵稟定奪之事,事到不獲已,他無變通之時,宜有別般闊狹。元貢米,限五十朔及今移納,隨所貿除留取用,恐不可已。敢此仰達矣。上曰,依爲之。出擧條公轍曰,摠戎廳平倉米,自臣曹給價取用,已多其例。且該廳則代錢受去,有從便還分之道云,事甚兩便,限五千石,待秋捧換貿,以爲補用之地,而近年以來,或値歉荒,則每有道臣捧留本邑之請,此已是法外之事,而今旣自臣曹取用,則便是京司經費所需,豈容更爲許施。竝以此意,預先分付於該廳·該道,何如?上曰,依爲之。出擧條上曰,玉堂有所懷乎?俊常曰,無有矣。龍秀曰,今日賓對,兩司無一人進參,事甚未安,竝推考,何如?上曰,依爲之。出擧條王大妃殿進御加味通順散,自今日停止事。出榻敎上命大臣先退。載瓚等退出。又命退,承史以次退出。
上在昌德宮。停常參·經筵。
午時,日暈。
尹命烈啓曰,明日常參·經筵,取稟。傳曰,停。
南履翼啓曰,合辭方張之時,兩司無詣臺之員,事甚未安,除在外·未署經·陳疏外,未肅拜·呈告人員,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
尹命烈啓曰,吏曹判書金羲淳,參議金會淵五牌不進推考傳旨及禁推傳旨,今方捧入,而開政命下之後,如是屢違,終不承膺,事體所在,誠萬萬未安。判書所當更請牌招,而係是一日六牌,何以爲之?敢稟。傳曰,參議分揀,與判書一體,更爲牌招。
尹命烈啓曰,吏曹判書金羲淳,參議金會淵牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書更爲牌招,何如?傳曰,允。參議只推,一體牌招。
尹命烈啓曰,吏曹判書金羲淳,參議金會淵再牌不進推考傳旨及罷職傳旨,今方捧入,而開政命下,今旣經宿,一向違召,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,參議只推,與判書一體,更爲牌招。
尹命烈啓曰,吏曹參議金會淵三牌不進,依定式,禁推傳旨捧入之意,敢啓。傳曰,知道。
以吏曹參議金會淵三牌不進禁推傳旨,傳于尹命烈曰,分揀。
尹命烈,以弘文館言啓曰,校理任天常,副校理趙晉和·金箕殷,副修撰李東永,旣有只推之命,竝卽牌招察任,何如?傳曰,允。
以校理任天常,副校理趙晉和·金箕殷,副修撰李東永牌不進罷職傳旨,傳于尹命烈曰,只推。
尹命烈,以弘文館言啓曰,校理任天常,副校理趙晉和·金箕殷,副修撰李東永,旣有只推之命,竝卽牌招察任,何如?傳曰,允。
南惠寬啓曰,三品官之無得陳疏徑行,曾有定式矣。大司諫任厚常,謂而先壟有事,陳疏徑行,原疏係是言事,故雖不得不捧入,而事體所在,萬萬未安。所當重勘,而本院請推之外,無他可施之罰,何以爲之?敢稟。傳曰,何不呈辭,而投疏徑行,無難犯科乎?便是令前,從重推考。此後三品官,毋得更犯,如有犯者,直施制書有違之律,政院知悉。
南履翼啓曰,大司憲鄭尙愚,掌令南達孫,持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,掌令南達孫,持平朴孝臣牌不進罷職傳旨,傳于南履翼曰,只推。
尹命烈啓曰,吏曹判書金羲淳疏批已下,與參議金會淵,一體牌招,何如?傳曰,允。
以江原監司李好敏狀啓,咸興府船格七名到平海郡渰死事,傳于李羲甲曰,聞甚矜惻,元恤典外,別加顧助,如有生前身還役,竝蕩減事,分付。
南履翼,以禁衛營言啓曰,來六月當七番中部中司屬京畿四百十三名及江原道一百名,合四哨軍兵逢點實數五百十三名,已爲點閱整齊,來六月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
南履翼,以禁衛營言啓曰,來八月當七番中部右司屬江原道四哨軍兵來七月二十五日,京中逢點,依例準二朔立番之意,本道監司處,預爲知委,何如?傳曰,允。
南履翼,以御營廳言啓曰,本廳來六月七月兩朔,應立中部後司屬忠淸右道四哨軍兵五百十七名,今已逢點整齊矣。六月初一日,與舊番右司軍兵,替代立番後,舊軍放送之意,敢啓。傳曰,知道。
南履翼,以御營廳言啓曰,本廳來八月九月兩朔,應立右部前司屬忠淸右道四哨軍兵,七月二十五日,京中逢點,八月初一日,與中部後司軍兵,當爲替代立番,趁期調送事,本道監·兵使處,措辭知會之意,敢啓。傳曰,知道。
南履翼,以司僕寺一二提調意啓曰,輦輿奉安德應房修改役事,今已畢役矣。輦輿還奉吉日,令日官池景泌推擇,則今二十九日卯時爲吉云,以此日時還奉之意,敢啓。傳曰,知道。
刑曹啓目粘連,黃海道載寧郡殺獄罪人金春三獄事段,右袒悍妻,捽曳隣女,揮撞於堅凸之處,築踏於要害之地,頃刻氣窒,翌日致殞,手勢兇毒,無與爲比兺除良,實因已具,詞證亦備,連加訊推,何如?判付啓,罪人段,嚴加訊推,如法償命爲良如敎。又啓目,載寧郡殺獄罪人金昌默獄事段,疑人偸竊,私施惡刑,倒懸房架,頸至折斷,究其情節,亦極㦧毒。諸證湊合,眞贓畢露是白去乙,百般造謀,一死要免,如此兇譎,不可容貸,從速輸款爲白乎旀。載寧郡殺獄罪人徐驗尙獄事段,憤在傷稼之畜,怒移豢養之主,轉成狠鬪,當場直刺,傍觀立證,乃復漫漶,無意輸款者,尤極兇狡,嚴刑取服爲白乎旀。海州牧殺獄罪人韓宅守獄事段,計違索酒,志在逞憾,加以賊名,轉成相鬨,校卒竝力,縛打交加,一縷之命,半日而絶。若論致命之傷,宅守打以鐵梏,非渠伊誰?連加訊推,期於得情,何如?判付啓,罪人段,依前訊推,如法償命爲良如敎。又啓目,鳳山郡殺獄罪人李春己獄事段,在前曳出,雖是渠姪,從後毆踢,出自渠手。始則諉之於彼,而欲以身免,末乃竝與其姪,而謂無所犯,檢傷之痕,何從而生?獄情已老,縱妻鳴冤,究其情節,去益獰頑,期於取服,何如?判付啓,觀此啓本,萬萬兇獰。連加嚴訊,期於取服爲良如敎。
行兵曹判書徐榮輔疏曰,伏以臣,積犯違逋,自速置對,惶懍震越,求死不得,聖度天大,旋賜宥釋,俾臣受符,促臣肅命,恩至渥也,而緣臣死期將至,迷不知變,飭敎遽下,至嚴至峻,有非臣子所敢承聞。臣於是乎五內失守,顚倒出肅,自初至今,皆臣死罪,臣雖愚迷,粗知分義之爲重,前後批旨之諄複,飭敎之截嚴,果何如也,則何敢不思動撣,殆若不知嚴畏者然哉?臣之向年所遭人言,非尋常官箴就事論之比,在淸朝,爲搢紳莫大之恥,在臣身,爲沒齒難洗之辱,歲月雖久,廉防自在,辭受去就,實關四維,一或破壞,其罪尤大。是以嶺海在前,鈇鉞在後,鐵限難越,株守莫回。臣之愚意,妄竊以爲尊朝廷而礪頹俗,庶幾在此,此又臣之死罪也。今臣所被二字嚴敎,爲人臣子,負此罪名,是天下後世之所共誅,雖萬戮而有餘罪矣,其何以一日自立於橫目之列乎?凡今廷臣,苟有犯此科者,三尺之章,王府則有,何可容貸於覆載之間乎?臣自承此敎,心膽隕墜,神魄遁失,內而怔忡,外而歔欷,生負罔赦之罪,死作不瞑之鬼,若未遄伏嚴誅,惟願早卽溘然而已。此生此世,已分僇廢,豈敢以已肅恩命,掦揚供職,重犯放恣無忌憚之科哉?臣之狗馬賤疾,已成貞痼,數日以來,震懍迫隘,大致添損,而今則却食引飮,氣息昏惙,去死無幾,命之窮矣,爲之何哉?玆敢收召殘精,和囈呼寫,以效古人願乞一言死之義,惟我聖上,天地父母,哀之憐之,先削臣本兼諸職,仍命攸司,議臣當勘之律,以爲人臣方命者之戒。臣亦得以小暴悲苦之情,雖死之日,猶生之年也,伏地涕泣,言不知裁。臣無任云云。答曰,省疏具悉。前後批旨,反覆言之,卿何辭之至此乎?勿辭行公。
吏曹判書金羲淳疏曰,伏以人臣辭職之義,有私有公,公而不可冒者,義也,私而不可强者,情也。以義參情,兩有可辭而辭者,臣之前疏,是也,而未蒙照察,輒徼恩批,臣誠不勝惶隘之交中,而廼者賓筵,大僚以繡啓守令還職事陳白,臣之罪,於是著矣。噫,黜陟者,銓臣之職也,於此而失焉,則銓臣之罪也,大僚猶不之請勘,臣竊惑焉。夫其所謂守令,卽前任實縣監朴齊顔是已。其入於繡啓,有執災薄怨也,差任不公謗也,對擧貶辭,以爲之句,故妄竊以爲,繡論比道臣考課,事面加重,以此爲目,在道臣亦不免貶,矧在繡啓乎?是以隨其例而論勘,較其辭而分等,高下之間,自以謂略有稱衡,及到府讞乃置之還職,人見之與臣參差,固亦無怪。第以一繡啓,而銓官曰罷拿,金吾曰還職,還職罷拿,不啻南轅北轍,大臣乃以從府之重,定其得失,是其不審者,臣也。不審於此,則厥罪何居?黜不當罪,則陟又如黜之爲可知,尙焉用彼銓官爲哉?其人之幸而還職,固亦臣之幸,而臣之所兢懼者,銓官之不審,而大僚之不勘,臣得以倖逭也。倖逭之爲幸,而尙復抗顔於操衡握柄黜陟之任,豈臣義分所出,廉防所安哉?臣不暇以前疏所懇,更事煩浼,而此其爲不可冒之義,又添一端矣。鎭日違召,怵分畏義,不避僭猥,輒敢披瀝。伏乞聖慈,褫臣不衷之服,勘臣不職之律,以警有位,不勝大願。臣無任云云。答曰,省疏具悉。此事,卿以謂人見不同,在卿何有?若有所失,大臣豈不請罪乎?卿其勿辭行公。
大司諫任厚常疏曰,伏以臣,見叨之職,且將帀月矣。夫豈有一分堪承之望,而直爲此蹲冒之計哉?祗緣除拜之初,署經有命,已至一望,天牌繼降,分義是懼,張皇出肅,以完署事,豈敢曰粗效一日之責乎?噫,臺閣何等淸選,而一院之長,尤所愼揀,銓家必以如臣庸愚者,苟然充擬,至使臺廳長鎖,久闕故紙之謄傳,賓筵不參,輒被承宣之問備,其爲羞朝廷壞臺體,當如何哉?官以諫名,許久尸素,自顧慙恧,已無可言,而且臣竊有私情悲苦者,玆敢歷陳焉。臣本早孤,且鮮兄弟,往在戊午,臣母之葬,拘於堪輿之說,與臣父墳墓,同原異封,留待利年,將謀合窆,而荏苒歲月,尙未克就,人子之心,寧不泚顙。是年云是利運,今夏決擬同窆,而今臣所帶之職,雖數息之地,固不可受暇來往,時月之間,亦不可虛縻瘝曠,旣涓之日,有難改卜,方始之役,無人看檢,左思右量,進退俱難。玆不得不冒萬死陳疏徑行。伏乞天地父母,亟遞臣職,俾遂至情,且治臣擅離之罪,以肅朝綱焉。臣於乞免之章,不宜贅說,而第臣區區憂愛之忱,有不能自已者,伏願聖明,垂察焉。經筵日講,有國之先務,而典學之要道也。歷代之治亂,於是焉諮訪,朝廷之得失,於是焉陳啓,其薰陶裨益之力,不止於尋行數墨而已。伏見近日,法講之停,已至屢朔,竝與召對,亦不設行,臣不敢知廈氈涓蠖之中,別有所開卷讀書之工,毋待乎隻日之開講而然歟,宋儒有曰,人主一日,接賢士大夫之時多,則爲益弘多,殿下獨不念玆在玆乎?況今春宮,尺衣漸長,睿思日開,頻接宮僚,輿頌方蔚,臣民愛戴,曷有其極?第伏念,開筵設講,不過故事之按行,勸講勤學,亦是列朝之家法,而古昔聖王之貽謨,尤重身敎。顧今殿下之久停經筵,豈可爲我邸下取則柯乎?伏願聖明,從今以後,雖緣盛夏,依例停講,至於召對夜對,毋或以寒暑停撤,頻頻賜對,毋孤臣民之望焉。臣無任云云。省疏具悉。所陳留念,爾其勿辭往來焉。
上在昌德宮。停常參·經筵。
尹命烈啓曰,明日常參·經筵,取稟。傳曰,停。
尹命烈啓曰,來初一日,輪對日次矣,敢稟。傳曰,當次人受點,後日次待令。
南履翼啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,御營廳將官來言,今日本營軍兵,日次私習云矣,敢啓。傳曰,知道。
韓致應啓曰,行左承旨李羲甲,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
備忘記,寧城僉使張遇良下直,長弓一張·長箭一部·片箭一部·筒兒一箇賜給。
尹命烈啓曰,吏曹判書金羲淳牌不進推考傳旨及參議金會淵四牌不進禁推傳旨,今方捧入,而開政命下,已至多日,連事違召,終不承膺,事體所在,極爲未安。判書更爲牌招,何如?傳曰,允。參議分揀,一體牌招。
尹命烈啓曰,吏曹判書金羲淳,參議金會淵牌不進推考傳旨及罷職傳旨,今方捧入,而開政命下,已至多日,一向違召,終不承膺,事體所在,誠極未安。判書更爲牌招,何如?傳曰,允。參義只推,一體牌招。
尹命烈啓曰,吏曹判書金羲淳,參議金會淵再牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,誠甚未安。判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招,違牌勿爲呼望,仍以前牌催促。
南履翼啓曰,大司憲鄭尙愚,掌令南達孫,持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,掌令南達孫,持平朴孝臣牌不進罷職傳旨,傳于南履翼曰,只推。
以校理任天常,副校理趙晉和·金箕殷,副修撰李東永再牌不進罷職傳旨,傳于尹命烈曰,只推。
尹命烈,以弘文館言啓曰,校理任天常,副校理趙晉和·金箕殷,副修撰李東永,旣有只推之命,竝卽牌招,何如?傳曰,允。
有政。吏批,判書金羲淳進,參判趙萬元受由在外,參議金會淵牌不進,右承旨尹命烈進。啓曰,忠淸監司·黃海監司,今當差出,而擬望之人乏少,他道守令竝擬,何如?傳曰,允。以沈象奎爲左賓客,李承達爲直講,趙貞喆爲忠淸監司,趙鍾永爲黃海監司,金鍾璡爲武烈祠參奉,李羽晉爲戶曹參議,金岳淵爲引儀,沈鍾奎爲雲山郡守,金益鉉爲泰安郡守。癸酒單宋稚奎,成均博士單張振一,承文著作二單韓益相·李賢默,副護軍朴長潤·李用逵今加嘉善加資事,承傳,贈左承旨李詠道贈吏參例兼,加贈一秩事,承傳。
兵批,行判書徐榮輔病,參判申光軾病,參議鄭景祚入直進,參知鄭魯榮未肅拜,同副承旨南惠寬進。同知單金振鎔,護軍單朴孝眞,副護軍單金敎根·徐有聞·洪時濟·柳相斗,黃海道節度使單趙鍾永,忠淸道節度使單趙貞喆。
李龍秀,以都摠府言啓曰,副摠管柳相亮,以司僕寺兼司乘,今日官調馬進參事,晝仕出去之意,敢啓。傳曰,知道。
行兵曹判書徐榮輔疏曰,伏以臣,自犯死罪,身陷大僇,昨上一疏,仰暴震懍之情,乞蒙當勘之律,及承批旨,凡二十有餘言,至爲溫諄,俾臣勿辭行公,捧讀感惶,不覺聲淚之交逬也。第臣從前處義,始雖冒犯萬死,豈敢更事仰瀆?惟是聖旨截嚴,震剝罔措,退伏私次,瀝血哀籲,乞伏嚴誅,而緣臣辭拙,不能達意,未蒙聖鑑之俯燭,此又臣罪也。臣雖無狀,粗聞君臣之大義,爲人臣而抗犯分義,厥罪罔赦。臣乃愚闇拙滯,天奪其魄,妄謂違逋非慢,趨走非恭,不自覺其陷於大戾,致煩不敢聞之二字嚴敎,臣罪到此,萬殞而不可贖矣。人臣負此名,覆載之所不容,王法之所必誅,臣雖苟延食息,一縷尙存,其不可復齒於人類也,明矣。然而威罰不加,官爵自在,臣安得晷刻自安於心乎?卽者伏聞口傳下敎,以時囚多滯,促令開坐,臣適病勢添劇,未克趨承,在臣義分,已萬萬惶蹙,而如綍之嚴旨昭垂,則罄竹之臣罪,亦自如矣。高天厚地,持此安歸,而乃敢彯纓束帶,自立於淸朝士大夫之列,重犯於放恣無忌之歸哉?臣之一副究竟,惟有遄被誅殛而已,惶阨之極,冒死荐瀆。伏乞聖明,亟削臣所帶諸職,仍置臣當被重典,以嚴國綱,以勵臣分,千萬幸甚。臣無任云云。答曰,省疏具悉。日前下敎,非謂卿之如此,欲使强勉出仕之事矣,以此深引,過矣。欲爲角勝四字,特爲還收,勿辭行公。
黃海監司韓用鐸疏曰,伏以臣,不才蔑識,濫膺藩寄,雖在平常無事之時,僨誤可期,況値戒警饑厲,憂虞荐疊之際,其不克擔夯,不待智者而知之。環顧一道,公私匱竭,氣象迫蹙,戶口減少,村閭蕭條,皆是數年內事,則無往而非臣罪也。且民心盡盪,百事紊錯,彌縫奠保,多務便宜,臣於是,冒犯科條者,亦豈無之?特荷聖度包容,迄免譴何,而向來限畢賑仍任之命,非不知萬萬不堪,而賑政殆同往役,煩辭反歸屑越,故黽勉蹲冒矣。今則麥熟事竣,須代在卽,撫躬循省,有罪竟逭,顧影慙悚,益無所措。際有五邑行査之事,臣旣一日在職,則不敢不奉行,四邑査案,謹此馳聞,而管下不法,如是狼藉,臣之矇然,不覺懍惕,論以溺職,無辭可解,而海州前判官吳慶元査事,軍錢條中,囚供有援臣之語,臣於是,尤不勝瞿然之至。蓋其本事,初因移粟之有耗,轉倣官錢之取息,未終防納之惠,事雖違於常度,欲免隣族之徵,意亦出於爲民。故臣果聞之而不能禁,到今發露,臣亦有罪,此査之不可冒當,其義甚明。玆敢據實自列。伏乞聖明,亟治臣不職之罪,以昭法紀,以安微分,海州査事,仍命新按臣擧行,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
南惠寬,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
尹命烈啓曰,明日常參·經筵,取稟。傳曰,停。
南惠寬啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南惠寬啓曰,禁衛營將官來言,今日本營軍兵,日次私習云矣,敢啓。傳曰,知道。
尹命烈啓曰,右副承旨李龍秀,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
以校理任天常,副校理趙晉和·金箕殷,副修撰李東永牌不進罷職傳旨,傳于尹命烈曰,只推。
以右副承旨李龍秀牌不進罷職傳旨,傳于尹命烈曰,只推。
南惠寬啓曰,大司憲鄭尙愚,掌令南達孫,持平朴孝臣牌不進,執義李東永,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,掌令南達孫,持平朴孝臣牌不進罷職傳旨,傳于南惠寬曰,只推。
尹命烈,以弘文館言啓曰,校理任天常,副校理趙晉和·金箕殷,副修撰李東永,旣有只推之命,竝卽牌招察任,何如?傳曰,允。
以校理任天常,副校理趙晉和,副修撰李東永牌不進罷職傳旨,傳于尹命烈曰,只推。
以副校理金箕殷牌不進罷職傳旨,傳于尹命烈曰,只推。
尹命烈啓曰,新除授忠淸監司趙貞喆,以前任東萊府使,時在任所,而有除朝辭赴任之命矣。密符則以前監司元在明所佩密符仍佩,敎諭書則安寶,使院吏齎傳,何如?傳曰,允。
尹命烈,以司饔院監膳提調意啓曰,漁夫契貢人等呼訴內,近以風勢不調,又値秀魚卵育之時,魚族深入海底,設綱屢日,終未捉得,明日日下生鮮,將至闕供之境,限捉魚間,以活鷄全數代封云。在前如此之時,雖有代封之規,而莫重御供,自下不敢擅便,惶恐敢啓。傳曰,代封。
尹命烈,以吏曹言啓曰,新除授司僕寺正李光文呈狀內,矣身素患痰癖之症,當此換節之時,一倍添劇,時日內萬無供職之望,卽速入啓遞改云。其身病旣如是,則有難强令察任,改差,何如?傳曰,允。
尹命烈,以吏曹言啓曰,新除授成均館司成洪大浩,奉常寺主簿崔道彬,俱以除拜後,過限未肅拜,竝依例改差,何如?傳曰,允。
南惠寬,以御營廳言啓曰,康陵後峯佛巖山下,中豹虎一頭,捉得封進之後,另飭校卒,廣加行獵,而多日搜覓,更無虎跡,山行軍,姑爲撤還之意,敢啓。傳曰,知道。
上在昌德宮。停常參·經筵。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
進御二神交濟湯,自明日停止事,榻前下敎。
尹命烈啓曰,玉堂備員間,視事頉稟之意,敢啓。傳曰,知道。
南履翼啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南履翼啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李羲甲啓曰,右副承旨李龍秀,今日不爲仕進,卽爲牌招,何如?傳曰,允。
韓致應啓曰,藥房三提調持湯劑來待矣。傳曰,封入。
傳于尹命烈曰,禮房承旨馳詣景慕宮,奉審摘奸以來。
尹命烈,以弘文館言啓曰,本館上番闕直,事甚未安,校理任天常,副校理金箕殷,副修撰李東永,旣有只推之命,與副應敎李在秀,竝卽牌招,以爲推移入直,副修撰李東永,一體牌招察任,何如?傳曰,允。
以右副承旨李龍秀牌不進罷職傳旨,傳于李羲甲曰,只推。
南履翼啓曰,大司憲鄭尙愚,掌令南達孫,持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,掌令南達孫,持平朴孝臣牌不進罷職傳旨,傳于南履翼曰,只推。
備邊司薦望,以洪秀晩爲東萊府使。
以平安監司鄭晩錫狀啓,殷山縣監金圖遠,身病猝重,不得已罷黜事,傳于尹命烈曰,令該曹口傳差出,催促下送。
吏曹口傳政事,以朴英載爲殷山縣監。
南履翼,以備邊司言啓曰,安北縣監移拜之代,今當差出,而本邑以營下大邑,本自難治,而況經兵荒,弊益難支,其代勿拘常格,必以文蔭中素著聲績之人,各別擇差之意,分付銓曹,何如?傳曰,允。
南履翼,以兵曹言啓曰,考見諸道今春官鎭門聚點狀啓,則忠淸兵使金見臣狀啓中,道內編伍軍兵聚點時,沃川郡,器械間有破傷,服色亦多渝弊云。黃海兵使徐春輔狀啓中,道內團束軍兵聚點時,安岳等五邑鎭,戰馬之疲駑,服色之麤劣,或有不齊,軍器什物,亦不無執頉云。前南兵使柳相亮狀啓中,道內各邑鎭堡軍兵聚點時,德源等兩邑,服色或不鮮明,器械間多破傷云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?傳曰,允。
南履翼,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
南惠寬,以摠戎廳言啓曰,本廳右部千摠李用逵,身病猝重,勢難察任,今姑改差,何如?傳曰,允。
義禁府啓目,慶興府使李得秀矣原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,全羅右水使柳相燁矣原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,古今島僉使林麓矣原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,德積僉使文成彩矣原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,惠山前僉使李寬彬矣原情云云。問目內辭緣,泛稱遲晩,所當請刑是白乎矣,年過七十,法不當請刑,議處,何如?判付啓,依允。又啓目粘連,向前朴玎晦亦,戶納雖稱蠲減,而移徵餘戶,無甚發明,債錢雖曰無是,而私穀分糶,難免瑣利,以此照律,何如?判付啓,依允。又啓目粘連,向前羅東旭亦,繡啓論列,極爲狼藉,不可以囚供之發明,有所容恕,而旣請行査,則直爲勘斷,亦非覈實之道,令該道道臣,詳査狀聞後稟處,何如?判付啓,依允。又啓目,向前沈應奎亦,繡啓所陳,條列狼藉,論斷甚重,而囚供則逐條自明,乞蒙道査,其在審覈之道,不可輕先勘斷,令該道道臣,詳査狀聞後稟處,何如?判付啓,依允。又啓目粘連,向前李相龍亦,祭品監封,事體莫重,而不卽待令,極爲可駭,以此照律,何如?判付啓,依允。又啓目粘連,向前張鉉宅亦,省掃之間年一次,載在法典,而兩年之內,屢次請由,有違法例,萬萬駭然,以此照律,何如?判付啓,依允。又啓目粘連,向前李鍾運亦,營建固係不可已之事,而災歲役民,有欠商量,稱冤至及於繡行,則矇不覺察之失,在所難免,以此照律,何如?判付啓,依允。又啓目粘連,向前咸正禧亦,錢還之過期不分,緩急之間,似有酌量是白乎矣,漕倉防納,本是法外,執錢稍高,難免取謗,以此照律,何如?判付啓,依允。又啓目粘連,向前洪時溥亦,百餘石私用,雖爲發明是白乎乃,監色之私分,果爲現發,則覈得之初,不卽報營,遞歸之時,任其委置,殊涉可駭,以此照律,何如?判付啓,依允。又啓目粘連,向前金愿亦,蕩減令下之後,若有先捧之錢,則卽爲出給,乃是經常之道,謂以民願,留待明年,雖出便民之意,難免不審之失,以此照律,何如?判付啓,依允。又啓目粘連,向前李祜植亦,繡啓諸條,囚供一一發明,至請行査,其在審覈之政,有難直爲勘斷,令該道道臣,詳査狀聞後稟處,何如?判付啓,依允。又啓目粘連,向前宋仁載亦,加錄一款,事係遞歸之後,亦爲新官之摘發,則自在勿論是白遣,分糶麤劣,囚供雖諉以濱海兩面,遜於他面,繡啓論列旣如此,則有難容恕,以此照律,何如?判付啓,依允。又啓目粘連,向前金文基亦,立馬米作錢事,昨年春間,捧以五兩,分以五兩,停捧錢穀之捧納,在於秋成之時,遞職之後,非其所知是如是白遣,加耕米作錢事,再昨年未準捧之數,昨年以待秋備納,知委民間,則新穀未出之前,豈可出秩督捧是如是白如乎,其所發明,雖似有據,而繡啓旣以俱有印績爲辭,則科斂之罪,在所難免,以此照律,何如?判付啓,依允。又啓目粘連,向前趙恩錫亦,庚午發賣米作錢事,關到於糴事垂畢之際,春初發賣,餘剩爲六百餘兩,留置民庫,猝當賊變,盡數用下,俱有文績是如是白遣,雜費米報營受價事,因巡營振資穀貿取之關,旣有官廳工房雜費米之在倉,故減數於時直,報營受價,以報兩庫例下及加下是如是白遣,願納民處,每石八兩捧價事,初非官令,民願若此,許其代納,付之賑所,以爲鹽藿貿來之資,畢賑後,以自備報營是如是白遣,南運米與雜費米相換作錢事,南運米劃送本府爲三次,而較戶分給,餘數爲二十石零而倉穀蕩盡,故排用於宗享草料式數,所餘九石,載錄重記,雜費米時直,殆過十兩,則公然相換,減捧八兩,不襯事理是如是白如乎,春初發賣,雖異於當冬執錢,營關旣使之詳定,則時直取剩,極涉乖當。用於守城之備,雖異入已之事,論其措處,誠有所失是白遣,兩庫雜費米之出賣於賑資,似因貿穀之無,富民願納穀之以錢代捧,亦由鹽藿之貿取,南運米餘數之入用,數旣無多,且有文績云爾,則諸條發明,雖不無所據,而方便塗抹,終涉苟且,論其所犯,不可無罪,以此照律,何如?判付啓,依允。又啓目粘連,向前趙興鎭亦,庚午給代條段,各樣分排,猶有不足之數,垌稅還耗,竝歸充補之用,以其餘數,付之秋捧,需用徒煩,循例取用是如是白遣,辛未民結排朔條段,旣是邑規,自有定數是如是白遣,記留錢葉紙事段,工房記簿,本是虛簿,府尹負債,必付葉紙,垌稅充補,已有前例,只爲名色之借用,實非公貸之取貸,而居官不能節約,當亂自多濫備,債負不少,彌縫苟且是如是白遣,移貿米事段,五百餘兩持去云云,誠是意外是白乎矣,零餘二十餘兩,補用於賑資,誠爲自歉是如是白遣,軍糧濫報事段,戰士城軍家屬救活之數,爲三百六十石,而旣不能自備,又不能直報,自歸濫報之科是如是白遣,陳上文報事段,智慮淺短,安能盡合其宜是如是白如乎,繡啓諸條,旣不指一,分試無異逐條自服,那移之罪,在所難免,以此照律,何如?判付啓,依允。又啓目粘連,向前方處興亦,料米不給,歉歲殘鎭之事勢,容或無怪,貿米之錢,本自零瑣,亦已還報,而公貨至重,則雖已暫貸,亦涉可駭,以此照律,何如?判付啓,依允。又啓目粘連,向前白慶楷亦,繡啓諸條,論斷甚重,而囚供則逐條發明,至請行査,直加勘處,有非覈實之政,令該道道臣,詳査狀聞後稟處,何如?判付啓,依允。又啓目粘連,向前鄭宅休亦,偸弄餉穀,旣無數爻之指的,酒色刑棍,亦無事件之可覈是白乎乃,旣曰偸弄,又曰不法,則囚供之發明,亦不可無準兺除良,奴妻賣酒,異於失行,則爲其禁斷,嚇以定屬,萬萬乖當,以此照律,何如?判付啓,依允。又啓目粘連,向前申鴻周亦,軍木庫錢貿米取剩事,兩次貿米,皆用辛未各穀代錢合四千兩,餘剩爲四百三十兩零,而其所區處,俱有踏印文績是如是白遣,南運米斛剩事,每斛所剩,爲一斗二三升,都合爲一百二十九石,雜費用下,尙患不足是如是白如乎,搶攘之時,營無儲餉,荐歉之餘,軍民遑汲,接濟沒策,左右彌縫,雖已事勢之無怪是白乎乃,營下發賣,加多於甑浦貿價,小斛改量,取剩於巡營,作斛入已之證左,雖無可執,措處之失當,不可無罪,以此照律,何如?判付啓,依允。又啓目粘連,谷山前府使吳毅常亦,田稅停退之年,勅錢之依例取殖,自歸白徵之科,詳定之十二兩執錢,未免太濫,新舊還停退之令,不卽頒示,蠲恤之惠,不能下究,再耗之混徵,係是法外,逋穀之不捧,大爲不職是白乎所,官需發賣,入於補民役之自備,再耗庫在,足爲不歸己之明證,平民惡刑,亦無的據是如是白乎乃,上項五條,或係違法,或係溺職,難免重勘,以此照律,何如?判付啓,依允。又啓目粘連,鳳山前郡守南宮亦,災結之乾沒,爲四十一結零,而捧錢爲四百二十餘兩,賑口之虛張犯用,爲七百餘兩,西警時軍糧瞞報,米爲六十餘石,錢爲一百餘兩,有一於此,已是不法,況此三條所犯,至爲爲己,藉無主穀之取用,何忍爲此,資需庫之設施,何太粧撰?賑餘錢之推諉於監色,窘遁之外,貽羞莫甚,究厥罪犯,萬萬痛惡,以此照律,何如?判付啓,依允。又啓目粘連,前松禾縣監尹行勉亦,結稅剩錢一千五百餘兩,賑資餘錢九百三十餘兩之竝無屬,已是不法之甚,捧賂差任,亦係法外,諸條所犯,俱極痛駭,以此照律,何如?判付啓,依允。又啓目,長淵前前縣監李晢亦,賙賑時四百兩浮費,官結之罷,注備收納,道啓或以爲無怪,或以爲不可全然非之是白遣,剩錢二千餘兩之監色沾漑,區處未能精當,縮結補充之以災結,而不以剩錢措處,已是不善,況以災結補縮之餘,移充剩錢之不足者,果何意義?至於官需添價,雖念該色之白徵,以災結補縮之錢,移用於此者,不亦乖當之甚乎?田結事體,何等嚴重,而道査所論,備著其濫雜之狀,不可以入己之無證,曲恕其田政之違法是白遣,十五結偸弄之不能摘發,十九結帖給之歸之襲僇,亦涉可駭,以此照律,何如?判付啓,依允。
南履翼,以義禁府言啓曰,保放罪人吳毅常·南宮玾·尹行勉·李晢査啓啓下,還囚議處,李相龍·張鉉宅·朴圢晦·咸正禧·金愿·宋仁載·李鍾運·沈應奎·趙興鎭·趙恩錫·洪時溥·鄭宅休·申鴻周等,還囚議處以入,而諸囚病勢,一味苦劇,竝仍爲保放,李祜植·羅東旭·白慶楷,旣已行査,亦爲保放之意,敢啓。傳曰,知道。
兵曹啓目粘連,觀此全羅監司朴崙壽畢賑狀啓,則荏子島僉使金鍾軾段,庚午春,以補賑蒙賞,而今年自備各穀,又爲一千三石,涉海船粟,專當補賑是如爲白乎旀。寶城郡萬戶金慶采段,以己巳願納,已蒙恩賞之人,自謂與他民有間,懇乞圖報之萬一,所納租爲一千石是如爲白有臥乎所,今此金鍾軾段,以耽羅絶島之人,庚午春設賑時,賃船涉海,願納各穀一千一百石於康津縣,已蒙加資後,除拜道內荏子島僉使是白遣,辛未春設賑時,以自備各穀一千九十石,調饋鎭民,待其瓜遞,相當職調用事,覆啓判下是白遣,今年設賑,又爲自備各穀一千三石,賙賑飢民是白置。前後三次設賑,輒辦千餘石穀,濟活貧窮之民,極爲嘉尙,宜其褒奬,而旣經僉使,又蒙相當職調用承傳,則施以右職調用之典,似合激勸之政是白乎旀。金慶采段,雖曰時任金甲島萬戶,以富民願納,投於寶城郡是白乎則,只當與他富民,一例稟處,而旣已啓下臣曹乙仍于,一體稟處是白如乎,上項金慶采,庚午設賑時,願納租一千石補賑,除拜金甲島萬戶,今又納租一千石,似當施以陞敍調用之典是白乎矣,俱係恩賞,不敢擅便,上裁,何如?判付啓,依回啓施行爲良如敎。
刑曹啓目粘連,江原道原州牧殺獄罪人韓百連獄事段,遍身痕損,俱係要害,而當場下手,蹤跡莫掩,證招亦明,嚴刑輸款爲白乎旀。江陵府殺獄罪人黃召史獄事段,虛劫之處,受傷此酷,則尙得之死於黃女,勢所必然,償命之律,其誰當之,加刑取服爲白乎旀,金化縣殺獄罪人朴敦福獄事段,傷處在於䪿門,而實因則以被僵氣塞致死懸錄,被僵時,須有高處之頭觸,始可受傷,前後檢案,語不及此,地形高下,更査稟處爲白乎旀。麟蹄縣殺獄罪人柳乭奉獄事段,形症現於初檢,而不現於覆三檢,詞證無他緊請,而其屍親,未塋二兒,況夙嬰奇疾,將向藥泉,其所致死,非病伊打,終難指的,似此之案,政合參恕,而上裁敎是白乎旀。麟蹄縣殺獄罪人權日光獄事段,傷痕昭著,檢案亦明,三尺莫嚴,一縷難貸,另加嚴訊,期於輸款爲白乎旀。江陵府殺獄罪人嚴月先獄事段,不辨誰某,輕肆兇心,假使死者,眞箇某女,亦有異於奸所執捉,參恕之論,有難遽議,嚴訊取服,何如?判付啓,依允爲旀,麟蹄縣罪人柳乭奉獄事段,究其情節,未見十分眞的,而道啓曹讞,俱有意見,施以次律爲良如敎。
上在昌德宮。停常參·經筵。
南履翼啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南履翼啓曰,來初五日朝參日次矣,敢稟。傳曰,停。
南履翼啓曰,禁衛營將官來言,今日本營軍兵,日次私習云矣,敢啓。傳曰,知道。
南履翼啓曰,御營廳將官來言,今日本廳軍兵,日次私習云矣,敢啓。傳曰,知道。
南履翼啓曰,大司憲鄭尙愚,掌令南達孫,持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,掌令南達孫,持平朴孝臣牌不進罷職傳旨,傳于南履翼曰,只推。
傳于尹命烈,曰,吏·兵批,歲抄點下者,依例捧傳旨。
禮曹,今六月十八日,大殿誕日陳賀時,應行節目,參考前例磨鍊,依此擧行,何如?判付啓,權停爲良如敎。
禮曹,今六月十八日,惠慶宮誕辰陳賀時,應行節目,參考前例磨鍊,依此擧行,何如?判付啓,旣承慈敎,權停爲良如敎。
以副應敎李在秀,校理任天常,副校理金箕殷,副修撰李東永牌不進罷職傳旨,傳于尹命烈曰,只推。
尹命烈以弘文館言啓曰,本館上番闕直,事甚未安,副應敎李在秀,校理任天常,副校理金箕殷,副修撰李東永,旣有只推之命,與校理任浚常,副校理趙晉和,竝卽牌招,以爲推移入直之地,何如?傳曰,允。
尹命烈,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
南履翼,以訓鍊都監言啓曰,本局參軍洪益謨,其職掌禁松一事,而闔眼於眞犯,要衒於橫侵,入山時絶罕,棍飭而無效,汰去懲礪之意,敢啓。傳曰,知道。
南履翼,以義禁府言啓曰,高陽郡守李玄始拿來,與京畿監司李存秀狀啓,戶曹粘目憑閱處之事,傳旨啓下矣。李玄始時在任所云,依例發遣府羅將,拿來,何如?傳曰,允。
敎忠淸監司趙貞喆書。王若曰,詢玆二千石良吏,得人惟難,委畀五十州名藩,非卿莫可。賁予綸綍之諭,需爾盤錯之才。眷玆百濟舊疆,實是三韓重鎭。舟車之轉輸交湊,最近京都,山河之襟帶相連,素稱關阨。土風同鄒·魯之盛,所習禮·樂·詩·書,地利比荊·楊之饒,厥貢絲麻粟米。近因穡事之失稔,遂致凋弊之多端,九重殷憂,非但黎首之呼癸,一路巨瘼,每輸黃口之僉丁。范孟博登車之風,誰復繼者。張方平整器之手,深有望焉。惟卿,簪組故家,珪璋令譽,通敏才識,咸稱名祖肖孫,雅飭規摸,可知吉人正士。風波憂畏,惜鬢髪之已哀,嶺海流離,喜神稱之尙旺,暫試朱墨之任,治績已彰,晩躋緋玉之班,何官不做?顧方面旬宣之化,宜責效於老成,況人才尟小之辰,豈沈屈於下郡?玆授卿以忠淸道觀蔡使兼兵馬水軍節度使·巡察使·公州牧使,卿其殫竭素蘊,報答殊知。莫曰內重而外輕,必有後威而先惠。高牙大纛,非苟榮於卿身,擳垢爬痒,宜克察於民瘼,益勉發號施令之嚴正,亦須獄訟裁理之得平。其餘稟裁,厥有彝典。於戲,京闕切逖違之思,應勞危樓之北望,士女播來暮之謠,庶寬丙枕之南顧。故玆敎示,想宜知悉。知製敎任百禧製進。
上在昌德宮。停常參·經筵。
南惠寬,以都摠府言啓曰,今日入直內三廳,武兼禁軍及軍兵等中日習射技放,請出標信。傳曰,知道。
尹命烈啓曰,明日常參·經筵,取稟。傳曰,停。
南惠寬啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李羲甲啓曰,左副承旨南履翼,右副承旨李龍秀今日不爲仕進,竝卽牌招,何如?傳曰,允
南惠寬啓曰,禁衛營將官來言,今日本營軍兵,日次私習云矣,敢啓。傳曰,知道。
南惠寬啓曰,御營廳將官來言,今日本廳軍兵,日次私習云矣,敢啓。傳曰,知道。
南惠寬啓曰,大可憲鄭尙愚,掌令南達孫持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,掌令南達孫,持平朴孝臣牌不進罷職傳旨,傳于南惠寬曰,只推。
以左副承旨南履翼,右副承旨李龍秀牌不進罷職傳旨,傳于南惠寬曰,只推。
以副應敎李在秀,校理任天常,副校理趙晉和,副修撰李東永牌不進罷職傳旨,傳于尹命烈曰,只推。
以副校理金箕殷牌不進罷職傳旨,傳于尹命烈曰,只推
尹命烈,以弘文館言啓曰,校理任天常,副校理趙晉和·金箕殷,副修撰李東永,旣有只推之命,竝卽牌招察任,何如?傳曰,允。
南惠寬,以兵曹言啓曰,本曹正郞鄭元容身病猝重,屢度呈狀乞遞。宿衛重地,不可久曠,今姑改差,何如?傳曰,允。
南惠寬,以義禁府言啓曰,保放罪人吳毅常·李晢·南宮玾·尹行勉·李相龍·張鉉宅·朴玎晦·咸正禧·金愿·宋仁載·李鍾運·趙興鎭·趙恩錫·洪時溥·鄭宅休·申鴻周等,還囚照律以入之意,敢啓。傳曰,知道。
吏曹啓目粘連,觀此黃海前監司韓用鐸畢賑後別單,則豊川府使韓永逵段,三載居官,一心勤民,收積逋於歉年,而隣族無侵,充闕伍於絶戶,而閭里不擾,論其治績,殆冠一道,而連年營賑於民窮財竭之際,凡屬撫恤之政,知無不爲。乃若措辦之道,尤爲殫力,只費公錢千兩,而能使飢氓,含哺而樂業,治法可純,賑績尤著是如是白乎旀。甕津府使柳和源段,昨年賑績,旣是繡褒,又當荐歉,公私益窮,而荒政修擧,民心奠安,設粥給糧,詳而有法,方其賑時,鶉鵠滿庭,而若束部伍,無二錯亂,不費公穀,而賑事克濟,兩年甕民之免於溝壑者,實賴該府使之力是如爲白有臥乎所,上項兩邑守令,或有治績之優者,或有賑事之克濟,合施熟馬賜給之典是白乎旀。白川郡守沈能岳段,治本剛明,濟以慈惠,去春私賑,旣著勞勩,而昨年本邑,尤爲慘歉,民將渙散,而撫摩蠲恤,俾獲奠保,及其營賑,尤爲殫竭,設賑則稠而不稀,給糧則精而且實,以若殘邑,悉捐稟俸,自備各穀,至於五百十五石之多,爲諸邑之最是如爲白有臥乎所,所賑政旣著殫竭,廩俸又多捐恤,合施兒馬賜給之典是白乎旀。願納人延安,開城府幼學朴松茂願納各穀一千八石零,豊川嘉善盧允楫願納各穀一千石,上項兩人,依事目竝施實職除授之典爲白乎矣,朴松茂段,係是士人,居在該府,差送分敎官,聞是所願云,分付該府,待窠差擬,似爲便當是白乎旀。甕津嘉善蔣夏成願納錢二千二百兩,折以皮穀,殆近數千包,亦依事目,一體施以實職除授之典爲白乎矣,竝只例干恩典,臣曹不敢擅便,上裁,何如?判付啓,依回啓施行爲良如敎。
禁府照目粘連,谷山前府使吳毅常矣本府議啓內,田稅停退之年,勅錢之依例取殖,自歸白徵之科,詳定之十二兩執錢,未免大濫,新舊還停退之令,不卽頒示,蠲恤之惠,不能下究,再耗之混徵,係是法外,逋穀之不捧,大爲不職是白乎旀,官需發賣,入於補民役之自備,再耗庫在,足爲不歸己之明證,平民惡刑,亦無的據是如是白乎乃,上項五條,或係違法,咸係溺職,難免重勘。以此照律,罪杖一百攸贖,告身盡行追奪,私罪,奉敎依允爲旀,功減一等爲良如敎。又啓目粘連,松禾前縣監尹行勉矣本府議啓內,結稅剩錢一千五百餘兩,賑資餘錢九百三十餘兩之竝無歸屬,已是不法之甚,捧賂差任,亦係法外,諸條所犯,俱極通駭。以此照律,罪杖一百,流三千里,以揚武原從功臣尹尙遠孫,收贖,告身盡行追奪,三年禁錮,私罪,奉敎依允爲旀,儀減一等爲良如敎。又啓目粘連,鳳山前郡守南宮玾矣本府議啓內,災結之乾沒爲四十一結零,而捧錢爲四百二十餘兩,賑口之虛張犯用爲七百餘兩,西警時軍糧瞞報米爲六十餘石,錢爲一百餘兩,有一於此,已是不法,況此三條所犯,至爲狼藉,無主穀之取用,何忍爲此,資需庫之設施,何太粧撰?賑餘錢之推諉於監色,窘遁之外,貽羞莫甚,究厥罪犯,萬萬痛惡。以此照律,罪杖一百流三千里,以母年七十七無兄弟,收贖,告身盡行追奪,三年禁錮,私罪,奉敎依允爲旀,功減一等爲良如敎。又照目粘連,長淵前縣監李晢矣本府議啓內,賙賑時四百兩浮費,官結罷注備收納,道啓或以爲無怪,或以爲不可全然非之是白遣,剩錢二千餘兩之監色沾浼,區處未能精當,縮結補充之以災結,而不以剩錢措處,已是不善,況以災結補縮之餘,移充剩錢之不足者,果何意義?至於官需添價,雖無該色之白徵,以災結補縮之錢,移用於此者,不亦乖當之甚乎?田結事體,何等嚴重,而道啓所論,備著其濫雜之狀,不可以入己之無證,典恕其田政之違法是白遣,十五結偸弄之不能摘發,十九結帖給之歸之襲僇,亦涉可駭。以此照律,罪杖一百,流三千里,以父年八十七無兄弟,收贖,告身盡行追奪,三年禁錮,私罪,奉敎依允爲旀,功減一等爲良如敎。又照目粘連,義州前府尹趙興鎭矣本府議啓內,庚午給代租段,各樣分排,猶有不足之數,垌稅還耗,竝歸充補之用,以其餘穀,付之私捧,需用浩煩,循例取用是如是白遣,辛未民結排朔條段,旣是邑規,自有定敎是如是白遣,記留錢葉紙事段,工房記簿,本是虛簿,府尹負債,必付葉紙,垌稅充補,已有前例,只爲名色之借用,實非公貨之取貸,而居官不能節約,當亂自多濫費,債負不少彌縫苟且是如是白遣,移貿米事段,五百餘兩持去云云,誠是意外是白乎矣,零錢二十餘兩,補用於賑資,誠爲自歉是如是白遣,軍糧濫報事段,戰士城軍家屬救活之數,爲三百六十石,而旣不能自備,又不能直報,自歸濫報之科是如是白遣,陣上文報事段,智慮淺短,安能盡合其宜是如是白乎矣,繡啓諸條,旣不指一分疏,無異逐條自服,那移之律,在所難免。以此照律,罪杖一百,流三千里,以揚武原從功臣趙錫命孫,收贖,告身盡行追奪,私罪,奉敎依允爲旀,儀減一等爲良如敎。又照目粘連,龜城府前府使趙恩錫矣本府議啓內,庚午發賣米作錢事,關到於糴事垂畢之際,春初發賣餘剩,爲六百餘兩,留置民庫,猝當賊變,盡數用下,俱有文蹟是如是白遣,雜費米報營受價事,因巡營賑資穀貿取之關,旣有官廳工房雜費米之在倉,故減數於時直,報營受價,以報兩庫例下及加下是如是白遣,願納人處,每石八兩捧價事,初非官令,民願若此,許其代納,付之賑所,以爲鹽藿貿來之資,畢賑後以自備報營是如是白遣,南運米與雜費米相換作錢事,南運米劃送本府爲三次,而較戶分給,餘數爲二十石零,而倉穀蕩盡,故排用於祭享草料等需,所餘九石,載錄重記,雜費米時直,殆過十兩,則公然相換,減捧八兩,不襯事理是如是白如乎,春初發賣,雖異於當冬執錢,營關旣使之詳定,則時直取剩,極涉乘當,用於守城之備,雖異入己之事,論其措處,誠有所失是白遣,兩庫雜費米之出賣於賑資,似因貿穀之無路,富民願納穀之以錢代捧,亦由鹽藿之貿取,南運米餘數之入用,數旣無多,且有文蹟云爾,則諸條發明,雖不無所據,而方便塗抹,終涉苟且,論其所犯,不可無罪。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,文城前僉使朴玎晦矣本府議啓內,番布雖稱蠲減,而移徵餘戶,無甚發明,債錢雖曰無是,而私穀分糶,難免瑣利。以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目粘連,楚山前府使洪時溥矣本府議啓內,百餘石私用,雖爲發明是白乎乃,監色之私分,果爲現發,則覈得之初,不卽報營,遞歸之時,任其委置,殊涉可駭。以此照律,罪杖一百收贖,告身盡行追奪,私罪,奉敎依允。又照目粘連,熙川前郡守金文基矣本府議啓內,立馬米作錢事,昨年春間,捧以五兩,分以五兩停捧,錢穀之捧納,在於秋成之時,遞職之後,非其所知是如是白遣,加耕米作錢事,再昨年未準捧之數,昨年以待秋備納,知委民間,則新穀未出之前,豈可出秩督捧是如是白如乎,其所發明,雖似有據,而繡啓旣以俱有印蹟爲辭,則科斂之罪,在所難免。以此昭律罪,杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,上土前僉使鄭宅休矣本府議啓內,偸弄餉穀,旣無數爻之措的,酒色刑棍,亦無事件之可覈是白乎乃,旣曰偸弄,又曰不法,則囚供之發明,亦不可爲準兺除良,奴妻賣酒,異於失行,則爲其禁斷,嚇以定屬,萬萬乖當。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,恃寨前僉使方處興矣本府議啓內,料米不給,歉歲殘鎭之事勢,容或無怪,貿木之錢,本自零瑣,亦已還報,而公貨至重,則雖曰暫貸,亦涉可駭。以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,平安前兵使申鴻周矣本府議啓內,軍木庫錢貿米取剩事,兩次貿米,皆用辛未各穀,代錢合四千兩,餘剩爲四百三十兩零,而其所區處,俱有踏印文蹟是如是白遣,南運米斛剩事,每斛所剩爲一斗二三升,都合爲一百二十九石,雜費用下,尙患不足是如是白如乎,搶攘之時,營無儲餉,荐歉之餘,軍兵遑伋,接濟沒策,左右䌤縫,雖曰事勢之無怪是白乎乃,營下發賣,加多於甑浦貿價,小斛改量,取剩於巡營作斛,入己之證左,雖無可執,措處之失當,不可無罪。以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,雲峰前縣監咸正禧矣本府議啓內,錢還之過期不分,緩急之間,似有的量是白乎矣,漕倉防納,本是法外,執錢最高,難免取謗。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,海南前縣監李鍾運矣本府議啓內,營建因係不可已之事,而災歲役民,有欠商量,稱怨至及於繡行,則矇不覺察之失,在所難免。以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,行護軍張鉉宅矣本府議啓內,省掃之間年一次,載在法典,而兩年之內,屢次請由,有違法例,萬萬駭然。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,咸悅前縣監宋仁載矣本府議啓內,加錄一款,事係遞歸之後,亦爲新官之摘發,則自在勿論是白遣,分糶麤劣,囚供雖諉以濱海兩面,遜於他面,繡啓論列旣如此,則有難容恕。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,羅州前監牧官金愿矣本府議啓內,蕩減令下之後,若有先捧之錢,則卽爲出給,乃是經常之道,而謂以民願,留待明年,雖出便民之意,難免不審之失。以此照律,罪笞五十收贖,解見任,別叙私罪,奉敎依允爲旀,功減一等爲良如敎。又照目粘連,典祀官李相龍本府議啓內,祭品監封,事體莫重,而不卽待令,極爲可駭。以此照律,罪笞四十收贖,附過還職,私罪,奉敎依允。又照目粘連,向前柳相燁亦,繡啓論列,俱係鄙瑣,而囚供則逐條自明,乞蒙行査,直加勘斷,有非審克之道,令該道道臣詳査狀聞後,稟處,何如?判付啓,依允。又啓目粘連,向前李寬彬亦,餉穀法意,何等嚴重,則連年未捧,雖曰荐歉之致,一向虛勘,難免掩匿之罪,以此照律,何如?判付啓,依允。又啓目粘連,向前李得秀亦,皮穀多換,謂以依營關擧行,細布必徵,亦稱從渠輩所納是白如乎,遇歉停代,年豊還作,所供不無所據是白乎矣,至於徵布之巫女稱冤,繡啓旣有論列,則不可無罪。以此照律,何如?判付啓,依允。又啓目粘連,向前林麓亦,罪人給由,初不報營,極爲駭然,不可以新官之旋卽捉得,曲恕其濫前之防守不嚴。以此照律,何如?判付啓,依允。又啓目粘連,向前文成彩亦,聞報還鎭,雖是情理之當然,不竢替代,難免輕先之罪,而係是喪前所犯,且已罷黜是白乎所,謹考法典,漕〈運〉護送,不用公守令·僉使·萬戶,罪止罷點是白乎則,今無加施之律,放送,何如?判付啓,依允。
南惠寬,以義禁府言啓曰,時囚罪人柳相燁,旣已行査,姑爲保放之意,敢啓。傳曰,知道。
南惠寬,以義禁府言啓曰,南兵使李石求狀啓內,廟坡庚午·辛未權管南慶老,壬申權官具塤,神方己巳萬戶李鎭忠,庚午·辛未壬申萬戶魚錫命,江口己巳權管李儒甲,辛未·壬申權管張守初等罪狀,令攸司稟處事,啓下矣。南慶老·李鎭忠·李儒甲等,今方待命拿囚,具塤·魚錫命·張守初等,自任所未及上來云,依例發遣府羅將,所到處,拿來,何如?傳曰,待待命拿囚。
南惠寬,以濬川司言啓曰,本司都廳南宮玾,御營廳千摠改差,代以禁衛營別將鄭來升差下,便之察任,何如?傳曰,允。
黃海監司趙鍾永疏曰,伏以臣,邑符未解,限麥己滿,還歸京洛,瞻依觚稜,四年逖違之餘,只有一觀淸光之願,而不自意海臬除命,忽下於此際,臣攅手惶感,繼之以惝慌失圖也。臣之菲材,固知不稱於是任,然臣自去年軍功陞資之後,每欲一陳其區區赧悚之私,而不得其便,請先略攄之。臣本書生,不識戎馬,而昇平歲久,猝遇兵亂,氷江咫尺,對壘相持,旣不能北首赴敵,以效死綏之義,顧乃從容晏居,僅保孤城,使彼草萊小寇,跳踉於門閾之外,揆以邦憲,萬殞猶輕。況賊窟近在隣境,蓄謀募黨,月日久矣。夫以朝歌渤海之古稱多盜,虞龔之治,桴鼓不驚,而今臣則不然。身爲命吏,茫不早察,以戢其惡罪之當勘,勞於何有,且念臣出身以來十四年,摠計內外部省,其謝恩之職,未踰十數,濫榮驟陞,猶屬私憂,而竊恐官人無漸,亦非聖朝之美事也。抑臣又有所萬萬瞿然者,前平安兵使李海愚之事,是也。亂起數日,八郡淪陷,賊鋒悍疾,勢若風飊,則海愚乃前置火藥樻,萬一城陷,誓欲自焚而死,是其貞心,必不負國,而事不輕發,專意內修,鍊械抄兵,激勵將士,一擧而挫之松林,再遣李祜植於郭山,而慮其孤軍無助,乃飭尹郁烈,疾趨夾擊,以捍北鋒,擒其梟將齊初,誅其賊副昌始,而後軍聲始振,義旗竝擧,列郡復爲王土,賊勢窘于一城,臣竊謂,西賊之終就殄滅,實基於松·郭之戰,而其規撫方略,皆海愚所節制也。赴戰諸將,皆蒙褒嘉,而獨海愚以緩討被遣。夫功不見紀,過則必錄,卽從古策臣戰士之所竊歎,而解體者也。臣與海愚,同城共亂,而及其終也,一罪一榮,其事逈殊,此豈臣情之所安,而臣如不言,亦重非役人之功而專其美者哉?臣所以難冒之義,於是而益較然矣。至於藩屛之責,孰非難愼,而海西一路,尤甚淍弊,自來衆瘼,有未能詳,而試以臣之過路所聞見言之。一自西賊之變,備守供億,公儲竝竭,蕩析流徙,民志大潰,遑遑之勢,無異經亂之鄕。況於支勅之餘,設賑之後,百務兵萃,爲憂孔劇,臣有何威望,可以憚壓,信惠可以孚洽,而聰明材力,亦可以䌤縫而整頓之哉?揆分量能,必知其僨國事而孤恩畀,則以聖明眷眷恤民之德,亦豈容苟然濫授,而不少難愼也哉?左右揣量,悶蹙轉甚。玆敢略具文字,仰瀆崇聽。伏乞聖明,諒臣難冒之情,察臣不稱之實,亟許收還恩資,遞改見職,俾爵賞得平,公私兩便,不勝幸甚。臣無任云云。答曰,省疏具悉。李海愚事,今見卿疏,益知其有勞無罪。然業已燭之,故卽放還,而又曾授將任矣。卿之不自以專功之心,予庸嘉歎。卿其勿辭,往欽式。
上在昌德宮。停常參·經筵。
尹命烈啓曰,明日常參·經筵,取稟。傳曰,停。
尹命烈啓曰,合辭方張之時,兩司無詣臺之員,事甚未安,除在外·未署經外·未肅拜·呈告人員,竝卽牌招,何如?傳曰,允。
尹命烈啓曰,左副承旨南履翼,同副承旨南惠寬今日不爲仕進,竝卽牌招,何如?傳曰,允。
尹命烈啓曰,大司憲鄭尙愚,掌令南達孫,持平朴孝臣牌不進,執義李東冕,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,掌令南達孫,持平朴孝臣牌不進罷職傳旨,傳于尹命烈曰,只推。
以校理任天常,副校理趙晉和,副修撰李東永牌不進罷職傳旨,傳于尹命烈曰,只推。
以副校理金箕殷牌不進罷職傳旨,傳于尹命烈曰,只推。
尹命烈,以弘文館言啓曰,校理任天常,副校理趙晉和·金箕殷,副修撰李東永,旣有只推之命,竝卽牌招察任,何如?傳曰,允。
尹命烈啓曰,行都承旨韓致應不爲仕進,行左承旨李羲甲式暇,左副承旨南履翼陳疏,右副承旨李龍秀內閣直,同副承旨南惠寬傳旨未下,院中只有臣一人,伴直無人,行都承旨所當牌招,而拘於廳規,不得請牌,何以爲之?敢稟。傳曰,知申外竝許遞,前望單子入之,待下批牌招察任。
承旨前望單子入之,曺允遂·柳畊·尹羽烈·李采落點。
尹命烈啓曰,新除授右副承旨李采,時在京畿龍仁地,斯速乘馹上來事,下諭,何如?傳曰,允。
兵曹口傳政事,副護軍單李龍秀。
尹命烈啓曰,正言洪龜燮,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前正言洪龜燮禁推傳旨,傳于尹命烈曰,分揀。
柳畊,以兵曹言啓曰,五衛將鄭存玉,景福宮衛將鄭復良,俱以年老,病難供職,呈狀乞遞,不可强令察任,竝改差,何如?傳曰,允。
柳畊以訓錬都監言啓曰,本局分授都城彰義門西邊第一城廊近處體城四間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
禁府啓目,廟坡前權管南慶老,神方前萬戶李鎭忠,江口前權官李儒甲原情云云。問目內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,高陽郡守李玄始原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。
刑曹啓目粘連,江原道原州牧殺獄罪人徐海成獄事段,替當父事,自稱正犯,輿論所謂代父趨死,政是實際語也。哀此海成,多年滯獄,傳聞父喪,屢擬自刎,哀動傍囚,孝可以掩惡,情可以屈法,合有參恕,上裁,何如?判付啓,此獄段,設使渠有所犯,原其情則憤父受辱,而況替父自服,一辭不變者,其誠孝足樹風聲。依回啓施行爲良如敎。
左副承旨南履翼疏曰,伏以臣,人器至鹵下,揚歷太踰濫,涓埃未酬,愧懼常切,至於喉司之任,依近寵光,地分最切,苟無疾病憂患之來,而可以少殫於夙夜之趨走,則雖久縻跨朔,固不敢爲言私之圖,而臣有切苦之懇。臣之所後偏母,年紀恰滿七耋,恒在癃病之中,凜然若不保朝夕,臣旣一身孤子,又無長成子姪,平時護養,其勢不得離母側,近緣在直屢日,闕然嚝省,而臣又家在江干,赴公來往,不似城闉之捷近,縱於公退之暇,或有不得歸視之時,以玆之故,其所供職,情理倍難,間因旁侍之無人,自致將攝之失宜,數日以來,臣母宿恙大段添劇,痞痰凝滯而水穀無以滋補,風痹肆毒而肢體莫能轉側,昏昏床笫,略無神識,臣於此時不在母旁,則藥餌飮啖,誰使之適宜也,調理扶將,誰使之便宜也?目下實狀,旣不可仕進如例,而設有少間之時,離捨供劇,勢固末如。昨已坐違召命,未蒙恩勘,而衷情轉益惶隘。玆敢隨牌陳懇,猥徹崇聽。伏乞聖慈,憫其至切之情,亟許鐫免,俾便救護之地,公私幸甚。臣無任云云。省疏具番,本職許遞。
上在昌德宮。停常參·經筵。
自寅時至申時,灑雨下雨,測雨器水深二寸二分。
尹羽烈啓曰,明日常參·經筵,取稟。傳曰,停。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
柳畊啓曰,禁衛營將官來言,今日本營軍兵,日次私習云矣,敢啓。傳曰,知道。
柳畊啓曰,御營廳將官來言,今日本廳軍兵,日次私習云矣,敢啓。傳曰,知道。
尹羽烈啓曰,卽者吏曹郞廳來言,臺諫有闕,政事,取稟。傳曰,當日爲之。
備忘記,全羅左水使李尙謙下直,長弓一張·長箭一部·爿箭一部·箇兒一部賜給。
尹羽烈啓曰,吏曹郞廳來言,政事當日爲之事命下,而判書金羲淳,參議金會淵俱爲病不來,參判趙萬元受由在外,不得開政云,判書參議,竝卽牌招,何如?傳曰,允。
柳畊啓曰,大司憲鄭尙愚,掌令南達孫,持平朴孝臣牌不進,執義未差,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,掌令南達孫,持平朴孝臣牌不進罷職傳旨,傳于柳畊曰,只推。
尹羽烈,以吏曹言啓曰,今此明陵忌辰祭獻官前參判金魯敬,典祀官兼大祝前縣監朴蓍壽塡差,而時無職名,竝令該曹口傳付軍職,何如?傳曰,允。
兵曹口傳政事,副司果單朴蓍壽。
以校理任天常,副校理趙晉和,副修撰李東永牌不進罷職傳旨,傳于尹羽烈曰,只推。
以副校理金箕殷再牌不進罷職傳旨,傳于尹羽烈曰,只推。
尹羽烈,以弘文館言啓曰,校理任天常,副校理趙晉和·金箕殷,副修撰李東永,旣有只推之命,竝卽牌招察任,何如?傳曰,允。
以校理任天常,副校理趙晉和·金箕殷,副修撰李東永牌不進罷職傳旨,傳于尹羽烈曰,只推。
尹羽烈啓曰,玉堂備員間,視事頉稟之意,敢啓。傳曰,知道。
尹羽烈曰,吏曹判書金羲淳,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,判書更爲牌招,何如?傳曰,允。參議只推,一體牌招。
尹羽烈啓曰,執義李東冕下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前執義李東冕禁推傳旨,傳于尹羽烈曰,分諫。
有政。吏批,判書金羲淳進,參判趙萬元受由在外,參議金會淵牌不進,同副承旨尹羽烈進。以李垿爲執義,李游誠爲正言,李廷仁爲敦寧都正,沈奎魯爲刑曹參議,任俊常爲兵曹正郞,趙琮鎭爲司僕正,金逌根爲軍資正,鄭文始爲司成,李頤熙爲監察,弼聖賚爲奉常主簿,沈憲永爲內資主簿,李載延爲安北縣監,朴明勳爲昌原府使,李毅坤爲崇靈殿參奉,東萊府使單洪秀晩,故監司趙鎭宅贈吏參例兼,黃海監司趙鍾永考。再政。以鄭元容爲校理,李顯相爲新昌縣監。
兵批,行判書徐榮輔進,參判申光軾病,參議鄭景祚入直,參知鄭魯榮未肅拜,左副承旨柳畊進。以韓用鐸爲知事,趙德潤爲都摠管,尹光濩·姜源溥爲五衛將,李潤俊爲忠壯將,金性奎爲景福將,李元敬爲訓鍊判官,申光赫爲訓鍊主簿,孔彦周·李一倜·徐有近爲武兼,元策爲守門將,李鍾振爲西道參軍,吉義倜爲天摩僉使,金思說爲植松萬戶,前武兼曺慶夏·李周虎,以上今加折衝加資事,承傳。僉知單元在明,上護軍李集斗,大護軍韓用鐸,護軍李羲甲·閔命爀·李儒慶·趙弘鎭·金魯敬·李錫奎·朴宗京·吳載重·李用逵·朴長瀗,副護軍李顯默·朴瑞源·安策·尹之鉉·韓興裕·韓始裕·申在明·韓根馨·李尙說·閔宗爀·南履翼·南惠寬·沈奎魯·李翼晉·徐有升·徐有望·韓象默·尹光護·李升權·崔笠·洪聖禧,副司直李東冕,副司果洪龜燮,以上竝單付。再政。以李春求爲宣傳官,李應爕爲武兼,同知單金性奎,僉知三單尹光濩·姜源溥·李潤俊。
以吏曹參議金會淵再牌不進罷職傳旨,傳于尹羽烈曰,只推。
柳畊啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
柳畊,以摠戎廳言啓曰,本廳中軍朴宗柱受由下鄕,身病捽重,勢難察任,今姑改差,何如?傳曰,允。
兵曹,以吳載重爲摠戌中軍。
禁府照目粘連,惠山前僉使李寬彬矣本府議啓內,餉穀法意,何等嚴重,則連年未捧,雖曰荐歉之致,一向虛勘,難免掩匿之罪。以此照律罪,徒三年定配,以年七十三收贖,五年禁錮,依受敎分揀,告身盡行追奪,私罪,奉敎依允爲旀,功減一等爲良如敎。又照目粘運,慶興前府使李得秀矣本府議啓內,皮穀多換,謂以依營關擧行,細布必徵,亦稱從渠輩所納是白乎矣,遇歉停代,年豐還作,所供不無所據是白乎矣,至於徵布之巫女稱冤,繡啓旣有論列,則不可無罪。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,古今島前僉使林麓矣本府議啓內,罪人給由,初不報營,極爲駭然,不可以新官之旌卽捉得,曲恕其從前之防守不嚴。以此照律,罪笞四十收贖,附過還職,私罪,奉敎依允。又啓目粘連,向前李玄始亦,漕船水沈,由於乘潮輕發,兩船相摶之致,雖與指路立標之不勤有異是白乎乃,事出於地方之內,則不可無罪。以此照律,何如?判付啓,依允。又啓目粘連,向前南慶老·李鎭忠·李儒甲等亦,餉穀法意,何等嚴重,而未捧虛勘,極爲駭然,罷鎭之際,旣已現發,不可以歲歉民散,難於收捧,有所曲恕,竝只以此照律,何如?判付啓,衣允。
上在昌德宮。停常參·經筵。
巳時午時,日暈。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?臣等率御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮藥房口傳問安。答曰,知道。
世子宮口傳問安。答曰,知悉。
柳畊,以都摠府言啓曰,今日入直內三廳武兼軍及軍兵等中日習射技放,請出標信,傳曰,知道。
韓致應啓曰,明日常參·經筵,取稟。傳曰,停。
柳畊啓曰,禁衛營將官來言,今日本營軍兵日次私習云矣,敢啓。傳曰,知道。
柳畊啓曰,御營廳將官來言,今日本廳軍兵日次私習云矣,敢啓。傳曰,知道。
韓致應啓曰,行左承旨曺允遂今日不爲仕進,卽爲牌招,何如?傳曰,允。
傳于柳畊曰,大臣·備局堂上引見。
柳畊啓曰,大司憲鄭尙愚,掌令南達孫,持平朴孝臣牌不進,執義李垿陳疏,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,正言李游誠,掌令南達孫,持平朴孝臣牌不進罷職傳旨,傳于柳畊曰,只推。
韓致應,以內醫院都提調意啓曰,提調金羲淳今日問安,不爲仕進,卽爲牌招,何如?傳曰,允。
韓致應啓曰,假注書宋成龍身病猝重,執難察任,今姑改差,何如?傳曰,允。
韓致應,以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
韓致應,以弘文館言啓曰,新除授校理鄭元容時在京畿果川地,經筵入番事緊,斯速乘馹上來事,下諭,答曰,依啓。
韓致應,以吏曹言啓曰,今此明陵忌辰祭典祀官,兼大祝前郡守李鍾穆塡差,而時無職名,令該曹口傳付軍職,何如?傳曰,允。
韓致應,以成均館行大司成意啓曰,本館入直郞官外,凡卽無敢入直,若有代員替直之事,則草記代直事,曾有定式矣。司成鄭文始未肅拜,直講李承達在鄕未及上來,典籍李景熙方在入直,聞甚親病之報,呈旬經出,時無入直之員,以他郞官姑爲代直,何如?傳曰,允。
柳畊,以都摠府言啓曰,副摠管柳相亮,以御營中軍,軍兵等中日試射放事,南小營晝仕出去之意,敢啓。傳曰,知道。
禁府照目粘連,廟坡前權管南慶老,神方前萬戶李鎭忠,江口前權管李儒甲等矣本府議啓內,餉穀法意,何等嚴重,而未捧虛勘,極爲駭然。罷鎭之際,旣已現發,不可以歲歉民散,難於收捧,有所曲恕,竝只以此照律罪,各杖八十收贖,奪告身三等,私罪,奉敎依允爲旀,李鎭忠段,儀減一等,李儒甲段,功減一等爲良如敎。又照目粘連,高陽郡守李玄始矣本府議啓內,漕船水沈,由於乘潮輕發,兩船相搏之致,雖與指路立標之不勤,有異是白乎乃,事出於地方之內,則不可無罪,以此照律,罪笞四十收贖,附過還職,私罪,奉敎依允爲旀,功減一等爲良如敎。
執義李垿疏曰,伏以,臣伏奉除旨,以臣爲司憲府執義者,積違之餘,義當蹶,而自來情勢,有不可冒玷於臺次,故屢叨恩除,一味逡巡。今乃以幾年自引之蹤,反改前見,忽膺新命,則非但前後之爲兩截,亦是分義之所不敢,而況今目下事端,尤有所難安者,去就一節,初無可論。仍伏念,臣姿性庸陋,才識譾劣,本不足備數於淸朝任使之末,而至於持斧之任,關係尤重,按廉之責,激揚之政,有匪如臣無似所可堪勝,而及承恩命,逃遁不得。臣於是,策勵駑鈍,任其拙直,只以不避夷險,生死向前,爲一分報效之圖,而觸處生疎,隨事僨誤,訾謗之來,固所預料矣。際玆諸囚之供出,而得聞其梗槪,其所粧撰,固非一端,而姑撮其事不近理,語不成說者而言之,則有或稱知以謬例而因循,大斗所捧,以小斗分給,而有餘剩者,或有不顧自陷於貪鄙之科,反稱以恐欠相敬之道,備送不當之錢者,或稱身犯公貨,而使其後來者,排年備報者,此雖急於掉脫之計,而反露其不法之斷案,擧一反三,他可類推,固不滿一哂,而至若白慶楷所供,則誠不勝駭惋之至。臣旣悉原啓,方行道査,姑不必辨破,而以還穀賑政事論之,渠之所言,專事掩諱,一直相反,臣安得不更陳其實狀乎?還穀則辛未條幾盡無餘,而留庫者,卽渠昨秋所捧之糴也。正月二十一日,合三巡,渠自分給於二百十戶,稷爲八百四十八石,麥租爲七十石,而純是空殼,故民皆不爲受去,棄置倉底。臣於二月十三日,行到新西倉,稷租之抛棄者,旣已目覩,卽又神納空殼仍又出道,出示監色,情狀盡露,侤音明白,臣乃以精實之穀,卽爲分還,以救遑急之民勢,而渠反謂初無棄置倉底云者,雖欲幸免,其可得乎?賑政則初不務實,徒事虛名,賑民所受之穀更爲斗量,則五升之穀,不過爲三升餘,四升之穀,亦不滿三升,穀旣不實,給又未準,竊民無賴,怨聲載路,而饋粥之節,賑規至嚴,初不設粥,自該監囊中,只出一文錢,以粥與藿價,竝爲代給,及其現捉於監賑之日,該色納招,從實直告,則今此以米代給,初不給錢云者,尤爲誕妄之甚矣。且原啓論列之外,多附贅說,旨意陰祕,遣辭悖慢,藏頭隱尾,閃弄說去,臣雖罷劣,豈可與渠,呶呶諸筆舌?殆若爲對辨相詰之擧,而第其爲說,實涉於䵝昧,易眩於聽聞,臣亦何敢泯默而不言,一任其變幻事實乎?臣請歷陳其顚末,惟聖明垂察焉。渠所謂守節之寡婦,卽定原盧姓之女,而昨年七月十六日,再嫁於泰川李建坤鰥居之叔者也。見其年老家貧,無意久留,托有收來之物,及其還去,遷就不返,建坤,爲其叔之孤寄,與其妻偕往率來之際,盧女曾有所潛奸之鄭所回與金方貴等,要於中路,因爲奪去,而慶楷反以爲建坤怯辱貞女,勒成罪案,捉致建坤夫妻,重杖幾至百度,嚴囚建坤,放送其妻。蓋此盧女,卽慶楷之眞外戚屬,故挾私逞憾之說,喧騰道路,臣亦聞衆口之同辭,及到旅店,有一女子,終夜叫苦,轉動不得,怪問其故,則卽李建坤之妻,受杖於本官者,臣更加詳探,益知丁寧出道後,復爲査實於鄭所回·金方貴·李建坤等,則所招與其傳說,一無相左。故建坤使之放送,而渠乃以盧女,爲守節之班女,不可壞了綱常之說,肆然欺瞞,誠極縱恣矣。倉監色李先春·白龍甲·韓士喆輩,本以猾吏奸校,偸弄穀簿,濁亂官政,罪犯旣係不輕,而及夫賊徒之入境也。或鼓吹而迎賊,或作變於殿牌云,而苟究其實,罪固罔赦,風傳有難準信,時月亦且稍久,其在體朝家好生之德,爲反側自安之道,不必到底窮覈,故以平日作奸之罪,先爲嚴治,而且有公貨之徵出者,因囚縣獄矣。及臣離發之後,慶楷過勅還官,遂乃發怒於盧女之反訟,多發悖說,大開獄門,恣意放釋。凡係繡衣勘斷者,雖在微眚薄過,營邑猶不敢任意保放,自是體例,而今此諸囚前後罪犯,慶楷亦必聞知,而乃反托以多受刑毒,久滯冷獄,有此放縱之擧者,抑何故也?邊韺則本以奸鄕,多年首任,幻弄公穀,侵虐村民,爲一邑之巨弊者也。臣爲先嚴囚,將以査發重繩,而自知負犯之難逭,徑先縊死於獄中,今乃以別造刑狀事,有若韺畏怯而自斃者然,此又是萬萬無理之言。臣每於出道之邑,較正其刑具,而該邑各自預備,以準尺度,夫豈有嚴飭邑吏,別造違式之理乎?鄕監金亨喆,則當賊將大翼逃走之日,好言誘說,勸酒乘醉,卽爲生縛,而本倅時在寧邊,與官奴靑童,同到寧邊城外,時値戒嚴,使守門將卒,通告本倅,則自城內卽納翼賊,亨喆則使退歸本邑,以待報營論賞之地,而本倅旋卽遞去,及其論功也。捉賊之功反歸他人,而亨喆則中間見漏之說,旣聞於道路矣。及臣露蹤之日,亨喆以支勅都監,方在龍川站所,而鄕將婁次齊訴,皆願以亨喆差出座首,以爲施賞激勸之方,其所爲言,與前日傳聞者,節節脗合。臣果以揚善風勵之道,一邑共公之論,依願許施,靑童則初非在囚,而亦以有勞於捉賊之時,乃呈差任之訴,故臣以的有功勞,則依願施行之意題給矣。今此特差之說,亦爲虛罔之極矣。臣於沿路來往之際,多有假稱從人,作弊列邑者,隨現査治,而聞有本縣李時復爲名漢,本不知其何許人,而暗受一百二十兩錢於在獄諸囚,故捉入時,復訊問取招,徵出本錢,一一還給,而時復,罪雖不輕,旣以軍功,纔經本道初仕。故嚴加重刑,俾卽放送,而今以自稱繡衣裨將之說,略治卽放等語,牽合隱映,用意叵測,此豈有一毫近似者哉?噫,不根之說,無形之毁,如鬼如蜮,誠不知起於何處,而流入臣耳者,亦已久矣。臣雖無狀,豈可以按法之任,而反爲浮謗之所撓奪也哉?苟使臣言行素孚於人,風裁見重於世,則廉察之下,人將愧服之不暇,今玆文蹟昭在,眞臟莫掩,而擧懷倖逭之心,敢售自明之計者,揆以公法,已極無嚴,而乃若慶楷,則罪囚納供,何等體重,而敢以原啓外鄙瑣慢褻之事,誣罔浮誕之辭,構捏醜詆,有若反詈,供言一播,聞者瞠然。臣身僇辱,固不足恤,而紀綱由臣而掃地,朝廷由臣而貽羞,此臣所以惶隕恧縮,蓋不知措躬之所也。玆敢枚擧事狀,以備澄省,而顧臣之從前循墻,已成鐵限,見今私義,尤難冒進。且況臣之本生母年今七十有七,篤老之境,又抱貞疾,隔歲相離之餘,積思成痼,近日輪行之感,又添別症,飮啖全却,轉側須人,臣左右扶將,方寸煎灼,以此情理,實無離捨供職之望,召牌嚴臨,末由承膺,冒犯猥越,疾聲仰籲於天地父母之前。伏乞聖慈,俯垂鑑諒,亟鐫臣職,仍降威罰,一以爲奉命不職者之戒,一以爲從便救護之地云云。省疏具悉。旣爲査事,該倅之供,如皆誣罔,則不待爾自明,自爲罪上之罪矣,爾其勿辭救護。
癸酉六月初五日辰時,上御熙政堂。藥房入診,大臣·備局堂上引見同爲入侍時,都提調韓用龜,副提調韓致應,假注書宋成龍,記注官朴思彦,別兼春秋李紀淵,檢校待敎李龍秀,醫官吳千根·趙宗協,左副承旨柳畊,假注書李菡甲,事變假注書裵相仁,領議政金載瓚,行兵曹判書徐榮輔,知訓鍊院事李得濟,知中樞府事李堯憲,形曹判書林漢浩,行護軍李溏,修撰朴基宏,以次進伏訖。上曰,大臣進前。載瓚·用龜·榮輔·致應·龍秀等進前。載瓚曰,盛夏行令,日氣不調,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,一樣矣。載瓚曰,惠慶宮氣候,何如?上曰,一樣矣。載瓚曰,嘉順宮氣候,何如?上曰,一樣矣。上命醫官二人入診,千根·宗協以次診候,退伏楹外訖,上命奏脈度。千根曰,左右三部調均矣。宗協曰,左右三部調均矣。上曰,次對爲之。載瓚曰,頃以義州府尹所報灣商救弊事,覆奏後,關問便否于道臣矣。今見道臣論報,則與倅臣意見,大抵無異,凡所說弊,其目爲八,員譯卜之減稅也,京馬主之弄奸也,都卜主之侵索也,官貿之本色執用也,訓譯之籠卜潛貿也,府各屬之情債也,搜檢行之糜費也,巡營錢之定限備納也。且於八弊之外,灣商之執以爲稱冤之本者,必以靑布廛無稅帽爲話柄,而所以救弊之方,道倅臣俱以依丙辰以前之例,自公家收稅爲言矣。蓋靑布廛之劃給百隻帽免稅者,爲念本廛難支之弊,先朝處分,已至三十年之久,今不可更議也。自公家收稅,雖是丙辰以前之例,而丙辰釐救商弊時,定以四萬兩公用,一付商賈,使之自渠收稅,自渠策應,已爲筵稟定式,而初非自官勒授,卽是從願定例者,今何容不出多年,遽改已定之規乎?又況公用不足去者,非元稅之不能當公用也。今其諸條應捧,尙不下爲五萬有餘剩,而反不給於四萬公用云者,無他,稅非不多也,錢非不敷也,而特以奸竇漸廣,貨路多端,公私之間,洩若尾閭,以至應捧之無以支應用也。此弊未祛,則雖使自官收稅,將見其弊而愈弊,收拾不得也,所謂官收稅之論,亦未知可矣。若就八弊上,果皆釐革,則不但姑息之策,當爲永久之效也。一則員譯雖異於私商,而有貨則有卜,有卜則有稅,乃是元定之法,而未嘗區別於譯商,則今何可譯卜則免稅,商卜則微稅,以致公稅之不均乎?此後雖譯卜,無論入去出來,必依商卜例,一體收稅。二則所謂京馬主,都執貨卜,惟意作用,潛將商卜,假托譯卜,圖爲免稅之計,而利竇所歸,稅摠自縮,今若無論譯商,必爲逐卜徵,則奸無所容,弊當自祛也。三則所謂都卜主,卽兜攬商權,頭會箕斂者,而聞自官差出,一任其藉賣舞弄,罔有紀極云。今若永革官差之規,使諸商都中,另擇最富實者,從物議差定,則自前偸弄之習,自可以洞革也。四則官貿一從時直,無或以本色,如前勒取,永爲邑式,更勿犯科,則物價自有時價,官貿無異私貿,而在本商宜無稱冤之端也。五則本府副訓譯之柵鳳因公之行,若以一介燕貨,潛藏暗輸,則一從潛商律處斷,而搜檢之嚴,無或以訓譯而少弛,則潛卜之弊,亦可以永杜也。六則本府官屬,必以曆行節行與別行,視爲貨本利窟,誅求侵索,自古已然,而府屬則藉官肆氣,諸商則畏勢求媚,有求輒應,年加歲增,此則雖不得盡祛其例,今何可一任無節乎?令本道往復本府,劃定數額,成出節目,俾各勿加勿減,而上送本司,反貼以置,以爲憑考之地。七則搜檢之例,必令都事主管,都事有故,以守令鎭將替行,卽出於嚴法申禁之意,而反爲諸商之厲階,或料外徵斂,或托以例收,一行所費,多寡雖殊,而要是諸商剜心切骨之弊,每行搜檢之規,何以則可以釐正,令道倅臣相議便否,更爲論。八則巡營錢十萬兩許貿者,本出救商弊之意,而乃以此反爲說弊之一端,今於拔例軫救之時,不可不曲從其願,而道臣所論,亦無所岐,每年以三千五百兩,退限分捧,足爲諸商息肩之道也。然則八條商弊,自可洞祛,四萬公用,亦當無虞,以此意措辭行關於本道本府,使之別立科條,昭載著式,以爲自今恪遵之地,且今灣商稱冤之本,卽在於靑布廛四千兩之見失也。本廛事勢,旣無以到今還奪,諸商號訴,亦不可强使從令,公用四萬兩中,特減二千兩,以償布廛四千兩見失之半,而二千兩給代,則一千兩,以本府所納元稅三千兩內,以三分一劃給以允,一千兩,自本府以某樣公貨,推移以用,待商稅有裕,還爲捧入。雖以後市言之,丙辰復設時,雜貨折銀,定爲二萬兩,則稅當爲六千兩,而後漸見縮,今不過三千兩云。此乃本府謂以商賈所收,初不自官察飭,猾吏奸校,從中乾沒,不出多年,所減爲半,而諸商所失,其數甚夥,嚴飭本府,入去時另爲無遺計卜出來後,又必照數收稅,一一出付於商賈,則六千元稅,可以坐收,雖或不滿六千,亦豈至於三千兩見縮乎?以此意一體申飭,何如?上曰,依爲之。出擧條載瓚曰,卽見全羅監司朴崙壽狀啓,則以爲,本道穀簿,屢經歉荒,元數不敷,如干應分,已盡無餘,各邑鎭還餉留庫條中,限三萬石特許加分事,請令廟堂稟旨分付矣。麥未滌蕩,還幾畢巡,農民口食,此時益艱,各邑鎭還餉留庫中三萬石,依狀請許令加分,何如?上曰,依爲之。出擧條載瓚曰,頃以玉堂違牌,仰請譴削,而奏墨未乾,違逋愈甚,而至於近日,而尤有所萬萬寒心者,新錄舊之多,莫今日若,而殿下若或開講,則將以無講官停講,豈復有如許事體乎?鑾坡靑綾之直,賢士攸關,聖學所資,而當官盡職,尙矣無望,臨事圖便,已成時套,無端以牌不進三字,作爲日課,雙番俱空,一館長鎖,間或有一日持被者,群嘲衆侮,相視爲戒,下不以爲懼,上未嘗爲飭,文陛挾冊之任,今爲天下之冗官,此蓋殿下有以致之也。殿下若孜孜勤學,不廢三講,使講官無得少曠其職,則豈敢如今日爲也?就直而無所事,闕番而無所關,出入去就,任他攸爲,而未聞有一言提警之敎,祖宗朝設官之義,豈亶然哉?國體至此,朝象可知,興言及此,怵然憂懼,而將何以復見盛世古規也?違牌諸玉堂,竝姑削職,令該府拿處,何如?上曰,依爲之。出擧條載瓚曰,備堂近甚乏人,卿宰之可合於參聞廟務者,亦多有之。大司憲鄭尙愚,吏曹參判趙萬元,行護軍金魯敬·李羲甲·金履喬,竝備堂差下,使之察任,何如?上曰,依爲之。出擧條上命大臣就座。榮輔曰,每都政,新資五窠,例爲差出,而未準二十朔之營將,中軍,啓稟後始爲內遷,曾有定式,故敢此仰達矣。上曰,依爲之。出擧條榮輔曰,戶曹經用米條不足惠廳所下貢米限五十朔移納取用事,自戶曹筵稟,蒙允矣。貢米移納,非均廳則無得爲之,朝禁至嚴,昔在丙辰,戶曹欲爲移納,而本廳屢啓防塞,畢竟該曹錢移來本廳,自本廳移納以送,蓋該曹米價,稍厚於本廳,故貢人輩樂賣於戶曹。若使該曹移納,則本廳將無一石米買取之道,本廳支用,專以移納塗抹,來頭應下,何以措處乎?今番該曹筵稟,出於事勢之不獲已,則雖難一直防塞,本廳事勢,亦甚切悶,依丙辰年例施行,則該曹與本廳,俱爲便宜,故敢此仰達矣。上曰,依爲之。出擧條榮輔曰,臣於各道上納愆期事,竊有所駭痛而憂慮者,國制之田稅大同身布三件,卽三代以來租庸調之法也。禹貢,九州有厥賦厥貢,五服有納摠納秷,由此觀之,唐·虞之時,已有貢賦明矣。此實天經地義下事上之禮,而非人爲之所安排也。近來守令,乃於惟正之供,延拖遷就,以寬之停之,若有施惠於民者然,此誠大可憂悶處。果若以寬之停之爲惠也,則京司之督之捧之,將受何名?若此不已,雖皐·夔復生,無以着手,思之及此,寧不凜然?雖以惠廳目下事言之,辛未條不納邑,間多有之。蓋外邑上納之規,定色吏馱送,直納京司,受尺文考還,法意甚嚴,而今則此法蕩然。或稱以換錢,或委之邸吏,中間翻弄,無所不至,愆期不納之弊,皆出於此,民習之無嚴,固已可駭,而爲守令者,若能律己束下,使不得售奸,則豈至於經年不納乎?今日紀綱,可謂掃地盡矣。未收邑守令,所當直請勘處,而姑從令申之義,限以八月晦日,如不準納,則該倅直捧拿處傳旨,道臣亦施重推之典,而此後必遵定式,定色吏駄送,直納京司,自監營尺文,催促考還,如或違越,則隨現重勘之意,出擧條申飭,何如?上曰,依爲之。出擧條上曰,玉堂有所懷乎?基宏曰,無有矣。畊曰,今日賓對,兩司無一人進參,事甚未安,竝推考,何如?上曰,依爲之。出擧條致應曰,今番啓下藥所入麝香三百七十五部,不足爲三百部,依例令戶曹別貿取用,何如?上曰,可也。仍命大臣先退,載瓚等退出。又命退,承史以次退出。
上在昌德宮。停常參·經筵。
尹命烈啓曰,明日再明日明陵忌辰祭齋戒正日相値,視事頉稟之意,敢啓。傳曰,知道。
柳畊啓曰,合辭方張之時,兩司無詣臺之員,事甚未安,除在外·未署經·受由外,未肅拜·呈告人員,竝卽牌招,何如?傳曰,允。
韓致應啓曰,三品官之無得過三日循例請牌,曾有定式矣。敦寧都正李廷仁,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
備忘記,城津僉使趙在昇下直,長弓一張,長箭一部,片箭一部,筒兒一箇賜給。
柳畊啓曰,大司憲鄭尙愚,掌令南達孫持平朴孝臣牌不進,執義李垿受由,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,正言李游誠掌令南達孫,持平朴孝臣牌不進罷職傳旨,傳于柳畊曰,只推。
以敦寧都正李廷仁牌不進罷職傳旨,傳于韓致應曰,只推。
宋成龍改差,代以金遇順爲假注書。
金遇順有頉,代以朴龍祜爲假注書。
韓致應啓曰,吏曹郞廳來言,新昌縣監李顯相,兩司當爲署經,而諫院則雖已署經,憲府則尙未署經云,除在外·未署經·受由外,未肅拜·呈告人員,竝卽牌招,何如?傳曰,一司除署經。
吏曹,接慰官單朴基宏。
柳畊,以備邊司言啓曰,金吾時囚,今方多滯,而判義禁徐榮輔,方帶西銓之任,政月劇務,有難兼察,判義禁今姑許遞,何如?傳曰,允。
柳畊,以備邊司言啓曰,卽見京畿監司李存秀狀啓,則以爲,今年麥事,未免穴農,麰還準捧,實無基路,驪州等八邑麰五千五百二十石,特許作租,利川小麥二百石,亦爲作米,竝待秋收捧事,請令廟堂稟旨,分付矣。今年麰農,雖幸免歉,而驪·利等若而邑間,不無失稔之處,民情聞方悶急,夏糴勢難措辦,道臣狀請,蓋出於隨時便宜之計,依所請八邑麰還,許令待秋換租,利川作米之請,亦爲許施,何如?傳曰,允。
柳畊,以備邊司言啓曰,因全羅監司朴崙壽南固山城築城後請賞狀啓,裨校賞典,自兵曹已爲分等啓下,餉穀城丁及別將設置,請令廟堂,稟處矣。旣有山城則當有城餉城丁,而姑無他劃穀簽兵之方,守城穀旣在於本府,城丁軍且屬於本府,以本府所在,分作本城所管,實爲便當,依狀請許施,至於設鎭置將,事係不容已者,以營校報兵曹擇差,一依金城·威鳳例設置之意,一體分付,何如?傳曰,允。
吏曹啓目粘連,啓下是白有亦,慶尙監司金魯應畢賑狀啓據賑恤廳覆啓內,設賑邑守令治績,道啓開錄,褒美備至,竝與民人願納別單及成冊所載,令該曹考例稟處事,允下矣。觀此別單,取考成冊,則尙州牧使李章紹段,六年居官,一心愛民,惠政旣多,聲譽自蔚,己巳慘歉,別備二千四百餘石,一境賴活。又當昨歲荐餓,自辦千餘石,許多飢口,無一顚連,又捐千緍錢,作爲吏校試射施賞之資,治績之表著,賙賑之盡善,實爲一道之最。蓋其公廉之操,仁厚之性,發於政令如此,而瓜期已滿,民情惜去是如爲白有臥乎所,善賑善治,旣居一道之最,自備錢穀,又如是夥多,似當施以陞收調用之典是白乎旀。漆原縣監朴宗林段,本之鍊達,濟以誠勤,喣濡撫摩勞來安集,俵災必均,捧糴必精,抄飢之際,嚴防奸僞,分賑之資,務令優厚,饋粥分醬,盈瓢飽飫,賑外付還之民,亦皆逐巡計給,一如分賑殘邑,荐飢之民,賴以全活,闔境稱頌,四隣騰譽是如爲白乎旀。大丘判官朴宗民段,廉勤綜鍊,政績素著,而以營下劇邑,荐値歉荒,撫摩懷保,一心靡懈,秋間災糴之政,親執照察,春後糶賑之節,益加殫誠,排日各倉,逐等親行,多貿綿衣,每於賑日,如有懸鶉呼寒之人,輒與衣之,賑口之絶火遑汲者,出送米藿救濟,使屢千飢口,無一捐瘠,官用稾草之蠲免,官借需米之減價,俱係愛恤之實惠是如爲白乎旀。靈山縣監李一榮段,性本通鍊,才又綜敏,昨年大歉,該邑被災,最於一道,而居民安堵,闔境晏如,公用錢穀,例自戶結當納者八條,而一竝減給,自官專當,庫錢倉穀斂散之際,有流來謬規痼瘼者三條,而一切革罷,永爲定式,抄飢分賑之節,殫竭誠力,穀物則必精,粥醬則從優,分賑時飢民,出入有次序,饙分有條理,竟使一境之民,回咷爲笑是如爲白乎旀。永川郡守趙咸永段,抄戶抄飢,無濫無漏,分還分賑,必厚必準,穀物之精實,粥醬之甘美,爲道內賑邑之最,許多飢口,賴以全活,爲政剛明,奸猾斂手,剖決如流,獄訟無滯,俱是聲績之所著是如爲白乎旀。河陽縣監李龜星段,當最酷之災,未冬而接濟已勤,方春而賙恤益勵,單騎屛騶,慰諭安集,善採民勢,貧富虛實,詳細領略,抄戶分等,已極纖悉,繼以抄飢,益加精詳,以至薄之廩,自備三百餘石穀物,以補公賑,賑政盡善,聲績蔚然是如爲白有臥乎所,上項五邑守令,似當竝施兒馬賜給之典是白乎旀。願納私賑人軍威前僉使司空鉉段,曾於癸丑,願納千三百包穀物,自朝家特授五衛將,仍除僉使,又於今年,願納租三千石,屢萬飢口,賴此生活,災歲補賑,前後何限,而願納之若是許多,誠極嘉尙。如此出義救民之人,宜有別般褒美是如爲白有臥乎所,其在激勸之政,宜有優異之賞,而前已經實職邊將,今番所納,倍數於前,其意可尙,宜施守令除授之典是白乎矣,事異常格,不敢議到,善地邊將差送,恐合事宜是白乎旀。大丘閑良金喜鐘願納租一百四十九石零,玄風幼學朴世英願納租一百石以上,兩人竝依事目,施以帖加成給之典爲白乎矣,其中朴世英段,係是士人,施以郞階成給之典是白乎旀。大丘鄕吏金連澤私賑租八十五石零,密陽閑良郭貴得願納租五十八石零,幼學金時喆,禁衛軍金德三願納租各五十石,以上四人,竝依事目,施以限十年煙役勿侵之典爲白乎矣,竝只係干恩典,臣曹不敢擅便,上裁是白乎旀。慶山驛吏金聖來·鳳來兄弟合納租一千石,全東俊·東允兄弟合納租一千石,俱以省峴驛吏,輕財救飢,若是之多,而所願只在免役是如是白乎矣,驛屬頉役,非臣曹所關,令兵曹稟處,何如?判付啓,依回啓施行爲良如敎。
禁府啓目,弘文館副應敎李在秀,校理任天常,副校理趙晉和·金箕殷,副修撰李東永等原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付啓,依允。
刑曹啓目粘連,問議于大臣,則領議政金載瓚以爲,義城曺月孫獄事,拔刀刺腹,謂復父讎,囚供極凶,得情伸法云。榮川權龍海獄事,詞證與痕損,太不相符者此獄也,曹啓起疑,不無意義,別無他見云。山淸陳順采獄事,腎嘗在於低凹之處,若非人打,則必無自傷,訊服之外,更難低仰云。淸道黃八十福獄事,手打胸膛,無辭自服,傷在心坎,有目皆覩,訊服之外,更難低仰云。慶州池萬甲獄事,情犯雖慘,形症不明,道啓曹讞,俱付然疑,亦似有據,上裁云。固城金聖甲獄事,傷處狼藉,頑不納款,快施當律云。左議政韓用龜以爲,義城曺月孫獄事,溯其原因於數十年之前,爲復父讎,情狀凶慘,嚴訊置法云。榮川權龍海獄事,詞證雖曰俱備,實因初不明的,合施惟輕云。山淸陳順采獄事,檢案道跋,皆是然疑,其在審克之義,惟輕之論,儘有意義云。淸道黃八十福獄事,二撞一踢,兇身自服,嚴訊取服云。慶州池萬甲獄事,道啓起疑,曹讞從輕,合有酌處之道云。固城金聖甲獄事,棍痕固爲起疑,形症無非必死,三尺之律,恐難容貸云,大臣之議如此,上裁,何如?判付啓,大臣之議與曹讞皆同,竝依議施行處之爲旀,陳順采段,依領相議爲良如敎。又啓目粘連,安邊金興大獄事,問議于大臣,則領議政金載瓚以爲,一獄兩犯,一則在囚,一則在逃,今至卄年,究竟無期,特令酌決,互似得宜云。左議政韓用龜以爲,一獄卄載,究竟無期,其在勸恤之義,合有酌處之道云矣。大臣之議如此,上裁,何如?判付內,大臣之議亦同,曹讞特爲酌處爲良如敎。
全羅監司朴崙壽疏曰,伏以,臣才短而不能辦事,病痼而無藥可醫,衆務不免於久瘝,私願惟在於早還,迨玆賑饑之甫畢,輒敢仰首而哀鳴,竊庶幾上有聽卑之天,下燭由中之懇,鞶帶之褫,指日可待,心與口語,殆發夢囈。此際伏奉批敎,若曰勿辭行公者,臣誠病裏落莫,不知所出,益恨淺薄之誠,拙澁之辭,不足以感至尊也。念臣荷兩朝之恩私,躋九棘之班資,姑望不及,涯分已踰,欲報之德,山高海深。又況臣事君之道,陳力居先,占便是戒,區區所自矢者,不越乎銘之呼,臣之疾是五十年貞疾也。粵自孩提,已俱病形,人不以成立期,倖而成立,則又不以四十五十期矣。居然甲子一周,是豈臣夢想所到?居常小或勞心,則肝火上烘,精爽如醉,頃刻之間,暈倒不省,近又水土所傷,脾胃頓敗,春夏以來,食飮全却,積隨氣升,喘因痰壅,朝晝所爲,若隔前生,小大應行,自歸停閣,以此而爲一家長,尙懼家務之不濟,況按一路五十餘州,其所僨敗,可立而俟。今若勉策疲頓,冒處鞅掌,則誠恐一朝支吾,不得畢竟,公私有損無益,臣固不足恤,其於國事何哉?百爾揣量,與其自陷辜負之科,毋寧甘犯瀆撓之誅,玆敢不避僭猥,冒死申籲。伏乞聖慈,特垂矜憐,亟許遞改,俾臣得以還京調治,少延殘喘,則自今餘日,皆殿下賜也。臣無任云云。答曰,省疏具悉。卿其勿辭行公。
知敦寧金孝建疏曰,伏以臣少習功令,晩竊科名,不過爲沾祿養親之計,而猥以一介庸陋之賤,過蒙兩朝特達之恩,外內歷試,置之卿大夫之後,揆分量力,萬不近似,而至于今晨夕之供,寒燠之備,莫非我君賜之餘,臣誠銘鏤感祝,不知所以圖報,區區至願,惟在於依近京闕,沾浴雨露而已。更安有一分希冀之念?第臣目下情理,有萬萬切急者,故抱玆耿耿,而猥屑是懼,徊徨者久矣。然終若自沮於仁覆之天,則實非事君無隱之義,敢玆陳暴於孝理之下,惟聖明恕其僭而矜其情焉。顧臣中年以前,臣母亦在堂,臣弟俱無故,孟子所謂人之一樂,臣幸有之,竊庶幾朝餐夕粥,左右承歡,近年以來,命途險釁,慈母見肯,兩弟夭逝,獨與老父,相依爲命,而臣父今年爲八十有七矣。方在癃老之齡,兼有貞痼之疾,連遭逆理之慼,漸至難醫之境,奄奄殘喘,若不保朝夕者然,且於喪敗之餘,多失調護之方,藥餌之節,滋補之道,一或違時,則不無頃刻垂盡之慮,有子如此,寧欲無吪?若臣情地,歷數同朝,鮮與爲比,假使臣菽水之供,足可繼於餘年,城府之養,更何望於他日乎?昔人所謂事長報短者,政謂臣今日道也。犬馬微誠,豈欲便離,而烏鳥私願,亦切反哺,玆敢冒入文字,陳此切懇。伏乞聖慈,俯憐爲親之至情,推廣錫類之成德,特命選部,畀臣畿·湖間一小邑,俾有一日之養,則臣謹當感激恩私,生死隕結。臣無任云云。答曰,省疏具悉。疏辭下該曹,稟處。
刑曹啓目粘連,依判下,問議于大臣,則領議政金載瓚以爲,順興金利用獄事,難見者心,易執者跡,而利用手刃卜只,胸綻一步之地,數時而死,更加訊覈云。龍宮金學孫獄事,折椽打䐉,不移仍斃,嚴訊置法云。永川高云大獄事,以乘奮方撐之拳,拍當前必死之胸,痕損如印,衆證同辭,償命之律,無容他議云。左議政韓用龜以爲,順興金利用獄事,殺人以刃,雖極慘毒,究其本情,明是遇失,過失之殺,自有當律,無容他議云。龍宮金學孫獄事,兩檢諸招,已成鐵案,兇身所供,便是輸款,嚴訊用律云。永川高云大獄事,一拳不猛,則心坎之痕,何從而著,衆證同然,則三尺之律,烏得低仰乎?訊推得情云,大臣之議如此,上裁,何如?判付啓,判付內,依大臣議處之爲旀,金利用段,依領相議爲之爲良如敎。
上在昌德宮。停常參·經筵。
柳畊啓曰,大司憲鄭尙愚,持平朴孝臣未肅拜,執義李垿受由,掌令南達孫呈辭,李奎鎭在外,持平兪理煥未署經,監察茶時之意,敢啓。傳曰,知道。
柳畊啓曰,禁衛營將官來言,今日本營軍兵,日次私習云矣,敢啓。傳曰,知道。
柳畊啓曰,御營廳將官來言,今日本廳軍兵,日次私習云矣,敢啓。傳曰,知道。
柳畊啓曰,來十一日朝參日次矣,敢稟。傳曰,停。
尹命烈啓曰,來十一日輪對日次矣,敢稟。傳曰,當次人受點,後日次對令。
傳于尹命烈曰,禮房承旨馳詣明陵,奉審摘奸,局內諸陵,一體奉審以來。
柳畊啓曰,事變假注書裵相仁身病猝重,勢難察任,今姑改差,何如?傳曰,允。
裵相仁改差,代以金持泰爲事變假注書。
傳于尹命烈曰,留院上疏入之。
柳畊,以兵曹言啓曰,禁軍來秋冬等祿試射時,柳葉箭沒技人,別單書入之意,敢啓。傳曰,知道。
柳畊,以義禁府言啓曰,卽接月令醫員高在暐手本,則時囚罪人李在秀素患痰癖之症,處濕添劇,趙晉和猝得暑癨,達宵叫痛,金箕殷眉稜疔癤,毒氣甚緊,食飮全却,諸囚病勢,俱爲甚重云。罪人病勢如此,則一邊保放,一邊草記,曾有定式矣。李在秀·趙晉和·金箕殷,竝姑保放之意,敢啓。傳曰,知道。
吏曹參判趙萬元疏曰,伏以,臣於見職,初豈有一分堪承之望,而適値無前之慶禮,爲伸蹈抃之微悃,他不暇顧,冒沒出肅,徒貽尸素之譏,多犯違傲之罪,而聖度天大,郵罰不加,臣之苟然蹲據,洽爲七朔之久矣。臣每中夜思惟,成聖恩之偏摯,愧臣才之不逮,攢祝之餘,隕越于下,向蒙恩暇,歸省先壟,感懷少展於濡露,飮啄隨分於田廬,到底皆恩,圖報無地。今則蒙由差久,禮當反面,而第臣失恤本症,十年沈痼,重以年旣衰頹,氣不抵敵,歲加月增,轉成膏肓,浸浸然已入於莫可救藥之境,凡人之聽視動作,莫非氣血所使,而血道妄行,全不管攝,一番所失,計以升斗,百骸無不受損,一縷僅以支吾,頭腦碎痛,不能開睫以視,胸膈挑撞,有時按住不得,肌肉消脫,無異枯木之貼紙,神識昏眩,殆同深坑之墜霧,今年深於前年,此時甚於向時。雖於諸症稍歇之時,自分爲癃癈之人,而每當炎熱之節,輒致如期而發,日昨又重經此症,失血比前夥多,殘殼一倍澌綴,見方宛轉床玆,奄奄無起色,房闥興居,尙且須人,自力登道,萬無其望。今當政月,銓曹自多擧行,佐貳之職,不容暫曠,金吾參讞,亦係緊重,而一味虛帶,病裏思想,悶隘罔措,玆敢從縣道冒入文字。伏乞聖慈,深加矜諒,亟命鐫改臣本兼諸職,以便公私,因治臣瀆撓之罪,以肅朝綱焉。臣無任云云。答曰,省疏具悉。卿其勿辭行公。
上在昌德宮。停常參·經筵。
尹命烈啓曰,明日常參·經筵,取稟。傳曰,停。
柳畊啓曰,大司憲鄭尙愚,執義李垿,持平朴孝臣未肅拜,掌令南達孫呈辭,李奎鎭在外,持平兪理煥未署經,監察茶時之意,敢啓。傳曰,知道。
柳畊啓曰,禁衛營將官來言,今日本營軍兵日次私習云矣,敢啓。傳曰,知道。
柳畊啓曰,御營廳將官來言,今日本廳軍兵日次私習云矣,敢啓。傳曰,知道。
尹命烈,以禮曹言啓曰,向於初次祈雨,輒得甘霈,一連三日,庶期均洽,故再次設行,姑爲停止事,啓稟,蒙允矣。開處之後,仍又慳閟,今月初四日,幸有數寸之雨,惜乾之餘,猶未周洽,已插之苖,雖得霑潤,未移之秧,漸致晩時,見今初庚在邇,農節方急,此時圭璧之擧,恐不容少緩。再次祈雨祭,不卜日今初十日,龍山江楮子島,依例遣宰臣虔誠設行,何如?傳曰,允。
尹命烈,以吏曹言啓曰,今此楮子島再次祈雨祭典祀宮兼大祝,前縣監李晉淵塡差,而時無職名,令該曹口傳付軍職,何如?傳曰,允。
傳于尹命烈曰,發遣吏郞諸執事,淸齋與否,摘奸以來。
柳畊,以都摠府言啓〈曰〉,今日入直內三廳武兼禁軍及軍兵等當爲中日習射技放,而國忌正日相値,不得設行之意,敢啓。傳曰,知道。
柳畊,以義禁府言啓曰,卽接月令醫員高在暐手本,則時囚罪人任天常,素患痰積,闖發於處濕之餘,又添毒感,食飮全却,李東永落馬中傷,腰脅刺痛,運動無路,轉側須人,二囚病勢,俱極危重云。罪人病勢如此,則一邊保放,一邊草記,曾有定式矣。任天常·李東永,竝姑保放之意,敢啓。傳曰,知道。
上在昌德宮。停常參·經筵。
尹命烈啓曰,明日常參·經筵,取稟。傳曰,停。
柳畊啓曰,大司憲鄭尙愚,執義李垿,持平朴孝臣未肅拜,掌令南達孫呈辭,李奎鎭在外,持平兪理煥未署經,監察茶時之意,敢啓。傳曰,知道。
韓致應啓曰,行左承旨曺允遂今日不爲仕進,卽爲牌招,何如?傳曰,允。
傳于尹命烈曰,禮房承旨馳詣受香諸處,奉審摘奸以來。
傳于韓致應曰,當此月孺慕萬萬難抑,因此而尤有萬萬悚然者,先大王御製奉印,庚申以後,卽當始役,而荏苒日月,至今未遑,事體情理,俱爲缺然,迨此無事之日,宜卽印奉,令內閣擇日擧行,閣臣則時原任閣臣同爲監印,印出紙地物力,該曹當爲進排,而仰追先朝不煩經費之聖意,當以內帑儲置者下之,印出時鑄字,以整理字爲之事,分付。
上在昌德宮。停常參·經筵。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
尹命烈啓曰,明日常參·經筵,取稟。傳曰,停。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
柳畊啓曰,禁衛營將官來言,今日本營軍兵日次私習云矣,敢啓。傳曰,知道。
柳畊啓曰,御營廳將官來言,今日本廳軍兵日次私習云矣,敢啓。傳曰,知道。
柳畊啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,東萊府使洪秀晩下直,長弓一張,長箭一部,片箭一部,筒兒一箇賜給。
韓致應啓曰,藥房都提調·副提調持湯劑來待矣。傳曰,封入。
執義李垿啓曰,臣庸陋譾劣,本不足備數於淸朝耳目之列,亞憲之職,夫豈有一分堪承之望,而恩命遽降,召牌嚴臨,義分是懼,叩謝爲急,雖不得不張皇出肅,而第於合啓中,竊有私義之不可聯參者,在前如臣情地者,輒皆以此引避,得蒙體諒之恩,今臣處義,宜無異同,以公以私,其何敢晏然於臺次乎?間因恩暇,且値齋日,今始來避,所失尤大,請命遞斥臣職。答曰,依啓。
以京畿監司李存秀狀啓,金浦郡守曺文檢身死事,傳于尹命烈曰,令該曹口傳差出,當日下送。
吏曹口傳政事,以尹謙圭爲金浦郡守。
傳于尹命烈曰,未下直與上京守令,使之當日辭朝。
傳于尹命烈曰,政官牌招開政。
以司諫金孝眞,獻納李運恒,正言李游誠,掌令南達孫,持平朴孝臣牌不進罷職傳旨,傳于柳畊曰,只推。
尹命烈,以弘文館言啓曰,本館上番姑陞入直,事甚未安,今日政新除授玉堂,竝待下批牌招,以爲推移入直之地,何如?傳曰,允。
尹命烈啓曰,吏曹判書金羲淳,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,參判趙萬元在外,判書金羲淳,更爲牌招,何如?傳曰,允。參議只推,一體牌招。
有政。吏批,判書金羲淳進,參判趙萬元受由在外,參議金會淵牌不進,行左承旨曺允遂進。啓曰,玉堂多闕,今當差出,而擬望人乏少,外任竝擬,何如?傳曰,允。以崔時淳爲執義,金學淳爲副應敎,趙琮鎭爲校理,曺錫正·林處鎭爲副校理,李垿爲副修撰,李集斗爲判義禁,趙國仁爲工曹正郞,趙亨基爲校書校理,具信喜爲咸從府使,書題單盧舜文差下事承傳,贈吏參安邦俊贈吏判例兼,特贈正卿事承傳。
兵批,行判書徐榮輔病,參判申光軾病,參議鄭景祚入直進,參知鄭魯榮受由,同副承旨尹羽烈進。護軍李得秀,副護軍李周虎·曺慶夏,副司直李垿竝單付。
以吏曹參議金會淵再牌不進罷職傳旨,傳于尹命烈曰,只推。
以司謁方聖行,手本別監崔守謙·崔宗兌·尹文昌等,互相作黨,專事娼家,其所作挐,罔有紀極,爲先除下後,其罪狀,令攸司各別照法重繩事,傳于柳畊曰,前後申飭何如,而豈有如此無嚴之習乎?上項別監,一竝嚴刑定配。
兵曹口傳政事,副司果單成海應·李旭秀。
吏曹啓目粘連,觀此知敦寧府事金孝建上疏,則以爲,臣父今年爲八十有七矣。方在癃老之齡,兼有貞痼之疾,奄奄殘喘,若不保朝夕,藥餌之節,滋補之道,一或違時,則不無頃刻垂盡之慮,假使臣菽水之供,足可繼於餘年,城府之養,更何望於他日乎?犬馬微誠,豈欲便離,而烏鳥私願,亦切反哺特命選部,畀臣畿·湖間一少邑,俾有一日之養亦爲白有臥乎所,金孝建家貧親老,情理切迫之狀,卽通朝之所共知,許畀一邑,俾伸至情,允合於孝理之政是白乎矣,以正卿之秩,補字牧之任,事體不輕,臣曹不敢擅便,上裁,何如?判付啓,依回啓施行爲良如敎。
敦寧都正李廷仁疏曰,伏以,臣本庸陋,百不似人,只以犬馬之齒,洽滿八十,歲首特蒙恩資,日前又以臣爲敦寧府都正,惶隕感激,靡所容措,章皇出肅,以謝恩命,而臣於見職,本無敦寧,揆以格例,不可以仍因蹲冒,玆敢短章自列,仰瀆崇嚴。伏乞聖慈,特許鐫免,以存公格,以安私分,千萬顒祝。臣無任云云。省疏具悉。疏辭下該曹,稟處。
癸酉六月初十日辰時,上御熙政堂。藥房入侍時,都提調韓用龜,提調金羲淳,副提調韓致應,假注書李菡甲,記注官孫錫祚,別兼春秋李紀淵,檢校待敎朴宗薰,以次進伏,醫官吳千根·趙宗協,進伏楹外訖。用龜曰,日間聖體,若何?上曰,一樣矣。各殿宮氣候,亦一樣矣。仍敎曰,醫官入診,千根·宗協以次入診訖,退伏楹外,上命奏脈度。千根曰,脈候左右三部調均矣。宗協曰,左右三部調均矣。千根曰,湯劑停止之後,症候比前,何如?水刺諸節,亦若何乎?用龜曰,近來日氣薰蒸,易致有暑症滯候矣。水刺進御之節,何如?上曰,一樣矣。用龜曰,湯劑久停,暑症易致,則更爲議定調理之劑宜矣。上曰,退去議稟,可也。進御生脈君子湯,自今日一貼式煎入事。出榻敎王大妃殿進御加味六君子湯五貼製入事。出榻敎上命退,用龜等退出。又命退,承史以次退出。
上在昌德宮。停常參·經筵。
巳時,日暈。
柳畊,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
尹羽烈啓曰,明日祈雨祭齋戒相値,視事頉稟之意,敢啓。傳曰,知道。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
柳畊啓曰,禁衛營將官來言,今日本營軍兵日次私習云矣,敢啓。傳曰,知道。
柳畊啓曰,御營廳將官來言,今日本廳軍兵日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
柳畊啓曰,大司憲鄭尙愚,掌令南達孫,持平朴孝臣牌不進,執義崔時淳,掌令李奎鎭在外,持平兪理煥未署經,監察茶時之意,敢啓。傳曰,知道。
以掌令南達孫,持平朴孝臣,司諫金孝鎭,獻納李運恒,正言李游誠牌不進罷職傳旨,傳于柳畊曰,只推。
以副校理曺錫正·林處鎭,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,副校理林處鎭·曺錫正,副修撰李垿,旣有只推之命,竝卽牌招察任,何如?傳曰,允。
以副修撰李垿牌不進罷職傳旨,傳于尹羽烈曰,只推。
傳于尹羽烈曰,發遣吏郞諸執事,淸齋與否,摘奸以來。
尹羽烈啓曰,吏曹郞廳來言,守令多窠,政事,取稟。傳曰,政官牌招開政。
禮曹,三次祈雨祭,不卜日今十三日,南壇·雩祀壇,依例遣宰臣虔誠設行事,知委,何如?判付啓,依回啓施行爲良如敎。
尹羽烈,以吏曹言啓曰,未下直守令與上京守令,使之當日辭朝事,命下矣。自臣曹催促,則未下直守令東萊府使洪秀晩,纔已辭朝,上京守令中天安郡守李洛秀,草溪郡守尹義儉,白川郡守沈能岳,順川郡守吳準常,任實縣監沈能定,長連縣監李近植,俱爲今方下去。高城郡守安光宇,以爲身病危重,勢難使之赴任,罷黜,遂安郡守姜浚欽,以身病難强爲辭,使之俟少間下去之意,分付,何如?傳曰,允。
柳畊,以司僕寺一二提調意啓曰,兼內乘具信喜,昨日政移拜咸從府使矣。其代令該曹,卽爲口傳差出,何如?傳曰,允。
兵曹口傳政事,以李完植爲司僕內乘。
柳畊,以兵曹言啓口,兼司僕將蔡翼永,五衛將宋哲文·兪逈源·李柱忠,翊衛將鄭,慶熙宮衛將安命敎,俱以身病猝重,勢難供職,呈狀乞遞,五衛將崔宗錫除授在外,過限不爲上來,竝改差,何如?傳曰,允。
柳畊,以刑曹言啓曰,司謁方聖行手本內,別監崔守謙·崔宗元·尹文昌,莫重入直,無端逃走,直往娼家,至有毁家驅人之境,爲先除下,令攸司照法重繩事,傳曰,前後申飭何如,而豈有如此無嚴之習乎?上項別監一竝嚴刑定配事,命下矣。依傳敎,當該別監崔守謙·崔宗元·尹文昌等,各嚴刑一次後,守謙慶尙道高靈縣,宗元全羅道順天府,文昌茂朱府,定配所卽爲押送之意,敢啓。傳曰,知道。
上在昌德宮。停常參·經筵。
柳畊啓曰,大司憲鄭尙愚,持平朴孝臣未肅拜,執義崔時淳,掌令李奎鎭在外,掌令南達孫呈辭,持平兪理煥未署經,監察茶時之意,敢啓。傳曰,知道。
尹羽烈啓曰,判義禁李集斗除拜後過三日不爲出肅,依定式推考警責,仍卽牌招察任,何如?傳曰,允。
傳于尹羽烈〈曰〉,傳香承旨馳詣受香諸處,奉審摘奸以來。
韓致應啓曰,藥房副提調持湯劑來待矣。傳曰,封入。
傳于柳畊曰,毓祥宮封園回甲,在於今年今月,仰追英廟卓越之聖孝,曷勝感慕?十五日,遣靑城尉,攝行酌獻禮,以此分付禮曹。
柳畊啓曰,吏曹判書金羲淳,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,參判趙萬元受由在外,判書更爲牌招,何如?傳曰,允。參議只推,一體牌招。
柳畊啓曰,吏曹郞廳來言,咸從府使具信喜,兩司當爲署經,而諫院則雖已署經,憲府則不得署經云。除在外·未署經外,未肅拜·呈告人員,竝卽牌招,何如?傳曰,一司除署經。
柳畊,以兵曹言啓曰,明日本曹褒貶時磨勘,堂上不可不備員,而參知鄭魯榮方在受由中,令政院稟旨變通,仍令該曹,以在京無故人口傳差出,待下批牌招,以爲同參磨勘之地,何如?傳曰,允。
柳畊啓曰,因兵曹草記,明日本曹褒貶時,堂上不可不備員,而參知鄭魯榮方在受由中,令政院稟旨變通事,允下矣。合有變通之道,何以爲之?敢稟。傳曰,許遞。
柳畊,以弘文館言啓曰,本館下番闕直,事甚未安,副修㦏李垿,卽爲牌招入直,何如?傳曰,允。
柳畊啓曰,行都承旨韓致應藥院進,行左承旨曺允遂不爲仕進,右承旨尹命烈式暇,右副承旨李采在外,同副承旨尹羽烈奉審進去,臣畊吏兵批兼進之意,敢啓。傳曰,知道。
有政。吏批,判書金羲淳進,參判趙萬元受由在外,參議金會淵牌不進,左副承旨柳畊進。以具齡錫爲刑曹佐郞,朴周壽爲司僕正,李進奎爲敦寧判官,尹弘圭爲漢城主簿,徐命鐸爲引儀,李在修爲高城郡守,金鍾虎爲藍浦縣監,任百禧爲沃溝縣監,李翼晉爲安邊府使,兼養賢奉事單卓瑊。再政。以李允謙爲修撰,尹範興爲監察,趙學榮爲開靈縣監。
兵批,行判書徐榮輔病,參判申光軾入直進,參議鄭景祚病,參知未差,左副承旨柳畊進。副護軍鄭魯榮·李亨謙·白泓鎭·白泳鎭竝單付。
吏曹口傳政事,以申在明爲兵曹參知。
柳畊啓曰,玉堂備員間視事頉稟之意,敢啓。傳曰,知道。
柳畊,以弘文館言啓曰,本館下番闕直,事甚未安,副修撰李垿傳旨未下,今日政新除授修撰李允謙,卽爲牌招入直,何如?傳曰,允。
柳畊啓曰,明日常參·經筵,取稟。傳曰,停。
同副承旨尹羽烈書啓,臣承命馳詣南壇,壇上神位板奉審則無頉,祭物祭器祭井看審則精潔,諸執事進排官摘奸則無頉,仍詣雩祀壇,壇上神位板奉審則無頉,祭物祭器祭井看審則精潔,諸執事進排官摘奸則皆無頉,故臣則仍留南壇享所,待將事,還奉神位板後,復命之意,敢啓。傳曰,知道。
柳畊啓曰,行都承旨韓致應藥院進,行左承旨曺允遂不爲仕進,右承旨尹命烈式暇,右副承旨李采在外,同副承旨尹羽烈奉審進去,院中只有臣一人,伴直無人,行左承旨曺允遂,所當牌招,而拘於廳規,不得請牌,何以爲之?敢稟。傳曰,牌招。
以吏曹參議金會淵牌不進罷職傳旨,傳于柳畊曰,只推。
以兵曹參知申在明牌不進罷職傳旨,傳于柳畊曰,只推。
以副修撰李垿牌不進罷職傳旨,傳于柳畊曰,只推。
柳畊,以義禁府言啓曰,忠淸監司元在明啓本內,全羅道靈巖郡稅穀裝載官該郡守李鍾英,未免稽緩,其罪狀令攸司稟處事,啓下矣。李鍾英時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
自開東至人定,灑雨下雨,測雨器水深一寸一分。
尹命烈啓曰,明日常參·經筵,取稟。傳曰,停。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
柳畊啓曰,禁衛營將官來言,今日本營軍兵,日次私習云矣,敢啓。傳曰,知道。
柳畊啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
柳畊啓曰,大司憲鄭尙愚,掌令南達孫,持平朴孝臣牌不進,執義崔時淳,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,正言李游誠,掌令南達孫,持平朴孝臣牌不進罷職傳旨,傳于柳畊曰,只推。
尹命烈,以弘文館言啓曰,副修撰李垿旣有只推之命,校理鄭元容自鄕上來云,竝卽牌招察任,何如?傳曰,允。
以副修撰李垿牌不進罷職傳旨,傳于尹命烈曰,只推。
尹命烈,以禮曹言啓曰,傳曰,毓祥宮封園回甲,在於今年今月,仰追英廟卓越之聖孝,曷勝感慕?十五日,遣靑城尉,攝行酌獻禮,以此分付禮曹事,命下矣。今此攝行酌獻禮,係是初有之盛擧,祭品,謹依親行酌獻禮時例磨鍊,祭文則令藝文館撰進,執事官亦令吏曹依例差出,而當日不可無用齋之節,竝依此擧行之意,分付,何如?傳曰,允。
柳畊,以都摠府言啓曰,都摠管趙德潤以工曹判書,本曹褒貶坐起事,晝仕出去之意,敢啓。傳曰,知道。
吏曹啓目粘連,觀此敦寧府都正李廷仁上疏,則以爲,臣本無敦寧,揆以格例,不可仍冒,特許鐫免,以存公格亦爲白有臥乎所,旣無敦寧,則不可仍置,依例改差,何如?判付啓,依允。
兵曹參知申在明疏曰,伏以,臣情勢則久益危臲,病形則漸就膏肓,自分棄物者,今已有年矣。顧不忍遠離京洛,誠雖切於瞻依,亦未敢例就班聯,跡反涉於慢蹇,居恒隕蹙生不如死,果於月前,以陪衛闕參之罪,猥被攸司之査勘,罪上添罪,郵罰難贖。至今追思,惶愧日新,而竊自幸區區情病之實因,此而得徹於閔覆之天,則不待申籲,庶遂前疏自靖之願矣。今於千萬夢想之外,薄罷旋敍,除命忽降,臣是何人?罪愈積恩愈隆,若是其出常也耶?惝怳感泣,不知所處。噫,臣以頃刻虀粉之身,偏蒙我殿下再造之澤,嶺海而袵席之,縲絏而簪紳之,高穹巨浸,莫量鴻私,臣雖至愚,亦具彝性,假使得此於敵以下,猶當刻骨銘肺,思欲捐生而一報,況臣子之於君父,將何以稱塞其萬一乎?臣誠斷兮無他,所可自效者,只是筋力奔奏而已,則宜其公故焉無曠必參,職名焉有除輒膺,顚倒蹶,惟恐或後,而顧反逡巡撕捱,迷不知變,志本鄙於懷祿,而竊附可辭之義,年尙遠於懸車,而徒切引退之願,若昧孤恩蔑分之爲人臣極罪者然,是豈樂爲哉?實有甚不得已者存焉耳。噫,從古人臣,㦧被情外之彈文,汚衊其身名者,亦復何限,而遭罹奇怪,未有如臣之甚者也。事會之危迫,衷情之冤苦,前已略陳於爰辭章疏,則今不必更事覶縷,重犯干冒之誅,而竊嘗聞臣之事君,猶子之事父,而其致身之義,則古人至比於女之事人,斯義也至精且嚴,而其所以藉手事之者,不過曰忠信而已。一或見議於這二字分上,則毋論事之虛實,言之當否,其有以致之者罪也。此足謂大質之已虧,而無復可藉之手矣。然則其所自處者,但當抱玆隱痛,畏其多言,屛廢自修,以沒其齒,乃以時月之稍久,恩榮之屢加,恬然自恕,遽同平人,復廁於淸朝士大夫之林,則是不識人間羞惡之爲何物也。臣固無狀,不忍爲此,此臣情勢之必不可冒進者也。自從風波憂畏之初,忽嬰寒熱,怪奇之祟,纏綿三載,幾殊者屢,而今則榮衛內損,形神外脫,齒髪之凋謝,行視之跛眇,奄成癃老之物矣。假如小間之時,無甚痛楚,以此貌樣,固難逼側於周行,況其闖發無常,朝夕不虞,則拭巾待化,自是當分,而來帶供職,非所可論,此臣病形之必不能强起者也。然於其不可不能之中,較挈輕重,則不能者反復輕焉。豈非以廉恥大防,重於生死之關而然耶?噫,絲毫莫報,縱結餘生無窮之恨,綿花耐彈,實非治朝願聞之事,則臣之去就,於是乎可決矣。今玆所叨,係是宿衛重任,不宜一日瘝曠,且緣殿最之在卽,召牌儼辱而坐犯違傲,尤憎死罪,玆敢披瀝肝血,仰籲於紸纊之下。伏乞天地父母,俯察危衷,特許鐫改,仍命選部,永刋仕籍,俾全徵諒,且治臣瀆擾不止之罪,以肅朝綱,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深二寸八分。
尹命烈啓曰,明日乃是初伏,自明日處暑間視事頉稟之意,敢啓。傳曰,知道。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
尹命烈啓曰,本院今春夏等褒貶,當爲磨勘,而注書朴來謙受由在外,一員未差,不得磨勘之意,敢啓。傳曰,知道。
傳于尹命烈曰,禮房承旨馳詣宗廟·景慕宮,奉審摘奸以來。
韓致應啓曰,藥房副提調持湯劑來待矣。傳曰,封入。
尹羽烈啓曰,大司憲鄭尙愚,掌令南達孫,持平朴孝臣牌不進,執義崔時淳,掌令李奎鎭在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,正言李游誠,掌令南達孫,持平朴孝臣牌不進罷職傳旨,傳于尹羽烈曰,只推。
尹命烈啓曰,吏曹郞廳來言,開寧縣監趙學榮,諫院則雖已署經,憲府則不得署經云,除在外·未署經外,未肅拜·呈告人員,竝卽牌招,以爲署經之地,何如?傳曰,一司除署經。
尹命烈,以弘文館言啓曰,副修撰李垿旣有只推之命,卽爲牌招察任,何如?傳曰,允。
尹命烈,以禮曹言啓曰,三次祈雨後,甘澍伊始,昨日測雨器,水深旣過一寸,雖未周洽,惜乾之餘,誠甚萬幸,而見今濃雲不解,有時霏灑,繼此快霔,方切顒望,四次祈雨祭,姑爲觀勢擧行,何如?傳曰,允。
尹羽烈,以都摠府言啓曰,今日入直內三廳武兼禁軍及軍兵等當爲中日習射技放,而雨勢如此,不得設行之意,敢啓。傳曰,知道。
尹羽烈,以兵曹言啓曰,卽接東道參軍李雨元牒報,則御營廳所授光熙門北邊第一城廊近處體城七間許頹圮云。爲先令繕工監把子圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
尹羽烈,以御營廳言啓曰,本廳字內光熙門北邊第一城廊近處體城七間許頹圮處,令繕工監把子圍排,分授軍門,急速修築,而把守軍兵,亦令該軍門量宜定送事,自兵曹草記矣。修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
上在昌德宮。停常參·經筵。
自人定至十五日開東,灑雨下雨,測雨器水深二寸。
自開東至未時,灑雨下雨,測雨器水深三寸二分。
藥房都提調韓用龜,提調金羲淳,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王天妃殿·中宮殿·惠慶宮·嘉順宮,藥房口傳問安。答曰,知道。
世子宮,口傳問安。答曰,知悉。
柳畊啓曰,大司憲鄭尙愚,掌令李奎鎭,持平朴孝臣未肅拜,執義崔時淳在外,掌令南達孫呈辭,持平兪理煥未署經,監察茶時之意,敢啓。傳曰,知道。
柳畊啓曰,備邊司郞廳來言,今日賓廳日次,而毓祥宮攝行酌獻禮齋戒相値,不得來會云矣,敢啓。傳曰,知道。
傳于尹命烈曰,禮房承旨馳詣毓祥宮,奉審摘奸以來。
韓致應啓曰,藥房三提調持湯劑來待矣。傳曰,封入。
傳于尹命烈曰,吏兵房承旨持褒貶啓本入侍。
以副修撰李垿,牌不進罷職傳旨,傳于尹命烈曰,只推。
柳畊啓曰,卽者兵曹郞廳來言,敦化門·弘文館·曜金門三處水門,水勢漲溢,當爲開鑰云矣。依定式除標信開閉之意,敢啓。傳曰,知道。
尹命烈,以奎章閣言啓曰,景慕宮望廟樓今望奉審,無頉之意,敢啓。傳曰,知道。
尹命烈,以議政府三公意啓曰,今癸酉年春夏等褒貶當爲等第,而臣等俱有故,限內不得磨勘之意,敢啓。傳曰,知道。
尹命烈,以敦寧府言啓曰,府郞廳等今春夏等褒貶等第,當爲磨勘,而以領事身病,不得爲之之意,敢啓。傳曰,知道。
尹命烈,以儀賓府言啓曰,本府郞廳矣今癸酉年春夏等褒貶等第,當爲磨勘,而堂上不備,限內不得爲之之意,敢啓。傳曰,知道。
尹命烈,以忠勳府言啓曰,本府今癸酉年春夏等褒貶,當爲磨勘,而有司堂上錦豐君臣朴崙壽外任,豐安君臣柳相祚在外,無以備員,限內不得爲之之意,敢啓。傳曰,知道。
尹命烈,以耆老所言啓曰,本所堂上多有身病,無參坐之人,今癸酉年春夏等褒貶,限內不得磨勘之意,敢啓。傳曰,知道。
尹命烈,以吏曹言啓曰,今春夏等褒貶,當爲磨勘,而因本曹堂上有故,限內不得磨勘之意,敢啓。傳曰,知道。
尹命烈,以戶曹言啓曰,本曹郞廳及所屬各司官員,今癸酉春夏等褒貶,依前例磨鍊以入,而內資寺·司䆃寺·軍資監·司宰監·長興庫·五部,因都提調·提調·漢城府堂上有故,不得磨勘,去秋冬等褒貶時,內資寺·司䆃寺·軍資監·濟用監·長興庫·平市署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,知道。
尹命烈,以戶曹言啓曰,今春夏等所屬各司褒貶啓本中,平市署令朴齊奎與參判臣徐能輔,爲內外從兄弟相避,判書臣南公轍,參議臣李羽晉,同爲磨勘以入之意,敢啓。傳曰,知道。
尹命烈,以宣惠廳都提調意啓曰,本廳郞廳等今癸酉春夏等褒貶,當爲等第,而臣等俱有故,限內不得磨勘之意,敢啓。傳曰,知道。
尹命烈,以漢城府言啓曰,本府郞廳及五部官員今癸酉年春夏等褒貶,當爲等第,而判尹臣朴宗慶未肅拜,限內不得磨勘之意,敢啓。傳曰,知道。
尹命烈,以奎章閣言啓曰,本閣今癸酉年春夏等褒貶,當爲磨勘,而提學二員,直提學二員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
尹命烈,以禮曹言啓曰,日昨甘澍霑潤之餘,得此連日霈然之澤,測雨器水深,旣過一寸,高低周洽,三農慰滿,言念民事,誠極萬幸。祈雨祭仍爲停止,三次圭璧之薦,靈應若是孔昭,宜有報謝之擧,南壇·雩祀壇報謝祭依禮典,待立秋後設行,何如?傳曰,允。
尹命烈,以禮曹言啓曰,各陵殿園墓·本曹郞廳·四學童蒙敎官·通禮院·典牲署·東西活人署·禮賓寺·惠民署·圖畫署官員等今癸酉年春秋等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·東西氷庫·觀象監·內醫院·司譯院·典醫監·東南關王廟官員等褒貶,各其司領事·都提調·提調及堂上有故,不得一時磨勘之意,敢啓。傳曰,知道。
尹命烈,以弘文館領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
柳畊,以義禁府言啓曰,今春夏等本府郞廳褒貶等第,當爲磨鍊以入,而判義禁李集斗病未出肅,限內不得擧行之意,敢啓。傳曰,知道。
柳畊,以都摠府言啓曰,本府郞廳及部將等今癸酉年春夏等褒貶,當爲磨勘,而都摠管林漢浩有故,限內不得設行之意,敢啓。傳曰,知道。
柳畊,以兵曹言啓曰,本曹今癸酉年春夏等褒貶等第,磨鍊以入,而曹所屬軍器寺·司僕寺·訓鍊院部將等褒貶,因各其司提調及堂上有故,不得一體磨勘之意,敢啓。傳曰,知道。
柳畊,以兵曹言啓曰,本曹今癸酉年春夏等褒貶啓本中,刀擦八處之意,敢啓。傳曰,知道。
柳畊,以中樞府言啓曰,本府郞廳及醫員錄事等今癸酉年春夏等褒貶,當爲等第,而領中樞府事李時秀有身病,判中樞府事徐龍輔·徐邁修俱在外,限內不得磨勘之意,敢啓。傳曰,知道。
柳畊,以濬川司都提調意啓曰,本司都廳及郞廳今癸酉年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
柳畊,以訓鍊都監都提調意啓曰,本局從事官禁松參軍及諸將官等今癸酉年春夏等褒貶,當爲等第,而都提調李時秀以身病,限內不得磨勘之意,敢啓。傳曰,知道。
柳畊,以兵曹言啓曰,卽接南道參軍洪箕錫牒報,則禁衛營所授崇禮門南邊近處體城三間許頹圮云。爲先令繕工監把子圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
柳畊,以禁衛營言啓曰,本營分授崇禮門南邊體城三間許頹圮處把守軍兵,令該軍門量宜定送事,自兵曹草記矣。哨官一員,出番鄕軍二十名,嚴飭定送,限守築間輪回守直之意,敢啓。傳曰,知道。
柳畊,以禁衛營都提調意啓曰,本營從事官及諸將官今癸酉春夏等褒貶,當爲等第,而臣載瓚有身病,限內不得磨勘之意,敢啓。傳曰,知道。
柳畊,以御營廳言啓曰,本廳從事官及諸將官今癸酉年春夏等褒貶,當爲等第,而都提調徐龍輔在外,限內不得磨勘之意,敢啓。傳曰,知道。
尹命烈,以工曹言啓曰,本曹郞廳今癸酉年春夏等褒貶及屬司掌苑署官員等今癸酉年春夏等褒貶合二度,磨勘以入,而屬司中尙衣院·繕工監·造紙署·瓦署·典涓司今癸酉年春夏等褒貶,因各該司提調有故,限內不得磨勘,而去壬申年秋冬褒貶及屬司褒貶,其時本曹堂上有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
癸酉六月十五日辰時,上御熙政堂。吏兵房承旨持褒貶啓本入侍時,右承旨尹命烈,左副承旨柳畊,假注書李菡甲·朴龍祜,記注官朴思彦·孫錫祚,以次進伏訖。上曰,啓本入之。少頃,開坼還下,命烈曰,卽伏見今春夏等諸道褒貶啓本,則江原監司李好敏,黃海監司韓用鐸,平安監司鄭晩錫,咸鏡監司金履陽,守令無一人居中居下,京畿監司李存秀,全羅監司朴崙壽,守令無一人居下,殊無嚴明殿最之意,竝推考警責,何如?上曰,依爲之。出擧條畊曰,卽伏見今春夏等諸道褒貶啓本,則江華留守洪義浩,京畿水使白東遠,忠淸水使趙義鎭,黃海兵使徐春輔,黃海水使柳和源,全羅左水使李鐵求,慶尙左水使金養和,南兵使李石求,邊將無一人居中居下,平安監司鄭晩錫,邊將無一人居下,殊無嚴明殿最之意,竝推考警責,何如?上曰,依爲之。出擧條王大妃殿進御加味六君子湯,依前方五貼式製入。出榻敎仍命退,承史以次退出。
上在昌德宮。停常參·經筵。
自申時至人定,灑雨下雨,測雨器水深五分。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
柳畊啓曰,禁衛營將官來言,今日本營軍兵,日次私習云矣,敢啓。傳曰,知道。
柳畊啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
曺允遂啓曰,右副承旨李采自鄕上來云,卽爲牌招,何如?傳曰,允。
大司諫任厚常啓曰,臣言議風采,本不合於淸朝耳目之任,而一院之長,地望尤別,則如臣譾劣,夫豈有一分堪承之望哉?自顧慙恧,無所容措,而臣之向來經行,寔出於萬不得已。臣非不知仰請恩暇,以存事體,而臺諫呈由,近例見格,顧臣情私,萬萬悶迫,留疏擅行,無難犯科,自知臣罪,寧逭重律,幸蒙我聖上包容之德,曲加諒恕,至承勿辭來往之恩批。臣於是,惶隕感激,罔知攸爲,始且含恩戴罪,往省先壟,粗伸至情,及當入都之日,宜效反面之忱,而臣於伊時喉院之論勘也,有不敢晏然者。噫,臺閣去就,何等審愼,而自犯顚倒,尙何尤人?第臺閣古例,元無帶推而行公者,非敢自重其身,乃所以尊朝廷重臺體也。今此所當重勘之請,不啻問備之擧,則從前臺閣所罕有之事也。緣臣自孽,貽羞臺端,以此情踪,顧何敢一刻晏然於臺次乎?請命遞斥臣職,答曰,勿辭,亦勿退待。
柳畊啓曰,大司諫任厚常,避嫌承批之後,不出姑停望,直爲出去,事甚未安,推考,何如?傳曰,允。
柳畊啓曰,卽者義禁府都事來言,時囚無得過三日滯囚,曾有定式矣。時囚罪人崔信燁,當爲捧供,而判義禁李集斗,知義禁李堯憲,俱有身病,同義禁趙萬元在外,只有同義禁申光軾一員,不得備員開坐云。判義禁李集斗,知義禁李堯憲,竝卽牌招,何如?傳曰,允。
柳畊啓曰,大司憲鄭尙愚,掌令南達孫·李奎鎭,持平朴孝臣牌不進,執義崔時淳在外,持平兪理煥未署經,監察茶時之意,敢啓。傳曰,知道。
以司諫金孝眞,獻納李運恒,正言李游誠,掌令南達孫·李奎鎭,持平朴孝臣牌不進罷職傳旨,傳于柳畊曰,只推。
尹命烈,以弘文館言啓曰,副修撰李垿旣有只推之命,卽爲牌招察任,何如?傳曰,允。
尹命烈,以禮曹言啓曰,卽接咸鏡監司金履陽移文,則以爲,今此革罷五鎭中,魚面·神方兩鎭,則曾有所奉殿牌,故姑爲權奉於三水府公廨,以待本曹知委云矣。取考謄錄,則在前革鎭時,如有已奉之殿牌,則淨處埋安,曾有前例,今亦依此擧行之意,分付,何如?傳曰,允。
尹命烈,以奉常寺都提調·提調意啓曰,東耤親耕田所種大麥打作則所出爲六石十二斗,小麥打作則所出爲一石之意,敢啓。傳曰,知道。
李采,以兵曹言啓曰,今六月十七日,武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
李采,以兵曹言啓曰,拆見諸道褒貶啓本,則京畿監司李存秀啓本中,中軍李時晦,以醉杖適然,無他過失爲目,南兵使李石求啓本中,雙靑權管金世元,以苟能剛果,頑俗可戢爲目,則竝宜置中考,而置諸上考,殊無嚴明殿最之意,各該道帥臣,推考警責。京畿監營中軍李時晦,雙靑權管金世元,中考施行,平安兵使李元植啓本中嗭洞權管白順男之男字,以南字書之,楸仇非權管金濟雲之濟字,以齊字書之,奏御文字,何等審愼,而如是誤書?不可無警,推考,何如?傳曰,允。
李采,以兵曹言啓曰,宣薦內禁衛取才三技入格別單及宣部守三薦參上武臣前銜人別取才入格矢數,落仕年條,居住薦名,各其名下,懸註以入之意,敢啓。傳曰,知道。
李采,以兵曹言啓曰,老江僉使李弼邦,加背梁萬戶姜思義,山馬監牧官金德洽,以三年窠邊將牧官,兩次褒貶居中,一中雖遇赦蕩滌,其不職可知,竝依例罷黜,何如?傳曰,允。
李采,以兵曹言啓曰,卽接慶熙宮入直衛將金振鎔牒報,則奉安閣後小松一株,拔根顚仆云,令該所依例斫去之意,敢啓。傳曰,知道。
李采,以兵曹言啓曰,卽接西道參軍李鍾振牒報,則訓鍊都監所授仁王山東邊第三城廊近處體城七間許頹圮云。爲先令繕工監把子圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
李采,以訓鍊都監言啓曰,本局分授都城仁王山東邊第三城廊近處體城七間許頹圮處,令該軍門卽速修築,把守軍兵量宜定送事,自兵曹草記矣。今日爲始,軍二十名,將校一人率領,限改築間輪回守直之意,敢啓。傳曰,知道。
李采,以訓鍊都監言啓曰,本局分授都城敦義門西邊第二城廊近處體城二間許頹圮處,今六月十七日爲始,改築之意,敢啓。傳曰,知道。
李采,以摠戎廳言啓曰,本廳右司中哨官金塾,由限屢過,終不還現,事甚駭然,爲先汰去之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深一寸八分。
柳畊啓曰,大司憲鄭尙愚,掌令李奎鎭,持平朴孝臣未肅拜,執義崔時淳在外,掌令南達孫呈辭,持平兪理煥未署經,監察茶時之意,敢啓。傳曰,知道。
李采啓曰,來二十一日朝參日次矣,敢稟。傳曰,停。
尹命烈啓曰,來二十一日輪對日次矣,敢稟。傳曰,當次人受點,後日次待令。
韓致應啓曰,藥房副提調持湯劑來待矣。傳曰,封入。
以副修撰李垿牌不進罷職傳旨,傳于尹命烈曰,只推。
尹命烈,以弘文館言啓曰,副修撰李垿旣有只推之命,卽爲牌招察任,何如?傳曰,允。
曺允遂,以戶曹言啓曰,時御所內各司,依定式發遣本曹正郞趙厚鎭,與兵曹參知申在明,佐郞金裕憲,東所衛將金達鍊,西所衛將李基敬,南所衛將崔鎭一,北所衛將金重運眼同看審後,有頉處別單書入,而修改則擇日擧行,何如?傳曰,允。
李采,以都摠府言啓曰,今日入直內三廳武兼禁軍及軍兵等當爲中日習射技放,而大殿誕日前一日相値,不得設行之意,敢啓。傳曰,知道。
吏曹參議金會淵疏曰,伏以,臣才本下中,景又頹邁,凡百有司之任,一無所當,奔奏陳力之列,亦難强就,而待罪三銓之職,居已半載于玆。久冒充位,徒犯妨路之嫌,自審不稱,恒切循墻之悃,廼者患生所忽,小癤大肆,半額癮麻之核,相續成濃,遍面浮癢之症,乍減迭添,首尾數十日,尙不得盥靧,當暑蓬垢,蒙然廢然,巾紳冠裳,初無其望。銓曹參謁,期限之無或踰,而尙未免頉稟,誕辰起居,情禮之所必伸,而將不得趨簉,臣罪於此,無所自容。況今大政不遠,參席末由,則復恐卑微去就之私,仰貽淸燕酬應之勞,臣罪至此,尤當如何?與其臨時煩聒,罪上添罪,曷若早自呼籲,以蘄遞改,實是義分之所當然。玆敢略控短章,仰請處分,而至若與聞掄選,扶樹公議,少裨我聖朝淸明之治,有非如臣衰朽所可堪承之實,亦不暇備陳。第伏乞聖明,俯賜諒察,亟遞臣所帶職名,以幸公私,不勝大願。臣無任云云。省疏具悉。爾其勿辭察職。
上在昌德宮。停常參·經筵。
自寅時至巳時,灑雨下雨,測雨器水深二寸五分。
大殿·惠慶宮誕日,大殿·惠慶宮,內閣·政院·玉堂·朝廷二品以上·奉朝賀·六曹堂上·大司諫單子問安。答曰,知道。
王大妃殿·中宮殿·嘉順宮,內閣·政院·玉堂·朝廷二品以上·奉朝賀·六曹堂上·大司諫口傳問安。答曰,知道。
世子宮口傳問安。答曰,知悉。
韓致應啓曰,藥房提調·副提調持湯劑來待矣。傳曰,封入。
以副修撰李垿牌不進罷職傳旨,傳于尹命烈曰,只推。
尹命烈,以禮曹言啓曰,今此大殿誕日,諸道所封賀箋受,開拆看審,則通津府使鄭宅升所封賀箋,印文漫漶,殊欠敬謹,推考警責,何如?傳曰,允。
李采,以備邊司言啓曰,卽見忠淸前監司元在明狀啓,則以爲,道內穀簿不敷,只以應分,難繼種糧,而賑餘民勢,尤爲艱乏,應加分外,各樣還軍餉留庫條中,限八千石特許加分事,請令廟堂稟旨分,付矣。元還畢巡之後,麥嶺艱食,民勢切悶,不可以千餘石應加分,塗抹繼給,依狀請還餉留條八千石,許令加分,何如?傳曰,允。
李采,以兵曹言啓曰,卽接慶熙宮衛將金振鎔牒報,則本宮內承文院後柳木一株,尙衣院後楸木一株,拔根顚仆云,令該所依例斫去之意,敢啓。傳曰,知道。
李采,以兵曹言啓曰,卽接慶熙宮入直衛將金振鎔牒報,則崇義門南邊墻垣四間許頹圮云。爲先令繕工監把子圍排,卽速修築,而亦令巡邏營門申飭校卒,限改築間嚴加巡察之意,分付,何如?傳曰,允。
李采,以兵曹言啓曰,卽接廣智營入直哨官李濟遠手本,則廣智營西邊宮墻內槐木一株,顚仆於墻上,蓋瓦半間許脫落,椽木一箇折傷云。卽速修改,而其在愼重之道,不可疎忽,廣智營入直軍,令該營量宜除出,限修改間晝察夜巡之意,分付,何如?傳曰,允。
李采,以訓鍊都監言啓曰,因兵曹草記,廣智營西邊宮墻半間蓋瓦及椽木破傷處,入直軍五名,將校一人率領,限改修間晝察夜巡之意敢啓,傳曰,知道。
上在昌德宮。停常參·經筵。
柳畊啓曰,大司憲鄭尙愚,掌令李奎鎭未肅拜,執義崔時淳在外,掌令,南達孫,持平朴孝臣呈辭,持平兪理煥未署經,監察茶時之意,敢啓。傳曰,知道。
曺允遂啓曰,右副承旨李采今日不爲仕進,卽爲牌招,何如?傳曰,允。
備忘記,天摩僉使吉義倜下直,長弓一張,長箭一部,片箭一部,筒兒一箇賜給。
韓致應啓曰,藥房副提調持湯劑來待矣。傳曰,封入。
以右副承旨李采牌不進罷職傳旨,傳于曺允遂曰,只推。
尹命烈,以弘文館言啓曰,副修撰李垿旣有只推之命,卽爲牌招察任,何如?傳曰,允。
以漢城府民家頹壓別單,傳于曺允遂曰,恤典令該廳卽爲分給事,分付。
柳畊,以兵曹言啓曰,廣智營西邊宮墻蓋瓦脫落及椽木折傷處,今已修改矣。晝察夜巡軍解送直所之意,分付,何如?傳曰,允。
柳畊,以訓鍊都監言啓曰,廣智營西邊宮墻蓋瓦及椽木破傷處,今已修改,晝察夜巡軍還入直所,將校解送之意,敢啓。傳曰,知道。
禁府啓目,楚山前府使崔信燁原情云云。傳旨問目內辭緣,泛稱遲晩,刑推得情,何如?判付啓,議于大臣處之爲良如敎。
宣傳官李時權書啓,臣於本月十七日未時量,以雨澤農形摘奸事,敬奉聖敎,馳往北郊,自興仁之門外,歷東部之新設契味阿里·水踰里,以至楊州之雙葛門里·樓院坪·議政府坪·綠楊坪·碑隅坪,仍過本邑,迤到廣石面·白石面·長興面·加羅非坪·峽豆里面,以至積城之湘水坪,而周行百五十餘里,原野等處雨澤農形,詳細看審是白乎,則今番雨澤,始自十三日,至于十八日,連日霔下,原野普洽,川渠漲滿,雖高燥奉天之處,擧皆洋溢,而幸未瀑注,故別無大段潰決之患是白乎乃,至於濱川處,間或有覆沙之弊是白乎旀。歷入楊州官,取見各面所報,則一境所得,均被周洽是白遣,路逢遠來行人,訪問前路雨澤之多少,則其所傳說,遠近一般是白乎旀。農形段,春秋牟麥,皆已收穫,而早稻間或三除草是白遣,晩稻與早移秧,擧皆再除草是白乎旀,高燥奉天畓則今此雨水,次第移秧,而間間未移處,或因民力之未及周旋是白如乎,若過數日,則可以畢移是如是白乎等,以採問於老農,則皆以爲,論以節候,雖曰差晩,驗以草木,尙在秧節,此後雨暘一向調順,則可期豐稔是如。到處農說,如出一口是白遣,田穀段,早黍粟豆太木花,已盡再除草是白乎旀,根耕豆太段,今方立苗,漸次茁茂是白齊。傳曰,知道。
宣傳官具載龍書啓,臣於本月十七日未時量,以雨澤農形摘奸事,敬奉聖敎,出自崇禮門,自果川縣由廣州境·水原府東,至于龍仁縣·逶迤洞野,還自水原,轉向始興縣,所經五邑三十餘坪,一一看審是白乎,則果川段,自五月望後,間間有驟雨,奉天處外,多爲移秧,而今此大霈,遍一境而周洽,谷谷水光,處處農聲,早稻再除草,晩稻初除草,豆太木花,亦皆除草,一齊茂盛,根耕次第立苗,而霏陰連仍,先移者向黑,新插者着根,靑靑者畓,彼茁者田是白乎乃,但以山水之積至,川邊山麓則間不無伏沙之處是白乎乃,不至大段是白遣。廣州段,臣之所經,不過敎十里之地,而秧耘方張是白遣,水原段,環一境而言之,大雨之前,高燥處外,折半移秧是白加尼,此雨之後,耘者被野,移者方張是白乎矣,以其地廣,中庚前可以畢移,而大野平邱,一望添色,早稻再除草,晩稻初除草,豆太黍粟木花,亦皆一二除草,根耕已盡落種是白遣,龍仁段,土之瘠薄,水之灌漑,似勝於水·果兩邑。故大雨之前,擧皆移插是白乎矣,以一洞言之,或有片土之未移者,而猶未免乾澁是白加尼,今此得雨之後,高燥普洽,原野遍潤,已移者茁長,方移者着根,民情欣欣是白遣,早稻三除草,晩稻再陰草,豆太黍粟木花,亦皆次第一二除草,而以今所見,快有登有之望是白乎矣,但去月二十三日,雹災於縣內·駒興·西邊·水眞等四面,木花黍粟豆太之軟苗新芽,無不糜損,而不至大段是白遣,始興段,幅員不廣,山野相半,且多灌漑處,雖於未雨之前,亦多趁節播耕是白加尼,今此沛雨之後,則間或有未移處良置,一齊移插,似無晩後之慮,而早稻間或胚胎,晩稻再除草,黍粟木花,已爲除草根耕,幾盡立苗是白乎所。臣於所經之路,若逢農民之聚會處,則招致年老,問以穡事,皆以爲得雨雖晩,日後雨暘,若得均適,則可期秋登云是如爲白乎旀,臣亦以目見參量是白乎,則雨澤旣洽,且無未秧處,則庶有登稔之望是白乎所,各邑之首吏,該面之長老處,皆以有牛而不借者,閑遊而不耔者,各別申飭,期於不日內盡插之意,這這面諭是白齊。傳曰,知道。
宣傳官金鎭永書啓,臣本月十七日未時量,以農形摘奸事,敬奉聖敎,馳往東郊往十里·箭串里及楊州之紫馬場·古邑內蟹川·鳩川·廣津村,轉向廣州之中臺·西部·細村·城內·慶安·五浦·草月·東部等處,逶迤看審是白乎,則春秋牟麥,已盡收穫是白遣,有水根處,早稻及早移秧,茁長茂盛,擧皆再除草是白乎旀。奉天高燥之地,今番雨水,到處周洽,方張移插,而先移之秧,以雨澤之連霈,善爲着根,仍生靑色是白乎旀,以民力之未及周旋,間或有未移處,而問諸農民,則數三日之內,庶可畢移是如爲白乎旀,早豆太黍稷唐等穀,已爲再除草是白乎旀,根耕豆太,次第立苗,其中早耕處,方始初除草是白乎旀,早粟間或發穗是白遣,木花次第開花是白乎旀。廣津以下,以臣所見,沿江田畓,間或有沈水沙汰處是白乎乃,不至大段是白遣,臣到處問於老農,參互所見是白乎,則晩移之秧,雖不及於早移是白乎乃,此後雨暘調順,則秋登可期是如是白乎旀,大體以田畓穀論之,則田勝於畓是白齊。傳曰,知道。
黃海監司趙鍾永疏曰,伏以,臣猥膺藩寄,行將赴任,而臣之父母墳山,在於京畿楊州地,西去直路,爲三十里之迂矣。新榮旣侈於贈誥,私慟靡逮於奉撽,而況玆遠向海陬,未料歸期之早晩,則迨今之時,省掃松楸,卽臣情理之所不能已也。官程有限,不敢擅行,猥陳微懇,仰煩崇聽。伏乞聖慈,俯賜鑑諒,特許歷省之請,俾伸至情焉。臣無任云云。答曰,省疏具悉。所請依施。
護軍吳淵常疏曰,伏以,臣識蔑才疎,文質無當,本不足以備數於任使之末。當初通籍,不過祿仕之計,而濫沐洪造,節次推遷,輥到卿班,涯分已溢,集木之懼,豈敢更有他願,而第臣有區區之私?終不容自阻於仁覆之下者,臣之偏母,年踰大耋,疾嬰貞痼,平居澌綴,寧日恒鮮。近歲以來,氣日益耗,病日益深,凜然若不保朝夕,臣出入扶將,每竊默誦古人事親日短之語,自不禁惕然而自傷也。臣家世素貧,性又迂拙,菽水之供,旣難自給,藥餌之補,尙何遑及,臣於前者,特蒙聖朝錫類之恩,後先專城之畀,庶遂烏鳥之願,而目今情理之切急,比諸曩時,不可同日而言,一念喣熬,誠不知爲措也。仍竊念,推廣孝理,王政所先,奉檄而喜,人子至情,先輩之如臣情地者,或不嫌其屢度祈懇,而朝家之所以曲循者,亦有其例。臣若抱此私願,嚴畏囁嚅,更歷歲月,不爲陳暴於此時,則崦嵫餘暉,漸至晼晩,終當爲臣沒齒之恨也。反復思惟,按抑不得,玆敢仰首鳴號,干冒宸聰,瀆擾之罪,無所自逃。伏乞聖慈,諒臣至懇,爰命選部,畀臣一邑,俾得以其廩食之餘,粗充甘瀡之供,則臣雖隕首剖肝,何以仰酬洪恩之萬一耶?情迫辭溢,彌增惶霣。臣無任云云。答曰,省疏具悉。疏辭下該曹,稟處。
上在昌德宮。停常參·經筵。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安,答曰,知道。
世子宮口傳問安。答曰,知悉。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜呈告人員,竝卽牌招,何如?傳曰,允。
尹羽烈啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
尹羽烈啓曰,禁衛營將官來言,今日本營軍兵,日次私習云矣,敢啓。傳曰,知道。
尹羽烈啓曰,御營廳將官來言,今日本廳軍兵,日次私習云矣,敢啓。傳曰,知道。
曺允遂啓曰,右承旨尹命烈,左副承旨柳畊,右副承旨李采今日不爲仕進,竝卽牌招,何如?傳曰,允。
傳于尹羽烈曰,黃海監司留待。
傳于尹羽烈曰,黃海監司入侍。
備忘記,黃海監司趙鍾永下直,長弓一張,長箭一部賜給。
尹命烈,以內醫院都提調意啓曰,提調金羲淳今日問安,不爲仕進,卽爲牌招,何如?傳曰,允。
以右副承旨李采牌不進罷職傳旨,傳于曺允遂曰,只推。
柳畊啓曰,大司憲鄭尙愚,掌令南達孫·李奎鎭,持平朴孝臣牌不進,執義崔時淳在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,正言李游誠,掌令南達孫·李奎鎭,持平朴孝臣牌不進罷職傳旨,傳于柳畊曰,只推。
注書朴來謙病,代以高時臣爲假注書。
以副修撰李垿牌不進罷職傳旨,傳于尹命烈曰,只推。
尹命烈,以弘文館言啓曰,副修撰李垿旣有只推之命,卽爲牌招察任,何如?傳曰,允。
以漢城府民家頹壓別單,傳于曺允遂曰,恤典令該廳卽爲分給事,分付。
柳畊,以都摠府言啓曰,副摠管金益彬以禁衛中軍軍兵等中日試射放事,南別營晝仕出去之意,敢啓。傳曰,知道。
柳畊,以兵曹言啓曰,今六月十七日武臣堂上祿試射以後日退行事,草記,蒙允矣。今二十一日設行,而試官望備擬以入之意,敢啓。傳曰,知道。
柳畊,以兵曹言啓曰,卽接訓鍊都監旗牌官金最聲手本,則弘化門越邊含春苑墻垣十間許頹圮云。爲先令繕工監,堅實圍排,依例樹柵,而衛軍二名定立,限改築間守直,亦令巡邏營門申飭校卒,各別巡察之意,分付,何如?傳曰,允。
柳畊,以御營廳言啓曰,本廳字內光熙門北邊第一城廊近處體城七間許頹圮處,今方改築,而所入石子,依例浮取於蘆原地之意,敢啓。傳曰,知道。
曺允遂,以賑恤廳言啓曰,謹依漢城府民家頹壓別單判付,東部字內全家頹壓二戶,各錢二兩,西部字內全家頹壓一戶,錢二兩,北部字內全家頹壓一戶,錢二兩,完少頹多四戶,各布一疋,依例分給之意,敢啓。傳曰,知道。
柳畊,以義禁府言啓曰,保放罪人李在秀·任天常·趙晉和·金箕殷·李東永等,還囚議處以入,而諸囚病勢,一味苦劇,仍爲保放之意,敢啓。傳曰,知道。
宣傳官具載默書啓,臣於本月十七日未時量,以雨澤農形摘奸事,伏奉聖敎,卽向西郊,始自弘濟院·碌蕃·新院等坪,轉到於長湍逶迤村里,來往沿路,詳細看審是白遣,或招問老農是白乎,則長湍之津東面,卽是臨津江邊,江水漲溢間多覆沙是白遣,此外山谷水下之處,亦或被傷是白乎乃,不至大段是白乎旀。雖非水沈處,或因農牛之未備,資糧之苟艱,雨後秧插,不有餘暇是白乎矣,勢難免愆期之歎,將拖至四五日,可以畢移是如是白乎旀,黍粟與木綿段,年來最登,而根耕已畢,立苗亦善是白乎旀,坡州諸處段,農形之優劣,雨澤之多寡,與長湍相等是白乎矣,畓多傍川,川多漲流,間間覆沙之患,稍甚於長湍是白乎旀。高陽段,自多乾播,乾播處已盡再除草是白遣,已自今月初四日十三日雨後,原野之畓,幾盡移插是白遣,其外高燥奉天之畓,水澤浹洽之後,纔始移秧,此過數日,可以了當是如是白乎旀,黍粟木綿,雖似有遜於長·坡兩邑是白乎乃,目今所見,可期豐登,來頭雨暘得宜,則優有食實之望是白齊。傳曰,知道。
禁府照目粘連,向前李在秀·任天常·趙晉和·金箕殷·李東永等亦,視其囚供,不無所據,而屢違召命,雖緣情病,事體所在,俱極可駭,竝以此照律,何如?判付啓,依允。又照目粘連,時囚罪人崔信燁原情公事判付內,議于大臣處之事,命下矣。謹依判付內辭意,議于大臣是白乎,則領議政金載瓚以爲,繡啓之斷以爲案者,卽劫掠民産,戕害人命,而果若有是,罪關罔赦,囚供之執以自鳴者,卽出錢貿粟,拒納剽魁,而設如渠言,功固不少,而繡啓所論,必因一路之輿言。若是條陳,則不可以囚供之一二發明有所取信,然而在刑政大關殺活,在獄情卽判人鬼,更加到底詳竅,然後始爲辨人鬼定殺活,實爲重獄體愼王法之道,伊時公牒營府,卽有本事虛實,邑里宜徵,令道臣細究博探,一一詳査,功罪賞刑之間,指一狀聞,俾莫重典憲,無或一毫差爽,恐不可已矣云。左議政韓用龜以爲,此囚所犯,果如繡啓臚列,則罪不容誅,而況其締結奸校,欺瞞朝廷,濫授分外之職,看作倘來之物,尤是罔赦之罪,而其所供,以貿粟救飢守屯探賊等語,極口發明,有若繡啓之全然爽實者然。雖極痛惋,此乃大關刑政,其在愼獄之道,不可不到底窮杳,得其虛實,亟令道臣,取考可據之公牒,嚴覈當問之灣校,本事顚末,無所疑晦,然後卽爲登聞,使獄囚洞辨人鬼,王章克底平允,恐不可已矣云。右議政金思穆病未獻議云矣。大臣之意如此,令該道道臣,詳査狀聞後稟處,何如?判付啓,依允。
京畿儒生幼學李衡玉·尹之鏞·李祖念·李厚冕·李聖玉·李錫永·朴孝克·李義和·李義求·韓錫洪·鄭志烈·韓應訥·李亨復·趙慜·李光奎·兪必煥·李正基·柳成集·李尙模·朴良漢·李允迪·韓光澲·朴天淳·李象晙·李寅亨·鄭遂晉·李箕述·李敬權·趙奎錫·金錫·李鎭英·李海章·李明觀·李箕休·金鉉·趙雲榮·魚致三·鄭允誠·李宗復·李溪章·李智默·李是鐮·金鏞·李慶會·李秉魯·韓應烈·李宗術·李陽煥·李箕霖·兪漢箕·李希遠·李商求·李箕採·李敬默·李宗和等疏曰,恭惟我列聖朝,堯傳舜受,家法甚正,宗英之至行美德,得此於河間之禮樂,東平之好善者,指不勝屈,而及至成宗朝之月山大君孝文公臣婷,潛德懿行,尤有卓巍者焉。蓋其忠孝至行,經術文章,固已昭載於國乘,見重於華士,則今不必費辭架疊,而當光廟在淆之日,以其元孫而鍾愛之,凡射御書數,靡不指敎,及夫睿廟之臨御,春秋鼎盛,而儲位久空,貞熹大妃收養大君兄弟於大內,大小駕幸,必使隨輦,或與之戲嬉,以觀其志,或敎之文藝,以試其才,時大君年纔勝冠,已察聖意之攸在,務自韜晦,每事推讓於成廟,如宮筵聽雷之事,筆札受賜之對,至今流傳爲故實,其深自隱晦,終成克讓之美者,實無異於讓寧·孝寧兩大君,而特其不露形跡,處事從容,潛移暗化於宮闈深嚴之中,故後世之稱泰·雍·延陵之德者,必先讓·孝而後月山。然其智慮學識之超人一等,比諸讓·孝兩大君,尤有光焉,此眞所謂民無得以稱焉者也。猗歟,成廟友于之德,榮耀之恩,迥出尋常,圖儀勳府,親製贊文,手書以下,有曰孝以事親,忠以作臣,履道無遹,尙德若人,於其弟也,賜扁以風月,仍又賜詩以賡和,其因心之愛,則篤之慶槪可想也。逮我英宗大王,嘗諭儒臣洪梓曰,月山大君事實,予於御製內訓見之。又敎曰,先朝每稱其賢,予亦熟聞之,仍命建祠,賜額曰錫光,正宗大王,特稱風月亭先生,而諭祭之曰,在周泰伯,在漢東海。又敎曰,籍尊泰雍,志高延魚,偏荷成廟友于之德,璜聲玉潤,靄然被於江湖風月之間,我國固多賢宗英,而月山爲最。仍令贖還舊第,官其祀孫,其在列聖朝嚮慕而進奬之者至矣。故贊成臣權撥疏,有曰睿宗無嗣,月山當次,以貞熹王后命,爰立成廟,年甫十三,猶帖然無事。此蓋言成廟之光御,大君之撝謙,兩得其宜也,及成廟之命刊文集也。西河君臣任元濬撰序,有曰學無不究,理無不通,蘊之爲道德,周情孔思,發之爲詞章,宋艷班薰,咸從君臣魚世謙亦曰,大君以金玉之質,溫恭畏愼,忠孝之行,出於至誠,蓋其文章,特其餘事耳,其在當時名臣碩儒,揄揚而讚述之者極矣。然則其謙光之德,愈久而愈著,彌遠而彌高,顧今尊慕而崇報之者,曷有已哉?嗚呼,樹風聲於百世,奬廉節於異代者,卽我國家令典,臣等謹見海州首陽山有夷·齊廟,其所以廉頑立懦於千百代之下者,不但爲叩馬之大節,抑有取於讓國之淸風,則大君之至德卓行,誠可謂海東之夷·齊也。地之相去也數千百里,世之相後也數千百載,而謙恭遜讓之節,若合符契,今若以月山之賢,躋配於淸聖廟,則豈不爲體列朝慕賢之意?修今日曠世之典,而夷·齊之靈,亦豈不穆愉於冥冥之中乎?臣等居在大君衣履之鄕,夙聞先輩稱述之論者,旣多的礭,謹稽列朝褒奬之諭者,如彼炳朗,玆敢冒萬死仰籲。伏乞殿下,追念成廟舊事,仰體列聖眷遇,特許月山大君孝文公臣婷躋享淸聖廟,以光聖德,以幸斯文,千萬企祝。臣等無任云云。省疏具悉。疏辭令廟堂稟處,爾等退修學業。
敎黃海監司趙鍾永書。王若曰,安北游刃,旣著漢循良之治,海西按籓,庸畀周屛翰之任。旣予心之惟簡,亦僉謀之允諧。惟卿,喬木世臣,蜚英早歲,學識淹貫,已播經幄之令譽,風儀端凝,蔚有巖廊之宿望,當一路繹騷之日,嚴管鑰於邊門,逮貳卿超陞之辰,喜得輿於朝著。顧玆黃海一域,寔我靑邱重藩,通燕槎往來之途,供億煩費,値梁粟轉移之歲,饑饉薦臻,州縣僅二十餘,賦役最重,幅員殆數百里,事務孔殷,錢穀金帛之虛留,幾歎民瘼之難捄,弓馬器械之未備,每患戎政之或疎,疇能紓虞憂之孔多,予方軫惠澤之未究,苟非范滂之攬轡,冀北吏豈慴於澄淸,必待韋丹之按節,江南民可濟於凋瘵,故選通敏廉潔之士,可付整頓濟活之謀。玆授卿以黃海道觀察使·兼兵馬水軍節度使·巡察使·海州牧使,卿其祗承寵章,往布德意。懲貪虐若拔薤,在所當先,禦豪猾如束薪,寧或少緩?減大同之綿布,紅女下機,蠲一年之田租,赤子安堵,率厥常典,餘則稟裁,奉職則無怠無荒,臨民焉不煩不擾?寬猛固宜相濟,其毋偏施,敏達本自有餘,予何加勉?故玆敎示,想宜知悉。知製敎臣任百禧製進。
癸酉六月二十日卯時,上御熙政堂。藥房入診,黃海監司同爲入侍時,都提調韓用龜,副提調韓致應,記事官朴來謙,記注官孫錫祚,別兼春秋李紀淵,檢校待敎李龍秀,黃海監司趙鍾永,以次進伏。醫官吳千根·李漢臣,以次進伏楹外訖。用龜曰,近來日氣蒸熱,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,各殿宮氣候,皆一樣矣。仍命醫官入診。千根診候訖,退伏奏曰,脈候左右三部調勻矣。漢臣診候訖,退伏奏曰,左右三部調勻矣。上曰,出去後議定湯劑,可也。仍命醫官先退,千根等退出,又命大臣先退,用龜退出。上曰,黃海監司進前奏職姓名,可也。鍾永進前奏曰,黃海道觀察使臣趙鍾永矣。上曰,下去着實爲之也。仍命退,鍾永退出。致應曰,關西貢獻諸種,特命停減,而內局白淸,每患不足,自昨秋延稟,移定於他道矣。今秋等白淸,亦依前例移定,何如?上曰,依此爲之,可也。進御生脈君子湯自今日停止事,榻前下敎仍命退,承史以次退出。
上在昌德宮。停常參·經筵。
自人定至四更,灑雨下雨,測雨器水深四分。
柳畊啓曰,來二十五日朝參日次矣,敢稟。傳曰,停。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
尹命烈啓曰,右副承旨李采,今日不爲仕進,卽爲牌招,何如?傳曰,允。
備忘記,植松萬戶金思說下直,長弓一張,長箭一部,片箭一部,筒兒一箇賜給。
尹命烈啓曰,領議政金載瓚,左議政韓用龜有稟達事,來詣請對矣。傳曰,入侍。
傳于尹命烈曰,藥房入侍。
韓致應啓曰,藥房都提調·副提調持湯劑來待矣。傳曰,封入。
柳畊啓曰,大司憲鄭尙愚,掌令南達孫·李奎鎭,持平朴孝臣牌不進,執義崔時淳在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,正言李游誠,掌令南達孫·李奎鎭,持平朴孝臣牌不進罷職傳旨,傳于柳畊曰,只推。
以右副承旨李采牌不進罷職傳旨,傳于尹命烈曰,只推。
以副修撰李垿牌不進罷職傳旨,傳于尹命烈曰,只推。
兵曹口傳政事,以朴基豐爲慶尙右兵使。
備忘記,慶尙右兵使朴基豐下直,長弓一張,長箭一部,片箭一部,筒兒一箇賜給。
柳畊啓曰,左邊捕盜大將朴基豐,移拜慶尙右兵使矣。在前如此之時,有他邊大將兼察之例,今番則何以爲之?敢稟。傳曰,他邊大將兼察。
柳畊啓曰,左邊捕盜大將,以他邊大將兼察事,命下矣。右邊捕盜大將鄭學畊,卽爲牌招聽傳敎,何如?傳曰,允。
兵曹,以柳孝源爲左邊捕盜大將。
柳畊啓曰,新除授左邊捕盜大將柳孝源,卽爲牌招,傳授命召及大將牌·傳令牌,何如?傳曰,允。
以副護軍韓始裕上疏,傳于尹羽烈曰,旣非應旨,不顧出位之嫌,如是論人,萬萬駭妄,爾則爲先施以削職之典。
柳畊啓曰,訓鍊大將李得濟謂有情勢,使其將校替納命召,迸出城外,武將此擧,前所未有,所當重勘,而本院請推之外,無他可施之罰,何以爲之?敢稟。傳曰,待明朝嚴飭牌招。
柳畊啓曰,訓鍊大將李得濟謂有情勢,使其將校替納命召,將兵之任,不可無一刻摠察之人,何以爲之?敢稟。傳曰,禁衛大將兼察。
柳畊啓曰,訓鍊大將以禁衛大將兼察事,命下矣。兼察訓鍊大將李堯憲,卽爲牌招聽傳敎,何如?傳曰,允。
以漢城府民家頹壓別單,傳于尹羽烈曰,恤典令該廳卽爲分給事,分付。
以漢城府民家頹壓別單,傳于尹羽烈曰,恤典令該廳卽爲分給事,分付。
尹命烈,以禮曹言啓曰,四賢祠祭,例以八月中丁日設行,而今年八月中丁,在十三日,與貞陵忌辰祭相値矣。謹依英廟朝壬辰受敎定式,四賢祠祭,以三丁日退行,磨鍊之意,敢啓。傳曰,知道。
尹命烈,以禮曹言啓曰,初次三次祈雨報謝祭,待立秋後設行事,已爲啓稟蒙允,今當磨鍊,而在前秋節祭設行之所有報謝之擧,則謹依先朝下敎,連爲兼告擧行矣。南壇·三角山·木覓山·漢江報謝祭,來八月初六日節祭,依例兼行,雩祀壇,旣無秋節享報謝祭,同日別爲一體設行,而祝文添入撰出等事,令藝文館擧行事,分付,何如?傳曰,允。
柳畊,以都摠府言啓曰,副摠管柳相亮以司僕寺兼內乘,令日官調馬進參事,晝仕出去之意,敢啓。傳曰,知道。
柳畊,以兵曹言啓曰,今日武臣賓廳講書人員落點單子,纔已啓下,而大臣今方來詣賓廳,依例不得爲之之意,敢啓。傳曰,知道。
柳畊,以兵曹言啓曰,卽接西都參軍李鍾振牒報,則訓鍊都監所授肅靖門西邊第五城廊近處體城五間許頹圮云。爲先令繕工監把子圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
柳畊,以禁衛營言啓曰,本營字內崇禮門南邊體城頹圮處改築時所入石子,今月二十二日爲始,東郊蘆原近處浮出取用之意,敢啓。傳曰,知道。
尹羽烈,以賑恤廳言啓曰,謹依漢城府民家頹壓別單判付,西部字內全家頹壓十九戶,全幕漂流十八戶,各錢二兩,完少頹多十二戶,二三間中完多頹少一戶,各布一疋,南部字內全家頹壓二戶,各錢二兩,完少頹多五戶,各布一疋,北部字內全家頹壓三戶,全幕漂流二戶,各錢二兩,完少頹多五戶,各布一疋,依例分給之意,敢啓。傳曰,知道。
尹羽烈,以賑恤廳言啓曰,謹依漢城府民家頹壓別單判付,東部字內全家頹壓十一戶,各錢二兩,完少頹多十戶,各布一疋,西部字內全家頹壓八戶,全幕漂流十八戶,各錢二兩,完少頹多七戶,各布一疋,南部字內全家頹壓三戶,各錢二兩,完少頹多六戶,各布一疋,依例分給之意,敢啓。傳曰,知道。
禁府照目粘連,副應敎李在秀,校理任天常,副校理趙晉和·金箕殷,副修撰李東永等矣本府議啓內,觀其囚供,不無所據,而屢違召命,雖緣情病,事體所在,俱極可駭。竝只以此照律罪,各笞五十收贖,解見任別敍,私罪,奉敎依允爲旀,李在秀·金箕殷·李東永段·竝只功議各減一等,任天常·趙晉和等段,竝只功減一等爲良如敎。
柳畊,以義禁府言啓曰,保放罪人李在秀·任天常·趙晉和·金箕殷·李東永等,還囚照律以入之意,敢啓。傳曰,知道。
副護軍韓始裕疏曰,伏以,臣本是鄕曲匹夫,淸朝畸蹤,自登朝籍,籍手以事君者,祗有一箇彝性,志所向則不撓奪而已,身所立則無墻壁而已。涉世則不分東西,論事則不加計較,但知有天日在上,不知有譏笑在傍,而有懷無隱,不避猥屑,生死顚仆,惟以報君父厚恩之萬一,卽臣素所蕃積也。且從古先民之事君盡忠,忘身殉國者,心常歆慕,實有執鞭依歸之願,而亦不必遠求,如我朝文烈公臣趙憲,忠貞公臣李貴,大節卓然,貞忠貫目。凡國家安危之關係,搢紳邪正之辨別,挺身擔當,盡言不諱,不必待言責有官,不必在應旨求言,雖以閑散之時,譴斥之際,不顧形跡,不念禍福,封章論列,推恐不及,無異救焚拯溺。故最爲一時壬人讎懟媢嫉,入於骨髓,必欲甘心戕害,而乃目趙憲爲疏妖,至於李貴,則粧出倡優爲生員臣李貴封疏樣以侮弄之。此與着侏儒以深衣幅巾而謂之朱子者,同一其揆也。然彼二臣者,豈有所憾哉?臣之向來一疏,亦豈無所受也,但臣學識鹵莽,智慮淺短,言不中理,不足爲取擇之具者,臣固自知,而惟我殿下,聖度天大,不惟不加誅責,及賜嘉賞之批,臣之感激銘鏤,益思畢義圖報之道,而若其媢嫉之輩,譏斥嘲侮,則宜無不知也。雖然以言事,得其陵辱,自來二臣之所不免,則臣亦有何顧恤哉?但於臣疏之後,太學之捲堂,銓官之投疏,臺臣之引避,相繼迭發,此則與私相譏侮者,體面不同,臣又安得泯然已也?臣固當卽日陳暴,以白臣心之不然,而身無見職,拘於俗習,事涉自明,嫌於瀆擾,因循噤默,如癡如聾,式至于今矣。今臣犬馬之齒,已迫七旬,蒲柳衰朽,無以自振,而大命近止,恐受生行死歸之譏,故將以骸骨,大歸故山,畢命松楸,則從此臣更無方寸可借之日矣。遂不能伸暴前疏之意,畢陳未盡之懷,則臣死將不瞑於九原之下,玆敢冒萬死仰陳焉。惟聖明哀憐而垂察之,夫言事之疏,有有意無意之別,論理論人之分,臣疏一篇,自是無意而論理,本非有意而論人也。臣於當世,旣昧東西,有誰毁譽,但欲於其論理處,明其是非,辨其得失,極言竭論,使見者開心明目,言下覺悟,則今日居官與爲士者,庶幾激發憤慨,善端自露,懲創其志反省其身,有則改之,無則加勉,以爲革舊圖新之地,則世道有所益,生靈有所賴,而臣之白首苦心,亦有所效矣。雖被妄言之誅,不害爲攻玉之石矣,豈知行已不孚?出言見忤,對辨之紛紜,乃至於此,噫亦甚矣。古人曰,論君上關失易,論宰相得失難,此言可謂哀痛之甚者也。以今見之,非但宰相之難論也,論章甫之失,亦云難矣,儒生之捲堂,以臣疏俳優娼奴之句也。然此非指爲士者如俳優娼妓也,卽泛論文體之奇巧媚眩,實無醇厚而古質也。乃者諸生所懷,反以此把作誣辱之語,豈非情外之誚乎?然今諸生,雖不諒臣之本意,而身居首善之地,旣以臣言爲恥辱而自引,則所謂知恥也。孟子曰,恥之於人大矣,人不可以無恥,夫恥者,羞惡之發而義之端也。今旣知恥,則擴而充之,將見義不可勝用,而必能各自懲艾,不爲類俳之文,當有反經之休矣。曷不爲世道幸哉?竊謂在官者,亦能如諸生之知恥,而各省其己,如有可恥之事則改之,無可恥之事則勉之,上不負宗國,中不溺厥職,下不病生民,則臣於是,眞得爲攻玉之石,而亦與有榮矣。臣疏中所謂濟私悅人,不知有公之語,今吏曹判書臣金羲淳,引以爲人之有斯言,銓臣之罪,不勝瞿然慄然,是亦可謂知恥者也。臣意以爲,從此警惕,政注恢公矣。奈之何苦不知改,只循舊習,猾手狼藉,而賤孽之臺通,姻婭之瑣仕,臣不欲逐一指論,至於崔笠之爲南邑極矣。千金厚賂,入於謫客之齎餽,峻望首擬,爲其酬債而行私,四百年國家之公器,一朝爲渠輩賣鬻之資,無所忌憚,恣意爲之,是可忍也,孰不可忍也?一世之耳目莫掩,衆口之喧騰難遏,則乃反厭然爲自脫之計,以見欺於一宰臣之樣,略略漏泄,暗暴於人,以示其不敢自專,而求其目下之分謗,其所謂略略也暗暴也,皆有無限妙理,宵小情態,良亦痛矣。末乃以崔笠病狀,啓稟改差,又以爲彌縫人言之計,是誰欺,欺天乎?濟私悅人,猶屬薄物細故,今則欺君罔上之罪,焉可逃也?所謂崔笠者,本以鄕邑賤品,因緣倖會,圖至字牧,已云過矣,而初非有功勞之可紀,只是以多錢之名稱者,此其所以羲淳之必除雄州也。然亦何嘗有病者哉?將擬明朝辭陛,忽見今日啓罷,世人竊笑崔笠之見賣銓家,以爲出錢求官,網蟹俱失,而無病者又爲病人。嗚呼,堂堂淸朝之大冢宰,做許貌樣,令人代羞,英不唾罵,而猶且揚揚政席,恬不知愧,孟子所謂無羞惡之心非人者,正謂羲淳準備語也。自此以後,人或非笑,則輒低聲附耳曰,我豈吏判乎,政事豈我之政事乎?然則渠之所帶,果是何官也,政事非吏判之爲而果誰爲之耶?其欲爲自脫者,益見自戕也,欲止人謗者,益招人笑也。豈非欲巧反拙,可憐人生乎?雖然政注得失,猶云渠掌職之事,弄手淆亂,猶可惟意所欲,而人莫知誰何也。又其濫猾行胸臆,有大於此者,夫臺啓之停聯,何等大事,人主不得與奪,大臣不敢可否。我朝立國規模,莫此尊重者,則何嘗干涉於銓家事,而羲淳乃敢於徐邁修叔姪之停啓也。爲之主張,羲淳果是兼憲長乎,兼諫長乎?羲淳,卽徐邁修之姪壻,而徐有恂之妹夫也。姪壻妹夫,亦可主張臺啓乎?惟悶贅屬之見枳,不有王法之大壞,前後圖囑,左右指麾,書札肆行於藥院之席,言議預通於玉署之家,或假托於公議,或憑藉於當路,而都是誣耳,始出一諫長而誘囑不聽,則更出一掌憲,兼脅一諫官,使之不爲簡通於僚員及發啓之人,而忙忙停啓,人不得測其端倪,此何擧措也,此何情態也?徐邁修叔姪所犯之輕重,臺啓停聯之可否,臣姑舍是,假使徐邁修叔姪,無罪也則公議自有可伸之日,有罪也則公議亦無可伸之日,人主之所不得與奪,大臣之所不得可否者,彼羲淳,果是何人?乃敢任意低仰,直前擔當,有若分付手下人,而傳之者皆曰吏判之言,爲之者亦曰吏判之意,嘻嘻,其亦凜然而寒心矣。凡今中外大小之人,孰不仰屋而太息?獨我殿下,深居九重,未之聞耳。此有一見可得其情狀者,徐有恂·徐淇修,自是同一所犯,而同入於徐瀅修之啓辭,上下對擧,無有輕重,如其可刪,有何異同哉?今於沫去字句時,有恂則拔之,淇修則存之,雙關句語,只削其一,則瀅修啓辭,不成倫脊,殿下倘令入之,一經御覽,則羲淳之居中作用,肝肺手脚,當盡露而無以復逃也。若使羲淳,如此不已,則國家之憲章關石,皆爲其所變亂,諸司之戶禮工刑,皆爲其所兜攬矣。其眼無朝廷,恣意跳踉,無復餘地,而側聽數月,無有爲殿下論斥羲淳者,羲淳之權勢,一至此極,而殿下之朝廷,亦可曰有人乎哉?此亦餘事,又有大於此者,人臣之職,莫重於保護之地,昔有不嘗藥而見誅於夫子之春秋,臣先嘗藥,況復聖經之昭揭,則雖驕蹇慢上,怠忽無嚴之類,凡於嘗藥之任,莫敢不奔走惟謹,而彼羲淳,獨非今日之臣子乎?政席則每每勇赴,惟恐見失於亞堂,藥院則長事不仕,只以副提調監進,身帶提調,獨事違慢如此,當此湯劑日御之時,苟有一分憂愛之心,焉敢乃爾?過此以往,奸邪日長,不法是事,則未知至於何境也。伏願聖明,淵然深思,廓揮明斷,亟降處分,以正奸邪無嚴負國無君者之罪焉。至於臣疏中憑公營私,當言不言者,亦論理於將然,非論人於已然者也。蓋言路者,固王政之先務。然人之爲言,有出於公者,有出於私者,寮宷相警,如朋友責善,眷愛之念,寓於規斥之中,有勸懲之意而無嫁禍之心者,出於公也,吹覓之情,見於執言之上,陽托規警之名,而陰除戕殺之計者,出於私也。見無禮於若父,而如鷹鸇逐雀者,雖若戕殺而出於忠憤同然,故亦謂之公也。人情百出,公私亦多相掩,惟明者察而知之。苟其出於公,則是者採用,而非者包容,若其出於私者,非但不可包容,亦當嚴加杜絶,以靖朝象,可也。臣疏所請扶植言官,而中理採用,不中理包容者,皆指公而言也。若專以包容爲主,不問公私,則所以開言路者,反啓小人陷君子之階梯,如之何可哉?是故繼之以或有媢嫉之徒,憑公營私之說者也。所以於包容之中,明其有不可包容者也。其曰或有者,可見論理於將然,非有指人於已然者也。千萬不自意,其時執義臣朴孝成,於大啓方張之時,無他情勢,連事違傲,忽地出避,以臣疏中當言不言之句,憑公營私之語,爲之避辭,以臣將然之辭,換作已然之事,强引不當引之語,巧爲不參啓之計,而亦不明白說破其指的某人爲憑公營私,某事爲當言不言,閃東忽西,怳惚把持,簧鼓邪說,疑亂聽聞,吁亦異矣。臣於是,深恨其昧時而妄言也。凡此陳列,皆以臣前疏之事,被齮齕,本心未明,故不得已敷衍分疏,以畢其說,則臣亦自此,無意於復爲言事,而因其事條,旣不得不至於論人也。又有所憂歎于中者,敢此附陳,方今國家新經瘡痍,又荐饑饉,陰雨之備,軍需之積,宜無所不用其極,近來我國戎政,只是三營門而已。噫,彼訓鍊大將臣李得濟,趨附有術,能猾手熟,勢之所歸,先占風氣,利之所在,獨得妙訣,朝暮東西,左右諂媚,此於渠輩,患得患失,專事吮呧者,固無足責,而人雖鄙賤,職是上將,世登戎壇,恩至渥也。所當竭力圖報,愛惜財力,以爲國家緩急之用,而所莅營門,無不蕩然,未知用於何處,而莫重營儲,豈可一任此輩,以爲其濟私縱慾之具哉?道路喧傳,中外憂慨,伏願聖明,亦降處分,嚴査虛實,如有一毫干犯,則軍法從事,斷不可已矣。臣無任云云。批答出傳敎
副修撰李垿疏曰,伏以,臣向叨臺職,猥陳衷懇,獲蒙鞶遞之恩,且惶且感,庶可以粗伸私分,而得遂微諒矣。不意玉署除命,卽日繼降,臣於是,惝怳失圖,莫省其攸措也。從前自劃之地,初非去就之可論,而日前大臣筵奏,極其嚴截,新除諸僚,擧皆蹶承膺,而臣是何人?徒縻萃銜,日事違逋,義分都虧,情地益蹙,臣身之悚憫,固不足言,而其爲國體之墜損,倘復如何哉?況臣之本生母病,進退無常,向蒙恩暇,幸得以安意扶將,而近又添劇,氣息凜綴,臣方寸煎灼,離捨末由,以此情理,尤無供職之望。伏乞聖慈,亟鐫臣所帶職名,以重公器,俾便救護,仍治臣瀆撓之罪,以肅朝綱,不勝幸甚。臣於乞免之章,不宜贅及他說,而臣之關西復命之後,前後守宰之供,與臣論列,間多有相左而矛盾,向者陳疏之擧,亦出於萬不獲已,而卽又楚山前府使崔信燁之供出,而得聞其略,則囫圇說去,惟意粧撰,專事欺瞞,其情節之僭頑,尤極駭痛。臣旣悉於原啓,固不欲逐條辨破,而渠敢以一道之所共知,灣軍之所共憤,欲爲掉脫之計,以强盜而謂捉强盜曰無罪,而反詡可用等說,肆然納供,臣安得不更陳其梗槪乎?臣於潛蹤來往之際,功賞不稱之說,喧騰道路,而至若信燁,彌串鎭假將,則誘取於灣校輩所擒,而掠爲己功,龍骨城屯賊,則旣散於許沆等風聲,而自稱攻破,締結軍政司金就奎,瞞報營邑,反受聖朝曠絶之恩,赴陣將卒之身冒矢石,死生相半者,宜蒙顯褒,而或多見漏,衆心齎鬱,萬口同辭,義士莫不戟手而扼腕,婦孺亦皆竊笑而譏議,致使莫重之賞典,未免有失當之歎,臣乃着意按廉,躬到彌患鎭,詳細採問,則留鎭賊徒,聞正月十日夜龍川府襲破之聲,回散奔潰而已。信燁則初無來擒賊將之事云,其所橫取假將,以爲渠功,於此益明。臣轉入灣府,更探於赴陣將卒,則信燁果與就奎,素托死交,敢懷乘亂吹噓之圖,表裏和應,左右排布,陣上文報,隨機幻弄,其時事蹟,無一取信之說,如印一板,而生擒漢羽父子之灣校,則怯於文亨,私與賊首,而畢竟抵罪,乃及隱諱不說,故就奎則先爲嚴治,移文道臣,姑爲定配,以待信燁勘罪後朝家處分,而大抵渠供中所謂擒賊復城,爲渠發明之肯䋜,而此蓋有不待辨明而可破者,許沆之收復龍川府也。龍骨所屯之賊,空城逃走者,在於正月十日夜,而十一日枚擧賊情,且以出送龍川倅權琇,以爲鎭撫之意,俱報灣府,則權琇爲其孤弱,請得將卒而行,是時信燁,以防禦將,方在於楊屯倉,自灣府傳令於信燁,使之護往權琇,而權琇十二日乃抵信燁處,十三日始與信燁,同到龍川府,設如渠供,初十日許沆等已復之城,十三日始到者,有何可攻之賊乎,有何能復之功乎?且許沆等旣破龍川之後,距龍骨屯賊,十里俯仰之地,若乘勝而直壓孤城,則機在呼吸,勢若破竹,而豈有不此之爲,裹糧坐甲,歷日閉壘,逗遛觀望,而逆料其信燁之來,必爲借手而收復之理乎?此所謂皮之不存,毛將爲傳者也。又以渠供言之,雖曰空城云者,卽渠自服之案,則伊時道啓中,何以爲攻破龍骨屯聚之賊,而收復本城云耶?以此觀之,暗結就奎,而軍政文書,恣意變幻,以致欺罔朝廷,濫叨爵賞者,尤可見綻露而無餘矣。渠亦自知其罪之難逭,漫漶爲說,不書其月日,此雖出於死中救死之意,然不但一道之耳目難掩,許沆則雖死,金見臣則尙在,亦以漢羽招辭觀之,當初灣府納供,則見捉於灣校云者,出於實情,而日月稍久之後,獄老生奸,被捉於防禦將之說,變招於營門者,顯有信燁·就奎指嗾之情跡,渠之供辭,本道啓本,一按而可驗其奸狀,渠焉敢誣也?伏願聖上,下臣此疏於金吾,崔信燁·金就奎,嚴覈取服,夬施罔上冒功之律,一以重淸明信賞之道,一以慰西土義士之心焉。臣無任云云。省疏具悉。疏辭令廟堂稟處,爾其勿辭救護。
癸酉六月二十一日辰時,上御熙政堂。藥房入診,大臣請對,同爲入侍時,都提調韓用龜,右承旨尹命烈,假注書朴龍祜,記注官孫錫祚·車翊修,檢校待敎李龍秀,領議政金載瓚,以次進伏,醫官李漢臣·趙宗協以次進伏楹外訖。用龜曰,當此潦炎,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,各殿宮氣候,皆一樣矣,仍命醫官入診。漢臣診候訖,退伏奏曰,脈候左右三部調勻矣。宗協診候訖,退伏奏曰,左右三部調勻,而胃官無豁大之氣,而似有滯氣矣。上曰,出去後議定湯劑,可也。仍命醫官先退,漢臣等退出。上曰,請對何事?載瓚進前奏曰,慶尙右兵使之代,令該曹勿拘常格,亞將以下,各別口傳擇差,待下批使之當日辭朝,仍卽赴任之意,分付,何如?上曰,依爲之。出擧條進御香薷養胃湯一貼煎入事。出榻敎仍命退,大臣先退,承史以次退出。
上在昌德宮。停常參·經筵。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
柳畊啓曰,禁衛〈營〉將官來言,今日本營軍兵日次私習云矣,敢啓。傳曰,知道。
柳畊啓曰,御營廳將官來言,今日本廳軍兵日次私習云矣,敢啓。傳曰,知道。
曺允遂啓曰,右副承旨李采今日不爲仕進,卽爲牌招,何如?傳曰,允。
傳于韓致應曰,藥房入侍。
韓致應啓曰,藥房都提調·副提調持湯劑來待矣。傳曰,封入。
柳畊啓曰,訓鍊大將李得濟謂有情勢,仍尋鄕路,飭敎牌招之下,敢爲在外,將兵之任,何等緊重,而任自擅行,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考,更爲嚴飭上來。
柳畊啓曰,大司憲鄭尙愚,掌令南達孫·李奎鎭,持平朴孝臣牌不進,執義崔時淳在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,正言李游誠,掌令南達孫·李奎鎭,持平朴孝臣牌不進罷職傳旨,傳于柳畊曰,只推。
以右副承旨李采牌不進罷職傳旨,傳于尹命烈曰,只推。
傳于柳畊曰,累次申飭之下,逡巡不入,萬萬放恣,豈有如許事體?武將處義,先朝飭敎,不啻累再,而此將臣之如是無難引義,豈有成說?令該府拿問處之。
柳畊,以兵曹言啓曰,今六月二十五日,一番兼司僕番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以尹郁烈爲兼司僕將。
柳畊,以兵曹言啓曰,新除授兼司僕將尹郁烈時無職名,依例口傳付軍職,何如?傳曰,允。
兵曹口傳政事,副護軍單尹郁烈。
以漢城府民家頹壓單子,傳于曺允遂曰,恤典令該廳卽爲分給事,分付。
曺允遂,以賑恤廳言啓曰,謹依漢城府民家頹壓別單判付,東部字內全家頹壓一戶,錢二兩,完少頹多一戶,布一疋,西部字內全家頹壓十八戶,全幕頹壓一戶,全幕漂流四戶,各錢二兩,完少頹多十戶,二三間中完多頹少一戶,各一疋,南部字內全家頹壓一戶,錢二兩,北部字內全家頹壓一戶,錢二兩,完少頹多三戶,各布一疋,依例分給之意,敢啓。傳曰,知道。
柳畊,以兵曹言啓曰,同知中樞府事朴擎漢·李命鎰,俱以身病猝重,勢難供職,呈狀乞遞,西樞雖是閑局,不可久曠,竝改差,何如?傳曰,允。
刑曹啓目粘連,瑞山郡守洪儀泳段,身爲初檢官,海美縣監崔翼段,身爲覆檢官,瑞山郡殺獄罪人金在勛獄事檢案中弔掛處形止,初不明白載錄論以檢體,未免疎忽,竝只從重推考罪,依律文,各杖八十收贖,何如?判付啓,依允爲旀,洪儀泳段,功議各減一等爲良如敎。
癸酉六月二十二日卯時,上御熙政堂。藥房入診入侍時,都提調韓用龜,副提調韓致應,假注書朴龍祜,記注官朴思彦·孫錫祚,以次進伏,醫官吳千根·趙宗協,以次進伏楹外訖。用龜進前奏曰,泄候與昨日,何如,寢睡·水刺之節,何如?醫官方待令矣。王大妃殿氣候,何如?上曰,一樣矣。惠慶宮氣候,何如?上曰,一樣,而嘉順宮氣候,亦一樣矣。致應謂兩醫官曰,各爲入診,千根等以次入診,退伏奏曰,脈候左右三部調均,而滯氣比昨日小減矣。上曰,出去議入湯劑,千根等先退出。用龜曰,以昨日湯劑進御矣。上曰,可也。進御香薷養胃湯,依前方中一貼煎入。出榻敎仍命退,大臣先退,承史以次退出。
上在昌德宮。停常參·經筵。
進御香薷養胃湯依前方一貼煎入事,榻前下敎。
柳畊,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
柳畊啓曰,禁衛營將官來言,今日本營軍兵日次私習云矣,敢啓。傳曰,知道。
柳畊啓曰,御營廳將官來言,今日本廳軍兵日次私習云矣,敢啓。傳曰,知道。
曺允遂啓曰,右副承旨李采,今日不爲仕進,卽爲牌招,何如?傳曰,允。
韓致應啓曰,藥房副提調持湯劑來待矣。傳曰,封入。
柳畊啓曰,大司憲鄭尙愚,掌令南達孫·李奎鎭,持平朴孝臣牌不進,執義崔時淳在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,正言李游誠,掌令南達孫·李奎鎭,持平朴孝臣牌不進罷職傳旨,傳于柳畊曰,只推。
傳于曺允遂曰,承旨有闕之代,前望單子入之,待下批牌招察任。
承旨前望單子入之,李廷奎落點。
禁府啓目,訓鍊大將李得濟原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編議處,何如?判付啓,依允。又啓目,神方前萬戶魚錫命原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
柳畊,以義禁府言啓曰,卽接月令醫員金宗龍手本,則時囚罪人李得濟猝得䐉後之腫,不能屈伸,又添輪行之感,食飮全却,氣息奄奄云。罪人病勢如此,則一邊保放,一邊草記,曾有定式矣。李得濟姑爲保放之意,敢啓。傳曰,知道。
義禁府啓目粘連,向前李得濟亦,身帶將任,欲爲去就,雖緣情踪之難安,亦關事體之所重,揆以義分,不免駭妄之擧,以此照律,何如?判付啓,依允。又啓目粘連,向前魚錫命亦,餉穀虛勘,雖或有石數之多寡,諸鎭將俱被重勘,此囚段置,一例同勘,何如?判付啓,依允。
柳畊,以義禁府言啓曰,保放罪人李得濟還囚議處以入,而病勢一向危劇,仍爲保放之意,敢啓。傳曰,知道。武將納符出城,萬萬無嚴,罷職,年老,分揀放送。
備邊司薦望,以李海愚爲訓鍊大將。
柳畊,以都摠府言啓曰,副摠管柳相亮以御營中軍軍兵等中日試射放事,南小營晝仕出去之意,敢啓。傳曰,知道。
柳畊,以備邊司言啓曰,副修撰李垿上疏批旨,有令廟堂稟處之命矣。取見其疏本,則以爲,楚山前府使崔信燁事,旣悉於原啓,而彌串鎭假將,則誘取於灣校,而掠爲己功,龍骨屯賊,則旣散於許沆,而自稱攻破,締結金就奎,瞞報營邑,以致濫功爵賞,而今其所供,惟意粧撰,情節駭痛,崔信燁·金就奎,嚴覈取服,快施罔上冒功之律爲辭矣。崔信燁劫掠民産,奪功冒賞之罪,旣入於繡啓臚列,而囚供發明,節節相左,情狀雖極痛惋,獄體有難決折,日前府讞收議之時,臣等各具意見,請令行査。今則査啓未上之前,無以執贓定罪,竝與金就奎嚴覈得情從速狀聞之意,更爲分付道臣,何如?傳曰,允。
左議政韓用龜箚曰,伏以,嘗藥重任,卽臣子自效之地,臣之叨冒是職,數年于玆,憧憧微忱,夙夜靡懈,而往在冬春,積瘁爲祟,病在殊域,以箚以奏,再三陳懇,而未蒙恩許。又復拚死趨走於起居之列,而年衰病痼,無望供劇,日次承候之外,監煎湯劑,每令僚員獨賢,臣心惶恧,如添一病,際伏見副護軍韓始裕疏本,則以提調金羲淳之不爲逐日仕進,嚴辭論斥,歸之違慢之科,若論其罪,臣實爲首,而不以臣名竝擧,抑或以名忝大官,姑且容忍,使之知罪而自處耶?臣於是,滿心懍蹙,措躬無所,況今繼進湯劑,當爲議定,而目下病情,又若是難强,末由趨簉,臣罪至此,益無所逃,玆敢短箚自列,仰瀆宸嚴。伏願聖明,誕降威罰,亟遞臣藥院之任。仍命有司,議臣當被之律,以謝人言,以勵臣分,千萬幸甚。取進止。答曰,省箚具悉卿懇。韓始裕疏,不過一時之語,卿何嘗有不安之端?況嘗藥,重任也。如是辭巽,事甚如何?卽爲入來監煎。仍傳于尹羽列曰,此批答,遣史官傳諭于左議政。
右副承旨李采疏曰,伏以臣,本以庸姿,進由蔭途,輥到大夫之列,濫廁侍從之末,銀臺除旨,前後凡十數遭,臣感激洪私,未嘗有辭巽之擧者,直以臣賤分之所不敢出也。向臣受暇在鄕,恩誥又降,夫夙夜之任,出納之責,豈老癃如臣所可堪承,而節近千秋,職是邇密。故不敢自同野人,遂扶曳病軀,冒雨入城,隨忝班聯之後,粗效禱祝之忱矣。素患癖積,爲潦濕所添,兼以暑症,上痞下瀉,全却飮啖,委頓床笫,五日庚牌,一切違傲,有若自占便宜者然。臣滿心惶阨,如添一病,玆不得不猥暴實狀,冀垂鑑諒,惟聖慈特許鐫免,以肅朝綱,以安私心焉。臣無任云云。省疏具悉。所請依施。
上在昌德宮。停常參·經筵
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李廷奎啓曰,新除授訓鍊大將李海愚方在罷散中,何以爲之?敢稟傳曰,敍用。
李廷奎啓曰,新除授訓鍊大將李海愚,卽爲牌招,命召傳授,何如?傳曰,允。
李廷奎啓曰,訓鍊大將李海愚時無職名,令該曹口傳付軍職,何如?傳曰,允。
兵曹口傳政事,護軍單李海愚。
柳畊啓曰,大司憲鄭尙愚,掌令南達孫·李奎鎭,持平朴孝臣牌不進,執義崔時淳在外,持平兪理煥亦署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,正言李游誠,掌令南達孫·李奎鎭,持平朴孝臣牌不進罷職傳旨,傳于柳畊曰,只推。
傳于尹羽烈曰,政官牌招開政。
尹羽烈啓曰,吏曹判書金羲淳,參判趙萬元,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
尹羽烈啓曰,吏曹判書金羲淳,參判趙萬元,參議金會淵再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
李延奎啓曰,卽伏見北兵使安橚今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
以義州府尹吳翰源狀啓,禮單馬致斃,惶恐待罪事,傳于尹羽烈曰,勿待罪事,回諭。
尹羽烈,以弘文館言啓曰,副修撰李垿由限已過,卽爲牌招察任,何如?傳曰,允。
李廷奎,以兵曹言啓曰,今六月二十四日土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮依例改火,奎章閣·議政府·承政院·漢城府一體頒火之意,敢啓。傳曰,知道。
柳畊,以義禁府言啓曰,武將納符出城,萬萬無嚴罷職,年老,分揀放送事,命下矣。保放罪人李得濟罷職,分揀放送之意,敢啓。傳曰,知道。
柳畊,以義禁府言啓曰,卽見江華留守洪義浩狀啓,則本營中軍張彦極所告內以爲,荐棘罪人成得·鐵得·快得所置家舍八間蓋草,年久腐傷,房間東北壁一間,今月十八日大雨,滲漏頹圮,目下所見,將有全壓之慮云。家舍之頹傷,不可不及時苫蓋修葺,以爲接置之地,而圍籬門扉,旣自王府封標,則臣府不敢擅便,令該府稟旨擧行事,啓下矣。罪人所置家舍之頹傷處,將有全壓之慮,則固宜及時修葺,發遣府都事,開其封鎖,令地方官卽速修葺後,依前封標,而修葺間防守之節,惕念擧行事,分付該守臣,何如?傳曰,允。
禁府照目粘連,神方前萬戶魚錫命矣本府議啓內餉穀虛勘,雖或有石敎之多寡,諸鎭將俱被重勘,此囚段置,一例同罪,杖八十收贖,奪告身三等,私罪啓,奉敎依允爲旀,功減一等爲良如敎。
刑曹啓目粘連,安北金克沈獄事,彼少此老,人健我衰,足尖來加於下體,腎囊偏被其毒踢,溺水不通,伊夜遽殞,當場參見,雖其屍親,元犯逃躱,卽渠眞贓,死中求生,父訢子冤,粧撰其辭,冒犯天聽,可謂罪上添罪,嚴訊償命,何如?判付啓,此獄段,參以情跡,容有可恕,施以次律爲良如敎。
右參贊趙尙鎭疏曰,伏以,臣於病伏床笫,昏囈不省之中,伏見吏曹名帖,以臣塡差來初三日永寧殿秋享大祭獻官,駿奔之地,義當蹶,而第臣沈痼之疾,癃老益甚,癖積長時衝亘,頑痰一倍膠結,腰脅酸疼,脚部蹣跚,房闥之間,須人起動,戶居餘氣,寧日絶少。又自近日來,宿症溏泄,挾暑復發,腹痛苦劇,登溷無度,後重裏急,種種遺矢,食飮全却,氣力澌綴,肢節麻木,頭目昏眩,多灌藥物,一味危惡,自量醜穢之狀,決非旬日調治,而可望獲差之症也。臣以視蔭孱喘,刑殼徒存,雖無目下疾恙,尙難束帶自力於公役,況今症勢之危劇,神息之綿綴,殆將飾巾而待盡,尤何可擬議於升降殿陛,肅敬將事之列哉?誓戒在卽,蠢動末由,伏枕惶隘,更添一病,玆敢冒萬死據實疾籲於紸纊之下。伏乞聖慈,俯賜矜諒,亟許付標,以重享事,仍治臣瀆擾之罪,以安賤分,千萬幸甚。臣無任云云。答曰,省疏具悉。疏辭許令該曹付標。
上在昌德宮。停常參·經筵。
自人定至二十六日開東,灑雨下雨,測雨器水深七分。
藥房副提調韓致應啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮,口傳問安。答曰,知悉。
備邊司郞廳來言,今日賓廳日次,而大臣具有身病,不得來會云矣,敢啓。傳曰,知道。
李廷奎啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李廷奎啓曰,禁衛營將官來言,今日本營軍兵日次私習云矣,敢啓。傳曰,知道。
李廷奎啓曰,御營廳將官來言,今日本廳軍兵日次私習云矣,敢啓。傳曰,知道。
尹命烈啓曰,左副承旨柳畊,今日不爲仕進,卽爲牌招,何如?傳曰,允。
李廷奎啓曰,大司憲鄭尙愚,掌令南達孫·李奎鎭,持平朴孝臣牌不進,執義崔時淳在外,持平兪理煥未署經,監察茶時之意,敢啓。傳曰,知道。
以大司諫任厚常,司諫金孝眞,獻納李運恒,正言李游誠,掌令南達孫·李奎鎭,持平朴孝臣牌不進罷職傳旨,傳于李廷奎曰,只推。
以左副承旨柳畊牌不進罷職傳旨,傳于尹命烈曰,只推。
傳于韓致應曰,藥房入侍。
韓致應以藥房副提調,持湯劑來待矣。傳曰,封入
尹命烈啓曰,吏曹參議金會淵三牌不進,依定式禁推傳旨捧入之意,敢啓。傳曰,知道。
尹命烈啓曰,吏曹判書金羲淳牌不進推考傳旨,今方捧入,而開政命下,已至經宿,連事違召,無意承膺,事體所在,尤極未安,參議金會淵禁推傳旨未下,判書金羲淳,參判趙萬元,竝更牌招,何如?傳曰,參議分揀與判書,參判一體更爲牌招。
尹命烈啓曰,史曹判書金羲淳再牌不進,參判趙萬元,參議金會淵牌不進推考傳旨及罷職傳旨,今方捧入,而開政命下,己至經宿,一向違召,終不承膺,事體所在,誠極未安。參判更爲牌招,判書所當更請牌招,而係是一日三牌,何以爲之?敢稟。傳曰,政命之後,至爲兩日,屢次申飭,何等截嚴,而如是屢違,萬萬未安,從重推考,嚴飭牌招,參議只推,與參判一體牌招。
尹命烈啓曰,吏曹判書金羲淳三牌不進,參判趙萬元,參議金會淵再牌不進推考傳旨及罷職傳旨,今方捧入,而開政命下,已爲二日,特敎申飭,何等截嚴,而一直違召,無意變動,揆以事體,萬萬未安。判書·參判,所當更請牌招,而判書係是一日四牌,參判係是一日三牌,何以爲之?敢稟。傳曰,參議只推,與判書·參判,一體更爲牌招。
以副修撰李垿牌不進罷職傳旨,傳于尹命烈曰,只推。
尹命烈,以弘文館言啓曰,副修撰李垿旣有只推之命,卽爲牌招察任,何如?傳曰,允。
李廷奎,以訓鍊都監言啓曰,本局分授都城敦義門西邊第二城廊近處體城二間許頹圮處,今己畢築,女墻仍爲始役,把守軍兵撤罷之意,敢啓。傳曰,知道。
李廷奎,以義禁府言啓曰,平安監司鄭晩錫狀啓內,昌城前府使沈擇之,三登前縣令朴致榮,昌洲鎭戊辰僉使徐大哲,己巳僉使金寅七,庚午辛未僉使崔敬瞻,於汀灘堡戊辰己巳權管金鼐衡,庚午辛未權管金顥,廟洞堡戊辰權管胡見龍,己巳庚午權管崔允宅,雲頭里堡己巳庚午權管李河逵等罪狀,竝令攸司稟處事,啓下矣。沈擇之以全羅右水使,時在任所,依例發遣府都事,交龜後拿來,徐大哲以新門別將,時在任所,金鼐衡以造山萬戶,亦在任所,發遣府書吏羅將,交代後拿來,朴致榮下去京畿始興地,金寅七下去平安道永柔地,崔敬瞻·李河逵下去鐵山地,金顥下去順安地,胡見龍下去平壤地,崔允宅下去楚山地云,依例發遣府書吏羅將,竝拿來,何如?傳曰,待待命拿囚。
京畿儒生幼學崔景漢·金大根·趙在禧·尹龜烈·李益祜,進士李致憲·沈玉賢·徐膺淳·寉日昌,幼學尹宗喆·申在敎·李惟一,進士洪秉鼎·朴昌禹·李肇新,幼學李承建·李鍾岳·尹光淵·安松·李鼎受,進士金象鉉·姜昌會·權常協,幼學申在兢·李光冕·權擴·鄭海柱·金銶·趙在晩·安守默·申光祚·朴春命·金奎澤·金復煥·金景烈·李得祜·韓紀洪·安檖·李興謙·李光圭·李顯烈·鄭遂鉉·安必濟·李光一·張履煥·李鍾仁·尹之豐·安宗祜,進士李一羽·郭林道·柳之習,幼學申在安·權思懿·安宗文·愼仁濟·金宗燮·李東健·朴履浩·李源弼·洪秉允·李珏·沈壽海·任喆常·申在德·金大義·李光烈·朴奎鎭·柳興元·韓弘履·梁顯祖·辛用雨·李文沼,進士沈弘之·李在完,幼學安宗武·柳載祿·郭林重·沈山泰·具亨錫·李源實·柳·鄭仁煥·申㤸·呂東明·朴泓源·李秉初·崔昌錫·黃秀老·申在龍·金冕淳·韓用元·金在寬·李宅信·李春復·張奎煥·李東源·閔拯欽·金說柱·申錫胤,進士李鼎懋·柳濂,幼學李在實·朴性侃·李東晟·徐光輔·金益源·李民初·申·金在華·鄭祚承·閔養中·辛養善·申在田,進士崔相禹·柳之恭·徐明輔,幼學金鉷·徐民輔·尹之鍾·安梅·黃在中·柳載德·申光珝·李東簡·李文垕·安光鼎·李穉圭·李光昇,進士兪伯煥·李光軾,幼學金在善·金一淳·黃夏老·申·李晉中·趙學殷·安大壽·沈鋎·黃世鍾·鄭光涑·具喆祚·韓弘壽·成在坤,進士姜元會·閔致堯·馬千里,幼學申光億·金貞煥·洪秉倫·李東燮·張重謨·李敎憲·朴敬壽·李舜禹·尹光龍·沈鍰·李相祿·金魯崇·鄭義宗·李宗璜·金鍾澤·安其命·李允命·權相道·申·任白·李基夏·宋基文·元錫範·南宮栢·申在元·慶顯國·朴東榮·李輝德·李英模·趙晶夏·元有昇·閔楨赫·李魯璉·鄭珏·元錫孫·李魯瓚·韓得養·元有五·權頤正·閔致永·韓德養·成啓鉉,進士權常顯·洪益純·沈宜性·朴聲載·尹喆寬·趙錫·洪益綸·朴明載·尹剋謙·趙台鼎,幼學崔信圭·閔致秉·尹鳳烈·閔忠顯·黃基大·韓覺商·曺錫心,進士閔致溫·李日憲·尹宗益·任濟萬·南履喆·柳濂,幼學鄭基大·李榮復·黃在忠·李鎜·金魯崇·李奎質·朴敦命·李明五·金啓淑·安其性·李亨昇·權頤翊·李柱敏·申大孝·尹再昌·沈恒之·李秉民·李魯獻·李益素·閔禹欽·李德淵·崔冕錫·安宗壽·崔宗亨·柳善養·李光晉·李時祜·金在恒·柳善培·李哉欽·成在崇·李墩·李允勉·申光業·李圭信·閔錫一·李基文·沈鏶·任百源·金性根·韓復履·李觀欽·鄭璟·李崇五·許·鄭國觀·黃欽·崔致行·朴光壽·李汲·李度觀·鄭元采·李愚明·朴周吉·白思義·崔俊成·朴敏時·金相五·朴宗燁·金相維·李源濟·朴敦佐·鄭周弼·朴景華·李學秀·任胄敎·申光朝·趙蓍永·李得陽·閔亨圭·尹遇東·李基柱·崔仁大·權毅東·崔周衡·權宅東·徐有顯·金城·金宜岳·洪相間·辛履圭·申在祿·李佳會·金相琦·金中岳·南紀輔·鄭澳·朴鼎九·具元永·申在行·趙台職·閔台鉉·任希允·沈國光·具錫經·李光承·徐有正·朴心源,進士梁奎·鄭澤雨·李魯賢·宋載懿,幼學洪益疇·閔昌顯·曺衡振·申在倫·李光晦·閔廷鉉等疏曰,伏以,朱夫子有言曰,大家爲帝王師者,未必爲社稷臣,爲社稷臣者,未必爲帝王師,歷數千古,兼此兩項,只這伊·傅·周·召若箇人而已。臣等每讀至此,慨然興慕,求之當世,幸而親見,卽忠獻公臣朴準源是耳,而倘及朱門,得其正論,恐亦不在於伊·傅·周·召之下矣。臣等長於葫蘆之鄕,局於管蠡之見,而山斗之高,跛躄之所瞻也,日星之明,奴隸之所知也。粵我寧考正宗大王,晩有殿下誕降之慶,天之付畀,至重且大,一人元良,八域蹈舞,衣尺漸長,書筵方開,師傅登對,不過三公之例兼,儒賢赴召,只是一時之矜式,侍講之院,侍講而己,翊衛之司,翊衛而己。維時忠獻公,實以近密老成,獨任左右保養,導以大道,戒以聖訓,授以經傳,間以子史,趲趁以課程,維持以歲月,薰陶追琢,磨礲浸灌,殫竭勉勵,夙夜勞勩,至於手寫程·朱箴銘,進爲雅誦之資。又賞進言於先大王曰,人君深察進退消長之機,以正朝廷,其本在於存天理遏人欲,先正君之心,又嘗進言於殿下曰,若不專一學問,未免有名無實之歎,誠者實理也。不讀則已,旣讀,當眞實讀之,不做則已,旣做,當眞實做之,不但讀做爲然,發一言行一事,無一毫虛僞,由是而至於聖人不難,大學之毋自欺,中庸之自戒懼謹獨,至篤恭而天下平,只是一箇誠字,肆我先大王下敎。若曰保護沖子,在卿一身,而兼有輔導之責,又若曰雖有師傅·諭善,不如卿自內勸課,又若曰此人多愼獨之工,又若曰不獨其兄有學行,是亦眞學者,操躬飭行,明習經義,可合諭善之材,然不必以官職縻之。又若曰予亦以文多賴其力,又嘗御經筵,從容顧問,天人命道心性理氣之說,靡不歷歷敷奏,明白纖悉,天顔有喜,酬酢如響,大加禮遇,亟稱老師宿儒,我殿下爲之大書特書於墓道之石曰,十八年敎,其敎也直。此則朱夫子授門人之眞訣,有曰天地之生萬物聖人之應萬事,直而已者也。噫,其盛矣,大哉,王言。亟其稱停,前聖後聖,其揆則一,所謂爲帝王師者,其非忠獻而誰也耶?嗚呼,歲在庚申,臣民無祿,寧考賓天,擧國含恤,我殿下嗣無疆大曆服,我貞純聖后垂簾聽政,大臣總百官,百官掌庶事,周成之春秋未壯,殷高之諒陰方居,朝象有岌嶪之勢,人情無依靠之處,維時忠獻公,以勳戚肺腑之親,負柱石棟樑之望,垂紳正笏,不動聲色,十載深嚴,一心勤勞,只知有國,不知有身。咳唾不聞於戶外,書尺不通於家內,逮至玉候痘疹之時,晨夜看護,憂形於色,寢食必審,藥餌維謹,節次平復,神人胥悅。雖常專務韜晦,深戒矜伐,一不干與於國家大事,殆若泯然無迹,默焉不泄,而所以綢繆贊襄,扶翊保定,夾輔王室,坐鎭人心,譬彼洪溟喬嶽,不見運用,而利澤所及,自然難量,有以躋君民於春臺玉燭之和,措國家於泰山盤石之安,以迓祈天永命之休,以弼我東方億萬年丕丕基,肆我貞純聖后下敎。若曰當今日此境,主上幼沖,國勢孤危,將誰恃之乎?於是,授將任鉞,仍命護衛直宿,旣又陞擢正卿,注意召見,勉以國事,嘉其保護至誠,進階崇秩,尊禮愈隆,殿下親綴文諭祭曰,國之安保,賴公之功,寡躬逮今,非公功誰?此則先儒所云知臣莫如主者也。猗歟,休哉。所謂爲社稷臣者,非忠獻而誰也耶?噫,帝王之師,元不容易,社稷之臣,亦自甚難,一猶絶罕,兩無能兼,此朱夫子所以發只這若箇之歎,玆者忠獻公,以一心而具兩者之實,以一身而任兩者之責,可謂伊·傅·周·召後一人,雖朱夫子復起,似當不易是論,則外此孝悌忠信恭儉廉謹,尙屬細行小節,不必一二覶縷,而蓋嘗總以論之,則有德有言有功有烈,溫公似之,鞫躬盡瘁死而後己,武候同之,豈非範世之大賢,匡時之良弼乎?是宜生則簠簋以事之,歿則俎豆以享之,用彰朝家尊顯崇報之德,用寓士林景仰愛慕之誠也。故京鄕遠近章甫,以此相繼陳章,或請腏享,或請陞配,聖意過軫難愼,聖批輒靳兪允,而有若曰非謂不可,臣等竊以爲,殿下於此事,似若固已可之矣。又若曰愈久愈好,臣等竊以爲,殿下於此事,似若終當許之矣。固已可之,終當許之,而特以深軫難愼,尙靳兪允,大聖人明義理重事體,裁度權衡之出尋常萬萬者,有如是也哉?臣等竊不勝欽仰歎美之至,而第有所愚迷抑鬱之忱,玆敢依百世不易之公議,收一道大同之僉謀,引之以昔賢已例,申之以烈聖舊章,妄綴蕘說,猥瀆荃聰,惟殿下更加澄省焉。謹按故提學臣李後白,以宣廟戊寅卒,而卒之四年,儒疏再次請享,準蒙命建瑞峯書院之恩,故判書臣李晬光,以仁廟戊辰卒,而卒之六年,儒疏四次請享,準蒙命建芝峯書院之恩,以其文章也,諮議臣柳楫白石之享,距其卒二年,參議臣安邦俊道山之享,距其卒三年,此皆孝廟朝事,儒疏或一次或三次,而以其道義也,以文章而再疏四疏於其卒四年六年之後,以道義而一疏三疏於其卒二年三年之後,而不以忙急爲罪,輒下允許之音,是誠祖宗朝盛典弘規也。今忠獻公,德業如此其崇且廣,勳勞如此其大且重,不啻館閣文章山林道義而已,則實合家侑而戶祝矣。其卒已七載矣,此疏且五度矣。證諸已例,參以舊章,久而好者,今其時矣,何必更待久久,方始好好,而遏擧國之衆論,孤多士之齊誠,終於尙賢報本之義,未免爲一半分因循漫漶之歸耶?嗚呼,眷彼黃驪,山高水長,則忠獻公之杖屨所止,衣冠所藏也,遺躅不沫,精爽猶存,則人士之景慕攸深,瞻依攸切也。然則建是院於是鄕,宜不容其少緩,且伏念,再斯可矣。右聖人之至訓昭昭也,而欲法堯·舜,當法祖宗,先哲之良箴,以我殿下之聰明睿知,豈無念及於此者耶?伏願殿下,亟納臣等之言,特允臣等之請,俾今日在朝在野之人,咸知忠獻公以帝王之師,兼社稷之臣,卽其功德如此,所以報答如此,皆得觀感而興勸,誦法而宗慕,以光聖德,以衛世道焉,臣等無任云云。省疏具悉。已諭於前批,爾等退修學業。
癸酉六月二十五日申時,上御熙政堂。藥房入診入侍時,副提調韓致應,假注書高時臣,記注官朴思彦,孫錫祚,檢校待敎朴宗薰,以次進伏,醫官吳千根·趙宗協,進伏楹外訖。致應曰,庚炎轉甚,聖體,若何?上曰,一樣矣。仍命醫官入診,千根·宗協以次診候退伏訖。上曰,脈度奏之。千根曰,左右三部調均,而當此盛暑,胃間滯氣,似或尙有矣。宗協曰,左右三部調均,而胃間挾滯,尙未快解矣。上曰,出去議定湯劑,可也。致應曰,聞醫官之言,則滯候尙有云,詳承症候,然後當議定湯劑矣。上曰,如前一樣,仍命醫官先退。千根等退出,進御加減六和湯一貼煎入事。出榻敎王大妃殿進御二錢重人蔘粟米飮,自今日一貼式限四貼煎入事。出榻敎惠慶宮進服二錢重人蔘粟米飮,自今日一貼式限四貼煎入事。出榻敎嘉順宮進服二錢重人蔘粟米飮,自今日一貼式限四貼煎入事。出榻敎又命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深六分。
藥房都提調韓用龜,副提調韓致應啓曰,庚炎轉甚,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?惠慶宮氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮,嘉順宮,藥房口傳問安。答曰,知道。
世子宮,口傳問安。答曰,知悉。
柳畊啓曰,大司憲鄭尙愚,掌令李奎鎭未肅拜,執義崔時淳在外,掌令南達孫,持平朴孝臣呈辭,兪理煥未署經,監察茶時之意,敢啓。傳曰,知道。
傳于尹命烈曰,檢校待敎朴宗薰馳詣健陵,奉審摘奸,顯隆園·華寧殿,一體奉審以來。
韓致應啓曰,藥房都提調·副提調持湯劑來待矣。傳曰,封入。
尹命烈,以內醫院都提調意啓曰,提調金羲淳,今日問安,不爲仕進,卽爲牌招,何如?傳曰,允。
尹命烈啓曰,吏曹參議金會淵三牌不進,依定式禁推傳旨捧入之意,敢啓。傳曰,知道。
以吏曹參議金會淵三牌不進禁推傳旨,傳于尹命烈曰,分揀。
尹命烈啓曰,吏曹判書金羲淳牌不進推考傳旨,今方捧入,而開政命下,已至多日,特敎申飭,何等截嚴,而一直違召,尙不變動,事體道理,尤極未安,判書·參判·參議,竝更牌招,何如?傳曰,允。
以副修撰李垿牌不進罷職傳旨,傳于尹命烈曰,只推。
韓致應啓曰,藥房都提調·副提調持湯劑來待矣。傳曰,封入。
尹命烈啓曰,吏曹判書金羲淳再牌不進,參判趙萬元,參議金會淵牌不進推考傳旨及罷職傳旨,今方捧入,而開政命下,已至多日,特敎申飭,不啻截嚴,一向違召,終不承膺,事體所在,誠萬萬未安。參判更爲牌招,判書所當更請牌招,而係是一日三牌,何以爲之?敢稟。傳曰,屢次申飭,終不入來,事體所在,萬萬未安,引義自引義,君綱自君綱,施以削職之典,參議只推,與參判更爲牌招。
尹命烈,以內醫院都提調意啓曰,提調金羲淳,有削職之命矣。當此承候議藥之時,提調不可暫曠,令該曹卽爲口傳差出,待下批牌招,何如?傳曰,允。
柳畊,以義禁府言啓曰,當此多事之時,本府都事,預有備員之例,出使都事李勉沖·魏魯喆·宋啓根,令該曹口傳相煥,以爲擧行之地,何如?傳曰,允
有政。吏批,判書未差,參判趙萬元牌不進,參議金會淵進,右承旨尹命烈進。以沈象奎爲吏曹判書。尹命烈,以吏批言啓曰,新判書命招,同參政事,何如?傳曰,允。又啓曰,判書沈象奎,參判趙萬元竝牌招不進,小臣獨政未安,何以爲之?敢稟。傳曰,只出緊任,以李東冕爲司諫,李在紹爲漢城判官,徐榮輔爲內醫提調。禁府都事李勉沖,漢城主簿尹弘圭相煥,禁府都事魏魯喆,監察洪醇浩相換,禁府都事宋啓根,氷庫別提李鳳圭相換。安北縣監李載延,高敞縣監洪羲書,興德縣監成元柱,已上今加通政加資事承傳,折衝文明奎今加嘉善帖加成給事承傳,韓陵君單李海愚。
兵批,行判書徐榮輔式暇,參判申光軾病,參議鄭景祚入直進,參知申在明病,右副承旨李廷奎進。以李彦寬爲三田渡別將,僉知單尹郁烈,護軍單金愚淳,副護軍單宋冕載·李采·李廷仁。
李廷奎,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
曺允遂,以賑恤廳言啓曰,西部太平館契任掌朴點得,今月二十六日本洞路傍,得二歲遺棄男兒,同里居良女崔召史欲爲收養,北部安國洞契任掌尹命信,今月二十六日本洞路傍,得三歲遺棄男兒,同里居良女金召史欲爲收養,貧不自食,皆願受料,告于本部,自各該部同日牒呈。故依節目竝爲給料,使之乳養之意,敢啓。傳曰,知道。
柳畊,以義禁府言啓曰,卽接月令醫員朴致華手本,則時囚罪人朴致榮,素患關格之症,處濕添劇,張守初猝得泄痢,度數頻數,眞元大脫,病勢俱爲緊重云。罪人病勢如此,則一邊保放,一邊草記,曾有定式矣。朴致榮·張守初,竝姑保放之意,敢啓。傳曰,知道。
癸酉六月二十六日卯時,上御熙政堂。藥房入診入侍時,都提調韓用龜,副提調韓致應,記事官朴來謙,記注官孫錫祚·車翊修,檢校待敎朴宗薰,以次進伏,醫官吳千根·趙宗協,進伏楹外訖。用龜曰,夜間蒸熱,聖體,若何?上曰,一樣,而各殿宮氣候,亦皆一樣矣。用龜曰,昨日六和湯進御之後,泄症度數,亦若何?上曰,夜則不過三四次矣。仍命醫官入診。千根診候訖,退伏奏曰,脈候左右三部調勻矣。宗協診候訖,退伏奏曰,脈度左右三部調匂矣。用龜曰,泄患例有腹痛後重等症矣。伏未知諸節今果若何,醫官今旣待令,詳承諸節,然後可以議定繼進湯劑矣。上曰,別無他症,而似有成痢之漸,以此症出議湯劑,可也。進御加減六和湯,依前方一貼煎入。出榻敎進御加減六和湯,依前方更爲煎入。出榻敎上命退,諸臣以次退出。
上在昌德宮。停常參·經筵。
柳畊啓曰,大司憲鄭尙愚,掌令李奎鎭未肅拜,執義崔時淳在外,掌令南達孫,持平朴孝臣呈辭,兪理煥未署經,監察茶時之意,敢啓。傳曰,知道。
尹命烈啓曰,來初一日輪對日次矣,敢稟。傳曰,當次人受點,後日次待令。
傳于韓致應曰,樂房入侍。
韓致應啓曰,藥房三提調持湯劑來待矣。傳曰,封入。
藥房口傳啓曰,聖候欠寧之節,雖是暑月例證,彌留已至三日,證候姑無顯減,下情焦迫,曷有其極?朝者前席,雖已診候,晩後諸節,尙未詳承,伏況湯劑再進之後,諸證之更爲診察,尤不容少緩。伏乞亟命臣等率諸醫官入侍,詳察聖候,議定繼進湯劑,仍許臣等與諸御醫,入直本院,以爲隨時承候議藥之地,千萬顒祝,惶恐敢啓。答曰,知道。諸節一樣,卿等不必入侍,入直置之。
韓致應啓曰,藥房三提調持湯劑來待矣。傳曰,封入。
藥房口傳再啓曰,臣等俄以入侍診察,直宿本院之意,冒陳至懇,顒俟兪音,及伏奉批旨,有不必入侍,入直置之之敎,臣等誠不勝抑塞焦鬱之至。此時保護之道,專在於隨時診察,對證議藥,而朝筵承候之後,日已向夕,更未蒙召接之命,已萬萬悶迫,而況伏承諸節一樣之批,證候之姑未顯勝,可以仰揣,方寸之借,寧容暫緩,至於直宿之請,是豈臣等可已而不已者哉?玉候靜攝,已至多日,臣等猥忝嘗藥之任,不離職次,憚竭微誠,乃是義分之所當然,而今若隨鑰而退,經宿於外,則非但臣等區區淺忱之所不敢出,其在國體,尤當如何哉?玆敢冒昧申籲。伏乞亟允臣等入侍入直之請,千萬顒祝,惶恐敢啓。無批答。
韓致應啓曰,藥房三提調持湯劑來待矣。傳曰,封入。
傳于尹命烈曰,未肅拜漢城判尹許遞。
兵曹,以白師誾爲訓鍊都監中軍。
癸酉六月二十七日辰時,上御大造殿。藥房入侍時,都提調韓用龜,提調徐榮輔,副提調韓致應,記事官朴來謙,記注官朴思彦·車翊修,檢校待敎李龍秀,以次進伏。別待令富平府使洪旭浩,醫官李漢臣,進伏楹外訖。用龜曰,夜間聖體,若何?上曰,一樣,而各殿宮氣候,亦一樣矣。用龜曰,卽伏聞承候醫官之言,則泄候尙未顯勝,寢睡諸節,比前差減云。下情不勝煎悶之至,曙後便道,果爲幾次乎?上曰,曙後則只三四次矣。仍命醫官入診。旭浩診候訖,退伏奏曰,脈候如前安穩矣。漢臣診候訖,退伏奏曰,脈候左右三部調勻矣。旭浩曰,小臣俄始入來,伏聞前後所進湯劑,則皆爲洽當,而詳承症候,然後可以更定湯劑矣。度數果爲幾次,而腹痛後重等症,亦若何?上曰,度數則頗頻數,而腹痛後重等,亦時或有之矣。旭浩曰,症候旣與前一樣,則以俄進湯劑繼進,恐好矣。進御加味倉廩散一貼煎入。出榻敎進御加味倉廩散,依前方一貼更爲煎入。出榻敎進御薑茶湯,調麝香蘇合元五丸一貼煎入。出榻敎上命退,諸臣以次退出。
上在昌德宮。停常參·經筵。
自開東至辰時,灑雨下雨,測雨器水深一分。
大殿患候直宿後,大殿·王大妃殿·中宮殿·惠慶宮·嘉順宮,內閣·政院·玉堂·藥房·朝廷二品以上·六曹堂上口傳問安。答曰,知道。
世子宮,口傳問安。答曰,知悉。
大殿·王大妃殿·中宮殿·惠慶宮·嘉順宮,內閣·政院·玉堂·藥房·朝廷二品以上·六曹堂上·奉朝賀·大司諫口傳夕問安。答曰,知道。
世子宮,口傳問安。答曰,知悉。
柳畊啓曰,大司憲鄭尙愚,掌令李奎鎭未肅拜,執義崔時淳在外,掌令南達孫,持平朴孝臣呈辭,兪理煥未署經,監察茶時之意,敢啓。傳曰,知道。
傳于尹命烈曰,禮房承旨馳詣懿陵,奉審摘奸以來。
韓致應啓曰,藥房三提調率醫官,依下敎來待矣。傳曰,入侍。
尹命烈啓曰,時原任大臣爲承候來待矣。傳曰,入侍。
尹命烈啓曰,時原任閣臣爲承候來待矣。傳曰,入侍。
韓致應啓曰,藥房三提調持湯劑來待矣。傳曰,封入。
傳于韓致應曰,藥房三提調入侍。
傳于尹命烈曰,奉審閣〈臣〉入侍。
韓致應啓曰,藥房三提調持湯劑來待矣。傳曰,封入。
兵曹口傳政事,大護軍單朴宗慶。
傳于尹羽烈曰,留院上疏入之。
韓致應啓曰,藥房三提調持湯劑來待矣。傳曰,封入。
金持泰奉命在外,代以洪煥爲事變假注書。
尹命烈,以弘文館言啓曰,本館上番副校理臣林處鎭,下番修撰臣朴基宏,以宗廟秋享大祭祭官,今日議政府隷儀時,晝仕出去之意,敢啓。傳曰,知道。
尹命烈,以內醫院都提調·提調意啓曰,自今日直宿事,命下矣。臣等自今日直宿本院,而醫官吳千根·李漢臣·趙宗協·崔遂燁·秦東秀·卞之錞·吳仁豐·鄭重周·李彦厚,竝爲直宿之意,敢啓。傳曰,知道。
尹命烈,以內醫院都提調·提調意啓曰,富平府使洪旭浩以別待令,同爲直宿本院之意,敢啓。傳曰,知道。
李廷奎,以御營廳言啓曰,楊州牧場內峨嵯山近處虎囕馬匹事,自司僕寺報來矣。本廳善放砲手三十名,定將校率領,今月二十九日爲始,出送行獵之意,敢啓。傳曰,知道。
草莽宋穉圭疏曰,伏以,臣於今月初二日,伏奉前月二十七日敎旨,以臣爲成均館祭酒者,臣聞命惶恧,措躬無地。噫,大學者,敎化之本,而祭酒者,師儒之任,其不可以苟授而冒受者,比他職尤有別焉。是以歷代之置是官,皆極一時之望,至於我朝,必擇其學明德尊者,實如程子之言於朝,而其選益重矣。今玆除命,何爲而遽及於臣身也?臣之空疎陋劣,最居人下,記誦之習,未聞乎君子,粗俗之行,不免爲鄕人,純盜虛名,僥冒匪據,乃至於斯,其爲羞多士而累淸朝,有不可勝言者矣。臣雖甚愚頑,尙有廉恥,則安得不內愧外靦,寢驚夢愕也?臣固知一日未解,添臣一日之罪,二日未解,添臣二日之罪,而顧臣痰癖·痼疾,遇暑增劇,日夕㱡㱡,無以自振,荏苒數旬,今始控籲,臣心隕越,益無涯極。伏乞聖明,俯垂矜察,亟賜鐫削,以重公器,以安私分,千萬幸甚。臣無任云云。答曰,省疏具悉爾懇。予方佇企爾之上來,除此章牘繼至,不勝喜幸,顧今秋節不遠,爾其卽速上來,補予不逮。仍傳于尹羽烈曰,此批答遣史官,傳諭。
癸酉六月二十八日卯時,上御熙政堂。藥房三提調,時原任大臣·閣臣承候入侍時,都提調韓用龜,提調徐榮輔,副提調韓致應,記事官朴來謙,記注官朴思彦,別兼春秋李紀淵,檢校待敎李龍秀,行左承旨曺允遂,假注書高時臣,領府事李時秀,領議政金載瓚,檢校提學金祖淳,原任提學南公轍,檢校直閣李光文,以次進伏。別待令洪旭浩,醫官吳千根·李漢臣·趙宗協·秦東秀·卞之錞,吳仁豐·李彦厚·鄭重周,以次進伏楹外訖。時秀等曰,奄當今日,伏想聖慕如新,而且聖候欠寧之節,雖是暑月例症,多日彌留,下情不勝焦悶,夜間症候更若何,而便度不至頻數乎?上曰,一樣矣。時秀等曰,腹痛後重,自是泄候例症,而更無別般症情乎?上曰,別無他症矣。時秀等曰,寢睡·水刺之節,何如?上曰,一樣矣。時秀等曰,泄患時例有口渴之症,伏未知亦有此症乎。上曰,別無口渴矣。時秀等曰,王大妃殿氣候,何如?上曰,一樣,而各殿宮氣候,皆一樣矣。仍命醫官入診。旭浩·千根·漢臣·宗協,以次診候訖。旭浩曰,脈候比昨日似爲稍解矣。千根曰,左右三部調均矣。漢臣曰,左右三部調均矣。宗協曰,左右三部調均,而此症例或有腹痛與後重之時,伏未知若何。上曰,腹痛與後重,間或有之矣。時秀曰,以臣愚見,有所仰達者,臨泄之際,以忍爲主,則度數自然稍減,而仍有差勝之道矣。上曰,出去後議定湯劑,可也。用龜曰,臣等昨日,再陳口啓,仰請直宿,而未蒙允兪。至以張大爲敎,誠不勝抑塞焦鬱之忱,保護聖躬,卽臣等職分之所當然,見今聖候欠寧,天和未復,而離次曠職,不能憚誠於承候議藥之節,則烏在其保護之義乎?雖以國體言之,多日靜攝之時,藥院直宿,自是按例應行之事,不可以張大爲慮,而若是靳許,尤豈不萬萬悶迫乎?伏願亟降兪音,俾卽擧行焉。上曰,依爲之。出擧條載瓚曰,先朝御製,今方刊行,而冊名一番稟定,然後可以決定矣。草本標題,或以弘齋全書書之,或以御製書之,合刊後則以何題書之乎?上曰,以正宗大王御製書之,可也。載瓚曰,今當刊印之役,在外閣臣申飭,上來在京,而不爲行公者,令本閣稟旨牌招,何如?上曰,依此爲之。載瓚曰,近日閣臣兩處入直,番次極爲苟艱,時任閣臣,不可不備員矣。上命大臣及藥院諸臣先退。時秀等退出,進御薑茶湯,依前方一貼更爲煎入事。出榻敎進御薑茶湯,依前方一貼,更爲煎入事。出榻敎進御薑茶湯前方中,去蘇合元調檳榔末一錢五分一貼煎入事。出榻敎又命退,承史以次退出。
癸酉六月二十八日申時,上御大造殿。藥房三提調率醫官,奉審閣臣同爲入侍時,都提調韓用龜,副提調韓致應,記事官朴來謙,記注官朴思彦,別兼春秋李紀淵,檢校待敎朴宗薰·李龍秀,以次進伏。別待令富平府使洪旭浩,醫官吳千根·李漢臣·趙宗協·崔遂燁·秦東秀·卞之錞·吳仁豐·鄭重周·李彦厚,進伏楹外訖。用龜曰,午間調攝諸節,若何?俄伏聞承候醫官之言,則便道稍間,亦有黃色云。明是向減之漸,而其後果漸有差勝之望乎?上曰,果差勝矣。仍命醫官入診?旭浩診候訖,退伏奏曰,脈度比朝尤勝,誠萬萬慶幸矣。千根診候訖,退伏奏曰,左右三部調勻矣。漢臣診候訖,退伏奏曰,左右三部調勻矣。宗協診候訖,退伏奏曰,左右三部與朝者一樣矣。上命退出後,議定湯劑。用龜曰,泄候今已多日,或有口渴之症乎?上曰,時或有之矣。用龜曰,口渴時葛粉·薏苡最良云。時時煎進,恐好矣。上曰,然則自藥院煎入,可也。用龜曰,提調則今方監煎,故不得入來矣。宗薰曰,臣承命馳詣健陵,奉審摘奸,則俱爲無頉矣。上命退,諸臣以次退出。
上在昌德宮·停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·朝廷二品以上·六曹堂上·奉朝賀口傳朝問安。答曰,知道。世子宮答曰,知悉。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。世子宮答曰,知悉。
藥房都提調韓用龜,提調徐榮輔,副提調韓致應啓曰,伏未審夜間,聖體調攝若何,寢睡·水刺之節,何如?昨日薑茶湯進御之後,益有差勝之效乎?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,藥房口傳問安。答曰,知道。世子宮答曰,知悉。
李廷奎啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
柳畊啓曰,大司憲鄭尙愚,掌令李奎鎭未肅拜,執義崔時淳在外,掌令南達孫,持平朴孝臣呈辭,持平兪理煥未署經,監察茶時之意,敢啓。傳曰,知道。
傳于尹命烈曰,禮房承旨馳詣宗廟·景慕宮,奉審摘奸以來。
傳于尹命烈曰,右議政鰲恩君留待。
傳于尹命烈曰,時原任大臣·鰲恩君入侍。
韓致應啓曰,藥房三提調持湯劑來待矣。傳曰,封入。
傳于尹命烈曰,回還三使臣留待。
傳于尹命烈曰,三使臣入侍,前黃海監司同爲入侍。
傳于尹命烈曰,藥房輪直,內閣·政院·玉堂·朝廷夕問安,勿爲之。
藥房口傳啓曰,卽伏見傳敎下者,有藥院輪直之命,症候之漸向差勝,可以仰想,臣等實切忭祝之忱,而第伏念,便度雖有所減,諸節猶未復常,臣等職在保護,相率竝直,乃所以重事體,而致審愼之道,遽然輪直,萬萬未安,亟許臣等依前竝直,千萬顒祝,惶恐敢啓。
韓致應啓曰,藥房三提調持湯劑來待矣。傳曰,封入。
李廷奎,以都摠府言啓曰,今曰入直內三廳武兼禁軍及軍兵等當爲中日習射技放,而藥院直宿撤直間停止之意,敢啓。傳曰,知道。
李廷奎,以都摠府言啓曰,副摠管吳淵常以奉常寺提調,宗廟秋享大祭祭物看品事,晝仕出去之意,敢啓。傳曰,知道。
李廷奎,以兵曹言啓曰,各廳堂下朔試射,庚暑勿爲設行事,曾有定式矣。今六月朔試射,依定式停止之意,敢啓。傳曰,知道。
李廷奎,以兵曹言啓曰,卽接東道參軍李雨元牒報,則御營廳所授興仁門南邊第一城廊近處體城四間許頹圮云。爲先令繕工監把子圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
李廷奎,以御營廳言啓曰,本廳字內興仁門南邊第一城廊近處體城四間許頹圮處,令繕工監把子圍排,分授軍門,卽速修築,而把守軍兵,亦令該軍門量宜定送事,自兵曹,草記矣。修築則今方擧行,而出番鄕軍二十名,將官率領,限改築間,輪回嚴加防守之意,敢啓。傳曰,知道。
癸酉六月二十九日卯時,上御熙政堂。藥房入診,時原任大臣同爲入侍時,都提調韓用龜,提調徐榮輔,副提調韓致應,記事官朴來謙,記注官車翊修,別兼春秋李紀淵,檢校待敎李龍秀,領府事李時秀,鰲恩君李敬一,領議政金載瓚,右議政金思穆,以次進伏。別待令富平府使洪旭浩,醫官吳千根·李漢臣·趙宗協·崔遂燁·秦東秀·卞之錞·吳仁豐·鄭重周·李彦厚,進伏㨕外訖。時秀等曰,夜間調攝諸節,若何?上曰,一樣矣。時秀曰,便道度數,夜來爲幾次乎?上曰,不過三四次矣。時秀曰,昨因都相,伏聞有口渴之症,今日尙有餘症乎?上曰,差勝矣。時秀曰,腹痛後重等症,比前一樣乎?上曰,稍勝於前矣。時秀曰,王大妃殿氣候,何如?上曰,各殿宮氣候,皆一樣矣。仍命醫官入診。旭浩診候訖,退伏奏曰,脈度一樣調順矣。千根診候訖,退伏奏曰,左右三部調勻矣。漢臣診候訖,退伏奏曰,左右三部調勻矣。宗協診候訖,退伏奏曰,左右三部調勻矣。上曰,出去後議定湯劑,可也。用龜曰,昨聞靑梁米米飮,調砂糖屑服之,則最良於渴症,反勝於葛粉云矣。上曰,然則自藥院煎入,可也。進御薑茶湯前方中,檳榔加五分一貼煎入。出榻敎王大妃殿進御加味六和湯五貼製入。出榻敎進御加味保和湯一貼煎入。出榻敎上命大臣先退,時秀等退出。又命退,諸臣以次退出。
癸酉六月二十九日午時,上御涵仁亭。回還三使臣,前黃海監司同爲入侍時,同副承旨尹羽烈,記事官朴來謙,記注官車翊修,別兼春秋李紀淵,謝恩正使李相璜,副使任希存,書狀官洪起燮,前黃海監司韓用鐸,以次進伏訖。上曰,三使臣皆無事往來乎?相璜等曰,王靈所曁,俱得無事往返矣。上曰,海西有何弊瘼乎?用鐸曰,海西雖無弊瘼之可以指的仰奏者,而連年荐歉之餘,又經關西之變,一路凋殘,無復餘地矣。上命使臣。海伯先退,相璜等退出。又命退,承史以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。世子宮口傳問安。答曰,知悉。大殿·王大妃殿·中宮殿·惠慶宮·嘉順宮,藥房口傳夕問安。答曰,知道。世子宮,口傳問安。答曰,知悉。
藥房都提調韓用龜,提調徐榮輔,副提調韓致應啓曰,伏未審夜間,聖體調攝若何,寢睡·水刺之節,何如?昨日加味保和湯,進御之後,諸節益有差勝之效乎?臣等率諸御醫,趁早入診,詳察聖候,議定繼進當否爲宜,臣等不任區區憂慮,敢此問安,竝爲仰稟。答曰,知道。卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
進御加味保和湯,依前方一貼煎入事,榻前下敎,進御加味保和湯,依前方一貼,更爲煎入事,榻前下敎。
柳畊啓曰,大司憲鄭尙愚,掌令李奎鎭未肅拜,執義崔時淳在外,掌令南達孫,持平朴孝臣呈辭,兪理煥未署經,監察茶時之意,敢啓。傳曰,知道。
李廷奎啓曰,來初五日朝參日次矣,敢稟。傳曰,停。
韓致應啓曰,藥房三提調,持湯劑來待矣。傳曰,封入。
藥房口傳啓曰,俄伏承口傳下敎,有度數顯減,證候益勝之敎,臣等誠不勝歡忭之忱,湯劑則依下敎封入,而至於診候,日已向午,尙未蒙召接,已萬萬抑鬱,而晩後湯劑之繼進當否,惟在諸節之詳承,暫借方寸之地,俾盡診察之節,不容少緩,亟命臣等率醫官入侍,千萬顒祝,惶恐敢啓。答曰,知道。晩後則益復差勝,卿等不必入侍矣。
韓致應啓曰,藥房三提調,持湯劑來待矣。傳曰,封入。
傳于尹命烈曰,發遣吏郞,諸執事淸齋與否,摘奸以來。
尹命烈,以禮曹言啓曰,太廟展謁,每以春秋定式取稟,而聖候方在調攝之中,姑待平復後,稟旨擧行,何如?傳曰,允。
尹命烈,以禮曹言啓曰,景慕宮展謁,每以孟春孟秋,定式取稟矣。今秋展謁,當爲取稟,而聖候方在調攝之中,姑待平復後,稟旨擧行,何如?傳曰,允。
尹命烈,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
李廷奎,以都摠府言啓曰,副摠管吳淵常,以奉常寺提調,宗廟秋享大祭祭物看品事,畫仕出去之意,敢啓。傳曰,知道。
李廷奎,以兵曹言啓曰,宗廟·永寧殿秋享大祭時,守門當爲塡差,而本曹郞廳都摠府郞廳,五衛將,排擬無路,依定式堂上軍職,堂下前銜武臣代差,以入時,無職名人口傳付軍職,何如?傳曰,允。
柳畊,以義禁府言啓曰,卽接月令醫員朴致華手本,則時囚罪人具塤,以伏暑之症,腹痛嘔逆,食飮全却,日夜叫苦,實有難保之慮云。罪人病勢如此,則一邊保放,一邊草記,曾有定式矣。具塤,姑爲保放之意,敢啓。傳曰,知道。
上在昌德宮。停常參·經筵。
自酉時至人定,灑雨下雨,測雨器水深二分。夜自五更至初三日開東,灑雨下雨,測雨器水深二分。
大殿·王大妃殿·中宮殿·惠慶宮·嘉順宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。世子宮,口傳問安。答曰,知悉。大殿·王大妃殿·中宮殿·惠慶宮·嘉順宮,藥房口傳夕問安。答曰,知道。世子宮,口傳問安。答曰,知悉。
藥房都提調韓用龜,提調徐榮輔,副提調韓致應啓曰,伏未審夜間,聖體調攝若何,寢睡·水刺之節,何如?昨日加味保和湯進御之後,諸節益有差勝之效乎?臣等率諸御醫,趁早入〈診〉,詳察聖候,議定繼進當否爲宜。臣等不任區區憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
柳畊啓曰,大司憲鄭尙愚,掌令李奎鎭未肅拜,執義崔時淳在外,掌令南達孫,持平朴孝臣呈辭,兪理煥未署經,監察茶時之意,敢啓。傳曰,知道。
傳于尹命烈曰,禮房承旨,馳詣宗廟·永寧殿,奉審摘奸以來。
尹命烈啓曰,時原任大臣,爲承候來待矣。傳曰,入侍。
尹命烈啓曰,時原任閣臣,爲承候來待矣。傳曰,入侍。
韓致應啓曰,藥房三提調,持湯劑來待矣。傳曰,封入。
傳于尹命烈曰,證候今已平復,藥房輪直撤罷,藥房·內閣·政院·玉堂·朝廷問安及間日問安,竝勿爲之。
藥房口傳啓曰,皇天祖宗,默佑陰騭,聖候不日康復,至有輪直撤罷之命,臣等相顧欣欣,實不勝歡忭之忱,第伏念今番證候,雖不至彌留,眞元自多受損,諸節猶未如常,保護之道,尤宜致審於此時,臣等之承安嘗藥,誠不容朝夕暫闕,今此撤直之命,有不敢奉承,忱誠所迫,相率仰籲。伏乞收還成命,俯循微悃焉,惶恐敢啓。答曰,知道。快爲差復,卿等退去,更勿煩啓。
傳于尹命烈曰,宜嬪宮回甲,在於今年今月初八日,當日遣內侍致祭。
尹命烈,以承文院都提調意啓曰,謝恩使回便,齎來咨文中,有三起方物,移准咨文出來矣。以來頭使行,奉表稱謝之意,撰出咨文,正書安寶後,定禁軍騎撥,下送于灣府,使之入送鳳城將處,以爲轉致北京之地,何如?傳曰,允。
癸酉七月初二日卯時,上御熙政堂。藥房入診時,原任大臣閣臣,同爲入侍時,都提調韓用龜,提調徐榮輔,副提調韓致應,記事官朴來謙,記注官孫錫祚,別兼春秋李紀淵,檢校直閣李光文,領府事李時秀,鰲恩君李敬一,領議政金載瓚,右議政金思穆,檢校提學金祖淳,檢校直提學李存秀,檢校直閣李魯益,檢校待敎朴宗薰·李龍秀,以次進伏。別待令富平府使洪旭浩,醫官吳千根·李漢臣·趙宗協·崔遂燁·秦東秀·卞之錞·吳仁豐·鄭重周·李彦厚,以次進伏楹外訖。時秀等曰,俄入藥院,伏聞昨日承候醫官之言,則聖候泄症,幾乎快復常度云,下情誠萬萬慶幸矣。日氣極熱,調攝極難,夜間諸節,更若何?上曰,夜則尤爲差勝矣。時秀等曰,便道之頻數腹痛與後重諸症,亦若何?上曰,俱爲差勝矣。仍命醫官入診。旭浩,診候訖,退伏奏曰,脈候如前調順矣。千根,診候訖,退伏奏曰,左右三部調勻矣。漢臣,診候訖,退伏奏曰,左右三部調勻矣。宗協診候訖,退伏奏曰,左右三部調勻矣。千根曰,脈候與前一樣,昨日所進保和湯一貼,更爲進御,則恐好矣。用龜曰,醫官之言旣如此,當以前進一貼,更爲煎入矣。上可之。進御加味保和湯,依前方一貼煎入。出榻敎上命大臣閣臣先退,時秀等退出。又命退,諸臣以次退出。
上在昌德宮。停常參·經筵。
自開東至未時,灑雨下雨,測雨器水深一寸。
藥房口傳啓曰,臣等昨陳口啓,未蒙允許,退歸私次,達宵不任憧憧之忱,夜來諸節,趁早詳承,然後湯劑繼進當否,可以議定,亟許臣等率醫官入侍,以爲診察之地,千萬顒祝,惶恐敢啓。答曰,知道。症候與昨一樣,卿等不必入侍矣。
進御加味保和湯,依前方一貼煎入事,榻前下敎。
李廷奎啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
韓致應啓曰,藥房三提調,持湯劑來待矣。傳曰,封入。
李廷奎啓曰,大司憲鄭尙愚,掌令南達孫·李奎鎭,持平朴孝臣牌不進,執義崔時淳在外,持平兪理煥未署經,監察茶時之意,敢啓。傳曰,知道。
以大司諫任厚常,獻納李運恒,正言李游誠,掌令南達孫·李奎鎭,持平朴孝臣牌不進罷職傳旨,傳于李廷奎曰,只推。
尹命烈啓曰,假注書高時臣,身病猝重,勢難察任,今姑改差,何如?傳曰,允。
高時臣改差,代以崔命顯爲假注書。
傳于尹羽烈曰,成建鎭,別軍職差下。
兵曹口傳政事,部將單成建鎭。
李廷奎,以都摠府言啓曰,中日習射技放事,以直宿間,啓請停止矣。今已撤直,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
尹命烈,以禮曹言啓曰,卽接長湍幼學權鈺彦所志,則以爲,族兄維彦,嫡妾俱無子,以其同姓二十二寸兄啓彦第三子俊,欲爲繼後,兩家諸族,相議完定,而維彦夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長權鈺彦所訴,旣如此,依定式權啓彦第三子俊,立爲權維彦之後,何如?傳曰,允。
李廷奎,以備邊司言啓曰,平安道未發賣還上送空名帖五百九十張,有司堂上,看檢洗草之意,敢啓。傳曰,知道。
李廷奎,以兵曹言啓曰,去夏等能麽兒考講時,訓鍊院副正李寅會,主簿金敬彦,武臣兼宣傳官沈能壽·閔致書·李元緖·沈能顯·朱載彦,部將南公侃,守門將蔡達蓮,一次不通。都摠府經歷金鉉弼·具載恒,都事鄭邦采,訓鍊院主簿曺敬振·鄭弘相,尙衣院主簿李時鎬,別提金甲順,武臣兼宣傳官鄭達倫·金重麗·權喜成·鄭善毅,瓦署別提尹範興,部將趙濟建,守門將鄭復齡,二次不通。都摠府經歷安光貞,武臣兼宣傳官姜熙文,三次不通。竝依定式從重推考,何如?傳曰,允。
李廷奎,以兵曹言啓曰,五衛將尹光濩·姜源溥,景福宮衛將金性奎,俱以身病猝重,勢難供職,呈狀乞遞,不可遲待其差復,竝改差,何如?傳曰,允。
上在昌德宮。停常參·經筵。
夜自五更至初五日開東,灑雨下雨,測雨器水深七分。
柳畊啓曰,合辭方張之時,兩司無詣臺之員,事甚未安,除在外·未署經外,呈告人員,竝卽牌招,何如?傳曰,允。
韓致應啓曰,藥房三提調,持湯劑來待矣。傳曰,封入。
藥房口傳啓曰,臣等昨伏聞承候醫官所傳之言,則便道顯有差勝,證候漸致天和,實不勝歡忭之忱,而昨日請診,未蒙召接,夜來諸節,更未詳承。湯劑之繼進當否,趁早入診,然後可以議定,亟許臣等率醫官入侍,千萬顒祝,惶恐敢啓。答曰,入侍。
柳畊啓曰,大司憲鄭尙愚,掌令南達孫·李奎鎭,持平朴孝臣牌不進,執義崔時淳在外,持平兪理煥未署經,監察茶時之意,敢啓。傳曰,知道。
以大司諫任厚常,獻納李運恒,正言李游誠,掌令南達孫·李奎鎭,持平朴孝臣牌不進罷職傳旨,傳于柳畊曰,只推。
傳于尹命烈曰,列聖朝御製中,英廟朝則諸臣編次爲之,而先朝御製,旣因內閣印進烈朝御製本,因爲繼印。
傳于尹命烈曰,政官,牌招開政。
尹命烈啓曰,兼吏曹判書沈象奎,參判趙萬元,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
尹命烈啓曰,兼吏曹判書沈象奎,參判趙萬元,參議金會淵再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
尹命烈啓曰,兼吏曹判書沈象奎,參判趙萬元三牌不進推考傳旨及參議金會淵三牌不進,依定式禁推傳旨,今方捧入,而開政命下之後,一向違召,終不承膺,揆以事體,萬萬未安。判書·參判,所當更請牌招,而係是一日四牌,何以爲之?敢稟。傳曰,越朔都政,至今不爲國民,不爲成說,政命已久,不爲肅命,萬萬未安,從重推考,嚴飭牌招肅命,參議分揀,與參判,一體更爲牌招。
崔命顯有頉,代以睦台錫爲假注書。
傳于柳畊曰,明日,推鞫爲之。
柳畊啓曰,明日推鞫爲之事,命下矣。兩司當爲進參,除在外·未署經外,未肅拜·呈告人員,竝待開門牌招,以爲進參之地,何如?傳曰,允。
尹命烈,以奎章閣言啓曰,閣臣有闕之代,竝爲差出事,命下矣。直閣待敎,當爲會圈,檢校提學金祖淳,檢校直提學李存秀,檢校直閣李魯益,檢校待敎朴宗薰·李龍秀,卽爲牌招,以爲會圈之地,何如?傳曰,允。
直閣圈點,五點鄭元容·金學淳·申在植·洪敬謨。待敎圈點,六點李鶴秀,五點尹豐烈。
李廷奎,以備邊司言啓曰,卽見京畿監司李存秀狀啓,則以爲本道還穀,自來不敷,見今農務方殷,排巡不足,留庫各穀中,二萬一千九百石,特許加分事,請令廟堂稟處矣。方當得雨劇農之時,農糧口食,必當益艱,留庫還餉中,依所請,許令加分,何如?傳曰,允。
李廷奎,以備邊司言啓曰,卽見平安監司鄭晩錫狀啓,則以爲今春農作之時,士民中,有出義捐財,買牛出穀,以助耕種,未闢田畓,賴此增闢。其所嘉尙,與補賑無異,不可無激勸褒賞之典,優助者十一人,依補賑例,別單馳啓,請令廟堂稟處矣。各人之買牛助耕,與富民之納粟補賑,其所嘉尙,旣無異同,則當以補賑之例,一例論賞,而道臣之別請廟堂稟處者,殊涉不審,誠爲未安。令該廳·該曹,與納粟人,同爲稟處,何如?傳曰,允。
李廷奎,以備邊司言啓曰,卽見平安監司鄭晩錫狀啓謄報,則昌城前府使沈擇之,三登前縣令朴致榮,昌洲等四鎭前後鎭將徐大喆等,以還餉之虛勘反作,竝令攸司請勘矣。還餉未捧,自有當律,而第本道昨年民情,與他絶異,勢無以及期準捧,容或無怪,有難以虛留之罪,一例論勘。兩邑守令,四鎭邊將,特從拔例闊狹之政,竝以從重推考施行,何如?傳曰,允。
柳畊,以義禁府言啓曰,因平安監司鄭晩錫狀啓謄報,備邊司啓辭內,昌城前府使沈擇之,三登前縣令朴致榮,昌洲等四鎭前後鎭將徐大喆等罪狀,特從拔例闊狹之政,竝以從重推考,施行事,允下矣。沈擇之·朴致榮·徐大喆·金寅七·崔敬瞻·金鼐衡·金顥·胡見龍·崔允宅·李河逵等,竝以從重推考施行事,分付各該道臣之意,敢啓。傳曰,知道。
李廷奎,以備邊司言啓曰,向以三水罷五鎭廩料,添劃於東六鎭,軍器什物,移屬本府,還穀仍作社倉,把守等節,竝自主鎭官擧行之意,筵奏行會矣。卽見該監司金履陽狀啓,則以爲江口·神方·廟坡,距本邑甚遠,三鎭軍器,劃付長津。把守及撥軍料,自來斂民者,以罷鎭廩料,分排上下,而民斂諸條,一竝革祛,罷鎭處把守料,以鎭將所給防布磨鍊。本府民丁,無非防軍,年例頒下木綿去核,依例分納廟坡·江口·神方,各年流亡虛錄及捧餉穀折米合爲一千三百六十石零,而今若分徵隣族,則民必渙散。待年豊排年分徵,實合事宜,而廟坡權管南慶老·具塤,神方萬戶李鎭忠·魚錫命,江口權管李儒甲·張守初,餉穀虛留罪狀,令攸司稟處矣。道臣所請諸條,竝依狀請施行,至於廟坡等三鎭流逋,今於罷鎭之後,欲爲追徵之計,則不但鎭罷民散,指徵無處。今所以便民者,適爲撓民之端,而逋穀元數,亦不甚多,姑以寧失之意,特許蠲減,以示朝家曠蕩之德意。鎭旣竝撤,逋亦永減,各該鎭將罪名,亦爲特令分揀,何如?傳曰,允。
柳畊,以義禁府言啓曰,因咸鏡監司金履陽狀啓,備邊司啓辭內,廟坡前權管南慶老·具塤,神方前萬戶李鎭忠·魚錫命,江口前權管李儒甲·張守初罪名,特令分揀事,允下矣。南慶老·具塤·李鎭忠·魚錫忠·李儒甲·張守初罪名竝爲分揀之意,敢啓。傳曰,知道。
柳畊,以義禁府言啓曰,咸鏡監司金履陽狀啓內,洪原縣監兪應煥罪狀,令攸司稟處事,啓下矣。兪應煥,時在任所,依例發遣府羅將,拿來,何如?傳曰,待待命拿囚。
柳畊,以義禁府言啓曰,保放罪人沈應奎·柳相燁·羅東旭·白慶楷·李祜植,査啓啓下,還囚議處以入,而右罪人病勢,一味苦劇,仍爲保放之意,敢啓。傳曰,知道。
禁府啓目粘連,觀此全羅監司朴崙壽査啓,則以爲前右水使柳相燁,所犯諸條,逐段盤問,到底窮覈是乎,則繡啓論列中,軍兵給代之趁未準給,或緣防錢之違限,每朔試射之兩次合巡,亦由畓稅之災損,則雖與克削有間,而給代與納還,段落各異,則以其所給,除其所納,縱云民情之曲循,未免事面之苟簡是白遣,啓松板分定,取考營鎭關牒,則一月三定,雖無可考,三年五徵,明有印簿,殘鎭策應,不思釐弊,因循責納,亦係襲謬是白乎旀,汲水船許借,本船雖非案付,亦是從船,則藉曰島民之所訴,該營之已例,而始靳終許,自歸疎忽是白遣,褊裨之摘奸,固是常事,而嚴加究詰,一辭抵賴,終不首實是白乎乃,若能察飭幕屬,則貨賂之說,奚爲而至?通引之弄權,營題民狀,雖無容奸之跡,被誣得謗,難信自明之供,烏得免不能檢束之責乎?休番木二同零立本事,始以本色取用,末以時直貿入,此所以有立本之目,夷考其實,則適値綿稔,自致價低,數又至些,利無可言是白乎矣,當初貸下,殊涉不審是白如乎。上項諸條,原其事情,雖曰有據,論以經法,有難參恕是白乎所,竝只據實馳啓,以待攸司稟處亦爲有置。給代與納還段落雖異,旣是衆民之所願,則宜無苟簡之可言,試射之兩次合巡,亦由畓稅之災損,則且與剋削有間兺不喩,褊裨摘奸,通引弄權,諸招亦無可執之明證,則不必苛論是白乎矣,啓板卜定,汲般許借,設有該營之已例,旣係襲謬,番木貸下,數本不多,非出利己之計,而亦涉不審,以此照律,何如?判府啓,依允。又啓目粘連,觀此平安監司鄭晩錫査啓,則以爲龍川前府使李祜植,蓋其還分絶巡事段,四月還分之退巡合巡,或有依據之端是白遣,且其南運司倉米,發賣作錢事段,或爲先貸之還報,或因官司應下,非出取剩之計是白乎乃,但累千里涉險船粟,朝家之恤災,何如,窮戶之望哺,何如,而不能愛惜之撙節之。如恤賬雜費等,不緊冗下,無難區處,以致民食減縮是白乎等以,玆以諸招及文蹟之可據者,枚擧馳啓,令該府稟處亦爲有置。今此査案中還分之退巡合巡,謂有依據,兩米發賣作錢,非出取剩,則更無可論是白乎乃,蓋此南穀之船運,寔出恤災之朝令,而賑恤雜費等上下,就其中區處。雖緣無他措手之致,其不能詳審之罪,在所難免,以此照律,何如?判付啓,依允。又啓目粘連,觀此平安監司鄭晩錫査啓,則以爲泰川前縣監白慶楷,蓋還穀事段,穀果麤荒,民或厭受,而係是前歲之所捧,實非時倅之可責是白遣,分賑事段,藿固給錢,而未見粥米之竝代,升則依斛而難免量分之稍削是白遣,釋囚事段,白龍甲等之旣放旋囚,蓋緣李時復之藉買受賂,則不待決處,遽許保放,大有傷於事體是白乎等以,玆以諸招及文蹟之可徵者,枚擧馳啓,令該府稟處亦爲有置。還穀之麤荒,旣是前倅之所捧,分賑時粥米,雖無代錢之事,而量分稍削,難免不察之失兺除良,按廉之行,事體自別,而捉囚之罪人,不待勘決,擅許保放,已涉駭妄。且其供辭之張皇,不無反詈之習,有關後弊,以此照律,何如?判付啓,依允。又啓目粘連,觀此平安監司鄭晩錫査啓,則以爲平壤前庶尹沈應奎,蓋其還作錢事段,實非還穀之作錢,果是收稅之取剩,而襲謬成例,其來已久是白遣,徵逋事段,倉吏私作之濫捧宜贖,詳定外剩餘,而歸於籍米倉役是白遣,斗量事段,量給之際,果有其餘,而亦補於丐粥賑費是白遣,加分穀事段,耗條雖入公費,虛留有違法例,而面議道臣,亦有所據是白遣,漏落米事段,査出旣在遞職之後,穀物又無自入之事是白乎等以,玆以諸招及文蹟之可徵者,枚擧馳啓,令該府稟處亦爲有置。收稅條取剩,縱云襲謬,已成營邑之流例,因循未革,實難責之於此囚是白遣,徵逋錢及軍糧米之剩餘,其所用下,俱有可據之文蹟,加分一款,亦與營門面議,則此非擅分之可論是白如乎,上項諸條,旣皆脫空,分揀放送,何如?判付啓,依允。又啓目,觀此平安監司鄭晩錫査啓,則以爲寧遠前郡守羅東旭,蓋其倉米督捧事段,招問坊民,査考倉簿,果爲辛未之未捧,旣有新倅之所報是白遣,營錢殖利事段,戶米山稅,蠲除防結,而設施節目,自有所據是白遣,校松斫取事段,松是自枯,數且相左,而論其地形,又是百餘步稍間處是白遣,祭品削減事段,酒米之止爲七斗九升,形鹽之止爲三斗,戶曹之勘簿,禮曹之牒移,式例有定,加減不得是白遣,濫杖枉殺事段,李正華之受棍,辜限外病死,官奴妻之施刑,五朔後産子,而更無他因杖致斃之事是白乎等以,玆以諸招及文蹟之可徵者,枚擧馳啓,令該府稟處亦爲有置,今此査啓,凡爲五條,而倉米事,謂有民間未捧,而有新倅之所報是如是白遣,營錢事段,其所殖利,蓋出矯瘼,而節目有據是如是白遣,校松事段,松是自枯,地形稍間是如是白遣,酒米形鹽事,式例有定,加減不得是如是白遣,濫杖枉殺事,李正華被棍十七度,而辜限後病死,官奴妻受刑十三度,而初無隕胎之事是如是白如乎,道査如此,則繡啓雖體重,別無可勘之罪,分揀放送,何如?判付啓,依允。又啓目,寧城僉使金遇喆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
吏曹參判趙萬元疏曰,伏以景籙自天申佑,聖候不日康復,歡供殿宮,慶關宗祊,蹈舞忭祝,中外同情。仍伏念臣,向於田廬呻淹之中,猥控疾痛之呼,仰冀鞶禠之恩,誠淺辭拙,未格天聽,恩批徒辱,職名尙縻,感祝之餘,益增惶隘。臣本以才則萬萬不逮,以病則萬萬難强,而適値慶辰在卽,候班義重,不敢爲偃處蓬蓽,調將病軀之計。力疾忍痛,擔曳上來,猥隨班聯,粗伸忱誠,而症情旣添於炎路,將攝失適於湫邸,見方委身牀玆,奄奄不省。此際得見副護軍韓始裕疏本,則其所論賤孼臺通一句語,卽臣歲初參政時事也。所謂賤孼,未知的指何人,而臺望選擬,必觀其踐歷,參以物議,始爲擧似,則賤孼云云,其果何所據而有是論也?然而通擬之議,逈異閒漫,駁正之論,若是峻發,臣旣隨長堂後,與聞其事,同參其政,則臣之處義,宜無異於長堂,其何可厭然自掩,不思所以同被罪罰之道乎?日昨屢違召命,分義都虧,而聖度天大,獨逭重誅,且感且惶,益不知措躬之所,玆敢不避猥越,略暴危懇。伏乞聖明,俯垂鑑諒,亟削臣亞銓之任,以靖私義,仍治臣瀆擾之罪,以肅邦憲。臣無任云云。答曰,省疏具悉。不必引義,卿其勿辭行公。
癸酉七月初四日辰時,上御熙政堂。藥房入診入侍時,都提調韓用龜,提調徐榮輔,副提調韓致應,記事官朴來謙,記注官朴思彦·車翊修·檢校直閣李光文,以次進伏。別待令富平府使洪旭浩,醫官吳千根·李漢臣·趙宗協·秦東秀·崔遂燁·卞之錞·鄭重周·李彦厚,以次進伏楹外訖。用龜曰,日氣陰濕,此時調攝諸節,若何?上曰,一樣矣。用龜曰,寢睡·水刺之節,亦已復常乎?上曰,然矣。用龜曰,王大妃殿氣候,何如?上曰,各殿宮氣候,皆一樣矣。用龜曰,卽伏聞承候醫官之言,則自昨午以後,尙不登溷,聖候之快臻天和,可以仰認,下情誠不勝慶幸萬萬矣。但調攝之方,益宜審愼,而昨日未及診察,湯劑無以議定,伏乞亟命醫官入診焉。上可之。旭浩診候訖,退伏奏曰,脈候左右,如前調和矣。千根診候訖,退伏奏曰,左右三部調匀矣。漢臣診候訖,退伏奏曰,左右三部調匀矣。宗協診候訖,退伏奏曰,左右三部調匀矣。東秀診候訖,退伏奏曰,左右三部調匀矣。之錞診候訖,退伏奏曰,左右三部調匀矣。重周診候訖,退伏奏曰,左右三部調匀矣。彦厚診候訖,退伏奏曰,左右三部調匀矣。榮輔曰,湯劑進御之後,果卽順下乎?上曰,然矣。仍命出去,議定湯劑。旭浩曰,昨日所進湯劑一貼,更爲煎入恐好矣。上可之。仍命醫官先退,旭浩等退出。榮輔曰,日前筵中大臣,以內閣事發端,未及畢其說矣。御製刊印,今方始役,而閣中無時任人員,事面旣甚苟且,三員分直,二處番次,亦爲苟簡云,故敢此仰達矣。上曰,閣臣有闕之代,竝爲差出。出榻敎進御加味保和湯,依前方一貼更爲煎入。出榻敎上命退,諸臣以次退出。
上在昌德宮。停常參·經筵。
自人定至初六日開東,灑雨下雨,測雨器水深二分。
藥房都提調韓用龜,提調徐榮輔,副提調韓致應啓曰,伏未審夜間,聖體若何,寢睡·水刺之節,何如?臣等率諸御醫,趁早入侍,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
進御加味保和湯前方中,連翹·枳實各減三分,自今日一貼式,限四貼煎入事,榻前下敎。
王大妃殿進御加味六和湯,依前方五貼製入事,榻前下敎。
惠慶宮進服加味異功散停止,加味生脈散,自今日,五貼式日次製入事,榻前下敎。
李廷奎啓曰,備邊司郞廳來言,今日賓對日次,而推鞫相値,不得來會云矣,敢啓。傳曰,知道。
柳畊啓〈曰〉,臣畊,今日推鞫進去,下直之意,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
以掌令南達孫,獻納李運恒牌不進罷職傳旨,傳于李廷奎曰,只推。
尹羽烈啓曰,兼吏曹判書沈象奎,參判趙萬元,四牌不進推考傳旨及參議金會淵,四牌不進依定式禁推傳旨,今方捧入,而開政命下已久,飭敎何等嚴截,而一向違召,無意承膺,揆以事體,尤極未安。判書·參判,所當更請牌招,而係是一日五牌,何以爲之?敢稟。傳曰,參議分揀,與判書·參判,一體更爲牌招。
尹羽烈啓曰,兼吏曹判書沈象奎,參判趙萬元,參議金會淵牌不進推考傳旨及罷職傳旨,今方捧入,而開政命下,已至經宿,特敎申飭,何等截嚴,而如是違牌,誠極未安。判書·參判,竝更牌招,何如?傳曰,有何情勢,都目過限,嚴飭之下,政命兩日,無變動之道,嚴飭更爲牌招,參議只推,與參判一體牌招。
注書朴來謙病,代以韓益相爲假注書。
尹羽烈,以禮曹言啓曰,卽接宗廟署所報,則今日雨後,永寧殿東邊內墻一間半許,頹圮云矣。正殿至近之地,有此內墻頹圮之患,不可無慰安之擧,慰安祭,不卜日今〈月〉初七日設行,圍排等節,分付該監,卽爲擧行,而待晴擇日修改,何如?傳曰,允。
尹羽烈,以弘文館言啓曰,本館下番修撰臣朴基宏,以問事郞廳,今日推鞫時,晝仕出去之意,敢啓。傳曰,知道。
李廷奎,以兵曹言啓曰,忠翊衛將金宗珣,以其親病之危重,呈狀乞遞,不可强令察任,改差,何如?傳曰,允。
李廷奎,以兵曹言啓曰,卽接訓鍊都監旗牌官車謹行手本,則弘化門越邊含春苑墻垣,前日頹圮連接處,一間半許,又爲頹圮云。爲先令繕工監,堅實圍排,依例樹柵,卽速修築,而旣是連接處,則守直衛軍,不必加定,以前守直衛軍,限改築間,嚴加守直之意,分付,何如?傳曰,允。
李廷奎,以兵曹言啓曰,卽接南道參軍洪箕錫牒報,則禁衛營所授崇禮門南邊第二城廊近處體城五間許頹圮云。爲先令繕工監,把子圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
李廷奎,以禁衛營言啓曰,本營分授崇禮門南邊體城五間許頹圮處,把守軍兵,令該軍門,量宜定送事,自兵曹草記矣。哨官一員,出番鄕軍二十名,嚴飭定送,限修築間,輪回守直之意,敢啓。傳曰,知道。
李廷奎,以義禁府言啓曰,卽接月令醫官崔進基手本,則時囚罪人崔信燁,屢日處濕之餘,素患疝積之症,無時闖發,症形危劇。金遇喆,猝以挾食,轉成暴泄,度數頻數,氣息奄奄,兩囚病勢,俱甚不輕云。罪人病勢如此,則一邊保放,一邊草記,曾有定式矣。崔信燁·金遇喆,姑爲保放之意,敢啓。傳曰,知道。
李廷奎,以禁府鞫廳大臣意啓曰,今日鞫坐時,堂上不可不備員,而同義禁趙萬元,謂有情勢,終不入來,令政院,卽爲牌招,以爲進參之地,何如?傳曰,允。
李廷奎,以義禁府言啓曰,今此推鞫時,假都事十員,令該曹,口傳差出,以爲擧行之地,何如?傳曰,允
禁府,問事郞廳六望,曺錫正·洪起燮·趙琮鎭·朴基宏·李允謙·任俊常。
李廷奎,以義禁府言啓曰,今此推鞫時,本府都事,當爲備員,都事李在紹遷轉之代,令該曹,口傳差出,何如?傳曰,允。
推鞫時,罪人李晦植原情,罪人白東源原情,罪人白兌鎭原情。
傳于李廷奎曰,推鞫姑罷。
李廷奎,以義禁府言啓曰,保放罪人柳相燁·白慶楷·李祜植,還囚照律以入之意,敢啓。傳曰,知道。
禁府啓目粘連,向前金遇喆亦,還穀事段,其所發明,容或有說,而嶺阨禁松,未能周察,疎忽之罪,在所難免,以此照律,何如?判付啓。依允。
又啓目粘連,全羅前右水使柳相燁矣本府議啓內,給代與納還,段落雖異,旣是衆民之所願,則宜無苟簡之可言,試射之兩次合巡,亦由畓稅之災損,則且與剋削有間兺不喩。褊裨摘奸,通引弄權,諸招亦無可執之明證,則不必苛論是白乎矣,啓板卜定,汲船許借,設有該營之已例,旣係襲謬。番木貸下,數本不多,非出利己之計,而亦涉不審,以此照律,罪笞五十收贖,解見任別敍,奉敎依允爲旀,功減一等爲良如敎。又啓目粘連,龍川前府使李祜植矣本府議啓內,今此査案中,還分之退巡合巡,謂有依據。兩米之發賣作錢,非出取剩,則更無可論是白乎乃,蓋此南穀之船運,實出恤災之朝令,而賑恤雜費等上下,就其中區處,雖緣無他措手之致,其不能詳審之罪,在所難免。以此照律,罪笞五十收贖,解見任別敍,私罪奉敎依允爲旀,功減一等爲良如敎。又啓目粘連,泰川前縣監白慶楷矣本府議啓內,還穀之麤荒,旣是前倅之所捧,分賑時粥米,雖無代錢之事,而量分稍削,難免不察之失兺除良。按廉之行,事體自別,而捉囚之罪人,不待勘決,擅許保放,已涉駭妄,且其供辭之張皇,不無反詈之習,有關後弊。以此照律,罪杖八十收贖,奪告身三等,私罪奉敎依允。
以下十五行半刀削。
掌令李奎鎭,正言李游誠啓曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主。待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持。百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言逆節,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說。爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲逆謀,以不少之人,何可遽然承服?又以爲如欲殺之,則速出斬之等語,肆然發惡。且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂,爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,夬施邦刑,獻遂,設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也,此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今推究,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女,囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闔以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳習有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之計,至有擊錚之擧,此亦古今所無之變怪,而渠不過幺麽一賤女,則決非渠所可獨辨者也。是必其夫,暗他指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例施行,斗恒及夏賊親屬,奴傔連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也。身爲閫帥以下四字刀削,已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠以下六字刀削,逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討夬行,而誅殛之典,只及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,以下八字刀削鉤覈之路,唯在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育,政爲此賊準備語,則其在鋤逆種杜後患之道,殄之滅之,不容少緩,而好石之以年未滿,循例爲奴者,揆以邦憲,萬萬乖當。夫待年用法,乃是尋常治逆之道,而至於此賊,實無異於古之适·雲,今之趾·夏,則其凶種逆孼之待年與否,更無可論。逆宇,以凶喆之子,藉其氣勢,罔念煦濡之恩,益肆跳踉,擬帥市恩之謀,旣極陰祕,荷杖偸鈴之態,不忍正視。其所負犯,不一而足,而乃於不敢言之地,敢懷不敢萌之心,潛構啓草,欲售欺天之計,此已窮凶絶悖,而於渠猶屬薄物細故。潛藉逆復之姻婭,以下半行刀削旣已遲晩,顧瞻他日之計,明白納招,甚至於干涉善復,自知當死之供,吐實於平問之下。其窮凶情節,更無可言,有賊如此,不施邦刑,則天綱絶矣,王法壞矣。宇鎭之於善·謙兩賊,一而二,二而一也。兩賊伏法之後,獨使已結案之凶逆,得保首領,偃處近島,古今天下,寧有是哉?義理自此晦塞,亂賊無所懲畏,思之及此,寧不大可憂而大可懼哉?請明謙·以謙,亟施孥戮,逆復庶子好石,亟施處絞,遲晩罪人宇鎭,捧根脚,夬正王法。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言。驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎,則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之典,金樂敎,亟令王府,設鞫嚴覈,快正邦刑。噫嘻痛矣,權奸之凶國禍家,從古何限,而豈有如尹行恁之至妖慝絶巧憯者哉?渠本天生宵小,薄有文技,惟我先大王,念其家聲,置之邇列,自簪筆而躋緋玉,恩至渥也,德至厚也。奈其狼性難改,梟音漸肆,持身汙下,不以士夫而自處,宅心回譎,不識名義之何物,賣寵招權,無所顧忌,利己傷人,看作能事。平生傳襲,卽是凶邪之餘論,密地和應,無非奸賊之悖說,而鬼蜮情狀,莫逃於天鑑之下,故每以行己卑賤,作事容易,不可任用,俯諭於筵臣,至有小國榮之敎。雖以包容之德,姑緩屛黜,深察跳踉之漸,嚴加裁抑,大聖人則哲之明,凡在臣隣,孰不欽仰,而及夫乙卯以後,朝著淸淨,國是大定。則渠亦自知其舊惡之難容,宿習之莫售,遂復翻身換面,以爲迷藏龍斷之計,情態之巧黠,不啻如見其肺肝,有識之憂,厥惟久矣。逮當庚年崩坼之變,大小哀遑,罔知所爲,渠乃以喪制未闋之身,謂此時之可乘,敢欲盜竊權柄,恣行胸臆,毁棄禮防,闖然冒進。人理之滅絶,已無可言,而出入深嚴,略無防限,窺覘動靜,作爲伎倆,欺蔽上下,擅弄威福,兜攬銓衡,濫吹文苑。以奔走號召,奊詬無恥之徒,廣植黨援,助爲聲勢,而錢穀甲兵,無不管轄,政注差除,惟意所欲。甚則矯稱先旨,使人莫敢誰何,陰濟其私,鄙夫無所不爲,夸張氣焰,大開賂門,親黨家客,口厭四方之贈遺,僕隷賤流,動藉宮掖之嚴密,勢成威立,無復畏憚。延禧禁地,縱賊傔而埋瘞臭胔,湖·嶺諸郡,嗾鄕儒而俎豆厥父,乾沒公貨,與私人而分利,鬻賣腴邑,共癡甥而論價。此猶渠之薄物細故,若其陰陽闔捭,左右欺賣,口蜜腹劍,不啻林甫之奸邪,邪僞反覆,專用蘇·張之手段。其言則假托義理,而其心則壞亂義理,廊廟大臣,視之若無,僚寀兄弟,公行交構,讒慝之口,千百其舌,朝象之洶洶不寧,徒以渠也,廷紳之惴惴不保,豈非若耶?尤所痛惡者,奏藁之役,倡說於公座,瀛棘之逆,營護於暗地,爲凶魁效力之計,手脚益忙,殺薄昭薄德之言,心跡畢露。至於庭籲初發,敢爲推托之辭,告文代撰,陰用寬大之句,當此之時,渠之所謂義理,果安在哉?璁蕚之論,卽渠素所蓄積,章·蔡之事,是渠他日排布,則每到事會之滾急,不覺眞情之發見,自不得不然耳。向來邪獄,可謂天地之大變怪,王法之所必誅,而處分嚴正,一番廓淸,其功不在於抑洪水驅猛獸之下,而渠獨爲楚獄多濫之說,肆然發口,以悅異臭之人,自爲解脫之計。設心造意,事事若此,此等小人,眞朱夫子所謂自朝至暮,自頭至足,無非罪惡者,渠亦人耳,持此安歸?情狀旣綻,到處狼狽,天地雖大,靡所容身,則畢竟匍匐而歸,還他本邑,蓋其千億化身,唯利是趨。利在浚賊則附浚賊,利在異類則附異類,利在邪黨則附邪黨,至於以下一行刀削天下之惡,始若殊塗,終必同歸。況渠之於逆任,腸肚相連,脈絡交通,眞贓現捉,昭不可掩,況今可發之凶言凶書,卽窮天地亘萬古,載籍以來所未有之逆變也。可基則本以行恁之卵育,傳襲行恁之凶肚,爛熳綢繆,如鬼如蜮,爲世指目,厥惟久矣,而及其竄逐之後,輒懷怨懟之心,敢於莫重莫嚴之地,肆發窮凶絶悖之說。時發則久爲可賊之豢畜,稔聞可賊之凶言,手投凶言,詬罵天日,此實雲·海之所不道,而苟究其根本窩窟,一則行恁,二則行恁。何幸我慈聖殿下,俯察輿情,廓揮明斷,特降賜死之命,王章自此可伸,輿憤得以少洩,而第伏念行恁,罪是劇逆,職非大官,則只賜其死,不施藁街之典者,實是四百年所未有之事也。況其從前至妖至慝之負犯情節,今番凶書凶言之根因脈絡,不一盤覈,經先處斷,臺臣設鞫之請,迄未蒙允。薪島復命之啓,纔已登徹,王章似伸而未可謂克伸,輿情似洩而未可謂快洩,到今次第應行之律,不可以誅及其身而止。請賜死罪人行恁諸子,應坐之類,亟令王府,依律擧行,無俾易種焉。以下九行刀削噫嘻,亂臣賊子,從古何限,而豈有若家煥·承薰,樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而麟·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒儉諸賊,雖是凶獰,特不過鄕曲卑微之類,而乃其首惡而指使者,則家煥是已。觀於銀子辦出之計,郵卒裝送之謀,可知其逋逃主於淵藪,羗胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔而口臠而不可及矣。恒儉,乃其枝葉,而旣伏典刑,則家煥諸賊之爲厥根柢者,獨可逭於恒儉已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之窮凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眥裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤菀,容有極哉?請物故罪人國榮,亟施孥籍之典。噫嘻,時偉,性本陰譎,行又凶悖,賊翰之餘論,無不主張,賣權兜攬,惟意所欲,樂禍忌忮,爲世側目,厥惟久矣。暗結妖宇之父子,昏夜綢繆,情跡陰祕,隱然自比於戚聯之人,至欲擬擧於握兵之任,長惡助勢,便一窩主。及夫賊宇之輸款,而渠之眞贓,畢露無餘,推此一款,卽是斷案,而尤有國人之至今腐心痛骨者,壬寅秋邦慶,實是八域臣民歡忭蹈舞之辰。而噫,彼時偉,抑獨何心,顯示不悅之意,章奏之上,力遏邦慶二字,酬酢之間,牢諱慶忭等語,公坐稠廣,攘臂咆喝,有耳皆聞,無人不道。及至定號之日,肆發凶言於衆人之中曰,今此定號,何如是太早?究厥心腸,已萬萬極凶絶悖,而甚至於五月喪變之後,以平日不平之心,益肆陰凶之計,暗囑其兄,沮戲葬地,國言喧藉,情節莫掩。特以先大王好生之德,姑不設鞫嚴問,只施絶島荐棘,而王章未加,鬼誅先及,神人之憤,容有極哉?請物故罪人時偉諸子,亟施散配之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等語,排布陰譎,曲堗徙薪之援比,指意凶憯,卽此一款,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶。至於外朝不知之言,詩句引用之意而極矣,而末乃以渠之傍祖權韠時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未施,鬼誅先及,神人之憤痛,容有極哉?噫,原疏之陰慘,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可不援用尙魯追施之律。請物故罪人裕,亟施孥戮之典。噫嘻,魯賢,本以不逞之徒,素蓄樂禍之心,凡係怪論悖議,無不主張,及夫裕賊凶疏之際,從容筆談,爛熳謀議,沮戲大婚之凶計,背馳先王之逆節,終始通謀,已是渠斷案,而嗾人停啓之事,看作私好,局子粧出之說,謂非惡逆,或曰到今義理始正,其時則是非未定。言言悖慢,節節凶慝,同參之罪,渠旣輸款,知情之律,今已擧行,則失刑尤當,如何?請知情不告罪人魯賢,亟施孥籍之典。噫嘻,在民,手出悖通,身係久囚,則乘機樂禍之習,厥惟久矣。與裕賊爲切隣,以裕賊爲謀主,臭味相同,腸肚相連,及其凶疏之構草也,密勿綢繆,爛熳酬酢。或曰大婚不成,則好矣,或曰喬木世家,不歸正,攘臂倡應,甘心沮戲,其凶肚逆腸,與裕·默兩賊,一串貫來,同參之跡,鞫案昭在,知情之律,失之太輕。請知罪不告罪人在民,亟施孥籍之典。噫嘻痛矣,不逞怪鬼之徒,壞世道而禍國家者,從古何限,而豈有如向來悖疏悖通者哉?蓋其一種虺毒之類,自成暗地蚓結之勢,千奇百怪,萃爲淵藪,悖疏悖通,竝道迭發,苟非乾道孔昭,凶謀自綻,慈敎誕宣,處分揮廓,則幾何不伏莽之禍,將至燎原哉?噫,彼洪履猷,卽一乖氣所鍾,渠以幺麽蔭吏,常欲兜攬朝權,陰懷網打之計,倡爲憯毒之擧,昂然自處以窩主巨魁,而嘯聚無賴之類,做出平地之浪,掃盡朝著,將欲何爲?此在渠,猶屬薄物細故,尤有所絶悖而窮凶者,渠之造謀用意,專出樂禍,而及其眞贓綻露,情節莫掩,則乃敢憑藉於莫嚴莫重之地,反歸於自渠身背馳,自渠口誣逼之科。卽此一節,爲其斷案,罰止島配,已是失刑之大者,王章未伸,鬼誅先加,窮凶之情節,無以究覈,積鬱之輿憤,到今益切,次第應行之律,不可以身故,有所容貸。請物故罪人履猷諸子,亟施散配之典。噫嘻痛矣,人心日陷,世道日詿,凶國禍家之變,前後何限,而豈有如向來鞫獄諸賊之窮凶絶悖者哉?噫,彼裕賊,沮戲背馳之凶謀逆節,卽窮天地亘萬古所未有之劇賊,而王章未伸,孥戮尙靳,神人之憤痛,容有極哉?若其梟腸獍肚之爛熳同參,如安默·魯賢·在民三賊,雖已伏法,其餘鞫囚之關係獄情,干連逆謀者,固宜到底窮覈,打破窩窟,不可以區別首從,輕先酌放也明矣。李晦祥,本以裕賊之血黨,參涉凶疏,綢繆和應,或以筆談而酬酢,或以書札而往復,疏後阻隔之說,證左無據,宣力停啓之事,眞贓畢露,渠雖喙長三尺,無以自明。卽此一款,已是斷案,而一次平問,不加拷訊,屢朔抛置,遽然酌處,失刑之大,莫此爲甚。及夫發配之初,謂有吐實之言,恐動禁堂,至有大臣請對,更爲設鞫之擧,則指嗾醞釀之情節,庶乎其卽地盤覈,劈破根窩,而奈其舊習罔悛,凶圖愈肆,一反前招,閃弄疑眩,畢竟以亂言誣招自服,世未有似此至陰慝絶凶慘之劇逆大憝也。以渠負犯,生出獄門,寔出十世宥之聖意,則渠若有一分秉彝之心,豈忍復爲此游辭粧撰,舞奸鉤引之計哉?反坐自有當律,誣招宜覈隱情,今此原配所安置之典,論以刑政,萬萬乖當,至於金宇光,以凶賊之私人,朝夕相守,奔走聽令,則其同參謀凶之情節,狼藉難掩,此不可謂以卑微,撓屈三尺也。權思穆,係是應坐之類,事當次第擧行,不可遽議酌放,金千孫,雖曰蒙騃賤類,旣是親密之傔屬,亦係鞫獄之干連,亦不宜全然放釋。請安置罪人李晦祥,島配罪人金宇光,竝令王府,更加嚴鞫,夬正典刑,放釋罪人權思穆·金千孫,亟施絶島安置之典。噫嘻痛矣,干常亂紀之賊,從古何限,而豈有如在敏之至妖慝絶凶悖者哉?常懷梟獍之心,莫掩鬼蜮之狀,乘機逞毒,闖呈一疏,上而拶逼聖躬,下而網打朝紳,至曰受誣於舟梁之大慶,有若眞有誣逼者然,又引故相之對揚,又若不爲辨明者然,末乃以眼無君母等語,憑藉而疑亂,閃忽而譏訕,顯售不逞之習,少無顧忌之心,其爲凶慘,胡至此極?嗚呼,庚申以後,我東方得有今日,是誰之力?洪惟我慈聖殿下,五紀母臨,四載簾帷,保護我聖躬,鞏固我宗祊,義理闡明,朝象和泰,克追先王之遺志,誕擧旣定之文祥,以基我億萬年無疆之休,洪功盛烈,有光史牒。環東土數千里,莫不蹈舞攢頌於慈覆之天,而向來臺臣通儒之處分,罔不稟決慈旨,推明慈德,正大光明,有辭後世。凡有秉彝之心者,孰不頌慈仁仰聖孝,而渠亦北面於慈聖曁殿下之庭者,抑何心腸,至有不欲比肩之凶言,而矢死不欲立於殿下之庭。卽此一款,已是窮天地亘萬古所未有之劇逆斷案,非但殿下之罪人,實是慈聖之罪人也。究厥情犯,剮戮猶輕,不可使一刻容貸於覆載之間,而今日臣子之忍與之共戴一天,未能手磔而口臠,凡幾月矣,輿論迭發,聖斷斯赫,特允臺臣之請,王章始可夬伸,輿憤從此少洩,而豈意酌決之命,遽下,至令似此凶逆,生出獄門,刑政之乖失,神人之憤惋,容有極哉?噫,彼賊敏,卽一戴頭之逆豎也。此而不嚴覈情節,夬斷常刑,則倫綱斁而義理晦,將至於國不得爲國,人不得爲人,不逞之徒,去益生心,亂逆之起,又復接跡,豈不大可懼哉?旣允群請,而不宜從輕,自有邦憲,而不容少緩。請楸子島減死安置罪人在敏,亟令王府,還爲拿來,嚴鞫得情,夬正典刑。噫嘻痛矣,徐瀅修之罪,可勝誅哉?本以梟獍之種,濟以蛇虺之性,鄙悖陰鷙,凶譎憸邪,百惡竝萃,萬妖具備,而最其罔赦之罪,父事能賊,至行見舅之禮,讎絶母家,全廢謁廟之擧,傳神於能賊,護法於能賊,一世共憤,萬口難防,而及能賊伏法之後,天網太快,王章不加。渠之尙今戴頭假息於覆載之間者,已是天地好生之德,使渠苟有一分秉彝之心,則所當屛跡息影,改心革面之不暇,而乃反揚揚自處以無故之人,圖占科第,翺翔名塗。自知滓穢滿身,不爲淸朝之所容,甘與乃祖而背馳,讎視其叔之樹立,東西閃忽,左右迷藏,自許文藝,主張世道,淸官美職,惟意兜攬,內而銓柄,外而藩臬,朝驟暮躐,惟懷患得之心,晝思宵營,罔非樂禍之計,而戕人害物,憑公營私,必欲充渠豀壑,禍人家國,擧世喧傳,行路側目。論其前後情跡,前後罪惡,則渠豈可彈冠束帶,廁之於橫目之列,而敢生叵測之心,益肆跳踉之習。締結於達淳,符同於達淳,畢竟達淳之初筵所奏,都是瀅修之所爛熳綢繆,則臺疏所謂達淳之爲達淳,一則瀅修,二則瀅修云者,眞實際語也。而及夫達淳逬出之辰,力致於畿營咫尺之地,躬謁於昏夜涔寂之時,促膝而坐,握手而語。稱之以事業,許之以死生,盃盤慇懃,形跡狼藉,有耳皆聞,有口皆傳。噫,以達淳大不道之凶言,稱之以事業,以達淳大不敬之悖擧,許之以死生者,逆節昭著,凶肚相連,表裏和應,首尾糾結,眞所謂一而二,二而一。至於筵本改圖之說出,而渠之斷案眞贓,益難一刻容置於天壤之間矣。夫國家之設置記注,事體至重,法意至嚴,一登史筆之後,雖以人主之尊,加一字不得,減一字不得。從古人臣之干犯於史事者,厥罪何居,而況伊日賓對之筵本,卽我聖上,闡明大義,遵守先志之一大關捩,則其爲關係於莫重莫嚴,果何如也,而渠敢急於掉脫,暗地指使,妖弟淇修,紹介於中,必欲改易其文字,變幻其事實者,古今天下,寧有如許至凶至憯至妖至奸者乎?謂人可誣人不可誣,謂天可欺,天不可欺,島配之典,雖已特施,其設計造謀,同逆共惡之窮凶情節,不可不盤覈得情。請楸子島安置罪人徐瀅修,設鞫嚴問,夬正王法。李魯春,本以傾邪之性,濟以反覆之行,千億化身,恬不爲愧,百計鑽穴,唯勢是趨,十年嶺海,禍心不悛,一蹴卿月,伎倆漸滑,卵育於煥之,血黨於日煥,爲世指目,厥惟久矣。自近以來,忽又以達淳爲依歸,以瀅修爲腹心,甚至於結爲兄弟,罔念匪類之可恥,遂許生死之與同,重牢宴獻壽之說,母喪時致奠之謗,一世喧傳,唾罵四起。畢竟傳襲於瀅修,慫慂於達淳,敢以我先王不忍聞不敢道之說,肆然仰達於殿下之庭,以壞我先王之義理,慼我殿下之心,而私書往復,稱以樹立,公肆推詡,看作茶飯。蓋此輩,以此等凶說,作爲家計,不知有君父,是可忍也,孰不可忍也?及夫奸狀綻露,聲討方嚴,則叔侄相鬨,互相推諉,傳說狼藉,莫不掩口,渠之前後情節,昭不可掩,如此矣。雖以申獻朝之疏觀之,旣是渠之同庚死友,則渠之一言一動,無參涉,而今其爲說節節有條理,鑿鑿有根據,此可謂渠之斷案矣。凡今日北面於殿下之庭者,苟有一毫干涉於達淳初筵之奏,則固當明目張膽,沬血請討,況其眞贓已露,證左昭在,此與達淳·瀅修,一而二,二而一也。如此窮凶絶慝之類,若不嚴加盤覈,夬施王章,則亂賊無所知懼,世道無以底定。請巨濟府島配罪人李魯春,亟令王府,設鞫嚴問,明正典刑。噫,彼張錫胤,本以宵小之類,濟以憸邪之行,左右鑽刺,惟利是趨,東西閃忽,唯勢是附。士夫名檢,固不足責之於渠,而右袒裕賊,卽渠斷案,故儒臣趙恒鎭,疏斥裕賊也,當日臣僚,尙幸一線言路之不泯,而惟我慈聖之處分儒臣,實緣闕禮一款,非指斥裕一事也。渠獨何心,肆然以奸萌賊膽等說,論斥言者,夫以斥裕之疏,謂以奸萌賊膽,則渠之凶肚逆腸,已不可掩。又況甲子之獄,渠之姓名,緊出於魯賢之招,王府丹書,昭然具載,由前由後,苟論裕賊之血黨,非錫胤而何?情節尙未究覈,輿情久而益激,島置之律,雖已蒙允,如此奸凶之類,決不可一日容貸於覆載之間。請古今島安置罪人張錫胤,亟令王府,嚴鞫得情,夬正典刑。噫嘻痛矣,煥之之罪,可勝誅哉?賦性本自奰慝,行事無非陰戾,發身戚畹之家,濫躋卿孤之列,以貪權樂勢,把作家計,以戕人害物,視爲能事。廣張聲勢,恣行威福,慶刑判於喜怒,殺活變於吐吸,一世屛息,萬人側目,其有奴顔婢膝,脅肩諂媚,則悅其附己,而吹噓奬拔,如恐弗及。或能介然有守,稍欲自持,則惡其異己,而排擯擠陷,靡有餘力,於是乎擧一國之嗜利昧義,忘廉沒恥,閃倏如鬼蜮,鄙瑣如駔儈之之類,無不匍匐而歸之。棼然珩芾之趨,菀爲淵藪之萃,積威所壓,有識箝口,公憤所在,志士扼腕,惴惴慄慄,莫敢誰何,相對揮手,戒以滅族者,蓋亦積有年數矣。嗚呼,庚申崩坼之變,此何等時也?渠以受恩罔極之人,身爲院相,苟有一分人心,何忍逞其胸臆,而乃敢謂此時可乘,而凶肚愈肆,謂擧世可脅而猾手轉熟,驟擢私黨,列樹爪牙之勢,廣列醜類,密布耳目之助,瑣瑣之婭,賣其凶焰,齪齪之徒,䑛其殘瀝,朝政蠱壞,世道殽亂,駸駸至於莫可收拾之境。是皆昭布一時之瞻聆,修播萬口之喧騰,雖至輿儓下賤,竈婢耘夫,擧懷憤惋,戟手唾罵。凡此許多罪惡,已爲渠罔赦之斷案,而其窮凶絶悖之情節,已露於前後筵奏,其所謂降在殿下之庭,以不忍聞於先大王者,不敢言於殿下,則義理湮晦云云,此何語也?殿下以先王之心爲心,群下以事先王者事殿下,卽天理臣分之所當然,若曰先王之時,雖不忍言,而殿下之時,可以忍言,則天下寧有如許臣節乎?護法傳神,潛授其徒,前茅後殿,一串貫來,至于今番達賊之凶圖,而首尾相符,脈絡相通,無不根柢於煥之,本原於煥之,今者大論方張,聲討達賊無君之罪,而若不劈開源頭,掀破窟穴,則將何以訖天討而服人心乎?至於裕賊一款,尤爲渠眞贓,夫裕賊之凶圖陰謀,卽煥之之異身同腸,爛熳綢繆之狀,已不可掩。更生漫漶之計,佯作論責之樣,而乃反奬之以老臣忠愛,詡之以爲國深慮,畢竟論勘,止於問備。當是時也,凡在橫目之列者,孰不肉顫膽掉,思欲手磔口臠,而巷裏私議,莫能昌言,屋下竊歎,不敢顯論,其饕威虐勢,吁亦可怖,而衆正氣死,一至於此,雖莽·卓·懿·溫,何以加此?執跡而誅其心,沿流而溯其源,裕之所以爲裕,達之所以爲達,一是煥之之所倡,苟究其元惡大憝,則煥之是已。其餘變作先王之成憲,辜負先王之恩眷,在渠猶屬細故,卽此兩條之奏,焉逭三尺之律?追奪之典,今旣蒙允,則應行之法,不容少緩。請追奪罪人煥之諸子,亟施散配之典。噫嘻痛矣,達淳之罪,可勝誅哉?本以陰譎之性,猾濫之習,巧於涉世,盜竊虛譽,工於謀身,兜攬名器,遍歷華要,驟躋崇顯,擧世之指目,有識之唾罵,厥惟久矣,而方其拜相之初,眷注何如,倚毗何如,而罔念圖報之義,敢懷叵測之心,初登前席,肆發凶言,大不道大不敬之眞贓綻露,逆節昭著,有不可歷數而枚擧。伏惟我先大王二十五年固守之大義理大秉執,何等精微,何等嚴正,而渠乃包蓄禍心,把作奇貨,以凶國禍家之心,濟背公營私之習,自任一己之家計,用爲憑藉之欛柄,究其設心造意,已極至凶絶憯,此其死罪一也。渠所謂邪說,卽所以自唱,做出謊怪之言,繼以憂歎之色,暗中揶揄,白地煽惑,必欲矯誣一世,構陷朝紳,以爲沽名賣權之計,此其死罪二也。及夫兩人褒贈之說,忍能發口,直犯手勢,謂君上可脅持,謂朝廷可箝制,干犯先王之大義理,壞亂先王之大秉執,先王之所不忍聞,而忍之於殿下之前,先王之所不敢道,而敢之於殿下之廷,此有君君臣臣以來,所未聞之至凶憯大變怪,此其死罪三也。嗚呼,喉院洗草之事,言猶在耳,語亦抆血,爲今日臣子者,孰敢不銘在心肺,一念洞屬,而今乃以已洗之書本,無難呈納,又諉以此書之竝洗,初不聞知者,急於掉脫,謂天可欺,此其死罪四也。及夫聖心驚惕,玉音掩抑,咫尺前筵,屢降臣子不忍承聞之敎,渠乃昂然相抗,少無畏縮之意,悍然不服,愈肆角勝之氣。俯詢丁寧,則引他說而漫漶,辭旨惻怛,則捨本事而凌踏,當日光景,可謂君綱淪滅,人理斁滅,此其死罪五也。晩後一疏,去益凶潛,甘心誣逼,恣意背馳,滿腹包藏,無非輕蔑之心,極口張皇,顯售威脅之意,至敢以不得不言,諱諫根柢等語,筆之於書,肆然上逼於莫重莫嚴之地,此又人臣之極罪,千古之斷案,此其死罪六也。爲人臣者,有一於此,則在春秋必討,在王法必誅,無所容貸於覆載之間,而今此六大罪案,咸萃一身,有萬可誅,無一可貰,此不但殿下之罪人,實爲先大王之罪人,不但爲先大王之罪人,卽我英廟曁先世子之罪人也。何幸乾斷廓然,天討已行,此等凶逆,不可以誅止其身。請賜死罪人達淳諸子,亟施遠配之典。日煥,性本狠愎,跡又詭祕,托身權凶之門,而腸肚相連,藉賣戚畹之勢,而威福自恣,鄙悖如達翊者,稱以大老,諂諛若龜獻者,甘爲門生,攘臂抵掌,無非戕害之凶論,東閃西忽,自作逆藪之謀主,一世指目,有識憂歎,厥惟久矣。至如裕賊窮凶絶悖之疏,實是載籍以來所未有之劇惡大憝,則苟有一分人心者,孰不骨顫膽掉,至欲食肉寢皮,而渠獨何心,陰護顯扶,倡出凶論,乃以三揀不爲之說,傳播疑惑,百計興訛,必欲背馳先王,沮戲大婚,究厥心腸,已不勝神人之憤,而其後裕賊,竄在鳳山也,諫長聲討之疏出,則汲汲專伻,巨細皆報。是以裕賊之鞫庭抵賴,無非日煥之所先期指揮,此則有口皆言,有耳皆聞,果然在民之招,至以其叔而爲證,卽此一節,尤是斷案。未施肆市之律,而鬼誅先加,其爲輿情之憤菀,容有極哉?何幸天討亟行,追奪之典,今旣蒙允,則次第應行之律,不容少緩。請追奪罪人日煥諸子,亟施散配之典。噫嘻痛矣,亂臣賊子,何代無之,而豈有如漢祿之窮天地亘古今,至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相連,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾及斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孼,尙繁其徒,豈可使戴頭假息,依舊跳踉,以貽國家無憂之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,漢祿之子日柱,尙今假息於覆載之間,環東土含生之倫,忍與此賊,共戴一天,而恬然若不知臣死之義者,凡幾年所?彼日柱,本以戾氣所鍾,虺毒其性,凶譎奰慝,爲漢祿之是父是子,綢繆陰祕,與觀柱而難兄難弟。以其父罪惡貫盈,慮他日必致彰露,夙宵經營,罔非讎國家而危宗社,年來機關,盡是結淫朋而戕善類,氣焰所使,無所不爲。甚至於自處戚畹,締結煥賊,假托儒名,圖占抄選,蓋欲虛張聲勢,威脅異己,使一世之人,莫敢誰何,不得追提漢祿之凶言故也。其所爲計,吁亦巧且憯矣。況其險圖逆節,傳襲乃父,主張賊裕,悖慝之疏,粧出逆煥忠愛之奏,嘗試於前,和應於後,唱喁邪說,詿誤世道。一轉而爲海玉之凶謀,一門之株連,眞贓畢露,再轉而爲達淳之悖奏,血黨之干犯,斷案已具。千變萬怪,疊生層出,而要其歸則皆從其父凶圖中出來,與日煥諸賊,一而二,二而一,卽其身犯,卽諸逆之窩窟,群凶之根柢也。形迹狼藉,萬口喧傳,而謂無明的之端緖,還寢旣允之成命,王法暫伸而旋屈,輿憤乍洩而還菀。請黑山島安置罪人日柱,依初下傳敎,設鞫得情,夬正典刑。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也。源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬,應坐之類,一依尙魯例,施以散配之典。噫嘻痛矣,龍柱之罪,可勝誅哉?本以凶譎之性,濟其狡黠之行,襲一門相傳之論,敢懷射日之凶圖,乘國家不幸之會,主張滔天之禍機,綢繆揣摩,自爲凶圖之謀主,醞釀設施,甘作諸賊之窩窟,鼓倡凶論,爲龜·祿之後殿,排布逆謀,與觀·日而同腸。晝宵經營,莫非凶禍家國,東西嘯聚,必欲網打朝紳,裕賊之凶疏,而指使之者,此賊也,履猷之悖通,而陰嗾之者此賊也。此乃十手所指,萬口所傳,而當時鋤治,不及巨魁,仍作漏網之魚,便成伏莽之賊。兩煥·裕玉之元惡大憝,達·瀅·春·翊之陰謀祕計,莫不根柢於此賊,而至於稱以渠父之遺疏,嗾出安默而投呈,必欲疑亂宸聽,漫漶國是,遂使箝制一世,擠陷異己,其計吁亦巧且憯矣。論其許多凶謀,許多逆節,實覆載之所不容,神人之所共憤也。凡今日含生之倫,孰不欲食肉寢皮,而尤有所窮凶而絶悖者,惟我殿下,追念慈聖之聖德,至命承宣之特除,則渠當感泣榮幸之不暇,而罔念恩渥,愈肆狼毒,不懸玉圈,抑何心腸?其怨懟不臣之心,殆有浮於觀柱之請退於親政之初也。卽此一事,萬戮猶輕,如此戎首凶魁,若不嚴加盤覈,則賊徒滋蔓,實有難圖之慮,義理湮晦,將無可明之日,思之及此,寧不凜然而寒心哉?請金甲島安置罪人龍柱,亟令王府,設鞫得情,夬正典刑。李書九,薄有才藝,工於反覆,迹其平生,可謂千億化身,而此於渠,猶屬餘事,其庚申一疏,設爲問答,極其妖譎,頭腦於裕疏,張本於達奏,爲劇逆巨魁之前茅嚆矢者,一則書九,二則書九。且其疏辭中,斜封墨勅之說,尤非當世之所敢引用,究其指意,萬萬叵測,伊時慈敎,深斥妖邪,特命竄逐。終因煥賊之力救,致有反汗之擧,其爲煥賊之異身同腸,已不可掩,而況敬臣疏出後,渠敢以忠藎元老,盛推煥之,訾毁賢相,痛斥敬臣。其力護凶魁,箝制人言,渠已自供,今當三賊逆節彰露,聲討方張之時,根窩之如書九,血黨之如書九者,偃息在家,官爵自如,亂臣賊子,將何以知懼乎?請前監司李書九,設鞫得情,夬正典刑。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以險譎之行,撑腸拄腹,都是禍心,聽言觀貌,罔非戾氣,平生伎倆,專在於凶國而讎君,晝宵營爲,不出於戕人而害物。好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓倡悖論,馴致裕·玉讎國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨觬之魁,獨爲漏網之魚者,蓋緣其凶焰,雖死不衰,餘威歷久尙熾。根窩更有之論,指目有歸,而無敢連討者,明白痛快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也。渠以爲見驅,則觀鎬曰見驅,渠以爲作逆,則觀鎬曰作逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發迹於逆戚之門,而爲其私狎之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀,以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無爲有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽鍾秀圈套中出來,而賊觀之謂龜賊義理,主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也。密邇也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論。使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷赫然,天討亟行,鍾秀黜享追奪之典,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫,彼鍾厚,性旣陰譎,跡又詭祕,本以蔑識之鄙夫,自知發身之無階,因悖弟托士流之會,而暗覰欺世之術,附逆戚讎國家之論,而遂致華選之濫占,于以威喝一世,把作張氣勢之奇貨,于以指使群凶,自居樹黨與之淵藪。外托遺逸,內執朝柄,把弄威福,如恐或失,藉賣權寵,無所不至,於是乎不逞之徒,逐臭之夫,轉相告引,靡然從之。粗解文字者,自稱高弟,濁亂世道者,願結死友,煥·日之凶而皆其部曲,達·瀅之惡而卽其餘孼,駸駸然至於今日滔天之禍而極矣。是知逆敬之悖口,傳襲於漢祿,則平生之所學得,可以推知,賊觀之凶招,源委於鍾秀,則乃兄之所綢繆,昭不可掩矣。且其願留榮賊之疏,爲渠斷案,鄙悖可醜,何況賊秀正罪之後,渠之身犯,又如彼昭著,則削逸追奪,雖幸王章之少伸,而次第應行之律,不容暫緩。請追奪罪人鍾厚支屬,亟施散配之典。從古亂逆何限,而其窮凶絶悖至憯極惡,豈有如審度者哉?其疏之全篇旨意,句句字字,無非包藏不道中出來,而忍所不忍,壞亂義理,敢所不敢,凌逼天日,陽擠陰護,斁敗百世之倫彝,指東撈西,疑亂一代之耳目,有一於此,已是人臣之極罪斷案。又況帳殿親訊之下,肆發六字之凶言,聞來肉顫,思之膽掉,凡有人心者,孰不欲手磔而口臠哉?何幸乾斷斯赫,王章克加,夬施藁街之律,少洩神人之憤,而第念凶如此賊,逆如此賊,而誅止其身,戮不及孥,則恐無以懲萬世亂逆之徒,慰一時忿鬱之情。請正法罪人審度,加施孥戮之典。噫嘻痛矣,從古亂逆何限,而豈有若賊㯳之窮凶絶悖者哉?渠以鄕曲鄙微之類,敢懷窮天地亘古今所無之凶肚逆腸,以不敢言不忍聞之凶言,筆之於書,而投呈公門者,其平日醞釀,不問可知。憤痛之極,直欲手磔口臠,而乃以梟獍之心,敢肆狼毒之性,帳前親問,頑忍不服,王府嚴鞫,一直肆惡,終始忍杖,至於徑斃。肆市之典,旣未得施,則國體之虧損,已不成說,神人之憤菀,更無可言,豈可以徑斃之不用極律,擬議於此賊乎?其支屬尙在,則綢繆情節,尙有可覈之地,殪殄無遺,庶爲洩憤之方,臣等,以沬血之忱,合辭仰請矣。及承聖批,以追孥禁令靳允,重法之聖意,實不勝欽仰,而此賊窮凶絶悖,不可以常典議律,寔爲擧國之公論。請物故罪人㯳支屬,亟令王府,嚴加盤覈,仍施孥戮之典。噫嘻痛矣,人心日陷,義理日晦,惟彼夢賊,以遐鄕卑微之類,乃敢懷不道之心,投罔測之書,此實窮天地亘古今,所無之一大變怪也。嗚呼,恭惟我先大王,以根天之孝,盡倫之聖,義理則至精至微,秉執則莫重莫嚴,初元綸音,昭如日星,師·翰處分,森如鈇鉞。凡東土北面於國家者,莫不知此箇義理之一或背違,則凶逆也,大憝也。渠獨何心,肆發不忍聞之說,誣逼不敢言之地,全篇指意,至凶絶憯,見之骨靑,思之膽掉,千剮萬斫,不足以洩神人之憤,收孥瀦澤,未足以懲亂逆之心,是豈止勘以治逆常律而止哉?且其包藏設施,決非渠之獨判,凶書製寫,斷非渠之自爲,而帳前親問,頑忍不服,王府嚴訊,終始抵賴。端緖未露,窩窟莫査,國法之虧損,鞫體之疎漏,萬不成說,一線究覈之道,惟有支屬在耳。臣等不勝悲憤,以加律之請,窮覈之方,日前聯籲,及承聖批,以大非法意靳允,臣等相顧,抑鬱之至。夫制法本意,隨時變通,則欲治前古所未有之逆,合施前古所未有之典,而況适·雲已行之律,非無於前者也,支屬盤問之例,非創於今者也。此等之律,不施於此賊,而施於何處乎?請大逆不道罪人夢瑞,亟令王府,以适·雲例施行,支屬之應問者,亦卽拿覈得情,使王法伸而亂本拔焉。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以夬洩神人之憤也哉?鍾一,則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰以下半行刀削分院兵助勢之策。湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之凶言,和應於合有變通之說,甚至街路上訩訛而極矣。振采,則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積庤,縉紳家火具之潛埋以下八字刀削指卯日而擧事爲期者,莫非做出妖言,煽動人心之計,而以下八字刀削十三日至凶之說,與鍾一,一而二,二而一。似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一則稱有神術。逆賊光友,本以鄕曲賤孼,托爲凶徒死士,父事振采,兄事友文。以下九字刀削欲輸軍糧,則轉到南陽,凡爲群凶之指使,率皆挺身而樂趨。以下十一字刀削將臣家,將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。李元樸,身居下邑,密通京華,鍾一,切友也,而讖緯妖誕之書,逢輒問答,致後,甥姪也,而凶悖不道之言,爛熳傳說,則知情之律,在所難逭,而王章未伸,鬼誅先及,不可以尋常物故罪人,置之勿論。永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,遽加酌處,獄體疎虞,輿情轉激。請李永純·永喆等,更爲設鞫嚴問,期於得情,夬正典刑,物故罪人李元樸諸子,施以散配之典。噫嘻痛矣,趙得永之罪,可勝誅哉?渠本賦性凶譎,行己鄙悖,陰鷙肆毒,自是戾氣,貪饕嗜利,猶屬薄物,蔑倫敗常之行,擧世唾鄙,樂禍思亂之心,平生伎倆。始也附麗於行恁,爲爪爲牙,指使於行恁,作鬼作蜮,暗地糾結,主張凶論之狀,指目已久,心跡難掩,究厥情節,已是罔赦,而以其年前樹立,尙置優容之科,濫廁崇顯之列,而不思報圖,莫悛舊惡。及莅西藩,負國虐民,式爲亂階,至有繡啓之發,則固當杜門訟愆,不齒恒人,而偃處城闉之間,恣行恣止,揚眉吐氣,猶談世事,眞是無羞惡之心,而非人者也。況復晝宵經營,東西排布,罔非凶國禍家之心,闖乘求言之會,憑藉論人之章,辭語閃映,旨意陰憯,乃敢以貞觀以下數句語,肆然指擬於不敢言之地,此等絶悖之說,於敵以下,尙不得容易加之,渠亦北面於殿下之庭者,何敢萌於心而發諸口乎?是可忍也,孰不可忍也?此是窮天地所未有之極惡大憝,則無將之誅,不敬之律,斷當不踰晷刻,而殿下何所顧藉,尙靳兪音,不卽置法乎?此而一日假息於覆載之間,彝倫將斁,亂賊無懼,將至於國不得爲國,人不得爲人。請金甲島島配罪人趙得永,設鞫得情,夬正典刑,以洩神人之憤。答兩司曰,不允。時景等事,裕事,徐瀅修事,日柱事,龜柱支屬事,審度事,亟停勿煩。夏賊等國榮事,㯳支屬事,亟停。魯賢事,更勿煩啓。鍾一,振采事,不允。友文·光友事,致後·延壽事,李永純·永喆,李元樸諸子事,不允。趙得永事不允。
掌令李奎鎭啓曰,噫嘻,逆鏔窮凶之罪,已悉於前啓,今不必更事臚列,而幸賴我慈聖殿下,廓揮聖斷,明正典刑,可以少洩神人之憤,而決案正法之後,應行孥戮之典,尙令不施,擧國弸塞之冤憤,愈久愈深。請正法罪人鏔,亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,若鏞兄弟,自以逆鍾之同氣,暗受承薰之妖書,日夜沈惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾,旣已籍沒,承薰亦旣正法,而噫,彼銓·鏞之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?銓·鏞則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論,學逵·與權,俱以家煥之甥侄,承薰之至親,標號之陰慘,花助惟均,迷溺之丁寧,致嗣各證,兇祕之跡,如印一板。寬基則本以箕延之從孫,詿誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露。至與與權而對質,則渠雖喙長,何以自明?雖然,此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測。邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請黑山島島配罪人若銓,康津縣定配罪人若鏞,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,夬正典刑。噫嘻痛矣,十數年來,賊勢益肆,人心靡定,顧瞻他日之徒,以下四字刀削之輩,踵相接也。惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理,惟當含恩畏義,矢死縮伏,而不此之爲,有除輒膺,揚揚莅任,自同無故。此於渠,猶爲薄物細故,而亦可見隱若有恃,縱恣無忌之一端,今幸乾斷赫然,以下三字刀削此等黨與,不可仍置。請周爀,亟令王府,嚴鞫得情,夬正典刑。三啓中諸賊罪關宗社,憤切神人,往在先朝,旣允臺閣,傳旨未下,故其時憲臣發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科。噫,先朝依允之盛意,蓋出於俯循輿情,夬伸王章,而慶日姑停,不過一時行權,則今不可以未經處分,有所仍置。請亟下三啓依允之傳旨,令該府擧行焉。噫,彼李東萬,言之便覺汚口,渠於履猷,卽是聲氣漠然之間,而托跡輸心,始出逐臭之意,臨意圖生,遂作反噬之謀。綢繆設施,經營脈絡,卽與履猷,一串貫來,則主客輕重,初無可論,前後酌配之命,遽下於輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻痛矣,宋國仁窮凶絶悖之情節,可勝誅哉?渠以幺麽賤弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有爲無,狼性愈鷙,乃敢忍終如始,積月拷訊,一直抵賴。似此陰慝獰頑之物,抑亦鞫囚之罕有者,竟致凶身徑斃,厲口自滅,則王章無可伸之日矣,輿憤無少洩之時矣,不可以其身之物故,而少緩當律之夬施。請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內,敬賊所謂紀淳來見之月日,與敬賊文書所錄,果有相左者,故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節。請朴紀淳,亟令王府,拿來嚴問,以重鞫體。噫,彼尹致謙,則身居三司之列,凶如得永,逆如得永,甘心右袒,挺身營護者,此又何等變怪也?渠以未見原本爲辭,而焉有不知裏面而徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護,乃以未見爲言,奸情慝態,路人所知。究厥情犯,有浮於得永,斷以春秋之法,焉逭黨與之誅?如此之類,不可屛裔而止。請洪原縣屛裔罪人尹致謙,拿鞫嚴問,明正其罪。新除授執義崔時淳,時在全羅道和順地,請斯速乘馹上來事,下諭。答府曰,不允。下諭事依啓。
正言李游誠啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤未洩。請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固。致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之典,其將不施乎?罪在罔赦,事關後弊。請逆賊尙魯,亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切。何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命,未卒之志也。當今新化休明之日,不可使凶孼逆種,晷刻偃息於覆載之間。請亟下三啓傳旨,令攸司,卽速擧行焉。逆鏔罔赦之罪,已悉於前啓,今不必更事臚列,而幸賴我慈聖殿下,廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典。請正法罪人鏔,亟施孥戮之典。噫嘻痛矣,今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使。脅驅村丁,自作前茅,半夜官門,突入跳踉者,已極凶獰,而賊魁凶言,無難傳播於推覈之時,看作能事,節節頑惡,論其罪犯,決不可以島配遠竄而止。請絶島爲奴罪人李戒國·劉用孫·金金乭,亟令王府,夬施典刑。噫,李東萬本以妖邪之物,兼以狡慝之性,出沒跳踉,蹤跡陰祕,奔走營逐,心術鄙悖,爲世唾罵,不齒儕類者,亦有年所,而今於悖疏悖通,其所爛熳排布,締結和應之狀,綻露無餘,則渠當卽地款服,自伏常憲,而始於事發之日,慌忙投疏,欲爲掩慝欺蔽之圖,終於推訊之際,反覆呑吐,敢生掉脫之計者,究厥心腸,尤極巧惡,是宜益加刑訊,到底盤鞫,而究覈未竟,遽置末勘。噫,今此酌處,雖出於好生之德意,其在誅亂去慝之道,決不可撓屈王章。請古今島定配罪人李東萬,亟令王府,設鞫得情,夬正典刑。梟示罪人性世,與劇賊載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。新除授司諫李東冕時在京畿抱川地。請斯速乘馹上來事,下諭。答院曰,不允。李戒國等事,亟停勿煩,下諭事依啓。
修撰朴基宏疏曰,伏以臣,以人則至庸陋矣,以踪則至孤畸矣。徒荷拂拭之恩,濫廁論思之列,而知識膚淺,辭令拙澁,未曾出一言論一事,以副我聖上簡拔之殊知,居常惶蹙,如集于木,迺者事在目下,不容泯默,玆敢略貢愚見,唯聖明澄省焉。嗚呼,今日之世道朝象,誠亦末如之何矣。王綱日以頹弛,人心日以陷溺,百怪層生,喙喙爭鳴,所營者斗筲之利,而貽害於國家,不啻丘山之重,所修者睚眦之隙,而流毒於朝著,便成心腹之疾,今若一任其所爲,螮蝀於太淸,而不思所以快掃而廓淸,則世道之憂,容有極哉?近日韓始裕之投疏論人,卽其一耳。直以覓瑕之計,敢售鼓簧之舌,構捏爲說,抑勒成罪,外面驟看,則全篇叫嚷,固無足責者,然其語脈之所及,精神之所注,藏頭露尾,意東指西,不但爲一時論人而止耳。是必有一種不逞之徒,急於嘗試,勇於敲撼,粧出鬼面,舞弄稼禍之術,傍伺蜮弩,借售報仇之計,將欲疑亂天聽,網打朝紳而後已,吁其計不亦巧且憯矣乎?此而不痛加鋤除,永絶根蒂,則不知何樣機關,伏在何處,殿下之庭,將無着足之人,而惴惴焉惟恐朝夕之不保矣,朝象安得不泮渙,世道何由以寧靖乎?思之及此,危厲薰心。且臣於前吏判臣金羲淳削職之命,有不勝憂慨之甚者,雖在平常之時,八座,峻秩也,削職,大何也?自非不得不施之罪辜,則此典在所審難,政以六卿之重,亞於公孤,禮使之義,當先庶僚也。重臣之連日違牌,雖曰未安,遭罹奇怪,廉防莫重,怵惕逡巡,不敢爲揚揚冒進之計者,亦人情之常,而義分之攸在也。三司之臣,纔有微細之情勢,鎭日閱月,坐犯違傲,而殿下猶容忍而曲恕者,燭其心之出於四維也。今重臣,以秩則八座也,以官則冢宰也,以所遭則非尋常官箴之比也。乃殿下,獨不見諒,違召之罪,其罰至此,臣誠莫知所以也。如言者之言,槪於聖心而重臣有罪,則言者固不宜加罰,而重臣見被之罰,亦不足以勘其負犯也。如重臣無罪,而言者之言,不槪於聖心,則重臣違逋之辜,豈至與言者同律,而殆若迫逐之者然乎?重臣之譴罰輕重,顧不足恤,而在聖朝以禮進退之義,實有歉焉,此臣所以慨惜而不能已也。由前而有讒慝交亂之憂,由後而有刑政乖當之歎,伏願殿下,淵然深思,廓然遠覽,韓始裕亟施屛裔之典,金羲淳,亦賜收敍之命,以靖朝象,以光聖德,不勝幸甚。臣無任云云。省疏具悉。所請依施。
上在昌德宮。停常參·經筵。
李廷奎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李廷奎啓曰,禁衛營將官來言,今日本營軍兵,日次私習云矣,敢啓。傳曰,知道。
李廷奎啓曰,御營廳將官來言,今日本廳軍兵,日次私習云矣,敢啓。傳曰,知道。
傳于尹羽烈曰,傳香承旨,馳詣永寧殿,奉審摘奸以來。
韓致應啓曰,藥房提調·副提調,持湯劑來待矣。傳曰,封入。
傳于柳畊曰,推鞫爲之。
柳畊啓曰,臣畊,今日推鞫進去,下直之意,敢啓。傳曰,知道。
傳于李廷奎曰,諸承旨,持公事入侍。
李廷奎啓曰,諸承旨,持公事入侍事命下,而六房無公事,不得入侍之意,敢啓。傳曰,知道。
尹羽烈啓曰,兼吏曹判書沈象奎,參判趙萬元,參議金會淵再牌不進推考傳旨及罷職傳旨,今方捧入,而開政命下,已至經宿,特敎申飭,何等截嚴,而一向違召,無意變動,事體所在,萬萬未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
尹羽烈啓曰,兼吏曹判書沈象奎,參判趙萬元,參議金會淵牌不進推考傳旨及罷職傳旨,今方捧入,而開政命下,已至多日,特敎申飭,不啻截嚴,如是違牌,誠極未安。判書陳疏,參判更爲牌招,何如?傳曰,允。參議只推,一體牌招。
尹羽烈啓曰,吏曹參判趙萬元,參議金會淵再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,極爲未安。判書疏批未下,參判所當更請牌招,而係是一日三牌,何以爲之?敢稟。傳曰,參議只推,與參判一體,更爲牌招。
尹羽烈啓曰,兼吏曹判書沈象奎,疏批已下,一體牌招,何如?傳曰,允。
尹羽烈啓曰,兼吏曹判書沈象奎牌不進,參判趙萬元三牌不進推考傳旨及參議金會淵三牌不進,依定式禁推傳旨,今方捧入,而開政命下之後,一直違召,無意承膺,揆以事體,誠甚未安。判書更爲牌招,參判所當更請牌招,而係是一日四牌,何以爲之?敢稟。傳曰,參議分揀,與判書·參判,更爲嚴飭牌招,違牌勿爲呼望。
柳畊啓曰,禁府都事口傳差出事,草記允下,而吏曹判書沈象奎未肅拜,參判趙萬元,謂有情勢,屢度催促,終不擧行,而參議,例不得擧行,口傳命下,已至經宿,推鞫都事,差出爲急,而如是遲滯,事甚未安。當該堂上,推考,何如?傳曰,允。參議擧行。
吏曹口傳政事,以李牧榮爲禁府都事。
尹羽烈,以弘文館言啓曰,本館下番修撰臣朴基宏,以問事郞廳,今日推鞫時,晝仕出去,而每每草記,事涉煩瀆,今後則除草記往來之意,敢啓。傳曰,知道。
傳于柳畊曰,昨日修撰朴基宏疏之依施,以其予欲處分於韓始裕故也,而其疏之旨意,閃忽險慝,無異於韓始裕也。今日世道朝象之不寧靖,皆由此輩所爲,朴基宏亦施以放逐之典。
柳畊啓曰,大司憲鄭尙愚,掌令南達孫,持平朴孝臣牌不進,執義崔時淳在外,掌令李奎鎭,推鞫進,持平兪理煥未署經,監察茶時之意,敢啓。傳曰,知道。
以大司諫任厚常,正言李游誠,掌令南達孫,持平朴孝臣牌不進罷職傳旨,傳于柳畊曰,只推。
尹羽烈,以弘文館言啓曰,本館下番闕直,事甚未安,修撰李允謙,副修撰李垿,竝卽牌招,以爲推移入直之地,何如?傳曰,允。
李廷奎,以都摠府言啓曰,副摠管柳相亮,以御營中軍軍兵等中日試射放事,南小營晝仕出去之意,敢啓。傳曰,知道。
尹羽烈,以戶曹言啓曰,各道年終錢穀,御覽會計,待全羅道·慶尙道·平安道·江原道會案上來,修正以入事,前已啓下矣。四道會案,今纔來到,御覽會計,受出修正之意,敢啓。傳曰,知道。
李廷奎,以兵曹言啓曰,卽接東道參軍李雨元牒報,則御營廳所授興仁門南邊第一城廊近處,前日頹圮,把守連接處,體城三尺許,又爲頹圮云。爲先令繕工監,把子圍排,分授軍門,一體修築,而旣是連接處,則把守軍兵,不必加定,以前把守軍,限改築間,嚴加守直之意,分付,何如?傳曰,允。
李廷奎,以御營廳言啓曰,本廳字內興仁門南邊第一城廊近處,體城四間許,頹圮連接處三尺許,今日又爲頹圮云。令繕正監,把子圍排,分授軍門,卽速修築,而把守軍兵,旣是連接處,則不必加定,以前把守軍,限改築間,嚴加守直事,自兵曹草記矣。修築則與先頹圮處,竝卽擧行,把守,則以前把守軍,另飭守直之意,敢啓。傳曰,知道。
柳畊,以鞫廳大臣意啓曰,問事郞廳洪起燮有身病,李允謙有親病,朴基宏有放逐之命。其代以校理鄭元容,副司果朴蓍壽·李晉淵,差下,何如?傳曰,允。
柳畊,以義禁府言啓曰,副護軍韓始裕,亟施屛裔之典事,承傳啓下矣。韓始裕,慶尙道丹城縣屛裔,而下去楊州地云,以承傳內辭意,具罪目,依例發遣府書吏,自楊州地執捉,仍令押送配所,何如?傳曰,允。
柳畊,以義禁府言啓曰,保放罪人金遇喆,還囚照律以入之意,敢啓。傳曰,知道。
禁府照目粘連,寧城前僉使金遇喆矣本府議啓內,還穀一款,其所發明,容或爲說,而嶺阨禁松,未能周察,疎忽之罪,在所難免。以此照律,罪杖八十收贖,奪告身三等,私罪奉敎依允。
推鞫時,罪人白東源更招,仍與白兌鎭面質後,刑問一次,訊杖第十三度停刑。罪人白兌鎭,更招後,刑問一次,訊杖第九度停刑。罪人李晦植,更招後,刑問一次訊杖第十度,停刑。
傳于柳畊曰,推鞫姑罷。
兼吏曹判書沈象奎疏曰,伏以玉候康復,藥院撤直,慶忭欣祝,曷有其極?仍伏念臣於銓職,蓋非敢無故而必辭者也。自有痛苦煩懣之情,結轖在心,如刃入膚,其創到骨,雖欲頃刻忘而不可得,從前呼號猥疊,言有未盡而情斷可見。乃荷殿下深賜照察,其自遭罹以後,每蒙體諒之恩,聖人推曲遂之仁,匹夫全難奪之志,臣嘗感頌,竊幸知遇之盛,而始得自同於於戲不忘之人矣。及夫再昨年除拜也,不意一時之誤恩,遂至閱月之虛縻,違抗召命,日輒三四,冒死力控,章又五上,蹇慢如彼,瀆撓至此,雖其窮苦痛迫,血懇泣籲,顧有甚不得已而然。乃若積負屢犯,罪當萬死,聖度包容,曲加涵貸,郵罰之輕,止於薄罷,卒使溝瀆之諒,見伸於淸明之朝,而免爲喪義失守之人,亦我聖上賜也。臣心銘戴,寤寐靡已,今玆復授,臣誠震剝驚霣,未敢知聖意之所在也。顧臣殘命,僅存於酷劫之後,倖活於逋頑之餘者,其殆遂盡於此,恩造靳終始之施,而苦衷抱咫尺之恨,此猶臣一人之不幸耳。試以年前已事言之,大政逾期未行,而又復緣臣虛冒,一向瘝廢,拖至數朔,大小差注,竝皆停擱,中外受弊,不計紀極。巷議塗說,怨咨胥興,妄疑朝廷擧措,若不務急於考課銓選之政,竟至大僚請譴,頹綱少振,而以臣之故,貽累治化,幾令一世寒心。今日之擧,適似曩時,京察許久未勘,曹務一切抛置,而臣之除命,又在此時,如復遷延,未獲恩諒,政限之漸就玩愒,斷可知已。臣之迷滯,無變於前,而猶且縻爾,任其逋傲,聽其廣弛而莫之恤焉,則其爲虧國體而替臣分,又無餘地,而將見中外洊弊,怨咨益多,其妄疑於前者,亦必卒信於今矣。夫如是也,雖加臣以鈇鉞,何有於擧措之宜哉?臣於此時,俯愍私義,仰慮國事,悚蹙憂恐,晷刻綦切,而始以靜攝之彌日,不敢煩籲,終謂大政之莫淹,自當斥改。迄玆浹旬,未有處分,而昨今以來,召飭驟降,豈殿下或未留悔於年前之虛畀誤事,而亦謂臣今可以冒膺耶?臣於是,竊不勝臆塞而抑鬱也。使臣今如可以竟出,卽前之故爲蹇抗,玩法屑紀,罪不勝誅,使臣今亦未可竟出,卽私義粗靖,而委毗無效。雖趁速黜罷,幸而不至於妨政害事,猶當罰刊濫望,勿復備數,決不宜兩無所勘,一以容貰爲事也。玆敢畢暴前籲之餘蘊,仰冀憫覆之監諒。伏乞聖慈,天地於臣,父母於臣,俯憐苦懇之不可終强,深念政期之不可復曠,亟罷臣職,以懲曩事之貽誤,重議臣罪,以正前勘之失輕,私分方安,公法無苟,臣不勝攢顒祈幸之至云云。答曰,省疏具悉。往事何必追提?冢宰是何等重任,非卿可以如是,勿辭肅命。
上在昌德宮。停常參·經筵。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李廷奎啓曰,來十一日朝參日次矣,敢稟。傳曰,停。
尹命烈啓曰,來十一日輪對日次矣,敢稟。傳曰,當次人受點,後日待令。
韓致應啓曰,藥房提調·副提調,持湯劑來待矣。傳曰,封入。
傳于柳畊曰,推鞫爲之。
尹命烈啓曰,兼吏曹判書沈象奎,參判趙萬元,參議金會淵,連日申飭,何等截嚴,半夜嚴敎,又何等截嚴,而謂有情勢,奉牌闕外,屢度催促,無意承膺,事體所在,誠極未安,推考,何如?傳曰,屢次申飭,終不承膺,豈有如許臣分?嚴飭入來。
傳于尹命烈曰,當該承旨推考。
尹命烈啓曰,兼吏曹判書沈象奎,參判趙萬元,參議金會淵,俄下飭敎,不啻截嚴,一向奉牌,無意變動,事體所在,極爲未安,竝從重推考,何如?傳曰,允。嚴飭入來。
傳于尹命烈曰,不飭之當該承旨,從重推考。
尹命烈啓曰,兼吏曹判書沈象奎,參判趙萬元,參議金會淵,飭敎申嚴,屢度催促,謂有情勢,一向奉牌,無意肅命,事體道理,俱極未安,竝從重推考,何如?傳曰,前後嚴飭,非一非再,終無承膺之意,微細之往事,到今稱之,情勢執迷,不重君命,至今不爲肅命,臣分紀綱,萬萬駭然。從重推考,各別嚴飭肅命,當該承旨擧行,萬萬駭然,罷職。
曺允遂啓曰,臣與右承旨尹命烈伴直矣。纔已罷職出去,同副承旨尹羽烈,卽爲牌招,何如?傳曰,允。
柳畊啓曰,大司憲鄭尙愚,掌令李奎鎭,持平朴孝臣牌不進,執義崔時淳在外,掌令南達孫推鞫進,持平兪理煥未署經,監察茶時之意,敢啓。傳曰,知道。
以大司諫任厚常,獻納李運恒,掌令李奎鎭,持平朴孝臣牌不進罷職傳旨,傳于柳畊曰,只推。
以修撰李允謙,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安。修撰李允謙,副修撰李垿,旣有只推之命,竝卽牌招,以爲推移入直之地,何如?傳曰,允。
以副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副應敎金學淳,校理趙琮鎭·鄭元容,副校理曺錫正,竝卽牌招,以爲推移姑降入直之地,何如?傳曰,允。
尹羽烈,以成均館同知館事意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
柳畊,以義禁府言啓曰,修撰朴基宏,亦施放逐之典事,承傳啓下矣。朴基宏,放逐之意,敢啓。傳曰,知道。
推鞫時,罪人兌鎭更招,仍與東源面質後,刑問一次,訊杖第二度,捧遲晩停刑。罪人東源,更招後,刑問一次,訊杖第五度,捧遲晩停刑。罪人晦植,更招後捧遲晩。
傳于柳畊曰,推鞫姑罷。
刑曹啓目粘連,金濟象照律手本內,江陵前府使朴宗正,獄事論刑,至爲愼重,而近肋傷處,謂以心坎者,難免不審之失,推考罪,依律文杖八十收贖,何如?判付啓。依允爲旀,功減一等爲良如敎。又啓目粘連,江陵府使權烒獄事,論刑至爲愼重,近肋傷處,謂以心坎,難免不審之失,推考罪,依律文杖八十收贖,何如?判付啓。依允爲旀,功議各減一等爲良如敎。
修撰李允謙疏曰,伏以臣之八耋病母,本症危劇之狀,前後請急之章,屢度仰籲,輒蒙體諒之恩矣。臣母病情,長時進退,劇歇無常,若賴神明之佑,幸有稍歇之時,則臣亦得安意赴公,或數日持被,忽自日前,本症之外,添得暑滯,寒熱交作。嘔泄竝劇,氣息凜綴,神精昏瞀,臣方左右扶護,晝宵煎迫,以是之故,鞫坐問郞之役,事係嚴急,而不得不面議大臣,纔已變通歸護,情私之萬萬悶迫,不可暫刻離舍矣。此際以下番闕直,召牌儼臨,而以此情理,萬無趨進之望,玆敢疾聲呼籲於孝理之下。伏乞聖慈,天地父母,俯垂矜諒,亟遞臣職,俾得專意救護,仍治臣瀆撓之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
柳畊啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
尹羽烈啓曰,禁衛營將官來言,今日本營軍兵,日次私習云矣,敢啓。傳曰,知道。
尹羽烈啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
傳于柳畊曰,推鞫爲之。
尹羽烈,以弘文館言啓曰,本館上番校理臣鄭元容,以問事郞廳,今日推鞫時,晝仕出去之意,敢啓。傳曰,知道。
尹羽烈,以弘文館言啓曰,本館下番,姑降入直,事甚未安,副修撰李垿,旣有只推之命,卽爲牌招入直,何如?傳曰,允。
以副修撰李垿牌不進罷職傳旨,傳于尹命烈曰,只推。
曺允遂啓曰,兼吏曹判書沈象奎,屢下嚴敎,何等截嚴,而謂有情勢,終不肅命,一向奉牌,席藁待罪。參判趙萬元,參議金會淵,亦爲一向奉牌,無意變動,事體所在,萬萬未安,竝從重推考,何如?傳曰,吏判以往事一番辭巽,容或無怪,予屢次如是嚴敎,終無變動之意,處義重耶,王言重耶?若爲肅命,則予當有體諒之道,卽爲入來肅命。
傳于尹羽烈曰,近來紀綱,臣分無之,但知引義,不知臣分,豈有如許紀綱?吏判爲先罷職,其代政官牌招開政。
尹羽烈,以弘文館言啓曰,本館下番,姑降入直,事甚未安,副修撰李垿,旣有只推之命,與今日政新除授玉堂,待下批一體牌招,以爲推移入直之地,何如?傳曰,允。
尹羽烈,以備邊司言啓曰,黃海兵使徐春輔,以其實病,屢呈乞遞,病果難强,曠職可悶,改差,何如?傳曰,允。今日政差出。
有政。吏批,判書未差,參判趙萬元推鞫進,參議金會淵進,行左承旨曺允遂進。以南公轍爲吏曹判書。啓曰,新判書命招,同參政事,何如?傳曰,允。又啓曰,行判書南公轍牌不進,參判趙萬元推鞫進,小臣獨政未安,何以爲之?敢稟。傳曰,只出緊任。以徐能輔爲承旨,李相璜爲戶曹判書,尹致鼎爲修撰,徐榮輔·南公轍爲奎章閣提學,李存秀·金履喬爲直提學,鄭元容爲直閣,李鶴秀爲待敎,金羲淳爲判尹,朴齊顔爲文化縣令,朴蓍壽爲接慰官。
兵批,行判書徐榮輔進,參判申光軾病,參議鄭景祚入直進,參知申在明病,同副承旨尹羽烈進。啓曰,知訓鍊,今當差出,而當品中擬望之人乏少,從二品竝擬,何如?傳曰,允。又啓曰,全羅兵使,今當差出,而擬望之人乏少,未準朔禁軍將,竝擬,何如?傳曰,允。以李錫奎爲都摠管,李堯憲爲知訓鍊,李用逵·朴長瀗爲同知,尹行頣爲僉知,嚴思健爲曹司衛將,李春源·李思秀,沈公俊·申緖·李昌培·朴春長爲五衛將,韓奎爀·閔時榮爲忠翊將,車廷黙爲景福將,元義尙爲慶熙將,安光貞爲御營把摠,李元豐爲中樞都事,任聖說爲全羅兵使,吳再謙爲老江僉使,金履玉爲靑石僉使,高道爀爲金甲島僉使。僉知三單洪樂淵·鄭文秀,權思秉,前虞候金尙埰,前萬戶朴養源,前別提康萬齡,以上今加折衝加資事承傳。前中軍李時晦,今降禦侮,大護軍金羲淳,護軍朴擎漢·李命鎰,竝單付。寶化堡權管單南亨鵬·朴和源,李憲誠爲衛率,任希存爲副摠管,趙岐爲黃海兵使。
尹羽烈,以奎章閣言啓曰,新除授提學·直提學·直閣待敎,敎旨安寶次,濬哲之寶,請出之意,敢啓。傳曰,知道。
尹羽烈,以奎章閣言啓曰,新除授提學南公轍·徐榮輔,直提學李存秀·金履喬,直閣鄭元容,待敎李鶴秀,卽爲牌招察任,何如?傳曰,允。
尹羽烈啓曰,大司憲鄭尙愚,掌令李奎鎭,持平朴孝臣牌不進,執義崔時淳在外,掌令南達孫推鞫進,持平兪理煥未署經,監察茶時之意,敢啓。傳曰,知道。
以大司諫任厚常,獻納李運恒,掌令李奎鎭持平朴孝臣牌不進罷職傳旨,傳于尹羽烈曰,只推。
以副修撰李垿再牌不進罷職傳旨,傳于尹羽烈曰,只推。
尹羽烈,以兵批言啓曰,陞資拜營將者,瓜滿前以不職遞罷,勿計朔數多少,還收資級,載在法典,而中軍依營將例施行矣。前京畿監營中軍李時晦,今春夏等褒貶等第,中考施行事,自臣曹草記蒙允,所授加資,依例還收之意,敢啓。傳曰,知道。
事變假注書金持泰書啓,臣於去月二十八日申時,敬奉聖敎,馳往傳諭于忠淸道懷德縣近北面佳作里祭酒宋穉圭所住處,則以爲臣,冒陳危懇,祈免誤恩,玆者史官,臨宣批旨,不惟不許鐫改,乃以卽速上來,補予不逮爲敎,臣誠惶感隕越,不知所喩,臣是何人,猥叨恩數,愈往愈隆也。臣之懵陋,其於見職,實有千萬不近似者,多日僥冒,貽累淸朝,罪固難逃,又何敢貪榮冒進,不畏公論哉?且臣犬馬之疾,更兼暑症,腹浮氣喘,精神昏短,戶庭動止,未免顚踣,尋常酬應,輒失倫次。以此貌樣,雖欲不念本分,强策膺命,其勢亦末由矣,瞻望雲天,冞切兢惕。伏乞聖明,痛察微情,亟賜罷免,仍命有司勘臣違慢之罪焉云矣,臣卽仍爲復命之意,敢啓云云。踏啓字。
柳畊,以義禁府言啓曰,鞫廳議啓判付內,李晦植非自取之事,惑於妖言之事,特爲減死定配事,命下矣。李晦植,咸鏡道茂山府,減死定配,而以議啓及判付內辭意,具罪目,依例發遣府書吏,押送,何如?傳曰,允。
推鞫罪人東源,捧結案,罪人兌鎭,捧結案。
傳于柳畊曰,推鞫撤罷。
禁府罪人兌鎭,年三十八,矣結案白等,矣身根脚段,父載邦,父矣父厚廉,母李召史,母矣父成五,竝只故白良乎,父母,以胎生於平安道三登縣,隨父母長養是白如可,入籍居生於平壤府是白乎旀。行凶節次段,矣身本以西土之賤品,素慕方技之邪術,東西出沒,左右營求,連腸妖凶之東源,粧出神師,托跡邪妄之晦植,騙得主帥,海島去來之說,指無謂有,書尺往復之跡,以人認鬼,始也鋪張虛妄之事,恐動晦植,終焉紹介妖誕之漢,眩惑晦植。至於與東源相對,指其在臂之黑痣,謂合開國之政丞,如此至凶絶悖之說,互相問答,爛熳同歸。論其罪犯,萬戮猶輕,亂言犯上,的實遲晩的只罪,不待時斬,籍沒家産事。罪人東源,年六十九矣結案白等,矣身根脚段,父萬正,父矣父泰望,母金召史,母矣父碩千,竝只故白良乎,父母以胎生於慶尙道星州牧禾音峙,隨父母長養,仍爲入籍居生是白乎旀。行凶節次段,矣身以鄕曲賤流,性本妖凶,符同兌鎭,慫慂兌鎭,而假作海島之說,疑眩晦植,巧托神鬼之術,蠱惑晦植。始因賺騙之謀,仍成煽騷之計者,已是罔赦之斷案,而至於出臂上之痣,暗合七星之數,謂是開國政丞之格。與兌鎭,如此凶言,爛熳酬酢,究厥罪惡,萬戮猶輕,亂言犯上的實,遲晩的只罪,不待時斬,籍沒家産事。
禁府亂言犯上罪人東源·兌鎭不待時當日西小門外斬事。
柳畊,以義禁〈府〉言啓曰,亂言犯上罪人東源·兌鎭,旣已承服正刑,籍沒家産事,令各該司,奉承傳擧行,何如?傳曰,允。
上在昌德宮。停常參·經筵。
徐能輔啓曰,大司憲鄭尙愚,掌令南達孫·李奎鎭,持平朴孝臣陳箚,執義崔時淳在外,持平兪理煥未署經,監察茶時之意,敢啓。傳曰,知道。
徐能輔啓曰,左副承旨柳畊,今日不爲仕進,卽爲牌招,何如?傳曰,允。
徐能輔啓曰,禁衛營將官來言,今日本營軍兵,日次私習云矣,敢啓。傳曰,後日次爲之。
徐能輔啓曰,御營廳將官來言,本廳軍兵,日次私習云矣,敢啓。傳曰,後日次爲之。
傳于韓致應曰,藥房入侍。
韓致應啓曰,藥房副提調,持湯劑來待矣。傳曰,封入。
尹羽烈啓曰,臣羽烈,依定式,進詣香室,奉審香祝樻·祝板袱子,則精潔之意,敢啓。傳曰,知道。
以副修撰李垿牌不進罷職傳旨,傳于尹羽烈曰,只推。
以左副承旨柳畊牌不進罷職傳旨,傳于徐能輔曰,只推。
尹羽烈,以弘文館言啓曰,本館下番,姑降入直,事甚未安,副修撰李垿,旣有只推之命,卽爲牌招入直,何如?傳曰,允。
尹羽烈,以奎章閣言啓曰,一提學南公轍,隨牌來詣闕外,謂有本職情勢,納牌徑還,牙牌何等體重,而有此前所未有之擧,事體所在,萬萬寒心。本閣請推之外,無他可施之罰,何以爲之?敢稟。傳曰,從重推考。
徐能輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
徐能輔,以二所巡廳言啓曰,去夜二更量,行巡至彰義門,則只閉門橫木,而上下兩鎖,初不下鑰,事之驚惶,莫此爲甚,當該部將等,令該曹,嚴處,何如?傳曰,允。
徐能輔,以兵曹言啓曰,去夜三更量,彰義門守門軍,來告內,當日人定後,欲爲閉門之際,何許儒生二人,與一奴,自門外入來,謂有追到之人,俾勿閉門,而渠輩不肯從,則乃反因醉發怒,敺打門卒,門鑰至於破碎云。聞極驚駭,發遣將校,摘奸査實,則門卒所告,出於免罪,雖有過實,而看審門鑰,則上鑰虛鎖,下鑰破傷不得鎖。蓋其爭詰之際,門限已迫,忙急下鑰,至於上鑰之虛下,下鎖則持鑰之卒,被人推倒,以致鎖金之破傷,只以橫木經夜云。城門事體,何等至嚴,而始旣不得趁限下鑰,來告與摘奸之際,自至罷漏之時,遂致達夜不鎖之境,事未前有,萬萬寒心,莫非臣常時不能檢飭之致,惶恐待罪。至於門卒,莫重之地,有此無前之事,各別重勘之意,分付該營,門將之不能禁止,亦涉痛駭,令攸司照法嚴處。以該儒生言之,門卒雖有不恭,待下鑰追後致責,無所不可,而不此之爲者,亦涉可駭,亦令攸司,科治,何如?傳曰,令廟堂,査實稟處。
徐能輔,以訓鍊都監言啓曰,去夜彰義門守門軍來告內,昨日人定後,欲爲閉門之際,有何許白衣三人,自城外入來,謂有追入者,使不得閉門,故諭以城鑰至重,不敢踰時之意,則不惟不聽施,乃反發怒,亂打門卒,破碎門鑰,竟至不得堅鎖之境云。聞極驚心,送校摘奸,嚴加査實,所謂白衣三人,卽幼學金炳斗·金鼎均,私奴大運,而作挐諸節,果如守門軍所告。城門開閉,何等嚴重,而有此意外之變怪,萬萬驚駭,其中儒生二人,移送法司,照律嚴勘。以守門將卒言之,不能禁止,任其作梗,事未前有,尤極痛惡,部將令兵曹,從重勘治。守門軍等及私奴大運,自臣營,從重棍治後,亦令攸司,照法嚴處,臣亦有常時不善檢飭之失,惶恐待罪之意,敢啓。傳曰,令廟堂,査實稟處。
徐能輔啓曰,城門鎖鑰,何等至重,而去夜彰義門,只閉門橫木,而上下兩鎖,初不下鑰,至於二更云。事之驚駭,莫此爲甚,常時不能檢飭之該營大將及兵曹堂上,所當重勘,而本院請推之外,無他可施之罰,何以爲之?敢稟。傳曰,拿處。
徐能輔啓曰,訓鍊大將李海愚,拿處事,命下矣。將兵之任,不可無一刻摠察之人,何以爲之?敢稟。傳曰,禁衛大將兼察。
徐能輔啓曰,訓鍊大將,以禁衛大將兼察事,命下矣。兼察訓鍊大將李堯憲,卽爲牌招,聽傳敎,何如?傳曰,允。
以行兵曹判書徐榮輔,訓鍊大將李海愚,拿處傳旨,傳于徐能輔曰,分揀。
徐能輔啓曰,行兵曹判書徐榮輔,訓鍊大將李海愚,分揀事,命下矣。竝卽牌招,傳授命召,何如?傳曰,允。
以慶尙監司金魯應狀啓,薦新進上胡桃,限內不得封進,惶恐待罪事,傳于尹羽烈曰,勿待罪事,回諭。
以濟州防禦使金守基狀啓,進上馬所載船一隻致敗,惶恐待罪事,傳于徐能輔曰,勿待罪事,回諭。
尹羽烈,以弘文館言啓曰,本館下番闕直,事甚未安,副應敎金學淳,校理趙琮鎭,副校理曺錫正,竝卽牌招,以爲推移姑降入直之地,何如?傳曰,允。
尹羽烈,以弘文館言啓曰,新除授修撰尹致鼎,時在京畿朔寧地,經筵入番事緊,請斯速乘馹上來事,下諭。答曰,依啓。
尹羽烈,以刑曹言啓曰,因義禁府啓辭,亂言犯上罪人東源·兌鎭,籍沒家産事,命下矣。罪人東源·兌鎭等奴婢,令京兆,考出帳籍,亦爲知悉五部及各該道,使之一一査出,修成冊報來後,永屬公賤之意,敢啓。傳曰,知道。
大司憲鄭尙愚,大司諫任厚常,掌令南達孫·李奎鎭,持平朴孝臣,獻納李運恒,正言李游誠等箚曰,伏以臣等,伏見鞫廳議啓判付下者,遲晩罪人晦植,有減死定配之命,臣等相顧愕貽,不勝憂憤之至。噫嘻,今番鞫獄,卽至兇極妖之一大變怪也。東源·兌鎭,俱以魑魅之情伏,仍成蛇蚓之糾結,假托神鬼之術,疑眩衆聽,做出海賊之說,繹騷人心,兇言肆發於臂痣,邪說至播於地圖,而其妖誕悖逆,譸張狂惑之狀,常情之所不可測,彝性之所不容誅,而噫,彼晦植,身居重閫,責任何如,而抑何心腸,不思所以詗捕懲創之道,乃反親信之蠱惑之,凶如東源,而稱以先生,妖如兌鎭,而置之幕裨,書札往復之跡,以人認鬼,海島去來之說,指無爲有,綢繆和應,爛熳酬酢,甚至於欲爲薦引奬拔之擧者,形跡莫掩,手跡畢露。以妖言惑衆,渠自承款,已成斷案,則快正典刑,王法之所當然,而殿下特軫從輕之典,遽下減死之命,大聖人好生之德,臣等固不勝欽仰,而第伏念莫嚴者王章也,難遏者輿憤也。究厥情狀,論其罪犯,一分參恕,固非可議,三尺曲貸,大是失當。伏願聖上,亟寢晦植發配之命,仍令王府,卽捧結案,快施當律,以定民志,以嚴國網焉。取進止。答曰,省箚具悉。所請不允。
癸酉七月初九日卯時,上御涵仁亭。藥房入診入侍時,提調徐榮輔,副提調韓致應,假注書睦台錫,記注官朴思彦·孫錫祚,檢校待敎李龍秀,別待令洪旭浩,醫官吳千根·李漢臣·趙宗協·秦東秀·卞之錞·吳仁豐·鄭重周·李彦厚,以次進伏訖。榮輔曰,日勢蒸熱,聖體,若何?上曰,一樣矣。榮輔曰,王大妃殿氣候,何如?上曰,一樣矣。榮輔曰,惠慶宮氣候,何如?上曰,一樣矣。榮輔曰,嘉順宮氣候,何如?上曰,一樣矣。榮輔曰,今則便道已臻平順乎?上曰,平順矣。榮輔曰,醫官令幾人入診乎?上曰,令二人入診,可也。榮輔曰,令誰某入診乎?上曰,洪旭浩·吳千根入診,其餘醫官,出去,可也。旭浩診候訖,退伏奏曰,脈候左右三部,俱爲調匀矣。千根,診候訖,退伏奏曰,脈候左右三部,俱爲調匀矣。榮輔曰,水刺進御之後,每爲順下乎?上曰,每順下矣。榮輔曰,其他諸節,更爲詳敎於醫官,不勝區區之望也。上曰,別無可言之症矣。湯劑,當出去議定乎?榮輔曰,謹當出去議定以入矣。進御蔘朮健脾湯,自今日,一貼式煎入事,榻前下敎。仍命退,諸臣以次退出。
上在昌德宮。停常參·經筵。
藥房副提調韓致應啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮問安。答曰,知悉。
尹羽烈啓曰,大司憲鄭尙愚未肅拜,執義崔時淳在外,掌令南達孫·李奎鎭,持平朴孝臣呈辭,兪理煥未署經,監察茶時之意,敢啓。傳曰,知道。
徐能輔啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
徐能輔啓曰,左副承旨柳畊,今日不爲仕進,卽爲牌招,何如?傳曰,允。
尹羽烈啓曰,戶曹判書李相璜,判尹金羲淳,除拜後,過三日不爲出肅,依定式推考警責,仍卽牌招察任,何如?傳曰,允。
韓致應啓曰,藥房副提調,持湯劑來待矣。傳曰,封入。
徐能輔啓曰,假注書睦台錫,身病猝重,勢難察任,今姑改差,何如?傳曰,允。
傳于尹羽烈曰,都政過限,言念民事,誠爲可憫,數日內爲之事,分付兩銓。
傳于尹羽烈曰,政官,牌招開政。
以左副承旨柳畊牌不進罷職傳旨,傳于徐能輔曰,只推。
睦台錫改差,代以崔命顯爲假注書。
尹羽烈,以弘文館言啓曰,本館下番,姑降入直,事甚未安,修撰李允謙,由限已過,副修撰李垿,旣有只推之命,竝卽牌招,以爲推移入直之地,何如?傳曰,允。
以副修撰李垿牌不進罷職傳旨,傳于尹羽烈曰,只推。
徐能輔啓曰,卽伏見全羅水使沈擇之今春夏等褒貶啓本,則邊將,無一人居下,殊無嚴明殿最之意,推考警責,何如?傳曰,允。
徐能輔,以備邊司言啓曰,兵曹訓鍊都監草記批旨,有令廟堂,査實稟處之命矣。査問于應問各人儒生,則以爲,行幾入城,將欲下鑰,故請且少遲,而門卒乘醉發怒,直爲詬縛,至於自擲門鑰,鑰破虛鎖之境云。門卒則以爲,儒生勒挽下鑰,而怒不聽令,至於捽髻破鑰之境云,各自諉罪,終不自服。城門開閉,何等至嚴,則儒生之旣犯門限,且挽下鑰,怒曳門卒,反受其縛者,擧措萬萬駭悖。門卒之怒於被捽,自擲門鑰,竟致終夜虛鎖者,尤極驚駭。蓋挽鑰曳卒,先起鬧端,罪在儒生,乘憤破鑰,虛鎖城門,罪在門卒,而門卒之罪,浮於儒生,俱是前所未有,大關後弊者,儒生及守門將卒,令法司,更加嚴査,分等重勘,何如?傳曰,允。
徐能輔,以義禁府言啓曰,濟州牧使金守基狀啓內,濟州判官李國標,爲先罷黜,其罪狀,令攸司,稟處事,啓下矣。李國標,時在任所,依例發遣府羅將,交代後拿來,何如?傳曰,待待命拿囚。
副應敎金學淳,校理趙琮鎭,副校理林處鎭,修撰李允謙等,聯名箚曰,伏以今番鞫囚之極妖至凶,誠一無前之大變怪,而日前議啓判付,有晦植減死之命,臣等相顧愕爾,不勝憂憤之忱。噫嘻,東源·兌鎭,俱以妖邪之性,濟以賺騙之術,虛張海中之賊,欲售恐動之計,潛示臂上之痣,肆發凶悖之說,語其妖誕,則浮於風角,論其情狀,則托於鬼魅,此莫非譸張誑惑之凶計,謊妄凶譎之陰謀也,而噫,彼晦植,身叨重閫,責任何如,而不思詗捕之道,反犯蠱惑之科,㥘於刺客之且至,而視若眞賊,墮其妖說之虛幻,而待如神師,或稱以先生,或置之幕裨,甚至有稱詡奬薦之意,有若急變馳告之樣,隱然以先事慮患者自處,而竟自歸於妖言惑衆之律。罪狀畢露,旣自遲晩,則快正典刑,有不容緩,而殿下特謂心迹之有異,遽命律名之從輕,大聖人好生之德,臣等固不勝欽仰,而第邦憲不可屈也,輿憤不可遏也。罪犯之重如晦植者,何可曲貸一縷,使邦憲不嚴,輿憤未泄哉?伏願聖明,亟寢晦植減死之命,仍令王府,卽捧結案,快施當律,以伸王章,以定民志焉。取進止。答曰,省箚具悉。李晦植段,無心跡,不過惑於妖言,已諭於臺箚,不允。
上在昌德宮。停常參·經筵。
自酉時至人定,灑雨下雨,測雨器水深四分,自人定至十二日開東,灑雨下雨,測雨器水深四寸三分。
徐能輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐能輔啓曰,御營廳將官來言,今日本廳軍兵,日次私習云矣,敢啓。傳曰,知道。
尹羽烈啓曰,戶曹判書李相璜,漢城判尹金羲淳,除拜後過三日不爲出肅,竝依定式,推考警責,仍卽牌招察任,何如?傳曰,允。
徐能輔啓曰,臣能輔,以入直禁軍戎器點考進去,下直之意,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
徐能輔啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
尹羽烈啓曰,行吏曹判書南公轍,參判趙萬元,參議金會淵牌不進推考傳旨,及罷職傳旨今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體更爲牌招。
尹羽烈啓曰,行吏曹判書南公轍,參判趙萬元,參議金會淵牌不進推考傳旨,今方捧入,而開政命下,已至經宿,如是違牌,事甚未安,判書·參判,更爲牌招,何如?傳曰,允。參議只推,一體牌招。
尹羽烈啓曰,行吏曹判書南公轍,參判趙萬元,參議金會淵再牌不進推考傳旨及罷職傳旨,今方捧入,而開政命下,已至經宿,連事違召,無意承膺,揆以事體,誠甚未安。判書陳疏,參判所當更請牌招,而係是一日三牌,何以爲之?敢稟。傳曰,判書疏批已下,卽爲牌招,參議只推,與參判,一體牌招,違牌勿爲呼望。
尹羽烈啓曰,行吏曹判書南公轍,參判趙萬元,參議金會淵,批旨極其截嚴,特敎又復申嚴,而謂有情勢,奉牌闕外,屢度催促,終不承膺,事體所在,誠萬萬未安,竝推考,何如?傳曰,允。判書令政院問啓。
傳于尹羽烈曰,吏判旣入闕中,問啓置之,肅單,政院嚴飭捧入。
有政。吏批,行判書南公轍式暇,參判趙萬元牌不進,參議金會淵進,同副承旨尹羽烈進。啓曰,行判書南公轍式暇,參判趙萬元牌招不進,小臣獨政未安,何以爲之?敢稟。傳曰,只出緊任。以洪羲謙爲監察,以張持大爲濟州判官,弘文正字單李鶴秀。
兵批,行判書徐榮輔病,參判申光軾進,參議鄭景祚病,參知申在明病,左副承旨柳畊進。啓曰,兵批無緊窠,吏批無送西之人,無政事之意,敢啓。傳曰,知道。
尹羽烈,以弘文館言啓曰,副修撰李垿,旣有只推之命,卽爲牌招察任,何如?傳曰,允。
以副修撰李垿牌不進罷職傳旨,傳于尹羽烈曰,只推。
尹羽烈,以奎章閣言啓曰,待敎李鶴秀,疏批已下,卽爲牌招入直,何如?傳曰,允。
尹羽烈,以奎章閣言啓曰,直提學金履喬,疏批已下,待明朝,牌招察任,何如?傳曰,允。
徐能輔,以御營廳言啓曰,本廳中軍柳相亮,職務相妨,今姑改差,何如?傳曰,允。
兵曹,以徐春輔爲御營中軍。
徐能輔,以都摠府言啓曰,副摠管柳相亮,以司僕寺兼內乘,今日官調馬進參事,晝仕出去之意,敢啓。傳曰,知道。
柳畊,以義禁府言啓曰,卽接月令醫員崔性綏手本,則時囚罪人李鍾英,冒暑登程,猝得泄痢之症,處濕添劇,度數頻數,食飮全却,氣息奄奄云。罪人病勢如此,則一邊保放,一邊草記,曾有定式矣。李鍾英,姑爲保放之意,敢啓。傳曰,知道。
徐能輔,以禁衛營言啓曰,本營中軍金益彬,身病甚重,勢難察任,今姑改差,何如?傳曰,允。
柳畊,以刑曹言啓曰,備邊司啓辭內,兵曹訓鍊都監草記批旨,有令廟堂査實稟處之命矣。査問于應問各人,儒生則以爲行幾入城,將欲下鑰,故請且少遲,而門卒乘醉發怒,直爲詬縛,至於自擲門鑰,鑰破虛鎖之境云。門卒則以爲儒生勒挽下鑰,而怒不聽令,至於捽髻破鑰之境云。各自諉罪,終不自服,城門開閉,何等至嚴,則儒生之旣犯門限,且挽下鑰,怒曳門卒,反受其縛者,擧措萬萬駭悖。門卒之怒於被捽,自擲門鑰,竟致終夜虛鎖者,尤極驚駭。蓋挽鑰曳卒,先起鬧端,罪在儒生,乘憤破鑰,虛鎖城門,罪在門卒,門卒之罪,浮於儒生,俱是前所未有大關後弊者。儒生及守門將卒,令法司,更加嚴査,分等重勘,何如?傳曰,允事,命下矣。依傳敎,將卒儒生等處,嚴加査實,則部將林光郁,金鎭元等所供內,以爲今初八日夕,門鑰將鎖之時,何許牽驢奴子,自內出去,而謂曰將有入來之兩班,小遲下鑰云爾,則門卒輩,答以爲城門事體,極爲重大,不可一刻遲延,如斯酬酢,而厥奴出門,纔行數步,果與儒生二人,偕入城門,故仍卽閉門,方欲鎖鑰矣。儒生,謂以門卒輩,言語不恭,使其奴子,捽曳持鎖之門卒,則門卒,被捽顚仆之際,上鑰隨以墮落,仍爲虛鎖,而粧飾小丁二箇脫落,下鑰則紛還之中,自致踐踏,鎖矢一箇見折,不得鎖下云。門卒金義寬·吳道民·陰宗哲·張興孫·李仁喆等所供內,以爲伊時光景,果如部將等所供,而先爲言詰,至於墮鑰虛鎖者,卽金義寬云。儒生金炳斗所供內,以爲與其侄鼎均,伊日擧烽時,同入彰義門,則城門將閉,故所率奴子,謂以早閉,則門卒被酒詬辱,突入縛打,仍復粧出渠輩免罪之計,自擲門鑰於磚石,有此捏誣之擧,而身爲士子,行己不審,捽曳門卒,先起鬧端,至登廟堂之草記,則實無發明之道云矣。起鬧雖始於儒生,破鎖實由於門卒,竟致終夜虛鎖之境者,萬萬驚駭,門卒設有不恭之事,何患無懲治之道,而乃於莫重城門,作此乖悖之擧者,儒生所爲,亦極痛駭。謹按律文,則大明律門禁鎖鑰條有曰,京城門,非時擅開閉者,杖六十徒一年,宮衛條有曰,擅入城門者,杖一百,名例云,家人共犯,只坐尊長。部將林光郁,門卒金義寬,各決杖六十後,光郁忠淸道洪陽縣,義寬定山縣,竝徒一年定配所押送。金炳斗,以家長論,杖一百勘放,金鼎均,則其叔旣已勘罪,自在勿論之科,分揀放送。部將金鎭元,門卒吳道民等,自臣曹,分等勘處之意,敢啓。傳曰,知道。
徐能輔,以御營廳言啓曰,楊州牧場內捉虎事,定將校率領砲手,去月二十九日出送矣。今月初十日申時量忘憂里峴近處,捉得一獸,狀如胡狗,長可四尺,高爲二尺,尾長尺餘,色雜黃黑者,而周行搜覓,更無虎跡,山行軍,姑爲撤還之意,敢啓。傳曰,知道。
行兵曹判書徐榮輔疏曰,伏以皇天眷佑,玉候康復,臣民慶忭,曷有其極?仍伏念臣於本職,才具則全不近似,癃病則無望驅策,左右思量,初非可堪,蓋自除拜之初,瀝血陳懇,非止一再,而未蒙體諒,黽勉冒據,居然八易月矣。每念責任重大,而智慮不能周詳,事務繁殷,而精力不能管攝,用是憂懼,夙夜祗栗,乃於再昨,北門事出,而臣不職之罪,大著而不可掩矣,臣職所掌,八門其一也。曉闢暮闔,法意至嚴,先時後時,罪皆罔赦,此而疎虞,當置何辟?日者之事,過去儒生醉後駭妄之擧,藉曰非常情之所可逆揣,將卒之不能先事檢束,是臣之罪也。然而臣則曰此猶細故,夫城門者,所以嚴中外之界,而警暮夜之備也,閉而不鎖,至於徹夜,天下寧有是哉?以是爲罪而罪之,舍本兵而誰執厥咎臣?臣雖至愚,自知其合被重典,寘對之命,是臣自速,泥首胥命,惟俟王府之議律。聖度天大,曲賜包容,恩旨之降,竟不踰日,臣誠隕越于下,感祝之餘,繼之以惶愧,不知措躬於何地也。重門擊柝,君子所以取豫之義也,愼賞必罰,明主所以馭世之柄也。今居臣之職,而負臣之罪,倖逭重誅,憑恃寵靈,恬然揚揚,因仍蹲據,則非但臣之恧蹙,其於國綱何哉?亦何以勵一世之臣工,將使不事事者,無所知戒,寧不寒心?此臣所大懼也。且伏念天時政屬苦熱,湯劑又復日進,臣猥叨嘗藥之任,豈敢懷息偃在家之計,而臣之情事,如右所陳,日次承候,亦未進身,此豈臣所樂爲也,而惶懍戀結,重添一罪,玆敢悉暴衷懇,冒瀆崇嚴。伏乞聖明,淵然深思,亟削臣職,仍命有司,議臣當被之律,俾法紀無虧,私分獲安,千萬幸甚。臣無任云云。答曰,省疏具悉。卿其勿辭行公。
行吏曹判書南公轍疏曰,伏以皇穹篤佑,聖候不日康復,藥院撤直,臣民慶忭,中外惟均。臣於一日之內,銓銜閣職,除旨荐降,而牙牌先臨,臣之忝叨內閣,數十年餘矣。曾知故事,有不敢違越者,如故相臣趙璥,以當時人望,先朝之所禮待,非臣所及,而一違閣召,至承不敢聞之嚴敎,竟不得納牌,其後諸僚之違犯受敎者,或竄或削,永爲本閣金石之科條,臣雖愚昧,豈不知此,而第念本職,決不可行公,則諉以兼銜一謝,而束帶入闕,非但格例之所不敢。臣於無可引義之職,猶且干犯兩朝之著令,退俟勘罰,則本職去就之非所可論,庶幾聖上之留神默會,而自在體諒矣。今反勘不當罪,而政牌又出,則此是臣之所不敢知也。人之於官職出處,雖難盡得其心之所安,而若事事不得其安,貪戀奔走,不存廉恥,今年如是,明年又如是,則是終至老且死,而爲負心之人也。心之旣負,何以事君?臣於五六年之間,五拜銓職,冒行大政,殆同歲課,未知古有是否,而自臣立朝後所未見之事也。銓家之一經大政者,猶謂之瓜限,況五之云乎?或曰,此人於銓地,無情與勢之可論,以此爲言,不足以動聖主之聽,臣於銓任,姑無遭人彈駁,身名不至大段危辱,故此之謂無情勢,而念臣雖是世祿餘裔,家本寒素,性且疎拙,長處要地,非分之所宜,亦非才之所堪。昨夏除拜,又當政月而屢疏屢違,必遞乃已者,莫非我殿下天地曲遂之仁,而臣亦與心自誓者如此,臣之前後,旣無遽異,而今復冒出,則是臣負臣心也。凡有遭罹而稱情勢者,或諉以外至之悠悠,而臣則是內省而有愧者也,情之難安,勢所不可,孰有大於此者乎?同朝之士,輿儓之賤,愛臣者爲臣悶慮,不知臣者,指臣笑罵,其所悶慮而笑罵之者,雖其愛與不知之有間,而皆非臣之所堪。臣之必欲祈免,揆以常情,不是異事,今若强所不欲,策所不能,使不得守其初心,放倒四維之外,則臣何足言?恐有累於聖朝使以禮養以廉之政,所關非細也。顧今大政過限,曹務多滯,緣臣迷執,引日踰時,迄無止泊,則鈇鉞之誅,固所甘心,而四方聽聞,寧不駭惑?玆敢不避嚴畏,短章自陳。伏願殿下,俯察由中之懇,特垂體下之仁,亟許遞改,俾微諒獲遂,仍治臣瀆擾之罪,以肅朝綱,千萬幸甚。臣無任云云。答曰,省疏具悉。卿旣曰無情勢,則五六年間,五次引爲情勢乎?然則吏判,無可爲之人乎?萬萬未安,雖十上疏,徒勞而已,都政又過幾日,則其弊難言,卿其知悉,任爲之。
漢城判尹金羲淳疏曰,伏以臣受恩罔極,負罪彌重,所罹人言,不敢遽暴,屢抗召命,竟被嚴譴,追尤數愆,無地自容,不料聖度至寬,瑕垢不錄,旣敍且除,誤恩荐下,臣於是,駴懍震愓,不省所喩。臣之於世汜汜,如水中之鷗,乘流溯洄,不恡情於去來者,臣之志也。人之於臣,夫豈必有挾彈而隨之哉?然而韓始裕之一疏,至憯至毒,戕人甚力,殆若私仇之報也,急書之投也,臣誠莫曉其故也。夫銓官不職,則人之有規有斥,固亦朝廷之美事,今其人若莊色而責臣曰,爾不能事事,爾不能擧賢而斥不肖,以誤國事云爾,則雖其言之嚴且峻,不害爲忠厚之道。臣豈不怵然疚怍,懣然悚服,而今其論臣者,構之不足而加以脅勒,憾之不已而肆其醜辱,何哉?豈其不如是,則不足以中傷臣而然歟?臣雖無似,從大夫之後也,與其人齕齕然角勝負詰有無,朝廷之辱也,臣之所不欲爲也。自隱其情,默而不言,亦非臣之義也,請有以略陳之。凡其罪臣之大者有四三,其所謂武倅差擬事,是指長興前府使崔笠也,齎饋謫客云者,是指尹致謙也。笠之與致謙,相厚與否,非臣之所知也。誠使臣知而擬之,固無不可,況銓官觀其能否而已,是何足爲銓官之罪也?使有一宰臣誦之,聽否在臣,分謗何有焉?況宰臣之誦之,臣之所未聞也,而乃其言弄出無名之人,欲成難明之案,何其誣歟?況其遞也,失對於大臣,而大臣遞之也。遞職者之以疾爲辭,朝臣之所同然,未聞其爲欺君,彼之欲以是持臣,不亦疎矣歟?且夫一守令遞否,其事至微,必於此,張皇其說,咆哱隳突之不已者,抑獨奚以哉?其所謂臺啓停抹事,是指判府事徐邁修,與其侄徐有恂事也。採一世之公議,嚴三司之定論者,臺閣也,其停其抹,是在臺閣,臺閣之議,銓官何與?使其有可與,如公議何哉?是必謂臣與邁修,瑣瑣有姻誼,故添一斷斷之資,誠亦一可笑事也。其所謂藥院嘗藥事,嘗君之藥,禮也,事體至重,提擧偕進,亦有輪進,輪進,未嘗爲曠禮,本院已例,固自如是,況藥院銓席,時有先後,不可以竝,則隨時趨事,亦職也,奚以進不進云乎?春秋引喩之失當,臣何敢索言,而急於構人,言不暇擇,吁其甚矣。至若賤孼臺通,亦有說焉,往時掌憲之通,有國子分館之人入焉,其或指是而言歟?其人旣國子矣,又擬於寢郞外臺,則其通也,不自臣始,已在分館之日,似此之人,通於臺望,其例甚多,言者之輕議人臺望,不亦妄矣歟?夫其諸條,極意捃摭,羅之織之,罔非怖懍人者,而若臣之愚頑無覺,不憂不懼則有之。臣之有罪無罪,聖明在上,鏡考燭照,物無所遁其形,則彼之肆其悖口,不成倫脊者,不足爲戕臣之階,而適所以開臣生路也。臣用是無悖,而抑又念始裕於臣,未嘗有睚眦之怨,咄嗟之憾,而忽地瞥起,關弓相射,如子弟之赴父兄仇者,決非常情之所樂爲也。嗟乎,於始裕,何責乎?是無非臣之所自速也。臣以庸姿陋識,受兩朝殊知,不才而恩愈重,寡援而位益進〈矣〉。夫恩重難報,位進易危,而矧復邇來處睢盱之場,履艱虞之塗,衡稱失平,鑑別不明,論物之所駭,人情之所乖,積以成今日事變,臣亦何憾乎其人,而第觀其辭,往往有掇拾士夫間相頡頑之口氣,作爲攞弄之柄欛,是眞優孟之假衣冠,臣不覺爲之絶倒,而世道至此,良亦寒心。然臣之所自悼者,蹈寵利而忽知足之戒,跂退讓而乏勇斷之智,淹然遲回,終不免狼狽而後去,泥淖渾身,雖欲自疏濯於淸流,顧不可得矣。臣以是中夜興嗟,如不欲對人言者,而況議臣者,相繼投逐,臣獨晏如也,罪未白而恩已隨,臣誠不敢以爲幸,而秪增其懼耳。恬若無事,翺翔乎顯列,不但義分之所未敢出,抑亦公議之所必不容也。在朝家明好惡之道,斥退如臣滓汚之人,亦砭世礪俗之一大政也。伏乞天地父母,遞臣之職,勘臣之罪,以快人意,以肅朝綱,仍命削去臣仕籍,勿復檢擬,俾得以杜門訟愆,獲保餘齒,不勝大願,臣無任怵惕懍惶云云。答曰,省疏具悉。韓始裕上疏之意,閃忽陰險,日前傳敎已言之,豈有可引之事?卿其勿辭行公。
戶曹判書李相璜疏曰,伏以惟天惟祖宗,默佑陰騭,聖候不日康復,臣民慶忭,曷有其極?仍伏念度支重任也,上不可人人授之於下,而下不可人人受之於上也明矣。臣本疎愚短澁,百不猶人,雖尋常趨走之末,尙不足備數於其間,而今忽以八路租調之重,百司計會之煩,而擧而畀之,不少留難,臣誠左右驚惶,莫知其說。夫是任也,在周爲司徒爲太府,而曰以佐王安擾邦國。又曰,掌貢賦受其貨賄之入,頒于受藏之府受用之府,降及漢唐,爲司農爲戶部,雖其位望之隆,稍異於司徒之舊,而太府之權則自如。按國家一歲經費,而視豐耗較贏詘,上不至於病國,下不至於病民者,卽其職耳。六官分職,何官不重,而若其身都民國,係利病之源,任休戚之機者,惟此職爲然,以材量器,以名較實,臣何嘗一毫彷彿於是哉?臣自幼時竊聞前輩長者之言,凡朝廷差除,題目一出,雖淸華要顯,爲世欽艶者,未嘗一一可否,過求苛評。至於度支,則不必量材器較名實,衡錘截然,一定不易,而屋下之議,竟符朝論,異日掄選,未嘗見大相違戾。卽此而其任之重材之難,有非閑漫職事之比,可以推知,而又非知效一官,才堪一藝之所可辦者,尤審矣。臣之自謀甚拙,卽無論一家百口之計,竝與臣之一身而不能主張安排,大而居室之庇,小而衣被之需,補苴縫綻,漫不知方。一聽於傍人,而鶻突迂闊,百事皆然,至爲親黨之談資笑柄,然臣亦無以解嘲,其自爲計已如此。況可以謀一國之事,劑量多寡,精審鉤校,上而爲裕國之謨,下以無厲民之政,時其出入,左右得宜乎?矧今比年災荒,租入多折,經用俱竭,支調不來,雖使白圭治賦,劉晏理財,茫然却顧,將不知何以爲計。臣顧常人之不若,而遽責古人難行之事,任之以許大擔負,驅策向前者,天下宜無是理,陳力之就,量能而入,卽古哲攸訓,而臣旣無力可陳,無能可量,將見竟蔑裨補,徒致僨敗而已。臣將何所依據而揚揚冒膺,俯貽巷議之嗤點,仰累宸簡之鄭重,自歸於無憚昧分之科哉?至於循襲虛套,崇飾例讓,則天日在上,臣實不敢爲是,百爾思量,叨據無望,玆敢披瀝腔血,瀆擾崇聽。伏乞聖明,諒小器之不可過注,念重任之不可輕授,亟改臣新除職名,回授可堪之人,使官方無濫,則是豈臣一人之幸而已哉?惟殿下裁察焉。臣無任云云。答曰,省疏具悉。卿其勿辭行公。
奎章閣直提學金履喬疏曰,伏以臣於本月八日,伏奉除旨,以臣爲奎章閣直提學者,召命繼降,牙牌儼臨,體嚴格拘,無路繳納,不得不隨例詣閤,拜命領誥而退,惝怳屢日,若在夢寐。夫內閣之職,本由遴選,非閑漫循序之比,是豈臣所可適會而承當者哉?嗚呼,我先大王,所以設閣而置官,臣猶及見之矣。開琬琰之府,而奉列聖之謨訓,貯瑚璉之器而爲範世之模楷,朝夕左右,視同於家人,顧問裨益,較多於群僚,是不惟煥藻繡而賁笙鏞,做一代聲明之治,亦所以葆遺典獻,啓佑來後也。從玆數十年來,輔世長民之德,謀王斷國之才,太半取材於是,儘乎其盛矣哉?設施之盛如此,而掄揀之法亦隨而重,故不徒尙於閥閱,而兼取於文學,不專取於文學,而最愼於人器,今之選,猶昔之選也。臣之被是選,較斯數者,何所居焉?臣家門淸素,無隆顯燀爀席勢之舊,惟是世守之經訓,亦因失學而無成。金銀伏獵,未免識者之譏,而論其爲人,則又疎慵憒劣,名實無當,處於衆中,最居末流,由是而躐峻選,由是而累聖簡,萬萬無是理也。顧今聖慕靡極於羹墻,終事祗奉於雲漢,校勘方張,範板將開,與是役者,其猶開曲阜之履,攀烏號之弓,瞻望流涕,情不自已。臣之被職,適在是時,自效爲榮,控辭何心?第其官名之太峻,而不可以循次進也,恩點之謬加,而不可以僥倖冒也,暫膺之非得已,而久玷之決不可爲也。左右揆度,惶隘轉深,玆敢備陳微衷,仰瀆崇聽。伏乞聖明,念此職之不宜虛授,察臣言之非出備例,亟命鐫改臣閣銜,回授可堪之人,以重官方,以安私分,千萬幸甚。臣無任云云。答曰,省疏具悉。卿其勿辭行公。
奎章閣待敎李鶴秀疏曰,伏以臣之濫竊科名,今纔十朔于玆矣。年紀之未及强仕,而犯昔賢不幸之戒,人器之至庸且劣,而忝詩禮傳家之訓,夙宵愧懼,若躬靡措。惟幸槐銜例補,姑未分隷,目下姓名,尙阻仕跡,庶幾斂跡閑靜,杜門劬書,加以歲年之工,粗收桑楡之效。不意閣圈成,而以臣無似,猥與其選,恩批遽下,牌召踵臨,格例有拘,不敢違傲,章皇出肅,勢非獲已,而退歸私次,歷日悸恐,直欲循墻而不可得也。噫,左右賢士大夫,以備討論顧問,卽我先大王權輿內閣之聖意,而中禁寶儲,尊奉謨訓之重,則旣稽龍圖之故事,編摩日錄,兼掌誥命之辭,則亦倣內翰之遺制,妙揀一代之翹英,用賁治世之笙鏞。顧今世級日降,人才眇然,縱不得鴻儒哲匠之可以冠冕詞林者,以充其任,苟求學識文雅之優於萬萬者,則不患無其人矣。臣骨體柔弱,自幼善病,習性疎懶,長益荒嬉,鉛槧之事,奪於呻吟,緗素之業,一任茫昧,輥到半生光陰,奄成不學無術之一悾悾賤品。分外榮塗,初非夢寐之攸期,人雖至愚,自知則明,然則下之所以擧之也,上之所以授之者,誠未知奚取於臣,而不謂堂堂峻選,若是其無所難愼也。且臣別有所怵焉兢惶者,在昔先臣,受先朝簡拔之恩,閣銜特除,便在唱第之初,殊寵異渥,輝暎門闌,追惟往事,怳若隔晨。臣之從兄臣龍秀,繼叨見任,周旋邇密,亦有年所,及至臣身,又藉臣父之餘蔭,直接臣兄之步䟼。華膴相傳於兩世,替代不出於同堂,使淸朝不常有之氷銜,居然爲父子兄弟之迭據而齊耀者,歷數廷紳,蓋常絶無而未或僅有也。甁罍易溢,理必招損,臣固冥迷頑鈍,一段恒性,不至全泯,則亦何可徒知貪戀之爲能事,而不念其終至於危踣也耶?見今御製刊印,吉日已涓,考校凡例,監視剞劂,卽閣臣之職耳。當先王終事之際,體先臣未卒之誠,以公以私,榮感俱切,而只緣臣揆分量力,萬無冒叨之望,玆敢仰首疾呼於崇嚴之下。伏乞天地父母,亟賜鑑諒,俾卽鐫改,使名器無褻,私心獲安焉。臣無任云云。省疏具悉。爾其勿辭察職。
以下二行半刀削
大司諫任厚常,掌令南達孫·李奎鎭,持平朴孝臣,獻納李運恒,正言尹庠圭·李游誠啓曰,請遲晩後勿故罪人啓能,亟施孥籍,趾賊等凶種,夬施邦刑,獻遂設鞫得情。請夏賊子女,亟施跪斬之典,斗恭親屬奴傔連伊夫妻,竝嚴鞫得情,夬正典刑。請明謙·以謙,亟施孥戮,逆復庶子好石,亟施處絞,遲晩罪人宇鎭,捧根脚夬正王法。請時景·時昱,竝施孥籍之律,金樂敎,亟令王府,設鞫嚴覈,快正邦刑。請賜死罪人行恁諸子,應坐之類,亟令王府,依律擧行,無俾易種焉。以下一行刀削請物故罪人家煥·哲身,正法罪人承薰·樂敏,施以孥籍之典。請物故罪人國榮,亟施孥籍之典,請物故罪人時偉諸子,亟施散配之典。請物故罪人裕,亟施孥戮之典。請知情不告罪人魯賢,亟施孥籍之典。請知情不告罪人在民,亟施孥籍之典。請物故罪人履猷諸子,亟施散配之典。請安置罪人李晦祥,島配罪人金宇光,竝令王府,更加嚴鞫,快正典刑,放釋罪人權思穆·金千孫,亟施絶島安置之典。請楸子島減死安置罪人在敏,亟令王府,還爲拿來,嚴鞫得情,夬正典刑。請楸子島安置罪人徐瀅修,設鞫嚴問,快正王法。請巨濟府島配罪人李魯春,亟令王府,設鞫嚴問,明正典刑。請古今島安置罪人張錫胤,亟令王府,嚴鞫得情,夬正典刑。請追奪罪人煥之諸子,亟施散配之典。請賜死罪人達淳諸子,亟施遠地定配之典。請追奪罪人日煥諸子,亟施散配之典。請逆賊漢祿,亟施孥戮之典。請黑山島安置罪人日柱,依初下敎,設鞫得情,夬正典刑。請追奪罪人龜柱支屬應坐之類,一依尙魯例,施以散配之典。請金甲島安置罪人龍柱,亟令王府,設鞫得情,夬正典刑。請前監司李書九,設鞫得情,夬正典刑。請追奪罪人鍾秀支屬應坐之類,一依尙魯·漢祿例施行。請追奪罪人鍾厚支屬,亟施散配之典。請正法罪人審度,加施孥戮之典。請物故罪人㯳支屬,亟令王府,嚴加盤覈,仍施孥戮之典。請大逆不道罪人夢瑞,亟令王府,以适·雲例施行,其支屬之應問者,亦卽拿覈得情,使王法申而亂本拔焉。請大逆不道罪人鍾一·振采,竝施适·雲之例。請逆賊友文·光友,加施孥戮之典,致後·延壽,竝施孥籍之典。請李永純·永喆等,更爲設鞫嚴問,期於得情,夬正典刑,物故罪人李元樸諸子,施以散配之典。請金甲島島配罪人趙得永,設鞫得情,夬正典刑,以洩神人之憤焉。措辭竝見上。噫嘻痛矣,晦植之罪,可勝誅哉?渠以世祿之裔,厚被擢拔之恩,前後兜攬,涯分已極,而罔念圖報之義,反肆妖惑之計,海賊之說,東源之所做出,而爛熳酬酢,神師之稱,兌鎭之所誑誘,而密勿親信。稱東源爲先生,而惑信於石島之來往,任兌鎭以親裨,而紹介於雲門之約會。三月擧事之謀,渠旣知之,濟州襲破之說,渠亦聞之,則如有一分驚憤之心,固當登時發覺,一邊馳啓,一邊詗捕,以爲剿絶殄滅之地,而渠乃不此之爲,敢以專閫之威,恐動營邑,戒嚴兵器,有若眞箇賊變之迫在朝夕者然。噫,若使晦植,久處重閫,一任其譸張煽動之計,則嶺以南一道,幾何不胥動於妖言,而轉至於波蕩哉?思之及此,不覺心寒而髮豎。何幸自孼難逭,遂底就捕,援引之辭,殆同春雉之自鳴,和應之跡,莫掩泥獸之相鬪,妖腸凶肚之暗地糾結者,無不呈露,神兵鬼卒之惟意指揮者,自歸謊誕,則究厥情狀,論其罪犯,卽與東源·兌鎭,一而二,二而一者也。兩賊旣已伏法,晦植旣自承款,則三尺之律,固不容一刻暫貸,而減死之命,遽下於斷案已成之後。此雖出於我聖上好生之德,而莫掩者王法也,難遏者輿論也,豈可以此等妖賊,視若尋常,置之從輕之典也哉?請遲晩罪人晦植,亟令王府,卽捧結案,快正典刑焉。答兩司曰,不允。時景等事,裕事,徐瀅修事,日柱事,龜柱支屬事,審度事,亟停勿煩。夏賊等事,國榮事,㯳支屬事,亟停。魯賢事,更勿煩啓。鍾一·振采事,不允。友文·光友事,致後·延壽事,李永純·永喆·李元樸諸子事,不允。趙得永事,不允。晦植事不允。
掌令南達孫·李奎鎭,持平朴孝臣啓曰,請正法罪人鏔,亟施孥戮之典。請黑山島島配罪人若銓,康津縣定配罪人若鏞,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,夬正典刑。請周爀,亟令王府,嚴鞫得情,夬正典刑。請亟下三啓依允之傳旨,令該府擧行焉。請古今島定配罪人李東萬,亟令王府,設鞫嚴問。請物故罪人國仁支屬應坐之類,亟施島配之典。請朴紀淳,亟令王府,拿來嚴問,以重鞫體。請洪原縣屛裔罪人尹致謙,拿鞫嚴問,明正其罪。措辭竝見上。答府曰,不允。
大司諫任厚常,獻納李運恒,正言尹庠圭·李游誠啓曰,請金甲島爲奴罪人克觀,更令王府,嚴鞫得情,快正王法。請逆賊尙魯,亟施孥戮之典。請亟下三啓傳旨,令攸司卽速擧行焉。請正法罪人鏔,亟施孥戮之典。請絶島爲奴罪人李戒國·劉用孫·金金乭,亟令王府,夬施典刑。請古今島定配罪人李東萬,亟令王府,設鞫得情,夬施典刑。請梟示罪人性世,亟施孥戮之典。措辭竝見上答院曰,不允。李戒國等事,亟停勿煩。
上在昌德宮。停常參·經筵。
自開東至未時,灑雨下雨,測雨器水深二寸四分。
柳畊啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
傳于徐能輔曰,都政一時爲急,數日內爲之。
柳畊啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,獻納李運恒,正言尹庠圭·李游誠,掌令南達孫·李奎鎭,持平朴孝臣,兪理煥牌不進罷職傳旨,傳于柳畊曰,只推。
兵曹,禁衛中軍單,白東運。
柳畊,以弘文館言啓曰,副修撰李垿,旣有只推之命,卽爲牌招察任,何如?傳曰,允。
徐能輔,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
柳畊,以奎章閣言啓曰,直閣鄭元容,疏批已下,卽爲牌招入直,何如?傳曰,允。
徐能輔,以兵曹言啓曰,拆見全羅右水使沈擇之,去春夏等褒貶啓本,則古今島僉使金士元,以浮謗奚信,且觀來頭爲目,則宜置中考,而置諸上考,殊無嚴明殿最之意,該帥臣,推考警責。古今島僉使金士元,中考施行,何如?傳曰,允。
徐能輔,以兵曹言啓曰,新除授全羅兵使任聖說,老母今年八十一歲,法不當遠離赴任,呈狀乞遞。邊帥之親年七十五歲者,許遞其任,載在法典,改差,何如?傳曰,允。
徐能輔,以兵曹言啓曰,卽接慶熙宮入直衛將金振鎔牒報,則興元門北邊墻垣三間許頹圮云。爲先令繕工監,以杻杷子,堅實圍排,卽爲修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
護軍吳泰賢疏曰,伏以玉候康復,藥院撤直,蹈舞忭慶,曷有其極?臣卽伏奉吏曹名帖,以臣塡差於宗廟望祭獻官,在臣自效之義,固當竭蹶之不暇,而第臣於數三日以來,重患泄痢之症,心腹絞痛,登溷無節,食飮全却,氣息昏綴。以此醜穢委頓之狀,蠲潔駿奔,非所可論,伏枕惶隘,罔知攸措,玆敢忙陳短章,冒死呼籲。伏乞天地父母,俯垂諒察,亟命變通,以重享事,仍治臣瀆擾之罪,以肅朝綱,千萬幸甚。臣無任云云。答曰,省疏具悉。疏辭許令該曹付標。
直閣鄭元容疏曰,伏以臣於初八日,伏奉敎旨,以臣兼奎章閣直閣,校書館校理,臣聞命驚惶,莫省攸措,而牙牌隨降,令臣入謝,事體自別,不敢違辭,謹隨諸僚後,詣閤門前謝恩秪受。仍伏念臣,才非適用,學未通方,徒藉先蔭,早擢科第,偏蒙洪私,歷揚榮塗,秉管蘭省,橫經文陛,霑沐雨露,依近日月,隆庇厚造,與天無極。龍光遍身,一門感祝,而十載班聯之間,未有絲毫之勞,仰答河海之渥,中夜循省,惶汗自浹,而惟以陳力奔奏,爲一分自效之道。前後差除,未嘗言私,不意今者,眷錄彌隆,職任愈重,揆分度能,太不相稱,臣若徒懷戀榮之心,不思量入之義,則不衷之災,猶屬臣身,其於玷淸簡而累名器,何哉?昔我先大王之設置是閣也,倣舊創新,愼簡乃僚,典列聖謨訓之藏,掌群玉圖書之府,琬琰鍾磬,賁飾文化,冠冕玉佩,羽儀朝著。苟非當世英儁之士,才足以黼黻王猷,學足以發揮鴻藻,則莫宜居之,故遴選之難愼,尤非它職比也。臣伏見先宋故事,纂奉太宗御製文集於龍圖閣也,以杜鎬官之,纂奉眞宗·仁宗御製御集於天章閣·寶文閣也,以王摯·呂公著官之,此三人者,俱是當日之鴻儒碩匠,而首擧於宸翰撰莊之時者,其極加掄選也審矣。於戲,我先大王,學貫天人,治法三王,道德光華,發爲文章,雲漢昭回,日星森羅,而今殿下,聖孝出天,寓慕羹墻,特令內閣,監董印進。又命備員而掌其役,是宜尤簡廷臣之儲望宏識,如盛宋之諸學士者,而及其華誥之誕宣,反及於如臣之顓蒙愚騃者,未知何爲而有此誤恩也。居淸朝寵遇之職,掌御製校印之役,常情之所至榮也,義分之所不敢辭也。苟使臣有一分堪承之望,則何望爲一毫飾讓,而瓦鑠之器,不可以代珪璉之用,針鋩之斧,不能以斲梗楠之材。其必僨壞而不勝任,不待知者而決,此臣之所以惝怳蹙惕,歷日而不容已者也。與其被負乘之愆於他時,寧暴濫竽之實於今日,左右思量,蹲冒無望,玆敢略控短章,仰瀆崇嚴。伏乞聖明,俯賜鑑諒,亟賜鐫改臣職名,以重公器,以安賤分焉。臣無任云云。省疏具悉。爾其勿辭察職。
上在昌德宮。停常參·經筵。
柳畊啓曰,大司憲鄭尙愚未肅拜,執義崔時淳在外,掌令南達孫·李奎鎭,持平朴孝臣·兪理煥呈辭,監察茶時之意,敢啓。傳曰,知道。
徐能輔啓曰,右副承旨李廷奎,今日不爲仕進,卽爲牌招,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
徐能輔啓曰,假注書韓益相,身病猝重,勢難察任,今姑改差,何如?傳曰,允。
以副修撰李垿牌不進罷職傳旨,傳于李廷奎曰,只推。
以漢城府民家頹壓別單,傳于李廷奎曰,恤典,令該廳,卽爲題給事,分付。
以水原留守李益運狀啓,民家頹壓事,傳于李廷奎曰,聞甚矜惻,元恤典外,別加顧助事,分付。
以黃海監司趙鍾永狀啓,薦新蓮實,限內不得封進,惶恐待罪事,傳于李廷奎曰,勿待罪事,回諭。
以濟州牧使金守基狀啓,進上靑皮,未滿定例,惶恐待罪事,傳于李廷奎曰,勿待罪事,回諭。
韓益相改差,代以金聖謙爲假注書。
徐能輔,以兵曹言啓曰,今七月十三日,立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火。奎章閣·議政府·承政院·漢城府一體頒火之意,敢啓。傳曰,知道。
上在昌德宮。停常參·經筵。
自巳時至未時,灑雨下雨,測雨器水深二分。
惠慶宮進服香薷正氣散一貼,煎入事,榻前下敎。
柳畊啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐能輔啓曰,同副承旨尹羽烈,今日不爲仕進,卽爲牌招,何如?傳曰,允。
徐能輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐能輔啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李廷奎曰,傳香承旨,馳詣宗廟·景慕宮,奉審摘奸以來。
韓致應啓曰,藥房提調·副提調,持湯劑來待矣。傳曰,封入。
金聖謙有頉,代以崔浩人爲假注書。
以同副承旨尹羽烈牌不進罷職傳旨,傳于徐能輔曰,只推。
柳畊啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于徐能輔曰,只推。
以副修撰李垿牌不進罷職傳旨,傳于李廷奎曰,只推。
李廷奎,以弘文館言啓曰,副修撰李垿,旣有只推之命,卽爲牌招察任,何如?傳曰,允。
以漢城府民家頹壓別單,傳于徐能輔曰,恤典令該廳,卽爲分給事,分付。
李廷奎,以吏曹言啓曰,今此敬陵告由祭,典祀官兼大祝,前察訪牟達兼塡差,而時無職名,令該曹,口傳付軍職,何如?傳曰,允。
李廷奎,以奎章閣言啓曰,明日卽書香閣秋孟朔大奉審日次,時原任·閣臣,依節目,進詣擧行之意,敢啓。傳曰,知道。
李廷奎,以成均館同知館事意啓曰,本館入直,久任郞官外,凡郞無敢入直,若有代員替直之事,則草記代直事,曾已定式矣。司成鄭文始,直講李承達,俱有身病呈旬,典籍李景熙,方以入直差祭進去,時無入直之員,以他郞官,姑爲代直,何如?傳曰,允。
李廷奎,以賑恤廳言啓曰,謹依漢城府民家頹壓別單判付,南部字內全家頹壓一戶錢二兩,壓死一口布一匹錢二兩,依例題給之意,敢啓。傳曰,知道。
左議政韓用龜箚曰,伏以臣冒據承弼之列,曾蔑絲毫之補,惟以筋力爲禮,趨走爲恭,小效微悃於秤水嘗藥之任,而向又情苦病劇,猥將一箚,陳暴衷懇,而誠淺辭拙,未蒙恩勘。旋値藥院,竝直小大憂惶,拚棄廉隅,扶曳病軀,蹩躄蹌踉於晨夕起居之班,自顧慙恧,無所容措。今不敢拖長自引之義,復事煩聒,而第臣日前,又遭切至之慼,悲哀內攻,溽暑外襲,肚腹脹滿,而食飮阻却,肢體麻瘓,而步履難澁,眞元澌脫,精爽迷錯。雖非叫楚之時,長在昏瞀之中,明日日次承候之列,亦無以力疾趨造,夙夜惶懍,如負大何。臣之前後箚籲,非止一再,竊庶幾慈覆之天,俯賜鑑燭,而痛極必呼,人情之常,玆敢不避煩猥,申控血懇。伏願聖明,曲垂哀憐,亟遞臣內局都提擧之任,俾得以安意調息,保有餘喘,仍治臣虧分曠職之罪,以警具僚焉。取進止。答曰,省箚具悉卿懇。卿其勿辭,安心調理。仍傳于李廷奎曰,此批答,遣史官,傳諭于左議政。
行吏曹判書南公轍疏曰,伏以臣於見職,豈或有一半分靦然冒膺之理哉?半夜禁中,跼蹐靡措,問啓未徹,飭敎連降,迷不知動,惟金木是俟。竟伏承臣子不敢聞之嚴敎,神魄震,體幾投地,於是乎臣分爲重,蒼黃肅命,顧其心則,非敢以職名自居,姑伸目前之義,退積腔裏之誠,欲冀聽卑止慈之終有所務恤耳。惟我殿下,使臣以禮,曲察人情,雖微官庶僚,弗咈其性,使皆自立於廉恥之域,而獨於臣,迺以無情勢三字,誨諭之,督迫之,夫情勢云者,卽情有所難安,勢有所不可之謂也。臣以屢試蔑效之蹤,五六年內,幾乎年復年獨當大政,緣臣之故,仰貽朝著苟且之譏,在臣則貪戀沒恥,終爲自負其心之人。又將妨群賢之路,招四方之議,公而有偏任之歎,私則有爽守之愧,臣將何辭以謝人,殿下亦何所取於負心如臣者哉?臣之區區株守,職此之謂,內省之疚,甚於外至之彈,若論情勢,宜無踰臣,故愚迷之見,以此爲微諒,以此爲鐵限,必欲爲四維中一物,臣情到此,良亦慼矣。臣方惶縮求死不得,而前夜所被之口敎,卽人臣之不忍頃刻承間者也。噫,臣是螻蟻之賤也,而由臣去就,以致大聖人辭令之萬萬過中,靜究厥故,添一死罪,徊徨戰恐,持此安歸?京察促行,飭音雖下,而自劃已遞,溝瀆靡變,加以冒雨歸次,貞疾危苦,委席欲絶,萬無時日內蠢動之望,而此猶屬漫聲緩辭,有不敢張皇呼籲,伏枕宛轉,惟願遄被鈇鉞之威,以卒天地生成之澤而已。惟聖明哀之憐之。臣無任云云。答曰,省疏具悉。卿累次過都政之事,固執,則一過後何不如是而至於四次之境乎?若行之,則行之,若不行之,則有何難安?此事勿論,卿老成重臣,則累次嚴飭,欲立己見,不顧臣分,紀綱寒心,憤駭爲過擧之言,以此不安,不爲都政,則角勝二字還收,數日內都政,則卽當體諒矣。
弘文館正字李鶴秀疏曰,伏以經幄論思,固一時之淸選,而至於參下之官,則每不必備者,豈非以掄揀之峻視也尤別,而惟其人惟艱也哉?自先朝設閣以後,膺待制之任者,例付館職者,特所以重閣銜也,而其爲峻揀則固自如也。今玆新授之命,又下於深嚴豹直之中,臣旣在禁扄,不得不顚倒叨謝,而愧恧惶懼,尤無以自容也。臣之不才蔑學之實,已悉暴於日昨辭疏,固何敢復事煩陳,而摛院玉署,若是兜攬,華貫膴仕,殆偏臣身,榮耀所及,震人耳目。雖令臣不揆陋劣,冒昧承命,若其講論顧問之際,左右視而不能對,言議獻替之時,贊一辭而不能得,事到面前,醜拙畢露,則豈不爲辱淸朝而羞同列也耶?此臣所以不避干瀆,仰首號籲者也。伏乞聖明,俯賜體諒,亟遞臣本兼職名,以安賤分,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
夜自一更至十五日開東,灑雨下雨,測雨器水深一分。
藥房提調徐榮輔,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
惠慶宮進服加味生脈散,自今日停止,加味縮脾飮,一貼煎入事,榻前下敎。
惠慶宮進服加味縮脾飮一貼,更爲煎入事,榻前下敎。
徐能輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
柳畊啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐能輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐能輔啓曰,御營廳將官來言,今日本廳軍兵,日次私習云矣,敢啓。傳曰,知道。
徐能輔啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
傳于尹羽烈曰,御製開印不遠,原任提學沈象奎分揀。
尹羽烈啓曰,假注書崔命顯,身病猝重,勢難察任,今姑改差,何如?傳曰,允。
柳畊啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于柳畊曰,只推。
以漢城府民家頹壓別單,傳于尹羽烈曰,恤典,令該廳,卽爲分給事,分付。
以江華留守洪義浩狀啓,藏史閣改建及璿源閣修葺,監董諸人,開錄馳啓事,傳于尹羽烈曰,令廟堂稟處。
崔命顯改差,代以權華爲假注書。
尹羽烈啓曰,卽者修撰李允謙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
尹羽烈,以弘文館言啓曰,本館下番闕直,事甚未安,副修撰李垿,旣有只推之命,卽爲牌招入直,何如?傳曰,允。
尹羽烈,以弘文館言啓曰,本館下番闕直,事甚未安,副應敎金學淳,校理趙琮鎭,竝卽牌招,以爲推移姑降入直之地,何如?傳曰,允。
尹羽烈,以奎章閣言啓曰,景慕宮·望廟樓,今望奉審無頉之意,敢啓。傳曰,知道。
尹羽烈,以奎章閣言啓曰,今日書香閣大奉審,霏雨未霽,不得擧行,待快晴,今月內擇日擧行之意,敢啓。傳曰,知道。
弘文館修撰李允謙疏曰,伏以臣老母,病重實狀,頃進一疏,仰籲,幸蒙恩由,安意扶護,神明所佑,諸症頓減,神精氣息,幾復常度。際以下番闕直,召牌屢臨,義分是懼,雖不得不黽勉就直,而僚員擧多有故,替直苦無其路。臣終鮮兄弟,且無姊妹,八耋父母,雖在堂無恙,揆以情理,萬無離違鎖直,多日曠省之望,況親病長時進退,床褥按護之節,食飮調進之道,惟臣一身,左右靡暇者乎?靑綾豹直,日長抵年,銀漏雞鳴,夜色如海,念及家庭,憂慮憧憧,及其待天明書探後,臣心始乃少降矣。卽接家信,臣父膈間痰滯之症,近因日候之陰濕,一倍添劇,達宵迷瞀,家僮踵至,促臣歸視,臣自聞此報,心神飛越,他不暇顧,玆敢忙陳短章,徑出禁扄。伏乞聖慈,天地父母,俯垂矜諒,亟遞臣職,俾得專意救護,仍治臣擅離之罪,以肅朝綱,千萬幸甚。臣無任云云。答曰,省疏具悉。爾其勿辭救護。
上在昌德宮。停常參·經筵。
卯時,灑雨下雨,測雨器水深二分。
午時,日暈。
惠慶宮進服加減六和湯,一貼煎入事,榻前下敎。
柳畊啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐能輔啓曰,右副承旨李廷奎,今日不爲仕進,卽爲牌招,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
柳畊啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道
以大司諫任厚常,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于柳畊曰,只推。
以副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番,姑降入直,事甚未安,副修撰李垿,旣有只推之命,卽爲牌招,以爲入直之地,何如?傳曰,允。
以右副承旨李廷奎牌不進罷職傳旨,傳于徐能輔曰,只推。
以副修撰李垿牌不進罷職傳旨,傳于尹羽烈曰,只推。
以漢城府民家頹壓別單,傳于徐能輔曰,恤典,令該廳,卽爲分給事,分付。
柳畊啓曰,司諫李東冕下諭後,過限不上來,依定式,遞差傳旨及禁推傳旨,捧入之意,敢啓。傳曰,知道。
以司諫李東冕禁推傳旨,傳于柳畊曰,分揀。
尹羽烈,以賑恤廳言啓曰,謹依漢城府民家頹壓別單判付,中部字內全家頹壓一戶錢二兩,完少頹多一戶布一疋。東部字內全家頹壓十二戶各錢二兩,完少頹多四戶各布一疋。西部字內全家頹壓五十七戶各錢二兩,完少頹多四十戶,二三間中完多頹少一戶,各布一疋。南部字內全家頹壓十四戶各錢二兩,完少頹多三戶各布一疋。北部字內全家頹壓四戶,全幕漂流一戶,各錢二兩,完少頹多十八戶,二三間中,完多頹少一戶,各布一疋,依例分給之意,敢啓。傳曰,知道。
徐能輔,以備邊司言啓曰,詞訟之任,數遞可悶,呈告秋曹堂上辭單勿施,申飭行公,此後則無論秋曹·京兆,若非衆所共知,有情病人,則無端呈辭,切勿呼望之意,分付,何如?傳曰,允。
上在昌德宮。停常參·經筵。
惠慶宮進服加減六和湯,依前方,自今日一貼式煎入事,榻前下敎。
柳畊啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐能輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐能輔啓曰,御營廳將官來言,今日本廳軍兵,日次私習云矣,敢啓。傳曰,知道。
徐能輔啓曰,右副承旨李廷奎,今日不爲仕進,卽爲牌招,何如?傳曰,允。
尹羽烈啓曰,來二十一日,朝參日次矣,敢稟。傳曰,停。
尹羽烈啓曰,來二十一日,輪對日次矣,敢稟。傳曰,當次人受點,後日次待令。
韓致應啓曰,藥房提調·副提調,持湯劑來待矣。傳曰,封入。
柳畊啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于柳畊曰,只推。
以右副承旨李廷奎牌不進罷職傳旨,傳于徐能輔曰,只推。
以副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番,姑降入直,事甚未安,副修撰李垿,旣有只推之命,卽爲牌招入直,何如?傳曰,允。
以江原監司李好敏狀啓,通川郡守洪秉玉,不請覆檢,大違格例,爲先罷黜,其罪狀,令攸司稟處事,傳于尹羽烈曰,令該曹,口傳差出。
以內農圃內官申宅潤手本,衣襨染藍公田,潛自預賣,以至闕供,如此蔑法之類,照法嚴繩。染藍刻期督捧事,傳于柳畊曰,不知所重,如是作俑者,萬萬無嚴,懲後之道,不可尋常治之,元犯漢,刑配事,分付。
徐能輔,以備邊司言啓曰,江華留守洪義浩狀啓,有令廟堂稟處之命矣。取見其狀本,以爲本府鼎足山城藏史閣改建及璿源閣修葺之役,俱爲告完。寶錄及譜冊,擇日還安事,令春秋館宗簿寺,稟旨擧行,監董都監以下效勞諸人論賞一款,恭俟處分爲辭矣。兩閣改建之役,今已告完,寶錄及寶冊,還安,令各該司,擇日擧行。今番工役旣大,監董禆將以下諸人之累朔效勞,殊涉嘉尙,其在酬勞之政,合有論賞之擧。監董都監出身鄭鴻觀,都廳前司果李樸,施以加資之典。別看役嘉善洪羲中,前同知李守泰,前引儀南會英,相當職調用。監董本閣參奉卞光漢陞敍。內外策應伐木,燔瓦監官敎鍊官朴景亮等四人,帖加成給。策應色吏等三人,令該府,考例施賞,何如?傳曰,允。
上在昌德宮。停常參·經筵。
徐能輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐能輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐能輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐能輔啓曰,御營廳將官來言,今日本廳軍兵,日次私習云矣,敢啓。傳曰,知道。
徐能輔啓曰,左副承旨柳畊,右副承旨李廷奎,今日不爲仕進,竝卽牌招,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
徐能輔啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于徐能輔曰,只推。
以左副承旨柳畊牌不進罷職傳旨,傳于徐能輔曰,只推。
以忠淸監司趙貞喆狀啓,丹陽郡守李勉膺,文義縣令趙雲成,洪陽縣監金啓溫,燕岐縣監李藎模,到界後,不呈公狀,竝罷黜事,傳于尹羽烈曰,令該曹,口傳差出,催促下送。
吏曹口傳政事,以鄭文容爲通川郡守。
尹羽烈,以弘文館言啓曰,本館下番,姑降入直,事甚未安,修撰李允謙,由限已過,副修撰李垿,旣有只推之命,竝卽牌招,以爲推移入直之地,何如?傳曰,允。
以修撰李允謙,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番,姑降入直,事甚未安,應敎李龜雲,副校理曺錫正,修撰尹致鼎,副修撰柳鼎養在外,修撰李允謙,副修撰李垿,旣有只推之命,竝卽牌招,以爲推移入直之地,何如?傳曰,允。
徐能輔,以備邊司言啓曰,各道道帥臣,秋操稟啓,今已齊到矣。近以荐歉,全抛戎政,已至六年之久,藩閫例請之啓,無異應文,春秋特停之令,便成歲課者,蓋出於紓民之重,尤急於詰戎,不得不姑從權宜之意也。若使歲功有成,民力少蘇,則及今行操,無容更議,而第六道纔經大賑,二麥未免全歉。雖或有緩急優劣之道,各不同者,而要其荐荒之餘,又値大無,則擧八路幾無異同矣。今幸三農俱登,大有可占,而秋成尙遠,民情方棘,苟使卽田之民,遽責赴操之役,則必見兵農俱失,水陸皆病也。連年停操,非不萬萬疎虞,而隨時闊狹,亦係不容已之政,今秋各道三都水陸諸操及巡歷巡點,竝許停免,以示朝家曲恤民隱之德意。至於官鎭門聚點,與行操,雖有大小之別,若其觀兵演武之節,操點無異,然而每於停操之時,若有代點之令,則看作笆籬,都不着意。營邑之臣,只以一紙虛簿,隨例了堪而止,論以軍制,罪合師律,以此意先期嚴飭,俾各惕心擧行,災傷覆審,校生考講,各樣都試,依例設行之意,分付,何如?傳曰,允。
徐能輔,以義禁府言啓曰,江原監司李好敏狀啓內,通川郡守洪秉玉,爲先罷黜,其罪狀,令攸司,稟處事,啓下矣。洪秉玉時在任所,依例發遣府羅將,拿來,何如?傳曰,待待命拿囚。
左議政韓用龜箚曰,伏以臣之日前箚懇,雖出必呼之情,乃其所辭之職,卽莫重保護之職也。爲人臣而居是職者,孰不欲盡誠盡分,而伏況臣受恩罔極,塵露莫效,餘生報答,惟在於此,則豈敢以占便之計,强引可强之疾,冒昧呼籲,至再至三,而重自陷於瀆撓之誅乎?第念臣年衰病痼,聖明之所已俯燭,而月初遭慼之後,心神隕濩,氣血不能順軌,痰癖衝亘,飮食全然阻却。重以暑火交攻,溏泄頻作,凘綴昏眩,動輒須人,外此種種醜穢之狀,有不敢煩徹宸聰,而以此形症,雖閒漫之職,萬無承當之望,則況此藥院重任乎?向伏承批旨,德意隆洽,至有安心調理之敎,臣誠攢手誦祝,而其奈癃痼之疾,有進有退。近有惠慶宮承候議藥之節,而緣臣病淹,亦不得備員擧行,夙夜惶懍,靡所容措。惟當泯忍蹙伏,恭俟處分,而臣竊以爲嚴畏趑趄,不敢屢瀆,分義雖然,虛縻重任,息偃在床,厥罪尤大。玆不得不疾聲申籲,伏願聖慈,特垂至仁,亟遞臣內局都提調之任,使重務毋曠,殘喘少延,千萬至祝云云。答曰,省箚具悉卿懇。愼節奉慮,都提調之任許副,卿其安心調理。仍傳于尹羽烈曰,此批答,遣史官,傳諭于左議政。
行吏曹判書南公轍疏曰,伏以臣於日昨,冒死申籲,仰冀聽卑仁覆之終有所矜諒,及承批旨,牖迷之訓,慈父之於癡子也,匪怒之敎,嚴師之於愚弟也,如窮人無歸,而獲蒙還收之恩敎,信當如四時,則預有體諒之明命,臣雖頑如木石,全無變動,奉此王言,寧不感涕,嘗聞義有所甚迫者,情有時反輕,而若或病至於難强,則理必無抑行,辭意雖已窮竭,疾痛在所必呼。父母至慈,此而不諒,天地大德,何望曲庇?臣之三年之病,月加而歲增,醫人之所却步,同朝之所共憫,而當此溽暑,一倍㱡㱡,又於頃夜,冒雨歸次,唾血幾至升餘,精神仍又昏塞。達夜咳喘,氣息欲絶,胸膈煩燥,頭疼眼暈,食飮輒成嘔吐,動作皆須扶將,實狀如此,斷無時日內出門之望,而飭敎連下,促行大政,病裏聞此,每添一症,雖欲勉强而不可得也。都政前許多應行之務,皆有格例之不可廢者,而人客接見,又是銓門之故事,自前以來,未或臨急而闕却,將此病擔此劇,決是行不得之事。臣心之悶隘罔措,固無論,揆以國體,此豈成說?抛棄一己之廉隅,從他四方之笑罵,進而承命,退而有俟,亦或爲一義,亦或爲道理,而其奈二豎壓身,不得自由,若待調治,則又非從近可期之事,惟願遄被斧鉞之誅,以少贖逋慢之罪而已,玆敢倩人構疏,仰首哀號。伏乞聖慈,俯垂鑑諒,亟遞臣職,回授可堪,仍令有司,議臣當勘之律,以勵臣分,千萬幸甚。臣無任云云。答曰,待差病行政,可也。
上在昌德宮。停常參·經筵。
李廷奎啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
曺允遂啓曰,行右承旨徐能輔,左副承旨柳畊,今日不爲仕進,竝卽牌招,何如?傳曰,允。
曺允遂啓曰,三皇忌辰日,望拜禮,前期一日,以稟事曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,謹當躬行矣。
韓致應啓曰,藥房提調·副提調,持湯劑來待矣。傳曰,封入。
吏曹口傳政事,以宋文晦爲丹陽郡守,洪醇浩爲文義縣令,李百膺爲燕岐縣監,金孝建爲洪陽縣監。
曺允遂啓曰,假注書權華,身病猝重,勢難察任,今姑改差,何如?傳曰,允。
權華改差,代以朴龍祜爲假注書。
以左副承旨柳畊牌不進罷職傳旨,傳于曺允遂曰,只推。
以副修撰李垿,修撰李允謙再牌不進罷職傳旨,傳于李廷奎曰,只推。
李廷奎,以弘文館言啓曰,本館下番,姑降入直,事甚未安,修撰李允謙,副修撰李垿,旣有只推之命,竝卽牌招,以爲推移入直之地,何如?傳曰,允。
李廷奎啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,司諫李東冕,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于李廷奎曰,只推。
以修撰李允謙,副修撰李垿牌不進罷職傳旨,傳于李廷奎曰,只推。
李廷奎,以兵曹言啓曰,曹司五衛將嚴思健在外,上來無期五衛將李昌培,前任江原監營中軍申緖,前任淸州營將忠翊衛將閔時榮,前任忠淸監營中軍,俱在任所,該廳番次苟艱。翊衛司副率金箕書,受由下鄕,過限不爲上來,竝改差,何如?傳曰,允。
上在昌德宮。停常參·經筵。
藥房提調徐榮輔,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮問安。答曰,知悉。
進御蔘朮健脾湯,自今日停止事。出榻敎
惠慶宮進服加減六和湯停止,加味養元散,自今日五貼式,日次製入。出榻敎
徐能輔啓曰,合辭方張之時,兩司無詣臺之員,事甚未安,除在外,未肅拜·呈告人員,竝卽牌招,何如?傳曰,允。
徐能輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐能輔啓曰,御營廳將官來言,今日本廳軍兵,日次私習云矣,敢啓。傳曰,知道。
曺允遂啓曰,左副承旨柳畊,今日不爲仕進,卽爲牌招,何如?傳曰,允。
徐能輔啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴龍祜有頉,代以宋成龍爲假注書。
徐能輔啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,司諫李東冕,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于徐能輔曰,只推。
以左副承旨柳畊牌不進罷職傳旨,傳于曺允遂曰,只推。
尹羽烈,以弘文館言啓曰,本館下番,姑降入直,事甚未安,修撰李允謙,副修撰李垿,旣有只推之命,竝卽牌招,以爲推移入直之地,何如?傳曰,允。
以副修撰李垿牌不進罷職傳旨,傳于尹羽烈曰,只推。
宋成龍有頉,代以金遇順爲假注書。
尹羽烈啓曰,明日望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
尹羽烈啓曰,明日望拜禮時,九卿當爲進參,而行吏曹判書南公轍,工曹判書趙德潤,左參贊趙尙鎭,右參贊洪明浩病不進。判尹金羲淳未肅拜,竝卽牌招,以爲淸齋之地,何如?傳曰,允。
尹羽烈啓曰,明日望拜禮時,兩司長官,當爲進參,而大司憲鄭尙愚未肅拜,大司諫任厚常病不進,竝牌招,以爲淸齋之地,何如?傳曰,允。
曺允遂啓曰,明日望拜禮時,承旨當爲備員,而左副承旨柳畊,旣有旣推之命,更爲牌招,以爲淸齋之地,何如?傳曰,允。
傳于徐能輔曰,明日出宮門路,以協陽門爲之。
以左副承旨柳畊再牌不進罷職傳旨,傳于尹羽烈曰,只推。
尹羽烈,以弘文館言啓曰,修撰尹致鼎,自鄕上來云,卽爲牌招察任,何如?傳曰,允。
徐能輔,以都摠府言啓曰,副摠管柳相亮,以文臣朔試射試官,訓鍊院晝仕出去之意,敢啓。傳曰,知道。
尹羽烈,以吏曹言啓曰,接慰官朴蓍壽呈狀內,矣身素患痰癖之症,近添暑濕,食飮全却,今方叫苦,時月內,萬無扶舁行役之路,卽速入啓遞改云。身病旣如是沈篤,則不可强令下送,其代,差出以入之意,敢啓。傳曰,知道。
吏曹口傳政事,接慰官單李墷。
尹羽烈,以吏曹言啓曰,今日本曹褒貶坐起時,堂上不可不備員,而參判趙萬元病不來,令政院牌招,以爲同參開坐之地,何如?傳曰,允。
尹羽烈,以吏曹言啓曰,今日本曹開坼坐起時,考見諸道褒貶啓本,則高陽郡守李玄始,以胡取三百爲目,則宜置下考,而置諸中考。楊根郡守趙鎭翊,以雖無治聲,本是弊邑爲目,軍威縣監鄭河宗,以旣示薄警,佇期猛省爲目,則俱宜置中考,而置諸上考,殊無嚴明殿最之意,兩道道臣,推考警責。高陽郡守李玄始罷黜,楊根郡守趙鎭翊,軍威縣監鄭河宗,竝中考施行,何如?傳曰,允。
尹羽烈,以吏曹言啓曰,曹所屬宗簿寺司饔院官員等,矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
徐能輔,以禁衛營言啓曰,本營哨官金敬祿,身爲領軍將官,事多鄙瑣,爲先汰去之意,敢啓。傳曰,知道。
吏曹啓目粘連,觀此行護軍吳淵常上疏,則以爲臣之偏母,年踰大耋,疾嬰貞痼,平居澌綴,寧日恒鮮,近歲以來,氣日益耗,病日益深,凜然若不保朝夕。臣家世素貧,性又迂拙,菽水之供,旣難自給,藥餌之補,尙何遑及?臣於前者,特蒙聖朝錫類之恩,後先專城之養,庶遂烏鳥之願,而目今情理之切急,比諸曩時,不可同日而言,一念煦㥿,誠不知爲措也。伏乞聖慈,諒臣至懇,爰命選部,畀臣一邑亦爲白有臥乎所,吳淵常之親老家貧,菽水難繼之狀,卽通朝之所共知。許畀一邑,俾遂便養之願,允合於孝理之政是白乎所,宰臣出補外邑,事體不輕,臣曹不敢擅便,上裁,何如?判付啓。依回啓施行爲良如敎。
上在昌德宮。停常參·經筵。
皇壇望拜禮罷,還內後,內閣·政院·玉堂·藥房口傳問安。答曰,知道。
徐能輔啓曰,來二十五日朝參日次矣,敢稟。傳曰,停。
徐能輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐能輔啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,今日望拜禮時,承旨當爲備員,左副承旨柳畊,今日不爲仕進,卽爲牌招,何如?傳曰,允。
備忘記,老江僉使吳再謙下直,長弓一張,長箭一部,片箭一部,筒兒一箇賜給。
傳于曺允遂曰,戶房承旨,與禮曹堂上,戶曹郞廳,依定式,馳詣宣武祠,奉審摘奸以來。
以左副承旨柳畊牌不進罷職傳旨,傳于韓致應曰,只推。
掌令南達孫,校理趙琮鎭,正言尹庠圭,修撰李允謙啓曰,以下一行刀削掌令南達孫,正言尹庠圭啓曰,請遲晩後物故罪人啓能,亟施孥籍,趾賊等凶種,夬施邦刑,獻遂設鞫得情。請夏賊子女,亟施跪斬之典,斗恭親屬應坐之類,一依适·雲例施行,斗恒及夏賊親屬奴傔連伊夫妻,竝嚴鞫得情,夬正典刑。請明謙·以謙,亟施孥戮,逆復庶子好石,亟施處絞,遲晩罪人宇鎭,捧根脚夬正王法。請時景·時昱,竝施孥籍之律,金樂敎,亟令王府,施鞫嚴覈,快正邦刑。請賜死罪人行恁諸子應坐之類,亟令王府,依律擧行,俾無易種焉。以下一行刀削請物故罪人家煥·哲身,正法罪人承薰·樂敏,施以孥籍之典。請物故罪人國榮,亟施孥籍之典。請物故罪人時偉,諸子亟施散配之典。請物故罪人裕,亟施孥戮之典。請知情不告罪人魯賢,亟施孥籍之典。請知情不告罪人在民,亟施孥籍之典。請物故罪人履猷諸子,亟施散配之典。請安置罪人李晦祥,島配罪人金宇光,竝令王府,更加嚴鞫,快正典刑。放釋罪人權思穆·金千孫,亟施絶島安置之典。請楸子島減死安置罪人在敏,亟令王府,還爲拿來,嚴鞫得情,夬正典刑。請楸子島安置罪人徐瀅修,設鞫嚴問,夬正王法。請巨濟府島配罪人李魯春,亟令王府,設鞫嚴問,明正典刑。請古今島安置罪人張錫胤,亟令王府,嚴鞫得情,快正典刑。請追奪罪人煥之諸子,亟施散配之典。請賜死罪人達淳諸子,亟施遠地定配之典。請追奪罪人日煥諸子,亟施散配之典。請逆賊漢祿,亟施孥戮之典。請黑山島安置罪人日柱,依初下傳敎,嚴鞫得情,快正典刑。請追奪罪人龜柱支屬應坐之類,一依尙魯例,施以散配之典。請金甲島安置罪人龍柱,亟令王府,設鞫得情,快正典刑。請前監司李書九,設鞫得情,快正典刑。請追奪罪人鍾秀支屬應坐之類,一依尙魯·漢祿例施行。請追奪罪人鍾厚支屬,亟施散配之典。請正法罪人審度,加施孥戮之典。請物故罪人㯳支屬,亟令王府,嚴加盤覈,仍施孥戮之典。請大逆不道罪人夢瑞,亟令王府,以适·雲例施行,其支屬之應問者,亦卽拿覈得情,使王法伸而亂本拔焉。請大逆不道罪人鍾一·振采,竝施适·雲之例。請逆賊友文·光友,加施孥戮之典,致後·延壽,竝施孥籍之典。請李永純·永喆等,更爲設鞫嚴問,期於得情,快正典刑,物故罪人李元樸諸子,施以散配之典。請金甲島島配罪人趙得永,設鞫得情,快正典刑,以洩神人之憤焉。請遲晩罪人晦植,亟令王府,卽捧結案,夬正典刑焉。答曰,不允。時景等事,裕事,徐瀅修·日柱事,龜柱支屬事,審度事,亟停勿煩。夏賊等事,國榮事,㯳支屬事,亟停。魯賢事,更勿煩啓。鍾一·振采事,不允。友文·光友事,致後·延壽事,李永純·永喆·李元樸諸子事,不允。趙得永事,不允。晦植事,不允。掌令南達孫啓曰,請正法罪人鏔,亟施孥戮之典。請黑山島島配罪人若銓,康津縣定配罪人若鏞,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,快正典刑。請周爀,亟令王府,嚴鞫得情,快正典刑。請亟下三啓依允之傳旨,令該府擧行焉。請古今島定配罪人李東萬,亟令王府,設鞫嚴問。請物故罪人國仁,支屬應坐之類,亟施島配之典。請朴紀淳,亟令王府,拿來嚴問,以重鞫體。請洪原縣屛裔罪人尹致謙,拿鞫嚴問,明正其罪。答曰,不允。正言尹庠圭啓曰,請金甲島爲奴罪人克觀,更令王府嚴鞫得情,快正王法。請逆賊尙魯,亟施孥戮之典。請亟下三啓傳旨,令攸司,卽速擧行焉。請正法罪人鏔,亟施孥戮之典。請絶島爲奴罪人李戒國·劉用孫·金金乭,亟令王府,快施典刑。請古今島定配罪人李東萬,亟令王府,設鞫得情,快施典刑。請梟示罪人性世,亟施孥戮之典。答曰,不允。李戒國等事,亟停勿煩。以上竝措辭見上。
以大司諫任厚常再牌不進罷職傳旨,傳于徐能輔曰,只推。
以贊儀黃稔拿處傳旨,傳于徐能輔曰,分揀。
尹羽烈,以弘文館言啓曰,修撰尹致鼎,副修撰李垿,旣有只推之命,竝卽牌招察任,何如?傳曰,允。
以修撰尹致鼎牌不進罷職傳旨,傳于尹羽烈曰,只推。
韓致應,以吏曹言啓曰,接慰官李墷呈狀內,矣身素患積癖之症,近添暑濕,食飮全却,今方叫苦,時月內,萬無扶舁行役之路,卽速入啓遞改云。身病旣如是添重,則不可强令下送,改差,其代差出以入之意,敢啓。傳曰,知道。
吏曹口傳政事,接慰官單李晉淵。
徐能輔,以都摠府言啓曰,今日入直內三廳武兼禁軍及軍兵等,當爲中日習射技放,而親行望拜禮相値,不得設行之意,敢啓。傳曰,知道。
副修撰李垿疏曰,伏以臣,百無肖似,最居人下,而謬膺聖簡,畀以關西持斧之任,臣惶隕震越,蹶趨承,感北宸委寄之重,體西顧憫恤之德。殫竭誠力,生死向前,惟以不欺君三字,爲一分自效之圖,而臣智慮淺短,經歷甚少,疎率徑情,畢竟狼狽,勢所必至,而及臣復命之後,諸囚之供,粧撰多端。間不免一再疏擧,屢煩聰聽,而今則金吾幾皆勘律,道啓已盡登徹,故取見其査案,則遣辭措語,虛實相渾。臣之所論列者,多歸差爽,上以負聖明之簡拔,下以招一世之譏訕,臣誠悚惶慙恧,抗顔無地,蓋莫重者公法也,莫嚴者按査也。諸倅所供,則雖急於自明,曲爲飾辭,容或無怪,若其行査,則固當極其審愼,而不爲到底窮覈,專事漫漶周遮,置彼於脫空之域,歸臣於虛罔之地,臣雖疲軟,顧其職則奉命也。亦何必更事呶呶,而第事係爽實,有關後弊者,則臣安得終默而不言乎?夫以平壤事言之,眞贓莫掩,斷案昭在,設欲隱諱,有不可得,故還作錢則曰襲謬成例,徵逋錢則曰宜贖詳定,外餘剩軍糧則曰果有其餘,加分穀則曰有違法例,由此觀之,則與臣所論,節節符合,臣則免僨誤失實之歸,而其下段之分屬雜費云者,若爲可據之端,然此有一言可破者。臣於出道時,以諸般所犯,一一査櫛於吏校輩,則平問之下,箇箇直招,問其歸屬,則其所謂各處雜費者,乃是假作名目,以爲掩跡之計,而其實則以市人吳成烈·朱景文,會計都監嚴處郁,收殺監趙鼎運等,先後區處,盡歸私橐。伊時侤音,尙在臣衍笥中,焉敢誣也?以寧遠事論之,營錢殖利事,則大抵放債之法,爲西土之痼瘼,而分給願受,猶或可也。勒給於不願之民,而以三分之利,先折其利,先折之數,洽爲九百兩之多,而以九百兩,仍又勒放,則三千兩三分利之原數,則雖諉於蠲除防給,而其九百兩利之利,亦可謂蠲役乎?旣欲防給民役,則一道守宰,擧皆捐廩防役,而不此之爲,當此營邑板蕩之時,必爲貸得營錢者,獨是寧遠一邑,則自營門,愛護本邑,比他自別。在本倅接濟之方,亦宜與他尤異,而反不顧民勢之倒懸,甘作料販肥己之物乎?臣之按査也,初無節目等說,而今曰,設施節目,自有所據,臣實莫知其所以也。校松斫取事,臣之潛蹤而廉察也。其形止之遠近,株數之多寡,親自看審,則聖廟墻後植松之幅員,本不過爲百步許,而斫取之松,在墻後近爲十餘步,遠爲數十步,斧痕狼藉,一邑齊憤。臣以此査實,則座首方碩權,校任安聖兌·吉仁宅等,皆以聖廟咫尺之地,長養松木七十餘株,無難斫伐之罪,從實納招,此是臣之所目擊,亦有侤音之明白,而査案則曰松是自枯,數又相左。又曰,百餘步稍間處,夫自枯木之不得營造,愚婦尺童之所不可欺,而今反以自枯木,謂之改建衙舍者,事不近理,語未成說矣。其株數與地形,臣旣備陳,更何足多辨也?酒米形鹽事,自來邑規,已成不易之典,而設如戶曹勘簿,禮曹粘移,形鹽三斗,或云有據,而酒米七斗五升之上下,明有吏鄕之納侤。此則何其與勘簿粘移之七斗九升,若是之不同也?其四升之任自減削,烏得免擅改祀典之律乎?濫殺人命,則只擧李正華一人,而亦謂辜限外病死,孕婦本非官奴之妻,而又曰五朔後産子,此非徒臣之所耳聞,亦一境之所稱冤,而今乃反歸於誕妄,臣誠莫曉其故也。由吏朴啓英,偸弄公穀,而虛張成冊,假托元還,一體督捧,暗地乾沒,而反諉以倉米,有若可捧之米,督而捧之者然,臣固不知其何據,而亦曰辛未之未捧,又曰有新倅之所報,臣旣核得情實,嚴施重刑,因捧侤音,今所謂新倅,卽張東玉是已。渠以新莅之宰,未諳邑事之裏面,偏信猾吏之誣告,瞞報營門,而營門亦認以爲然,假如其言,臣之在本道也,何不枚報於臣,必待臣出境之後,始爲報營耶?以此推之,這間奸狀,的然無疑,不足爲憑信之資者明矣。至若龍川分還,則或至絶巡,運穀則惟意私用,至有臣之所推出防役者,則可見其情狀之畢露,而乃曰非出取剩之計,又曰,退巡合巡或有依據之端。泰川則空殻之棄置倉底,饋粥之以錢代給,旣是臣之所目覩,而亦有該監色之所納招,則只曰,穀果麤荒,又曰,未見粥米之竝代,臣竊爲之訝惑也。蓋其査啓不加嚴覈,皆以吏鄕輩,前後變幻之招,依樣成案,獨不念公法之重,而査案之嚴耶?噫,臣之原啓旣徹,而諸囚納供,太半請査,査本又多沒實,犯科而難脫者,至於白放,雖其査案之所不得免者,府讞。又臣以輕勘,白慶楷則還賑之大違法意,罪囚之擅自放釋,所犯何如,而議律失當,趙興鎭則贓案莫逭,亦旣自服,而反以功臣之孫,收贖勘放。夫以功減等,於法有之,別爲措辭,而故置惟輕之典者,自古及今,臣未之聞也。此莫非臣奉使不稱,無前之例,創自臣始,從玆以往,按廉之人,其將視臣爲戒,必不得彈一墨倅,論一不法,袖手齰舌,媕婀成習,但當爲苟容之計而已。國綱之漸墜,王法之莫伸,誠非細故,此尤臣之所大懼也。臣於見職,數朔虛縻,日事逋慢,分義都虧,荏苒䃲礴,迄至于今,撫躬踧踖,靡所容措,從前株守,已成鐵限,而臣旣罪著辱命,情地益蹙,今方自引之不暇,初無去就之可論,且況臣之本生父,年迫八耋,素抱貞疾,當此霖潦之餘,又添暑症,苦歇無常,食飮全却。臣方左右扶將,方寸煎灼,目下情理,萬無暫時離捨之望,玆敢疾聲呼籲於天地父母之前。伏乞聖慈,亟遞臣職,俾便救護,仍降威罰,以治臣不職之罪,千萬幸甚。臣無任云云。省疏具悉。所陳,令廟堂稟處,爾其勿辭救護。
癸酉七月二十一日卯時,上詣北苑。皇壇望拜禮入侍時,行都承旨韓致應,行左承旨曺允遂,行右承旨徐能輔,右副承旨李廷奎,同副承旨尹羽烈,記事官朴來謙,假注書金遇順,記注官朴思彦,別兼春秋李紀淵,一直提學李存秀,二直提學金履喬,檢校直閣李魯益,檢校待敎李龍秀,檢校直閣李光文,直閣鄭元容,待敎李鶴秀以次詣閤。時至,通禮,跪啓請外辦。上具翼善冠·衮龍袍,乘輿出宣化門。藥房提調徐榮輔,進輿前奏曰,早朝勞動,聖體,若何?上曰,一樣矣。仍由協陽門·建陽門,入靑陽門,通禮,前導至幕次前,啓請降輿,上降輿入幕次。仍敎曰,問安勿爲之。參班諸臣及儒武,各就位,通禮,跪啓請外辦。上改具黑圓領袍以出。通禮,啓請乘輿,上乘輿至帳殿,通禮,啓請降輿,上降輿,詣拜位,北向立。贊儀,唱四拜,上行四拜禮訖,贊儀唱跪,上跪。司香二人,進香案前跪,三上香,俯伏興退,通禮啓請乘輿,上乘輿還御幕次。仍敎曰,問安勿爲之。通禮,跪啓請外辦,上改具翼善冠·衮龍袍以出。通禮,啓請乘輿,上乘輿。致應進前曰,前此望拜禮時,或有儒武入侍之命,今番則何以爲之乎?上曰,置之,可也。致應曰,今日望拜禮時,後四拜節次,不卽呼唱,贊儀擧行,萬萬駭然,所當重勘,而本院請推之外,無他可施之罰,何以爲之乎?上曰,拿處,可也。出擧條上曰,還宮門路,以賓陽門爲之。仍由靑陽門·明光門·保定門·永淸門,入賓陽門還內。諸臣以次退出。
上在昌德宮。停常參·經筵。
自未時至人定,灑雨下雨,測雨器水深二寸六分。自人定至二更,灑雨下雨,測雨器水深三分。
徐能輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
曺允遂啓曰,左副承旨柳畊,今日不爲仕進,卽爲牌招,何如?傳曰,允。
以修撰尹致鼎牌不進罷職傳旨,傳于尹羽烈曰,只推。
以左副承旨柳畊牌不進罷職傳旨,傳于曺允遂曰,只推。
徐能輔啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,司諫李東冕,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于徐能輔曰,只推。
尹羽烈,以弘文館言啓曰,修撰尹致鼎,旣有只推之命,卽爲牌招察任,何如?傳曰,允。
徐能輔,以備邊司言啓曰,价川縣監柳相弼,謂有親病,受由上京,全抛邑務,無意還官,故道臣文移吏曹,吏曹催促下送,而偃處其家,托病不去,以致民邑之弊,尤無可言,至有道臣報本司飭送之請,故捧甘該曹,使之嚴囚家僮,督令還任,則一直違拒,無意變動,今已爲屢月矣。近來年少武臣之略無顧畏,力抗朝令,至於吳致壽·柳相弼而極矣,而前雖已勘,後又不懲,其放濫無嚴之習,愈往愈甚,萬萬痛駭,而罷拿之典,適中其願,投印之律,反涉輕歇。柳相弼,亟施以本道內邊遠竄配之典,仍令勿揀赦典,該邑曠官,一日爲悶,其代,令該曹勿拘資歷,以屢著聲績之人,口傳各別擇差,使之待下,批當日辭朝,何如?傳曰,允。
吏曹口傳政事,以閔亨默爲价川縣監。
尹羽烈,以禮曹言啓曰,永寧殿東邊內墻一間半許頹圮處修改,今二十四日卯時推擇,已爲啓下矣。見今雨勢如此,土石全濕,難以始役。在前如此之時,亦有退行之例,今亦依此例,待快晴,更爲擇日擧行,何如?傳曰,允。
禁府啓目,天摩僉使金志煥矣原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目靈巖郡守李鍾英矣原情云云。問目內辭緣,泛稱遲晩,所當請刑是白乎矣,別軍職勿爲請刑,載在大典通編,議處,何如?判付啓,依允。
徐能輔,以義禁府言啓曰,保放罪人李鍾英,還囚捧供以入,而病勢一味苦劇,仍爲保放之意,敢啓。傳曰,知道。
徐能輔,以刑曹言啓曰,因內農圃手本,本圃公田潛自買賣漢等照法嚴繩事,傳曰,不知所重,如是作俑者,萬萬無嚴,懲後之道,不可尋常處之,元犯漢刑配事,命下矣。元犯鄭在得,嚴刑一次後,慶尙道淸河縣定配所押送,其餘鄭者斤大·林春卜,梁貴文等三漢,自臣曹照律勘放之意,敢啓。傳曰,知道。
修撰尹致鼎疏曰,伏以臣獲戾神明,慈母見背,含恤茹冤,靡所底止,轉眄之頃,衰制遽闋,頫昂穹壤,彌增慨廓,不意瀛館新除,忽及於鄕廬蟄伏之中,馹召之命,相繼而下,臣於是雙擎弄誥,且榮且感。嗚呼,劬勞之恩,人所同得,而在臣若偏,就養之職,人所自伸,而惟臣獨蔑臣夙嬰奇疾,長益凜綴,起居飮喙,偏貽母憂,臣母到老食貧,癃病漸痼,而菽水刀圭,莫效子道,不孝之罪,實無所逃,而性命苟延,視息自如,悠悠閔覆,此何人理?至若狗馬賤疾,非但同朝之所共憐,抑亦聖明之所俯燭,而一二年來,輾轉沈痼,殘喘雖存,枯骸幾盡,忽又痰肆于胸,形毁于外,呼吸而牽引,左右而拘攣,坐臥不能自由,轉動尙須人扶,痛苦之狀,殆不堪忍,而形見之症,最不能俯,此詩人所謂籧篨,醫家所謂龜胸。世之工於治病者曰,有非鍼焫陳腐所可下手。輒皆斂手而退,殆天之惡其冥頑而廢之也。臣之平日立朝,旣無分寸之長,可以仰答洪恩,則惟以筋力奔走,自期涓埃之報,其奈病與心違,自力不得,聞命而懼,歷日靡措,義重駕屨,不竢拚死,擔舁登途,中暑感冒,昔疾倍劇,宛轉叫楚,末由蠢動,束帶周旋,斷無是望。以言乎情事,則敎育之私,未酬萬一,而風樹之痛,古人所悲。以言乎衷悃,則積違之餘,覲光是急,而病情如右,游犯違傲,惶隕悚蹙,罪上添罪。今此醜惡之病狀,有非可以煩屑者,而徒懷怵畏,不自陳暴,則日月之明,亦無以照燭,玆敢哀號而籲之。伏乞聖上,天地父母,察臣情之悲苦,諒臣病之難强,特命選部,勿復檢擬於政注之間,使將死之喘,畢命松楸,則天地之澤也,微分之願也。臣無任云云。省疏具悉。爾其勿辭察職。
上在昌德宮。停常參·經筵。
徐能輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐能輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐能輔啓曰,御營廳將官來言,今日本廳軍兵,日次私習云矣,敢啓。傳曰,知道。
曺允遂啓曰,左副承旨柳畊,今日不爲仕進,卽爲牌招,何如?傳曰,允。
以左副承旨柳畊牌不進罷職傳旨,傳于曺允遂曰,只推。
尹羽烈啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,司諫李東冕,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于尹羽烈曰,只推。
尹羽烈,以弘文館言啓曰,修撰尹致鼎,疏批已下,卽爲牌招察任,何如?傳曰,允。
以修撰尹致鼎牌不進罷職傳旨,傳于尹羽烈曰,只推。
以京畿監司李存秀狀啓,朔寧郡守趙學春,身病猝重,萬無還任之望,不得已罷黜事,傳于尹羽烈曰,令該曹口傳差出,催促下送。
以咸鏡監司金履陽狀啓,文川郡守姜學濬,實病漸劇,勢難强迫,不得已罷黜事,傳于尹羽烈曰,令該曹口傳差出,催促下送。
吏曹口傳政事,以柳訸爲朔寧郡守以金益耟爲文川郡守。
尹羽烈,以義禁府言啓曰,价川縣監柳相弼,亟施道內邊遠竄配之典事,承傳啓下矣。柳相弼,平安道渭原郡邊遠竄配,而以承傳內辭意,具罪目,依例發遣府書吏押送配所,何如?傳曰,允。
尹羽烈,以義禁府言啓曰,卽接月令醫員崔光植手本,則時囚罪人金志煥,猝得暑泄,登溷頻數,眞元大脫,氣息奄奄云。罪人病勢如此,則一邊保放,一邊草記,曾有定式矣。金志煥,姑爲保放之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深七分。
尹羽烈啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
曺允遂啓曰,左副承旨柳畊,今日不爲仕進,卽爲牌招,何如?傳曰,允。
以左副承旨柳畊牌不進罷職傳旨,傳于曺允遂曰,只推。
尹羽烈啓曰,大司憲鄭尙愚掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,司諫李東冕,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于尹羽烈曰,只推。
尹羽烈,以備邊司言啓曰,卽見副修撰李垿疏辭,則以關西四邑守令,道査之與繡啓相左及禁府議律之失當爲辭,而批旨,有令廟堂廩處之命矣。繡啓中諸守令,旣入於繡啓執奏,事當下該府,直爲勘罪,第虛實之間,廉貪卽判。廉貪之分,人鬼是關,朝家之許令行査,蓋出於無情者,不得盡辭,有冤則毋或枉罹之至意盛德也。今則道臣之査啓已徹,王府之議讞且頒,廷尉奏當,御判賜允,一副之案旣成,三尺之制莫嚴,實無容更加稟裁也。至於功臣子孫許贖,果載於通編,而法文旣許其杖流收贖,且註以原從同然,則該府所勘,實非創制,卽是援法定律之意矣,敢啓。傳曰,知道。
尹羽烈,以弘文館言啓曰,修撰尹致鼎,旣有只推之命,副修撰李垿,由限已過,竝卽牌招察任,何如?傳曰,允。
以副修撰李垿牌不進罷職傳旨,傳于尹羽烈曰,只推。
尹羽烈,以都摠府言啓曰,今日入直內三廳武兼,禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
行兵曹判書徐榮輔疏曰,伏以臣得見副修撰李垿疏本,則以趙興鎭收贖事,大加論斥,旣曰,別爲措辭,故置惟輕,又曰,往古來〈今〉,未之聞也。有若故意從輕,今始創出者然,覽之未半,不覺瞿然慙悚。興鎭之議讞,卽臣叨金吾時事耳。臣於其時,聞本府事例,功臣子孫皆收贖,此例臣亦罕見驟聞而疑之,取見通編,且考府例,非但府例有之,功臣子與孫杖流許贖,原從同載於法典,臣亦屢回鄭重,而法府所守,法典是已。臣於是照此而勘斷,事實不過如斯,是豈臣有意低仰,亦豈臣創出無例之例也?今堂疏之非之,抑由於罕見而疑臣之有所出入歟,臣於金吾一步,自來情勢,便是鐵限,而迫於嚴命,顚倒趨膺,以其官則所遭後初拜也,以其事則繡罷者議讞也。其官,被論之官也,其事,被駁之事也而抗顔主席,冒沒承當,一番狼狽,固其宜然,人言之來,雖出於不相諒,而臣心悚恧,當復如何?廷尉失當,厥罪甚大,堂疏論斥,事體非輕,何敢以金吾之已遞,猒然自揜乎?大政當前,八域渴望,而顧臣情踪,實無冒供職事之望,玆敢露章自列,仰瀆崇聽。伏乞聖上,將臣職名,劃卽刊改,迴授可堪之人,俾京察無淹,仍置臣當勘之律,以謝人言,亦以爲法官不職者之戒,千萬幸甚。臣無任云云。答曰,省疏具悉。本事在於法典,廟堂草記亦然,何足深引?勿辭行公。
上在昌德宮。停常參·經筵。
藥房副提調韓致應啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
尹羽烈啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
曺允遂啓曰,左副承旨柳畊,今日不爲仕進,卽爲牌招,何如?傳曰,允。
尹羽烈啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
尹羽烈啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,司諫李東冕,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于尹羽烈曰,只推。
以左副承旨柳畊牌不進罷職傳旨,傳于曺允遂曰,只推。
尹羽烈,以弘文館言啓曰,副修撰李垿,旣有只推之命,卽爲牌招察任,何如?傳曰,允。
尹羽烈,以禮曹言啓曰,卽接永禧殿官員所報,則正殿南邊內墻二間許,移安廳北邊內墻一間許,今日雨後頹圮云矣。依定式,臣宗來進詣奉審,則南邊所圮處,其廣雖爲二間許,瓦甎脫落,墻土隨而蹲退,北邊所圮處,比南墻尤爲狹小。兩處有頉,俱不至大段,慰安之擧,不爲磨鍊,而分付該監,卽爲圍排,改築之節,待快晴,擇日擧行,何如?傳曰,允。
尹羽烈,以備邊司言啓曰,都政過限,今至兩朔,夫馬等待之弊,民邑瘝曠之歎姑捨是,若又無端過今月,則所關尤當如何?數日內卽爲擧行之意,申飭兩銓,何如?傳曰,允。大政過限,至今遷延,萬萬未安矣。廟堂,申飭兩銓,宜矣,斯速爲之,可也。
尹羽烈,以司僕寺一二提調意啓曰,濟州出來先運三名日進上馬六十匹,差備進上馬八十匹,歲貢馬二百匹,凶咎駑駘馬二十匹,合三百六十匹內,二十匹渰斃,十二匹船中故失,十七匹中路故失,九匹到本寺病留,十二匹中路病留,一百匹訓鍊都監,二十五匹禁衛營,二十五匹御營廳,軍馬分給除,實納馬一百四十匹,禾毛色別單書入之意,敢啓。傳曰,知道。
同義禁申光軾疏曰,伏以臣百無肖似,最居人下,晩竊科第,一味空疎,無足備數於任使之末,而濫蒙洪私,驟躋宰列,惶霣震懍,四載靡措。惟以筋力奔走,爲涓埃之報,有除輒膺,一未敢逡巡,而騎省佐貳之命,未滿數旬,金吾亞堂特除又下,臣徊徨感激,莫省攸措。臣是何人,荐蒙誤恩於君父若是也?于今四朔,蹶趨造,前後議讞,竝皆隨參,而卽伏見副修撰李垿疏本,則乃以關西諸倅之輕勘,論責備至,或謂之議律失當,或謂之故置惟輕,臣於是實不勝瞿然慙悚之至。噫,王府議讞,三尺莫嚴,本非有司之臣所敢一毫低仰,而據査照勘,自有當律,免配勳孫,昭載憲章,此不過按而行之者,而人言至此,其亦異矣。前後判堂,竝皆引義,或露章自列,或仍尋辭單,在臣處義,宜無異同,玆敢據實仰暴於紸纊之下。伏乞天地父母,俯垂矜諒,斥罷臣所帶之職,因治臣瀆擾之罪,以安私分,以快人心,千萬幸甚。臣無任云云。答曰,省疏具悉。卿實無可引之事,勿辭行公。
癸酉七月二十五日卯時,上御熙政堂。藥房入診入侍時,副提調韓致應,記事官朴來謙,記注官孫錫祚,別兼春秋李紀淵,直閣鄭元容,以次進伏,別待令富平府使洪旭浩,醫官吳千根·趙宗協,以次進伏楹外訖。致應曰,近日潦炎甚劇,聖體,若何?上曰,一樣,而各殿宮氣候,亦皆一樣矣。仍命醫官入診。旭浩等以次診候訖退伏。上命奏脈度。旭浩曰,脈度一向調順矣。千根曰,左右三部調匀矣。宗協曰,左右三部調匀矣。致應曰,近日諸節詳承,然後可以議定繼進湯劑矣。上曰,諸節如前,以此議定,可也。王大妃殿進御加味六和湯,五貼製入。出榻敎上命退,諸臣以次退出。
上在昌德宮。停常參·經筵。
徐能輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
韓致應啓曰,左副承旨柳畊,今日不爲仕進,卽爲牌招,何如?傳曰,允。
徐能輔啓曰,事變假注書洪煥,身病猝重,勢難察任,今姑改差,何如?傳曰,允。
傳于徐能輔曰,兵判所引,豈可曰情勢乎?都政越朔,民邑之弊,不可勝言,分付兩銓,明日內擧行,而更或以情勢二字入稟,則當該承旨當處分,知悉。
韓致應啓曰,都目政事,今月二十八日爲之之意,敢啓。傳曰,知道。
以左副承旨柳畊牌不進罷職傳旨,傳于尹羽烈曰,只推。
徐能輔啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,司諫李東冕,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于徐能輔曰,只推。
洪煥改差,代以張振一爲事變假注書。
以副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,副修撰李垿,旣有只推之命,卽爲牌招察任,何如?傳曰,允。
韓致應,以吏曹言啓曰,新除授通川郡守鄭文容呈狀內,矣身老母,素抱貞疾,當此澇暑,諸症一倍添劇,時日之內,萬無離捨赴任之望云。親病旣如是,則有難强令往赴,改差,何如?傳曰,允。
徐能輔,以兵曹言啓曰,本曹正郞柳訸,移拜朔寧郡守矣。當此經費不敷之時,難付生手,今姑仍任,何如?傳曰,允。
曺允遂,以戶曹言啓曰,各道年分事目,從近當磨鍊以入,而災傷覆審,勿送敬差官,專委道臣,已成近例。今年亦依此擧行事,分付,何如?傳曰,允。
徐能輔,以備邊司言啓曰,嶺南補賑人司空鉉,納租三千石,入於本道請賞之啓,自該曹以邊將差送回啓,允下矣。司空鉉,曾於癸丑,千石補賑,已除僉使衛將之職,而今年所納,三倍於前,所受賞典,只是已經之職,則無足爲奬勸之道。以各道中軍中差送之意,分付該曹,何如?傳曰,允。
徐能輔,以禁衛營言啓曰,來十月當八番中部後司屬江原道四哨軍兵,來九月二十五日,京中逢點,依例準二朔立番之意,本道監司處,預爲知委,何如?傳曰,允。
徐能輔,以御營廳言啓曰,本廳來十月·十一月兩朔應立右部左司屬忠淸左道四哨軍兵,九月二十五日,京中逢點,十月初一日,與前司軍兵,當爲替代立番,趁期調送事,本道監·兵使處,措辭知會之意,敢啓。傳曰,知道。
徐能輔,以禁衛營言啓曰,來八月當七番中部右司屬江原道四哨軍兵,逢點實數五百十三名,已爲點閱整齊,來八月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
徐能輔,以御營廳言啓曰,本廳來八月·九月兩朔應立右部前司屬忠淸右道四哨軍兵五百十七名,今已逢點整齊矣。八月初一日,與舊番中部後司軍兵,替代立番後,舊軍放送之意,敢啓。傳曰,知道。
徐能輔,以司僕寺一二提調意啓曰,濟州出來後運年例進上馬八匹,別御乘馬二十匹,山屯馬二百匹,合二百二十八匹內,十二匹渰斃,五匹船中故失,十五匹中路故失,六匹中路病留,四匹到本寺病留除,實納馬一百八十六匹,禾毛色別單書入之意,敢啓。傳曰,知道。
上在昌德宮。停常參·經筵。
徐能輔,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐能輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐能輔啓曰,御營廳將官來言,今日本廳軍兵,日次私習云矣,敢啓。傳曰,知道。
徐能輔啓曰,來初一日,輪對日次矣,敢稟。傳曰,當次人受點,後日次待令。
曺允遂啓曰,左副承旨柳畊,今日不爲仕進,卽爲牌招,何如?傳曰,允。
徐能輔啓曰,大司憲鄭尙愚,掌令南達孫·李奎鎭,持平朴孝臣·兪理煥牌不進,執義崔時淳在外,監察茶時之意,敢啓。傳曰,知道。
以大司諫任厚常,司諫李東冕,獻納李運恒,正言尹庠圭·李游誠,掌令南達孫·李奎鎭,持平朴孝臣·兪理煥牌不進罷職傳旨,傳于徐能輔曰,只推。
以左副承旨柳畊牌不進罷職傳旨,傳于曺允遂曰,只推。
注書朴來謙病,代以魚在濂爲假注書。
以副修撰李垿牌不進罷職傳旨,傳于徐能輔曰,只推。
徐能輔,以弘文館言啓曰,副修撰李垿,旣有只推之命,卽爲牌招察任,何如?傳曰,允。
徐能輔,以禮曹言啓曰,郊壇,四孟朔遣禮郞看審,有無頉草記事,定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·先農壇·先蠶壇·雩祀壇·祈雨壇·馬祖壇·司寒壇·厲壇壇上及四面紅箭門·墻垣·階砌,俱爲無頉,而漢江壇南邊墻階一間許頹圮,卽爲修築事,分付該監,而此後看護等節,另加申飭之意,敢啓。傳曰,知道。
徐能輔,以宗簿寺提調意啓曰,因江華留守洪義浩狀啓,備邊司回啓內,兩閣改建,今已告完,實錄及譜冊還安,令各該司擇日擧行事,允下矣。御牒·譜冊還安吉日,令日官推擇,則來八月初六日卯時爲吉云,以此日時,發遣本寺郞廳與本府留守,眼同還安,而本閣曝曬,已過年限,今番還安時,仍行曝曬之意,分付該曹·該府,何如?傳曰,允。
徐能輔,以兵曹言啓曰,內吹·螺赤及龍虎營兼內吹今秋等習角賞木,依判下,別單施賞之意,敢啓。傳曰,知道。
徐能輔,以訓鍊都監言啓曰,本局兼內吹今秋等習角賞格,依啓下單子,木綿二十四疋施賞之意,敢啓。傳曰,知道。
徐能輔,以禁衛營言啓曰,謹依本營兼內吹今秋等習角賞單啓下,李鳳燁等十一名處,木綿各二疋施賞之意,敢啓。傳曰,知道。
徐能輔,以御營廳言啓曰,本廳兼內吹今秋等習角賞格,謹依啓下單子,李禧哲等十一名處,各木二疋施賞之意,敢啓。傳曰,知道。
吏曹啓目粘連,觀此慶尙道暗行御史金學淳書啓,則居昌前府使李大遠,金海前府使權逴,南海前縣令洪重鉉,知禮前縣監朴祖壽,禮安前縣監鄭烈等段,所犯俱係不法,不可不嚴勘,而繡啓旣請令攸司稟處,更無可論是白乎旀,昆陽郡守柳觀海段,吏任皆出於圖差,民怨多由於反訟,二百石需米之移捧於漕倉,五百兩賂物之區處於冊室,俱係非法是如爲白乎旀,鎭海縣監金永喆段,捧賂差役,一任奸鄕之舞弄,徵逋侵族,莫禁猾胥之橫恣,邑難蘇瘼,民自受弊是如爲白有臥乎所,上項兩邑守令,爲先罷黜,令該府拿問處之爲白乎旀,慶州府尹申溆段,訟決則多委鄕任而民訴自阻,糴政則專任倉色而吏奸莫察,柔過於善,害有所歸是如爲白乎旀,密陽府使閔斗爀段,惟吏言之是聽,已民望之大失,而且其賑政,專委下屬,抄口不精是如爲白乎旀,固城縣令朴長輿段,己巳舊還與停退未捧米五千四百七十八石九斗二升及吏奴所逋米九百九十七石三斗三升,謂之收捧沒策,而辛未秋竝與當年新還米租,渾同分排於通一邑民戶三千三百五十六戶,從殘盛以十六等磨鍊徵捧,以致闔境之呼冤是如爲白乎旀,慈仁縣監柳段,五載莅任,曠職居半,吏鄕夤緣作奸,邑事誠爲可悶是如爲白乎旀,軍威縣監鄭河宗段,捧糴專委於吏手而爲弊漸滋,差任多出於嬖口而招謗可駭是如爲白乎旀,機張縣監趙雲豪段,糴有濫雜,未戢吏奸之滋長,訟多漫漶,是爲民謗之厚招是如爲白乎旀,金泉道察訪李在嵩段,陞吏贖婢,瑣謗多聞,繕廨立馬,屬驛貽害是如爲白有臥乎所,上項六邑守令及一驛察訪,竝只罷黜爲白乎旀,昌原前府使具絳段,舊需米一百五十五石七斗七升,新需米八十四石,合米二百三十九石七斗七升,移劃漕倉,高價執錢,漕船監色·沙格等醬太代米四十五石,犒饋米十七石三斗,負石價米五十石十一斗,合米一百十二石十四斗,自是漕米中出給者,而每石代錢三兩上下,雖曰謬例,俱係法外是如爲白乎旀,大丘判官朴宗民段,各倉米租一千四百三十七石之科外加作,未察該吏之弄奸,府倉米租太三百五十石之移用官廳,雖曰謬例,有違法意是如爲白乎旀,柒谷府使權膺祜段,去年槪狀修報時,以無於法之反畓災三十結十八卜二束,冒錄於元畓災結中,依數勘來後,只以元畓災一百五十三結四十五卜五束,分俵於民間,反畓災三十結零段,從中乾沒是如爲白乎旀,比安縣監鄭夏容段,束吏不能嚴明,五百石之加分取耗,倉奸未察,二百兩之勒徵修械,民怨頗多是如爲白乎旀,泗川縣監李儒謙段,信行時稱以支站所需,倉米二百石,出庫作錢,民戶三千七百戶,每戶斂錢,又爲四錢二分,初因營關而還爲出給,仍又收捧是如爲白乎旀,召村前察訪李勉玄段,立馬價消瀜,幾至數百兩,吏奸莫察,贖驛奴除役,殆近二十名,而法禁全昧是如爲白有臥乎所,上項五邑前後守令及一驛前察訪等,竝只令該府,拿問處之爲白乎旀,寧海府使趙台榮段,束下則嚴,而倉色私作之習未祛,察隱則詳,而海監食債之弊莫禁是如爲白乎旀,榮川郡守李達模段,柔善之失,或招瑣謗,振刷之方,政宜加勉是如爲白乎旀,金山郡守林長浩段,統營耗米作錢之際,未察該吏之弄奸是如爲白乎旀,玄風縣監李彦淳段,倉奸未杜於分石,民謗有駭於揭榜是如爲白乎旀,安義縣監李象鼎段,倉逋未盡了殺,穀品尙患麤劣是如爲白有臥乎所,上項五邑守令,竝只推考爲白乎旀,尙州牧使李章紹段,謹飭之規,寬大爲治,別備兩歉歲救賑之資,而一境得免捐瘠,自辦千餘金施賞之需,而列校皆知興勸,處事也確,故吏莫售奸,律己則簡而民自受惠,實績旣著於十考,輿誦至播於四隣是如爲白乎旀,晉州牧使洪大淵段,四載莅任,一味綜核,束吏則不少容貸,自無侵漁之弊,賑飢則到底精抄,鮮有冤漏之歎,殘民之蒙惠息肩者,擧皆惜去,似此良手,實爲難得是如爲白有臥乎所,兩邑守令,實績茂著,合有激勸之政,似當施以陞敍調用之典是白乎矣,係干恩賞,臣曹不敢擅便,上裁敎是白乎旀,監司金魯應段,堅確之操,廉謹自守,體統則務歸持重,而列邑知憚,糴糶焉嚴其分留,漸次釐正,賙賑也勤於董飭,得以全活,損上而益下,威惠竝行,律己而御衆,奸猾自戢是如爲白有臥乎所,道臣與守令有間,今姑勿論爲白乎旀,其餘察訪及他道沿路守令·察訪等段,旣無優異之蹟,亦無顯著之疵,竝只置之爲白乎旀,閫帥·中軍·虞候·營將·邊將·監牧官等乙良,令兵曹,稟處,何如?判付啓,依回啓施行爲良如敎。
兵曹啓目粘連,觀此慶尙道暗行御史金學淳書啓,則前左兵使申大坤段,醉或妨務,吏奸未戢,杖不當罪,民怨亦多捧還各穀,爲二萬四千餘石,而爲其耗條與色條之取用,刻日督捧,侵夜擧火,捧納於未滿一朔之內,已捧耗代錢五百餘兩,盡數責納於都倉色,而係是畢捧報勘後取用者,故該吏只以二百四十餘兩,先爲備納,則餘錢兵庫記付錢中,開庫出用,以田吏處負債之意言及而歸捧還之米,則租粒相半,租則虛殼居多,擅犯公貨,委之由吏者,亦極駭然,不可以已遞勿論是如爲白有臥乎所,醉杖之招怨,已極駭然,而捧還之急督,專出於耗色之取用者,尤萬萬駭然,令該府拿問處之爲白乎旀,左兵虞候沈學祖段,徵債多招民謗是如爲白有臥乎所,虞候,以佐幕之官,徵債本非其職,而旣多招謗,則不可仍置,罷黜爲白乎旀,加德僉使盧尙樞段,移貿穀之加數分排,雖曰謬例,不能察飭,又其縮條米,每戶五升六合之添徵,亦係創例,鎭民莫不稱冤是如爲白乎旀,知世浦萬戶金尙麟段,操束全欠,補縮租之加斂一斗,路資錢之不給半價,未察鎭吏之作奸是如爲白乎旀,三千浦權管金達衡段,山禁不嚴,所掌東海坪·西松亭等處,多有穉松偸斫之患是如爲白乎旀,南村別將安文欽段,掌內封山之犯斫,不能禁斷,月峙谷·三耳谷等處,木根狼藉是如爲白有臥乎所,上項四鎭將,或斂法外之穀物,以致招怨而莫察吏奸,或忽當禁之松政,任其偸斫而木根狼藉,則俱不可仍置,竝只罷黜爲白乎旀,玉浦萬戶丁興信段,誠心撫摩,三載如一,葺廨修械,皆出捐廩,禁松救饑,可見盡職,民懷其惠,至有願留之訴是如爲白有臥乎所,以殘鎭鎭將,捐廩而修其器械,救饑而使民懷惠,誠極可嘉,施以陞敍調用之典,似合激勸之政是白乎矣,係干恩典,不敢擅便,上裁敎是白乎旀,統制使徐英輔段,謹厚嚴明,誠意奉公,美績述先,已有新譽,列邑擧憚於威令,一營自底於整暇是如爲白有臥乎所,統帥事體,與他有異,勿論爲白乎旀,其他閫帥·營將·中軍·虞候·邊將·監牧官等,別無優異之績,亦無顯著之疵,竝只置之,何如?判付啓,依回啓施行爲良如敎。
刑曹啓目粘連,依判下,問議于大臣,則領中樞府事李時秀,病未獻議,判中樞府事徐龍輔,判中樞府事徐邁修在外,奉朝賀李敬一病未獻議。領議政金載瓚,以爲平壤金守億段,秋曹斷獄之議,果得據法,守經之體云。左議政韓用龜,以爲平壤金守億段,打非自打,證非公證,道査·曺讞俱得眞贓,臣無容他議云。右議政金思穆病未獻議矣。大臣之議如此,上裁,何如?判付。判付內,依大臣議施行爲良如敎。又啓目粘連,依判下,問議于大臣,則領中樞府事李時秀病未獻議,判中樞府徐龍輔,判中樞徐邁修在外,奉朝賀李敬一病未獻議。領議政金載瓚,以爲義州梁莫落段,生未伸溺,死始滲溺,詞證且甚明的,不可遽議惟輕,依曹啓施行云。昌城金天德段,天德之打殺龍,不在多言,更無他議,嚴訊得情云。三和崔得萬段,其母子踢人致死,宜不至償命之律,獄體至重,未敢指一仰云。寧邊金弘哲段,曾其不意,事近過失,道啓·曹讞,俱出審克之義,無容更議云。左議政韓用龜,以爲義州梁莫落段,臣於按道時,已爲論此於檢題中,今亦無異見云。昌城金天德段,命門傷處,雖曰䵝昧,原恕之論,恐難遽議云。三和崔得萬段,見其母之墜井,爲其子者,乘憤一踢,人子常情之所固然,參酌情法,傅之惟輕,允合哀敬之義,伏惟上裁云。寧邊金弘哲段,此非故殺,係是過失,律文中過失云者,卽耳目之所不及,思慮之所不到也。以此律斷此獄,恐合審克之意,伏惟上裁云。右議政金思穆,病未獻議矣。大臣之議如此,上裁,何如?判付。判付內,義州罪人梁莫落段,依大臣議施行。昌城罪人金天德段,不必窮訊得情,施以次律。三和罪人崔得萬段,依刑曹議施行。寧邊罪人金弘哲段,施以次律爲良如敎。
上在昌德宮。停常參·經筵。
徐能輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,竝許遞。
徐能輔啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,左副承旨柳畊,今日不爲仕進,卽爲牌招,何如?傳曰,許遞。
韓致應啓曰,今日乃是處暑,自明日視事當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
徐能輔啓曰,大司憲·執義·掌令二員,持平二員未差,監察茶時之意,敢啓。傳曰,知道。
韓致應,以吏曹言啓曰,今日都目大政時,本曹堂上,不可不備員,而參判趙萬元病不來,令政院牌招,同參開政之地,何如?傳曰,許遞,今日政差出。
傳于韓致應曰,生民休戚,專在於守令,守令之治不治,亦係於初仕之擇不擇。每當大政,歸於例飭而已,今番則誠心對揚,俾有實效。忠臣·淸白吏子孫,西北·松都人,亦爲各別收用事,分付兩銓。
傳于韓致應曰,西征將領收用事,曾有飭敎矣,幾許收用乎?今番都政,各別調用事,分付兩銓。
傳于韓致應曰,雖非親政,注書·尙瑞院官員,依例陞六。
徐能輔啓曰,今日政新除授兩司諸臺,竝待下批牌招,何如?傳曰,允。
魚在濂陞六,代以趙萬協爲假注書。
趙萬協有頉,代以宋成龍爲假注書。
徐能輔啓曰,假注書宋成龍,時無職名,令該曹依例付軍職,冠帶常仕,何如?傳曰,允。
都政。吏批,兼判書南公轍進,參判未差,參議金會淵進,行都承旨韓致應進。啓曰,今都目大政,各岐仕滿應遷者及相避未準朔監察,禁府都事,戶曹·刑曹·工曹·漢城府郞官,平市署官員,五部令,各司久任時推人員,竝擬,何如?傳曰,允。又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故目前雖未經九處講,亦有陞六之規矣。今春秋等褒貶,不得爲之,故當出六品者,未免積滯,依例遷轉,何如?傳曰,允。又啓曰,守令多窠,今當差出,而未準朔禁軍將·營將·邊將·虞候·中軍·都事·守令·察訪,竝擬,何如?傳曰,允。又啓曰,晉州牧使及水原判官,今當差出,而俱以營下劇邑,素稱難治,不可不擇差,他道有聲績已準限未準朔守令,竝擬,何如?傳曰,允。又啓曰,尙州牧使,今當差出,而本州以嶺南雄邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。又啓曰,禮曹參議·大司成,今當差出,而擬望之人乏少,外任竝擬,何如?傳曰,允。以李好敏爲吏曹參判,李一中爲內贍主簿,曺學振爲濟用主簿,李謙秀爲瓦署別提,趙吉源爲禁府都事,徐龍輔爲內醫都提調,兵曹正郞單柳訸,以吳彦先爲西部令,鄭致愚爲密陽府使,李秉奎爲新溪縣令,趙國仁爲木川縣監,李在謙爲懷仁縣監,朴宗恒爲靖陵直長,徐殷輔爲尙衣直長,洪大淵爲引儀,李章紹爲敦寧主簿,閔師寬爲高陽郡守,軍資主簿單林斗鎭,廣〈興〉主簿洪鼎爕,以吳淵常爲安東府使,洪履簡爲慶州府尹,李寅會爲興德縣監,權聖祜爲巨濟府使,元永駿爲固城縣令,完陽君單李用逵,李基鼎爲穩城府使,李忠運爲甲山府使,李謙會爲豐川府使,李運春爲海美縣監,白思健爲大靜縣監,元錫玄爲濟用奉事,金敎喜爲副奉事,安承煦爲兼引儀,金箕憲爲尙州牧使,金思羲爲晉州牧使,沈能岳爲水原判官,李鳳奎靖陵直長,權中敏爲尙衣直長,沈衛奎爲迎華察訪,安聖謩爲利仁察訪,李廣度爲尙瑞直長,曺始振爲禁府都事,趙雲緖爲司饔奉事,玄雲瑞爲金井察訪,李儀朝爲平陵察訪,朴宗正爲承旨,李正紳爲尙瑞副直長,李廣度爲活人別提,洪集圭爲錦山郡守,鄭東晩爲載寧郡守,朴宗稷爲白川郡守,李正紳爲尙瑞直長,金鑰爲典牲副奉事,金銖爲工曹佐郞,李文遠爲東部令,金應煥爲平邱察訪,裵相仁·卜來禎·李相龍·李基華爲典籍,沈毅鎭爲尙瑞副直長,韓景履爲掌樂主簿,許珩爲慈仁縣監,李一中爲工曹佐郞,徐鳳輔爲永柔縣令,華寧殿令單沈能岳,朴宗慶爲尙衣提調,李尙璜爲平市提調,金羲淳爲掌樂提調,權常愼爲司䆃提調,閔命赫爲氷庫提調,韓用鐸爲造紙提調,李集斗爲奉常提調,朴宗輿爲瑞興府使,金學淳爲順天府使,鄭益行爲鎭海縣監,尹定鎭爲社稷令,南陽進爲義盈主簿,安祫爲長陵令,宋啓榮爲南原縣監,李游爲宗廟副奉事,韓用瑊爲通川郡守,金芝淳爲咸陽郡守,金箕曾爲甑山縣令,李厚敍爲積城縣監,柳遠鳴爲朔寧郡守,尹稙爲長寧殿令,朴宗善爲典設別提,沈承奎爲工曹佐郞,李勉冲爲軍威縣監,金銖爲鎭安縣監,鄭元容爲兼弼善,李在紹爲魯城縣監,黃稔爲陰城縣監,李埴爲金泉察訪,尹鍾烈爲永同縣監,李基栽爲吏曹正郞,尹懿成爲戶曹佐郞,趙弘鎭爲江原監司,李惟命爲伊川府使,元永道爲昆陽郡守,尙衣直長權中敏,司饔直長閔致秉相換,訓鍊都監提調單李尙璜,李謙秀爲戶曹佐郞,吉顯範爲直講,南履默爲典牧判官,尹守任爲柒谷府使,李蓍秀〈爲〉機張縣監,曺學振爲漢城主簿,趙基復爲工曹正郞,徐龍輔爲冬至兼謝恩正使,曺允遂爲副使,柳鼎養爲書狀,李廣度爲漢城主簿,李升權爲茂山府使,柳聖台爲碧潼郡守,朴基成爲渭原郡守,尹載鐸爲河東府使,韓用鐸爲大司憲,柳相祚爲大司諫,宋啓榦爲執義,尹久東爲司諫,權傛·夫宗仁爲掌令,閔鼎秀,許兟爲持平,朴蓍壽爲獻納,李中鎭·洪遠謨爲正言,李在奎爲始興縣令,白東修爲軍器副正,朴宗慶爲右副賓客,具載恒爲光陽縣監,司䆃奉事洪稷謨,長興奉事蔡臣永相換,以沈象奎爲知敦寧,趙萬元爲戶曹參判,尹光濩爲敦寧都正,權丕應爲禮曹參議,元在明爲大司成,魚在濂·金遇順爲典籍,趙吉源爲工曹佐郞,金秉淵爲瓦署別提,南石老爲濟用主簿,李命鉉爲兼引儀,宋之英爲濟用主簿,李勉健爲軍器主簿,申義喆爲掌苑別提,朴顯範爲司宰主簿,馬游爲中部令,方禹矩爲內贍主簿,徐殷輔爲監察,朴宗恒爲引儀,金景寅爲禁府都事,車聖哲爲崇靈殿參奉,李祖馨爲齊陵令,金遇順爲兵曹佐郞,李章漢爲贊儀,權中緝爲活人別提,供羲眞爲漢城判官,鄭文容爲弘陵令,李舒爲司饔主簿,姜斗煥爲典籍,李相璜爲禮賓提調,奉常直長單李賢默,兼春秋四單尹孝植·任百禧·金益耟,劉㵙,李友秀爲童蒙敎官,李魯應爲東部都事,元錫範爲宣陵參奉,金宅善爲明陵參奉,李大在爲溫陵參奉,李時佐爲永陵參奉,朴宗濂爲穆陵參奉,任百謙爲顯陵參奉,趙雲明爲康陵參奉,南鳳中爲義陵參奉,金命赫爲智陵參奉,李惇源·金東弼爲假引儀。
兵批,行判書徐榮輔進,參判申光軾進,參議鄭景祚進,參知申在明進,行左副承旨徐能輔進。啓曰,各道僉使·營將·中軍·虞候多窠,今當差出,而擬望之人乏少,已準朔守令及未準朔禁軍將·虞候,竝擬,何如?傳曰,允。又啓曰,全羅兵使,今當差出,而擬望之人乏少,他道水使·守令及同道守令,竝擬,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。以具廛·許鏛爲五衛將,李徵五爲忠翊將,姜在謙爲訓鍊主簿,金榮秀爲武兼,同知單沈公俊,僉知單柳春源·李思秀,韓奎爀,訓鍊判官尙得龍·黃善興,主簿金履協·田得完,以上減下,尹光濩爲曹司五衛將,李春朮爲都摠經歷,盧舜協·安聖弼爲訓鍊主簿,李若愚爲副率,同知單朴春長,訓鍊主簿單全龍仁。
徐能輔,以兵批言啓曰,同知中樞府事李用逵·朴長憲,宣傳官李鼎會,慶福宮衛將車廷默,俱以病難供職,呈狀乞遞,內禁衛將申純,以宣傳官,職務相妨,五衛將沈公俊前任慶州營將,柳春源前任尙州營將,李思秀前任大邱營將,許鏛前任順天營將,具廛前任黃海監營中軍,忠翊衛將韓奎爀前任統虞候,李徵五前任全羅監營中軍,俱在任所,上來間該廳番次苟艱,五衛將朴春長,慶熙宮衛將元義尙在外,上來無期云,竝改差,何如?傳曰,允。
徐有鳳爲全羅兵使,尹郁烈爲釜山僉使,柳相斗爲厚州僉使,金憲柱爲高嶺僉使,李仁默爲加里浦僉使,同知單車廷默,及第鄭鴻觀,今加折衡加資事承傳,李春熙爲京畿中軍,李朋錫爲大丘營將,金喆勳爲尙州營將,李鼎會爲慶州營將,李重協爲順天營將,同知單元義尙護軍徐春輔,副護軍許溟·李昌培·閔時榮·金尙埰·康萬齡·朴養源竝單付,崔重敎爲加德僉使,鄭必秀爲忠淸中軍,司空鉉爲全羅中軍,金致彦爲黃海中軍,李得馨爲全羅虞候,同知單任聖說,副護軍李現植·成彦霖·安大進竝單付,鄭學莘爲慶尙左兵虞候,洪命周爲北評事,具應和爲從浦萬戶,李春朮爲罷暖萬戶,梁學曾爲訓鍊判官,李海範爲統虞候,李邦翊爲淸州營將,孫泰永爲江原兵營中軍,柳相穆爲法聖僉使,金相宇爲宣傳官,副護軍單具廛·李徵五,丁孝元爲臨淄僉使,崔泰福爲草芝僉使,金世完爲龍媒僉使,姜仁得爲古今島僉使,金壽玉爲椒島僉使,京畿中軍李春熙,尙州營將金喆勳,大邱營將李朋錫,慶州營將李鼎會,順天營將李重協,今加折衡加資事承傳,李誾彬爲訓鍊正,趙元成爲馬梁僉使,趙國藺爲麟山僉使,全學初爲淸城僉使,康鵬來爲柔遠僉使,全義喆爲加背梁萬戶,河載潤爲包伊萬戶,洪致欽爲知世浦萬戶,盧興柱爲舒川萬戶,兪仁柱爲越松萬戶,副護軍單金喆勳·李鵬錫·李鼎會·李重協,李得春爲幕嶺萬戶,鄭瑋爲寅火堡萬戶,李孝恒爲德津萬戶,柳漢傑爲長木浦別將,金慶浩爲南村別將,崔道浹爲新門別將,朱之行爲金城別將,金奉大爲保山別將,鄭孝信爲浦項別將,張永豐爲南固別將,李文會·李錫奎·李普天爲同知,徐有聞爲僉知,李若洙爲五衛將,朴宗柱爲副摠管,李鎭朮爲內禁將,李應植·權思奎爲都摠經歷,趙雲烟爲訓鍊主簿,李敬熙爲內禁將,李彬爲宣傳官,兪知煥·李一輝爲訓鍊僉正,李萬柱爲武兼,護軍趙萬元·鄭尙愚,副護軍柳畊·任厚常·李儒鎭,司直崔時淳·李東冕·南達孫·李奎鎭·李運恒·朴孝臣·兪理煥,司果尹庠圭·李游成·朴宗恒,徐殷輔竝單付,具載默·李完植爲訓鍊副正,蔣夏成爲五衛將,宋隣奎爲慶福將,吳聖哲爲慶熙將。
徐能輔,以兵批言啓曰,五衛將蔣夏成,慶福將宋隣奎,慶熙將吳聖哲在外,上來間,該廳番次苟艱,竝改差,何如?傳曰,允。
金元默·李亨祿·朴文絅·姜冕顯爲五衛將,李萬柱爲月串僉使,李儒慶爲副摠管,尹致章爲兼司僕將,李周虎·任希慶爲忠翊將,沈能顯爲宣傳官,同知單蔣夏成·申命源,李琮五爲都摠都事,洪重錫·柳昇根爲訓鍊判官,鄭珪爲武兼,同知單宋隣奎,護軍單李東洙,副護軍單姜世靖,徐有膺爲翊贊,尹膺烈爲右捕廳從事官,鄭善毅爲訓鍊主簿,尹商大爲武兼,韓大洪爲五衛將。
徐能輔,以兵批言啓曰,五衛將韓大洪,前任三陟營將,時在任所,上來間,該廳番次苟艱,改差,何如?傳曰,允。
金相宇爲都摠經歷,趙寬錫爲訓鍊判官,張夢說爲三陟營將,同知單吳聖哲,僉知單金元默·姜冕顯·李周虎,護軍單朴長潤,副護軍單韓永逵·李原道·吳翼·李鼎會·李周豐·李周彦,李應植爲宣傳官,趙貞鎭爲都摠經歷,副司正單宋成龍,洪致福爲五衛將,尹載奎爲都摠經歷,金學基爲都事,崔應斗爲景福將,安福謙爲慶熙將,趙貞鎭爲宣傳官,李眞淵爲都摠都事,同知單崔應斗,李書彬爲都摠經歷,許澮爲訓鍊主簿,同知單安福謙,安光貞爲訓鍊副正,李魯益爲僉知,柳光濂爲右捕從事官,洪枃爲部將,副護軍單朴敦常·李膺福·南錫九,內乘李完植仍任事承傳,高昌彬爲五衛將,沈日永爲都摠經歷,金鉉弼爲御營把摠,閔完爲訓鍊判官,鄭邦采爲都摠經歷,副護軍單李殷會,尹喜豐爲都摠都事,閔億爲訓鍊主簿,僉知單高昌彬,金學基爲宣傳官,副司果單朴蓍淳·李應植·李重恢·柳昇根,李元學爲備邊郞,李益緖爲宣傳官,金魯益爲都摠都事,尹明儉爲中樞都事,元禾爲訓鍊判官,李晉保爲都摠都事,趙德永·申在健·朱載彦·兪範柱爲訓鍊主簿,金瑩綬·李大亨·權瑞拯爲武兼,金鼎元爲守門將,朴兢淵爲宣傳官,李濟弘爲武兼,申彦權·李道英·張啓豐·陳環爲部將,金萬弘爲守門將,三千浦朱應天,大吉號里金明信,梁永萬洞權豹雲竝單付。
韓致應啓曰,新除授行左承旨朴宗正,卽爲牌招察任,何如?傳曰,允。
以副修撰李垿牌不進罷職傳旨,傳于韓致應曰,只推。
韓致應,以弘文館言啓曰,副修撰李垿,旣有只推之命,卽爲牌招察任,何如?傳曰,允。
以副修撰李垿牌不進罷職傳旨,韓于韓致應曰,只推。
以司諫尹久東,獻納朴蓍壽,正言李中鎭·洪遠謨,掌令權傛,持平許兟牌不進罷職傳旨,傳于徐能輔曰,只推。
韓致應,以承文院都提調意啓曰,院製述官南石老陞六代,吏文學官張燮元陞付,吏文學官有闕代,前學官朴蓍淳差下,使之付軍職,冠帶常仕,何如?傳曰,允。
韓致應,以司饔院都提調·提調意啓曰,本院奉事權中敏,今日都政,尙衣院直長遷轉,而今年柴場摘奸,旣已辭朝下去,明年燔造,物力已爲區處矣。莫重燔造之任,不可付之生手,本院直長中,依例相換,以爲竣事之地,何如?傳曰,允。
徐能輔,以義禁府言啓曰,因慶尙道暗行御史金學淳書啓,吏曹回啓內,居昌前府使李大遠,金海前府使權逴,南海前縣令洪重鉉,知禮前縣監朴祖壽,禮安前縣監鄭烈所犯,俱係不法,不可不嚴勘,而繡啓,旣請令攸司稟處,更無可論事判付內,回啓施行事,命下矣。李大遠·權逴·洪重鉉·朴祖壽,今方待命拿囚,而鄭烈,已爲身故云,罪名勿論,何如?傳曰,允。
徐能輔,以義禁府言啓曰,昆陽郡守柳觀海,鎭海縣監金永喆,竝爲先罷黜,令該府拿問處之,昌原前府使具絳,大邱判官朴宗民,柒谷府使權膺祜,比安縣監鄭夏容,泗川縣監李儒謙,召村前察訪李勉玄,竝令該府拿問處之事,傳旨啓下矣。具絳·朴宗民·權膺祜·鄭夏容·李勉玄,今方待命,卽爲拿囚,柳觀海·金永喆·李儒謙,俱在任所,依例發遣府書吏·羅將竝拿來,何如?傳曰,待待命拿囚。
徐能輔,以義禁府言啓曰,卽接月令醫員安橚手本,則時囚罪人朴宗民,以風濕之症,四肢不仁,轉側須人,朴祖壽,關格猝發,食飮全却,氣息奄奄,俱有難保之慮云。罪人痛勢如此,則一邊保放,一邊草記,曾有定式矣。朴宗民·朴祖壽,竝姑保放之意,敢啓。傳曰,知道。
徐能輔,以司僕寺一二提調意啓曰,兼內乘李完植,今日都政,移拜訓鍊院副正矣。其代,當卽差出,而本寺多有擧行事,今姑仍任,何如?傳曰,允。
上在昌德宮。停常參·經筵。
朴宗正啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
朴宗正啓曰,行右承旨曺允遂,今日不爲仕進,卽爲牌招,何如?傳曰,允。
傳于尹羽烈曰,守令·邊將初仕人留待。
傳于尹羽烈曰,守令·邊將初仕人入侍。
朴宗正啓曰,行大司憲·韓用鐸,掌令權傛牌不進,執義宋啓榦,掌令夫宗仁,持平閔鼎秀在外,許兟未署經,監察茶時之意,敢啓。傳曰,知道。
以司諫尹久東,獻納朴蓍壽,掌令權傛牌不進罷職傳旨,傳于朴宗正曰,只推。
以忠淸監司趙貞喆狀啓,早紅柿子限內不得封進,惶恐待罪事,傳于尹羽烈曰,勿待罪事,回諭。
尹羽烈,以弘文館言啓曰,副修撰李垿,旣有只推之命,卽爲牌招察任,何如?傳曰,允。
尹羽烈,以吏曹言啓曰,今此景慕宮朔祭大祝,前北評事金塡差,而時無職名,令該曹口傳付軍職,何如?傳曰,允。
兵曹口傳政事,副司果單金。
尹羽烈,以奎章閣言啓曰,書香閣秋孟朔大奉審,待快晴,今月內擇日擧行事草記,蒙允矣。奉審日字,令日官推擇,則今月三十日爲吉云,以此日擧行之意,敢啓。傳曰,知道。
尹羽烈,以吏曹言啓曰,新除授柒谷都護府使尹守任戶奴呈狀內,矣上典,素以痰癖之症,萬無跨馬登程之勢云。病勢旣如是沈重,則有難强令赴任,罷黜,何如?傳曰,允。
尹羽烈,以承文院都提調意啓曰,院製述官朴顯範遷轉代,前監牧官李,吏文學官朴蓍淳陞六代,幼學金思皓,竝爲差下,使之付軍職,冠帶常仕,何如?傳曰,允。
朴宗正,以義禁府言啓曰,卽接月令醫員安橚手本,則時囚罪人李大遠,素患風痰之症,處濕添劇,呼吸喘促,申大坤,猝得泄痢之症,度數頻數,眞元大脫,具絳痰積之症,猝然發作,有時衝上,洪秉玉,以風眩之症,言語短澁,四肢麻木,轉側須人,鄭夏容,關格猝發,食飮全却,氣息奄奄,李勉玄疝積之症,闖發於處濕之餘,有時昏窒,俱有難保之慮云。罪人病勢如此,則一邊保放,一邊草記,曾有定式矣。李大遠·申大坤·具絳·洪秉玉·鄭夏容·李勉玄,竝姑保放之意,敢啓。傳曰,知道。
李廷奎,以賑恤廳言啓曰,西部倉洞契任掌文成乭,今月二十九日,本洞路傍。得二歲遺棄男兒,同里居良女金召史,欲爲收養,池下契任掌李不伊,今月二十九日,本洞路傍得一歲遺棄女兒,同里居良女李召史,欲爲收養,貧不自食,皆願受料,告于本部,自該部同日牒呈,故依節目,竝爲給料,使之乳養之意,敢啓。傳曰,知道。
癸酉七月二十九日卯時,上御熙政堂。守令·邊將初仕人入侍時,行左副承旨徐能輔,同副承旨尹羽烈,假注書宋成龍,記注官朴思彦·孫錫祚,以次進伏訖。慶州府尹洪履,順天府使金學淳,朔寧郡守柳遠鳴,慈仁縣監許珩,豊川府使李謙會,茂山府使李升權,穩城府使李基鼎,甲山府使李忠運,碧潼郡守柳聖台,渭原郡守朴基成,柒谷府使尹守任,海美縣監李運春,尙州牧使金箕憲,瑞興府使朴宗輿,巨濟府使權聖祜,河東府使尹載鐸,昆陽郡守元永道,始興縣監李在奎,甑山縣令金箕曾,新溪縣令李秉奎,永柔縣令徐鳳輔,固城縣令元永駿,積城縣監李厚敍,永同縣監尹鍾烈,魯城縣監李在紹,木川縣監趙國仁,懷仁縣監李在謙,陰城縣監黃稔,軍威縣監李勉冲,南原縣監宋啓榮,鎭安縣監金銖,鎭海縣監鄭益行,機張縣監李夔秀,興德縣監李寅會,光陽縣監具載恒,大靜縣監白師健,迎華察訪沈衛奎,平邱察訪金應煥,金井察訪玄雲瑞,利仁察訪安聖謩,金泉察訪李埴,平陵察訪李儀朝,顯陵參奉任百謙,宣陵參奉元錫範,尙州營將金喆勳,大邱營將李朋錫,淸州營將李邦翊,京畿中軍李春熙,江原中軍孫泰永,淸州中軍金達鍊,黃海中軍金致彦,全羅中軍司空鉉,統虞侯李海範,全羅兵虞候李得馨,慶尙左兵虞侯鄭學莘,釜山僉使尹郁烈,厚州僉使柳相斗,高靈僉使金憲柱,加德僉使崔重敎,法聖僉〈使〉柳相穆,加里浦僉使李仁默,臨淄僉使丁孝元,草芝僉使崔泰福,龍媒僉使金世完,古今島僉使姜仁得,椒島僉使金壽玉,馬梁僉使趙元成,月串僉使李萬柱,麟山僉使趙國藺,淸城僉使全學初,柔遠僉使康鵬來,從浦萬戶具應和,羅暖萬戶李春朮,加背梁萬戶全義喆,知世浦萬戶洪致欽,包伊萬戶河載潤,越松萬戶兪仁柱,舒川萬戶盧興柱,寅火堡萬戶鄭瑋,幕嶺萬戶李得春,德津萬戶李孝恒,長木浦別將柳漢傑,南村別將金慶浩,金城別將朱之行,新門別將崔道浹,三千浦權管朱應天,部將陳環等,以次入來。上命守令·邊將·初仕人進前,各奏職姓名,又命履歷,邊將外其餘,階下奏職姓名。履簡等進奏職姓名訖。上命守令·邊將初仕人先退。履簡等退出。仍命〈退〉,承史以次退出。
上在昌德宮。停常參·經筵。
藥房副提調韓致應啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
徐能輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗正啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
徐能輔啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴宗正啓曰,行左承旨曺允遂,今日不爲仕進,卽爲牌招,何如?傳曰,允。
尹羽烈啓曰,三品官之無得過三日,循例請牌,曾有定式矣。禮曹參議權丕應,除拜後過三日,不爲出肅,事體所在,誠極未安,推考警責,仍卽牌招察任,何如?傳曰,允。
傳于尹羽烈曰,禮房承旨馳詣宗廟·景慕宮,奉審摘奸以來。
傳于尹羽烈曰,新除授守令,皆令不多日內辭朝。
司諫尹久東啓曰,臣以無似,本不合於淸朝耳目之任,而不意今者,伏奉司諫院司諫除旨,天牌繼以荐降,臣惶隕震惕,罔知攸措。揆以義分,宜卽蹶趨進,而第臣於合啓中,有不可隨參者,前後引避,輒蒙體諒之聖恩。今臣處義,與前無異,則其何可一刻晏然於臺次乎?玆敢冒死來避,請命遞斥臣職。答曰,依啓。
獻納朴蓍壽啓曰,以臣庸愚空疎,淸朝納言,自揣不可,日前大政,忽奉除旨,屢犯違逋,已極悚惶,而臣於合啓中,有不可隨衆聯參者,前叨臺地,輒蒙體諒。今臣情跡,義無異同,一刻仍冒,斷無其望,玆敢冒死來避,請命遞斥臣職。答曰,依啓。
朴宗正啓曰,行大司憲韓用鐸,掌令權傛牌不進,執義宋啓榦,掌令夫宗仁,持平閔鼎秀在外,許兟未署經,監察茶時之意,敢啓。傳曰,知道。
以掌令權傛牌不進罷職傳旨,傳于朴宗正曰,只推。
尹羽烈啓曰,吏曹郞廳來言,臺諫有闕,政事,取稟。傳曰,當日爲之。
尹羽烈啓曰,吏曹郞廳來言,政事當日爲之事,命下,而判書南公轍受由,參判李好敏在外,參議金會淵病不來,不得開政云。參議卽爲牌招,何如?傳曰,允。
尹羽烈啓曰,卽者吏曹郞廳來言,巨濟府使權聖祜,河東府使尹載鐸,昆陽郡守元永道,甑山縣令金箕曾,新溪縣令李秉奎,永柔縣令徐鳳輔,固城縣令元永駿,陰城縣監黃稔,永同縣監尹鍾烈,魯城縣監李在紹,木川縣監趙國仁,懷仁縣監李在謙,軍威縣監李勉冲,鎭安縣監金銖,機張縣監李夔秀,興德縣監李寅會,光陽縣監具載恒,大靜縣監白師健,諫院則旣已署經,憲府則尙未署經云。除在外·未署經外,未肅拜人員,竝卽牌招,何如?傳曰,憲府則除署經。
以副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,副修撰李垿,旣有只推之命,卽爲牌招察任,何如?傳曰,允。
尹羽烈,以禮曹言啓曰,太廟秋展謁,待聖候平復後,稟旨擧行事,前已草記,允下矣。展謁吉日,以何間推擇乎?敢稟。傳曰,來八月旬前擇入,可也。
尹羽烈,以禮曹言啓曰,景慕宮秋展謁,待聖候平復後,稟旨擧行事,前已草記,允下矣。展謁吉日,以何間推擇乎?敢稟。傳曰,來八月旬前擇入,可也。
尹羽烈,以禮曹言啓曰,以太廟秋展謁取稟草記,傳曰,來八月旬前擇入,可也事,命下矣。展謁吉日,令日官池景泌推擇,則來八月初六日爲吉云,以此日定行乎?敢稟。傳曰,依此爲之。
尹羽烈,以禮曹言啓曰,以景慕宮秋展謁取稟草記,傳曰,來八月旬前擇入,可也事,命下矣。展謁吉日,令日官池景泌推擇,則來八月初六日爲吉云,以此日定行乎?敢稟。傳曰,依此爲之。
尹羽烈,以禮曹言啓曰,永寧殿東邊內墻一間半許頹圮處,待快晴,更爲擇日修改事,啓下矣。今當擇吉擧行,而吉日時,令日官池景泌推擇,則來八月旬前後,連有拘忌,亦爲齋日相値,而十五日卯時爲吉云。以此日時擧行,先告事由祭,同日曉頭行,臣曹與本署提調·戶工曹堂上監董等事,依例知委擧行,何如?傳曰,允。
尹羽烈,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
尹羽烈,以奎章閣言啓曰,今此御製監印時,原任閣臣,逐日進參,而原任提學沈象奎,時無職名,令該曹口傳還付樞銜,何如?傳曰,允。
兵曹口傳政事,知事單沈象奎。
尹羽烈,以內醫院提調意啓曰,平邱察訪安昌禧,旣遞外任,依例還屬本院,令該曹口傳付軍職,冠帶常仕,何如?傳曰,允。
尹羽烈,以成均館大司成意啓曰,文廟守僕,依宗·社守僕例,試才啓下事,曾有定式矣。守僕方禹興瓜朔代,安種瑜汰去,代以曾經及生徒守僕,試才抄擇,備三望受點次,別單書入之意,敢啓。傳曰,知道。
朴宗正,以兵曹言啓曰,來八月初六日大駕詣宗廟展謁,仍詣景慕宮展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍七哨·馬軍三哨爲先後廂,禁軍二番爲之,摠戎使率禁營京軍一哨留陣,餘軍留營置之,可也。
朴宗正,以兵曹言啓曰,各廳堂下武臣朔試射,庚暑勿爲設行事,曾有定式矣。今七月朔試射,依定式停止之意,敢啓。傳曰,知道。
朴宗正,以義禁府言啓曰,保放罪人朴宗民·朴祖壽,還囚捧供以入,而病勢一向苦劇,仍爲保放之意,敢啓。傳曰,知道。
禁府啓目,通川前郡守洪秉玉原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,比安前縣監鄭夏容原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,大丘前判官朴宗民原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,知禮前縣監朴祖壽原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,居昌前府使李大遠原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,南海前縣令洪重鉉原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,召村前察訪李勉玄原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,前慶尙左兵使申大坤原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,昌原前府使具絳原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,柒谷前府使權膺祜原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,金海前府使權逴原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。
朴宗正,以義禁府言啓曰,卽接月令醫員安橚手本,則時囚罪人權逴,以暑泄之症,度數頻數,又添毒感,達夜叫痛,食飮全却,氣息奄奄,實有難保之慮云。罪人病勢如此,則一邊保放,一邊草記,曾有定式矣。權逴,姑爲保放之意,敢啓。傳曰,知道。
知敦寧沈象奎疏曰,伏以臣於日昨,伏奉除旨,以臣爲知敦寧府事。臣聞命感激,宜卽趨肅,以伸叩謝之忱,而第臣本無敦寧,揆以公格,自在當遞,敢陳短章,仰瀆崇嚴。伏乞聖明,亟令該曹,照例遞改,俾存公法,以安私分,不勝幸甚。臣無任云云。答曰,省疏具悉。所請依施。
江原監司趙弘鎭疏曰,伏以臣姿本迃拙,識又疎闇,廁諸百執事之末,自知其履屐無當,偏蒙兩聖朝曠絶之渥,前後敡歷,罔非踰涯。屢典郡符而聲績旣乏於剸理,滾到卿班而愧懼徒積於冥升,加以蒲柳之質,奄迫遲暮,竿尺一步,萬念灰冷,惟幸優游散地,歌詠聖澤,不報之報,餘生是期。千萬不自意,東臬新命,忽及臣身,臣手奉除書,且惶且感,誠不知措躬之所也。噫,外內官職,孰非天工,而若其宣上化而分民憂者,未有重於方面之寄,毋問幅員之廣狹,事務之繁簡,其所掄畀,固宜自別。況玆嶺東一路,界接關河,地兼野峽,民俗獷猂而難馴,土田磽确而易歉。臣於癸卯年間,猥忝本道持斧之任,窮閭深谷,足迹殆遍,邑弊民瘼,粗有所領會于中矣。近年以來,列郡凋瘵,屢經凶荒,百弊蝟興,莫可矯革,較之數紀以前,又不啻倍蓰焉,則藩宣撫綏之責,惟此時尤難其人,而今乃以如臣昏憒謭劣之一書生,擧而畀之,不少留難。未知聖明,何取於臣而有此誤恩也。蚊山之重,擔夯無路,黔驢之技,自量已熟,臣將以何威望,以何材諝,憚壓列倅而嚴黜陟之權,綜理劇務而效澄淸之責,仰副我聖上東顧之意哉?今若徒懷感激,恬然冒赴,則其爲累聖簡而招物議,當復如何?左右參倚,趨膺末由,玆敢悉暴衷懇,仰瀆崇嚴。伏乞聖慈,念藩寄之不宜輕畀,諒臣言之非出飾讓,亟遞臣東伯之任,以重官方,以安微分,不勝幸甚。臣無任云云。答曰,省疏具悉。卿其往欽哉。
癸酉七月三十日卯時,上御熙政堂。藥房入診入侍時,副提調韓致應,記事官朴來謙,記注官孫錫祚,別兼春秋李紀淵,直閣鄭元容,以次進伏。醫官吳千根·李漢臣,以次進伏楹外訖。致應曰,秋氣乍生,聖體,若何?上曰,一樣矣。致應曰,寢睡·水刺之節,何如?上曰,一樣矣。致應曰,王大妃殿氣候,何如?上曰,各殿宮氣候,皆一樣矣。仍命醫官入診,千根診候訖,退伏奏曰,左右三部調匀矣。漢臣診候訖,退伏奏曰,左右三部調匀矣。上曰,出去後議定湯劑,可也。致應曰,詳承諸節,然後可以議定湯劑矣。上曰,諸節與前一樣,以此議定,可也。千根曰,脈度與諸節,旣與前一樣,湯劑姑爲依前停止,恐好矣。上可之。仍命退,諸臣以次退出。
上在昌德宮。停常參·經筵。
自酉時至人定,灑雨下雨,測雨器水深二分。
自人定至初二日開東,灑雨下雨,測雨器水深三分。
朴宗正啓曰,行大司憲韓用鐸,掌令權傛未肅拜,執義宋啓榦,掌令夫宗仁,持平閔鼎秀在外,許兟未署經,監察茶時之意,敢啓。傳曰,知道。
朴宗正啓曰,來初五日,朝參日次矣,敢稟。傳曰,停。
朴宗正啓曰,行右承旨曺允遂,行左副承旨徐能輔,今日不爲仕進,竝卽牌招,何如?傳曰,允。
備忘記,尙州營將金喆勳下直,長弓一張,長箭一部,片箭一部,筒兒一箇賜給。
尹羽烈啓曰,吏曹參議金曾淵牌不進罷職傳旨,今方捧入,而開政命下之後,如是違牌,事甚未安。判書南公轍受由,參判李好敏在外,何以爲之?敢稟。傳曰,只推,更爲牌招。
朴宗正啓曰,合辭許久闕啓,事甚未安,今日政新除授臺諫,待下批,與憲府諸臺一體牌招,何如?傳曰,允。
尹羽烈,以吏批言啓曰,侍講院說書,今當差出,而可擬之人,只有二人,不得已以二望擬入之意,敢啓。傳曰,知道。
有政。吏批,行判書南公轍受由,參判李好敏在外未肅拜,參議金會淵進,同副承旨尹羽烈進。啓曰,行判書南公徹受由,參判李好敏在外未肅拜,小臣獨政未安,何以爲之?敢稟。傳曰,只出緊任。以姜世綸爲司諫,金洛龍爲獻納,李好敏爲同經筵,李鶴秀爲說書,兼掌令洪起爕減下,尹勉鎭爲漆谷府使,故牧使洪善養贈吏參例兼,故通德洪重采贈僕正,以上慶州府尹洪履簡考·曾祖考。
兵批,行判書徐榮輔受由,參判申光軾入直進,參議鄭景祚病,參知申在明病,行左承旨朴宗正進,司直尹久東·朴蓍壽,副司果李,副司勇金思皓竝單付。
以副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,副修撰李垿,旣有只推之命,卽爲牌招察任,何如?傳曰,允。
傳于尹羽烈曰,發遣吏郞,諸執事淸齎與否,摘奸以來。
尹羽烈,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
尹羽烈,以景慕宮都提調意啓曰,太常所進生梨,今方薦新於本宮,而宮苑生梨,初無結實,莫重爲新,無以擧行,不勝惶恐之意,敢啓。傳曰,知道。
尹羽烈,以宗簿寺提調意啓曰,江華鼎足山璿源閣御牒·譜冊還安,今月初六日爲之之意,草記蒙允,而今番移安,旣與實錄,固奉一處,史官封標,則實錄還安之前,有難開封。更觀春秋館擇日,同爲擧行之意,敢啓。傳曰,知道。
尹羽烈,以內醫院提調意啓曰,年例燕貿賣藥材,依例磨鍊,別單書入之意,敢啓。傳曰,知道。
朴宗正,以都摠府言啓曰,副摠管柳相亮,以司僕寺兼內乘,今日官調馬進參事,晝仕出去之意,敢啓。傳曰,知道。
禮曹,今八月初九日王世子生辰,宗親·文武百官,以黑團領,熙政堂權停例行禮事,知委擧行,何如?判付啓,權停爲良如敎。
修撰尹致鼎疏曰,伏以臣顓蒙疎闇,最居人下,濫竊科第,歷敡華顯,官侈論思,而愧蔑絲毫之裨,恩深錫類,而未效涓埃之報,恒切懷蹙,若隕淵谷。賦命險釁,奄失所恃,制闋衰麻,痛纏風樹,病且奇怪,龜胸之症,不能俯身,擔舁膺命,雖伸積違之忱,挾冊周旋,實無自力之望。此同朝之所共憐也,雖欲憑恃禁耀,隨逐班聯得乎?孑然隻影,依父爲命,而臣之父,今年爲六十有八歲矣。素抱貞疾,長時凜綴,房闥起居,尙須傍人。家素貧窶,計拙謀生,菽水之供失宜,醫藥之道多闕,夙宵慙懼,曾烏鳥之不如。崦嵫之暮景難挽,籧篨之賤疾漸加,徒懷嚴畏,欲言囁嚅,自阻於孝理之下,則恐爲臣沒身之恨。百爾思量,萬不獲已,玆敢冒入文字,唐突煩懇。伏乞天地父母,特諒臣切至之情,仍命選部,畀臣一小縣,俾遂及今便養之願,則臣父餘年,皆我聖上賜也,區區隕結之忱,益當如何哉?臣無任云云。省疏,具悉。疏辭下該曹,稟處。
吏曹啓目粘連啓下是白有亦,觀此弘文館修撰尹致鼎上疏,則以爲,臣之父,今年爲六十有八歲,素抱貞疾,長時凜綴,房闥起居,尙須傍人,家素貧窶,計拙謀生,菽水之供失宜,醫藥之道多闕。伏乞天地父母,將諒臣切至之情,仍命選部,畀臣一小縣,俾遂便養之顧亦爲白有臥乎所,尹致鼎之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
朴宗正啓曰,行大司憲韓用鐸未肅拜,執義宋啓榦,掌令夫宗仁,持平閔鼎秀在外,掌令權傛呈辭,持平許兟未署經,監察茶時之意,敢啓。傳曰,知道。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,行右承旨曺允遂,行左副承旨徐能輔,今日不爲仕進,竝卽牌招,何如?傳曰,允。
備忘記,茂山府使李升權,穩城府使李基鼎,淸州營將李邦翊,大邱營將李明錫下直,各長弓一張,長箭一部,片箭一部,筒兒一箇賜給。
傳于尹羽烈曰,禮房承旨馳詣景慕宮,奉審摘奸,仍詣文廟,奉審摘奸以來。
傳于尹羽烈〈曰〉,留院公事入之。
以副修撰李垿牌不進罷職傳旨,傳于尹羽烈曰,只推。
尹羽烈啓曰,應敎李龜雲,副校理林處鎭·曺錫正,副修撰柳鼎養在外,副應敎一員未差,校理趙琮鎭,修撰尹致鼎差祭,校理鄭元容內閣進,玉堂上下番俱空,事甚未安。修撰李允謙,副修撰李垿,竝卽牌招入直,何如?傳曰,允。
尹羽烈啓曰,應敎李龜雲,副校理林處鎭·曺錫正,副修撰柳鼎養在外,副應敎未差,校理趙琮鎭,修撰尹致鼎差祭,校理鄭元容內閣進,修撰李允謙,副修撰李垿牌不進,玉堂上下番俱空,事甚未安。未差之代,政官牌招,開改差出,待下批,仍卽牌招入直之地,何如?傳曰,違牌人,只推,更爲牌招。在外人,竝許遞,政官牌招,開改差出。差祭人,待將事牌招。
以修撰李允謙,副修撰李垿再牌不進罷職傳旨,傳于尹羽烈曰,只推。
有政。吏批,行判書南公轍受由,參判李好敏在外未肅拜,參議金會淵進,行右承旨曺允遂進。啓曰,判書南公轍受由,參判李好敏在外未肅拜,小臣獨政未安,何以爲之?敢稟。傳曰,只出緊任。又啓曰,鐵原防禦使,今當差出,而擬望之人乏少,他道守令竝擬,何如?傳曰,允。以趙琮鎭爲副應敎,朴蓍壽·李鍾穆爲副校理,金爲副修撰,李載弘爲鐵原府使,李鋗爲成歡察訪。
傳于曺允遂曰,見窠,皆令差出
再政。李光文爲應敎,鄭文始爲校理,金啓洛爲知敦寧,李猉峻爲吏曹佐郞,南公轍爲弘文提學,梁學曾爲軍器判官,朴蓍淳爲長興主簿,趙琮鎭爲東學敎授,洪起爕爲南學敎授,韓翼鎭爲寶城郡守,承文博士二單韓益相·李顯默,副正字單鄭熙祚。
兵批,行例書徐榮輔受由,參判申光軾病,參議鄭景祚入直進,參知申在明差祭,行左承旨朴宗正進。以金尙愼爲順天監牧官,副司直李龜雲·林處鎭·曺錫正,副司果柳鼎養竝單付。
朴宗正,以兵曹言啓曰,今月初五日,三內禁軍番次矣。該番將有闕之代,依承傳,口傳擬入之意,敢啓。傳曰,知道。
兵曹口傳政事,以李彦煐爲內禁將。
傳于尹羽烈曰,發遣吏郞,諸執事淸齋與否,摘奸以來。
朴宗正,以義禁府言啓曰,忠淸監司趙貞喆狀啓內,成歡察訪趙夢璟,爲先罷默,其罪狀,令攸司,稟處事,啓下矣。趙夢璟,時在任所云,依例發遣府羅將拿來,何如?傳曰,待待命拿囚。
朴宗正,以義禁府言啓曰,卽接月令醫員李顯養手本,則時囚罪人權膺祜,屢日處濕之餘,素患疝積,猝然闖發,氣息奄奄,洪重鉉,泄痢之症,處濕添劇,度數頻數,眞元大脫,俱有難保之慮云。罪人病勢如此,則一邊保放,一邊草記,曾有定式矣。權膺祜·洪重鉉,竝姑保放之意,敢啓。傳曰,知道。
平安監司鄭晩錫疏曰,伏以惟天惟祖宗,默佑陰隲,玉候遄復,院直亟撤,臣民慶忭,中外惟均。仍伏念臣,豈可至今,仍冒於此時此任也哉?以其踪則極孤畸,以其村則極倥侗,以其所管之地,所値之會,則極繁重而極艱虞也。左右思量,初非可堪,屢控衷懇,未蒙體諒,不得不黽勉蹲據,事務絲棼,而無以綜理,民志雲擾,而無以鎭安,吏奸鄕猾,蠧集蝟興,而亦無以摘發懲畏,瘡疣日甚,罷戾日積,早晩狼狽,固所自料。果自昨冬以來,人言迭發,聲罪極嚴,今又有修撰臣李垿之疏矣。全篇張皇,專以査啓之爽實爲辭,而逐條論斷,極意詆斥,非尋常官箴之比。臣方滿心悚懍,屛氣縮伏,恭竢重勘之不暇,而第其疏論,有究解不得者,不避猥越,抗顔冒陳,臣罪至此,尤合萬殞。蓋行査之法,發關于各該邑,推捉其應問吏鄕,搜取其可考文簿,捧其口供,驗其所蹟,參互反覆,詳覈根因,然後始乃具案而修啓。臣亦謹依此法,凡厥吏鄕之所供,文簿之所驗,片言未或增減,一句無敢扶抑,曰有曰無,曰多曰少,一從其所見捉之實狀而已,則未知此外,又有何別般行査之道耶?若曰爾何不缿筩鉤距也,亦何不羅織鍛鍊也,則臣固自訟其不能,今若以按法行査,直驅之於漫漶周遮,則臣安得憊然自服乎?夫按廉之行,以其足涉而目過,未論虛實與情僞,或有得於供招·文蹟之外,而至若道査,則捨是二者而奚以哉?不諒其到底盤詰,惟嫌其煞有異同,徒欲持人甚緊,論人太苛,誠不知其可也,而臣於此,顧何敢逐段强辨,重傷體面也哉?雖然,欺君罔上,人臣之極罪也,信賞必罰,人主之大柄也。人旣曰,行査沒實,有罪倖逭,則是緣臣欺罔而致有失於刑柄也。爲人臣而辜負如此,僨誤如此,而猶且獲免於重誅,擁旄樹牙,晏若無故,則古今天下,寧有是耶?官職去就,非所暇論,嶺海誅殛,惟命是竢,玆敢悉暴情懇,冒瀆崇嚴。伏乞聖慈,天地父母,俯賜鑑諒,亟削臣職,仍命有司,議臣當被之律,以昭法綱,以勵臣工,千萬幸甚。臣無任云云。答曰,省疏具悉。本事別無大段,不必引義,卿其勿辭行公。
上在昌德宮。停常參·經筵。
朴宗正啓曰,行大司憲韓用鐸未肅拜,執義宋啓榦,掌令夫宗仁,持平閔鼎秀在外,掌令權傛呈辭,持平許兟未署經,監察茶時之意,敢啓。傳曰,知道。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,行左副承旨徐能輔,今日不爲仕進,卽爲牌招,何如?傳曰,許遞,前望單子入之,待下批牌招察任。
傳于尹羽烈曰,禮房承旨馳詣社稷,奉審摘奸以來。
傳于尹羽烈曰,留院公事入之。
承旨前望單子入之,金敎根落點。
以左副承旨金敎根牌不進罷職傳旨,傳于朴宗正曰,只推。
以副校理朴蓍壽,副修撰金牌不進罷職傳旨,傳于尹羽烈曰,只推。
以副應敎趙琮鎭牌不進罷職傳旨,傳于尹羽烈曰,只推。
尹羽烈,以弘文館言啓曰,本館上番闕直,事甚未安。副應敎趙琮鎭,副敢理朴蓍壽,修撰李允謙,副修撰李垿·金,旣有只推之命,與校理鄭文始,一體牌招,以爲推移入直之地,何如?傳曰,允。
傳于尹羽烈曰,留院上疏入之。
以校理鄭文始,副修撰李垿·金牌不進罷職傳旨,傳于尹羽烈曰,只推。
朴宗正,以備邊司言啓曰,寶城郡守李載弘,移拜鐵原府使矣。本郡糶亂民散,最爲湖南劇弊之邑,而二年之內,三易其倅,迎送姑不暇論,民邑益將難支,銓曹之未及念此,極涉不審。李戴弘,限瓜滿仍任,俾責成效,許用新除職履歷。鐵原府使之代,令該曹,以在京無故素有聲績人,口傳擇差,待下批,使之當日辭朝,仍爲給馬下送。都目差出諸守令,因飭敎,今方次第下送,而聞受由守令,則上京不還,邑事多滯,就理守令,則尙未議處,下落無期云。此時曠官,弊當及民,令該曹一竝催促還送,該府亦卽開坐勘處之意,分付,何如?傳曰,允。
吏曹口傳政事,以趙雲衢爲鐵原府使。
備忘記,鐵原府使趙雲衢下直,長弓一張,長箭一部,片箭一部,筒兒一箇賜給。
朴宗正,以都摠府言啓曰,今日入直內三廳武兼,禁軍及軍兵等,當爲中日習射技放,而社稷大祭齋戒相値,不得設行之意,敢啓。傳曰,知道。
靑城尉沈能建疏曰,伏以臣卽伏見吏曹名帖,以臣差於南壇祭及兼報謝祭初獻官矣。在臣分義,固當蹶趨承,而第今臣之素患痰癖之症,當此換節之畸,又爲闖發,神精昏涔,手足癱瘓,雖房闥之間,轉側須人,以此病狀,其勢末由於駿奔將事之望。有臣如此,生不如死,伏枕惶懍,罔知攸措,玆敢控暴短章,疾聲呼籲。伏乞聖慈,俯垂矜憐,亟令銓曹改付標,以重享禮,以治臣瀆撓之罪,以肅朝綱焉。臣無任云云。答曰,省疏具悉卿懇。疏辭許令該曹付標。仍傳于尹羽烈曰,此批答,遣史官,傳諭。
同知李文會疏曰,伏以臣見差雩祀壇享官,以臣無似,猥忝任使之末,得備駿奔之列,在分與榮,何敢言私,而第臣伏暑之症,已成貞痼之疾,纔經潦濕,如期衝亘,重添食傷,仍成痰癨,痢泄交作,登溷無度,寒熱相戰,帖席不省。種種醜穢之狀,有難煩陳,而以此病勢,顧奚以陳力作行,致潔將事乎?玆敢不避猥越,疾聲呼籲。伏乞聖慈,特許變通,俾便公私,仍治臣瀆擾之罪,以肅朝綱,不勝幸甚。臣無任云云。答曰,省疏具悉。疏辭許令該曹付標。
副校理朴蓍壽疏曰,伏以論思啓沃,異乎漫職,瀛錄堂圈,嚴其遴選,雖人才代降,名器漸屑,而要皆華猷聞望,自其通籍之初,素定於物論而見詡於同朝者也。若臣者,童年一第,已犯古人不幸之戒,幼旣失學,長益荒嬉,中間歲月,耗磨於不生不滅之科,而自屬於人望之外者,今爲三十年于玆矣。尙記我先朝,不以臣不肖,自夫攝記注之日,視同家人,詔若迷子,依近日月之光,薰沐雨露之澤,一身都是造化,有隕無非自天。臣雖蒙駿蔑識,塵刹之效答,旣未伸於當日,則其在追先報今之義,曷敢不罔擇夷險,隨處殫竭,而今臣所授之職,必須宿儒碩學,積中而彪外,其識足以裨益聖學,其言足以濬發睿智,然後庶可以納約自牖,始不負古人所稱眞講官之目矣。以臣之空疎譾劣,百無一能,雖尋常詞章之末,寒暄書牘之間,尙且運恩遲鈍,生受齟齬,今乃將此伎倆,橫經於進讀之班,代撰於內制之詞,不幾近於束修之講官,㓸窓之舍人乎?決非如臣素枵腹笥者所可冒進,而重以風波困頓之跡,揚揚彈冠於淸顯之地,尤不念其玷淸選而招人譏耶?臣猶自知,人謂斯何?量己而進,古人攸訓,守株之愚,大防難越,瀛館一步,鐵限在前,玆敢隨牌詣闕,冒瀆衷懇。伏乞聖慈,俯垂鑑察,特允所辭,俾全微諒,不勝顯祝。臣旣不以見職自居,則顧何敢攙及他說,而愚忠耿耿,不能終默於盡言無諱之朝,惟聖明不以人廢言則幸甚。臣竊覸近日之世道朝象,則俗尙澆薄,人情玩愓,言言而文致邊幅,事事而粉飾太平,自憙之意日工而念國之心日怠,朋比之習日盛而寅協之風日邈,羔羊素絲,正直節儉之頌,寂乎其不可聞矣。是以朝廷之上,有都兪而無吁咈,按古事而守彌文,公車風裁,每多隨波而逐,廟堂訏謨,未聞奮勵而勅幾。宋臣蘇軾所謂臣下奏事,無所詰問而直可之而已者,得不爲今日之所取戒也乎?然則世道朝象之至於斯極,群下誠有罪矣,抑殿下有以導之也。嗚呼,臣卽古家遺裔,非如菰蘆賤士之不識何狀,則請以所嘗及覩於先朝者,爲願下一陳之。惟我先大王,姿挺上聖,道冠百王,盛德至善,史不勝書,而勤孜萬幾,二十四載如一日,其陶鑄風俗,則恤恤乎淫朋之傾軋,其摠攬權綱,則念念乎典章之刓弊。事關義理,則禹鼎垂象,期於防微而杜漸,政係民隱,則舜琴解慍,必使幹危而爲安。日乾夕惕,錦玉靡安,於是乎庶明勵翼,群策畢擧,親賢樂利之澤,君子小人所共沒世而不忘者也。旋觀于今,則便成一汨董世界,衆弊因循,百度叢脞,荏苒時日,訖無止泊。似此氣像,似此規模,稽之往牒,亦有是否?其闡明先志,挽回治象,惟在我殿下一轉移間事耳,何憚而不爲乎哉?伏願繼自今發强剛毅,奮勵振作,上以敦尙風敎,立綱陳紀爲先務,下以精白一心,率作興事爲對揚,無偏好惡,毋牽私昵,以寬大公平之心,行勤勞惻怛之政,則我先朝懋實勤政之化,其將復見於今日矣。詩云,儀式刑文王,萬邦作孚。惟殿下懋哉懋哉。臣無任云云。省疏具悉。所陳當留念,爾其勿辭察職。
上在昌德宮。停常參·經筵。
朴宗正啓曰,行大司憲韓用鐸未肅拜,執義宋啓榦,掌令夫宗仁,持平閔鼎秀在外,掌令權傛呈辭,持平許兟未署經,監察茶時之意,敢啓。傳曰,知道。
韓致應啓曰,左副承旨金敎根,右副承旨李廷奎,今日不爲仕進,竝卽牌招,何如?傳曰,允。
韓致應啓曰,知敦寧金啓洛,除拜後過三日不爲出肅,依定式推考警責,仍卽牌招察任,何如?傳曰,允。
備忘記,高陽郡守閔師寬,麟山僉使趙國䉮下直,各長弓一張,長箭一部,片箭一部,筒兒一箇賜給。
朴宗正啓曰,卽者義禁府都事來言,因備邊司草記,就理守令,令該府開坐勘處事,允下矣。時囚罪人議處査啓回啓,當爲擧行,而判義禁李集斗呈辭受由,次堂例不得擧行云,何以爲之?敢稟。傳曰,次堂擧行。
以左副承旨金敎根,右副承旨李廷奎牌不進罷職傳旨,傳于朴宗正曰,只推。
韓致應,以吏曹言啓曰,備邊司草記,受由守令,上京不還,邑事多滯,此時曠官,弊當及民,令該曹一竝催促還送事,允下矣。自臣曹催促,則咸安郡守柳基常,纔已下去,淮陽府使尹益烈,天安郡守李洛秀,俱以爲身病沈重,萬無還官之望云。雖未知其病勢之如何,而催促之下,謂有身病,終不下去,萬萬未安,竝罷黜,何如?傳曰,允,口傳差出。
吏曹口傳政事,以李錫祜爲淮陽府使,李魯謙爲天安郡守。
韓致應啓曰,假注書宋成龍,身病猝重,勢難察任,今姑改差,何如?傳曰,允。
朴京正,以備邊司言啓曰,禁府議處,有令次堂擧行之命,而聞次堂亦不得備員云。議處體重,事面苟簡,呈告判義禁,在外及差祭堂上竝許遞,政官牌招開改差出,待下批牌招,以爲開坐擧行之地,何如?傳曰,允。
韓致應啓曰,吏曹參議金會淵牌不進罷職傳旨,今方捧入,而開政命下之後,如是違牌,事甚未安。判書南公轍受由,參判李好敏在外,何以爲之?敢稟。傳曰,只推,更爲牌招。
有政。吏批,行判書南公轍受由,參判李好敏〈在外未肅拜〉,參議金會淵進,同副承旨尹羽烈進。啓曰,行判書南公轍受由,參判李好敏在外未肅拜,小臣獨政未安,何以爲之?敢稟。傳曰,只出緊任。以朴宗來爲判義禁,宋銓爲判尹,曺允遂·崔光泰爲同義禁,鄭元善爲吏曹正郞,寶城郡守李載弘仍任事承傳。
兵批,行判書徐榮輔受由,參判申光軾差祭,參議鄭景祚入直進,參知申在明病,右承旨曺允遂進。大護軍金羲淳,護軍徐能輔,副護軍成元柱,副司直林處鎭·李在秀·李止淵·李沆·任天常·趙晉和·金箕殷·鄭祖榮,副司果李東永,以上竝單付。
朴宗正啓曰,判義禁朴宗來,同義禁崔光泰牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
傳于尹羽烈曰,發遣吏郞,諸執事淸齋與否,摘奸以來。
宋成龍改差,代以鄭基善爲假注書。
尹羽烈,以弘文館言啓曰,校理鄭文始,副修撰全,旣有只推之命,副校理朴蓍壽疏批已下,竝卽牌招察任,何如?傳曰,允。
曺允遂,以戶曹言啓曰,璿源殿簾帳等修改吉日,令日官全性錡推擇,則今八月十一日辰時爲吉云,以此日時擧行,何如?傳曰,允。
朴宗正,以備邊司言啓曰,秋夕在近,各陵寢祭官,當爲差遣,而侍從罷散甚多,難以分排云。在前如此之時,多有請敍之例矣。侍從堂上堂下·違牌坐罷人,竝敍用,玉堂中削職人,亦爲給牒敍用,令該曹一體付軍職,何如?傳曰,允。
韓致應,以吏曹言啓曰,本曹正郞李基栽呈狀內,矣身素患痰癖之症,一倍添劇,時日之內,萬無起動供職之望云。身病旣如是,則有難强令察任,改差,何如?傳曰,允。
韓致應,以司饔院監膳提調意啓曰,漁夫契貢人呼訴內,雨水頻仍,江漲未退,設網屢日,擧皆空還,明日日下生鮮,將至闕供之境,願以活鷄,限捉得間全數代封云。在前如此之時,例有全數代捧之規,而莫重御供,自下不敢擅便,惶恐敢啓。傳曰,全數代封,可也。
韓致應,以吏曹言啓曰,今月初一日政,同知安復謙,贈職以資憲,贈漢城府左尹,有違格例。不審之失,臣不勝惶恐,而原單子勿施之意,敢啓。傳曰,知道。
朴宗正,以御營廳言啓曰,本廳哨官金履協,身病甚重,勢難察任,改差,何如?傳曰,允。
行兵曹判書徐榮輔疏曰,伏以臣冒行大政,例當告遞,猥呈辭單,至于三度,加由之恩,特出格外,臣誠隕越于下,不知所措。臣自叨本職,乞免之章,亦屢上矣,而其所以自引者,不過曰不稱之實,難强之病而已。此固辭官之常談,臣豈敢曰臣言獨出眞情?然而臣情則毫無假飾,聖明在上,焉敢欺也?臣本庸拙,未有寸長,而至於銓衡人才,俾愜物情,尤其所短。短於此而任銓衡,則擧措之際,必使八方解體,而其怨終歸於朝廷,非細故也。宿衛閽禁,八門四山,皆本兵所掌,臣實殘劣無威,不能使法令嚴明,中外肅然。凡此二者,旣知不堪,則臣之自初控辭,是豈得已?殿下試以臣本職以後功課,而考其所成,瘡疣之百出,醜拙之畢露,必無所逃於淵鑑,而臣言之非出外飾,可以俯燭矣。臣之狗馬賤疾,乃是土敗之癃病,今春以前,自分其無幸,入夏以來,粗幸有愈,延喘到今,亦非臣始料之所及。然其所謂有愈者,特就其外體之動作而言,至若在裏之危症,自如也。腸鳴痢血,內受其苦,殆無日而不然,無時而或間。凡人疾痛之極,必呼父母,臣豈敢以近於例讓爲嫌,終自阻於父母之慈也?向臣所謂不稱之實,難强之病,眞正是實,而誠淺文拙,辭不獲命,居然兩載而九閱月矣。扶曳蹩躄而惟事驅策,情勢重疊而不顧廉防,筋力爲禮,趨走爲恭,京察之再當,恬若固然,强所不能,糊塗塞白。不知臣者,豈諒臣不得已之情哉?徒見注擬之得失而議之,其所以罪臣者,容有極乎?且臣竊有至迫之私,造次食息,未嘗或忘者,臣今不陳,聖明何以俯燭也?臣自祖先以來,世受國恩,公卿相承,臣於先人,無能爲役,而官位之華盛,有若世襲,每一念至,不勞而汗,深淵薄氷,未足喩其兢畏也。臣又稟性狷滯,與物寡諧,才識短拙,臨事多悔,一言一動,無往非咎,其能得有今日者,惟我先大王陶甄之曲費,亦惟我聖上簪履之不遺,天地河海之恩之德。今於年衰病至,鍾漏已盡而不早知休,貪戀未已,盤礴於睢盱之場,遲徊於冥之途,則是家而墮祖先謹約之訓,國而負兩朝全保之恩也。臣雖無狀,豈忍爲此?臣自庚午之夏至于今夏,四年之間,除其不呼於其門,則未嘗一政或闕。東西雖異,銓柄一也,臣是何人,乃敢如此?縱使臣才不至於不稱,病不至於難强,亦宜凜然而知所寒心矣。方今大明中天,萬物咸覩,飛潛動植,各得其所。臣雖不足言,其亦世祿之家,而任使中一物。今若早賜區處,許解重任,俾得以優遊樗散,以卒餘生,則宰物之功,有始有終,而至仁至明,無過於此矣。惟聖上之哀之憐之,是臣之望也。臣竊自默數,精力漸耗,智慮漸短,雖使前之行政,倖逭罪戾。至于今政,承命於惶蹙之時,運思於昏瞀之中,畢竟句當,猝歸副急,退而自省,惶愧交集,泯伏私次,恭俟駁正之論,而側聽屢日,未有聞焉,玆不得不露章自列,仰瀆宸嚴。伏乞聖上,改臣職名,議臣罪罰,仍命有司,勿復擬臣於銓注之地,俾得以守分處散,以終餘喘,公私不勝幸甚。臣無任云云。答曰,省疏具悉。卿其勿辭行公。
副修撰李垿疏曰,伏以臣向陳一疏,敢暴自引之義,跡涉僭猥,罪犯瀆擾,惶懍縮伏,惟譴何是俟。不意聖度包容,特賜溫批,旣蒙事實之畢燭,竊幸私分之粗伸,感激隕越,罕切于中。乃者兵曹判書臣徐榮輔之疏出,而以臣所論,大加非斥,至以通編·府例,作爲可據之案,臣實瞿然悚然,誠不覺徑情之失,自速妄言之誅也。夫通編·府例,乃是金石不易之典,而重臣旣以此爲援,則臣不敢更援,而第臣謹按通編,則功臣子與孫,杖流以下許贖。以此論之,凡爲功臣子若孫而犯杖流以下之罪者,往古來今,擧皆許贖而終無一人之徒流者乎?天下寧有是哉?且以臣耳目所覩記者言之,自在先朝,守令之犯贓者何限,而贓律極嚴,數十年間,未聞有司之臣,以功臣子若孫收贖之例,有敢措辭仰稟者,伊時獨無通編·府例而然乎?今重臣若曰,往古以來,爲功臣子與孫者,果無一人之徒流,而亦於先朝數十年間,功臣子若孫之犯罪者,一一許贖云爾,則臣當自服之不暇,而若其不然,則重臣何不仰體先朝懲墨倅嚴贓律之盛德至意,而必取其絶罕之例,屢回鄭重,援引旁照,置之惟輕之典乎?若罪係贓案,而皆以功臣子與孫,收贖而已,則日後貪汚之風,將何以懲勵,而無論罪之輕重,前日之爲功臣子孫而以重律蒙勘者,豈非冤枉之甚乎?國家刑政,決不可若是之乖當,臣固莫曉其所以也。臣旣一言妄發,厚招譏議,屛息慚恧,只切自訟之忱,而際又伏見平安監司臣鄭晩錫疏本,則過自引義,間有詆訕,謂之以持人甚緊,論人太苛,至以昨冬人言之事面不同,段落各異者,一套說去。臣覽之未半,實不勝慨然之至。臣之當初疏擧,本不過就事論事,而今此道臣所言,有若臣强爲論列,用意攻斥者然,臣誠未知其何故也?蓋行査之法,非不據之以吏鄕之所招,文簿之可驗,而吏招也,亦有眞僞,文簿也,亦有虛實。臣之所論者,乃指其不能反覆窮覈於文簿·吏招之前後變幻者也。今反以缿筩鉤距,罷織鍛鍊等說,過加疑阻,旨意甚緊,亦何其不諒之甚。而乃有此情外之誚耶?夫按廉之行,果如道臣所謂足涉目過者,而凡於一事一爲,無十分可疑之端,然後始乃露蹤査櫛者,例也。其未論虛實與情僞,或有得於供招文蹟之外云者,亦莫知其指何事而言也。道臣獨不念査法之輕重緊歇,而徒以臣言,歸之於持人論人之科,臣於此亦何敢費辭張皇,重損其體貌也哉?臣旣奉使不稱,罪著辱命,撫躬自悼,抗顔無地,以情則窮蹙而靡措,以跡則臲卼而難容。自來株守之外,目下難進之端,不一而足,日事違召,冞增罪戾,惶隕踧踖,無望蹲冒,玆敢不避猥越,更瀆宸嚴。伏乞聖慈,天地父母,俯垂鑑諒,亟遞臣職,仍勘臣罪,以安徵分,以肅朝綱,千萬幸甚。臣無任云云。省疏具悉。不必深引,爾其勿辭察職。
慶尙道儒生幼學金星鍊,生員金亨壽,幼學李鎭周·李鎭斗·柳德祚,生員趙顯休,幼學李希範·金麗鍊,生員柳約文·李秉遠,幼學朴宗範·李晩受·李龜恒,生員李家發,幼學權正範·金永復·全熙質,生員李彙遠,幼學金振敎·琴詩述,進士李光淳,幼學李彙正·李彙鳳·柳致翊·柳斗春·權載綸,生員柳晦文,幼學李師侗·李師愚·李師恒·李宗慶·李宗泰·李鉉升·李鉉德·李漢燮·李奎燮·吳載東·吳周顯·任希浩·任百源·金匡鍊·金百練,生員金宗鳳,幼學金躍鍊·金黃鍊·金震儒·金秉儒·金弘敎·金興敎·李民淳·李保淳·李龜洙·李龜蓍·李大淳·李好淳·李時靖·李時養·李龍鉉·申聖烈·尹禕·尹·李時範·李時學·南日純·南命龜·琴汝稷·琴汝模·金橚·金養元·琴大錫·琴奉烈·琴汝根·金朝玉·申應龍·李汝文·權時標·琴鍾夏·柳履祚·柳遠祚·柳震春·柳思睦·柳宗睦·柳同祚·柳達祚·柳璧祚·柳進明·柳道宗·柳道煥·鄭光翊·鄭光淵·鄭昌遠·鄭昌魯·張永鎭·宋弘直·李周允·姜秩·柳道文·柳炳文·柳述文·柳徽文·柳致默,生員李,幼學李秉進·李垷,生員李秉圭,幼學李埞·李埰,生員金熙命,幼學金熙說·金熙奮·金在仁·金在義,生員金熙紹·權思協·權思襄,幼學權洛度·權百度·金在商·金在恭·權載德·權載經,進士洪文豹,幼學洪文龍·李樹運·李熙運·李仁興·曺象九·曺顯九·鄭夏潤·鄭復休·鄭夢休,進士李匡德,幼學李淵德·趙龜燮,進士李廷佑,幼學趙英燮·趙基仁·金持永·張尹燮,進士張鑄,幼學張東韵·金鶴九·申福應·申宅重·權時度·崔,生員崔南復,幼學李集祥·李器祥·金集一·洪守正·崔濫,生員崔奎鎭,幼學崔興發·金邦儒·李鋧·張秉孝·金宗泰,生員金俊宅,幼學鄭東九·宋能欽,生員崔柱浩,幼學趙居讓·趙星復·南泰益,進士李祥發,幼學申鼎周,生員金宗駿,幼學李宜煥,生員申冕朝,幼學李俊發·李基發,生員金淸進,幼學申祖佑·朴春燁,生員權得仁,幼學任養坤·南正基·金庭進,生員李雲燮,幼學金永逸,生員黃中敏,幼學金鼎九,生員黃夔漢,生員李章瑀,幼學姜時睦,生員金羲壽·金養運,進士李宗周·李宗休·李有白,生員金宗奎等疏曰,伏以君臣大倫,天之經,地之義,人之紀也,而人臣事君,處常易,處變難。是以孔子稱伯夷求仁得仁,孟子亦謂聖之淸,非以夫全其性之所得於天,而極於其所止,皎然獨立乎大定之世之外者,爲可以訓千古人臣耶?臣等竊嘗質之先輩定論,參以一國輿誦,而於後伯夷二千五百年,始得我仁廟朝一人,卽故司諫贈都承旨臣金坽是已。坽之父縣監臣富倫,昆弟五人,俱爲先正臣李滉高弟,淵源之盛,竝萃一家,當時門墻諸賢,莫或尙之。坽夙聞家庭之學,蔚爲儒林之雋,光海壬子登第,薦拜注書,見政昏,棄官歸曰,見幾而作,豈俟終日乎?連除不起。先是大憲金玏,爭奉慈殿儀節,出補江陵,坽爲作擬箋以見意,尋有西宮之變,遂杜門屛居。鄕人附時議者,造門求見,輒拒不納,至爲惡言規陷而不爲動而已。政院督修日記,再三召不應,尋令本道,迫之上京,坽不得已修,上於郊寓,終不入城門一步,卽日還歸。及仁廟改玉,天日重明,中外相慶,坽自歎曰,嫠婦不可以夫之不義而改其所守。屢日不食,只一進糜淖,有諺歌詞一章曰,三冬衣布衣,嚴穴霑雨雪。密雲天之下,幾年不見日。雖然西景落,是以心悲絶。旣反正,悉召用在野諸耆德,以坽獨立頹波,超敍六品,旋以持平召,中路落馬而歸。自是稱病痿,不能運手足,委身床褥,起居便旋常須人,客至無貴賤,皆坐見之,屢除輔德·司諫,竝辭不赴。時人或疑其去就,屢以危言中之,試授義州判官,蓋以國典,邊倅不赴者,卽其地定配故也。坽終不就,衆議益譁然,密使方伯偵之,屛輜從直詣,坽亦坐見之,方伯還報病是實。文忠公臣李元翼,勸陳疏暴病狀,坽亦不果疏,凡不離床笫,不離跬步者,爲十七八年。其間除旨聯翩,殆至三數十次,而輒例呈辭狀于本邑,使之轉報啓聞,或使子陳情而止,則其心可見。第於甲子之變,聞大駕南幸,蹶然曰,宗社危矣,坐而丐免非義也。擔舁赴行朝,聞賊平徑還。又於丁丑下城之日,議倡義旅,傾家資以佐兵食。蓋其所執守,各有所裁定,在乎官職去就,則自處以廢疾之人,而及其國有憂虞,則未嘗廢奔赴之義,以至西犯舟師之裝送也,斥和諸臣之被逮入潘也,大臣之聽令龍胡於灣上也,慷慨悲憤之辭,輒發於詩,今於其所著溪巖集及先朝御定尊周彙編可考也。嗚呼,光海時潔身之節,丙子後尊周之義,其跡易見,其義易辨,故當時推詡之辭,或稱魯連之東海,靖節之北窓,而至於病痿一節,其旨甚微,雖家人子弟,莫有以闚其際者。惟文簡公臣鄭蘊,氣節掩一世,平生少許可,而敬服坽最深。嘗問病與之同宿,中夜無人,猝扶掖而起,徘徊數步歎曰,吾不能爲公一着,貽愧平生,吾王之有公,武王之有伯夷也。世皆以爲知言,後來諸君子輓誄之作,亦許之以伯夷,遂無異辭。然而伯夷,以殷室遺老,無委質於周之義,可以惟吾所適,無甚難也。至若坽之於癸亥以後,則處君臣之際,事又有至難者焉。後之尙論者,以爲爲伯夷之去則易,而爲坽之不就則難,爲伯夷之死則顯,而爲坽之病則隱。伯夷之行,昭乎日月,而坽之志,深於淵海,伯夷之風,巍乎泰山之可仰,而坽之烈,隱若松柏之有心。難易隱顯之際,抑有古今之異,而均之得仁而可以爲百世之師,斯之謂東方伯夷,而又能揆分度義,不欲揭示於人,乃泯其迹閟其心,使百世之遠,無從以知之,而當時公誦稱說已如此,微之顯闇之章,誠有不可得以掩者。況仁廟之大,終成坽之高,拔之於擧世交構之中,而年除月陞,寵眷彌隆,一不承膺,而不之罪也。使子替疏,重被臺劾,而又優容之,卒使遂其志以沒,何異乎聽伯夷去也?其後肅廟,因廷臣陳白,下旨曰,志操之確,風節之高,爲士林矜式,特贈都承旨。英廟庚辰,臺臣安復駿,上疏請贈爵謚,大朝下敎曰,金坽贈謚事,非臺臣所可請,而末世樹風聲之道,不可以非所請而置之。令禮官問于大臣,登對以稟。其翌又下敎曰,反正時李德泂,以活我舊主爲請,此非不識時也。臺書中金坽之事,亦有所守矣。仍下問議大臣之命。政院引柳夢寅事防啓,臺臣爭之曰,諸勳臣爲太公,金坽爲伯夷,正所謂伯夷·太公不相悖也。聖敎又若曰,殷之三仁,所處雖異,其心則同,金坽之樹立貴矣。亦粵我正宗大王,尤拳拳于崇奬節義,雖以夢寅之名在丹書,特以寡婦一詞爲舊主立節,命加爵謚。至於坽,則鄭重華褒,屢發于筵席,以事甚卓然爲敎。又若曰,其人誠韙矣。肅廟朝,特贈都承旨,聖祖事又盛矣。至令錄用其後孫。於乎休哉,成·康之於伯夷,未聞有褒錄之典,而我列朝之於坽,愈久而愈加奬尙也如此,我聖朝砥礪名敎之道,于成周尤有光矣。且夫坽之節義,非出於一朝感慨慕義者之所勉强而苟難也,蓋本之則有在焉。私淑於先正之門,熊魚取舍之分,素定於中,而中立不倚,至死不變,得之於中庸,獨立不懼,遯世無悶,體之於大易,究極理義,眞知實踐,養益裕而守益固,亦嘗於朱子書,得力爲多,則其樹立之卓,乃其平日充積之餘,發見之驗耳。是宜闡發旌顯於世,而崇班美謚,尙未之及焉,抑豈非聖代之欠典乎?伏惟我殿下,丕承休烈,善繼善述,凡係學行名節之未及表章者,一皆旌褒而優異之,以極激勵奬勸之道。況如金坽,以特立獨行之操,旣蒙仁廟優容之德,肅廟褒贈之典,英廟三仁心同之敎,先朝事甚卓然之褒,前後渙發,不啻一再,則在今日樹風聲扶人紀之道,金坽之加贈爵謚,容可已乎?伏況庚辰,問議大臣,已有成命,則便是聖祖之所已許也,而且先朝之已施於柳夢寅者,獨於金坽,尙今闕然,此尤臣等之抑菀不已者也。臣等謹按儀禮謚法章曰,小行受小名,大行受大名。又按大典通編,儒賢及節義表著者,雖非正二品,特許賜謚。然則金坽賜謚,論以禮典,宜在受大名之科,不宜拘正二品之例也,明矣。伏乞聖明,仰體列聖朝聖意,參以古今禮訓,特降金坽易名之典,一以扶萬世之常經,一以勸人臣之忠義,則世道幸甚,斯文幸甚。臣等無任云云。省疏具悉。所陳,令廟堂,稟處,爾等退修學業。
上在昌德宮。停常參·經筵。
自開東至人定,灑雨下雨,測雨器水深五寸五分。
藥房副提調韓致應啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
朴宗正啓曰,行大司憲韓用鐸未肅拜,執義宋啓榦,掌令夫宗仁,持平閔鼎秀在外,掌令權傛呈辭,持平許兟未署經,監察茶時之意,敢啓。傳曰,知道。
朴宗正啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于尹羽烈曰,禮房承旨·右承旨,分詣受香諸處,奉審摘奸以來。
朴宗正啓曰,假注書鄭基譱,時無職名,令該曹依例付事職,冠帶常仕,何如?傳曰,允。
朴宗正啓曰,左副承旨金敎根,右副承旨李廷奎,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,徐有聞·李顯默落點。
以左副承旨徐有聞,同副承旨李顯默牌不進罷職傳旨,傳于朴宗正曰,竝許遞,前望單子入之,待下批牌招察任。
承旨前望單子入之,南履翼·南惠寬落點。
右副承旨尹羽烈書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣雩祀壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣漢江壇,上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,待將事還奉神位版後,復命之意,敢啓。傳曰,知道。
兵曹口傳政事,上護軍單南公轍。
曺允遂啓曰,吏曹郞廳來言,本曹判書有闕,政事,取稟。傳曰,當日爲之
朴宗正,以義禁府言啓曰,明日宗廟·景慕宮擧動時,各差備都事,不可不備員,而都事曺始振,與新除授同義禁曺允遂,有三寸叔姪應避之嫌,令該曹口傳相換,以爲分排之地,何如?傳曰,允。
朴宗正啓曰,行都承旨韓致應藥院進,行右承旨曺允遂,右副承旨尹羽烈奉審進,左副承旨南履翼,同副承旨南惠寬未肅拜,臣宗正,吏兵批兼進之意,敢啓。傳曰,知道。
有政。吏批,判書未差,參判李好敏在外未肅拜,參議金會淵進,行左承旨朴宗正進。以朴宗來爲吏曹判書。朴宗正,以吏批言啓曰,新判書命招,同參政事,何如?傳曰,允。又啓曰,判書朴宗來,義禁府坐起進,參判李好敏,在外未肅拜,小臣獨政未安,何以爲之?敢稟。傳曰,只出緊任。以南公轍爲禮曹判書,禁府都事曺始振,北部都事成近默相換。
兵批,行判書徐榮輔病,參判申光軾差祭,參議鄭景祚病,參知申在明入直進,行左承旨朴宗正進。副護軍金敎根·李廷奎·徐有聞·李顯默,副司正鄭基譱竝單付。
朴宗正啓曰,判義禁朴宗來牌不進推考傳旨,今方捧入,而開坐命下,已至經宿,如是違牌,不卽擧行,事甚未安,更爲牌招,何如?傳曰,允。賓客許遞。
以校理鄭文始,副校理朴蓍壽牌不進罷職傳旨,傳于曺允遂曰,只推。
以副修撰金牌不進罷職傳旨,傳于曺允遂曰,只推。
曺允遂,以弘文館言啓曰,校理鄭文始,副修撰金,旣有只推之命,副修撰李垿,疏批已下,竝卽牌招察任,何如?傳曰,允。
朴宗正啓曰,明日大駕詣宗廟,入齋室後,王大妃殿·惠慶宮·嘉順宮問安,何承旨進去乎?敢稟。傳曰,右承旨進去。
朴宗正啓曰,明日動駕時,兩司侍臣,當爲備員,除在外·未署經外,呈告人員,待開門牌招,何如?傳曰,允。
曺允遂啓曰,景慕宮官員來言,明日動駕時及再明日秋奉審時,提調當爲進參,而都提調金載瓚,提調徐榮輔,俱有身病,不得進參云。提調徐榮輔,卽爲牌招,何如?傳曰,允。
曺允遂啓曰,景慕宮提調徐榮輔牌不進推考傳旨,今方捧入,而明日動駕時及再明日秋奉審時,提調當爲進參,如是違牌,事甚未安,更爲牌招,何如?傳曰,允。
朴宗正啓曰,卽者兵曹郞廳來言,明日動駕,別侍衛當爲進參,而行判書徐榮輔,身病猝重,不得進參云,卽爲牌招,何如?傳曰,允。
朴宗正啓曰,行兵曹判書徐榮輔牌不進推考傳旨,今方捧入,而明日動駕,別侍衛不可不備,如是違牌,事甚未安,更爲牌招,何如?傳曰,允。
傳于朴宗正曰,明日出宮內門路,以協陽門爲之。
朴宗正啓曰,判義禁朴宗來再牌不進推考傳旨,今方捧入,而開坐命下之後,連事違召,無意承膺,事體所在,極爲未安,所當更請牌招,而係是一日三牌,何以爲之?敢稟。傳曰,更爲牌招。
朴宗正,以備邊司言啓曰,大小科試期已迫,各道京試官及掌試都事,不日下去,然從可以及期設場。令政院,政官牌招開政差出,待下批催促下送,何如?傳曰,允。
行吏曹判書南公轍疏曰,伏以臣之今番冒出,夫豈樂爲也哉?嚴命所迫,怵畏義分,且伏奉信如四時之王言,有不敢更事瀆擾,黽勉强策,挨過大政。然其情病之不能自安,意想索然,門多滯客,人才未能博訪,臨急草望,時至赴席,做錯多端,瘡疣百出,此宜有司直糾劾之論,臣方拱手以竢,而不意玆際,三度恩由,又出常格。臣於病伏欲死之中,重以此事,添一症形,氷炭交戰,寢食都忘,比之前日之所陳,一倍加劇,雖欲須臾自忍,得報涓埃,何可得也?臣以人則鹵莽蔑劣,最居人下,而屢叨銓衡之重任,連經大政,不得擧一賢材,退一不肖,對場我聖上淸明之治,終年閱歲,汔汔奔汨於榮塗要津,妨群賢之路,招四方之譏,區區株守,其將掃地無餘,而不能自立於四維之中。自顧初心,曷嘗至此?中夜思惟,尤悔百端。至於醜穢病狀,前旣仰首鳴號,而纔經淹署,諸症十分危苦,唾血頻數,精神如墮煙霧,形貌紫削,眞元日漸敗脫,委頓床席,㱡㱡若垂盡之人。若不趁此省事謝客,親近醫藥,安意調攝,則一物之賤,非敢自恤,而進退死生,終無公私之補益。思之及此,益自愧怵,不得不冒死申懇,期於得準而止也。臣之去就,已有聖明體諒之敎,臣亦自知以已遞,惟當恭竢處分,不宜更有煩瀆,而縛者之求解,擔夫之思息,一日爲急。若於未死之前,得釋蚊負,則晷刻殘喘,亦可輕安,感戴恩造,曷有涯量?玆敢冒入文字,仰塵崇嚴。伏願殿下,恕其罪而諒其情,亟命遞臣銓職,毋使重任虛縻,臣亦免瀆擾違慢之科,千萬幸甚。答曰,省疏具悉。所請依施。
弘文館副校理李鍾穆,修撰李允謙箚曰,伏以廟宮展謁,吉日隔宵,儀典式稽,誠禮將伸。臣等固仰出天之聖孝,拊時之孺慕,而第今秋序雖換,積雨滂沱,晩炎未退,日候陰溫,此時觸冒,夙戒勞動,非但有違於大聖人節宣之方,抑恐仰貽我殿宮惟憂之念。且此月之內,吉辰尙多,差退日子,以待潦雨之快霽後,如儀啓蹕,允合愼重之道。臣等職忝邇列,不勝區區夏慮,玆敢聯籲,抑瀆宸嚴。伏乞聖明,亟加三思,特寢成命焉。取進止。答曰,省箚具悉。秋展謁退行,實爲悶然,爾等所陳如此,依施。
上在昌德宮。停常參·經筵。
自初五日人定至初六日開東,灑雨下雨,測雨器水深九分。
朴宗正啓曰,行大司憲韓用鐸未肅拜,執義宋啓榦,掌令夫宗仁,持平閔鼎秀在外,掌令權傛呈辭,持平許兟未署經,監察茶時之意,敢啓。傳曰,知道。
尹羽烈啓曰,判尹宋銓,除拜後過三日不爲出肅,依定式推考警責,仍卽牌招察任,何如?傳曰,允。
以左副承旨南履翼牌不進罷職傳旨,傳于朴宗正曰,只推。
傳于尹羽烈曰,發遣宣傳官,雨後四郊農形,摘奸以來。
尹羽烈啓曰,明日景慕宮秋奉審時,提調當爲進參,而提調徐榮輔,連事違召,無意擧行,事體所在,極爲未安,更卽牌招,以爲進參之地,何如?傳曰,允。
尹羽烈啓曰,景慕宮提調徐榮輔牌不進推考傳旨,今方捧入,而明日秋奉審時,當爲進參,連違召命,終不承膺,事體所在,誠極未安,更爲牌招,何如?傳曰,允。
尹羽烈啓曰,景慕宮提調徐榮輔再牌不進推考傳旨,今方捧入,而明日秋奉審,當爲進參,一向違召,終不承膺,揆以事體,極爲未安。所當更請牌招,而係是一日三牌,何以爲之?敢稟。傳曰,更爲牌招。
尹羽烈啓曰,景慕宮提調徐榮輔三牌不進推考傳旨,今方捧入,而明日秋奉審,當爲進參,連事違召,無意承膺,事體所在,萬萬未安。所當更請牌招,而係是一日四牌,何以爲之?敢稟。傳曰,更爲牌招。
尹羽烈啓曰,景慕宮提調徐榮輔四牌不進推考傳旨,今方捧入,而明日秋奉審,當爲進參,連事違召,終不變動,揆以事體,誠極未安。所當更請牌招,而係是一日五牌,何以爲之?敢稟。傳曰,更爲牌招。
以副修撰金再牌不進罷職傳旨,傳于尹羽烈曰,只推。
以校理鄭文始,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,校理鄭文始,副校理朴蓍壽,副修撰李垿·金,旣有只推之命,竝卽牌招察任,何如?傳曰,允。
以校理鄭文始,副校理朴蓍壽,副修撰李垿·金牌不進罷職傳旨,傳于尹羽烈曰,只推。
南惠寬啓曰,卽伏見三和府使金煐狀啓啓下者,則年月內行,誤踏啓字。啓字踏下,何等審愼,而有此做錯,事甚駭然。當該中官,所當重勘,而本院請推之外,無他可施之罰,何以爲之?敢稟。傳曰,拿處。
朴宗正,以都摠府言啓曰,今夜戌時量,貳極門東墻垣半間許,墻內缺落之意,敢啓。傳曰,知道。
朴宗正,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
朴宗正,以兵曹言啓曰,卽接東所衛將姜最顯牒報,則貳極門東邊內宮墻半間許,半邊缺落云。爲先令紫門監,以杻把子及長木,堅實圍排,而此與全頹有異,限修築間,建陽門入直軍,輪回晝察夜巡之意,分付,何如?傳曰,允。
朴宗正,以禁衛營言啓曰,因兵曹草記,貳極門東邊內宮墻半間許半邊缺落處,限修築間,以建陽門入直軍,晝察夜巡之意,敢啓。傳曰,知道。
朴宗正,以義禁府言啓曰,保放罪人李大遠·具絳·權膺祜·洪重鉉·朴宗民·李鍾英·洪秉玉·朴祖壽·金志煥·李勉玄·鄭夏容·申大坤·權逴等,還囚議處以入,而諸囚之病,尙未差復,竝仍爲保放之意,敢啓。傳曰,知道。
義禁府啓目粘連,向前洪秉玉亦,成元之獄,旣經三檢,償命一款,更無可議,而屍親之直打罪人,事未前有,況其致死之後,不覆徑埋,大違法例,其在重獄體之道,難免其罪,以此照律,何如?判付啓,依允。又啓目粘連,向前權膺祜亦,冒錄之災結,終雖摘發而報營,吏奸之莫察,難免其罪,以此照律,何如?判付啓,依允。又啓目粘連,向前李鍾英亦,船隻去來,旣有修報之日子,雖與裝發之晩時有間,稅穀不幸致敗,則不飭之責,在所難免,以此照律,何如?判付啓,依允。又啓目粘連,向前鄭夏容亦,倉穀虛欠,旣已査徵,則今無可論,而修械時願納,雖云議營而取用是白乎乃,事係襲謬,不可無罪,以此照律,何如?判付啓,依允。又啓目粘連,向前朴祖壽亦,還穀事體,何等嚴重,而立本取剩者,謂之報營而補賑,加作加分者,謂以恤民而均惠,而不知自陷於擅弄那移之科兺除良,外此諸條,亦多瑣屑,揆以法意,誠極駭然,以此照律,何如?判付啓,依允。又啓目粘連,向前朴宗民亦,還穀加作與移用,謂非科外襲謬是如,逐條發明,至請行査,其在審克之政,有難直爲勘處,令該道道臣,詳査狀聞後,稟處,何如?例付啓,依允。又啓目粘連,向前權逴亦,國穀事體,何等嚴重,而一萬三千餘石,輕價代捧,雖諉之報營,而以其代捧之錢,竝與統營移貿條,散貸於公私各用,竟歸欠逋,而妄引義還之謬例,偏徵結戶之遠民者,大是法理之外兺除良,巡營査徵之錢,旣令添補於信行,則稱以用之於城廨之修葺是遣,近三千金,分徵於戶結,以補信行之需是如乎,信行之勿爲歛民,朝飭何如,而無難勒徵,以致闔境之嗷嗷者,論厥所爲,萬萬痛駭,以此照律,何如?判付啓,依允。又啓目粘連,向前李大遠亦,壬申秋作加剩錢,繡啓則數爻未及的知,囚供則兩營耗穀之減數,實非加作是如是白遣,辛未當捧之加耗,亦因道啓,已蒙勘推是如是白乎矣,但其官廳需用之加作還穀,立本取用者,雖云謬例,旣是法外。歉歲民瘼之加分防給,亦極可駭兺不喩,吏奸莫察,旣有經歲虛留之還,又多撥給不願之戶,論其所犯,俱合嚴勘,以此照律,何如?判付啓,依允。又啓目粘連,向前李勉玄亦,馬價之消瀜,雖諉赴任之前,驛奴之許贖,大是法外,以此照律,何如?判付啓,依允。又啓目粘連,向前金志煥亦,牛隻旣是該鎭之物,則攘奪一款,固無可論,而但兵荒之餘,與奪之間,虛實易於相蒙,致怨容或無怪,以此照律,何如?判付啓,依允。又啓目粘連,向前洪重鉉亦,還穀之未捧,禁板之添付,已極可駭,俵災法意,何等嚴重,而餘結之私自區處,難逭重勘,以此照律,何如?判付啓,依允。又啓目粘連,向前申大坤亦,還耗之敢用,庫錢之出用,逐條發明,至以照數傳掌,昭在重紀納供,則其所爲說,不無所據是白乎乃,捧還之不精,吏奸之未戢,旣登繡啓,則其矇不覺察之罪,在所雖逭,以此照律,何如?判付啓,依允。又啓目粘連,向前具絳亦,需米執錢,船費代錢,竝與還穀偸賣,逐條分疏,與繡啓相反,至請行査本道,其在覈實之道,不可直爲勘斷,令該道道臣,詳査狀聞後,稟處,何如?判付啓,依允。又啓目,洪原縣監兪應煥原情云云。問安內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
上在昌德宮。停常參·經筵。
卯時,有霧氣。
南履翼啓曰,來十一日,朝參日次矣,敢稟。傳曰,停。
南惠寬啓曰,來十一日,輪對日次矣,設稟。傳曰,當次人受點,後日次來待。
南履翼啓曰,行大司憲韓用鐸未肅拜,執義宋啓榦,掌令夫宗仁,持平閔鼎秀在外,權傛呈辭,持平許兟未署經,監察茶時之意,敢啓。傳曰,知道。
南惠寬啓曰,禮曹判言南公轍,本職旣已肅拜,而兼帶弘文提學,不爲肅謝,直爲出去,事甚未安,推考,何如?傳曰,允。
備忘記,淸城僉使金學初下直,長弓一張,長箭一部,片箭一部,筒兒一箇賜給。
南履翼啓曰,事變假注書張振一,身病猝重,勢難察任,今姑改差,何如?傳曰,允。
南惠寬啓曰,景慕宮提調徐榮輔五牌不進推考傳旨,今方捧入,而明日秋奉審,當爲進參,連事違召,終不變動,揆以事體,尤萬萬未安。所當更請牌招,而係是一日六牌,何以爲之?敢稟。傳曰,更爲牌招。
南惠寬啓曰,景慕宮提調徐榮輔牌不進推考傳旨,纔已捧入,而今日秋奉審,當爲進參,日勢已晩,終不承膺,事體所在,萬萬未安,更卽牌招,何如?傳曰,前後疏批已諭,莫重秋奉審,當日不爲入來,萬萬寒心,推考,速卽奉番。
南惠寬啓曰,景慕宮提調徐榮輔再牌不進推考傳旨,今方捧入,而俄者飭敎,何等截嚴,則又違召命。莫重奉審,到此遲滯,事體道理,極爲未安。所當更請牌招,而係是一日三牌,何以爲之?敢稟。傳曰,近來不欲承膺,則必稱引義,不爲承命,便成時弊,萬萬寒心。景慕宮提調,有何引義?莫重奉審,如是遲滯,更爲嚴飭牌招。承旨擧行,萬萬駭然,從重推考。
傳于南惠寬曰,景慕宮秋奉審,展謁後爲之事,分付。
張振一改差,代以李衡柱爲事變假注書。
以咸鏡監司金履陽狀啓,薦新生鰱魚限內不得封進,惶恐待罪事,傳于南惠寬曰,勿待罪事,回諭。
以趙文遠囚單子,傳于南履翼曰,分揀。
南惠寬,以弘文館言啓曰,校理鄭文始,副校理朴蓍壽,副修撰李垿·金,旣有只推之命,竝卽牌招察任,何如?傳曰,允。
行兵曹判書徐榮輔疏曰,伏以臣久縻重任,情迫病痼,日昨疏籲,亶出血忱,誠淺辭拙,未蒙體諒,抑塞失圖,方切悶隘。此際得見副修撰李垿疏本,以臣向日自引之疏,盛加論列,把持深緊。臣於是始而愕然,終焉駭惑,只恨官位太盛,而不早知休,畢竟人怒鬼猜,遭此狼狽,撫躬自悼,尙何言哉?金吾議讞之事實,臣之前疏,已悉仰陳,今豈欲更與呶呶,而人之爲言旣如彼,則臣安得徒事無辨乎。堂疏有曰,凡爲功臣子若孫而犯杖流以下之罪者,往古來今,擧皆許贖,而終無一人徒流者乎?天下寧有是哉?臣請就其說而言之,功臣子與孫杖流許贖,雖載法典,其例固罕,以其罕見也,故人之見而疑之固也。夫功臣子與孫云者,功臣之子與子之子之謂也,曾孫以下,不在此例,其數固已不多矣。我朝錄勳,近代則只有揚武勳,揚武功臣子若孫之生存而從宦者,未必多矣,從宦而犯杖流之律者,又未必多,則此例之罕有,不亦宜乎?然而自在先朝,至于近年,以功臣子若孫收贖者,不止一二,安得曰未之聞也?此法載於續典,而續典之成,在於英廟甲子,距今七十年間,以功臣子與孫犯杖流之律者,果爲幾人犯此罪,而金吾之不用許贖之法,直爲發配者,亦爲幾人,此例今不可考,而照律許贖者,昭載於府例,則從法典從府例之外,豈有他道哉?有司之臣,奉以爲據者,法典是已,輕之於法典,不敢爲也,重之於法典,亦不敢爲也。法典旣曰杖流以下許贖云爾,則金吾擧行,雖欲不遵此法得乎?非但臣之所不得不遵,雖前於臣而當似此之事者,亦不得不遵矣。功議之法,特敎流配則勿論,有勿論功議之命則勿論,此皆造化之權,非有司之臣所敢擅也。若因一時勿用功議之特旨,竝與區別功議之文,而遂廢於衆人照律之啓目,則其可乎?至於贓律,三尺至嚴,只有常辟,本非杖流以下。今若曰贓不可以杖流云爾,則是爲大辟也。大辟之律,非金吾之所斷,不當責之於臣矣。今只曰杖流亦不可以許贖云爾,則贓與杖流,終不相貼,非臣憂慮所能及也。抑臣於堂疏中,何不仰體以下一句語,不覺體粟而腸摧。噫,如臣不肖,偏被我先王天地父母之恩,未死微忱,惟在於追先報今,凡於官職事爲,必以昔年所承聆而賭記者,遵奉體行,惟恐或違,寤寐寸心,只以歸拜雲鄕爲期。今因府讞一事,人言之驅勒,至於此極,莫非臣懷祿不去,自速機宑,興言及此,寧欲溘然而無知也。殿下不知臣無似,拯救於衆擠之中,拂拭於屢㚄之餘,躋之崇顯,置之近密,恩山渥海,非臣隕結所能仰報。在臣道理,惟宜歛跡息影,歌詠聖澤,以圖不報之報,而臣乃白首低徊,蹲據權要,鍾鳴漏盡,夜行不已。盈則必溢,乘則必除,是理之常,榮辱之來,何敢尤人,而今於垂死之年,一疏再疏,與人對辨,臣實自羞,人謂斯何?臣之所帶職名,俱係緊重,不容一日暫曠,而自顧情悰,更無擧論於官職去就,荐違嚴召,諒非獲已,逋慢之罪,尤合大何。伏乞聖上,憐臣孤畸,㦖臣危臲,將臣本兼諸職,亟賜鐫改,俾得以退伏畎畝,避遠危塗,仍治臣屢瀆之罪,以昭法犯,以謝人言,不勝大願。臣無任云云。答曰,省疏具悉。此不必如是引義之事,卿其勿辭行公。
上在昌德宮。停常參·經筵。
朴宗正啓曰,行大司憲韓用鐸未肅拜,執義宋啓榦,掌令夫宗仁,持平閔鼎秀在外,掌令權傛呈辭,持平許兟未署經,監察茶時之意,敢啓。傳曰,知道。
南履翼啓曰,禁衛營將官來言,今日本營軍兵,日次私習云矣,敢啓。傳曰,知道。
南履翼啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,行右承旨曺允遂,右副承旨尹羽烈,今日不爲仕進,竝卽牌招,何如?傳曰,允。
以副校理朴蓍壽,副修撰李垿·金牌不進罷職傳旨,傳于南惠寬曰,只推。
南惠寬,以弘文館言啓曰,副校理朴蓍壽,副修撰李垿·金,旣有只推之命,竝卽牌招察任,何如?傳曰,允。
以右副承旨尹羽烈牌不進罷職傳旨,傳于朴宗正曰,只推。
傳于南惠寬曰,政官牌招開政。
南顧翼,以備邊司言啓曰,日前以試期已迫,京試官及掌試都事開政差出之意,草記允下,而政命適下於同日,試官當出於此政,而聞以待僚堂開政,同議差出之意,自銓曹防稟,仍爲出去云。雖是亞三銓所未出之窠,若有成命,則自當奉而擧行,而至於京試官,次堂之獨政差出,旣有已例,何可以伊時之有所難便,遽入煩稟,不卽擧行乎?若或久無政命,漸迫期日,則莫重試事之臨期狼具,更無可言,其在八方聽聞,謂當如何也?當該政官,從重推考,煩稟承旨,亦爲推考,今方開政,試官·都事,待下批催促下送之意,分付該曹,何如?傳曰,允。
南惠寬啓曰,行吏曹判意朴宗來,參議金會淵牌不進推考傳旨,今方捧入,而開政命下之後,如是違牌,事甚未安。參判李好敏在外,判書,更爲牌招,何如?傳曰,允。參議只推,一體牌招。
南惠寬啓曰,行吏曹判書朴宗來,參議金會淵再牌不進推考傳旨及罷職傳旨,今方捧入,而開政命下之後,連事違召,不卽承膺,事甚未安。判書,所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
南惠寬啓曰,吏曹參議金會淵三牌不進,依定式,禁推傳旨捧入之意,敢啓。傳曰,知道。
以吏曹參議金會淵三牌不進禁推傳旨,傳于南惠寬曰,分揀。
南惠寬啓曰,吏曹參議金會淵,旣有分揀之命,一體更爲牌招,何如?傳曰,允。
傳于南惠寬曰,吏判疏批已下,卽爲牌招。
南惠寬啓曰,行吏曹判書朴宗來牌不進推考傳旨及參議金會淵四牌不進禁推傳旨,今方捧入,而開政命下之後,一向違召,誠極未安,判書更爲牌招,何如?傳曰,允。參議分揀,一體牌招。
南惠寬,以吏曹言啓曰,各道掌試都事,例以侍從差出矣。忠淸都事文鳳岐,慶尙都事蔡一祥,全羅都事金世忠,黃海都事曺錫鯤,江原都事白致樂,咸鏡都事尹德年,平安都事崔鳳知,俱未經侍從,竝依例改差,何如?傳曰,允。
有政。吏批,行判書朴宗來進,參判李好敏在外未肅拜,參議金會淵進,同副承旨南惠寬進。以徐榮輔爲左副賓客,李在秀爲司成,南正和爲健元陵令,金爲忠淸左道京試官,金箕殷爲慶尙左道京試官,任俊常爲全羅左道京試官,曺錫正爲平安南道京試官,李承達爲忠淸都事,李東永爲慶尙都事,金熙華爲全羅都事,李應奎爲江原都事,兪理煥爲黃海都事,具康爲咸䭗都事,李墷爲平安都事,右賓客單徐榮輔,左副賓客單南公轍。
兵批,行判書徐榮輔病,參判申光軾病,參議鄭景祚病,參知申在明入直進,行左承旨朴宗正進。啓曰,兵批無緊窠,吏批無送西之人,無政事之意,敢啓。傳曰,知道。
以副校理朴蓍壽,副修撰李垿·金牌不進罷職傳旨,傳于南惠寬曰,只推。
以漢城府民家頹壓別單,傳于南惠寬曰,恤典,令該廳卽爲分給事,分付。
宣傳官金學基書啓,臣於本月初六日午時量,以雨澤·農形摘奸事,伏奉政院所下聖敎,出自興仁之門,由廣州之松坡·慶安·都尺·草月·實村·草阜·東部·細村·樂生·月谷·聲串面等地,轉向利川之暮山·戶法·大陽·加麻洞·草芝谷·麻田洞·月良村·柏土里·新洞·沙北面等地,逶迤往來,詳細看審是白乎,則廣州段,今番雨水,雖有遠近之不同是白乎乃,別無大段潰決覆沙之處是白遣,農形段,早稻幾盡向熟,間多刈取,晩稻以雨水之頻仍,間或有未及發穗者,黍粟·豆太,亦多向熟,而木花段置,方張開花結顆是白乎所,招問老農,參互所見是白乎,則來後日氣,一向調和,則可期豐稔是白平旀,利川段,田畓各穀,雖與廣州別無差等是白乎乃,福河大川,溢流平地,沿邊低下之處,或有成川覆沙之患是白乎矣,亦無大段損傷是白齊。傳曰,知道。
宣傳官柳信儉書啓,臣於今月初六日午時量,伏奉聖敎,自崇禮門外,轉往果川縣,所經田野及各面里田畓各穀,一一看審是白乎,則今番雨澤,雖有各處之不同是白乎乃,不至於覆沙潰決之境是白乎旀,農形段,早稻爛熳向熟,中稻幾盡發穗,晩移秧方張胚胎,豆太·木花,或開花或結顆,黍粟唐亦皆白熟是白遣,自果川境,轉向廣州境,遍審華城府及始興縣諸郊是向乎,則各穀之成就,與所經各處,少無差爽是白遣,所致處招致老農·村民等,詳細詰問是白乎,則各穀別無所損,而來後日氣,若爲調順,則豐登可期是如是白齊。傳曰,知道。
宣傳官金鎭永書路,臣於本月初六日于時量,以雨澤·農形摘奸事,伏奉政院所下傳敎,馳往西郊弘濟院·梁鐵坪·高陽之黔巖·新院官前·碧蹄等坪及楊州之新穴·長畫等面是白遣。轉向坡州之廣灘·九龍·細柳·汾水·州內·七井·坡平·新屬等面與長湍之律東·東坡·府內·長波諸處,逶迤看審是白乎,則早稻擧皆向熟,間或刈取,洞洑畓幾盡發穗,晩移方張胚胎,而冷雨頻仍,東風間取,穗發差晩是白遣,早黍粟已盡入實,或有刈取,早豆太幾盡結殼,間間摘取是白遣,晩黍粟油油發穗,晩豆太茁茂結殼是白遣,木花幾盡結顆,間或綻白是白乎矣,晩時雨澤,跨朔淋漓,山水急流之地,沿邊低下之處,間有浦落覆沙之患是白乎乃,不至大段是白遣,問諸農人,參互所見,則所經四邑農形,別無差等是白乎矣,禾穀則乾播爲最,洞畓次之,田穀則豆太·黍粟·稷唐,毋論早晩,擧皆豐登是白齊。傳曰,知道。
宣傳官申義直書啓,臣於本月初六日午時量,以農形摘奸事,伏奉聖敎,馳往北郊,自興仁之門外新設契,至麻田南面,周行二百六十里,村村詳問,細細看審是白乎,則東部之新設契沙阿里坪水踰峴及楊州之議政府坪·綠楊里坪·碑隅·邑內面·白石面·廣石面·加羅非坪·石積面,則早稻黍粟向熟,豆太·木花,已盡結顆,晩稻早移秧,間或發穗,晩移䄃間間胚胎,根耕木麥,方張起花是白遣,入楊州官,取見名面所報,仍問農民是白乎,則田穀段,無前大豐云云是白遣,畓穀段,以冷雨之頻仍,東風之連吹,雖不如田穀之盛滿,若得天日陽和,霜氣遠退,則可期豐登云云是白遣,積城之南面湘水坪·笠巖·銀杏亭·東面及麻田之南面,黍粟·豆太·唐稷·木麥等穀,稍勝於楊州境內是白遣,禾穀段,實不如楊州是白乎乃,麻·積兩境,田多沓小,畓不過三分之一是白遣,覆沙處則雖或有之是白乎矣乃,是六月雨所傷是白遣,今月初五日雨澤,則或有少害於畓穀是白乎乃,田穀段,初二日風雨所傷,盡皆蘇醒,尤得茁長,農家所傳,可謂藥雨云云是白遣,路逢遠來行人,探問前路農形,則田穀段,無前登稔是白遣,沓穀段,果不如昨年是白遣,雖有略干風雨所傷是乎乃,不甚大段云云是白齊。傳曰,知道。
朴宗正,以義禁府言啓曰,保放罪人李大遠·權逴·朴祖壽·洪重鉉·李勉玄·洪秉玉·李鍾英·申大坤·權膺祜·鄭夏容·金志煥,還囚照律,吳慶元,査啓啓下,還囚議處以入,而吳慶元病勢,一味苦劇,仍爲保放之意,敢啓。傳曰,知道。
義禁府照目粘連,通川前郡守洪秉玉矣本府議啓內,成元之獄,旣經三檢,償命一款,更無可議,而屍親之直打罪人,事未前有,況其致死之後,不覈徑埋,大違法例,其在重獄體之道,難免其罪,心此昭律罪。以八十收贖,奪告身三等,私罪啓,奉敎依允爲旀,功減一等爲良如敎。又照目粘連,比安縣監鄭夏容矣本府議啓內,倉穀虛欠,旣已査徵,則今無可論,而修械時願納,雖云議營而取用是白乎乃,事係襲謬,不可無罪。以此照律,罪笞四十收贖,附過還職,私罪啓,奉敎依允爲旀,功減一等爲良如敎。又照目粘連,靈巖郡守李鍾英矣本府議啓內,船隻去來,旣有修報之日子,雖與裝發之晩時有間,稅穀不幸致敗,則不飭之責,在所難免。以此照律,罪笞四十收贖,附過還職,私罪啓,奉敎依允爲旀,議減一等爲良如敎。又照目粘連,金海前府使權逴矣本府議啓內,國穀事體,何等嚴重,而一萬三千餘石,輕價代捧,雖諉之報營,而以其代捧之錢,竝與絻營移貿條,散貸於公私各用,竟歸欠逋,而妄引義還之謬例,偏徵結戶之還民者,大是法理之外兺除良,巡營査徵之錢,旣令添補於信行,則稱以用之於城廨之修葺是遣,近三千金分徵於戶結,以補信行之需是如乎,信行之勿爲歛民,朝飭何如,而無難勒徵,以致闔境之嗷嗷者,論厥所爲,萬萬痛駭。以此照律,罪杖一百收贖,告身盡行追奪,流三千里,私罪,奉敎依允爲旀,功減一等爲良如敎。又照目粘連,漆谷前府使權膺祜矣本府議啓內,冒錄之災結,終雖摘發而報營,吏奸之莫察,難免其罪,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,知禮前縣監朴祖壽矣本府議啓內,還穀事體,何等嚴重,而立本取剩者,謂之報營而補賑,加作加分者,謂以恤民而均惠,而不知自陷於擅弄那移之科兺除良,外此諸條,亦多瑣屑,揆以法意,誠極駭然。以此照律,罪杖一百收贖,告身盡行進奪,流三千里,私罪,奉敎依允爲旀,功減一等爲良始敎。又照目粘連,南海前縣監洪重鉉矣本府議啓內,還穀之未捧,禁板之添付,已極可駭,俵災法意,何等嚴重,而餘結之私用區處,難逭重勘。以此照律罪,告身盡行追奪,徒三年定配,又五年禁錮,私罪,奉敎依允爲旀,功減一等爲良如敎。又照目粘連,召村前察訪李勉玄矣本府議啓內,馬價之消瀜,雖諉赴任之前,驛奴之許贖,大是法外。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,慶尙前左兵使申大坤矣本府議啓內,還耗之取用,庫錢之出用,逐條發明,至以照數傳掌,照載重記納供,則其所爲說,不無可據是白乎乃,捧還之不精,吏奸之未戢,旣登繡啓,則其矇不覺察之罪,在所難逭。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,居昌前府使李大遠矣本府議啓內,壬申秋加作剩錢,繡啓則數爻未及的知,囚供則兩營耗穀之減數,實非加作是如是白遣,辛未當捧之加耗,亦因道啓,已蒙勘推是如是白乎矣,但其官廳需用之加作還穀,立本取用者,雖云謬例,旣是法外。歉歲民瘼之加分防給,亦極可駭兺不喩,吏奸莫察,旣有經歲虛留之還,又多拔給不願之戶,論其所犯,俱合嚴勘。以此照律,罪杖一百收贖,告身盡行追奪,流三千里,私罪,奉敎依允爲旀,功減一等爲良如敎。又啓目粘連,觀此黃海監司趙鍾永査啓,則向前海州前判官吳慶元査啓云云。蓋此査事,許多公貨,恣意轉貸,或稱補賑,或稱防軍,初意非不出於兵荒時通變之道,而其所云經紀者,其所欲移報者,計不如意,其中亦不無取殖加捧者,雖有公下之文蹟,亦有歸屬之無處,論其所犯,俱係法外,固不可以公簿元數之自在,充報區劃之猶存,有所容貸。道啓中當初那移,雖云方便之策,畢竟論斷,難免舞弄之目者,實爲此囚着題之語,以此照律,何如?啓依允。又啓目粘連,向前兪應煥亦,罪人逃躱,旣在空官,常時不飭,宜有其責是白乎矣,謹按大明律徒流人逃條云,主守不覺失囚者,給限百日,限內能自捕得,若囚已死,免罪亦爲白有臥乎所,此囚段,前已發覺,限內捕捉,而罪人已死,揆以法意,當在免罪之科,分揀放送,何如?啓依允。又照目粘連,天摩前僉使金志煥矣本府議啓內,牛隻旣是該鎭之物,則攘奪一款,固無可論,而但兵荒之餘,與奪之間,虛實易於相蒙,致怨容或無怪。以此照律,罪笞四十收贖,附過還職,私罪,奉敎依允。
朴宗正,以義禁府言啓曰,時囚罪人洪重鉉,告身盡行追奪,徒三年定配,又五年禁錮,照律公事判付內,依允,功減一等事,命下矣。洪重鉉,功減一等,告身盡行追奪,忠淸道海美縣夢態驛徒二年半定配,五年禁錮,而以議啓內辭意具罪目,依例發遣府羅將押送配所,何如?傳曰,允。
朴宗正,以義禁府言啓曰,時囚罪人李大遠,杖一百收贖,告身盡行追奪,流三千里定配,照律公事判付內,依允,功減一等事,命下矣。李大遠,杖一百收贖,告身盡行追奪,忠淸道報恩縣含林驛徒三年定配,而以議啓內辭意具罪目,依例發遣府羅將押送配所,何如?傳曰,允。
朴宗正,以義禁府言啓曰,時囚罪人權逴,杖一百收贖,告身盡行追奪,流三千里定配,照律公事判付內,依允,功減一等事,命下矣。權逴,功減一等,杖一百收贖,告身盡行追奪,忠淸道連山縣平山驛徒三年定配,而以議啓內辭意具罪目,依例發遣府書吏押送配所,何如?傳曰,允。
朴宗正,以義禁府言啓曰,時囚罪人朴祖壽,杖一百收贖,告身盡行追奪,流三千里定配,照律公事判付內,依允,功減一等事,命下矣。朴祖壽,功減一等,杖一百收贖,告身盡行追奪,忠淸道黃磵縣新興驛徒三年定配,而以議啓內辭意具罪目,依例發遣府羅將配送配所,何如?傳曰,允。
南履翼,以御營廳言啓曰,本廳字內光熙門北邊第一城廊迫處體城七間許頹圮處,今八月初九日爲始,改築之意,敢啓。傳曰,知道
行吏曹判書朴宗來疏曰,伏以塚宰,國之重任也,其進退出處,四方之所觀瞻,而臣之日昨膺命,適在於金吾承召,身在禁中之際,倉卒怵迫,逃遁不得,恩點纔降,肅單旋呈,擧措昌坡,聞者倘惑。退而內省,惶恧悖恐,仰懼國事之僨敗,俯念身名之狼狽,忘寢廢飱,歷累日而不省攸屆也。臣本疎迂骯髒,性不適俗,廁之百執事之未,無一之可稱,迺蒙我兩聖朝陶甄之澤,前後四十年間,歷敡華膴,滾到崇顯。小器大受,滿則必覆,中夜思惟,不寒而栗。況玆銓衡之任,夫豈如臣昏憒所可承當而擔夯者哉?前此恩命,亦旣屢遭,上因承乏而偶授,下以怵分而冒膺。臣又愚闇而初不量入,荏弱而終未力辭,一番出脚,視若倘來,居然至再而至三矣。及夫出而行政,曾不能進一賢俊,擧一遺逸,以仰副聖上側席之求,不能激揚淸獨,恢張公道,以尊朝廷而平物情。注擬之際,醜拙畢綻,除目之出,譏責四至,古人所謂一副心兩隻眼,臣實自愧,則當世持淸議者,其必曰,玷聖簡而壞名器,自臣而始,抨彈之不及,尙云幸耳。迺者分外除旨,又降於匪材蔑效之身,滿庭材彦,不患乏人,則殿下何取於臣,而誤恩之荐仍至於斯歟?試可乃與,經訓昭揭,不能者止,先哲攸戒。殿下之誠可於臣,不啻於屢,則斯可已矣,臣之不能,自知者審,則更何敢知進而不知止乎?且臣犬馬之齒,奄迫七旬,神精衰耗,疾病侵尋,杜門昏昏,長在床褥。重以夏秋以來,積傷潦暑,頭目眩暈,泄痢交作,有食輒嘔,眞元日下,雖家常事爲,無以照管酬接,閑司漫局,難於束帶趨朝,今使之延訪人客,考閱銓案,甄別流品,程能量職,對揚官人之聖治,萬萬無其望也。噫,臣,一虛舟也,只合浮沈自在於蘆花淺水之邊,而猝然置之於層溟怒濤傾檣敗楫之間,任之以萬斛龍驤之重,則其將推盪撞碎,不旋踵而臭其載也。臣之才具之不可堪如此,疾病之不可强如此,畢意僨誤顚沛,已灼然可覩,又如此而諉以宿趼,恬若固有,自陷坑穽而不知悔,則得不爲岸上觀者之所笑乎?反復揣量,蹲仍無說。卽者開政有命,天牌儼臨,而目下情·病,冒膺無路,荐犯違傲,冞增惶蹙,玆敢畢暴肝膈,仰瀆崇嚴。伏惟殿下,天地於臣,父母於臣,曲察由中之懇,特垂體下之仁,將臣新授職名,亟命鐫改,俾臣得以優遊散地,保有殘喘,以卒造化生成之恩,不勝大願。答曰,省疏具悉。卿之年,不必無堪當於此任,又身病不爲大段,卽爲開政。
上在昌德宮。停常參·經筵。
世子宮生辰,大殿·王大妃殿·中宮殿·惠慶宮·嘉順宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。世子宮,單子問安。答曰,知悉。
朴宗正啓曰,行大司憲韓用鐸未肅拜,執義宋啓榦,掌令夫宗仁,持平閔鼎秀在外,掌令權傛呈辭,持平許兟未署經,監察茶時之意,敢啓。傳曰,知道。
韓致應啓曰,假注書鄭基善,身病猝重,勢難察任,今姑改差,何如?傳曰,允。
鄭基善改差,代以朴心壽爲假注書。
以漢城府民家頹壓別單,傳于曺允遂曰,恤典,令該廳卽爲分給事,分付。
南履翼,以都摠府言啓曰,今日入直內三廳武兼·禁軍及軍兵等,當爲中日習射技放,而王世子生辰相値,不得設行之意,敢啓。傳曰,知道。
尹羽烈,以弘文館言啓曰,副校理朴蓍壽,副修撰李垿·金,旣有只推之命,竝卽牌招察任,何如?傳曰,允。
韓致應,以吏曹言啓曰,全羅左道京試官任俊常呈狀內,矣身素患痰癖之症,挾感添劇,旬月內萬無作行之望云。平安都事李墷呈狀內,矣身素患風痰之症,當此換節之時,又添泄痢,時日內實無赴任之路,卽速入啓遞改云。身病旣如是沈篤,則勢難往赴,竝罷黜,而試期在近,其代,口傳備擬以入之意,敢啓。傳曰,知道。
吏曹口傳政事,以李止淵爲全羅左道京誠官,李朝鉉爲平安都事。
上在昌德宮。停常參·經筵。
藥房副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
南履翼啓曰,行大司憲韓用鐸未肅拜,執義宋啓榦,掌令夫宗仁,持平閔鼎秀在外,掌令權傛呈辭,持平許兟未署經,監察茶時之意,敢啓。傳曰,知道。
尹羽烈啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,柔遠僉使康鵬來,幕嶺萬戶李得春下直,各長弓一張,長箭一部,筒兒一箇賜給。
曺允遂啓曰,臣允遂,以同義禁,今日坐起進去,下直之意,敢啓。傳曰,知道。
尹羽烈啓曰,卽者修撰尹致鼎,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
南履翼啓曰,持平許兟,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
假注書朴心壽,時無職名,令該曹依例付軍職,冠帶常仕,何如?傳曰,允。
以修撰李允謙,副修撰李垿·金牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,修撰李允謙,副修撰李垿·金錞,旣有只推之命,竝卽牌招,以爲推移入直之地,何如?傳曰,允。
以副應敎趙琮鎭,校理鄭文始,副校理朴蓍壽牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副應敎趙琮鎭,校理鄭文始,副校理朴蓍壽,竝卽牌招,以爲推移姑降入直之地,何如?傳曰,允。
以修撰李允謙,副修撰李垿·金牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,修撰李允謙,副修撰李垿·金,竝卽牌招,以爲推移入直之地,何如?傳曰,允。
尹羽烈啓曰,吏曹郞廳來言,臺諫有闕,政事,取稟。傳曰,當日爲之。
尹羽烈啓曰,吏曹郞廳來言,政事當日爲之事,命下,而判書朴宗來,參議金會淵,俱有身病,參判李好敏在外,不得開政云,判書·參議,竝卽牌招,何如?傳曰,允。
注書朴來謙病,代以金逸淵爲假注書。
尹羽烈,以吏曹言啓曰,新除授奉常寺直長李賢默呈狀內,矣身素患關格之症,每當換節之時,一倍添劇,時月之內,萬無起動供職之望云。身病旣如是沈篤,則有難强令察任,改差,何如?傳曰,允。
南惠寬,以戶曹言啓曰,時御所內各司雨漏修改吉日,令日官池景泌推擇,則今八月十一日卯時爲吉云,以此日時擧行,何如?傳曰,允。
南惠寬,以賑恤廳言啓曰,謹依漢城府民家頹壓別單判付,東部字內全家頹壓八戶,各錢二兩,完少頹多二戶,各布一疋,西部字內全家頹壓七十戶,各錢二兩,完少頹多四十一戶,二三間中完多頹少二戶,各布一疋,南部字內全家頹壓七戶,各錢二兩,完少頹多五戶,各布一疋,北部字內全家頹壓五戶,全幕漂流一戶,各錢二兩,完少頹多十一戶,各布一疋,依例分給之意,敢啓。傳曰,知道。
南履翼,以備邊司言啓曰,卽見平安道暗行御史李垿別單,則其一,本道庫債,大邑幾至十萬兩,小不下二三萬,而已成鬼錄,莫如蕩債,而蕩債給代,無論支放與使客支供,量宜權減,營邑廩俸中十分之三四,亦爲減省事也。關西之邑債,如松都之營錢,始出於裕財阜民之政,而今則裕財,反爲耗財,阜民適足厲民,已至於民邑俱弊之境。然而苟欲蕩債,則必當給代,今於全道竝匱之時,將何以討得來許多泉貨,以給幾十州累巨萬之代乎?至於支放供客及大小邑廩之到今裁減,實屬不容易之擧,今姑從後更議。其一,營邑所捧納布軍,雖多權減,團束軍虛額,乃爲九千七百餘名,充疤無路,令道·帥臣量減。其中馬兵厭避尤甚,亦無戰馬,三千五百餘名內,折半換作步兵事也。軍伍闕額,雖難一齊充疤,而若使流亡漸集,汰降得宜,則籍內見存之民,不患乎未足塡代。今何可容易議到於量減元摠,而況且騎步軍之制,用有奇正,勢如輪翼。兵家排定之法,各有深意,若以無馬而換步,避役而減騎,則從此兵制之蕩然,更無可言。有國重典,卽在戎政,增損移換,實所難愼,御史所論,恐失之太易矣。其一,嘉山所在宮屯,本是居民之土,而京鄕奸細輩,誣告盜賣,依民願納價還退事也。此乃道臣之報本司申請者也。果使捧本價還退,則宮房無失本之歎,士民無執言之怨,依繡啓施行之意,分付內司。其一,江界信蔘錢三萬五千八百六十餘兩,散在民間,或成鬼錄,指徵無處,折半則蕩減,折半則待年豐,以穀代捧,排年收納事也。無論蕩減與代捧,民弊非不切悶,公貸亦有所重,此非立談間遽決之事,今姑置之。其一,營邑庫錢之官屬逋負,令本道,可捧者捧之,不可捧者蕩之,四五千兩以上負逋者,施以一律事也。官錢逋負,不獨官屬爲然,則只擧官屬而偏請蕩減者,實未知爲可,而第今無論錢穀,都歸逋負,卽是民不畏法之致也。査發其最多逋者,隨卽啓聞用法之意,分付道臣。其一,義州開市鹽,定原等五邑,分定收納,而鹽一石代錢,幾至六七兩,而會減本錢,爲一兩五錢,近又鹽釜漸破,加徵轉甚,至徵於坊里,本錢量宜添給事也。鹽本錢若果添給,則非不爲惠民之政,而但未究其所以添之道,只令添給者,恐是行不得者也,令道臣爛商以聞。其一,內司龍岡赤垌屯四十四結零,陳廢已久,白地徵稅,辛未·壬申兩年稅錢,全數蕩減,自今秋隨起收稅事也。前因道臣所請,已爲草記從施矣。其一,江界廢四郡,自癸丑闢土,洽爲六百里之地,上土鎭之移設慈城,雖爲防守之窠,每當採蔘之時,以夞怪·從浦·楸坡·馬馬海鎭將,留防各所,而各以一將七卒,捍禦犯越,其勢末由,依滿浦等例,夞怪等四鎭,移設於江邊,各以五六十里,割地定界,則外遏賊路,內護蔘場,實爲得計,而上土之移設慈城時,民有陞邑之望,上士僉使,移置於廢郡中茂昌舊基,慈城則陞邑後,府民之蔘貢戶役,分而行之事也。陞邑移鎭,事係沿革,廷議之以是岐貳,厥惟久矣,而迄未得歸一者也。從徐更議,務得十全之策,恐宜矣,其一,軍功論賞,或有見漏向隅之歎,令本道更加詳査登聞事也。漢廷之大行功賞,亦有沙中之偈語,今於論賞之時,豈無見漏之歎也?令道臣更加査聞,何如?傳曰,允。
南履翼,以備邊司言啓曰,卽見全羅道暗行御史洪大浩別單,則其一,道內各邑田稅,則菫得收捧,而至於沿海尤甚羅州等九邑大同米,以今民勢,一時竝督,決是行不得之政,依庚午巳例,限三分一退作秋大同事也。大同卽惟正之納,而漕轉事目,至爲嚴重,國計之所倚辦也,都民之所仰哺也。如己巳歉荒,卽是南民劫運,雖不得不權宜闊狹,而苟使隅災輒停,有若援例應停,是豈當初制法之本意哉?置之。其一,沿邊各邑,自經荐歉,鹽盆·漁箭及船網破傷,十居七八,而徵稅則必準元摠,爲浦民切骨之瘼,另飭摘奸,從實執摠事也。本道己·庚海溢之蕩破箭盆船網,已有前道臣陳聞請減,而非但正稅之重,不可遽議於闊狹。漁基鹽場,異於田結之遇災永陳,舊者雖毁,而新者可造,此處雖失,而彼處可築。苟能到底摘奸,從實執稅,則豈有未準元摠之理乎?惟其爲長吏者,樂於因循而忽推刷之政,爲任掌者,濟其奸弊而售操縱之習,遂使當入者得漏,而當減者見徵,竟至於害及隣族,逃徙相續者,職此之由。此則關飭道臣,操束列邑,使之以新補舊,移彼充此,雖一毫無敢致損於公稅,雖一民無或見困於橫歛,俾除民弊。其一,道內陳田之未蒙査頉者,無邑不然,而沿邑爲尤甚,卽令詳査,特許蠲祝,姑使之任其耕墾,漸復舊摠事也。田政至嚴,本不擧論於災減省,以一年再農者,雖失於東隅,而猶可收之於桑楡也。己·庚之饑饉癘疫,誠如繡啓臚陳,卽田之民,已失夏農,而秋農亦然,一望陳荒,在在皆然。邦制雖重,民事宜念,伊時事勢,雖不得不權從道臣陳請,而今已經年歷歲,流徙者庶已還集,陳廢者隨可墾闢,而繡單所陳,今又如是。若使任民事者,另加課農,務盡開荒,則寧有是也?常法之外,決不容更議闊狹。其一,各邑京鄕軍之未代定者,合爲三千七百二十四名,而所謂已代定者,半是虛名疊役,雖以査櫛冒屬,革罷禊房,卽速塡充之意,嚴關另飭,而更令廟堂,措辭提飭事也。軍伍虛額之疊徵替徵,誠爲小民切骨之冤,諸路軍政,殆乎無處不然,而湖南則自經己·庚饑疫,死亡流徙,村里多虛,此弊之較偏於他路,尤可推知,繡單所謂終至無民無兵者,實非過論。若其釐正之方,無出於査櫛冒屬,革罷禊房,而纔因擧條批旨,自本司已有行會於各道者,觀日後擧行,更爲提飭。其一,咸悅前倅,以空殼分還,爲五千二百十二石零,而昨冬査捧後,民間未捧,爲二千六百六十石零。所謂已捧,便是白徵,甲子以後吏奴逋,殆過萬石,昨年査捧,旣過其半,而至於奴逋未捧,米一千五百石零,租二千四百七十石零,死亡流離,徵捧末由。上項民還·奴逋,關問該道,可以徵捧者,分數徵捧,不可不蕩減者,區別稟處,自甲子至壬申春該縣守令,捧現告照勘事也。近來還政,何邑不弊,而咸悅還弊,尤爲諸邑之所未聞。官長無典守之實,吏奴作反弄之資,欠逋殆過萬石,餘存無非空殼,而畢竟橫徵白歛,遍及窮蔀,病民如此,寧不哀痛?其所矯捄之方,不容少緩,而第民還·奴逋,若隨其難捧,而輒許蠲除,將見耗盡公穀,竟無民食,而已後水旱緩急,將安所恃?決不可遽議蕩減,分付道臣,另究從便收殺之方,趁今秋期於準捧,而若其全無指擬,莫可督徵者,則使之別其意見,論理狀聞,以爲更爲稟處之地,而大抵糴法之如是紊亂,專由守令之全不事事,甲子以後該邑守令,奉現告拿處。至於負逋者,則無論吏與奴,一差掌庫之任,則視公貨,殆若私物,那移犯用,少無忌憚,及其現露之後,所負則移困他人,其身則得逭常憲,渠輩將何所畏而不爲犯科哉?守令今旣請勘,負逋各人,令道臣嚴加訊覈,一皆斷以常法,毋或爲姑息低仰之政,俾爲大懲創之地。其一,各邑民庫之弊,前已申飭,而京司求請,列邑官用,不拘式例,專責於民庫,畢竟則結歛而戶收,申飭矯捄事也。外邑民庫,蓋倣京大同法,而捧下有數,條例甚詳。若使爲官長者,一此恪遵,悉心照檢,則寧或生弊於其間,而不但從事抛棄,乃反從以毁劃,吏奸愈滋,官犯隨多,遂使濫費日增,常捧歲詘,箕歛之政,每及於窮民。此弊則非但湖南爲然,凡有民庫諸道諸邑,無不皆然。以繡啓辭意,嚴加關飭於諸道道臣,凡係科外冗濫者,一切省減,更成新定節目,俾存當初設庫之本意,仍令該邑,分等磨勘於該道監營,以爲杜奸防弊之地。其一,沿邑進上物膳所當處,有大中小之別,而以羅州·靈光·咸平·茂長之大,而置之於中,如樂安·光陽·寶城之殘,而置之於大,關問該道,量其大小,參互釐正事也。進上物膳之當初排定,非以邑力之大小,惟視魚産之多寡,驟看似欠均平,其實自有裁酌,到今換易,必有窒礙之處,置之。其一,海南·莞島,甲子移屬康津,而所産進上物種,依舊自在於海南,爲海民難支之端,還屬海南,以爲捄弊事也。土地則移屬於康津,而物産則仍責於海南者,誠未知何所據,而宜有海民之稱冤,令道臣詳探兩邑事情,具意見狀聞,以爲更爲稟處之地。其一,光陽·順天·樂安·興陽·求禮等五邑所在統營穀,以本色還納於蟾津,而該鎭捧上時,舂精改斛之縮,極其夥然,依他邑例,各使該邑作錢以送事也。統營穀物之散在湖南列邑者,擧皆執錢以去,獨此五邑還耗之本色捧納者,雖緣該營支放米邊不足,而五邑出浦,較近於諸邑之故。然五邑民之爲弊難支,誠如繡啓所論,轉輸之勞費,欠縮之補充,俱是他還所無之事。且越他道而移納於鎭倉,則轉輾生瘼,有倍他還,其勢必至。病民至此,該營事勢,雖有些少窒礙,豈可一任其爲弊,不思矯捄之方乎?令本道道臣,爲先往復於該營,以爲從便釐改之地,而如不得歸一,則自兩營,竝論理報司,以爲參互量處之地。其一,珍島牧官,處於島外,牧馬在於島內,而郡民役重,牧子役歇,故牧子日添,而郡丁日縮,若不罷牧官合設於本郡,則硬定牧子元額,俾杜奸民避役之弊事也。近來避役之弊,逕竇百出,而投屬牧子,亦居其一。蓋有牧之邑,邑民之謀免軍保者,移接牧村,仍稱牧子,凡係邑役,一皆不應,牧丁歲增,而邑額日縮。此之爲弊,珍島,雖其最甚,有牧各邑,大抵皆然。邑牧分設,法意有在,雖不可遽議變通,而至於牧子,則除却元定額數,如有新增冒屬之類,則一一査實汰定,俾補闕伍之意,分付道臣。其一,靈光郡兩稅,從前自本邑直納,而壬辰移屬法聖倉之後,科外濫捧,逐年倍增,爲靈民切骨之冤,而直納隣邑,少無此弊。今若依舊直納,則非但祛弊,可除漕船加造之費,又得漕卒之罷充軍役,且復戶米·騎船越海糧等,許多浮費,自歸減省,誠爲公私兩便,關問該道,從民願復舊事也。該邑稅納之移屬漕倉,當初定法,自有斟酌,雖難遽議變通,而到今民弊,旣如繡啓所論,則令道臣博採事情,深量便否,具意見登聞,以爲更爲稟處之地。其一,雲峯縣,西有女院峙,北有柳峙,東有八良峙,嶺路險阻,今若築城於此,則當爲湖·嶺第一關防,且延袤初不闊遠,物力亦不當浩大,關問該道,從長設施事也。雲峯築城之論,其來已久,蓋天設之險,據扼嶺·湖之衝,其爲南路最緊關防則審矣。其在固圉之政,宜有撤桑之謨,先令道臣,待秋巡看審形便後,更爲登聞。其一,南原紙弊,前因繡啓,自朝家劃下還米五千石,使之取耗捄弊,而各樣進上及公用紙物,定其斤兩節目遵行矣。近來紙重倍蓰,楮物踊貴,一年所用紙價五百兩,今至一千五六百兩,所入亦爲倍加,隨用隨歛,皆出於民,別加區劃,補其不足,抨定紙重,俾除痼瘼事也。本邑紙役救弊條之自朝家庚戌劃下者,每年爲五百兩錢二百石米,錢補楮本,米爲役需,當初如是劃給,裁酌事情,較量捧下,初無不足之歎,而自營邑,別成節目,俾得永久遵行者,未過幾年,又復生弊。未劃下之前,猶能自邑支持者,今於添劃錢米之後,曰以弊益難支者,寧有是也?是豈財力不敷而然也?亶由官與吏之毁壞成式,冗濫無節,以致如此。若自營邑,留心矯捄,刪煩汰冗,一遵當初節目,則豈有加泒及民之理?此非更煩朝家之事,付之道臣,一一釐正,俾有來效。其一,靈巖郡露兒島所在內需司田畓,爲一百五十八結三十七負五束,每結捧米八十斗,以租二百斗代捧,而差人輩,專事威脅,一斗加入,殆過三四升,島民莫不呼冤。依所安島例,特令該郡,收捧上納。雲峰縣龍洞宮折受無土免稅田畓,爲二十三結九十一負九束,而革罷宮屯,作爲民結矣。壬寅自戶曹更爲打量,還屬宮土,每負徵納,租一斗代錢一錢,而又徵正供,乃是一土兩稅,窮民實無安堵之望。全州所在糧餉屯田畓六十八結三十七負五束及金堤郡糧餉屯田畓二十四結三十負七束,不論豐歉,但責元摠,爲民切骨之冤,依民田例,逐年踏驗,從實災頉事也。宮差屯監之爲弊,非但露兒島爲然,凡爲矯捄之論者,輒以全屬本官爲說,而此事亦難保其無弊。若一失照檢,任其生弊,則官吏之操縱,未必不如京差,其爲利害,旣難的見,則無寧姑具仍貫,以觀來後。但於徵捧之際,令本官照察精濫,如有一毫橫侵之端,隨卽論報本道監營,直爲徵處,使監差輩知有所憚戢,則庶或少險民弊。雲峰所在龍洞宮折受田畓之疊納於本宮該曹者,大違常法。明係民田,則豈可兩屬而疊稅乎?此則令道伯,詳査前後來歷,論報本司,以爲憑處之地。糧餉屯土之爲弊,道啓·繡單,前後陳聞者,非止一再,而曾以待年豐,自本廳改量之意,有所覆啓矣,自當從後釐正,姑且置之。其一,左右水營兵船·龜船及伺候汲水等船,已爲限滿,竝皆朽傷,待秋成卽令修改,而該營船艙,運船不便,申飭掘浦事也。戰船是陰雨之備,改造之政,豈容遲緩,而連値大歉,間雖退限,然秋成以後,則該榮,自當枚報修造,運船處之隨湮隨開,係是該營主管者,亦當臨時相度處之,不必別爲提飭,置之,何如?傳曰,允。
南履翼,以備邊司言啓曰,卽見慶尙道暗行御史金學淳別單,則其一,還弊中,沿枵峽峙,最爲痼瘼,還摠最多處,不拘詳定減價,許作移補經費,如己酉尙州等邑例,或以各衙門穀之多數減縮爲難,則他道及本道中,準詳定貿充事也。穀貴價高,故沿邑之所以枵也,穀賊俱低,故山邑之所以峙也。苟使道臣,一遵穀簿,實心裒益,則寧或有是,而第今穀渴之歎,沿峽幾無異同,雖使之減此添彼,務盡均俵之道,而至於以穀作錢,仍補經用,在所難愼,令道臣相時量摯,從長均穀之意,行會本道,而亦爲一體申飭於諸道。其一,各邑還弊,例頉爲祟,各從戶摠·結摠,必用一功之法,更無頉免之意,嚴加申飭,如有許頉之邑,該守令請罪拿問事也。年豐則勢戶必欲圖頉,歲儉則貧民亦難付巡,此固還益紊而民益困者也。繡啓所陳,切中還弊,此後則無論結分·統分,一遵籍案,通計煙戶分各等,一齊均分之意,另飭諸道。其一新寧流來反逋,爲一萬九千七十一石,屢經道査,六年之間,所捧爲三千四百六十六石零,未捧一萬五千六百五石零,徵納無路,遽議蕩減,極知猥越,而必欲準捧,則移徵一邑戶結之外,更無他道,據實仰陳,以俟裁處,而負逋三千石一人及二千石一人,擬以一律,五百石以上,絶島爲奴,外此差小者,遠地定配,而揀赦典事也。新寧逋弊,道啓前已登聞,而伊後之已捧·未捧,逋吏之爲首爲從,今無以憑驗,更令道臣,詳査以啓。其一,左右沿各鎭堡秋糴,只納耗條及統營移轉條餘數,則反臥虛留,每鎭秋穀,只存三四百石,過數者從便移送,滋耗者隨卽減却,秋捧後道臣,別遣摘奸事也。鎭還之捧耗臥本,其弊已痼,而道臣初不管檢,鎭將把作貨利,從中偸弄,便成虛簿。還餉之重,邑鎭何間,而反臥之弊,鎭甚於邑,到今矯捄之道,惟在於均穀察奸,先以此發關嚴飭。其一,星州·草溪兩邑之下納米區劃,例在春間,而冬糴時,以還米輸納江倉,秋捧時竝耗出秩於結夫,故兩邑數千石米還,長爲虛留,嚴飭本道,永罷此弊,更若冒犯,該倅拿問事也。下納米轉輸之弊,不獨兩邑,而托以下納,虛留正還,惟此兩邑,比他最甚,嚴飭道臣,自今秋永祛此弊。其一,眞寶縣還穀中,木麥竝別會,爲一千四百九十石五斗,而其數甚多,又不宜土,爲弊滋甚,從民願以木麥五百石,換作皮麰三百三十三石五斗,七百石換作太三百五十石,其餘則留作備旱之需事也。量宜換穀,道臣必有所斟商,姑俟道啓之陳請。其一,軍丁之弊,本道爲甚,行會列邑,考閱屢式帳籍,非士族非鄕品者,盡爲査出,各閫各鎭及各邑軍官名色,元額外無敢過濫,如或隱慝,該倅施以制書有違之律,著爲定式,校院生則定額外,冗濫者刊汰,未賜額鄕賢祠募屬,亦爲査出,一竝充丁,官吏契房,一切嚴防,璿泒與勳裔憑藉謀頉者,考其譜牒後許頉,稱以驛屬,頉免邑役者,道臣發關邑驛,輸送形止案,以防奸弊,而嚴立科條,添入繡衣事目。近來漏籍免投,移徙他邑者甚多,申飭外邑,必依關節之法,移去之民,有本邑公文,然後許接,如無關文,逐去不受,著爲定制事也。汰降漏丁,竝塡闕伍,旣自廟堂,筵稟行關,永爲著式,諸道自當恪遵令甲,另有成效,而至於流戶之散而之四者,各據本邑公文,照驗許接之意,分付本道,而仍爲竝飭諸路。其一,田畓改量,今爲百餘年之久,改量一事,不容少緩,而不必通一道設施,隨其年穀稍登邑始事,而所入紙筆墨及監色糧料,數甚不多,或以公穀會減,或自監營助需事也。改量之令,前後非一,而尙無一二邑始事者,蓋緣於人各占便,工於避事之故也。待年豐,隨卽擧行之意,行會於本道及諸道。其一,金海·鳴旨島·菉島鹽戶之難支,專在於各處酬應與例給,令道臣另飭該府,鹽廳用費之過濫者,一切嚴禁,每朔下記,成貼於本官,則多少雜下,不禁自祛,監營醬鹽三百石添柴之價,依公鹽例,每石五錢出給,本府稅鹽三百石中減五十石,歲爲定規,以爲支保事也。該島公鹽之弊,說易而救難,尙未有指一蘇救之方矣。繡啓所傳,雖異於公鹽,而弊及鹽民,果無異同,令道臣詳察該島民情,從長釐處。其一,均役廳漁船,惟以比摠爲準,破亡而末由蒙頉,新造而行賂漏稅,巨濟·昌原·晉州等邑,尤有甚焉。關飭點船差員,亦令道臣爬櫛,從實執稅事也。勢不得實摠,稅不免白徵,卽海戶切骨之冤也。年例點船之外,別般査刷,必爲從實收稅之意,分付該道。其一,英陽本非綿産,而遠貿他境,爲弊滋甚,稅木依嶺底邑稅米太例,許令純錢事也。木錢間便否,更令道臣,詳探以啓。其一,順興畓多田小,粟種絶罕,木綿極貴,還簿小米三千八十餘石,依昨年新寧例,從市直作錢,以詳定價移貿,仍令換作他穀,大同木依咸陽等邑例,亦許絶錢事也。旣非宜土之穀,且有偏峙之弊,道臣詳按穀簿,從民情以聞,大同純錢事,亦爲一體論啓之意,分付。其一,慈仁所納架山倉餉還,卽監營之所設置屬邑中仁同等三邑,以糴糶之有弊,竝蒙頉免,而獨慈仁,尙今受還,歷百里過兩邑,民無以支堪。今以南倉,作爲漆谷之外倉,山下牛巖倉所屬面,移屬南倉,革罷慈仁上捧之規,八莒倉所屬面,移屬牛巖倉,而八莒倉,在於牛巖倉下十里地,本不緊關革罷事也。分邑分倉,卽關民邑之大政,如有不得不通變者,則道臣自當登聞矣。其一,江海邑還米改舂之弊,誠可爲冤,均廳別上納米一千石,間三年上納,船價一體以還米磨鍊,東萊倭料米及儲置米,有不足之患,則亦以還米,排劃沿邑,使之改舂以納,每石補縮米,洽過五六斗·七八斗,色落及情費,或有民間分徵處,或有吏輩替當邑,從今上下納之以還米移劃者,每石定給補縮米五斗,以公穀會減事也。改舂縮之,吏民替徵,雖係邑弊,移納米公穀補縮,亦無是例,今姑置之。其一,慶州府下納米運納時,船價之收歛於兩浦,少不下五六百兩,海民不能奠居。田賦旣是陸民之役,雖運納之節,宜使陸民當之,而偏責海民,實爲可冤,從今計其船價應入之數,通同分排於納米之陸海民事也。生穀在陸,運穀在海,此所以船運價之不徵於陸民,而徵於海民者也,令道臣査處。其一,黃腸·封山,在於安東等七邑,而頑民潛斫之弊,不啻種種,今番別般摘發,嚴加勘律,而後有犯禁者,自本邑報營照律,所執之板,更勿屬公,作穀會錄事也。若使令行禁止,斧斤不入,則初何有可執之板,而自朝家先爲區處乎?繡啓所陳,未知爲得宜,置之。其一,海封山守護,極爲嚴截,而壬子因本道歉荒,以風落松許賣,移補賑資,船民蒙利,漁利豐足,左道之慶州·蔚山·機張,右道之固城·巨濟·河東·南海等地,山崖絶壑,風枯朽腐,等棄可惜,依壬子年例,許賣船民,以其價劃付統·水營,而統營則添付於贍餉屯,水營則需用於濬川之費事也。封內若多風落,營中且有公用,則必不得自京司先劃,而各自請得需用,今姑置之。其一,馹路濫騎之弊,最爲痼弊,關飭痛禁,若有冒犯者,隨現論勘,而先從各該察訪,拿問正罪事也。已自廟堂,筵奏申禁矣。後若有犯,與受同罪之意,更爲關飭。其一,軍器之朽鈍,無處不然,無論營·邑·鎭,銃藥·弓矢·創釰,定數加備,而到任一年之內,留心精造,看品于兵營,自兵營歲末修啓,而各營·邑·鎭,例有軍器修繕之物財,則隨力磨鍊,定式造成,外此出意氣別樣修補者,毋論官民,如前論賞事也。軍物·公廨·城池之捐財修補者,本道據實修啓,則該曹自當論賞,而至於年例修補之邑,每多名存實無之歎,必於年終,枚報巡·兵營,又自兩營,修成冊報備司,以爲憑考之地,仍爲定式,竝飭諸道。其一,東萊以邊上重地,言機之漏洩,在所嚴防,而我國動靜,無不傳播者,都是通事輩之所爲。訓導別差,必擇人器可合者,通事以下受賂洩機之習,令本府益加偵探,隨現梟首,任譯亦爲嚴刑遠配事也。通事則嚴防,任譯則擇差之意,分付該邑該院。其一,給倭公作米一萬三千石沿邑輸運之弊,已不勝言,而萊府下屬之點退誅求,無所不至,就各邑當納米中三分一,每從萊府米直,關由道臣,代錢輸送,則實爲沿民紓力之端,而米價酌定,自萊府十分參量,無或過濫事也。本色輸送,亦有誅永之弊,則代錢替納,能無刁蹬之患乎?去弊生弊,其弊無異,先以嚴加操束,無敢濫觴之意,申飭該道該邑。其一,沿邑給倭公木,恒定附近邑,以田稅磨鍊,而十數年前,自戶曹取其木品稍勝下納中慈仁等六七邑,竝劃上納,公木則移定於山郡,今作永式,山沿俱困,慈仁等邑田稅,如前下納事也。自地部已爲移定,今過屢年,未知其地部則無甚利害,本事則不難銷刻乎。先使該曹,具由稟處。其一,下納十七邑田稅,盡輸萊府,而大同則一邑之中,分而爲上納下納,如長䰇·淸河等結小邑,下納外上納,未滿數馱,而別歛上納之費,輸送千里之遠,令該廳收租磨鍊時,就此等邑,都劃下納事也。以數馱之納,有千里之費,爲民弊誠爲不少,令該廳,必以矯救之方,指一稟處。其一,東萊金井山城,卽南徼第一關防,別將以本府首校中,擇其謹畏者,啓請蒙批,而廩料·官衙,不必別備公貨,巡營所送錢二千兩,限三年條引貸,作畓收租,所屬金海等三邑餉耗之仍付元穀者,就中折半耗劃付別將,竝與屯租,排比於校卒支放之資,衙舍則城內國淸寺,仍作倉廨,而倭館,設門將三人,首校中擇差,遷轉爲金井城將事也。山城重設之後,自本邑差出城將,鳩財支放,而經始未久,似不無未盡磨鍊者矣。令本道本邑,往復相議,可以陳請者,追後登聞。其一,東萊,則素無賑倉名色,自今別設賑倉,而本府每年官備私賑租五十石,移付賑倉,道內會付米一千石,換付萊府,以其分耗之官用者,限十年儲蓄,則實爲永久濟荒之方,而十年後,則依他例半留事也。本邑以邊上巨鎭,尙無水旱不虞之備,誠極疎虞,而繡啓所陳,果有意見,令道臣詳量論啓。其一,漂倭糧料,例以儲置入給,而儲置不足,以還米分民改鑿,其爲民弊,無異白徵。機張·蔚山·熊川·巨濟等四邑,儲留收租磨鍊時,量宜優劃,俾除改鑿之弊事也。儲置與還米,精麤不同,若以還米,改舂代給,則必有徵民補縮之弊,此後則量宜區劃之意,分付。其一,統營支放租三萬石分排之邑,或直納營底,或輸納屬倉,而分民改色,簸揚取精,一石之納,必費兩石。自今捧上之節,勿使營屬干涉,必令倉在邑守令,永定差員,一從烙斛監捧,而統營直納之穀,令固城縣令,永定監捧事也。依北漢糴糶之例,使該邑守令,與本營親裨,眼同監捧,俾爲防奸省弊之意,關飭統營及巡營。其一,統營罷債後未收錢,輒以蕩減爲例,而更出兵庫錢,散貸取殖,以爲充報之資,而後來統使,又或蕩減,故庫錢虛留,逐等增加,債錢了殺,去益無期,自今嚴査徵捧,蕩減之弊,一切嚴防事也。本營事勢,無以懸空遙度,令帥臣詳陳前後委折,論報本司,以爲憑處之地。其一,統營所管,戰船·漕船之新造及修補,俱有定式,每年所用船材,不下屢千株,而訓局船隻之改造,或有一歲兩船之造,爲弊尤甚。役費之自訓局上下者,每隻無過米六十石,餘外所入錢一千一百兩,專責於各鎭殘卒,向後造船物財,自訓局劃送,俾除橫歛之弊事也。訓局造船之貽弊,鎭民自前已然,而到今民弊,比前尤劇。此後則量宜加上下之意,分付訓局。其一,巨濟海弊,爲民邑難支之痼瘼,統營兵船所劃付漁條十處,還付該邑民庫,本邑與各沿諸邑,統營收稅防監之東西疊徵,爲弊不一,革罷事也。年前繡啓,已陳此弊,而迄未得釐革矣。令帥臣詳査爲弊之本,從便矯革後,形止報司憑考。其一,道內牧場收稅作錢,極其過濫,牧結徭役,又極煩重,從今稅穀定價,與地方官停當,一報司僕,一報監營,待本寺決定,自監營知委,徭役,一依邑結例收捧,而科外名色,一切防禁,定式施行之意,令該寺,稟處事也。令司僕寺,稟處。其一,築堤堰,乃是勸農之政,而發丁赴役,爲民痼弊,自今築洑,皆令主事人雇軍,切勿役民事也。堰洑修築,其事不一,或有物主之專管秉利者,或有衆民之同力分功者,有難以一槪爲論,第爲申飭詣道。其一,信需穀二萬包,分授列邑,盡分取耗,以裕來後支信之資,而糴糶之節,弊滋目前,勿令盡分,只爲半留事也。信需穀之創置,自前道臣始之,而未過數年,元穀無多,姑不可以盡分半分,責備爲說,稍待穀多後,俾遵半分之例。其一,席産八邑之席民輩,一自京貢之後,失其聊賴,被充軍保,加以徵出,預受之米錢,節使行求請春秋營納與各處例納,無以責納,爲公私狼狽,而貢人輩之藉勢威喝,減削席價,無所不至。席子上納,依舊自在,席民沾漑,公然奪取,爲席民切骨之冤,罷京貢還席民事也。鄕貢爲弊,京貢亦弊,席子所在,弊無不有。然而京作貢,今纔屬耳,更觀便否,從後區處。其一,漕船之私卜添載,誠一痼瘼,自今道臣,別遣營裨於南海露梁津,逐船搜檢,一體嚴飭於兩湖道臣,糾察添卜事也。稅船添載,自有當律,若又犯科,尤極寒心。令本道,每當裝發之時,別加廉察,隨現啓勘。其一,漕卒例下米,每年都差員,先給每石價三兩錢,本米上下,有名無實。此後必以本米出給事也。漕糧旣自公穀劃下,則當以本色分給,而替授廉價,坐受厚利,罪近貪汚,另爲嚴禁,必以本米,一一上下。其一,漕船之限前改造,奸弊不一,公貨之費,松政之害,誠非細憂。此後別修補名色,勿爲施行,未滿十年而不得不改造者,自本道,別遣摘奸後許改事也。漕船之改造新造,不計其限前限後者,果爲松政難繼之弊,而漕卒則瞞告該司,郞官則例報備局。所謂限內改造,無歲無之,後若有限未滿而許造者,本道別遣摘奸,更覈虛實,如果爽誤,則摘奸該郞,自本司草記重勘。計士以下,移法曹照律嚴治,而瞞告之吏卒,付之本道,從重懲勘之意,行會道臣,仍爲定式。其一,左道兵水營移設之議,甲乙未定,而兵營之爲城,處於原野,三鎭軍卒,皆在三四百里之外,城內泉井,本無水源,別無據險而可守者。華山則山勢險峻,可藏百萬甲兵,中有十二井泉,其優於蔚山,不啻天淵,而築城構廨,移民峙粟,許多事役,未易營辦,地勢則雖甚可合,移營則最是難便,水營則船艙湮塞,戰船掛在乾港,移營之論,皆以機張項串浦爲便,而項串則海水渟洄處也。補築石墩後,方可成艙,舊艙本是天作。今若半入移營之費,廣加掘鑿,別般防築,則庶可復舊運船,而目下容入,前頭需用,宜有措辦,然後可以斷定事也。移艙與掘浦之議,衆論多岐,尙不得歸一。且連値歉荒,財力不敷,無論移艙掘浦,無以率爾經紀,待年豐,更加爛議後,稟定擧行。其一,左水營管所管七鎭堡,處在海寇初程,而素無武士試才之賞資,每年加分耗折米五百石,一依水營·東萊例,從長區處,使之課朔勸射,而若値加耗未滿五百之牟,減數劃付事也。懸賞勸武,戎政之先務,令帥臣詳探各鎭物情,且商容入財穀,論理以聞。其一,右兵營,曾設馬兵都試,優等一人,直赴殿試,初無沒技直赴之規。今若特設沒技之科,出身之中,復參沒技者,依統營·蟾津別將例,道內山城別將中,待窠調用,則庶慰軍卒之望事也。事係科制·官制,令道·帥臣更爲論啓,以爲稟定之地。其一,島嶺別將廩料磨鍊,尤爲殘薄,每當遞歸,賣馬典衣,徒步還家,殊甚可憐,而聞慶屬邑,素有補城米軍餉穀名色,就此中以米二石,每朔添料事也。旣畀乘障之任,終令賣騎而歸,不但矜歎,亦關事面,依繡啓加料上下之意,分付該道。其一,每朔朔膳及物膳監捧之時,許多海邑,一齊來待於監營,各其煙價與情費,竝徵於漁戶,此實海民難支之端。若以所産邑,輪回當之,假令正月朔膳,某某邑進排,二月朔膳,某某邑進排,則每邑雜費所減不少事也。分朔封膳,當有井間當次之邑,則何爲而各海邑一齊來持乎?令道臣査處。其一,各邑山火田,另加詳覈,從實執稅,官稅之太過者,民給之冤徵者,一切減給,仍定邑摠,更勿加徵,而每於三年,一次如右定稅事也。加耕執稅,本有上中下三等之規者,蓋欲令隨歲豐歉,從實執卜之意,而近多勒捧·白徵之弊,山民尤無以支存。今此三年一定稅之論,果爲得當,以此分付本道。其一,金海·固城戶結還分徵,卽窮民切骨之冤,而爲官長者,慮在逋穀之多,移徵不干之民。若不別般嚴禁,則將至民邑俱病,向後某邑,如有更犯之弊,該倅各別論勘事也。所謂移徵,卽隣徵·族徵之謂也。隣族之徵,邦禁至嚴,更加申令,俾毋抵罪。其一,各營·邑·驛之吏額過濫者,一一減汰,更或有添額之弊,各別論堪事也。年前以京外吏額,一從大典所在,竝爲汰減,修成冊報備司,永爲定式矣。今若有犯科之邑,則重勘守令之意,更爲關飭。其一,尙州故參奉金,河東故士人鄭閒妻朴氏,統營將校廉協權,孝行卓異,合有別般褒美之典事也。其一,固城士人李德老妻朴氏,孝烈俱兼,宜有旌表之典事也。孝烈,令該曹,稟處,何如?傳曰,允。
南履翼,以備邊司言啓曰,卽見黃海道暗行御史李在秀別單,則其一,庚戌海溢時,浦落田畓,延安爲一百七十七結零,白川爲四十一結零,而每以新災報勘,使之改量永頉,長淵新起之田,不入收稅,亦多隱卜,卽令一一査發,且於田案所無之邑,竝行改量,而先自淵白·長延三邑而始之,就次更張,以此査得補彼欠縮事也。延·白之浦落白徵,長淵之新起無稅,都是未改量之故也。改量之命,前後非一再,而道臣每憚更張,守令輒圖狃安,不毛之土,亦見徵稅,有秋之田,率多漏案,民産由此而益困,國計田此而漸匱。苟使按簿量界,繩尺不爽,則疆理自定,把束無遺,而此非大殺難行底事也。不過有爲者,亦若是而已。然而外邑之不遵朝令,近爲尤甚,尙未聞自一邑始者,誠不勝萬萬慨歎。先自三邑,小則査陳,大則改量,以爲就次均量之意,申飭道臣。其一,本道軍丁,半是虛額,而私募除番,又是定式之外收錢,或入官用,或歸校吏,令道臣嚴飭列邑,汰此補彼。谷山·長淵,則闕額尤甚,募屬最多,故私募除番中谷山三百名,長淵七百名,已爲移充正軍,而更加申飭事也。軍丁之不充原額,是豈民小軍多而然也?各般漏丁之一竝査塡,頃已筵奏行會,各飭道內列邑,亟行刊刷之政,隨卽釐改,依啓下新定節目,仍卽報本司考準之意,更加嚴飭。其一,兵營還餉三萬八千餘石中,流來臥還,乃爲三分之一,而春糶穀無留儲,秋糴半是虛錄,每石捧一兩錢,名以臥債,屬之營用,名色不正,生民受弊,自今革罷臥還,一依會案,期於充捧事也。臥還之弊,黃州最甚,屢登繡啓,每煩朝禁,而前後帥臣,一不能着手釐革者,不但帥臣之不職,亦由於事勢之迫不獲已也。苟欲到底洞革,則先爲準數盡捧,然後乃可以拔本杜源,而此乃傳子傳孫,歷幾世臥來者也。況又有指擬無人,仍成鬼錄之類,若於荐歉之時,遽爲畢捧之擧,則此必行不得者也。今幸秋事將登,民力宜紓,先自今年,凡當納不納之類,分數收捧,次次除減,以爲限幾年,竝祛弊根之意,申飭道·帥臣處。其一,長淵外倉爲七處,而勘糴時,收捧臥還債,每倉各以五十兩,納爲官用,各色之不正,莫甚於此,鳳山外各倉,畢糴後稱以剩條,收斂五百兩,以作官用,其弊甚於臥還債,故已爲關飭革祛,而更加嚴飭事也。長淵之勒捧臥債,鳳山之公奪剩穀,雖是襲謬之久,俱係不法之大,自今秋洞革之意,分付道臣。其一,安岳倉穀中吏逋,爲一萬七千五百五十九石零,逋負之多者數三千石,小者三四十石,査其最多者,繩以當律,逋穀則仍令刻期收殺事也。糴糶逋負,殆無無邑不有,而今見繡啓,安岳之若是夥然,誠萬萬驚駭。雖値荐歉之餘,若使邑有命吏,必謹典守,則一任下吏之偸弄,豈或若是其無節乎?道臣·倅臣,今方新到,使之另行反覈,逋吏則分等啓聞,以正本律,逋穀則設期準捧,以整還簿,始逋未發守令,溯考年條,一一論啓之意,分付。其一,文化倉吏,以其私穀,添錄還簿者,合爲八百十三石,如法糴糶,惟利是圖,故其私錄還案者,已爲抹去,嚴繩該吏,而不無後弊,更加嚴飭事也。近來吏奸,無所不至,而至以私穀,幻作元還,罔民牟利之計,實是前所未聞。然而守令袖手,矇未有覺,尙何可以守令言也?御史今雖査破,安知不更售前奸乎?另加糾察,一切痛禁。道內他邑,亦難保其必無此弊,竝爲先事嚴飭,使之無抵重律之意,分付道臣。其一,巡營支放之不足,爲八百二十五兩零,以營各倉各穀折米八百二十五石零,依詳定代捧三兩五錢,而一兩以補支放,五錢歸於吏校,二兩移送西別倉,貿穀立本,以充元還,而價本多歸消瀜,穀品半是粃槺,且幕裨監色之憑公加作,逐年漸滋島民切骨之冤。巡營支放不足條,關問該道,某樣區劃,西倉立本之弊,一切革罷事也。所謂西倉立本之擧,蓋緣於支放不足之致,雖與他道加作立本有異,而其爲民弊則一也。行關道臣,使之從便區處,俾無還民咨怨之端。其一,黃州·艾陳十二兩浦之漁船稅納,爲三百兩零,而近多死亡,其所稅納,殆同龜括,至於甕津,則漁稅爲二千一百餘兩,康翎則爲八白餘兩,而以其漁利之歲增,亦有剩餘之官納者,幾加元稅之數。以此有餘,補彼不足,實爲更張之道,外此亦多白徵之處,另飭道臣,使之從實摘奸,無或有原案虛實相蒙之弊事。沿邑海稅之紊,甚於山邑之田政,以陳爲起而山民漸散,指無謂有而沿民莫支。元稅改定之請,無邑不然,而惟此甕津·康翎之稱以剩餘,把作官納者,誠莫曉其故。若非案外見漏,則必是稅上加歛也。二者之間,必有其一,令道臣另加査櫛,論報該廳,以爲釐正之地,其外諸邑,亦皆詳査,俾各執實補虛,以有代無,無或白地冤徵,亦勿原案見縮之意,申飭。其一,中江開市別將,以漁價工房兩監中差送,而春秋每等出給本錢四千二百十五兩零,兩監應役時,謂有負債,以開市錢一千兩,預下充報,及至開市別將隨行時,只以三千二百十五兩預下,而又多人情,本錢半縮,其餘則重利給債,及當開市之限,應納物種,無路措備,則自巡營董飭捧給,徵及姻族。自今兩監負債,自本營區處,開市別將,以諸校中擇差,開市本錢,勿爲引年預下,明春等出給於今秋,今秋等出給於今春,而禁斷其情債。苟有不遵令甲,未及準備者,係是兩國交易之事,施以軍律,物種則卽令分徵於該廳之意,成節目遵行事也。魚工兩監,卽本營之私庫,而本營濫用,該監負債,乃以開市錢先下,以爲報債之計,終至於及期厲民之弊,事極無當,大是襲謬。自今爲始,依繡啓所陳施行,所謂開市之任,別定他校,切勿預下,仍爲本營著式之意,分付。其一,長山以北十一邑稅米太,自庚午本色收納,而以運路不便,京貿以納,所費甚多,自今依已例,永爲代錢上納事也。海路今雖比前稍便,而險洋運穀,終違十全之道,且或京貿以納,則爲弊尤多,依前代錢之意,分付。其一,昨春設賑時,巡營勅錢之列邑所貸者,爲十萬六千餘兩,而有未盡收殺處,嚴飭列邑,刻期督納,至於海州,則貸下洽爲二萬五千兩,而四千七百兩,除出私用,外此亦有犯用者,其數合爲六千餘兩,而所謂充報之區處,乃是一張虛券,令道臣,還捧於海州前判官事也。勅錢之移用於賑資,乃是萬不得已,一時權宜之擧,而今已經年,尙未收納,至於海州,其數尤多,使之一一充補後,形止報本司憑考。其一,文化人甄夢祥孝行褒賞事也。令該曹,稟處,何如?傳曰,允。
南履翼,以備邊司言啓曰,卽見咸鏡道暗行御史具康別單,則其一,關北還弊,其目有五斗斛之濫觴,名色之創出,吏鄕之弄奸,先私捧而後公穀,以安穀而換正穀,俱是十州之痼弊。三剩穀禁斷之後,換作名目,愈出愈奇,其爲民弊,千百其端,故已爲關飭列邑,漸次釐正,難保其永革此弊,更加嚴飭。每年評事之入北也,別以監糴,添載節目,一有不法,則輒令啓聞事也。三剩穀纔得革罷,五條弊又此踵生,凡所以蠧食錐刮,無奸不有者,卽貪吏墨倅之猥叨北邑者,欺巡營之遠隔,幸邊氓之易愚,恣行不法,略無顧忌,致令鳥獸之民,莫可支活,苟論其罪,合置何辟。評事旣兼監市監試之任,責任之重,無間於繡衣,若得守令之最無良者,則隨現登聞之意,自今定式。其一,南關分還時,先除耗條,而以其除耗條,又爲別分,此已各邑之痼弊。且春以斗分,秋以斗捧,邑邑皆然,倉斗低仰,專事括取,雖已禁斷,各邑之快革,有未可必,更令關飭事也。耗條之先除作還,還分之斗量低仰,他道所無,聞極驚駭。旣往雖不追理,自今爲始,每年分捧時,別遣摘奸,兼加糾察,一有所犯,直以犯贓論啓,若或揜護,則罪先道臣之意,嚴飭。其一,長津辛未·壬申未捧還穀,合爲三萬六千三百餘石,民多流亡,指徵無處,不得不全數蕩減。甲山還穀,丙寅以後未捧虛留折米,合爲一萬八千九百餘石,令道臣詳探事勢,可徵者限今秋收殺,其餘快施蕩減。三水還穀,昨年未捧折米,爲六百七十餘石,指徵無處,此亦不可不軫念,而事關格外,竝下詢處之事也。前因道臣査啓,以分年收捧之意,已爲稟定,而三水未捧,待秋成一一準捧之意,申飭本道。其一,北關驛路之凋殘,實由於位田之不能充給,驛屬之橫侵他役,申飭振刷。居山察訪,以別中司把摠,屬於端川,而所領六削軍,以驛卒充定,散在遠道,每當聚點,亦多爲弊,姑爲革罷,以利原軍兵四哨半之屬於前營者,移屬於中司,驛卒六哨,使歸於本驛,軍銄付之本邑,亦爲通同分給,俾無驛屬偏多之患事也。軍制變通,不輕而甚重,令道臣,竝與列驛救弊之方,詳査論報後,更爲稟定。其一,穩城牧馬,前以五十匹牧養之數,牧子·穀草·假家等屬,分定於慶源·慶興·穩城·鍾城四邑,而漸致孳産,今至二百二十七匹,則牧養之具,更爲加定,而若以更張爲難,則量減馬匹,限百匹分牧於咸興三牧場,鍾城府元定牧子·郊草·假家,昭載節目,而多年廢却,申飭擧行事也。令本道及該寺,詳査便否以報。其一,南兵營行營,在於甲山,而軍餉折米三千餘石,送裨糶糴,而輸納營倉,民弊極多,自今行營分還,屬之本府軍餉,從便糶糴事也。行營之別設營還,自有創置之本意,而至於送裨監捧,必爲邑民之弊。然而遠外事情,亦難詳度,令帥臣從實論報。其一,會寧開市時弊端,專由於彼人之不遵約條,人馬供億,殆無限節,姑準道臣請穀之數,俾紓目下之急,更申約條,一遵定式,然後還寢所劃之穀事也。向因道臣狀請,已有所回啓允下,今姑置之。其一,北海漁産極貴,可合進供者絶罕,歛錢求貿,勞費極多,依白大口例,各樣乾魚物量作京貢事也。任土執壤之義,事體至重,不可以魚産之有時貴賤,遽作京貢,置之。其一,北關産貂,不過三四邑,而近自尙衣院,下送貂皮貢人,窮民之獵貂者,歇價掠奪,貽弊極多,嚴査痛禁事也。京司旣給準價,而京差勒售輕直,托以上供所需,反貽邊民切骨之冤,萬萬驚駭。另行廉探,京差若有所犯,先報本司,直爲刑配之意,分付道臣。其一,濬源殿正殿及香大廳塗禙,依各陵例,使逢授邑擧行,殿卒,依陵軍例,劃給位田事也。殿宇修理,當有已定事例,而殿卒劃給,事係創有,今姑置之。其一,道斜,例爲十年一試,而壬寅以後三十餘年,尙未一設,遵舊例更設道科,而今雖踰歲,追擧八甲之慶科事也。西北道科,待年豐設行之意,前有所稟定,而至於本道,宜稱八甲之慶,庸慰一路之望,待秋事登稔,更爲稟定。其一,親騎衛久勤,巡營則二窠,南兵營一窠,獨於北兵營無之,殆涉斑駁,南兵營更加一窠,北兵營設二窠,而如以三窠爲難,始以一窠,屬之北營事也。令道·帥臣,更爲論理以報,以爲稟處之地。其一,昨年疾疫,三·甲等五邑,尤爲慘酷,間多全沒,今番式年勘籍時,一從實數,無或虛戶比摠事也。版籍之法,有國所重,豈或於勘籍之際,致使虛實相蒙乎?依繡啓,申飭本道。其一,關東銀溪驛,北關進上載運,依京畿例,以本道刷馬馱運,驛馬之仍把越境,間路作行,竝令嚴禁事也。驛路之越境仍把,最爲列驛之痼弊,前亦筵稟飭禁矣。進上替運之法,各自所過之道,境上替把,而惟是江原一路之不遵法例,殊未知其故,令道臣査報。其一,德源士人趙允濟,文川故縣監朴東俊,永興故吏金世萬,鍾城故士人朱鎭福,北靑武人朴必東妻李氏,咸興通德郞魏健哲妻韓氏等四孝二烈,竝施旌閭之典事也。其一,富寧鄕人朴春壽,安邊土民李重彬妻韓召史等一孝一烈,人旣生存,竝給復事也。其一,洪原前同知廉極台,安邊通政元義尙,高原幼學鄭義淳褒賞事也。其一,明川幼學楚珏,咸興生員韓弘玭,永興幼學李挺左,會寧通政李潤德收用事也。其一,鍾城前權管禹昌世加資事也。孝烈及收用事,令各該曹,稟處,何如?傳曰,允。
南惠寬,以都摠府言啓曰,副摠管金益彬,以副鍊都監左別將,馬兵點考事,慕華館晝仕出去之意,敢啓。傳曰,知道。
南惠寬,以義禁府言啓曰,保放罪人吳慶元,還囚照律,崔信燁,査啓啓下,還囚議處以入之意,敢啓。傳曰,知道。
禁府啓目粘連,觀此平安監司鄭晩錫査啓,則楚山前府使崔信燁査啓云云。蓋此査案有三條,劫掠民産也,戕害人命也,冒功濫賞也。道啓旣以趙守球之致死,歸之驚諕,鄭守恒·鄭大吉之被斬,疑其黨賊,則今不可以戕害論是白乎矣,棄亂行劫,甘作主謀,賊散空城,追後進兵,則有難赦之罪,無可紀之勞,而乃敢暗地締結,變幻事實,欺瞞朝廷,至受分外之職者,誠極駭痛。彌串捉賊,雖云出於渠之部下,此不足以掩其大罪,其冒功倖賞之跡,誠難自掩。所當以此議律,而考諸法律,無襯當可合之文,自臣府不敢擅便,問議大臣處之爲白乎旀,以金就奎言之,渠以灣上猾校,當搶攘之時,軍糧士伍,恣意幻弄。軍政文書,何等重大,而挾私營護,歸功信燁,瞞報營邑,至於濫冒賞典者,究厥罪犯,有浮信燁,令該道道臣,姑爲嚴囚,待信燁處斷,嚴加勘處,何如?判付啓,依允。又啓目粘連,海州前判官吳慶元矣本府議啓內,蓋此査事,許多公貨,恣意轉貸,或稱補賑,或稱防軍,初意非不出於兵荒時通變之道,而其所云經紀者,其所欲移報者,計不始意。其中亦不無取殖加捧者,雖有公下之文蹟,亦有歸屬之無處,論其所犯,俱係法外,固不可以公薄元數之自在,充報區劃之猶存,有所容貸。道啓中當初那移,雖云方便之策,畢竟論斷,難免舞弄之目者,實爲此囚着題之語。以此照律,罪杖一百流三千里,以母年七十二無兄弟收贖,告身盡行追奪,私罪,奉敎依允爲旀,功減一等爲良如敎。
修撰尹致鼎疏曰,伏以臣孑然殘喘,依父爲命,老父癃痼,殆無寧日,而召命之下,義重叨謝,力疾上來,抑情就直,居然月已易矣。憧憧私心,夙宵如結,卽接家信,父病越添,泄痢交作,食飮全却,眞元澌鑠,氣息凜綴,委走家僮,促臣歸視。臣於是心神飛爽,按住不得,忙陳短籲,徑尋鄕路。伏乞聖慈,遞臣見帶之職,治臣擅行之罪,以肅朝綱,以便救護焉。臣無任云云。省疏具悉。爾其勿辭往護。
持平許兟疏曰,伏以年淺識蔑,跡又疎逖,直一倥倥然鄕學究耳。幸逢歌鹿之會,獲遂遷鸎之願,僥倖一第,榮耀足以動鄕里,祿養足以悅親志。臣願已適,臣分已踰,至於華顯一步,何曾念到,而迺者柏府新除,遽及於京邸客遊之際。臣手擎華誥,且惶且感,歷日靡措。噫,今臣所叨,卽古所謂持憲之職也。苟非言議風裁,可以砥礪頹俗者,莫宜居之,乃以如臣至庸愚至劣之賤品,無難冒玷,臣身之不衷,猶屬餘事,聖朝之愼簡,寧容如是?雖緣感激恩命,怵畏義分,粗伸叨謝之忱,而拘於署前,泯默至今,亦曷嘗有一半分堪勝之望也哉?第念臣家,在全羅道南原地,而臣父臣母,年近七十,夙抱貞疾,每當換節之時,如期越添。卽接家信,則舊症所祟,一時闖發,筋力綿綴,轉側須人,專伻馳書,促臣歸護。臣病淹旅次,離違且久,情理固已難甚,而際聞此報,一倍焦遑,按住不得,明發淑裝,冒犯擅離之罪,忙呈短章,徑尋鄕路。伏乞聖慈,俯垂矜諒,亟削臣職,仍治臣罪,以肅朝綱,以安私分,千萬幸甚。臣無任云云。省疏具悉。所請依施。
癸酉八月初十日卯時,上御熙政堂。藥房入診入侍時,副提調韓致應,記事官朴來謙,記注官朴思彦·文養老,直閣鄭元容,以次進伏,醫官吳千根·李漢臣·趙宗協,進伏楹外訖。致應曰,近日涼意漸生,聖體,若何?上曰,一樣矣。致應曰,寢睡·水刺之節,何如?上曰,一樣矣。致應曰,王大妃殿氣候,何如?上曰,各殿宮氣候,皆一樣矣。仍命醫官入診。千根診候訖,退伏奏曰,左右三部調匀矣。漢臣診候訖,退伏奏曰,左右三部調匀矣。宗協診候訖,退伏奏曰,左右三部調匀矣。上曰,退出後議定湯劑,可也。千根曰,諸節旣與前一樣,晩熟亦尙未快退,湯劑依前停止,恐好矣。上可之。致應曰,蛇油丸,例於湖西·江華·南陽三處,輪回製用,而南陽當次之年,則每有停止之敎矣。今年卽南陽當次,而何以爲之乎?上曰,依前停止,可也。惠慶宮進服加味養元散前方中,去蓮肉·白扁豆·白荳蔻,加山査肉·便香附各一錢,自今日五貼式,日次製入。出榻敎上命退,諸臣以次退出。
上在昌德宮。停常參·經筵。
南惠寬啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀未署經,一員未差,監察茶時之意,敢啓。傳曰,知道。
南惠寬啓曰,禁衛營將官來言,今日本營軍兵,日次私習云矣,敢啓。傳曰,知道。
南惠寬啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,江原監司趙弘鎭下直,長弓一張,長箭一部,高嶺僉使金憲柱,釜山僉使尹郁烈下直,各長弓一張,長箭一部,片箭一部,筒兒一箇賜給。
曺允遂啓曰,臣允遂,以同義禁,今日本府坐起進去,下直之意,敢啓。傳曰,知道。
以左議政韓用龜亡妻移葬呈辭,傳于尹羽烈曰,給由馬。
以修撰李允謙,副修撰李垿再牌不進罷職傳旨,傳于尹羽烈曰,只推。
尹羽烈啓曰,行吏曹判書朴宗來,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,判書更爲牌招,何如?傳曰,允。參議只推,一體更爲牌招。
有政。吏批,行判書朴宗來牌不進,參判李好敏在外未肅拜,參議金會淵進,右副承旨尹羽烈進。啓曰,判書朴宗來牌招不進,參判李好敏在外未肅拜,小臣獨政未安,何以爲之?敢稟。傳曰,只出緊任。又啓曰,春坊多窠,今當差出,而擬望之人乏少,承旨竝擬,何如?傳曰,允。以柳榮五爲持平,南履翼爲輔德,趙晉和爲弼善,洪晩燮爲文學,尹久東爲兼司書,兼執義二單金箕殷·李止淵,兼持平二單金·曺錫正。
兵批,行判書徐榮輔病,參判申光軾病,參議鄭景祚入直進,參知申在明病,同副承旨南惠寬進。大護軍金啓洛,副護軍申絢·李貞坤,副司直許兟,副司正朴心壽竝單付。
尹羽烈啓曰,吏曹郞廳來言,承旨有闕,政事,取稟。傳曰,前望單子入之,待下批牌招察任。
承旨前望單子入之,韓興裕落點。
以左副承旨韓興裕牌不進罷職傳旨,傳于尹羽烈曰,只推。
尹羽烈,以禮曹言啓曰,廟宮秋展謁吉日,更爲擇入事,命下矣。令日官池景泌推擇,則今八月十五日前後,連値拘忌與齋日,只有二十七日爲吉云,以此日定行乎?敢稟。傳曰,今十五日爲之。
尹羽烈,以弘文館言啓曰,副校理朴蓍壽,副修撰李垿,旣有只推之命,副修撰金疏批已下,竝卽牌招察任,何如?傳曰,允。
以副校理朴蓍壽,副修撰李垿·金牌不進罷職傳旨,傳于尹羽烈曰,只推。
尹羽烈,以成均館大司成意啓曰,每於監試照訖講時,本館久任郞廳,四學兼敎授,逐日輪進,分所捧講,自是已例矣。今此慶科增廣監試初試照訖講,將爲設行,而司成李在秀,呈旬未肅拜,直講未差,兼中學敎授柳鼎養,奉命在外,兼西學敎授金逌根,身病猝劇,無以備員開講,不可無變通之道,令政院稟旨擧行,何如?傳曰,允。
尹羽烈啓曰,因成均館草記,今此慶科增廣監試初試照訖講,將爲設行,而司成李在秀,呈旬未肅拜,直講未差,中學敎授柳鼎養,奉命在外,西學敎授金逌根,身病猝劇,無以備員開講,不可無變通之道,令政院稟旨擧行事,允下矣。合有變通之道,何以爲之?敢稟。傳曰,竝許遞,令該曹口傳差出。
尹羽烈,以禮曹言啓曰,宗廟永寧殿今秋奉審執頉,當爲擇日告由修改,而令日官池景泌推擇,則今月內連有拘忌,且値齋日,而只有十五日爲吉云,亦與秋展謁擇日相値矣。吉日旣無推移進退之道,始役吉時,勢將差退磨鍊,而同日午時且吉云,故以此日時,原啓本回啓磨鍊以入,而永寧殿內墻修改,仍以同時擧行,永寧厥內墻修改,亦在同日,以午時始役之意,竝爲分付,何如?傳曰,允。
尹羽烈,以吏曹言啓曰,今此秋夕祭各陵殿宮園墓獻官·執事,當爲磨鍊,而除老病·公故,實無推移排比之路,依近例,刑官及司饔院官員年六十以上人員,通融塡差以入,而時無職名人員,令該曹口傳付軍職,何如?傳曰,允。
南惠寬,以都摠府言啓曰,副摠管柳相亮,以司僕寺兼內乘,今日官調馬進參事,晝仕出去之意,敢啓。傳曰,知道。
南惠寬,以義禁府言啓曰,咸悅前縣監尹彝鉉·尹爔·徐有儞·宋仁載拿處事,傳旨啓下矣。尹彝鉉,以居昌府使,時在任所,尹爔,以靑松府使,時在任所,徐有儞,以沔川郡守,時在任所,宋仁載,以杆城郡守,時在任所,依例發遣府羅將,竝拿來,何如?傳曰,待待命拿囚。
南惠寬,以兵曹言啓曰,謹依下敎,崔宗佐嚴棍十五度之意,敢啓。傳曰,知道。
義禁府啓目,成歡察訪趙夢璟原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
副修撰金疏曰,伏以臣,銜命出關,歲幾一周,竣事還都,月已屢易,逖違之餘,一段戀結之忱,有倍於常,迺者,瀛館新除,召牌荐臨,在臣義分,固宜竭蹶趨簉,不俟駕屨,而第伏念臣,自來難冒之義,轉動無路,朝端一步之地,自劃有素,故前後見職之除拜也,不敢爲晏然承膺之計,庶或爲聖鑑之所俯燭,而間或値同慶之辰,必討之時,雖不得不一再出肅,此非情有可伸,義有可進而然也。是故事會才過,微諒自如,輒蒙鞶褫之恩,得遂株守之志,臣身之得有今日,莫非殿下賜也。夫伴直靑綾,橫經文石,人臣之至榮也,恒情所願也,苟有一分可强之勢,則臣雖無似,亦具彝性,何苦而有除輒辭,必遞乃已也哉?心曲莫暴,情踪轉蹙,違召逋慢,實非樂爲,抗顔彈束,斷無其望,玆敢冒入文字,仰瀆崇嚴。伏惟聖慈,諒臣情勢,刊臣職名,仍命有司,勿復檢擬,俾得以優遊餘生,歌詠聖澤,不勝大願。臣於陳情乞遞之章,不宜贅及他說,而事係民隱,弊旣目覩,不敢不敷陳之,惟殿下幸垂察焉。臣於北行,以差需庫摘奸事,歷巡邊邑,且留連行營,屢回採探,深加揣量,則厥土雖云薄乎?厥民本是質矣。以若淳愨易使之民,馴致强悍難化之俗,於是乎鞭扑以威之,縲絏以脅之曰,甚矣北民之頑也,此豈民之罪也哉?苟究其本,則守宰有以導之耳,臣故曰北關,本無弊焉,守令乃百弊之源也。歷論前後北倅,豈無治忽優劣之可言,而大體治者尠,而忽者多,優者作之,劣者壞之,誠末如之何矣。臣請就其弊源而略論之,所謂還弊,試觀諸道,殆乎無邑不然,而至於北關,則創八路所未有之例,爲衆民莫可醫之疾,穀簿之紊亂也,則皮正換色,出納牟利,土戶異式,料販取贏,斗斛濫雜也,則旣革三剩,施換他名,其所濫觴,反倍前剩。以言乎海弊,則憑公營私,誅求無節,以言乎獵弊,則惟上所使,犯越無難,以言乎民斂,則頭會箕聚,名色多端,以言乎官捧,則以厚代薄,價不相稱,官自不韙,而吏緣爲奸,上有所益,而民受其損。雖以市事言之,禁物與受,國有常刑,而大利所在,法不能施,其爲弊端,難一二數。爲官長者,或不無冒禁圖利之事,終歲之所經營,要在貿賤而販貴,覘御史之寬嚴,擬物貨之潛市,凡爲淸朝之命吏,頂玉而腰符者,鄙瑣如此,彼市井常賤之抵死犯禁,惟利是射者,尙何爲弊之源委也?只言其弊,而不言其矯捄之方,則不如無言也。古人有言曰,知如是爲病,則不如是爲藥,其不如是之道,今有一策焉。評事之職,出自從班,且兼御史之命,每年入北之行,十州長吏之治不治,使之廉察考據,修啓登聞,以爲黜幽陟明之地,則凡厥守宰,庶可以律己而恤民,守法而畏罪,邑弊民瘼,不期祛而自祛矣。雖然評事,苟非其人,則難責是任,繼自今,必以有地望惜身名之人,另擇以送,俾有攬轡想風之效焉。北關親騎衛,國內之精兵也,當初之創始,中間之復設,專爲懷柔捍衛之地,故昔者蓋嘗抄上而宿衛之,試藝而調用之,朝家之所以撫恤也奬勸也,不啻如頭目之於手足,公侯之於干城,禹制五服,地別奮武,思傳九經,政懋柔遠,顧其設置之義,不輕而重也明矣。凡人之常情,損而無益則不願,勞而無賞則必怨,渠輩一入騎衛之籍,則戰馬軍裝,一切自備,只損己之財勞己之力,而末乃無所益而無所賞焉。都試賜第,雖有近例,朱紱罕到於朔方,紅牌終老於荒陬,故不以科擧爲榮,而只願復舊制而調末,昔之樂赴,今皆厭避,旣入者百計圖免,新入者無意隨行,軍情從以落莫,戎備漸就疎虞,言念邊政,寧不寒心?漢書曰,吾何愛四千戶,不以慰趙子弟,此誠千古用兵之良策也。竊稽巡營所管,有久勤二窠,南閫所管,有久勤一窠,皆以道內邊將差送,俾爲錦還故土之地,而獨於北兵營所管則無之,渠輩向隅之嘆,已無可言,而朝家一視之政,太涉班駁,臣意則自今爲始,北關親騎衛,亦依巡營南閫之例,別置久勤一窠,每年都試,取其優等,指名狀聞,令該曹特差北關邊將,俾爲激勸之方,恐合事宜矣。西北道科之設,蓋出於收攬作興之義,而本道,又是我朝豐沛之鄕,列聖之所軫念,士民之所仰望,比他道自有別焉。文武道科之十年一設,便成不易之典矣。先朝壬寅以後,于今三十餘年,更無按例設試之擧,九重之恩澤,無以下究,一路物情,久愈抑欝,簪纓寥寥無聞,儒武稍稍解體,且本道處在絶塞,或當慶辰,雖有科令,道途云邈,期日且迫,無由趁時赴擧,只自退步齎咨,三年大比,額數甚窄,文武擧子,率多抱才虛老之歎,今若遵舊例設道科,則此不但慰悅遠人,抑亦爲修述舊典矣。凡此數件事,已悉於繡衣別單中,而俱是目下之要務不可已者也。仄聽屢月,未聞有施措之擧,北人翹首顒若之餘,其爲惘然失圖,當如何哉?關北人士之中,亦有特著之行,殊異之蹟,至于今稱道不已者,鍾城故參奉韓汝斗,七齡侍湯,刺股分痛,號泣祭田,蝗蟲不入,夫父母之病,嘗糞斷脂,尙爲人子之難事,而年纔髫齓,憫親刺痛,自針其股,旱蝗遍野,自是流行之天災,而念切奉先,撫穗泣祝,得免其災,孝非根天,誠非感神,而能如是乎?此非夫夫所可辦得,則不幾近於孟獻子加人一等之流乎?遐俗貿貿,學行蔑蔑,似此篤行之人,須有別般褒奬之典,然後可以賞一人而勸百人矣。慶源前前府使申綋所坐諸條,俱涉贓汚,以其處地,得此醜名,固無足愛惜,臣亦驟聞而心竊痛之,及到其境,細察輿情,則一辭稱冤,故臣於是,心竊疑之,就見其修擧之實,則城堞樓觀之一新修改,公廨戎器之到底完緝,入北初見,令人聳觀,至於官用之蠲惠,民情之去思,特其餘事,所斂之名色,初非創例,所費之物力,皆有歸屬,繡啓所云,視橐無有,執鞭何爲者,誠實際語也。今若曰,爾何不革祛謬例,因襲至此云爾,則綋誠有罪矣。雖然不正名色之取用,便成六鎭通行之謬規,而他邑則卒無事,綋獨以虐民肥己之目,蒙此大何,其亦幸不幸存耳。此一人之榮枯通塞,不甚關係,而其在刑政,恐欠核實,下臣此章,令道臣更加詳査以聞,則就其中,當有參恕之端矣。臣無任云云。省疏具悉。疏辭令廟堂稟處,爾其勿辭察職。
敎江原監司趙弘鎭書。王若曰,睠扶桑升日之鄕,憂係東顧,畀甘棠觀風之職,簡在中心。玆撤次月之班,爰寄宣旬之責。念彼東關一路,寔是上游重藩。封疆跨於海東,布列數十餘郡,名山聞於天下,管領萬二千峰。然而土瘠故民貧,峽束故野狹。近關北之霜早,黍稌錯而難竝,異湖南之風柔,習俗樸而且勁。加以蔘稏之旁採,弊安得不滋乎?況又旱澇之洊災,民何以聊生也?此時方伯懷綏之道,尤須老成寬廉之治。惟卿,賦性剛方,蓄材通敏。傳家詩禮,少日以經術見推,儲望宰輔,榮途自銓郞伊始。惜中年之淹滯,鸞棘有棲遑之嘆,逮西塞之倚毗,龍灣著廉嚴之譽。籌司石劃,幾贊廟謨之彌綸,峽關斧持,曾慣民生之疾苦。欲擇尹東之任,實是無右於卿,玆授卿以江原道觀察使兼兵馬水軍節度使巡察使原州牧使,卿其益殫乃心,祇服寵命。剛不茹柔不吐,考課且嚴,濟以猛本以寬,弘毅宜倂。以廉律已,佇見海弊之漸祛,從實簽丁,須勉戎務之克詰。以學校而爲先務,無吏民之不相能。訪舊遊於怾怛之山,可想峴亭之裘帶,按遺風於穢貃之域,將褰竝州之幨帷。卿之在朝,實有用不究之歎,今焉按道,且試賦于政之治。若夫稟裁,自有典則。於戲,藩任無大小輕重,民望係安集勞來。邁年七旬,喜精力之勝少,福星一路,佇政績之居多。駐節八十年之餘,庶追賢祖之遺愛,立石二三邑之界,緬憶寧考之隆褒。淸風穆如,固知永懷之悃,東土逖矣,須效往欽之誠。故玆敎示,想宜知悉。知製敎尹致鼎製進。
上在昌德宮。停常參·經筵。
朴宗正啓曰,行大司憲韓用鐸,持平柳榮五未肅拜,執義宋啓榦,掌令夫宗仁在外,權傛呈辭,持平閔鼎秀未署經,監察茶時之竟,敢啓。傳曰,知道。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,行右承旨曺允遂,左副承旨韓興裕今日不爲仕進,竝卽牌招,何如?傳曰,允。
吏曹口傳政事,以林景鎭爲司成,洪起燮爲直講,朴蓍壽爲中學敎授,李在秀爲西學敎授。
韓興裕啓曰,西學敎授李在秀,時無職名,令該曹口傳付軍職,何如?傳曰,允。
兵曹口傳政事,副司果單李在秀。
以京畿監司李存秀狀啓,南陽府人物渰死事,傳于南惠寬曰,許多人物之一時渰死,極爲矜惻,元恤典外,別加顧助,如有生前身還布,竝蕩減事,分付。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
傳于尹羽烈曰,禮房承旨,馳詣明陵,奉審摘奸,局內諸陵,一體奉審以來。
尹羽烈啓曰,副應敎趙琮鎭照訖講進,校理鄭文始呈辭,副校理李鍾穆·朴蓍壽,修撰李允謙差祭,修撰尹致鼎在外,玉堂上下番俱空,事甚未安,應敎李光文,校理鄭元容,副修撰李垿·金,竝卽牌招,以爲推移入直之地,何如?傳曰,允。
以應敎李光文,副修撰李垿·金牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,事甚未安,應敎李光文,副修撰李垿·金,旣有只推之命,竝更牌招,以爲推移入直之地,何如?傳曰,允。
韓興裕,以都摠府言啓曰,今八月十五日,宗廟·景慕宮秋展謁時,侍衛寶劍守宮,當爲備員,而副摠管朴宗柱在外,任希存·金益彬·尹尙圭差祭,柳相亮以兼內乘進,一員未差,無以備員,令政院稟旨變通,仍令該曹,口傳差出,待下批牌招,以爲備員之地,何如?傳曰,允。
韓興裕啓曰,因都摠府草記,今十五日,宗廟·景慕宮秋展謁時,侍衛寶劍守宮,當爲備員,而副摠管朴宗柱在外,任希存·金益彬·尹尙圭差祭,柳相亮兼內乘進,一員未差,無以備員,令政院稟旨變通,仍令該曹,口傳差出,待下批牌招,以爲備員事,允下矣。合有變通之道,何以爲之?敢稟。傳曰,竝許遞,令該曹,口傳差出。
兵曹口傳政事,以沈能建·朴宗來·李彦植·金魯敬·閔命爀·崔光泰爲副摠管,都摠管單沈能建·李彦植·朴宗來。
韓興裕,以禁衛營言啓曰,本營把摠金,受由過限,依例汰去之意,敢啓。傳曰,知道。
上在昌德宮。停常參·經筵。
自巳時至酉時,灑雨下雨,測雨器水深二分。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀未署經,柳榮五差祭,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本營軍兵,日次私習云矣,敢啓。傳曰,知道。
傳于韓致應曰,藥房入侍。
傳于尹羽烈曰,禮房承旨,馳詣宗廟·永寧殿·永禧殿·景慕宮,奉審摘奸,受香諸處,一體奉審摘奸以來。
韓致應啓曰,藥房提調·副提調,持湯劑來待矣。傳曰,封入。
韓興裕啓曰,卽者,兵曹郞廳來言,明日動駕時,別侍衛當爲進參,而本曹判書徐榮輔有情病,不得進參云,卽爲牌招,何如?傳曰,允。
尹羽烈啓曰,卽者,景慕宮官員來言,明日動駕時,提調當爲進參,而都提調金載瓚,提調徐榮輔,俱有身病,不得進參云,提調徐榮輔,卽爲牌招,何如?傳曰,允。
韓興裕啓曰,行兵曹判書徐榮輔牌不進推考傳旨,今方捧入,而明日動駕時,別侍衛不可不備,如是違牌,事甚未安,更爲牌招,何如?傳曰,更爲嚴飭牌招。
尹羽烈啓曰,景慕宮提調徐榮輔牌不進推考傳旨,今方捧入,而明日展謁時,提調當爲進參,而如是違牌,事甚未安,更爲牌招,何如?傳曰,更爲嚴飭牌招。
韓興裕,以都摠府言啓曰,今八月十五日,宗廟·景慕宮秋展謁時,侍衛寶劍守宮,當爲備員,而都摠管李彦植墓所進,朴宗來,副摠管閔命爀·崔光泰有實病,無以備員,令政院稟旨變通,仍令該曹,口傳差出,待下批牌招,以爲備員之地,何如?傳曰,允。
韓興裕啓曰,因都摠府草記,今十五日,宗廟·景慕宮展謁時,侍衛寶劍守宮,當爲備員,而都摠管李彦植墓所進,朴宗來,副摠管閔命爀·崔光泰有實病,無以備員,令政院稟旨變通,仍令該曹,口傳差出事,允下矣。合有變通之道,何以爲之?敢稟。傳曰,許遞。
兵曹口傳政事,以尹魯東·徐能輔爲都摠管,朴命爕·張鉉宅爲副摠官,副摠管單尹魯東·徐能輔。
以應敎李光文,副修撰李垿牌不進罷職傳旨,傳于尹羽烈曰,只推。
以副修撰金牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,事甚未安,應敎李光文,副修撰李垿·金,旣有只推之命,竝卽牌招,何如?傳曰,允。
韓致應啓曰,明日,大駕詣宗廟,入齋室後,王大妃殿·惠慶宮·嘉順宮問安,何承旨進去乎?敢稟。傳曰,左副承旨進去。
傳于韓興裕曰,明日出宮內門路,以協陽門爲之。
以應敎李光文,副修撰李垿再牌不進罷職傳旨,傳于韓興裕曰,只推。
以副修撰金再牌不進罷職傳旨,傳于韓興裕曰,只推。
韓興裕,以備邊司言啓曰,卽見成均館所報,則以爲,本館財力,自來不敷,每當慶科增廣,自惠廳·兵曹,區劃物力,多有已例,錢木米布,依例區劃,以爲需用爲辭矣。當此大比之科,旣乏養士之需,則依已例,劃給繼用,有不可已,以兵曹木三同,依己巳例,使之輸送,以爲及時需用之意,分付,何如?傳曰,允。
韓興裕,以禁衛營言啓曰,本營分授崇禮門南邊體城五間許頹圮處,今八月十五日,始役改築之意,敢啓。傳曰,知道。
癸酉八月十四日卯時,上御熙政堂。藥房提調率醫官入侍時,提調徐榮輔,副提調韓致應,假注書朴心壽,記注官朴思彦·車翊修,待敎李鶴秀進伏,醫官吳千根·李漢臣·秦東秀·卞之錞·吳仁豐·鄭重周·李彦厚,楹外進伏訖。榮輔曰,日氣漸涼,聖體若何,寢睡·水刺之節,何如?上曰,一樣矣。仍命醫官入診,千根·漢臣·東秀·之錞·重周·彦厚等,以次診候訖。上命奏脈候。千根·漢臣·東秀·之錞·重周·彦厚等,以次奏曰,脈候左右三部調匀矣。千根曰,近日稍涼,此時症候,詳承然後,可以議定湯劑矣。上曰,一樣矣。榮輔曰,臣有區區所懷矣。如臣不肖,近來官位太盛,乘除之理固其宜矣。目下情勢,尤無以蠢動,昨旣承率醫官入侍之命,臣怵畏義分,雖不得不趨走登筵,而以向來人言言之,何不仰體以下,實是臣子所不忍聞者也。臣自先朝,屢蒙拂拭之恩,視之如家人父子,而以臣冥頑,涓埃蔑效,雲鄕已邈,至痛在心,區區下懷,惟在於追先報今,遵奉體行,罔敢或違,忽遭此不忍聞之人言,莫非臣宜退不去,自速官謗也。見今動駕在前,不敢爲陪從之計,今當退定湯劑而退矣。日前景慕宮秋奉審,緣臣違慢,至有退行之命,臣罪到此,尤萬萬惶悚,此後奉職,亦無其望,臣雖無狀,職是崇品,從前崇品之筵席陳懇,亦或有例,故敢此仰暴,冀垂體諒,遄被威罰,卽臣區區之望矣。進御加味定志湯,自今日一貼式煎入事。出榻敎上命退,提調·承史,以次退出。
上在昌德宮。停常參·經筵。
大駕入宗廟齋室後,世子宮,遣宮官問安。答曰,知道。
王大妃殿·惠慶宮·嘉順宮,遣承旨問安。答曰,知道。
展拜後,內閣·正院·玉堂·藥房口傳問安。答曰,知道。
詣景慕宮入齋室後,世子宮,遣宮官問安。答曰,知道。
內閣·政院·玉堂·藥房口傳問安。答曰,知道。
還內後,內閣·政院·玉堂·藥房口傳問安。答曰,知道。
藥房提調徐榮輔,副提調韓致應啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
韓興裕啓曰,司僕寺內乘來言,捲簾,取稟。傳曰,捲三面。
韓興裕啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
韓興裕啓曰,臣以王大妃殿·惠慶宮·嘉順宮問安進去,下直之意,敢啓。傳曰,知道。
尹羽烈啓曰,玉堂上下番俱空,已至經宿,事甚未安,應敎李光文,副修撰李垿·金,旣有只推之命,竝更牌招,以爲推移入直之地,何如?傳曰,允。
朴宗正啓曰,卽者,義禁府都事來言,今日還宮時,駕側鳴錚罪人崔近胄,移送秋曹云矣,敢啓。傳曰,知道。
注書朴來謙病,代以睦台錫爲假注書。
尹羽烈,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
尹羽烈,以奎章閣言啓曰,景慕宮望廟樓,今秋大奉審,臣鶴秀,與本宮提調徐宗輔進詣,展奉奉審,無頉之意,敢啓。傳曰,知道。
朴宗正,以刑曹言啓曰,今日動駕時,床廛市民崔近胄,以其廛救弊事,擊錚於長慶橋,而處所旣是定式之外,本事亦非四件之內,原情勿施,其猥越之罪,自臣曹,考律嚴勘,何如?傳曰,允。
平安監司鄭晩錫疏曰,伏以臣,罪在僨誤,義雖冒據,敢控衷懇,恭俟處分,惟其辭拙而未能畢瀝,誠淺而未能孚格,反辱溫諭,謬蒙曲庇,誅殛不加,官職自如,臣誠感極而涕,悚深而粟,益不知措躬之所。際又見修撰李垿疏本,則復引前說,齗齗不已,而臣所自列,更成一層罪案,此莫非臣本罪未勘之致也。臣之忝叨此任,居然且二周矣。前後辜恩溺職之狀,非一二計,而特荷天地之洪私,姑逭嶺海之重典,今焉人言峻發,彰露無餘,殿下雖復欲憐以赦之,愛而生之,其於刑政之乖戾,公議之怫欝何哉?且臣雖不肖無狀,顧其秩則崇班也,語其職則重藩也,非流品末官之比也。人之爲言,未論其虛實可否,遭參而不知恥,被斥而不知退,戀此棧豆,從他笑罵,甘作耐彈之綿,則其所玷名器而辱朝廷者,豈細故哉?況此旬宣之責,蓋所以澄淸一路,憚壓諸郡,而臣若罹罪倖逭,放廉自恣,則吏民皆將曰彼亦然矣,吾何患乎?益無所畏憚顧忌之心矣。然則臣之居此,一日而有一日之害,一月而貽一月之弊,已敗之局,無以收拾,將顚之廈,無以扶持,而西門鎖鑰,將未免抛棄之域,是豈不大加憂悶哉?倘使臣之一身,獲被當律,則是數者,可謂都無事矣。此不待臣言之畢,而聖明必有所俯燭也。抑臣素有痰聚之貞疾,而賤齒旣衰,病邪益肆,膈痞而氣壅,水涸而火升,咯血頻作,頭疼兼發,已成不治之膏肓,而間連遭切己之喪,遠外聆凶,悲苦益深,症祟添劇,榮衛削,飮啖全廢,刀圭無效,有時乎暈倒不省,尙何望其剸煩理劇,毋曠厥職乎?以情則無面可抗,以病則無力自强,左思右量,蹲冒末由,跼高蹐厚,若窮無歸,臣情到此,生不如死之爲愈也,玆敢不避煩猥,瀝血陳懇。伏乞聖慈,天地父母,俯賜鑑諒,特垂矜隣,亟削臣職,仍治臣罪,以肅朝綱,以安私分,千萬幸甚。臣無任云云。答曰,省疏具悉。不必如是又煩,卿其勿辭察任。
癸酉八月十五日卯時,大駕詣宗廟·景慕宮,秋展謁擧動入侍時,行都承旨韓致應,行左承旨朴宗正,行右承旨曺允遂,左副承旨韓興裕,右副承旨尹羽烈,同副承旨南惠寬,記事官朴來謙,假注書金逸淵,記注官車翊修,別兼春秋李紀淵,直提學李存秀·金履喬,檢校直閣李魯益·李光文,直閣鄭元容,檢校待敎朴宗薰·李龍秀,待敎李鶴秀,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調徐榮輔,副提調韓致應,進前奏曰,侵早勞動,聖體,若何?上曰,一樣矣。仍出協陽門,至仁政門外,通禮跪啓請降輿乘輦,上降輿乘輦,出敦化門進發,至宗廟大門外,通禮跪啓請降輦乘輿,上降輦乘輿,入廟大門至齋室門,降輿入齋室,入室後問安勿爲之事。出榻敎少頃,上改具冕服,出齋室門,贊儀跪啓請執圭,致應進圭,上執圭,入自東神門,就板位行四拜禮,詣殿內奉審訖,次詣永寧殿。左議政韓用龜曰,此去齋殿稍間,暫御步輦,恐好矣。上曰,不必然矣。就板位行四拜禮,詣殿內奉審訖。命書傳敎曰,諸司預備。上出神門。左議政韓用龜奏曰,早朝勞動,聖體,若何?上曰,一樣矣。還御齋室,通禮跪啓請外辦,上改具翼善冠·衮龍袍,出齋室門,乘輿出廟大門外,通禮跪啓請降輿乘輦,上降輿乘輦,仍詣景慕宮大門外,通禮跪啓請降輦,上降輦乘輿,由宮大門入齋室。少頃,改具冕服,出齋室門,通禮跪啓請執圭,致應進圭,上執圭,就板位行四拜禮,詣宮內奉審,通禮跪啓請釋圭,上釋圭,還御齋室,展拜後問安勿爲之事。出榻敎通禮跪啓請外辦,上改具翼善冠·衮龍袍,出齋室門,至宮大門外,通禮跪啓請降輿,上降輿乘輦,進發至宗廟前路,上降輦步過,通禮跪啓請乘輦,上乘輦入敦化門。敎曰,還宮門路,賓陽門爲之事。出駕前下敎由進善門·肅章門·建陽門,至銅龍門。致應曰,軍兵解甲胄,入稟已下之後,標信宣傳官,趁不擧行,以至臨時更稟之境,事之駭然,莫此爲甚,所當重勘,而本院請推之外,無他可施之罰,何以爲之乎?上曰,拿處,可也。由景化門·集禮門·明政門,入賓陽門還內,諸臣以次退出。
上在昌德宮。停常參·經筵。
自開東至未時,灑雨下雨,測雨器水深五分。
韓興裕啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
備忘記,黃海兵使趙岐,全羅兵使徐有鳳,厚州僉使柳相斗下直,各長弓一張,長箭一部,片箭一部,筒兒一箇賜給。
韓致應啓曰,藥房副提調持湯劑來待矣。傳曰,封入。
睦台錫有頉,代以李賢默爲假注書。
南惠寬啓曰,假注書金逸淵,身病猝重,勢雖察任,今姑改差,何如?傳曰,允。
以應敎李光文,副修撰李垿·金牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副修撰李垿·金,旣有只推之命,與修撰李允謙,竝卽牌招,以爲推移入直之地,何如?傳曰,允。
以修撰李允謙,副修撰李垿·金牌不進罷職傳旨,傳于尹羽烈曰,只推。
金逸淵改差,代以沈湜爲假注書。
以慶尙監司金魯應狀啓,安東府民家漂頹事,傳于南惠寬曰,聞甚矜惻,原恤典外,別加顧助事,分付。
韓興裕,以兵曹言啓曰,今八月十七日,武臣堂上朔試射日次,而以國忌齋戒相値,不得爲之之意,敢啓。傳曰,知道。
韓興裕,以備邊司言啓曰,卽見平安監司鄭晩錫狀啓,則以爲,本道各邑鎭還餉,多入於蕩減停捧,元簿不敷,繼巡無路,故無論城還平還,自致加分者,合爲四萬一千八百八十餘石矣,年例應加分,自有恒定邑取用穀數,合爲三萬四千六百四十餘石,而各該邑平倉留庫無多,一萬三千七百九十餘石,不得加分,就各邑鎭城還平還加分條中,移劃取用事,請令廟堂,稟旨分付矣。應加分各邑,因留穀不足,不得準分,而外此邑鎭,旣有當年應留之加分者,依狀請移劃,使之取用,何如?傳曰,允。
韓興裕,以禁衛營言啓曰,本營騎士將尹之謙,身病猝重,勢難察任,改差,何如?傳曰,允。
上在昌德宮。停常參·經筵。
未時,灑雨,測雨器水深一分。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
韓興裕啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
尹羽烈啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
尹羽烈,以弘文館言啓曰,本館上番副應敎臣趙琮鎭,以東學敎授,今日照訖講試取時,晝仕出去之意,敢啓。傳曰,知道。
以慶尙監司金魯應狀啓,密陽府民家漂失頹壓事,傳于南惠寬曰,聞甚矜惻,原恤典外,別加顧恤事,廟堂區劃分付。
尹羽烈,以弘文館言啓曰,本館下番闕直,事甚未安,修撰李允謙,副修撰李垿,旣有只推之命,竝卽牌招,以爲推移入直之地,何如?傳曰,允。
韓興裕,以備邊司言啓曰,日前因成均館所報,試具所用物力,以兵曹布三同,依己巳例,代木劃送之意,草記蒙允矣。又見其所報,則以爲,每當增廣,米錢布,雖依各年已例,準數請得,應用尙患不足,以今所劃,尤無以支繼,錢米亦依已例,一體區劃爲辭矣。當初許劃之比前減數,蓋緣目下經費到底不敷,無以如例優劃,而本館事勢,旣如所報,則亦不可一例防塞,兵曹錢二百兩,均廳米五十石,準各年已例,分付該曹·該廳,使之移送,何如?傳曰,允。
朴宗正,以義禁府言啓曰,因平安監司鄭晩錫査啓,本府回啓內,時囚罪人崔信燁所犯諸條,問議大臣處之事,判付內,依允事,命下矣。問議于大臣,則領中樞府事李時秀,右議政金思穆,病未獻議,領議政金載瓚以爲,崔信燁所犯諸罪,一則掠民,二則冒功也。掠民則雖無戕人之事,明有剽穀之贓,卽此査案,無容加覈,而至於冒功之罪,楊鎭之執捉假將,雖異於渠所手縛,旣送部下之卒,先擒鎭中之賊,無怪其藉此稱功也。龍骨追入,果在賊散之後,卽以賊徒已散,從實馳報,此與專事瞞告,煞有不同,今若直斷以冒功之律,有違平允之意,且其剽掠,雖已得情,戕殺果無執跡,擬以强盜,亦涉過重,法文有搶掠本律,以此照勘,似或襯近,而獄體甚重,未敢臆見仰奏,伏惟上裁。左議政韓用龜以爲,崔信燁三條罪犯,果如繡啓所論,則俱係罔赦,而今以道査觀之,掠民一條外,冒功受賞之罪,可謂脫空,雖以掠民言之,初無殺越人命,只是搶掠民財,則斷以强盜之律,殊涉過重,今依搶掠本律,施以杖配之典,恐合平允之政,伏惟上裁矣。大臣之意如此,上裁,何如?傳曰,依大臣議爲之事,分付,可也。
朴宗正,以義禁府言啓曰,卽接月令醫員鄭好善手本,則時囚罪人鄭來升,素患痰癖之症,處濕添劇,猝發關格,食飮全却,轉側須人,日夜叫痛,目下症形,十分危重云,罪人病勢如此,則一邊保放,一邊草記,曾有定式矣。鄭來升,姑爲保放之意,敢啓。傳曰,知道。
尹羽烈,以奉常寺都提調·提調意啓曰,祭享所用秋等中脯,依定式,今八月十七日始造之意,敢啓。傳曰,知道。
吏曹啓目粘連,觀此平安監司鄭晩錫公私賑邑鎭及士民願納農牛種糧分給人別單,則公賑邑,肅川府使李儒秀,自備折米一百七十四石零,似當施以兒馬賜給之典是白乎旀,順川郡守吳準常,自備折米一百九石零,朔州府使尹敏東,自備折米一百石,渭原郡守南錫九,自備折米五十石,上項三邑守令,自備石數不多,論賞一款,置之爲白乎旀,私賑邑,江西縣令宋一衡,自備折米二百三十石零,永柔縣令鄭東晩,自備折米一百六十三石零,昌城府使許乘,自備折米一百三十四石零,江界府使金啓河,自備折米一百二十一石零,熙川郡守柳文儉,自備折米一百五十一石零,博川郡守李運植,自備折米一百三十七石零,祥原郡守金翼基,自備折米九十七石零,上項七邑守令等之捐廩賙賑,極爲嘉尙是白乎矣,私賑論賞,旣無已例,竝置之爲白乎旀,士民願納及私賑人等所納折米,比諸他雜,不啻倍蓰,則恐不可以不數論是白如乎,陽德折衝鄭起鳳段,願納折米四百八十四石零,京居折衝尹孝烈段,私賑折米四百八十六石零,中和出身朱萬离段,昨今年私賑折米合爲四百三十三石,錢一百七十五兩,上項三人,依各穀千石以上論賞事目,竝施實職除授之典是白乎矣。尹孝烈段,旣經實職,道臣狀本中,全當寧邊之賑資,幾千饑口,賴活甚多,宜施殊異之擧是白如乎,似當施以加資之典是白乎旀,順安嘉義韓國良段,願納折米一百八十七石零,嘉山將仕郞鄭瑜段,昨今年私賑折米合爲一百七石,中和幼學金履珏段,願納折米七十七石,江界嘉善尹得說段,願納折米五十五石,閑良金啓伋段,願納折米五十五石,昌城折衝許仁成段,願納折米五十石,上項六人,依各穀一百石以上論賞事目,竝施以帖加成給之典是白乎矣,其中韓國良段,資是嘉義,又經實職,似當施以邊將除授之典是白乎旀,鄭瑜段,旣有郞階之典是白乎旀,金履珏段,係是士人,亦施以郞階成給之典是白乎旀,平壤進士李運甲段,昨今年各邑補賑錢合爲一千三百兩,米十石,折米十四石零,分給錢又爲八百四十兩,各穀四十六石零,依補賑各穀千石以上論賞事目,似當施以實職除授之典是白乎旀,中和幼學林光爕〈段〉,分給錢一千三百九十兩,春牟二十石,依補賑五百石以上論賞事目,似當施以賞加之典是白乎旀,博川幼學金膺珪段,分給錢七百兩,各穀五十兩,价川嘉善韓正喆段,分給錢四百兩,各穀六十二石零,博川幼學金鎭珪段,分給錢五百兩,平壤前參奉金華國段,分給各穀二百三十五石零,鐵山前主簿鄭亨大段,分給錢三百二十五兩,春牟四十石,定原閑良朴厚文段,分給錢二百七十五兩,楚山幼學李膺潝段,分給錢二百兩,粟一石,熙川折衝李雲興段,分給錢一百七十五兩,各穀九石零,肅川閑良吳錫耆段,分給小米八十一石,上項九人,依補賑各穀一百石以上論賞事目,似當竝施以帖加成給之典是白乎矣,其中吳錫耆段,願不受資,令本道,從願施賞爲白乎旀,金膺珪·金鎭珪·李膺潝等段,係是士人,竝施郞階成給之典是白乎旀,鄭亨大段,係是朝官,似當施以陞敍調用之典是白乎旀,鄭運甲段,旣是進士,林光爕段,又是士人,分給錢亦至千金,其在激勸之政,合有拔例之擧,依昨秋金离禧等例,令道臣,殿郞調用,恐合事宜是白乎矣,竝只係是恩典,臣曹不敢擅便,上栽是白乎旀,其餘邊將等,令兵曹稟處,何如?判付啓,依回啓施行爲良如敎。
上在昌德宮。停常參·經筵。
自開東至酉時,灑雨下雨,測雨器水深三分。夜五更,灑雨下雨,測雨器水深六分。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
尹羽烈啓曰,忠淸左道京試官金,旣入闕中,本職副修撰,不爲肅謝,直爲出去,事甚未安,推考,何如?傳曰,允。
以修撰李允謙,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,修撰李允謙,副修撰李垿,旣有只推之命,與副校理朴蓍壽,竝卽牌招,以爲推移入直之地,何如?傳曰,允。
尹羽烈,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,當詣健陵親祭,仍詣顯隆園親祭,吉日以今月晦間,來月旬前擇入,凡係民事,務從省除,出還宮植炬,一竝安徐事,分付,可也。
尹羽烈,以吏曹言啓曰,今此宣陵忌辰祭典祀官兼大祝,前通禮沈厚鎭塡差,而時無職名,令該曹,口傳付軍職,何如?傳曰,允。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
韓興裕,以義禁府言啓曰,時囚罪人崔信燁所犯諸罪,問議大臣處之事,草記批旨內,依大臣議爲之事,分付可也事,命下矣。取考律文,則大明律白晝搶奪條云,凡白晝搶奪人財物者,杖一百徒三年,大典通編推斷條云,犯私罪杖一百以上,決杖,告身盡行追奪,雜令條云,王府決杖,代以金贖矣。崔信燁,杖一百收贖,告身盡行追奪,咸鏡道高原郡隘守驛,徒三年定配,而以草記及批旨內辭意具罪目,依例發遣府書吏,押送配所,何如?傳曰,允。
上在昌德宮。停常參·經筵。
南惠寬啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
以副校理朴蓍壽,修撰李允謙,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副校理朴蓍壽,修撰李允謙,副修撰李垿,旣有只推之命,竝卽牌招,以爲推移入直之地,何如?傳曰,允。
以咸鏡監司金履陽狀啓,德源府使林必榮,母病危篤,還任實無其望,不得已罷黜事,傳于南惠寬曰,令該曹,口傳差出,催促下送。
吏曹口傳政事,以金時和爲德源府使。
以慶尙監司金魯應狀啓,進上山藥,節序差早,限內不得封進,惶恐待罪事,傳于尹羽烈曰,勿待罪事,回諭。
以武藝統長黃大呂手本,別監王德寧·孫志說,被打於馬兵李喜得,爲先除下,移法司重治事,傳于南惠寬曰,起鬧之端,專由於李喜得等,則平民猶不能如此,況無端掖隷之敺打結縛乎?愚悍之習,不可尋常置之,令該曹刑推定配,武藝廳言之,違越約束之罪,不可無飭,懲治放送事,分付。
尹羽烈,以禮曹言啓曰,健陵·顯隆園幸行吉日,以來月念前擇入事,命下矣。令日官池景泌推擇,則來九月十六日·十九日俱吉云,以何日定行乎?敢稟。傳曰,以十六日爲之。
尹羽烈,以司饔院都提調·提調意啓曰,自前每當幸行經宿時,各邑地方官,進排御供物膳,日下雉鮮及各司供上,一體進排于經宿所,乃是事例,而近來連有除之之命,雖出於除民弊之聖意,曾以草記稟旨後,行會于畿營之意,有所稟定矣。今此健陵·顯隆園幸行時,各邑進排,依例知委監膳提調·郞廳,先期進詣,何如?傳曰,除之。
南惠寬,以戶曹言啓曰,謹奉下敎,宣禧宮簾帳修改吉日,令日官金性錡推擇,則今八月二十七日卯時爲吉云,以此日時擧行,何如?傳曰,允。
尹羽烈,以禮曹言啓曰,宗廟殿庭前面西邊下月臺一間許,今日巳時量頹圮云,故臣公轍,以本署提調,依定式進詣奉審,則殿庭西邊下月臺階砌一間許三層石頹圮,而頉處不甚大段,且距正殿稍遠,慰安之節,不爲磨鍊,待潦雨快晴,擇日告由修改,何如?傳曰,允。
南惠寬,以備邊司言啓曰,一二所監試試官,該曹今將差出,而擬望之人乏少云,侍從堂上堂下坐罷人竝敍用,使之從便排擬,何如?傳曰,允。
南惠寬,以訓鍊都監言啓曰,本局分授都城仁王山東邊第三城廊近處體城七間許頹圮處,今八月二十日爲始,改築之意,敢啓。傳曰,知道。
南惠寬,以濬川司言啓曰,舟橋排設,今方時急,本司都廳,專管擧行,而都廳鄭來升,時帶宣傳官,方在拿處中,無以擧行,今姑改差,其代以訓鍊都監千摠李勉植差下,使之察任,何如?傳曰,允。
南惠寬,以義禁府言啓曰,保放罪人鄭來升,還囚捧供以入,而病勢一味危劇,仍爲保放之意,敢啓。傳曰,知道。
禁府啓目,宣傳官鄭來升原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在通編,議處,何如?判付啓,依允。又啓目,昆陽郡守柳觀海厚情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
藥房副提調韓致應啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
進御加味定志湯前方中,加麥門冬一錢,自明日一貼式煎入事,楊前下敎。
王大妃殿進御加味通順散五貼製入事,榻前下敎。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,備邊司郞廳來言,今日賓廳日次,而領議政金載瓚,右議政金思穆有身病,左議政韓用龜在外,不得來會云矣,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
以副校理朴蓍壽,修撰李允謙,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副校理朴蓍壽,修撰李允謙,副修撰李垿,旣有只推之命,竝卽牌招,以爲推移入直之地,何如?傳曰,允。
尹羽烈,以奉常寺都提調·提調意啓曰,東籍親耕田所種皮黍打作,則所出爲三斗一升,皮稷打作,則所出爲二石九斗之意,敢啓。傳曰,知道。
韓興裕,以備邊司言啓曰,定州軍功人玄仁福,大軍出戰之初,起復從征,首尾效勞,極其夥多,論功之時,特除宣沙僉使,而力辭賞典,自願終制,故依其願收還職名,令本道,待闋服卽報該曹,以爲收用之地矣。聞已終制,該道枚報本曹云,以相當六品實職,待窠卽爲收錄之意,分付。龜城軍功人金志煥,松·郭之戰,捉納賊酋,定州之捷,極力效勞,特除天摩僉使,而到防未幾,入於繡啓,及其捧供,本事脫空,該府旣請附過還職,而本職已爲出代,終未免無故落仕,殊非朝家酬功之義,他鎭僉使,待後窠差送之意,一體分付,何如?傳曰,允。
韓興裕,以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
韓興裕,以兵曹言啓曰,前正郞任俊常,今已敍用矣。龍虎營事務,專管於一軍色,職任甚殷,難付生手,仍任,何如?傳曰,允。
韓興裕,以司僕寺一二提調意啓曰,今此健陵·顯隆園行幸時,各差備入把馬磨鍊,別單書入,而其中驛馬,則令兵曹,依例知委各驛,使之直爲入把,何如?傳曰,允。
韓興裕,以司僕寺一二提調意啓曰,今此健陵·顯隆園行幸時,補把驛馬,限五十匹,分排知委各驛,以爲入用之地,何如?傳曰,允。
朴宗正,以義禁府言啓曰,卽接月令醫員鄭好善手本,則時囚罪人柳觀海,素患疝積之症,猝然闖發,食飮全却,氣息奄奄,實有難保之慮云,罪人病勢如此,則一邊保放,一邊草記,曾有定式矣。柳觀海,姑爲保放之意,敢啓。傳曰,知道。
義禁府啓目粘連,向前趙夢璟亦,有夫驛婢之欲爲作妾,事極駭妄,而稱云逃婢刷還,至於幽囚誘脅等事,全事發明是白乎矣,道啓旣云一一査實,則不可以囚供之如此,有所取信,以此照律,何如?判付啓,依允。又啓目粘連,向前鄭來升亦,軍兵解甲胄,旣承下敎,而趁不知委,更爲煩稟,不善擧行之罪,在所難免,以此照律,何如?判付啓,依允。又啓目粘連,向前柳觀海亦,需米移捧,雖曰謬例,襲謬亦罪,賂納區處,雖曰不知,不知亦罪,其他吏任各差,民怨反訟,雖曰無指的,旣承繡啓,則焉逭重勘?以此照律,何如?判付啓,依允。
朴宗正,以義禁府言啓曰,保放罪人鄭來升·柳觀海,還囚議處以入,而兩囚病勢,一味苦劇,仍爲保放之意,敢啓。傳曰,知道。
朴宗正,以刑曹言啓曰,統長黃大呂手本內,別監王德寧·孫志說,與訓局馬兵李喜得等,彼此言語,以至被打結縛,衣冠裂破之境,除下後重治事,傳曰,起鬧之端,專由於李喜得等,則平民猶不能如此,況無端掖隷之敺打結縛乎?愚悍之習,不可尋常置之,令該曹刑推定配,武藝廳言之,違越約束之罪,不可無飭,懲治放送事,分付事,命下矣。李喜得處同黨諸漢,嚴加鉤覈,則其弟老得,其子仁孫外,無他倂力之人云,喜得嚴刑一次後,全羅道順天府定配所,卽爲押送,老得雖不手犯,難免助勢,嚴刑懲勵放送,仁孫,其父旣被坐家長之律,置之勿論,武藝別監王德寧·孫志說違越約束之罪,自臣曹,嚴杖懲治之意,敢啓。傳曰,知道。
領議政金載瓚箚曰,伏以健陵·顯隆園秋謁有命,儀曹以吉日,今已啓下矣。慕寓霜露,展宸誠於省覲,禮行春秋,率彝度於時節,此乃孝之至也,情之切也,而以殿下皇皇如求之思,不期然而然者也。臣竊自掩抑,繼以讚歎,願從鑾和之後,獲瞻蘋蘩之儀,而第伏念月前欠安之節,雖臻翌瘳之慶,榮衛尙未復常,節宣政宜加意,而見今秋序未深,溽炎猶劇,時行傷暑之症,京外方熾,而程路洽爲四舍,勞動將過三宿,廈氈頤攝之時,尙宜戒於少愈,龍旂觸冒之際,尤易損於聖躬,而不念愼重之義,猶且徑情而强行,則是豈慰陟降之心,體殿宮之憂者耶?臣雖愚昧,非不知大聖人不匱之慕,拊時益切,不遑自恤,而以親心爲心,必盡保重之道,是爲帝王之達孝也。情禮之隨時或闕,猶屬疎節,而臣工之擧懷奉悶,卽見彝情,苟或不然,今於成命旣頒,穀朝方涓之後,乃敢不避煩猥,若是仰浼乎?伏乞聖明,俯察臣言之斷斷衷告,特寢陵園親幸之命,以答群下切至之情,千萬顒祝。取進止。答曰,省箚具悉卿懇。仙寢拜謁之久曠,將至屢春秋矣。今年不得又行,微懷雖極,殿宮懇勸止之,大臣之意如此,姑爲中止。仍傳于尹羽烈曰,此批答,遣史官傳諭于領議政。
行兵曹判書徐榮輔疏曰,伏以臣,情地危蹙,分宜自靖,積犯違逋,罪戾浸積,時値展謁有命,凡厥有司百執事,莫不奔走先後,各效其職,臣則本兼諸職,尤係緊重,而杜門屛伏,惟俟大何,乃因藥院召命,蹶趨承,只伸保護之微誠,非敢職名之仍冒,乍出旋入,臣豈樂爲?動駕隔宵,更違庚牌,悶隘之極,無地措躬。際伏承口傳下敎於政院者,辭旨截嚴,至以時刻嚴鼓,待臣去就爲命,臣於是,四體戰掉,五內失守,他不暇顧,顚倒膺命,廉防大壞,去就無據,抗顔周行,赧汗如漿,是實淸朝之恥羞,詎但臣一身之披倡也哉?臣之不堪重任之狀,從前辭疏,不啻血懇,亦旣意竭而辭窮,不待人言之來,自在必辭之科,臣性本狷滯,跡又孤畸,立朝以來,榮辱半之,風波憂畏,世念灰冷,間罹險釁,頑喘不滅,而年紀衰邁,疾病侵尋,癃痼危惡,判爲棄物,雖在閑司漫局,尙懼素餐貽譏,今乃權要華膴,左右兜攬,白首低徊,耽戀不去,蹩躄昏憒,無往非咎,人怒鬼猜,何所不有?盛衰乘除之理,深淵薄氷之戒,是臣所夙夜兢懼,自知早晩,必有何許狼狽,今之所遭,不暇尤人,而臣實自尤也。抑臣之所隱痛而不可自恕者則有之,日昨筵席,已略陳之矣。今有孝於其親者,至敬深愛,爲人所信,雖有嫉惡之人,必不忍以不遜之名,無禮之目,加之於其父子之間者,誠以愛敬積於內,而不言之信,有足以服人心故耳。堂疏中何不仰體以下一段,凡今在廷臣子,雖非逮事昔年之人,若加之以此名,必將痛迫悲冤,如不欲生,況臣不肖,受先朝不世之遇,頂踵毛髮,是誰之賜?勤閔顧復,曷報之德?義則君臣,恩則父子,雲鄕漸邈,報答無階,未死餘生,至痛在心,惟以一飯之頃,於戲不忘,一事之微,常若鑑臨,歸拜之日,庶無愧顔爲期,苟使此心此誠,充積貫徹,使一世之人,莫不相信,則雖不識臣何狀者,必不忍驅之以罔極之言矣。先王之視臣,如慈父之於迷子也,而人之罪臣,乃孝子之不使加於其身者,臣之不見孚於平日,可以知之矣。臣誠何顔,彯纓束帶,揚揚對人,厭然自居於大夫之後哉?臣之目下義諦,惟有斂跡朝端,沒齒田間,一以謝人言,一以靖私義而已。臣雖無狀,備任使之日舊矣。上天至仁,何忍置臣於四維之外也?衷情弸迫,言不知裁。惟聖上,察臣情之切悲,諒臣言之至懇,亟削臣本兼諸任,仍治臣罪,以嚴國綱,以勵臣分,千萬幸甚。臣無任云云。答曰,省疏具悉。卿之所請,可謂當然,則何不體諒乎?況幸行不遠,屢屢辭巽,萬萬過當,勿辭行公。
上在昌德宮。停常參·經筵。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權俗呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
韓興裕啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
韓致應啓曰,藥房提調·副提調持湯劑來待矣。傳曰,封入。
以副校理朴蓍壽,修撰李允謙,副修撰李垿牌不進罷職傳旨,傳于尹羽烈曰,只推。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
尹羽烈,以吏曹言啓曰,今此懿陵忌辰祭典祀官兼大祝,前校理鄭文始塡差,而時無職名,令該曹,口傳付軍職,何如?傳曰,允。
兵曹口傳政事,副司果單鄭文始。
韓興裕,以備邊司言啓曰,每以科場之弊,筵奏箚陳,果非一再,而只見其奸益甚而弊愈劇,漸至於末如何者,是豈國家之細故哉?今當大比之科,若用一截之法,則雖不得丕變世敎,亦豈無目下小效乎?試官用情者,皇朝則用一律,至有剝皮之刑,而我朝寬大,雖未能一遵此律,粵在肅廟朝,大起科獄,必欲窮治干犯之類,竝絶島爲奴,後孫至今廢枳,今若有現發,斷以當律,少無容貸,則庶或爲懲頑戢奸之一助,而至於科場用奸之塗人耳目者,借文代述,姑無暇言,凡外場也預題也,關節之直通試官也,試券之一場疊呈也,立落之先覘也,封彌之潛換也。似此奸弊,千百其端,而所以作奸之本,卽在於必狹主掌官禁亂官,內外工房,先以奴傔等私人,換立爲衛軍羅卒,試所陪吏,標號以相應,聲氣以互通,百般作用,惟意所使云,弊之至此,寧欲無言,而究其故,則試官之罪也。試官自當置法,更無可論,而若其主掌禁亂衛軍·羅卒·員役之見捉者,先自各該官員,竝用用情之律,下屬出付捕廳,加刑得情後,移法司依律處斷之意,榜諭於一二試所,以示先甲三日之意,何如?傳曰,允。
上在昌德宮。停常參·經筵。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
以慶尙監司金魯應狀啓,進上早紅柿,節序差早,限內不得封進,惶恐待罪事,傳于尹羽烈曰,卿其勿待罪事,回諭。
以慶尙監司金魯應狀啓,薦新進上石榴,節序差早,限內不得封進,惶恐待罪事,傳于尹羽烈曰,卿其勿待罪事,回諭。
尹羽烈,以吏曹言啓曰,今此徽陵忌辰祭獻官,前承旨尹命烈預差,前郡守安光宇塡差,而時無職名,令該曹,口傳付軍職,何如?傳曰,允。
兵曹口傳政事,副護軍單尹命烈·安光宇。
上在昌德宮。停常參·經筵。
自酉時至人定,灑雨下雨,測雨器水深一分。自人定至二十四日開東,灑雨下雨,測雨器水深五分。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,海美縣監李運春下直,長弓一張·長箭一部·片箭一部·筒兒一箇賜給。
韓致應啓曰,藥房提調·副提調,持湯劑來待矣。傳曰,封入。
尹羽烈,以弘文館言啓曰,副校理朴蓍壽,副修撰李垿,旣有只推之命,竝卽牌招察任,何如?傳曰,允。
尹羽烈,以奉常寺都提調·提調意啓曰,祭享所用秋等中脯三百四十八貼,今八月二十三日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
朴宗正,以兵曹言啓曰,內禁衛將李鐵求,方帶別軍職,勢難兩處供職,羽林衛將沈能俊,五衛將李若洙,俱以身病猝重,無望供職,呈狀乞遞,竝改差,何如?傳曰,允。
朴宗正,以義禁府言啓曰,保放罪人鄭來升·柳觀海,還囚照律以入之意,敢啓。傳曰,知道。
義禁府照目粘連,宣傳官鄭來升矣本府議啓內,軍兵解甲胄,旣承下敎,而趁不知委,更爲煩稟,不善擧行之罪,在所難免,以此照律,罪笞五十收贖,解見任別敍私罪,奉敎依允。又照目粘連,成歡前察訪趙夢璟矣本府議啓內,有夫驛婢之欲爲作妾,事極駭妄,而稱云逃婢刷還,至於幽囚誘脅等事,專事發明是白乎矣,道啓旣云一一査實,則不可以囚供之如此,有所取信,以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目粘連,昆陽前郡守柳觀海矣本府議啓內,需米移捧,雖曰謬例,襲謬亦罪,賂納區處,雖曰不知,不知亦罪,其他吏任各差,民怨反訟,雖曰無指的,旣登繡啓,焉逭重勘?以此照律罪從重論,杖六十徒一年,以喪前所犯收贖,告身盡行追奪私罪,奉敎依允。
行護軍金愚淳疏曰,我朝立國規模,以忠厚爲本,侍從卿宰之臣,親老家貧,不能自養,則陳章乞郡,未嘗不許,是固朝家之美政,而蓋是爲人臣子不獲已之事也,一猶爲可,其可再乎?再猶不可,其可三乎?臣之乞養得郡,前已再矣。或數月而遞,或一年而歸,聖恩徒荷於罔極,子道未展其至願,雖値事故之多端,實由誠意之淺薄,臣之老母,年今七十五矣。筋力日以益衰,疾病日以益深,滋補之效,惟恃於甘毳,調治之功,專在於刀圭,臣家之貧,無異於前日,朝夕菽水,有時難繼,藥餌調保,非所可論,臣之當初一第,不過是爲親干祿之心也。故辭尊居卑之意,屢陳於章奏之間,則抱關擊柝,在分攸當,而冥行驟進,濫叨卿班,頂玉腰金,若固有之,徒竊臣身之榮貴,無益病親之調養,回願初心,心跡懸殊,欺天欺人,俯仰愧怍,焦迫不忍,今又陳懇,一而至再,再而至三,殆若孩兒之求哺於慈母,飢輒啼號,屢而不已,傷廉沒恥,無復餘地,情有所急,不遑他顧。伏乞天地父母,察臣情理,特命選部,畀臣一小邑,俾盡今日調養之道,以遂平生未卒之志,千萬伏願。臣無任云云。答曰,省疏具悉。疏辭下該曹稟處。
吏曹啓目粘連,觀此行護軍金愚淳上疏,則以爲,臣母年今七十五矣。筋力日以益衰,疾病日以益深,滋補之效,惟恃於甘毳,調治之功,專在於刀圭,臣家之貧,無異於前日,朝夕菽水,有時難繼,藥餌調保,非所可論,情有所急,不遑他顧。伏乞天地父母,察臣情理,特命選部,畀臣一小邑,俾盡今日調養之道亦爲白有臥乎所,金愚淳之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,宰臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
韓興裕啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監祭茶時之意,敢啓。傳曰,知道。
傳于尹羽烈曰,禮房承旨,馳詣懿陵,奉審摘奸以來。
韓致應啓曰,藥房副提調,持湯劑來待矣。傳曰,封入。
尹羽烈啓曰,修撰李允謙,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏入之。
以副校理朴蓍壽,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副修撰李垿,旣有只推之命,卽爲牌招入直,何如?傳曰,允。
以副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番關直,事甚未安,副校理朴蓍壽,旣有只推之命,與副應敎趙琮鎭,竝卽牌招,以爲推移姑降入直之地,何如?傳曰,允。
尹羽烈,以吏曹言啓曰,前同知李永運名字,改以希運事告狀,令藝文館給帖,何如?傳曰,允。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
修撰李允謙疏曰,伏以臣母癖積本症,卽五十年貞疾也。長時進退,劇歇無常,每當換節之時,則尤爲一倍添劇,臣於日前,幸因母病之少減,雖不得不怵畏義分,黽勉就直,而一念憂慮,無以暫弛于中矣。卽接家信,臣母宿症,玆因將攝之失宜,夜來又復越添,神精昏瞀,氣息凜綴,病中思想,促臣歸視,臣自聞此報,心神飛越,按住不得,玆敢忙陳短章,徑出禁扃。伏乞聖慈,天地父母,俯垂矜諒,亟遞臣職,俾得以專意救護,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
夜五更,灑雨下雨,測雨器水深一分。
藥房提調徐榮輔,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮,口傳問安。答曰,知悉。
韓興裕啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
以副應敎趙琮鎭,副校理朴蓍壽牌不進罷職傳旨,傳于南惠寬曰,只推。
南惠寬,以弘文館言啓曰,本館下番闕直,事甚未安,副應敎趙琮鎭,副校理朴蓍壽,副修撰李垿,旣有只推之命,竝卽牌招,以爲推移入直之地,何如?傳曰,允。
南惠寬,以吏曹言啓曰,今此各宮廟仲朔祭祭官中,時無職名人員,令該曹,口傳付軍職,何如?傳曰,允。
韓興裕,以備邊司言啓曰,卽見開城留守尹序東狀啓,則以爲,昨年賊平後,從征軍兵試藝論賞,京營關西,則柳葉箭三中者竝直赴,而本府則三中居首人出身朴宗茂,得蒙邊將調用,其餘三中人出身尹星東及閑良李啓蕃等四人,只令分等施賞,而未蒙一視之澤,實爲抑欝,請令廟堂稟處矣。從征將士,無論京外,竝令射放者,卽所以慰悅軍心,則試規宜無異同,而松都之不許直赴,果不無不均之歎,科制至嚴,雖難追改,而此則宜有闊狹之道,依京營箕營例,出身三中,帖加成給,閑良三中,竝直赴之意,分付,何如?傳曰,允。
韓興裕,以備邊司言啓曰,頃以使行搜檢時,商弊釐革之方,爛商報來之意,筵稟行會矣。卽見該監司鄭晩錫所報,則枚擧義州府尹吳翰源牒呈以爲,搜檢之法,若拘於法意,依舊置之,則雖有關飭,無以痛革,以本府境內七鎭中,鎭將永定差送,則下屬誅求之弊,不期自禁,依此定式爲辭矣。以道內守令·察訪,輪回搜檢,自是舊例,而蓋其操縱侵徵之弊,皆從搜檢中出來,適足爲灣商呼冤之端,而邊禁之漸壞,專由於搜檢之失宜,至爲商弊中最痼之一端,今當救瘼之時,宜卽竝爲釐正,而第若以七鎭將永定,則所謂鎭將,率多營邑校列,威不足以見憚於灣商,力不能以必檢於燕卜,行之未久,必見其門禁之因此蕩然,道倅臣所論,只思責效於目前,不念生弊於來後矣。今不必分差於列邑,替定於各鎭,以義州府尹,永管搜檢之任,每於臨門照卜之時,必今寬苛無偏,操縱得宣,商無濫徵之怨,門絶潛越之弊,兩申其禁,一無所偏,則灣商之弊,自當從此永祛,若是而或有違式犯科之端,則道臣摘發啓勘,斷不饒假,仍以此著爲新式,永久施行之意,分付該道·該邑,何如?傳曰,允。
韓興裕,以義禁府言啓曰,卽接月令醫員張鍰手本,則時囚罪人李儒謙,素患疝積之症,猝然闖發,滿身浮鼓,咳喘苦劇,金永喆,風眩之症,無時作發,嘔逆添劇,食飮全却,氣息奄奄,俱有難保之慮云,罪人病勢如此,則一邊保放,一邊草記,曾有定式矣。李儒謙·金永喆,姑爲保放之意,敢啓。傳曰,知道。
南惠寬,以鑄錢所言啓曰,今番鑄錢,限三四十萬兩開鑄之意,前已草記蒙允矣。其間求貿各鐵,數甚不敷,加得數萬斤,方準三十萬兩新鑄之容入,而聞內需司,自戶曹移送鍮鑄·熟銅·豆錫等鐵,其數頗裕云,就其中限二萬斤,依前例取用,其代以戶曹明年條生銅,待上來還報,不害爲兩便之道,而內司若以遲待爲難,則依生銅準折價本,磨鍊以送,何如?傳曰,允。
南惠寬,以鑄錢所言啓曰,曾在乙未·戊戌,御營廳鑄錢時,匠人等報債錢十萬餘兩,每於戶曹歲鑄時,收捧移送該廳事,自該曹事目啓下,則他衙門別鑄時,所謂報債條,不當擧論。且近來鑄錢,餘剩無多,匠手輩難支之中,如或一例責納,則實有大役中撤之慮,今番別鑄時,切勿侵責之意,分付御營廳,何如?傳曰,允。
癸酉八月二十五日卯時,上御熙政堂。藥房入診入侍時,提調徐榮輔,副提調韓致應,記事官朴來謙,記注官車翊修,別兼春秋李紀淵,待敎李鶴秀,以次進伏。醫官吳千根·趙宗協,進伏楹外訖。榮輔曰,涼意漸深,聖體,若何?上曰,一樣矣。榮輔曰,寢睡·水刺之節,何如?上曰,一樣矣。榮輔曰,王大妃殿氣候,何如?上曰,各殿宮氣候,皆一樣矣,仍命醫官入診,千根診候訖。退伏奏曰,左右三部調匀矣。宗協診候訖。退伏奏曰,左右三部調匀矣。上曰,諸節皆與前一樣,出去後議定湯劑,可也。仍命醫官先退。榮輔曰,臣以內閣事,有所仰達矣。仍奏曰,御考初試,隨其次數,許赴會試事,曾有先朝定式矣。進士姜履元,以丁巳應製居魁,當赴辛酉增廣會試,而其時因儒罰停擧,帖文則入於收還爻周之中,今當慶科,將不得援例受帖云,御考事體,與他自別,中間未赴,亦係應頉,自內閣成給帖文,使之依例許赴,似好,故敢此仰達矣。上曰,依爲之。出擧條進御加味定志湯停止,二神交濟湯,自今日一貼式煎入事。出榻敎王大妃殿進御調中導痰湯,五貼製入事。出榻敎上命退,諸臣以次退出。
上在昌德宮。停常參·經筵。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
以副應敎趙琮鎭,副校理朴蓍壽,副修撰李垿牌不進罷職傳旨,傳于尹羽烈曰,只推。
尹羽烈,以吏曹言啓曰,今此增廣別試監試初試試官,當爲磨鍊擬入,而參判李好敏,參議金會淵,俱爲病不來,令政院卽爲牌招,以爲備員擧行之地,何如?傳曰,允。
尹羽烈啓曰,吏曹郞廳來言,今此增廣監試試官,當爲擬入,而參判李好敏,參議金會淵牌不進,無以備員擧行云,參議傳旨未下,參判更爲牌招,何如?傳曰,允。參議只推,一體更爲牌招。
尹羽烈,以吏曹言啓曰,今此慶科增廣別試監試初試試官,當爲磨鍊,而擬望之人乏少,閣臣竝擬,何如?傳曰,允。
尹羽烈,以吏曹言啓曰,今此慶科增廣別試監試初試試官中,時無職名人,令該曹,口傳付軍職,何如?傳曰,允。
兵曹口傳政事,副護軍金啓溫,副司果李墷。
以監試一所試官李憲琦·任天常,二所試官李魯益·李廷奎牌不進罷職傳旨,傳于尹羽烈曰,只推。
尹羽烈啓曰,今此監試二所試官李魯益·李廷奎牌不進,無以備員受點,令該曹改付標以入,何如?傳曰,允。
以監試二所試官李龍秀牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副應敎趙琮鎭,副校理朴蓍壽,副修撰李垿,旣有只推之命,竝卽牌招,以爲推移入直之地,何如?傳曰,允。
尹羽烈,以禮曹言啓曰,今此慶科增廣監試初試一所,設場於本曹矣。上直郞廳,依例朝房直宿之意,敢啓。傳曰,知道。
韓興俗,以禁衛營言啓曰,本營分授崇禮門南邊體成三間許頹圮處,今八月二十七日,始役改築之意,敢啓。傳曰,知道。
上在昌德宮。停常參·經筵。
朴宗正,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓。傳曰,知道。
尹羽烈啓曰,來初一日,輪對日次矣,敢稟。傳曰,當次人受點,後日次待令。
朴宗正啓曰,左副承旨韓興裕,今日不爲仕進,卽爲牌招,何如?傳曰,允。
備忘記,羅暖萬戶李春求,從浦萬戶具應和下直,各長弓一張·長箭一部·片箭一部·筒兒一箇賜給。
韓致應啓曰,藥房提調·副提調,持湯劑來待矣。傳曰,封入。
傳于尹羽烈曰,七夕製,明日通方外爲之,試紙用大好紙。
以副應敎趙琮鎭,副校理朴著壽,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副應敎趙琮鎭,副校理朴蓍壽,副修撰李垿,旣有只推之命,修撰李允謙,由限已過,竝卽牌招,以爲推移入直之地,何如?傳曰,允。
尹羽烈啓曰,七夕製,明日爲之事,命下矣。弘文提學南公轍呈辭入啓,藝文提學金啓洛,待開門牌招,何如?傳曰,允。
傳于尹羽烈曰,發遣吏郞,諸執事淸齋與否,摘奸以來。
兵曹口傳政事,副司果金圖遠·朴長輿·柳春東竝單付。
以慶尙監司金魯應狀啓,金海府使宋文述身死事,傳于尹羽烈曰,令該曹,口傳差出。
尹羽烈,以吏曹言啓曰,新除授軍器寺副正白東脩,除拜後過限未肅拜,依例改差,何如?傳曰,允。
尹羽烈,以成均館同知館事意啓曰,本館入直,久任郞官外,凡郞無敢入直,若有代員替直之事,則草記代直事,曾已定式矣。司成林景鎭,身病呈旬,直講洪起爕,監試初試時二所封官進去,典籍李景熙,一所封官進去,時無入直之員,以他郞官,姑爲代直,何如?傳曰,允。
南惠寬,以漢城府言啓曰,依定式,無主未葬處,分付各部,搜訪報來,故別單書入,而至於有主未葬之類,亦令一一知委,斯速過葬事,申飭各部之意,敢啓。傳曰,知道。
朴宗正,以義禁府言啓曰,保放罪人朴宗民·具絳,還囚議處以入,而具絳病勢,一向未差,仍爲保放之意,敢啓。傳曰,知道。
義禁府啓目粘連,觀此慶尙監司金魯應査啓,則以爲,蓋此査案,一則曰科分加作也,二則曰移用官廳也,繡啓非不的確,囚供極其分疏,該府論稟,道査有命敎是白乎等以,臣與兩査官,會同推覈爲白乎矣,應問各人,竝爲捉待,可考文蹟,亦令現納,反覆盤詰,逐細究覈是白乎則,其矣所告,與該倅爰辭,無少差爽,故執其入庫文書,磨準會案元摠後,以其用下公文,逐條除減,則各穀實數,脗然相合,無一贏縮,而其中一二疑端,施威嚴問,則其所納告,俱有依據,班班可考是白如乎,大抵米租一千四百餘石之用下數爻,米租太三百五十石之區處條件,一一載錄於各項公文,而其矣招所謂遺漏於搜探之際,未得入鑑於繡衣云者,想其頭緖,容或無怪兺不喩,以其所納是白遣,査實時草件記觀之,可知其不經繡衣之眼是白遣,且所謂三白五十石,旣在於元數一千四百餘石之中,而又爲疊入於移用條者,果是實狀是白乎所,以此推之,則一千四百餘石,皆是各項用下,實非科分加作,三百五十石,乃是官廳應入,亦非無端移用,而取出府倉,移屬官廳,論以外面,異於經法,且緣文書之遺漏,未登繡衣之繙覽,故旣見其無所下落,而歸之加作,又執其劃送官廳,而認以移用者,守經之義,執法之論,宜乎如是,而到今行査之日,事實如右,則恐不可以犯科勘斷是白乎等以,玆以枚擧馳啓爲白乎矣,令攸司稟處亦爲有置,今見道査所謂一千四百餘石,初非加作,而俱係各項用下,所謂三百五十石,亦非倉穀,而乃是官廳應入,則別無可罪之端,分揀放送,何如?判付啓,依允。又啓目粘連,觀此慶尙監司金魯應査啓,則以爲,新舊需米,移劃漕倉,旣由於責捧高價,船格雜費之代錢上下,亦爲其相換取剩,則俱係不正名色,雖是流來之例,焉逭襲謬之失是白乎旀,還租二百石之偸出作錢事,繡衣詳探窮覈之際,必無誤聽虛傳之理,由前則旣非創行,由後則亦非身犯,而律之以法,有難曲恕是白乎等以,玆以論列馳啓爲白去乎,同前府使具絳罪狀,令攸司稟處亦爲有置,新還需米之執錢,船格雜費之代錢,旣有節目之嚴,且有取剩之數,則雖曰流例,難免襲謬之罪,還租之偸出作錢,諸招雖有發明,旣登繡啓,則不察可知,以此照律,何如?判付啓,依允。
上在昌德宮。停常參·經筵。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
傳于尹羽烈曰,禮房承旨,馳詣受香諸處,奉審摘奸以來。
韓致應啓曰,藥房副提調,持湯劑來待矣。傳曰,封入。
尹羽烈啓曰,藝文提學金啓洛牌不進推考傳旨,今方捧入,而七夕製命下之後,如是違牌,事甚未安,更爲牌招,何如?傳曰,允。
尹羽烈啓曰,藝文提學金啓洛再牌不進推考傳旨,今方捧入,而七夕製命下之後,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
傳于尹羽烈曰,同副承旨,持此御題,與藝文提學,偕往泮宮,試取以來。
尹羽烈啓曰,藝文提學金啓洛,旣已承牌,內閣提學南公轍·徐榮輔,竝卽牌招,以爲同參考試,何如?傳曰,允。
尹羽烈啓曰,奎章閣提學南公轍·徐榮輔牌不進推考傳旨,今方捧入,而同參考試命下之後,如是違牌,事甚未安,竝更牌招,何如?傳曰,允。
傳于尹羽烈曰,都承旨·入直摠府堂上,試官加差下,兵曹堂郞·上下注書,對讀官加差下。
南惠寬啓曰,臣與藝文提學金啓洛,偕往泮宮,七夕製儒生試取,則收券爲二千七百七十一張矣,捧入之意,敢啓。傳曰,知道。
以副應敎趙琮鎭,副校理朴蓍壽,修撰李允謙,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副應敎趙琮鎭,副校理朴蓍壽,修撰李允謙,副修撰李垿,旣有只推之命,竝卽牌招,以爲推移入直之地,何如?傳曰,允。
傳于尹羽烈曰,七夕製箋居首三下一進士李驥秀,直赴會試,之次三下進士洪彦謨給二分,之次三下進士南勉中給一分,次上生員崔克明等七人,竝令該曹考例施賞。
傳于尹羽烈曰,入格儒生,明日延英門外施賞。
吏曹口傳政事,以申純爲金海府使。
兵曹口傳政事,副司果單李光文。
以咸鏡監司金履陽狀啓,鏡城等邑民家漂頹,人物渰死事,傳于南惠寬曰,人物之渰死,民戶之頹壓,聞甚矜惻,原恤典外,別加顧助,卽爲尊接,渰死人如有生前身還布,竝蕩減,尙今未拯,尤極慘惻,期於搜拯,使之厚埋事,分付。
尹羽烈,以禮曹言啓曰,因慶尙道暗行御史金學淳別單,備邊司覆啓內,孝烈事,令該曹稟處事,允下矣。取考其原別單,則尙州故參奉金,自在孩提,必跪而飮乳,四五歲時,或値父母之病,則涕泣不肯飮乳,至齠齔事父母,一以承順,溫被扇枕,灑掃應對,一如老成人。十五丁母喪,哀毁幾不保,執喪盡禮,忽心動,往覲其父於旅宦所,父病方劇,父稱孝感所致。其後父喪,三年啜粥,不解衰絰,毁瘠骨立,服闋之後,久不御酒肉,不着華服,若逢父母所嗜之物,則平生却食,値祭日,則正衣冠,坐待將事,哭泣悲哀,無異袒括之夕,雖在病劇,必爲躬行,人皆稱至孝之出倫。河東故士人鄭閒妻朴氏,自其于歸之後,甘旨之供,溫凊之方,能盡其誠,而舅姑有病,則必憂形於色,至於祝天請代,其舅患二大腫,幾至死境,醫曰吮之則必差,朴氏卽吮之無難色,而不少懈,一日二日,吮之又吮,幸得差效,而病添別症,忽有生血流注瘡口,多至五六斗,血盡而命盡,移時不甦,朴氏出引廚刀,斷指出血,以灌舅口,少頃,若有回生之望,而指血不繼,又斷一指,以血補血,末乃得生,至今生全。統營將校廉協權,至誠事親,母抱貞疾,沈綿者十九年,躬執罐爐,親調藥餌,繼以手足不仁之疾,轉側須人者,又三年矣,而晝夜在側,先意承順,終以毒痢,屢阽危域者,又八朔矣,而衣不解帶,目不交睫,長時扶護,咸適其宜。及遭母喪,寢苫食蔬,不近菜果,墓在二十里之外,而逐日往省,不以風雨寒暑暫曠,歸輒收淚改容,安養其父,其父素患痰喘,每晨至寢門,必問夜來安否,退守廬次。去年又遭父喪,哀毁過節,幾不勝喪,而省墓哭泣,一如前喪,人皆曰孝子。蓋自其祖德升以孝聞,而有子五人,遵守家法,今協權之誠孝,又追其父祖,人稱三世七孝。固城士人李德老妻朴氏,其夫罹疾,沈痼至於三年,凡係救療之方,隨事躬執,祈天願代者,一年有餘,其夫竟死,則悲慼之意,不露於顔色,每見其舅姑悲痛號泣,則輒以溫言愉色,寬譬慰解,井臼之役,甘旨之供,無異平時,纔經夫葬,仍卽委臥,廢却食飮,以死自處曰,女而從夫,婦道之常,夫死之初,非不知卽地同死,而但舅姑在堂,若於一時倂命,則其爲不孝,雖在地下,不忍瞑目,故惟待夫葬,從容就死,以從亡夫之意也,仍不食而死云矣。尙州故參奉金之孝出天賦,終身靡替,河東故士人鄭閒妻朴氏之吮腫斷指,以甦舅病,統營將校廉協權之以若寒微,能繼父祖之孝,固城士人李德老妻朴氏之從容處義,竟以節死,觀於繡啓論列,可驗實蹟表著,其在樹風之道,宜有褒美之擧。金及李德老妻朴氏,竝施旌閭之典,鄭閒妻朴氏及廉協權,竝施復戶之典,恐合事宜,而事係恩典,臣曹不敢擅便,上裁,何如?傳曰,依此施行。
尹羽烈,以禮曹言啓曰,因咸鏡道暗行御史具康別單,備邊司覆啓內,孝烈事,令該曹稟處事,允下矣。取考其原別單,則德源故士人趙允濟,卽壬辰死節彦璞之七世孫也。事其繼母,殫竭誠孝,有疾嘗糞,靡不用極。其父病疽,吮之又吮,不覺其難,時丁冬寒,捉鼈塗血,卽見神效,及其居喪,年近六旬,而食素三霜,家廟晨謁,隆老不廢,故重臣黃景源,亦有撰實之文。文川故縣監朴東俊,自在齠齡,入孝出悌,昏定晨省,動遵小學,遠近鄕邦,咸稱孝子,父病,斷指灌血,幾絶復甦,遂延十三年之壽,且苦心篤行,卽是禮學,而非但律己,牖發愚俗者多,故以孝禮具備四字,屢登薦剡。永興故吏金世萬,身爲下吏,能有操守,一生服役,未嘗欺其官長,素有至孝,父母兩喪,廬墓之節,哭泣之哀,一遵禮制,終喪之後,以其孝養之無所,終身素食,不近魚肉。雖屋下私談,語到官長,其所敬謹,無異官前,前後道伯,或成單饋問,或完文給復,至於狀聞請㫌,而身沒六十餘年,湮滅無稱,物情嗟惜。鍾城故士人朱鎭福,年未弱冠,遭其父喪,泣血三載,其母病䐉後腫,至於危境,則血懇祈斗,乞以身代,且自吮腫,積十四日,而根拔遂完,及其終也,嘗糞斷指,靡不用極,年踰五十,執喪過制,且學問博洽,敎授勤篤,子第門生,多有成就,古所謂鄕先生者殆近之。北靑武人朴必東妻李氏,自于歸之初,敬執婦道,一日舅姑問其所願,則對曰從夫而已,一座笑其質直無華,以孝養舅姑,親戚鄕黨咸稱之。及遭夫喪,送終之衣,無不手縫,執喪如禮,而自初至終,勺水不入口,傍人勸之則曰,從夫之願,已質於舅姑,豈負初心耶?遂殞命於夫死後七日。咸興通德郞魏健喆妻韓氏,則其夫早世,則斷斷一心,以死自矢,其舅姑涕泣而誡曰,汝夫之血脈在腹,何不愛護,以從臨訣之託乎?韓氏自此,强進水飮,六閱月而生女,擧家防護愈謹,而縊頸飮毒,連被救甦,及其終祥漸近,决意不食,十有餘日,竟至殞命。富寧鄕人朴春壽,善養父母,及遭父喪,葬地距家五六里,山谷峻惡,往來甚艱,而雖一果一魚,必辦必往,不廢朝暮,隣里憐其勞苦,構廬於墓傍,則春壽辭以老母在堂,不忍捨而居此,自葬至禫,寒暑雨雪,不廢上墓,今居母喪,廬墓守制,不脫絰帶,闔境嗟歎。安邊土民李重彬妻韓召史,其夫爲虎所囕,人莫敢近,韓召史挺身冒入,奪其餘骸殘肉而歸,及産遺腹,父母欲奪其志,約人搶去,乘夜突入,扶曳綁縛,則以死自矢,囓臂出血,繼以哀號,厥軰亦惻然少退,卽負其兒,訴官雪憤,于今二十九年,事其老舅,一如夫在,採薪耕田,供奉備至云矣。蓋此關北一路,寔我豐沛之鄕,王化所被,風俗淳古,以孝以烈,亦多其人,今當採聞之日,宜有表異之政。德源故士人趙允濟,文川故縣監朴東俊,竝施贈職之典,永興故吏金世萬,鍾城故士人朱鎭福,北靑武人朴必東妻李氏,咸興通德郞魏健喆妻韓氏,竝施旌閭之典,富寧鄕人朴春壽,施以食物之典,安邊土民李重彬妻韓召史,施以復戶之典,恐有合於樹風聲勵世道之方,而事係恩典,臣曹不敢擅便,上裁,何如?傳曰,依此施行。
尹羽烈,以禮曹言啓曰,因黃海道暗行御史李在秀別單,備邊司覆啓內,文化人甄夢祥孝行褒賞事,令該曹稟處事,允下矣。取考其原別單,則夢祥,卽至窮無依之類也。自學語習步,事親至孝,其父母若與之新衣,則觀父母之衣新衣而乃服,父母有病,而減其食飮,則亦從而減之,或得美味珍果,則必懷而歸進,不敢先嘗。及其母病篤,晨浴着潔,祝天願代,斫指灌血,以延五日之命,越二年,其父病劇,當其幾絶之時,又斫左指,以血灌口,更延七日之命,隣里感歎,鄕黨傳誦云矣。甄夢祥,以下鄕編氓,不知詩禮之訓,能全秉彝之天,孝事其親,實行表著,其在激勵之政,合施復戶之典,而事係恩典,臣曹不敢擅便,上裁,何如?傳曰,依此施行。
韓興裕,以備邊司言啓曰,向於西五鎭革罷之時,別害姑作獨鎭,長津移邑,從後更議之意,筵奏行會矣。卽見咸鏡監司金履陽,南兵使李石求所報,則以爲,別害,土沃地廣,而距本邑,道里險遠,民卒凋殘,無以成樣,別設獨鎭,事勢甚難。長津則漸至殘弊,民不奠安,邑鎭民情,擧皆願移,宜速移邑於別害,以爲奠民邑重關防之道爲辭矣。若以長律,移邑於別害,則長津占得樂土,別害得免邑役,非不爲兩得便宜之方,而今使三水,永失別害,則尤無以立邑自存,終必至無邑乃已,三水之爲幾百年關防,尤重於新設之長津,而只爲長津之便否,不念三水之利害,有非審愼之道,且別害移屬之議,其來已久,而每以三水之故,尙不得劃定者,亦必有所以然也。道帥臣長津移邑之請,今姑置之,從後更議以處,何如?傳曰,允。
韓興裕,以備邊司言啓曰,卽見江華留守洪義浩狀啓,則以爲,本府出身,祿仕無階,擧皆虛老,由是而人不願科,武技漸遜,長寧殿守直衛將四人中二窠,屬之於有薦出身,稱以部將,依華城華寧殿守門將例,仕滿四十朔後,自兵曹入啓,調用於京職初仕事,請令廟堂稟處矣。無論東西銓,近來雜岐多門,仕路漸淆,識者之歎,厥惟久矣,雖不得一齊汰冗,更何可以古無今有之一窠,從以創出哉?所請置之,何如?傳曰,允。
韓興裕,以備邊司言啓曰,卽見江華留守洪義浩狀啓,則以爲,本府四部軍制中,左右兩部,稱以軍官,前後二部,稱以束伍,去己亥年,更以前部,請陞武旅軍官,今則後一部,只有束伍之名,而軍官與束伍之役,元無彼此之別,特以名目稍異,一充束伍,擧皆賤棄,間多有逃亡者,今依己亥已例,以束伍陞爲順旅軍官事,請令廟堂稟處矣。四部之軍,其制惟同,而三部則陞軍官,惟後一部,獨編束伍,果爲軍丁厭避之端,而所謂軍官與束伍,爲名雖殊,應役無異,卽不過二而一者也。守臣所請,旣無加損於軍制,必爲慰悅於軍情,束伍後部,與前左右三部,竝陞軍官名色之意,許施,何如?傳曰,允。
韓興裕,以御營廳言啓曰,本廳字內光熙門北邊第一城廊近處頹圮體城七間許,今已畢築矣。把守軍兵,依例撤罷,女墻仍爲始役之意,敢啓。傳曰,知道。
上在昌德宮。停常參·經筵。
藥房提調徐榮輔,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
王大妃殿進御調中導痰湯,依前方五貼製入事,榻前下敎。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
韓興裕啓曰,備邊司郞廳來言,今日賓廳日次,而領議政金載瓚,右議政金思穆有身病,左議政韓用龜在外,不得來會云矣,敢啓。傳曰,知道。
傳于尹羽烈曰,禮房承旨,馳詣宗廟·景慕宮,奉審摘奸以來。
韓致應啓曰,藥房提調·副提調,持湯劑來待矣。傳曰,封入。
尹羽烈啓曰,玉堂備員間,視事頉稟之意,敢啓。傳曰,知道。
以慶尙監司金魯應狀啓,左水使金養和身死事,傳曰,令該曹,口傳差出,催促下送。
兵曹口傳政事,以梁垸爲慶尙左水使。
以副應敎趙琮鎭,副校理朴蓍壽,修撰李允謙,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副校理朴蓍壽,修撰李允謙,副修撰李垿,旣有只推之命,竝卽牌招,以爲推移入直之地,何如?傳曰,允。
韓興裕,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
韓興裕,以兵曹言啓曰,內禁衛將尹致儉,老母病勢危重,呈狀乞遞,領軍之將,不可久曠,改差,何如?傳曰,允。
韓興裕,以禁衛營言啓曰,謹依定式,臣堯憲進詣南壇,奉番摘奸,則壇上與階砌紅箭門內外,俱爲無頃,松木則漸就蒼欝,禁樵·守護等節,另加申飭之意,敢啓。傳曰,知道。
朴宗正,以義禁府言啓曰,保放罪人具絳,還囚照律以入之意,敢啓。傳曰,知道。
禁府照目粘運,昌原前府使具絳矣本府議啓內,新舊需米之執錢,船格雜費之代錢,旣有節目之嚴,且有取剩之數,則雖曰流例,難免襲謬之罪,還租之偸出作錢,諸招雖有發明,旣登繡啓,則不察可知,以此照律,罪杖七十收贖,奪告身二等私罪,奉敎依允爲旀,功議各減一等爲良如敎。
上在昌德宮。停常參·經筵。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,來初五日,朝參日次矣,敢稟。傳曰,停。
韓致應啓曰,藥房副提調,持湯劑來待矣。傳曰,封入。
尹羽烈啓曰,玉堂下番闕直,已至多日,而副應敎趙琮鎭,昨旣入來,則上番入直之副校理李鍾穆,所當姑降入直,而直爲出去,事未前有,萬萬未安,所當重勘,而本院請推之外,無他可施之罰,何以爲之?敢稟。傳曰,推考。
以副校理朴蓍壽,修撰李允謙,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副校理朴蓍壽,修撰李允謙,副修撰李垿,旣有只推之命,與副校理李鍾穆,竝卽牌招,以爲推移入直之地,何如?傳曰,允。
尹羽烈,以司饔院監膳提調意啓曰,各殿宮日下生雉,全數代封矣。今則秋節已屆,山雉漸出,今日爲始,日下生雉,依例復舊封進之意,敢啓。傳曰,知道。
尹羽烈,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
尹羽烈,以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月十五日辰時,衣襨香燭祭品奉詣吉日,同月十六日卯時俱吉云,以此日時擧行之意,敢啓。傳曰,知道。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮修改相値,不得設行之意,敢啓。傳曰,知道。
韓興裕,以訓鍊都監言啓曰,本局哨官卞浩德·金秉喆,俱有身病,勢難察任,改差,何如?傳曰,允。
韓興裕,以義禁府言啓曰,保放罪人李儒謙·金永喆,還囚捧供以入,而病勢一味苦劇,仍爲保放之意,敢啓。傳曰,知道。
禁府啓目,鎭海縣監金永喆原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,泗川縣監李儒謙原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,咸悅前縣監徐有儞·宋仁載等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。
上在昌德宮。停常參·經筵。
韓興裕啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
以副校理朴蓍壽·李鍾穆,修撰李允謙,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番闕直,事甚未安,副校理朴蓍壽·李鍾穆,修撰李允謙,副修撰李垿,旣有只推之命,竝卽牌招,以爲推移入直之地,何如?傳曰,允。
以副校理朴蓍壽,修撰李允謙,副修撰李垿牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
尹羽烈啓曰,明日常參·經筵,取稟。傳曰,停。
韓興裕啓曰,左邊捕盜大將柳孝源卒逝,捕將重任,不可暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
韓興裕啓曰,左邊捕盜大將,以他邊大將兼察事,命下矣。兼察左邊捕盜大將鄭學耕,卽爲牌招聽傳敎,何如?傳曰,允。
兵曹,以李溏爲左邊捕盜大將。
韓興裕啓曰,新除授左邊捕盜大將李溏,卽爲牌招,傳授命召及大將牌·傳令牌,何如?傳曰,允。
韓興裕以司僕寺一二提調意啓曰,兼內乘柳相亮遭父喪矣,其代令該曹,卽爲口傳差出,以爲推移入直之地,何如?傳曰,允。
兵曹口傳政事,以徐春輔爲兼內乘。
尹羽烈以內醫院提調意啓曰,御用熟地黃監蒸事,院官員李彦厚,黃海道黃州地下去矣。騎卜馬各壹匹,書員金宗軾所騎馬壹匹,印信壹顆,竝爲題給,而回還時,熟地黃載持馬定給事,本道監司處,下諭,何如?傳曰,允。
韓興裕,以兵曹言啓曰,五衛將金元默,親病危重,景福宮衛將崔應斗,慶熙宮衛將安復謙,身病猝重,俱爲呈狀乞遞,訓鍊院副正具載默,除授過限未肅拜,竝改差,何如?傳曰,允。
韓興裕,以備邊司言啓曰,卽見東萊府使洪秀晩狀啓,則枚擧訓別等手本以爲,對馬新島主平義質圖書請受差倭先文頭倭,今已來到,京接慰官及差備譯官等,依已例預先差出事,請令廟堂稟旨分付矣。對馬新島主圖書請受差倭,今將出來,京接慰官及差備驛官,照例差送,贈給禮單,亦爲措備下送之意,分付該曹·該院,何如?傳曰,允。
南惠寬,以賑恤廳言啓曰,西部倉洞契任掌文成得,今月初二日本洞路傍,得三歲遺棄男兒,同里居良女咸召史,欲爲收養,貧不自食,願爲受料,告于本部,自該部同日牒呈,故依節目給料,使之乳養之意,敢啓。傳曰,知道。
上在昌德宮。停常參·經筵。
南惠寬啓曰,明日常參·經筵,取稟。傳曰,停。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,右副承旨尹羽烈,今日不爲仕進,卽爲牌招,何如?傳曰,允。
韓致應啓曰,藥房副提調,持湯劑來待矣。傳曰,封入。
注書朴來謙病,代以沈啓錫爲假注書。
以右副承旨尹羽烈牌不進罷職傳旨,傳于朴宗正曰,只推。
南惠寬,以弘文館言啓曰,本館下番姑降入直,事甚未安,副校理朴蓍壽,修撰李允謙,副修撰李垿,旣有只推之命,修撰李允謙,副修撰李垿牌招,以爲推移入直,副校理朴蓍壽,一體牌招察任,何如?傳曰,允。
以副校理朴蓍壽,修撰李允謙,副修撰李垿牌不進罷職傳旨,傳于南惠寬曰,只推。
吏曹,接慰官單趙晉和。
朴宗正,以兵曹言啓曰,今九月初六日,一番羽林衛番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以申緖爲羽林將。
朴宗正,以義禁府〈言〉啓曰,保放罪人李儒謙·金永喆還囚,議處以入之意,敢啓。傳曰,知道。
禁府啓目,咸悅前縣監尹彝鉉·尹爔等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目粘連,向前金永喆亦,任役賂差,雖稱未聞,徵逋侵族,有違法意,以此照律,何如?判付啓,依允。又啓目粘連,向前李儒謙亦,渠之赴任,在於壬申,信行往返,在於辛未,則其所納供,足爲發明之端,此囚段分揀放送,何如?判付啓,依允。
上在昌德宮。停常參·經筵。
韓興裕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,明日常參·經筵,取稟。傳曰,只晝講。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,慶尙左水使梁垸下直,長弓一張·長箭一部·片箭一部·筒兒一箇賜給。
韓致應啓曰,藥房副提調,持湯劑來待矣。傳曰,封入。
沈啓錫有頉,代以睦台錫爲假注書。
傳于韓興裕曰,當該承旨,從重推考。
尹羽烈啓曰,假注書沈湜,身病猝重,勢難察任,今姑改差,何如?傳曰,允。
沈湜改差,代以具宜默爲假注書。
尹羽烈,以弘文館言啓曰,本館下番姑降入直,事甚未安,副校理朴蓍壽,修撰李允謙,副修撰李垿,旣有只推之命,修撰李允謙,副修撰李垿牌招,以爲推移入直,副校理朴蓍壽,一體牌招察任,何如?傳曰,允。
以副校理朴蓍壽,修撰李允謙,副修撰李垿牌不進罷職傳旨,傳于尹羽烈曰,只推。
韓興裕啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
尹羽烈,以吏曹言啓曰,今此光陵忌辰祭獻官,前郡守韓翼鎭塡差,而時無職名,令該曹口傳付軍職,何如?傳曰,允。
兵曹口傳政事,副護軍單韓翼鎭。
以咸鏡監司金履陽狀啓,吉州等邑民家漂頹,人物渰死事,傳于韓興裕曰,渰死與漂壓,如是許多,聞甚矜惻,原恤典外,竝加顧助,卽爲奠接之意,更加申飭,渰死人,如有生前身還布,竝蕩減事,分付。
以濟州牧使金守基狀啓,進上烏賊魚代封,惶恐待罪事,傳于尹羽烈日,勿待罪事,回諭。
上在昌德宮。停常參,只晝講。
藥房提調徐榮輔,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
尹羽烈啓曰,明日常參·經筵,取稟。傳曰,只晝講。
朴宗正啓曰,行大司憲韓用鐸,掌令權傛牌不進,執義宋啓榦,掌令夫宗仁在外,持平閔鼎秀·柳榮五未署經,監察茶時之意,敢啓。傳曰,知道。
傳于韓興裕曰,大臣·備局堂上引見。
韓致應啓曰,藥房提調·副提調,持湯劑來待矣。傳曰,封入。
以掌令權傛牌不進罷職傳旨,傳于朴宗正曰,只推。
吏曹,直閣單鄭元容。
具宜默在外,代以李賢默爲假注書。
尹羽烈,以弘文館言啓曰,本館下番姑降入直,事甚未安,今日政新除授玉堂,竝待下批牌招,以爲推移入直之地,何如?傳曰,允。
有政。吏批,行判書朴宗來進,參判李好敏,參議金會淵牌不進,右副承旨尹羽烈進。以李在秀爲應敎,李沆爲校理,徐有聞爲兼輔德,朴宗慶爲知敦寧,李若洙爲敦寧都正,韓象默爲兵曹參知,鄭尙愚爲同經筵,徐榮輔爲弘文提學,李儒常爲監察,韓用鐸爲冬至兼謝恩正使,鄭泰曾爲軍器副正,李海慶爲掌苑奉事,兵曹佐郞單任俊常仍任事,承傳,奉常直長韓益相,兼執義柳鼎養,成均博士安亨鎭·禹錫簡,學正韓發翼竝單付。
再政。以鄭祖榮爲校理,李墷·李東冕爲修撰,任天常爲副修撰。
兵批,行判書徐榮輔進,參判申光軾病,參議鄭景祚入直,參知申在明病,左副承旨韓興裕進。以朴宗慶爲知事,林漢浩爲都摠管,韓翼鎭爲僉知,李勉植·李亨謙爲宣傳官,柳命源·李碩遠爲內禁將,徐良輔·曺慶夏·盧允楫爲五衛將,洪羲中爲景福將,趙守喆爲慶熙將,李完植爲訓鍊副正,金學基爲都摠經歷,李周彦爲訓鍊判官,黃道一爲鷺梁別將,副護軍申在明·尹光濩竝單付。
以吏曹參議金會淵牌不進罷職傳旨,傳于尹羽烈曰,只推。
以應敎李在秀,校理李沆·鄭祖榮,副校理朴蓍壽,修撰李墷,副修撰任天常牌不進罷職傳旨,傳于尹羽烈曰,只推。
尹羽烈,以弘文館言啓曰,本館下番姑降入直,事甚未安,副校理朴蓍壽,修撰李允謙,副修撰李垿,旣有只推之命,修撰李允謙,副修撰李垿牌招,以爲推移入直,副校理朴蓍壽,牌招察任,何如?傳曰,允。
尹羽烈,以禮曹言啓曰,卽接咸陽幼學河漢晶所志,則以爲,同姓五寸姪慶禧,嫡妾俱無子,以同生弟慶甲第二子必海,欲爲繼後,兩家諸族,相議完定,而慶禧夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長河漢晶所訴旣如此,依定式,河慶甲第二子必海,立爲河慶禧之後,何如?傳曰,允。
韓興裕,以司僕寺一二提調意啓曰,兼內乘李完植,今日政,移拜訓鍊院副正矣。其代當卽差出,而本寺多有擧行事,今姑仍任,何如?傳曰,允。
韓興裕,以御營廳言啓曰,本廳字內興仁門南邊第一城廊近處體城四間三尺許頹圮處,今九月初六日爲始改築之意,敢啓。傳曰,知道。
禁府啓目粘連,鎭海前縣監金永喆矣本府議啓內,任役賂差,雖稱未聞,徵逋侵族,有違法意,以此照律,罪笞五十收贖,解見任別敍,私罪,奉敎依允。又啓目粘連,向前尹彝鉉·尹爔等段,觀此所供,在任時吏奴所逋,竝皆徵捧,無所欠縮,是如則與繡單一切相左,其在覈實之道,不可遽議勘律,令該道道臣,詳査狀聞後稟處,兩囚段,行査間保放,何如?判付啓,依允。又啓目粘連,向前徐有儞段,觀其所供,徵逋之數,爲四千餘石是如是白遣,宋仁載段,非但徵逋之爲二千石,亦已査逋報營,則雖緣己庚之凶,未及收殺,文跡往復,明有可據是白乎矣,此與繡單臚列,俱爲相左,其在審克之道,不可直加勘處,令該道道臣,詳査狀聞後稟處,兩囚段,行査間保放,何如?判付啓,依允。
癸酉九月初五日卯時,上御熙政堂。大臣·備局堂上引見入侍時,左副承旨韓興裕,假注書睦台錫,事變假注書李衡柱,記注官朴思彦,別兼春秋李紀淵,領議政金載瓚,左議政韓用龜,行兵曹判書徐榮輔,行禮曹判書南公轍,行吏曹判書朴宗來,廣州留守李肇源,戶曹判書李相璜,知中樞府事李堯憲,刑曹判書林漢浩,行護軍李溏·金基厚,副應敎趙琮鎭,以次進伏訖。載瓚等進前曰,霜節旣屆,朝晝異候,今又早朝,臨殿勞動,聖體若何,寢睡·水刺之節,近復何如?上曰,一樣矣。載瓚等曰,王大妃殿氣候,何如?上曰,一樣矣。載瓚等曰,惠慶宮氣候,何如?上曰,一樣矣。載瓚等曰,嘉順宮氣候,何如?上曰,一樣矣。載瓚等曰,世子宮氣候,何如?上曰,一樣矣。榮輔曰,今日,卽藥房問安日次,而醫官方待令,許令入診,何如?上曰,置之,可也。上曰,次對爲之。載瓚曰,訓鍊大將李海愚,今日次對,謂有身病,來待闕外,終不進參,此將臣以其情勢,初當重任,宜其一番逡巡,而私義前已屢伸,見職今旣受符,又此懸頉不進,誠涉過當,極爲未安,從重推考,申飭進參,何如?上曰,依爲之。出擧條載瓚曰,冬至正使判府事徐龍輔,前後使命,以其親年,輒蒙許副之命矣。今則行期已近,而情理與前無異,合有體諒之道,故敢達矣。上曰,依爲之。出擧條載瓚曰,冬至正使之代,今當差出矣。臣等俱有事故,無以出疆,而拜表隔月,事勢甚急,以儀賓及正二品以上通瀜備擬,政官牌招,開政差出,每當使行,輒以正使遞改,屢致上徹,亦涉煩屑,此後則大臣若有故,無以備望,則不待筵稟,以宗親·儀賓二品以上擬入,仍爲定式之意,分付該曹,何如?上曰,依爲之。出擧條載瓚曰,卽見平安監司鄭晩錫狀啓,則以爲,本營軍制,有壯十部,巡別哨,左右馬別,每年冬兩朔,分番入防,而苟充老弱,無一可恃,就營校子枝中,選得驍健者三百五十二人,分作三哨,屬於壯十部中壘,名之曰壯中衛,置別將一人,領將三人而領之,繼給稍廩,製與軍裝,月三操鍊,又於月終,試以銃鎗,陞降其料科,而但其衣料之資,取營門應用中剩餘,又得略干財,設置屯田及還穀,每歲所入,僅得三千餘金,而料食甚薄,終欠優奬,依本營別武士,他道親騎衛例,許設都試事,請令廟堂稟處矣。十部入防,其制甚盛,而挽近以來,民窮法弛,自前設施之意,漸就疎虞,揆以戎政,誠非小憂,而今以城府游食之徒,募成三哨精壯,以爲本營肘腋之用,而組練各有規度,支放不煩經費,其所慮遠經始之意,實爲得宜,依所請,以此壯中衛三哨,屬之壯十部中壘,用爲號召卽發,緩急是仗之一隊親兵,仍依本營別武士,北道親騎衛例,春秋兩等,別設都試,以爲慰悅奬激之政,何如?上曰,依爲之。出擧條載瓚曰,卽見平安監司鄭晩錫狀啓,則以爲,無布軍八萬五千五百五十一名內,闕額爲二萬五百十五名,有布軍二十四萬一千一百三十七名內,闕額爲八萬一百九十八名,而若其雜名色軍之闕額,又不知爲幾何,今欲强括充補,則殘民又將渙散,就闕額中姑許分數權減,待後充補,其餘則申飭列邑,査得校鄕冒錄,一一疤定,不害爲捄弊之道,巡兵營及各邑鎭諸色軍摠闕額中,幾名權減當否,請令廟堂稟處矣。連年饑癘之餘,軍摠闕額,本道尤甚,一齊充補,其勢誠難,而第軍制增減,有國重典,守土掌兵之臣,有闕則當塡代而已,有瘼則當釐捄而已,而況以冒錄汰定,新有朝令,在本道對揚之道,苟能悉心査括,任怨疤定,則自可得幾萬閑丁也。且今秋事登熟,民事漸紓,流亡者亦當次第還集,若令守宰,勞徠奠安,俾復本業,則幾何而不至於舊額無闕,新弊漸祛乎?然而不思務本重兵之義,遽發減額之請者,有非委毗之意,誠涉率爾之失,此狀啓置之,該道臣從重推考,何如?上曰,依爲之。出擧條載瓚曰,卽見平安監司鄭晩錫狀啓,則以爲,本營各庫會付別置米十三萬一百餘石,布在列邑,取耗支放,自庚午荐歉,停退未捧臥還蕩減等所縮,爲六萬五千九百四十餘石矣。此是將士支放,不可無給代,而第有一條方便,穀簿中城役穀一萬七千七十八石,各邑開倉時,吏奸査得者一萬一百九十一石,本營自備穀三千石,今春賑餘穀中一萬二千九百五十石,合四萬三千二百十九石零,姑先移錄於別置會案,其外不足條二萬二千七百餘石,待未捧穀還捧,以充別置穀元簿之後,從其所捧,還錄於劃下賑餘穀,以準本數,其後又有所捧,則別設營穀,以備不虞事,請令廟堂稟旨分付矣。別置耗見縮,若是夥然,支放給代,實無他拮据之方,而今此道臣所請,果爲得宜,第城役穀,卽爲中城修築之費,而自前設置,旣有深意,有不可盡數移錄,只以七千石及各邑査徵穀一萬一百九十餘石,本營自備穀三千石,今春賑餘穀中一萬二千九百五十石,依狀請,竝爲移錄於別置元案,而此外不足之數,使之更加量宜,務盡措處之道,何如?上曰,依爲之。出擧條載瓚曰,卽見平安監司鄭晩錫所報,則以爲,淸南·北防營屬別武士都試,自防營試取,覆試於兵營,而兵營赴試之際,營屬誅求,糧資糜費,殆難支堪,擧懷規避,三和·昌城·宣川,三防營別武士,依江界·義州例,自該營覆試爲辭矣。江界·義州,俱是邊門絶遠之地,許令自本邑覆試,果有意義,而至於三和等三邑,去兵營初非遠程,且各邑入格武士之咸聚節度營試取,蓋出於嚴科場重管轄之意,不必到今輕改,使之依前施行,若其營屬誅求之弊,嚴飭帥臣,洞加禁斷,何如?上曰,依爲之。出擧條載瓚曰,卽見黃海監司趙鍾永狀啓,則以爲,兎山田政紊亂,執役不均,趁今改量事,請令廟堂稟處矣。各邑量田之令,前後申嚴,而姑無一邑擧行者,誠極駭異,今此兎山之自願改量,殊甚嘉尙,待秋後卽爲擧行之意,分付,何如?上曰,依爲之。出擧條載瓚曰,上護軍李集斗,大護軍金羲淳,竝備堂還差,金羲淳,仍察湖西句管及有司之任,戶曹判書李相璜,貢市堂上差下,何如?上曰,依爲之。出擧條載瓚曰,臣於谷山前府使吳毅常事,有切可駭痛者矣。以其身經亞將,出入平統之人,特除本邑者,實出於朝家格外另擇之至意,而況伊時本邑事,尙何可言?固當殫竭誠力,一心圖報,而今其所犯諸罪,雖異於贓汚,蓋其昏謬庸憒,全不事事,初未能留心於治邑則極矣,以渠所處,受恩於國家,前後何如,而今於一邑事,而孤負至此,究厥罪狀,殆浮於贓汚,此若例勘而止,將何以懲他負公蔑法不職不謹之類?吳毅常,卽其地勿限年定配,以謝谷山之民,斷不可已,敢此仰達矣。上曰,依爲之。出擧條載瓚曰,泰川前縣監白慶楷所坐諸罪,旣經道査,不必追理,而惟其反詈一事,有關紀綱,足可以觀世變矣。繡啓所論,苟使失實,則只就本事,納供自辨,何所不可,而敢以題外之說,欲爲逞憾之計,乃於淑問之庭,胡辭亂叫,罔有紀極者,前所未聞,萬萬驚駭,若使此路一開,則從此奉命按廉者,將無以誰何於列邑,此豈細故也哉?卽此一節,合置重勘,白慶楷,亟施遠配之典,何如?上曰,依爲之。出擧條載瓚曰,關西繡啓中所執諸條,或因道査而間多相左,或以囚供而亦幾落空,金吾啓勘之後,益見繡啓之自歸失實矣。受命按廉之任,何等謹嚴,而初不能隨事盡職,致使持斧之重,從此益輕,慢法之吏,尤無所憚,奉使不謹之失,不可無警,關西御史李垿,削職,何如?上曰,依爲之。出擧條載瓚曰,軍餉居末拿問,居二決杖,居三推考,還上居末決杖,居二推考,居三勿論,旣有元事目,還上未準捧·居末拿問,而若邊地守令則依前決杖,載在通編矣。卽見平安監司鄭晩錫捧未捧狀啓,則軍餉居末壬海別將徐有華,居二郭山縣監孫應虎,居三孟山前縣監金魯甲,元還上居末牛峴僉使朴東源,居二壬海別將徐有華,居三城山別將朴天瑞罪狀,竝令廟堂稟處矣。所當依事目論勘,而昨年本道民情,與他絶異,其不能及期準捧,容或無怪,姑用闊狹之政,依今年各道已例,竝以從重推考施行,何如?上曰,依爲之。出擧條載瓚曰,伏見平安監司鄭晩錫報本司辭緣,則以爲,嘉山所在屯土,本是居民世傳之庄,而京鄕奸細輩,盜賣於宮房,致使鄕民,公然見失,經亂無依之民,無以支保,作奸人處,準捧本價,納于宮房,畓土則還給本主爲辭,而又見繡衣別單,則備論此事,以此奸民之從間作用,致使許多鄕民,公失世傳之土,呼冤載路,貽弊切骨,至有道臣·御史,相繼陳請,纔有回啓,已蒙允下矣。捧出價而宮房不至全失,復舊土而田民得免見奪,實爲上下便宜之道,而秋成在卽,不可虛徐,卽爲施行之意,分付內司及本道,何如?上曰,依爲之。出擧條榮輔曰,藥蟹醢待成熟,依前例限三十次沈入,何如?上可之。榮輔曰,本曹馬色經用,自來不足,自二軍色,每年劃納二千兩,作爲補用之資矣。比年以來,益復匱乏,年例所受,無以支用,將竝受五年條,以爲捄弊之資,而二軍色行用中,無以準此數劃給,就封不動中五千兩,推移以給,而以二軍色所送,限五年逐年充上,可爲一時牽補之方,故敢此仰達矣。上曰,依爲之。出擧條榮輔曰,昔在先朝乙卯,邊地守令·邊將,特敎除拜者,雖以他事遞歸,必皆草記後,付籤於勿施秩,定式施行事有命,而前楚山府使崔信燁,以軍功除拜本職,三考前,因繡啓罷黜,今已定配,履歷當爲勿施,而係是特敎除拜者,故敢此仰達矣。上曰,依爲之。出擧條榮輔曰,本廳倉底,民家逼近,火患之弊,不可不念,抄其最近處二十三戶,給價撤毁,法外造家,專由於當部不能登時禁斷之致,此後若有復爲造家,有所現發,則考其造家年月,其時當部官罷職,京兆堂郞,亦爲論責,每於四孟朔,自當部以造家有無形止,報于本廳,以爲定式施行,何如?上曰,依爲之。出擧條榮輔曰,因慶尙道暗行御史金學淳別單,備局覆啓內,長鬐·淸河等結少邑大同都劃下納事,令該廳指一稟處事,允下矣。兩邑本以至殘之邑,屬於下納,餘數之上納京廳者,數甚零瑣,今因民弊,旣登繡啓,不可無矯捄之道,自明年爲始,兩邑大同,全屬下納,而上納則分排於有裕邑,何如?上曰,依爲之。出擧條榮輔曰,街路上造家,本是禁制,而近來所謂外餘之家,日甚月盛,民習之無嚴,萬萬痛惡,而或有因雨頹壓,則與他元戶頹壓,混入於恤典中,蓋頹戶恤典,欲爲改造之意也。當初造家,旣是冒禁,而及其頹壓之後,又給恤典,使之更造,實無意義,此後則頹戶摘奸時,外餘戶,雖有帳籍,勿爲抄報事,分付京兆,何如?上曰,依爲之。出擧條公轍曰,北道各陵殿,五年一次,禮堂進去奉審,而或有待年豐退行之例,今年爲當次之年,何以爲之乎?上曰,待年豐擧行,可也。出擧條公轍曰,莊陵奉審,亦以五年一次爲之,而北道陵殿,旣承待年豐擧行之敎,莊陵奉審,亦依此擧行乎?上曰,依爲之。出擧條公轍曰,麗王諸陵,每式年,發遣本曹郞廳看審事,曾已定式,而戊午式,以廚傳之弊,因特敎使地方官擧行,其後連爲地方官擧行矣,今番則何以爲之乎?上曰,依已例爲之。出擧條相璜曰,今年臣曹稅入米邊,較看一年經用,不足殆近四萬石,自臘月上下而已不足,至於明年新捧前支用,尤非可論,前判堂,以此陳達,請移納貢米,小裨目下曹用,而朔數則以五十朔爲準而蒙允矣。惠堂又以本廳事勢,筵奏防塞,仍請依丙辰例,自本廳從便施行爲辭,又以五十朔則係是創例,不可遽開,至今相持,惠堂之言旣如是,自臣曹當移送一萬石價錢,取米以來,而聞惠廳事勢,新捧前亦無以盡送一萬石,當排年準數云,然則臣曹經費,排比無路,貢米移納,雖未準五十朔之數,依均廳事例,限三十朔自臣曹移納,然後始可救目前之急,外此不足,尙爲夥然,亦不可無別般區劃之方,就北漢餉米中限五千石,移劃於本曹,而以平倉附近邑,使之移納於平倉,則自臣曹可以取補於料祿不足之數,在還民亦無涉險之勞,似甚便宜,竝下詢大臣處之,何如?上曰,大臣之意,何如?載瓚曰,戶曹·惠廳,自是相須共濟之衙門,經費俱爲不足,移納勢所取用,而至於石數與朔限,惟當相議善處,無或互相靳持,何必以此,每煩筵稟乎?北餉之送價移用,前旣許施,則今亦依已例,以平倉所捧,使之捧價許劃,似爲兩便之道矣。用龜曰,臣亦無異見矣。上曰,依爲之。出擧條榮輔曰,目今戶曹事勢,萬萬罔措,移納一款,大臣亦請許施,臣亦姑不更事爭難,而戶曹米邊之不敷,其來久矣。從前取用於惠廳者,以惠廳則稍裕故耳,凡謂惠廳之稍裕者,不過湖南一廳,而其外皆元不足,己巳以後,湖南廳亦至蕩然,今則惠廳事勢,亦爲罔措,均廳若失移納之權,則將何所措手乎?戶曹移納,雖不得永防,量定石數,俾無濫觴,似好矣。載瓚曰,地部·惠廳,係是相須衙門,而地部經費,重於均廳,移納一款,旣已許施,則石數多少,亦宜出外停當矣。興裕曰,今日賓對,臺諫無進參之人,事甚未安,竝推考,何如?上曰,依爲之。出擧條王大妃殿進御加味大調中湯五貼製入事。出榻敎上命退,諸臣以次退出。
癸酉九月初五日午時,上御熙政堂。晝講入侍時,特進官趙德潤持詩傳第二卷,同知事金蓍根持詩傳第二卷,參贊官南惠寬持詩傳第二卷,侍講官趙琮鎭持詩傳第二卷,侍讀官李鍾穆持詩傳第二卷,假注書睦台錫持詩傳第二卷,記注官朴思彦持詩傳第二卷,別兼春秋李紀淵持詩傳第二卷,武臣行護軍金益彬,以次進伏訖。上曰,上番讀奏,可也。琮鎭奏曰,前受音何以爲之乎?上曰,只奏新受音,可也。琮鎭讀自燕燕于飛,止嬖人之子州吁。上曰,文義陳之。琮鎭曰,別無深義,而衛莊公惑於嬖妾,致有此詩,若使莊公,無嬖妾之惑,則衛國之禍,不至於此矣。上曰,下番陳之。鍾穆曰,上番所奏固好,臣別無可達之辭矣。上曰,同知事陳之。蓍根曰,上番已有所奏,臣亦無可陳矣。上曰,特進官陳之。德潤曰,儒臣所奏固好,臣亦無可陳矣。上曰,參贊官陳之。惠寬曰,儒臣已陳之,別無可陳之辭矣。琮鎭曰,今當法講日開之時,玉堂諸員中,有奉命在外,有以親病違牌及呈辭下鄕,有時帶閣臣,例不得入直之人,在前如此之時,筵稟變通,卽是館規,敢此仰達矣。上曰,竝許遞,今日政差出。出擧條蓍根曰,法講日開,而經筵亦有未差之代,故敢此仰達矣。上曰,今日政差出。出擧條上命退,德潤等退出,又命退,承史以次退出。
上在昌德宮。停常參,只晝講。
開東,有霜氣。
尹羽烈啓曰,明日再明日,光陵忌辰祭齋戒正日相値,視事頉稟之意,敢啓。傳曰,知道。
韓興裕啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御宮廳將官來言,今日本廳軍兵,日次私習云矣,敢啓。傳曰,知道。
以應敎李在秀,修撰李墷,副修撰任天常牌不進罷職傳旨,傳于尹羽烈曰,只推。
尹羽烈,以侍講院言啓曰,本院新除授兼輔德徐有聞,時在京畿加平地,書筵入番事緊,斯速乘馹上來事,下諭,何如?傳曰,允。
韓興裕,以兵曹言啓曰,內禁衛將李彦煐,素患痰癖之症,當此換節之時,勢難供職,呈狀乞遞,領軍輪番之職,不可强令察任,改差,何如?傳曰,允。
韓興裕,以兵曹言啓曰,卽接東所衛將洪致復牒報,則貳極門東邊內宮墻半間許半邊缺落處,今已修築云,建陽門入直軍晝察夜巡,依例停止之意,敢啓。傳曰,知道。
尹羽烈,以承文院都提調意啓曰,院吏文學官金思皓有頉代,幼學韓用圭差下,使之付軍職,冠帶常仕,何如?傳曰,允。
韓興裕,以義禁府言啓曰,統制使徐英輔狀啓內,統虞候李海範爲先罷黜,其罪狀令攸司稟處事,啓下矣。李海範,時在任所,依例發遣府書吏,交代後拿來,何如?傳曰,允。
韓興裕,以義禁府言啓曰,谷山前府使吳毅常,卽其地勿限年定配事,承傳啓下矣。吳毅常,黃海道谷山府,卽其地勿限年定配,而以承傳內辭意具罪目,依例發遣府書吏,押送配所,何如?傳曰,允。
韓興裕,以義禁府言啓曰,泰川前縣監白慶楷,亟施遠配之典事,承傳啓下矣。白慶楷,咸鏡道吉州牧定配,而下去平安道定原地云,以承傳內辭意具罪目,依例發遣府羅將,自定原縣執捉,仍令押送配所,何如?傳曰,允。
校理鄭祖榮疏曰,伏以臣,以鹵下之質,猥忝經幄之末,前後恩除,亦已再三,臣感戴殊恩,愧懼恒深,臣之蔑學淺識,固無望於仰備顧問,補益聖學,而至若分日豹直,無曠職次,卽其常分,臣雖無狀,豈敢不恪謹趨走,以是自效,而向臣之待罪館職也,適値臣老母之病,彌留旬日,間經危域,伊時情勢,實無離側供職之望,禁直久空,天牌屢降,而連事違逋,未克承膺,雖其情私所迫,不得不爾,而揆以義分,萬萬悚凜,鎭日悶蹙,惟斧鉞是俟,迺者,大僚筵白,罰止譴削,夫名以儒臣,徒事尸素,以致直廬長鎖,經席罕開,論其罪負,合置可辟,而薄罰輕勘,非威伊榮,纔過時月,遽蒙甄敍,恩旨繼降,華銜依舊,臣於是,益不勝悚恐慙恧,靡所措其躬也。臣以才則本不堪於見職,以罪則更難贖於旣往,豈可徒懷寵命,冒沒復出,使堂堂玉署之班,緣臣而益輕哉?且臣老母,自經春間重病,篤老氣力,遂以落下,至今綿綴,若不能保,近因日候凄冷,重添感冒,寒熱互至,痰嗽轉劇,寢啖全減,澌鑠益甚,臣於此際,暫時離捨,情所難强,如前違傲,分所不敢,玆不得不冒死陳籲,仰瀆宸嚴。伏乞天地父母,特推孝理,許改臣職,仍降威罰,以肅朝綱,不勝幸甚。臣無任云云。省疏具悉。爾其勿辭救護。
癸酉九月初六日午時,上御熙政堂。晝講入侍時,同知事李好敏持詩傳第二卷,特進官金魯敬持詩傳第二卷,參贊官尹羽烈持詩傳第二卷,侍講官趙琮鎭持詩傳第二卷,侍讀官李鍾穆持詩傳第二卷,假注書李賢默持詩傳第二卷,記注官朴思彦持詩傳第二卷,記注官孫錫祚持詩傳第二卷,武臣行護軍李民秀,以次進伏訖。上曰,讀奏新受音,可也。琮鎭讀自燕燕于飛,止以勗寡人興也。上曰,文義陳之。琮鎭曰,新受音何以爲之耶?上曰,只陳文義,可也。琮鎭曰,末章言其心塞淵,夫莊姜之稱道戴嬀也,先言其心之塞淵矣。戴嬀不過一婦人,而猶能如此,況帝王家存心之工,卽萬化之化也,燕閒之時,懋涵養之道,酬應之時,推操存之工,欲振作則有發强剛毅之美,欲安靜則有靜定慮得之效,每以持心爲本,卽聖學之要道,如是推類看詩,是臣區區之望矣。上曰,下番陳之。鍾穆曰,上番旣以其心塞淵之義仰奏矣。且朱子論此詩而曰,秦漢以後,無此等語,夫心字上工夫,勉勉不已,則其功效必遠且大矣。上曰,知事陳之。好敏曰,上下番所奏皆好,臣無他可奏矣。上曰,特進官陳之。魯敬曰,儒臣所陳俱好,臣更無可奏之辭矣。上曰,參贊官陳之。羽烈曰,臣別無可奏之辭矣。琮鎭曰,昨日新除諸玉堂,違牌後,已下只推之命,更爲牌招,何如?上曰,可也。羽烈曰,見今講筵日開,而玉堂番次之苟艱,近來莫甚,昨日政,自銓曹以在京無故人差出矣。多有違牌,竝卽牌招,嚴飭行公,何如?上曰,依爲〈之〉。出擧條好敏曰,臣於江陵書院事,竊有區區所懷,敢此仰達矣。江陵五峰書院,卽孔夫子影幀奉安之所,而曾在先朝壬寅年,追配朱夫子影幀矣。又於今春,自太學,以先正臣文正公宋時烈影幀追配,而鄕儒輩,不識事體,岐貳士論,轉成鄕戰,故臣於臨歸時,三四悖儒,嚴治照律,躋享事體,何等嚴重,而今因渠輩之惹鬧,至有斯文之貽羞,事之寒心,莫此爲甚。臣意則從今如有先正追配之事,而士論齊發,則自該曹經稟後擧行,允合事宜,故敢此仰達矣。上曰,依爲之。出擧條進御二神交濟湯,自明日姑爲停止事。出榻敎上命經筵先退,好敏等以次退出。又命退,承史以次退出。
上在昌德宮。停常參·經筵。
卯時,有霜氣。
韓興裕啓曰,來十一日,朝參日次矣,敢稟。傳曰,停。
南惠寬啓曰,來十一日,輪對日次矣,敢稟。傳曰,當次人受點,後日次待令。
韓興裕啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,右副承旨尹羽烈,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李儒慶落點。
南惠寬,以弘文館言啓曰,本館下番,姑降入直,事甚未安,應敎李在秀,修撰李墷,副修撰任天常,旣有只推之命,修撰李墷,副修撰任天常牌招,以爲推移入直,應敎李在秀,一體牌招察任,何如?傳曰,允。
以修撰李墷,副修撰任天常牌不進罷職傳旨,傳于南惠寬曰,只推。
南惠寬,以弘文館言啓曰,本館下番姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
韓興裕,以御營廳言啓曰,本廳字內光熙門北邊第一城廊近處頹城改築處女墻,今已畢築之意,敢啓。傳曰,知道。
上在昌德宮。停常參·經筵。
李儒慶啓曰,明日常參·經筵,取稟。傳曰,停。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
備忘記,三陟營將張夢說下直,長弓一張·長箭一部·片箭一部·筒兒一箇賜給。
以修撰李墷,副修撰任天常再牌不進罷職傳旨,傳于李儒慶曰,只推。
李儒慶,以弘文館言啓曰,本館下番,姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
傳于南惠寬曰,留院上疏入之。
李儒慶,以禮曹言啓曰,卽接宗廟署所報,則今九月初十日慶科增廣文科初試時,本署官員,俱爲觀光云矣。依定式,臣曹正郞蔡弘韻,差送代直後,使之赴擧之意,敢啓。傳曰,知道。
李儒慶,以禮曹言啓曰,卽接永禧殿官員·景慕宮官員所報,則今九月初十日慶科增廣文科初試時,本殿本宮官員,俱爲觀光云矣。依定式,令吏曹假官各一員,以成均館官員,口傳啓下,以爲替直後赴擧之地,何如?傳曰,允。
韓興裕,以義禁府言啓曰,今此慶科增廣文科初試時,本府都事,皆爲赴擧,只有武都事一員,而本府入直都事,當直入直都事,公事回公都事,文一二所禁亂都事,武一二所禁亂都事,無以推移,假都事六員,令該曹口傳差出,以爲分排之地,何如?傳曰,允。
李儒慶,以司饔院監膳提調意啓曰,漁夫契貢人等呼訴內,所供生鮮,每當深秋,恒有艱乏之患,而近日風勢不調,江水稍冷,設網屢日,擧皆空還,明日日下生鮮,將至闕供之境,願以活鷄,限捉得間,全數代封云,在前如此之時,例有代封之規,而莫重御供,自下不敢擅便,惶恐敢啓。傳曰,代封。
韓興裕,以訓鍊都監言啓曰,本局分授都城仁旺山東邊第三城廊近處體城七間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
永興府使嚴耆疏曰,伏以臣,才短襪線,識淺管班,而厚被兩聖朝陶甄之澤,屢綰銅墨,濫躋金緋,敭內歷外,罔非過分,居官任職,無往非罪,以玆憂遑,身不敢自有,而待罪本邑,亦旣半載有餘,靜察民勢,量度事情,則無弊不具,無物不病,譬如將傾之大廈,非寸木之可支,誠不可以牽補架漏,苟然捱過者也。大抵本府,卽聖祖肇基之舊鄕,爲北路保障之巨鎭,在周豳·邰,逮漢豐沛,走馬之基,聖蹟尙留,興龍之澤,故老傳說,上奉殿宮,所重自別,兼綰山海,幅員亦廣,朝家所以軫恤,民人所以仰望者,不可與尋常他邑,比而同之也。數紀以來,民貧財匱,役繁賦重,已無樂業之意,乃有渙散之漸,重以比歲之饑饉荐臻,昨夏之癘疫如掃,合沒之類,已難更僕,流亡之數,不勝僂指,觀於籍戶之減摠,民勢亦可以反隅矣。其中爲弊之巨者有三,軍伍之虛額也,田結之白徵也,均稅之空納也,而最爲遑急者,卽山之四社,海之九津也。臣於今夏,爲探民情,兼察農形,跨歷重嶺,遍入諸洞,則瓦家石室,太半無主,良田沃壤,亦多鞠蕪,至於巖卡草蔀之空虛,山田瘠确之陳廢,不言可知,招集民人,叩厥所由,則答以昔日百餘之戶,今不過數十有幾,軍有定額,不可以丁少而或減焉,稅有元摠,不可以起少而或頉焉。公納之數,與前日全盛之里無異,故一戶而應七八戶之役,匹夫而兼五六夫之額,一稱廢里,人皆厭避,田宅雖賤,賣買路斷,課督有程,椎剝切身,不得不捨而之他,間有來接空舍,墾其陳田,則前主之許多身役,許多田稅,竝爲移督於後人,故去焉而不敢復返,過之而不敢入處,此所以役愈重而稅愈繁也。零少餘存之戶,雖緣世代土着之未忍便訣,姑且彷徨,而勢將從此流散,扶老携幼,在在遮訴,困悴之狀,哀矜之形,見之慘目,聞之恫心,臣竊觀山四社之地,廣袤不少,東西餘二百里,南北亦近百里,衆嶂四圍,三江中橫,雖少平曠之野,而曲曲沿灣,鋪置安穩,面面開豁,壤地膏厚,固所謂樂生之土,若不及今矯捄,則必將盡空而乃已,豈不可惜之甚乎?繼又遵海而南,則浦民之凋弊,無減於峒戶,敗船破網之稅,廢盆毁箭之徵,亦爲切骨之瘼,孤兒寡女,攔街坌集,破敗之文蹟,自渠父祖之世,積成之券軸,俱經營邑之署,而只緣新現之未得,塡代之無路,尙此冤徵,豈非干和之一端乎?此莫非如臣輩奉職無狀之致,而豈忍使西岐歸市之遺俗,故里歌風之後裔,若是顚連無告而莫之拯濟耶?倘回光明之燭,察此愁怨之狀,則以殿下字惠之聖德,想不待臣言之畢,惕然深念,恤然矜憐,思所以奠安之也。以言乎軍伍,則本邑以物衆地大之致,最初元額,比他倍蓰,而他邑所無之應頉,乃反過多,地本沮漆,毛聃之雲仍旣繁,鄕古枌楡,樊盧之攀附亦衆,若非璿泒之遺裔,則太半勳戚之後承,且況眞殿守護,員役旣多,本宮附近,除徭太過,常時充額,已患苟艱,而比年以來,饑饉癘疫,便經一㥘,闕伍虛額,不可殫記,比因朝令,搜括而補之,沙汰而塡之,猶未能充其十一,而將彼戶摠,比之軍額,太不相當,雖欲强充,其勢末由,摠論軍額,則赴操馬步軍爲二千八百六十八名,巡兵營納雜色軍爲三千四百六十四名,眞殿本宮及三墓守護等諸員役爲九百五十二名,親騎衛·烽武士·雜色軍·忠翊·忠順·本府假率等,竝四千七百八十六名,合而計之則爲一萬二千七十名,今式籍摠爲九千六百三十三戶,而其中除鄕品·武列·儒名·驛屬·牧子·校院奴·宮近里諸般官屬,則餘在之戶,僅爲四千一百七十六戶,以一萬二千七十之額,較看四千一百七十六戶,則設令戶有三丁,僅可相準,況老弱之當除爲七千八百八十六名者乎?此臣所以矯捄無策,晝宵熏灼者也。謹稽軍籍,則往在丙寅,有端川移來炭軍三百八十三名,壬辰,有利原移來炭軍三十五名,此非本府元額,卽因其時兩邑之難支,有此移定,目今本府之勢,有甚於往年之兩邑,而兩邑則今焉稍勝,不列於道內痼弊之邑,一視之道,宜無彼此之殊,而昔者元額之軍,猶爲移送,有此捄瘼之道,則今焉還他本額,以蘇危急之邑,實合事宜,而且以兵營假率言之,當初分排,太偏而不均,咸興·長津·三水·甲山則初無一名,洪原爲七名,端川爲三十名,利原爲三名,安邊之大,亦不及百名,而本府則爲六百七十四名,南關諸邑,同爲兵營之所管,而或無或少,豈宜若是不齊耶?爲今之計,量列邑之戶數,計軍摠之多寡,兵營假率,一例分數移定,以爲紓力之地,而若其自本邑可以變通者,亦有二條焉。其一則本邑烽臺,只有德峙一所,北承定平之金洞,南引高原之熊烽矣。昔在光廟朝,陞爲觀察之營,添設一所於邑後聖歷山頂,其後營則廢,而烽則如古,臣於日前,分送校鄕於德峙·熊烽,而臣又躬上府後聖歷之頂,觀其地形,便若鼎足,初非對案直射,羅絡聯珠之形,而及其擧火之候,北烽纔燧,南烽遽應,初不待中烽之燃火,蓋緣對峙易見,回眺非順故也。置此冗閒之烽墩,空添至艱之軍額,則廢之爲便,且地名聖歷,遺老留傳,則尤不宜置墩臺而壓主脈也,明矣。其一則宮近三里,除役男丁爲三百五十七名,而皆是閒遊者也。本宮員役之外,又有宮假率,負木漢,市井等役,多充於他里,故避役之類,擧多投托,爲弊不一,自今以後,宮屬諸般之役,移定於除役三里之中,無得侵及他村,則亦足爲捄瘼之一端矣。以言乎田結,則本道田政比摠之故,一或起耕,便編稅案,旣無給災之規,又嚴減摠之法,陵谷變遷,停峙互換,正田之沙覆浦落,已難數計,而續起則多在山腰,瘠不生穀,收不償費,定以低等,督以勤耕,猶懼荒蕪之間多,況自癸甲以後,元結多縮,準摠無路,勒陞正田,竝徵重稅,庚午以來,流亡甚多,耕墾無人,在在榛蕪,村村荒廢,而責納之數,猶如前日,一人之去而八夫齊徵,一戶之亡而同井被害,非但爲目下切骨之瘼,人皆畏㥘,雖有可起之土,可墾之畝,不敢生耕種之意,其將全一里全一社而陳廢乃已也。臣謹稽邑典,往在先朝壬子四月,廟堂以山社收稅事覆啓,有曰,山四社陳田白徵,幾至千結,則在聖朝如傷之意,其所矯捄,當如拯溺救焚,今秋爲始,使之隨起收稅,勿以比摠爲主,稍待年豐,從實量田,則宿弊似可漸祛,批旨若曰,山四社白徵處矯捄之策,不可一刻歇視,勿拘比摠,特爲減稅之意,令該府使躬往該社曉諭,俾去者聞風還集,若有還集者,依陳田勸耕例,限年勿侵公私征徭,大哉王言,曠絶之特恩如是,而纔行數歲,便爲停閣,使若保之惠澤,寧失之至意,不能終究,式至今日,弊復如前,靜言思惟,寧不懍惕?若自今秋,復遵隨起收稅之法,而正田之汰落者,竝令減摠,續結之勒陞者,亦還本等,使無白徵之冤,則民信朝令,地漸墾闢,差過數年,可復元摠矣。以言乎均稅,則船網箭盆之稅,一入元摠,破毁年久,猶不得頉,前轍孔昭,後鑑斯懲,或有設網造船之意,則族戚擯之以敗亡,隣里目之以禍根,使不得設施,以今所見,雖懸賞而募之,難得一船之加現,一盆之新設,此豈非反杜生財之源乎?夫魚鹽之産,豈有古今之殊,斥鹵之土,無非設盆之坂,沿洄之浦,皆是遮箭之所,天之生物,本爲利用厚生,而今則舊設幾盡破壞,新創又斷其路,閉塞其利用厚生之本,至使民生日益困窮,國用歲漸罄竭,謀國之計,恐不當若是其褊且少也。至治之世,藏富於民,百姓旣足,誰與不足?況今環海東尺寸之地,莫非國家之有,則錙銖之財,亦莫非國家之物也,何必藏之大農,輸之常平,然後始爲國家之財乎?今乃設爲畦畛,視以內外,著定恒式,猶恐或失,嚴立科條,猶慮見欺,而臣竊恐見欺不在於冒減之詐,而所失尤大於生財之源也。誠能毋拘公納之少縮,特許舊頉之竝蠲,則非但爲慰答民心,導揚和氣之道,將見民皆樂趨,海利無盡,涉有新船,家有新網,漁戶日富,浦稅日增,若過十年,而未復元稅之總,則臣請伏妄言之誅,至於需用人才之道,則北路陵殿之官,輒用本道之人者,卽是朝家慰悅豐沛之鄕,而本邑則去京師甚遠,旣絶汲引之路,視營下稍間,亦罕聲聞之及,名登薦剡,近益絶稀,佼佼者尙無褒揚,貿貿者尤甘抛棄,簪纓望絶於朝著,褦襶猶恥於畎畝,務馳逐於鄕社,競末任於筦庫,此亦非培養成就之道也。十室之小邑,尙有忠信之士,萬餘之鄕班,豈無才行之人乎?臣謂每歲道薦一窠,永屬本邑,而自本邑擇其行修經明之人,備三員而報營,自營門取一人而登聞,使沾祿仕,則將見人各自礪,非復舊習,其爲激勸之方,爲如何哉?昔漢祖以沛爲湯沐邑,永復其民,皇朝誠意伯,不過佐命之勳,而命復靑田一縣,使世世子孫,頌劉伯溫,本邑之於我朝,不啻靑田之比,而可以與沛同歸,則雖不能永復其民,豈忍爲弊之有甚於他邑,而莫之顧恤也哉?臣固知狂妄僭猥,無所逃罪,而目見民瘼之切骨,士風之不古,恐負我聖上字恤之念,作成之化,瀝陳衷懇,仰瀆崇嚴。伏乞聖明,俯垂鑑察,將臣所陳諸條,竝令廟堂,劃卽稟處,使此遑汲之民,得奠袵席之安,則臣謹當與鄕之父老,歌詠聖澤,導揚明命焉。臣無任云云。答曰,省疏具悉。疏辭令廟堂稟處。
上在昌德宮。停常參·經筵。
李儒慶啓曰,明日常參·經筵,取稟。傳曰,停。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私翌云矣,敢啓。傳曰,知道。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
傳于李儒慶曰,九日製,十一日通方外爲之,試紙用大好紙。
李儒慶,以吏曹言啓曰,今此慶科增廣別試文科初試試官,當爲磨鍊擬入,而參判李好敏,參議金會淵俱爲病不來,令政院牌招,何如?傳曰,允。
李儒慶,以吏曹言啓曰,今此慶科增廣別試文科初試試官,當爲磨鍊,而擬望之人乏少,閣臣·承旨,竝擬,何如?傳曰,允。
李儒慶,以吏曹言啓曰,今此慶科增廣別試文科初試試官中,時無職名人,令該曹口傳付軍職,何如?傳曰,允。
兵曹口傳政事,副司果單尹景鎭·李基栽。
李儒慶啓曰,今此文科初試二所試官鄭尙愚·任希存牌不進,竝更牌招,申絢在外,鄭魯榮牌不進,無以備員受點,令該曹改付標以入,何如?傳曰,允。
李儒慶啓曰,今此武科初試二所參試官趙庭和在外,徐有素·任文白牌不進,無以備員受點,令該曹更爲擬入,何如?傳曰,允。
以文科二所試官鄭魯榮牌不進罷職傳旨,傳于李儒慶曰,只推。
以武科一所參試官趙毅淳,二所參試官徐有素·任文白牌不進罷職傳旨,傳于韓興裕曰,只推。
以修撰李墷,副修撰任天常牌不進罷職傳旨,傳于李儒慶曰,只推。
李儒慶,以弘文館言啓曰,本館下番,姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直,校理鄭祖榮由限已過,一體牌招察任,何如?傳曰,允。
以修撰李墷,副修撰任天常牌不進罷職傳旨,傳于李儒慶曰,只推。
李儒慶,以弘文館言啓曰,本館下番,姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
傳于李儒慶曰,呈告及在外提學竝許遞,政官牌招開政,無故人差出,待下批牌招。
李儒慶,以吏曹言啓曰,新除授社稷署令尹定鎭,除拜後過限未肅拜,依例改差,何如?傳曰,允。
韓興裕,以兵批言啓曰,兼司僕將李德謙身病猝重,萬無供職之望,呈狀乞遞,領軍之職,不可久曠,改差,何如?傳曰,允。
有政。吏批,行判書朴宗來進,參判李好敏進,參議金會淵進,行左承旨李儒慶進。啓曰,玉堂春坊闕員,今當差出,而擬望之人乏少,相避及外任,竝擬,何如?傳曰,允。
以申在植爲副修撰,李翊會爲司書,李集斗爲知敦寧,李文遠爲社稷令,金基石爲長寧殿別檢,故府使沈命希贈兵參例兼,同知沈公俊考,故學生崔復源贈童敎,孝行卓異贈職事,承傳。再政。以李相璜爲弘文館提學,朴宗慶爲藝文館提學,魚在琬爲東部令,林景鎭爲務安縣監。
兵批,行判書徐榮輔進,參判申光軾病,參議鄭景祚病,參知韓象默入直,右副承旨韓興裕進。以金啓洛爲知事,金益彬爲副摠管,李殷會爲內禁將,李東膺爲訓鍊副正,金秉喆·李晉保爲宣傳官,李儒祥爲統虞候,同知單盧允楫,僉知單曺慶夏,內乘李完植仍任事,承傳,山馬監牧官單金鼎豪,副護軍單尹羽烈·權應祜·鄭來升·鄭鴻觀,副司果單尹致鼎·李允謙·金·任存常,副司勇單韓用圭。
傳于李儒慶曰,秋務方殷,不可一時暫曠,新除授守令,不多日內,催促下送,或有上京守令,一體催促下送。
李儒慶,以弘文館言啓曰,新除授修撰李東冕,時在京畿抱川地,副修撰申在植,時在全羅道務安縣任所,經筵入番事緊,請竝斯速乘馹上來事,下諭。答曰,依啓。
李儒慶,以侍講院言啓曰,卽伏見忠淸左右道今此慶科增廣初試世子宮入達榜目單子,則京試官·都事着名之上,不書臣字,疎漏不察,殊極駭然。至於道臣,亦難免不審之失,當該試官及道臣,竝從重推考,原單子還爲下送,速卽改修正上送之意,分付該道,雖以外邑言之,未諳舊例,如是疎忽,令該曹知委各道,前頭東堂時,使之依例擧行,何如?傳曰,允。
李儒慶,以禮曹言啓曰,今此慶科增廣文科初試,設場於本曹矣。上直郞廳,依例朝房直宿之意,敢啓。傳曰,知道。
韓興裕,以備邊司言啓曰,卽見慶尙監司金魯應狀啓,則備陳本道綿農失稔之狀,仍以爲,各樣軍布,今將收納,而本色責捧,其勢末由,慶州等六十二邑上納軍布,竝許純錢,至於訓局保布,事體自別,樂工保布,數亦無多,此則折半代錢事,請令廟堂稟旨分付矣。凡農形災狀之啓,各定其時,雖是失稔之歲,穀未登場之前,未嘗請退請代,則綿農與穀農無異,而今於霜未遍降,花尙續開之時,先請分等代錢者,誠亦太早矣。今秋諸路之綿,大抵近歉,而早結之房,遇霖雖落,晩綻之顆,經霜猶摘,姑不必遽屬全歉,此狀啓還下送,待年分登聞時,使之更察農形及民情,消詳更啓,以爲稟處之地,何如?傳曰,允。
韓興裕,以刑曹言啓曰,今番慶科增廣監試初試時,一所闌入人幼學申純,二所代述人生員宋禧永,竝捉送臣曹,故取考律文,則大典通編諸科條有曰,科場儒生不錄名闌入者,限己身降定水軍,代述者,生進邊遠充軍,申純則依例,令兵曹定配所狎送,宋禧永則親年已過七十,且無兄弟,依法典收贖放送之意,敢啓。傳曰,知道。
韓興裕,以兵曹言啓曰,因刑曹草記,今番監試初試時,一所闌入幼學申純,依律文,令兵曹降定水軍事,允下矣。攔入罪人申純,全羅道樂安郡,水軍充定,定驛子押送之意,敢啓。傳曰,知道。
韓興裕,以摠戎廳言啓曰,本廳中軍吳載重,身病猝重,勢難察任,改差,何如?傳曰,允。
上在昌德宮。停常參·經筵。
藥房提調徐榮輔,行左承旨李儒慶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
朴宗正,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李儒慶啓曰,玉堂備員間視事頉稟之意,敢啓。傳曰,知道。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗正啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗正啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李儒慶啓曰,藥房提調持湯劑來待矣。傳曰,封入。
李儒慶,以內醫院提調意啓曰,副提調韓致應,今日問安,不爲仕進,卽爲牌招,何如?傳曰,允。
以修撰李墷,副修撰任天常再牌不進罷職傳旨,傳于李儒慶曰,只推。
李儒慶,以弘文館言啓曰,本館下番闕直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
以修撰李墷,副修撰任天常再牌不進罷職傳旨,傳于李儒慶曰,只推。
李儒慶,以弘文館言啓曰,本館下番闕直,事甚未安,應敎李在秀,副應敎趙琮鎭,副校理朴蓍壽,竝卽牌招,以爲推移姑降入直之地,何如?傳曰,允。
李儒慶啓曰,明日常參·經筵,取稟。傳曰,停。
李儒慶啓曰,明日九日製爲之事命下矣,弘文提學李相璜,待開門牌招,何如?傳曰,允。
兵曹,以任聖說爲摠戎中軍。
以慶尙監司金魯應狀啓,薦新進上柚子節序差早,尙有靑色,又爲體少莫重包貢,不能盡誠,惶恐待罪事,傳于李儒慶曰,勿待罪事,回諭。
以慶尙監司金魯應狀啓,進上黃栗節序差早,限內不得封進,惶恐待罪事,傳于李儒慶曰,勿待罪事,回諭。
以咸鏡監司全履陽狀啓,富寧等邑人物渰死,民家漂頹事,傳于南惠寬曰,聞甚矜惻,竝令本道原恤典外,別加顧助,卽爲奠接,渰死人處如有生前身還布,亦爲蕩減事,分付。
李儒慶,以禮曹言啓曰,卽接四館所牒呈,則己巳十一月增廣文科覆試入格儒生生員申綽,進士李寅溥,庚午正月春到記殿講入格直赴殿試儒生幼學柳榮輔,俱因遭故,未赴殿試,今番殿試,依例許赴事報來矣。依所報,生員申綽等三人,許赴於今此增廣文科殿試,何如?傳曰,允。
李儒慶,以禮曹言啓曰,卽接四館所牒呈,則去庚午十二月柑製入格幼學趙雲從,辛未正月春到記殿講入格幼學盧尙羲,同年六月應製入格進士金道喜,同年七月秋到記製述入格生員洪永觀,殿講入格生員李祥奎,同年十二月柑製入格進士李九會,壬申正月春到記製述入格進士鄭鴻慶,殿講入格幼學柳幼獜,同年八月秋到記製述入格生員金炳球,殿講入格幼學李在鶴,同年九月水原府儒生應製入格幼學沈東潤,同年十一月柑製入格幼學李奎鉉,癸酉二月春到記製述入格生員李鎭華,殿講入格幼學李東迪,以上直赴殿試。己巳十一月頒夻科入格幼學李厚燾,庚午正月春到記製述入格進士洪學淵,同月人日製入格進士申夔朝,同年三月三日製入格進士沈魯直,同年七月秋到記製述入格生員洪明厚,同年八月水原府儒生試取入格幼學子洪基,辛未正月人日製入格進士李光正,同月春到記製述入格進士尹載黃,同年三月三日製入格進士趙奎采,同月應製入格生員徐庭輔,同年四月應製入格進士沈常鎭,同年五月應製入格幼學金胤根,同年六月應製入格生員李允植,同年七月七夕製入格進士李祖植,同月秋到記製述入格進士禹崑河,同年八月應製入格進士李鼎臣,同月應製入格生員尹行慶,同年九月九日製入格生員任百謙,同月應製入格生員柳之習,同月應製入格生員徐有民,壬申正月人日製入格進士趙鎭,同月春到記製述入格生員洪錫謨,同年八月七夕製入格進士李容圭·金晉敎,生員兪平柱,同年九月九日製入格幼學鄭學柱,同月水原府儒生應製入格幼學李秀英·李基寅·尹學烈,癸酉二月人日製入格幼學洪赫,同月春到記製述入格生員李宗鎭,同年三月三日製入格進士金元根,同年八月七夕製入格進士李驥秀,以上直赴會試。己巳十一月頒夻科入格進士申常顯,庚午正月春到記製述入格進士洪寅泳,同月人日製入格生員洪顯謨,幼學李海謙,同年三月三日製入格生員李麟秀,同年七月秋到記製述入格進士朴潞壽,同年八月水原府儒生試取入格生員李憲英,幼學崔東芑,同年九月九日製入格進士任百豐·洪益聞,辛未三月三日製入格進士李源達,同月應製入格進士李秉徽,同年五月應製入格進士金鼎根,同年六月應製入格進士申在陽,同年七月秋到記製述入格生員李友秀,同月應製入格幼學李相斗,同年八月應製入格進士趙萬永,同月應製入格進士趙匡鼎,同年九月九日製入格生員黃基南,同月應製入格生員宋持養,同月應製入格生員鄭知容,同年十月應製入格進士任禹常,同年十二月應製入格進士尹致翼,壬申正月人日製入格進士李運英,同月春到記製述入格進士李永錫改名溟翼,同年八月七夕製入格生員宋永載,進士沈華錫,同月秋到記製述入格生員權佲·沈公益,同年九月九日製入格幼學洪履燮,同年十一月柑製入格生員沈兢泰,癸酉二月人日製入格生員李宅鉉,同月春到記製述入格進士具哲魯,同年三月三日製入格生員趙寅永,同年八月七夕製入格進士洪彦謨,以上給二分。庚午人日製入格幼學尹㦪,同年三月三日製入格進士趙濟晩,同年七月秋到記製述入格進士南履懋·韓性謙,同月七夕製入格進士李能秀,辛未正月人日製入格進士趙順逵,同月春到記製述入格進士權徽,同年三月三日製入格進士鄭東逸,同月應製入格進士朴鼎源,同年七月秋到記製述入格生員蔡倫恭,同年九月應製入格年員鄭錫猷,同年十月應製入格進士權中淸,壬申八月秋到記製述入格進士崔養重,同年九月九日製入格生員李廣度,癸酉八月七夕製入格進士南勉中,以上給一分事命下,而依例分等許赴事報來矣。幼學趙雲從等十四人,直赴於今此增廣文科殿試,幼學李厚燾等三十三人,許赴於增廣文科覆試,進士申常顯等五十人,許赴於增廣文科初試,較藝等第之意,分付,何如?傳曰,允。
李儒慶,以禮曹言啓曰,卽接四館所牒呈,則辛未正月春到記殿講入格直赴會試儒生生員趙顯休,給二分儒生進士權,同年七月秋到記殿講入格給二分儒生幼學沈鈺,壬申正月春到記殿講入格給二分儒生幼學鄭在絅,戊辰八月秋到記殿講入格給一分儒生幼學權中儉,壬申正月春到記殿講入格給一分儒生進士趙鎭晩,俱以講經生,兼爲製述,而權中儉則間因遭故,庚午式年,依例陳試,竝於今番從願許赴事報來矣。生員趙顯休,許赴於今此增廣文科覆試,進士權等五人,許赴於增廣文科初試,較藝等第之意,分付,何如?傳曰,允。
朴宗正,以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之患,今亦依前例知委,而應把驛馬四十五匹內,忠淸道八匹,全羅道十匹,慶尙道二十匹,來十月初三日京中逢點,江原道四匹,咸鏡道三匹,直送安北同月初七日逢點事,各道監司處,行移,何如?傳曰,允。
朴宗正,以訓鍊都監言啓曰,本局中軍白師誾身病甚重,勢難察任,改差,何如?傳曰,允。
朴宗正,以訓鍊都監言啓曰,本局中軍,今當差出,而擬望之人乏少,外任竝擬,何如?傳曰,允。
朴宗正,以武一所試官意啓曰,臣所今日平明開場,擧子捧單,自天字至玄字半字,合爲一百二十三人矣,先自木箭試取之意,敢啓。傳曰,知道。
朴宗正,以武二所試官意啓曰,臣所今日平明開場,擧子捧單數,自天字至玄字半字,合爲一百十一人矣,先自木箭試取之意,敢啓。傳曰,知道。
朴宗正,以武一所試官意啓曰,臣所今日木箭應射擧子一百二十三人內,一矢入格八人,二矢入格十六人,三矢入格十八人,合爲四十二人矣,日暮姑停之意,敢啓。傳曰,知道。
朴宗正,以武二所試官意啓曰,今日木箭應射擧子六十二人內,三矢入格二十一人,二矢入格十二人,一矢入格七人,未及試取四十九人矣,日暮姑停之意,敢啓。傳曰,知道。
領議政金載瓚箚曰,伏以,臣之父母墳山,在於高陽地,而身縻重務,事故多掣,不遑仰請私暇,未得往省,已爲五年之久,區區情事,已難自堪,而況今疾病轉劇,死亡無日,若使溘先朝露,竟未伸情,將爲不瞑之憾矣。且臣貞疾,藥治技窮今已謝却刀圭,惟是略試水泉,最爲良方,而楸鄕近江,井原亦冽,若可以滌痰瘳疾,迨此廟務則有暇之時,如得數旬之由,隨意療治,庶或有少愈之效,玆敢猥陳微懇,乞蒙恩許,而仍伏念,以臣行止,每致煩瀆,實增惶懼,已於年前,以從便往來仰陳,而承允矣,今又用是爲例,則微分尤爲便辛,是實區區之望也。取進止。答曰,省箚具悉卿懇。所請依施,仍傳于李儒慶曰,此批答遣史官傳諭于領議政,澆奠床,給由馬。
朔寧郡守柳遠鳴疏曰,伏以,臣兩朝受恩,與天無極,而自顧平生,無一裨補,區區願忠之意,常思涓埃之效,以圖萬一之報,而乃者畿邑分憂之命,又出於意望不到之中,臣奉檄上堂,闔門感泣,苟有可以上酬委毗之眷,下利民社之策,則敢不殫誠竭力,糜粉自期,而臣待罪之邑,百弊具集,萬口稱爲難治,雖使綜明諳鍊之人當之,尙且斂手却步,不知所以爲計,而況臣之才疎識短者乎?雖欲不計利鈍,信心直行,顧其弊端,關係格例,有非營邑之所可擅便,若不汲汲措置,有如救焚拯弱,則零星餘在之民,又將散而之四必至於空一邑而後已。到此地頭,臣身之罪合萬隕,且置無論,以聖上若保如傷之念,必當眷顧而憫惻,臣安敢只懷嚴畏之心,不一陳於黈䌙之下,以救一方喁喁之命哉?朔寧之郡,介在山峽之間,土地則原來磽确,而民俗則不至機詐。且其征稅名目,不如通邑廣都之煩複重疊,故民皆安業樂生,素有饒實之名,不幸比年慘歉,加以癘疫尫羸之民,死亡相續,呰窳之戶,奠接無路。元戶二千八百之內,前郡守臣洪旭浩陳疏時,僅爲一千四百戶,此已爲半減,而今之相距,未及周歲,餘存者爲一千一百戶,此又減於其時也。若此不已,則幾何而無一戶無一民於朔寧之境哉?臣之赴任,纔過一朔,而適値秋成之期,凡有宅里者,似難輕爲遷徙,而細察民情,則無論稍勝與至窮,擧皆荷擔而立,少無鄕土之戀,此其故何也?前日之散亡者,饑饉癘疫之所使然,而目下事情,未必專由於此也,蓋以一千餘戶遺在之民,應二千八百戶之身役,而一千戶之中,除却班戶與吏校校院生應頉之類,則餘者爲三百戶,其實則以三百戶,而應二千八百戶之征役也。以一戶而兼十餘戶之事,其勢將至於糜滅消亡,故雖稍有資産者,皆以爲在此而終至必亡,不如丐乞而早往他處,此所以撫之威之,莫能禁其渙散者也。大凡人情,知其必死而欲避其害,則雖慈父,不態禁之於其子,惟彼朔民,豈不知安土重遷之義,而視行乞爲樂事,棄鄕井如弊屣,是豈得已而不已者乎?雖値歲登,無意還集,此曷故也?軍弊未革則侵徵如前,至於彷徨隣境,欲歸不得,其情良可慼也。臣察其隱而得其實,誠不禁食不下咽,夜而忘寢也,今此蘇弊之策,大更張則事難而利博,小設施則事易而利淺,然臣不敢務爲闊大之言,强陳難行之請,以沽譽於朔民之口吻,而使朝廷恩澤,實不能下究,謹考本郡與他邑已行之例,玆敢條陳于下,而冀活溝壑之命,惟聖明垂察焉。本郡軍丁各樣名色,爲二千四百餘名,方其全盛之時,已難充其元額,而目下逃故者,恰爲一千六十餘名,今以三百戶而充此額,則雖團土做人,削木爲軍,亦將力有不給,旣無可充之勢,則所擁之簿特是虛名,與其留得虛名,而爲民實害,不如損其額數,簡抄,精選,永除一郡難支之憂,而移其元額餘數於民戶稍盛之邑,則在國家無縮兵之事,在朔民爲再生之恩。然此係軍制之變通,下詢廟堂,從便措處焉。本郡軍弊,尤有所迫頭燃眉之急,御營軍上番是已,上番之當次,在於明春,而元額爲一百三十餘名以若虛簿,選此實額,萬無準數之勢,況其資保名色,簽括將過百餘名,徵斂又至千餘金,宿衛之兵,事體自別,雖欲掃境抄擇,任怨徵捧,趁限起送,而其於初無可抄之人,又無可徵之戶何哉?前年禁衛軍之上番也,郡守臣洪旭浩上疏陳狀,至有移送他邑之事,以今年而比去年,民情之遑急,尤爲倍蓰,在朝家一視之政,旣施於去年者,不應靳許於今日,若令廟堂,詳考各邑上番軍之當次者,分排多寡,推移年次,移送本郡上番之數於他邑,則他邑受弊,而朔民有息肩之望。至於軍布,則各衙門昨年未捧,爲一千餘兩,今年條之難捧,推此可知,有民而後,當充軍籍,有軍而後,方收身布,而民之盡散,何由充軍,軍之未充,從何收布?凡遇災荒之歲,軍布之停退者,遠近已例,不一以足,今若限以年數,姑令停退則實爲莫大之恩,庶有回蘇之機,而流民還聚,生齒繁息,則軍布元數,漸次收捧,初無所損,豈可與將絶之民,計其年數之遲速而不之恤哉?本郡水田旱田元帳付合爲一千八百餘結內,各樣雜頉爲八百餘結,而山谷之地,水田少旱田多。又其所謂旱田者,非如郊原平陸之年年耕種者也。或間年而一耕,或一年而不能兩耕,或偶一起墾,而永爲陳廢,然一係帳付之後,則宛然是應稅之地,而旱田則元無依災之例,故無論陳與不陳,公家收稅,升龠無減。其在平時,尙且徵出於白地,侵及於隣族,然後始可充數,而今也連年饑荒,田卒汚萊,則沃土膏壤,尙且不闢,況彼三易四易之田,有誰耕墾哉?今年元田之陳荒,爲三百四十結零,今若責納陳稅,如平時之白徵侵隣,則鞭扑一行,閭里先空,況其田主,或死或逃,指的無處,雖欲忍心强顔,只事徵斂,皮之不存,索毛於何地乎?臣伏念,早田之無災者,以其春秋之兩種,故雖當災年,猶可以上應公稅也。如其一年而一耕,則必無無災之理,故續田之隨起有稅,綿田之遇災給頉,其例斑斑,今此本郡之田,則非但一耕而遇災,或於田疇之間,樹木成林,而督出租稅,無異良田,此豈非爲民切骨之冤乎?至於今年,田陳三百四十餘結,雖欲剜肉而醫瘡,便是無麪之不托,昨年陳災,旣有全減之恩,故殿屎跛躄之民,至今向天攢手,蹈舞恩澤,今又一依昨年例,特令蠲減,則朔寧餘民,其數至少,而亦足爲祈天永命之一端,不待臣言之畢,聖明當有衋然而垂念者矣。本郡還餉各穀,合爲一萬九千九百餘石,本郡物情,吏少奸弄,民罕頑拒,故虧欠逋縮,比諸他邑,雖謂全無,亦無不可,而挽近以來,頻經歉荒,逋欠之數,年增歲加,除辛未停退之四千餘石,昨年收捧之六千餘石,則民間未捧,吏奴所逋,摠以計之,幾爲九千石。還餉法意,折半留庫以備倉卒,而倉廩空虛,此於預備之道,已爲疎虞,方春勸農,賙饑恤窮,專賴於此,而顧視枵然,措手沒策,無論吏民,方擬銳意徵捧,不恤怨讟,而所謂民逋,考視案簿,鬼錄居多,若干留存者,鶉衣鵠形,對面堪涕,春夏之際,猶望秋熟,而陰雨跨月,早霜如雪,晩種各穀,無以入實,目前農形,又不免歉。今年當捧,年前停退,一時竝督,從何辦出?不待歲末,未捧可知。臣身抵罪,何敢自恤,而此正朔民命卒之秋也。若依積城縣近例,分定年限,以次收充,則公穀完虧欠之簿,窮民免椎剝之困,流亡者庶可以復還,動搖者亦可以鎭安,民國之幸,容有極乎?伏乞天地父母,下臣此章於廟堂,亟議拯救之道,使朔民得以奠安,復作樂土良民,則臣謹當與朔民,歌詠聖澤,宣布聖恩,惟殿下念哉念哉。臣無任云云。省疏具悉,疏辭令廟堂稟處。
癸酉九月初十日辰時,上御熙政堂。藥房入診入侍時,提調徐榮輔,行左承旨李儒慶,假注書睦台錫,記注官朴思彦,別兼春秋李紀淵,待敎李鶴秀,別待令洪旭浩,醫官吳千根·趙宗協,以次進伏訖。榮輔等奏曰,聖體,若何?上曰,一樣,而殿宮氣候亦一樣矣。榮輔等曰,寢睡·水刺之節,何如?上曰,如前矣。上曰,醫官入診,可也。旭浩·千根·宗協,進前診候,旭浩退伏奏曰,脈候如前調均矣。千根退伏奏曰,脈候左右三部俱爲調均矣。宗協退伏奏曰,脈候左右三部俱爲調均矣。旭浩曰,症候諸節,詳爲下敎,是臣區區之望也。上曰,無他可言之症矣。千根曰,日前湯劑停止之敎,臣等未詳其由,亦爲詳敎,伏望矣。上曰,今則諸節俱勝,故命停止耳。榮輔曰,湯劑進御之後,或有滯氣而停止乎?上曰,無滯氣矣。榮輔曰,累貼進御之餘,或厭進而然乎?上曰,無厭進之意矣。榮輔曰,伏聞惠慶宮承候人掌樂僉正鄭漪所傳,則惠慶宮進服瓊玉膏,舊劑垂乏云,一劑更爲製入之意,敢達矣。上曰,可也。進御加味溫膽湯,自今日一貼式煎入事。出榻敎王大妃殿進御加味大調中湯,依前方五貼製入事。出榻敎上命退,榮輔等退出,又命退,承史以次退出。
上在昌德宮。停常參·經筵。
李儒慶啓曰,明日常參·經筵,取稟。傳曰,停。
朴宗正啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
李儒慶啓曰,知敦寧李集斗,除拜後過三日,不爲出肅,依定式推考警責,仍卽牌招察任,何如?傳曰,允。
韓致應啓曰,藥房副提調,持湯劑來待矣。傳曰,封入。
李儒慶啓曰,弘文提學李相璜牌不進推考傳旨,今方捧入,而九日製命下之後,如是違牌,事甚未安,更爲牌招,何如?傳曰,課試今方設行,如是違牌,萬萬未安,嚴飭牌招,如有違牌,勿爲呼望。
傳于李儒慶曰,弘文提學,疏批已下,更爲牌招。
李儒慶啓曰,弘文提學李相璜牌不進推考傳旨,今方捧入,而九日製命下之後,連事違召,終不承膺,事體所在,誠極未安,更爲牌招,何如?傳曰,仍以前牌催促,違牌,勿爲呼望。
傳于李儒慶曰,都承旨持此御題,與弘文提學,偕往泮宮,試取以來。
李儒慶啓曰,弘文提學李相璜,旣已承牌,內閣提學南公轍·徐榮輔,藝文提學朴宗慶,竝卽牌招,以爲同參考試,何如?傳曰,允。
韓致應啓曰,臣與弘文提學李相璜,偕往泮宮,九日製儒生試取,則收券爲四千二百三十三張矣,捧入之意,敢啓。傳曰,知道。
傳于李儒慶曰,都承旨·左承旨·右承旨,試官加差下。
傳于李儒慶曰,入直摠府堂上,試官加差下,兵曹堂郞·上下注書入直春坊,對讀官加差下。
李儒慶啓曰,內閣提學南公轍·徐榮輔,藝文提學朴宗慶牌不進推考傳旨,今方捧入,而同參考試,自是法典,如是違牌,事甚未安,竝更牌招,何如?傳曰,允。
傳于李儒慶曰,九日製賦居首三下一幼學尹秀晩直赴會試,之次三下二幼學文在默給二分,次上生員李時在等八人,令該曹考例施賞◆。
傳于李儒慶曰,入格儒生,再明日待令。
以副應敎趙琮鎭,副校理朴蓍壽牌不進罷職傳旨,傳于李儒慶曰,只推。
李儒慶,以弘文館言啓曰,本館下番,姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
李儒慶,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
李儒慶,以吏曹言啓曰,秋務方殷,不可一時暫曠,新徐守令,不多日內,催促下送,或有上京守令,一體催促下送事,命下矣。自臣曹催促,則新除守令務安縣監林景鎭,已爲辭朝,上京守令忠州牧使李光憲,長城府使宋雲載,瑞興府使朴宗輿,林川郡守南周獻,咸陽郡守金芝淳,錦山郡守洪集圭,永川郡守趙咸永,載寧郡守鄭東晩,通川郡守韓用諴,白川郡守朴宗稷,德川郡守閔致成,大丘判官朴宗民,原州判官張瀚,金溝縣令金魯鍾,新溪縣令李秉奎,三嘉縣監吳澈常,鴻山縣監金仁柱,連山縣監吳鼎秀,平康縣監金澈淳,南原縣監宋啓榮,和順縣監趙鎭壽,龍安縣監趙雲路,高山縣監趙學典,咸悅縣監金炳文,禮安縣監南履愚,俱以爲過科後下去云,淸州牧使金龍淳,宜寧縣監趙鎭球,洪川縣監李有秀,俱以爲身病猝重,萬無還官之望云,雖未知其病勢之如何,而特敎催促之下,謂有身病,不卽下去者,事體所在,萬萬未安,竝罷黜,何如?傳曰,允。令該曹口傳差出,卽日下送。
李儒慶,以侍講院言啓曰,本院新除授司書李翊會,除拜屢日,尙不出肅,卽爲牌招察任,何如?傳曰,允。
以黃海監司趙鍾永狀啓,豐川等邑人物渰死事,傳于南惠寬曰,聞甚矜惻,原恤典外,別加顧助,如有生前身還布,蕩減事,分付。
兵曹,以徐春輔爲訓鍊都監中軍,李東善爲御營中軍。
傳于韓興裕曰,司鑰金禧盛,令攸司科治。
韓興裕,以武一所試官意啓曰,臣所今日平明開場,昨日未畢試之木箭,仍爲試取之意,敢啓。傳曰,知道。
韓興裕,以武一所試官意啓曰,臣所今日木箭應射擧子七十二人內,一矢入格八人,二矢入格四人,三矢入格五人,合爲十七人,而日暮姑停之意,敢啓。傳曰,知道。
韓興裕,以武二所試官意啓曰,臣所今日平明開場,木箭仍爲試取之意,敢啓。傳曰,知道。
韓興裕,以武二所試官意啓曰,臣所今日木箭應射擧子四十九人內,三矢入格十三人,二矢入格八人,一矢入格六人,昨日入格四十人,合爲六十七人矣,木箭今已畢試,鐵箭仍爲試取之意,敢啓。傳曰,知道。
韓興裕,以武二所試官意啓曰,臣所今日鐵箭應射擧子六十七人內,三矢入格二十五人,二矢入格三人,合爲二十八人,而未及試取三十九人矣,日暮姑停之意,敢啓。傳曰,知道。
弘文提學李相璜疏曰,伏以臣,本月初九日,伏奉敎旨,以臣爲弘文館提學者,始焉驚惶,繼又惝惑,莫曉其何說,文苑之選,至淸且峻,上不可以苟授,下不可以冒受,臣是何人,乃敢當此?前之當是選者,雖參之以資歷地閥,而竟須歸重於文學,臣之歷淺地單,於上數者,已不近似,況藻識聞望,爲世所推,任以文字之章程,贊周家生國之美,奏嘉祐多士之功,臣尢非其人也乎?臣之先臣,以文學經術,著聞於當世,至蒙殊遇於先朝,而今距先臣時稍遠,然尙有能道之者,抑謂臣粗有家庭見聞,宜不至甚鹵莽,而遽有此擬耶?臣本早孤失學,荒嬉謏陋,自經史常業之人皆講習者,多不能窺閱,已不足備數於藝遊之場,而親老家貧,未免學爲功令之文,然亦不過隨老宿之後,掇拾殘餘,依樣葫蘆,苟且塗抹而已。方臣少壯,本領如此,矧今思鈍筆退,臨書茫然,竝與舊知而日忘,幾不辨銀根之爲孰是,忝墜先緖,不肖如是,顧何敢徒竊餘庥,不揆僥猥,任國家詞垣之重,而不知遜避,竟自歸於自欺欺天之科哉?臣實不敢爲此,臣以先臣之故,荷先朝錄孤之恩,辛勤眷顧,反復周至,凡有一任使一差除,惟恐涯分稍過,災咎隨至,殆若幼子之在抱,而殿下所以視臣者,又幈幪而庇覆之,雨露而涵濡之,今臣一毛一髮,皆我兩聖朝攸賜,愛欲其生,恩至渥也,臣旣承此德意,得有今日,則見有疾痛切身,又安得不仰首鳴號,以冀倖於閔覆之下哉?臣之見帶,皆重任也,度支計會之煩,籌司訏謨之密,莫非所謂負且椉而服不稱者,左右匾壓,肩背不勝,而今又添一擔負,使之馳驟,則雖欲强自支持,得免顚仆,其可能乎?分過咎至,理必無幸,臣於是,不暇自爲身計,而所大懼者,將孤負我天地生成之至意,遂無以終始其澤也。臣言到此,肝血畢瀝,庶幾體下之仁,諒燭愍憐,有以處臣。伏乞聖慈,亟賜處分,先從臣文苑兼帶,而特命鐫改,使公器無褻,私分獲安焉。臣無任云云。答曰,省疏具悉。卿其勿辭行公。
敦寧都正李若洙疏曰,伏以臣,以遐土疎陋之蹤,猥荷錫類之恩,濫升緋玉之列,伏奉除旨,以臣爲敦寧府都正者,臣感激恩造,章皇出肅,以伸叩謝之忱,而積違之餘,重入脩門,榮耀極矣,涯分踰矣,退伏私次,頌祝冞切,而第臣於見職,本無敦寧,揆以法例,在所當遞,玆敢略控短章,仰凟宸嚴。伏乞亟命攸司,照例鐫改,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
李儒慶啓曰,明日常參·經筵,取稟。傳曰,停。
韓興裕啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,行右承旨朴宗正,行左副承旨曺允遂,今日不爲仕進,竝卽牌招,何如?傳曰,允。
李儒慶啓曰,假注書睦台錫,身病猝重,勢難察任,今姑改差,何如?傳曰,允。
韓致應啓曰,藥房副提調,持湯劑來待矣。傳曰,封入。
吏曹口傳政事,以尹光垂爲淸州牧使,金初淳爲宜寧縣監,羅元野爲洪川縣監。
以修撰李墷,副修撰任天常牌不進罷職傳旨,傳于李儒慶曰,只推。
李儒慶,以弘文館言啓曰,本館下番,姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
以修撰李墷,副修撰任天常牌不進罷職傳旨,傳于李儒慶曰,只推。
睦台錫改差,代以權華爲假注書。
李儒慶,以奎章閣言啓曰,先朝御考恩賜丁巳四月日次儒生殿講,上齋生製述直赴會試進士姜履元及今番九日製御考恩賜直赴會試幼學尹秀晩,給二分幼學文在默,元帖文及小帖,依節目粘連成給後,知委禮曹及四館所,許赴於今此慶科增廣文科初試覆試之意,敢啓。傳曰,知道。
韓興裕,以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
韓興裕,以武一所試官意啓曰,臣所今日木箭應射擧子四十二人內,一矢入格二人,二矢入格三人,三矢入格四人合十一人,再昨日入格四十二人,昨日入格十七人,都合爲七十人矣,木箭今已畢試,鐵箭鱗次試取之意,敢啓。傳曰,知道。
韓興裕,以武一所試官意啓曰,臣所鐵箭應射擧子六十八人內,二矢入格五人,三十入格五十一人,而日暮姑停之意,敢啓。傳曰,知道。
韓興裕,以武二所試官意啓曰,臣所今日平明開場,鐵箭仍爲試取之意,敢啓。傳曰,知道。
韓興裕,以武二所試官意啓曰,臣所今日鐵箭應射擧子三十九人內,三矢入格三十三人,二矢入格三人,一矢入格一人,昨日入格二十八人,合爲六十五人矣。鐵箭今已畢試,片箭仍爲試取之意,敢啓。傳曰,知道。
韓興裕,以武二所試官意啓曰,臣所今日片箭應射擧子六十五人內,無一人入格矣。片箭今已畢試,騎芻仍爲試取之意,敢啓。傳曰,知道。
韓興裕,以武二所試官意啓曰,臣所今日騎芻應射擧子六十五人內,二中入格一人,一中入格五人,合爲六人矣。騎芻今已畢試,鳥銃仍爲試放之意,敢啓。傳曰,知道。
韓興裕,以武二所試官意啓曰,臣所今日鳥銃應放擧子六十五人內,貫一中邊一中入格二人,貫一中入格一人,邊一中入格三人,合爲六人,而未及試取,三十九人矣,日暮姑停之意,敢啓。傳曰,知道。
南惠寬,以司僕寺一二提調意啓曰,濟州出來改封進馬三十二匹內,一匹船中故失,一匹中路病留,三匹到本寺病留,除實納馬二十七匹,禾毛色別單書入之意,敢啓。傳曰,知道。
上在昌德宮。停常參·經筵。
夜五更,雷動電光。夜自五更至十四日開東,灑雨下雨,測雨器水深二分。
李儒慶啓曰,明日常參·經筵,取稟。傳曰,只晝講。
韓興裕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓興裕啓曰,行大司憲韓用鐸未肅拜,執義宋啓榦,掌令夫宗仁在外,權傛呈辭,持平閔鼎秀·柳榮五未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,行右承旨朴宗正,行左副承旨曺允遂,今日不爲仕進,竝卽牌招,何如?傳曰,竝許遞,前望單子入之,待下批牌招察任。
傳于李儒慶曰,禮房承旨,馳詣宣武祠,奉審摘奸以來。
韓致應啓曰,藥房提調·副提調,持湯劑來待矣。傳曰,封入。
承旨前望單子入之,金蓍根·鄭魯榮落點。
李儒慶,以弘文館言啓曰,本館下番,姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
以修撰李墷,副修撰任天常牌不進罷職傳旨,傳于李儒慶曰,只推。
李儒慶,以弘文館言啓曰,本館下番,姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
以修撰李墷,副修撰任天常再牌不進罷職傳旨,傳于李儒慶曰,只推。
李儒慶啓曰,卽者,吏曹郞廳來言,宜寧縣監金初淳,洪川縣監羅元野,兩司俱未署經云,除在外·未署經外,未肅拜·呈告人員,竝卽牌招,以爲備員署經之地,何如?傳曰,允。
李儒慶啓曰,守令署經事,命下,而憲府則行大司憲韓用鐸牌不進,執義宋啓榦,掌令夫宗仁在外,持平閔鼎秀·柳榮五未署經,只有掌令權傛一人,無以備員署經,大司憲更爲牌招,諫院則行大司諫柳相祚,司諫姜世綸,獻納金洛龍在外,正言李中鎭·洪遠謨未署經,無以署經,何以爲之?敢稟。傳曰,違牌人,更爲牌招,山林外,在外及未署經人,竝許遞,前望單子入之,待下批牌招察任。
臺諫前望單子入之,大司諫柳烇,司諫洪大浩,掌令牟達兼,持平李羲發·鄭文始,獻納李久源,正言李儒象·李翊會落點。
李儒慶,以禮曹言啓曰,因奎章閣草記,先朝御考恩賜丁巳四月日次儒生殿講,上齋生製述直赴會試進士姜履元及今番九日製御考恩賜直赴會試幼學尹秀晩,給二分幼學文在默,元帖文及小帖,依節目成給,許赴於今此慶科增廣文科初試覆試事,允下矣。進士姜履元等二人,許赴於增廣文科覆試,幼學文在默,許赴於增廣文科初試,較藝等第之意,分付,何如?傳曰,允。
韓興裕,以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
韓興裕,以武二所試官意啓曰,臣所今日平明開場,鳥銃仍爲試放之意,敢啓。傳曰,知道。
韓興裕,以武一所試官意啓曰,臣所今日鐵箭應射擧子十二人內,三矢入格十一人,二矢入格一人,昨日入格五十二人,合爲六十四人矣。鐵箭今已畢試,片箭鱗次試取,而元貫革外,加設三貫革之意,敢啓。傳曰,知道。
韓興裕,以武二所試官意啓曰,臣所今日應放擧子三十九人內,貫一中邊一中入格二人,邊二中入格一人,貫一中入格二人,邊一中入格十五人,昨日入格六人,合爲二十六人,騎槍當爲試取,而無一人應試者矣。各技皆已畢試,仍計劃修正榜目之意,敢啓。傳曰,知道。
韓興裕,以武一所試官意啓曰,臣所今日片箭應射擧子六十三人內,貫一中入格一人,邊一中入格四人,而片箭今已畢試,騎芻鱗次試取之意,敢啓。傳曰,知道。
韓興裕,以武一所試官意啓曰,臣所今日騎芻應射擧子六十八人內,一中入格一人,而騎芻今已畢試,鳥銃鱗次試放之意,敢啓。傳曰,知道。
韓興裕,以武一所試官意啓曰,臣所今日鳥銃應放擧子六十八人內,貫二中一人,貫一中八人,邊二中三人,邊一中十九人入格,而鳥銃今已畢放,騎槍無一人應試矣。各技皆已畢試,今方修正榜目之意,敢啓。傳曰,知道。
韓興裕,以兵曹言啓曰,弘化門越邊含春苑墻垣頹圮處,今已畢築矣,守直衛軍解送之意,敢啓。傳曰,知道。
韓興裕,以禁衛營言啓曰,本營分授崇禮門南邊體城五間許頹圮處,今已畢築,把守軍兵,依例撤罷之意,敢啓。傳曰,知道。
韓興裕,以禁衛營言啓曰,騎士都試時,優等人,別單書入之意,敢啓。傳曰,知道。
韓興裕,以禁衛營言啓曰,本營分授崇禮門南邊體城三間許頹圮處,今已畢築,把守軍兵,依例撤罷之意,敢啓。傳曰,知道。
上在昌德宮。停常參,只晝講。
未時,雷動。
南惠寬啓曰,明日常參·經筵,取稟。傳曰,停。
傳于南惠寬曰,禮房承旨,馳詣宗廟·景慕宮,奉審摘奸以來。
韓致應啓曰,藥房副提調,持湯劑來待矣。傳曰,封入。
持平鄭文始啓曰,臣言議風采,本不合於淸朝耳目之任,且況臺端一步,自來情勢,已成鐵限,前此屢叩,輒蒙體諒之恩,則到今去就,初非可論,臣於本府,又經掌憲,今叨職名,揆以公格,不可冒居,以情以法,其何敢一刻晏然乎?請命遞斥臣職。答曰,依啓。
南惠寬,以弘文館言啓曰,本館下番,姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
以修撰李墷,副修撰任天常牌不進罷職傳旨,傳于南惠寬曰,只推。
南惠寬啓曰,宜寧縣監金初淳,洪川縣監羅元野,憲府則雖已署經,諫院則大司諫柳烇,獻納李久源,正言李翊會傳旨未下,司諫洪大浩,正言李儒象在外,不得署經,何以爲之?敢稟。傳曰,一司除署經。
以大司諫柳烇,獻納李久源,正言李翊會,掌令牟達兼牌不進罷職傳旨,傳于金蓍根曰,只推。
傳于南惠寬曰,秋到記,仁政殿,十六日命官爲之,左承旨,十六日朝食堂,收聚以來。
韓興裕啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
南惠寬,以弘文館言啓曰,本館下番,姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
韓興裕,以訓鍊都監言啓曰,本局分授都城肅靖門西邊第五城廊近處體城五間許頹圮處,今九月十五日爲始,改築之意,敢啓。傳曰,知道。
刑曹啓目帖連,安北片武信獄事,具棺勒葬,泥行挽告,皆出其父之手,尤驗眞的之贓,不可任其扺賴,嚴刑取服,依法償命。祥原文來童獄事,胸膛右肋,先後被踢,而胸膛之肉色如常,右肋之鞋痕斯著,致死之由,非胸伊肋,行兇之毒,非先伊後,而乃以掉脫之習,一味粧撰,尤極兇獰,如法訊推,俾卽取服。朔州李辰玉獄事,細究檢案,參互道跋,正犯情理,固多有可疑之端,傷處旣如此,致命又如彼,實難以邂逅言,亦難以參恕論,嚴訊得情。成川金阿只老味獄事,傷處太歇,人命卽斃,疑眩之地,求說不得,初無端的執定之說,道題所謂懸揣臆度等語,誠得矣。執跡以論,暴疾致死,隣里傳說,容或無怪,而此亦臆料,事近懸空,以痕損則若是輕歇,以檢案則終欠端的,似此之獄,合有參量之道,而三尺本自嚴重,淺見爲難低仰,上裁。平壤金命岳獄事,自倉所而同出,卽是無恙之人,自外處而同還,旋有嘔血之擧,而庫隷互黨,爲掩其跡,村氓勢孤,誰與立證,同與覓債,必有來往之處,吐時參見,必多該庫之屬,逐名遍覈,鉤情辨僞,狀聞後稟處。平壤李蒙獄事,殺死之變,何獄不慘,而刀刃之刺,其跡尤殘,痕固易見,案亦無疑,詞證不待俱備,正犯亦難自明,另加嚴訊,期於納款。中和林大玄獄事,耳邊之癊,肋下之硬,盡是拳踢之痕,六日未過,一縷已絶,情跡雖祕,手脚莫掩,論以常憲,難免當律,另加嚴訊,期於取服。安北文宣傳獄事,頭部之或綻或破,痕損狼藉,行兇之以杖以石,不必追究,卽地被打,當日致死,律之以法,命固當償,而潛自逃躱,尤極痛惡,另加譏捕,以爲償命之地。江東金東春,鐵山金東之金,義州李以必,前已物故,置之,何如?啓,判付內,竝只依允爲旀,成川府金阿只老未段,依回啓施行爲良如敎。又啓目帖連,安北李春化獄事段,同閈共業,自有情好,分錢遲償,不足深怒,夕陽始鬨,開東致命,路傍昏窒,證招旣明,失時救療,可見生㥘是白去乙,獄老奸滋,縱子鳴冤,欲爲掉脫,情狀痛惡,更加嚴刑,取服何如?啓,判付,更加嚴刑取服爲良如敎。又啓目粘連,楚山林星大獄事段,相與敺擊,雖有痕損,屍身致命,乃在溺水,則傷處有無,不係於此獄之成不成,實因執定,旣以從後結果,溺水爲準,則斷罪償命,不當以相隨滾落之星火爲歸,執此以究,合有參量,上裁。平壤李德秋獄事段,渠於行凶之後,反生掉脫之計,僞稱其子之被溺,作爲復詧之話柄,而藁爲搗索,索絶見溺,衆招皆然,參見分明,連加嚴刑,期於取服。定原金宅守獄事段,惟彼宅守,卽鄕里好勇鬪狠之漢,哀此金女,卽八耋衰氣綿綴之人,被搗無痕亦死,旣載法文,此獄斷案,實無可疑,嚴訊取服。祥原鄭召史獄事段,女人殺死,雖是罕有之變,極意逞凶,乃在暴怒之時,則此獄斷案,不可以女人而致疑,刑訊取服。鐵山金洋祿獄事段,目斜口喎,似緣風寒之添傷,而鬂邊肉綻,乃是要害之受損,以若實因,又具明證,償命之律,在所難逭,連加訊推,期於得情。定原康致玉獄事段,口咬傷死,律文所在,毒氣侵盛,至於入裏,則因此殞絶,其勢卽然,焉逭當律,而椉機逃躱,罪上添罪,刻期譏捕,嚴訊取服。平壤金守億獄事段,痕損之狼藉,已成鐵案,詞證之容護,尤驗眞贓,成獄償命,無容更議,而一味抵賴,萬萬凶獰,嚴訊取服。楚山金寬成獄事段,腹部腎囊,最是要害之處,紫黯堅硬,尤爲致命之痕,則傷處實因,更無可疑,嚴刑取服。江東金守岩獄事段,痕損旣明,辜限未過,被打致死,實無可疑,七奉·德必,卽其看證,同伊殺死,非渠伊誰?另加嚴訊,期於取服。龜城李長弘獄事段,三母子竝爲焦土,雖非實因而可驗一村人皆歸指目,不待親見而可知戕殺之心,始於微畜,衝火之擧,意在全家,人之慘毒,胡至此極?較之他獄,憤惋尤倍,而暗地逃躱,尙稽伏法,亟令道臣,另加譏捕,期於取服。昌城鄭成益獄事段,左耳右肋,傷損狼藉,毒拳足尖,歐踢交加,宜其殘命之質,竟至當下之斃,嚴訊取服。平壤金成大獄事段,蓋其客氣所使,瞥然一踢,只是霎時光景,未必意在戕殺,而因此傷致其命,則三尺之律,烏可免乎?嚴訊取服。碧潼金宗圭獄事段,細考四檢文案,則不可謂不狂,亦不可謂不烙,以家婦而抛棄産業,頻出門而往來閃忽,此非喪性之人乎?引大索而緊縛,爛鋤刃而壓印,此豈艾灸之擧乎?毒熾命殞,則其妻之死至殘矣,其夫之事絶悖矣,情犯到此,不可饒貸,嚴訊取服。龍岡崔倭者獄事段,健婦入門,穉男爲配,宴爾之初,情好不密,勃蹊於其姑,反目於其夫,已多可羞之事,往宿於他家,托病於力穡,又是添憤之端,瞥然暫築,似非必死之因,觀渠所供,以爲一次築肩,或恐反被其打,仍爲出來云,則恐其妻之見打者,豈其築之必猛乎?道啓設疑,實得其情,而獄體至重,不敢擅便,上裁。熙川朴啓泂獄事段,剚刃七處,洞貫其腹,不下一杖,服自渠口,實因不必問,詞證不足論,一劍兩刺,或殊或甦,如許變怪,卽所罕有,嚴訊取服。中和吳繼成獄事段,遍身傷痕,殆無虛處,撞胸鞋痕,尤其最者,檢案旣著,諸招亦明,三尺至嚴,一律難貸,嚴訊取服。寧遠金以秋獄事段,踰墻醜行,旣未捉於登時,褰裳逋蹤,亦莫追於他境,而私和之錢已捧,勿鬧之券且成,則前雖夫婦,今成行路,情雖異於故殺,罪實著於犯戕,嚴訊取服。平壤康麟西·高同伊·李成實,昌城姜靑巖,寧邊劉家云,宣川李龍三,中和梁召史,博川鄭士圭,定原崔命元等,前已物故,平壤金元培,因其母擊錚査啓,辛未三月,依判付施以流配之典,右項諸罪人,竝置之,何如?判付內,竝只依允爲旀,楚山林成大獄事段,有參量施次典,龍岡罪人崔倭者,施次典爲良如敎。
癸酉九月十四日午時,上御熙政堂。晝講入侍時,知事朴宗來持詩傳第二卷,特進官金銑持詩傳第二卷,參贊官鄭魯榮持詩傳第二卷,侍講官李在秀持詩傳第二卷,侍讀官李鍾穆持詩傳第二卷,假注書權華持詩傳第二卷,記注官朴思彦持詩傳第二卷,記注官孫錫祚持詩傳第二卷,武臣行副護軍許溟,以次進伏訖。上開卷,命奏新受音,在秀讀自日居月諸,止寧不我顧賦也。上曰,文義陳之。在秀曰,此章中旨義,在於胡能有定之定字,大學經一章曰,知止而后有定,定而后能靜,朱夫子釋之曰,止於至善之地,由此觀之,止定於至善之地,則下學上達之工,自底於極至之域矣。且況定之一字,尤爲緊要於帝王之學也,而君志先定,擇善允執,則頹靡之紀綱,可以底定,紛競之士習,可以底定,淆漓之民俗,亦可以底定,伏願聖上,定字上體念,則允合致治之術矣。上曰,下番陳之。鍾穆曰,上番旣以有定之定字仰奏矣。辭意甚好,體念於定字,則士習民俗,自底於止定,而其功效之桴捷,亶在我殿下一心上轉環之間矣。上曰,知事陳之。宗來曰,前章燕燕章及此日月章,俱爲變風之始,莊姜之不見答於莊公,可以知之,而至於此章,尤有所望之於莊公者,其志可謂深且切,而亦可見詩人忠厚之意矣。上曰,特進官陳之。銑曰,上下番悉陳,臣則別無所達矣。上曰,參贊官陳之。魯榮曰,文義已悉於上下番所奏,小臣更無可陳之辭矣。上命掩卷。宗來曰,講筵法意,極爲嚴重,而今日經席,有違古規,我殿下一動一靜,俱爲臣民之所瞻仰,而不可少忽也。伏願此後,則一遵古規焉。上命經筵先退,宗來等退出。又命退,承史以次退出。
上在昌德宮。停常參·經筵。
藥房提調徐榮輔,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
南惠寬啓曰,明日常參·經筵,取稟。傳曰,停。
金蓍根啓曰,行大司憲韓用鐸,掌令牟達兼·權傛牌不進,執義宋啓榦,持平李羲發在外,一員未差,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
傳于韓興裕曰,大臣·備局堂上引見。
韓致應啓曰,藥房副提調持湯劑來待矣。傳曰,封入。
吏曹口傳政事,以沈象奎爲內醫提調。
南惠寬啓曰,明日仁政殿秋到記儒生製述時,命官爲之事,命下矣。何大臣進去乎?敢稟。傳曰,領議政進去。
南惠寬啓曰,明日仁政殿秋到記儒生殿講時,命官爲之事,命下矣。何大臣進去乎?敢稟。傳曰,左議政進去。
傳于南惠寬曰,明日秋到記製述命官領議政病代,知事沈象奎爲之,殿講命官左議政病代,行吏曹判書朴宗來爲之。
以修撰李墷,副修撰任天常再牌不進罷職傳旨,傳于南惠寬曰,只推。
南惠寬,以弘文館言啓曰,本館下番姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
以大司諫柳烇,獻納李久源,正言李翊會,掌令牟達兼·權傛牌不進罷職傳旨,傳于金蓍根曰,只推。
以平安監司鄭晩錫狀啓,雲山郡民家失火事,傳于鄭魯榮曰,聞甚矜惻,原恤典外,別加顧助事,分付。
以濟州防禦使金守基狀啓,七月令進上烏賊魚以搥鰒代封,惶恐待罪事,傳于南惠寬曰,勿待罪事,回諭。
南惠寬,以奎章閣言啓曰,景慕宮望廟樓今望奉審,無頉之意,敢啓。傳曰,知道。
韓興裕,以備邊司言啓曰,卽見摠戎使金基厚所報,則以爲,關西所在支放穀中辛未蕩減及絶戶未捧大米爲一千七十一石十三斗,小米爲一千六百八十三石三斗,三登反作小米爲七十三石五斗矣。此是支放所需,故如昨年設賑之時,猶有給代之例,上項蕩減條及反作條大小米竝耗合三千一百二石零,區劃給代爲辭矣。本廳穀之取耗支放者,見縮至於此多,軍需甚重,不可無給代之政,就嶺南左水營別餉米中一千石,右兵營軍餉米中一千石,金烏山城守城穀中折米一千一百二石,準見縮三千一百二石零之數,許劃於本廳,以爲逐年取耗,支放給代之地,何如?傳曰,允。
南惠寬以侍講院言啓曰,今觀黃海道·平安道·江原道慶科增廣監試初試入達榜目,則不以貼本上送,乃以成冊書來者,大違格例,且試官着名之上,不書臣字,已極駭然。各該道臣及試官,竝從重推考,原榜目還下送,更爲修正,斯速上送之意,分付,何如?傳曰,允。
韓興裕,以摠戎廳言啓曰,卽接北漢管城將李商一所報,則以爲,今夏潦雨後,本城訓鍊都監字內女城六堞十二隅,禁衛營字內女城五堞五十九隅,御營廳字內女城四間七隅頹圮云矣,趁卽改築之意,分付各該字內營門,何如?傳曰,允。
金蓍根,以義禁府言啓曰,明日仁政殿秋到記儒生試取時,本府都事皆爲赴擧,只有武都事一員,而本府入直都事,當直入直都事,公事回公都事,仁政門·光範門·崇範門,禁亂都事,無以推移,假都事五員,令該曹口傳差出,以爲分排之地,何如?傳曰,允。
癸酉九月十五日卯時,上御熙政堂。藥房入診,大臣·備局堂上引見同爲入侍時,提調徐榮輔,副提調韓致應,記事官朴來謙,記注官朴思彦,別兼春秋李紀淵,直閣鄭元容,醫官吳千根·趙宗協,左副承旨韓興裕,假注書權華,事變假注書李衡柱,領議政金載瓚,左議政韓用龜,戶曹判書李相璜,知中樞府事李堯憲,刑曹判書林漢浩,江華留守洪義浩,行護軍李溏·李海愚·金基厚,應敎李在秀,以次進伏訖。載瓚等進前奏曰,霜後日氣調順,今日朝晝之氣亦淸和,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候,一樣矣。上曰,醫官入診,千根診候訖,退伏奏曰,脈候左右三部調均矣。宗協診候訖,退伏奏曰,左右脈候調均矣。上曰,藥房就座,次對爲之。載瓚曰,新除備局堂上,前後賓對,連不進參,以其新除之故,如是逡巡,而此異於官職實銜,不必如是辭巽,竝推考,令政院牌招進參,何如?上曰,依爲之。出擧條載瓚曰,領南儒生幼學金星鍊等上疏批旨,有令廟堂稟處之命矣,取見其疏本,則備陳贈都承旨金坽道學節義之實,仍請加贈易名之典矣。金坽受業於先正,潔身於昏朝,已爲卓立高蹈之賢,而至於爲故君全節,實有所質百世而不可掩者矣,列朝褒嘉之敎,昭揭日星,而不貳之操,獨守之志,始可以章章乎無餘憾矣。況柳夢寅贈諡,旣有先朝曠感義起之盛典,則坽之尙未表顯,宜有多士之抑鬱,贈都承旨金坽,特贈正卿,仍許節惠之請,何如?上曰,依爲之出擧條載瓚曰,遂安郡守姜浚欽上疏批旨,有鑄幣冊子熟議稟處,其餘諸條一體稟處之命矣,取見其疏本,一則隣族侵徵之弊也,二則民少軍多之弊也,三則罷鎭移邑之請也,四則軍摠分送之請也,五則鎭還蕩減之請也,六則錢幣改鑄之議也,七則支站變通之方也,凡此七條所陳,俱是本邑切至之瘼,不可不及時矯救者也。所謂隣族之徵,自是邦禁之至嚴,而近因外邑之急於收逋,至有冒禁橫徵之弊,此乃吏不畏法,民必拒納之致,而何嘗自朝家許令替徵者哉,更加申禁,若或有犯,則當該守令,亟施重勘,所謂軍額之偏多,不獨本邑爲然,而特以邑鎭同在一境,殘民竝應兩役,以至於流戶漸多,舊額益縮也。今若罷鎭移邑,則可救目前之急,而事係關防,且涉沿革,令道臣更量便否以啓,軍摠之分送各處,在本邑雖爲祛瘼,在他邑豈非移疾,而無論他道他邑,今豈有民多軍少之處也?至於自初移來之軍,還屬該邑,所請亦有所據,溯考移來之所由然者,各還軍根之邑,以爲本郡減摠之意,分付道臣,文山鎭還蕩減事,旣有位羅已施之例,而數又無多,然而餉還增減,事面不輕,令道臣詳査論啓。錢幣改鑄事,果是大更張大利害,固當以臨事則懼之義,十分致愼,從後更加博議,劃一稟處,支站變通事,卽以乾價輸送直路邑,以爲合力支過之意也,事勢誠然,釐改無甚難處,依疏請許施之意,分付道臣,何如?上曰,依爲之。出擧條載瓚曰,朔寧郡守柳遠鳴上疏批旨,有令廟堂稟處之命矣,取見其疏本,則以爲,本郡各樣軍丁爲二千四百餘名,而逃故居半,充額末由,姑移額數於民戶稍盛之邑,本郡御營上番軍當次,在於明春,而元額爲一百三十餘名,以若虛簿塡充無路,且有資保名色,簽括將過百名,徵斂又至千金,勢無以趁限起送,依昨年禁衛軍已例,詳考各邑上番軍當次者,分排多寡,推移年次,移送他邑,各衙門軍布昨年未捧爲千餘兩,今年條難捧,亦可推知,姑令限年停退,本郡元田今年陳荒爲三百四十結零,今若强責元稅,便是無麪不托,亦依昨年例,特令蠲減,本郡還餉,民間未捧,吏奴所逋,幾爲九千石,而鬼錄居多,留存無幾,且目前農形,又不免歉,今年當捧,年前未捧,勢難竝督,依積城近例,分年收充爲辭矣。本郡事勢必無以立邑,果爲畿內之最甚,如不欲罷邑付他,則必思所以拔例釐弊,然後始可責之以邑樣,而最是無民而簽兵,卽是無麪之托,而行必不得者也。道內各邑,何邑不然,而亦有愈於朔寧之莫可奈何,則泒分朔寧之元軍,從多從少,略略移俵於他邑,俾減本摠中幾名,至於上番軍,則番次當頭,回旋無路,亦依昨年禁衛軍例,從長通變,俾爲得免全停,亦勿勒徵之意,分付道臣,各衙門昨年未捧軍布,經費非不爲重,民勢亦所當念,特令加一年仍停,當年應捧條,固當依數準納,而本邑事,宜施拔例之典,亦許限明秋折半停退,陳田減稅,吏逋分年之從違當否,亦令道臣極意斟量,論理以啓,何如?上曰,依爲之。出擧條載瓚曰,副修撰金上疏批旨,有令廟堂稟處之命矣,取見其疏本,則以爲,北關還穀之紊亂,海稅之誅求,獵徒之犯越,民斂之多端,官捧之價不相稱,市物之犯禁與受,其弊不一,而皆是守宰鄙瑣不事事之致,評事旣兼御史之名,自今擇送,俾察長吏之治績,以爲黜陟,則邑弊民瘼,可期革祛,親騎衛之久勤,巡營有二窠,南閫有一窠,獨於北閫無之,事涉斑駁,北閫亦設邊將一窠,每年都試,取其優等,指名啓差,道科之不設,今爲三十餘年,儒武抑鬱,遵舊許設鍾城。故參奉韓汝斗孝行卓異,別加褒奬,慶源前前府使申綋,當初所坐,俱涉贓汚,而第其實績,頗多修擧,且其斂費,初非創例,皆有歸屬,而所被罪名,有欠核實,更令道臣査聞爲辭矣。北關諸邑,去巡營絶遠,道伯之聰明號令,果無以周及,貪官汚吏許多饕虐,蓋自前已然,而近尤爲甚,最是還穀偸弄,尤係蠧國戕民之極弊極罪也。向因繡啓所請,以評事旣爲監市監試,職兼御史之銜,凡於還政售奸之守令,隨卽摘發,直爲啓勘之意,已爲回啓許施,至於治績臧否,幽明黜陟之權,一委評事,以評事而俾行監司之事,則是一道有二監司也,此豈可容易議到者乎?疏中所陳,極涉率爾,置之。西北道科待年豐設行事,廟堂前已草記稟定,今無更議申綋事,所坐雖關不法,果是盡入公下,不歸私用,與贓汚有異,宜有更覈定律之道,竝與北騎衛邊將啓差事,令道臣詳査以啓,韓汝斗褒奬事,令該曹稟處,何如?上曰,依爲之。出擧條載瓚曰,勸善癉惡,礪世之要道也,在今關西,尤爲急務,而苟欲癉惡,莫先於勸善,聞今道內有聲績守令義州府尹吳翰源,廉謹周練,軍民咸服,積弊庶期漸蘇,敗局若可再奠。江界府使金啓河,慨然身擔,旣綜且勤,土崩之勢,雖難遽復,歲計之效,庶可爲期,嘉山縣監鄭周誠,剛核爲治,誠力俱到,兵荒之餘,邑里安堵,宣川縣監金燨,立邑則無異開荒,賑饑則便同起死,使淸北雄府,幾復舊觀,四守令之積勞實績,具合殊褒,竝特加一資。前咸從府使尹郁烈,邑治已多可稱,軍功尤爲最著,自松郭之役,至破城之日,出萬死一生,戰輒爲倡,功必獲雋,特以未救許沆之故,賞不酬勞,物議稱屈。肅川府使李儒秀,論軍功而許施履歷,以治績而至今仍任,而近聞益復勤勵,有進無退,一邑之捧,幾皆蠲賦,四境之民,不知經亂,其所殫竭爲列邑勸云,尹郁烈·李儒秀,竝陞用防禦使履歷。順川前郡守吳致壽,价川前郡守柳相弼,或有戰守之功,或有轉運之勞,而因他罪俱方在謫,功可自贖,罰亦已施,竝分揀放送,以示拔例嘉尙之意似好,故敢此仰達矣。上曰,依爲之。出擧條載瓚曰關西經亂之初,上自進獻諸需,特命蠲停,連歲闕封,雖出於恤隱之聖意,而事體極爲悚悶,今則民力少紓,穡事稍登,不可一向停免,自明年如例封進,至於各衙門大小求請及因公上京守令之雜費應下等,凡出於民庫者,限蘇醒間依昨年例,仍令除減,何如?上曰,依爲之。出擧條載瓚曰,許沆立慬之後特命收錄其子,而聞喪制未閱,遺孥窮敗,將至於流落之他之境云,極爲矜惻,令本道本邑另加存恤,月給米包,俾得以賴而延活,以示朝家垂恤之德意,何如?上曰,依爲之。出擧條載瓚曰,關西軍功人收用之意,前有飭敎,且因御史別單,自本司已以當入未入之類,更爲進啓事,行關本道,而第論功行賞之際,虛實易混,無怪其間或見漏,今雖後時,不可使有向隅之歎,另加詳探,如有有實功而不入於當初道啓者,使之抄出分等,以其績懸錄各其名下,摭實啓聞,何如?上曰,依爲之。出擧條載瓚曰,定原城戰亡將士,前旣有賜祭之命,有可以瞻聆知憾,存沒無感,而近聞道臣方欲豎碑記績於城中經戰之地,用以樹風聲定民志之道云,此實爲一路扶植之急先務。朝廷旣聞之後,尤當有別般酬勸之擧,碑文令文任撰出,及時下送,道臣繕寫入刻,仍依平壤愍忠壇,東萊義士塚例,設壇於碑傍,每以破城之日,設祭以酹,歲以爲常,道臣主其事,而使地方官替行,祭文令道臣撰出,永爲祝式,祭需以公穀會減,以此顚末,俾載邑誌,永久無替之意,行會本道道臣,何如?上曰,依爲之。出擧條載瓚曰,以時掩骼,仁政之先務,關西一路饑癘搶亂之時,唉彼下民,偏罹荼毒,殣殍載路,肝腦塗地,慘目驚心,過者亦涕,聞自本道,雖已董飭各邑,使卽隨處掩瘞,然其無論沿僻諸邑,果能一一均埋,切無暴露之患,亦未可必期,今當少康之歲,士女同胞,而惟彼翳桑之冤,尤可矜惻,更爲行關道臣,使各該守令,窮審遍察,如有自初未能收瘞者,又或有始雖薄埋,間復崩露者,竝卽厚加掩封,俾無烏鳶狐狸之患,以此意措辭關飭,何如?上曰,依爲之。出擧條載瓚曰,近來守令,絶無向前圖治之人,輒思隨事規免之計,不但有關朝綱,由此而民邑事尤無可爲矣。日昨淸州牧使金龍淳,宜寧縣監趙鎭球,俱以自來有聲績守令,當此秋務方劇之時,忽爲稱病辭遞,未知病果何如,而該曹之不爲督送,徑先曲循者,誠爲未安,兩邑守令,事當重勘,而反爲適中其願,姑先施以從重推考之典,竝爲仍任,使之不多日內還官,若又遲延,則令該府直捧拿處傳旨,新差守令,竝還付本職之意,分付該曹,何如?上曰,依爲之,出條擧載瓚曰,文武官之已經準職者,若蒙陞敍之典,則輒皆筵稟加資,已成近例矣,蔭官雖與文武有異,似當一體施行。尙州前牧使李章紹,晉州前牧使洪大淵,黃州牧使李周憲,皆已經準職,又蒙陞敍,故敢此仰達矣。上曰,依爲之,加資可也。出擧條載瓚曰,內閣提學徐榮輔方帶藥院提調,逐日監印之時,職務相妨,且藥院差除,亦已屢朔,提調之任,今姑許遞,其代令該曹口傳差出,何如?上曰,依爲之,許遞可也。出擧條載瓚曰,冬至正使韓用鐸方帶臺職,而使期已迫,實多互相掣礙之端,無以及時律治云,在前如此之時,或有臺職許解之命,故敢達矣。上曰,依爲之。出擧條載瓚曰,護軍李羲甲以銓堂通望之人,間有泮長特授之命,雖卽遞改,題目一下之後,該曹不得指一施行云,依前以銓堂望施行之意,分付,何如?上曰,依爲之。出擧條載瓚曰,享官之陳疏請免,何嘗有如近日之甚者哉?若當大小祀享,自該曹塡差報府,修正啓下之後,享官陳病之章,踏至公車,而輒下列批,許令付標,此蓋前所未有,近始創覩者也。不能圖頉於該曹,乃反祈免於上前,已非面前道理,而莫重駿奔之任,不免爲規避之歸,惕然悚歎,尤無可言。此後則除非耆堂老病人,則無得享役陳疏,政院如或曲循捧入,則當該承旨,施以制書之律,何如?上曰,依爲之。出擧條載瓚曰,入侍承旨雖緣生疎,事多顚錯,推考,何如?上曰,依爲之。出擧條相璜曰,臣曹稅入,非但米邊不足之許多,錢邊亦甚不敷,而今年則又就此中,除出貿米,元數大縮,經費之苟艱,誠甚可悶,目下事勢,不可無別般變通,而如以收租減縮之數爲準,則顧今京外所儲,無以如數區劃,姑以嶺南左水營別餉米二千石,右兵營軍餉米三千石,湖南賑餘穀折米三千石,湖西雙樹軍餉米二千石及各道今年加分耗折米限一萬石,劃給臣曹,則謹當與本曹所在,塗抹磨鍊,以爲嗣歲之資,下詢大臣處之,何如?上曰,大臣之意,何如?載瓚曰,曹儲旣不敷,他無取用之資,三南穀物之零瑣湊合,非不苟艱,而姑令依此區處,似不可已矣。用龜曰,經用大縮,通變無路,則姑爲依此劃給,恐不可已矣。上曰,依爲之。出擧條相璜曰,嶺南暗行御史別單慈仁等邑田稅之恒定下納者,中間移屬上納,實爲民弊,請令依前下納,而備局覆啓,先使臣曹具由稟處矣。下納公木,自有元定邑,至於慈仁·義城·淸道等三邑,則本是上納邑,而往在丙辰,該道收租案中,誤以下納修正以來,故往復該道,依前釐正而已,初不以下納換屬,上納則今不可遽議變通,置之,何如?上曰,依爲之。出擧條榮輔曰,開城留守尹序東狀啓,齊陵造泡衍慶寺重修時,辦出物力人及監董將校論賞事,啓下禮曹,禮曹覆啓,己未年厚陵造泡興敎寺重修時,雖以特恩,邊將賞加,施行論賞,非禮曹之所可擧行,令兵曹稟處事,允下矣。邊將差擬,雖是臣曹所管,事係陵寢,本是禮曹所掌,寺刹亦屬禮曹,今此造泡寺論賞,必自禮曹論其當否,稟處蒙允,則臣曹擧行而已,非軍務,而自臣曹稟處,曾無其例,故敢此仰達矣。上曰,依爲之。出擧條義浩曰,臣於昨年冬,以皇朝寧遠伯影堂及摠兵李如梅奉祀孫出身李命集自辟邊將事馳啓矣,該曹以宣薦出身之直除出六窠,有違格例,覆奏置之矣。論以政格,無怪其然,而第此家遺裔,有異他人,實有東土不忘之大功,故其父宗胤,則蒙被兩聖朝收錄之恩,官至亞將,而其子之登科十年餘,未沾寸祿,在所矜惻,其頹圮祀屋,則纔已改建,其後孫之自朝家收恤,令該曹卽加調用,似係不可已之事,故敢此仰達矣。上曰,依爲之。榮輔曰沁留所達,臣未詳細逮聽,而似是寧遠伯後孫事也,其家人在所恤錄,而恩自上出則好矣,不必自下仰請矣。義浩曰,臣之所達,亦以特加收錄爲辭矣。上曰,擧條置之,可也。興裕曰,今日賓對,兩司無一人進參,事甚未安,竝推考,何如?上曰,依爲之。出擧條仍命大臣·備局堂上·藥房先退,載瓚等退出。又命退,承史以次退出。
上在昌德宮。停常參·經筵。
李儒慶啓曰,明日常參·經筵,取稟。傳曰,停。
金蓍根啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
傳于韓致應曰,該房承旨從重推考。
正言李翊會啓曰,臣之言議風采,本不合於淸朝耳目之任,而喪制甫畢,恩除荐降,義分所在,固當顚倒承膺,而臣於合啓中區區私義,有不可隨衆冒參者,前後之如臣情地者,擧蒙體諒之恩,今臣處義,宜無異同。且臣之老母,病情添劇,急於救護,屢日違牌,今始出避,揆以臺體,所失尤大,以此情踪,其何敢一刻晏然於臺次乎?請命遞斥臣職。答曰,依啓。
獻納李久源啓曰,臣言議風采,本不合於淸朝耳目之任,而邇來情勢,甚有所難安者,祗惶恐悚恧,縮伏之不暇,千萬夢想之外,恩除忽降,召命荐臨,臣不敢屢事違傲,纔已冒沒祗肅,而第於向來韓始裕疏論判府事徐邁修停啓一款,至以爲諫官受脅於銓官,臣於此,誠不勝駭痛之至,其時諫官,卽指臣而言也。是啓也,惟一世之公議是採,與三司而爛議始停,則莫重者臺體也,莫嚴者公議也。在臺閣尙不敢自爲,豈銓官之所敢與論?臣雖無似,顧其職則臺官也,焉有臺官而受人誘囑,爲之低仰者哉?今其言雖急於論銓官,獨不念臺體之至重乎?雖然緣臣見輕,被人譏斥,貽羞臺閣,莫此爲甚,不職之失,於是乎尤大矣。臺端一步,鐵限已成,以此情踪,其何可一刻晏然於臺次乎?請命遞斥臣職。答曰,勿辭,亦勿退待。
以修撰李墷,副修撰任天常牌不進罷職傳旨,傳于李儒慶曰,只推。
李儒慶,以弘文館言啓曰,本館下番姑降入直,事甚未安。修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
兵曹口傳政事,護車單朴宗正。
鄭魯榮啓曰,今日殿講榜目修正入啓後,取考栍冊,則幼學鄭顯璞以純粗入格,而見漏於榜目中,事之顚錯,莫此爲甚。原榜目今方改修正以入,而當該試官,不可無警,竝推考,臣等亦有矇然不察之失,不勝惶恐之意,敢啓。傳曰,知道。
傳于李儒慶曰,秋到記製述居首賦三下進士李若愚,講居首通幼學李齊學,竝直赴殿試。製述之次次上進士李晦淵等十四人,講之次進士趙鎭晩等七人,竝令該曹考例施賞。
傳于李儒慶曰,入格儒生明日待令。
以大司諫柳烇牌不進罷職傳旨,傳于金蓍根曰,只推。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而命官秋到記相値,不得設行之意,敢啓。傳曰,知道。
韓興裕,以訓鍊都監言啓曰,本局別將金益彬,哨官申性浩,俱有身病,勢難察任,竝改差,何如?傳曰,允。
韓興裕,以御營廳言啓曰,本廳騎士都試時各技優等人,別單書入之意,敢啓。傳曰,知道。
金蓍根,以義禁府言啓曰,定配罪人吳致壽·柳相弼竝分揀放送事,承傳啓下矣。平安道楚山府阿耳鎭定配罪人吳致壽,渭原郡定配罪人柳相弼,竝分揀放送事,分付該道道臣之意,敢啓。傳曰,知道。
掌令牟達兼·權傛啓曰,噫嘻,逆鏔窮凶之罪,已悉於前啓,今不必更事臚列,而幸賴我慈聖殿下廓揮聖斷,明正典刑,庶可少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深,請正法罪人鏔亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下特降明旨,亟令嚴覈,妖腰亂領,次第就戮,庶幾根柢拔去,窩窟掃湯,而噫,彼丁若銓·若鏞兄弟,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼銓·鏞之爲若鍾兄弟者,致薰之爲承薰同氣者,不過島配定配而止,盤覈情節,掃傷窩窟,顧不在於此輩耶?銓·鏞則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪。卽此一節,邪術淺深,有不暇論,學逵·與權,俱以家煥之甥姪,承薰之至親,標號之陰慘,花肋惟均,迷溺之丁寧,致嗣各證,凶祕之跡,如印一板,寬基則本以箕延之從孫,詿誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露,至與與權而對質,則渠雖喙長,何以自明?雖然此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半吞,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露。徒黨之散在者,向未究覈,特推寬大之恩,遽降酌處之命,刑政之失,姑置勿論,宗社之憂,實爲無窮。請黑山島島配罪人若銓,康津縣定配罪人若鏞,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,夬正典刑。噫嘻痛矣,十數年來,賊勢益肆,人心靡定,顧瞻他日之徒,□□□□之輩,踵相接也。惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理,惟當含恩畏義,矢死縮伏,而不此之爲,有除輒膺,揚揚莅任,自同無故,此於渠雖爲薄物細故,而亦可見隱若有恃,縱恣無忌之一端,今幸乾斷赫然,□□□此等黨與,不可仍置。請周爀亟令王府,嚴鞫得情,快正典刑。三啓中諸賊,罪關宗社,憤切神人,往在先朝,旣允臺閣,傳旨未下,故其時憲臣發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科,噫,先朝依允之盛意,蓋出於俯循輿情,快伸王章,而慶日姑停,不過一時行權,則今不可以未經處分,有所仍置,請亟下三啓依允之傳旨,令該府擧行焉。噫,彼李東萬則言之便覺汚口,渠於履猷,卽是聲氣漠然之間,而托迹輸心,始出逐臭之意,臨急圖生,遂作反噬之謀,綢繆設施,經營脈絡,卽與履猷一串貫來,則主客輕重,初無可論,前後酌配之命,遽下於輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻痛矣,宋國仁窮凶絶悖之情節,可勝誅哉。渠以幺麽賤弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也。端諸綻露無餘,證左昭然具在,則律以三尺,肆市猶輕,而其奈梟膓難化,專事掩有謂無,狼性愈鷙,乃敢忍終如初,積月拷訊,一直抵賴,似此陰慝獰頑之物,抑亦鞫囚之罕有者,竟致凶身徑斃,厲口自滅,則王章無可伸之日矣,輿憤無少洩之時矣,不可以其身之物故,而少緩當律之夬施。請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內,敬賊所謂紀淳來見之月日,與敬賊文書中所錄,果有相左者,故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節。請朴紀淳亟令王府,拿來嚴問,以重鞫體。噫,彼尹致謙則身居三司之列,凶如得永,逆如得永,甘心右袒,挺身營護者,此又何等變怪也。渠以未見原本爲辭,而焉有不知裏面,而徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護,乃以未見爲言,奸情慝態,路人所知,究厥情犯,有浮於得永,斷以春秋之法,焉逭黨與之誅?如此之類,不可屛裔而止。請洪原縣屛裔罪人尹致謙拿鞫嚴問,明正其罪。新除授執義宋啓榦,時在忠淸道懷德地,持平李羲發時在慶尙道義城地,司諫院司諫洪大浩,時在江原道原州地,正言李儒象,時在忠淸道天安地,請竝斯速乘馹上來事,下諭。答曰,不允。下諭事,依啓。
兼輔德徐有聞疏曰,伏以,臣之前後兜攬,罔非逾越涯分,而至於年前湖臬之除而極矣。惟以微願獲遂於便養,私情可伸於反哺,爲至榮大幸,含恩怵義,冒沒赴任,而祇緣福過而災,器滿而損,曾未數朔,遽嬰凶禍,不自滅死,臣父見背,客地含斂,行路代涕,空山血泣,終天茹痛。頑縷苟延於三霜,冠裳復同於平日,俯仰號霣,此何人斯,靜言思惟,莫非臣不肖無狀,得罪神明之所致也。竊自依近松楸,以沒餘齒,而若世所稱榮名利祿,其心固已漠然而灰冷矣。不意禮制甫終,而遽侈記有之聖眷,騎省·銀臺,除旨聯翩,又於玆者,忽伏奉今月初六日有旨,以臣爲兼侍講院輔德,繼以馹召有命,促臣上道,恩榮所及,鄕里動色,而臣手擎華誥,告喜無所,惶隕踧踖,只覺涕淚之被面也。噫,臣以至愚無似,特荷先大王曲遂之仁,邇密淸顯,揚歷幾遍,仍蒙我聖上庇覆之恩,拂拭推遷,除拜相續,自叨朝籍,殆將三十年所,而材本薄劣,效蔑涓埃,徒以匪分之寵,仰貽父母之憂,衙仕之早晩而嬰于懷抱,職務之倥傯而懼其僨誤,孜孜義方之訓,申申滿盈之戒,未嘗一日而或間,非惟鞠育顧復之爲欲報罔極也。嗚呼,今焉已矣,七年之中,旣失所怙,又失所恃,入則含恤,出則靡止,跼高蹐厚,遑遑若窮人之無歸,復豈有隨衆彈束,趨走名場之念也哉?顧今离明誕啓,睿德夙彰,凡在含生之倫,孰無快覩之願,而臣以簪履之舊蹤,逖違天陛,區區狗馬之誠,自倍於常人,豈不欲叨陪書筵,少伸延頸之私,而奈此蒲柳之質,衰謝轉甚,苫堊之餘,疾病相仍,不足備數於任使之末,何哉?況臣所叨之職,地極淸峻,與他自別,責在輔導,爲任且重,尤非如臣空疎失學者之所可堪承也。駑駘不任於鞭策,鳧鴈無關於去來,而義分是懼,不敢坐犯違逋,雖不得不自力登途,纔入城闉,而悲苦弸中,末由自寬,貪榮冒進,實非情理之所可强,玆敢略入文字,仰瀆崇嚴。伏乞聖慈,察臣至懇,亟遞臣所帶職名,俾得以畢命田廬,獲全微諒,仍治臣瀆擾之罪,以肅朝綱,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
卯時辰時,雷動電光,自卯時至巳時,灑雨下雨,測雨器水深三分。
李儒慶啓曰,明日常參·經筵,取稟。傳曰,停。
金蓍根啓曰,合辭方張之時,兩司無詣臺之員,事甚未安。除在外外,未肅拜,呈告人員,竝卽牌招,何如?傳曰,允。
金蓍根啓曰,來二十一日朝參日次矣,敢稟。傳曰,停。
李儒慶啓曰,來二十一日輪對日次矣,敢稟。傳曰,當次人受點,後日次待令。
金蓍根啓曰,左副承旨韓興裕今日不爲仕進,卽爲牌招,何如?傳曰,允。
韓致應啓曰,藥房提調·副提調持湯劑來待矣。傳曰,封入。
傳于李儒慶曰,政官牌招開政。
李儒慶啓曰,行吏曹判書朴宗來,參判李好敏,參議金會淵牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,與判書·參判一體牌招。
有政。吏批,行判書朴宗來進,參判李好敏牌不進,參議金會淵牌不進,右副承旨鄭魯榮進,以金羲淳爲大司憲,李周禎爲持平,林東鎭爲正言,尹命圭爲司書,李錫奎爲兵曹參判,李庚運爲左尹,安光宇爲敦寧都正,李基崇爲司成,沈來永爲義禁〈府〉都事,尹永鎭爲敦寧主簿,玄仁福爲引儀,朴宗恒爲平市主簿,李羲甲爲兼同經筵,朴龍祜爲徽陵別檢,金愚淳爲大司成,義州府尹吳翰源,江界府使金啓河,嘉山縣監鄭周誠,宣川縣監金爔,引儀洪大淵,敦寧主簿李章紹,黃州牧使李周憲,已上加資事承傳。淸州牧使金龍淳,宜寧縣監趙鎭球,戶曹佐郞金初淳,已上仍任事承傳。左尹單金銑,右尹單李庚運。
兵批,行判書徐榮輔病,參判未差,參議鄭景祚入直進,參知韓象默病,同副承旨南惠寬進,同知單洪羲中,僉知二單尹光濩·李殷會,大護軍韓用鐸,護軍申光軾,副護軍元在明·李若洙·尹相重·具絳,副司直姜世綸,夫宗仁·金洛龍·鄭文始·閔鼎秀·柳榮五,副司果洪遠謨·李中鎭·李翊會·柳之翊竝單付,翊衛尹光垂還付本職事承傳。
以左副承旨韓興裕牌不進罷職傳旨,傳于金蓍根曰,只推。
金蓍根啓曰,事變假注書李衡柱身病猝重,勢難察任,今姑改差,何如?傳曰,允。
以安亨鎭爲事變假注書。
以修撰李墷,副修撰任天常牌不進罷職傳旨,傳于李儒慶曰,只推。
李儒慶,以弘文館言啓曰,本館下番姑降入直,事甚未安。修撰李墷,副修撰任天常旣有只推之命,竝卽牌招,以爲推移入直之地,何如?傳曰,允。
金蓍根啓曰,大司憲·持平一員未差,執義宋啓榦,持平李羲發在外,掌令牟達兼·權傛牌不進,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于金蓍根曰,只推。
以吏曹參議金會淵再牌不進罷職傳旨,傳于李儒慶曰,只推。
以江原監司趙弘鎭狀啓,原州判官張瀚,洪川縣監李有秀,淮陽府使李錫祜,高城郡守李在修,令該曹催促下送事,傳于李儒慶曰,令該曹催促下送。
李儒慶,以禮曹言啓曰,今九月十五日大臣·備局堂上引見入侍時,行兵曹判書徐榮輔所啓開城留守尹序東狀啓齊陵造泡衍慶寺重修時辦出物力人及監董將校論賞事,啓下禮曹,禮曹覆啓,己未年厚陵造泡興敎寺重修時,雖以特恩,邊將賞加施行,論賞非禮曹之所可擧行,令兵曹稟處事,允下矣。邊將擬差,雖是臣曹所管,事係陵寢,本是禮曹所掌,寺刹亦屬禮曹,今此造泡寺論賞,必自禮曹論其當否,稟處蒙允,則臣曹擧行,而已非軍務,而自臣曹稟處,曾無其例,姑敢此仰達矣。上曰,依爲之事批下矣。泡寺之年久頹毁者,事力不逮,尙未經紀,今此民人之出力修葺,誠意可嘉,其在勸奬之道,宜有褒賞之典,而己未年厚陵造泡寺改葺時賞典,守臣雖引而爲例,此旣出於伊時特敎,則莫重恩典,臣曹不敢擅便,今姑置之,何如?傳曰,允。
金蓍根,以備邊司言啓曰,近來科場,勿論文所武所,紛囂雜亂,去而益甚,已不勝寒心。而卽聞今番武二所擧子數人,以其單子之違式,見拔於入格之後,因此銜憾,或拔劍咆哮於上試詣闕之路,或持杖詬辱於參試歸家之後,擧措之狂悖,光景之危怖,誠一無前之變怪也。以今紀綱風習,若不嚴加勘處,後弊難言,當該擧子,問名於該試官處,移送法曹,照律嚴勘,雖以試官言之,旣見此駭悖之擧,宜卽具由草記,以待處分,而仍爲掩置,以致傳說之狼藉,尤極駭然。當該試官,捧現告施以罷職之典,何如?傳曰,允。
金蓍根,以兵曹言啓曰,五衛將高昌彬除授,在外未上來,依法典改差,何如?傳曰,允。
金蓍根,以義禁府言啓曰,濟州牧使金守基狀啓內,山馬前監牧官金德洽罪狀,令攸司稟處事,啓下矣。金德洽時在濟州地云,依例發遣府羅將拿來,何如?傳曰,待待命拿囚。
上在昌德宮。停常參·經筵。
初昏雷光。夜一更二更灑雨下雨,測雨器水深二分。
李儒慶啓曰,明日常參·經筵,取稟。傳曰,停。
韓興裕啓曰,合辭方張之時,兩司無詣臺之員,事甚未安。除在外外,未肅拜,呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
以修撰李墷,副修撰任天常牌不進罷職傳旨,傳于李儒慶曰,只推。
李儒慶,以弘文館言啓曰,本館下番姑降入直,事甚未安。修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
韓興裕啓曰,行大司憲金羲淳未肅拜,執義宋啓榦,持平李羲發·李周禎在外,掌令牟達兼·權傛牌不進,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于韓興裕曰,只推。
李儒慶啓曰,卽者觀象監官員來言,明日陰陽科初試時,提調二員當爲進參,而提調沈象奎,以內醫院提調,湯劑監煎進,不得備員開傷云,何以爲之?敢稟。傳曰,許遞,前望單子入之。
李儒慶啓曰,卽者司譯院官員來言,譯科初試,明當開場,而提調金履喬文試所進,提調朴宗薰監印進,無以設行云,何以爲之?敢稟。傳曰,許遞,前望單子入之。
觀象監提調·司譯院提調前望單子入之,觀象監提調鄭尙愚,司譯院提調李好敏·金愚淳落點。
李儒慶啓曰,卽者觀象監官員來言,明日陰陽科當爲設行,而新除授提調鄭尙愚,以典醫監提調,明日試取進去,不得備員開場云,何以爲之?敢稟。傳曰,許遞,前望單子入之。
觀象監提調前望單子入之,韓用鐸落點。
李儒慶,以吏曹言啓曰,淸州牧使金龍淳,宜寧縣監趙鎭球,仍任後催促下送事命下矣。自臣曹催促,則俱以爲,身病一向危重,萬無下去之望云,特敎催促之下,謂有身病,終不下去者,事體所在,誠萬萬未安,令該府拿問處之,何如?傳曰,允。
韓興裕,以備邊司言啓曰,二品正使之判中樞借銜,旣有已例矣,今此冬至兼謝恩使拜表期日不遠,正使韓用鐸,依例判中樞府事單付,口傳下批之意,分付該曹,何如?傳曰,允。
大護軍韓用鐸疏曰,伏以,臣三載海臬,愧積瘝職,數月栢臺,懼甚匪據,而郵罰不加,鞶褫曲副,感惶之忱,不勝隕越,際又承燕价之命,才蔑專對,雖無以堪荷,義在往役,亦不敢辭免,俶裝之期,居然隔朔,而臣之父母墳山,在於江原道原州地,連縻職守,闕然曠省,五六年于玆矣。況當出疆之日,霜露旣嬗,松楸係戀,區區私情,有不能按抑,玆敢短章仰籲於慈覆之天。伏乞特許旬餘由暇,俾伸至情,千萬幸甚。臣無任云云。答曰,省疏具悉。所請依施。
咸鏡監司金履陽疏曰,伏以,臣本空疎,性又恇劫,事無大小,遇輒糊塗,任職居官,一無所當,非惟自待也淺,亦未嘗見孚於人,不意夤緣倖會,忝叨北門重寄,萬萬無堪承之望,而時適遭値艱虞,未暇量度分能,方春賑濟,幸免野有餓莩,及秋少康,庶幾回嚬作笑,莫非德意所被,君靈攸濟。而至於今春以後,始憂少暵,終獲甘霈,陰暘時若,各穀齊茂,田無汗萊,戶占京坻,咸以爲地不勝載,穀不勝食,耳聞目翫,不食如飽,八月之初,狂颷忽作,震地折木,百穀糜盪,摧莖倒穗,一望靡然,心驚膽墜,若無餘望,及夫風止雨霑,日炙霧漬,仆者或起,糜者復胎,故竊謂滿盈之招,理所難免。桑楡之收,天必終憐,而自是以來,陰雨淋濕,連月不開,胚胎者萎脆,成熟者晼晩,倖望之中,常有其危之幾,所恃者惟是霜節之隔月,而秋成之尙遠矣。嚴霜忽降,其厚如雪,山野同被,田畓俱災,而山甚於野,畓甚於田,臣於省部之路,目見霜後之形,則擧皆婆娑直立,冗長無實,早熟而無患者,什不二三,晩就而方粒者,百無一幸,數日之中,群情大崩,擁馬遮途,號泣乞活,愚民之騷屑恐動,固其伎倆,而卽目之蕭條慘怛,誠不可誣。栽培傾覆,若是靡常,閔覆亭毒,不能無憾南關十四邑,旣無淺深之別,至於北關,則風災比南關少減,而水患挽近古所無,陵谷變遷,人戶漂渰,中逵絶軌,行路緣山,濱川田畓,覆汰無形者,不可勝數,沿江諸郡,沈墊連日,各穀被傷,殆無餘地。從而陰雨亘月,凄風不絶,嚴霜早零,號哭滿野,列邑文牒,見輒驚心,行旅傳言,聽亦凋顔,秋旣無望,去無所歸,雖欲假貸,而富人俱困,雖或乞還,而法意有拘,細念民情,誠爲哀恫。再昨年凶荒,非不酷矣,被災之邑,不過其半,故船粟移糴,南北相資,以還以賑,初無不給之患。往在己酉,一路全荒,而嶠南汎舟之役,帆檣相望,三月之豐,至今騰謠,而迺若今年,則南北胥溺,東西告歉,所望者惟在嶺南,而嶺南之豐歉,亦未可遥度矣。方將警飭列邑,申嚴糴政,以爲嗣歲之策,而北地荐歉,于今四載,各邑還政,率多苟且漫漶,因仍紊亂,逮夫昨年,因少免歉,收殺甚多,民間甁罌,先夏而空,以此之故,今夏農糧,加分倍常,將欲準捧,則北俗易動,逃散者必衆,不能準捧,則非但法綱大壞,來歲農種,無處着手,雖使智者當之,實無以竝行威惠,兩盡情法,況臣之惠不能孚及於民,威不足糾率屬縣者乎?不惟是也,顧今北中之民,都載漏船,墊溺之形,立在朝夕,必須袽衣副手,誠得其人,然後方可以及時拯濟,援登彼岸,而乃以如臣之荒疎顚錯者,委任而責成,終使豐沛生成之民,一朝顚連於數千里荊榛之間,則臣之僨敗身名,卒被邦憲,固不足恤,而任非其人,害及生靈,竊恐爲王政之大失也。且臣報瓜,實在來朔,料理荒政,不豫則廢,遞代遲速,所關甚大。伏乞聖明,量臣不可堪之器,察此不可緩之勢,亟解臣見帶之職,回授他才智之人,以安微分,以幸北路焉。臣無任云云。答曰,省疏具悉。所請依施。
上在昌德宮。停常參·經筵。
自卯時至人定,灑雨下雨,測雨器水深二分。酉時,雨雹,狀如小豆。
韓興裕,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李儒慶啓曰,明日常參·經筵,取稟。傳曰,停。
金蓍根啓曰,合辭方張之時,兩司無詣臺之員,事甚未安,除在外·陳疏外,未肅拜·呈告人員,竝卽牌招,何如?傳曰,允。
金蓍根啓曰,右副承旨鄭魯榮今日不爲仕進,卽爲牌招,何如?傳曰,允。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,大司成金愚淳除拜後過三日不爲出肅,依定式推考警責,仍卽牌招察任,何如?傳曰,允。
韓致應啓曰,藥房提調·副提調持湯劑來待矣。傳曰,封入。
李儒慶,以吏曹言啓曰,今九月二十一日祿都目政事爲之之意,敢啓。傳曰,知道,
以修撰李墷,副修撰任天常牌不進罷職傳旨,傳于李儒慶曰,只推。
李儒慶,以弘文館言啓曰,本館下番姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
金蓍根啓曰,行大司憲金羲淳,掌令權傛牌不進,執義宋啓榦,持平李羲發·李周禎在外,掌令牟達兼呈辭,監察茶時之意,敢啓。傳曰,知道。
以大司諫柳烇,獻納李久源,掌令權傛牌不進罷職傳旨,傳于金蓍根曰,只推。
注書朴來謙病,代以韓益相爲假注書。
兵曹口傳政事,判府事單韓用鐸。
李儒慶,以禮曹言啓曰,因領議政金載瓚筵奏副修撰金疏陳諸條中,鍾城故參奉韓汝斗孝行褒奬事,令該曹稟處事,允下矣。取見其疏本,則以爲,韓汝斗七齡侍湯,刺股分痛,號泣祭田,蝗蟲不入。夫父母之病,嘗糞斷指,尙爲人子之難事,而年纔髫齔,憫親刺痛,自針其股,旱蝗遍野,自是流行之天災,而念切奉先,撫穗泣祝,得免其災,孝非限天,誠非感神,而能如是乎?此非夫夫所可辦得者,則不幾近於孟獻子加人一等之流乎?遐俗貿貿,學生蔑蔑,似此篤行之人,須有別般褒奬之典,然後可以賞一人而勸百人云矣。蓋此祭田禳災,乃是不恒有之異蹟,依定式雖不擧論,至若七齡侍湯,刺股分痛,亦可見誠意之篤,已自髫齔之時,施以贈職之典,恐合激勵之道,而事係恩典,臣曹不敢擅便,上裁,何如?傳曰,依此施行。
李儒慶,以侍講院言啓曰,卽見平安道淸北慶科增廣監試初試入達牓目,則不以貼本上送,乃以成冊書來者,大違格例,且試官着名之上,不書臣字,亦甚駭然,該道臣及試官,竝從重推考,原牓目還下送,更爲修正,斯速上送之意,分付,何如?傳曰,允。
韓興裕,以都摠府言啓曰,都摠管林漢浩,以刑曹判書,今日雜科初試試取事,晝仕出去之意,敢啓。傳曰,知道。
韓興裕,以禁衛營言啓曰,本營騎士別將李鐵求,騎士將李儒燁,俱有身病,勢難察任,竝爲改差,何如?傳曰,允。
韓興裕,以御營聽言啓曰,本廳字內興仁門南邊第一城廊近處頹圮體城四間三尺許,今已畢築矣。把守軍兵依例徹罷,女墻仍爲始役之意,敢啓。傳曰,知道。
禁府啓目,淸州牧使金龍淳,宜寧縣監趙鎭球等原淸云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。
金蓍根,以義禁府言啓曰,卽接月令醫員金友曾手本,則時囚罪人金龍淳寒痰凝結,咳喘苦劇,坐臥起居,必須傍人,趙鎭球暑濕餘祟,轉成痎瘧,寒熱迭發,食飮全廢云,罪人病勢如此,則一邊保放,一邊草記,曾有定式矣。金龍淳·趙鎭球,竝姑保放之意,敢啓。傳曰,知道。
吏曹啓目粘連,觀此咸鏡監司金履陽狀啓,則以爲,三水四載荐歉,衆瘼難醫,而該府使尹彦喆年老病奄,剸理固難强責是白遣,臣營中軍李仁泳,年富剛明,切責榦當,今以三水府使尹彦喆,臣營中軍李仁泳,特爲相換事,令該曹稟處亦爲白有臥乎所,昨年雖有移換邑倅之朝令,而旣已經年,固未可援例徑請。且李仁泳,以新資中軍,未準十五朔之限,而遽然邊倅,有違法例,狀請內辭緣,置之,何如?判付啓,依允。
左議政韓用龜箚曰,伏以,國家治安之策,惟在得人而久任,內外大小之官,何官不然,而至若藩臬之任,大關生民之休戚,其所遞易,尤不可不審,昨伏見咸鏡監司金履陽辭疏批旨,有所請依施之命矣。此道臣,以鍊達之才,做誠勤之治,數年按藩,一方有賴,雖在小康之時,惟當不計瓜期,必責成效,而況今本道穡事,自經風水之災,無望有秋,重以嚴霜早墜,被損尤多,民情之遑汲,若不保朝夕,而惟以道臣之實心撫摩,先事措辦,一路群情,有恃無恐。今若以一疏辭巽,曲循其願,則關南·關北之許多事務,將不免一朝渙散,而無以慰嗷嗷之民心,豈不大可悶哉?臣謂亟寢昨下批旨,限麥秋仍任,使之殫竭誠力,對揚朝家委任之意,恐不可已矣。取進止。答曰,省箚具悉卿懇。所請依施,仍傳于李儒慶曰,此批答遣史官傳諭。
掌令牟達兼疏曰,伏以,臣於前年七月,卽伏聞冊封大慶,顚倒治行,自鄕入京,進參賀班,所患宿病,行餘添發,至今淹留者,實因馱病歸家,其勢末由之致也,病伏旅舍,日思還鄕之計矣。千萬夢想之外,以前望,重蒙恩數,除拜掌憲,召命荐降,義分所在,章皇出肅,而臣年迫蒲柳,病又沈綿,連日違召,且惶且悶,無望供職,玆敢略陳短章,仰瀆崇聽。伏乞大地父母,特遞臣職,以伸私分焉。臣於乞免之章,不必贅及他說,而第伏念,當今之弊,莫甚於科弊,臣請略陳之也。夫設科取士,法意至重,奬成人才,陶化士氣,邦運之興替,世道之汚隆,摠由於是,進可以羽儀朝廷,退可以矜式鄕黨,科擧之關係於國家誠大矣。奈之何?挽近以來,莫重公格,變作私臼,每經一科,怪說紛紜,甚至於碩德自好之士,坐停而不赴擧者,人才由是而無蔚興之望,士氣由是而有沮喪之歎,㶚淚干和,亦可以徵之矣。顧彼十年燈下之士,文雖成珠玉而反見冤屈,平日遊遨之徒,學不辨魚魯而能得巍捷,若此不禁,則臣以爲反不如廢科擧之爲愈也。其所矯捄之方,抑有一焉,面試之法,曾在英廟朝,已有聖敎,殿下不必創出新制,祗可復修舊典,以面試之法,行之於今日,則有文者始可以售其才,而賢俊彙征,無文者更不敢邀其倖,而頑懦亦礪,此誠一擧兩得也。如是則英廟之遺制,復行於此時,而八方動色,殿下之繼迷,亦孚於後世,而四境拭目,豈不盛哉,豈不欽哉?以我殿下之睿智,何所憚而久不爲此?臣誠恨歎也。伏願殿下,採臣之計,今會試後,夬行面試,而以捄科弊,以回世道焉。臣又有所更陳者,近聞各道人傳,則今年穡事,混未免凶歉之中,關北尤甚云,哀彼蒼生,何計料活?噫,夫太守者,吏民之本也。漢文帝有言曰,與我共此者,其惟良二千石乎?此可徵太守之任,不輕而重也。大抵民生之休戚,專係於太守之賢不肖,雖在平年,猶尙如此,而況我東土比年荐荒之餘乎?一饋十起,以勞天下之民,卽古聖王憂民之至意也。伏願殿下,特軫民生之艱難,分付銓曹另擇守宰,益盡字牧之責勿快有實效焉。臣無任云云。省疏具悉。兩條所陳,令廟堂稟處,爾其勿辭察職。
上在昌德宮。停常參·經筵。
藥房提調沈象奎,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
進御加味溫膽湯,自今日停止事,榻前下敎。
李儒慶啓曰,明日常參·經筵,取稟。傳曰,停。
韓興裕啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
韓興裕啓曰,備邊司郞廳來言,今日賓廳日次,而領議政金載瓚在外,左議政韓用龜,右議政金思穆俱有身病,不得來會云矣,敢啓。傳曰,知道。
傳于李儒慶曰,檢校待敎朴宗薰,馳詣華寧殿,奉審摘奸,仍詣健陵·顯隆園,一體奉審以來。
以修撰李墷,副修撰任天常牌不進罷職傳旨,傳于李儒慶曰,只推。
李儒慶,以弘文館言啓曰,本館下番姑降入直,事甚未安,修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
以修撰李墷,副修撰任天常牌不進罷職傳旨,傳于李儒慶曰,只推。
韓興裕啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于韓興裕曰,只推。
李儒慶,以吏曹言啓曰,成均館直講洪起燮呈狀內,矣身素患痰癖之症,挾感添劇,時日內萬無起動供職之望云,身病旣如是,則有難强令察任,改差,何如?傳曰,允。
李儒慶,以內醫院提調意啓曰,駞酪粥自十月初一日當爲封進,依前例擧行事,預爲分付司僕寺之意,敢啓。傳曰,知道。
韓興裕,以訓鍊都監·禁衛營·御營廳言啓曰,北漢三營字內城堞女城頹圮處改築事,自摠戎廳草記允下,而當此深秋,雖趁今姑築成凍前難以畢役,姑待明春修築,何如?傳曰,允。
韓興裕,以御營廳言啓曰,今九月十九日中日時,本廳敎鍊官李羲午片箭邊三中,依例別單書入之意,敢啓。傳曰,知道。
禁府啓目粘連,向前金龍淳·趙鎭球等亦,身爲守令,促敎之下,謂有身病,不卽還任,事體所在,誠甚駭然,竝只以此照律,何如?判付啓,依允。
韓興裕,以義禁〈府〉言啓曰,保放罪人金龍淳·趙鎭球還囚議處以入,而病勢一向未差,竝仍爲保放之意,敢啓。傳曰,知道。
上在昌德宮。停常參·經筵。
李儒慶啓曰,明日再明日齊陵忌辰祭齋戒正日相値,視事頉稟之意,敢啓。傳曰,知道。
韓興裕啓曰,來二十五日朝參日次矣,敢稟。傳曰,停。
韓興裕啓曰,合辭方張之時,兩司無詣臺之員,事甚未安。除在外外,未肅拜,呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
韓興裕啓曰,行大司憲金羲淳掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于韓興裕曰,只推。
李儒慶,以弘文館言啓曰,本館下番姑降入直,事甚未安。修撰李墷,副修撰任天常,旣有只推之命,竝卽牌招,以爲推移入直之地,何如?傳曰,允。
以修撰李墷,副修撰任天常牌不進罷職傳旨,傳于李儒慶曰,只推。
有政。吏批,行判書朴宗來進,參判李好敏,參議金會淵病,行右承旨李儒慶進。以李箕淵爲直講,李旭秀爲引儀,咸鏡監司金履陽仍任事承傳,贈都承旨金坽贈吏判例兼,特贈正卿事承傳,司果洪然浩贈工議例兼,故通德洪友輔贈吏議,以上同知洪羲中,折衝閔致斗今加嘉善加資事承傳。
兵批,行判書徐榮輔進,參判李錫奎入直,參議鄭景祚,參知韓象默病,左副承旨韓興裕進。以李彦植爲都摠管,朴宗正爲同知,任希存·李東善爲副摠管,具絳爲兼司僕將,李章紹爲五衛將,李書彬爲禁衛把摠,柳孝臣爲訓鍊僉正,鄭日永爲都摠都事,劉演奎爲文殊別將,同知單趙守喆,僉知三單,文載玄·高載復·異在益,副護軍單李章紹·洪大淵·柳相弼·吳致壽。
李儒慶,以弘文館言啓曰,本館下番姑降入直,事甚未安。修撰李墷,副修撰任天常,旣有只推之命,竝卽牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,修撰柳鼎養,副修撰林處鎭落點。
傳于李儒慶曰,故直提學徐浩修夫人卒逝云,賻物依定式輸送事,分付該曹。
李儒慶,以禮曹言啓曰,永陵大王陵上補土處,待秋奉審,更爲稟旨擧行事,今春草記蒙允矣。卽伏見京畿道臣今秋奉審啓本,則本陵陵上有頉處,與前無異云,姑待明春奉審,更爲仰稟擧行,何如?傳曰,允。
李儒慶,以奎章閣言啓曰,原任待敎徐有榘本生母喪,依定式遣檢書官,傳給內賜賻物以來之意,敢啓。傳曰,知道。
韓興裕,以備邊司言啓曰,卽見全羅監司朴崙壽狀啓,則以爲,道內綿農,被災孔酷,各樣軍布,辦納無路,兵曹及各衙門所納番布,特許純錢代捧,訓局砲保,事體尤重,折半代錢事,請令廟堂稟旨分付矣。向日嶺南道啓,亦以此仰請,而係是分等未上來之前,災形淺深,無以遙度,而全一道許令代錢,初非可論,故原啓還爲下送,使之待分等更啓矣。今於湖南之啓,宜無異同,亦爲一體下送,待年分登啓,量宜覆奏,何如?傳曰,允。
韓興裕,以備邊司言啓曰,卽見咸鏡監司金履陽狀啓,則以爲,本營親騎衛及北兵營行營屬親騎衛武學都試,南兵營武學都試,今將擧行,而南·北關穡事,已判歉荒,齎糧遠赴,糜費夥多,竝姑停止,待明秋合設事,請令廟堂稟旨分付矣。本道事勢,果如道啓,則武士遠赴之弊,不可不念,今年都試,依近例許令退行於明秋,何如?傳曰,允。
韓興裕,以義禁府言啓曰,保放罪人金龍淳·趙鎭球還囚照律以入之意,敢啓。傳曰,知道。
禁府照目粘連,淸州牧使金龍淳,宜寧縣監趙鎭球等矣本府議啓內,身爲守令,促敎之下,謂有身病,不卽還任,事體所在,誠甚駭然。竝只以此照律,罪笞四十收贖,附過還職,私罪,奉敎依允爲旀,竝只功議各減一等爲良如敎。
上在昌德宮。停常參·經筵。
金蓍根啓曰,行大司憲金羲淳未肅拜,執義宋啓榦,持平李羲發·李周禎在外,掌令牟達兼·權傛呈辭,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
韓興裕啓曰,凡啓本職銜,例書於第一帖平行,而卽伏見北兵使安橚都試設行事啓本,則職銜低書於下層,有違格例,極爲未安。原啓本係是軍務,故雖不得不捧入,該帥臣不可無警,推考,何如?傳曰,允。
韓興裕,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
鄭魯榮,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣·追慕洞碑閣·淨業院碑閣·養正齋,姑無頉處,流霞亭雨漏一庫,四面墻垣瓦子,庫庫脫落,分付各該司,使之卽速修改之意,敢啓。傳曰,知道。
鄭魯榮,以戶曹言啓曰,臣相璜與正郞臣趙厚鎭,進詣慶熙宮差備內及內各司,依節目眼同看審後,有頉處別單書入,而修改則擇日擧行,何如?傳曰,允。
鄭魯榮,以戶曹言啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
李儒慶,以奎章閣言啓曰,原任待敎徐有榘本生母喪第三日,依定式遣檢書官致弔,勸粥以來之意,敢啓。傳曰,知道。
李儒慶,以承文院都提調意啓曰,全羅道海南縣漂民出送事,北京禮部咨文出來矣。以前頭使行,別伸謝悃之意,撰出先通咨文,正書安寶後,定禁軍騎撥,下送于灣府,使之傳給鳳城將處,以爲轉致北京,謝恩表文,順付於今番節使之行,何如?傳曰,允。
韓興裕,以訓鍊都監言啓曰,本局降定軍吳致聖·元榘,其間別定弓師,使之課習射技,而今日更試則吳致聖以其父毅常,方在罪謫,情地惶蹙,不得應射,元榘柳葉箭貫革十巡,所中爲十八矢矣,謹依丙辰受敎,還屬禁旅之意,敢啓。傳曰,知道。
上在昌德宮。停常參·經筵。
李儒慶啓曰,明日常參·經筵,取稟。傳曰,停。
金蓍根啓曰,行大司憲金羲淳未肅拜,執義宋啓榦,持平李羲發·李周禎在外,掌令牟達兼·權傛呈辭,監察茶時之意,敢啓。傳曰,知道。
李儒慶,以吏曹言啓曰,因咸鏡道暗行御史具康別單備邊司覆啓內收用事,令該曹稟處事,允下矣。取考其別單,則洪原前同知廉極台,爲人醇實,有財能施,替納逋還,願補賑資,修建公廨,築起民堰等事,不知其幾,而前後所費錢穀之數,合折米四千一百餘石。安邊通政元義尙,人善財饒,專以救窮恤貧爲事,不以邀譽射利爲心,水患火災,捐財恤民者,合爲六百金,本宮聖廟替防民役者,共爲一千兩。高原幼學鄭義淳,本郡聖廟與東西廡·明倫堂,傾頹多年,迄未修改,義淳以一介儒生,慨然奮發,自辦二千金錢財,躬自董役,次第修改,歲餘告訖,慕聖之誠,輕財之義,俱極嘉尙,且其人器,亦合獎拔。明川幼學楚珏,皇朝翰林學士海昌之十一世孫也。斷指食素,不但孝行之卓異,飭躬窮經,實爲凡民之俊秀,以家譜失傳,常爲隱痛,先朝丁巳,籲于駕前,則自上嘉之,京兆戶籍,政院日記亟命搜出,以驗其實。又考英廟朝甲戌筵敎,命參望拜之列,由是十五六年,徒步于五百里,季春壇享或三皇忌辰,一度參班,至于今不廢,搢紳士夫之知名者,皆稱俊髦,居鄕訓導,必以經行人,皆以鄕先生敬服之,似此實蹟嘉行允合一命之典。咸興生員韓弘玭,親病斷指,居喪廬墓,備盡誠禮,鄕黨稱孝,讀書窮經,文學超倫,且其爲人,博聞强記,言議明爽,似此才行,宜合調用。永興幼學李挺佐,居家孝友,學識淹博,爲一鄕之所矜式者也。曾在乙卯,以桓祖大王·懿惠聖妃追躋事,與咸興人金應一,聯名封章,而挺佐長於本宮至近之地,習聞龍興故事,而考出舊蹟,驗其可據,殫竭誠力,主論經紀,實皆挺佐之爲,而金應一則因其入侍,自上傳敎曰,乙卯疏儒,予忘之矣,今日政,付之初仕,以示所重之意,遂除齋郞,遷至邑宰,而挺佐則提稟無人,泯沒至今,合施一例之賞,俾免向隅之歎。會寧通政李潤德,以親騎衛,己酉年,片箭沒技承傳,而尙未蒙除職之典,鍾城前權管禹昌世,年今八旬,子有七人,而五子登科,長子漢一,次子漢弼,四子漢杓,五子漢翼,七子漢億是也。五子登科,其父加資,法典所在,而昌世之尙未蒙恩,蓋以次子漢弼,未唱榜而身故,該曹靳持不許云,旣受直赴帖,則是已登科者,豈可以未及應榜,不謂之及第耶?古例放榜前身故者,或有贈職之擧,況此五子登科,世所絶罕,則似不當以一子之未及應榜,廢其加資之典云矣。蓋此關北,卽朝家豐沛之地,或以窮經實行,或以捐財救貧,其在激勸之政,宜有褒賞之擧,洪原前同知廉極台,施以加資之典,安邊通政元義尙,明川幼學楚珏,咸興生員韓弘玭,永興幼學李挺佐等四人,竝施以相當職調用之典,而事係恩典,臣曹不敢擅便,恭俟上裁。而高原幼學鄭義淳,令道臣從願施賞,鍾城前權管禹昌世,五子雖皆登科,其子漢弼,旣未唱榜而身故,則有不可循例請資,置之。會寧通政李潤德,旣是親騎衛,則非本曹所管,令兵曹稟處,何如?傳曰,依此擧行。
韓興裕,以都摠府言啓曰,副摠管李東善以御營中軍,本營諸將官射會監試事,南小營晝仕出去之意,敢啓。傳曰,知道。
上在昌德宮。停常參·經筵。
夜自一更至五更,有電光,二十五日開東,雷動,灑雨下雨,測雨器水深一分。
李儒慶啓曰,明日常參·經筵,取稟。傳曰,停。
韓興裕啓曰,合辭方張之時,兩司無詣臺之員,事甚未安。除在外外,未肅拜,呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李儒慶曰,都承旨許遞,前望單子入之。
承旨前望單子入之,李龍秀落點。
李儒慶啓曰,新除授右承旨李龍秀,卽爲牌招,何如?傳曰,允。
李儒慶,以備邊司言啓曰,淸州牧使金龍淳,宜寧縣監趙鎭球,以其稱病不赴,朝飭截嚴,至有拿問之擧,而及其帶職蒙放之後,趙鎭球則雖云下去,金龍淳則謂有情勢,無意還任,揆以法綱,萬萬駭然。固當重勘,而旣稱情勢,則與無端厭避有異,施以削職之典,見今秋務方殷,久曠可悶,其代令該曹口傳各別擇差,待下批使之當日辭朝,何如?傳曰,允。
吏曹口傳政事,以李瑗奎爲淸州牧使。
韓興裕啓曰,奏御文字何等審愼,而卽伏見全羅監司朴崙壽陞戶砲手上送事狀啓,則多有水沈處,事體所在,極爲疎忽,原狀啓係是軍政,故雖不得不捧入,而該道臣不可無警,推考,何如?傳曰,允。
鄭魯榮啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于鄭魯榮曰,只推。
李龍秀,以弘文館言啓曰,新除授修撰柳鼎養,時在京畿南陽地,副修撰林處鎭,時在忠淸道石城地,經筵入番事緊,請竝斯速乘馹上來事,下諭。答曰,竝許遞,前望單子入之,待下批牌招察任。
玉堂前望單子入之,修撰姜世白,副修撰高廷鳳落點。
韓興裕,以都摠府言啓曰,都摠管林漢浩以刑曹判書,律學祿取才坐起事,晝仕出去之意,敢啓。傳曰,知道。
李龍秀,以備邊司言啓曰,掌令牟達兼上疏批旨,有兩條所陳令廟堂稟處之命矣,取見其疏本,則以爲,設科取士,法意至重,而挽近以來,公格變作私臼,有文者見屈,無文者得捷,遵英廟朝遺制,今番會試後,夬行面試,以捄科弊,民生休戚,專係太守之賢否,分付銓曹,另擇守宰爲辭矣。設科取人之法,大關國家之盛衰興亡,唐·虞之咨采,周官之賓興,尙矣無論,漢·唐以來,專尙科目,士之所以藉手事君,國之所以求才用賢,不外於是矣。是以我朝科制至嚴,苟有作奸者,盤覈懲治,無異逆律,肅廟朝科獄累出,而士子之犯科者,試官之循私者,俱施島配之律,此可見當時關和之嚴,作成之化。而近年以來,法綱日紊,廉恥都喪,以儒爲名者,不讀一字書,不做一句文,惟以借述外場爲能事,關節鑽刺爲妙方,惟彼爲有司者,亦不免私意橫流,物色之狼藉,字標之相應,愈往愈巧,一出科榜,萬口囂囂,觀其爻象,必亡乃已。凡今有志之士,莫不解體,往往有不赴擧者,雖欲得賢而共國,誠末如之何矣,寧不痛恨。今此臺臣之請行面試,實出於慨然矯捄之意,而臣愚亦以爲,杜倖門正士習,莫良於此法也。往在乙丑,諫臣以是陳情,而殿下以先朝之所難愼,仍命置之,遵先之聖意,臣固欽仰,而第伏念,目下士趨之不端,俗習之漸痼,如水益深,如火益烈,不可比擬於昔年,則此正大更張大變通之機,而在聖人時措之義,不可因循而伈泄也。伏況英廟癸未,特軫端本之道,親行面試於勤政舊基,此豈非今日之所當仰述者乎?蓋天下之事,有本有末,今日之頹綱敗俗,旣無維持挽回之術,而惟以面試一事,爲閉塞私邪之方,可謂遺本而擧末。安有一朝丕變之望,而若依臺臣所請,自今番大小科,嚴立科條,斷而行之,則亦豈無去泰去甚之效乎?係是科制,下詢諸大臣及禮堂而裁處焉。至於擇守令事,生民休戚,專係守令之賢否,而近無循良之治,率多剝割之政,哀彼小民,何以聊生。守令之不能擇人,固是銓官之罪,而監司卽守令之綱也,若能嚴明殿最,黜涉得宜,則使斯民豈若是其困瘁乎?以此意申飭內銓及諸道方伯,俾各惕勵,何如?傳曰,允。
李儒慶,以戶曹言啓曰,時御所內各司,依定式發遣本曹正郞臣趙厚鎭與兵曹參知臣韓象默,佐郞臣金裕憲,東所衛將臣姜最顯,西所衛將臣李亨祿,南所衛將臣權思秉,北所衛將臣朴文絅,眼同看審後,有頉處別單書入,而修改則擇日擧行,何如?傳曰,允。
韓興裕,以訓鍊都監言啓曰,本局分授都城肅靖門西邊第五城廊近處體城五間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
韓興裕,以御營廳言啓曰,本廳哨官金永逵身爲領軍,管下軍兵,至於逃走,不卽捉待,爲先汰去之意,敢啓。傳曰,知道。
鄭魯榮,以義禁府言啓曰,京畿監司李存秀狀啓內,英陵令南泰德罪狀,令攸司稟處事,啓下矣。南泰德方在入直云,待替直拿囚之意,敢啓。傳曰,知道。
上在昌德宮。停常參·經筵。
藥房提調沈象奎,副提調金蓍限啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
韓興裕,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
金蓍根啓曰,明日常參·經筵,取稟。傳曰,停。
鄭魯榮啓曰,合辭方張之時,兩司無詣臺之員,事甚未安。除在外外,未肅拜,呈告人員,竝卽牌招,何如?傳曰,允。
韓興裕啓曰,備邊司郞廳來言,今日賓廳日次,而領議政金載瓚在外,左議政韓用龜,右議政金思穆俱有身病,不得來會云矣,敢啓。傳曰,知道。
鄭魯榮啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于鄭魯榮曰,只推。
以京畿監司李存秀狀啓,麻田郡守尹守晩,以其身病,呈狀乞遞,積城縣監李厚敍,年老昏憒,難任弊局,竝罷黜事,傳于金蓍根曰,令該曹口傳差出,催促下送。
金蓍根,以弘文館言啓曰,新除授修撰姜世白,時在慶尙道尙州地,副修撰高廷鳳,時在全羅道光州地,經筵入番事緊,請竝斯速乘馹上來事,下諭。答曰,依啓。
韓興裕,以都摠府言啓曰,都摠管林漢浩,以刑曹判書,律學祿取才坐起事,晝仕出去之意,敢啓。傳曰,知道。
韓興裕,以兵曹言啓曰,來十月十一月當上番騎兵二百二十八名依定式本曹點考後,仍令該曹襦衣題給之意,敢啓。傳曰,知道。
韓興裕,以備邊司言啓曰,卽見忠淸監司趙貞喆狀啓,則以爲,本道綿農失稔,各樣身布,責納無路,各衙門及各營門身布中木邊條,自今年十月至明年九月,竝許純錢代捧。訓局砲保,事面自別,限折半特許代錢事,請令廟堂稟旨分付矣。木綿之偏被災損,三南同然,而被災之中,亦必有優劣淺深之不同,分等未到之前,實難遙度,前此嶺·湖南道啓之仰請還送,蓋以此也。此狀啓亦爲一體還下送,使之待年分更啓,何如?傳曰,允。
鄭魯榮,以刑曹言啓曰,今九月十七日備邊司啓辭內,近來科場,勿論文所武所,紛囂雜亂,去而益甚,已不勝寒心,而卽聞今番武二所擧子數人,以其單子之違式,見拔於入格之後,因此含憾,拔劍咆哮於上試詣闕之路,或持杖詬辱於參試歸家之後,擧措之狂悖,光景之危怖,誠一無前之變怪也。以今紀綱風習,若不嚴加勘處,後弊難言,當該擧子,問名於該試官處,移送法曹,照律嚴勘。雖以試官言之,旣見此駭悖之擧,宜卽具由草記,以待處分,而仍爲掩置,以致傳說之狼藉,尤極駭然,當該試官,捧現告施以罷職之典,何如?傳曰,允事,命下矣。武二所作挐擧子崔命益·李奭箕,問名於該試官處,捉來訊覈,則命益之拔劍咆哮,奭箕之持杖詬辱等情節,俱已遲晩矣。謹按律文,則大典通編諸科條,有曰科場作亂者,限己身降定水軍,崔命益·李奭箕,依此律降定水軍事,依例令兵曹擧行,何如?傳曰,允。
吏曹判書朴宗來疏曰,伏以,臣向陳衰病之實,冀家體諒之恩,及承批旨,鄭重諄複,若慈父之詔迷子,惶蹙感徼,不遑言私,冒昧蹲仍,拚死奔奏者,已過期月之久矣。然其衰憊之形,昏瞢之狀,自顧慙恧,尙何怪傍人之嗤點乎?只以特達之恩,河海莫量,報答之誠,湯火不辭,不量己力,不揣己分,惟以趨走爲恭,思效殫竭之願,而其奈崦嵫已迫,膏肓難醫,筋力日益澌綴,神識日益昏短,間者數三行政,考案摸索,信心排擬,除目一布,瘡疣百出,退自點檢,尤悔浸積,至於甄別激揚,銓衡之先務,而臣實不能擧焉。延接蒐訪,銓家之常規,而臣不能行焉。除非趁朝赴政,則閉戶蟄居,長在床褥,竟日昏涔,了沒生意,將焉用此天官之長爲哉?臣本受氣甚薄,平居善病,若其痰癖怔忡,是臣四十年貞疾,雖在强壯之時,少有勞悴,輒復闖發,及夫年紀漸衰,氣血已枯,積年痼祟,乘虛益肆,公私事爲,不敢以恒人自處,惟有屛祛應接,順適起居,調養護惜,然後庶得以扶接氣力,捱過時日。近日以來,重擔在身,憂畏薰心,强策殘骸,觸冒霧露,舊症新感,一倍添劇,欲食而膈氣嘔逆,欲寢而溏泄頻起,寒熱無時,眩暈交作,輾轉沈痼,日甚一日,眞元益下,澌盡無餘。房闥之間,動作亦難,目下症形,萬無旬月內復起爲人之望,臣身之死生,雖不足恤,重務之瘝曠,其爲傷國體而增臣罪,果何如哉?玆不得不將此實狀,仰瀆崇聽。伏乞聖慈,亟賜諒察,將臣本兼諸任,竝許遞改,使之便意將息,以卒生成之澤焉。臣無任云云。答曰,省疏具悉。卿其勿辭行公。
校理李沆疏曰,伏以,臣本庸愚,百不猶人,僥倖一第,亦非始期,而只爲祿仕之計,無望當世之用,恩造偏深,榮寵踰分,名廁瀛選,屢拚華誥,隻日之直,三晝之對,是臣之至榮也至願也。除拜之初,旣未遂量入之計,則宿趼之餘,何敢生規避之念,而臣於春間忝叨是職也,適値母病沈劇,召牌屢及,離捨不得屢日,違傲諒不獲已,而竟以館直之久空,至速大僚之請譴,臣自知罪,薄勘猶輕,至今追惟,滿心惶恧。而恩敍遽降,職名如舊,如臣無似,何以得此,隆造厚渥,圖報無地,何敢更以一己之私,仰干分外之恩哉?然而天地之仁,無物不遂,父母之慈,無願不從,殿下於臣,天地也父母也。其於情之至切,勢之甚迫,豈可徒懷瀆撓之懼,而一不鳴號於閔覆之下乎?臣早歲孤露,且鮮兄弟,子母二人,相依爲命,而臣母夙遭險釁,屢經喪威,精銷神鑠,恒不自支,人世情理之切悲,無有如臣母者,而得以保有今日者,爲臣在也。臣釋褐以後,區區之日,所祈祝者,唯在於專城爲養,奉檄入告,少慰臣母之情,粗伸臣心之願,而荏苒時月,夙願未就,母年益衰,貞病隨痼,沈淹床笫,長事刀圭,而臣才不能以服賈,誠不足以負米,生計蕭然,歲不知秋,滫瀡之供常闕,蔘朮之補莫繼。況於今歲,周甲載回,喜懼之深,情雖切於知年,甘旨之空,誠未遂於洗腆。噫,夕暉易下,寸草難報,每誦古人事親日短之語,生無爲養之歎,未嘗不惻怛驚傷,繼之以涕零也。臣情到此,按抑不得,玆敢齎誠封章,仰瀆宸嚴。伏乞聖慈,憐臣情之可矜,察臣懇之至切,特命選部,畀臣小縣,獲遂將母之願,則非臣隕結所可仰報也。臣無任云云。省疏具悉。疏辭下該曹稟處。
上在昌德宮。停常參·經筵。
自人定至夜一更,雷動電光。自一更至二十七日開東,灑雨下雨,測雨器水深六分。
金蓍根啓曰,明日常參·經筵,取稟。傳曰,停。
鄭魯榮啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
南惠寬啓曰,卽者校理李沆,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考,何如?傳曰,允。
鄭魯榮啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于鄭魯榮曰,只推。
吏曹口傳政事,以南達孫爲積城縣監,李儒燁爲麻田郡守。
金蓍根,以弘文館言啓曰,本館下番闕直,事甚未安。應敎李在秀,副應敎趙琮鎭,校理鄭祖榮,副校理朴蓍壽,竝卽牌招,以爲推移入直之地,何如?傳曰,允。
鄭魯榮,以備邊司言啓曰,朝家特軫邸吏難支之弊,前後飭敎,不啻截嚴,又自本司,捧甘各司,士夫之非理侵徵者,官員之受囑杖囚者,以草記論罪之意,成出啓下節目,而卽聞江原道邸吏輩等訴,日前,成均館官員,受人干囑,捉囚洪川邸吏,督捧無名之債錢云。故捉致館吏,査問本事,則果如邸吏所訴矣。其違越朝令,無難犯科之罪,不可仍置,當該成均館官員,捧現告拿問重勘,以杜後弊,何如?傳曰,允。
韓興裕,以都摠府言啓曰,副摠管李東善,以御營中軍,本營諸將官射會監試事,南小營晝仕出去之意,敢啓。傳曰,知道。
韓興裕,以兵曹言啓曰,今日各廳堂下武臣朔試射時,柳葉箭已爲畢試,而日勢已暮,片箭·鐵箭·騎芻,明日試取之意,敢啓。傳曰,知道。
韓興裕,以兵曹言啓曰,今日各廳堂下武臣朔試射時,武臣兼宣傳官李心會,應射之際,敢爲容奸,揆以試體,萬萬痛駭,爲先汰去。其罪狀,令該府拿問處之,何如?傳曰,允。
鄭魯榮,以兵曹言啓曰,因刑曹草記,今番增廣武科初試時,二所作挐擧子崔命益·李奭箕,依律文,令兵曹限己身降定水軍事,允下矣。作挐罪人崔命益咸鏡道慶興府西水羅鎭水軍充定,李奭箕慶興府造山浦水軍充定,竝定驛子押送之意,敢啓。傳曰,知道。
韓興裕,以禁衛營言啓曰,來十月當入番中部後司屬江原道四哨軍兵逢點實數五百十三名,已爲點閱整齊,來十月初一日,與內外各處入直將官軍兵等,依例替代後,舊軍放送之意,敢啓。傳曰,知道。
韓興裕,以御營廳言啓曰,本廳來十月十一月兩朔應立右部左司屬忠淸左道四哨軍兵五百十七名,今已逢點整齊矣。十月初一日,與舊番前司軍兵替代立番後,舊軍放送之意,敢啓。傳曰,知道。
韓興裕,以禁衛營言啓曰,來十二月當八番右部前司屬全羅道四哨軍兵,來十一月二十五日,京中逢點,依例準二朔立番之意,本道監兵使處,預爲知委,何如?傳曰,允。
韓興裕,以御營廳言啓曰,本廳來十二月甲戌正月兩朔應立右部中司屬忠淸左道四哨軍兵,十一月二十五日,京中逢點,十二月初一日,與左司軍兵當爲替代立番,趁期調送事,本道監兵使處,措辭知會之意,敢啓。傳曰,知道。
韓興裕,以御營廳言啓曰,本廳字內興仁門南邊第一城廊近處頹城改築處,女墻亦已畢築之意,敢啓。傳曰,知道。
吏曹啓目粘連,觀此弘文館校理李沆上疏,則以爲,臣早歲孤露,且鮮兄弟,子母二人,相依爲命,而母年益衰,貞疾隨痼,沈淹床笫,長事刀圭,臣才不能以服賈,誠不足以負米,生計蕭然,滫瀡之供常闕,蔘朮之補莫繼。況於今歲,周甲載回,喜懼之深,情雖切於知年,甘旨之空,誠未遂於洗腆,臣情到此,按抑不得,玆敢仰瀆宸嚴。伏乞聖慈,憐臣情之可矜,特命選部,畀臣一小縣,獲遂將母之願亦爲白有臥乎所,李沆之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎
校理李沆疏曰,伏以,臣於直中,得接家信,則臣之偏母,忽患感冒,宿症兼發,滯泄交作,飮啖全却,委頓床笫,氣息綿綴,促臣歸視,臣無他兄弟姊妹,藥餌扶將之節,不過臣一人而已。臣自聞此報,方寸如灼,按住不得,玆不得不冒死仰籲,徑出禁扃。伏乞聖慈,俯垂鑑諒,特許鐫免臣職名,俾便救護,乃治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
金蓍根啓曰,玉堂備員間視事頉稟之意,敢啓。傳曰,知道。
鄭魯榮啓曰,合辭許久闕啓,事甚未安,除在外外,未肅拜,呈告人員,竝卽牌招,何如?傳曰,允。
金蓍根啓曰,來初一日輪對日次矣,敢稟。傳曰,當次人受點,後日次來待。
以應敎李在秀,副應敎趙琮鎭,校理鄭祖榮,副校理朴蓍壽牌不進罷職傳旨,傳于金蓍根曰,只推。
金蓍根,以弘文館言啓曰,本館下番闕直,事甚未安。應敎李在秀,副應敎趙琮鎭,校理鄭祖榮,副校理朴蓍壽,旣有只推之命,竝卽牌招,以爲推移姑降入直之地,何如?傳曰,允。
以應敎李在秀,副應敎趙琮鎭,校理鄭祖榮,副校理朴蓍壽牌不進罷職傳旨,傳于金蓍根曰,只推。
鄭魯榮啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于鄭魯榮曰,只推。
金蓍根,以吏曹言啓曰,今此景慕宮朔祭大祝,前直講洪起爕塡差,而時無職名,令該曹口傳付軍職,何如?傳曰,允。
金蓍根,以禮曹言啓曰,今此增廣別試監試覆試試官,當爲磨鍊,而堂下無故可擬之人乏少,依近例以堂上官通瀜擬入,時無職名人,令該曹口傳付軍職,何如?傳曰,允。
兵曹口傳政事,護軍單韓致應,副司果單李墷·尹命圭·洪起爕。
金蓍根,以禮曹言啓曰,今此增廣別試監試覆試試官,當爲磨鍊,而擬望之人乏少,閣臣竝擬,何如?傳曰,允。
金蓍根啓曰,今此監試覆試一所試官朴宗來·趙德潤·金履喬·趙萬元·金愚淳二所試官李相璜·林漢浩牌不進,無以備員受點,竝更牌招,何如?傳曰,允。
金蓍根啓曰,監試覆試一所試官朴宗來疏批已下,更爲牌招,何如?傳曰,允。
金蓍根啓曰,監試覆試一所試官朴宗來·沈象奎牌不進,無以備員受點,竝更牌招,何如?傳曰,允。
以監試覆試一所參試官金會淵·尹命圭,二所參試官宋冕載·李翊會牌不進罷職傳旨,傳于金蓍根曰,只推。
韓興裕啓曰,御營大將李溏以本營習陣事,明日沙阿里出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
金蓍根,以禮曹言啓曰,今此慶科增廣監試覆試,設場於本曹矣,上直郞廳,依例朝房直宿之意,敢啓。傳曰,知道
金蓍根,以禮曹言啓曰,大小科陳試人草記許赴事,曾有定式矣。丁卯年陞補初試入格幼學柳仲麟·金煥翼,合製初試入格幼學趙濟仁,公都會初試入格幼學韓致逈·李雲紀·朴恕·尹行九·白時源·朴弼洙·尹㦪·崔晉慶·金憲基·吳淵默,戊辰年陞補初試入格幼學吳璸,合製初試入格幼學金來淳,公都會初試入格幼學朴麟德·杜萬馨·許英·孫冕周·崔齊賢·鄭天弼·潘命坤·田光玉,己巳年監試初試入格幼學鄭澤寬·李東昇·李溟九·李魯駉,陞補初試入格幼學南謹中,合製初試入格幼學李一淵,公都會初試入格幼學崔奭東·劉在軾,庚午年監試初試入格幼學李鎭槼·李皓綺·朴厚祥·崔國彦·李玹·許恁·金德純·南極老·金邦爀·趙學洙·林令謙·李宗黼·崔台柱·張錫愚·金尙敬·李奎瓛·金洛敍·梁槼·朴致弘·曺錫禎·李學穆·李敏道·宋南奎·朴性源·李魯直·李時揆·韓啓默,俱爲陳試,故取考各其所受公文,則明白無疑,而遭艱及朞服未葬,父子俱參者,竝許陳試,法典所載,竝爲許赴於今此增廣監試覆試,而庚午年監試初試入格幼學魚在秀,以覆試時兩所試官之俱有應避,不得赴擧,而大科覆試試官相避人之追赴後科,旣有定式,則小科不宜異同,亦爲一體許赴之意,敢啓。傳曰,知道。
金蓍根,以備邊司言啓曰,卽見京畿監司李存秀狀啓,則以爲,朔寧·楊根,連値歉荒,百弊層生,另擇得人,然後可期釐革,朔寧郡守柳遠鳴,與永平縣令李海魯相換,楊根郡守趙鎭翊,與加平郡守權相換事,請令廟堂稟處矣。人才之優劣各異,邑事之難易不同,年前以隨才相換之意,前席敷奏,蓋爲其量能授任,以責成效之地,而今此道臣所請,必有所斟量而然,四邑守令,分付銓曹,口傳相換,何如?傳曰,允。
行吏曹判書朴宗來疏曰,伏以,臣見擬於監試會試上試之望矣。繼以召牌儼臨,試事體嚴,往役義重,固當蹶之不暇,而第臣之病狀,日昨辭疏,略已陳之矣。將息數日,有添無減,最是昡暈寒熱,澌綴不省,宛轉床笫,蠢動無路,此際得見儒通之抵於賢關者,以政注間事,攻斥臣身,臚列聲罪,殆無餘地。雖未仰徹於朝廷,亦非屋下之私談,其所塗人視聽,爲世指點,則實無異於白簡,臣雖無似,職忝崇品,忽此遭罹,若是狼藉,其何敢忘廉傷義,抗顔周行,自處以四維之外,重貽淸朝之羞辱哉。疾病旣如彼,情勢又如是,左右思量,承膺無望,坐犯違傲,只增死罪,玆不得不略控短章,仰瀆崇聽。伏乞聖慈,天地父母,俯垂諒察,特令付標於試望,仍削臣本兼之職,治臣逋慢之罪,以靖私義,以肅朝綱,千萬幸甚。臣無任云云。答曰,省疏具悉。卿其勿辭行公。
工曹判書趙德潤疏曰,伏以,臣之於君,有召則趨,禮之常也,苟非情勢事故之甚不得已,則顧何敢强事逡巡,自犯逋慢之科哉?若臣之違召於試事,卽所謂情勢之甚不得已者耳。夫居官而被物論者,雖在昭晰蕩滌之後,他官而膺而本官則辭者,所以存四維也。況臣之顚沛僇尋,在於乙未科名,非直尋常物論之比,則豈敢諉以旣往,抗顔冒進於試士考文之地哉?此理甚明,不待覼縷,而切有一言可陳,昔在先朝丙辰庭試,猥入參試之望,屢違召牌,至被下詢,特命移差武試,則區區微諒,蓋已曲遂於天地造化之中矣。在參試猶且辭免,則於主試,奚論去就?在昔日已蒙矜許,則於今日宜無異同,玆敢略控事實,仰瀆宸嚴。伏乞聖慈,俯賜體諒,亟命該曹,趁早變通,俾試期無愆而私分獲安,不勝幸甚。臣無任云云。答曰,省疏具悉。令該曹改付標。
上在昌德宮。停常參·經筵。
韓興裕,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
鄭魯榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
南惠寬啓曰,昨日因備邊司草記,朔寧郡守及楊根郡守口傳相換事,允下矣。吏曹判書朴宗來,謂有情勢,已至經宿,尙不擧行,事體所在,極爲未安,推考何如?傳曰,允。
南惠寬,以弘文館言啓曰,本館下番闕直,事甚未安。應敎李在秀,副應敎趙琮鎭,校理鄭祖榮,副校理朴蓍壽,旣有只推之命,竝卽牌招,以爲推移姑降入直之地,何如?傳曰,允。
南惠寬啓曰,明日常參·經筵,取稟。傳曰,停。
以應敎李在秀,副應敎趙琮鎭,副校理朴蓍壽牌不進罷職傳旨,傳于南惠寬曰,只推。
鄭魯榮啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于鄭魯榮曰,只推。
南惠寬,以禮曹言啓曰,來十月初三日行宗廟冬享大祭犧牲,依定式,小宗伯與本署提調,眼同看品,而本曹參判權常愼受由在外,無以擧行,令政院稟旨變通,以爲趁卽擧行之地,何如?傳曰,允。
南惠寬啓曰,因禮曹草記,來十月初三日宗廟冬享大祭犧牲,依定式,小宗伯與本署提調眼同看品,而本曹參判權常愼受由在外,無以擧行,令政院稟旨變通事,允下矣。合有變通之道,何以爲之?敢稟。傳曰,許遞,令該曹口傳差出。
南惠寬啓曰,禮曹參判令該曹口傳差出事,命下矣。犧牲看品,一時爲急,而吏曹判書朴宗來,謂有情勢,屢度催促,終不擧行,事體所在,誠甚未安,推考,何如?傳曰,允。
韓興裕,以兵曹言啓曰,今日各廳堂下武臣朔試射時,都摠府都事李惇五,訓鍊院僉正安敬國,判官閔琓·李周彦·趙寬錫,武臣兼宣傳官崔應鉉·李大亨·權瑞極·權喜成·南慶老俱未滿四中,去三月朔退試時,武臣兼宣傳官鄭珪亦未滿四中,各決棍十度。訓鍊院僉正兪武煥,武臣兼宣傳官朴濟源連三次未滿四中,訓鍊院主簿鄭煥昇二月朔退試時無分,竝依定式汰去。至於實病及呈辭受由人等,退試次姑爲懸頉以入之意,敢啓。傳曰,知道。
南惠寬以成均館言啓曰,本館入直久任郞官外,凡郞無敢入直,若有代員替直之事,則草記代直事,曾已定式矣。司成李基崇在外未肅拜,直講李箕淵監試覆試時一所封彌官進去,典籍李景熙方在就理,時無入直之員,以他郞官姑爲代直,何如?傳曰,允。
禁府啓目,成均館典籍李景熙原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。又啓目,武臣兼宣傳官李心會原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,英陵令南泰德原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
鄭魯榮,以義禁府言啓曰,卽接月令醫員金益友手本,則時囚罪人南泰德,風眩之症,處冷添劇,四肢麻木,言語短澁,目下症形,實爲不輕云。罪人病勢如此,則一邊保放,一邊草記,曾有定式矣。南泰德姑爲保放之意,敢啓。傳曰,知道。
上在昌德宮。停常參·經筵
南惠寬啓曰,明日常參·經筵,取稟。傳曰,停。
鄭魯榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南惠寬啓曰,守令相換事及禮曹參判口傳差出事命下,已至經宿,而犧牲看品,一時爲急,守令相換,亦係民事,行吏曹判書朴宗來謂有情勢,終不擧行,事體所在,萬萬未安,從重推考,何如?傳曰,允。令次堂擧行。
南惠寬,以吏曹言啓曰,因備邊司草記,朔寧郡守柳遠鳴與永平縣令李海魯,楊根郡守趙鎭翊,與加平郡守權相換事,允下矣。加平郡守權前任聞慶縣監時,解由尙在未成出中,何以爲之?敢稟。傳曰,勿拘。
吏曹口傳政事,以李文會爲禮曹參判,朔寧郡守柳遠鳴,永平縣令李海魯相換,楊根郡守趙鎭翊,加平郡守權相煥。
鄭魯榮啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于鄭魯榮曰,只推。
李儒慶啓曰,明日傳香禮房承旨當爲齋宿,右承旨李龍秀,卽爲牌招,何如?傳曰,允
以右承旨李龍秀牌不進罷職傳旨,傳于李儒慶曰,只推。
鄭魯榮啓曰,司諫洪大浩下諭後過限不上來,依定式遞差傳旨及禁推傳旨捧入之意,敢啓。傳曰,知道。
以前司諫洪大浩禁推傳旨,傳于鄭魯榮曰,分揀。
南惠寬啓曰,吏曹郞廳來言,臺諫有闕,政事,取稟。傳曰,政官牌招開政。
南惠寬啓曰,行吏曹判書朴宗來,參判李好敏,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于南惠寬曰,發遣吏郞,諸執事請齋與否,摘奸以來。
南惠寬以奉常寺都提調·提調意啓曰,東籍親耕田所種稻打作則所出爲一石十四斗,唐黍打作則所出爲二石十斗,豆打作則所出爲十二斗,太打作則所出爲二石斗,粘粟打作則所出爲三斗之意,敢啓。傳曰,知道。
韓興裕,以兵曹言啓曰,文臣兼宣傳官鄭文始身病猝重,時月之內,萬無供職之望,呈狀乞遞,侍衛之職,不可遲待其差復,改差,何如?傳曰,允。
韓興裕,以兵曹言啓曰,景福宮衛將洪羲中,慶熙宮衛將趙守喆,俱以在外,上來供職無期,輪番之任,不可久曠,竝改差,何如?傳曰,允。
韓興裕,以禁衛營言啓曰,本營新差哨官洪聖復,啓下已過六日,尙不來現,事體所在,萬萬駭然,爲先汰去之意,敢啓。傳曰,知道。
鄭魯榮,以義禁府言啓曰,卽接月令醫員金益友手本,則時囚罪人李景熙,重患毒感,四肢如束,身熱往來,食飮全却。李心會,大腫出於腰脅之間,屈伸不得自由,書夜叫痛,轉側須人,兩囚病勢,俱爲不輕云,罪人病勢如此,則一邊保放,一邊草記,曾有定式矣。李景熙·李心會,竝姑保放之意,敢啓。傳曰,知道。
上在昌德宮。停常參·經筵。
夜一更有電光。三更四更,灑雨下雨,測雨器水深二分。自五更至十月初一日開東,雷動電光。
藥房提調沈象奎,副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
南惠寬啓曰,明日常參·經筵,取稟。傳曰,停。
鄭魯榮啓曰,合辭許久闕啓,事甚未安。除在外,未署經外,未肅拜·呈告人員,竝卽牌招,何如?傳曰,允。
韓興裕啓曰,備邊司郞廳來言,今日賓廳日次,而領議政金載瓚在外,左議政韓用龜,右議政金思穆俱有身病,不得來會云矣,敢啓。傳曰,知道。
韓興裕啓曰,禁衛大將李堯憲,御營大將李溏,以東南關王廟獻官,今方受香出去矣。禁衛大將李堯憲所佩命召,御營大將李溏所佩命召及兼帶左邊捕盜大將命召,大將牌·傳令牌,竝來請還納,將兵之任,不可一刻無摠察之人,何以爲之?而捕將則在前如此之時,有他邊大將兼察之例,今番則何以爲之?敢稟。傳曰,仍佩往來,禁衛大將,訓將兼察,御營大將,摠戎使兼察,捕將,他大將兼察,竝牌招聽傳敎。
傳于韓興裕曰,傳香承旨馳詣宗廟·景慕宮,奉審摘奸,仍詣受香諸處,奉審摘奸以來。
南惠寬啓曰,行吏曹判書朴宗來,參判李好敏,參議金會淵再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,更爲牌招。
以吏曹參議金會淵再牌不進罷職傳旨,傳于南惠寬曰,只推。
南惠寬啓曰,吏曹參議金會淵,旣有只推之命,一體牌招,何如?傳曰,允。
南惠寬啓曰,行吏曹判書朴宗來,參判李好敏,參議金會淵牌不進推考傳旨及罷職傳旨,今方捧入,而開政命下,已至經宿,連事違召,終不承膺,揆以事體,誠極未安。判書·參判,竝更牌招,何如?傳曰,允。參議只推,一體牌招。
南惠寬啓曰,行吏曹判書朴宗來,參判李好敏,參議金會淵再牌不進推考傳旨及罷職傳旨,今方捧入,而開政命下,已至經宿,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
鄭魯榮啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于鄭魯榮曰,只推。
南惠寬,以備邊司言啓曰,卽見黃海監司趙鐘永狀啓,則以爲,本道綿農失稔,各樣身布,責納無路,各邑所納訓局砲布外,各軍門各衙門軍布身布及江都所送選武布,特許純錢代納事,請令廟堂稟旨分付矣。災實分等之前,軍布之遽請代錢,雖曰民情事勢之不得不然,揆以常格,有難許施,依三南例,此狀啓還爲下送,使之待年分更啓,何如?傳曰,允。
韓興裕,以兵曹言啓曰,今秋等能麽兒考講時,武臣兼宣傳官姜熙文·金重麗·權喜成·金用基,守門將崔鎭衡·成快碩·金慶稷二次不通,訓鍊院主簿洪聖益,軍器寺主簿李勉健,武臣兼宣傳官尹之濂·權宜秉,部將趙濟建,守門將李鍾榦一次不通,依定式竝從重推考,何如?傳曰,允。
上在昌德宮。停常參·經筵。
自開東至酉時,灑雨下雨,測雨器水深三分。卯時微有雷,雨雹狀如小豆。午時雨雹,狀如小豆。
鄭魯榮啓曰,合辭許久闕啓,事甚未安。除在外,未署經外,未肅拜·呈告人員,竝卽牌招,何如?傳曰,允。
韓興裕啓曰,來初五日朝參日次矣,敢稟。傳曰,停。
南惠寬啓曰,明日宗廟冬享大祭齋戒相値,視事頉稟之意,敢啓。傳曰,知道。
行都承旨金蓍根,行左承旨李儒慶,左副承旨韓興裕,右副承旨鄭魯榮,同副承旨南惠寬啓曰,伏以,近年以來,冬雷之異,無歲無之,而今此雲臺之報,乃在於十月之朔者,尤豈不萬萬驚悚者乎?古人云,災不虛生,必有所召,臣等雖不敢以漢儒傅會之論,張皇爲說,以某事某事,爲目下召災之端,而試觀今日之國計朝象,無一不病,擧其大者而言之,紀綱日紊,百隷有恬嬉之弊,饑饉荐臻,群黎有殿屎之歎。言路係國家血脈,而臺閣長鎖,未聞謇諤之風,廟堂爲人主股肱,而簿書徒務,未有對揚之實,以言乎俗習則奢侈轉甚,爭相慕傚,以言乎貪風,則掊克是事,暋不畏戢,銓注不公,仕路多淆雜之譏,科場不嚴,士趨滋渝薄之風,凡玆數者之弊,實爲難醫之痼瘼。宜殿下惕然知警,赫然改圖,必有所大振作大奮發之擧,而廈氈之上,恭默太過,絲綸之間,吁咈未聞,一日三講,作輟無常,一月六對,晉接絶罕,如是而尙何望振勵頹綱,挽回薄俗,以底乎悅豫天心,轉災爲祥之美哉?臣等死罪,不敢不歸之於殿下萬化之原,惟殿下體羲經修省之戒,懋思傳中和之德,以致本立而末擧,表直而影正,將見災沴自消,和氣可致。臣等職忝近密,不勝憂愛之忱,敢效芹曝之獻,伏願殿下,懋哉懋哉,惶恐敢啓。答曰,所陳當留念矣。
傳于金蓍根曰,藥房入侍。
李儒慶啓曰,行吏曹判書朴宗來,參判李好敏,參議金會淵三牌不進,推考傳旨及禁推傳旨,今方捧入,而開政命下,已至經宿,一向違召,無意承膺,揆以事體,萬萬未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲牌招。
鄭魯榮啓曰,卽者義禁府都事來言,保放罪人尹彝鉉·尹爔·徐有偁·宋仁載等査啓回啓,李景熙·南泰德·李心會等議處,當爲擧行,而判義禁朴宗來有身病,次堂例不得擧行云,判義禁朴宗來,卽爲牌招,何如?傳曰,令次堂擧行。
李儒慶啓曰,行吏曹判書朴宗來,參判李好敏,參議金會淵牌不進推考傳旨及罷職傳旨,今方捧入,而開政命下,已經多日,連事違召,無意承膺,揆以事體,萬萬未安。判書·參判,竝更牌招,何如?傳曰,允。參議只推,一體更爲牌招。
鄭魯榮啓曰,行大司憲金羲淳牌不進,執義宋啓榦,持平李羲發·李周禎在外,掌令牟達兼·權傛陳箚,監察茶時之意,敢啓。傳曰,知道。
以獻納李久源牌不進罷職傳旨,傳于鄭魯榮曰,只推。
李儒慶啓曰,明日傳香,禮房承旨當爲齋宿,右承旨李龍秀,卽爲牌招,何如?傳曰,允。
傳于李儒慶曰,發遣吏郞,諸執事淸齋與否,摘奸以來。
李儒慶啓曰,行吏〈曹〉判書朴宗來,參判李好敏,參議金會淵再牌不進推考傳旨及罷職傳旨,今方捧入,而開政命下,已至多日,連事違召,終不承膺,事體道理,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
鄭魯榮啓曰,卽者義禁府都事來言,罪人議處及査啓回啓,令次堂擧行事命下,而知義禁李堯憲,同義禁曺允遂俱有身病,只有同義禁崔光泰一員,無以備員擧行云。知義禁李堯憲,同義禁曺允遂,竝卽牌招,何如?傳曰,允。
李儒慶,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
韓興裕,以都摠府言啓曰,今日入直內三廳武兼禁軍及軍兵等當爲中日習射技放,而雨勢如此,不得設行之意,敢啓。傳曰,知道。
左議政韓用龜箚曰,伏以,今日,卽十月日之朔日也,節候則雖屬三秋,天時則已廟純陰,曉來雷電之作,豈非非常之災乎?惟彼仁愛之天,又以是警告之,此曷故焉。恭惟我殿下,昭事上帝,如孝子之事親,對越之誠,夙夜靡懈,視於無形,聽於無聲,而今此轟然燁然,發於聲見於色者,乃是上帝之威怒,而如耳提而面命焉,則殿下安得不震惕憂懼,思所以底豫之道乎?臣竊伏念,五六年間,災眚之疊出層見者,皆天之示警也。不待今日之雷,而國人之懍然寒心,厥惟久矣,日月之蝕,彗孛之出,雷雹之異,卽乾度之變於上也。海沿之溢,北地之震,陵谷之遷,卽坤軸之動於下也。稼穡之痒,師旅之興,癘疫之行,卽民生之困於中也。嗚呼,天人之間,一理相孚,災祥之來,各有所召,而大小恬嬉,不知變動,若使故儒臣李之菡見之,必不以妖星爲瑞星,而董仲舒所云又出怪異者,不幸近之,顧今法綱隳弛,毛髮皆病,饑饉荐仍,群生殿屎,邦本之扤捏,國勢之岌嶪,凜凜有朝夕之憂,政宜君臣上下,聚精會神,殫心竭慮,其所以拮据而措處者,如漏船之備袽,傾廈之支木,少紓燃眉之急,剝床之災,而奈之何伈俔暇豫,晏若無事,畏天恤民之盛德至意,無一槪見於外耶?況今年穀已判歉荒,按藩之臣,迭陳停代之請,掌賦之官,罔知接濟之方,歷觀前史,財竭民窮,未有如今日之甚也。殿下,若眞知小民之若是倒懸,危亡將至,則竊恐玉食不遑,丙枕靡安矣。蓋君臣相須,如天道下濟,地道上行,情志交孚,幽隱必達,然後陰陽以和,風雨以時,而如或反是,則乖氣致異,捷如影響,此乃必然之理也。嗚呼,人主不能以一己之驄明,管攝天下之事務,故設官分職,各授其事,此所以君逸於上,臣勞於下,而苟不能提絜綱維,董飭群工,則人皆解體,事多叢脞,可不懼哉。臣於近日,每登前席,竊覸殿下,推心御物,端拱淵默,諸臣各以其事,有所陳白,則不復詢訪利害,考察得失,一皆可知,此雖出於翕受敷施,委任責成之聖意。而第念則哲之明,惟帝所難,如或任非其人,言亦無稽,而一例允許,無所留難,則豈不爲之寒心哉?且況一日萬幾,膠撓坌集,今殿下雖學冠百王,智周萬物,猶難事事理會,件件裁察,而敷奏之言纔訖,依爲之敎遽下,有若應文備例,而初不留神採聽者然,都兪吁咈之美,固難望於今日,而綜合覈實之政,恐不當如此矣。臣不敢知,惟玆陰陽之不得調和,無或由於上下之不能交濟歟?伏願殿下繼自今晉接應酬之際,留心省察,辨別是非,斟量可否,又或有疑晦之事,博詢筵臣,使本事委折,瞭然於淵衷,然後十分裁處,務歸至當,則聖聰日益開發,治謨日益光大,是臣區區之望也。仍伏念,臣於昨年遇災之日,聯陳乞退之章,非敢效策免故事,誠以無似之賤,久叨匪據,艱虞溢目,而不能出謀發慮,仰寬至尊之憂,下副衆民之望,則決不當蹲冒於承弼之任也明矣。而至懇終歸飾讓,聖批輒賜優假,下之所以自處,上之所以見待,俱不免爲文具,卽此一事,已非應天以實之道。伏願亟命斥退,改卜賢德,以答天譴,以濟國事,千萬幸甚。取進止。答曰,省箚具悉卿懇,所陳極爲切實,予小子敢不服膺留意,此莫非仁愛之警也,可不益加着念?卿其勿辭,卽起視事。仍傳于韓興裕曰,此批答遣史官傳諭。
應敎李在秀,副應敎趙琮鎭,校理李沆·鄭祖榮等箚曰,伏以,以災爲異,以其不常有也,況十月雷電,災異之大者,而歲以爲常,如期而至者,三年于玆矣。歷稽往牒,雖極亂多災之國,豈有若此之甚乎?嗚呼,是何爲而然也,殿下以是爲天氣之不齊,適然而致乎?抑謂人事之不臧,有所召而然乎?若以爲適然,則一或有之,至再至三,豈有是理,若以爲有所召焉,則何殿下聽之漠然,處之晏如,屢年以來,一未有恐懼修省之實也?臣等竊覸殿下,每於遇災之初,必下責躬之敎,貶損御饍,廣求直言,惻怛之意,溢於辭表,一國臣民,翹首拭目,咸仰我殿下應天以實之德,將有以大警惕大振發,日新聖學,克勤庶政,消弭咎徵,挽回休運之盛矣。曾未幾何,猶復如前,時御經筵,講讀止於數行,間賜賓對,酬應不過霎時,終始之課程不續,而文具亦多曠廢,上下之情志未通,而衆務隨以叢脞,今日如昨日,今年如去年,此上天所以逐歲警告,冀欲殿下之惕悟,至于再三而不倦者也。嗚呼,上天之仁愛殿下,若是摯矣,以殿下對越之誠,豈可不感激祗承,上答其仁愛之心哉?今日應天之道,惟在於反躬自省,一反前規而已。凡天下萬事,未有不爲而成者,上天之不言,似若無爲,而貞而復元,循環無間,以之成四時而遂品物,故曰天行健。堯·舜之恭己,似若無爲,而兪而又咈,勤孜靡懈,以之理萬機而熙庶績,故曰帝德廣運。夫以天與聖之自然,而未嘗不有爲而成,則今我殿下,希聖希天,而乃欲無所攸爲,以成一國之治,豈不與天違而去聖遠哉?洪惟我殿下,以天縱之聖,膺無疆之籙,春秋方富,聰明有臨,政是大有爲之時,而有爲之事,莫先於勤學,亦莫大於勤政,蓋學者所以修身,政者所以治人,修身者,治人之本,治人者,修身之推也。中庸所謂成己成物,合內外之道也,而所以能成己而成物者,不過曰誠,誠者何也,不貳而不息也。臣竊惟念,我朝成制,勤學則日三經筵,而又有召對別講之法,月六賓對,而又有常參輪對之規,要使一日之間,無暫時之暇豫,此我列聖朝所以不貳不息,以是躬行於當時,而又以垂裕我後昆也。今縱不得如例盡行,而或至於屢停而久闕,則是豈我聖上法祖宗之意哉?顧今百工頹惰,萬事委靡,大而紀綱解紐,小而簿書失期,薾然有不可復振之形,此固群下之罪,而寔殿下不能導率之過也。今殿下一朝奮發,夙興夜寐,日接臣僚,講學則如孔子之發憤忘食,臨政則如文王之日昃不遑,不貳其心,不息其工,則將見一德光明,功化丕彰,百度興擧,朝象鼎新,轉移之間,可致太平之基矣。且夫勤之一字,不獨爲講學臨政之本,亦爲節宣修養之一大良方,臣聞流水不腐,戶樞不蠧,吾人之血脈精神,亦必周流循環,無時停滯,然後可以淸明在躬,壽考無疆。臣等區區之望,非徒爲轉災爲祥之道,竊有所深祝於今日,伏願殿下,亟恢聽覽,勿以人廢言。取進止。答曰,省箚具悉。所陳當留念矣。
大司諫柳烇,掌令牟達兼·權傛等箚曰,伏以,挽近以來,災眚疊見,旱澇乖常,而三農失節,霜雹非時,而百物不遂,已莫非人事之睽舛,天道之示戒,而至於目下轟燁之異,尤可見上天所以大警告者也。夫雷者,陽氣之所發,而萬物之資以發生者,故一陽之月,則始發於地中,而爲來復之驗,四陽之月,則奮動於天上,而爲大壯之象,至於仲秋之月,則陽氣漸藏,而雷亦收聲,此乃陰陽之常經,而節候之不錯者也。今於純陰之月,收藏之節,隱隱之響,殆若三春之發育,虩虩之來,便成百里之震驚,臣等伏未知上天之所以示警於我殿下者,何若是丁寧也。以我殿下對越之誠,宜致天心之悅豫,而反有此災異之告戒,災不虛生,必有所召,則試看今日之國家,治歟不治歟?紀綱不立,而百度有紊亂之歎,飢饉荐臻,而萬姓有怨咨之聲,牧民者專事肥己,而貪墨成風,有司者不念恢公,而躁競爲習,民憂國計,茫無涯涘,而不過架漏而牽補,文恬武嬉,無所猷爲,而擧皆因循而姑息,內而朝著,外而郡邑,譬如人病之成痼,一毛一髮,無不受傷,此莫非召災之端,干和之由,而此猶末耳。臣等竊以爲,我殿下對時之工,恐有所未盡而然歟?淵衷或近於含默,而政令無奮發之象,聖度每過於仁恕,而賞罰無嚴明之典,庶績由是而隳懈,百僚轉至於沁泄,於是乎仁愛之天,安得不示警於今日也哉。蓋雷是陽氣,而陽爲君象,如欲示警於吾君,天必以雷霆而奮動之,俾使我殿下惕然而懼,穆然而省,出號發令,如雷聲之震勵,御世範下,如雷象之陽剛,以爲轉災爲祥之大機會也。然而遇災修省,每歸於應文備數之科,故年復年來,雷異之作,便成歲課,而其所以答譴弭災者,未見有一分之效應,此臣等〈之〉所以爲殿下憂愛而歎惜者也。伏願聖明,繼自今克懋乾斷,而摠攬庶政,奮發聖志,而董飭群僚,則天心底豫於上,人時不錯於下,災沴自消,休祥可致矣。伏惟殿下,懋哉懋哉。取進止。答曰,省箚具悉。所陳當留念矣。
癸酉十月初一日未時,上御涵仁停,藥房入侍時,提調沈象奎,副提調金蓍根,記事官朴來謙,記注官文養老,別兼春秋李紀淵,待敎李鶴秀,以次進伏,別待令富平府使洪旭浩,醫官吳千根·趙宗協·李漢臣·秦東秀·卞之錞,進伏楹外訖。象奎曰,近來日候不調,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,王大妃殿氣候,何如?上曰,各殿宮氣候,皆一樣矣。仍命醫官入診,旭浩·千根·宗協,以次診候訖,退伏。上命奏脈候,旭浩曰,脈度如前調勻矣。千根曰,脈度調勻,而湯劑停止,今已多日,調理之劑,不可不進矣。宗協曰,左右三部俱爲調勻,而詳承諸節,然後可以議定湯劑矣。上曰,諸節與前無加減矣。象奎曰,永夜寢睡果無所減,而水刺之後,亦無帶候乎?上曰,然矣,須議定湯劑也。象奎曰,謹當議定,而此是新定湯劑也,進御之際,伏乞特許臣等持入焉。上曰,當如是矣。仍命退,諸臣以次退出。
上在昌德宮。停常參·經筵。
韓興裕啓曰,玉堂備員間視事頉稟之意,敢啓。傳曰,知道。
韓興裕啓曰,行大司憲金羲淳未肅拜,執義宋啓榦,持平李羲發·李周禎在外,掌令牟達兼·權傛呈辭,監察茶時之意,敢啓。傳曰,知道。
韓興裕啓曰,事變假注書安亨鎭身病猝重,勢難察任,今姑改差,何如?傳曰,允。
李儒慶啓曰,右副承旨鄭魯榮今日不爲仕進,卽爲牌招,何如?傳曰,許遞,前望單子入之,待下批牌招察任。
李儒慶啓曰,臣儒慶依定式進詣香室,奉審香祝櫃祝板袱子,則淨潔之意,敢啓。傳曰,知道。
傳于李儒慶曰,傳香承旨馳詣宗廟,奉審摘奸以來。
以右承旨李龍秀牌不進罷職傳旨,傳于李儒慶曰,只推。
韓興裕啓曰,應敎李在秀,校理李沆,副校理朴蓍壽差祭,副校理李鍾穆,修撰李東冕·姜世白,副修撰高廷鳳·申在植在外,玉堂上下番俱空,事甚未安。副應敎趙琮鎭,校理鄭祖榮,竝卽牌招,以爲入直之地,何如?傳曰,允。
韓興裕啓曰,明日常參·經筵,取稟。傳曰,停。
承旨前望單子入之,沈奎魯落點。
安亨鎭改差,代以尹師殷爲事變假注書。
韓興裕啓曰,行吏曹判書朴宗來,參判李好敏三牌不進推考傳旨及參議金會淵三牌不進依定式禁推傳旨,今方捧入,而開政命下之後,已至多日,一向違召,終不變動,揆以事體,極爲未安。判書·參判,所當更請牌招,而係是一日四牌,何以爲之?敢稟。傳曰,判書許遞,前望單子入之,待下批牌招察任。
以吏曹參議金會淵三牌不進禁推傳旨,傳于韓興裕曰,分揀。
以副應敎趙琮鎭牌不進罷職傳旨,傳于韓興裕曰,只推。
忠淸監司趙貞喆狀啓節到付,懷德縣監徐英修牒呈內,本縣東面椒洞里居執義宋啓榦開坼敦諭原本,今月二十五日,縣監馳往傳諭矣。卽者呈單內以爲,啓榦萬萬夢寐之外,伏受承政院成貼,以司憲執義,乘馹上來事有旨,聞命惶懍,不知措躬之所。竊伏念,人器不稱,世所共知,而前後誤恩,罔靡匪分,則揆以分義,事當不俟駕屨,而其在情勢,寔有大關廉防,百爾思惟,決難冒應。加以狗馬賤疾,歲深一歲,自分已久,以此病狀,萬無登途之望,召命之下又此違越,逋慢之罪,有不容誅,悚蹙之極,求死不得,席藁私次,恭俟嚴譴,玆敢具由仰籲。伏乞今玆新授職名,伏蒙處分,亟賜遞改,因削選籍,俾安賤分事,登時狀聞之意,枚報營門亦爲有等以,玆以枚擧牒報是如爲白有等以,緣由馳啓云云。踏啓字。
上在昌德宮。停常參·經筵。
卯時辰時,有霧氣。
進御究原心腎湯,自今日一貼式煎入事,榻前下敎。
鄭魯榮啓曰,合辭方張之時,兩司無詣臺之員,事甚未安。除在外,未署經外,未肅拜,呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
金蓍根啓曰,藥房提調·副提調持湯劑來待矣。傳曰,封入。
吏曹判書前望單子入之,趙尙鎭落點。
南惠寬啓曰,吏曹參議金會淵,旣有分揀之命,與參判李好敏,竝更牌招,何如?傳曰,允。
沈奎魯啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于沈奎魯曰,只推。
南惠寬啓曰,行吏曹判書趙尙鎭,參判李好敏,參議金會淵牌不進,推考傳旨及罷職傳旨,今方捧入,而開政命下,已至多日,如是違牌,事甚未安。判書·參判竝更牌招,何如?傳曰,允。參議只推,一體更爲牌招。
南惠寬啓曰,假注書韓益相身病猝重,勢難察任,今姑改差,何如?傳曰,允。
南惠寬,以弘文館言啓曰,本館下番闕直,事甚未安。副應敎趙琮鎭,旣有只推之命,卽爲牌招,以爲推移入直之地,何如?傳曰,允。
以副應敎趙琮鎭牌不進罷職傳旨,傳于南惠寬曰,只推。
南惠寬,以弘文館言啓曰,本館下番闕直,事甚未安。副應敎趙琮鎭旣有只推之命,與應敎李在秀,校理李沆,副校理朴蓍壽,一體牌招,以爲推移姑降入直之地,何如?傳曰,允。
以平安監司鄭晩錫狀啓,昌城府使許乘身死事,傳于南惠寬曰,令該曹各別口傳擇差,使之催促下送。
吏曹口傳政事,以元永龜爲昌城府使。
韓興裕,以兵曹言啓曰,五衛將盧允楫,身病猝重,勢難供職,呈狀乞遞,宿衛輪番之任,不可久曠,改差何如?傳曰,允。
上在昌德宮。停常參·經筵。
韓興裕,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
沈奎魯啓曰,合辭方張之時,兩司無詣臺之員,事甚未安。除在外,未署經,陳疏外,未肅拜,呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
李儒慶啓曰,右承旨李龍秀今日不爲仕進,卽爲牌招,何如?傳曰,許遞。前望單子入之,待下批牌招察任。
南惠寬啓曰,卽者校理鄭祖榮,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
金蓍根啓曰,藥房提調·副提調持湯劑來待矣。傳曰,封入。
承旨前望單子入之,金熙周落點。
李儒慶啓曰,新除授右承旨金熙周,時在慶尙道安東地,斯速乘馹上來事,下諭,何如?傳曰,許遞。前望單子入之,待下批牌招察任。
承旨前望單子入之,金啓溫落點。
韓興裕啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,掌令牟達兼·權傛牌不進罷職傳旨,傳于韓興裕曰,只推。
以副應敎趙琮鎭再牌不進罷職傳旨,傳于南惠寬曰,只推。
南惠寬啓曰,校理趙祖榮受由,副校理李鍾穆,修撰李東冕·姜世白,副修撰申在植·高廷鳳在外,玉堂上下番俱空,事甚未安。應敎李在秀,副應敎趙琮鎭,校理李沆,副校理朴蓍壽,竝卽牌招,以爲推移入直之地,何如?傳曰,允。
以應敎李在秀,校理李沆,副校理朴蓍壽牌不進罷職傳旨,傳于南惠寬曰,只推。
兵曹口傳政事,副護軍單李龍秀。
南惠寬啓曰,行吏曹判書趙尙鎭,參判李好敏,參議金會淵牌不進推考傳旨及罷職傳旨,今方捧入,而開政命下,已至多日,一向違召,無意承膺,揆以事體,萬萬未安。判書·參判,竝更牌招,何如?傳曰,參議只推,與判書·參判更爲牌招。
南惠寬啓曰,行吏曹判書趙尙鎭,參判李好敏,參議金會淵再牌不進推考傳旨及罷職傳旨,今方捧入,而開政命下,已至多日,連事違召,終不變動,揆以事體,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
韓益相改差,代以李賢默爲假注書。
李賢默有頉,代以鄭熙祚爲假注書。
鄭熙祚有頉代以金逸淵爲假注書。
金逸淵有頉,代以睦台錫爲假注書。
以全羅監司朴崙壽狀啓,高敞縣監洪羲書遭父喪事,傳于南惠寬曰,令該曹各別擇差,口傳擬入,催促下送。
南惠寬以內醫院提調意啓曰,前鍼醫張得信,旣已闋服,依例還屬本院,令該曹口傳付軍職,冠帶常仕,何如?傳曰,允。
韓興裕,以都摠府言啓曰,副摠管李東善,以御營中軍軍兵等中日試射放事,南小營晝仕出去之意,敢啓。傳曰,知道。
韓興裕,以兵曹言啓曰,翊衛司副率李若愚身病猝重,勢難供職,呈狀乞遞,陪衛之任,不可久曠,改差,何如?傳曰,允。
宣傳官李彬書啓,臣於本月初一日,以東·南蠶室桑木與內·外南山松木摘奸事,敬奉聖敎,當日未時量離發,直到南蠶室,細審是白乎,則年久大中小桑木,與自戊午至癸酉,年年所植稚桑,合七千二百九十二株內,大桑九百六十七株,中桑一千三百株,小桑二千九百株,稚桑二千四十株,自枯木八十五株是白如乎,稚茂壅腫,參差不同是白乎乃,大抵鬱密是白乎旀。傍枝稚木,無斧鎌斫痕是白乎矣,幅圓五六里許,間多居民耕食,又有陳荒可植處是白只,益務植桑之意,別加申飭是白遣。仍詣東蠶室,一體周回看審是白乎,則年久大中小桑木,自戊午至癸酉,年年所植稚桑,合七千六百十七株內,大桑一千三百三十五株,中桑四千七百五十九株,小桑九百九十三株,稚桑五百十五株,自枯木十五株是白如乎,大抵鬱密茂盛,稍勝於南蠶室是白遣,斧鎌之痕,亦無見頉是白齊。自東蠶室仍往外南山,始自四牌至一牌,上下山麓,一一看審是白乎,則四牌之靑蓮寺案山圖粧洞·新村後峰段,土品瘠薄,松多稀疎是白遣,陵基洞·兔只夫里·神堂洞·明太洞·阿只堂洞段,長松與中松則落落簇立,稚松則鬱鬱茂密是白遣,三牌之伏兵峴·司寒壇後麓鷹峰段,山容脫沙,瘠薄尤甚,如干稚松,擧多枯損,故未免童濯是白遣,南伐峴左右麓·華景峴·陵基洞·龍壇長登翰林村後段,處在山腰下,谷谷土厚之地是白只,長松與稚松,擧皆鬱密,一望蒼蒼是白遣。二牌之暗谷,呈課洞·雩祀壇等諸麓段,連抱長松,鬱密茂盛是白遣,水朴峴段,雖無長松是白乎乃,稚松茂密是白如乎,比諸三四牌則大有勝是白遣,一牌之門峴,至靑鶴洞諸麓段,山色之蒼蒼,松樹之簇立,一般無異同是白乎中,比諸二牌,尤有勝是白齊。自外南山,仍往內南山,始自崇禮門一牌,至光熙門三牌,逐麓看審是白乎,則一牌之蠶頭以下倉洞·會賢洞在山樓等麓,二牌之浥栢堂,守禦廳洞·南別營左右麓·南山洞等麓,三牌之琵琶亭·北松亭·南小門洞·南小營左右麓,雙栢堂等麓段,無論山腰上下,大中小松橡,擧皆繁密,山色之鬱鬱蒼蒼,小無異同於一二三牌是白如乎,大抵近以松禁之截嚴,樵童之潛入,木根之新斫,果無見捉是白齊。傳曰,知道。
沈奎魯,以義禁府言啓曰,保放罪人尹彝鉉·尹爔·徐有儞·宋仁載·李景熙·李心會·南泰德,還囚議處以入,而徐有儞·宋仁載·李景熙·李心會·南泰德,俱有實病,竝仍爲保放之意,敢啓。傳曰,知道。
禁府啓目粘連,觀此全羅監司朴崙壽査啓,則咸悅縣流逋之始自何年,徵捧之歲爲幾許,囚供繡單之相左委折,一一嚴覈是白乎,則甲子年該縣監尹彝鉉段,赴任在於癸亥,而吏奴逋米租一千四百石之摘發,在於當年,準捧亦在當年是白遣,漕需不足條貸下還穀一千八百二十九石段,漕需之貸以還穀,果是設倉後謬例,亦於甲子,査櫛報營,其時道臣,充逋革謬,成置節目是白遣。乙丑年,該縣監尹爔段,當年吏奴所受還米租合四千九百石零,拖至丁卯,流伊畢捧是白遣,戊辰年該縣監徐有儞段,當年吏奴還米租合五千八百九十石零,旣値當年之獨歉,又因己庚之大無,流伊徵捧,僅爲四千五十九石,其餘米八百十石,租一千二十五石段,臘月遞易,未及準捧是白遣,庚午年該縣監宋仁載段,吏奴逋還米二千九百七十九石,租四千四百二十一石,果於辛未,査出報營,至翌年春所捧,爲二千四百七十三石,而仍値領漕,旋卽移除,未及了殺是如爲白有臥乎所,考諸印簿,參以吏供,枚擧馳啓爲白去乎,令攸司稟處亦爲有置。尹彝鉉·尹爔段,吏奴所逋,旣己準捧於在任之時,則今無可罪之端,分揀放送,徐有儞·宋仁載段,積逋未捧,或値已庚之大無,或緣領漕而徑遷,不得準捧,事勢固然是白乎矣,糴法本自嚴重,不可全然無罪,違法之律,在所難免,竝只以此照律,何如?判付啓。依允。又啓目粘連,向前李心會亦,試體何等嚴重,而敢爲容奸之計者,萬萬駭然,以此照律,何如?判付啓。依允。又啓目粘連,向前李景熙亦,捉囚邸吏,囚供雖或發明,借隷橫侵,亦係法外,以此照律,何如?判付啓。依允。又啓目粘連,向前南泰德亦,井蓋修改,雖是職分內事,身爲陵官,擅斫松木,至登道啓,萬萬驚駭,以此照律,何如?判付啓。依允。
行吏曹判書趙尙鎭疏曰,伏以,臣以材則至譾劣也,以病則極癃痼也。天官重任,初何嘗毫分近似,而年前濫叨,辭不獲命,量入之義,盤礴是懼,釋負之願,寤寐如結,遂乃肝血之悉暴,幸蒙體諒之洪私,臣之得免罪謗,保有身名者,莫非我聖主賜也。臣竊自期永謝華要,廁跡閒散,歌詠聖澤,以畢殘齡矣,不意玆者,除命又降,臣於是,震剝惶懍,自不覺其四體之投地也。噫,周官冢宰之責鉅望隆,人不可以冒據者,以聖上則哲之明,宜無所遺照,不待臣一二談,而特以臣職經宿硏,名在薦剡,恩點謬加,便視漫官之例授,聖眷偏隆,殆若熟手之責成,臣旣無情勢之外至,惟知感激之居先,豈敢爲逡巡宿硏之計,而臣之所必辭者,宿硏故也。始叨之時,則臣之本末姸媸,容或有厚誣聰聽者,故鉛刀之鈍,謂堪適用,姑以試可之意,雖有特畀之擧,而竟至數朔尸素,無一善狀,已試蔑效之蹟,斑斑可按,則今不可諉以宿硏,復玷華貫也決矣。況念,臣狗馬賤疾,源委已痼,年來篤老之後,症祟日益沈頓,榮衛枯涸,而癥癖之肆氣輒倍,潮火炎熾,而鮮血之吐咯無常,胃氣削而飮啖不能運化,則溏泄暴注,頑痰盛而經絡不能通利,則肢節痺麻,尸居餘氣,寧日絶少。自今夏秋之交,三朔泄痢,眞元暗爍,神識昏綴,委身床褥,殆將有朝夕難保之慮,雖使臣幸無形現之症,姑且牽補度日,病祟之沈纏已久,神思之消落太甚,凡係銓家停年計月之尋常資格,茫乎若前生事,一無領會于中,班簿姓名,朝聞而夕已忘失,則庶司冗務,尙難强責於飭巾之喘,況此見叨之職,是果何等要筦,何等煩務,而以臣自來伎倆,目下醜狀,其可以內運銓衡之權,外任鞅掌之勞耶?人臣辭章之以病陳暴者,日積公車,便成例套,而至若臣者,本以尫羸之質,又當癃衰之年,差過數個月,則又將爲七十五歲人矣。視蔭之年,百疾侵凌,勢所必至,實狀則然矣,臣何敢飭辭占便,甘自歸於辜恩負國之科哉?臣自新命之後,病情惶,神精恍惚,公私狼狽,冰炭交中,荐違嚴召,冞增罪戾,玆敢冒入文字,據實仰籲於黈纊之前。伏乞聖慈,諒臣疾之不可强策,念重任之不宜虛縻,亟遞臣新授之職,以重公器,仍治臣瀆擾之罪,以安私分,千萬幸甚。臣無任云云。答曰,省疏具悉。卿其勿辭行公。
行兵曹判書徐榮輔疏曰,伏以,臣卽一癃朽無用之物耳,本兵重任,初非可議,而累疏丐免,未蒙一兪,淟涊蹲據,居然歲且周矣。夫一日居官,思效一日責者,凡人之常情,莫不皆然,臣旣辭不獲命,則亦豈不欲稍自振勵,以補涓埃,而其奈已歸之氣,鼓之不作,一日二日,瞢騰糊塗,靡事而不做錯,無往而非尤悔,臣之自知如此,則八方之譏議,居可知矣。仍伏念,臣竊有情私之至悲者,臣不孝無狀,自罹愍凶,頑然不滅,三霜遂闋,一縷之前,少伸痛慕之情者,惟在於時節省掃,瞻依松楸,而臣於昨年冬初,遽嬰重疾,幾殊僅甦,奄奄床笫,數宿之地,不能致身,瞻望西雲,至慟塡臆。中權之除,乃在此際,佩符之臣,法不遠出,天時冉冉,日月屢更,傳眄之頃,雨露爲霜,喪餘之日,倏焉又過,臣情之至悲至切,非特凄愴怵惕而已,每遇名節,所管軍校吏隷,有請由省墓者,不覺怵然而傷,靦然而忸,幾爲之泚顙,臣情到此,吁亦慼矣。且念臣之病祟,在於土敗而臟冷,每當冬節,天寒水旺,諸證之交攻者,一倍添劇,數年以來,其驗如契,今若違此未甚寒之時,雖得休暇,末由自致,臣之仰暴至懇,惟此時爲不可失,玆敢瀝血治疏,仰瀆宸嚴。伏乞聖慈,曲賜憐察,亟改臣本兵之任,仍許恩暇,俾得以歸覲先壠,獲伸至情,千萬泣祝。臣無任云云。答曰,省疏具悉。卿其勿辭,卽爲往省先壠。
校理鄭祖榮疏曰,伏以,臣於月前,獲蒙恩暇,救護母病,聖澤隆摯,糜粉難報,第臣老母,年旣大耋,病久彌留,雖有少間之時,居常凜綴,實無多日離側之望,而日昨値番次俱空,黽勉就直矣。卽接家信,則臣母重添寒感,宿症兼作,達宵呻痛,食飮全却,危篤之形,一如向時云。臣自聞此報,方寸煎灼,無以按住,玆不得不冒昧陳章,徑出禁扃。伏乞聖慈,諒臣切急之情,亟罷臣職名,以便救護,仍治臣瀆擾之罪,以肅朝綱,千萬幸甚。臣無任云云。省疏具悉。爾其勿辭救護。
獻納李久源疏曰,伏以臣冒據非據,不過尸素而已,前後言地,未嘗出一辭發一論,以補我聖上淸明之治,居常愧恧,若隕淵谷。又況邇來情勢,有不敢自處於臺閣一步之地,天牌屢降,一味違傲,坐積逋慢,罪如邱山,惶蹙戰汗,莫知措躬之所,然愛君一念,根於秉彝,心懸北闕,思效仗馬之一鳴,何嘗少弛于中也?噫,災異之生,雖在極治之世,未嘗不有,其所以弭災之道,只在於君上之惕然警懼,側身修省而已。故自古哲王明辟,若遇非常之災,則反躬自責,以答天譴,終至於轉禍爲福,以鞏邦基者,今古何限,則仁天之諄諄垂警,豈不爲玉成之資乎?伏念殿下,恣挺上聖,學懋純粹,臨御以後,政令施措,動合規度,太平之治,拭目可期,而夫何三數年來,可驚可愕之變,疊見層出,饑饉連因,亂逆相踵,至於昨年之西警而極矣。今歲之早旱晩潦,痒我嘉穀,末乃風雹霜蟲,無災無之,八路告歉,群情遑遑,目下時象,可謂岌岌乎殆哉。臣繞壁彷徨,不禁漆室之憂矣,此際又有日前之災沴,燁燁之光,轟轟之響,忽發於秋冬之交,陰盛之時,未知何樣禍機,隱於冥冥之中,而仁天之警告我殿下者,若是丁寧而諄複耶?正當上下協心,克盡對越之誠,一變至道,以安宗社,廣求嘉猷,以祈永年,乃其時矣。玆敢捃摭蕘說,謹陳七條,伏願聖明,少垂察焉。其一曰,懋聖學。噫,人主一心,爲萬化之原,苟求其本,不過學之一字也。帝王之學,與凡人無異,先正其心,日夕孜孜,則修齊治平之效,莫非這箇中流出,其可今日明日而悠悠泛泛哉。萬機之暇,靜對方冊,潛求翫味,操存省察,涵養本原,出入起居,念在於此,語默注措,誠切于玆,以至於渾然天成,厥修罔覺,則心和氣和,而天地之和應矣。諸福之物,可致之祥,莫不畢臻,此所謂一正君而國正者也。其於安民乎何有?其於弭災乎何有,竊覸殿下,天縱其聖,睿學高明,容諫如轉圜,罔有少咈,此實帝王之高致,聖人之能事。差欠奮發振作底,因仍苟且,隨事彌縫,此由於立志不固之所致也。以近來事言之,因災求言,非止一再,而前後章奏,積於公車,其中豈可無一言一事之可合採用,而但以循例賜批,徒歸於文具而止。如此則其可曰感格天心,挽回世道乎?殿下深居九重,罕接臣僚,未知燕閒之暇,所事何事,親宦官宮妾之時多,接賢士大夫之時少,則一曝十寒之喩,誠可懼矣。雖在靜攝之中,必令一二儒臣之曉達治體者,時時晉接,講論朝廷之得失,次及生民之疾苦,以至於學問次第之事,涵養淺深之工,相與質之,以爲取捨,則豈曰少補乎哉?伏願從今以往,特加淬勵,懋哉懋哉。其二曰,保養春宮。儲貳者,國之根本也。其所以敎誨之方,備載於漢臣治安之策,而導之於幼沖之時,誨之於蒙養之日,然後習與性成,乃無扞格不勝之患。見今震邸,天姿岐嶷,德性渾厚,我東方億萬年,無疆之休,自此可占矣。春桂坊僚屬,以德望文學之人,另加抄選,前後左右,莫非正人,則觀感興發之效,不期然而然矣,至於章句之末,何足道哉。伏願趁此時留意焉。其三曰,振紀綱。嘻,殿下以此時爲何等時也,上下紊亂,百度懈弛,法綱陵夷,人心波蕩,上無束下之意,下有凌上之弊,馴致於等級無階,倫常不明,人不爲人,國不爲國,若此無已,將不知稅駕於何地,識者之憂歎,厥惟久矣。亞聖有言曰,君子之德風,小人之德草,草尙之風必偃,振頹綱定民志,只係殿下責勵群工,以成風化而已。伏願留念於此,以盡丕變之方焉。其四曰,開言路。嘻,國之有言路,知人之有血脈,血脈絶則人必死焉,言路塞則國必亡焉。考之前史,乃可驗矣,顧不戒哉。方今朝廷之上,言論掃地,含默成習,過失相規,卽淸朝之美事,而擧皆袖手傍觀,衮闕有補,乃臣子之當分,而未聞批鱗之讜言,爲身之計得矣,其於負國何哉?然此莫非殿下使之然也,何者,縱有翕受之擧,而莫聞敷施,非無容諫之德?而歸於虛套,雖或有忠信嘉謨,切於當世之務,而不肯爲國家陳達,殆同秦瘠之越視,國事日非,至於莫可着手之境,亦將何哉?伏願亟加猛省,洞開言路焉。其五曰,擇人才。噫,有國之治亂,都係於人才之有無,我朝用人之道,與古有異,而近者則尤有甚焉。士夫拔身事君之路,但有文蔭武三條路,而先論門閥之高下,不問材器之優劣,草野寒微之踪,縱有經濟一世,黼黻皇猷之碩德良才,置而不論,或老於巖穴,或藏於鄕曲而蔑無稱。天之降才,未得其展布者,寧有如許之理乎?以列聖朝簡拔,考之國初則不然,至於中葉,未嘗如此,故人才蔚興,至今賴之,挽近以來,轉成痼弊,國家擇人之方,決不當若是,可勝歎哉。以蔭仕言之,若有高才異等,可合大用者,則何官不可,而局於成典,老死字牧而止,僥倖一第者,爲進身巖廊之梯,眞箇自重者,無展其蘊抱之地。比諸東漢良吏之收用,實有歉焉,此是前古之所無,而目今之大弊。伏願下詢廟堂,以爲變通之地焉。其六曰,擇方伯守令。嘻,民爲邦本,本固邦寧,而生民之休戚,係於守令,守令之黜陟,係於道伯,其任豈不重哉?然而近日則藩臬重任,徒以資品久近爲首,而不問其能否,守宰則但以筮仕勤苦爲限,而不問其賢愚,僥倖爲求宰之路,而貪風漸熾,剝割殘民,以爲肥己之資,謟事上官,徒爲久安之計,而及至殿最之際,彼此倒置,淸濁無分,哀彼生靈,安得不困瘁而離叛乎?當此大無之歲,其爲安集保存之道,專在於方伯之能與不能。伏願申飭廟堂及銓曹,各別擇差,以爲一半分責效之地焉。其七曰,正士習革科弊。嘻,今日赴擧之士,卽他日廟堂之需,而士習之渝薄,莫如今日,奔走勢塗,而龍門多濫躋之人,夤緣曲逕,而螢窓無讀書之士,科場之爲弊,駸駸然至于莫可矯革之地,言念及此,不覺寒心。試官之循私蔑公,罪著欺君,士子之忘廉干囑,大關時運,恢公取才之道,導率作成之美,只在於嚴科規以正士習而後,國脈可扶,人才可得,伏願留意焉。凡此數者,極是草草,苟或採而施之,則不無一分弭災之道,玆敢不避猥越,有此煩瀆於黈纊之下,以冀聖朝之垂察焉。仍伏念,臣學識空疎,言議巽軟,諫諍之職,萬不近似,而又有情勢,則不可冒當者明矣,其於臺端一步,艮限在前,言責重任,曠日虛縻,已極惶悶。且臣之偏母,八十一歲矣,少多疾病,長在床笫,近因日候不適,重添寒疾,食飮全却,轉側須人,氣息奄奄,若不保朝夕,臣無他兄弟,獨自扶護,早夜焦泣。伏乞聖慈,天地父母,俯察危懇,亟賜遞改臣職,仍治臣逋慢之罪,以肅朝綱,以安私分,不勝幸甚。臣無任云云。省疏具悉。所陳當留念,令廟堂稟處,爾其勿辭救護。
忠淸道儒生幼學李濟觀·兪漢祚·金學淵·金秉淵,進士李趾秀,幼學李定源,進士李相齡,幼學李喜秀·李覺愚,進士兪漢業,幼學宋安圭·宋欽奭·閔致恒·閔致愨·兪彦槃·兪彦鋈·兪漢戇,進士兪漢方,幼學金魯得·金魯儉·金魯泰·金遠載·金聖載·金象鉉·閔象顯·閔百師·閔百元·金樂善·金樂洙·金樂賢,進士金履祺,幼學金啓淳,進士李泝柱,幼學宋煥龍·趙基泰·金箕鴻·申在祿·鄭萬采·李明伋·宋光旭·黃基榮·閔百履·閔百厚·金景淵·洪大薰·黃箕洛·黃基畹·金淵默·南有聲·南有穎·金鍾範·朴宗規·李度憲·金處淳·金東淳·金履敦·閔鼎顯·黃鈺·金炳先,進士金泰根·金泓根,幼學金炳鼎·趙最淳·朴鼎德·朴夏德·金懿淳·金大根·金在根,進士金能淳·金碩淳·李章培,幼學尹蓍鎭·姜勉會·姜啓一·姜大一·姜克一·金克淵·李埰·洪殷燮·金安淳·李駿載·宋文熙·李儉祐·尹厚圭·尹敬圭·尹禹圭·李度人·李源培·權敦仁·權用萬·權克仁·權用賓·權用敬·權躋敏·洪坰·朴商德,進士閔致孝·閔達爀·閔應爀·閔遇爀·宋煥輔·宋煥瑞·宋星圭·宋直圭·宋希圭·尹重烈,幼學尹大烈·尹升大,進士尹豐大·尹守基·尹守垕·鄭履遠,幼學鄭履弘,進士鄭在益·鄭在豐·鄭奎漢·鄭楫·洪仁燮,幼學洪義燮,進士洪羲胤·洪羲默·洪在衡·洪在崇·徐樂修·徐穆修,幼學徐有集,進士徐有儼·徐台輔·徐箕輔,幼學徐應輔,進士金致浩·金致翕·金基一·金基元·安廷禧,幼學安廷祜,進士安允濟·安益濟,幼學趙基鼎,進士趙基夏,幼學趙學濂·元喜孫·元有咸·元有益,進士元在龜·魚用升·魚用夏等疏曰,伏以,聖人御世,風敎日隆,凡於忠亮之臣,節義之士,莫不闡發其幽潛,蒙被以榮寵,大則錫諡,小則贈爵,往者靡憾,存者知勸,風聲之所樹,德化之攸曁,猗且盛矣。雖然今有以一言折群凶禍亂萌,以一身係國家安危之機,而獨未蒙爵諡隆典,大爲士林之所嗟惜者,惟故副提學李惟弘是已。昔在宣廟丁未,有內禪之命,領議政柳永慶,力爭寢之,賊臣爾瞻,爲乘時嫁禍之計,嗾其徒仁弘,投疏言永慶將不利於東宮,惟弘慨然言曰,若不早折奸萌,禍且不測,乃請鞫仁弘於是竄仁弘·爾瞻于北塞,明年宣廟大漸,諸臣出閤門俟,封書忽內下,大臣疑懼不卽發,時惟弘以承旨,呼史官立前,謂大臣曰,處近密者,與聞密旨,非罪也。遂手執書以示左右,卽顧命七宰臣,保護永昌大君者也。群疑乃釋,其炳幾處變如此,及廢主嗣位,召用爾瞻等,時事大變,殺大臣永慶,放逐七臣,而惟弘荐棘于江界,戊午遼左有警,爾瞻聲言罪謫者多怨,恐與虜通,遷惟弘于順天,前後在謫十二年而卒,噫,惟弘見嫉於凶徒久矣。爾瞻屢訪惟弘,以致慇懃,惟弘惡其心跡奸回,一不往謝之,以體府從事,至嶺南,或勸以歷見□弘,惟弘曰,行僞而志險,非吉也。遂馳過其門而不入,以是凶徒大銜之,且其素性,方嚴剛直,在朝十年,一節不渝,大爲士類所推重,故凶徒得志,首先湔除於此人,然後癸丑永昌之獄,乙卯廢母之議,恣意煽亂,而彝倫幾乎斁絶,善類殆盡斬伐,則臣等所謂一身而係國家安危,其儘非虛語也。癸亥撥反之初,群凶伏法,舊臣召還,首復惟弘官職,則冤而獲伸矣,忠而見暴矣。惟弘有知,其必感泣於九原之下矣,然而臣等所以齎鬱于中者,竊嘗以爲,惟弘之一心於國者,實與七臣相伯仲,其所遇於時者,又與七臣同屈伸,而及夫更化之後,七臣之其生存者,率皆起廢而登庸,得見治化之盛,獨惟化未焉。其死者亦皆貤贈而賜諡,獲蒙褒嘉之恩,獨惟弘闕焉,則地下執法,未覩昇平,座上歡樂,獨自向隅者,不幸近之矣。臣等,賤品耳,何敢妄論於國家憲章,而嘗伏聞諡者,所以節惠易名也。國典固未嘗輕許於人,如有儒術節義之卓異者,雖布衣之士,亦多得之,況惟弘,旣歷敭淸顯矣,又有大樹立矣,則獨不可增二秩而得美諡乎?後生之尊仰,不啻若泰山北斗,而其所稱道者,卽舊時官銜而已。其爲朝家之闕典,士林之缺望,當如何哉?臣等聞江界儒生輩,慕惟弘忠節,建影堂以妥享之,若臣等者,生長於杖屨之鄕,聞其風而依仰,有所讀其書,而每想像冞久,尙不能闡明其志業,表章乎一世,則臣等慕賢之誠,獨不有愧於西州之人士乎?凡係旌褒之典,功存國家則請之,事關斯文則請之,遠近章奏,日積公車,而臣等每懷嚴畏之意,久不敢仰暴衷懇,致使士林公議,尙未上徹於宸聽,而今且二百有餘年矣。其間山林宿德賢士大夫,皆以惟弘,未能與同禍諸賢之率被爵諡隆典,爲慨恨之大者,則臣等今日之議,非臣等之議,卽先輩已定之論,玆敢不避猥越之誅,裹足西上,齊聲呼籲於黈纊之下。伏願聖慈,諒臣言之出於公議,察惟弘之合被令典,特命選部贈爵,太常議諡,以褒忠直,以立風敎,千萬伏祝。臣無任云云。省疏具悉。疏辭令廟堂稟處,爾等退修學業。
上在昌德宮。停常參·經筵。
藥房提調沈象奎,副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮,口傳問安。答曰,知悉。
王大妃殿進御加味大調中湯五貼製入事,榻前下敎。
惠慶宮進服加味養元散停止,加減正氣散,自今日一貼式,限二貼煎入事,榻前下敎。
沈奎魯啓曰,合辭方張之時,兩司無詣臺之員,事甚未安。除在外,未署經,受由外,未肅拜·呈告人員,竝卽牌招,何如?傳曰,允。
韓興裕啓曰,備邊司郞廳來言,今日賓廳日次,而領議政金載瓚在外,左議政韓用龜,右議政金思穆俱有身病,不得來會云矣,敢啓。傳曰,知道。
李儒慶啓曰,右承旨沈奎魯今日不爲仕進,卽爲牌招,何如?傳曰,允。
金蓍根啓曰,藥房提調·副提調持湯劑來待矣。傳曰,封入。
沈奎魯啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,掌令牟達兼·權傛牌不進罷職傳旨,傳于沈奎魯曰,只推。
以應敎李在秀,副應敎趙琮鎭,副校理朴蓍壽牌不進罷職傳旨,傳于金啓溫曰,只推。
金啓溫,以弘文館言啓曰,本館下番闕直,事甚未安。應敎李在秀,副應敎趙琮鎭,副校理朴蓍壽,旣有只推之命,竝卽牌招,以爲推移姑降入直之地,何如?傳曰,允。
以應敎李在秀,副應敎趙琮鎭,副校理朴蓍壽再牌不進罷職傳旨,傳于金啓溫曰,只推。
吏曹口傳政事,以徐寧輔爲高敞縣監。
金蓍根啓曰,吏曹參判李好敏,參議金會淵再牌不進,推考傳旨及罷職傳旨,今方捧入,而開政命下,已至多日,連事違召,無意承膺,揆以事體,誠極未安。判書趙尙鎭疏批已下,卽爲牌招,參判所當更請牌招,而係是一日三牌,何以爲之?敢稟。傳曰,參議只推,與判書·參判更爲牌招。
金蓍根啓曰,行吏曹判書趙尙鎭,參判李好敏,參議金會淵牌不進,推考傳旨及罷職傳旨,今方捧入,而開政命下,已至多日,連事違召,終不承膺,揆以事體,萬萬未安。判書·參判,竝更牌招,何如?傳曰,允。參議只推,一體更爲牌招。
金蓍根啓曰,行吏曹判書趙尙鎭,參判李好敏,參議金會淵再牌不進,推考傳旨及罷職傳旨,今方捧入,而開政命下,已至多日,一向違召,萬萬未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
金啓溫啓曰,明日聖節望闕禮,依例爲之之意,敢啓。傳曰,知道。
金啓溫啓曰,明日聖節望闕禮習儀,兩司當爲進參,除在外,未署經,受由,嫌不進外,未肅拜·呈告人員,竝待開門牌招,何如?傳曰,允。
韓興裕,以訓鍊都監言啓曰,本局哨官沈能完受由下鄕,還現無期,領軍之任,不可久曠,汰去之意,敢啓。傳曰,知道。
韓興裕,以禁衛營言啓曰,本營軍色從事官尹命圭身病甚重,勢難察任,今姑改差,何如?傳曰,允。
上在昌德宮。停常參·經筵。
沈奎魯啓曰,行大司憲金羲淳未肅拜,執義宋啓榦·持平李羲發·李周禎在外,掌令牟達兼·權傛牌不進,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
金蓍根啓曰,藥房提調·副提調持湯劑來待矣。傳曰,封入。
金啓溫啓曰,今日望闕禮習儀,憲府則監察代行矣,雖無諫院,依例行禮之意,敢啓。傳曰,知道。
李儒慶啓曰,臣儒慶今日聖節望闕禮習儀進去,下直之意,敢啓。傳曰,知道。
以大司諫柳烇,掌令牟達兼·權傛牌不進罷職傳旨,傳于沈奎魯曰,只推。
金啓溫啓曰,行吏曹判書趙尙鎭,參判李好敏,參議金會淵三牌不進,推考傳旨及禁推傳旨,今方捧入,而開政命下,已至多日,連事違召,無意承膺,事體所在,誠極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判更爲牌招。
金啓溫啓曰,行吏曹判書趙尙鎭,參判李好敏,參議金會淵牌不進推考傳旨及罷職傳旨,今方捧入,而政命已至多日,尙不承膺,事甚未安。判書·參判,竝更牌招,何如?傳曰,允。參議只推,一體更爲牌招。
金啓溫啓曰,行吏曹判書趙尙鎭,參判李好敏,參議金會淵再牌不進,推考傳旨及罷職傳旨,今方捧入,而開政命下,已過多日,如是屢違,萬萬未安。判書陳疏入啓,參判所當更請牌招,而係是一日三牌,何以爲之?敢稟。傳曰,參議只推,判書疏批已下,與參判一體更爲牌招。
注書朴來謙,病代以崔命顯爲假注書。
沈奎魯啓曰,卽者義禁府都事來言,保放罪人宋仁載·徐有偁·南泰德·李心會·李景熙等,當爲照律,而判義禁朴宗來有身病,次堂例不得擧行云,判義禁卽爲牌招,何如?傳曰,令次堂擧行。
金啓溫,以弘文館言啓曰,本館下番闕直,事甚未安。應敎李在秀,副應敎趙琮鎭,副校理朴蓍壽,旣有只推之命,竝卽牌招,以爲推移姑降入直之地,何如?傳曰,允。
以應敎李在秀,副應敎趙琮鎭,副校理朴蓍壽牌不進罷職傳旨,傳于金啓溫曰,只推。
金啓溫以內醫院提調意啓曰,前議藥同參金時中,旣已闋服,依例還屬本院,令該曹口傳付軍職,冠帶常仕,何如?傳曰,允。
韓興裕,以備邊司言啓曰,卽見平安監司鄭晩錫災實分等狀啓,則平壤等十三邑,置之稍實,安北等二十九邑,置之之次,尤甚名色,不爲擧論,後錄諸條,竝請令廟堂稟旨分付矣。其一,本道民戶流亡,無主土田之初不付種者,合爲三千一百十四結七十二負一束,較諸地部劃下災,則不足爲一千一百四十四結二十三負七束,特許加劃事也。其一,各邑鎭所付帳外火田,旣多陳荒,且被災損,實難準摠,各衙門會錄及罷斂給代條,特許三分一蠲減,而罷斂條則亦依昨年例,從便給代事也。其一,陳田·火田之還起加起,無處可執,不得不勒加元結,結弊滋甚,而今年則已多陳荒,決不可强覓,新起四十餘結,還加起加執之例,今年亦許停止事也。其一,辛未壬申停退未捧,與今年新還,乃是三年條,而實難竝納,辛未停退,特許仍停,辛未未捧,較看災實,四分一或五分一,從便收捧,而霜災最甚邑,勿論,辛壬兩年流亡戶未捧條,姑令停止,以待還集事也。其一,各樣還穀,實難本色準捧,毋論稍實之次邑,尤甚面里,限折半以相當穀準折代捧,待明秋還作本色事也。其一平壤·慈母·藥山·黃龍等四處城餉,辛未·壬申平捧條,今欲盡輸於城倉,則擔負來往,糜費甚多,就元摠中二分應留條,輸納城倉,一分當分條,捧置平倉事也。其一,道內屯土中毓祥宮所屬平壤奉國寺屯,內需司所屬龍岡赤峒屯,奎章閣所屬肅川·郭山·龍川等屯土硬定歲摠,有陳無頉,故作人輩擧皆厭避,陳廢忒甚,今若變通,則惟當逐年踏驗,隨起收稅,今年尤多陳廢,亦依昨年例,從實起收稅事也。其一,勿論稍實之次邑,限明秋勿定配所事也。本道今年穡事,春夏之交,耕播無愆,暵乾之餘,甘澍周洽,山菑野農,始占無前之豐,及到秋後,久澇爲災,仍又嚴霜遍降,晩種各穀,食實無多,而惟是早播早穫之黍粟稷唐,勿論山沿,擧皆登熟,此所以較他道最優,而上下於豐歉之間者也。今此道啓之二等分排,必有所斟量,依此施行,本道經亂之後,民多流亡,膏沃之土,便成草萊之場,此是道臣之所目擊,而不忍使窮渴赤立之民,替徵無主之稅,有此請災之啓矣。參以事勢,有難靳許,事目災外一千一百四十四結零,特爲依所請許劃,火田之被災陳荒,無異於昨年,而昨年旣許折半咸稅,則今此三分一蠲減之請,亦不可不施,至於罷斂條之從便給代,又有昨年已例,竝爲許施。陳田·火田之勒令加執,有名無實,徒添結弊,依所請許免,還穀停退,雖爲目下救急之政,實是他日病民之資,則豈可停而又停,歲以爲常,而今此關西一路,瘡痍未蘇,流亡未集,重以穡事雖曰少康,未可謂之純豐,則凡係民隱,尤當曲加軫念。辛未停退還之仍停,未捧條之分數收捧,流亡戶兩年未捧條之姑令停止,道臣所請,俱有條理,竝爲許施。各樣還穀之準折代捧,四處城餉之分捧,兩倉陳廢屯土之隨起收稅,稍實之次邑勿定配所,竝爲依施,何如?傳曰,允。
韓興裕,以兵曹言啓曰,本曹佐郞黃基安身病猝重,屢度呈狀乞遞,宿衛重地,不可久曠,今姑改差,何如?傳曰,允。
韓興裕,以御營廳言啓曰,本廳哨官李章綸身病甚重,勢難察任,改差,何如?傳曰,允。
行吏曹判書趙尙鎭疏曰,伏以,臣以癃疾孱喘,猥叨不敢當之地,左右量度,萬無祗承之望,歷日惶惕,靡所因極,冒控血懇,顒俟體諒,及承聖批,兪音竟閟,召牌繼降,此莫非臣誠淺辭拙之致,臣於是,慙悚抑塞,尤不省其自措也。噫,人於少壯之歲,雖强健無病者,及其年至之後,則眼視輒皆眊昏,神息自然耗縮,凡百施爲,大不及於前時者,卽勢所必至,而人所不免也,況如臣者,少而尫脆善病,仍作平生貞疾,痰飮之膠結也,癖積之衝逆也,痞泄之無度也。到老益痼,當寒尤劇,外面之形殻雖存,眞元之銷鑠無餘,最是阿睹暴暗,耳聰全減,頭眩神錯,如墜煙霧,脚力虛軟,行步蹣跚,戶庭升降,雖須人扶持,輒喘喘欲仆,今夫見叨之職,流品之甄別則淸濁必審,功能之銓敍則錙銖是爭,臣將以此頭緖,以此症樣,其何可出膺寵命,進主長席,酬接如市之門刺,考閱堆案之班簿,上副委毗之眷,下愜平允之望哉。殿下旣燭其實狀,而猶且任之不疑,臣亦自知其難强,而猶欲擔舁驅策,則是眞責瞽以能視,却步而求前也。臣之才不堪任之實,非但已悉於前疏,殆近例讓,猶屬緩聲,臣不敢復事覼縷,而卽此病情之危綴,亦足以有槪聖聰,爲臣究竟法耳。今玆臚陳醜狀,極知其萬萬猥屑,而情窮勢迫,自不覺其歸於慢瀆之科,臣罪至此,益無所逃,苟使臣有一毫堪承之勢,則以臣庸才蔑識,受恩三朝,與天無極,頂踵都歸造化,赴蹈實所甘心,今於白首崦嵫之景,豈惜軀命之微,不思塵刹之報,而病之所使,力不從心,誠亦末如之何矣。疾痛則呼,卽臣子迫切之情,無願不遂,乃上天體物之仁,臣於悶隘之中,所恃而自譬者,惟此而已。伏乞天地父母,俯垂矜諒,亟許鐫遞臣新叨重任,以幸公事,仍治臣屢瀆之罪,以昭法紀,千萬至祝。臣無任云云。答曰,省疏具悉。卿其勿辭行公。
上在昌德宮。停常參·經筵。
自人定至夜二更,灑雨下雨,測雨器水深二分。
惠慶宮進服杏吉飮,自今日一貼式限三貼煎入事,榻前下敎。
南惠寬,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
金蓍根啓曰,明日常參·經筵,取稟。傳曰,停。
南惠寬啓曰,合辭許久闕啓,事甚未安。除在外,未署經外,未肅拜·呈告人員,竝卽牌招,何如?傳曰,允。
南惠寬啓曰,來十一日朝參日次矣,敢稟。傳曰,停。
南惠寬啓曰,禁衛營將官來言,今日本營軍兵日次私習云矣,敢啓。傳曰,知道。
南惠寬啓曰,御營廳將官來言,今日本廳軍兵日次私習云矣,敢啓。傳曰,知道。
金啓溫啓曰,來十一日輪對日次矣,敢稟。傳曰,當次人受點,後日次待令。
金蓍根啓曰,行左承旨李儒慶,右承旨沈奎魯,左副承旨韓興裕,今日不爲仕進,竝卽牌招,何如?傳曰,允。
沈奎魯啓曰,行兵曹判書徐榮輔掃墳事,今方下直出去矣,所佩命召,來請還納,何以爲之?敢稟。傳曰,仍佩往來。
備忘記,昌城府使元永龜下直,長弓一張,長箭一部,片箭一部,筒兒一箇賜給。
金蓍根啓曰,藥房提調·副提調持湯劑來待矣。傳曰,封入。
金蓍根啓曰,行吏曹判書趙尙鎭牌不進,參判李好敏,參議金會淵三牌不進,推考傳旨及禁推傳旨,今方捧入,而開政命下,已至多日,一向違召,終不承膺,事體道理,極爲未安。判書更爲牌招,參判所當更請牌招,而係是一日四牌,何以爲之?敢稟。傳曰,參議分鍊,與判書·參判,一體更爲牌招。
金蓍根啓曰,行吏曹判書趙尙鎭,參判李好敏,參議金會淵牌不進,推考傳旨及罷職傳旨,今方捧入,而開政命下,已至多日,連違召命,終不承膺,事體所在,萬萬未安。判書·參判,竝更牌招,何如?傳曰,允。參議只推,一體更爲牌招。
金蓍根啓曰,行吏曹判書趙尙鎭,參判李好敏,參議金會淵再牌不進,推考傳旨及罷職傳旨,今方捧入,而開政命下,已過多日,一向違召,無意承膺,事體道理,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判更爲牌招。
傳于沈奎魯曰,前判書金在昌敍用,令該曹口傳付軍職,使之慈宮承候。
兵曹口傳政事,大護軍單金在昌。
以左副承旨韓興裕牌不進罷職傳旨,傳于金蓍根曰,只推。
金啓溫,以弘文館言啓曰,本館下番闕直,事甚未安。應敎李在秀,副應敎趙琮鎭,副校理朴蓍壽,旣有只推之命,竝卽牌招,以爲推移入直之地,何如?傳曰,允。
金啓溫,以弘文館言啓曰,本館下番闕直,事甚未安。校理鄭祖榮由限已過,副修撰申在植自鄕上來云,竝卽牌招,以爲推移入直之地,何如?傳曰,允。
沈奎魯啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于沈奎魯曰,只推。
以應敎李在秀,副應敎趙宗鎭,副校理朴蓍壽牌不進罷職傳旨,傳于金啓溫曰,只推。
以校理鄭祖榮牌不進罷職傳旨,傳于金啓溫曰,只推。
金蓍根,以吏曹言啓曰,卽接平安監司鄭晩錫報備局狀辭,則以爲,德川郡守閔致成,謂有身病,連呈辭狀,無意還官,本邑以積弊之局,邑務民事俱罔措,其所收拾接濟之方,不可付之生手,更加甘飭該曹,囚家僮催促下送,故自臣曹屢度催促,則身病沈重,不得下去云。雖未知病勢之如何,而邑弊旣積,糴政方殷,道臣再報備局,連促還官,而一向稱病,終不下去者,事體所在,誠極未安。令該府拿問處之,何如?傳曰,許遞。令該曹口傳差出,使之卽日下送,可也。
吏曹口傳政事,以金爲德川郡守。
金啓溫以侍講院言啓曰,本院下番四員內,兼司書尹久東家有拘忌之疾,說書李鶴秀呈辭受由,司書兼說書俱未差,下番闕直,事甚未安。不得已上番姑降入直,而下番未差之代,今日政以在京無故人差出,待下批,卽爲牌招以爲入直之地,何如?傳曰,允。
沈奎魯,以備邊司言啓曰,北道先運襦衣作木三十八同零,去核木花二千一百九十斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭,發關嚴飭之意,敢啓。傳曰,知道。
沈奎魯以義禁府言啓曰,保放罪人宋仁載·徐有偁·李景熙·南泰德·李心會等,還囚照律以入之意,敢啓。傳曰,知道。
禁府照目粘連,武臣兼宣傳官李心會矣本府議啓內,試體何等嚴重,而敢爲容奸之計者,萬萬駭然,以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目粘連,英陵令南泰德矣本府議啓內,井蓋修改,雖是職分內事,身爲陵官,擅斫松木,至登道啓,萬萬驚駭,以此照律,罪杖一百流三千里,以年七十四,收贖,告身盡行追奪,私罪,奉敎依允爲旀,功減一等爲良如敎。又照目粘連,典籍李景熙矣本府議啓內,捉囚邸吏,囚供雖或發明,借隷橫侵,亦係法外,以此照律,罪杖八十收贖,奪告身三等,私罪,奉敎依允爲旀,功儀各減一等爲良如敎。又照目粘連,咸悅前縣監徐有偁·宋仁載等矣本府議啓內,積逋未捧,或値己庚之大無,或緣飮漕而經遷,不得準捧,事勢固然是白乎矣,糴法本自嚴重,不可全然無罪,違法之律,在所難免,以此照律罪,各笞五十收贖,解見任別敍,私罪,奉敎依允爲旀,竝只功減一等爲良如敎。
沈奎魯以禁衛營言啓曰,本營哨官李敏坤身病猝重,勢難察任,改差,何如?傳曰,允。
大司憲金羲淳疏曰,伏以臣負累抱釁,杜門跧伏,息影禁足,如窮無歸,尙庶幾自此永謝簪紳,退歸林野,少贖敗輿之前愆,稍舒傷弓之餘悸,以延桑楡之晩景,以答天地之洪造,臣之所日夜祈祝者。而邇來數月之間,除旨聯翻,申之以長憲之命,誠不敢知滓穢如臣,何足有無於當世,而仰煩聖念之存錄也。臣惝怳震恐,不知所屆,臣聞孺子滄浪之曲,聖人識之者,戒其自取之也。臣之向來遭罹,亦臣之滄浪也。臣本以孤寒畸蹇之蹤,被兩朝甄鎔疏拔之恩,由微末至崇顯,凡華班膴仕,先驅而不讓人,銓衡重矣,尙且謬塵,一而又再,久而不去,驟躐可懼也,盈滿可戒也。人猜鬼忌,亦可憂也。而睯不自知,狃若固有,行危徑而不輟,踵禍階而不避,臣可謂愚且妄矣,世之疑臣憾臣者,由玆而萃,發而爲讆言,固其理也。誠使臣早知斂退,不與世相干,何慍于人之深,而必有惡聲至也?是所謂臣之滄浪也。中夜興思,自不覺愕然以驚,懍然而懼,騂然而恧也。倘微我殿下覆露之仁,臨照之明,憐其愚而察其誣,脫之網罹之中,臣安得保有今日哉?臣之一毛一髦一飮一啄,皆殿下賜也。臣得以藉雨露之涵濡,與麋鹿群休於林下,亦足矣,尙何敢隨人彈冠,復齒於顯列哉?而乃殿下旣疏濯之,又假借之,是其恩造之厚也,適足以增臣之懼,媒臣之殃也,若以爲全保身之道則未也。臣於曩者,貪進而不止,不免於駭穽,尙亦爲臣之悔也。若夫不知懲也,進而又悔焉,則悔將何及,臣雖欲仰藉庇覆,其可得乎?嗚呼,士夫之立身也,澡其躬而潔其行,粹然無一點瑕纇,然後始可以藉手事君,而今爲人所顚擠矣,身蒙不潔,若泥淖之不可湔滌,平居對人,尙且屛縮忸怩,斂氣退避之不暇,況復進之朝著,重以汚於冠裳,臣雖無嚴無恥,放倒之甚,亦不敢爲也。殿下尙何取於臣哉,而迫而使進也,縻而使久也,使乖其廉防,致有損於國體哉。臣之日一違召命,積而至旬有餘日,猶復違而不已,蓋亦不獲已也。況玆仁天示警,聖念興惕,民國危安之機,禨祥弭導之會,大小群工,昌言嘉猷,各效其誠忠之日,而臣則不敢以臺閣自居,噤不得一言,自隳其職守,噫,臣而不職,厥罪誠大矣,而倖而幸逭,秪增悚惶,臣情之至危且窮,於此而極矣。臣以是徊徨躑躅,不敢造次唐突,而終亦冒死鳴號,益見其戚矣。伏惟聖慈,哀臣之情,諒臣之罪,遞臣所帶憲職及兼綰諸任,以幸公事,以安私分,許臣歸身故里,獲保殘喘,以卒拯濟生成之澤,千萬伏願。臣無任云云。答曰,省疏具悉。卿其勿辭行公。
上在昌德宮。停常參·經筵。
金啓溫啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安。除在外,未署經外,未肅拜·呈告人員,竝卽牌招,何如?傳曰,允。
金蓍根啓曰,藥房提調·副提調持湯劑來待矣。傳曰,封入。
金啓溫啓曰,行吏曹判書趙尙鎭,參判李好敏三牌不進,推考傳旨及參議金會淵三牌不進,依定式禁推傳旨,今方捧入,而開政命下,已過屢日,終不變動,揆以事體,尤萬萬未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
金啓溫啓曰,行吏曹判書趙尙鎭,參判李好敏,參議金會淵牌不進,推考傳旨及罷職傳旨,今方捧入,而政命已至一旬,日事違召,終不承膺,揆以事體,萬萬未安。判書·參判,竝更爲牌招,何如?傳曰,允,參議只推,一體更爲牌招。
金啓溫啓曰,行吏曹判書趙尙鎭,參判李好敏,參議金會淵再牌不進,推考傳旨及罷職傳旨,今方捧入,而開政命下,已至旬日,一向違召,無意擧行,事體所在,萬萬未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判更爲牌招。
沈奎魯啓曰,行大司憲金羲淳·掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于沈奎魯曰,只推。
以江原監司趙弘鎭狀啓,高城郡守李在修病難還任,不得已罷黜事,傳于金啓溫曰,令該曹口傳差出,使之當日辭朝。
吏曹口傳政事,以尹永鎭爲高城郡守。
以咸鏡監司金履陽狀啓,三水府使尹彦喆衰病難强,不得已罷黜事,傳于金啓溫曰,令該曹口傳差出,使之卽爲下送。
吏曹口傳政事,以李彬爲三水府使。
韓興裕,以備邊司言啓曰,德川郡守閔致成,因吏曹草記,有許遞之命矣。近來關西諸邑,無不凋瘵,百弊層生,而至於德川,尤有甚焉。幸賴此倅之誠心做去,庶有蘇救之望,而今若徑遞,付之生手,則民邑事誠萬萬可悶,況今秋務方殷,民憂孔棘,決不可暫曠,特爲仍任其職,使之當日還官,以更無敢淹滯之意,嚴飭分付,何如?傳曰,允。
韓興裕,以備邊司言啓曰,向來三南·海西道臣,以綿農之失稔,皆有代錢之請,而係是年分之前,故原啓則還送,以待分等更啓之意,覆啓行會矣。卽見慶尙監司金魯應狀啓,則備陳綿災之孔慘,民情之切矜,而復申前請矣。列邑災報,雖或過實,道臣行部,皆所目擊,峽野均歉,旣無分等之可論,杼軸皆空,實難本色之責納,則當此出秩之時,宜軫紓力之道,而至於全道純錢,決難準施,況此訓局保布,與他自別,從前許代,多出特恩,有非道臣之遽然仰請者,而今此純錢之請,事體未安,該道臣從重推考。慶州等六十二邑各項軍布與樂工保布,竝折半代錢,訓局保布,三分一代錢,各處經用雖有定限,而以今民勢,亦難趁期督捧,依所請,限歲前鱗次收納之意,分付,何如?傳曰,允。
韓興裕,以備邊司言啓曰,卽見江原監司趙弘鎭狀啓,則以爲,列邑穡事,未免歉荒,儒武之齎糧遠赴,在所當念,辛未·壬申及今年公都會覆試,辛未秋等及壬申春秋等,今年春秋等勸別武馬兵選武都試,竝爲退行於明秋事,請令廟堂稟旨分付矣。覆試都試之連年退行,有非勸奬之道,雖甚可悶,値此歉歲,文武士貽弊之端,亦不可不念,依狀請,許令退行於明秋,何如?傳曰,允。
上在昌德宮。停常參·經筵。
金啓溫啓曰,明日常參·經筵,取稟。傳曰,停。
韓興裕啓曰,合辭許久闕啓,事甚未安,除在外,未署經外,未肅拜,呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
金著根啓曰,藥房提調·副提調持湯劑來待矣。傳曰,封入。
韓興裕啓曰,臣興裕以入直禁軍戎器點考進去,下直之意,敢啓。傳曰,知道。
韓興裕啓曰,臣依定式,進詣仁政殿月臺,入直禁軍等戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
金啓溫啓曰,行吏曹判書趙尙鎭,參判李好敏三牌不進,推考傳旨及參議金會淵三牌不進,依定式禁推傳旨,今方捧入,而政命已過多日,一向屢違,無意承膺,事體道理,俱極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判更爲牌招。
韓興裕啓曰,行大司憲金羲淳·掌令牟達兼·權傛牌不進,執義宋啓榦·持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于韓興裕曰,只推。
吏曹口傳政事,奎章閣待敎單李鶴秀。
金啓溫,以吏曹言啓曰,高城郡守口傳差出,當日辭朝事,命下矣。新除授高城郡守尹永鎭,時在忠淸道魯城地云,不可等待其上來,改差,其代更爲口傳擬入,何如?傳曰,允。
吏曹口傳政事,以尹光心爲高城郡守。
金啓溫,以吏曹言啓曰,司僕寺正朴周壽呈狀內,矣身素患痰癖之症,近添一倍,時日之內,萬無起動供職之望云,有難强令察任,改差,何如?傳曰,允。
金啓溫啓曰,行吏曹判書趙尙鎭,參判李好敏,參議金會淵牌不進,推考傳旨及罷職傳旨,今方捧入,而開政命下,已過旬日,一向違召,無意變動,事體道理,萬萬未安。判書·參判,竝更爲牌招,何如?傳曰,允。參議只推,一體牌招。
傳于金啓溫曰,政命已過旬日,吏判終無變動,豈有如許事體乎?不飭之當該承旨,從重推考,違牌勿爲呼望。
傳于金啓溫曰,吏判仍以前牌催促,違牌,勿爲呼望。
金啓溫,以吏批言啓曰,新除授高城郡守尹光心呈狀內,矣身素患痰癖風眩之症,自夏秋以來,一倍委頓,轉側須人,以此病情,萬無時月內跨馬登程之望,卽速入啓遞改云,其身病旣如是危篤,則有難强令往赴,罷黜,其代今日政差出之意,敢啓。傳曰,知道。
金啓溫以吏批言啓曰,侍講院說書,今當差出,而前望中只有二人,故不得已以二望擬入之意,敢啓。傳曰,知道。
有政。吏批,行判書趙尙鎭進,參判李好敏進,參議金會淵牌不進,右副承旨金啓溫進。以李東冕爲司諫,趙庭和爲司書,朴宗來爲左參贊,金在昌爲判尹,曺允遂爲戶曹參判,安光宇爲刑曹參議,姜斗煥爲兵曹佐郞,金在昌爲知經筵,李健植爲監察,崔斗顯爲司饔奉事,鄭運甲爲崇靈殿參奉,柳鼎養爲司僕正,李靖會爲敦寧主簿,具悌元爲司圃別提,尹尙烈爲典籍,李復鉉爲高城郡守,李舒爲光陵令,金致均爲英陵令,李鶴秀爲說書,兼執義金箕殷·李止淵,兼持平金·曺錫正減下,學正任泰濬·金持泰,學錄李衡柱,學諭尹師殷,承文正字鄭熙祚竝單付,故府使趙榮先贈吏參,同知趙守喆考。
兵批,行判書徐榮輔受由在外,參判李錫圭呈辭在外,參議鄭景祚病,參知韓象默入直進,同副承旨南惠寬進。僉知李章紹,大護軍宋銓,上護軍朴宗來,護軍權常愼·趙萬元,副護軍金熙周·鄭魯榮·金宗淳·李集運·柳相奎·柳得源,副司直洪大浩,副司果柳鼎養·任天常·林處鎭竝單付。
金啓溫啓曰,明日生進放榜時,兩司侍臣當爲進參,除在外·未署經外,呈告人員,竝待開門牌招,何如?傳曰,允。
行吏曹判書趙尙鎭疏曰,伏以,臣之所叨匪據,今已六七日矣,辭本再上而徒紆鄭重之批,庚牌荐降而坐犯違慢之辜,開政成命,亦經屢宿,而只緣微末之去就,致煩鎭日之酬應,罪戾層積,悚懍冞切,猶冥然頑然,不知變動者,是豈臣全昧義分而然哉?夫人臣辭職,其道不一,才實不合則辭焉,情有難冒則辭焉,病不自力則辭焉。然而恩命一例敦迫,廉義不暇自恤,則才之不合者,猶可强也,情之難冒者,亦可强也。至於年甚衰而病隨痼者,則獨不可以强焉,此則古人所謂不以筋力爲禮之義也。今臣以若菲才,較若所叨,雖知其萬萬不稱,而旣是宿趼,又無情勢,則臣何敢費說疊床乎?惟是所不免者癃病也,至難强者精力也,量此尸居之餘氣,其亦何職之可了,而尤不敢抖擻擔夯者,銓地是已。故臣果不揆煩猥,而兩疏所陳,直據醜穢之實,而終未蒙天鑑之開許,是必日月之明,猶謂臣之病情足可驅策,而歸臣於例飭之科也。厚誣之罪,臣固自訟,而抑有一說之可仰復者,臣之年前見職之許解,昨冬中權之特遞,此莫非曲軫微臣之盛德至意,而數年之內,病勢倍加,兩銓之間,冒據俱難,則前日之所已得請者,獨不可援例丐恩於今日乎?嗚呼,臣卽一虛舟也,旣纏膏肓之疾,又値鐘漏之境,更有何榮途一念,橫着肚裏,而今玆所被新命,初非夢想之攸到,實是勉强之不得,其欲速卸重負,復還本分者,卽亦常情之不泯,而炳然如丹者也。今若早蒙褫鞶之恩,得以安意調息,少延殘喘,則於人臣辭受之義,非特無愧而已。在聖朝成物之仁,亦豈少補也哉?震剝之極,寢餐殆忘,玆又畢暴肝血,仰瀆崇嚴。伏乞聖慈,憫臣綦危之疾,諒臣懇祝之情,亟準所請,以幸公私,仍命有司,重勘臣前後逋慢之罪,以嚴邦憲,千萬幸甚。臣無任云云。答曰,省疏具悉。卿雖云年老,重大之任,足可堪當,卽爲肅命。
上在昌德宮。停常參·經筵。
藥房副提調金蓍根啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一向,卿不必入侍矣。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
王大妃殿進御加味大調中湯依前方五貼製入事,榻前下敎。
惠慶宮進服杏吉飮,依前方一貼式限五貼煎入事,榻前下敎。
金啓溫啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安。除在外,未署經,傳旨未下外,未肅拜人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
韓興裕啓曰,備邊司郞廳來言,今日賓廳日次,而領議政金載瓚在外,左議政韓用龜,右議政金思穆俱有身病,不得來會云矣,敢啓。傳曰,知道。
金蓍根啓曰,藥房副提調持湯劑來待矣。傳曰,封入。
李儒慶啓曰,假注書睦台錫身病猝重,勢難察任,今姑改差,何如?傳曰,允。
睦台錫改差,代以高時臣爲假注書。
高時臣在外,代以金逸淵爲假注書。
以吏曹參議金會淵再牌不進罷職傳旨,傳于南惠寬曰,只推。
沈奎魯啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇牌不進罷職傳旨,傳于沈奎魯曰,只推。
以掌令牟達兼·權傛,獻納李久源牌不進罷職傳旨,傳于沈奎魯曰,只推。
沈奎魯啓曰,持平李羲發下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以持平李羲發禁推傳旨,傳于沈奎魯曰,分揀。
吏曹,奎章閣待敎單李鶴秀。
韓興裕,以都摠府言啓曰,今日入直內三廳武兼禁軍及軍兵等當爲中日習射技放,而生進放榜相値,不得設行之意,敢啓。傳曰,知道。
上在昌德宮。停常參·經筵。
金啓溫啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安。除在外,未署經外,未肅拜·呈告人員,竝卽牌招,何如?傳曰,允。
金啓溫啓曰,左參贊朴宗來除拜後過三日不爲出肅,依定式推考警責,仍卽牌招察任,何如?傳曰,允。
金蓍根啓曰,藥房副提調持湯劑來待矣。傳曰,封入。
金逸淵有頉,代以成始光爲假注書。
沈奎魯啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于沈奎魯曰,只推。
韓興裕啓曰,兵曹郞廳來言,今此增廣武科覆試試官,明日當爲磨鍊以入,而判書徐榮輔,參判李錫奎受由在外,不得擧行云,何以爲之?敢稟。傳曰,令次堂擧行。
沈奎魯啓曰,正言李儒象,以其親病,投章徑歸,原疏纔已捧入矣,所當直捧遞差傳旨及推考傳旨,而此與無端下鄕有異,從重推考,何如?傳曰,允。
以咸鏡監司金履陽狀啓,今十月令薦新生銀魚,限內不得封進,惶恐待罪事,傳于金啓溫曰,卿其勿待罪事,回諭。
以咸鏡監司金履陽狀啓,今十月令薦新進上生文魚·生大口魚,限內不得封進,惶恐待罪事,傳于金啓溫曰,卿其勿待罪事,回諭。
金啓溫,以禮曹言啓曰,卽接四館所牒呈,則壬申八月秋到記殿講入格直赴會試幼學崔龍羽,癸酉二月春到記殿講入格進士朴天謙,俱以講經生,兼爲製述,而願赴於今此增廣文科覆試事報來矣。殿講入格直赴會試人之從願許赴於增廣文武覆試,曾有已例,幼學崔龍羽等二人,依所報許赴之意,分付何如?傳曰,允。
韓興裕,以都摠府言啓曰,副摠管尹魯東以刑曹參判,本曹坐起,晝仕出去之意,敢啓。傳曰,知道。
韓興裕,以備邊司言啓曰,卽見江華留守洪義浩狀啓,則以爲,本府添餉貿米條,每年春以錢分,秋以米捧,而近因荐歉,狀請後以錢還捧,而有名無實,壬申以前流來未捧,合爲四千三十二石零,便成積逋,收殺沒策,今秋爲始限十年,每年四百三石三斗,必以本色準捧,以錢還捧之謬例,無敢狀請之意定式,嶺·完營劃來本錢,竝付司倉元餉,依巡還例,分給民間,作米收捧,而以此成節目報備局,以爲每年磨勘事,請令廟堂稟旨分付矣。錢分錢捧,旣失添餉之意,年復年來,反成積逋之弊,今若革罷謬例,更定新式,未捧條則排年準捧,劃來錢則當年作米,一以爲徵逋,一以爲添餉,則本府痼瘼,可期永袪,依狀請施行,仍令成節目報來,何如?傳曰,允。
韓興裕,以備邊司言啓曰,卽見江華留守洪義浩狀啓,則以爲,今秋官鎭門聚點,固當依例設行,而本府與所屬諸島諸邑,俱被慘歉,民情遑急,今若督令赴點,則來往糜費,在所當念,依近例姑爲停止事,請令廟堂稟處矣。戎政之關係雖重,民情之繹騷當念,依所請姑令停點,何如?傳曰,允。
韓興裕,以備邊司言啓曰,卽見黃海監司趙鍾永,水使柳和源狀啓,則以爲,長淵縣白翎鎭漂人十二名問情,則乃是大淸江南省太倉州崇明縣人之逢風漂到者,而船隻破傷,願從旱路回去,船隻破材木,彼人所見處燒火,粧船鐵物及可以帶去者,從願輸送,斤重難運之物,依例折價以給,彼人歸期,當値天寒,綿着衣袴等物照例製給事,請令廟堂稟旨分付,而漂人渰死三名中,二名拯得者之埋瘞等節,以擧行後登聞爲辭矣。漂人旣願從陸,依其願發送,而係是內地人民,所當別定咨官領送,而許多貽弊,不可不念,且今節使之行,非久當發,令年老譯學與差使員,次次替傳,領付灣府,待使行到灣,仍爲交付入送之地,其破碎船隻,彼人所見處燒火,粧船鐵物及物件中可以帶去者,令地方官與差員,眼同照數,詳考名色,別修成冊付送,卜重難運者,折價以給,所着衣袴等物,令該道照例製給,刷馬供饋等節,使各其道另爲申飭施行。咨文令槐院撰出,亦爲順付於節使之行,渰死人之已爲拯得者,從願厚埋,未拯得者,則更爲嚴飭於沿海各邑,期於拯得之意,分付,何如?傳曰,允。
韓興裕,以兵曹言啓曰,卽接慶熙宮衛將南雲耉牒報,則昨夜行巡時,至武德門近處,有人迹,故使軍士卽爲掩捕,則三人越墻逃走,二人捉來,乃是十歲之兒。問其委折,則欲取落葉,與隣居李士源·金同伊·朱好文,同爲越墻入來云。莫重宮墻,有此深夜潛越之境者,萬萬驚駭,分付捕廳,逃走三漢,期於捉得,照法嚴繩,何如?傳曰,允。
韓興裕,以訓鍊都監言啓曰,今十月二十二日王大妃殿寶齡六旬,上候平復,王世子冊禮,王大妃殿寶齡周甲合四慶慶科增廣別試武科殿試時,本局將校軍兵直赴應試應頉之類,竝別單書入之意,敢啓。傳曰,知道。
韓興裕,以禁衛營言啓曰,今此慶科增廣武科殿試時,本營將校中直赴應試應頉人,別單書入之意,敢啓。傳曰,知道。
韓興裕,以御營廳言啓曰,今此慶科增廣武科殿試時,本廳將校軍兵中直赴應試人,依定式別單書入之意,敢啓。傳曰,知道。
正言李儒象疏曰,伏以,臣卽接鄕信,則臣之本生偏母,素患痰癖之症,挾感添劇,胸膈煩悶,呼吸不通,委身床笫,須人轉側,食飮全却,氣息奄奄,促臣歸護,臣自聞此報,方寸煎迫,玆不得不忙陳短章,徑尋鄕路。伏乞聖慈,俯垂矜察,亟遞臣所帶見職,仍治臣擅離之罪,以安賤分,以昭法紀,千萬幸甚。臣無任云云。省疏具悉。爾其勿辭救護。
八道儒生幼學李桂秀·金在羽·金箕旻·李憲奎·趙鎭豪·柳師欽·金履默·金尙霖·李陽采·宋欽人·宋三圭·宋一敎·李埰·金箕暻·金在和·金在田·宋欽學·李龍白·宋一淨·朴宗澤·宋眞圭·趙鎭傑·金相楫·金光湜·宋一洪·宋一文·宋述仁·金在人·李濟純·宋翕仁·尹埴·金致礪·任時說·李元爕·具聖魯·安琥重·李鼎儼·金再鳴·朴允德·盧周學·洪文豹·朴之馨·權得仁·李敬弼·姜啓周·姜以應·金命允·禹載邦·徐行復·金致運·鄭夏淵·李載範·金熙綏·南景愚·李在俊·南復陽·李可祥·金榮浹·金致殷·金振聲·奇學老·李命中·崔殷浩·安其命·安其性·鄭光洙·李浣·鄭鎭邦·金宇明·李春復·安必濟·李榮復·李明赫·李光烈·申道喆·黃述祖·黃季祖·申錫膺·申秉文·申大坤·安百壽·安楨·李義喆·洪秉義·安光周·安光度·李鼎夏·李亨承·尹在亮·任熠·閔種英·尹惠老·任奎白·金魯玉·李元七·李漢老·河在文·金遇坤·朴宗榦·南奎恒·金璿·金錡·金華淳·申在俊·魚錫樂·沈滉之·尹光晦·尹光龍·李集喆·洪秉鼎·申在文·尹東老·李基大·李基德·徐應淳·金在善·張鉉玉·黃在中·申在元·沈益之·申光朝·朱亨履·許岱·許仁·金啓中·金月來·廉寬·高賢宅·董一正·嚴俊大·魏保哲·金尙淳·都滄海·金夏鍾·金履珏·申得哲·安聖澤·朴光杓·申洪圭·李彬·金泰彬·朴光運·楊泰淳·進士宋基鼎·趙鎭玉·趙鎭剛·成亨默·金基熤·朴鏜·金履鎭·金相協·金在熊·趙用逵·金履禛·金履偉·李元爕·尹壽·崔演重·權重睦·任泰魯·李海路·金普淵·趙雲師·洪履八·洪世迪·李應淵·卞孟來·文東赫·柳東植·金若淵·姜忠永·金瑋·金玘·權尙顯·朴聲載·趙台升·李魯臣·成益純·柳濂·南履喆·朴文道·尹宗益·梁·李在完·姜元會·李一羽·崔日昌·李鼎茂·徐明輔·兪伯煥·董鎭寬·幼學金命喆·李柱憲·李光逸·宋啓溢·金相和·宋啓哲·金在僖·金在達·任煐·金在膺·金在仁·鄭樂善·李羲若·金安淳·金魯文·金雲柱·任泰始·金貞喜·李基明·李基冕·吳在弼·李仁秀·任爔·鄭光祖·任衡白·李正熙·李根晦·金魯喆·金鼎柱·李泰文·李齊淵·李度益·金在誠·金守鉉·尹行健·尹煋·南昌潤·閔益世·李羲淳·鄭浩大·金喜雨·柳喆源·林正浩·金魯剛·尹行源·韓鐸履·丁孟規·金尙烈·洪世遇·康周邦·辛夔寧·朴東傑·鄭取善·南夏中·申在瑚·李漢元·高秉國·金復淵·除尙輔·李廷龜·金學鉉·朴宗元·趙學源·金達興·任友哲·柳致永·朴以奎·鄭福臣·柳樂·金光澤·吳愚尙·河慶朝·崔尙龜·朴致相·金敬海·全有德·李秉淳·盧碩宇·韓敬楫·安壽祿·崔理鎭·金致淡·丁玄爀·沈斗永·崔舜龍·李支賢·洪亨直·朴中得·金應祥·崔喜銓·安德淳·朴相孝·金致大·朴文基·朴致基·張志衡·崔一河·鄭濟·金啓光·楊奎煥·申宗楫·呂一柱·許蓮·林冀河·高哉儀·盧碩儀·宋柬·鄭奎東·金㴛·林碩禧·尹龜鉉·文振采·金處坤·徐相玉·南斗秋·任泰奎·金成大·金尙義·郭再亨·金載忠·陳振秀·朴淵浩·金致澤·金致翰·金聖振·申始權·鄭守圭·金載恒·宋奇默·鄭光弼·趙忠淳·梁國觀·李象泰·徐學淵·趙昌休·崔尙允·韓德祚·朴弼鉉·朴應淵·朴明淵·金時明·尙明煥·申光億·元永升·沈師魯·金洛龜·嚴一鉉·申泰永·鄭鴻逵·邊養淳·沈松之·崔秉常·崔秉魯·許涑·李義直·朴宗善·李齊應·李躐·李敬烈·羅昌漢·羅有素·曺允根·尹東赫·李大坤·柳枝光·裵正修·梁廷煥·吳有常·金漢默·徐致德·金基文·趙基邦·李彦弼·禹基鎭·李夢春·崔光八·權極達·趙旻圭·羅德奎·羅致和·朴聖根·金敬元·李璧齊·崔七運·金礪珌·朴光一·金光燁·兪慶達·韓命大·朱昌禹·李箕錫·朴宗文·金達秋·金載順·金尙恒·黃純彦·柳鉉邦·趙尙履·崔廷福·崔秉圭·崔秉鼎·南宮學·尹濟大·安文欽·安明欽·韓鍾履·李仁濟·韓重履·韓用羽·申在儀·申錫曾·洪達明·李箕鎭·韓錫履·盧亨中·元和叔·沈松明·朴東壽·朴亨鎭·李知遠·金明世·沈學元·李穎皎·安奎·姜熙亨·姜志永·李義範·趙在重·權仲穆·安景緯·李台遠·元錫孫·柳興亨·洪益綸·閔百忠·閔百顯·尹熙采·尹惠采·尹鳳烈·李邦烈·鄭璿·李東爕·柳煋·柳性養·申光順·郭林栢·李明九·李珏·李聖謨·李聖猷·安宗文·尹光緖·李東省·李東簡·李益祐·崔永膺·安宗斗·李永建·李得雨·李鍾雨·申德羽·郭林道·洪秉瑞·沈緯之·黃坤·黃鉉·宋文玉·成在崇·任秉常·徐有汝等疏曰,伏以,臣等,先聖所謂東西南北之人也,湖海之邈焉,嶺峽之僻焉,關塞之隔焉,或蚩蚩蠢蠢,或昧昧貿貿,寡見寡聞,不識不知,而至若大人君子德行事業,蓋亦有耳史而口碑者,是其自然而然耳。況我近故忠獻公臣朴準源,宰相而無宰相之權,勳戚而無勳戚之勢,輔導睿學,而有睿學成就之功,保護聖躬,而有聖躬康安之勞,扶翊四百年宗社,而泰山盤石如也。鎭撫億萬命生靈,而袵席乳哺如也。斯乃通國之所尊慕,秉彝之無異同焉,則雖以臣等遐土賤品,寧獨無咨嗟咏歎,欽頌愛戴之衷乎?噫,臣等竊嘗習聞於家庭黨塾之間,以爲,匡君安民,八域咸賴,是忠獻之力也。尙德報功,百世宜祀,是章甫之責也。若輩盍圖之,臣等於是,倡議遍告,詢謀僉同,乃敢齋沐治疏,跋涉赴京,相率叫閽,冒瀆崇嚴,惟殿下澄省焉,蓋忠獻公,生有異質,天分甚高,氣宇明秀,骨格俊爽,玉之溫也,金之精也,秋水之澄淸也。自在髫齔,篤於行義,動靜事爲,合乎禮節,師事賢兄,早歲聞道,纔成童,已盡讀通史,綱目,歷論古今治亂興亡是非得失,無不鑿鑿中理,聞者瞠然推詡,遂遍讀六經百家之文,玩索旨義,質疑問難,其兄,大儒也,輒稱之曰,識解精敏,吾所不及,聯床對討,切磋琢磨,相許以天倫間知己。尤好朱子書,刻勵課程,沈潛講究,資以體驗之方,加其存養之功,省察乎幽獨之中,戒懼乎造次之際,所以嚴心法大規模,積於中而發於外者,直下紫陽門路,而日用繩尺,最在眞實上道理,故其於孝友之政,又皆得之乎性分之所固有,至誠惻怛,不待勉强。事親也,甘旨之具,起居之節,不以貧窶而少闕,刺臂進血,嘗糞禱天,不以倉遽而少緩,哭泣之哀,顔色之戚,不以疾病而少懈。事兄也,如事親,凡有事,必稟而後行,塤篪迭唱,棣蕚交輝,及其驪湖窮寓,不堪鴒原之情,徒行遠省,往來頻繁,嘗聞遘癘,蒼黃奔赴二百餘里,朝發暮抵,晝夜診護,竟獲勿藥。周甲之日,永感孔懷,悲痛如新,不御酒饌,終身之慕,因心之愛,老而不衰,人皆感歎其蘊之爲德行有如此者,立朝二十餘年,初由蔭塗進,晩以戚里顯,而其爲忠且獻焉者,蓋觀於諡法而可知矣。是以事先大王也,風雲際會,魚水契合,一堂都兪,可以比隆於唐虞三代之盛。嘗進言曰,人君深察進退消長之機,以正朝廷,其本在於存天理遏人欲,先正君之心,又嘗於經筵上,從容顧問,天人命道心性理氣之說,亹亹不已,歷歷敷奏,明白的當,天顔有喜,酬酢如響,大加禮遇,亟稱老師宿儒。又嘗昵侍燕閒,討論經籍,上或問時政得失,則只對其所詢,一不干於國家大事,又嘗曰,刑政者,人主之柄也,臣豈敢弄之哉?又誦惟辟作福作威之訓,三復興歎,以寓深戒,上候違豫,憂形於色,無異父母之疾,又遭賓天,哀號飮泣,盡其方喪之禮。肆先大王嘗敎曰,此人風儀,眞宰相也。又曰此人多愼獨之工,又曰不獨其兄有學行,是亦眞學者,操躬飭行,明習經義,可合諭善之材,然不必以官職縻之。又曰保護沖子,在卿一身,而兼有輔導之責,雖有師傅諭善,不如卿自內勸課。又曰予亦以文多賴其力,事殿下也,自元子定號之初,受寧考付托之命,直宿護養,小心謹愼,洞洞屬屬,夙夜勞勩,起居常隨,寢食必察,逮至衣尺漸長,課督經傳甚勤,導以大道,申以聖訓,手寫程·朱箴銘,進爲昕夕之誦,隨事隨處,殫竭勉勵,幾無退食之暇。嘗陳戒曰,若不專一學問,未免有名無實之歎,誠者實理也,不讀則已,旣讀,當眞實讀之,不做去則已,旣做當眞實做之,番番留其心,字字致其意,耐遲久耐辛苦,無略綽塞責底意,無飛揚逐物之念,此便是誠,卽大學誠意章之毋自欺也。不但讀做爲然,發一言行一事皆如此,無一毫虛僞參錯於其間,則雖由是而至於聖人不難,中庸之自戒懼謹獨,至篤恭而天下平,無他道,只是一箇誠字,庚申嗣服,東朝垂簾,周成之春秋未壯,殷高之諒闇方居,時象有岌嶪之勢,人情無倚靠之處。嗚呼,此何等時也,而乃以肺腑之親,自任柱石之重,只知有國,不知有身,十載深嚴,一心衛護,疹痘調治,誠力殫盡,節次康復,玉體無恙,夾輔王室,坐鎭人心,以迓祈天永命之休,以弼我東方丕丕基,而專務鞱晦,常戒矜伐,泯然無迹,默焉不泄,譬猶喬嶽洪溟,不見運用,而利澤所及,自有難量。肆我貞純聖后,嘗敎曰,主上幼沖,國勢孤危,將誰恃之乎?特賜召見,勉以國事,嘉其保護至誠,授將任銊,擢卿晉秩,前後恩禮,愈尊愈隆,亦我殿下,親綴文諭祭曰,國之安保,賴公之功,寡躬逮今,非公功誰,又爲之大書特書於墓道之石曰,小子受公之敎,情有祖孫之親,兼有師弟之義,自幼至長,一物之知,一字之通,莫非公之功之誠。又曰十八年敎,其敎也直,噫其盛矣,大哉王言,華衮鄭重,宸章煒煌,前聖後聖,其揆則一,是誠千古曠絶之事,萬歲不朽之圖,其發之爲事業有如此者。然則忠獻公,在家而黔婁·庾衮也,在邦而周公·召公也。垂紳正笏,不動聲色,稚圭如之,有德有言,有功有烈,君實同之,鞠躬盡瘁,死而後已,孔明近之。是宜生則事之以簠簋,歿則享之以俎豆,用彰朝家尊顯崇報之德,用伸士林景仰愛慕之誠也。而只蒙爵諡之贈,尙稽腏享之擧,豈非朝家之曠典,士林之缺望者乎?此臣等所以縷縷仰籲於聽卑之天,而雖或至再至三,期於不得請則不敢止也。臣等伏聞前此京鄕儒生,已以玆事,相繼陳章,殆四五度,而殿下過軫難愼,輒靳兪允,大聖人所作爲,固非臣等遐賤愚迷所敢窺測,而至伏讀批旨中,非謂不可,愈久愈好之敎,始有以仰認聖意之萬一也。雖然大家祠院祀享,儘是士林尊禮,特其許不許,有繫乎朝家耳。事體之重大,分數之謹嚴,非若朝廷之配,聖廡之躋,而屢度陳請,一直靳許,有似別般物事,政難當下決着者然,多士之抑鬱,四方之訝惑,其又烏可已耶?莫或聖念,及於分議之不一,而有些持難耶?豈亦聖念,及於今日之太忙,而姑且因循耶?此則竊恐有未必然者,凡係此等事,國人皆曰可也則此國是也,國朝已有行之則此國典也,何公議不一之爲慮,今日太忙之爲嫌哉。噫,山林獨善,儒士之常分,郡邑遺愛,守宰之細節,而尙爲其鄕之善,或有其鄕之祀,則夫以忠獻公之學承淵源,行篤彝倫,功存社稷,澤被生民,而縱未能家侑戶祝,大享其報,乃於平日杖屨之所感,精爽之猶存,仰遺躅之如昨,結數椽之茅屋,修兩丁之香火,其在君子分定之地,固無加損,而適足爲後學之瞻依而已,則以我殿下之聖明,獨何所難而靳持若是,亦何所待而遲延至此耶?臣等不勝區區憂惜之忱,干冒猥越,敢此畢陳,伏願殿下,穆然深思,超然遠覽,亟允建祠驪江之請,俾成忠獻公腏享之典,奚啻有光於聖德,有幸於斯文?臣等于于寸寸,不遠而來,抱此耿耿,一封竣事,謹當感激攢頌,與有榮焉,臣等無任云云。省疏具悉。已諭於前批,爾等退修學業。
上在昌德宮。停常參·經筵。
金啓溫啓曰,明日常參·經筵,取稟。傳曰,停。
沈奎魯啓曰,合辭方張之時,兩事無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本聽軍兵日次私習云矣,敢啓。傳曰,知道。
沈奎魯啓曰,同副承旨南惠寬今日不爲仕進,卽爲牌招,何如?傳曰,允。
金蓍根啓曰,藥房副提調持湯劑來待矣。傳曰,封入。
沈奎魯啓曰,行大司憲金羲淳,掌令牟達兼·權傛牌不進,執義宋啓榦,持平李羲發·李周禎在外,監察茶時之意,敢啓。傳曰,知道。
以大司諫柳烇,獻納李久源,掌令牟達兼·權傛牌不進罷職傳旨,傳于沈奎魯曰,只推。
以同副承旨南惠寬牌不進罷職傳旨,傳于沈奎魯曰,只推。
金啓溫,以禮曹言啓曰,今此增廣別試文科覆試試官,當爲磨鍊,而擬望之人乏少,閣臣·承旨,竝擬,何如?傳曰,允。
金啓溫,以禮曹言啓曰,今此增廣別試文科覆試試官,當爲磨鍊,而堂下無故可擬之人乏少,依近例以堂上官通瀜擬入之意,敢啓。傳曰,知道。
金啓溫啓曰,文科覆試試官趙尙鎭·李相璜·宋銓·朴宗薰·鄭尙愚·金愚淳·朴宗京·李儒慶牌不進,無以備員受點,竝更爲牌招,參試官金會淵·洪時濟牌不進,無以備員受點,令該曹改付標以入,尹命圭·柳訸·崔秀俊牌不進,亦無以備員受點,令該曹更爲擬入,何如?傳曰,允。
金啓溫,以禮曹言啓曰,因政院啓辭,文科覆試參試官金會淵·洪時濟之代,改付標以入,而時無職名人,令該曹口傳付軍職,何如?傳曰,允。
韓興裕啓曰,武科覆試二所試官金愚淳·朴宗京牌不進,更爲牌招,一所參試官李基栽·趙直永在外,尹庠圭牌不進,無以備員受點,令該曹更爲擬入,二所參試官趙秀仁·金洛龍在外,令該曹改付標以入,何如?傳曰,允。
以文科覆試參試官金會淵·洪時濟·尹命圭·柳訸·崔秀俊牌不進罷職傳旨,傳于韓興裕曰,只推。
以武一所參試官尹庠圭牌不進罷職傳旨,傳于韓興裕曰,只推。
金啓溫啓曰,文科覆試試官趙尙鎭·李相璜·宋銓·朴宗薰·鄭尙愚·金愚淳·朴宗京·李儒慶再牌不進,無以備員受點,所當更請牌招,而係是一日三牌,何以爲之?敢稟。傳曰,更爲牌招。
以文科覆試參試官南履翼牌不進罷職傳旨,傳于金啓溫曰,只推。
韓興裕啓曰,武科覆試二所試官金愚淳·朴宗京再牌不進,無以備員受點,所當更請牌招,而係是一日三牌,何以爲之?敢稟。傳曰,更爲牌招。
金啓溫啓曰,文科覆試試官趙尙鎭牌不進,李相璜·宋銓·朴宗薰·鄭尙愚·李儒慶三牌不進,依定式罷職傳旨,今方捧入,而無以備員受點,趙尙鎭更爲牌招,而李相璜·宋銓·朴宗薰·鄭尙愚,令該曹改付標以入,何如?傳曰,允。竝只推,嚴飭牌招,違牌,勿爲呼望。
兵曹口傳政事,副護軍單南履翼。
金啓溫啓曰,今此文武科覆試監試官,當爲備員,而行大司憲金羲淳,掌令牟達兼·權傛,大司諫柳烇,獻納李久源牌不進,執義宋啓榦,持平李羲發·李周禎,司諫李東冕,正言林東鎭·李儒象在外,無以備員受點,何以爲之,而行大司憲金羲淳,更爲牌招,何如?傳曰,山林外竝許遞,政官牌招開政。
金啓溫啓曰,行吏曹判書趙尙鎭,參判李好敏牌不進推考傳旨,今方捧入,而開政命下之後,如是違牌,事甚未安。參議金會淵,以參試官,違牌傳旨未下,判書·參判,竝更爲牌招,何如?傳曰,允。
以吏曹參議金會淵牌不進罷職傳旨,傳于金啓溫曰,只推。
金啓溫啓曰,吏曹參議金會淵,旣有只推之命,一體牌招,何如?傳曰,允。
金啓溫啓曰,今日政新除授臺諫,竝待下批牌招,以爲監試官備員受點之地,何如?傳曰,允。
有政。吏批,行判書趙尙鎭牌不進,參判李好敏進,參議金會淵牌不進,右副承旨金啓溫進。啓曰,行判書趙尙鎭,參議金會淵竝牌招不進,小臣獨政未安,何以爲之?敢稟。傳曰,仍爲之。以趙萬元爲大司憲,朴宗正爲大司諫,朴孝成爲司諫,任㸁·徐有素爲掌令,李沆爲獻納,朴在冀·李禮延爲持平,任文白·尹應大爲正言,洪起燮爲修撰,宋冕載爲輔德,金魯敬爲同經筵,李靖會爲尙衣僉正,徐有聲爲監察,尹永鎭爲司饔主簿,鄭璯爲安奇察訪。
兵批,行判書徐榮輔受由在外,參判李錫圭呈辭在外,參議鄭景祚入直進,參知韓象默病,左副承旨韓興裕進,大護軍金羲淳,副護軍柳烇,副司直李東冕·權傛·牟達兼·李羲發·李周楨·李久源,副司果李儒象·林東鎭竝單付。
金啓溫啓曰,監試官,諫院則已爲備員,而憲府則大司憲趙萬元,執義宋啓榦在外,掌令任㸁牌不進,徐有素家在城外,只有持平朴在冀·李禮延二人,無以備員受點,何以爲之?敢稟。傳曰,更爲牌招。
金啓溫,以禮曹言啓曰,大小科陳試人草記許赴事,曾有定式矣。己巳年增廣文科初試入格幼學鄭萬善·宋致純·張載喆·金相種·權蓍,俱因遭故,依法典陳試,縣令尹五榮,進士嚴燾,幼學朴齊顯,以覆試試官應避,亦依定式陳試,竝爲許赴於今此增廣文科覆試之意,敢啓。傳曰,知道。
韓興裕,以備邊司言啓曰,卽見江華留守洪義浩狀啓,則備陳穡事慘歉之狀,仍以爲,本府府倉及各宮各鎭堡今秋所捧還米太,尤甚面尤甚戶限三分一,尤甚面之次戶,之次面尤甚戶限四分一,竝停退,當捧條,亦依此等分,以相當穀準折代捧,訓·禁·御三軍門留營穀之分給於境內者,亦依本府例分數代定事,竝請令廟堂稟旨分付,而來頭賑濟之方,鱗次登聞爲辭矣。今年畿農,率多歉荒,而本府災損,比他尤酷,至有設賑之議,民情遑急,蓋可想得,第念本府穀簿,近益減縮,排巡分糶,猶且苟艱,今此新還分數停退之請,勢難準許,尤甚面尤甚戶限四分一,尤甚面之次戶,之次面尤甚戶限五分一停退,停退外當捧條,依此分數,準折代捧,三軍門留營穀,亦依本府例,許令停代,何如?傳曰,允。
金啓溫,以吏曹言啓曰,前經歷朴履榮名字,改以潤榮事告狀,令藝文館給帖,何如?傳曰,允。
金啓溫以司饔院監膳提調意啓曰,漁夫契貢人等呼訴內,冬節已屆,江水稍冷,魚族深入,設網屢日,不能捉得,日下生膳,將至闕供之境,限捉得間以活鷄全數代封云。在前如此之時,曾有稟處變通事,而莫重御供,自下不敢擅便,惶恐敢啓。傳曰,代封。
韓興裕以左右捕盜廳言啓曰,因兵曹草記,慶熙宮宮墻潛越罪人李士源·金同伊,朱好文等三漢,譏詗捉得,移送秋曹之意,敢啓。傳曰,知道。
吏曹判書趙尙鎭疏曰,伏以,臣怵迫嚴命,冒膺銓職,去就猖披,病情惶恧。此際臣之姓名,猥入於文科覆試試望,庚牌儼臨,其在往役之義,敢不蹶趨承,而第臣痰癖痼症,決無以觸冷奔走之外,眼視暴暗,精力綿短,雖汗漫書帙,纔閱一二板,兩眼便覺棘瀝,昏眩頹臥,良久始定,加以病祟沈纏,舊識銷落,凡係文字間工程,已屬笆籬邊物,故年來大小試役,一切自劃,此實通朝之所共知也。今雖欲强策孱骸,冒赴試席,而眼力之眊昏也如此,氣息之綿綴也如此,其何能屢日鎖院,考閱許多試券,評定其甲乙高下耶?臣身顚仆,非敢自恤,而其爲試事之僨誤,多士之缺望,明若觀火,不待智者而後可知也。堂堂朝著,群彦林立,當品排望,不患無人,而該曹之不計可堪與否,必以老病難强者,苟然充擬,恐非重科試之道,實未知其得當也。百爾思量,決是行不得之事,玆敢坐犯違傲,忙陳短籲。伏乞聖慈,俯垂諒察,亟許變通,以重試體,千萬幸甚。臣無任云云。答曰,省疏具悉。卿其勿辭,卽爲入來。
上在昌德宮。停常參·經筵。
韓興裕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金啓溫啓曰,玉堂備員間視事頉稟之意,敢啓。傳曰,知道。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
金蓍根啓曰,行左承旨李儒慶今日不爲仕進,卽爲牌招,何如?傳曰,允。
金蓍根啓曰,藥房副提調持湯劑來待矣。傳曰,封入。
以司諫朴孝成牌不進罷職傳旨,傳于沈奎魯曰,只推。
以掌令徐有素牌不進罷職傳旨,傳于沈奎魯曰,只推。
金啓溫,以弘文館言啓曰,本館上番闕直,事甚未安。副應敎趙琮鎭,校理鄭祖榮,副校理朴蓍壽,竝卽牌招,以爲推移入直,新除授修撰洪起燮,一體牌招察任,何如?傳曰,允。
金啓溫啓曰,明日常參·經筵,取稟。傳曰,停。
以校理鄭祖榮,副校理朴蓍壽,修撰洪起燮牌不進罷職傳旨,傳于金啓溫曰,只推。
以咸鏡監司金履陽狀啓,進上生文魚等,不得一時封進,惶恐待罪事,傳于金蓍根曰,卿其勿待罪事,回諭。
司諫朴孝成啓曰,臣言議風采,百無一取,孤根孑孑,墻壁無依,閉門息交,守分養拙,灰心於進取之塗,斂迹於是非之場,環顧一世,無怨無惡,而夏間韓始裕論人之疏,揷入臣名,遣辭絶悖,是豈意慮之所到哉?言官之遭人譏斥,避嫌,例也。避辭苟或過中,則人之反詈,亦無足爲怪也。今臣所遭,求其說而不可得也。臣於正月念後,待罪憲職,其時韓始裕之疏出,而語多疑眩,其論臺閣也,有曰,居言職而當言不言者,請施刋版之典,憑公營私,構陷人於罔測之科者,請施屛裔之典。若論未然之事,則何至於分等勘律乎?彼所謂憑公營私,果不知指的之所在,而若其不言之責,臣亦同罪,目下人言,豈可諉之以未然之辭,而恬然自在乎?臣於是,擧論於避辭之末端,臺體所在,不得不然,況臣避辭,初不張皇臚列,而只提其疏中一二句語,以爲自引之端,彼所謂閃東忽西,簧鼓邪說者,果何事也?乃急於反詈,不覺春雉之自鳴耶?臺臣之前後違牌,非獨臣一人也。情勢有無亦非他人之所可與知也。彼旣出位屢疏,以言自任,責人之不言,猶之,可也。今乃簸弄過去之筆,不掩傷人之伎倆,抑何心腸乎?臣老廢冗散之一侍從也。把持臣身,何利於渠,而用意至此,雖不滿一哂,而身居臺職,遭此醜辱,臺端一步,鐵限在前,昨緣試役,天牌儼臨,而無路承膺,坐犯違傲,適値深夜,今始來避臣罪至此,尤無所逃。以此情踪,其何可一刻晏然於臺次乎?請命遞斥臣職。答曰,勿辭,亦勿退待。
南惠寬啓曰,司諫朴孝成避嫌承批之後,不出姑停望,直爲出去,事甚未安。推考,何如?傳曰,允。
金蓍根,以吏曹言啓曰,今十月十五日行景慕宮望祭大祝,前郡守金塡差,而時無職名,令該曹口傳付軍職,何如?傳曰,允。
韓興裕,以都摠府言啓曰,副摠管李東善,以御營中軍,軍兵等中日試射放事,南小營晝仕出去之意,敢啓。傳曰,知道。
韓興裕,以武一所試官意啓曰,臣所今日開場,因監試官之不備,巳時量始爲設行,而初試擧子當付元額九十三人內,無緣不呈單十五人除,實捧單爲七十八人矣。先自木箭試取之意,敢啓。傳曰,知道。
韓興裕,以武二所試官意啓曰,臣所今日平明開場應射擧子捧單數,自天字至地字半字,合爲九十人矣。先自木箭試取之意,敢啓。傳曰,知道。
韓興裕,以武一所試官意啓曰,臣所今日木箭應射擧子七十八人內,三矢入格十八人,二矢入格十人,一矢入格三人,合爲三十一人,未及試取四十七人矣。日暮姑停之意,敢啓。傳曰,知道。
韓興裕,以武二所試官意啓曰,臣所今日木箭應射擧子四十人內,三矢入格十八人,二矢入格九人,一矢入格十人,合爲三十七人矣。日暮姑停之意,敢啓。傳曰,知道。
上在昌德宮。停常參·經筵。
夜自二更至五更,灑雨下雨,測雨器水深七分。
金啓溫啓曰,明日常參·經筵,取稟。傳曰,停。
沈奎魯啓曰,合辭許久闕啓,事甚未安。除在外,試所進去外,未肅拜,呈告人員,竝卽牌招,何如?傳曰,允。
李儒慶啓曰,左副承旨韓興裕今日不爲仕進,卽爲牌招,何如?傳曰,允。
傳于金啓溫曰,禮房承旨馳詣宗廟·景慕宮,奉審摘奸以來。
金蓍根啓曰,藥房副提調持湯劑來待矣。傳曰,封入。
以左副承旨韓興裕牌不進罷職傳旨,傳于李儒慶曰,只推。
金啓溫,以弘文館言啓曰,修撰洪起燮,旣有只推之命,卽爲牌招察任,何如?傳曰,允。
以修撰洪起燮牌不進罷職傳旨,傳于金啓溫曰,只推。
掌令徐有素啓曰,臣言議風采,本不合於淸朝耳目之任,而柏府恩除,忽下於夢想之外,臣怵畏分義,冒沒出肅,粗伸叨謝之忱,而第臣於合啓中,有私義之不可隨參者矣。臣曾叨是職,以此引避,輒蒙體諒之恩,今臣處義,宜無前後異同,昨緣試役,天牌儼臨,而承應無路,坐犯違傲,適値夜深,今始來避,揆以臺體,所失尤大,以此情踪,其何可一刻晏然於臺次乎?請命遞斥臣職。答曰,依啓。
以司諫朴孝成牌不進罷職傳旨,傳于沈奎魯曰,只推。
金啓溫,以奎章閣言啓曰,明日卽書香閣冬孟朔大奉審日次,時原任閣臣,依節目進詣擧行之意,敢啓。傳曰,知道。
韓興裕,以備邊司言啓曰,卽見京畿監司李存秀災實分等狀啓,則通津等十二邑,置之尤甚,楊州等十七邑鎭,置之之次,加平等六邑,置之稍實。仍以爲,地部劃下災二百五十結外,不足災三千八百七十二結四十負八束,特令準劃,後錄諸條,竝請令廟堂稟處矣。其一,道內各邑庚午以前還布及昨年尤甚諸邑辛未還布,竝姑仍停,己巳舊還及己巳以前舊還,竝許仍停事也。其一,還穀之米租當納者,尤甚·之次邑折半,稍實邑三分一,以相當田穀,準折代捧,竝待明秋還作本色事也。其一,喬桐昨年停退還布仍停事也。其一,北漢平倉城餉所納邑中尤甚通津等九邑餉米,竝許捧留本邑,待明秋還納本所事也。其一,大興·臨津·長山等三處所納餉穀,捧留本邑,待明秋還納本所,而附近邑民之願納本所者,依願許之,耗米則依近例代錢鍮送事也。其一,禁·御兩營江都留餉米,依已例以錢代捧,待明秋還作本色事也。其一,守·摠兩營壯抄·牙兵及各樣軍官等身米,依近例每斗以四錢代捧事也。其一,長湍等五邑田結條所納大同米,特許田米代納事也。其一,南陽等四邑拯劣米太,依近例仍停事也。其一,推奴徵債防明秋防塞事也。今年畿農,自春徂夏,一直旱乾,及其得雨,節候已晩,而凡屬痒稼之災,殆無不備,早移者間多白枯,晩揷者又皆靑立,沿農畓農,食實無幾,道啓中己巳之歉,無過於今年者,誠非過語,惟是田農之免歉,實爲峽民之幸,道臣分等必有所十分裁量,依所請施行,災結加請之數,比之己巳,不過爲三之一,可謂精約,事目外不足災三千八百七十二結零,特爲加劃,舊還舊布之與新還竝督,以今民力,萬無拮据之望,竝依所請仍停,還穀之遇歉請代,蓋出裕民之意,固難靳許,而至於稍實邑之竝請代捧,差過分數,只就尤甚·之次邑,特許折半代捧,待明秋還作本色,喬桐以關防之地,荐遭歉荒,昨年還布之許令停退,乃是拔例軫恤之意,而若以今年秋事之稍勝於昨年,又欲準捧,則海島民情,易致繹騷,特爲仍停,通津等九邑餉米,依昨年例,限折半捧留本邑,待明秋還納本所,大興等三處城餉,依近例捧留本邑,待明秋還納本所,而近民之自願直納,耗米之以錢代送,亦爲許施,以除災民遠輸之弊,禁·御兩營江都留餉米,依所請以錢代捧,待明秋還作本色,守·摠兩營諸色身米及各樣納米,依昨年例,只於尤甚邑,代錢以捧,稍實·之次邑勿論,長湍等五邑大同之田米代納,係是惟正之供,事體至嚴,有不敢闊狹,置之,南陽等四邑拯劣米太仍停事,推奴徵債限明秋防塞事,竝爲依施,何如?傳曰,允。
韓興裕,以備邊司言啓曰,卽見廣州留守李肇源災實狀啓,則備陳穡事災損之狀,仍以爲,未付全災及流來舊覆沙之入於元災者,合爲九十四結九十八負七束,特許加劃,今年還餉中下道五面,實無純米捧納之勢,月谷一面折半,北方·聲串兩面三分一,儀谷·旺倫兩面四分一,以相當穀準折代捧,待明年還作本色事,請令廟堂稟旨分付矣。畿甸一路之歉,已陳於道臣分等之啓,今此南城,卽畿甸之一耳,其所被災,宜無此疆彼界之殊,而視年上下,較摠多少,乃是給災之規也。本府今年穡事,大損於昨年,則守臣請災之稍加於昨年,其勢固然。事目劃下外七十九結零,依狀請許劃,以爲均排之地,歉歲代捧,每多穀簿紊亂之弊,雖甚可悶,窮民紓力,惟在於此,亦不可不念,各邑分數代捧之請,亦爲依施,使之待明年還作本色,何如?傳曰,允。
韓興裕,以備邊司言啓曰,卽見咸鏡監司金履陽災實分等還穀賑資請劃狀啓二度,則定平等十一邑,置之尤甚,安邊等十四邑鎭,置之之次,稍實名色,不爲擧論,後錄諸條,請令廟堂稟旨分付矣。其一,新還餉尤甚邑三分二,之次邑折半,以某樣穀,準折代捧,待明秋還作本色,鏡城以北八邑交濟久置穀,亦限折半準折代捧事也。其一,安邊等九邑庚午舊還未捧及定平等七邑辛未·壬申停退未捧條,竝許停捧事也。其一,甲山邑債折米一千一百四十六石零今秋當捧者,亦許停捧事也。其一,明春開賑後,必有穀少難繼之邑,就附近元還餉,交濟穀稍裕處,參酌移劃事也。其一,明川以南進俸吏停止事也,其一,尤甚·之次邑限明秋勿定配所事也。其一,推奴徵債限明秋防禁事也。其一,交濟久置外,新還餉尤甚邑三分一,之次邑五分一停退,慶興則折半停退事也。其一,嶺南浦項倉穀,依丙申·戊申年例,限三萬石區劃,繼給還民事也。其一,交濟散在當年耗條二千石,備局句管私賑折米一萬石,許劃補賑事也。其一,本營月課及兵營句管各邑月課,依已例移補賑資事也。其一,本營所在官船稅中五百兩,依已例請得,貿鹽補賑事也。其一,鏡城以北八邑,三·甲兩邑內寺奴貢米二千六百六十四石,例以營賑穀給代,移錄於元會付州倉條,今年則勿爲會錄,以補賑資事也。其一,各邑所在各衙門穀簿不均,今番請得賑資,相換衙門,從便取用事也。其一,三南京司作錢穀,以租太竝屬本道,以補還賑事也。今年諸道穡事,皆有有始無終之歎,而本道則殆有甚焉。自經八月風水之災,近水而浸墊者,受風而摧剝者,未及蘇醒,嚴霜荐降,食實無幾,開南·開北,煞有被災之淺深,而摠以言之,則通一路全歉,無一邑稍實,今此兩等分排,必有所斟量,依此施行,新還代捧之請,蓋緣民情之遑汲,言念目下事勢,不可無闊狹之道,尤甚邑三分二,之次邑折半,以某樣穀許令準折代捧,待明秋還作本色,交濟久置穀,法意雖重,其在紓民力之道,亦難靳許,依所請限折半準折代捧,舊還未捧及停退未捧條,當此大歉之歲,竝新還督捧,乃是行不得之政,安邊等九邑庚午舊還未捧條,定平等七邑辛未·壬申停退未捧條,竝與甲山邑債穀,特許停捧,附近還餉之移劃於穀少邑,明川以南進俸吏之停止,尤甚·之次邑之勿定配所,推奴徵債防禁事,竝依施,新還停退,與代捧有異,決難容易許施,而以今本道民力,準數徵捧,其勢末由,新還餉尤甚邑三分一,之次邑五分一,依所請停退,慶興則被災偏酷,自當別論,限折半特許停退,捄荒之政,貴在豫講,今此道臣之請穀,非直爲賙賑之需,將欲使朝暮顚壑之類,厚受排巡之還,俾免捐瘠之患,在朝家懷保之政,何所靳惜,而嶺南浦項倉見在之穀,元數不敷,就其中以三千石許劃,又以濟民倉穀二萬石,加數區劃,至於三南穀京司作錢條請劃事,三南穡事,俱未免歉,來頭接濟,亦不可不念,置之,至於嶺穀運輸之節,旣有丙申·戊申已例,以精實各穀,豫爲裝載,擇定差員,及時入送之意,關飭於嶺南道臣,交濟散在當年耗條二千石,備局句管私賑折米一萬石,巡兵營句管月課,竝依所請劃給,本營船稅錢五百兩內,寺奴貢米二千六百六十餘石給代會錄條,亦爲許劃,各衙門穀簿,隨其多寡,相換取用事,竝爲許施,何如?傳曰,允。
韓興裕,以武一所試官意啓曰,臣所今日平明開場,昨日未畢試人,木箭仍爲試取之意,敢啓。傳曰,知道。
韓興裕,以武二所試官意啓曰,臣所今日平明開場,木箭仍爲試取之意,敢啓。傳曰,知道。
韓興裕,以武一所試官意啓曰,臣所今日木箭應射擧子四十七人內,三矢入格十七人,二矢入格九人,一矢入格十人,昨日入格三十一人,合爲六十七人矣。木箭今已畢試,鐵箭更自天字,鱗次試取之意,敢啓。傳曰,知道。
韓興裕,以武二所試官意啓曰,臣所今日木箭應射擧子五十人內,三矢入格二十四人,二矢入格十三人,一矢入格六人,昨日入格三十七人,合爲八十人矣。木箭今已畢試,鐵箭依近例,以兩防牌,仍爲試取之意,敢啓。傳曰,知道。
沈奎魯,以刑曹言啓曰,因兵曹啓辭,慶熙宮越墻罪人李士源·金同伊·朱好文等,自捕廳捉送臣曹,而其潛越情節,嚴加鉤覈,則渠等俱以武德門外居生之民,欲取落葉,乘夜潛入之罪,箇箇遲晩矣。謹按律文,則大典通編摘奸條,有曰,空闕犯夜人,杖一百徒三年。李士源等,竝依此律,各決杖一百後,士源黃海道載寧郡,同伊忠淸道槐山郡,好文鎭川縣,徒三年定配所,竝卽押送之意,敢啓。傳曰,知道。
判尹金在昌疏曰,伏以,臣獲戾神明,奄失所怙,冥然頑然,宜死不死,俯仰穹壤,此何人斯?嗚呼,先臣歷事三朝四十有七年,所被寵眷,曠絶隆摯,及夫病篤之時,我聖上爰命太醫,頒降珍劑,德意鄭重,與天無極。至若隱卒之典,絲綸惻怛,諭之以身許國家,同共休戚致侑之文,雲漢昭回,褒之以令望夙彰,規度合中,葬需至勤於聖念,節惠又出於特旨,終始恩數,幽明感泣。嗚呼,尙何言哉?先臣臨沒之言,眷眷於聖恩之未報,勗臣以盡忠王室,生死以之,遺戒丁寧,宛然在耳。臣之追先臣報殿下之血誠至願,銘鏤於肝肺,銜結於寤寐,非臣蕪拙之辭,所可形容其萬一也。今焉祥禫倏過,冠裳隨變,苫塊餘喘,含哀茹痛,豈忍自同恒人,復廁周行乎?抑臣有萬萬惶蹙者。畿邑公穀,奸吏偸弄,而如臣疎闇,徒擁虛簿,莅藩之初,旣未卽査徵流逋,解節之前,又未能覈得新犯,論其溺職,罪當何居?大僚筵奏,罰止譴削,以悚以愧,愈往愈深。迺者特敍有命,京兆·經筵,除旨聯翩,記簪之恩,縱極感祝,訟愆之蹤,末由趨承。玆敢冒入文字,仰瀆崇嚴之聽。伏乞聖明,俯垂鑑諒,遞臣本兼之任,勘臣逋慢之罪,以肅朝綱,以安微分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
夜自三更至五更,月暈。
藥房副提調金蓍根啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
王大妃殿進御加味大調中湯,依前方五貼製入事,榻前下敎。
惠慶宮進服加味養元散,自今日五貼式日次製入事,榻前下敎。
金啓溫啓曰,明日常參·經筵,取稟。傳曰,停。
沈奎魯啓曰,大司憲趙萬元,執義宋啓榦在外,掌令任㸁,持平朴在冀·李禮延試所進,掌令一員未差,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
韓興裕啓曰,備邊司郞廳來言,賓廳日次,而領議政金載瓚在外,左議政韓用龜,右議政金思穆俱有身病,不得來會云矣,敢啓。傳曰,知道。
金蓍根啓曰,藥房副提調持湯劑來待矣。傳曰,封入。
金啓溫,以弘文館言啓曰,本館上番闕直,事甚未安。校理鄭祖榮,副校理朴蓍壽,竝卽牌招,以爲推移入直,修撰洪起燮,旣有只推之命,一體牌招察任,何如?傳曰,允。
以副校理朴蓍壽,修撰洪起燮牌不進罷職傳旨,傳于金啓溫曰,只推。
金啓溫,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
金啓溫,以奎章閣言啓曰,景慕宮望廟樓今望奉審,無頉之意,敢啓。傳曰,知道。
韓興裕,以武一所試官意啓曰,臣所今日鐵箭應射擧子六十七人內,三矢入格十四人,未及試取五十三人矣。日暮姑停之意,敢啓。傳曰,知道。
韓興裕,以武二所試官意啓曰,臣所今日鐵箭應射擧子六人內,三矢入格六人矣。日暮姑停之意,敢啓。傳曰,知道。
韓興裕,以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
韓興裕,以武二所試官意啓曰,臣所今日平明開場,鐵箭仍爲試取之意,敢啓。傳曰,知道。
韓興裕,以武一所試官意啓曰,臣所今日鐵箭應射擧子五十三人內,三矢入格四十六人,二矢入格二人,一矢入格三人,昨日入格十四人,合爲六十五人矣。鐵箭今已畢試,片箭鱗次試取之意,敢啓。傳曰,知道。
韓興裕,以武二所試官意啓曰,臣所今日鐵箭應射擧子七十四人內,三矢入格七十二人,二矢入格二人,昨日入格六人,合爲八十人矣。鐵箭今已畢試,片箭元貫革外,加設二貫革,仍爲試取之意,敢啓。傳曰,知道。
韓興裕,以武一所試官意啓曰,臣所今日片箭應射擧子六十五人內,貫一中一人,邊一中四人,合爲五人矣。片箭今已畢試,騎蒭仍爲試取之意,敢啓。傳曰,知道。
兵曹,今二十二日武科增廣別試時直赴殿試人規矩,片箭三矢一百三十步一巡三中,柳葉箭五矢一百二十步一巡一中,取一技。
兵曹,今二十二日武科增廣別試殿試時元榜人規矩,片箭三矢一百三十步一巡二中,貫革五矢一百二十步一巡一中,柳葉箭五矢一百二十步一巡二中,取二技。
上在昌德宮。停常參·經筵。
韓興裕,以都摠府言啓曰,今日入直內三聽武兼禁軍及軍兵等,中日習付技放,請出標信。傳曰,知道。
金啓溫啓曰,明日常參·經筵,取稟。傳曰,停。
沈奎魯啓曰,大司憲趙萬元,執義宋啓榦在外,掌令任㸁,持平朴在冀·李禮延試所進,掌令一員未差,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
金蓍根啓曰,藥房副提調持湯劑來待矣。傳曰,封入。
韓興裕,以都摠府言啓曰,副摠管李東善,以御營中軍軍兵等中日試射放事,南小營晝仕出去之意,敢啓。傳曰,知道。
韓興裕,以兵曹言啓曰,今十月十六日立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
韓興裕,以兵曹言啓曰,宣傳官李檍,五衛將李章紹,俱以身病猝重,勢難供職,呈狀乞遞。五衛將曺慶夏,除授在外,過限未上來,竝改差,何如?傳曰,允。
韓興裕,以兵曹言啓曰,今十月十七日武臣堂上朔試射日次,而增廣武科覆試,慕華館·訓鍊院,俱爲設場,姑未畢試,不得爲之之意,敢啓。傳曰,知道。
金啓溫,以弘文館言啓曰,修撰洪起燮,旣有只推之命,卽爲牌招察任,何如?傳曰,允。
韓興裕,以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
沈奎魯,以義禁府言啓曰,卽接月令醫員金俊男手本,則時囚罪人李海範,素患疝積,處冷猝發,又添毒感,咳喘苦劇,食飮全却,轉側須人,實有難保之慮云。罪人病勢如此,則一邊保放,一邊草記,曾有定式矣。李海範姑爲保放之意,敢啓。傳曰,知道。
韓興裕,以武二所試官意啓曰,臣所今日片箭應射擧子八十八人內,貫一中入格一人,邊一中入格八人,合爲九人矣。片箭今已畢試,騎蒭仍爲試取之意,敢啓。傳曰,知道。
韓興裕,以武一所試官意啓曰,臣所今日騎蒭擧子六十五人內,四人應射,而無一人入格矣。日暮姑停之意,敢啓。傳曰,知道。
韓興裕,以武二所試官意啓曰,臣所今日騎蒭應射擧子十二人內,一中入格五人矣,日暮姑停之意,敢啓。傳曰,知道。
韓興裕,以武一所試官意啓曰,臣所今日平明開場,昨日未畢試之騎蒭,仍爲試取之意,敢啓。傳曰,知道。
韓興裕,以武二所試官意啓曰,臣所今日平明開場,騎蒭仍爲試取之意,敢啓。傳曰,知道。
韓興裕,以武一所試官意啓曰,臣所今日騎芻應射擧子六十一人內,一中入格一人,而騎蒭今已畢試,鳥銃鱗次試放之意,敢啓。傳曰,知道。
韓興裕,以武二所試官意啓曰,臣所今日騎蒭應射擧子六十八人內,三中入格一人,一中入格三人,昨日入格五人,合爲九人矣。騎蒭今已畢試,鳥銃仍爲試放之意,敢啓。傳曰,知道。
韓興裕,以武一所試官意啓曰,臣所今日鳥銃應放擧子六十五人內,貫一中,邊一中四人,邊二中三人,貫一中四人,邊一中二十四人,合爲三十五人矣。鳥銃今已畢試,而騎槍無一人應試,故仍爲捧講之意,敢啓。傳曰,知道。
韓興裕,以武二所試官意啓曰,臣所今日鳥銃應放擧子七十三人內,邊三中入格三人,貫二中入格一人,貫一中,邊一中入格二人,邊二中入格四人,貫一中入格五人,邊一中入格十五人,合爲二十九人矣。日暮姑停之意,敢啓。傳曰,知道。
韓興裕,以武一所試官意啓曰,臣所今日應講擧子五十五人內,入格四人矣。日暮姑停之意,敢啓。傳曰,知道。
李儒慶,以宣惠廳言啓曰,本廳郞廳前郡守李洛秀今已啓下,而方在罷散中,權付軍職,以爲冠帶常仕之意,分付該曹,何如?傳曰,允。
上在昌德宮。停常參·經筵。
金啓溫啓曰,明日常參·經筵敢稟。傳曰,停。
沈奎魯啓曰,大司憲趙萬元,執義宋啓榦在外,掌令任㸁·朴在冀·李禮延試所進,掌令一員未差,監察茶時之意,敢啓。傳曰,知道。
韓興裕啓曰,來二十一日朝參日次矣,敢稟。傳曰,停。
金啓溫啓曰,來二十一日輪對日次矣,敢稟。傳曰,當次人受點,後日次待令。
金蓍根啓曰,藥房提調·副提調持湯劑來待矣。傳曰,封入。
傳于金蓍根曰,藥房入侍。
以修撰洪起燮牌不進罷職傳旨,傳于金啓溫曰,只推。
金啓溫,以弘文館言啓曰,修撰洪起燮,旣有只推之命,卽爲牌招察任,何如?傳曰,允。
李儒慶啓曰,假注書成始光身病猝重,勢難察任,今姑改差,何如?傳曰,允。
成始光改差,代以具宜默爲假注書。
韓興裕,以兵曹言啓曰,今十月二十二日王大妃殿寶齡六旬,上候平復,王世子冊禮,王大妃殿寶齡周甲合四慶慶科增廣別試武科殿試時,直赴殿試人應試應頉區別,別單書入之意,敢啓。傳曰,知道。
韓興裕,以兵曹言啓曰,今十月二十二日王大妃殿寶齡六旬,上候平復,王世子冊禮,王大妃殿寶齡周甲合四慶慶科增廣別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番何以爲之,而處所則以何處擧行乎?敢稟。傳曰,以命官爲之,處所以慕華館爲之。
韓興裕,以備邊司言啓曰,卽見江原監司趙弘鎭災實分等狀啓,則高城等九邑,置之尤甚,橫城等十五邑,置之之次,平海等二邑,置之稍實。仍以爲,事目災七十結外,不足災九百十七結六十一負五束,特許準劃,後錄諸條,竝請令廟堂稟旨分付,而尤甚九邑來頭設賑之方,追于登聞爲辭矣。其一,今年還穀尤甚邑三分一,之次邑五分一停退,當捧條中尤甚邑折半,之次邑四分一,以相當穀準折代捧,待明秋還作本色事也。其一,伊川·安峽·鐵原·平康·金化·狼川等六邑辛未停退未捧各穀二萬四千七百十三石零,伊川·鐵原·平康·安峽等四邑壬申停退各穀一萬一千四百十五石零,絶戶停退各穀五百三十二石零,竝姑仍停,待明秋收捧事也。其一,各軍門各衙門軍布錢,尤甚邑折半,之次邑三分一停退,而訓局軍布,事體自別,不敢仰請事也。其一,伊川·鐵原·平康·安峽等四邑辛未停退軍需米一石零,軍布錢一千四百八十二兩零,壬申停退軍布錢一千六百十八兩零,絶戶停退軍需米一石零,身布錢三百十一兩零,限明秋仍停事也。其一,原州三軍門納保白米三百十五石零,依已例折半代錢事也。其一,平康所在弘陵香炭火田,伊川所在溫陵·懿陵香炭火田,淸璿郡主房折受火田,均廳屯火田,陳廢居多,難責元摠,而香炭體重,不敢仰請,恭俟稟處。至於宮房火稅,均廳屯火田,各軍門屯稅各衙門各宮房有土免稅,一從時起,俾無濫徵,而仍以此意,捧甘嚴飭事也。其一,狼川所在宜嬪宮折受田畓三十七結,昭載於年分摠冊,而本宮以七十三結收稅,故年年白徵,一依元摠,定式收稅事也。其一,尤甚·之次邑京外流配罪人,限明秋勿定配所事也。其一,推奴徵債,毋論三等邑,限明秋嚴防事也。本道以磽确之地,恒少登熟之時,而今年災損,有甚於昨年,則道臣分等,必有所目擊心量,依此施行,災民軫恤之方,固當靡不用極,而至於劃災之政,大關國計,在所審愼,溯考十數年,災摠最多者,不過四百餘結,今年穡事,雖曰告歉,近千結請災,有欠精約事目劃下外,六百結特爲加劃,新還停退,如非大無之年,難以遽議,只就尤甚九邑,四分一停退,而之次邑則勿論,歉歲代捧,便成近例,有難靳許,尤甚邑停退條外,當捧各穀,限折半以相當穀準折代捧,之次邑當年當捧條三分一,以相當穀準折代捧,竝令待明秋還作本色,各邑各年停退及未捧條,竝依所請仍停,待明秋收捧,各軍門各衙門軍布錢,只就尤甚邑,三分一停退,訓局軍布,自有所重,置之。伊川等四邑各年米布錢停退條,竝限明秋仍停,源州三軍門納保白米,許令折半代錢,各陵香炭執稅及各宮房各衙門火稅,免稅軍門及均廳屯〈田〉稅,許令從實起執卜,仍爲捧甘嚴飭,狼川宮畓之科外濫稅,以至數十年之久,使峽邑窮民,年年白徵者,誠極駭異,本事委折,從當査問於內司,而自今年一依元摠,定式收稅,俾無如前勒徵之弊,尤甚·之次邑勿定配所,推奴徵債嚴防事,竝爲依施,何如?傳曰,允。
韓興裕,以武一所試官意啓曰,臣今日平明開場,昨日未畢之講,仍爲捧講之意,敢啓。傳曰,知道。
韓興裕以,武二所試官意啓曰,臣所今日平明開場,鳥銃仍爲試放之意,敢啓。傳曰,知道。
韓興裕,以武二所試官意啓曰,臣所今日鳥銃應放擧子七人內,邊二中入格一人,邊一中入格四人,昨日入格二十九人,合爲三十四人矣。鳥銃今已畢試,騎槍當爲試取,而無一人應試者,講書仍爲試取之意,敢啓。傳曰,知道。
沈奎魯,以義禁府言啓曰,保放罪人李海範,還囚捧供以入,而病勢一向未差,仍爲保放之意,敢啓。傳曰,知道。
禁府啓目,統虞候李海範原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,微眚少過,特爲分揀放送爲良如敎。
沈奎魯,以刑曹言啓曰,依下敎,定配罪人茂朱尹文昌,高靈崔守謙,順天崔宗元,發關分付于各該道臣,卽爲放送之意,敢啓。傳曰,知道。
癸酉十月十七日午時,上御重熙堂。藥房入侍時,提調沈象奎,副提調金蓍根,記事官朴來謙,記注官孫錫祚·文養老,待敎李鶴秀,以次進伏。別待令富平府使洪旭浩,醫官吳千根·趙宗協,進伏楹外訖。象奎等曰,日氣猝寒,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,王大妃殿氣矣,何如?上曰,各殿宮氣候皆一樣矣。仍命醫官入診。旭浩診候訖,退伏奏曰,脈度如前調均矣。千根診候訖,退伏奏曰,左右三部調均矣。宗協診候訖,退伏奏曰,左右三部調勻矣。象奎曰,近日所進湯濟,本方是丸劑,而作湯十五貼,已滿一劑之限矣。進御後諸節詳承,然後繼進湯劑,可以議定,伏望詳細下敎焉。上曰,諸節與前一樣,別無動靜矣。象奎曰,前進湯劑,是溫劑也。胷膈間或無煩候,而亦果順下否?上曰,然矣。出去後議定湯劑,可也。進御宄原心腎湯,自明日停止事,出榻敎仍命退。諸臣以次退出。
上在昌德宮。停常參·經筵。
金啓溫啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安。除在外,試所進去外,呈告人員,竝卽牌招,何如?傳曰,山林外竝許遞,前望單子入之,待下批牌招察任。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
沈奎魯啓曰,獻納李沆,旣入闕中,不出姑停望,直爲出去,事甚未安,推考,何如?傳曰,允。
沈奎魯啓曰,掌令任㸁,旣入闕中,不出姑停望,直爲出去,事甚未安,推考,何如?傳曰,允。
具宜默在外,代以尹豐烈爲假注書。
尹豐烈有頉,代以姜必魯爲假注書。
臺諫前望單子入之,大司憲金履喬,大司諫吳泰賢,司諫姜世綸,掌令趙直永·姜世鷹,持平徐永輔·李儒修,獻納宋應圭,正言權漢緯,李禮延落點。
以修撰洪起燮牌不進罷職傳旨,傳于金啓溫曰,只推。
金啓溫,以弘文館言啓曰,修撰洪起燮,旣有只推之命,卽爲牌招察任,何如?傳曰,允。
沈奎魯啓曰,大司憲金履喬,掌令趙直永,持平徐永輔牌不進,執義宋啓榦,掌令姜世鷹在外,持平一員未差,監察茶時之意,敢啓。傳曰,知道。
以掌令趙直永,持平徐永輔牌不進罷職傳旨,傳于沈奎魯曰,只推。
金啓溫啓曰,卽者新除授持平李儒修出牌,則方在遭艱中云,當初前望之不爲付籤,至於蒙點,事甚疎忽,臣之矇然捧入,不勝惶恐,原單子更爲修正以入,而當該吏曹堂上,不可無警,推考,何如?傳曰,允。
臺諫前望單子入之,持平李集運落點。
南惠寬,以戶曹言啓曰,時御所內各司雨漏修改吉日,令日官崔福基推擇,則今十月十九日午時爲吉云。以此日時擧行,何如?傳曰,允。
南惠寬,以戶曹言啓曰,慶熙宮秋奉審執頉處修改吉日,令日官崔福基推擇,則今十月十九日午時爲吉云。以此日時擧行,何如?傳曰,允。
韓興裕,以兵曹言啓曰,兼司僕將具絳身病猝重,勢難供職,呈狀乞遞。領軍之將,不可久曠,改差,何如?傳曰,允。
韓興裕,以武一所試官意啓曰,臣所今日應講擧子五十一人內,入格十人,昨日入格四人,合爲十四人矣。各技皆已畢試,今方計劃,修正榜目之意,敢啓。傳曰,知道。
韓興裕,以武二所試官意啓曰,臣所今日應講擧子四十一人內,入格十五人矣。各技皆已畢試,仍爲計劃,修正榜目之意,敢啓。傳曰,知道。
韓興裕,以摠戎廳言啓曰,今此慶科增廣武科殿試時,本廳屬南陽·坡州別驍士直赴應試人,別單書入之意,敢啓。傳曰,知道。
上在昌德宮。停常參·經筵。
夜五更,月暈。
韓興裕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金啓溫啓曰,明日常參·經筵,取稟。傳曰,停。
沈奎魯啓曰,大司憲金履喬,掌令趙直永,持平徐永輔未肅拜,執義宋啓榦,掌令姜世鷹在外,持平李集運傳旨未下,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
以持平李集運牌不進罷職傳旨,傳于沈奎魯曰,只推。
以修撰洪起燮牌不進罷職傳旨,傳于金啓溫曰,只推。
金啓溫,以弘文館言啓曰,修撰洪起燮,旣有只推之命,卽爲牌招察任,何如?傳曰,允。
沈奎魯啓曰,試官出榜後詣闕,自是例也,而正言李延禮,今番文科會試監試進去矣。出榜後謂有身病,不呈肅單,自外徑歸,事體所在,極爲未安,推考,何如?傳曰,允。
兵曹口傳政事,護軍單朴宗正。
金啓溫,以禮曹言啓曰,卽接四館所牒呈,則今年九月秋到記製述入格進士李若愚,殿講入格幼學李齊學,直赴殿試事命下,而今番殿試,依例許赴事報來矣。依所報,許赴於今此增廣文科殿試,而前日草記中辛未正月春到記殿講入格直赴殿試幼學盧尙羲遭故云,許赴於後科殿試之意,敢啓。傳曰,知道。
金啓溫,以禮曹言啓曰,今十月二十二日慶科增廣別試文科殿試節目,當爲磨鍊,而凡於殿試,親臨與命官,前期稟旨後擧行,曾有定式矣。今番則何以爲之,而處所以何處擧行乎?敢稟。傳曰,仁政殿命官爲之。
上在昌德宮。停常參·經筵。
藥房提調沈象奎,副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
金啓溫啓曰,明日常參·經筵,取稟。傳曰,停。
沈奎魯啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓興裕啓曰,備邊司郞廳來言,今日賓廳日次,而領議政金載瓚在外,左議政韓用龜,右議政金思穆有身病,不得來會云矣,敢啓。傳曰,知道。
大司憲金履喬啓曰,風憲之長,責任甚重,本非如臣湔劣所可堪承,而忽伏奉前望特除之恩,召牌連降,屢違是懼,雖不得不章皇出肅,而第臣於合啓中,區區私義,有不可聯參者,向叨見職,以此引避,卽蒙體諒之恩,前後處義,宜無異同。當此合辭久闕之時,其何可一向虛縻,晏然蹲據於臺次乎?請命遞斥臣職。答曰,依啓。
注書朴來謙病,代以李賢默爲假注書。
以修撰洪起燮牌不進罷職傳旨,傳于金啓溫曰,只推。
金啓溫啓曰,頃者校理鄭祖榮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,許遞,前望單子入之,待下批牌招察任。
玉堂前望單子入之,校理鄭文始落點。
金啓溫,以弘文館言啓曰,本館上番闕直,事甚未安。副校理朴蓍壽,卽爲牌招入直,修撰洪起燮,旣有只推之命,一體牌招察任,何如?傳曰,允。
以校理鄭文始牌不進罷職傳旨,傳于金啓溫曰,只推。
以掌令趙直永,持平李集運·徐永輔,正言李禮延牌不進罷職傳旨,傳于沈奎魯曰,只推。
兵曹口傳政事,護軍單金履喬。
金啓溫,以吏曹言啓曰,成均館典籍孫興祖,受由過限未上來,依例改差,何如?傳曰,允。
金啓溫,以吏曹言啓曰,新除授成均館博士禹錫簡,除拜後過限未肅拜,依例罷職,何如?傳曰,允。
韓興裕,以兵曹言啓曰,今十月二十二日王大妃殿寶齡六旬,上候平復,王世子冊禮,王大妃殿寶齡周甲合四慶慶科增廣別試武科慕華館命官殿試時,直赴殿試人,追別單書入之意,敢啓。傳曰,知道。
韓興裕,以御營廳言啓曰,本廳把摠李克豐,受由下鄕,過限不來,爲先汰去之意,敢啓。傳曰,知道。
校理鄭祖榮疏曰,伏以,臣母以九耋之齡,當大病之餘,居常凜綴,若不能保,臣無時日離側之望,而適値館直之空,黽勉持被矣。卽接家信,則臣母自數日前,觸冒寒感,咳嗽吐痰,達宵不寐,寒熱煩悶,連日却食,症情苦重,神識昏涔云。臣自聞此報,煎迫罔措,而僚員不備,番次亦難推移,玆不得不冒昧陳章,徑出禁扄。伏乞聖慈,俯垂鑑諒,亟遞臣職,俾便救護,仍治臣罪,以昭法紀,千萬幸甚。臣無任云云。省疏具悉。爾則已許遞矣。
上在昌德宮。停常參·經筵。
沈奎魯啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
金啓溫啓曰,玉堂備員間視事頉稟之意,敢啓。傳曰,知道。
韓興裕啓曰,御營大將李溏,以本營習陣事,明日沙阿里出去矣,兼帶左邊捕盜大將所佩命召及大將牌傳令牌,何以爲之?敢稟。傳曰,仍佩往來。
以副校理朴蓍壽,修撰洪起燮牌不進罷職傳旨,傳于金啓溫曰,只推。
金蓍根啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,趙萬元落點。
掌令趙直永啓曰,掌憲之職,責任甚重,本非如臣湔劣所可堪承,而忽伏奉前望特除之恩,召牌連降,屢違是懼,雖不得不章皇出肅,以伸叨謝之忱,而臣於合啓中區區私義,有不可聯參者。在前如臣情地者,擧皆引避,輒蒙體諒之聖恩。今臣處義,宜無異同,以此情踪,其何可一刻晏然於臺次乎?請命遞斥臣職。答曰,依啓。
金啓溫啓曰,明日仁政殿文科殿試,命官爲之事,命下矣。何大臣進去乎?敢稟。傳曰,左議政進去。
金啓溫啓曰,文科殿試讀券官沈象奎·南公轍·朴宗慶牌不進,無以備員受點,竝更爲牌招,何如?傳曰,允。
以文科對讀官宋冕載·朴宗琦牌不進罷職傳旨,傳于金啓溫曰,只推。
以文科對讀官元在明牌不進罷職傳旨,傳于金啓溫曰,只推。
韓興裕啓曰,明日慕華館武科殿試,命官爲之事,命下矣。何大臣進去乎?敢稟。傳曰,右議政進去。
韓興裕啓曰,武科殿試考官金在昌·林漢浩牌不進推考傳旨,今方捧入,而無以備員受點,竝更牌招,何如?傳曰,允。
以武科參考官尹羽烈·朴瑞源牌不進罷職傳旨,傳于韓興裕曰,只推。
傳于金啓溫曰,文科命官左議政代,行禮曹判書南公轍爲之,武科命官右議政代,行兵曹判書徐榮輔爲之。
韓興裕啓曰,明日慕華館武科殿試時,兩司當爲進參,城上所牌招言送,何如?傳曰,允。
以持平李集運·徐永輔,正言李禮延牌不進罷職傳旨,傳于沈奎魯曰,只推。
金啓溫,以弘文館言啓曰,本館上番闕直,事甚未安。校理鄭文始,副校理朴蓍壽,修撰洪起燮,旣有只推之命,竝卽牌招,以爲推移入直之地,何如?傳曰,允。
韓興裕,以兵曹言啓曰,直赴殿試奉承傳別武士趙仁權等三百三人,隨其錄名,許赴於明日殿試之意,敢啓。傳曰,知道。
韓興裕,以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後仍爲監封,逢授於齎去禁軍處,沿路輸運及本道頒給等節各別惕念事,措辭關飭之意,敢啓。傳曰,知道。
上在昌德宮。停常參·經筵。
沈奎魯啓曰,大司憲趙萬元,執義宋啓榦,掌令姜世膺在外,掌令一員未差,持平李集運·徐永輔牌不進,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
韓興裕啓曰,今日武科殿試時,憲府城上所當爲進參,而執義宋啓榦,掌令姜世膺在外,一員未差,持平李集運·徐永輔牌不進,無進參之員,何以爲之?敢稟。傳曰,違牌人只推,更爲牌招,山林外在外人許遞,前望單子入之,待下批牌招察任。
掌令前望單子入之,尹奎應·崔致翼落點。
以校理鄭文始,副校理朴蓍壽,修撰洪起燮牌不進罷職傳旨,傳于金啓溫曰,只推。
金啓溫,以弘文館言啓曰,本館上番闕直,事甚未安。校理鄭文始,副校理朴蓍壽,修撰洪起燮,旣有只推之命,竝卽牌招,以爲推移入直之地,何如?傳曰,允。
金蓍根啓曰,吏曹郞廳來言,新恩政事,取稟。傳曰,當日爲之。
金啓溫,以禮曹言啓曰,今十月二十八日卯時慶科增廣別試文武科放榜時,親臨與權停例,何以爲之,而處所以何處擧行乎?敢稟。傳曰,仁政殿權停例爲之,可也。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而命官文科殿試相値,不得設行之意,敢啓。傳曰,知道。
上在昌德宮。停常參·經筵。
沈奎魯啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
金啓溫啓曰,吏曹郞廳來言,新恩政事當日爲之事命下,而判書趙尙鎭,參判李好敏,參議金會淵,俱以病不來,不得開政云。竝卽牌招,何如?傳曰,允。
以校理鄭文始,副校理朴蓍壽,修撰洪起燮牌不進罷職傳旨,傳于金啓溫曰,只推。
韓興裕啓曰,持平李集運避嫌退却之後,不爲傳啓,直爲出去,事體所在,極爲未安。推考,何如?傳曰,允。
金啓溫,以吏曹言啓曰,今此慶科增廣文科甲科第三人,當付七品職,而時無見窠,生進直長中仕日最多者,依例六品遷轉後,推移付職,何如?傳曰,允。
金啓溫,以弘文館言啓曰,本館上番闕直,事甚未安,今日政新除授玉堂,待下批牌招入直,何如?傳曰,允。
南惠寬以漢城府言啓曰,本府庶尹李憲祖,偏聽訟民之干囑,自嫌罪囚之決處,無端引入,擧措駭妄,往復之際,言辭悖慢,甚至於貽書同僚,詬辱備至,事係變怪,有關紀綱,不可置而勿論,汰去,何如?傳曰,允。
有政。吏批,行判書趙尙鎭進,參判李好敏牌不進,參議金會淵牌不進,右副承旨金啓溫進。啓曰,玉堂闕員,今當差出,而擬望之人乏少,外任竝擬,何如?傳曰,允。以金爲校理,李沆爲兼司書,崔秀俊爲吏曹正郞,李章紹爲敦寧都正,李久源爲相禮,具悌元爲敦寧主簿,金濟運爲引儀,李翼舜爲司䆃奉事,李憲周爲濟用副奉事,申錫輔·閔致殷爲童蒙敎官,趙冀永爲英陵參奉,徐胤輔爲章陵參奉,吳學秀爲顯隆園參奉,中學訓導單李命純,柳晊爲漢城庶尹。再政。以李命峻爲司圃別提。三政。典籍單金蘭淳,造紙別提單李民植,以上文武科甲科第一人,典籍單朴宗珩,文科甲科第二人,今加通政,登科前資窮,依法典陞堂上,內資直長單金敎喜,文科甲科第三人。
兵批,行判書徐榮輔進,參判李錫奎病,參議鄭景祚入直進,參知韓象默病,左副承旨韓興裕進。啓曰,黃海水使,今當差出,而擬望之人乏少,他道守令邊將,竝擬,何如?傳曰,允。以尹尙圭·鄭學耕爲同知,申光軾爲副摠管,尹相重·閔宗爀爲宣傳官,柳可源爲兼司僕將,鄭存玉·李禹道·安榘·鄭起鳳爲五衛將,任致得爲景福將,李命祿爲慶熙將,李周豐爲都摠經歷,李憲柱爲訓鍊僉正,宋益鼎爲司禦,沈能顯爲訓鍊判官,柳和中·李德休爲主簿,趙璟鎭·李翊會爲文兼,具載豐·尹豐烈爲武兼,洪勝圭爲副率,尹郁烈爲黃海水使,李琦鉉爲平安中軍,金志煥爲注文僉使,金鎭秋爲永登萬戶,栗浦權管單李海瑛,上護軍朴宗來·洪明浩,副護軍李檍,副司直朴孝成·鄭祖榮·李沆·除有素,任㸁·趙直永·姜世膺,朴在冀·尹應大·任文白·李洛秀·元榘,副司正鄭民行·鄭日復竝單付。
正言李禮延牌不進罷職傳旨,傳于沈奎魯曰,只推。
以吏曹參議金會淵牌不進罷職傳旨,傳于金啓溫曰,只推。
金啓溫以議政府左議政意啓曰,明日方物封裹時,政府西壁,當爲進參,而行左參贊朴宗來未肅拜,行右參贊洪明浩有身病,無以備員開坐,竝姑許遞,令該曹以在京無故人口傳差出,仍令政院,待下批牌招,以爲進參之地,何如?傳曰,允。
吏曹口傳政事,金羲淳爲左參贊,宋銓爲右參贊。
金啓溫,以吏曹言啓曰,今日政事中通禮院引儀金濟運,本職乃是造紙別提,而誤以瓦署別提書入,至蒙恩點,不審之失,臣不勝惶恐,而原望筒,次次改付標以入之意,敢啓。傳曰,知道。
上在昌德宮。停常參·經筵。
韓興裕啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
韓興裕啓曰,臣興裕,今日方物封裹進去,下直之意,敢啓。傳曰,知道。
金啓溫啓曰,右承旨沈奎魯,以考覈承旨受點矣。今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
南惠寬啓曰,卽者戶曹郞廳來言,今日都堂看品時,本曹判書當爲進參,而判書李相璜有身病,不得進參,無以擧行云。卽爲牌招,何如?傳曰,允。
金啓溫以議政府左議政意啓曰,今日方物封裹時,六曹堂上當爲進參,而吏曹判書趙尙鎭,參判李好敏,參議金會淵,俱以病不來,令政院竝卽牌招,以爲同參之地,何如?傳曰,允。
以校理金牌不進罷職傳旨,傳于金啓溫曰,只推。
金啓溫,以弘文館言啓曰,本館上番闕直,事甚未安。校理鄭文始,副校理朴蓍壽,修撰洪起燮,旣有只推之命,竝卽牌招,以爲推移入直之地,何如?傳曰,允。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運牌不進,徐永輔未署經,監察茶時之意,敢啓。傳曰,知道。
以持平李集運,正言李禮延牌不進罷職傳旨,傳于沈奎魯曰,只推。
以吏曹參議金會淵牌不進罷職傳旨,傳于金啓溫曰,只推。
以校理鄭文始,副校理朴蓍壽,修撰洪起燮牌不進罷職傳旨,傳于金啓溫曰,只推。
金啓溫,以吏曹言啓曰,登科前已受司果祿者陞六,載在法典矣。文科新及第李友秀·李光正,俱以童蒙敎官,登科前已受司果祿,依法典陞六,而放榜在邇,令該曹口傳付軍職,何如?傳曰,允。
沈奎魯,以備邊司言啓曰,卽見全羅監司朴崙壽狀啓,則以爲,今臘月及來正月當禁衛上番軍,兵使當爲點送,而歉歲廚傳,爲弊不些,以都會附近營將,依近例代行事,請令廟堂稟旨分付矣。營將之替行調點,蓋軫軍民之弊,而已成近例,今亦依狀請許施,何如?傳曰,允。
沈奎魯,以備邊司言啓曰,卽見水原留守李益運災實狀啓,則備陳穡事災損之狀。仍以爲,未移晩移覆沙等災,合爲八百八十九結四十七負四束,事目災二十五結外,不足災八百六十四結零特許準劃,丁卯停退各穀,依已例仍停,戊辰·己巳停退未捧各穀,限三分二仍停,三分一當捧條,以相當穀準折代捧,待明秋還作本色,推奴徵債限明秋防禁事,竝請令廟堂稟旨分付矣。今年穡事之始豐卒痒,漢南皆然,而本府以近海鹹滷之地,受損偏多,地府所劃之結,固難均俵於被災各面,而至於八百餘結之加請,有欠精約,事目災外六百結特爲加劃,還餉法意甚嚴,而丁卯以後停退與未捧各穀,多至一萬二千餘石,雖緣荐値歉荒,民情切悶,而如非大無之年,則量宜分數,漸次收俸,在所不已,丁卯條則依所請仍停,戊辰·己巳停退未捧條之三分二請停,未免過多,限折半仍停,折半當捧條,以相當穀許令準折代捧,待明秋還作本色,推奴徵債防禁事,依施,何如?傳曰,允。
沈奎魯,以備邊司言啓曰,卽見慶尙監司金魯應分等狀啓,則知禮等十三邑置之尤甚,梁山等三十八邑置之之次,昌原等二十邑置之稍實,後錄諸條,請令廟堂稟旨分付,而各邑災結之數,災民賙救之方,追于登聞爲辭矣。其一,面里分等,雖是禁條,今年災實,優劣懸殊一從面里區別事也。其一,舊還及昨年停退各穀,無論三等邑,竝許仍停事也。其一,順興還穀中限年分捧條之今年當捧者,居昌·慈仁昨年未捧各穀,特令隨力收捧事也。其一,還穀尤甚邑折半,之次·稍實邑三分一,準折代捧,待明秋還作本色事也。其一,漕運各邑中尢甚·之次邑,昨今年拯劣米太停捧事也。其一,山城餉還今年當捧條中,限折半仍留平倉事也。其一,被災邑京外徒流之數多者,量宜移送於道內稍實邑,而無論三等邑,亦許限明秋勿定配所事也。其一,推奴徵債限明秋防塞事也。今秋穡事之大違始料,諸路同然,統而論之,則歉多而穰少,分而言之,則峽優而野劣,又於其中,秧有早晏,災有淺深,則以嶺南幅員之甚大,當今年災實之易混,分三爲等,必有裁量,依所請施行,執災之政,大關民隱,苟欲至精至密,毋濫毋約,則就三等之邑,分面分里,逐坪爬櫛,然后可使虛實得中,奸僞莫售,面里分等,依近例許施,新舊還之一時竝督,誠甚可悶,舊還則特許仍停,至於昨年停退條,便是新還,尤甚外,竝令限折半收捧,順興還穀之今年當捧者,居昌·慈仁之昨年未捧者,合而計之,幾準萬包,雖難嚴督於遇災之民,亦不可一任其寬緩,另飭該邑,使之勿亟勿徐,從便了勘,還穀之準折代捧,已許於遇歉他道,依道啓分等許施,待明秋還作本色,尤甚之次邑拯劣米太之停捧,山城餉還之半留平倉,被災邑京外徒流之移送稍實邑,三等邑之勿定配所,推奴徵債防塞事,竝許施,何如?傳曰,允。
江華留守洪義浩疏曰,伏以,臣於前月,遭妻喪,行將營窆于畿內永平地先壠側矣。臣是主喪之人,制有歸葬之式,且念守臣稍異於外職,陳懇請由,其例亦多。玆敢仰首鳴籲於天地父母之下。伏乞聖慈,特許臣六七日往還之暇,俾伸情理,不勝區區至祝。臣無任云云。答曰,省疏具悉。所請依施。
上在昌德宮。停常參·經筵。
藥房提調沈象奎,副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運呈辭,徐永輔未署經,監察茶時之意,敢啓。傳曰,知道。
韓興裕啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
傳于金蓍根曰,藥房入侍。
兵曹口傳政事,副司果單李友秀·李光正。
金啓溫,以弘文館言啓曰,本館上番闕直,事甚未安。校理鄭文始·金,副校理朴蓍壽,修撰洪起燮,旣有只推之命,竝卽牌招,以爲推移入直之地,何如?傳曰,允。
以校理鄭文始·金,副校理朴蓍壽,修撰洪起燮牌不進罷職傳旨,傳于金啓溫曰,只推。
金啓溫,以弘文館言啓曰,本館上番闕直,事甚未安。校理金·鄭文始,副校理朴蓍壽,修撰洪起燮,旣有只推之命,竝卽牌招,以爲推移入直之地,何如?傳曰,允。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
癸酉十月二十五日辰時,上御重熙堂。藥房入侍時,提調沈象奎,副提調金蓍根,記事官朴來謙,記注官孫錫祚,別兼春秋李紀淵,直閣鄭元容,以次進伏。別待令富平府使洪旭浩,醫官吳千根·李漢臣·秦東秀·卞之錞·鄭重周·卞光壽,進伏楹外訖。象奎曰,日氣乖候,此時聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,王大妃殿氣候,何如?上曰,一樣矣。象奎曰,惠慶宮氣候,何如?上曰,一樣矣。象奎曰,嘉順宮氣候,何如?上曰,一樣矣。仍命醫官入診。旭浩診候訖,退伏奏曰,脈度如前調均矣。千根診候訖,退伏奏曰,左右三部調均,而詳承諸節,然後可以議定湯劑矣。上曰,諸節一如前日矣。象奎曰,向伏聞醫官所傳,則掌心或有燥熱之候,今則,何如?上曰,今則不然矣。象奎曰,湯劑停止,今已日久,停止後諸節,比進御時,未知何如,水刺或有所減歟,寢睡或有不甘歟,掌心燥熱則或有煩鬱之候歟?湯劑必對症,然後可以奏效,而暫時診脈,無以詳察,必自上詳細下敎,然後可以議定矣。上曰,諸節一如前日,少無動靜,須以此議定,可也。仍命退。諸臣以次退出。
上在昌德宮。停常參·經筵。
金啓溫啓曰,明日常參·經筵,取稟。傳曰,停。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運呈辭,徐永輔未署經,監察茶時之意,敢啓。傳曰,知道。
以副校理朴蓍壽,修撰洪起燮再牌不進罷職傳旨,傳于金啓溫曰,只推。
以副校理金牌不進罷職傳旨,傳于金啓溫曰,只推。
以慶尙監司金魯應狀啓,薦新進上生靑魚限內不得封進,皇恐待罪事,傳于金啓溫曰,勿待罪事,回諭。
金啓溫,以禮曹言啓曰,卽接濟州牧使金守基所報,則冬至方物進上結弓獐皮,具錄膳狀,監封上送云,而膳狀則以九月令藥材安息香膳狀,誤爲上送矣。莫重進上膳狀之如是差錯,極涉不審,該牧使從重推考,方物進上,待膳狀來到,依例捧入,何如?傳曰,允。
金啓溫以內醫院提調意啓曰,年列各殿宮進上臘藥所入牛黃玖拾柒部壹錢壹分貳里參毫,麝香貳百肆拾柒部參分陸里參毫,竝令戶曹·宣惠廳進排,而丙申定式牛黃貳拾伍部壹錢玖里貳毫,以本院春秋兩等元貢中取用,何如?傳曰,允。
上在昌德宮。停常參·經筵。
沈奎魯啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金啓溫啓曰,來初一日輪對日次矣,敢稟。傳曰,當次人受點,後日次待令。
金啓溫啓曰,明日拜表相値,視事頉稟之意,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運牌不進,徐永輔未署經,監察茶時之意,敢啓。傳曰,知道。
以持平李集運,正言李禮延牌不進罷職傳旨,傳于沈奎魯曰,只推。
金啓溫,以弘文館言啓曰,校理金,修撰洪起燮,旣有只推之命,竝卽牌招察任,何如?傳曰,允。
以校理金,修撰洪起燮牌不進罷職傳旨,得于金啓溫曰,只推。
金啓溫啓曰,明日拜表,兩司當爲進參,除在外·未署經外,呈告人員,竝待開門牌招,何如?傳曰,允。
金啓溫,以吏曹言啓曰,新除授本曹正郞崔秀俊呈狀內,矣身素患痰癖之症,當此換節之時,一倍添劇,時日之內,萬無起動供職之望云,身病旣如是沈篤,則有難强令察任,改差,何如?傳曰,允。
沈奎魯,以都摠府言啓曰,副摠管李東善以御營中軍,本營諸將官射會監試事,南小營晝仕出去之意,敢啓。傳曰,知道。
沈奎魯,以備邊司言啓曰,昌城府使許乘,在任身死矣。依法典返柩時擔軍題給之意,分付所經各道,何如?傳曰,允。
沈奎魯,以備邊司言啓曰,北關後運紙衣七百二十三領,照數稱量,木品紙品亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
沈奎魯,以備邊司言啓曰,卽見平安監司鄭晩錫啓本,則枚擧鐵山縣監柳成逵牒呈,以爲,本府民鄭匡國,與倉監車勉聞,曾有任路私嫌,而以勉聞書札樣書其性名,做作凶書,使人投之路上,欲爲謀陷,終爲現捉,故別定査官,多般詰聞,則所犯情節,箇箇輸款。蓋此凶書,傳出於誣人逞憾,別無他根柢盤覈之端,而滿紙句語,窮凶絶悖,究厥情節,決不可一刻容貸,凶書堅封上送,各人招辭,竝爲登聞,請令廟堂稟處,被誣車勉聞,別無可罪之端,留滯凶書之田興柱,凶書往投之文再郁,俱是蠢愚之類,自臣營從輕重勘處爲辭矣。鄭匡國之投書情節,已盡輸款於本邑,平問之時,至書盟文官前乞和,而營査之後,亦無異辭,更無加覈之端。蓋其做出凶說,幻名作書者,專出於陷人之計,而一篇辭語,全襲凶檄,要爲必殺。勉聞之計,根柢雖無可疑,情狀極其絶悖,誣人惡逆,自有本律,投書惑衆,在法當誅,而況今民志未定,妖言肆行之時,尤當用法警衆。罪人匡國,押送本邑,大會民人,亟施梟首之典,在囚各人,令道臣,卽爲分等酌處,何如?傳曰,允。
沈奎魯,以右邊捕盜廳言啓曰,本廳兼從事官鄭日永,呈辭下鄕,不可遲待其上來,今姑改差,何如?傳曰,允。
上在昌德宮。停常參·經筵。
午時,灑雨下雨,測雨器水深一分。
金啓溫啓曰,明日常參·經筵,取稟。傳曰,停。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運牌不進,徐永輔未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本營軍兵日次私習云矣,敢啓。傳曰,知道。
傳于金啓溫曰,三使臣留待。
傳于金啓溫曰,三使臣入侍。
金啓溫啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
以持平李集運,正言李禮延牌不進罷職傳旨,傳于沈奎魯曰,只推。
韓興裕啓曰,正言李禮延,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,推考警責,何如?傳曰,許遞,前望單子入之,待下批牌招察任。
正言前望單子入之,金熙華落點。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而文武科放榜相値,不得設行之意,敢啓。傳曰,知道。
李儒慶,以備邊司言啓曰,京畿年分狀請諸條,纔已覆啓行會矣。卽見該監司李存秀狀啓,則更陳民情切悶之狀,仍以爲,道內稍實加平等六邑米租當納之還,以相當田米三分一代捧,尤甚通津等九邑北漢平倉城餉,全數捧留本邑,稍實·之次邑守·摠兩營諸色軍身米,亦依尤甚邑例,以錢代捧,長湍等五邑田結條大同,以小米收捧,竝依前請許施事,更令廟堂稟旨分付矣。正供之代捧小米,有關事體,城餉之全數捧留,且違法意,有難輕許,而道臣之復申前請,可見民情之萬萬切悶,依所請施行,向來戶判,以城餉不足一萬石,待其輸納平倉,爲從便取用之地,而筵稟蒙允矣。今旣全數捧留,則本曹狼狽,亦不可不念,來秋捧糴之時,則依此數輸納平倉,使之自戶曹取用,六邑之當納米租,兩營之所捧身米,當此畓穀慘歉之時,本色督徵,其勢果難,且有許代之近例,亦爲許施,以紓民力,何如?傳曰,允。
李儒慶以均役廳言啓曰,江原監司趙弘鎭災實分等狀啓,本廳屬伊川屯稅從實起執卜事,自備局草記允下矣。各屯稅納,給代所需,而當初定稅時,較量數歲,從輕執摠,雖値豐登之歲,未嘗加捧,若當災荒之年,每許減稅,則不但歲入之有縮,實非定稅之本意,道臣昨年亦以此陳聞,而自本廳防啓矣。今亦依前摠施行之意,分付,何如?傳曰,允。
江原監司趙弘鎭疏曰,伏以,臣忝按東臬,行且兩月有餘矣。關東一道,以山多野少之地,有土瘠民貧之患,辛未以後,通一路東西而連歲告歉,無各邑野峽,而連歲設賑矣。至於今年,則是數十年來所未見之慘荒也。臣於是時,受命東來,素乏材猷,兼且衰昏,殆若蚊背之負萬勻,駑蹄之希千里,欲望其不臭爾載,利有攸往,是豈萬一之理耶?然而勢不可逃遁,則不得不以全副身心,擔着而任之。故頃於年分之啓,勞精弊神,務積誠意,査之又査,抄之又抄,而上念國家經用之重,下顧民情遑急之憂,旣分等矣,又請災矣,伏地顒望,以待準許。卽伏見啓本回下,則廟堂之加給災結,纔過於所請之半數,還穀之分數停退,不及於之次諸邑,臣誠惝怳愕爾,莫省攸措也。所謂災結,臣於巡審,目見嶺東·西農形,則全一坪無足掛鎌,而或有上坪下坪之僅可食實者,通一里無不被災,而或有一處二處之僅得刈取者,此田家所謂穴農,而統計一道,則成熟者不過什之三四也。田頭路傍,十百成群者,皆曰何以應稅?何以納糴?何以糊口?何以作農?遮馬呼訴,光景慘然,臣雖鐵石爲心,安得不咨嗟以應之,慰諭以安之乎?臣所經歷之處,無異躬執,而列邑報災之數,反有損於臣之所料,列邑之剋削,從可知矣。及乎聚列邑之狀而修啓也,臣乃又減之削之,十分停當,而爲仰請之數矣。其間必無濫報濫執之理,今此半給之災,將何以塗抹於半不及之數耶?至於還餉停退之或施或否,尤不勝悶阨之至。年分之啓本,有分等之例,故不得已略加分數,爲尤甚者九邑,爲之次者十五邑,而尤甚之中,有或勝於之次者,之次之中,或有遜於尤甚處,蓋邑有大小,面有優劣,不可以一槪論故也。參看尤甚·之次邑之民情,將有酌量請賑之擧,兩等之無甚異同,槪可知已。三分一五分一之間,似若無大緊關,而雖在平年,編戶之民,作農而能應各樣公納,各樣公役者鮮矣。況今年乎?缾罌已罄,飢凍竝逼之中,催科之政,不得不嚴,故牛馬衣服食鼎農具,無不入於斥賣之中,而猶難充數,面任催督之,官差迫脅之。當此時也,一合之米,添之爲喜,一匙之飯,奪之爲悶,三分一五分一停退,豈不大有所關耶?況還民之有牛馬衣服食鼎農具者又幾人耶?大抵東民,賦役偏重,生理蕭索,雖在常年,本無安土之意,若逢荒歲,率多流散之患,回啓頒布之後,則無論尤甚·之次邑之民,皆將落莫而寃菀,此豈但失民望之爲可悶哉?難於應稅納還,將有逃亡渙散之慮,雖固根不去者,不無力盡顚連之憂。到此地頭,顧臣伈泄之罪,何所逃也?臣若徒懷嚴畏之心,不卽仰聞於黈纊之下,則是孤我聖上憂恤元元之意,此尤非臣分之所敢出也。玆敢略暴實狀,仰瀆崇嚴。伏望亟令廟堂,依臣所請之數而給災,且依臣所請,而竝令之次十五邑停退,則將爲關東民莫大之惠矣。且伏念先朝癸卯,今爲三十年矣。關東告歉,則賤臣猥膺持斧之命,按廉嶺以東九邑之地而回奏矣。先大王特遣宣諭使,蕩減各樣上納,各軍門保米布,各宮房屯稅。凡所以出於民者,一竝除減之,其時道臣請災之數,爲三千二百六十六結,而先大王竝令許施之,關東之民,賴以得活,至今有於乎不忘之思。今年歉荒,以其穴農也,故雖不若癸年之慘惻,大抵是癸年後初見之慘荒也。臣之巡路,挾路之民,或有見面而識之者,或有聞名而知之者,無不疾聲而言曰,昔時之繡衣者,今又來矣。凡所以仰請,何不如癸年而活我生靈,十百之群,在在一辭。今臣所請災結之數,不如癸年之折半,停退之請,不及癸年十分之一,而乃不得準請,則不獨臣心之悶鬱,一道民情,將謂斯何?更伏乞下臣所請於廟堂,使卽準許之地,千萬顒祝。臣無任云云。答曰,省疏具悉。所請令廟堂稟處。
正言李禮延疏曰,伏以臣之老父年今六十九,病滯鄕廬,曠省閱月,纔接來信,素患痰喘之祟,添以輪行毒感,症頗委頓,促臣歸視。臣聞此報,有難頃刻按住,玆敢忙東短章,徑尋鄕路。伏乞聖明,俯垂矜察,亟使鐫削臣所帶職名,以便救護,仍治臣擅行之罪,以肅朝綱,千萬幸甚。臣無任云云。省疏具悉。爾其勿辭往護。
癸酉十月二十八日辰時,上御熙政堂。三使臣入侍時,右副承旨金啓溫,假注書李賢默,記注官文養老,別兼春秋李紀淵,上使韓用鐸,副使曺允遂,書狀官柳鼎養,以次進伏訖。上曰,遠路善爲往還,可也。仍下內賜丸劑及煖帽各一部。命使臣先退。用鐸等退出。又命退。承史以次退出。
上在昌德宮。停常參·經筵。
金啓溫啓曰,明日常參·經筵,取稟。傳曰,停。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運呈辭,徐永輔未署經,監察茶時之意,敢啓。傳曰,知道。
金啓溫,以弘文館言啓曰,校理金,修撰洪起燮,旣有只推之命,竝卽牌招察任,何如?傳曰,允。
以校理金,修撰洪起燮牌不進罷職傳旨,傳于金啓溫曰,知推。
以平安監司鄭晩錫狀啓,寧遠郡守張東玉身病昏憒,不得已罷黜事,傳于金蓍根曰,令該曹口傳擇差,催促下送。
韓興裕啓曰,明日次對,兩司當爲進參,除在外·未署經外,呈告人員,待開門牌招,何如?傳曰,允。
金蓍根,以吏曹言啓曰,贈諡文穆公閔鍾顯延諡,來十一月二十一日,定行於全羅道南平縣云矣,敢啓。傳曰,知道。
金啓溫,以禮曹言啓曰,郊壇四孟朔,遣禮郞看審有無頉草記事定式矣。發遣郞廳,南郊南壇,東郊先農壇·先蠶壇·南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則雩祀壇·祈雨壇·馬祖壇·漢江壇·司寒壇壇上及四面紅箭門墻垣階砌,俱爲無頉,而南壇南邊紅箭門柱根塗灰,先農壇四面紅箭門柱根塗灰,先蠶壇西邊紅箭門柱根塗灰,厲壇南邊紅箭門柱根塗灰竝剝落,卽爲修改事,分付該監,而此後看護等節,另加申飭之意,敢啓。傳曰,知道。
韓興裕,以兵曹言啓曰,今此增廣別試武科殿試時,直赴殿試人別武士趙仁權等三百三人內,二百七十七人,已爲應試參榜,所授帖文,依定式收聚爻周,扈衛軍官金昌潤,親騎衛崔東烈·李言祚·都昌殷·金興發·劉漢益·楊士震·金重圭·金尙集,別武士金致福·金熙奎·權翼躋·李宗秀,選武軍官金光漢,訓局軍全光鎭·孫尙殷·金興喆·權大雲,內禁衛安光喆,訓局敎鍊官李興國,騎士金潤澤·將校金孟駿·許袗·李春裕·金觀洙,軍士金益八,馬兵池昌源等二十七人遭故,依法典陳試,軍士康元範·文仲五·崔德恒等三人作故,選武軍官崔應祚·權植·別武士金俊鐸·李忠楫·朴士軒·金弘獜·高漢郁·文景煥·朴龍鶴·趙相愈·全輝日·桂應秀·金永欽·趙之俠·徐宗一·金碩連·金重勗·金利倜·金遂㙫·朴大舞·金遇星·金躍坤·崔之宙·金躍泌·李一芳·李運芳·崔宗崙·李億芳·尹弘元·安國恒·金日光,馬兵李儀同·康一心·黃瑗伊·孫綏遠·李鼎會·柳興得·徐明喆,別騎衛金啓天·權俊·韓弼新·宋圭廈·姜載璜·李元仁·文德老等四十五人,俱以各道都試入格,覆啓蒙允,距殿試迫近,不得及期上來應試,依例陳試,平安道軍士林尙深,該道狀聞中,以起送懸錄矣。上來之路,得病還歸,係是三式年內,亦爲依例陳試,何如?傳曰,允。
李儒慶,以賑恤廳言啓曰,西部龍山坊契任掌朴東植,今月二十九日本洞路傍,得一歲遺棄女兒,同里居良女金召史,欲爲收養,北部司宰監上牌契任掌尹光大,今月二十九日本洞路傍,得三歲遺棄男兒,同里居良女崔召史,欲爲收養,安國洞契任掌尹命信,今月二十九日本洞路傍,得一歲遺棄女兒,同里居私婢順今伊,欲爲收養,貧不自食,皆願受料,告于本部,自各該部同里牒呈,故依節目竝爲給料,使之遺養之意,敢啓。傳曰,知道。
韓興裕,以左邊捕盜廳言啓曰,本廳兼從事官金彝鍾,身病猝重,勢難察任,改差,何如?傳曰,允。
戶曹參判曺允遂疏曰,伏以,臣猥膺專對之命,纔已辭陛矣。瞻望觚稜,不勝耿結之忱。仍伏念,臣之所叨地部佐貳,金吾兼銜,有非出疆之臣所可仍縻往來,玆敢仰籲。伏乞聖明,亟命該曹照例遞改,以安微分,不勝幸甚。臣無任云云。答曰,省疏具悉。所請依施。
楊州牧使洪羲俊疏曰,伏以,臣猥以庸陋,待罪畿邑,居然歲且周矣,而上不能克體分憂之責,下無以用副若保之望,三政紊亂而釐正沒策,百弊煩氄而剸理非才,瘝曠厥職,愧恧于心,孤負恩造,合被大戾,實不知措躬之所也。仍伏念,維楊一州,王都攸宅之基,陵園所奉之地,卽周之豐·鎬,漢之馮·翊也。故朝家之軫恤楊民,非比他邑,而田土之稅,本從輕歇,應赴之役,皆給雇米,其他雜徭,亦多蠲減,使此百里邦畿之民,得蒙安業樂生之澤矣。近年以來,屢經飢饉癘疫,且當昨年西警,流民絶戶,十居其半,居者困於賦稅,行者塡于溝壑,而國穀不可不捧,軍需不可不納,故索錢索租,日在鞭撻之下,徵族徵里,擧傾甁罌之蓄,反失如傷之義,而立視捐瘠之狀,其所矜惻,當如何哉?今年春夏,旱乾太甚,晩霈過節,秧役愆期,淒風冷雨,加以早霜,田穀之稍登者,未免半減,水田之早移者,亦鮮成實,而至於晩移,則初不胚胎,幾盡空殼,雖或收穫,已判凶歉。顧今荒年收糴,何處不難,而惟彼此城餉米,最是絶難之政也。餉米之分給本州者,乃是四千石,而及其收捧之時,春秋加捧及耗條雜費之數,合爲四千七百餘石矣。又於捧糴之時,輒値深冬之節,山路崎嶇,氷雪凌兢,人負牛載,艱辛上城,遠者爲百餘里,則往來之間,動費五六日,而牛馬之貰,留連之資,旣甚夥然,近者雖數十里,亦費二三日,故餉米之於民人,其爲切骨之瘼久矣。莫重陰雨之備,豈敢放忽,而惟此民生之困,尤所當念也。以若歉荒之時,使民如期,輸納於山城,實是行不得之政,而豈不爲深憂且悶哉?孟子曰,城非不高也,池非不深也,兵革非不堅利也,米粟非不多也,委而去之,是地不如人和也。今使荒歲之民,必欲輸納山城,而畢竟顚連相屬,散而之四,則雖有白仞之城,萬包之穀,將安用之哉?從前本州之城餉,或値稍歉之歲,每有捧留本邑之例。雖以癸亥年言之,不至甚荒,而猶爲盡數捧留於本邑,非但已例之可據,今年凶荒,旣倍於癸亥,則其所捧留,實爲全活楊民之急先務而不可已者也。伏見本道道臣年分狀啓,則以城餉一事,雖欲督納,其勢末由,就其中尤甚九邑餉米,竝請捧留本邑,而本州則特以田穀之稍登,適在分等之次之中,雖不入於捧留之請,惟彼尤甚邑之餉米,多不過一二千石,而猶請捧留本州餉米則殆近五千石,而畓穀同歸於大無,石數倍多於他邑,收捧之難,無異於尤甚之邑。且況本州倉穀,亦旣代捧,則城餉之捧,尤難於倉穀。若使捧留於本州,則豈不爲楊民奠安之大惠也哉?伏念,臣以眇末邑宰,猥此陳達,極涉唐突,而今若怵畏義分,泯默不言,則民隱邑瘼,無以自達於黈纊之下,敢將愚見,仰瀆崇聽。伏願聖明,克軫懷保之政,特諒變通之道,亟詢廟堂,稟處許施,以使維楊之民,獲霑息肩之澤,千萬幸甚。臣無任云云。省疏具悉。疏辭令廟堂稟處。
副修撰高廷鳳疏曰,伏以,臣年七十有一,而已過致仕之限矣。樗櫟之材,本自無用,桑楡之景,旣迫遲暮,直一田間擊壤之倫,詔下扶杖之流耳。濫被洪造,謬玷淸選,曾叨見職,冒犯違傲,惶殞恧蹙,如不自措,千萬不自意,玉署除旨,殆如宿研,恩諭聯翩,馹召遠降,光生蓬蓽,榮動下邑,臣手奉恩誥,感激而涕,誠不知螻蟻賤臣,何以得此於聖明之世也。嗚呼,以臣無似,猥荷先朝曠絶之恩,粵自釋褐之初,特蒙踰衮之褒,謂臣以先祖之孫,乃於今日,復侈記簪之眷,前後揚歷,踰溢涯分,欲報之德,河海莫量,涓埃之忱,湯火不辭。況出入經幄,密邇耿光,朝夕左右於邇英講討之班,是人臣何等至願大榮,而如臣湔劣,本無爵祿可辭之操,亦知駕屨不俟之義,則尤何敢一向逡巡,重自陷於慢命之科哉?誠以葵藿之誠,縱自切於向日,蒲柳之質,已先衰於望秋,七十致仕,禮經攸訓,而狗馬之齒,已踰懸車,此正宋臣胡叔所謂自言其年之時也。臣若以東祠之蹩足,不顧西夕之取笑,靦然忘恥,苟然冒進,則在臣四維,固不足言,而其於辱名器而羞當世何哉?至於空疎之識,癃痼之疾,更不敢備例張皇,猥溷聰聽,而引年,大防也。玆敢不避逋慢之誅復從縣道,仰暴危懇。伏乞聖慈,察臣由中之懇,特收格外之恩,俾名器重而私分安焉。臣於乞免之章,不宜贅陳他說,而事係民情,不容泯默。湖南是國家根本之地,不幸己庚以後五年之間,四遭歉荒,民生之困悴,國計之板蕩,殆近古所無。幸賴我聖上若保之澤,賙恤奠安,得至今日,而今年湖農,雖値旱澇之失時,猶以節氣之差晩,毋論原野,庶有食實之望矣。冷雨成霖,霜信太早,水旱風蟲,無災不有,靑立白乾,在在皆然,雖早種之認以成熟者,登場之後,半是虛殼,至於晩移之處,被災之酷,尤無餘地,民間備豫之道,多賴於田種,而彌月陰雨,草農全非,綿歉之慘,臣亦始覯,絲身穀腹。且姑舍是,公納應稅,將何措辦?民情之繹騷,若將不保,臣雖跧伏草莽,上念國計,誠不禁中夜太息,而目今民情之遑汲,有甚己庚之始當,流徙未復,瘡痍未蘇,力已竭矣,勢亦窮矣。當此時以此民,自朝家如無別般軫念之方,則從前懷保之盛德至恩,誠恐莫有其終,請令廟堂講究奠安之方,趁今紓力,俾有實效之地,不勝幸甚。臣無任云云。省疏具悉。疏辭令廟堂稟處,爾其勿辭上來。
上在昌德宮。停常參·經筵。
藥房提調沈象奎,副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
金啓溫啓曰,玉堂備員間視事頉稟之意,敢啓。傳曰,知道。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運牌不進,徐永輔未署經,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵日次私習云矣,敢啓。傳曰,知道。
李儒慶啓曰,假注書李賢默,身病猝重,勢難察任,今姑改差,何如?傳曰,知道。
韓興裕啓曰,事變假注書尹師殷,身病猝重,勢難察任,今姑改差,何如?傳曰,允。
傳于韓興裕曰,大臣·備局堂上引見。
傳于金啓溫曰,禮房承旨馳詣宗廟·景慕宮,奉審摘奸以來。
金啓溫啓曰,今日宗廟朔祭奉審摘奸時,大祝副司果金圖遠,屢度催促,終不來待,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
吏曹口傳政事,以黃勉基爲寧遠郡守。
注書朴來謙病,代以權敦仁爲假注書。
李賢默改差,代以李驥秀爲假注書。
尹師殷改差,代以李仁承爲事變假注書。
持平李集運牌不進罷職傳旨,傳于沈奎魯曰,只推。
金啓溫啓曰,應敎李在秀,副應敎趙琮鎭,校理鄭文始,修撰姜世白,副修撰高廷鳳在外,副校理李鍾穆,副修撰申在植差祭,玉堂上下番俱空,事甚未安。校理金,副校理朴蓍壽,修撰洪起燮,竝卽牌招,以爲推移入直之地,何如?傳曰,允。
兵曹曰傳敢事,副司果單朴周壽。
金啓溫啓曰,行吏曹判書趙尙鎭,參判李好敏,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,更爲牌招。
有政。吏批,行判書趙尙鎭進,參判李好敏,參議金會淵牌不進,同副承旨南惠寬進。以權常愼爲戶曹參判,閔鼎秀爲吏曹正郞,柳爲同義禁,李在純爲懿陵令,李光政爲典籍,李埴爲氷庫別提,李相璜爲內醫提調,尹載僖爲咸興判官,瓮津府使單尹郁烈,故巡撫中軍柳孝源贈兵判列兼,正卿贈職事承傳,故縣監朴東俊贈戶參例兼,孝行卓異贈職事承傳,金喆遠爲全羅都事。
兵批,行判書徐榮輔進,參判李錫奎病,參議鄭景祚入直進,參知韓象默受由在外,左副承旨韓興裕進。以朴宗正爲副摠管,李溏爲訓鍊都正,任百觀·柳基恒爲宣傳官,曺敬振爲訓鍊判官,曺光振·徐有稙爲武兼,尹之謙爲釜山僉使,朴信元爲臨津別將,同知單李禹道,僉知單鄭起鳳,護軍曺允遂,副護軍朴宗珩·柳和源,副司果李禮延竝單付,前中軍權思漢今降禦侮降資事承傳。
權敦仁有頉,代以趙萬永爲假注書
李驥秀有頉,代以李羲肇爲假注書。
李仁承有頉,代以李齊學爲事變假注書。
以吏曹參議金會淵再牌不進罷職傳旨,傳于金啓溫曰,只推。
韓興裕,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
韓興裕,以兵批言啓曰,營將瓜前謀遞者,履歷勿施,載在法典,而中軍,依營將例施行矣。前平安監營中軍權思漢,以其親病,受由還歸,道啓罷黜,所授加資,還收之意,敢啓。傳曰,知道。
韓興裕,以訓鍊都監言啓曰,本局局別將李熙燮·李祜植,俱有身病,勢難察任,竝改差,何如?傳曰,允。
弘文館修撰姜世白疏曰,伏以,臣不過菜賤品,樗櫟散材耳,厚沐洪造,猥玷淸班,自昨秋以來,除旨聯翩,召命屢降,而念臣病與年深,職不人稱,一未趨肅,自犯偃蹇之誅,而每荷包容,輒垂體諒之渥,自顧分義,冞增兢惶,仰戴恩私,徒懷感激,竊庶冀聖鑑至明,無遠不燭,俾此老朽無用之物,不復重辱經幄之銜,而迺於本月初四日,又伏奉承政院成帖有旨,以臣爲弘文館修撰,爾其乘馹上來者,華誥遠臨,里閭生輝,恩諭遐覃,闔門動色。噫,臣是何人,偏蒙我聖上記有之眷,若是其深也?是職也,卽古所謂論思啓沃之職也。雖使博有文學,明敏曉治體者當之,尙或難之,況如臣之謏聞寡識,愚陋湔劣,自知者甚明,則其何敢冒進哉?又況臣桑楡已迫,蒲柳早謝,重以痰咳之症,久成貞痼之疾,每當寒節,一倍加劇,庭戶動作,猶患喘息之不續,道塗勞攘,初非時月之可期,雖欲俶裝奔走,少伸不俟駕之義,而其勢末由,則臣之罪戾,實合萬殞。噫,挾經登筵,獲覲淸光,豈非人臣之至願?才學之蔑如,已非可堪,衰病侵尋,尤難自力,金華一路,若隔九天,虞淵餘景,料無多日,每誦前人平生不識君王面,魂夢尋常繞玉墀之句,未嘗不耿結而掩抑也,玆敢仰暴情實,縣呼籲。伏乞天地父母,矜臣之老病,察臣之實狀,特許鐫免,無復收錄,使此癃病之喘,得以飮啄田間,歌詠聖澤,以畢餘生,不勝大願。仍伏念,臣子之誠,莫切於愛君,而盡愛之道,惟在於效忠。臣旣病不得前進,而不有一言,以效芹曝之愚,則是臣負聖恩也,負臣心也。臣於昨冬,徒罪柏府,因雷異,謹以六條無隱之懷,仰瀆九重聽卑之天,及奉聖批,許之以切實,諭之以留念,臣十回莊誦,敢望敷施之效矣。迺者蕘言無補,雷異荐仍,轟轟燁燁,便成年例,臣不知何樣難虞,伏在何地,而仁天之警告,若是之切耶?臣一老生腐儒也。實不識某事某政,爲消弭之道,而嘗以謂,懋實端本,爲修省之策,則不得不更申前疏之餘意,以貢目下之愚悃,惟殿下留神焉。臣竊伏覩近日邸報,法筵頻開,睿學日勤,臣未知殿下所講者何經,所讀者何書,而以殿下聖智之姿,英明之稟,又一於是孜孜,留心乎六經之旨義,致力乎百王之治亂,以實工而懋實學,則何患乎德之不進,治之不徯,而竊以近年之符見於外者觀之,大有所不然者。大小恬憘而庶續隳壞,遠邇嗷喁而民生困瘁,言路壅而臺閣則作一冗官,民情閼而守宰則惟事肥己,朝著之間,互以黨私爲高致,中外之官,不知國計爲何事,將見朝綱日頹,國事日非,而上而悠悠玩愒,初無振勵警惕之意,下而靡靡狃安,有若淸平無事之象,而目今饑荒荐臻,民命又近止矣。訏謨拯救,未聞預講,災糴出納,每失顒望,以致流散之相續,餓殍之載路,則殿下之赤子,又安得以聊生,又安得有固志乎?民志未固而國之爲國,臣未之聞也。噫,以殿下有爲之志,驗今日治否之著,何其若是之相戾也?臣聞書曰,元首明哉,股肱良哉,庶事康哉,又曰,元首叢脞,股肱惰哉。萬事惰哉。夫君臣一體上下相須,而下之所感恒係於上,是故上明則下必良,上叢脞則下必惰,庶事之之康之惰,莫不於是乎由之,爲人君者所不可不戒,而其導率之本,飭勵之原,則不外於人君之懋實學而行實政也。學者所以明理而造道也,崇德而廣業也。隨聖學之淺深,而見庶政之治忽者,若影響之隨形聲,是故傅說告高宗曰,惟學遜志務時敏,厥修乃來,董仲舒對武帝曰,勉强學問,則見聞博而智益明,勉强行道,則德日起而大有功,旨哉言乎。高宗能攸服說言而殷道興,武帝不能用仲舒之言而漢治陋,此非後世之所當鑑者乎?今殿下旣開筵而講學之矣。果啓悱而邁往焉乎?講之則無或應文備例而止,停止則輒思一曝十寒之戒,晉按討論,不厭於三晝,周咨得失,必極乎群書,以至古昔之興亡治亂,莫不反覆參究,跡其所以而鑑其成法,戒其覆轍,會之於心,應之於事,以之發政施仁,董率奮勵,則如是而股肱之惰,萬事之墮,理所必無,而修齊治平之效,罔不徯志而丕應矣,恬憘狃安之習,庶可振作於大化矣。夫如是則端本之道,修省之策,恐不外是矣。如臣之病伏畎畝者,隨漢山東父老佇見,佇見大聖人德化之盛,不啻如飢渴之待飮食矣。惟殿下懋哉懋哉。臣無任云云。省疏具悉。所陳切實,爾其勿辭,上來察職。
癸酉十月三十日辰時,上御熙政堂。藥房入診,大臣·備局堂上引見,同爲入侍時,提調沈象奎,副提調金蓍根,記事官朴來謙,記注官孫錫祚,別兼春秋李紀淵,直閣鄭元容,別待令富平府使洪旭浩,醫官吳千根·趙宗協·秦東秀·卞之錞·鄭重周·金守敬,左副承旨韓興裕,假注書李賢默,事變假注書尹師殷,領議政金載瓚,左議政韓用龜,行兵曹判書徐榮輔,行禮曹判書南公轍,知中樞府事李堯憲,行護軍鄭尙愚·李溏·韓陵君李海愚,行護軍金魯敬·李羲甲,金基厚·金履喬,以次進伏訖。載瓚曰,近日寒溫不適,今日雨雪頗寒,早朝臨殿,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,一樣矣。載瓚曰,惠慶宮氣候,何如?上曰,一樣矣。載瓚曰,嘉順宮氣候,何如?上曰,一樣矣。仍命醫官入診。旭浩·千根·宗協·東秀以次診候訖。命奏脈候。旭浩曰,脈度如前調均矣。千根曰,左右三部調均矣。宗協曰,左右三部調均矣。東秀曰,左右三部調均,而詳承諸節,然後可以議定湯劑矣。象奎曰,湯劑停止,今已多日,其間諸節,比前,果何如,而掌心煩熱之候,亦快復乎?上曰,然矣。旭浩曰,心腎湯進御之后,或有效害之可言,則詳細下敎,然后繼進湯劑,可以議定矣。上曰,別無效害,須卽議定,可也。仍命藥房先退。象奎·蓍根·來謙與諸醫官,以次退出。上曰,次對爲之。載瓚進前奏曰,卽見黃海監司趙鍾永災實分等狀啓,則延安等七邑,置之尤甚,黃州等九邑,置之之次,信川等七邑,置之稍實,仍以爲,事目災三百結外,不足畓災五千二百七十二結十二負一束,綿田災一千四百十三結八十五負五束,特許加劃,後錄諸條,竝請令廟堂稟旨分付矣。本道穡事,雖遜於關西,最優於諸道,較之昨年,稍得免歉,而惟是六七邑被災,比他邑偏甚,荐歉之餘,又此全歉,民情實爲切悶,道臣分等,宜有斟量此施行,災結加請,便成年例,而己巳所劃,尙不過四千餘結,則見今災傷,大異於己巳,而請災之反加於己巳,實爲過多。至於田災,則畓雖失稔,田果免歉,而千四百結請劃,大欠稱停,然而以畓以田,似難以地部所劃,從實均俵,畓災三千二百七十二結零,綿災七百結,合四千二百餘結許劃,則猶準於己巳舊摠,依此行會。其一,今年還餉,尤甚邑尤甚坊里,折半停退,折半以相當穀準折代捧,之次坊里及之次邑被災坊里,三分一停退,三分二代捧,竝許待明秋還作本色事也。新還請停,無歲不然,當年則雖似紓民,來後則反爲厲民,況又或停或捧之際,徒添吏奸,而無足爲災民之實惠,果難隨所請準許,尤甚邑尤甚面里三分一,之次邑被災面里四分一,許令停退,而在前畓歉田登之歲,相當穀準折代〈捧〉,旣多已例,依狀請施行。其一,辛未·壬申停退還餉,尤甚邑尤甚之次坊里及之次邑尤甚坊里全數,之次邑之次坊里,稍實邑尤甚坊里,三分二仍停,三分一以相當穀準折代捧,待明秋準捧還作事也。新還阮許停退,舊還果難竝督,竝與代捧之請,依道啓分等許施。其一,昨年代捧各穀,尤甚邑三等坊里及之次邑尤甚之次坊里,稍實邑尤甚坊里,竝許三分二還作本色,三分一仍舊代捧事也。當年所捧,亦許代穀,則昨年代穀之還作本色,其勢誠難,道啓分等,果有商量,依此許施。其一,各衙門各軍門身布軍布及江都所送選武布,無論三等邑,純錢代納,訓局砲保布,稍實邑三分一代錢,之次邑錢木參半,尤甚邑竝許純錢,而純錢邑限麥秋收納,延安·白川·海州·谷山昨年訓局砲保布及各軍布代錢停捧者,亦令限麥秋仍停事也。今秋綿歉,各路惟同,而向已許施於他道,而不可異同,各衙門各軍門身軍布,江都選武布,無論三等邑,竝折半代錢,訓局保布,三分一代錢,而尤甚邑則限歲前退限,延安等四邑昨年代錢,限麥秋仍停。其一,延安·白川癸亥·甲子舊還軍錢米布,辛未·壬申各軍門及訓局停退保米太錢,仍停,辛壬停退條,錢則待麥秋,米則待明秋捧納·海州·谷山辛壬停退條,亦依延白例施行事也。停布如停還,而雖逐年仍停,後當一時竝督,民力到此,必難支堪,所以停不可輕許者也。然而延白等四邑,連値慘歉,宜用別例,癸甲辛壬各項停條仍停之請,姑令依施。其一,各軍門各衙門訓局保米,依近例以詳定式,代錢奉納事也。各司各營保米,卽各該衙門支放之需,今不可竝令純錢,限折半以詳定價代捧。其一,黃州·雲川等路下九坊各司上納錢,依前請,辛未未捧四千四百七十三兩零,自今年限三年次次分捧,路下九坊及路上雹災二坊壬申未捧條一萬三千八十二兩,限明秋停退事也。黃州之路上下十一坊,民情果爲切悶,而各司惟正之捧,亦難廣歲不捧,全數仍停,雲川等九坊辛未未捧條,限二年分捧,被雹雨坊及九坊壬申未捧條,亦以折半限明秋停退。其一,各宮各司火稅,依昨年例,許令從實執卜事也。其一,金川所在大興城餉,依已例捧留本郡事也。其一,牙兵入坊停止事也。其一,尤甚之次邑限明秋勿定配所事也。其一,推奴徵債限明秋防塞事也。火稅之自本邑從實執卜,城餉之捧留邑倉,入坊停止,勿定配所,推徵防塞,竝令依施,何如?上曰,依爲之。出擧條載瓚曰,卽見忠淸監司趙貞喆災實分等狀啓,則舒川等十六邑鎭,置之尤甚,公州等三十邑,置之之次,淸州等九邑,置之稍實。仍以爲,事目災一千結外,不足災二萬三千二百七十三結五十五負七束,特令準劃,後錄諸條,竝請令廟堂稟旨分付矣。本道秋事,內浦諸邑,間多全歉,而摠論一道,折補長短,則亦可爲近於穴農,道臣三等之分,不無所據,依此施行,作年被災,殆甚於今年,而災結加劃,未過二萬結之數,則今此所請,不但較多於昨年,卽是己巳後初有,果無以準數許施,事目災外一萬七千吉,特令加劃,使之以此均俵。其一,新還餉各營門各衙門諸般身軍米布錢,樂工保米,守·摠兩營牙兵收米,無論尤甚·之次邑,尤甚戶三分二,之次戶折半,稍實邑尤甚戶三分一,之次戶四分一停退事也。舊停未捧,新停又添,旣停又停,無歲不停,以致公簿漸耗,民負益積,若使逢豐而竝督,則民必不支,又或遇歉而當賙,則公無所措,此所謂小惠姑息,而大非所以爲民者也。然而後慮且置,卽使切悶尤甚邑尤甚戶新還及各項米布錢,折半停退,之次邑尤甚戶,三分一停退,尤甚之次邑之之次戶,四分一停退,稍實邑則勿論。其一,三軍門保米,樂工保米,守·摠兩營牙兵收米,無論三等邑,竝許純錢代捧事也。各軍門及樂工保米,牙兵收米,尤甚邑折半,之次邑三分一代錢,稍實邑勿論。其一,各邑所在各營門各衙門身軍布中,自今年十月至明年九月當納木邊條,竝純錢代捧,訓局砲保,事體自別,特許限折半代錢事也。今年綿歉,八路無異,依他道已許之例,各營各司身軍布,折半代錢,訓局保布,三分一代錢。其一,舊還餉三等邑,竝許停捧,昨年停退還,一例許停,待年豐收捧事也。舊還則無論三等邑,竝許仍停,至於昨年停退,卽是新還,不可通三等全數竝停,尤甚之次邑,雖令全數姑停,而稍實邑則三分一收捧。其一,還穀,尤甚邑尤甚面里折半,尤甚邑之次面里,之次邑尤甚面里三分一,尤甚邑稍實面里,之次邑之次面里,稍實邑尤甚面里四分一,之次邑稍實面里,稍實邑之次稍實面里五分一,以相當穀,準折代捧,待明秋還作本色事也。畓穀旣皆失稔,本色果難準捧,依道啓分數,許令以相當穀,準折代捧,待明秋還作本穀。其一,各年海溢停退及己巳停退身米布錢,無論三等邑仍停,昨年停退身軍米,一體仍停,待明秋收捧事也。沿邑之年前海溢,爲災最甚,己巳及昨年諸般停退,又許仍停,使之待明秋收捧。其一,雙樹·安興·上黨軍餉庚午·辛未移轉條,雙樹軍餉今春移轉條竝姑仍留於各該邑,待明秋輸納本倉事也。城餉之遇災捧留,便成近例,旣許他道,依狀請施行。其一,漁鹽船改案之昨年權停者,特許更停,只令各該邑從便査括,充補稅額,今秋等及明春等稅錢,尤甚邑尤甚戶之次戶三分一,之次邑尤甚戶之次戶四分一停捧,待明秋收納事也。漁鹽三稅,偏在沿民,而沿民被災,比他益甚,改案權停,從便充補之請,竝爲從施,而尤甚邑尤甚戶則依所請,三分一限明秋停捧,尤甚邑之次戶及之次邑,勿論。其一,沿海各邑鎭戰龜坊兵船改造改槊當限者,無論三等邑,待明秋擧行事也。其一,南·北漢義僧番錢,亦從僧勢之貧饒,尤甚三分二,之次折半停退,而或有定保添補,或設廳助給處則勿論,若其定保處保軍,入於抄戶中,則依右例,一體分數停退事也。其一,庇仁縣在囚羅州牧敗船罪人,藍浦縣在囚靈巖郡敗船罪人,竝爲移送於原籍官,以除災邑之弊事也。其〈一〉,拯劣米太牙山所在丙辰·辛酉·丙寅三年條未拯穀及瑞山·泰安·唐津·庇仁·藍浦·舒川等六邑庚午分俵條,全義·木川,辛未分俵條,庇仁·藍浦壬申分俵條,今年藍浦地致敗藍浦·保寧·庇仁分俵條,竝待明秋收捧事也。其一,牙山·唐津倉所屬邑大同,依近例追後裝發事也。其一,尤甚之次邑,限明秋勿定配所,而尤甚邑時在編配數多處,量移道內數少邑後狀聞事也。其一,推奴徵債限明秋防塞事也。戰防船退限改槊,僧番錢分數停捧,敗船沙格之移送本邑,拯劣米太之退限明秋,尤甚·之次邑勿定配所,推徵防塞,竝爲許施,而至於大同,事體本自至重,經用不敷,尤在於新舊相接之際,唐津稅穀,雖不能如漕船一時裝發,亦不可以此而任其遷就,稅穀裝發後,續卽次第發送之意,嚴飭,何如?上曰,依爲之。出擧條載瓚曰,楊州牧使洪羲俊上疏批旨,有令廟堂稟處之命矣。取見其疏本,則以爲,本州所納北城餉米,數近五千石,而以今民力,捧納俱難,特以之次之邑,不入於道啓捧留之請,若使捧留本邑,則實爲楊州奠安之道爲辭矣。災民之收納山倉,非不切悶,而城餉法意,至爲嚴重,不可以之次之邑,亦請捧留,使之依例輸納,何如?上曰,依爲之。出擧條載瓚曰,今年穡事,兩西差勝,而此外諸道,俱未歉,如北路之北關,關東之嶺西,湖西之內浦,無異於湖南之己巳,自己巳五年之間,尙未見一日少康,今又災荒荐至,八路同歉,言念民事,茫無涯畔,而惟其懷保之責,專在於道臣邑倅,凡今按道宰邑者,孰敢不披竭誠力,奔走率職,若自重宸,別下綸音,無遠無邇,以誨以飭,一以示象魏之嚴,一以敷袵席之恩,則上自大吏,下及小民,庶可以知戢懷惠,咸格至化,漢父老之扶杖聽詔,可復見於今日也。區區微沈,實出於靡不用極之意,敢此仰達矣。上曰,當依此爲之矣。載瓚曰,各道年分之啓,今方次第登徹,災狀淺深,槪可推知,而無論稍勝尤甚,春後奠濟之政,不可使臨陣易將,監司·留守之瓜近者,竝限麥秋勿爲遞改,關西則兵荒搶攘之餘,一路之袪弊蘇殘,專委〈於〉道臣,尤不可限瓜徑遞,平安監司鄭晩錫,加一瓜仍任,以責成效。至於災邑守令中有治績者,勿令徑遞,若其治否不齊者,量宜請換,最不能堪任者,隨卽狀罷之意,前已屢有所陳矣。未知道臣悉心奉行,務令各當其職,而今又更加申飭,使之可換而換,當罷則罷,俾有少補於災邑救荒之政,新差守令,亦自銓曹,勿拘資格,必以另擇爲心之意,分付,何如?上曰,依爲之。出擧條載瓚曰,關西軍功人見漏者,追後抄啓之意,前已筵奏行會,待登聞可以稟處,而如巡撫中軍柳孝源事,有仰達者矣。出戰之時,果不無功過相半,故旋師之後,竟未免賞罰竝施,然其討平之功,不在他人,而嘗◆稱功,身已作故,在朝家酬勞之典,實爲◆典,◆◆正卿之職,以示褒恤兩行之意似好,故敢達矣。上曰,依爲之。出擧條載瓚曰,咸興以被災尤甚之邑,況今秋務方張,不可暫矌,判官有闕之代,政官牌招開政,擇差待下批,使之當日辭朝,仍爲給馬下送,何如?上曰,依爲之。出擧條載瓚曰,藥房提調沈象奎,方以監印之任,職務有難兼管,今姑許遞,何如?上曰,依爲之。出擧條載瓚曰,右相之陳病引入,今已踰年矣。其年雖多,而其病則足可强,自上特下傳敎,別加敦勉則似好,故敢此仰達矣。上曰,當留念矣。又敎曰,大臣就座,諸宰進前奏事,可也。榮輔曰,臣等別無可奏之事矣。興裕曰,今日賓對,不參臺諫,推考,何如?上曰,依爲之。出擧條仍命次對諸臣先退。載瓚等退出。又命退。承史以次退出。
上在昌德宮。停常參·經筵。
進御十四友湯,自今日一貼式煎入事,榻前下敎。
韓興裕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈奎魯啓曰,今辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
韓興裕啓曰,來初五日朝參日次矣,敢稟。傳曰,停。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
金蓍根啓曰,藥房副提調,持湯劑來待矣。傳曰,封入。
韓興裕啓曰,大司憲趙萬元,執義宋啓榦,掌令尹奎應·崔致翼在外,持平李集運牌招啓辭未下,徐永輔未署經,監察茶時之意,敢啓。傳曰,知道。
以校理金,副校理朴蓍壽,修撰洪起燮牌不進罷職傳旨,傳于南惠寬曰,只推。
趙萬永有頉,代以趙雲從爲假注書。
李羲肇有頉,代以朴宗學爲假注書。
李齊學有頉,代以洪龍圭爲事變假注書。
南惠寬,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
韓興裕,以禁衛營言啓曰,本營千摠具絎,身病猝重,勢難察任,改差,何如?傳曰,允。
禮曹,今三十日冬至朝賀時應行節目,參考前例,磨鍊擧行,何如?判付啓,權停爲良如敎。
上在昌德宮。停常參·經筵。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運傳旨未下,徐永輔未署經,監察茶時之意,敢啓。傳曰,知道。
沈奎魯啓曰,右副承旨金啓溫,今日不爲仕進,卽爲牌招,何如?傳曰,許遞,前望單子入之,待下批牌招察任。
金蓍根啓曰,藥房副提調,持湯劑來待矣。傳曰,封入。
承旨前望單子入之,李惟命落點。
沈奎魯啓曰,新除授右承旨李惟命,時在伊川府任所,斯速乘馹上來事,下諭,何如?傳曰,允。
以持平李集運,正言金熙華牌不進罷職傳旨,傳于沈奎魯曰,只推。
趙雲從有頉,代以鄭知容爲假注書。
朴宗學有頉,代以金道喜爲假注書。
洪龍圭有頉,代以李寓中爲事變假注書。
南惠寬啓曰,玉堂上下番俱空,已至經宿,事甚未安。校理金,副校理朴著壽,修撰洪起燮,旣有只推之命,與副校理李鍾穆,副修撰申在植,一體牌招,以爲推移入直之地,何如?傳曰,允。
南惠寬啓曰,應敎李在秀,副應敎趙琮鎭,校理鄭文始,修撰姜世白,副修撰高廷鳳在外,校理金,副校理李鍾穆·朴蓍壽,修撰洪起燮,副修撰申在植牌不進,玉堂上下番俱空,已至多日,事甚未安,副提學未差之代,政官牌招開改差出,待下批仍卽牌招入直之地,何如?傳曰,允。
南惠寬啓曰,吏曹參判李好敏,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,判書疏批未下,參判更爲牌招,何如?傳曰,允,參議只推,一體牌招。
以校理金,副校理朴蓍壽·李鍾穆,修撰洪起燮,副修撰申在植牌不進罷職傳旨,傳于南惠寬曰,只推。
南惠寬啓曰,玉堂上下番俱空,己至多日,事甚未安。校理金,副校理朴蓍壽·李鍾穆,修撰洪起燮,副修撰申在植,旣有只推之命,竝更牌招,以爲推移入直之地,何如?傳曰,允。
鄭知容有頉,代以李奎鉉爲假注書。
金道喜有頉,代以洪學淵爲假注書。
李寓中有頉,代以李命純爲事變假注書。
韓興裕啓曰,明日傳香,禮房承旨,當爲齋宿,而右承旨李惟命,自鄕上來云。所當牌招,拘於廳規,不得請牌,何以爲之?敢稟。傳曰,牌招。
傳于南惠寬曰,發遣吏郞,諸執事淸齋與否,摘奸以來。
李奎鉉有頉,代以洪益聞爲假注書。
洪學淵有頉,代以尹心圭爲假注書。
南惠寬,以吏曹言啓曰,寧遠郡守,口傳差出,催促下送事,命下矣。新除授寧遠郡守黃勉基,時在江原道鐵原地云。不可等待其上來,改差,其代更爲口傳擬入之意,敢啓。傳曰,知道。
吏曹口傳政事,以李碩遠爲寧遠郡守。
沈奎魯,以義禁府言啓曰,慶尙左水使梁垸狀啓內,栗浦權管劉兌得,加背梁萬戶全義喆等罪狀,令攸司稟處事,啓下矣。全義喆時在任所,依例發遣府羅將,交代後拿來,劉兌得自任所未及上來云,亦爲發遣府羅將,所到處拿來,何如?傳曰,竝待待命拿囚。
義禁府啓目,宗廟朔祭大祝副司果金圖遠矣原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通偏,議處,何如?判付啓,依允。
行吏曹判書趙尙鎭疏曰,伏以臣頃者見職之冒應,是豈臣病情,眞有一分可强之勢而然哉?只緣疏籲意竭,而兪音愈邈,牌望路阻,而嚴命敦迫,揆分怵畏,不遑他顧,遂未免力疾趨肅,暫伸叨謝之忱,冒昧行政,粗效一日之責,而若其夤緣盤礴,則萬萬非賤分之所敢安也。臣非不知復卽申籲,以丐恩解,而旬日之內,屢瀆是懼,活若固有,泯默至今,自顧惶赧,如無所容。嗚呼,人老則病輒隨痼,病痼則精神氣力之從以減鑠,此常理也,通患也。痼病之不合陳就,在他職猶然,況銓地乎?衰氣之決難强策,在他時猶然,況寒節乎?故臣於銓選重任,可辭者固非一端,而前後三疏,必皆以癃病爲言者,誠以難强之實,不外乎此也。今豈敢嫌於煩猥,自阻仁覆之天,而不能畢其說乎?癖積衝亘,痞泄暴注,到老尤劇,寧日絶少,如是而尙可主張銓格,克盡對揚之責乎?頑痰硬着,遍體麻痺,少觸冷氣,輒發寒戰,如是而尙可出入政席,恭趨◆命之下乎?眼視昏眊,而汗漫書帙,全然廢閣,則班簿履歷,實無以消詳考閱矣。精力迷罔,而親知姓名,每患遺忘,則人客修刺,尤無以着意延訪矣。且崦嵫之景,轉闇世務,床笫之喘,不能耐煩,雖曹務吏牘之按例應行,擔當察飭,亦無其路。臣於病伏之中,時自量度,有萬僨誤,無一堪承,而今若憑恃隆眷,淟涊華膴,扶曳蹣跚之脚,抖擻耗弊之精,周行之間,黽勉彈束,則臣身之添病顚頓,非敢自恤,而聖簡由臣而玷累,重務由臣而瘝曠,在聖朝綜核之政,豈容一任其虛縻,而不思早爲之所乎?臣以凡品常調,本無高蹈之風,難進之義,自下僚而至于上卿,率皆有除輒膺,兼以受國厚恩,浹髓淪肌,苟有塵露之仰裨,固當湯火之不避,今奚獨妄效辭遜之高致,甘犯辜負之重誅,而其奈病在膏肓而形殼徒存,職重銓衡而負荷不得何哉?仰惟我聖上,天地於臣,父母於臣,疾痛必呼,庶諒懇迫之情,愛欲其生,宜垂㦖恤之澤。伏乞將臣所帶銓銜,亟行鐫免,以幸公私,俾臣得以安意調息,以畢殘齡,則此實生成之大造也。臣無任云云。答曰,省疏具悉。卿其勿辭,調理行公。
右承旨李惟命疏曰,伏以臣待罪東邑,纔四朔于玆矣。荐歉之餘,又當大無之歲,邑弊民窮,才疎智短,未效一日之責,夙宵憂懷,若隕淵谷。此際忽伏奉銀臺內移之命,臣於逖違之餘,復有覲耿之幸,感祝聖恩,敢不蹶,而第臣於在邑時,聞臣老母,猝得重感,兼以積年宿祟,藥餌罔效,証情危勵,傳人急報,促臣來視,故臣蒼黃跋踄,晝夜兼行,日昨歸省病母,則一直無減,食飮專却,氣息線綴,凜凜有朝夕難支之慮。臣方左右扶將,焦遑罔措,目下情私,實無晷刻離捨之望,召牌之下,末由趨膺,玆敢忙陳短章,仰瀆聖明。俯垂鑑諒,亟賜遞改,以便救護,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
夜自一更至初四日開東,灑雨下雨,測雨器水深二分,五更雷動電光。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運呈辭,徐永輔未署徑,監察茶時之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
傳于韓興裕曰,傳香承旨,馳詣景慕宮,奉審摘奸以來。
金著根啓曰,藥房副提調,持湯劑來待矣。傳曰,封入。
正言金熙華啓曰,臣於見職,豈有一分堪承之望,而感激恩私,怵畏義分,雖不得不章皇出肅,少伸叨謝之忱,而第於本院,已經亞諫,揆以格例,不可仍冒,請命遞斥臣職。答曰,依啓。
以校理金,副校理朴蓍壽·李鍾穆,修撰洪起燮,副修撰申在植再牌不進罷職傳旨,傳于沈奎魯曰,只推。
沈奎魯啓曰,行都承旨金蓍根藥院進,行左承旨李儒慶不爲仕進,右承旨李惟命受由,右副承旨韓興裕監祭進,同副承旨南惠寬牌招啓辭未下,院中只有臣一人,伴直無人,行左承旨李儒慶,所當牌招,而拘於廳規,不得請牌,何以爲之?敢稟。傳曰,牌招。
沈奎魯啓曰,同副承旨南惠寬,今日不爲仕進,卽爲牌招,何如?傳曰,允。
洪益聞有頉,代以李家淳爲假注書。
尹心圭有頉,代以李九會爲假注書。
沈奎魯啓曰,吏曹參判李好敏,參議金會淵再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書趙尙鎭受由,參判所當更請牌招,而係是一日三牌,何以爲之?敢稟。傳曰,參議只推,與參判一體更爲牌招。
有政。吏批,行判書趙尙鎭受由,參判李好敏進,參議金會淵牌招不進,左副承旨沈奎魯進。啓曰,判書趙尙鎭受由,參議金會淵牌招不進,小臣獨政未安,何以爲之?敢稟。傳曰,仍爲之。又啓曰,副提學今當差出,而擬望之人乏少,外任竝擬,何如?傳曰,允。以朴蓍壽爲正言,金履喬爲副提學,趙湕爲刑曹正郞,金蘭淳爲兵曹佐郞,洪遇燮爲黃州牧使,任厚常爲伊川府使,平安監司鄭晩錫,加一瓜仍任事承傳,林光燮爲崇靈殿參奉。
兵批,行判書徐榮輔病,參判李錫奎病,參議鄭景祚入直進,參知韓象默受由在外,行左承旨李儒慶進。同知單李命祿,副護軍金啓溫,副司果金熙華,竝單付。
以同副承旨南惠寬牌不進罷職傳旨,傳于沈奎魯曰,只推。
以吏曹參議金會淵牌不進罷職傳旨,傳于沈奎魯曰,只推。
以江原監司趙弘鎭狀啓,原州牧民家失火事,傳于李儒慶曰,聞甚矜惻,元恤典外別加顧恤事,分付。
注書朴來謙書啓,臣於本月初一日夜,以外南山植木摘奸事,敬奉聖敎,翌日早出崇禮門,至南關王廟,登主山及案山,植木處摘奸是白乎,則松木鬱然,橡木間之,不見斧斥之痕是白遣,行至靑鶴亭,松林尤茂,北麓愈翳,高低山麓,一望蒼密,不可通人是白遣,迤東南而到舊失火處看審是白乎,則所植木,今已年久,薈蒙叢茂,無減於他處是白遣,仍到典牲署後面冷井洞,則大松落落,蔽蓋一山是白遣,下山詣南壇,繞墻累砌,竝無圮傷,主山及案山松樹,參差甚盛是白遣,歷過文峴,至于梨泰院,日勢已暮,仍爲留宿是白遣,初二日陟梨泰院後麓,由松橡間作行,到水閣峴,土氣甚薄,木性不宜是白乎喩,喬松稀闊,而稚松滿地,短短如蓬,前至馬石橋,松林尤盛,接葉交柯,僅漏日光,烙印舊痕,今已年久脫落,無以尋得是白遣,到鴈峰伏兵峴植木處,則亦已茁茂盤結,迤東而至於畫景谷,左右山谷,松杉成林,遵斗湖而歷尋司寒壇,墻砌及主山案山,竝無頉。入案靜谷靑蓮寺,自靑蓮寺後,登無學峰,雖山石犖确,而松林蒼鬱,不下於諸處是白遣,外山諸處,兩日周審,竝未見新斫之痕是白齊。臣仍由興仁之門,復路之意,敢啓。傳曰,知道。
宣傳官吳致勛書啓,臣於本月初一日二更量,以外南山摘奸事,伏奉聖敎,翊日曉頭,出崇禮門,先自一牌字內,至第四牌字內,次第看審,而四處諸壇,亦爲審察是白乎,則一牌之靑鶴亭嘉竹墟·冷井同羊店峴·古山寺基文峴等處,大中小松,一望蒼然,間間有橡木。南壇莎草,極爲精茂,四面樹木,亦爲茂盛,而第林塘一面,只有大松數十株,似緣土品之瘠薄是白乎旀,二牌之加巖終南上峰,大中松鬱密,而間或有自枯松。水閣峴一麓穉松雖曰滿地,短短如蓬,間多癰瘇者,喬松稀闊是白遣,雩祀壇上莎草與墻砌,與南壇無異,而樹木猶勝於南壇,三牌之鷹峰·陵基泂·畫景峴諸處麓,大中松簇立森森,而下有子落自生之穉松,以樹陰之擁蔽,渺無茁長之望。龍壇則莎草之精茂,松林之蒼蔚,與以上諸壇,足以甲乙是白遣,司寒壇莎草墻砌,亦無頉處是白乎旀,因雨雪之交下,日勢之黃昏,住宿於蓬萊山下。今日早朝,東至陵蘿洞小峴·大峴,轉至安靜谷靑蓮寺,由寺後登舞鶴峰,四面周察是白乎,則山石犖角,間間脫莎,而松杉往往成林是白乎所,四牌字內,兩日遍審,而竝未見新斫之痕是白遣,或有風落舊根,而箇箇烙印是白乎旀,以優劣論之,間一牌之小中松,勝於二牌,二牌之大松,勝於一牌,三牌之茂密,不及於一二牌,而稍勝於四牌是白乎所,大抵統而論之,則松橡蔽蓋一山,未有大段童濯處是白齊。傳曰,知道。
沈奎魯,以備邊司言啓曰,卽見全羅監司朴崙壽災實分等狀啓,則雲峰等六邑,置之尤甚,茂朱等三十四邑鎭,置之之次,光州等十四邑,置之稍實。仍以爲,事目災二千結外不足災二萬二千七百三十結,特許加劃,後錄諸條,竝請令廟堂稟旨分付矣。本道遇歉,每在沿邑,而今年則山甚於沿,各年農形,未秋先判,而今年則霜後始歉,及到滌場之後,倍覺失實,自初望豐之餘,尤爲靡措,民情悶急,勢所固然,道臣分等,必有攸當,竝依此施行。至於災政,則地部所頒,易歸不敷,追後加請,果難竟靳,而道臣則以被災淺深,執爲參倚,朝家則以比摠多寡,視作繩尺,增刪之際,毫忽必愼。大抵湖南之於嶺南,湖勝於嶺,山邑之沿邑,山少於沿,而摠論全道,則旣優於壬申,稍遜於辛未,較兩年之中,略加低昻,實爲折衷之政,所請不足災一萬六千結,特許加劃。其一,昨年停退各穀,尤甚邑折半,之次邑三分一仍停,庚午及各年舊還,毋論三等邑,特許仍停事也。昨年停退,卽是新還,當與當年條竝爲準捧,而道臣分等,實出於曲察民勢,只以尤甚·之次邑,依道啓中分數,許令仍停,各年舊還,無論三等邑,姑爲全數停退。其一,今年當納米租還中,尤甚邑·尤甚面折半,之次面及之次邑·鎭尤甚面三分一,以相當穀準折代捧,待明秋還作本色事也。還體雖嚴,而就年穀實狀,略加闊狹,卽所以紓民之政,依此分數,以相當穀準折代捧。其一,訓局砲保,事體自別,折半代錢,兵曹及各軍門各衙門番布,純錢代納事也。各道綿歉,殆無優劣之可分,一從他道已例,軍布番布折半,砲布三分一,代錢收納。其一,尤甚·之次邑所在軍餉城捧條,道里稍遠者,捧留平倉,待明秋還納事也。尤甚·之次邑城餉,依近例捧留邑倉。其一,尤甚·之次邑各軍門及樂工等諸色保米,六斗代錢,二兩收捧,待明春上納事也。六斗二兩之代,亦依昨年例,只於尤甚·之次邑許施,而各營支放,專靠保米,不可遲待明春,竝趁歲前上納。其一,尤甚·之次邑京外所納箭竹,特許折半蠲減事也。其一,尤甚·之次邑稅大同拯劣米太,限明秋停退事也。其一,己巳停退軍布未捧條,限明秋仍停事也。其一,興德·高敞反逋今年當捧條,及海南等三邑辛未舊還,竝限明秋仍停事也。其一,尤甚·之次邑,限明秋勿定配所事也。其一,推奴徵債,限明秋防塞事也。尤甚·之次邑箭竹半減,拯劣米及己巳軍布興德等兩邑反逋,海南等三邑辛未舊還,明秋退限事及勿定配所推徵防塞,竝依施,何如?傳曰,允。
沈奎魯,以備邊司言啓曰,頃因咸鏡監司狀請,該道賑還,以嶺南穀二萬三千石劃送之意,覆啓行會矣。卽見慶尙監司金魯應狀啓,則以爲,穡事告歉,還穀難捧也,穀品麤荒,不宜賑還也,沿穀枵然,辦出末由也,船隻裝載,爲弊多端也,穀簿大縮,排巡不足也,凡此五條,俱是行不得者,請令廟堂稟處矣。嶺穀之逐歲漸縮,沿糴之挽近益枵,已爲朝家之嘗所洞悉,而況陸運則役民不少,海運則裝船切難者,尤屬災歲莫大之弊,道臣請寢,未或爲過,第南·北儲粟,交濟爲名,卽是隔海接壤,緩急相須之義,而見今北路告飢,道臣乞糴,以此南運之遲速,將占北民之殺活,則以朝家均哺之政,設或貽弊於南邑,豈不副急於北民耶?且況三萬穀之減却七千,數亦無多,而在北民,卽是溝壑袵席之攸關,若使道臣,念或及此,必當惕然聞命,急於拯救,而且今節候漸晩,時日是爭,尤何可徒事覆難,不卽承奉乎?卽速經紀,切勿後時之意,星火行會,何如?傳曰,允。
沈奎魯,以備邊司言啓曰,節見慶尙監司金魯應狀啓,則備陳農形災損之狀,仍以爲,地部劃下災一千五百結外,不足災一萬三十二百八十一結九十七負三束,特許加劃事,請令廟堂稟旨分付矣。以本道之大,遇八路均歉之歲,災結分數,非無斟量,而所請之數,終涉過多,不足災一萬二千結,許令加劃,何如?傳曰,允。
沈奎魯,以備邊司言啓曰,江原監司趙弘鎭上疏批旨,有令廟堂稟處之命矣。取見其疏本,則備陳民情遑急之狀,仍以爲,給災與之次邑新還停退,竝依前請準許爲辭矣。本道近千結之災,甲寅後所未有也。荐歉之餘,又値災荒,蠲捧舒力,非不爲急,而災政加損,宜存精約,果難隨請隨施,而道臣疏陳,若是勤懇,一百結特爲加劃,以之次之邑,亦停新還,終涉過當,使之依前關擧行,何如?傳曰,允。
沈奎魯,以御營廳言啓曰,本廳哨官金尙孝,身病甚重,勢難察任,改差,何如?傳曰,允。
戶曹判書李相璜疏曰,伏以臣之濫叨重寄,居然五朔于玆,經用之茫無涯畔,而臣實昧措處之方,簿書棼然叢萃,而臣又乏鉤校之能,有百僨誤,無一稱塞,若論瘝官之罪,方臣無疾,亦與臣有疾時等耳,宜卽引免,毋至重貽累於方來,而徒籍寵靈,虛糜稟食,荏苒蹲冒,式至於今,畢竟身嬰危疾,陳力無望,始有鳴號祈解之擧,仰愧俯怵,不知所云。臣於月前,偶失下堂之步,造次顚撲,驚血攻心,瘀塞牽引,四大不收,殆將頃刻就盡,而幸是易知之證,且賴對投之劑,得免於死,然最是脛足之交,筋節橫摺,外浮內掣,受傷忒重,雜進炙焫,無方不試,而著外者雖似有減,在內者終是作孼,轉側左右,動見妨礙,跬步移運,非所擬議,床玆寄息,傍觀代悶。醫者之言,或以爲遲以歲月,隨宜調治,亦豈至於永作廢人,而目下貌樣,則首尾旬有餘日,蠢動不得,奄然一殘疾之人耳。顧臣一身病健,何足有無於朝廷,而臣之所帶則實重任也。雖使臣禿胈胝足,曉夜奔走,尙無以裨補一分,況今宛轉叫囈?時日之內,無以廁跡於周行,竝與郞僚胥吏而不得相接,大而可以裁稟於上者,小而可以判署於下者,一皆抛置,頭緖益紊,試觀今日度支,此豈如此之時哉?徼幸之望,始在痊可,而旣不能得,濡忍之久,轉致狼狽,而莫知所屆,思之及此,又添一病,雖不暇自爲身憂,而緣臣之故,國事受病,此其罪又將如何續耶?迫隘驚惕,有不敢更俟終日,玆敢悉暴病狀,仰干宸聽,庶幾聖明垂燭,不待臣言之畢,而有以處之,使曹務無曠,民國有頼也。臣於此際,又伏承藥院除命,其職則保護之至重也,是時則湯劑之連進也。依近於承診之筵,周旋於嘗藥之列,豈非賤臣之至願,而此時此任,尤不容一刻瘝曠,臣乃淹綴不振,欲起還仆,上孤隆簡,下乖常分,臣心惶阨,倘復,何如?撫躬增惕,益無所容,竝許一體汰免,俾幸公私,不勝大願。臣無仕云云。答曰,省疏具悉。卿其勿辭,調理行公。
上在昌德宮。停常參·經筵。
韓興裕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓興裕啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,同副承旨南惠寬,今日不爲仕進,卽爲牌招,何如?傳曰,允。
金蓍根啓曰,藥房副提調,持湯劑來待矣。傳曰,封入。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運陳疏,徐永輔未署經,監察茶時之意,敢啓。傳曰,知道。
以正言朴蓍壽牌不進罷職傳旨,傳于沈奎魯曰,只推。
行都承旨金蓍限,行左水旨李儒慶,左副水旨沈奎魯,右副承旨韓興裕啓曰,是月也,陽復之月也。陽於是月,宜動而不宜靜,則今日雲臺之報,恐非非其時而乖其候矣。然而南至尙遠,轟燁肆發,則警懼之心,修省之道,亦何敢委之於適然,而不爲陳勉也哉?臣等前月仰陳,不過是老生之常談,應卒之文具,則顧何望格君心弭天災,而大僚箚勉,三司章奏,俱承採納之敎留念之批矣。苟能措諸實政,不爲應文而止,則前月之告警,曾未幾何,今日之再發,又何爲也?臣等未敢知殿下恐懼之心,或有損於遇災之初而然歟?群下對揚之誠,亦有歉於弭災之方而然歟?顧今國事朝象,茫無津涯,百度解弛,苦無振刷之望,庶僚恬憘,專尙姑息之計,災荒歲仍,民生多殿屎之患,財賦日縮,國用有匱竭之歎,廈氈之上,未聞有吁咈覆難之美,廟堂之中,未免爲簿書期會之歸,成就聖學,專在講筵,而作撤無常,諮訪治道,心須臣隣,而召接絶罕,此臣等所以夙夜憧憧,繼之以憂歎者也。今此上天之告警,丁寧諄複,有若耳提而面命者然,古人以無災謂天之忘我,以有災謂天之愛我,今殿下,苟以今日天災,謂出於天心之仁愛,恐懼焉修省焉,則轉災爲祥,特一轉移間事耳。伏願殿下,奮發如雷勵,振作如雷掣,益懋乾剛之德,以盡消弭之方焉,惶恐敢啓。答曰,所陳留念矣。
傳于韓興裕曰,昨夜雷異,豈勝警惕?自今日至再明日,減膳徹樂。
以同副承旨南惠寬牌不進罷職傳旨,傳于李儒慶曰,只推。
李家淳有頉,代以洪學淵爲假注書。
李九會有頉,代以李元延爲假注書。
洪學淵有頉,代以權中淸爲假注書。
李元延有頉,代以李若愚爲假注書。
以忠淸監司趙貞喆狀啓,平澤縣監成殷柱,人旣孱劣,事多顚錯,不得已罷黜事,傳于韓興裕曰,令該曹口傳差出,催促下送。
韓興裕,以吏曹言啓曰,接慰官趙晉和呈狀內,矣身素患痰癖之病,當此寒節,適添感症,委頓床笫,轉益危劇,時日之內,萬無動作之望云。身病旣如是沈重,則有難强令下送,改差,何如?傳曰,允。
吏曹,接慰官單鄭文始。
韓興裕,以吏曹言啓曰,新除授成均館司成李基崇,除拜後過限未肅拜,依例改差,何如?傳曰,允。
韓興裕,以兵曹言啓曰,禁軍來春夏等都試,因政府及本曹有故,不得設行,今已過時矣。在前如比之時,有仍停都試代行祿試射之例,今亦依此擧行,何如?傳曰,允。
韓興裕,以兵曹言啓曰,卽接西所衛將李亨祿牒報,則本所東邊中松一株,拔根顚仆云。令該所,依例斫去之意,敢啓。傳曰,知道。
沈奎魯,以義禁府言啓曰,卽接月令醫員金俊男手本,則時囚罪人金圖遠,素患疝積,處冷添劇,又得毒感,食飮全却,實有難保之慮云。罪人病勢如此,則一邊保放,一邊草記,曾有定式矣。金圖遠姑爲保放之意,敢啓。傳曰,知道。
行副提學金履喬,副校理李鍾穆,副修撰申在植等,伏以殷殷之雷,發聲於收藏之節,雖愚夫愚婦,皆知其爲非常之災。然而近年以來,無冬無之,人之視之,便若常事,君臣上下,其所以應之者,亦不過章疏迭奏,例批隨下,以爲一時備例之事,未見有採用之實,著於事爲,修省之效,赫然改觀,則無怪乎天災之訖未消息,而冬雷之作爲歲課也。夫天災時變,何代無之,而知所恐懼,善於消弭者,至今稱武丁之聖而頌宣王之德,何者?聽雊雉而反己,則殷道復盛,瞻雲漢而側身,則周室中興,苟使二后,遇災之日,不能一心恐懼,以爲適然而自恕,以爲常有而易狃,顧何以側身反己,致興邦之功,如此其巍巍也?昨夜轟燁之異,迺在於一陽未動之前,雖未知所召之由何故,其應之在某事,而其爲災之非常則決矣。其所消弭之道,亦惟曰惕然知懼反己修省而已。夫戒懼深者,無應文備例之實,反省功者,有廣採懋實之政,不必比類推驗,如漢儒傅會之論,而其言皆可爲實用也。雖以前後遇災應旨而陳勉者言之,公車之積,不啻聯箋而累牘,有以聖學之間斷而言者,有以王綱之頹弛而言者,朝著之恬嬉,期有以振之,民生之凋瘵,期有以察之,以至刑政之失宜也,財賦之不均也,言路之戒媕婀也,守宰之徵貪墨也。何莫非今日切中之言,而乃殿下,無一見採,每賜例批而止,則臣等之所欲陳者,亦不出於此等數事,安敢自期其見孚,而又安得外此數事,更求其弭災之道也?伏願聖上,其自今日,怵焉警惕,採納無倦,施措得宜,以是爲應天以實之道,則殷周之遇災修省,未必專美於當日,而冬雷之告警,適足與肜日之訓雲漢之頌,竝稱於來世,豈不休哉?取進止。答曰,省箚具悉。所陳當體念矣。
持平李集運疏曰,伏以天人一理,隨事感應,召災致祥,皆有其由。方今聖明在上,群工協贊,治敎肹蠁,化理淸明,是宜和氣洋溢,瑞應畢臻,而轟燁之變,忽發於收藏之節,玆曷故焉?天時雖過於閉陽,潛雷未及於出地,此時此災,實所驚惕,其所以回天怒而致人和者,不容少緩,而近日冬雷之變,殆乎無歲無之,抑或殿下之所以修省報答者,未臻其極而然耶?噫,今日國事,尙何言哉?君綱頹於上,而振發無期,民力殫於下,而救濟沒策,臨御已過十載,而百度漸不如前,廈氈之上,淵默太過,施措之間,剛核不足,廟堂之批,一以允兪爲敎,臺閣之疏,一以留念爲答,是以事在難處,率多依阿之風,語歸文具,不聞採用之實,重以朝著潰裂,蔑公循私,三千一心,尙矣無論,一二同志,亦不可見,則將何以警飭怠惰,以致一治之徯志乎?國之爲國,惟民情是視,而屢歉之餘,民力已窮,不有惠恤之別加,將見溝壑之難保,而竊聞西來之言,昨年兵革之後,加以飢饉癘疫,民戶之見存者,十停而去八九,以今秋之稍免大無,乃徵兩年未納之稅,已非瘡痍甫起者所可以堪,而況以軍丁闕額之數,責其保布於餘存之民,使其各面各里,備納逃故之元額,計一人之身所納之布,多或至五六疋云。殘民嗷嗷,無以自保,歎其不死於兵荒,有此童羖之俾出,民情至此,實所矜惕,雖能悉心撫摩,另加調恤,猶恐其不敷,況科外之督,若是其嚴急,是恐關西一路,將不免無民而止矣。伏願繼自今,凡諸施爲政令,無循委靡之習,亟加奮勵之工,以爲振發君綱之道,而今年六道之告歉者,皆令別爲賑濟,以救顚擠之命,至於西路,亦使廟堂之臣,另講矯救之方,少紓其力,以爲奠接之地焉。且伏念臣於見職,有自來情勢,不可冒當者,故日前來呈避單,而爲喉院所退却,臣情到此,益覺靦顔,因仍遵冒,有愧廉方,幸望亟遞臣所帶之職,以存公格,以安微分焉。臣無任云云。省疏具悉。所陳切實,令廟堂稟處,爾其勿辭察職。
上在昌德宮。停常參·經筵。
藥房副提調金蓍根啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
沈奎魯啓曰,明日常參·經筵,取稟。傳曰,只晝講。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李儒慶啓曰,右副承旨韓興裕,同副承旨南惠寬,今日不爲仕進,竝卽牌招,何如?傳曰,允。
沈奎魯啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金蓍根啓曰,藥房副提調,持湯劑來待矣,專曰,封入。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運牌不進,徐永輔未署經,監察茶時之意,敢啓。傳曰,知道。
權中淸有頉,代以尹秉烈爲假注書。
李若愚有頉,代以李寅漙爲假注書。
吏曹口傳政事,以徐有聲爲平澤縣監。
南惠寬,以弘文館言啓曰,校理金,修撰洪起燮,旣有只推之命,竝卽牌招察任,何如?傳曰,允。
沈奎魯,以備邊司言啓曰,卽見廣州留守李肇源狀啓,則以爲,本府各倉各年監色輩虛留軍餉折米一萬五千三百八十石零內,八千四百八十五石零,已爲嚴督俸入,二千七百餘石,今方董督,期於限歲前充納,而其餘四千二百石零,以今民力,一時準捧,實是行不得之政,依丁酉已例,許令限十年次次納上,腐朽量縮米七十八石零,旣無可徵之處,懸綠於會案事,請令廟堂稟旨分付矣。莫重城餉之近二萬石虛留,誠萬萬驚駭,而隨卽査發,及時收捧,數亦不些,事當益加嚴督,期於當年內充納,第此餘數,旣皆難捧又當災歲,添騷亦悶,而丁酉已例,今可旁照,未收四千二百石零,許令限十年分捧後,形止報本司,以爲憑考之地,腐縮米七十八石,卽是指徵無處,而不可使仍爲虛錄,特爲蕩減之意,分付,何如?傳曰,允。
沈奎魯,以兵曹言啓曰,內禁衛將柳命源,五衛將朴文絅,俱以身病猝重,勢難供職,呈狀乞遞,五衛將鄭起鳳,在外上來無期,領軍之將輪番之任,不可久曠,竝改遞,何如?傳曰,允。
領議政金載瓚,左議政韓用龜箚曰,伏以前夜雷電之異,又何故而連月再發也?正朔雖屆於一陽,節氣尙在乎純陰,陰月雷發,爲災最大者,以其積陰方盛,剛陽忽發,失四序太和之象,致三才極乖之候者也。今此轟燁之災,隔月相續,前後示警,間不過旬有日矣。威怒不違於咫尺,告誡無異於提命,一之未已,式至于再,必欲開導,如恐不及者,是豈無所由而然哉?噫,見今治象世道,雖使星雲垂祥,芝露呈瑞,尙患乎傾否日甚,亂亡將迫,而況今災無不備,百怪層生,水旱連年,霜雹失節,六氣相乖,四境同騷,而又此剛陽之象,忽發積陰之會,而災於是極矣。今日百千萬事,何莫非召災之端,而最是紀綱凌夷,上下無望於維支,科宦奔湊,大小都喪其心性,有如土崩而沙決,心醉而神迷,遑遑若朝不謀夕,而八路近止之民,蟻附魚喁,望哺求活,而財穀俱匱,拯濟沒策,貪成俗,掊刻轉甚,我列朝休養之民,其將盡劉而乃已。若使仁愛之天赫然臨止,則將見其無事匪警,無日不災,何但爲十月雷而止哉?噫,古人所謂天下事尙可爲者,卽至切至悲之言,而千載之下,足令人掩泣,臣等亦以爲以今國事,謂之以末如何,而不思所以轉危回安,則非志士仁人之心,而猶有望於我殿下一轉移之間焉。記昔冬雷之夜渙發德音,側席求助,乃以一誠字,爲設弊救弊之本,藹然十行,可感臣隣,臣等之所仰望,而殿下已先得,臣等之所欲言,而殿下已先諭,至哉一言可以仰格天心而臣等奉若拱璧,尙今莊誦。然而竊覸近日殿下所以施措者,與殿下之所爲敎,一相反焉。出辭氣則始望有爲,遇事務則終歸無實,是敎令之不誠也。處內而燕閒常多,臨外而酬接絶罕,是動靜之不誠也。三講少許接之日,一經無可了之期,是典學之不誠也。百僚惰怠,而振刷不及於一事,八方叢挫,而咨訪未見於三晝,是做治之不誠也。災荒溢目,而絲綸無恤隱之旨,科試失平,而威令少董勵之實,是御下之不誠也。至於前席進見,仰問起居之後,不復聞天語,而如有一二事陳請,初雖許可,竟無敷施,是待臣等亦不以推諸實心,措之實政也。如是而一事二事,便成俗尙,百度皆病,一治無期,尙何望回天心而弭天災,協氣時若,百和自臻乎?嗚呼,上天之喜惡,下民之向背,只在於君心之誠與不誠,其幾雖微,其用至大,治亂興亡之所以分,亶不外于是矣。今臣等斷斷敷告,更不敢反復陳言,而卽以此年前籲衆之敎,用以爲今日納約之要,殿下若果追思旣往,必踐乃已,則一念之分,庶可以祈天永命,而操存舍亡,只在方寸。此臣等之所以竊有望於轉移之間者也。惟殿下懋哉懋哉。臣等猥忝燮理之任,積犯瘝曠之罪,致使天譴人怒,災沴荐臻,聖王之欲勵臣工,瘝闕者先伏典章,尙何敢晏然在職,從貽宵旰之憂,厚招輿儓之譏也?伏乞亟命斥退,改卜賢德,使國事回安,天怒自豫,不勝大幸。取進止。答曰,省箚具悉卿等之懇。所陳留念,卿等勿辭,安心視事。仍傳于南惠寬曰,此批答,遣史官傳諭于領左相。
上在昌德宮。停常參,只晝講。
李惟命啓曰,明日常參·經筵,取稟。傳曰,只晝講。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運傳旨未下,徐永輔未署經,監察茶時之意,敢啓。傳曰,知道。
金蓍根啓曰,樂房副提調,持湯劑來待矣。傳曰,封入。
以持平李集運,正言朴蓍壽牌不進罷職傳旨,傳于沈奎魯曰,只推。
以右副承旨韓興裕牌不進罷職傳旨,傳于李儒慶曰,只推。
以修撰洪起燮牌不進罷職傳旨,傳于李惟命曰,只推
以校理金牌不進罷職傳旨,傳于李惟命曰,只推。
尹秉烈有頉,代以李在鶴爲假注書。
李寅溥有頉,代以申綽爲假注書。
李惟命,以吏曹言啓曰,卽接全羅監司朴崙壽移文,則以爲,見今捧糴時急,而許久曠官,誠爲可悶,茂長縣監徐長輔,受由上京,尙不還任,催促下送事爲辭,故自臣曹催促,則以爲,親病沈重,萬無離側還任之望云。親病旣如是,則有難强令還任,改差,何如?傳曰,允。口傳差出,催促下送,可也。
李惟命,以吏曹言啓曰,接慰官鄭文始呈狀內,矣身素患痰癖之症,當此寒節,一倍添劇,萬無動作之望云。身病旣如是沈重,則有難强令下送,改此,何如?傳曰,允。
李惟命,以吏曹言啓曰,內資寺直長金敎喜呈狀內,矣身素患痰癖之症,近又添劇,萬無起動供職之望云。身病旣如是沈篤,則有難强令察任,改差,何如?傳曰,允。
李惟命,以禮曹言啓曰,試考恩賜儒生直赴給分帖,過科後令成均館收聚爻周後草記事,曾有定式矣。卽接成均館所報,則今番慶科增廣文科殿試時,直赴殿試儒生生員洪永觀·金炳球,進士鄭鴻慶·李鎭華·李九會·李祥奎·金道喜·李若愚,幼學柳幼麟·趙雲從·李奎鉉·柳榮輔·沈東潤·李東迪·李在鶴·李齊學,直赴會試儒生進士洪學淵·李光正·李驥秀,給分儒生生員李友秀·鄭知容,進士朴潞壽·南履懋·洪益聞·權徽·申在陽·趙萬永·權中淸等二十八人,登科直赴會試儒生進士申夔朝等二十九人,給分儒生進士申常顯等四十二人,未參榜給分儒生進士李源達,以會試試官應避,依定式陳試,合儒生一百人前所受直赴給分帖,一竝收取以送云矣。所收帖文一百張,依定式爻周之意,敢啓。傳曰,知道。
李惟命,以禮曹言啓曰,今十一月初四日所下傳敎中,自今日至再明日,減膳事,命下矣。減膳之限,止於今日,自明日依例復舊封進事,分付,何如?傳曰,允。
特進官抄啓,金蓍根·權常愼·李海愚·李存秀·李錫奎·申光軾·李羲甲·金基厚·朴宗正·金相休·朴命燮·吳淵常·金㙆·嚴耆·金愚淳·尹尙圭·申溆·朴宗薰·徐能輔·崔光泰·曺允遂·尹魯東·權烒·尹益烈·吳翰源·金啓河。
戶曹判書李相㼅疏曰,伏以臣於日者,冒徹辭懇,顒俟恩諒,而及奉聖批,諭之以調理行公,憐臣疾病,勉臣職事,鄭重周至,辭旨隆渥,臣之無似,何以得此?苟使臣陳力有望,雖明日顚仆,固將向前做去,以盡今日當爲之則,而乃不能然,頑然蠢然,無所變動,臣罪至此,益無所容。臣之叨拜藥院,在於連進湯劑之時,保護之責,何時不重,而此時此任,尤不容一時瘝曠,夙夜在公,依近左右,入而承診,出而監煎,非但其職爲然,犬馬微誠,寤寐耿結,亦有不能自已者。然而病不從心欲起還仆,一日二日,淹在床笫,有若義分之全昧,而偃便之是謀,拊躬自愓,此何人斯,一籲再籲,祈解不已者,固知煩浼之爲懼,旣又思之,疾痛之呼,人或恕之以常情,而至於曠其職次,匿不自陳,致使貽損於國體,則此其罪,不止於一時唐突之干冒而已。左右思量,有不敢徒事泯伏,畢臚病狀,仰塵宸聽,惟聲慈,俯垂矜諒,亟賜遞改,以幸公私焉。度支事務之緣臣受病者,計已多矣。方臣無疾,已見其如此,況今淹延病席,百事不振,雖家常日月之着衣噉飯,不能自主,動隨人倩,而計會之䌓,應酬之象,曹務委萃,入冬愈劇乎?假使臣覃精硏思,入而窮考核之精,腁手胝足,出而盡拮据之方,曹事無涯,猶懼不濟,況卽胥罕與接面,簿書都不經心,呻囈頓綴,竝失照檢乎?上而可以裁稟於筵席,下而可以關由於廟堂者,一失其會,將致狼狽,而此身之自力辦事,則前期杳然,不知其日,如是延捱,民國之受害於其間者,又可知矣。臣之遘此疾厄,今且半月,彌久彌苦,一如向疏所陳,目下貌樣,難保無永作廢人之慮,病裏耿耿,時或明發,而忽又轉念眇福菲材,受任太過,滿溢招災,理應爾爾,顧何用深自憂恤哉?惟是大恐以惕,日夕不寧者,重寄在身,病猶未卸,從前溺職,其事非一,而方來瘝官,厥罪尤重,因此轉輾,遂至於收拾不得,則竟雖勘臣重律,亦奚補於已誤之國事哉?此事在心,如結不解,徊徨迫塞,不知所出,聖明在上,天地於臣,父母於臣。伏乞愍然垂惻,淵然回思,將臣度支本職,亦許鐫免,俾微分獲安,重務毋曠,仍令有司,議臣煩溷之罪,以昭法紀焉。臣無任云云。答曰,省疏具悉。卿其勿辭,調理行公。
癸酉十一月初六日午時,上御涵仁亭。晝講入侍時,同知事金魯敬,持詩傳第二卷,特進官李溏,持詩傳第二卷,參贊官沈奎魯,持詩傳第二卷,侍讀官李鍾穆,持詩傳第二卷,檢討官申在植,持詩傳第二卷,記事官朴來謙,持詩傳第二卷,記注官文養老,持詩傳第二卷,別兼春秋李紀淵,持詩傳第二卷,武臣宣傳官尹相重以次進伏訖。上開卷命奏新受音。鍾穆讀自日居月諸下土是冒,正寧不我報。上曰,文義陳之。鍾穆曰,此詩所謂日居月諸下土是冒云者,蓋指光明之極處也。日月象乎君德,君以光明之德臨下,則八域群生,皆入於照臨之化者,亦如日月之冒下土矣。是以堯典云光被四表,舜典云光天之下,此實由堯·舜之明,無微不燭,無遠不到,而下土民生,皆囿於熙皞之域,有此光明之稱也。後世之論聖世也,必以堯·舜竝稱者,不其然乎?顧今聖明在上,如日中天,伏願於明字上留意,治政之得失,民生之苦樂,益懋明察,無所遺照,是臣區區之望也。上曰,下番陳之。在植曰,此詩卽莊姜不見報答而作者也。莊姜克盡婦道,而不能見答於莊公,故不能無愁悶鬱悒之心,而猶有望之之意焉。大抵我盡其道,而彼不報答,則旣怨而復望之,此固人情之常也。若夫推類而觀之,則非獨夫婦爲然,君臣上下之間,亦如是焉。古語云,非野人難養君子,今夫民出粟米麻絲,以供其上,而上不能報答,則在下者之愁怨,或無怪矣。顧今民生之困瘁,莫近日若,而或賑濟之,或蠲減之,朝家若保之德,亦至矣盡矣。但連歲荐歉,民生尙未蘇完,奠接之方,一時爲急,伏願留意於保民之政,匹夫匹婦,浹洽恩澤,俾無愁怨之聲焉,俾無望之之意焉。上掩卷,命經筵先退。魯敬等退出。又命退。承史以次退出。
上在昌德宮。停常參,只晝講。
韓興裕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈奎魯啓曰,大司憲趙萬元,執義宋啓榦,掌令尹奎應·崔致翼在外,持平李集運呈辭,徐永輔未署經,監察茶時之意,敢啓。傳曰,知道。
李惟命啓曰,明日常參·經筵,取稟。傳曰,停。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
韓興裕啓曰,來十一日朝參日次矣,敢稟。傳曰,停。
李惟命啓曰,來十一日輪對日次矣,敢稟。傳曰,當次人受點,後日次待令。
李儒慶啓曰,右副承旨韓興裕,今日不爲仕進,卽爲牌招,何如?傳曰,允。
金蓍根啓曰,藥房副提調,持湯劑來待矣。傳曰,封入。
備忘記,釡山僉使尹之謙下直,長弓一張,長箭一部,片箭一部,筒兒一箇賜給。
正言朴著壽啓曰,臣以蔑識愚騃,淸朝諫諍,自知不似,而日前薇垣除旨,忽下於雷異告警之時,宜卽出而論事,以效一日之責,而臣於本院,旣經納言,陞降之避,院規已然,旣不自居本職,合啓且未隨參,則前後之引,輒蒙體諒,今亦不可異同,以公以私,俱不可暫冒匪據,而適當減膳撤樂之辰,且不敢瀆擾,今始來避,所失尤大,請命遞斥臣職。答曰,依啓。
吏曹口傳政事,以鄭祖榮爲茂長縣監。
吏曹,接慰官單韓耆裕。
以持平李集運牌不進罷職傳旨,傳于沈奎魯曰,只推。
李惟命啓曰,持平李集運,旣有只推之命,更爲牌招,以爲雜科覆試進參之地,何如?傳曰,允。
李惟命,以禮曹言啓曰,慶科增廣別試雜科覆試,今日當爲開場,而兩司無進參之員云。令政院卽速稟旨擧行,何如?傳曰,允。
李惟命啓曰,因禮曹草記,今日雜科覆試,兩司無進參之員,令政院稟旨擧行事,允下矣。憲府則除在外·未署經外,呈告人員,卽爲牌招,諫院則行大司諫吳泰賢,司諫姜世綸,獻納宋應圭,正言權漢緯在外,正言一員未差,無進參之員,未差之代,政官牌招開改差出,待下批仍卽牌招,何如?傳曰,允。
李惟命啓曰,行吏曹判書趙尙鎭,參判李好敏,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允,參議只推,一體更爲牌招。
李惟命啓曰,今日雜科覆試,兩司當爲進參,諫院則行大司諫吳泰賢,司諫姜世綸,獻納宋應圭,正言權漢緯在外,正言一員未差之代,今方開改差出,而憲府則大司憲趙萬元,執義宋啓榦,掌令尹奎應·崔致翼在外,持平徐永輔未署經,李集運再牌不進,無進參之員,何以爲之?敢稟。傳曰,山林外竝許遞,今日政無故人差出,待下批牌招進參。
有政。吏批,行判書趙尙鎭牌招不進,參判李好敏進,參議金會淵牌招不進,左副承旨沈奎魯進。啓曰,判書趙尙鎭,參議金會淵,竝牌招不進,小臣獨政未安,何以爲之?敢稟。傳曰,仍爲之。以沈厚鎭爲正言,曺錫正爲副校理,徐殷輔爲刑曹佐郞,任天常爲司成,具悌元爲監察,金箕德爲內資直長,趙寬爲武烈祠參奉,順川郡守吳準常,彦陽縣監李得鉉,已上今加通政加資事承傳。故學生李得觀贈戶參例,故學生李宜春贈左承旨,故通德李顯相贈僕正,已上同知李禹道三代追贈,故參奉韓汝斗贈僕正,孝行卓異贈職事承傳。再政。以金羲淳爲大司憲,朴宗京爲大司諫,金熙華爲司諫,權傛·韓啓玉爲掌令,任文白爲持平,洪起燮爲獻納,洪龜燮爲正言,趙庭和爲持平。
兵批,行判書徐榮輔病,參判李錫奎病,參議鄭景祚病,參知韓象默入直進,同副承旨南惠寬進。同知單任致得,副司果單朴蓍壽。再政。護軍趙萬元·吳泰賢,副司直姜世綸·尹奎應·崔致翼·李集運·徐永輔·宋應圭,副司果權漢緯竝單付。
傳于李惟命曰,新除授臺諫,雜科覆試,先進參後謝恩。
以吏曹參議金會淵再牌不進罷職傳旨,傳于李惟命曰,只推。
李在鶴有頉,代以洪永觀爲假注書。
申綽有頉,代以趙忠植爲假注書。
韓興裕以都㧾府言啓曰,副㧾管李東善,以御營中軍,軍兵等中日試射放事,南小營晝仕出去之意,敢啓。傳曰,知道。
李惟命,以弘文館言啓曰,校理金,修撰洪起燮,旣有只推之命,竝卽牌招祭任,何如?傳曰,允。
兵曹判書徐榮輔疏曰,伏以臣待罪本職,行將朞月,自其初叨,人之視臣者,孰不曰其病不可强也,其才不可堪也,而猶不若臣之自知之爲尤切,如是也故,陳懇之章,凡八上矣。驟以觀之,誠亦支離,然而臣情之懇迫,則如縳者之不忘求解,四體有痛則思解,處事有悔則思解,思解則不得不呼天呼父母而籲之,一疏二疏,至於八疏而不自覺也。是其中必有甚不得已故耳。臣之狗馬賤疾,亦已屢陳,自其著於外者而言之,比之昨冬今春奄奄垂盡朝夕待符之狀,則差有間矣。若其原委之深痼者,固自在耳,醫家之論臣病者曰,人之百病,皆出於臓腑五官之中,金火水木,猶可以補瀉相濟,而土官一敗,無方可藥。臣之病源,正是土敗面部四末,浮氣去來,腸鳴失血,觸冷輒作,大腸痔脫,不耐步立,此皆外著之証形,其苦雖甚,似不至於不可着手,而數年之間,百方雜投,毫無見效者,正以受病之源,非陳根腐草所可爲力也。特以形殼之姑未澌滅,視聽之姑未閉塞,責之以恒人之事,何可得也?臣本暗滯孱劣,方其少壯無病,置之閒司漫局,猶懼其不能擧,況今大病在身,精爽已奪,平素相識,或忘其面,時月所歷,不記何事,出語顚錯,臨事茫昧,聞者爲之駭聽,見者爲之瞠視,直是一縷僅存之棄物耳。今乃問其官則中權之殷重也,計其仕則閱歲之遲久也。竊計十有二月之內,凡所施措,何止千緖萬端,而事過而不自悔者解矣。如是而淟涊蹲據,日積僨誤,臣雖不足言,其於國事何哉?此臣之所大懼也。見今冬序轉深,政月亦近,本曹擧行,日以繁委,臣爲是之憂。凡所以治病者,預爲之所,靡不用極,而臟寒旣痼,入冬尤甚,薑附之熱,無異飮冷,醫者技窮,斂手而退,若復過此數旬,凝沍嚴寒,必將倍甚,雖欲自力,末由也已。必辭之義,豈待今日,而宜去之亟,惟此時尤然,悶阨之私,日甚一日,玆敢披瀝治疏,復申前懇,惟願聖上,察臣衷懇,憐臣病憒,劃卽鎸改,以幸公私,不勝大願。臣無任云云。答曰,省疏具悉。卿其勿辭,調理行公。
慶尙道儒生,幼學徐應奎·南日躋·金震儒·崔斗鎭·李雅淳·李東璧·李宜祿·尹東壄·文正儒·成孝祐·尹佐烈·金基瑞·宋樂中·閔大益·吳敬源·徐有基·尹濟宅,進士金顯運,進士李宗周,生員柳璧祚,幼學趙台旭·禹在規·李師儒,生員李,進士李鼎儼,幼學金時瓘·金鳴鍊·宋學南·金相吉,生員李之慶,幼學宋心傳·張一燮,進士崔演重,生員李寅龍,幼學金應和,生員李鼎基,幼學李尙澤·裵萬協,生員崔南復,生員李寬祥,進士金,幼學李箕漢·李東昇,生員李禹世,幼學宋顯東·鄭一煥·文周鳳,進士金坰,幼學鄭鳳至,生員南鳳陽·金俊宅,幼學姜公晟·河見龍,進士朴周敬,幼學梁廷弼·金得範,進士洪文豹,生員金漢權,幼學盧榥·呂學祖,進士朴文馨,生員洪錫圭,幼學姜永淳·曺舜明,進士閔宗爀,生員申冕周·崔柱浩,幼學金成爀·申好仁,生員金東鳴,幼學金·李度天,生員鄭允元·柳汶龍,幼學金繼善·鄭致儉·李遇玨·金洛興·卞東魯·權鉉中·朴在寬·權思玉·朴熙輔·愼性恒·宋有成·許馥·愼漢龍·李景檡·孔時和·李錫培·李沃·李學培·尹需國·李澄·李遂人·鄭時胤·閔道殷·鄭達元·愼承烈·姜周欽·曺成澤·鄭民淳·慶翰星·李天澤·尹得濟·朴潤光·林錫馨·鄭光錫·金得泰·鄭民瞻·權·李元肅·崔道民·趙始春·趙毅大,進士閔宜洙,幼學禹星老·申匡夏·愼處愚·姜周老·盧錫臨,進士鄭東民,幼學鄭夢說·李之參·鄭東周·李尙朝·鄭猉煥·鄭錫良·李元欽·鄭光釆·趙養洙·鄭基魯·黃錫老·姜龍欽·呂思一·姜體淳·李謙峻,進士李聖謙,幼學盧會文·呂宜塤·金俊季·崔柱河·曺文杰·趙鎭極·梁柱昊·郭道績·姜㙉·成源夏·慶健·柳霂·尹尙欽·鄭廈胤·愼性欽·姜碩祺·權學友·金希龍·李思敬·李陽復·趙述運·申祖佑·權迪·河範斗·柳翼喆·河漢中·鄭弘佑·李玄發·申祖榮·洪文虎·趙始一,進士徐弘復,生員安夢白,幼學李奎臣,進士裴經國,生員金東栻,幼學金希相·吉履成,進士崔鴻羽,生員柳星奎,幼學李宜璿·李基中,進士崔舜羽,生員黃章漢,進士李好淳,生員朴宗觀,幼學李基性·宋泰一,生員金建秀,進士李宗休,幼學宋錫五·文有臣·鄭履範·宋有臣,生員姜世誾,進士李宗齡,生員李建基,幼學盧一俊·宋有輝·權明漢,進士李家發,生員李彙遠,進士安廷佑,幼學權柱漢·姜岳濬·權復樞,生員金宗鍊,進士曺履,生員權禕,幼學安瑛重·權章漢·宋煥重·李穲,進士金學洙,幼學安景弼·都慶德,進士鄭必奎,幼學裴瀅·呂俊行·都宇鼎,進士玉穉圭,幼學李宗儉·李壽權·金得元,進士趙弦復,幼學李公權·柳得仁·金翼元·姜必輝·金喆元·尹正大·姜必煥·鄭煥重·曺潤曾·安洽·李潤馨·安景益·李潤晉·安活·李潤行·安濂·韓光履·朴天健·韓啓曾·韓光漢·安景觀·韓啓魯·安龜重·朴聖林·徐命德·朴龍田·徐命宅·姜東喆·安灌·盧國良·安溍·盧國獻·朴天弼·權達成·安洌·朴廷弼·盧得獜·權秉樞·盧國幹·安澄·李德烈·權執樞·盧國柱·趙熙穆·盧泳·安碩柄·河晉賢·盧有中·安·趙熙文·盧國儒·鄭匡魯·安洵·盧有濟·趙熙範·安啓津·鄭弼魯·河景賢·安渷·李德樑·李東馥·李龍伯·李正烈·柳埆·李明龍·李永烈·安浻·郭守翊·李廷樑·柳孝文·黃五源·李奎樑·柳尙臣·權達臣·柳尙曄·權致成·柳尙龍·文繼慱·權宇成·柳尙東·金俊敬·文周宅·權宇文·文演慱·朴基德·郭廷佑·文欽慱·朴善益,進士李奎漢,幼學金相秉·郭鎭翰·金敬喆,進士朴慶家,幼學金相東·吳顯一·金相度·李天鵬·吳道復·李憕·吳慶鼎·鄭周坤·李·李門瞻·成孝思·河漢喆·李門翼·成孝祐·盧挺邦·成激·李中岳·盧挺臣·辛永祿·卞瑚臣·李尙宅·尹桄·李宅祿·李尙琱·李邦英·朴之德·金東運·郭海翼·李星祿·郭泰奎·李遂億·李聃運·張建杓·李遂天·梁柱八·劉永祚·朴潤三·李世珍·李碩春·李世珏·柳載宜·金達興·郭成學·金獻之·吳海鎭·楊時榮·吉繼忠·韓昌祚·邢最正·韓百孝·吉繼信·梁大英·韓達祚·李相權·任宗元·河大澄·高廷秀·吳德新·尹載東·梁大應·朴必寬·任宗源·吳運鎭·禹廷元·邢致慱·韓承祚等疏曰,伏以臣等卽韋布之賤也。閉戶劬躬讀聖賢書,無負我聖上樂育之德,是其職耳,若乃裹足叫閽,干瀆九重之崇聽者,固知其僭越,而第事或有關於士林之公議,國家之典常,則又安得默默而不一陳於黈纊之下哉?蓋崇儒重道,顯忠遂良,皆所以樹風聲敦世敎者,而大爲有國之先務也。是以洪惟我朝,列聖相承,五百年建極之治,一切以尊賢衛道敦忠尙節,爲一副當大頭䐉,上自搢紳,下至匹庶,苟有一行一節之可尙,則皆貤贈而顯之,或掉楔而旌之,又立祠而享之。於是乎文學忠義之士,彬彬輩出,綱常撐宙,有彌綸之道,日月中天,有文明之象,猗歟休哉,臣等幸生於鄒魯之鄕,冠章甫衣縫掖,沐浴聖化,從事章句,幸得免馬牛襟裾之譏者,寔先輩繼開之功也,則其爲尊顯之心,不容已也。況父子同功,祖孫媲德者,求之今古,蓋絶無而僅有耳。夫以若所難,而生而名位未充,歿而旌褒尙闕者,豈非聖代之欠典乎?嗚呼,臣等所居鄕草溪地,有學問之高明,忠義之卓異者,卽故別提臣全致遠祖子孫三世是已。致遠天姿英特,氣宇峻整,自在齠齔,動止不凡,孝友純行,聞於鄕里。及長,從遊於文貞公臣曺植之門,先自小學·論語,以至群聖賢書,講論舋舋,惟以眞知實踐爲務,沈潛乎義理之說,從容乎禮法之場,而學透精微,筆參造化,文辭富贍,容儀淸肅,至於臨事制義凜然有萬夫不可奪之操,文穆公臣鄭逑,文貞公臣金宇顒,相敬重之,其敎人也,必自灑掃應對,以及天人性命之奧,勉以下學上達,贈判書臣金孝元曰,與吾退陶先生說,大槪相孚,文簡公臣鄭蘊曰,濯溪學問之正,造詣之極,固有大過人者,洗馬臣李屹曰,濯溪有高山獨不降之氣像,濯溪,全致遠號也。宣廟朝,以學行薦除別提,屢徵不就,退修初服,樂道邱園遠近之士,皆仰之如山斗,其子別提臣全雨,有純性懿行,事父母孝,處兄弟善,文辭夙就,筆㙯絶人,承襲家庭之訓,講磨師友之益,義理精熟,語默簡重,一時同德之士,文簡公臣鄭蘊,延陵府院君臣李好閔,參判臣李民宬,晉興君臣姜紳,皆從遊推重之,其同會帖有曰,全雨天姿孝順,誠信過人,此鄭蘊之所題評也。雅好溪山竹樹,構一小亭,扁以睡足,蓋取草堂春睡足之意,而胸中有所曠感於臥龍志事也。有經綸之抱設施之才,每慷慨興懷,嘗詠臘梅曰,忠魂燕獄未歸來,化作寒花歲晩開,丹心欲置人人腹,更學飄空落酒杯,槪見氣節之有所蘊也。雨之子滎,以乃祖之孫乃父之子,生有異質,不輕言動,不好遊戲,左右親側,愛敬備至,人謂之童子而有世家風範,自知讀書,不爲口耳之習,留心吾儒之學,旣勝冠,遊於文莊公臣鄭經世,副提學臣李峻之門,論性,辨本然氣質之殊,論心,明寂感操舍之幾,至於易·範諸書,亦皆精究默會,而有心得焉,諸先進,皆奬詡而器重之。小有文藝,登司馬選,尤工於筆法,名聞華夷,蓋其心劃之正,有自來矣。文康公臣金世濂,愛其才器之超絶,輒稱以華國之手,崇禎丙子,以信使赴日本,選滎以從事,極一代之望,滎屢辭不獲,以白衣從之,旣越海,倭人坌集致敬,乞書欲爲寶,滎左右酬應,留館之頃,一揮萬軸,群倭環視自歎曰,不意今日,復見鍾王,竟致禮物,海國珍産,堆積如邱壠,滎一不回顧,嚴辭斥之,將還,皆羅拜送之,將白銀一橐,密遺僕夫,舟次海口,僕夫以告,滎色勵曰幣近於禮,猶爲不受,況貨之乎?卽令剔橐投水,倭人,望之嘖嘖曰,海東淸士也,名其海曰投銀,至于今我使之至彼也,輒指示之,稱全斗巖而不名,敬之如神明,斗巖其號也。旣復命,聖祖嘉之曰,汝華予於染齒。世濂欲薦以官之。滎不豫曰,男兒桑蓬之志,欲壯東瀛萬里之觀,以此媒官,非夫也,退處林壑,不求聞達,潛心書籍,硏窮翫味,慥慥進修,以古人自期,一切世味,泊如也。嘗捐貲求性理諸書,藏之院舍倣朱夫子石鼔院記,爲通讀議一書,揭之壁上,會鄕黨志學之士,講究問辨,孳孳忘倦,其爲己之工,牗蒙之方,蓋如此,至今嶺之士,受其賜多矣。奧壬辰之變,全致遠年已六十有六矣。聞列郡瓦解,京城不守,慨然有經濟之志,召子雨及從子霽,雪涕而語之曰,吾家世臣也。今乘輿播越,社稷傾危,義當北首死敵,以效涓埃,若曹其各勉力,雨與霽敷袵曰,臣死於主,子死於父,職耳。遂杖劍起,糾家丁募鄕兵,旬月之間,衆至數萬,遮絶洛江上下,身作一面長城,東而馳逐,摧折賊鋒,軍聲大振。嘗留陣於黃·洛兩江之間,忽遇賊兵四圍,挺身馳突,躍馬峻坂,出入賊陣,擊殺五百餘級,又勦討南下之賊於星州地,使不敢近境。事聞除察訪,又以年老辭,丙申歿于陣中,諸義將莫不痛惜,事在龍䖳錄與本郡誌。文忠公臣金誠一招諭文曰,通告一道,倡起義兵,而江右則以全致遠爲首。文穆公臣鄭逑所撰金誠一行狀有曰,義兵將全致遠,逐沙幕·黃江之賊,於是列邑屯賊皆退,江左右始得通。察訪臣文景虎遺集曰,全濯溪爲外防將,多樹不世之勳。曺植師友錄曰,濯溪誠孝出天,八歲遭父憂,能服喪以禮,壬辰倡率義旅,多戰守之功。門人茂城君臣尹泂祭文曰,先生立心之正大,學問之篤實,孝友之純美,有不可以言語盡者。判書臣察裕後撰碣銘曰,質旣美學亦優,行旣高才亦周。萬磨庚辰,士林追慕其卓行,爼豆以享之。全雨從父倡義,與忠翼公臣郭再佑,文忠公臣金誠一,互爲聲援父子分陣,隨機應變,保完客舍,能免灰燼,堅守倉厫,供給軍糧,謀劃設施,有人不可及者。當時倡義者咸曰,全雨父子,嶺之望也。賢而好大節有智略,吾屬盍往歸焉?附者日益衆。其留陣沙幕也,賊乘昏蔽江而來,及其半渡,蹙而擊之,所斬殺千餘級,溺水死者又如之。大駕在龍灣,以書寵之曰,全雨等倡合義旅,得衆已多,予庸嘉焉。益信本道忠義之在今日未艾也,除別提,壬辰六月也。是歲秋,率五邑兵,分左右中衛,或設伏而計取,或直擣而肉薄,賊之沿江往來者,遇輒奔北,自星州之茂溪,至宜寧之鼎巖,賊不敢攔入,我人之避亂者,皆歸附而全活焉,此在草溪倅郭起遺集,而又於國乘野史,班班可考。不幸遭父喪於亂離之中,哀毁成疾,不能盡抱負,鞱晦前功,隱倫以終,豈不惜哉?縣監臣全霽,性本孝友,行又敦睦,鄕黨之間,咸以君子人稱仰之,英豪卓犖,有絶人之力,從致遠倡率義旅,行陣嚴整,號令明肅,諸將皆畏服而倚重焉。與郭再祐同心戮力,每爲前鋒,身先士卒,百戰百勝,鼎巖泊津之戰,斬獲尤多,殄殱船賊,保完高靈之路,親運土石,督築火旺之城,水陸臨敵,斬搴掃除,江左列邑,皆稱全爺,朝廷嘉其功績,除靈山縣監。郭再佑應募錄曰,全霽入城,軍中如見父母喜劇,丁酉協從天兵,人皆額手而相告曰,敢戰將來,又必先鋒,果如其言,先登督戰,方其戰酣也,有附賊者李士宗,與其黨乘後剚刃,不幸殞于軍中,同征壯士,皆扼腕流涕,參知臣裴大維,上章訟其寃復其讎,至今嶺人士,誦其疏而悲之。其名蹟事實,昭載錄劵邑誌及倡義錄。蓋全氏三世四人,本之問學,著之事功,或在志氣旣衰之年,倡率忠義,收復嶺右,或以一介讀書之人,而屢立戰功,至蒙天奬,有勇冠三軍,血誠扶危,而矢心殉國,有學究六經,專心修己,而道行蛮貊。蓋其德行忠義,父傳子承,而天之降才,若有私於一家者。朱夫子曰,元祐人物之盛,儘莫非聖代陶勻之化,則華國之器,需世之用,都做了太平氣像。噫,忠義文學,雖曰人之秉彝,而秀才茂行,一世焉一士猶貴,而況祖子孫三代之竝美乎?苦心血誠,一家焉一人猶難,況又父子姪三忠之竝萃乎?且念其從事於淵源之學,趾美於忠義之傳,則顧其所成就實蹟,特其平日忠積之餘,發見之驗耳。嗚呼,我朝家右文之治,尙忠之典,寔爲作成之一大弘規,雖一節一行之士,舉皆錄名而無遺,今夫金致遠一室三世之學,一門三忠之功,求諸往牒,罕有倫比,而獨漏於表章之列,將歸湮沒之地,此輿情所以愈久而愈鬱者也。臣等以秉彝好賢之心,不避瀆擾之罪,猥陳芻蕘之說,此非臣等阿好之言,實先輩之正論,百世之公議也。伏乞我殿下,不以人微而廢言,卽下優恤之澤,全致遠·全雨·全霽·全滎三世學行,一門忠公,特施貤爵易名之典,上以光聖德,下以循公議,以爲樹風勵俗之地。臣等無任云云。省疏具悉。所陳,令廟堂稟處,爾等退修學業。
癸酉十一月初七日午時,上御熙政堂。晝講入侍時,同知事鄭尙愚,持詩傳第二卷,特進官李文會,持詩傳第二卷,侍讀官李鍾穆,持詩傳第二卷,檢討官申在植,持詩傳第二卷,假注書李賢默,持詩傳第二卷,記注官文養老,持詩傳第二卷,記注官朴思彦,持詩傳第二卷,武臣宣傳官尹相重以次進伏訖。上命開卷奏新受音。鍾穆讀自日居月諸出自東方,止報我不述。上命陳文義。鍾穆曰,此詩四章,皆有胡能有定之句,定之一字,政宜講究,而至於此章,尤爲緊切矣。其曰,出自東方者,日月之行,必有定所之謂也,其曰,德音無良者,蓋其德音,無所底定之謂也。此章別無文義之仰奏,而一定字,最爲深看處,惟願體念焉。上曰,下番陳之也。在植曰,德音宜良而無良云,則莊公之德,可謂穢德也惡德也。固不足以德言之,而大抵德字之義則甚大矣。大學所云明明德,亦是此德字,而明德者,心統性情本善之理,於斯可見,苟能明其明德,則格致誠正修齊治平,皆是明德之功效,而爲大學一部之一大綱領者也。帝堯則稱克明俊德,帝舜則稱玄德升聞,堯之爲堯,舜之爲舜,皆在於一德字矣。伏願臨講之除,加勉於此,以光聖德焉。上曰,知事陳之也。尙愚曰,經書文義,不可以句絶論之,全讀一篇一章,然后當有旨味之可究,而近日所講,不過一二大文而止,此大文則別無文義之敷衍陳奏者矣。但臣誠萬萬惶恐,而切有所仰奏者。大抵講筵法意,至嚴至重,而造次之間,只令儒臣,讀新受音而止,文義所陳,亦不過一二句絶而止,恐有欠於法講體例矣。且當遇災修省之時,講筵連開,臣等固欽仰之不暇,而凡百事爲徒有名而無其實,則反不如不爲之爲愈,此後則前受音新受音,一依前例俾有實效之地,是臣區區之望也。上曰,特進官陳之。文會曰,上下番所奏俱好,臣別無可達之辭矣。上曰,參贊官陳之。惟命曰,臣亦別無可達者矣。上掩卷,命經筵先退。尙愚等退出。又命退。承史以次退出。
上在昌德宮。停常參·經筵。
李惟命啓曰,明日常參·經筵,取稟。傳曰,停。
金蓍根啓曰,樂房副提調,持湯劑來待矣。傳曰,封入。
沈奎魯啓曰,行大司憲金羲淳,掌令韓啓玉·權傛,持平趙庭和·任文白牌不進,執義宋啓榦在外,監察茶時之意,敢啓。傳曰,知道。
李惟命啓曰,雜科覆試,兩司當爲進參,諫院則雖已進參,憲府則行大司憲金羲淳,掌令韓啓玉·權傛,持平趙庭和·任文白牌不進,執義宋啓榦在外,無進參之員,行大司憲,更爲牌招,何如?傳曰,允。違牌人更爲牌招,違牌勿爲呼望。
以掌令權傛·韓啓玉,持平任文白·趙庭和,獻納洪起燮,正言沈厚鎭牌不進罷職傳旨,傳于沈奎魯曰,只推。
持平趙庭和啓曰,臣於臺職,萬不近似,而柏府除旨,忽下於夢想之外,天牌薦臨,臣感激怵畏,雖不得不章皇出肅,而第於合啓中,有不可聯參者,屢叨臺地,以此引避,輒蒙體諒之恩矣。前後處義,宜無異同,今何可一刻晏然於臺次乎?請命遞斥臣職。答曰,依啓。
掌令權傛,持平任文白啓曰,噫嘻,逆鏔窮凶之罪,已悉於前啓,今不必更事臚列,而幸賴我慈聖殿下廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深。請正法罪人鏔,亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根抵拔去,窩窟掃蕩,而噫,彼丁若銓·若鏞兄弟,自以逆鐘之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承熏,迭出諸招,逆節彰著,不可但以邪學言也。若鍾旣已籍歿,承熏亦旣正法,而噫,彼銓·鏞之爲若鍾兄弟者,致薰之爲承薰同氣者,不過島配定配而止。盤覈情節,掃蕩窩窟,顧不在於此輩耶?銓·鏞則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論。學逵·與權,俱以家煥之甥姪,承薰之至親,標號之陰慘,花助惟均,迷溺之丁寧,致嗣各證,兇秘之跡,如印一板,寬基則本以箕延之從孫,詿誤湖民,賣其切姻之權勢,蔭庇賊徒者,已是罔赦之罪,而邪書往來,狠藉綻露,至與與權而對質,則渠雖喙長,何以自明?雖然,此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半吞,端緖則若露而若隱,彼此參互,庶幾取服,而只緣爲日不多,盤問未久,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑且勿論,宗社之憂,實爲無窮。請黑山島島配罪人若銓,康津縣定配罪人若鏞,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,夬正典刑。噫嘻,痛矣。十數年來,賊勢益肆,人心靡定,顧瞻他日之徒,四字刀割之輩,踵相接也。惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理,惟當含恩畏義,矢死縮伏而不此之爲,有除輒膺,揚揚莅任,自同無故,此於渠雖爲薄物細故,而亦可見隱若有恃,縱恣無忌之一端。今幸乾斷赫然,三字刀割此等黨與,不可仍置。請周爀,亟令王府,嚴鞫得情,快正典刑。三啓中諸賊,罪關宗社,憤切神人,往在先朝,旣允臺閣,傳旨未下,故其時憲臣發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科,噫,先朝依允之盛意,蓋出於俯循輿情,快伸王章,而慶日姑停,不過一時行權,則今不可以未經處分,有所仍置。請亟下三啓依允之傳旨,令該府擧行焉。噫,彼李東萬則言之便覺汚口,渠於履猷,旣是聲氣漠然之間,而托跡輸心,始出逐臭之意,臨急圖生,遂作反噬之謀,綢繆設施,經營脈絡,卽與履猷,一串貫來,則主客輕重,初無可論,前後酌配之命,遽下於輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻,痛矣。宋國仁窮凶絶悖之情節,可勝誅哉?渠以么麽賤弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性愈鷙,乃敢忍終如初,積月拷訊,一直抵賴,似此陰慝獰頑之物,抑亦鞫囚之罕有者,竟致凶身徑斃,厲口自滅,則王章無可伸之日矣,輿憤無少洩之時矣。不可以其身之物故,而少緩當律之夬施。請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪人,而其中朴紀淳之名,屢出賊供,而特以光郁招內,敬賊所謂紀淳來見之月日,與敬賊文書中所錄,果有相左者,故雖無發捕之請,而與如此凶悖之類,往來參㝷之跡,旣現於供招,則揆以鞫體,不可不一番盤問,以覈情節。請朴紀淳亟令王府,拿來嚴問,以重鞫體。噫,彼尹致謙則身居三司之列,凶如得永,逆如得永,甘心右袒,挺身營護者,此又何等變怪也?渠以未見原本爲辭,而焉有不知裏面而徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護,乃以未見爲言,奸情慝態,路人所知,究厥情犯,有浮於得永,斷以春秋之法,焉逭黨與之誅?如此之類,不可屛裔而止。請洪原縣屛裔罪人尹致謙,拿鞫嚴問,明正其罪。新除授司諫院司諫金熙華,時在江原道春川地,正言洪龜燮,時在京畿楊州地,請竝斯速乘馹上來事,下諭。答府曰,不允。下諭事,依啓。
洪永觀有頉,代以朴長復爲假注書。
趙忠植有頉,代以柳幼獜爲假注書。
李惟命,以弘文館言啓曰,新除授副校理曺錫正,時在京畿驪州地,經筵入番事緊,請斯速乘馹上來事,下諭。答曰,依啓。
以校理金牌不進罷職傳旨,傳于李惟命曰,只推。
韓興裕,以備邊司言啓曰,外方徵債防塞時,京司一體擧行,而年分回啓後,自本司草記知委事,曾有受敎定式矣。今年外方徵債,旣已限明秋防塞,京司徵債,亦爲一體防塞之意,分付,何如?傳曰,允。
韓興裕以備邊司言啓曰,今年諸道舊還,已因年分,皆許仍停,而惟統營·廣州·江華·松都四處舊還,姑未分排知委矣。今年三都穡事,俱未免歉,雖以統營穀所在各道言之,亦多報災之處,統營及三都舊還,竝依各該道已許之例,一體仍停之意,分付,何如?傳曰,允。
韓興裕,以備邊司言啓曰,因咸鏡監司金履陽狀請,嶺穀二萬三千石,般運北路,以爲嗣歲賑濟之用事,纔已覆啓蒙允矣。涉海兩重,迤東而北,北路民命,亶係於嶺穀之利泊與否,念之及此,實不能曰咎刻弛心,領運督運等節,旣有戊申已例,以隣近守令中,另擇差定之意,關飭於裝發及所過各道,發船及過涉時,各其道內初境設祭海神事,亦依戊申列擧行,而香祝則分付該曹,使之及時齎送於各該道,何如?傳曰,允。
韓興裕,以訓鍊都監言啓曰,本局別將申大坤,身病甚重,勢難察任,改差,何如?傳曰,允。
上在昌德宮。停常參·經筵。
李惟命啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安。除在外·試所進去外,未肅拜·呈告人員,竝卽牌招,何如?傳曰,允。
沈奎魯啓曰,禁衛營將官來言,今日本營軍兵,日次私習云矣,敢啓。傳曰,知道。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
金蓍根啓曰,藥房副提調,持湯劑來待矣。傳曰,封入。
李惟命啓曰,時原任大臣,率禮堂有稟達事,來詣請對矣。傳曰,入侍。
獻納洪起燮啓曰,臣言議風采,本不合於淸朝耳目之任,而薇垣除旨,忽下於夢想之外,庚牌薦降,義分是懼,雖不得不冒沒出肅,而第臣於合啓中,有私義之不可冒參者,曾叨臺職,以此引避,得蒙體諒之恩,前後處義,宜無異同,以此情踪,何可一刻晏然於臺次乎?請命遞斥臣職。答曰,依啓。
沈奎魯啓曰,行大司憲金羲淳,掌令權傛,持平任文白牌不進,執義宋啓榦在外,掌令韓啓玉試所進去,持平一員未差,監察茶時之意,敢啓。傳曰,知道。
以掌令權傛,持平任文白牌不進罷職傳旨,傳于沈奎魯曰,只推。
金蓍根啓曰,吏曹郞廳來言,臺諫有闕,政事,取稟。傳曰,政官待開門牌招開政。
朴長復有頉,代以李鎭華爲假注書。
柳幼獜有頉,代以李趾秀爲假注書。
吏曹口傳政事,以朴宗來爲內醫提調。
以京畿監司李存秀狀啓,楊州牧使洪羲俊,以其身病,呈狀乞遞,不得已罷黜事,傳于金蓍根曰,令該曹口傳差出,催促下送。
以咸鏡監司金履陽狀啓,薦新進上生瓜魚,節序差早,限內不得封進,惶恐待罪事,傳于李惟命曰,勿待罪事,回諭。
以慶尙監司金魯應狀啓,居昌府民家失火事,傳于李儒慶曰,聞甚矜惻,元恤典外別加顧恤事,分付。
李惟命,以弘文館言啓曰,校理金,旣有只推之命,卽爲牌招察任,何如?傳曰,允。
李惟命,以禮曹言啓曰,咸鏡道觀察使封進,今十一月令宗廟薦新生靑魚,今初十日薦進,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例,以咸鏡道加封生靑魚,同日一體薦新,何如?傳曰,允。
李惟命,以禮曹言啓曰,嶺南·北運穀發般及過涉時,各其道內初境設祭海神,依戊申年例擧行,香祝則分付該曹,及時齎送事,備邊司草記允下矣。本道裝發時,關東·關北過涉時,海神祭香祝,令該司照例磨鍊,急速下送,亦令各其本道,隨時卜日設行之意,竝爲分付,何如?傳曰,允。
沈奎魯,以備邊司言啓曰,關西後運襦衣一百四十五領,紙衣一百領,照數稱量,木綿紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
沈奎魯,以兵曹言啓曰,卽者木覓山烽燧軍所告內,今日人定臨時,烽臺設標界內,有一何許漢,持一把枯草,將爲放火之狀,卽爲捉得來納云。故問之則全羅道綾州居金旕出爲名漢云,而放火委折,則終不直告,事之驚駭,莫此爲甚,嚴覈得情,斷不可已,爲先出付捕廳之意,敢啓。傳曰,知道。
沈奎魯,以禁衛營言啓曰,本營哨官朴基榮,不勤巡山,嚴掍汰去之意,敢啓。傳曰,知道。
沈奎魯,以左右捕盜廳言啓曰,因兵曹草記,木覓山烽臺近處放火罪人金旕出,嚴囚本廳,而取考大典通編,則煙臺近處放火者,係是一律,自本廳究覈,有違格例。且考本廳謄錄,則壬寅九月蠶頭放火罪人,自兵曹草記後出付捕盜,而其時因下敎移送秋曹矣。今亦依此例移送秋曹,以爲依律處斷之地,何如?傳曰,允。
癸酉十一月初九日辰時,上御熙政堂。時原任大臣率禮堂請對入侍時,右承旨李惟命,記事官朴來謙,記注官孫錫祚,別兼春秋李紀淵,領府事李時秀,領議政金載瓚,左議政韓用龜,行禮曹判書南公轍,禮曹參判李文會,禮曹參議權丕應以次進伏訖。時秀曰,數日以來,日氣猝寒,聖體,若河?上曰,一樣矣。時秀曰,小臣久未登筵矣。近來調攝諸節,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,各殿宮氣候皆一樣矣。時秀曰,今年慶年也。臣等歡忭之之忱,自月正已然,而今當是月,王大妃殿回甲誕辰,只隔一月,輿情慶祝,益倍於前。是日也,稱慶陳賀,設宴飾喜,自有國朝典禮,臣等玆敢相率求對,冀降成命焉。上曰,當仰稟慈旨後下敎也。載瓚曰,天休滋至,慶辰近屆,歡欣慶忭,八域惟均,呼嵩之儀,設宴之擧,係是彝典,而臣等謹按國朝典章,則英廟丁卯年仁元聖母回甲誕辰,自下仰請陳賀進宴,而陳賀則依例擧行,進宴則仰體撝謙之德,自內只行設酌之禮,及至先朝乙卯年惠慶宮回甲誕辰,亦依丁卯舊典,陳賀設酌,如禮舉行矣。今年之慶,卽丁卯乙卯以後初有之慶,則進宴雖或仰稟後下敎,而陳賀則尤是應行之典,伏望亟許臣等之請焉。上曰,此亦仰稟後當下敎也。載瓚曰,陳賀時擧行節目,俱係時急,卽蒙下敎,然後可以擧行矣。上曰,當卽下敎也。公轍曰,卽承稟旨後下敎之命,諸般擧行之節,當於下敎後,以草記仰稟矣。上曰,依此爲之。載瓚曰,藥房提調李相璜,聞有實病,今當議藥監煎之時,有難久曠,今姑許遞,其代,令該曹口傳差出,何如?傳曰,依爲之。出擧條上命大臣禮堂先退。時秀等退出。又命退。承史以次退出。
上在昌德宮。停常參·經筵。
藥房副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮。口傳問安。答曰,知悉。
沈奎魯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李惟命啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安。除在外·試所進去外,未肅拜·呈告人員,竝卽牌招,何如?傳曰,允。
沈奎魯啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
沈奎魯啓曰,禁衛營將官來言,今日本營軍兵,日次私習云矣,敢啓。傳曰,知道。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
金蓍根啓曰,藥房副提調,持湯劑來待矣。傳曰,封入。
傳于金蓍根曰,藥房入侍。
傳于李惟命曰,藥房提調所帶金吾之任,許遞。
吏曹口傳政事,以金啓溫爲楊州牧使。
傳于李惟命曰,楊州牧使,當日辭朝。
備忘記,楊州牧使金啓溫下直,長弓一張,長箭一部,片箭一部,筒兒一箇賜給。
正言洪龜燮啓曰,臣言議風釆,本不合於淸朝耳目之任,而薇垣除旨,忽下於夢想之外,馹召有命,而臣適自鄕上來,天牌又降,誠惶且感,義分是懼,雖不得不章皇出肅,而第臣於合啓中,有不可聯參者,在前如臣情地,見叨臺職者,以此引避,擧蒙體諒之恩。今臣處義,亦無異同,其何一刻晏然於臺次乎?請命遞斥臣職。答曰,依啓。
沈奎魯啓曰,行大司憲金羲淳,掌令權傛,持平任文白牌不進,執義宋啓榦在外,掌令韓啓玉試所進去,持平一員未差,監察茶時之意,敢啓。傳曰,知道。
以掌令權傛,持平任文白,正言沈厚鎭牌不進罷職傳旨,傳于沈奎魯曰,只推。
以校理金牌不進罷職傳旨,傳于李惟命曰,只推。
傳于李惟命曰,慈殿寶齡,光躋周天,虹流慶節,日以近屆,予小子愛日祝崗之心,曷以形容?日昨大臣,以誕辰陳賀進宴爲請,此卽我家典禮,而予小子區區一分伸誠飾慶之道,亦在於此。慈心以諸路荐歉之餘,民生困瘁,公私俱竭,決不可爲此張大之擧,縷縷牢拒於小子仰請之時,慈殿謙光之至德,恤民之恩言,丁寧懇惻,在小子養志之道,承順爲大,飾慶反小,進宴一款寢之,伊日當自內進饌,以表微誠,而當日陳賀,依例磨鍊事,分付該曹。
沈奎魯,以兵曹言啓曰,本曹佐郞金蘭淳,身病猝重,屢度呈狀乞遞。宿衛重地,不宜久曠,今姑改差,何如?傳曰,允。
沈奎魯,以兵曹言啓曰,五衛將李禹道在外上來無期,安榘老病沈痼,勢難供職,呈狀乞遞。輪番之任,不可久曠,竝改差,何如?傳曰,允。
有政。吏批,行判書趙尙鎭進,參判李好敏雜科進,參議金會淵進,右承旨李惟命進。啓曰,臺諫闕員,今當差出,而擬望之人乏少,外任竝擬,何如?傳曰,允。以南潞爲持平,具康爲獻納,金蘭淳爲司書,李集斗爲左參贊,李允謙爲掌樂正,李墷爲修撰。
兵批,行判書徐榮輔進,參判李錫奎病,參議鄭景祚入直進,參知韓象默病,左副承旨沈奎魯進。以鄭學畊爲訓鍊都正,李勉植·柳相弼爲內禁將,洪大淵·李得秀爲五衛將,韓啓裕爲訓鍊主簿,文命純爲加背梁萬戶,沈敬祖爲古突山別將,前守門將丁若晦,副司果李希泌,前宣傳官金,前縣監李克豐,及第李興春,以上今加折衝加資事承傳,副司直洪起燮·趙庭和,竝單付。
李鎭華有頉,代以鄭鴻慶爲假注書。
李趾秀有頉,代以朴潞壽爲假注書。
癸酉十一月初十日辰時,上御涵仁亭。藥房入侍時,副提調金蓍根,記事官朴來謙,記注官孫錫祚,別兼春秋李紀淵,直閣鄭元容以次進伏。醫官吳千根·趙宗協·秦東秀·吳仁豐·卞之錞·鄭重周進伏楹外訖。蓍根曰,日氣甚寒,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,一樣矣。蓍根曰,惠慶宮氣候,何如?上曰,一樣矣。蓍根曰,嘉順宮氣候,何如?上曰,一樣矣。仍命醫官入診。千根·宗協·東秀診候訖。命奏脈度。千根曰,左右三部調勻矣。宗協曰,左右三部調勻矣。東秀曰,左右三部調勻矣。蓍根曰,詳承近日諸節,然後可以議定湯劑矣。上曰,諸節與前一樣,出去後須卽議定,可也。蓍根曰,臘劑所用麝香,有不足之患,依例別卜定之意,分付戶曹,何如?上可之。仍命退。諸臣以次退出。
上在昌德宮。停常參·經筵。
進御十四友湯,停止,加味調中湯,自今日一貼式煎入事,榻前下敎。
李惟命啓曰,明日常參·經筵,取稟。傳曰,停。
沈奎魯啓曰,行大司憲金羲淳未肅拜,執義宋啓榦,持平南潞在外,掌令韓啓玉試所進去,權傛,持平任文白呈辭,監察茶時之意,敢啓。傳曰,知道。
李惟命啓曰,同副承旨南惠寬,今日不爲仕進,卽爲牌招,何如?傳曰,允。
金蓍根啓曰,藥房提調。副提調,持湯劑來待矣。傳曰,封入。
鄭鴻慶有頉,代以李敏會爲假注書。
朴潞壽有頉,代以南履炯爲假注書。
李敏會有頉,代以嚴燾爲假注書。
南履炯有頉,代以申在陽爲假注書。
韓興裕啓曰,卽者,行大司諫朴宗京,謂以先壠有事,陳疏徑行,原疏纔已退却矣,推考,何如?傳曰,允。
以同副承旨南惠寬牌不進罷職傳旨,傳于李惟命曰,只推。
傳于李惟命曰,卿之引入,已踰年矣。卿雖以衰病爲辭,而大臣不必以筋力奔奏責之。惟當臥閤論道,以盡彌綸之方,而緣予誠淺,遐心莫回,愧恧之極,無以爲諭。噫,試看今日,此何等時耶?紀綱之頹弛極矣,庶務之叢脞甚矣,加之以災荒荐臻,民生倒懸,懍懍危迫之象,不一其端,實欲藉卿老成,庸濟時艱,予之所以望卿,卿之所以體國,顧何如?而豈可一向邁邁,棄予若是其如遺耶?想卿愼節,庶幾良己,卿須諒予至意,勿復以病爲引,幡然造朝,以副如渴之望焉。仍傳曰,此敦諭,遣史官傳諭于右議政。
王若曰,嗚呼,予寡人否德,臨御已十有四年于玆矣,惠澤不能下究于民,治化不能上格于天,天降之災,連年荐荒,咎實在予,惟民奚辜?蓋自己巳以後,極備極無,無歲不災,哀我黎民,何以爲生?式至今年,始也旱澇之相仍,終焉霜雹之爲害,百稼卒痒,諸道同歉。至於北路之關北,關東之嶺西,湖西之內浦,尤有甚焉。甁罌俱罄,杼柚且空,方秋阻饑,來春可知,瘡痍溢目,錦玉靡安,唉彼庚癸之患,何以救之?惟予乙丙之憂,何以紓之?噫,予之視民如赤子,目今民情之遑急,殆無異於匍匐入井矣。其所懷保之策,撫綏之政,一或失宜,則烏在其爲民父母之道乎?此予所夙夜憧憧,若恫在己者也。咨,爾按道之臣,果能悉心措劃,克體予委寄之念,守土之臣,亦能殫誠接濟,各盡其奠安之方,俾我災道饑邑顚連頷顑之民,能免於塡溝壑而散四方,一夫一婦,皆獲其所歟。被災之尤甚者,其令及時賑貸,其不甚者,亦當量宜蠲停。惟汝災民,恃予無動,各奠厥居,安其業而樂其生焉。此綸音,下諭于咸鏡道·江原道·忠淸道·京畿道·慶尙道·全羅道道臣處。
以慶尙監司金魯應狀啓,義城縣民家失火事,傳于韓興裕曰,聞甚矜惻,元恤典外,別加顧助事,廟堂分付。
以忠淸監司趙貞喆狀啓,堤川縣監成進默遭母喪事,傳于李惟命曰,令該曹口傳差出,催促下送。
李惟命,以禮曹言啓曰,傳曰,慈殿寶齡,光躋周天,虹流慶節,日以近屆,予小子愛日祝崗之心,曷以形容?日昨大臣,以誕辰陳賀進宴爲請,此卽我家典禮,而予小子區區一分伸誠飾慶之道,亦在於此,慈心以諸路荐歉之餘,民生困瘁,公私俱竭,決不可爲此張大之擧,縷縷牢拒於小子仰請之時,慈殿謙光之至德,恤民之恩言,丁寧懇惻,在小子養志之道,承順爲大,飾慶反小,進宴一款寢之,伊日當自內進饌,以表微誠,而當日陳賀,依例磨鍊事,分付該曹事,命下矣。來十二月十三日,王大妃殿周甲誕辰稱慶陳賀時,告廟頒敎之節,依例擧行,而大殿·王大妃殿·中宮殿·惠慶宮·嘉順宮,京外進箋陳賀,箋文頭辭,令文任撰出,方物物膳,知委京外,依例封進,而當殿誕日,常進物膳,一體封進,何如?傳曰,允。當殿陳賀誕日方物物膳外,一倂置之,可也。
李惟命,以弘文館言啓曰,校理金,旣有只推之命,與修撰李墷,一體牌招察任,何如?傳曰,允。
李惟命,以吏曹言啓曰,新除授全羅道都事金喆遠呈狀內,矣身素患痰癖之症,挾感添劇,旬月之內,萬無赴任之望云。身病旣如是,則有難强令赴任,改差,何如?傳曰,允。
李惟命,以承文院都提調意啓曰,謝恩使行,行到公樂店地方,譯官一員,遺失馬匹駄包等項,嚴飭所屬地方,趕緊搜査,務獲報部,俟貢使來京時,交還携帶事,北京禮部咨文出來矣。以承領之意撰出回咨,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
韓興裕,以濬川司言啓曰,本司都廳李勉植內禁將遷轉,代以御營廳別將李吉培差下,使之察任,何如?傳曰,允。
上在昌德宮。停常參·經筵。
沈奎魯啓曰,大司憲金羲淳未肅拜,執義宋啓榦,持平南潞在外,掌令韓啓玉雜科進,權傛,持平任文白呈辭,監察茶時之意,敢啓。傳曰,知道。
李惟命啓曰,明日·再明日永陵忌辰祭齋戒正日,十五日靖陵忌辰祭正日,十六日永陵忌辰祭正日相値,視事頉稟之意,敢啓。傳曰,知道。
韓興裕啓曰,禁衛營將官來言,今日本營軍兵,日次私習云矣,敢啓。傳曰,知道。
韓興裕啓曰,御營廳將官來言,今日本廳軍兵,日次私習云矣,敢啓。傳曰,知道。
金蓍根啓曰,左參贊李集斗,除拜後過三日不爲出肅,依定式推考警責,仍卽牌招察任,何如?傳曰,允。
傳于李惟命曰,永陵受香承旨,仍爲奉審摘奸,局內諸陵,一體奉審。
金蓍根啓曰,藥房提調·副提調,持湯劑來待矣。傳曰,封入。
吏曹口傳政事,以趙基復爲堤川縣監。
嚴燾有頉,代以李元祥爲假注書。
申在陽有頉,代以李相遠爲假注書。
以校理金牌不進罷職傳旨,傳于李惟命曰,只推。
以修撰李墷牌不進罷職傳旨,傳于李惟命曰,只推。
以忠淸監司趙貞喆狀啓,淸風府民家失火事,傳于南惠寬曰,聞甚矜惻,原恤典外,別加顧助事,分付。
李惟命,以禮曹言啓曰,來十二月十三日王大妃殿周甲誕辰稱慶陳賀時,告廟之節,依例擧行事,草記允下矣。宗廟·永寧殿·社稷·景慕宮告由祭,同日曉頭設行,祝文,令藝文館撰出,獻官,依例以一品磨鍊擧行,何如?傳曰,允。
李惟命,以禮曹言啓曰,來十二月十三日王大妃殿周甲誕辰稱慶陳賀時,各殿宮,京外箋文·方物·物膳封進事草記。傳曰,允。當殿誕日物膳外,一倂置之可也事,命下矣。在前陳賀物膳置之之時,議政府·六曹物膳及京畿物膳,則例爲封進,今亦依前例,知委封進之意,敢啓。傳曰,知道。
金蓍根,以吏曹言啓曰,今月初七日政,弘文館副校理曺錫正,以前任沃溝縣監時解由,方在未成出中,而矇未覺察,遽然擬望,至蒙恩點矣,做錯之失,臣不勝惶恐,而原望筒勿施,何如?傳曰,允。
韓興裕,以御營廳言啓曰,楊州牧場內,惡虎橫行,囕傷馬匹事,自司僕寺報來矣。本廳善放砲手五十名,定將校率領,今月十二日爲始,出送行獵之意,敢啓。傳曰,知道。
上在昌德宮。停常參·經筵。
沈奎魯啓曰,行大司憲金羲淳未肅拜,執義宋啓榦,持平南潞在外,掌令韓啓玉雜科進,權傛,持平任文白呈辭,監察茶時之意,敢啓。傳曰,知道。
金蓍根啓曰,藥房副提調,持湯劑來持矣。傳曰,封入。
李惟命啓曰,因禮曹草記,王大妃殿周甲誕辰稱慶陳賀箋文頭辭,令文任撰出事允下,而藝文提學朴宗慶未肅拜,不得擧行,卽爲牌招,何如?傳曰,允。
李惟命啓曰,藝文提學朴宗慶牌不進推考傳旨,今方捧入,而箋文頭辭,當爲撰進,如是違牌,事甚未安,更爲牌招,何如?傳曰,允。
李元祥有頉,代以南履懋爲假注書。
李相遠有頉,代以柳榮輔爲假注書。
以咸鏡監司金履陽狀啓,朔膳進上生瓜魚,限內不得封進,惶恐待罪事,傳于李惟命曰,卿其勿待罪事,回諭。
事變假注書李命純書啓。臣敬奉聖諭,馳往敦諭于中部壽進坊間洞契議政府右議政金思穆所住處是白乎,則以爲,拭巾危喘,尙不垂化,經歲泯伏,迄無究竟,臣固自處以已退,人亦共諒其宜去,而惟是漫無省識,殆若自忘其重任之猶縻。臣罪至此,死有餘責,千萬不自意,近侍之臣,傳宣聖諭,首尾一百七十有餘言,丁寧懇惻,勉之以論道彌綸之責,而至於紀綱之頹弛,庶務之叢脞,災荒之荐臻,民生之倒懸,若將待臣而弘濟者然,萬萬非如臣垂死之賤,所敢承聞者。王言之出,如綸如綍,一字之褒榮於華䘱,決不當輕施於初不近似之地,以損其謨訓之重也。臣誠惶恧霣越,益不知所以爲對也。顧臣篤老癃廢,朝夕垂絶之狀,日月之明,業已俯燭,而猶且勉勵之慰藉之,屢勤恩諭,敦召不置,無或謂禮防之不足顧,而昔疾之今已愈,若加之以終始敦迫,則在下道理,其將自不得不出而然耶?臣之前後哀懇,瀝盡肝血,而聽卑之天,尙有遺照,則今雖復暴情實,覼縷煩陳,恐又不效,而益增其欺謾之罪,故雖不敢歷擧醜陃之症,更溷崇嚴之聽,而苟使臣,眞有可强之勢復出之理,則決不當積逋嚴命,拖至今日之久,而瀆冒威尊,不知自止也,區區冀祝,惟在於憫覆之仁,或垂曲遂之澤,成就至願於未死之前而已。伏枕抑塞,罔知攸措云矣,敢啓。答曰,昨日敦勉之後,意謂卿改圖,卽起簉朝,今見附奏,又此邁邁,誠非所望於卿也。予之至意,已悉於前後,今不更事縷縷,而一言蔽曰,此豈卿如是引入之時乎?予之敦勉於卿,卿無或認以應文而舍予乎?予不爲此也,予不爲此也。只望卿之諒予而幡然,而卿至今不出,則於是予自愧誠意之未孚於卿也。卿雖經歲言病,予則必無舍卿之理,卿勿復言,俟間卽起視事事。遣史官傳諭。
李惟命,以吏曹言啓曰,新除授堤川縣監趙基復呈狀內,矣身父病,方在危劇中,萬無離側赴任之望云。其親病旣如是,則有難强令往赴,改差,其代更爲口傳擬入之意,敢啓。傳曰,知道。
吏曹口傳政事,以李和淵爲堤川縣監。
李惟命,以吏曹言啓曰,今此景慕宮望祭大祝,前縣監徐長輔塡差,而時無職名,令該曹口傳付軍職,何如?傳曰,允。
兵曹口傳政事,副司果單徐長輔。
韓興裕,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
沈奎魯啓曰,行大司憲金羲淳未肅拜,執義宋啓榦,持平南潞在外,掌令韓啓玉雜科進,權傛,持平任文白呈辭,監察茶時之意,敢啓。傳曰,知道。
傳于李惟命曰,禮房承旨,馳詣宗廟·景慕宮,奉審摘奸以來。
金蓍根啓曰,藥房提調,持湯劑來待矣。傳曰,封入。
李惟命啓曰,藝文提學朴宗慶再牌不進推考傳旨,今方捧入,而箋文頭辭,當爲撰進,連事違召,不卽承膺,誠甚未安。所當更請牌招,而係是一日三牌,何以爲之?敢稟。傳曰,更爲牌招。
李惟命啓曰,藝文提學朴宗慶牌不進推考傳旨,今方捧入,而箋文頭辭撰進命下,已至經宿,如是違牌,事甚未安,更爲牌招,何如?傳曰,允。
李惟命啓曰,藝文提學朴宗慶再牌不進推考傳旨,今方捧入,而箋文頭辭撰進命下,已至經宿,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
南履懋有頉,代以沈東潤爲假注書。
柳榮輔有頉,代以李祥奎爲假注書。
以忠淸監司趙貞喆狀啓,洪陽縣監金孝建遭父喪事,傳于李惟命曰,令該曹口傳擇差,催促下送。
李惟命,以弘文館言啓曰,本館下番闕直,事甚未安。應敎李在秀,副應敎趙琮鎭,校理鄭文始,修撰姜世白,副修撰高廷鳳在外,副校理一員未差,副修撰申在植差祭出去,校理金,修撰李墷,竝卽牌招,以爲推移入直之地,何如?傳曰,允。
上在昌德宮。停常參·經筵。
藥房提調朴宗來,副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
王大妃殿,進御加味大調中湯,五貼製入事,榻前下敎。
沈奎魯啓曰,行大司憲金羲淳未肅拜,執義宋啓榦,持平南潞在外,掌令韓啓玉雜科進,權俗,持平任文白呈辭,監察茶時之意,敢啓。傳曰,知道。
沈奎魯啓曰,備邊司郞廳來言,今日賓廳日次,而國忌齋戒相値,不得未會云矣,敢啓。傳曰,知道。
傳于李惟命曰,永陵受香承旨,仍爲奉審摘奸,仍詣綏吉園,奉審摘奸,昭寧園一體奉審以來。
金蓍根啓曰,藥房提調,副提調,持湯劑來待矣。傳曰,對入。
吏曹口傳政事,以申光軾爲洪陽縣監。
南惠寬啓曰,藝文提學朴宗慶三牌不進推考傳旨,今方捧入,而箋文頭辭撰進命下之後,一向違召,無意承膺,事體所在,誠甚未安。所當更請牌招,而係是一日四牌,何以爲之?敢稟。傳曰,許遞,政官牌招開政。
南惠寬,以弘文館言啓曰,本館下番闕直,事甚未安。今日政,新除授玉堂,待下批卽爲牌招入直,何如?傳曰,允。
南惠寬,以吏批言啓曰,前正言李希祖,以年六十一歲人,今年歲首,當同蒙恩資,而伊時方在遭故中,不得擧行矣。今已闋服,今日政加資下批之意,敢啓。傳曰,知道。
有政。吏批,行判書趙尙鎭進,參判李好敏,參議金會淵牌不進,同副承旨南惠寬進。以李光正爲正言,柳台佐爲副校理,朴宗來爲知敦寧,李集斗爲判義禁,李基華爲兵曹佐郞,南公轍爲藝文提學,韓用鏶爲工曹正郞,李厚五爲惠陵令,故同知金宗範贈吏判例兼,前刑曹判書金孝建考,前正言李希祖今加通政,年六十一歲人,依法典加資事承傳。再政。以尹永鎭爲宗廟令。
兵批,行判書徐榮輔病,參判李錫奎病,參議鄭景祚病,參知韓象默入直進,左副承旨沈奎魯進,同知單李得秀,僉知單洪大淵,副司果單洪龜燮。
南惠寬啓曰,新除授藝文提學南公轍,卽爲牌招,箋文頭辭撰進之地,何如?傳曰,允。
以校理金牌不進罷職傳旨,傳于南惠寬曰,只推。
以修撰李墷牌不進罷職傳旨,傳于南惠寬曰,只推。
以吏曹參議金會淵牌不進罷職傳旨,傳于南惠寬曰,只推。
沈東潤有頉,代以金敎喜爲假注書。
李祥奎有頉,代以權徽爲假注書。
事變假注書李命純書啓。臣敬奉聖諭,馳往傳諭于中部壽進坊間洞契議政府右議政金思穆所住處,則以爲,日前附奏,略暴危衷,近侍又臨,恩諭荐降,十行絲綸,愈益隆摯,責之以認以應文,申之以誠意未孚,殆若積誠敦迫於高蹈難進者然,臣誠惶惑失圖,直欲鑽地而不可得也。顧臣本情,非由於自重其去就也,又自無情勢之可引,則特不過年邁病痼,望斷陳就,有似乎老馬力盡,鞭策不起,仰首鳴號,惟在於弊帷之賜也。而然猶容光遺照,恩召冞勤,上下相持,迄無究竟,國體由是而益損,臣分由是而益虧。臣罪至此,尤難自續,寧願卽速溘然,或冀體下之仁,有所憐察於由中血懇之曾無飾詐也,伏地懍慄,惟俟誅罰云矣,敢啓。答曰,卿言如此,而予愈愧誠意之未孚也。予不多誥,卿其念此時之不可言病,俟間入來事。遣史官傳諭。
南惠寬,以奎章閣言啓曰,景慕宮望廟樓,今望奉審無頉之意,敢啓。傳曰,知道。
南惠寬,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
上在昌德宮。停常參·經筵。
夜自三更至五更,月暈。
沈奎魯啓曰,行大司憲金羲淳未肅拜,執義宋啓榦,持平南潞在外,掌令韓啓玉雜科進,權傛,持平任文白呈辭,監察茶時之意,敢啓。傳曰,知道。
李惟命啓曰,玉堂備員間,視事頉稟之意,敢啓。傳曰,知道。
金蓍根啓曰,藥房副提調,持湯劑來待矣。傳曰,封入。
李惟命啓曰,藝文提學南公轍牌不進推考傳旨,今方捧入,而箋文頭辭撰進命下,已至多日,如是違牌,事甚未安,更爲牌招,何如?傳曰,允。
李惟命啓曰,藝文提學南公轍牌不進推考傳旨,今方捧入,而箋文頭辭撰進命下,已至多日,如是違牌,事甚未安,更爲牌招,何如?傳曰,允。
李惟命啓曰,藝文提學南公轍再牌不進推考傳旨,今方捧入,而箋文頭辭撰進命下,已至多日,連事違召,不卽承膺,誠甚未安,所當更請牌招,而係是一日三牌,何以爲之?敢稟。傳曰,更爲牌招。
金敎喜有頉,代以朴宗學爲假注書。
權徽有頉,代以李東迪爲假注書。
朴宗學在外,代以鄭知容爲假注書。
李東迪有頉,代以李奎鉉爲假注書。
傳于李惟命曰,藥房在外都提調許副,政官牌招開政。
有政。吏批,行判書趙尙鎭牌不進,參判李好敏進,參議金會淵進,右承旨李惟命進,以右議政金思穆爲內醫都提調,韓淳爲慶基殿令,李尙迪爲司饔主簿崔大寔爲靑嚴察訪,前郡守金履裕年七十三,侍從臣父加資事承傳。
兵批,行判書徐榮輔病,參判李錫奎病,參議鄭景祚病,參知韓象默入直進,同副承旨南惠寬進,副護軍單李希相。
事變假注書李命純書啓。臣敬奉聖諭,馳往傳諭于中部壽進坊間洞契議政府右議政金思穆所住處,則以爲,數日之間,近侍三臨,十行天札,愈益懇惻,至以念此時之不可言病爲敎,丁寧開導,殆若慈父之詔迷子,臣雖老悖,尙具彝性,到此地頭,他尙何顧?而惟其經歲沈痼之祟,斷無時月痊可之望。恩諭至此,趍承無路,有臣如此,生不如死,倘賴仁壽之化,不卽塡壑,則稍俟少間之時,豈敢不扶曳病軀,一登文陛,復瞻天日之表,少伸戀結之忱?而床簀危喘,難保前期,瞻望宸極,尤增霣越矣,敢啓。答曰,知道。
李惟命,以弘文館言啓曰,本館下番闕直,事甚未安,校理金,修撰李墷,旣有只推之命,與副修撰申在植,竝卽牌招,以爲推移入直之地,何如?傳曰,允。
沈奎魯,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
沈奎魯,以御營廳言啓曰,楊州牧場內捉虎事,定將校率領砲手,今月十二日,出送行獵矣。十五日申時量,忘憂峴近處,中豹虎一頭捉得,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
自未時至人定,灑雨下雨,測雨器水深三分。夜一更,灑雨下雨,測雨器水深三分。
沈奎魯啓曰,合辭方張之時,兩司無詣臺之員,事甚未安。除在外·試所進去外,未肅拜·呈告人員,竝卽牌招,何如?傳曰,允。
沈奎魯啓曰,來二十一日朝參日次矣,敢稟。傳曰,停。
李惟命啓曰,來二十一日輪對日次矣,敢稟。傳曰,當次人受點,後日次待令。
金蓍根啓曰,藥房提調·副提調,持湯劑來待矣。傳曰,封入。
李惟命啓曰,判義禁李集斗除拜後,過三日不爲出肅,依定式推考警責,仍卽牌招察任,何如?傳曰,允。
沈奎魯啓曰,假注書李奎鉉,時無職名,依例付軍職,使之冠帶常仕,何如?傳曰,允。
鄭知容在外,代以趙雲從爲假注書。
以校理金牌不進罷職傳旨,傳于李惟命曰,只推。
以修撰李墷,副修撰申在植牌不進罷職傳旨,傳于李惟命曰,只推。
李惟命,以禮曹言啓曰,今此雜科覆試,諫院當爲進參,而正言沈厚鎭有身病,他無進參之員云,令政院牌招進參,何如?傳曰,允。
李惟命啓曰,今此雜科覆試,諫院當爲進參,而行大司諫朴宗京,司諫金熙華,獻納具康,正言李光正在外,沈厚鎭牌不進,無進參之員,何以爲之?敢稟。傳曰,更爲牌招。
以正言沈厚鎭牌不進罷職傳旨,傳于沈奎魯曰,只推。
李惟命啓曰,今此雜科覆試,諫院當爲進參,而行大司諫朴宗京,司諫金熙華,獻納具康,正言李光正在外,沈厚鎭再牌不進,無進參之員,何以爲之?敢稟。傳曰,更爲牌招。
以正言沈厚鎭再牌不進罷職傳旨,傳于沈奎魯曰,只推。
沈奎魯啓曰,行大司憲金羲淳,掌令權傛,持平任文白牌不進,執義宋啓榦,持平南潞在外,掌令韓啓玉雜科進,監察茶時之意,敢啓。傳曰,知道。
以掌令權傛,持平任文白牌不進罷職傳旨,傳于沈奎魯曰,只推。
李惟命啓曰,卽者,吏曹郞廳來言,堤川縣監李和淵,憲府則雖已署經,而諫院則行大司諫朴宗京,司諫金熙華,獻納具康,正言李光正在外,沈厚鎭雜科進,無以署經云,何以爲之?敢稟。傳曰,一司除署經。
以慶尙監司金魯應狀啓,泗川縣人物渰死事,傳于李儒慶曰,聞甚矜惻,元恤典外,別加顧助,如有生前身還布,竝蕩減事,分付。
李惟命,以奎章閣言啓曰,原任待敎徐有榘母喪卒哭日,遣檢書官,勸肉以來之意,敢啓。傳曰,知道。
李惟命,以弘文館言啓曰,新除授副校理柳台佐,時在慶尙道安東地,經筵入番事緊,請斯速乘馹上來事,下諭。傳曰,依啓。
李惟命,以禮曹言啓曰,卽接顯陵·崇陵·惠陵·元陵官員馳報,則今十六日夜半,因上直守僕等來告,卽爲奉審,則顯陵丁字閣殿內神御床紫的褥,崇陵丁字閣殿內神御床紫的褥,惠陵丁字閣殿內神御床紫的褥,元陵丁字閣殿內神御床紫的褥,俱爲不在,萬萬驚悚,多發各陵守直軍,四處跟㝷,至穆陵紅箭門內,執捉偸竊漢,而持去褥席,仍卽推尋云矣。莫重肅嚴之地,有此偸竊之患,極爲驚悚。偸去褥席,雖卽推尋,不可仍爲還安,四陵寢褥席,令該曹卽爲改備,擇日告由後安排。當該入直陵官,不謹守護之罪,不可置而不論,令該府拿問處之,守僕等,亦令該曹從重科治,偸竊罪人,出付捕廳,嚴加盤覈後,依律處斷事,竝以分付,何如?傳曰,允。
沈奎魯,以都摠府言啓曰,都摠官林漢浩,以刑曹判書,本曹坐起晝仕出去之意,敢啓。傳曰,知道。
沈奎魯,以御營廳言啓曰,忘憂峴近處,中豹虎一頭,捉得封進後,昨日申時量,中豹虎一頭,又爲捉得於惠陵局內,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
夜四更,月暈。
沈奎魯啓曰,行大司憲金羲淳未肅拜,執義宋啓榦,持平南潞在外,掌令韓啓玉雜科進,權傛,持平任文白呈辭,監察茶時之意,敢啓。傳曰,知道。
沈奎魯啓曰,禁衛營將官來言,今日本營軍兵,日次私習云矣,敢啓。傳曰,知道。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
金蓍根啓曰,左承旨李儒慶,今日不爲仕進,卽爲牌招,何如?傳曰,允。
金蓍根啓曰,藥房三提調,持湯劑來待矣。傳曰,封入。
傳于金蓍根曰,藥房入侍。
沈奎魯啓曰,雜科覆試,臺諫先進參後謝恩事,命下矣。正言沈厚鎭,旣進雜科,而謂有情勢自外徑歸,不爲肅謝,事甚未安,推考,何如?傳曰,允。
傳于沈奎魯曰,在外承旨許遞,前望單子入之,待下批,牌招察任。承旨前望單子入之,李好敏落點。
趙雲從在外,代以權中淸爲假注書。
李惟命,以弘文館言啓曰,本館下番闕直,事甚未安。校理金,修撰李墷,副修撰申在植,旣有只推之命,竝卽牌招,以爲推移入直之地,何如?傳曰,允。
李惟命,以禮曹言啓曰,各陵園墓,今秋植木播橡,纔已畢役,株數·斗數,區別報來,故依定式別單書入,而昭寧園·綏吉園局內,樹木茂密,今無播植處云矣,敢啓。傳曰,知道。
沈奎魯,以備邊司言啓曰,卽見水原留守李益運所報,則以爲,本府分奉常寺支供條關西所在小米一千石,每年作錢取用,而今因本道之錢荒,不得如例作錢,鄕軍接濟小米元穀五千石,入於辛壬兩年停捧蕩減及賑資補用,所餘爲三百四十七石零,則五百石耗條,已是皮不存之毛,上項支供條一千石代錢三千兩,以京外某樣錢穀,姑爲給代,鄕軍接濟條五百石,自今年永爲給代爲辭矣。享需所用,關係自別,鄕軍接濟,亦是本府經用之不可闕者,而關西事勢,旣無以如例取用,不可不從他道區劃,嶺南右兵營軍餉米中一千五百石,劃給該府,使之從便取用,而至於鄕軍給代條之永爲換劃,則更觀來頭關西穀停退及未捧條之收納實數,從後稟處,何如?傳曰,允。
沈奎魯,以備邊司言啓曰,卽見江華留守洪義浩狀啓,則以爲,闔境荐歉,賑救之資,當爲預辦,以嶺·完營軍作米耗代錢二千六百兩,今秋所捧貿米條四百三石三斗零,特爲區劃事,請令廟堂稟旨許施矣。島農荐荒,民事方棘,春後賑救之方,今當先期措備而本府穀儲,近尤枵然,勢無以從他拮据,兩南耗代錢二千六百兩,貿米條四百三石三斗零,竝依狀請許劃,使之前期排比,及時開賑,賑後有餘,竝卽還錄之意,分付,何如?傳曰,允。
沈奎魯,以御營廳言啓曰,中豹虎二頭封進之後,連爲行獵,今日申時量,小豹虎二頭,又爲捉得於鵂阜近處,故謹此封進,而更無虎跡,山行軍仍爲撤還,一獵三捉,則該校論賞,曾有已例矣。今番所捉,係是一獵四頭,捉虎將敎鍊官閑良黃啓漢,宜有論賞之擧,而臣不敢擅便,令該曹考例稟處,何如?傳曰,允。
沈奎魯以左右捕盜廳言啓曰,因禮曹草記,顯陵·崇陵·惠陵·元陵丁字閣殿內神御床紫的褥偸竊賊僧妙鶴,發送校卒,捉來嚴覈,則偸竊節次,箇箇承款,同情有無,終不直陳,故多般施威,別無可疑之端,而莫重莫嚴之地,有此無前之變怪,究厥所爲,萬戮猶輕,罪犯一律,移送秋曹,依律處斷,何如?傳曰,允。
吏曹啓目粘連,觀此慶尙監司金魯應狀啓,則以爲,咸昌縣監李秉運,今已瓜滿是白在如中,今當年事告歉,該邑之被災尤甚,目下民勢,已多遑汲,春後接濟之方,不可不預爲經紀,而今若因瓜遞改,付之生手,則不但迎送之有弊,易致民事之狼狽,限明年麥秋仍任事,令該曹稟處亦爲白有臥乎所,守令之瓜滿差代,雖是金石之典是白乎乃,道臣狀辭,旣如此,咸昌縣監李秉運,依狀請仍任,何如?判付啓,依允。
行吏曹判書趙尙鎭疏曰,伏以天休滋至,邦籙無彊,慈聖殿下寶甲重屆,聖節載邇,縟儀將舉於呼嵩,睿孝冞隆於準海,臣民慶忭,匝域惟均。仍伏念臣之冒膺匪據,今已兩朔于玆矣,菲材而犯負乘之災,衰耄而昧鍾漏之戒,去就猖披,俯仰慙悔,然猶事近例讓,言涉拖長,故前後所上辭本,直據癃病實狀,至三至四,不自知止者,正如痿不忘起,縛欲求解,其勢最急,而其聲不暇緩也。積誠之籲,理宜見諒,而靳許之批,一例敦迫。臣於是大失所圖,抑鬱憂悸氷炭交中,寢餐都忘,歷數旬而不能自定也。嗚呼,人之得病而調理者,隨其症勢之緊歇,卜其差完之遲速,而公家調理之限,則例不過三日而止,此必是强健無病者,一時表症之謂也。頃日聖批,諭臣以勿辭調理,夫以朽鈍如臣,而猶欲其勉勵供職,特賜恩暇,委畀之眷,去益隆摯,聖意所嚮,臣固感戴無極。而第臣病形,若是三日調理,足可獲差之症,則初何敢屢形章牘,自犯强聒之科乎?顧此貞痼之疾,孰非危敗之證,而衰氣之最難堪,寒節之切可悶者,積痞與痰飮是已。榮衛老益耗削,而癓癖乘虛倍肆,冷氣少或侵襲,而頑痰合勢交攻,癨泄之頻仍,肢體之麻痺,莫非此爲之祟,而遇冬輒發,比年愈劇,不敢以恒人自居者久矣。一自近日猝寒之後,痰結胃口,仍作虛嘔,當食尤甚,匙籥全減,積聚輪囷,下腹虛脹,勺飮纔入,便度旋注,神眩氣薾,末由收拾,舊症新祟,若是危惡,而人之視臣者,驟看動息之苟支,誤認精力之可强,豈知臣心腹之疾,枵然成空殼者乎?雖晝夜傍守之人,亦豈盡知臣沈頓難耐之狀乎?假使臣,幸無形現疾恙,要不過床笫寄貼,粥飯生活,以待符到而已,當官陳力,已非其時,居銓理劇,尤無其勢,當初暫膺,是豈臣一毫貪戀而然,到今必辭,亦豈臣一毫占便而然哉?抑臣又有所萬萬悚悶,而不敢一刻自安者,今月卽銓家所謂儲窠之月,而差過十許日子,則便是政月。夫六臘,國之大政也,其必甄功敍能,而導一世中正之域,振淹疎滯,而叶八方瞻想之情,以至門刺吏牘,酬接旁午,循常按例,節目甚多,是宜使年力富强精識通敏者,操其柄而任其責,然後始可以整治繁局,恢張游刃,心手相嫺,沛乎其無礙矣。臣雖年少强壯之時,闒茸憒劣,百不猶人,已無以生意擔募,矧今殘景奄迫,危疾轉深,筋力無冒寒之勢,精神無制煩之望,論聖朝綜核之政,決不可任其尸素,立致僨誤,在賤臣量入之義,亦不可强自驅策,重犯辜負也審矣。臣之及今一遞,求諸物議,夫孰曰不宜?而第恐不早變通,馴致京察之愆期,一日在職而有一日之害,二日在職而有二日之弊,則臣罪到此,實無自贖矣。此臣所以迫隘罔措,尤有倍於前時者也。人之爲言者,或曰陳病屢瀆,分義惶悚,臣雖頑迷,亦具彝性,豈不知屢瀆之爲大罪?而事有經權,勢有緩急,今若屢瀆是懼,而泯默自在,則以此伎倆,承當不得,將不免瘝曠僨誤之歸。屢瀆之罪,止於一身,瘝曠之罪,及於無窮,臣無寧劃卽陳暴,先被屢瀆之誅,得以少安於心也。伏乞聖慈,諒臣疾之決難蹲冒,念重任之不容虛縻,亟賜鐫改臣銓銜,回授可堪之人,俾大政無愆,仍命有司,議臣冒瀆之罪,以昭法紀,以靖微諒,千萬幸甚。臣無任云云。答曰,省疏具悉。卿其勿辭行公。
癸酉十一月十八日未時,上御涵仁亭。藥房入侍時,都提調金思穆,提調朴宗來,副提調金蓍根,假注書李奎鉉,記注官車翊修,別兼春秋李紀淵,待敎李鶴秀,以次進伏,別待令富平府使洪旭浩,醫官吳千根·趙宗協·秦東秀·卞之錞,進伏楹外訖。思穆曰,日候不調,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候,皆一樣矣。仍命醫官入診。旭浩·千根·宗協·東秀·之錞,以次診候訖,皆退伏。旭浩等曰,脈候左右三部調均矣。旭浩曰,近日諸節,伏願詳爲下敎焉。上曰,與前一樣矣。思穆曰,臣屢犯違逋,而郵罰不加,敦召連下,又畀此任,故臣迫於嚴命,爲承候登筵矣。臣病固非一朝一夕所可痊可,則强策重務,非所可論,而保護之任,旣是筋力奔奏,則義不敢辭,而相職則擔負至重,實難膺命,伏望特賜體諒,以卒生成之澤焉。上曰,出而議定湯劑,可也。仍命退,諸臣以次退出。
上在昌德宮。停常參·經筵。
沈奎魯,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
沈奎魯啓曰,合辭方張之時,兩司無詣臺之員,事甚未安,除在外·陳疏外,未肅拜·呈告人員,竝卽牌招,何如?傳曰,允。
沈奎魯啓曰,禁衛營將官來言,今日本營軍兵,日次私習云矣,敢啓。傳曰,知道。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,行右承旨李好敏,同副承旨南惠寬,今日不爲仕進,竝卽牌招,何如?傳曰,允。
金蓍根啓曰,藥房提調·副提調,持湯劑來待矣。傳曰,封入。
沈奎魯啓曰,卽者兵曹郞廳來言,明日堂下文臣朔試射試官望,當爲擬入,而本曺判書徐榮輔,身病猝重,不得擧行云,卽爲牌招,何如?傳曰,允。
沈奎魯啓曰,兵曹判書徐榮輔牌不進推考傳旨,今方捧入,而明日堂下文臣朔試射試官,當爲擬入,如是違牌,事甚未安,更爲牌招,何如?傳曰,允。
權中淸在外,代以洪學淵爲假注書。
以同副承旨南惠寬牌不進罷職傳旨,傳于沈奎魯曰,只推。
以修撰李墷,副修撰申在植牌不進罷職傳旨,傳于李惟命曰,只推。
以校理金牌不進罷職傳旨,傳于李惟命曰,只推。
沈奎魯啓曰,行大司憲金羲淳未肅拜,執義宋啓榦,持平南潞在外,掌令韓啓玉·權傛牌不進,持平任文白疏批未下,監察茶時之意,敢啓。傳曰,知道。
以掌令權傛·韓啓玉,正言沈厚鎭牌不進罷職傳旨,傳于沈奎魯曰,只推。
傳于沈奎魯曰,山林外臺諫,竝許遞。
沈奎魯,以都摠府言啓曰,都摠管林漢浩,以刑曹判書,本曺坐起,晝仕出去之意,敢啓。傳曰,知道。
沈奎魯,以義禁府言啓曰,顯陵令李若烈,崇陵別檢鄭元紀,惠陵參奉李奎憲,元陵參奉李德秀等,拿問處之事,傳旨啓下矣。李若烈·鄭元紀·李奎憲·李德秀等,俱在入直云,待替直拿囚之意,敢啓。傳曰,知道。
禁府啓目,顯陵令李若烈,崇陵別檢鄭元紀,惠陵參奉李奎憲等原情云云。傳旨內辭緣,泛稱遲晩,竝只刑推得情,何如?啓判付,除刑推議處爲良如敎。
上在昌德宮。停常參·經筵。
藥房都提調金思穆,提調朴宗來,副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李惟命啓曰,大司憲,掌令二員,持平二員未差,執義宋啓榦在外,監察茶時之意,敢啓。傳曰,知道。
李儒慶啓曰,行右承旨李好敏,右副承旨沈奎魯,同副承旨南惠寬,今日不爲仕進,竝卽牌招,何如?傳曰,允。
李惟命啓曰,時原任大臣,爲承候來待矣。傳曰,入侍。
李惟命啓曰,時原任閣臣,爲承候來待矣。傳曰,入侍。
傳于李惟命曰,大臣·備局堂上引見。
金蓍根啓曰,藥房三提調,持湯劑來待矣。傳曰,封入。
李惟命啓曰,假注書洪學淵,時無職名,令該曹依例付軍職,冠帶常仕,何如?傳曰,允。
以同副承旨南惠寬牌不進罷職傳旨,傳于李儒慶曰,只推。
李惟命啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司憲鄭尙愚,大司諫任希存,司諫李東冕,掌令崔禧延·權漢緯,持平李履熙·徐有素,獻納朴蓍壽,正言李游夏·李中鎭,落點。
李惟命啓曰,假注書李奎鉉,身病猝重,勢難察任,今姑改差,何如?傳曰,允。
李惟命啓曰,行兵曹判書徐榮輔再牌不進推考傳旨,今方捧入,而堂下文官朔試射試官,當爲擬入,連事違召,無意承膺,誠極未安,所當更請牌招,而係是一日三牌,何以爲之?敢稟。傳曰,更爲牌招。
李惟命,以弘文館言啓曰,本館下番闕直,事甚未安,校理金,修撰李墷,副修撰申在植,旣有只推之命,竝卽牌招,以爲推移入直之地,何如?傳曰,允。
以校理金,修撰李墷,副修撰申在植牌不進罷職傳旨,傳于李惟命曰,只推。
禁府啓目,元陵參奉李德秀矣原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
李惟命,以都摠府言啓曰,副摠管李東善,以御營中軍,本營諸將官射會監試事,南小營晝仕出去之意,敢啓。傳曰,知道。
癸酉十一月二十日辰時,上御熙政堂。藥房入診,時原任大臣閣臣承候,大臣·備局堂上引見入侍時,都提調金思穆,提調朴宗來,副提調金蓍根,假注書李奎鉉,記注官文養老,別兼春秋李紀淵,直閣鄭元容,別待令富平府使洪旭浩,醫官吳千根·趙宗協·秦東秀·卞之錞·吳仁豐·鄭重周·安昌禧,左副承旨李惟命,假注書洪學淵,事變假注書李命純,領府事李時秀,領議政金載瓚,左議政韓用龜,檢校待敎朴宗薰,知中樞府事李堯憲,刑曹判書林漢浩,行護軍鄭尙愚,訓鍊都正李溏,韓陵君李海愚,行護軍李羲甲·金基厚,副校理李鍾穆,以次進伏訖。時秀等曰,近日日候寒沍,快行冬令矣。臣等久未登筵,調攝中諸節,未得詳承,不勝憂慮之至,故相率求對矣。日來聖體,若何?上曰,一樣矣。時秀等曰,寢睡·水刺之節,何如?上曰,一樣矣。仍敎曰,各殿宮氣候,一樣矣。時秀等曰,近日湯劑,連爲進御,果有效應之形見,而有所覺悟於聖心者乎?上曰,別無效應之可言者矣。時秀等曰,水刺常膳之節,果以時進御,而或無厭倦之時乎?雖或有厭倦之時,必每加聖念,隨時進御,須於起居之節,克盡節宣之方,然後湯劑亦當奏效矣。上曰,後當如是矣。仍命醫官入診。旭浩等以次診候訖,奏曰,脈候左右三部,如前調均矣。思穆曰,每於診候時,稍久診察,然後脈度可以詳審,今番則雖已診候,而日後則醫官亦不必盡數入診,雖一二醫官,使之稍久診察,似好矣。上曰,當如是矣。思穆曰,湯劑進御,今日將爲十貼,繼進與否,詳承諸節,然後可以爲之矣?上曰,諸節如前,以此議定,可也。思穆曰,臣等先爲退出,與諸醫官議定湯劑,而湯劑則臣等當持入矣。上可之。思穆·宗來·蓍根·奎鉉·旭浩等,先爲退出。上曰,次對爲之。載瓚曰,卽見忠淸監司趙貞喆狀啓,則備陳穡事綿農俱歉之狀,仍以爲劃下災一萬八千結外,不足災六千二百七十三結五十五負七束,特許準劃,各營門·各衙門身·軍布,依前請純錢代捧事,竝令廟堂稟旨分付矣。道臣之必欲準初請之數者,雖有所商量,而朝家之當初劃下,亦豈無所據乎?果無以到今闊狹,而本道災狀,卽是三南中最甚,特以寧失之意,一千結許劃,軍布代錢,旣定分數,無容更加低仰,依前行會施行,何如?上曰,依爲之。出擧條載瓚曰,卽見黃海監司趙鐘永狀啓,則更陳穡事歉荒之狀,仍以爲劃下田畓災四千二百七十二結零外,不足畓災二千結,田災七百十三結八十五負五束,特許準劃事,請令廟堂稟旨分付矣。道臣所請,雖有斟量,朝家許劃,亦有考據,實無以有請輒施,而第其再煩登聞,必有所不得已者,畓災四百結·田災一百結,特令加劃,何如?上曰,依爲之。出擧條載瓚曰,卽見黃海監司趙鐘永所報,則以爲,道內各軍門·各衙門軍布·身布,自是錢木參半者,而今使之折半代錢,江都選武布,例以純錢輸送者,而今還折半作木,則民事實多狠狽,竝依前請,純錢代納爲辭矣。本道綿歉,非不切悶,而分數許代,亦從優典,使之依前關擧行,至於江都選武布,從近例許令純錢代捧,何如?上曰,依爲之。出擧條載瓚曰,卽見咸鏡監司金履陽所報,則以爲,本道新鑄錢,爲六萬五千兩,而今若膠守常法,以待年限,則公而支放無路,私而與民失信,所以裕財爲民,反爲竭財害民,而目今如干剩餘,將以經紀賑資,自咸一至咸四,着號新鑄錢,亟許行用爲辭矣。鑄錢後定年限行錢,卽出防奸之意,而自有定式,第今本道歉荒最劇,錢荒尤甚,賑政當前,措手沒策,目下事勢,誠亦悶然,如此之時,不可膠守恒例,新錢自明年行用之意,分付,何如?上曰,依爲之。出擧條載瓚曰,卽見咸鏡監司金履陽所報,則以爲,安邊·永豐一社,被災偏酷,民勢遑急,而距本府絶遠,雖有該邑之穀,末由運致,春後繼活,終無善策,今若以昨春谷山移劃安邊·高原穀一千五百石,還送本道,則永豐一社,距谷山甚近,轉受便易爲辭矣。谷山之昨年移去穀,到今還送,非曰不可,而谷山災荒,無異北路有難不探民情,直令還送,使兩道道臣,往復相議,從便以處,何如?上曰,依爲之。出擧條載瓚曰,卽見開城留守尹序東狀啓,則以爲,本營各樣公費,比前增加,實難支用,今春各倉加分耗各穀三百六十石,依已例劃給事,請令廟堂稟旨分付矣。本府公用給代,依近例以本府加耗三百六十石,許令劃給,何如?上曰,依爲之。出擧條載瓚曰,頃因湖南暗行御史洪大浩別單,康津·莞島之還屬海南,靈光兩稅之直納便否,令道臣具意見登聞之意,覆啓行會矣。卽見該監司朴崙壽狀啓,則以爲,莞島今若還屬,邑雖有得,島弊自如,移屬一款,有難遽議,靈光兩稅之輸納法聖倉,當初定制,本有斟量,隨時更張,祛弊生弊,依前輸納于漕倉,而科外濫捧之弊,申明操束,請令廟堂稟處矣。莞島之移屬·還屬,兩稅之輸納·直納,俱有所以,已成定制,道臣祛弊生弊之論,誠有意義,竝姑置之。至於漕倉濫捧之弊,益加嚴禁,若或有犯,先罪守令之意,分付,何如?上曰,依爲之。出擧條載瓚曰,爵諡貤贈,國之重典,章甫疏擧,異於朝紳,而近來京外儒生,請贈請諡之疏,無異三司之㝷章,殆無已時,事體已極輕屑,爲弊亦自不少,此後則捧納之際,政院必加一一審愼,雖或登徹承批之後,非廟堂所可覆奏者,凡贈職,令吏曹稟處,贈諡,令禮曹稟處,仍爲定式,何如?上曰,依爲之。出擧條載瓚曰,臣於昨夜,伏見持平任文白上疏批旨,有令廟堂稟處之命矣。臣曉赴闕下,取見其疏本,則卽論人之章也,蓋臺閣論人之章,事體甚重大,臣雖居相可否之地,若其論人之疏,則實難自廟堂,任定其是非,今此稟處之命,有難奉承,故玆敢仰達矣。上曰,大臣就座。載瓚等就座。上曰,諸宰奏事。堯憲等曰,諸宰中無可奏事者矣。上曰,玉堂有所懷乎?鍾穆曰,無所懷矣。時秀進前,奏曰,臣每有所耿耿于中,而欲一仰奏者矣。今於筵中,仰瞻聖儀,則早朝臨殿,而不爲進御毛具,今日朝氣,亦雖稍寒,而此處則猶是殿閣之內也。若或如後苑閑曠之地,有不得已臨御之時,而又或値陰曀風寒之際,則仰想殿宮惟憂之念,當如何哉?輒於起居之際,必加審愼,而或値臨御之時,則須視日氣之寒暖,每加服着,勿使外氣,或致所損。至於水刺常饍,亦加進御,無或失時,然後湯劑,亦可以有效,深軫聖念,是臣之千萬顒祝者矣。此非但臣之憂愛之誠如是也,卽登筵諸臣,皆所欲奏者也。上曰,當留意矣。王大妃殿進御加味大調中湯,依前方五貼製入事。出榻敎惠慶宮進服加味養元散停止。交感茶,自今日一貼式煎入事。出榻敎仍命退,諸臣以次退出。
上在昌德宮。停常參·經筵。
進御加味調中湯,前方中去黃芩·生地黃·犀角·鎊羚·羊角·鎊知母,加鬱金二錢,白礬一錢,自今日一貼式煎入事,榻前下敎。
李惟命啓曰,明日常參·經筵,取稟。傳曰,停。
李惟命啓曰,來二十五日朝參日次矣,敢稟。傳曰,停。
李惟命啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
李惟命啓曰,禁衛營將官來言,今日本營軍兵,日次私習云矣,敢啓。傳曰,知道。
李惟命啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,行右承旨李好敏,同副承旨南惠寬,今日不爲仕進,竝卽牌招,何如?傳曰,允。
金蓍根啓曰,藥房三提調,持湯劑來待矣。傳曰,封入。
李惟命啓曰,義禁府都事來言,保放罪人金圖遠,時囚罪人李若烈·鄭元紀·李奎憲·李德秀,當爲議處,而判義禁李集斗未肅拜,次堂例不得擧行云,判義禁李集斗,卽爲牌招,何如?傳曰,允。
李惟命啓曰,判義禁李集斗牌不進推考傳旨,今方捧入,而開坐命下之後,如是違牌,事甚未安,次堂例不得擧行,更爲牌招,何如?傳曰,允。
李惟命啓曰,判義禁李集斗再牌不進推考傳旨,今方捧入,而開坐命下之後,連事違召,不卽承膺,極爲未安,所當更請牌招,而係是一日三牌,何以爲之?敢稟。傳曰,更爲牌招。
李惟命啓曰,判義禁李集斗,疏批已下,卽爲牌招,以爲開坐之地,何如?傳曰,允。
以同副承旨南惠寬牌不進罷職傳旨,傳于李儒慶曰,只推。
李奎鉉改差,代以鄭知容爲假注書。
李惟命啓曰,明日冬至望闕禮習儀,兩司當爲進參,除在外,未署經外,未肅拜人員,竝待開門牌招,何如?傳曰,允。
鄭知容有頉,代以李在鶴爲假注書。
獻納朴蓍壽啓曰,淸朝耳目,任在補闕,以臣之百不肖似,自知其萬難堪承。乃者納言特批,恩出聖念,臣實且惶且感,雖卽祗拜肅命,而以合啓之未得隨參,每引避之有除輒煩,屢犯瀆擾,極知悚恧。今臣處義,宜無異同,玆不得不冒死來避,請命遞斥臣職。答曰,依啓。
持平徐有素啓曰,臣於臺職,萬無堪承之望,而柏府特除,忽下於夢想之外,臣感激怵畏,章皇出肅,少伸叩謝之忱,而非但合啓之未得隨參,臣於本府,旣經掌憲,則且有陞降之自在應避,以此情踪,其何可一刻仍冒於臺次乎?玆敢冒死來避,請命遞斥臣職。答曰,依啓。
以正言李游夏牌不進罷職傳旨,傳于李惟命曰,只推。
李惟命,以弘文館言啓曰,校理金,修撰李墷,旣有只推之命,竝卽牌招察任,何如?傳曰,允。
李惟命,以御營廳言啓曰,今日罷漏時,三更巡邏牌將孫興雲進告內,慶熙宮西邊宮墻內,有火光云。故臣多率校卒,馳進看審,則金商門內承文院大廳綾羅匠入接處所十二間,失火盡爲燒燼,仍卽撲滅,而雖不蔓延,萬萬驚悚。當該入直衛將,令該府拿問處之,當初不善愼火之綾羅匠等,出付刑曹,從重勘處,何如?傳曰,允。
李惟命,以兵曹言啓曰,卽者慶熙宮入直衛將南雲耇所告內,承文院卽綾羅匠所接處,而去夜失火,大廳西邊房六間,盡爲燒燼云。聞甚驚駭,本宮事體,何等嚴重,而有此失火之擧,常時不飭之入直衛將,爲先汰去,其罪狀,令該府拿問處之,所接綾羅匠等,亦令攸司,從重科治,何如?傳曰,允。
判義禁李集斗疏曰,伏以臣齒躋七旬,迹廁八座,而幸得少須臾無死,歌詠聖澤,優遊暮境,何莫非我殿下賜也?顧臣絲毫報答之誠,自期鞠躬盡瘁後已,故有命輒膺,粗效不俟駕之義,而不暇顧些少情地,不敢稱尋常病勢,以此立朝事君,今垂四十餘年矣。況此金吾之任,偏荷前後恩點,不啻再三,豈有他情病之可論哉?旣叨此職,不可不論其情勢,不可不顧其廉隅者,向來玉堂李垿上疏是耳。以其繡啓中諸守令薄施輕勘,遣辭張皇,論斥備至,臣不勝瞿然悚恧之至矣。王府關和,不敢恣意低仰,而隨罪勘律,是所謂法者天下之平也。臣之獻議論斷者,不過關西四守令,而繡啓雖曰體重,所犯諸條,旣自本道行査,竝與繡啓相反,擧歸落空,則府讞,只按道査而論勘而已,豈敢輕重於其間哉?然而堂疏措辭,忽地橫竪,反以議讞從輕勘律失當八字,有若掩公循私者然,其所驅人於難恕之境,莫曉其意,而推諸情地之淺深,豈屬箴規?論以官職之去就,便成鐵限,矧又老病,當寒轉劇,藥餌之方,尙不得隨時奏效,房闥之間,亦未能便意動作,掩戶戒風,伏枕度日,轉劇旬朔,難期時月,以情以病,蠢動無路,屢違召命,罪著罔赦,自顧義分,責在廉防,務存積誠,惟冀聽卑之相感,猥陳短章,敢效徹高之哀號。伏乞聖慈,天地父母,深推體下之仁,俯諒由中之懇,亟遞臣所帶之職,仍治臣瀆擾之罪,以謝人言,以安私分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
李惟命啓曰,明日常參·經筵,取稟。傳曰,停。
李惟命啓曰,禁衛營將官來言,今日本營軍兵,日次私習云矣,敢啓。傳曰,知道。
李惟命啓曰,御營廳將官來言,今日本廳軍兵,日次私習云矣,敢啓。傳曰,知道。
金蓍根啓曰,行右承旨李好敏,同副承者南惠寬,今日不爲仕進,竝卽牌招,何如?傳曰,允。
沈奎魯啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
金蓍根啓曰,藥房提調·副提調,持湯劑來待矣。傳曰,封入。
李惟命啓曰,今日冬至望闕禮習儀,憲府則監察代行矣。雖無諫院,仍爲行禮之意,敢啓。傳曰,知道。
李儒慶啓曰,臣儒慶,今日冬至望闕禮習儀,進去下直之意,敢啓。傳曰,知道。
李惟命啓曰,假注書李在鶴,時無職名,令該曹依例付軍職,冠帶常仕,何如?傳曰,允。
金蓍根啓曰,吏曹郞廳來言,臺諫有闕,政事,取稟。傳曰,當日爲之。
金蓍根啓曰,吏曹郞廳來言,政事當日爲之事,命下,而判書趙尙鎭,參議金會淵,俱以病不來,參判未差,不得開政云。判書·參議,竝卽牌招,何如?傳曰,允。
金蓍根啓曰,行吏曹判書趙尙鎭,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,判書更爲牌招,何如?傳曰,允。參議只推,一體牌招。
沈奎魯啓曰,判義禁李集斗牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以正言李游夏牌不進罷職傳旨,傳于沈奎魯曰,只推。
以校理金牌不進罷職傳旨,傳于李惟命曰,只推。
以修撰李墷牌不進罷職傳旨,傳于李惟命曰,只推。
沈奎魯啓曰,判義禁李集斗牌不進推考傳旨,今方捧入,而開坐命下,已至經宿,連事違召,不卽舉行,事甚未安,更爲牌招,何如?傳曰,允。
沈奎魯啓曰,判義禁李集斗再牌不進推考傳旨,今方捧入,而開坐命下之後,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,更爲牌招。
金蓍根啓曰,行吏曹判書趙尙鎭,參議金會淵,疏批已下,竝卽牌招,何如?傳曰,允。
李惟命啓曰,右副承旨沈奎魯疏批已下,卽爲牌招,何如?傳曰,允。
以慶尙監司金魯應狀啓,長鬐縣民家失火事,傳于李好敏曰,聞甚矜惻,元恤典外,別加顧助事,令廟堂分付。
李好敏,以都摠府言啓曰,今日入直內三廳武兼禁軍及軍兵等,當爲中日習射技放,而冬至望闕禮習儀相値,不得設行之意,敢啓。傳曰,知道。
持平任文白疏曰,伏以臺閣者,治化之汚隆關焉,生民之休戚係焉,苟非言議足以動人,謨猷可以補闕者,不可也。以臣庸陋湔劣,百爲無當者,冒據是任,顧何異於猿狙之章甫也?況今國勢孤危,民志不固,關西之瘡痍甫合,幾·湖之饑饉荐仍,雷轟之變,殆無虛歲,則政須才學兼備,見識超邁者,繩糾裨補,發揮闡揚,轉災爲祥之一大機會也。此豈如臣者虛縻蹲仍之時也哉?伏願聖明,亟解臣職,以幸公私焉。臣於乞免之章,不宜贅及他說,而顧今習俗乖戾,紀綱日紊,百怪層生,不可枚擧。而日前臺望之新通也,低擬中一二人,多咈公議,取捨之際,全沒商量,白首秉銓,固當一心對揚,而迺反若是之放倒,此豈我聖上委任老成之本意也哉?臣竊爲之慨歎也。至若卿宰之臨科尋鄕,先朝之飭敎,何等截嚴,而重臣金啓洛,身帶文任,忙陳擅行之章,難掩巧避之跡。揆以國綱,已極可駭。而佩符之臣,因私出城,尤是法外,兵曹判書徐榮輔,試期將迫,遠出百里之地,遽一旬而歸,何其行止之不先不後也?權要華膴,左右兜㩜,若固有之,而一時往役,百般謀避,此豈殫竭奔湊,不顧夷險之義也?臣謂兩重臣,竝施譴罷之典,以杜後弊,斷不可已也。雖以喉院言之,曲循其意,依例呼望,肆然捧入,有乖法意,其時承宣,捧現告亦施罷職之典宜矣。臣無任云云。省疏具悉。兵判非任意下去,予所許而往來,豈爲罪乎?吏判年老之人,何必哿責乎?前藝提事文任一時呈辭之行,亦豈爲大過乎?竝不允。爾則已許遞矣。
同副承旨南惠寬疏曰,伏以臣卽見前持平任文白疏本,則以重臣金啓洛·徐榮輔陳章尋鄕時呼望捧入事,盛加論斥,只請罷職之典,臣不勝瞿然漸悚之至。蓋卿宰尋鄕之疏,呼望還給,自是本院之已例也。臣於伊時,待罪該房,試期漸近,凡干請由之章,一切退却。至於重臣之疏,則不但事面之與他有異,且聞其行之已發,原疏雖卽退還,旣無挽止之勢。玆不得不呼望,而若乃兵判之疏,雖有省掃之懇,亦多乞免之語,崇品堂臣辭職之疏,自前無退却之規,故其果循例捧納矣。今此臺臣之疏,以曲循其意之說,論責備至,臣忝其出納之地,徒循他人之意,違越法例,溺職之罪,靡所容逃,臣雖疲劣,豈爲是也?然而人言旣如是峻發,則在臣自靖之義,有不可晏然蹲冒者決矣。宜卽一疏陳暴,而處分未下之前,卽臣待勘之日也。經先自引,亦有所不然,泯默度日,悚蹙冞切。今雖聖度天大,郵罰不加,繼而召牌又降,而區區廉防,有難放倒,甘犯逋漫之誅,益增惶阨之忱,玆敢短章呼籲,仰干崇聽。伏乞聖慈,俯垂鑑諒,亟削臣所叨之職,以謝人言,以晏微分,千萬幸甚。臣無任云云。省疏具悉。爾其勿辭察職。
右副承旨沈奎魯疏曰,伏以臣,卽伏見持平任文白之疏,以向來大護軍金啓洛,兵曹判書徐榮輔,陳疏省墳事,至有捧納承旨捧現告罷職之請矣。兵判疏捧入時,臣亦同在一院,豈可只諉該房,而犻自晏然而已乎?召牌之下,承膺無路,玆敢冒陳短章,仰讀崇聽。伏乞聖明,俯垂鑑察,亟罷臣職,以安私分焉。臣無任云云。省疏具悉。爾其勿辭察職。
行左承旨李儒慶疏曰,伏以臣,伏見右副承旨臣沈奎魯疏本,則以臺疏中捧納承旨捧現告罷職事,非其所掌,而有所自行之擧,臣於此亦有所難安者矣。伊日臣亦在院,則亦何敢諉之於非該房,而犻自晏然乎?玆敢略陳短章,仰瀆崇嚴。伏乞聲明,俯垂鑑諒,亟賜遞改,以安私分焉。臣無任云云。答曰,省疏具悉。卿其勿辭行公。
行吏曹判書趙尙鎭疏曰,伏以臣以菲材癃喘,其於銓選重任,初何嘗毫分近似,而亦豈可至今蹲冒者哉?副急一出,始昧量入之義,虛縻兩朔,終犯迷復之戒,四五行政,恬若固有,內自循省,惶赧交切,而素性汚滯,世務聾瞽,題目之下,醜拙畢露,早晩顚沛,固所自料,況今病狀危惡,自力末由,遞免之外,更無他策,五疏纔徹,一兪終靳,臣方悚隘悶鬱,罔知攸措。此際伏見憲臺疏本,以臣日前臺通一二人之多咈公議,侵斥備至,謂之取捨之除,全沒商量,臣之失職之罪,至此而彰著無餘矣。嗚呼,銓注之所當審愼者,莫過於通淸,而況臺閣,是淸朝耳目之任,則其所掄揀,尤宜自別,以臣昏憒,猶知致愼於此矣。今此一二人者,彼旣不露其姓名,雖未知的指誰某,而要皆簪纓世族之可振淹滯者,故臣於赴政之時,詳加考据,始乃排擬,實非敢以一時阿私之見,苟充而濫通者也。彼所云咈於公議者,未知何所據而爲此說也。然而名以銓官,通塞之際,施措不叶,司直之地,評議峻發,則臣雖頑鈍,亦具恒性,其何敢晏若無故,抗顔冒據於天官之席乎?況其疏下段句語,用語深緊,聲罪狼藉?夫爲人臣而不能一心對揚,負君上委任之意,竝與銓格之嚴,臺選之重,而惟意放倒,則律以邦憲,合置何罪,而今乃捃摭成案,一筆句斷,直驅臣於罔測之科,臣實魂驚魄褫,不自知其何以致此也,抑臣別有所撫躬而自悼者,臣以孤弱之植,闒茸之品,立朝四十餘年,猥蒙三聖朝不世之遇,深仁隆渥,與天無極,臣居常感戴,隨事謹畏,以圖一分涓埃之報,而誠未自白,事乃大謬,身處匪據,名登白簡,委任之眷,未免辜負,放倒之目,遽又橫加,臣之平日立心行己,若能見孚於同朝,則人之爲言,豈至於此乎?此莫非臣白首低徊,久處睢盱之場,樸拙之性,徑情直行,不能隨世俯仰,乃反受人媢嫉,顚頓狠狽,一至於此,滄浪之取,尙誰怨尤?仰惟我聖上,以禮使臣,體物不遺,如臣無似,雖不足比數於禮遇之末,亦安忍置臣四維之外,而莫之省恤乎?想不待臣言之畢,而必有以處臣者矣。且臣目下病形,腰脅骨節,頑痰緊着,屈伸酸疼,晝夜叫痛,房闥之內,轉側須人,卽此醜穢之狀,已無以束帶赴公,況今物議沸騰,廉防至重,銓衡一步,鐵限在前,開政有命,庚牌荐臨,情病俱若,蠢動無望。玆敢略暴危懇,仰瀆崇聽。伏乞聖慈,俯賜鑑諒,亟許鐫改臣職名,仍令重勘臣辜恩僨事之罪,以謝人言,以靖私分,千萬至祝。臣無任云云。答曰,省疏具悉。卿其勿辭行公。
吏曹參議金會淵疏曰,伏以臣,久冒匪據,行將周歲,而神精衰耗,見聞寡陋,凡係政註,多所昏謬,至若激揚淸濁,參衡人物,尤非迂謏之見,所可强能。迺者持憲之章,以日前諸臺新望,間有不愜之人,論斥銓官,至謂之慨歎。臣於伊日,適參末席,其所被斥,臣亦與同。夫臺閣之選,何等淸峻也,新通之政,何等難愼也?而人言之來,今旣如許,則是豈容諉但參聞,有異主張,厭掩嘿處,不思所以自靖也哉?宜去不去,坐速官謗,到底滄浪,尙誰咎怨?開政有命,庚牌荐降,而進身末由,積犯違逋,惶隘忸蹙,無所自措,玆敢冒入文字仰瀆崇嚴。伏乞聖明,俯垂鑑諒,亟降威罰,鐫削臣所帶職名,以幸公私,不勝幸甚。臣無任云云。省疏具悉。爾其勿辭察職。
刑曹啓目粘連,罪人僧妙鶴,行兇節次段,以兇獰之性,敢生叵測之計,今十一月十六日夜,潛入東七陵內,偸竊四陵寢神御床褥席七件,至於現捉依法處斷的只罪,大明律,凡盜神御物者軒,十惡之罪應死者,決不待時,罪人僧妙鶴,右律施行,何如?判府啓,奉敎依律爲良如敎。
上在昌德宮。停常參·經筵。
李惟命啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
李好敏啓曰,同副承旨南惠寬,今日不爲仕進,卽爲牌招,何如?傳曰,允。
李好敏啓曰,藥房都提調·提調,持湯劑來待矣。傳曰,封入。
李惟命啓曰,假注書洪學淵,身病猝重,勢難察任,今姑改差,何如?傳曰,允。
沈奎魯啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
以正言李游夏牌不進罷職傳旨,傳于沈奎魯曰,只推。
以同副承旨南惠寬牌不進罷職傳旨,傳于李好敏曰,只推。
沈奎魯啓曰,判義禁李集斗三牌不進推考傳旨,今方捧入,而開坐命下之後,一向違召,終不承膺,事體所在,誠極未安,所當更請牌招,而係是一日四牌,何以爲之?敢稟。傳曰,更爲牌招。
沈奎魯啓曰,判義禁李集斗牌不進推考傳旨,今方捧入,而開坐命下,已至多日,一向違召,終不承膺,揆以事體,萬萬未安,更爲牌招,何如?傳曰,允。
李惟命啓曰,行吏曹判書趙尙鎭,參議金會淵牌不進推考傳旨及罷職傳旨,今方捧入,而開政命下,已至經宿,如是違牌,事甚未安,判書更爲牌招,何如?傳曰,允。參議只推,一體更爲牌招。
李惟命啓曰,行吏曹判書趙尙鎭,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安,判書更爲牌招,何如?傳曰,允。參議只推,一體牌招。
李惟命啓曰,行吏曹判書趙尙鎭,參議金會淵,再牌不進推考傳旨及罷職傳旨,今方捧入,而開政命下之後,連事違召,無意承膺,誠極未安。判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
洪學淵改差,代以李九會爲假注書。
李惟命,以弘文館言啓曰,校理金,修撰李墷,旣有只推之命,竝卽牌招察任,何如?傳曰,允。
李惟命,以禮曹言啓曰,來十二月十三日,王大妃殿周甲誕辰稱慶陳賀時,各殿宮京外箋文方物物膳封進事草記。傳曰,允。當殿陳賀誕日方物物膳外,一竝置之可也事,命下矣。謹依聖敎,王大妃殿陳賀方物物膳,只進當殿事,知委各道,而在前陳賀方物置之之時,京廳方物,則有各殿宮一體封進之例,今亦依前例擧行之意,敢啓。傳曰,知道。
李好敏,以備邊司言啓曰,卽見全羅監司朴崙壽狀啓,則以爲,扶安格浦鎭漂到人二十二名,乃是大淸福建省同安縣人之行商漂到者,而般隻破碎,願從旱路還歸,治送等節,待京譯官下來,當爲擧行,而彼人般隻及所拯棗,姑爲留置,以竢廟堂行會爲辭矣。今此漂人般隻,旣爲破碎,依其願從旱路還歸,而所着衣袴,自該水營,已爲造給,今無可論,朝夕供饋,沿路刷馬,各別申飭舉行,以示朝家優恤之意,定差員次次交替,上送于京城。自京城轉送灣府,以爲入送北京之地。所經各邑,禁雜人等節,一體另飭擧行。彼人物件中可以運致者,亦以刷馬替送,卜重難運者,及物貨之願賣者,從優折價以給。破碎般隻,棄置什物,彼人所見處,竝爲燒火。漢學譯官一人,令該院擇定,給馬下送,更爲問情後,與差員眼同領來。咨文,亦令槐院,預爲撰出,以領來譯官,仍差咨官入送之意,分付,何如?傳曰,允。
李好敏,以都摠府言啓曰,副摠管李東善,以御營中軍,本營諸將官射會監試事,南小營晝仕出去之意,敢啓。傳曰,知道。
沈奎魯,以義禁府言啓曰,保放罪人金圖遠,還囚議處以入,而病勢一味苦劇,仍爲保放之意,敢啓。傳曰,知道。
禁府啓目,慶熙宮衛將南雲耇原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前金圖遠亦,身爲享官,承旨奉審時,例有親呈擧案,而不卽來呈,違例乖體,難免其失,以此照律,何如?判付啓,依允。
上在昌德宮。停常參·經筵。
李惟命啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
李好敏啓曰,禁衛營將官來言,今日本營軍兵,日次私習云矣,敢啓。傳曰,知道。
李好敏啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,同副承旨南惠寬,今日不爲仕進,卽爲牌招,何如?傳曰,允。
李好敏啓曰,假注書李九會,時無職名,令該曹依例付軍職,冠帶常仕,何如?傳曰,允。
金蓍根啓曰,藥房三提調,持湯劑來待矣。傳曰,入侍。
李惟命啓曰,行吏曹判書趙尙鎭,參議金會淵三牌不進推考傳旨及依定式禁推傳旨,今方捧入,而開政命下之後,一向違牌,終不承膺,揆以事體,萬萬未安。判書所當更請牌招,而係是一日四牌,何以爲之?敢稟。傳曰,參議分揀,與判書一體更爲牌招。
李惟命啓曰,行吏曹判書趙尙鎭,參議金會淵牌不進推考傳旨及罷職傳旨,今方捧入,而開政命下,已至多日,如是違牌,無意承膺,事甚未安,判書更爲牌招,何如?傳曰,允。參議只推,一體更爲牌招。
李惟命啓曰,行吏曹判書趙尙鎭參議金會淵再牌不進推考傳旨及罷職傳旨,今方捧入,而開政命下,已至多日,連事違召,終不承膺,事體所在,誠極未安,判書所當更請牌招,而係是一日三牌,何以爲之?敢稟。傳曰,參議只推,與判書更爲牌招。
沈奎魯啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
以同副承旨南惠寬牌不進罷職傳旨,傳于沈奎魯曰,只推。
以正言李游夏牌不進罷職傳旨,傳于沈奎魯曰,只推。
以校理金牌不進罷職傳旨,傳于李惟命曰,只推。
以修撰李墷牌不進罷職傳旨,傳于李惟命曰,只推。
李好敏啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
禁府啓目粘連,向前李若烈·鄭元紀·李奎憲·李德秀等亦,諸囚今當議處,而旣無可據之律文,故取考已例,則先朝戊戌崇陵·惠陵,又如今番之作變,自該曹,有兩陵官拿問之請,而因特敎勿問,竝爲分揀,是爲照例,而此非臣府所敢擅斷,上裁,何如?判付啓,問議大臣處之爲良如敎。
癸酉十一月二十四日辰時,上御涵仁亭。藥房三提調,持湯劑入侍時,都提調金思穆,提調朴宗來,副提調金蓍根,假注書李在鶴,記注官車翊修·文養老,直閣鄭元容,以次進伏訖。思穆曰,近日日候,寒暄適宜,聖體,若何?上曰,一樣矣。思穆曰,王大妃殿氣候,何如?上曰,一樣矣。思穆曰,惠慶宮氣候,何如?上曰,一樣矣。思穆曰,嘉順宮氣候,何如?上曰,一樣矣。仍命入湯劑,思穆先嘗後,跪傳內侍,內侍奉進,上進御訖。思穆曰,此湯劑進御,今已有日,諸節果有差勝之效乎?上曰,差勝矣。思穆曰,近夜甚長,長夜寢睡,果何如?上曰,穩寢矣。思穆曰,殿下每以紀綱解弛,絲綸之問,屢次下敎,而紀綱解弛,非有他也,國體不尊,則紀綱亦隨以解弛矣。以嘗藥之任言之,湯劑進御時,臣等之不得奉入,此亦爲國體不尊之一端。此後則持湯劑入侍之敎,連爲命下,是臣區區所望,故敢此仰達矣。上仍命退,諸臣以次退出。
上在昌德宮。停常參·經筵。
藥房都提調金思穆,提調朴宗來,副提調金蓍根啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳審聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,藥房口傳問安。答曰,知悉。
李好敏,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李惟命啓曰,明日常參·經筵,取稟。傳曰,停。
沈奎魯啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
李儒慶啓曰,同副承旨南惠寬,今日不爲仕進,卽爲牌招,何如?傳曰,允。
傳于李好敏曰,大臣·備局堂上引見。
金蓍根啓曰,藥房三提調,持湯劑來持矣。傳曰,封入。
李惟命啓曰,行吏曹判書趙尙鎭,參議金會淵三牌不進推考傳旨及依定式禁推傳旨,今方捧入,而開政命下,已至多日,一向違召,終不承膺,揆以事體,極爲未安。判書所當更請牌招,而係是一日四牌,何以爲之?敢稟。傳曰,參議分揀,與判書一體更爲牌招。
以同副承旨南惠寬牌不進罷職傳旨,傳于李儒慶曰,只推。
以正言李游夏牌不進罷職傳旨,傳于沈奎魯曰,只推。
李惟命,以弘文館言啓曰,校理金,修撰李墷,旣有只推之命,竝卽牌招察任,何如?傳曰,允。
李儒慶,以戶曹言啓曰,湖西田稅大同,再運舟橋舡,盡數入來後草記事,年前有所定式矣。卽接舟橋司移文,則湖西公州等二十八邑田稅大同再運次,下去船六十六隻,今己畢入來云矣,敢啓。傳曰,知道。
李好敏,以都摠府言啓曰,副摠管李東善,以騎兵點考事,外兵曹晝仕出去之意,敢啓。傳曰,知道。
李好敏,以兵曹言啓曰,來十二月甲戌正月當上番騎兵二百二十八名,依定式本曹點考後,仍令該曹,襦衣題給之意,敢啓。傳曰,知道。
沈奎魯,以義禁府言啓曰,保放罪人金圖遠,還囚照律以入之意,敢啓。傳曰,知道。
義禁府啓目粘連,向前南雲耇亦,今此失火,雖出綾羅之房,身爲衛將,不能先事禁飭,難免其責,以此照律,何如?判付啓,依允。又啓目粘連,宗廟大祝副司果金圖遠矣本府議啓內,身爲享官,承旨奉審時,例有親呈舉案,而不卽來呈,違例乖體,難免其失,以此照律,罪笞四十收贖,附過還職,私罪奉敎依允爲旀,功減一等爲良如敎。
行兵曹判書徐榮輔疏曰,伏以臣百無可取之賤品,叨萬不近似之重任,當初之承乏副急,已違量入之義,而兼帶之除,又從以日增月積,重負之上,又加擔焉,匾壓肩背,撑柱不起,臣是何人,乃敢當此?每有一番除命,輒增一層震懼,蓋自昨臘以後,至于今月之初,焉免之章,凡幾上矣,瀝血陳懇,仰首哀鳴,辭窮意竭,無復餘蘊。惟望閔覆之天,俯賜憐察,庶幾次第鞶褫,獲遂本分,而誠淺文拙,有愧詞感,所帶諸職,至今自如,早晩顚沛,理必無幸,果然憲臺之疏出,而其所以聲罪者,至嚴且峻,讀之未半,體爲之粟。繼伏見原疏批旨,庇覆臣昭晳,臣委曲曠絶,雖使臣自爲之說,無以出此,九頓于地,有涕盈襟。夫臺疏所謂權要華膴左右兜㩜若固有之云者,是固臣自知而自罪之者也。臣實自取,尙誰怨尤?顧臣孤露餘喘,頑忍不死,寤寐一念,長係松楸,而始因疾病之濱危,間又職務之縻身,三霜之後,闕然曠省,中夜血泣,至慟在心,向始猥陳微懇,竊冀劃解見職,格外寵批,特許恩暇,初心雖未得遂,至情庶可少伸,佩符鄕外,分所不敢,而妄信古例,因仍往來,感懼之情,至今交切,執此爲罪,臣安得辭?至於科試一事,以臣昏憒衰疲,假使眞箇擬議於禮圍秉筆之任,固將據實力辭之不暇,顧何以自居倘來於未然之事乎?噫,邱原霜露,時節省掃,人子之至懇,邦家之彝典,而臣則乃以此事,名登簡書,撫躬痛悼,直欲溘然而不可得也。司直之論,事體嚴重,顧何敢輒煩文字,有若對辨?而戒權貨柄,不可以一日虛縻,重務抛滯,爲罪滋大,玆敢略控短章,仰瀆崇聽。伏乞聖上,亟將臣本兵·惠局及閣職·宮銜提擧之任,竝行刋改,仍命攸司,重勘臣當被之律,俾臣沒齒田間,杜門自靖,以圖黥劓之補,以卒生成之澤,千萬切祝。臣無任云云。答曰,省疏具悉。本事不必深引,卿其勿辭行公。
癸酉十一月二十五日辰時,上御熙政堂。藥房入診,大臣·備局堂上引見同爲入侍時,都提調金思穆,提調朴宗來,副提調金蓍根,記事官朴來謙,記注官車翊修,別兼春秋李紀淵,待敎李鶴秀,別待令富平府使洪旭浩,醫官吳千根·趙宗協·秦東秀·卞之錞·吳仁豐·鄭重周·金宇敬,行右承旨李好敏,假注書李九會,事變假注書李命純,領議政金載瓚,左議政韓用龜,右參贊李集斗,行護軍韓致應,韓恩君李海愚,行護軍金魯敬·金基厚,副校理李鍾穆,以次進伏訖。載瓚曰,日候早朝則稍寒,聖體,若何?上曰,一樣矣。寢睡·水刺之節,何如?上曰,一樣矣。載瓚曰,王大妃殿氣候,何如?上曰,一樣,而各殿宮氣候,皆一樣矣。載瓚曰,湯劑新爲議定,進御有日,果有實效乎?上曰,差勝矣。載瓚曰,今日稍寒,臣等之召接,實爲欽仰,而第未明求衣,臨殿勞動,還不勝憂慮之忱矣。上曰,次對爲之。載瓚所啓,永興府使嚴耆上疏批旨,有令廟堂稟處之命矣。取見其疏本,則備陳軍伍虛額,田結均稅白徵等許多弊端,仍請軍額,則端川移來炭軍三百八十五名,利原移來炭軍三十五名,還送本邑,兵營假衛六百七十四名,分數移定於南關各邑,本府聖歷山中烽,本是冗閒而空添軍額,廢之爲便,宮近三里除役男丁,皆是閒遊避役之類,擧皆投托,而宮屬諸役等侵及他村,自今移定於除役三里,田結則元結多縮,竝徵重稅,故人多流亡,弊爲切骨。依壬子特敎,復遵隨起隨稅之法,而正田汰落者,竝令減摠,續結勒陞者,亦還本等,均稅則船網箭盆,年久破毁,而稅摠自如,特蠲舊頉,北路陵殿之官,輒用本道人,卽慰悅豐沛之意也。每歲道薦一窠,永屬本邑,而擇其經明行修之人,報營登聞,使沾祿仕爲辭矣。永興軍弊,卽是北路之最甚,而民窮戶縮,實無以依此支堪,倅臣條陳,又若是該悉,尤可見其不可不通變矣。各邑移來軍,雖未知緣何故移來,而本邑原軍,亦不得充額,則他邑餘伍,尤何以添疤乎?還屬於各該邑,有不容已也。兵營假衛之近七百名,偏定於一邑,始旣不均,近益難支,更以南關軍少邑,平均發俵,是爲裒益之政,竝令道臣,詳査軍案,較量多寡,依疏請施行,宮底三里之民,竝頉雜役,始出本宮守護之意。而今爲奸民規避之藪,公然失幾許閑丁者,實無意義。今後則凡宮屬雜役,必以三里民排定,勿侵於他面他里。至於聖歷烽燧,詳察形便,然後可論其撤罷與否,豈可以軍丁之極艱,仍罷當設之烽乎?令道臣詳量以啓。竝與田結陳起收稅虛實,從後査實,論理狀聞,船般正稅,事目至嚴,與田政之以起代陳,無減原摠,其例無異,有不可遽議減摠,亦令一一摘奸,從實摠以聞。近謂道薦,卽搜訪黨塾,登崇俊良之美制,公擧在漢朝,爲擧孝廉選方正之遺意也。今若使排窠定邑,與慰悅韎韋,分授鎭堡之爲,則烏足以道薦謂哉?疏請旣如此,第令道臣,更以十室必有之義,廣加採問,無或有遺賢之歎,何如?上曰,依爲之。出擧條載瓚曰,頃因副修撰金疏請,申綋所被罪名,竝與北騎衛邊將啓差事査啓之意,覆奏行會矣。卽見道臣狀啓,則以爲,北兵營寶化堡權管一窠,逐等屬之於親騎衛自辟窠,則儒臣所聞似因傳說之爽誤。申綋事,當初請勘,只論不法,至於用處之屬公屬私,不暇辨別,而申綋在任時,公役所用物財名色,雖無可考者,辛未春以城堞軍器修補事,有所登聞,至蒙陞敍,則修擧實績,誠不可誣爲辭矣。北騎衛自辟,旣有元定之窠,儒臣疏請,似未詳察,置之。申綋之當初所犯,雖係法外,畢竟用下,果非已入,而各項修補,明有可據。貪汚之律有欠,平允遠配,則分揀,而第其雖屬於公用,其所生財,旣爲不法,則命吏不法,罪當何居?仍施以禁錮之典,以懲他不畏法之類,何如?上曰,依爲之。出擧條載瓚曰,頃因咸鏡監司金履陽狀啓,則以爲,富寧今當慘歉,而該府使具毅和瓜期將近,治著聲績,限麥秋仍任事,請令廟堂稟處矣。災邑有聲績守令,果難瓜遞,依狀請限麥秋,仍任,何如?上曰,依爲之。出擧條載瓚曰,頃因朔寧郡守柳遠鳴疏請,陳田減稅吏逋分捧當否,令道臣論理以啓之意,覆奏行會矣。卽見道臣狀啓,則以爲,陳田減稅事,本郡歲値荐歉,民多流亡,元田陳荒爲三百四十結十六負二束,而本無給災之規,徒爲白徵之弊。依昨年例,特許蠲減事,請令廟堂稟旨分付。而吏逋則今方督捧,姑觀捧未捧,實數追後狀聞爲辭矣。本郡以軍弊·田弊,將至一邑盡空,軍政則道臣今方移俵他邑,陳田則昨年,雖蠲其近三百結之稅,而及到今年,又將徵稅田稅,非不至重,而至於本邑,則當用拔例之典,陳田三百四十結,依昨年例,勿爲捧稅之意分付,何如?上曰,依爲之。出擧條載瓚曰,頃因嶺南御史別單,英陽稅木,依嶺底邑稅米木例,純錢代納便否詳探以啓之意,覆奏行會矣。卽見道臣狀啓,則以爲,英陽田稅之純錢,與嶺底邑宜無異同,而以其分邑新設之故,獨爲純木。況本邑素非綿産,則民情抑鬱已無可言。正供體重,不敢遽請,令廟堂稟處矣。英陽之地勢土産,與嶺底邑無異,而獨爲純木納稅,果爲難支之弊,自今爲始,使之錢木參半,何如?上曰,依爲之。出擧條載瓚曰,頃因嶺南御史別單,眞寶縣還穀中木麥換作牟太事,姑竢道啓陳請之意,覆奏行會矣。卽見道臣狀啓,則以爲,眞寶木麥,本非土宜,爲弊滋甚,依民願木麥竝別會一千四百九十石五斗內,七百二十一石零,作太三百六十石七斗五升,五百石,作皮牟三百三十三石五斗,其餘則本色仍置事,請令廟堂稟旨分付矣。穀非宜土,則許令換色,旣多已例,眞寶還穀依道啓所請,依準折許令換作,年前以新寧還多之弊,限一萬石使之作錢,移俵於還小各邑矣。五千石則果已移俵,其外五千石,亦爲及時發賣,分送他邑,必準萬石之數,形止狀聞之意,一體分付,何如?上曰,依爲之。出擧條載瓚曰,定原經亂後,事蹟碑文,令文任撰出下送之意,前已筵奏分付,而文任連値有故,尙不得撰出云,事體極爲未安。令藝文提學,卽爲撰進,待啓下下送本道,以爲及時豎碑之地,何如?上曰,依爲之。出擧條載瓚曰,法司堂上,無得無端圖遞,前已筵奏申飭,而判尹金在昌,連日呈告,政院雖不捧入,事體極爲未安。從重推考,申飭行公,呈辭切勿呼望之意,分付,何如?上曰,依爲之。出擧條載瓚曰,以義禁府陵官議處啓目,有問議大臣之命矣,謹稽先朝戊戌,宗陵·惠陵,有褥席偸竊之變,自禮曹請拿陵官,而特命分揀,此與殿牌作變守令勿罷,同一法義也,今番諸陵官所坐,無異戊戌,合施分揀之典,惟在上裁。上曰,依爲之。出擧條好敏曰,今日賓對,兩司無一人進參,事甚未安,不參諸臺,竝推考,何如?上曰,依爲之。出擧條仍敎曰,醫官入診。思穆曰,診候稍久然後,可以詳察證候,故敢達矣。旭浩·千根·宗協,以次診候訖。上命奏脈候。旭浩曰,脈候如前調均矣。千根曰,左右三部調均矣。宗協曰,左右三部調均矣。上命醫官先退,旭浩等以次退出。思穆曰,監煎時至,臣等敢請先退矣。上可之。思穆·宗來·蓍根·來謙·鶴秀,退出。載瓚曰,臣有區區所懷,敢此仰達矣。臣等問候之際,各殿宮氣候,未及仰問,而或先以一樣爲敎,日後則伏望待臣等之仰問,賜答恐好矣。上可之。仍命大臣就座,諸宰奏事,集斗等曰,臣等無可仰奏者矣。上曰,玉堂有所懷乎?鍾穆曰,臣亦無所懷矣。王大妃殿進御加味大調中湯,依前方五貼製入。出榻敎惠慶宮進服交感茶停之,二錢重人參粟米飮,自今日一貼式煎入。出榻敎上命次對諸臣先退,載瓚等退出,又命退,承史以次退出。
上在昌德宮。停常參·經筵。
李惟命啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
李儒慶啓曰,同副承旨南惠寬,今日不爲仕進,卽爲牌招,何如?傳曰,允。
金蓍根啓曰,藥房提調·副提調,持湯劑來待矣。傳曰,對入。
李惟命啓曰,行吏曹判書趙尙鎭,參議金會淵牌不進推考傳旨及罷職傳旨,今方捧入,而開政命下,已至多日,連事違召,終不承膺,誠甚未安,判書更爲牌招,何如?傳曰,允。參議只推,一體更爲牌招。
李惟命啓曰,吏曹郞廳來言,判書趙尙鎭,參議金會淵,俱有情病,冬至祭享官,不得塡差云,何以爲之?敢稟。傳曰,竝許遞。
李惟命啓曰,開政命下,已至多日,而吏曹判書·參判·參議,俱爲未差,不得擧行,在前如此之時,自廟堂有議薦之例,今番則何以爲之?敢稟。傳曰,前望單子入之。
注書朴來謙病,代以趙萬永爲假注書。
李惟命啓曰,假注書李九會,身病猝重,勢難察任,今姑改差,何如?傳曰,允。
李九會改差,代以趙忠植爲假注書。
以同副承旨南惠寬牌不進罷職傳旨,傳于沈奎魯曰,只推。
沈奎魯啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
以正言李游夏牌不進罷職傳旨,傳于李惟命曰,只推。
以校理金牌不進罷職傳旨,傳于李惟命曰,只推。
以修撰李墷牌不進罷職傳旨,傳于李惟命曰,只推。
以濟州防禦使金守基狀啓,莫重物膳進上,連次代封,惶恐待罪事,傳于李儒慶曰,勿待罪事,回喩。
李惟命,以弘文館言啓曰,本館上番應敎臣李在秀,以兼西學敎授,今日儒生試取事,晝仕出去之意,敢啓。傳曰,知道。
承政院啓曰,今此冬至祭祭官,當爲磨鍊,而老病·公故外,實無推移排比之路,依近例刑官及司饔院官員年六十以上,通融塡差以入,而其中時無職名人員,令該曹口傳付軍職,何如?傳曰,允。
沈奎魯,以備邊司言啓曰,卽見開城留守尹序東所報,則以爲,本營軍需所用關西小米二萬石,入於辛壬兩年停,未捧及蕩減,而所餘不過爲千餘石,二千石耗條,已是皮不存之毛,依昨秋例,以嶺南劃給爲辭矣。關西目下事勢,有難責之以常例,而本府軍需支用,則不可無給代之政,以湖南私備米各穀中折米一千石,及海西自備米各穀中折米一千石,移劃未府,使之從便推用,何如?傳曰,允。
沈奎魯,以禁衛營言啓曰,來十二月當八番右部前司屬全羅道四哨軍兵逢點實數五百十三名,已爲點閱整齊,來十二月初一日,與內外各處入直將官兵等,依例替代後,舊軍放送之意,敢啓。傳曰,知道。
沈奎魯,以禁衛營言啓曰,來甲戌二月當九番右部左司屬全羅道四哨軍兵,來正月二十五日,京中逢點,依例準二朔立番之意,本道監·兵使處,預爲知委,何如?傳曰,允。
沈奎魯,以御營廳言啓曰,本廳來十二月甲戌正月兩朔應立右部中司屬忠淸左道四哨軍兵五百十七名,今已逢點整齊矣,十二月初一日,與舊番左司軍兵,替代立番後,舊軍放送之意,敢啓。傳曰,知道。
沈奎魯,以御營廳言啓曰,本廳來甲戌二月閏二月·兩朔應立右部右司屬忠淸左道四哨軍兵,正月二十五日,京中逢點,二月初一日,與中司軍兵,當爲替代立番,趁期調送事,本道監兵使處,措辭知會之意,敢啓。傳曰,知道。
沈奎魯,以義禁府言啓曰,因領議政金載瓚所啓,遠配罪人申綋,遠配分揀,仍施禁錮之典事,擧條啓下矣。咸鏡道鍾城府遠配罪人申綋,分揀放送事,分付該道道臣,仍施禁錮之意,敢啓。傳曰,知道。
沈奎魯,以義禁府言啓曰,因領議政金載瓚所啓,今番諸陵官所坐,無異戊戌合施分揀之典事,擧條啓下矣。時囚罪人李若烈·鄭元紀·李奎憲·李德秀,竝分揀放送之意,敢啓。傳曰,知道。
禁府啓目粘連,慶熙宮衛將南雲耇矣本府議啓內,今此失火,雖出綾羅之房,身爲衛將,不能先事禁飭,難免其責,以此照律,罪笞四十收贖,附過還職,私罪奉敎依允爲旀,功減一等爲良如敎。
上在昌德宮。停常參·經筵。
李惟命啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,同副承旨南惠寬,今日不爲仕進,卽爲牌招,何如?傳曰,允。
李惟命啓曰,來初一日輪對日次矣,敢稟。傳曰,當次人受點,後日次待令。
金蓍根啓曰,藥房都提調·副提調,持湯劑來待矣。傳曰,封入。
沈奎魯啓曰,假注書趙萬永·趙忠植,時無職名,令該曹依例付軍職,冠帶常仕,何如?傳曰,允。
以同副承旨南惠寬牌不進罷職傳旨,傳于沈奎魯曰,只推。
沈奎魯啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
以正言李游夏牌不進罷職傳旨,傳于沈奎魯曰,只推。
沈奎魯啓曰,啓覆例於陽復前舉行矣,文書已爲修正,而在前歉荒之時,有退行之例,今値災歲,京外啓覆,不得循例擧行之意,敢啓。傳曰,知道。
吏曹堂上前望入之,判書南公轍,參判洪羲臣,參議金履載,落點。
兵曹口傳政事,護軍金履喬,護軍金愚淳,副司果金熙華·朴蓍壽·徐有素·任文白·沈厚鎭·李基栽·鄭禮容·柳春東,竝單付。
李惟命,以弘文館言啓曰,校理金,修撰李墷,旣有只推之命,竝卽牌招察任,何如?傳曰,允。
沈奎魯,以都摠府言啓曰,都摠管林漢浩,以刑曹判書,本曹坐起,晝仕出去之意,敢啓。傳曰,知道。
知中樞府事金啓洛疏曰,伏以臣蒲質已衰,樗散無用,杜門吟病,藥裹關心,外此一切世事,殆乎物我相忘。日昨得見前持平任文白疏本,則以臣之秋間尋鄕,斥以巧避,至請譴罷,臣不勝瞿然慙悚之至。臣之伊時鄕行,不但爲徃省先壠,少伸霜露之感,且有私家情理之切急者,不得不拜章徑行,而旋因悲遑,未卽上來,是豈臣規避試役而然也?然而彼臺臣者,平日素昧,聲息不接,臣家事故,容或未聞,雖是情外之謗,亦何必較辨?而若臣之所俯慙歎者,如臣無似,偏荷兩聖朝罔極之恩,濫吹冥升,位廁卿列,圖報之心,寤寐如結,燥濕夷險,義所不辭,臣於前後往役,隨遇竭蹶,竊自效筋力奔湊之誠,凡在同朝,尙或見諒,而今乃事有不然,反歸於工謀避事之科,撫躬自悼,無面可顯。乃者上天之德,至仁至明,臺疏之批,不惟不允從,至以豈爲大過爲敎,無狀賤臣,何以得此?雙擎伏讀,感涕自零,臣之區區私情,聖鑑已賜照燭,宜不敢更有陳暴,而以臣之故,論斥至及於承宣,在臣自靖之道,其何可晏然而已乎?玆敢略控惶愧之忱,仰瀆崇嚴之聽。伏乞聖明,亟命攸司,勘臣當施之律,以重臺言,以安私分焉。臣無任云云。答曰,省疏具悉。本事何必過引?卿其勿辭行公。
上在昌德宮。停常參·經筵。
李好敏,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
李惟命啓曰,明日毓祥宮冬享祭相値,視事頉稟之意,敢啓。傳曰,知道。
李好敏啓曰,禁衛營將官來言,今日本營軍兵,日次私習云矣,敢啓。傳曰,知道。
李儒慶啓曰,同副承旨南惠寬,今日不爲仕進,卽爲牌招,何如?傳曰,允。
金蓍根啓曰,藥房提調·副提調,持湯劑來待矣。傳曰,封入。
李惟命啓曰,假注書趙忠植,身病猝重,勢難察任,今姑改差,何如?傳曰,允。
李惟命啓曰,新除授行吏曹判書南公轍,參判洪羲臣,竝卽牌招,以爲開政之地,何如?傳曰,允
李惟命啓曰,行吏曹判書南公轍,參判洪羲臣牌不進推考傳旨,今方捧入,而開政命下,已至多日,如是違牌,事甚未安。參議金履載在外,判書·參判,竝更牌招,何如?傳曰,允。
李惟命啓曰,行吏曹判書南公轍,參判洪羲臣,再牌不進推考傳旨,今方捧入,而開政命下,已至多日,如是違牌,不卽承膺,誠甚未安。判書·參判,所當更請牌招,而係是一日三牌,何以爲之?敢稟。傳曰,更爲牌招。
以同副承旨南惠寬牌不進罷職傳旨,傳于李儒慶曰,只推。
李好敏啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
以正言李游夏牌不進罷職傳旨,傳于李好敏曰,只推。
以校理金牌不進罷職傳旨,傳于李惟命曰,只推。
以修撰李墷牌不進罷職傳旨,傳于李惟命曰,只推。
傳于李惟命曰,發遣吏郞,諸執事淸齋與否,摘奸以來。
趙忠植改差,代以金敎喜爲假注書。
李惟命,以成均館同知事意啓曰,本館入直久任郞官外,凡郞無敢入直,若有代員替直之事,則草記代直事,曾有定式矣。司成任天常,直講李箕淵,典籍尹尙烈,俱爲差祭,時無入直之員,以他郞官姑爲代直,何如?傳曰,允。
全羅監司朴崙壽疏曰,伏以,臣之冒據,匪據居然,瓜且及矣,賑饑,而僅免大謬瘝職,而尙逭重戻,皆倖耳倖,非可徼罪,難屢貰每一,循省惕然,以驚再籲亶出肝膈一遞,未蒙體諒,因仍盤礴,式至于今。臣實自恧,人謂斯何?抑臣有目下民情之萬萬切迫者,本道大同之以木納者,邑凡二十有一,惟正事體,至爲嚴重,雖値災歲,未敢闊狹。臣雖愚昧,亦豈不知?而荐歉之餘,民勢有甚倒懸,今年綿荒,又是挽近所無,田無匊絮之摘,市絶寸絲之貿,織機虛夜紅女歛手。此時本色之責納,其勢末由,在前如此之歲,亦有請代之例。臣若徒懷嚴畏,不以實聞,任他龜括,坐視魚喁,則是豈仰體我聖上如傷若保之聖德·至意也哉?百爾思量,終不容泯默,猥將實狀干冒崇嚴。伏乞聖明,特許以錢代納,使彼無綿之民,得蒙挾纊之恩,民事不勝萬幸。臣無任云云。答曰,省疏具悉。疏辭令廟堂稟處。
上在昌德宮。停常參·經筵。
藥房都提調金思穆,提調朴宗來,副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
傳于李惟命曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
金蓍根啓曰,藥房三提調,持湯劑來待矣。傳曰,封入。
李好敏啓曰,吏曹參判洪羲臣,行大司諫任希存,以獻官旣入闕中,不爲肅謝,直爲出去,事甚未安,竝推考,何如?傳曰,允。
李惟命啓曰,明日冬至望闕禮,依例爲之之意,敢啓。傳曰,知道。
李惟命啓曰,行吏曹判書南公轍,參判洪羲臣三牌不進推考傳旨,今方捧入,而開政命下,已至多日,連事違召,無意承膺,揆以事體,誠甚未安。判書·參判,所當更請牌招,而係是一日四牌,何以爲之?敢稟。傳曰,更爲牌招。
李惟命啓曰,行吏曹判書南公轍牌不進推考傳旨,今方捧入,而開政命下,已至多日,如是違牌,尙不承膺,揆以事體,誠甚未安。參判洪羲臣差祭,判書更爲牌招,何如?傳曰,允。
李惟命啓曰,行吏曹判書南公轍再牌不進推考傳旨,今方捧入,而開政命下,已至多日,連事違召,無意承膺,揆以事體,誠甚未安。所當更請牌招,而係是一日三牌,何以爲之?敢稟。傳曰,更爲牌招。
李惟命,以弘文館言啓曰,本館下番闕直,事甚未安,副應敎趙琮鎭,副校理柳台佐,修撰姜世白,副修撰高廷鳳在外,校理鄭文始,副校理李鍾穆,修撰李墷,副修撰申在植差祭,校理金,旣有只推之命,卽爲牌招,以爲姑降入直,何如?傳曰,允。
李惟命啓曰,明日常參·經筵,取稟。傳曰,停。
金敎喜有頉,代以趙雲從爲假注書。
以黃海監司趙鐘永狀啓,平山府使徐鳳淳,限明年麥秋仍任,令該曹稟處事,傳于李惟命曰,仍任事,分付。
李好敏,以備邊司言啓曰,卽見全羅監司朴崙壽狀啓謄報,則以爲,靈光荏子島三頭里漂到人四十七名,乃是大淸福建省同安·海澄·南安等地人之行商漂到者,而船隻及所載卜物,已爲漂失,願從旱路還歸,病死一人,從願深埋,而汲水船二隻,姑爲留泊,以俟廟堂行會,治送等節,待京譯官下來爲辭矣。漂人船隻,旣已漂失,依其願從旱路還送,而所着衣袴,自該道已爲造給,今無可論,朝夕供饋,沿路刷馬,各別申飭擧行,以示朝家優恤之意。定差員次次交替,上送于京城,自京城轉送灣府,以爲入送北京之地。所經各邑,禁雜人等節,竝另飭擧行,彼人物件中可以運致者,亦以刷馬替送,汲水船隻及卜重難運與物貨之願買者,從優折價以給,棄置什物,彼人所見處,竝爲燒火,問情譯官,旣有扶安·格浦漂人問情譯官之下去者,仍令馳往該島,更爲問情後,竝與格浦漂人差員,眼同領來。咨文,亦令槐院,一體撰出,而以領來譯官,仍差咨官,同爲入送之意,分付,何如?傳曰,允。
癸酉十一月二十九日辰時,上御涵仁亭。藥房入診入侍時,都提調金思穆,副提調金蓍根,記事官朴來謙,記注官孫錫祚,別兼春秋李紀淵,待敎李鶴秀,以次進伏。別待令富平府使洪旭浩,醫官吳千根·趙宗協·秦東秀·卞之錞·吳仁豐·鄭重周·安昌禧,進伏楹外訖。思穆曰,朝氣甚寒,聖體,若何?上曰,一樣矣。思穆曰,寢睡·水刺之節,何如?上曰,一樣,而各殿宮氣候,亦皆一樣矣。思穆曰,醫官入診,何如?上曰,今番則置之,後日來待,可也。思穆曰,湯劑貼數,止於今日矣。當此連進之餘,一日不進,誠甚爲悶。伏乞暫許入診焉。上曰,置之,可也。進御加味調中湯,自明日停止事。出榻前下敎上命退,諸臣以次退出。
上在昌德宮。停常參·經筵。
自未時至人定,灑雨下雨測雨器水深三分。
大殿·王大妃殿·中宮殿·惠慶宮·嘉順宮,內閣·政院·玉堂·朝廷二品以上·六曹堂上·奉朝賀冬至單子問安。答曰,知道。世子宮,單子問安。答曰,知悉。
李惟命啓曰,明日常參·經筵,取稟。傳曰,停。
沈奎魯啓曰,大司憲鄭尙愚呈辭,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
李好敏啓曰,備邊司郞廳來言,今日賓廳日次,而冬至問安相値,不得來會云矣,敢啓。傳曰,知道。
李惟命啓曰,時原任大臣,有稟達事,率禮堂來詣請對矣。傳曰,入侍。
傳于李惟命曰,禮房承旨,馳詣宗廟·景慕宮,奉審摘奸以來。
李好敏啓曰,假注書趙雲從,時無職名,令該曹依例付軍職,冠帶常仕,何如?傳曰,允。
金蓍根啓曰,行吏曹判書南公轍三牌不進推考傳旨,今方捧入,而開政命下,已至多日,一向違召,終不承膺,揆以事體,誠極未安,所當更請牌招,而係是一日四牌,何以爲之?敢稟。傳曰,更爲牌招。
金蓍根啓曰,行吏曹判書南公轍,參判洪羲臣牌不進推考傳旨,今方捧入,而開政命下,已至多日,一向違召,終不承膺,事體所在,誠極未安,判書陳疏入啓,參判更爲牌招,何如?傳曰,允。
金蓍根啓曰,吏曹參判洪羲臣再牌不進推考傳旨,今方捧入,而開政命下,已至多日,一向違召,無意承膺,事體所在,誠極未安,所當更請牌招,而係是一日三牌,何以爲之?而判書南公轍,疏批已下,卽爲牌招,何如?傳曰,允。更爲牌招。
以校理金牌不進罷職傳旨,傳于李惟命曰,只推。
以忠淸監司趙貞喆狀啓,新昌縣監李顯相遭母喪事,傳于沈奎魯曰,令該曹口傳差出,催促下送。
李惟命,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
李惟命,以弘文館言啓曰,本館下番姑降入直,事甚未安,修撰李墷,副修撰申在植,竝卽牌招,以爲推移入直之地,何如?傳曰,允。
行吏曹判書南公轍疏曰,伏以,臣以無所似之賤,荷不世遇之恩,絲毫未能圖報,每歲六臘,輒以銓任去就,仰以煩九重之酬應,俯以招四方之譏議,汔汔六七年之間,便成課程,臣固自歎其支離難却,而人亦不以得官爲賀,反以爲慰。噫,此曷故焉?臣於前後辭銓之疏,備陳人器之不稱,無以當激掦之任,又以每年每政之獨自擔着,爲近世所罕之事,呼籲不已,簡牘積於公車,竊想聖聰,其或記有,而至若夏政時上下相持,至今追惟,餘懍尙存。臣於伊時,副急冒出,夫豈樂爲也哉?不敢承聞之敎,趁卽收還,卽當體諒之命,奉如四時,意謂聖上,曲費軫恤,必不更爲驅策於迫隘之境,而臣亦以銓地一步,爲終身永謝之地矣。曾未三四箇月,又有此除,臣誠惝怳悚惕,莫省所措也。臣於前疏,旣以臣負臣心,質言於君父之前,則到今去就,鐵限在前,天點雖或誤下,鞶褫知在不日,臣固當惟是顒俟,而縛者之求解,纍人之望赦,勢之所急,聲不可緩也。貞疾之歲漸沈痼,卽通朝之所共知,而當此寒節,症形一倍危重,萬無出而供劇之望。然而比之上所陳列,猶屬第二,此姑略而不敢長焉。伏乞聖慈,念重任之不宜虛縻,諒至懇之未可終咈,亟允所辭,回授可堪,俾微諒獲遂,仍治臣瀆擾之罪,以肅朝綱焉。臣無任云云。答曰,省疏具悉。卿其勿辭行公。
癸酉十一月三十日卯時,上御涵仁亭。時原任大臣率禮堂請對入侍時,左副承旨李惟命,記事官朴來謙,記注官孫錫祚,別兼春秋李紀淵,領府事李時秀,領議政金載瓚,左議政韓用龜,右議政金思穆,禮曹參判李文會,參議權丕應,以次進伏訖。時秀等曰,早朝風楹,冒寒勞動,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候,皆一樣矣。時秀等曰,臣等前已仰奏矣,方當湯劑連進之時,保嗇之方,尤宜審愼,而日氣如是極寒,寢殿距此不近,趁早勞動,觸冒風氣,而毛具不御,衣裳甚薄,恐有乖於大聖人節宣之道,臣等誠不勝焦悶之忱矣。上曰,以何事請對乎?時秀等曰,明年卽我惠慶宮邸下寶齡光躋八旬之歲也。此誠國朝罕有之慶,而聖上愛日之誠,群下祝崗之忱,庸有其旣?今日飾喜之擧,固當靡不用其極,而一陽初復,百祿方臻,雲觀新曆,太歲已屆,此卽新年維始之會也。臣等仰遵列朝應行之禮,俯循率土莫遏之情,前席求對,敢此仰陳。爰以明年月正元日,誕擧大庭呼嵩之禮,庸答臣民山斗之祝,卽臣等區區之望,敢此仰達矣。上曰,依爲之。旣承慈敎,各道物膳方物,置之可也。出擧條文會曰,來十二月十三日王大妃殿周甲誕辰儀註,當爲磨鍊,而昨年歲首稱慶時及今年歲首稱慶時,外庭親上致詞箋文表裏之節,自臣曹連爲稟旨擧行矣。今年則何以爲之乎?上曰,依今年例可也。出擧條思穆曰,今當連進湯劑,尤宜博採衆論,嶺南醫人權以中,京中醫人李命運,術業頗精,亦有名稱,已登諸醫之擧,似亦有僉議之詢同,可合與聞於議藥之地云。竝令該曹,口傳付軍職,使之入參診筵似好,故敢此仰達矣。上曰,依爲之。出擧條仍命大臣·禮堂先退,時秀等退出,又命退,承史以次退出。
上在昌德宮。停常參·經筵。
沈奎魯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李惟命啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
沈奎魯啓曰,禁衛營將官來言,今日本營軍兵,日次私習云矣,敢啓。傳曰,知道。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
沈奎魯啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
李儒慶啓曰,同副承旨南惠寬,今日不爲仕進,卽爲牌招,何如?傳曰,允。
傳于李惟命曰,禮房承旨,馳詣受香所,奉審摘奸以來。
傳于金蓍根曰,藥房入侍。
李惟命啓曰,行吏曹判書南公轍牌不進,參判洪羲臣三牌不進推考傳旨,今方捧入,而開政命下,已至多日,連事違召,終不承膺,揆以事體,誠甚未安,判書更爲牌招,參判所當更請牌招,而係是一日四牌,何以爲之?敢稟。傳曰,允。更爲牌招。
李惟命啓曰,卽者吏曹郞廳來言,歲抄單子,今當修正以入,而判書南公轍,參判洪羲臣未肅拜,參議金履載在外,不得擧行云,判書·參判,竝卽牌招,何如?傳曰,允。
李惟命啓曰,行吏曹判書南公轍,參判洪羲臣牌不進推考傳旨,今方捧入,而開政命下,已至多日,歲抄修正,一時爲急,如是違牌,不卽承膺,事甚未安,判書·參判,竝更牌招,何如?傳曰,允。
沈奎魯啓曰,大司憲鄭尙愚,旣入闕中,不出姑停望,直爲出去,事甚未安,推考,何如?傳曰,允。
以同副承旨南惠寬牌不進罷職傳旨,傳于沈奎魯曰,只推。
以修撰李墷,副修撰申在植牌不進罷職傳旨,傳于李惟命曰,只推。
以司諫李東冕,正言李游夏牌不進罷職傳旨,傳于沈奎魯曰,只推。
以京畿監司李存秀狀啓,砥平縣監趙鎭衡,謂有親病,投棄印符,爲先罷黜,其罪狀,令攸司稟處事,傳于李惟命曰,令該曹口傳差出,催促下送。
李惟命,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
李儒慶,以戶曹言啓曰,曹中各樣物種,歲末遺在,依例別單書入之意,敢啓。傳曰,知道。
李儒慶,以漢城府言啓曰,今癸酉年獻民數時,京中八道戶口摠數,抄錄入啓,而濟州三邑民數,姑未上來矣,海島之往來遲速,有難預科,不得一時磨勘,此則待其上來,追後添錄之意,敢啓。傳曰,知道。
癸酉十二月初一日辰時,上御涵仁亭。藥房入侍時,都提調金思穆,提調朴宗來,副提調金蓍根,記事官朴來謙,記注官孫錫祚,別兼春秋李紀淵,直提學金履喬,以次進伏,別待令富平府使洪旭浩,醫官吳千根·趙宗協·秦東秀·李命運,以次進伏楹外訖。思穆曰,冷雨達宵,朝候稍寒,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候,皆一樣矣。思穆曰,醫官今此待令,使之入診,何如?上可之。旭浩診候訖。思穆曰,昨日以方外二醫入參診筵之意,仰稟蒙允,而一人則方在外云,李命運則今方入來,使之診候,何如?上可之。思穆曰,此醫則初入診筵者也,使之稍久診候,恐好矣。命運診候訖。上曰,出去後,議定湯劑,可也。思穆曰,臘劑所入蔘料,有不足之患,羅蔘及戶蔘蠹傷者,竝爲入用,何如?上可之。蓍根曰,注書朴來謙,仕日已滿十五朔之限,仕滿狀,依例成送吏曹,何如?上曰,依此爲之。仍命退,諸臣以次退出。
上在昌德宮。停常參·經筵。
李惟命啓曰,明日常參·經筵,取稟。傳曰,停。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜呈告人員,竝卽牌招,何如?傳曰,允。
李好敏啓曰,同副承旨南惠寬,今日不爲仕進,卽爲牌招,何如?傳曰,允。
李惟命啓曰,行吏曹判書南公轍,參判洪羲臣再牌不進推考傳旨,今方捧入,而開政命下,已至多日,歲抄修正,一時爲急,連事違召,終不變動,揆以事體,誠極未安,所當更請牌招,而係是一日三牌,何以爲之?敢稟。傳曰,更爲嚴飭牌招。
李惟命啓曰,行吏曹判書南公轍,參判洪羲臣牌不進推考傳旨,今方捧入,而開政命下,已至多日,歲抄修正,亦爲過限,特敎申飭,何等截嚴而一向違牌,終不承膺,事體所在,萬萬未安,判書陳疏入啓,參判更爲牌招,何如?傳曰,允。
注書朴來謙病,代以金敎喜爲假注書。
李好敏啓曰,假注書趙雲從,身病猝重,勢難察任,今姑改差,何如?傳曰,允。
趙雲從改差,代以洪永觀爲假注書。
以同副承旨南惠寬牌不進罷職傳旨,傳于沈奎魯曰,只推。
沈奎魯啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
以司諫李東冕,正言李游夏牌不進罷職傳旨,傳于沈奎魯曰,只推。
李惟命,以弘文館言啓曰,本館下番姑降入直,事甚未安,校理金,修撰李墷,副修撰申在植,旣有只推之命,修撰李墷,副修撰申在植,竝卽牌招,以爲推移入直,校理金,一體牌招察任,何如?傳曰,允。
李好敏,以備邊司言啓曰,全羅監司朴崙壽上疏批旨,有令廟堂稟處之命矣,取見其疏本,則備陳綿農歉荒之狀仍以爲大同之以木所納二十一邑,本色責捧,其勢末由,特許以錢代納爲辭矣,湖南二十一邑,雖爲最被綿歉,而自是錢木參半,與純木之邑,大有不同,況大同正供,若非特敎,有難遽議闊狹,依例收捧之意,分付,何如?傳曰,允。
李好敏,以備邊司言啓曰,旣見全羅監司朴崙壽,黃海監司趙鐘永守令請換狀啓,湖南則雲峰縣監金鎭恒,礪山府使李光永相換,全州判官徐畊輔,淳昌郡守徐有永相換,海西則鳳山郡守金鎭鼎,康翎縣監李行敎相換,而竝請令廟堂稟處矣,兩道道臣,必當量才長短,較邑閑劇,有此請換之擧,依所請許施,而若非廟薦邑,則凡守令去就,例自該曹覆啓施行,而今此令廟堂稟處之請,有違格例,後勿爲例之意,行會諸道,何如?傳曰,允。
李好敏以司僕寺一二提調意啓曰,濟州前判官李國標遞任進上馬三匹及大靜前縣監邊景鵬遞任進上馬二匹,今纔上來,禾毛色別單書入,而依例內廐立養之意,敢啓。傳曰,知道。
沈奎魯,以義禁府言啓曰,京畿監司李存秀狀啓內,砥平縣監趙鎭衡,爲先罷黜,其罪狀,令攸司稟處事,啓下矣。趙鎭衡今方待命,拿囚之意,敢啓。傳曰,知道。
禮曹,進士鄕漢城試初試來甲戌閏二月初十日,生員鄕漢城試初試同月十二日,文武科鄕漢城試初試同月二十二日,雜科初試同月二十八日,進士覆試三月十五日,生員覆試同月十七日,生進放榜同月二十七日卯時,文科講經武科覆試四月初一日,文科會試講畢後間一日,文武科殿試同月十七日,文武科放榜同月二十二日卯時,雜科覆試同月二十五日,雜科放榜五月十七日卯時。
行吏曹判書南公轍疏曰,伏以臣情有所難强,病無以陳力,敢將萬不得已之懇,冒上一疏,竊冀上天至仁,必當一言卽兪,及承聖批,大失所圖,此莫非臣誠不足以格天,辭不能以感尊,積誠之籲,終歸例飾,撫躬悼歎,生不如死,臣於銓職,一自夏政後體諒,臣固自處以永謝之地,憫覆之天,必不强其所不欲,而同朝之士,輿儓之賤,瞻聆皆感,不但臣心之仰戴恩造而已,曾未踰歲,又忽有此千萬意外之除命,臣實惝怳抑塞,誠未知其何故也,顧今銓望,幾至十餘之多,卿列中當通未通者,不患無人,此其人皆可授也,而臣獨長據此席,今年如此,明年如此,疏則歲一課焉,數則歲二課焉,此任爲榮也,則使臣獨占此榮,物情當自不平,此任爲苦也,則使臣偏受其苦,天地不能無憾,柄要之地,不宜久居妨賢之嫌,臣豈可不顧,睢盱之場,常情所避,自愛之心,臣何獨不然?臣之決不可復出,又不但私情之至切至迫,問之於人,皆以爲事理之當然,非例疏辭官者之比,而聖明獨未照察,此臣之所自傷者也,辭已竭矣,惟願遄被當勘之律,以卒天地坐成之澤而已,且臣病在膏肓,精神筋力,實無奔走供劇之勢,而入冬以來,唾血頻數,頭眩膈煩,種種危惡之症,日加一日,寒感闖入,歷久㢱苦,食飮全却,眞元敗脫,動作須人,不自收拾,以今貌樣,時月內赴公,萬無其望,比之前日所陳,十倍加劇,若得數年或一年之暇,謝客省事,專意醫藥,任便自在,溫調穩攝,則雖不得復如常人,心之所安,稍向蘓健,僅可以免於顚仆,則凡有閒漫驅使,豈敢更有言私?以情以病,末由冒膺,召牌之下,又此哀籲,伏望聖慈,諒臣至誠,亶出衷懇,亟行鐫免瀆撓之罪,亦賜威譴,毋使重任,曠日虛縻,公私不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
李惟命啓曰,明日再明日崇陵忌辰祭齋戒正日,初六日初七日溫陵忌辰祭齋戒正日,初八日初九日長陵忌辰祭齋戒正日相値,視事頉稟之意,敢啓。傳曰,知道。
沈奎魯啓曰,合辭方張之時,兩司無詣臺之員,事甚未安,除在外·未署經外,未肅拜呈告人員,竝卽牌招,何如?傳曰,允。
李好敏啓曰,禁衛營將官來言,今日本營軍兵,日次私習云矣,敢啓。傳曰,知道。
李好敏啓曰,御營廳將官來言,今日本廳軍兵,日次私習云矣,敢啓。傳曰,知道。
李好敏啓曰,同副承旨南惠寬,今日不爲仕進,卽爲牌招,何如?傳曰,允。
李好敏啓曰,假注書洪永觀,時無職名,令該曹依例付軍職,冠帶常仕,何如?傳曰,允。
李惟命啓曰,政命已至多日,歲抄又此過限,事體道理,萬萬未安,行吏曹判書南公轍,疏批已下,卽爲牌招,參判洪羲臣再牌不進推考傳旨,今方捧入矣,所當一體牌招,而係是一日三牌,何以爲之?敢稟。傳曰,更爲牌招。
李惟命啓曰,行吏曹判書南公轍,參判洪羲臣牌不進推考傳旨,今方捧入,而開政命下,已至多日,歲抄修正,亦爲過限,如是違牌,無意承膺,揆以事體,誠極未安,竝更牌招,何如?傳曰,允。
李惟命啓曰,行吏曹判書南公轍,參判洪羲臣再牌不進推考傳旨,今方捧入,而開政命下,已至多日,歲抄修正,亦爲過限,一向違召,終不承膺,揆以事體,萬萬未安,所當更請牌招,而係是一日三牌,何以爲之?敢稟。傳曰,更爲牌招。
傳于李好敏曰,兵批歲抄點下者,依例捧傳旨。
以同副承旨南惠寬牌不進罷職傳旨,傳于沈奎魯曰,只推。
沈奎魯啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
以司諫李東冕,正言李游夏牌不進罷職傳旨,傳于沈奎魯曰,只推。
以校理金牌不進罷職傳旨,傳于李惟命曰,只推。
以修撰李墷,副修撰申在植牌不進罷職傳旨,傳于李惟命曰,只推。
以濟州防禦使金守基狀啓,罪人梁濟海等推覈事,傳于沈奎魯曰,廟堂草記稟處。
承政院啓曰,溫陵忌辰祭典祀官兼大祝,前持平南潞塡差,而時無職名,令該曹口傳付軍職,何如?傳曰,允。
禁府啓目,砥平前縣監趙鎭衡原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
沈奎魯,以義禁府言啓曰,卽接月令醫員朴致華手本,則時囚罪人趙鎭衡,素患疝積,處冷復發,橫亘肚臍,症形危劇云,罪人病勢如此,則一邊保放一邊草記,曾有定式矣。趙鎭衡姑爲保放之意,敢啓。傳曰,知道。
上在昌德宮。停常參·經筵。
沈奎魯啓曰,大司憲鄭尙愚呈辭,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
沈奎魯啓曰,禁衛營將官來言,今日本營軍兵,日次私習云矣,敢啓。傳曰,知道。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
金蓍根啓曰,行左承旨李儒慶,同副承旨南惠寬,今日不爲仕進,竝卽牌招,何如?傳曰,竝許遞,前望單子入之。
承旨前望單子入之。李采·李憲琦落點。
沈奎魯啓曰,假注書金敎喜,時無職名,令該曹依例付軍職,冠帶常仕,何如?傳曰,允。
金蓍根啓曰,行吏曹判書南公轍,參判洪羲臣三牌不進推考傳旨,今方捧入,而開政命下,已至多日,歲抄修正,亦爲過限,連事違召,無意承膺,揆以事體,誠極未安,所當更請牌招,而係是一日四牌,何以爲之?敢稟。傳曰,更爲牌招。
金蓍根啓曰,行吏曹判書南公轍,參判洪羲臣牌不進推考傳旨,今方捧入,而開政命下,已至多日,歲抄修正,亦爲過限,連事違召,無意承膺,揆以事體,誠甚未安,竝更牌招,何如?傳曰,允。
金蓍根啓曰,行吏曹判書南公轍,參判洪羲臣再牌不進推考傳旨,今方捧入,而開政命下,已至多日,歲抄修正,亦爲過限,一向違召,終不承膺,揆以事體,萬萬未安,所當更請牌招,而係是一日三牌,何以爲之?敢稟。傳曰,更爲牌招。
沈奎魯,以備邊司言啓曰,濟州牧使金守基狀啓,罪人梁濟海等推覈事,傳曰,廟堂草記稟處事,命下矣。賊魁卽已斯得,凶徒今當就捕,其綢繆排布之窮凶情節,已盡輸款,則遣使按覈,恐非時急之事,故昨於史官之回,以姑待地方官分首從馳啓之意,有所附奏,而第伏念本島目下光景,囚繫滿獄,逮捕四發,島中民志,必當各懷危懼,靡所底定,其所鎭安慰撫之方,有不可虛徐,以正三品以上剛明綜詳之人,按覈兼慰諭使差下,使之不日治發,按獄則與牧使眼同盤覈,便宜從事,而誅止巨魁,脅從罔治,鎭一島疑畏之心,示朝家曠蕩之恩,仍爲遍審三邑,詢其疾苦,勉以忠義,使海外編氓,咸知無內無外之盛德至意,凡守宰及鎭將之不法虐民者,一一糾發,大行黜陟,而且念本島,久曠試才,儒武之齎鬱,今已多年,特設文武科試,一依道科之制,登聞賜第,又爲遍訪鄕里之茂才,特行摭實修啓,俾開窮陬發軔之路,以此諸條,御史辭陛時,自政院,成事目齎送,何如?傳曰,允。
傳于沈奎魯曰,昨夕見濟牧本島謀變罪人掩捕鉤覈狀啓,言念光景,豈勝寒心?本島處在重溟之外,王化未易霑被,長吏之治否,難以實聞,故朝家之常所憧憧,倍於內地荒遠之處矣,今此亂民之謀變,雖曰梟獍之腸肚,異於平民,抑可見人心之不淑,失其秉彝,苟使前後之爲長吏者,皆得其人,明其敎化,勤其勞來,人知親上事長之義,官無剝割侵漁之政,則雖龍蛇之性,將化爲赤子,豈至有此等變怪哉?一則朝廷之失,二則朝廷之失,何獨誅於愚蚩頑蠢之亂民哉?蕞爾一島之地,旣有此無前之變亂,誅討肆行,則人情之驚駭疑懼,民生之失業波盪,不問可知,到今固當一邊鋤治,一邊懷保脅從,咸與惟新,平民察其疾苦,使霜雪雨露,竝行而不相悖,然後可使耽羅一方,轉危爲安,目下合行事宜,令廟堂旣爲講究,條列以啓後,竝將此傳敎,同爲下諭于本牧處。
李惟命,以弘文館言啓曰,本館下番姑降入直,事甚未安,校理金,修撰李墷,旣有只推之命,修撰李墷牌招入直,校理金牌招察任,何如?傳曰,允
沈奎魯,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
變房都提調金思穆,提調朴宗來,副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰知道,殿宮氣候一樣,卿等不必入侍矣,王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
沈奎魯啓曰,大司憲鄭尙愚呈辭,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
沈奎魯啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于金蓍根曰,藥房入侍
李惟命啓曰,時原任大臣,爲承候來待矣。傳曰,入侍。
李惟命啓曰,時原任閣臣,爲承候來待矣。傳曰,入侍。
傳于沈奎魯曰,召對爲之
傳于李惟命曰,右承旨入侍。
李惟命啓曰,行吏曹判書南公轍,參判洪羲臣三牌不進推考傳旨,今方捧入,而開政命下,已至多日,歲抄修正,亦爲過限,連事違召,無意承膺,揆以事體,誠極未安,所當更請牌招,而係是一日四牌,何以爲之?敢稟。傳曰,更爲牌招。
李惟命啓曰,行吏曹判書南公轍,參判洪羲臣牌不進推考傳旨,今方捧入,而政命已至多日,歲抄尙未修正,日事違召,無意承膺,揆以事體,誠甚未安,竝更牌招,何如?傳曰,允。
李惟命啓曰,行吏曹判書南公轍,參判洪羲臣再牌不進推考傳旨,今方捧入,而政命已至多日,歲抄尙未修正,一向違召,終不承膺,揆以事體,萬萬未安,所當更請牌招,而係是一日三牌,何以爲之?敢稟。傳曰,更爲牌招。
李惟命啓曰,新除授右副承旨李采,時在京畿龍仁地,斯速乘馹上來事,下諭,何如?傳曰,允
李惟命啓曰,今十三日王大妃殿周甲誕辰稱慶陳賀時,頒敎文當爲製進,藝文提學南公轍,待明朝牌招,以爲製進之地,何如?傳曰,允。
李惟命啓曰,假注書洪永觀,身病猝重,勢難察任,今姑改差,何如?傳曰,允。
洪永觀改差,代以南履懋爲假注書。
以修撰李墷牌不進罷職傳旨,傳于李惟命曰,只推。
李惟命,以弘文館言啓曰,本館下番姑降入直,事甚未安,修撰李燁,旣有只推之命,卽爲牌招入直,何如?傳曰,允。
以校理金牌不進罷職傳旨,傳于李惟命曰,只推。
承政院啓曰,長陵忌辰祭獻官,前承旨南惠寬塡差,而時無職名,令該曹口傳付軍職,何如?傳曰,允。
沈奎魯,以備邊司言啓曰,卽見全羅監司朴崙壽狀啓,則以爲靈光郡荏子島掌內在遠島漂到人七十三名,乃是大國福建省漳州府海澄縣及同安·龍溪·南安·晉江等地人之行商漂到者,而船隻破碎,願從旱路還歸,待京譯官下來,使之治送,而所拯紅棗,腐爛無用,竝與破碎船材,姑令留置,以待廟堂行會爲辭矣,船隻旣已破碎,漂人還送,依其願許從旱路,而所着衣袴,自該道已爲造給,今無可論,朝夕供饋,沿路刷馬,各別申飭擧行,以示朝家優恤之意,定差員次次交替,上送于京城,自京城轉送灣府,以爲入送北京之地,所經各邑,禁雜人等節,另飭擧行,彼人物件中可以運致者,亦以刷馬替送,卜重難運與物貨之願賣者,從優折價以給,破碎船隻,棄置什物,彼人所見處,竝爲燒火,問情則旣有前此格浦等處問情譯官之尙在本道者,仍令馳往該島,更爲問情後,竝與格浦·荏子島漂人,差員眼同,同爲領來,咨文亦令槐院撰出,而領來譯官,旣已仍差,咨官竝爲一體付送之意,分付,何如?傳曰,允。
癸酉十二月初五日辰時,上御暎花堂。藥房入診時,原任大臣,閣臣承候入侍時,都提調金思穆,提調朴宗來,副提調金蓍根,假注書金敎喜,記注官文養老,別兼春秋李紀淵,直閣鄭元容,別待令洪旭浩,醫官吳千根·趙宗協·秦東秀·李命運,同副承旨李憲琦,領府事李時秀,領議政金載瓚,左議政韓用龜,原任提學沈象奎,直提學金履喬,檢校待敎朴宗薰·李龍秀,檢校直閣李光文,待敎李鶴秀以次進伏訖。時秀等曰,日氣頗寒,雪候凝陰,早朝勞動,行窩觸冒,有欠節宣,聖體,若何?上曰,一樣矣。時秀等曰,寢睡·水刺之節,若何?上曰,一樣矣。時秀等曰,王大妃殿氣候,何如?上曰,各殿宮氣候,皆一樣矣。時秀等曰,早朝風楹,冒寒勞動,毛具不爲進御,下情不勝悶迫矣。載瓚曰,向於冬至日求對入侍時,以惠慶宮八旬稱慶陳賀事,有所仰奏,而自上當仰稟慈旨,而下敎爲敎矣,尙未承成命,非但下情之極爲抑鬱,八方擧行之事,甚爲窘急,伏願下敎焉。上曰,從當下敎矣。思穆曰,今日日次之啓,初以不必入侍爲批,當此湯劑議定之時,下情不勝悶鬱矣,此後則每許入診,千萬顒祝矣,仍命醫官入診,旭浩·命運·千根以次診候訖。上曰,退去議定湯劑,可也。仍命藥房先退,思穆·宗來·蓍根與諸醫官以次退出,時秀曰,臣等當此湯劑連進之時,區區下情,不容按住,擬於日次,番番承候,而每煩啓辭,亦甚猥屑,此後則每於日次,同爲隨入似好,故敢此仰達矣,上可之。載瓚曰,濟州慰諭使,今將啓下,而堂上正三品中,無可合之人,應敎李在秀,特加一資,察理兼慰諭使差下,使之不多日內辭朝,何如?上曰,依爲之。出擧條載瓚曰,合行條件,昨以草記仰陳,今則別無他緊急稟定者,而察理使辭朝時,自廟堂亦有多少面及之事矣。上命退,諸臣以次退出。
癸酉十二月初五日午時,上御涵仁亭。召對入侍時,參贊官沈奎魯,持孟子第六卷,侍讀官鄭文始,持孟子第六卷,侍讀官李鍾穆,持孟子第六卷,閣臣鄭元容,持孟子第六卷,假注書洪永觀,持孟子第六卷,記注官孫錫祚,持孟子第六卷,別兼春秋李紀淵,持孟子第六卷,以次進伏訖。上開卷命讀,文始自牛山之木,止可以爲美矣乎。上曰,下番讀之。鍾穆自是其日夜,止又從而牧之。上曰,參贊官讀之。奎魯自是以,止濯濯也。上曰,閣臣讀之。元容自以爲未嘗,止性也哉,上曰,文義陳之。文始曰,牛山之木,嘗美矣,譬如人性之本善,而物慾蔽之,則無異於萌芽之生焉,而牛羊害之也,此可見聖人涵養之工矣,伏願以此體念焉。上曰,下番陳之。鍾穆曰,人皆有仁義之心而若或放其良心,則殆若斧斤之伐其美矣。鄒聖論性養心之旨,允爲聖工體驗之方矣,伏願留神焉。上曰,參贊官陳之。奎魯曰,上下番所奏,已盡無餘,而蓋日夜之間,人與物,皆有所生長,而庶復厥初,人性之涵養,猶山木之萌芽矣,天地以生物爲心,聖人以養性爲德,伏願深留聖念焉。上曰,閣臣陳之。元容曰,上番所奏儘好,無容更陳,而放其良心,猶斧斤之於山木,則聖入操存之工,亶在於是矣,伏願留念焉。上命掩卷,仍命玉堂先退,文始等退出,又命退,承史以次退出。
癸酉十二月初五日午時,上御涵仁亭。右承旨入侍時,右承旨李惟命,假注書金敎喜,記注官孫錫祚,別兼春秋李紀淵以次進伏訖。上命退,承史以次退出。
上在昌德宮。停常參·經筵。
沈奎魯啓曰,大司憲鄭尙愚呈辭,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
沈奎魯啓曰,禁衛營將官來言,今日本營軍兵,日次私習云矣,敢啓。傳曰,知道。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
金蓍根啓曰,藥房三提調持湯劑來待矣。傳曰,入侍。
李惟命啓曰,行吏曹判書南公轍,參判洪羲臣三牌不進推考傳旨,今方捧入,而政命已至多日,歲抄尙未修正,連事違召,無意承膺,揆以事體,誠極未安,所當更請牌招,而係是一日四牌,何以爲之?敢稟。傳曰,更爲牌招。
傳于李憲琦曰,在院承旨入侍。
傳于李好敏曰,左承旨入侍。
傳于沈奎魯曰,召對爲之。
傳于李惟命曰,右承旨入侍。
傳于沈奎魯曰,左副承旨入侍。
傳于李憲琦曰,坐直承旨入侍。
李惟命啓曰,行吏曹判書南公轍,參判洪羲臣牌不進推考傳旨,今方捧入,而政命已至多日,歲抄尙未修正,連事違召,無意承膺,揆以事體,誠甚未安,竝更牌招,何如?傳曰,允。
李惟命啓曰,行吏曹判書南公轍,參判洪羲臣再牌不進推考傳旨,今方捧入,而政命已至多日,歲抄尙未修正,一向違牌,終不承膺,揆以事體,萬萬未安,所當更請牌招,而係是一日三牌,何以爲之?敢稟。傳曰,嚴飭更爲牌招。
南履懋在外,代以尹秉烈爲假注書。
以修撰李墷牌不進罷職傳旨,傳于李惟命曰,只推。
李惟命,以弘文館言啓曰,本館下番姑降入直,事甚未安,校理金,修撰李墷,旣有只推之命,修撰李墷牌招入直,校理金牌招察任,何如?傳曰,允。
兵曹口傳政事,副護軍單南惠寬。
以京畿監司李存秀狀啓,坡州牧使李榏,以其親病,屢呈辭狀,不得已罷黜事,傳于李惟命曰,令該曹口傳差出,催促下送。
以平安兵使李元植狀啓,不能董飭列邑,軍額致此虛疎,惶恐待罪事,傳于沈奎魯曰,勿待罪事,回諭。
李惟命,以禮曹言啓曰,今十二月十三日王大妃殿周甲誕辰稱慶親上致詞箋文表裏儀註,及王大妃殿·中宮殿·惠慶宮·嘉順宮百官陳賀儀註,直爲書入各殿宮之意,敢啓。傳曰,知道
李惟命,以禮曹言啓曰,來甲戌年元朝惠慶宮寶齡八旬稱慶陳賀事,命下矣。大殿·王大妃殿·中宮殿·惠慶宮·嘉順宮陳賀箋文,依例封進之意,知委京外,箋文頭辭,令文任撰出,何如?傳曰,允。
李惟命,以禮曹言啓曰,來甲戌年元朝惠慶宮寶齡八旬稱慶陳賀時,儀節當爲磨鍊,而謹稽謄錄,則先朝甲寅年惠慶宮寶齡六旬稱慶陳賀時,親上致詞箋文表裏後,親臨受賀矣,今番則何以爲之乎?敢稟。傳曰,今番亦依此磨鍊,可也。
李惟命,以禮曹言啓曰,來甲戌年元朝惠慶宮寶齡八旬稱慶陳賀時,各道物膳方物置之事,命下矣。在前陳賀方物物膳置之之時,各殿宮進獻議政府·六曹物膳及京廳方物京畿物膳,則例爲封進,今亦依前例,知委封進之意,敢啓。傳曰,知道。
李惟命,以禮曹言啓曰,來甲戌年正朝朝賀儀節,當爲磨鍊而,與稱慶陳賀相値矣。謹稽謄錄,則自前如此之時,正朝朝賀,有只進表裏磨鍊之例,今亦依此擧行乎?敢稟。傳曰,依此爲之。
李惟命,以禮曹言啓曰,諸道正朝朝賀箋文及稱慶陳賀箋文,當爲各定差員陪進,而在前如此之時,正朝朝賀箋文,如未封發,則與稱慶陳賀箋文,以一差員兼進,曾有已例,今亦依此擧行事,分付,何如?傳曰,允。
李惟命,以禮曹言啓曰,來甲戌年元朝惠慶宮寶齡八旬稱慶陳賀時,告廟之節,當爲磨鍊矣。宗廟·景慕宮告由祭,謹依已例,來正月初一日正朝祭兼行,永寧殿告由祭,同日一體設行,祝文添入撰出等事,令藝文館擧行,而獻官依例以一品塡差,何如?傳曰,允。
癸酉十二月初六日辰時,上御涵仁亭。藥房三提調持湯劑入侍時,都提調金思穆,提調朴宗來,副提調金蓍根,假注書金敎喜,記注官文養老,記注官孫錫祚,直閣鄭元容,以次進伏訖。思穆曰,昨日之雨,無異盛夏,日候不適,聖體,若何?上曰,一樣矣。思穆曰,寢睡·水剌之節,何如?上曰,一樣矣。思穆曰,王大妃殿氣候,何如?上曰,一樣矣,思穆曰,惠慶宮氣候,何如?上曰,一樣矣。思穆曰,嘉順宮氣候,何如?上曰,一樣矣。仍命入湯劑,思穆先嘗後,跪傳內侍,內侍奉進,上進御訖。思穆曰,月前持湯劑入侍後,不勝歡忭之忱與僚相相賀矣,今又許接,國體益尊,群情萬幸,此後則每許持入,區區所望,故敢此仰達矣。進御淸心溫膽湯,自今日一貼式製入事。出榻敎惠慶宮進服人蔘粟米飮停止,加減歸脾湯,自今日一貼式製入事。出榻敎上仍命退,諸臣以次退出。
癸酉十二月初六日午時,上御函仁亭。在院承旨入侍時,行左承旨李好敏,右承旨李惟命,左副承旨沈奎魯,同副承旨李憲琦,假注書金敎喜·洪永觀,記注官孫錫祚·文養老,直閣鄭元容,以次進伏訖。上命入公事。仍命退,承史以次退出。
癸酉十二月初六日午時,上御涵仁亭。左承旨入侍時,左承旨李好敏,假注書金敎喜,記注官文養老,記注官孫錫祚,以次進伏訖。上命退,承史以次退出。
癸酉十二月初六日未時,上御壽康齋。召對入侍時,參贊官沈奎魯,持孟子第六卷,侍讀官鄭文始,持孟子第六卷,侍讀官李鍾穆,持孟子第六卷,直閣鄭元容,持孟子第六卷,假注書金敎喜,持孟子第六卷,記注官文養老,持孟子第六卷,記注官孫錫祚,持孟子第六卷,以次進伏訖。上命開卷讀之。文始讀自雖存乎人者,止可以爲美乎。上曰,下番讀之。鍾穆讀自其日夜之所息,止與人相近也者幾希,上曰,參贊官讀之。奎魯讀自則其朝晝,止夜氣不足以存,上曰,直閣讀之。元容讀自夜氣不足,止不遠矣。上曰,文義陳之。文始曰,此章之大旨,專在於養心,養之則仁義之性自在,放之則本然之性梏亡,然則涵養操存,爲工夫上第一喫要處矣。上曰,下番陳之。鍾穆曰,此章之旨義大矣,首章曰是豈山之性也哉?此章曰仁義之心,又曰放心,又曰是豈人之情也哉?此乃統其性與心情而言。由此觀之,此章爲性情論辨之大關棙矣。上曰,參贊官陳之。奎魯曰,上下番皆已陳之,臣無可達之辭矣。上曰,閣臣陳之。元容曰,上下番以養心爲奏,儘好矣,而此章中平朝之氣一句語,尤合玩索,平朝卽與物未接之時,湛然虛明之際,本心之良,自有一端之發見處,若從發見處下得工夫,充塞將去,則豈不至於聖人之域乎?雖以氣字言之,是氣也卽浩然之氣,勿論聖凡,降生之初,同得是氣於天,而若其聖凡之判,亶由於養之之如何,養之苟以其道,則大而至剛至大,充塞兩間,近而淸明在躬,志氣如神,伏願留念焉。上命玉堂先退,文始等退出,又命退,承史以次退出。
癸酉十二月初六日未時,上御壽康齋。右承旨入侍時,右承旨李惟命,假注書金敎喜,記注官文養老,記注官孫錫祚,以次進伏訖。上命入公事。仍命退,承史以次退出。
癸酉十二月初六日未時,上御涵仁亭。左副承旨入侍時,左副承旨沈奎魯,假注書金敎喜,記注官文養老,記注官孫錫祚,以次進伏訖。上曰,有公事乎?奎魯對曰,無矣。仍命退,承史以次退出。
癸酉十二月初六日申時,上御涵仁亭。坐直承旨入侍時,同副承旨李憲琦,假注書金敎喜,記注官文養老,記注官孫錫祚,以次進伏訖。上曰,有公事乎?憲琦對曰,無矣。仍命退,承史以次退出。
上在昌德宮。停常參·經筵。
沈奎魯啓曰,大司憲鄭尙愚呈辭,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
沈奎魯啓曰,來十一日朝參日次矣,敢稟。傳曰,停。
沈奎魯啓曰,來十一日輪對日次矣,敢稟。傳曰,當次人受點,後日次待令。
傳于李惟命曰,召對爲之。
沈奎魯啓曰,禁衛營將官來言,今日本營軍兵,日次私習云矣,敢啓。傳曰,知道。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李好敏曰,在院承旨入侍。
傳于李好敏曰,左承旨入侍。
金蓍根啓曰,藥房提調·副提調,持湯劑來待矣。傳曰,入侍。
沈奎魯啓曰,假注書尹秉烈,時無職名,令該曹依例付軍職,冠帶常仕,何如?傳曰,允。
傳于李好敏曰,別講爲之
李惟命啓曰,假注書金敎喜,身病猝重,勢難察任,今姑改差,何如?傳曰,允。
傳于沈奎魯曰,左副承旨·同副承旨入侍。
金敎喜改差,代以李驥秀爲假注書。
傳于李憲琦曰,同副承旨入侍。
傳于李惟命曰,頒敎文中,赦句添入。
傳于沈奎魯曰,左副承旨入侍。
李惟命啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
李惟命啓曰,頒敎文中赦句添入事,命下矣。藝文提學南公轍,卽爲牌招,何如?傳曰,允。
傳于金蓍根曰,都承旨與諸承旨入侍。
李惟命啓曰,行吏曹判書南公轍,參判洪羲臣三牌不進推考傳旨,今方捧入,而開政命下,已至多日,歲抄尙未修正,連事違召,無意承膺,事體所在誠極未安。所當更請牌招,而係是一日四牌,何以爲之?敢稟。傳曰,更爲牌招。
李惟命啓曰,行吏曹判書南公轍,參判洪羲臣牌不進推考傳旨,今方捧入,而政命已至多日,歲抄尙未修正,日事違召,無意承膺,揆以事體,誠極未安。竝更牌招,何如?傳曰,允。
李惟命啓曰,行吏曹判書南公轍,參判洪羲臣再牌不進推考傳旨,今方捧入,而政命已至多日,歲抄尙未修正,日事違召,無意承膺,揆以事體,萬萬未安。所當更請牌招,而係是一日三牌,何以爲之?敢稟。傳曰,判書許遞,參判更爲牌招。
傳于李憲琦曰,別講爲之。
傳于李惟命曰,留院上疏入之。
傳于李憲琦曰,別講爲之。
李惟命,以弘文館言啓曰,本館上番校理臣鄭文始,以訓鍊都監郞廳,今日坐起時,晝仕出去,而軍布連績上來,每每草記,事涉煩瀆,此後則依例除草記往來之意,敢啓。傳曰,知道。
以校理金牌不進罷職傳旨,傳于李惟命曰,只推。
以修撰李墷牌不進罷職傳旨,傳于李惟命曰,只推。
李惟命,以弘文館言啓曰,本館下番姑降入直,事甚未安。校理金,修撰李墷,旣有只推之命,修撰李墷,卽爲牌招入直,校理金,一體牌招察任,何如?傳曰,允。
傳于沈奎魯曰,坐直承旨入侍。
沈奎魯,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
沈奎魯,以義禁府言啓曰,水原留守李益運狀啓內,懷德縣監徐英修,爲先罷黜,其罪狀,令攸司稟處事,命下矣。徐英修今方待命,拿囚之意,敢啓。傳曰,知道
楊州牧使金啓溫疏曰,伏以臣待罪下邑,月且易矣,姿本儱侗,才又淺短,目見百瘼之繁氄,了無一策之矯捄,受人牛羊,將不免立親其死,用是憂遑,晝宵繞壁。嗚呼,臣之所蒞,卽三輔之重鎭也,三輔者,王都之攸宅,而國家之根本也,以故朝家之於是州,其所顧恤,逈越常例,惟正之供,亦從蠲減,應用之力,皆給厚雇,斯民之安生樂業,比諸邑爲最,而居然爲一大雄鎭。夫何挽近以來,衆弊叢集,百爲弛廢,民邑凋察,無有餘地,譬若下山之日,十駕難追,膏肓之疾,百藥靡效,而百里邦畿之民,遂皆朝不慮夕,有土崩魚爛之形者,此其故何哉?苟究受病之源,固非更僕可數,而若其目下剝床之急,無如糴弊之爲最甚,蓋己巳之大無,固是大同之慘歉,而本州則己巳之後,仍之以辛未,邑人之語到慘歉,必稱己辛,而三載之間,流絶者殆居其半,居者又困於里族之徵,則民日益瘁,邑日益枵,已有頃刻難支之勢,而及夫昨年西警以後,其幸而得存者,又皆七零八散,鮮有得全其居者,邑里村野之間遂乃索然,無復一半分前日氣像矣。於是乎其害都歸於糶糴,始源於己巳,而停貸居半,中困於辛未,而儲積遂罄,民多絶戶,官擁虛簿,而各樣軍保,各樣經費之當爲上納於京司者。又不勝其催督,亦無處之指徵,則東破西補,左儹右那,稍緩者雖關促相續,推捉如織,而低死挨過,姑置於無奈何之域,最急則雖官物之莫可容議者,苟且彌縫,僥免眼前之生事。於是乎文簿滋眩,奸竇易生,歲月差久,逋負漸增,民逋之積而爲里逋,里逋之積而爲面逋,至於吏逋之逐歲添加,無有限節者,非特其無良無忌恣意反弄而已。或未收於窮民,推移塡代,或假貸於公貨,而因循添負,打成一團,糾結膠固,雖巧曆不能摘其實,而智者無以善其後矣。若夫北城餉米,陰雨之備,事體尤重,自夫設施之初,條禁旣嚴,雖其輸納之時,期限莫愆民不曾拒納,吏莫敢容手,而及夫近年,荐値凶荒奸生於不虞,弊增於難捧,逃故之戶,多歸鬼簿,逋欠之積,半在面任,而不幸今年,又遭禾穀之無靑,强令督納,實是行不得之政。前牧使臣洪羲俊之疏請捧留本邑,蓋亦不得已之言,而經法所拘,寢而不行,臣自到官之日,分定官隸,火督閭里,鞭撻不貸於鶉鵠,升龠悉括於甁罌,氷雪凌兢之中一任其宛轉波咜,驅擁登城,而畢竟所收,不過三分一有餘,殘民之無路辦納,困於桁楊者,擧皆面無人色,遑遑相弔曰,吾屬有死而已,不死則散而之四而已,粒米何從以復出乎?衆口一辭,眞情達於面目,今則歲色垂暮,囊粟俱罄,譬如竭澤而求魚,刮龜而索毛。自夫初運以後,旬日之間,無一人來納者,民間形勢,此可以灼見,雖欲勒加椎剝,其將如之何哉?蓋此維楊一邑,百弊俱萃,而至於䨀弊,初非一朝一夕之故,逃故逋負之類,率皆徵索之無所,則徵族徵隣,勢所不免,吏逋則連及平民,而平民無一人之安居,面逋則遍侵隣洞,而隣洞兼十人之橫徵,千百收司,闔境嗷嗷。夫族隣之徵,何邑不然,何歲不然,而惟此楊民,則以其積逋之至此也,故簿書浩汗,虛實相蒙,徵歛無藝,流徙益多,雖在常年屢豐之餘,尙患民力之莫支,況今粟米如金之時,顧安有催科之可論哉?餉穀倉儲,所重何如,而畢竟虧欠,自知難免,則未捧居末,邦有常憲,臣方俟勘,更安敢有所陳請,而目今楊民必亡之形,不待明者而可知。如是不已,差過數年,則不惟一方之民,幾至靡孑,將使三輔重鎭,坐見其消鑠而莫之救也。臣旣一日忝分憂之任,尙安可拘於小嫌?不一陳聞,使殿下赤子之無所控告者,重困於殿屎也,顧今一分矯捄之道,奠安之方,惟在於北米之代錢輸納,逋穀之限年收捧而已。夫北米之遇歉捧留,雖若紓力,而或反滋弊,然捧留則尙或有弊,代錢則初無可慮,當此米價騰貴之時,一包之費,多至八九緡,而轉運之費,又在其外,若以詳定代捧,則一包所納,可分兩包,而在本廳無所失焉,在窮民實爲大惠。特以餉穀之體重,難以輕議弛張,而臣亦嘗見本廳糶糴節目,雖於捧留代錢等事,嚴法峻防,若不可而容易毁畫,而及其區劃,至及於停退給代之需,前人之開此一路,其意至深停退尙可議爲,況代錢乎?且輸納者,幾爲折半,則尤與全數代錢有異,而重事恤民隱之意,亦可以竝行而不悖矣,至於限年徵逋,是誠不獲已之政,而亦不容輕啓倖門,然本邑則難以常例論也。吏逋則多者三數千石,少亦不下屢百,多石難捧者,不得不分徵諸族,而逋吏之族,官屬居半以張三之族親,兼李四之姻婭,甚至於一人而督納四五族徵者有之,計無所出偸弄公貨,充納族徵,冀免燃眉之急,而於焉之間,所徵之族,又成一巨逋,舊逋未充,新逋繼起,輾轉轇轕,無有已時,至於面逋里逋,尤是他邑所無之弊。本邑所管之三十四面,幾乎無處無之,而以今民勢,遍侵族·隣,强行催迫,非但決不可行,以其多逋之故,虛簿漸增,吏奸益甚,今若行限年之法,精實捧之數,磨以年歲,漸次塡充,則疲氓庶幾息肩,猾胥亦無所容其奸矣。惟斯二者,卽是今日玆州捄弊之權宜,而糴法之嚴重,事體之難愼,臣亦豈不知之?但以如此則楊之民猶可以萬分一維持之望,不如此則楊之邑必至於無邑而無民,以此論之,糴法反輕,民邑爲重,伏惟四聰之明,寧不惻然愓然,而有司之臣,亦豈至於膠守常法,終始勒持也哉?臣伏讀頃日綸音,憂念災民之意,溢於辭表,至令守土之臣,講行蠲停之政,凡在聽聞,欣若更生,況臣曾從大夫之後,猥膺民社之責,目擊斯民之凋瘁,斯州之遑汲?至於如此而不以聞於殿下之前,則孤恩失職,當復如何?玆敢不避僭猥,冒陳愚見,伏願聖明,俯賜照察,渙發明旨。本邑北城餉米今年未納餘數二千六百餘石,竝耗費以詳定,代錢收捧,吏逋面逋之數多難捧者,許令道臣,量宜限年漸次充捧,以紓楊民倒懸之急,以慰楊民顒望之情,千萬幸甚。臣無任云云。省疏具悉。疏辭,令廟堂稟處。
癸酉十二月初七日辰時,上御涵仁亭。藥房提調·副提調,持湯劑入侍時,提調朴宗來,副提調金蓍根,假注書金敎喜,記注官孫錫祚,別兼春秋李紀淵,閣臣鄭元容,以次進伏訖。宗來曰,行窩風楹,朝氣甚寒,聖體,若何?上曰,一樣矣。宗來曰,寢睡·水刺之節,何如?上曰,一樣矣。宗來曰,王大妃殿氣候,何如?上曰,一樣矣。宗來曰,惠慶宮氣候,何如?上曰,一樣矣。嘉順宮氣候,亦一樣矣。仍命入湯劑,宗來先嘗後,跪傳內侍,內侍奉進,上進御訖。仍命退,承史以次退出。
癸酉十二月初七日辰時,上御涵仁亭。召對入侍時,參贊官李惟命,持孟子第六卷,侍讀官鄭文始,持孟子第六卷,侍讀官李鍾穆,持孟子第六卷,假注書尹秉烈,持孟子第六卷,記注官孫錫祚,持孟子第六卷,別兼春秋李紀淵,持孟子第六卷,以次進伏訖。上開卷命讀,文始讀自人見其禽獸,止人之情也哉,上曰,下番讀之。鍾穆讀自故苟得其養,止無物不消,上掩卷,命玉堂先退,文始等退出。又命退,承史以次退出。
癸酉十二月初七日辰時,上御涵仁亭。在院承旨入侍時,行左承旨李好敏,左副承旨沈奎魯,同副承旨李憲琦,假注書金敎喜·尹秉烈,記注官孫錫祚,別兼春秋李紀淵,直閣鄭元容,以次進伏訖。上命入公事,仍命退,諸臣以次退出。
癸酉十二月初七日辰時,上御涵仁亭。左副承旨·同副承旨入侍時,左副承旨沈奎魯,同副承旨李憲琦,假注書尹秉烈,記注官朴思彦,別兼春秋李紀淵,以次進伏訖。上曰,有公事乎?奎魯等對曰,無公事矣。仍命退,諸臣以次退出。
癸酉十二月初七日辰時,上御涵仁亭。左承旨入侍時,行左承旨李好敏,假注書尹秉烈,記注官朴思彦,別兼春秋李紀淵,以次進伏訖。上命入公事,仍命退,諸臣以次退出。
癸酉十二月初七日辰時,上御涵仁亭。別講入侍時,參贊官李憲琦,持論語第一卷,侍讀官李鍾穆,持論語第一卷,直閣鄭元容,持論語第一卷,假注書尹秉烈,持論語第一卷,記注官朴思彦,持論語第一卷,別兼春秋李紀淵,持論語第一卷,以次進伏訖。上開卷命讀,鍾穆讀自學而,止不亦樂乎。上曰,參贊官讀之。憲琦讀自人不知,止君子乎。上曰,閣臣讀之。元容讀自有子曰,止未之有也。上曰,文義陳之。鍾穆曰,此章先言時習,乃學問之先着工也,自遠方來,乃功效之所著見也,又以不亦君子言之者,卽成德之謂也。時習是溫古知新之義,而曰悅曰樂,所謂和順積中,英華發外之義,若以學問上工夫推之,無過於此,而論語一篇旨要,當以此章爲綱領,惟願體念焉。上曰,參贊官陳之。憲琦曰,不知不慍,乃是學問上最難行之處,惟願深加典學焉。上曰,閣臣陳之。元容曰,學之一字實是論語開卷第一義,而侍讀官·參贊官,皆以典學仰勉,此言甚好矣。聖不能自聖,由學而進,則人君之修道,莫先於典學,殿下於近日,連行召對,兼設別講,而一未見其臨文索究指句討論之實,則直不過應文備數之歸,與不爲講對無異,如是而尙何望聖工之有一分效益乎?臣又有區區忠愛之忱,玆敢仰達矣。今日朝氣極寒,而凌晨勞動,臨御於疎冷閒曠之處,豈不有損於聖體乎?如欲引接臣隣,頻行講對則於正殿時御之所溫房燠室之中,臨御召接,豈不好哉?起居之際,不能盡節宣之方,臣等之焦迫憂慮已無可言,而伏想殿宮惟憂之念,當如何哉?伏望深加聖念十分愼焉。上命玉堂先退,鍾穆退出,又命退閣臣,承史以次退出。
癸酉十二月初七日午時,上御壽康齋。左副承旨持公事入侍時,左副承旨沈奎魯,假注書金敎喜,記注官孫錫祚,別兼春秋李紀淵,以次進伏訖。上命入公事,仍命退,承史以次退出。
癸酉十二月初七日午時,上御壽康齋。同副承旨入侍時,同副承旨李憲琦,假注書尹秉烈,記注官孫錫祚,別兼春秋李紀淵,以次進伏訖。上曰,有公事乎?有則入之。憲琦曰,無公事矣。仍命退,諸臣以次退出。
癸酉十二月初七日午時,上御壽康齋。坐直承旨入侍時,左副承旨沈奎魯,假注書尹秉烈,記注官朴思彦,別兼春秋李紀淵,以次進伏訖。上命入公事,仍命退,諸臣以次退出。
癸酉十二月初七日午時,上御壽康齋。別講入侍時,參贊官李好敏,持論語第一卷,侍讀官李鍾穆,持論語第一卷,待敎李鶴秀,持論語第一卷,假注書尹秉烈,持論語第一卷,記注官朴思彦,持論語第一卷,別兼春秋李紀淵,持論語第一卷,以次進伏訖。上開卷命讀,鍾穆讀自君子務本,止民德歸厚矣。上曰,文義陳之。鍾穆曰,今此講章,其數甚多,而至於節用而愛人,使民以時兩句語,㝡緊要矣。節財之道,在凡人猶可用力,而人君臨御萬民,治平一國,專在節用二字,節用之道,在於阜財,而不奪農時然後,可以阜財,故曰,使民以時,伏願體念於此章焉。上曰,參贊官陳之。憲琦曰,玉堂所奏,甚好,臣無可陳之辭矣。上曰,閣臣陳之。鶴秀曰,玉堂所奏甚好,臣無更陳之辭矣。上命玉堂先退,鍾穆退出,又命退,閣臣承史以次退出。
癸酉十二月初七日午時,上御壽康齋。別講入侍時,參贊官李憲琦,持論語第一卷,侍讀官李鍾穆,持論語第一卷,待敎李鶴秀,持論語第一卷,假注書尹秉烈,持論語第一卷,記注官朴思彦,持論語第一卷,別兼春秋李紀淵,持論語第一卷,以次進伏訖。上開卷命讀,鍾穆讀自子禽問,止好學也已。上曰,文義陳之。鍾穆曰,以子貢之言觀之,溫良恭儉讓以得之,卽夫子以大聖之德,有此五者之美,雖不得其位,而所至之邦,輒以政事就問,則況人君,得其位而敷宣政敎者乎?必於此五者之德着工,則實爲聖益聖之道,惟願勉勉焉。上曰,參贊官陳之。憲琦曰,玉堂所陳甚好,臣無可陳之辭矣。上曰,閣臣陳之。鶴秀曰,玉堂所奏極好,臣無更陳之辭矣。上命玉堂先退,鍾穆退出。仍命退,閣臣承史以次退出。
癸酉十二月初七日午時,上御壽康齋。都承旨與諸承旨入侍時,行都承旨金蓍根,右承旨李惟命,左副承旨沈奎魯,同副承旨李憲琦,假注書金敎喜·尹秉烈,記注官孫錫祚,別兼春秋李紀淵,以次進伏訖。上曰,有公事乎?蓍根等對曰,無公事矣。仍命退,諸臣以次退出。
上在昌德宮。停常參·經筵。
沈奎魯啓曰,大司憲鄭尙愚呈辭,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
李惟命啓曰,假注書李驥秀時無職名,令該曹依例付軍職,冠帶常仕,何如?傳曰,允。
沈奎魯啓曰,事愛假注書李命純,身病猝重,勢難察任,今姑改差,何如?傳曰,允。
李命純改差,代以韓發翼爲事變假注書。
金蓍根啓曰,藥房都提調·副提調持湯劑來待矣。傳曰,入侍。
傳于沈奎魯曰,召對爲之。
傳于李好敏曰,在院承旨入侍。
傳于李好敏曰,左承旨·右承旨·同副承旨入侍。
傳于李好敏曰,左承旨入侍。
傳于李惟命曰,右承旨與入直閣臣入侍。
傳于李憲琦曰,同副承旨入侍。
傳于沈奎魯曰,左副承旨入侍。
傳于李好敏曰,左承旨入侍。
傳于李惟命曰,坐直承旨入侍。
傳于李好敏曰,左承旨入侍。
傳于李惟命曰,別講爲之。
傳于李惟命曰,別講爲之。
傳于沈奎魯曰,左承旨入侍。
傳于李惟命曰,入直玉堂,持詩傳入侍。
傳于李惟命曰,右承旨入侍。
傳于李惟命曰,入直玉堂,持周易入侍。
傳于李惟命曰,玉堂持中庸入侍。
傳于李惟命曰,坐直承旨入侍。
傳于李惟命曰,別講爲之。
傳于李惟命曰,坐直承旨入侍。
傳于李好敏曰,別講爲之。
傳于沈奎魯曰,左副承旨入侍。
傳于李好敏曰,左承旨入侍。
李惟命啓曰,吏曹參判洪羲臣三牌不進推考傳旨,今方捧入,而政命已至多日,歲抄尙未修正,日事違牌,無意承膺,揆以事體,萬萬未安,判書未差參議金履載在外,參判所當更請牌招,而係是一日四牌,何以爲之?敢稟。傳曰,更爲牌招。
李惟命啓曰,吏曹參判洪羲臣牌不進推考傳旨,今方捧入,而政命已至多日,歲抄尙未修正,日事違召,無意承膺,揆以事體,誠極未安,更爲牌招,何如?傳曰,允。
李惟命啓曰,吏曹參判洪羲臣再牌不進推考傳旨,今方捧入,而政命已至多日,歲抄尙未修正,一向違牌,終不承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
兵曹口傳政事,上護軍單南公轍。
以校理金,修撰李墷牌不進罷職傳旨,傳于李惟命曰,只推。
李惟命,以弘文館言啓曰,本館下番姑降入直,事甚未安,校理金,修撰李墷,旣有只推之命,修撰李墷,卽爲牌招入直,校理金,一體牌招察任,何如?傳曰,允。
沈奎魯,以義禁府言啓曰,卽接月令醫員金興信手本,則時囚罪人徐英修,素患疝積之症,當寒闖發,又添毒感,氣息奄奄,實有難保之慮云,罪人病勢如此,則一邊保放,一邊草記,曾有定式矣。徐英修姑爲保放之意,敢啓。傳曰,知道。
沈奎魯,以兵曹言啓曰,濟州試才規矩單子,依例書入,而事目則規矩落點後,磨鍊之意,敢啓。傳曰,知道。
兵曹,濟州牧察理兼慰諭使試才規矩,鐵箭三矢一百步,片箭三矢一百三十步一巡一中,柳葉箭五矢一百二十步一巡一中,騎蒭一次一中,鳥銃三柄一巡一中,取二技落點。
癸酉十二月初八日辰時,上御壽康齋。藥房都提調·副提調持湯濟入侍時,都提調金思穆,副提調金蓍根,假注書尹秉烈,記注官朴思彦,別兼春秋李紀淵,待敎李鶴秀以次進伏訖。思穆跪進湯劑上進御,思穆曰,今日日氣猶寒,聖體,若何?上曰,一樣矣。思穆曰,王大妃殿氣候若何?上曰,各殿宮氣候一樣矣。思穆曰,湯劑纔進,殿座處所疏冷,還御寢殿,是臣區區之望。上命退,諸臣以次退出。
癸酉十二月初八日辰時,上御壽康齋。別講入侍時參贊官李憲琦,持論語第一卷,侍讀官鄭文始,持論語第一卷,侍讀官李鍾穆,持論語第一卷,待敎李鶴秀,持論語第一卷,假注書尹秉烈,持論語第一卷,記注官車翊修,持論語第一卷,記注官朴思彦,持論語第一卷,以次進伏訖。上開卷命讀,文始讀自子貢曰,止告諸往知來者,上曰,下番讀之。鍾穆讀自不患人之不知,止不學則殆。上命玉堂先退,文始等退出,又命退,閣臣承史以次退出。
癸酉十二月初八日辰時,上御壽康齋。左副承旨入侍時,左副承旨沈奎魯,假注書尹秉烈,記注官車翊修,別兼春秋李紀淵以次進伏訖。上曰,在院承旨爲誰?奎魯曰,都承旨金蓍根藥院進,右副承旨李采在外,其餘竝在院矣。上命退,諸臣以次退出。
癸酉十二月初八日辰時,上御壽康齋。召對入侍時,參贊官沈奎魯,持孟子第六卷,侍讀官鄭文始,持孟子第六卷,侍讀官李鍾穆,持孟子第六卷,待敎李鶴秀,持孟子第六卷,假注書李驥秀,持孟子第六卷,記注官朴思彦,持孟子第六卷,別兼春秋李紀淵,持孟子第六卷,以次進伏訖。上開卷命讀,文始讀自孟子曰無或乎,止萌焉何哉,上曰,下番讀之。鍾穆讀自今夫奕,止小數也。上曰,參贊官讀之。奎魯讀自不專心,止得也。上曰,閣臣讀之。鶴秀讀自奕秋,止二人奕,上曰,文義陳之。文始曰,雖易生之物,一暴十寒,則難望其成就,至於工夫上,一暴十寒,則其爲害,有不可勝言者矣,小數之微,猶思專致,則況乎爲學之道乎?此章爲正心工夫中最緊語,伏願留心於此等文義,是臣區區之望也。上曰,下番陳之。鍾穆曰,上番所對之言,甚好矣,然而孟子聖人也,一暴十寒句語,可驗聖賢接與不接之效害,且念孟子之世,雖已遠矣,其言猶存,取譬若是親切,若於淸燕之暇開卷之時,恒存對越聖賢之睿念,有若親接孟子之儀容,則實爲聖學之光明處也。上曰,參贊官陳之。奎魯曰,上下番俱已陳之,臣別無可達之辭矣。上曰,閣臣陳之。鶴秀曰,臣亦無可陳之義矣。上掩卷,命玉堂先退,文始等退出,又命退,承史以次退出。
癸酉十二月初八日辰時,上御壽康齋。左承旨·右承旨·同副承旨入侍時,行左承旨李好敏,右承旨李惟命,同副承旨李憲琦,假注書李驥秀,記注官車翊修,別兼春秋李紀淵以次進伏訖。上曰,公事入之。好敏曰,俄聞軍士房所言,則濟州武士試才規矩,鐵箭步數甚遠,三技亦難俱中,恐有不得應試之慮云,故敢此仰達,上曰,原單子還爲入之,可也。仍命退,承史以次退出。
癸酉十二月初八日辰時,上御壽康齋。左副承旨入侍時,左副承旨沈奎魯,假注書李驥秀,記注官車翊修,別兼春秋李紀淵以次進伏訖。上曰,有公事乎?奎魯曰,無之矣。仍命退,承史以次退出。
癸酉十二月初八日辰時,上御壽康齋。在院承旨入侍時,行左承旨李好敏,右承旨李惟命,左副承旨沈奎魯,同副承旨李憲琦,假注書尹秉烈,假注書李驥秀,記注官朴思彦,別兼春秋李紀淵,待敎李鶴秀以次進伏訖。上曰,公事入之。仍命退,承史以次退出。
癸酉十二月初八日辰時,上御壽康齋。左承旨入侍時,行左承旨李好敏,假注書李驥秀,記注官車翊修,別兼春秋李紀淵以次進伏訖。上曰,公事入之。仍命退,承史以次退出。
癸酉十二月初八日辰時,上御壽康齋。同副承旨入侍時,同副承旨李憲琦,假注書李驥秀,記注官車翊修,別兼春秋李紀淵以次進伏訖。上曰,公事入之。仍命退,承史以次退出。
癸酉十二月初八日辰時,上御壽康齋。右承旨,入直閣臣同爲入侍時,右承旨李惟命,假注書李驥秀,記注官車翊修,別兼春秋李紀淵,待敎李鶴秀以次進伏訖。上曰,有公事乎?惟命曰,無之矣。仍命退,承史以次退出。
癸酉十二月初八日午時,上御壽康齋。別講入侍時,參贊官李好敏,持書傳第一卷,侍讀官鄭文始,持書傳第一卷,侍讀官李鍾穆,持書傳第一卷,待敎李鶴秀,持書傳第一卷,假注書李驥秀,持書傳第一卷,記注官朴思彦,持書傳第一卷,別兼春秋李紀淵,持書傳第一卷,以次進伏訖。上開卷命讀,文始讀自慶元己未,止何以哉,上曰,下番讀之。鍾穆讀自沈受讀,止所命故,上曰,參贊官讀之。好敏讀自凡引用,止蔡沈序,上曰,閣臣讀之。鶴秀讀自虞舜,止夏書,上曰,文義陳之。文始曰,二帝三王傳心建極之道,非此書,無所從而見之,然此則序文也,似無奧旨之可達者矣。上曰,下番陳之。鍾穆曰,此卽蔡沈承先師之遺意,序述堯·舜相傳之心法而已,別無可以敷陳者矣。上曰,參贊官陳之。好敏曰,臣亦與上下番所奏無異矣。上曰,閣臣陳之。鶴秀曰,臣亦無可達之辭矣,上掩卷,命玉堂先退,文始等退出,又命退,承史以次退出。
癸酉十二月初八日午時,上御壽康齋。別講入侍時,參贊官李惟命,持大學,侍讀官鄭文始,持大學,侍讀官李鍾穆,持大學,待敎李鶴秀,持大學,假注書李驥秀,持大學,記注官朴思彦,持大學,別兼春秋李紀淵,持大學以次進伏訖。上開卷命讀,文始讀自程子曰,止窮其理也。上曰,下番讀之。鍾穆讀自蓋人心,止有理,上曰,參贊官讀之。惟命讀自惟於理,止不盡也。上曰,閣臣讀之。鶴秀讀自是以,止至乎其極。上掩卷,命玉堂先退,文始等退出。仍命退,承史以次退出。
癸酉十二月初八日午時,上御壽康齋。左承旨入侍時,行左承旨李好敏,假注書李驥秀,記注官朴思彦,別兼春秋李紀淵以次進伏訖。上曰,有公事乎?好敏曰,無之矣。仍命退,承史以次退出。
癸酉十二月初八日午時,上御壽康齋。同副承旨入侍時,同副承旨李憲琦,假注書李驥秀,記注官朴思彦,別兼春秋李紀淵以次進伏訖。上曰,有公事乎?憲琦曰,無之矣。仍命退,承史以次退出。
癸酉十二月初八日午時,上御壽康齋。右承旨入侍時,右承旨李惟命,假注書尹秉烈,記注官朴思彦,別兼春秋李紀淵以次進伏訖。上曰,有公事乎?惟命曰,無公事矣。仍命退,諸臣以次退出。
癸酉十二月初八日午時,上御壽康齋。左承旨入侍時,行左承旨李好敏,假注書李驥秀,記注官車翊修,別兼春秋李紀淵以次進伏訖。上曰,公事入之。仍命退,承史以次退出。
癸酉十二月初八日未時,上御映花堂。左承旨入侍時,行左承旨李好敏,假注書李驥秀,記注官朴思彦,別兼春秋李紀淵以次進伏訖。上曰,公事入之。仍命退,承史以次退出。
癸酉十二月初八日未時,上御壽康齋。入直玉堂持詩傳入侍時,同副承旨李憲琦,校理鄭文始,持詩傳第一卷,副校理李鍾穆,持詩傳第一卷,假注書李驥秀,記注官車翊修,別兼春秋李紀淵以次進伏訖。上曰,閣臣何不入來乎?憲琦曰,若非別講命下,則閣臣例不必入侍云矣,上開卷命讀,文始讀自詩何爲,止作也。上曰,下番讀之。鍾穆讀自或曰,止擇者,上曰,文義陳之。文始曰,詩以觀政懲感爲敎,而此則序文,別無可達之義矣。上曰,下番陳之。鍾穆曰,此卽朱子序文,而性情邪正之所由分,治敎汚隆之所由係,風雅正變聖人刪述之意,咸載於是,無容更贅,惟願深究而體念焉。上曰,承旨陳之。憲琦曰,上下番俱已陳之,臣無更達之辭矣。上掩卷,命玉堂先退,文始等退出。仍命退,承史以次退出。
癸酉十二月初八日未時,上御壽康齋。右承旨入侍時,右承旨李惟命,假注書李驥秀,記注官朴思彦,別兼春秋李紀淵以次進伏訖。上曰,有公事乎?惟命曰,無之矣。仍命退,承史以次退出。
癸酉十二月初八日申時,上御壽康齋。入直玉堂持中庸入侍時,行左承旨李好敏,校理鄭文始,持中庸,副校理李鍾穆,持中庸,假注書李驥秀,記注官朴思彦,記注官車翊修以次進伏訖。上開卷命讀,文始讀自中庸何爲,止性命之正,上曰,下番讀之。鍾穆讀自而所以,止失其眞也。上曰,文義陳之。文始曰,此序大意,不出乎明三聖傳心之要,敍子思憂道之旨而已,別無奧義之可達者矣。上曰,下番陳之。鍾穆曰,中庸一篇,卽子思傳道牖學之書,所以上承三聖之統者,然不有朱夫子之尊信其言,闡明其旨,則子思之書,又幾乎失其傳矣,然則朱子弁卷之序,亦子思述中庸之意也。上掩卷,命玉堂先退,文始等退出。仍命退,承史以次退出。
癸酉十二月初八日申時,上御壽康齋。入直玉堂持周易入侍時,右承旨李惟命,校理鄭文始,持周易第十二卷,副校理李鍾穆,持周易第十二卷,假注書李驥秀,記注官車翊修,記注官朴思彦以次退伏訖。上開卷命讀,文始讀自同人,止之有,上曰,下番讀之。鍾穆讀自惟其,止不伐,上曰,文義陳之。文始曰,同人,乾上离下之卦也,火炎上而與天合,故曰二人同心旣是同心,則其交自至於金蘭,而物莫能間之矣。上曰,下番陳之。鍾穆曰,孔子系辭,備論卦義,而同人天火,取其理之相應,推其類於人事也,所同者心,故其利斷金,而又取譬於如蘭,其義尤爲切至,然臣之鹵莽,尤不習於此書,有不敢掇拾傳註,穿鑿仰奏,惟願深講而默究焉。上曰,承旨陳之,惟命曰,上下番俱已陳之,臣無可達之辭矣。上掩卷,命玉堂先退,文始等退出。仍命退,承史以次退出。
癸酉十二月初八日申時,上御壽康齋。別講入侍時,參贊官李好敏,持孟子第六卷,侍讀官鄭文始,持孟子第六卷,侍讀官李鍾穆,持孟子第六卷,待敎李鶴秀,持孟子第六卷,假注書李驥秀,持孟子第六卷,記注官朴思彦,持孟子第六卷,記注官車翊修,持孟子第六卷,以次進伏訖。上開卷命讀,文始讀自其一人,止不辟也。上曰,下番讀之。鍾穆讀自如使人,止爲之。上曰,參贊官讀之。好敏讀自鄕爲身,止哀哉,上曰,閣臣讀之。鶴秀讀自人有鷄,止而已矣。上曰,文義陳之。文始曰,奕之小數,猶且專致而後可能,則況於學問之工乎?日用事爲,亦皆不專則不成,伏願留心焉。上曰,下番陳之。鍾穆曰,專致之效,不獨一事一物之爲可能,應萬幾而本萬化,皆係一心之專否,則奕之取譬,小而推大,可爲正心之要道,伏願留念焉。上曰,參贊官陳之,好敏曰,上下番之言甚好,臣別無可達之辭矣。上曰,閣臣陳之。鶴秀曰,臣之所讀,卽反覆論心之訓,而心者,主一身而應萬事者也,出入無迹,易亡難存,而放而不求,靡所主宰,則將何以酬答萬變之來乎?此孟子之必要人求放心,而程夫子所謂省察操存,必使其反復入身來者,亦此意也,況乎人主一心,爲萬化之原,則聖學加勉,無外乎求放二字矣,臣極知猥越,而今日日氣,雪寒孔酷,觸冒勞動,殿座此久,區區下情,竊不勝悶迫矣。上掩卷,命玉堂先退,文始等退出,又命退,承史以次退出。
癸酉十二月初八日申時,上御壽康齋。坐直承旨入侍時,右承旨李惟命,假注書李驥秀,記注官朴思彦,記注官車翊修以次進伏訖。上曰,公事入之。仍命退,承史以次退出。
癸酉十二月初八日申時,上御壽康齋。右承旨入侍時,右承旨李惟命,假注書李驥秀,記注官朴思彦,記注官車翊修以次進伏訖。上曰,公事入之。仍命退,承史以次退出。
上在昌德宮。停常參·經筵。
李惟命啓曰,明日常參·經筵,取稟。傳曰,停。
沈奎魯啓曰,大司憲鄭尙愚呈辭,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
沈奎魯啓曰,禁衛營將官來言,今日本營軍兵,日次私習云矣,敢啓。傳曰,知道。
沈奎魯啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李惟命曰,召對爲之。
金蓍根啓曰,假注書尹秉烈,身病猝重,勢難察任,今姑改差,何如?傳曰,允。
傳于李憲琦曰,在院承旨入侍。
金蓍根啓曰,藥房提調副提調,持湯劑來待矣。傳曰,入侍。
傳于李憲琦曰,入直玉堂,持孟子入侍。
金蓍根啓曰,吏曹參判洪羲臣三牌不進推考傳旨,今方捧入,而政命已至多日,歲抄尙未修正,連事違召,無意承膺,揆以事體,誠極未安,所當更請牌招,而係是一日四牌,何以爲之?敢稟。傳曰,更爲牌招。
傳于李好敏曰,都承旨·左承旨·右承旨入侍。
傳于李惟命曰,入直玉堂,持孟子入侍。
金蓍根啓曰,吏曹參判洪羲臣牌不進推考傳旨,今方捧入,而政命已至多日,歲抄尙未修正,連事違召,無意承膺,事體所在,誠極未安,陳疏到院,而原疏以國忌正日,纔已退却矣,更爲牌招,何如?傳曰,原疏入之。
傳于李惟命曰,玉堂持中庸入侍。
金蓍根啓曰,吏曹參判洪羲臣,疏批已下,卽爲牌招,何如?傳曰,勿爲呼望,仍以前牌,嚴飭肅命。
傳于李憲琦曰,都承旨·同副承旨入侍。
李憲琦啓曰,吏曹參判洪羲臣,謂有情勢,奉牌闕外,屢度催促,終不入來,事體所在,誠甚未安,推考,何如?傳曰,允。更鼓已深,如是相持,紀綱所在,萬萬駭然,更加嚴飭,卽爲入來開政。
傳于李憲琦曰,入直玉堂,持大學入侍。
傳于李憲琦曰,左副承旨·同副承旨入侍。
傳于李好敏曰,入直玉堂,持書傳入侍。
傳于李好敏曰,左承旨入侍。
傳于李憲琦曰,玉堂持周易入侍。
傳于李好敏曰,左承旨入侍。
傳于沈奎魯曰,玉堂持詩傳第六卷入侍。
傳于李憲琦曰,都承旨·左副承旨·同副承旨入侍。
傳于李惟命曰,入直玉堂,持論語入侍。
傳于沈奎魯曰,左副承旨入侍。
傳于李憲琦曰,入直玉堂,持聖學輯要入侍。
傳于李好敏曰,左承旨入侍。
傳于李好敏曰,左承旨與入直閣臣,持論語入侍。
傳于李憲琦曰,左承旨·同副承旨入侍。
傳于沈奎魯曰,入直玉堂,持詩傳第三書入侍。
傳于李好敏曰,左承旨入侍。
傳于沈奎魯曰,入直玉堂,持小學入侍。
傳于沈奎魯曰,入直玉堂持孟子入侍。
傳于李憲琦曰,同副承旨入侍。
尹秉烈改差,代以權中淸爲假注書。
沈奎魯啓曰,假注書權中淸,時無職名,令該曹依例付軍職,冠帶常仕,何如?傳曰,允。
傳于沈奎魯曰,入直玉堂,持書傳第七卷入侍。
傳于李憲琦曰,坐直承旨入侍。
傳于李憲琦曰,入直玉堂,持書傳第十卷入侍。
傳于李憲琦曰,坐直承旨入侍。
傳于李憲琦曰,入直玉堂,持聖學輯要入侍。
傳于李憲琦曰,坐直承旨入侍。
傳于沈奎魯曰,入直玉堂,持詩傳第六卷入侍。
傳于李好敏曰,在外承旨許遞,前望單子入之。
承旨前望單子入之。閔命爀落點。
以校理金,修撰李墷牌不進罷職傳旨,傳于李惟命曰,只推。
李惟命,以弘文館言啓曰,本館下番姑降入直,事甚未安,校理金,修撰李墷旣有只推之命,修撰李墷牌招入直,校理金牌招察任,何如?傳曰,允。
以修撰李墷牌不進罷職傳旨,傳于李惟命曰,只推。
沈奎魯啓曰,明日次對,兩司當爲進參,除在外未署經外,未肅拜呈告人員,竝待開門牌招,何如?傳曰,允。
金蓍根,以吏曹言啓曰,今此告由祭祭官中,時無職名人員,令該曹口傳付軍職,何如?傳曰,允。
沈奎魯,以兵曹言啓曰,濟州牧察理兼慰諭使齎去試才規矩事目,參考磨鍊以入之意,敢啓。傳曰,知道。
吏曹參判洪羲臣疏曰,伏以臣見叨之職,昨夏以後,再蒙恩點,五陳血懇,輒蒙體諒之恩,得遂自靖之私,臣於是莊誦感激,自以爲永謝銓地,庶效一半分息補之道,不意誤恩復降,而鎭日相持,冥然若不知嚴畏者然,噫,臣雖愚迷,亦具彝性,粗解不俟駕之義,則前後除旨之下,積犯逋慢,愍不知變者,是豈可已而不已哉?臣之自來情勢之鐵限,已悉於前懇,則今何可更煩覼縷?而臣之向年遭罹,非但一身之僇辱,抑亦朝廷之羞恥,今雖閱千萬刼,其僇辱也羞恥也,固自在也,可謂磨泐他不得,則臣豈敢謂之年久而有所自解,歸之屢除而有所自恕乎?政命已過旬餘,違傲便成日課,臣心之惶隘,猶屬餘事,國體之虧損,當復如何?豈或殿下日月之明,遺照於株守之微諒,而亦謂臣今可以冒膺耶?臣不勝臆塞抑鬱,若窮人之無所歸也,嗚呼,莫嚴者簡書也,莫重者廉防也,今若强其所不可强,行其所不可行,不得守其初心,恬然放倒於四維之外,則臣不足言也,實有累於聖朝使以禮養以廉之政,所關非細故也,是以寧被鈇鉞之誅,斷無冒當之望,每於一番召命,輒增一番悚懍,而一直迷執,自抗威命,臣罪至此,萬殞難贖,臣方徊徨罔措,求死不得,則何敢備例陳章,仰瀆崇嚴而庚牌荐臨,衷情震迫,玆不得不冒沒呼籲於天地父母之前,惟願遄被常憲,以爲爲人臣方命者之戒焉。臣無任云云。答曰,省疏具悉。政命之下,已至累日,終不能肅命,有何深引之事?卽爲入來開政。
癸酉十二月初九日辰時,上御壽康齋。召對入侍時,參贊官李惟命,持孟子第六卷,侍讀官鄭文始,持孟子第六卷,侍讀官李鍾穆,持孟子第六卷,待敎李鶴秀,持孟子第六卷,假注書李驥秀,持孟子第六卷,記注官朴思彦,持孟子第六卷,記注官車翊修,持孟子第六卷,以此進伏訖。上開卷命讀,文始讀自孟子曰今有,止不信,仍起伏奏曰,日氣尙早,臣眼昏無由連讀矣。上曰,下番讀之。鍾穆讀自非疾痛,止類也。上曰,參贊官讀之。惟命讀自孟子曰拱把,止不思甚也。上曰,閣臣讀之。鶴秀讀自孟子曰人之於身,止爲大人,上曰,文義陳之。文始曰,此章所論,專在於心身之輕重,苟欲養身,必先養心,故養心之工,卽聖賢爲學之要,伏願於心一字上,留念而存養焉。上曰,下番陳之。鍾穆曰,無名指之病,猶以不若人爲嫌,況心德之不若人,則豈可等視之乎?孟夫子敎人之術,尤驗其切至矣。上曰,參贊官陳之。惟命曰,上下番所陳甚好,臣則別無可達之辭矣。上曰,閣臣陳之。鶴秀曰,臣亦無可陳者矣。上掩卷,鍾穆曰,臣有區區所懷,玆敢仰達矣,大抵法講延接,自有體例,而召對別講,無異燕見,雖於常時寢御之所,亦無不可,第今深冬,日候陰寒,而前席頻接,殆無異於露處,臣等實不勝憂慮之忱矣,鷄鳴孜孜,追大舜之爲善,日昃不遑,法文王之爲政,求衣而起,昕夕勤咨,典聖學而熙庶績,夫孰不欽仰攅祝?而當此湯劑連進之時,不無寒節觸冒之慮,非但有違於大聖人節宣之方,恐貽我殿宮惟憂之念,伏願繼自今,召對別講,特許進接於寢御之所焉。上命玉堂先退,文始等退出,又命退,承史以次退出。
癸酉十二月初九日辰時,上御壽康齋。入直玉堂持詩傳第六卷入待時,行左承旨李好敏,校理鄭文始,持詩傳第六卷,副校理李鍾穆,持詩傳第六卷,待敎李鶴秀,假注書李驥秀,記注官文養老,記注官車翊修以次進伏。上曰,注書誰也?驥秀以職姓名奏對訖,上開卷命讀,文始讀自祈父汝,止無相猶矣。上曰,下番讀之。鍾穆讀自此築室旣成,止㦧莫懲嗟,上曰,參贊官讀之。好敏讀自尹氏大師,止亦大夫所作,上曰,閣臣讀之。鶴秀讀自父母生我,止云誰之屋,上曰,文義陳之。文始曰,所讀中白駒之詩,來則欲縶維其駕,去則恐金玉其音,好賢之誠,求道之切,旨意甚好,伏願於此等章,深加體念焉。上曰,下番陳之。鍾穆曰,上番旣以白駒章文義仰奏矣,人主求賢之誠,當以白駒詩爲模範,臣敢以是陳勉焉。上掩卷,命玉堂先退,文始等退出。仍命退,承史以次退出。
癸酉十二月初九日辰時,上御壽康齋。入直玉堂持書傳入侍時,行左承旨李好敏,校理鄭文始,持書傳第一卷,副校理李鍾穆,持書傳第一卷,待敎李鶴秀,假注書李驥秀,記注官文養老,記注官車翊修以次進伏訖。上開卷命讀,文始讀自故曰虞書,止敬致。上掩卷,命玉堂先退,文始等退出,又命退,承史以次退出。
癸酉十二月初九日辰時,上御壽康齋。都承旨·同副承旨入侍時,都承旨金蓍根,同副承旨李憲琦,假注書李驥秀,記注官車翊修,記注官文養老以次進伏訖。上曰,有公事乎?蓍根曰,無之矣。仍命退,承史以次退出。
癸酉十二月初九日辰時,上御壽康齋。入直玉堂持中庸入侍時,右承旨李惟命,校理鄭文始,持中庸,副校理李鍾穆,持中庸,待敎李鶴秀,假注書李驥秀,記注官車翊修,記注官文養老以次進伏訖。上開卷命讀,文始讀自以天下之大,止鮮能久矣。上曰,下番讀之。鍾穆讀自右第三章,止第十章,上曰,承旨讀之。惟命讀自子曰素隱,止餘不敢盡,上曰,閣臣讀之。鶴秀讀自言顧行,止不尤人,上曰,文義陳之。文始曰,所讀諸章,意義各異,而率性二字,卽其綱也,惟天所賦,惟人所同,而氣稟之殊,物誘之蔽,擧皆失其本然之美焉,必也矯揉而變化,省察而克袪,然後方可以順其自然之則,全其固有之性矣,伏願深究而默察焉。上曰,下番陳之。鍾穆曰,天地位而萬物育,卽是聖學之極功,而其工本於戒懼,其行不是高遠,集註所謂初非有待於外者也,惟願驗之於至靜之中,推之於已發之後,俾功效之極,至於位天地而育萬物焉。上曰,參贊官陳之。惟命曰,上下番俱已陳之,臣無更達之辭矣。上曰,閣臣陳之。鶴秀曰,臣亦別無可陳之義矣。上掩卷,命玉堂先退,文始等退出,又命退,承史以次退出。
癸酉十二月初九日辰時,上御壽康齋。在院承旨入侍時,都承旨金蓍根,行左承旨李好敏,左副承旨沈奎魯,同副承旨李憲琦,假注書尹秉烈,假注書李驥秀,記注官朴思彦,記注官車翊修,待敎李鶴秀以次進伏訖。上曰,有公事乎?蓍根曰,吏房無公事矣,禮房則以監膳進,而亦無公事云矣。好敏曰,戶房無公事矣。奎魯曰,兵房有公事一度矣。上命入之。憲琦曰,工房無公事矣。上命退,承史以次退出。
癸酉十二月初九日辰時,上御壽康齋。藥房提調·副提調持湯劑入侍時,提調朴宗來,副提調金蓍根,假注書尹秉烈,記注官文養老·車翊修,待敎李鶴秀以次進伏訖。宗來跪進湯劑,上進御,宗來曰,今日日候甚寒,聖體,若何?上曰,一樣矣。宗來曰,王大妃殿氣候,若何?上曰,各殿宮氣候一樣矣。仍命退,諸臣以次退出。
癸酉十二月初九日辰時,上御壽康齋。入直玉堂持孟子第六卷入侍時,左副承旨沈奎魯,校理鄭文始,持孟子第六卷,副校理李鍾穆,持孟子第六卷,待敎李鶴秀,假注書尹秉烈,記注官車翊修·朴思彦以次進伏訖。上開卷命讀,文始讀自今有場師,止不思耳,上曰,下番讀之。鍾穆讀自人之所貴,止亦兩亡而已矣。上曰,文義陳之。文始曰,此章之義,深謂以小害大之意矣。上曰,下番陳之。鍾穆曰,此章之義,以仁不仁,比於水火,惟望體念焉。上命玉堂先退,文始等退出。奎魯曰,當此講筵頻御之時,玉堂番次,甚爲苟艱云,未肅拜玉堂,嚴飭行公,何如?上曰,依爲之。出擧條上命退,承史以次退出。
癸酉十二月初九日辰時,上御壽康齋。入直玉堂持大學入侍時,行左承旨李好敏,校理鄭文始,持大學,副校理李鍾穆,持大學,待敎李鶴秀,假注書尹秉烈,記注官車翊修·文養老以次進伏訖。上開卷命讀,文始讀自以求之乎其極,止絜矩之道也。上曰,下番讀之。鍾穆讀自所惡於上者,止亦曰殆哉。上命玉堂先退,文始等退出,又命退,閣臣承史以次退出。
癸酉十二月初九日辰時,上御壽康齋。左承旨入侍時,行左承旨李好敏,假注書尹秉烈,記注官車翊修·文養老以次進伏訖。上命入公事,問承旨曰,假注書姓名爲誰。好敏對曰,尹秉烈也。仍命退,諸臣以次退出。
癸酉十二月初九日辰時,上御壽康齋。都承旨·左承旨·右承旨入侍時,都承旨金蓍根,行左承旨李好敏,右承旨李惟命,假注書李驥秀,記注官朴思彦,記注官車翊修以次進伏訖。上曰,公事入之。仍命退,承史以次退出。
癸酉十二月初九日辰時,上御壽康齋。入直玉堂持孟子入侍時,同副承旨李憲琦,校理鄭文始,持孟子第六卷,副校理李鍾穆,持孟子第六卷,待敎李鶴秀,假注書李驥秀,記注官車翊修,記注官朴思彦以次進伏訖。上開卷命讀,文始讀自五穀者,止而已矣。上曰,文義陳之。文始曰,爲仁之術,由己不由人,只是因吾之所固有,而致其養而已,養而不熟,則五穀之美,猶爲稊稗,況乎仁心,尤不可不養而熟之也。上曰,下番陳之。鍾穆曰,孟子之以射喩學,卽一志字,而心之所之,謂之志,志不正則射不中,志不專則學不成,取譬之切,固無大小之異,伏願於此,深加省察焉。上掩卷,命玉堂先退,文始等退出。仍命退,承史以次退出。
癸酉十二月初九日午時,上御壽康齋。入直玉堂持聖學輯要入侍時,同副承旨李憲琦,校理鄭文始,持聖學輯要第二卷,副校理李鍾穆,持聖學輯要第二卷,待敎李鶴秀,假注書李驥秀,記注官文養老,記注官車翊修以次進伏訖。上曰,注書誰也?驥秀以職姓名仰對。仍命退,諸臣以次退出。
癸酉十二月初九日午時,上御壽康齋。都承旨·左副承旨·同副承旨·入直閣臣同爲入侍時,行都承旨金蓍根,左副承旨沈奎魯,同副承旨李憲琦,假注書李驥秀,記注官文養老,記注官朴思彦,待敎李鶴秀以次進伏訖。上曰,公事入之。仍命退,承史以次退出。
癸酉十二月初九日午時,上御壽康齋。入直玉堂持論語入侍時,右承旨李惟命,校理鄭文始,持論語第一卷,副校理李鍾穆,持論語第一卷,待敎李鶴秀,假注書李驥秀,記注官車翊修,記注官朴思彦以次進伏訖。上開卷命讀,文始讀自子曰由誨女,止在其中矣。上曰,下番讀之。鍾穆讀自哀公問曰何爲,止損益可知也。上曰,參贊官讀之。惟命讀自周因於殷,止無勇也。上曰,閣臣自首編讀之。鶴秀讀自子曰學而,止君子乎?上曰,左副承旨,使之入侍,可也。左副承旨沈奎魯進伏訖。上曰,文義陳之。文始曰,孝者百行之原也,勉而行之,不但爲一家之政,推而廣之,則雖天下之大,亦不足治矣。上曰,下番陳之。鍾穆曰,夫子敎人,各隨其才,故子路·子張之問,所答各異,循循有序,伏願聖上,培植人才,器使群工,亦必如夫子敎人之道焉。上曰,參贊官陳之。惟命曰,上下番皆已陳之,臣無可達之辭矣。上曰,閣臣陳之。鶴秀曰,學而習之,便卽開卷第一義也,學之於人,不可斯須已者,故自古人君,亦莫不以是勉焉,罔或少忽,伏願殿下,典于終始,益明聖學焉。上掩卷,命玉堂先退,文始等退出。上曰,注書姓名誰也?驥秀以職姓名仰對。仍命退,承史以次退出。
癸酉十二月初九日午時,上御壽康齋。左副承旨入侍時,左副承旨沈奎魯,假注書李驥秀,記注官朴思彦,記注官車翊修以次進伏訖。上曰,有公事乎?奎魯曰,無之矣。仍命退,承史以次退出。
癸酉十二月初九日午時,上御壽康齋。左承旨·同副承旨入侍時,行左承旨李好敏,同副承旨李憲琦,假注書李驥秀,記注官朴思彦,記注官文養老以次進伏訖。上曰,注書與待敎爲幾寸乎?好敏曰,爲四寸親云矣。上曰,有公事乎?好敏曰,無之矣。仍命退,承史以次退出。
癸酉十二月初九日午時,上御壽康齋。左承旨與入直閣臣持論語入侍時,行左承旨李好敏,待敎李鶴秀,持論語第一卷,假注書尹秉烈,記注官朴思彦·文養老以次進伏訖。上開卷命讀,鶴秀讀自有朋自遠方,止未之有也。上曰,文義陳之。鶴秀曰,此篇中孝悌二字,乃是爲仁之本也。上命閣臣先退,鶴秀退出,承史以次退出。
癸酉十二月初九日午時,上御壽康齋。左承旨入侍時,行左承旨李好敏,假注書尹秉烈,記注官文養老·朴思彦以次進伏訖。上曰,有公事乎?好敏對曰,公事無矣。吏曹參判洪羲臣上疏到院,以國忌正日,纔已退却,而政官上疏,在前雖値齋日,有捧入之例,故敢此仰達矣。上曰,捧入,可也。仍命退,諸臣以次退出。
癸酉十二月初九日午時,上御壽康齋。左承旨與入直玉堂持周易入侍時,行左承旨李好敏,校理鄭文始,持周易第十二卷,副校理李鍾穆,持周易第十二卷,待敎李鶴秀,假注書李驥秀,記注官文養老·車翊修以次進伏之際,上曰,上番假注書尹秉烈入侍,假注書李驥秀退出,假注書尹秉烈追後入侍進伏訖。上開卷命讀,文始讀自勞謙,止以存其位者也。上曰,下番讀之。鍾穆讀自亢龍有悔,止動以有悔也。上曰,參贊官讀之。好敏取文始所讀冊,讀自不出戶庭,止可與祐神矣。上命玉堂先退,文始等退出,又命退,閣臣承史以次退出。
癸酉十二月初九日午時,上御壽康齋。左承旨入侍時,行左承旨李好敏,假注書尹秉烈,記注官朴思彦·車翊修以次進伏訖。上命入公事。仍命退,諸臣將退之際,上曰,假注書誰也?賤臣跪奏姓名,以次退出。
癸酉十二月初九日未時,上御壽康齋。入直玉堂持詩傳第三卷入侍時,左副承旨沈奎魯,校理鄭文始,持詩傳第三卷,副校理李鍾穆,持詩傳第三卷,待敎李鶴秀,假注書李驥秀,記注官朴思彦,記注官車翊修以次進伏訖。上開卷命讀,文始讀自彼黍離離,止君子于役二章,上曰,下番讀之。鍾穆讀自君子陽陽,止中谷有蓷三章,上曰,文義陳之。文始曰,此詩東遷後大夫所作,而其忠厚惻怛之意,有可以觀者矣。上曰,下番陳之。鍾穆曰,于役之詩,出於閭巷婦女之口,而能知靡盬之義,不爲勞怨之辭,只言契活之私,以道懇切之情,則其君子所以親上之志,前驅之勇,亦可推而知也。上曰,左承旨入侍,行左承旨李好敏進伏訖。上掩卷,命玉堂先退,文始等退出,又命退,承史以次退出。
癸酉十二月初九日未時,上御壽康齋。入直玉堂持小學入侍時,左副承旨沈奎魯,校理鄭文始,持小學第一卷,副校理李鍾穆,持小學第一卷,待敎李鶴秀,假注書李驥秀,記注官朴思彦,記注官車翊修以次進伏訖。上開卷命讀,文始讀自古者小學,止平天下之本,上曰,下番讀之。鍾穆讀自而必使其,止晦庵題,上曰,參贊官重讀之。奎魯讀自古者小學,止不勝之患也。上曰,閣臣讀之。鶴秀讀自今其全書,止晦庵題,上曰,文義陳之。文始曰,此雖童蒙講習之書,而治平之道,實本於此,不可以淺近而忽之,伏望留心焉。上曰,下番陳之。鍾穆曰,大學尙有遺書,而小學則其敎無傳焉,故朱子輯爲此編,以詔後世,猗我英宗大王,尤尊信而表章之,躬行心得之效,克闡五十年治平之化,今殿下繼述之道,亦宜寘此書於左右,常目在之,以光聖學,區區之望也。上曰,參贊官陳之。奎魯曰,下番所陳,極爲切實,伏願常常講究,以光善述之德焉。上曰,閣臣陳之。鶴秀曰,臣別無可達之辭矣。上掩卷,命玉堂先退,文始等退出,又命退,承史以次退出。
癸酉十二月初九日未時,上御壽康齋。入直玉堂持孟子入侍時,右承旨李惟命,校理鄭文始,持孟子第六卷,副校理李鍾穆,持孟子第六卷,待敎李鶴秀,假注書李驥秀,記注官朴思彦,記注官文養老以次進伏訖。上開卷命讀,文始讀自屋廬子,止奚啻食重,上曰,下番讀之。鍾穆讀自取色之重,止將紾之乎。上曰,參贊官讀之。惟命讀自踰東家,止四寸以長,上曰,閣臣讀之。鶴秀讀自食粟,止大路然,上曰,文義陳之。文始曰,屋廬子不知禮之輕重,故孟子之答如此,禮之輕重,只當觀其理之當否,而折衷之而已矣。上曰,下番陳之。鍾穆曰,揣本齊末,方見長短,且萬事萬物,莫不有本末,則不正其本而能齊其末者,未或有也,況人主一心,萬化之本,伏願於大本上深察焉。上曰,參贊官陳之。惟命曰,上下番俱已陳之,臣無可達之辭矣。上曰,閣臣陳之。鶴秀曰,孟子於曺交之問,答以人皆可爲堯·舜者,有若甚矣迃也,然堯·舜之道,便非高遠難行,直不過孝第而已,故孟子所以言必稱堯·舜,而顔子之曰,舜何人予何人,亦由乎人,皆可爲故也,伏願殿下,深體顔·孟之意,必以堯·舜自期,益加勉勉焉。上掩卷,命玉堂先退,文始等退出,又命退,承史以次退出。
癸酉十二月初九日未時,上御壽康齋。同副承旨入侍時,同副承旨李憲琦,假注書李驥秀,記注官朴思彦,記注官文養老以次進伏訖。上曰,公事入之。仍命退,承史以次退出。
癸酉十二月初九日申時,上御壽康齋。入直玉堂持書傳第七卷入侍時,左副承旨沈奎魯,副校理李鍾穆,持書傳第七卷,待敎李鶴秀,假注書權中淸,記注官朴思彦·文養老以次進伏訖。上開卷命讀,鍾穆讀自西旅貢獒,止代某之身,上曰,參贊官讀之。奎魯讀自予仁若考,止不能事鬼神,上曰,閣臣讀之。鶴秀讀自乃命于帝庭,止永有依歸。上掩卷,命玉堂先退,鍾穆退出,又命退,承史以次退出。
癸酉十二月初九日申時,上御壽康齋。坐直承旨入侍時,同副承旨李憲琦,假注書權中淸,記注官文養老·車翊修以次進伏訖。上命退,承史以次退出。
癸酉十二月初九日申時,上御壽康齋。入直玉堂持書傳第十卷入侍時,同副承旨李憲琦,副校理李鍾穆,持書傳第十卷,待敎李鶴秀,假注書權中淸,記注官朴思彦·車翊修以次進伏訖。上開卷命讀,鍾穆讀自康王成周之衆,止保釐東郊,上曰,參贊官讀之。憲琦讀自王若曰,止民罔攸勸,上曰,閣臣讀之。鶴秀讀自惟公懋德,止予小子。上掩卷,命玉堂先退,鍾穆退出,又命退,承史以次退出。
癸酉十二月初九日申時,上御壽康齋。坐直承旨入侍時,同副承旨李憲琦,假注書權中淸,記注官朴思彦·車翊修以次進伏訖。上命退,承史以次退出。
癸酉十二月初九日申時,上御壽康齋。入直玉堂持聖學輯要入侍時,同副承旨李憲琦,校理鄭文始,持聖學輯要,副校理李鍾穆,持聖學輯要,待敎李鶴秀,假注書權中淸,記注官朴思彦·車翊修以次進伏訖。上開卷命讀,文始讀首卷序一篇,上曰,下番讀之。鍾穆讀自但所引聖,止不無少補矣。上掩卷,命玉堂先退,文始等退出,又命退,承史以次退出。
癸酉十二月初九日申時,上御壽康齋。坐直承旨入侍時,左副承旨沈奎魯,同副承旨李憲琦,假注書權中淸,記注官車翊修·朴思彦以次進伏訖。上命退,承史以次退出。
癸酉十二月初九日申時,上御壽康齋。入直玉堂持詩傳第六卷入侍時,左副承旨沈奎魯,校理鄭文始,持詩傳第六卷,副校理李鍾穆,持詩傳第六卷,待敎李鶴秀,假注書權中淸,記注官文養老·車翊修以次進伏訖。上曰,日暮停講。仍命退,諸臣以次退出。
上在昌德宮。停常參·經筳。
藥房都提調金思穆,提調朴宗來,副提調金蓍根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李惟命,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李好敏啓曰,明日常參·經筵,取稟。傳曰,停。
沈奎魯啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,一員未差,監察茶時之意,敢啓。傳曰,知道。
李惟命啓曰,禁衛營將官來言,今日本營軍兵,日次私習云矣,敢啓。傳曰,知道。
李惟命啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李憲琦曰,召對爲之。
傳于李惟命曰,大臣·備局堂上引見。
傳于李惟命曰,領府事同爲入侍。
金蓍根啓曰,藥房三提調,持湯劑來待矣。傳曰,封入。
李惟命啓曰,假注書李驥秀,身病猝重,勢難察任,今姑改差,何如?傳曰,允。
傳于李憲琦曰,諸承旨持公事入侍。
傳于李憲琦曰,在院承旨入侍。
傳于李好敏曰,入直玉堂,持孟子入侍。
傳于李好敏曰,右承旨·同副承旨入侍。
傳于李憲琦曰,入直玉堂,持書傳第八卷入侍。
傳于李好敏曰,右承旨與入直閣臣,持詩傳第二卷入侍。
傳于李好敏曰,右承旨·同副承旨入侍。
傳于李惟命曰,入直玉堂,持詩傳第八卷入侍。
傳于李憲琦曰,入直玉堂,持詩傳入侍。
傳于沈奎魯曰,入直玉堂,持書傳第五卷入侍。
傳于沈奎魯曰,別講爲之。
傳于李憲琦曰,同副承旨與入直玉堂,持詩傳第六卷入侍。
傳于李憲琦曰,入直玉堂,持書傳第三卷入侍。
傳于李憲琦曰,坐直承旨入侍。
傳于沈奎魯曰,玉堂持書傳第九卷入侍。
傳于沈奎魯曰,入直玉堂,持孟子入侍。
李驥秀改差,代以朴宗學爲假注書。
傳于李惟命曰,吏批歲抄點下者,依例捧傳旨。
吏曹口傳政事,以李鼎會爲坡州牧使,閔師膺爲砥平縣監,李宗億爲新昌縣監。
兵曹口傳政事,上護軍單徐榮輔。
李憲琦,以弘文館言啓曰,本館下番連日姑降入直,事甚未安,修撰李墷,旣有只推之命,與副修撰申在植,一體牌招,以爲推移入直之地,何如?傳曰,允。
以校理金牌不進罷職傳旨,傳于李憲琦曰,只推。
以司諌李東冕,正言李游夏牌不進罷職傳旨,傳于沈奎魯曰,只推。
有政。吏批,判書未差,參判洪羲臣進,參議金履載在外未肅拜,左副承旨李惟命進。以李肇源爲吏曹判書。
李惟命,以吏批言啓曰,判書·參議竝在外未肅拜,小臣獨政未安,何以爲之?敢稟。傳曰,仍爲之。鄭禮容爲持平,李羲發爲獻納,沈象奎爲禮曹判書,朴宗正爲兵曹參判,李肇源爲知經筵,韓致應爲大司成,尹永鎭爲康陵令,李度衎爲司圃別提,鄭文始爲西學敎授,李文會爲成川府使,李普漢爲懷德縣監。雲峰縣監金鎭恒,礪山府使李光永相換。全州判官徐耕輔,淳昌郡守徐有永相換。鳳山郡守金鎭鼎,康翎縣監李行敎相換。平山府使徐鳳淳,富寧府使具毅和,咸昌縣監李秉運,已上仍任事承傳。應敎李在秀,今加通政,特加一資事承傳。濟州牧察理使兼慰諭使單李在秀,鄭持容爲宗廟令。再政。權中楫爲宗廟令。三政。沈象奎爲兵曹判書。
兵批,判書未差,參判未差,參議鄭景祚病,參知韓象默進,右副承旨沈奎魯進。僉知單柳相弼,上護軍單趙尙鎭,大護軍二單金羲淳·李得濟。護軍朴宗京·李儒慶·李錫奎·金益彬。副護軍韓興裕·李在秀·李采·金會淵·金履裕·柳相燁·李海範·盧尙樞。副司直韓啓玉·權傛·南潞·具康。副司果李光正,副司正李驥秀·權中淸竝單付。
李惟命啓曰,新除授兼兵曹判書沈象奎,卽爲牌招,傳授命召,何如?傳曰,允。
李惟命,以都摠府言啓曰,副摠管尹魯東,以刑曹參判,本曺坐起,晝仕出去之意,敢啓。傳曰,知道。
李惟命,以都摠府言啓曰,今十二月十三日親臨陳賀時,侍衛寶劍,當爲備員,而摠管五員有闕,未差之代,令該曹口傳差出,待下批牌招,以爲備員之地,何如?傳曰,允。
沈奎魯,以義禁府言啓曰,全羅監司朴崙壽狀啓內,濟州牧使金守基,爲先罷黜,其罪狀,令攸司稟處事,啓下矣。金守基時在任所,依例發遣府書吏,交代後拿來,何如?傳曰,待待命拿囚。
癸酉十二月初十日辰時,上御熙政堂。藥房入診,大臣·備局堂上引見,領府事同爲入侍時,都提調金思穆,提調朴宗來,副提調金蓍根,假注書李驥秀,記注官文養老,別兼春秋李紀淵,待敎李鶴秀,醫官吳千根·趙宗協·秦東秀·卞之錞·吳仁豐·鄭重周·安昌禧·李命運·權以中,右副承旨沈奎魯,假注書權中淸,事變假注書韓發翼,領府事李時秀,領議政金載瓉,左議政韓用龜,水原留守李益運,知中樞府事李堯憲,行護軍韓致應·李溏·韓恩君李海愚,行護軍金魯敬·李羲甲·金基厚·金履喬,校理鄭文始以次進伏訖。時秀曰,日候陰冷,早朝臨殿,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候一樣矣。時秀等曰,淸心溫痰湯進御,已爲五貼矣。有何動靜之顯效者乎?上曰,別無可言者矣。上命醫官診候。命運入診,退伏楹外奏曰,左右三部調均矣。以中入診也,思穆曰,此是新入方外醫,而術業詳明,特假稍久之頃,俾得盡意診察焉。以中退伏楹外奏曰,小臣初爲入侍,未能詳察,而脈度有浮闊之候矣。上命藥院諸臣先退,思穆等退出。上命次對爲之。載瓚曰,楊州牧使金啓溫上疏批旨,有令廟堂稟處之命矣。取見其疏本,則備陳民勢遑汲之狀,仍以爲北漢城餉未納二千六百餘石,竝耗費以詳定,代錢收捧。吏通面通之難捧者,許令道臣,量宜限年,漸次充捧,以紆楊民倒懸之急,爲辭矣。城餉代錢,本無是例,若使此路一開,餉穀之嚴,更無可施,守令之遽有此請,誠極未安。第當初本邑,只爲目下繼還之計,不念日後難捧之弊,致令近五千包城穀,有散無捧,捱過幾年。今至於太半未捧,而不幸荐歉,且到歲末,雖使推剝,末由收納,不得不有代錢之請,則民力之已在竿,此可推知矣。以今必無奈之勢,苟欲及此時拔本祛弊,則唯有代錢一路,而且以本廳言之,與其臨歲力盡,畢竟虛勘,無寧以錢代捧,還作本穀,以爲趁卽收殺之道。然而山餉至嚴,成憲難改,不可以一守令之言,遽議從違,令道臣詳察邑勢民情,論理啓聞後,更爲稟處。至於逋穀分年之捧,雖有近例,本非古規,若有逋還,則唯當本穀則督納,犯吏則用法而已。近因一二邑積通,要爲不撓民收捧,遂許分年之請,而蓋出權宜也,實非公法也。決不可使因而爲例,邑邑如此,而第本邑窮渴之勢,有難膠守常規,以致民必不保穀必永失也。限之以幾年幾石,循次成課,定限準捧,果爲公私俱便,民穀兩存之一道,而此亦不可以倅臣一疏,遽然許施,竝令道臣,出意見論啓,何如?上曰,依爲之。出擧條載瓚曰,卽見黃海監司趙鍾永狀啓,則備陳谷山民勢蕩殘之狀,仍以爲該府當年所納還布戶結及三年竝督之役,姑舍無論。其外流亡停退舊還,爲二千六百九十五石零,流亡停退身布,爲五千二百九十兩零,停退田稅作錢,爲六千九百五十七兩零,陳廢火田虛錄,爲一千二百三十日耕,軍額虛錄,爲一千九百九十五名,而飢癘之餘,民口太縮,許多懲納,責出無路。今雖復許停捧,終必歸於癘民,論其遑急,合有變通,請令廟堂,稟旨分付矣。减天下田租之半,古或有之,而至於擧一邑各般繇役之凡出於民而入於公者,一倂蠲除,實是後來所未嘗有者也。道臣之條列陳請,雖出隱恤之意,而誠有乖例之失矣。然而谷山,一自經劫之後,今同開荒之初,兼以頻年水旱,民將荷擔,惟彼窮峽鳥獸之類,擧是無告,宜有朝家拔例特施之典。而近多事故,果未得暇及於蕞爾一邑,有若付之忘域,視同無故之地者,爲谷民誠爲惻傷,而至若道啓中諸條登聞,果無以一皆從施。令道臣,就本邑之最切急切可矜,不可不另加優典者一二事,更爲消詳抄出,摭實啓聞,何如?上曰,依爲之。出擧條載瓚曰,卽見平安兵使李元植狀啓,則以爲道內各邑束伍軍兵虛伍有無,發關査探,則定原等二十七邑束伍軍兵,殆半虛額,揆以戎政,萬萬駭然。期於査充之意,爲先嚴飭,而本道兵荒飢癘之餘,民丁幾半减縮,軍額隨以虛闕,有難責之以常年,故各該邑守令罪狀,不敢直爲勘斷,請令廟堂稟處矣。本道虛伍之弊,至有道臣減額之請,有不可一從法典,必勘守令,今姑安徐,隨卽及時塡充之意,嚴飭道臣,使之另加招徠,一一簽疤。若又未卽査充,有所現發,則始勘以加倍之律,何如?上曰,依爲之。出擧條載瓚曰,卽見北兵使安橚牒報及成冊,則備陳訓戎僉使柳英逵到任後,改築城堞,剙設武士,自備戎具,捐廩賑飢,矯革民弊等修擧實蹟。仍以爲各道邑鎭,如有修繕,則必輒褒賞,而況此訓戎之擇品差遣,考其治績,許用防禦履歷,旣有癸丑筵稟定奪。論此實蹟,可爲癸丑後最優,而仍不論賞,則有欠激勸之道爲辭矣。該鎭將之損財修擧,爲民矯弊者,至登繡褒,而自該曹不爲論賞,有非獎勸之意,更令該曹稟處,何如?上曰,依爲之。出擧條載瓚曰,卽見開城留守尹序東所報,則以爲齋陵造泡衍慶寺重修時,捐財人尹聖珍,監董閑良姜興龍,依厚陵·興敎寺重修時例論賞爲辭矣。厚陵造泡寺重修後施賞,旣因伊時特敎,則寺刹所重,捐財實蹟,前後無異,有不可一施一否,令該曹更爲稟處,俾無松民抑鬱之歎,何如?上曰,依爲之。出擧條載瓚曰,兵曹判書徐榮輔,自遭臺評,尙此引入,陳疏承批,開晳備至,而無意變動,曹務積滯。況今臘月已屈,政期不遠,揆以事體,誠甚未安。第崇品重臣,旣遭譴罷之論,果難仍因行公,宜欲一伸,合有體諒之道,敢此仰達。上曰,許遞,可也。出擧條上命諸宰中如有奏事者,次次進前,可也。益運曰,別無仰達事矣。上命玉堂陳所懷。文始曰,別無所懷矣。奎魯曰,今日賓對,兩司諸臺,無一人進參,事甚未安,竝推考,何如?上曰,依爲之。出擧條惠慶宮進服加減歸脾湯停止,二錢重人蔘粟米飮,自今日一貼式煎入。出榻敎,上命次對諸臣先退,時秀等退出。又命退。承史以次退出。
癸酉十二月初十日辰時,上御壽康齋。入直玉堂持詩傳第八卷入侍時,左副承旨李惟命,校理鄭文始,副校理李鍾穆,直閣鄭元容,假注書李驥秀,記注官文養老,別兼春秋李紀淵以次進伏訖。上開卷命讀。文始讀自文王在上,止追述文王之德。上曰,下番讀之。鍾穆讀自明周家,止候文王孫子。上掩卷,命玉堂先退,文始等退出。又命退,承史以次退出。
癸酉十二月初十日辰時,上御壽康齋。召對入侍時,參贊官李憲琦,持孟子第六卷,侍讀官鄭文始,持孟子第六卷,侍讀官李鍾穆,持孟子第六卷,待敎李鶴秀,持孟子第六卷,假注書權中淸,持孟子第六卷,記注官文養老,持孟子第六卷,別兼春秋李紀淵,持孟子第六卷,以次進伏訖。上開卷命讀。文始讀自夫道,止不利也。上曰,下番讀之。鍾穆讀自先生之志,止號則不可。上曰,參贊官讀之。憲琦讀自先生以利,止以事其父。上曰,閣臣讀之。鶴秀讀自爲人弟者,止孟子居鄒。上掩卷,命玉堂先退,文始等退出,又命退,承史以次退出。
癸酉十二月初十日辰時,上御壽康齋。諸承旨持公事入侍時,行右承旨李好敏,左副承旨李惟命,右副承旨沈奎魯,同副承旨李憲琦,假注書權中淸,記注官車翊修,別兼春秋李紀淵以次進伏訖。上曰,有公事乎?好敏曰,無公事矣。上命退,承史以次退出。
癸酉十二月初十日辰時,上御壽康齋。在院承旨入侍時,行右承旨李好敏,左副承旨李惟命,右副承旨沈奎魯,同副承旨李憲琦,假注書權中淸,記注官車翊修,別兼春秋李紀淵以次進伏訖。上命退。承史以次退出。
癸酉十二月初十日辰時,上御壽康齋。入直玉堂持孟子入侍時,行右承旨李好敏,校理鄭文始,持孟子第六卷。副校理李鍾穆,持孟子第六卷,直閣鄭元容,假注書權中淸,記注官文養老,別兼春秋李紀淵以次進伏訖。上開卷命讀。文始讀自孟子居鄒,止仁者姑如此。上曰,下番讀之。鍾穆讀自孟子曰居下位,止魯之削也滋甚。上掩卷,命玉堂先退,文始等退出。又命退,承史以次退出。
癸酉十二月初十日辰時,上御壽康齋。右承旨·同副承旨入侍時,行右承旨李好敏,同副承旨李憲琦,假注書權中淸,記注官文養老,別兼春秋李紀淵以次進伏訖。上命退,承史以次退出。
癸酉十二月初十日辰時,上御壽康齋。入直玉堂持書傳第八卷入侍時,同副承旨李憲琦,校理鄭文始,持書傳第八卷,副校理李鍾穆,持書傳第八卷。直閣鄭元容,假注書權中淸,記注官車翊修,別兼春秋李紀淵,以次進伏訖。上開卷命讀。文始讀自左傳曰,止今文古文皆有。上曰,下番讀之。鍾穆讀自惟二月旣望越,止越乃御士。上掩卷,命玉堂先退,文始等退出。又命退,承史以次退出。
癸酉十二月初十日辰時,上御壽康齋。入直玉堂持書傳第五卷入侍時,右副承旨沈奎魯,校理鄭文始,持書傳第五卷,副校理李鍾穆,持書傳第五卷。直閣鄭元容,假注書權中淸,記注官車翊修,別兼春秋李紀淵,以次進伏訖。上開卷命讀。文始讀自盤庚·陽甲之弟,止不遷之害。上曰,下番讀之。鍾穆讀自上中二篇,止曰其如台。上掩卷,命玉堂先退,文始等退出。又命退,承史以次退出。
癸酉十二月初十日午時,上御壽康齋。右承旨與入直閣臣,持詩傳第二卷入侍時,行右承旨李好敏,直閣鄭元容,持詩傳第二卷。假注書權中淸,記注官文養老,別兼春秋李紀淵以次進伏訖。上開卷命讀。元容讀自汎彼栢舟,止心之憂矣。上掩卷,命閣臣先退,元容退出。又命退,承史以次退出。
癸酉十二月初十日午時,上御壽康齋。右承旨·同副承旨入侍時,行右承旨李好敏,同副承旨李憲琦,假注書權中淸,記注官文養老,別兼春秋李紀淵以次進伏訖。上命退,承史以次退出。
癸酉十二月初十日午時,上御壽康齋。入直玉堂持詩傳初卷入侍時,同副承旨李憲琦,直閣鄭元容,校理鄭文始,持詩傳初卷。副校理李鍾穆,假注書權中淸,記注官文養老,別兼春秋李紀淵,以次進伏訖。上開卷命讀。文始讀自必思所以自反,止於此焉變矣。上命下番讀之。鍾穆讀自若夫雅·頌之篇,止朱熹序。上掩卷,命玉堂先退,文始等退出。又命退,承史以次退出。
癸酉十二月初十日未時,上御壽康齋。別講入侍時,參贊官李惟命,侍讀官鄭文始,持周易第十二卷,侍讀官李鍾穆,持周易第十二卷。直閣鄭元容,假注書權中淸,記注官車翊修,別兼春秋李紀淵,以次進伏訖。上開卷命讀。文始讀自子曰知變化之道,止其孰能與於此。上曰,下番讀之。鍾穆讀自易無思也,止是故易有太極。上掩卷,命玉堂先退,文始等退出。又命退,承史以次退出。
癸酉十二月初十日申時,上御壽康齋。同副承旨與入直玉堂持詩傳第六卷入侍時,同副承旨李憲琦,校理鄭文始,持詩傳第六卷,副校理李鍾穆,持詩傳第六卷。直閣鄭元容,假注書權中淸,記注官文養老·孫錫祚,以次進伏訖。上開卷命讀。文始讀自謂山蓋卑,止胡爲虺踢。上命下番讀之。鍾穆讀自瞻彼板田,止賦也。上掩卷,命玉堂先退,文始等退出,,又命退,承史以次退出。
癸酉十二月初十日申時,上御壽康齋。入直玉堂持書傳第三卷入侍時,同副承旨李憲琦,校理鄭文始,持書傳第三卷,副校理李鍾穆,持書傳第三卷。直閣鄭元容,假注書權中淸,記注官文養老·孫錫祚,以次進伏訖。上開卷命讀。文始讀自禹貢有天下之號,止奠高山大川。上曰,下番讀之。鍾穆讀自冀州,止厥土白墳。上曰,參贊官讀之。憲琦讀自甘地名,止予則孥戮汝。上掩卷,命玉堂先退,文始等退出。又命退,承史以次退出。
癸酉十二月初十日申時,上御壽康齋。坐直承旨入侍時,右副承旨沈奎魯,假注書權中淸,記注官文養老·孫錫祚以次進伏訖。上命退,承史以次退出。
癸酉十二月初十日申時,上御壽康齋。入直玉堂持書傳第九卷入侍時,右副承旨沈奎魯,校理鄭文始,持書傳第九卷,副校理李鍾穆,持書傳第九卷。直閣鄭元容,假注書權中淸,記注官孫錫祚·文養老,以次進伏訖。上開卷命讀。文始讀自成王卽政,止爾罔不正。上命下番讀之。鍾穆讀自洪惟圖天命,止享天之命。上掩卷,命玉堂先退,文始等退出。又命退。承史以次退出。
癸酉十二月初十日申時,上御壽康齋。入直玉堂持孟子入侍時,同副承旨李憲琦,直閣鄭元容,校理鄭文始,持孟子第六卷,副校理李鍾穆,持孟子第六卷。假注書權中淸,記注官文養老·孫錫祚,以次進伏訖。上開卷命讀。文始讀自虞不用百里奚,止必識之。上命下番讀之。鍾穆讀自孔子爲魯,止固不識也。上掩卷,命玉堂先退。又命退,承史以次退出。
上在昌德宮。停常參·經筵。
閔命爀啓曰,明日常參·經筵,取稟。傳曰,停。
李惟命啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
金蓍根啓曰,藥房提調·副提調,持湯劑來待矣。傳曰,封入。
傳于李憲琦曰,召對爲之。
傳于李憲琦曰,諸承旨持公事入侍。
傳于李憲琦曰,別講爲之。
李惟命啓曰,兼兵曹判書沈象奎牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
李惟命啓曰,兼兵曹判書沈象奎牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
傳于李憲琦曰,都承旨·左承旨·右承旨·左副承旨·同副承旨入侍。
傳于李憲琦曰,入直玉堂,持書傳第九卷入侍。
傳于李好敏曰,入直玉堂,持詩傳第五卷入侍。
備邊司薦望,以趙尙鎭爲廣州留守。
吏曹口傳政事,以金在昌爲濟用監提調。
傳于李憲琦曰,左承旨·右承旨·左副承旨·同副承旨入侍。
傳于李惟命曰,入直玉堂,持孟子第七卷入侍。
傳于李憲琦曰,入直玉堂,持聖學輯要入侍。
傳于沈奎魯曰,入直玉堂,持小學第五卷入侍。
朴宗學在外,代以李羲肇爲假注書。
李惟命啓曰,假注書李羲肇,時無職名,令該曹依例付軍職,冠帶常仕,何如?傳曰,允。
傳于李憲琦曰,入直玉堂,持詩傳第四卷入侍。
傳于李憲琦曰,入直玉堂,持聖學輯要入侍。
傳于李憲琦曰,入直玉堂,持詩傳第五卷入侍。
傳于李惟命曰,入直玉堂,持論語第五卷入侍。
傳于閔命爀曰,別講爲之。
傳于李惟命曰,入直玉堂,持聖學輯要第四卷入侍。
傳于李惟命曰,入直玉堂,持聖學輯要第五卷入侍。
金蓍根,以吏曹言啓曰,卽接司僕寺牒報,則今十三日陳賀時,本寺正例爲進輿差備,而正柳鼎養奉命出疆,卽爲變通之地云。柳鼎養改差,其代口傳擬入之意,敢啓。傳曰,知道。
吏曹口傳政事,以鄭元容爲司僕正。
吏曹口傳政事,兼直閣單鄭元容。
李惟命啓曰,大司憲鄭尙愚,持平鄭禮容牌不進,執義宋啓榦,掌令崔禧延·權漢緯,持平李履熙在外,監察茶時之意,敢啓。傳曰,知道。
以司諫李東冕,正言李游夏,持平鄭禮容牌不進罷職傳旨,傳于李惟命曰,只推。
以修撰李墷,副修撰申在植牌不進罷職傳旨,傳于閔命爀曰,只推。
以慶尙左水使梁垸狀啓,進上靑魚,趁未封進,惶恐待罪事,傳于李惟命曰,勿待罪事,回諭。
李惟命,以都摠府言啓曰,副摠管尹魯東,以刑曹參判,本曹褒貶坐起事,晝仕出去之意,敢啓。傳曰,知道。
李惟命,以備邊司言啓曰,卽見濟州牧使金守基狀啓,則謀變罪人梁濟海等諸囚,更推後分輕重論啓矣。諸罪人情犯,雖自本牧,更加推覈,分等馳啓,而察理使,姑未下去,不可以該牧使論啓,輕先勘處。察理使渡海後,依本司草記,與牧使眼同更覈,罪關一律,則卽爲馳啓以待處分,次律以下干連諸囚,使之分輕重,直爲酌處之意,分付,何如?傳曰,允。
李惟命,以備邊司言啓曰,卽見全羅監司朴崙壽狀啓,則濟州牧使金守基,爲先罷黜罪狀,請令攸司稟處矣。防守不嚴,而賊魁潛逃,典刑未施,而劇賊徑斃,身爲守土掌獄之官,不職之罪,固當嚴勘,而第今大獄方張,全島必騷。鉤覈鎭安之策,難容一日少忽,而今於察理使未下去之前,先罪倅臣,則主管無人,獄情益疎,此時遞易,實所當念。當該牧使金守基,今姑仍任,使之戴罪行公,察理使催促下送,五罪人徑斃根因,更加査得後,倅臣勘律,從後稟處,何如?傳曰,允。
李惟命,以義禁府言啓曰,忠淸水使趙義鎭狀啓內,所斤僉使鄭彦恒,貪汚不法,不可仍置於邊將之任,爲先罷黜,其罪狀,令攸司稟處啓下矣。鄭彦恒時在任所,依例發遣府羅將,交代後拿來,何如?傳曰,待待命拿囚。
癸酉十二月十一日辰時,上御壽康齋。召對入侍時,參贊官李憲琦,持孟子第六卷,侍讀官鄭文始,持孟子第六卷,侍讀官李鐘穆,持孟子第六卷,直閣鄭元容,持孟子第六卷,假注書權中淸,持孟子第六卷,記注官文養老,持孟子第六卷,記注官孫錫祚,持孟子第六卷,以次進伏訖。上開卷命讀。文始讀自孟子曰五覇者,止一而足也。上掩卷,命玉堂先退,文始等退出。又命退,承史以次退出。
癸酉十一月十一日辰時,上御壽康齋。別講入侍時,參贊官李惟命,侍讀官鄭文始,持聖學輯要,侍讀官李鍾穆,持聖學輯要。直閣鄭元容,假注書權中淸,記注官朴思彦·孫錫祚,以次進伏訖。上開卷命讀。文始讀自學者之博覽,止安且固矣。上曰,下番讀之。鍾穆讀自問義,止謹書。上掩卷,命玉堂先退,文始等退出。又命退,承史以次退出。
癸酉十二月十一日辰時,上御壽康齋。諸承旨持公事入侍時,行右承旨李好敏,左副承旨李惟命,同副承旨李憲琦,假注書權中淸,記注官文養老·孫錫祚,以次進伏訖。上曰,公事有之乎?好敏曰,無公事矣。上命退,承史以次退出。
癸酉十二月十一日辰時,上御壽康齋。都承旨·左承旨·右承旨·左副承旨·同副承旨入侍時,行都承旨金蓍根,行左承旨閔命爀,行右承旨李好敏,左副承旨李惟命,同副承旨李憲琦,假注書權中淸,記注官朴思彦·孫錫祚,以次進伏訖。好敏曰,今十三日王大妃殿周甲誕辰稱慶陳賀親上表裏時,濟用監提調,當爲奉進,而提調徐榮輔,謂有情病,不得擧行云,何以爲之乎?上曰,許遞,可也。出擧條上命退,承史以次退出。
癸酉十二月十一日辰時,上御壽康齋。入直玉堂持書傳第九卷入侍時,同副承旨李憲琦,校理鄭文始,持書傳第九卷,副校理李鍾穆,持書傳第九卷,直閣鄭元容,假注書權中淸,記注官朴思彦·孫錫祚,以次進伏訖。上開卷命讀。文始讀自王若曰,止多方。上曰,下番讀之。鍾穆讀自今我,止丕式見德。上掩卷,命玉堂先退,文始等退出。又命退,承史以次退出。
癸酉十二月十一日午時,上御壽康齋。入直玉堂持小學第五卷入侍時,同副承旨李憲琦,校理鄭文始,持小學第五卷,副校理李鍾穆,持小學第五卷,直閣鄭元容,假注書李驥秀,記注官孫錫祚,記注官文養老,以次進伏訖。上曰,右承旨同爲入侍,可也。右承旨李好敏進伏訖。上曰,同副承旨退出,左副承旨使之入侍,可也。左副承旨李惟命進伏訖。上曰,右承旨退出,左承旨使之入侍,可也。仍開卷命讀,文始讀自呂滎公名,止一涉於目。上曰,下番讀之。鍾穆讀自正獻公通判,止不失尺寸。上掩卷,命玉堂先退,文始等退出,左承旨閔命爀進伏訖。竝命退,承史以次退出。
癸酉十二月十一日辰時,上御壽康齋。入直玉堂,持詩傳第五卷入侍時,行右承旨李好敏,校理鄭文始,持詩傳第五卷,副校理李鍾穆,持詩傳第王卷,直閣鄭元容,假注書權中淸,記注官文養老·朴思彦,以次進伏訖。上開卷命讀。文始讀自呦呦鹿鳴,止飮此醑矣。上曰,下番讀之。鍾穆讀自天保定爾,止鶴鳴二章章九句。上掩卷,命玉堂先退,文始等退出。命退,承史以次退出。
癸酉十二月十一日午時,上御壽康齋。左承旨·右承旨·左副承旨·同副承旨入侍時,行左承旨閔命爀,右承旨李好敏,左副承旨李惟命,同副承旨李憲琦,假注書權中淸,記注官朴思彦·孫錫祚,以次進伏訖。上命退,承史以次退出。
癸酉十二月十一日午時,上御壽康齋。入直玉堂持孟子第七卷入侍時,左副承旨李惟命,校理鄭文始,持孟子第七卷,副校理李鍾穆,持孟子第七卷,直閣鄭元容,假注書權中淸,記注官孫錫祚·文養老,以次進伏訖。上開卷命讀,文始讀自孟子曰盡其心,止斯可以囂囂。上曰,下番讀之。鍾穆讀自曰士窮不失義,止孟子曰附之。上掩卷,命玉堂先退,文始等退出。又命退,承史以次退出。
癸酉十二月十一日午時,上御壽康齋。入直玉堂持聖學輯要入侍時,同副承旨李憲琦,校理鄭文始,持聖學輯要,副校理李鍾穆,持聖學輯要,直閣鄭元容,假注書權中淸,記注官孫錫祚·朴思彦,以次進伏訖。上開卷命讀,文始讀自古者包犧氏,止以敎天下。上曰,下番讀之。鍾穆讀自神農氏,止允執厥中。上掩卷,命玉堂先退,文始等退出。又命退,承史以次退出。
癸酉十二月十一日午時,上御壽康齋。入直玉堂持書傳入侍時,行右承旨李好敏,校理鄭文始,持書傳第一卷,副校理李鍾穆,持書傳第一卷,直閣鄭元容,假注書李羲肇,記注官朴思彦·孫錫祚,以次進伏訖。上開卷命讀,文始讀自申命羲叔,止帝曰九載績用不成。上命下番讀之,種穆自帝曰四嶽,止以齊七政。上掩卷,命玉堂退,文始等退出。又命退,承史以次退出。
癸酉十二月十一日午時,上御壽康齋。入直玉堂持聖學輯要入侍時,同副承旨李憲琦,校理鄭文始,持聖學輯要第六卷,副校理李鍾穆,持聖學輯要第六卷,直閣鄭元容,假注書李羲肇,記注官孫錫祚·朴思彦,以次進伏訖。上開卷命讀,文始讀自孟子曰離婁之明,止平治天下。上命下番讀之,種穆讀自今有人心,止先王之道也。上曰,文義陳之。文始曰,仁政者,平治天下之規矩六律,爲帝王者,行仁政則平治天下,亦在其中。然則帝王之最先務者,仁之一字,伏願聖明留意焉。上曰,下番文義陳之。種穆曰,上番所陳甚好,臣則別無可陳之辭矣。上掩卷,命玉堂退,文始等退出。又命承史以次退出。
癸酉十二月十一日未時,上御壽康齋。入直玉堂持詩傳入侍時,同副承旨李憲琦,校理鄭文始,持詩傳第四卷,副校理李鍾穆,持詩傳第四卷,直閣鄭元容,假注書李羲肇,記注官文養老·孫錫祚,以次進伏訖。上開卷命讀。文始讀自蟋蟀在堂,止三章章八句。上命下番讀之。種穆讀自山有樞,止歸之故作此詩。上曰,文義陳之。文始曰,蟋蟀章,民俗勤儉,終歲勞苦,可見唐堯之遺風,元篇不過小民相娛之詩,章句間別無文義之可達者矣。上曰,下番文義陳之。種穆曰,此唐風之詩也。其民儉嗇,其俗質朴,宛有帝堯之遺風,列國陳詩,此爲最矣。上掩卷,命玉堂退,文始等退出,又命承史以次退出。
癸酉十二月十一日申時,上御壽康齋。入直玉堂持論語入侍時,左副承旨李惟命,校理鄭文始,持論語第五卷,副校理李鍾穆,持論語第五卷,直閣鄭元容,假注書李羲肇,記注官文養老·孫錫祚,以次進伏訖。上開卷命讀。文始讀自子曰先進,止禮樂君子也。上命下番讀之,種穆讀自如用之,止天喪予。上曰,文義陳之。文始曰,先進一篇,只論弟子賢否,句節間別無仰達矣。上曰,下番文義陳之。種穆曰,上番所陳甚好,別無可陳之辭矣。上掩卷,命玉堂退,文始等退出。又命承史以次退出。
癸酉十二月十一日申時,上御壽康齋。別講入侍時,參贊官閔命爀,持論語第二卷,侍讀官鄭文始,持論語第二卷,李鍾穆持論語第二卷,直閣鄭元容,持論語第二卷,假注書李羲肇,持論語第二卷,記注官朴思彦,持論語第二卷,孫錫祚,持論語第二卷,以次進伏訖。上開卷命讀,文始讀自孔子謂季氏八佾舞於庭,止喪與其易也寧戚。上命下番讀之,種穆讀自子曰夷狄之有君,止未盡善也。上曰,文義陳之。文始曰,八佾天子之樂,而用之於季氏,故孔夫子戒其僭濫,而至曰是可忍也,孰不可忍也,則其深疾之義,於此可知矣。上曰,下番文義陳之。種穆曰,孔夫子以射喩學,蓋射者,正己而發,正心而中,況學問工夫,豈可忽於正己正心乎?此章最爲緊切,惟願留念焉。上掩卷,命玉堂退,文始等退出。又命承史以次退出。
癸酉十二月十一日申時,上御壽康齋。入直玉堂持聖學輯要入侍時,左副承旨李惟命,校理鄭文始,持聖學輯要第四卷,副校理李鍾穆,持聖學輯要第四卷,直閣鄭元容,假注書李羲肇,記注官孫錫祚·朴思彦,以次進伏訖。上開卷命讀,文始讀自治天下有本,止使衆也。上命下番讀之,種穆讀自易曰父父子子,止孝經章第二。上命承旨讀之,惟命讀自身體髮膚,止此天子之孝也。上命閣臣讀之,元容讀自在上不驕,止此士之孝也。上曰,文義陳之。文始曰,君子不出家而成敎於國,先端身與家,則德敎自近及遠,以至於平治天下之道,端本之道,亶在於誠心二字矣。上曰,承旨文義陳之。惟命曰,上下番旣陳文義,臣則別無可達之辭矣。上曰,閣臣文義陳之。元容曰,臣亦無可陳之語矣。上掩卷,命玉堂退,文始等退出。又命,承史以次退出。
癸酉十二月十一日申時,上御壽〈康〉齋。入直玉堂持聖學輯要入侍時,左副承旨李惟命,校理鄭文始,持聖學輯要第五卷,副校理李鍾穆,持聖學輯要第五卷,直閣鄭元容,假注書李羲肇,記注官孫錫祚·朴思彦,以次進伏訖。上開卷命讀。文始讀自惟天地萬物,止惟帝時克。上命下番讀之,種穆讀自帝曰兪,止自用則小。上曰,文義陳之。文始曰,亶聰明作之后,聰明者,上聖先覺之人,大學序所謂作之君作之師,正謂此矣。上曰,下番文義陳之。種穆曰,竊念嘉言罔攸伏野無遺賢兩句語,實是大舜之盛德,伏願聖明,留念於此兩句焉。上掩卷,命玉堂退,文始等退出。又命承史以次退出。
上在昌德宮。停常參·經筵。
閔命爀啓曰,明日陳賀相値,視事頉稟之意,敢啓。傳曰,知道。
李惟命啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李惟命啓曰,禁衛營將官來言,今日本營軍兵,日次私習云矣,敢啓。傳曰,知道。
李惟命啓曰,御營廳將官來言,今日本廳軍兵,日次私習云矣,敢啓。傳曰,知道。
金蓍根啓曰,行大司成韓致應,除拜後過三日不爲出肅,依定式推考警責,仍卽牌招察任,何如?傳曰,允。
傳于閔命爀曰,禮房承旨,馳詣社稷·宗廟·永寧殿·景慕宮,奉審摘奸以來。
傳于李憲琦曰,召對爲之。
傳于李憲琦曰,入直玉堂,持詩傳入侍。
傳于李好敏曰,別講爲之。
傳于李好敏曰,入直玉堂,持孟子入侍。
傳于李憲琦曰,入直玉堂,持中庸入侍。
金蓍根啓曰,藥房三提調,持湯劑來待矣。傳曰,封入。
閔命爀啓曰,卽者社稷署官員來言,今此稱慶陳賀告由祭時,提調當爲進參,而本署提調金啓洛,以其身病,不得進參云,卽爲牌招,何如?傳曰,允。
閔命爀啓曰,社稷提調金啓洛牌不進推考傳旨,今方捧入,而告由祭進參命下之後,如是違牌,事甚未安,更爲牌招,何如?傳曰,允。
閔命爀啓曰,社稷提調金啓洛再牌不進推考傳旨,今方捧入,而告由祭當爲進參,連事違牌,無意承膺,事體所在,萬萬未安。所當更請牌招,而係是一日三牌,何以爲之?敢稟。傳曰,許遞,令該曹口傳差出。
傳于李憲琦曰,右承旨·同副承旨入侍。
傳于李惟命曰,入直玉堂,持孟子入侍。
傳于李憲琦曰,入直玉堂,持書傳入侍。
傳于李憲琦曰,入直玉堂,持論語入侍。
傳于李好敏曰,入直玉堂,持詩傳入侍。
傳于李好敏曰,入直玉堂,持書傳入侍。
吏曹口傳政事,以李集斗爲社稷提調。
傳于李好敏曰,入直玉堂,持詩傳入侍。
傳于李好敏曰,入直玉堂,持書傳第五卷入侍。
傳于李好敏曰,右副承旨·同副承旨入侍。
傳于李惟命曰,入直玉堂,持書傳七卷入侍。
兵曹口傳政事,以金在昌爲都摠管,以金銑·趙萬元·李錫奎·尹益烈·徐春輔爲副摠管。
李惟命,以都摠府言啓曰,新除授副摠管尹益烈,時無職名,令該曹口傳付軍職,何如?傳曰,允。
兵曹口傳政事,護軍單尹益烈。
傳于李憲琦曰,入直玉堂,持書傳第十卷入侍。
傳于李憲琦曰,入直玉堂,持詩傳第十卷入侍。
傳于李憲琦曰,入直玉堂,持大學入侍。
李惟命啓曰,大司憲鄭尙愚牌不進,執義宋啓榦,掌令崔禧延·權漢緯,持平李履熙在外,鄭禮容未署經,監察茶時之意,敢啓。傳曰,知道。
以司諫李東冕,正言李游夏牌不進罷職傳旨,傳于李惟命曰,只推。
傳于李惟命曰,出宮門路,以協陽門爲之。
傳于李憲琦曰,入直玉堂,持小學第三卷入侍。
傳于李憲琦曰,入直玉堂,持聖學輯要第六卷入侍。
傳于李憲琦曰,夜對爲之。
以宣川防禦使金燨啓本,本縣烟軍保,姑未代定,惶恐待罪事。
傳于李憲琦曰,勿待罪事,回諭。
李惟命,以義禁府言啓曰,濟州牧使金守基狀啓內,島內守令,皆兼監牧之任,而矇不覺察,以致牧馬閪失之許多者,自有其罪。濟州前前判官孫應虎,旌義前縣監盧尙熙,濟州前判官李國標等罪狀,竝令攸司稟處事,啓下矣。孫應虎以郭山郡守,時在任所,發遣府書吏,交代後拿來。盧尙熙下去平安道定原地,發遣府羅將拿來。李國標以貢馬船致敗事,有待待命拿囚之命,姑未上來,待就囚添問目取招,何如?傳曰,允。待待命拿囚。
大司成韓致應疏曰,伏以皇天眷騭,邦籙綿長,慈殿之寶甲重週,大庭之縟儀將擧,是歲是日,卽我東方無疆之慶,臣民蹈忭,曷有其極?伏以臣綿材薄識,最居人下,一藝寸長,蔑有可稱,特蒙兩聖朝陶甄翦拂之恩,前後剔歷,罔非踰分。臣常內自循省,惶恐交中,人之材具,各有分劑,或以器使,或以材進,而無是數者,則筋力奔走,殫竭乃己,亦一道耳。臣於數年以來,夙夜禁近,蹲仍盤礴,若固有之者,誠以自量己分,才與器俱無所有,則區區所自效者,唯是驅策駑鈍,勉竭蹄足之力而已。今此國子新命,何爲謬恩之至此也?是職也,非趍走承使之所可辦,必也人器允而望實孚,然後始可擬議於人,若不能而强之,則其不爲汗顔血指之歸者鮮矣。古者六官之制,寢失其舊,而名實之舛,未有若此職之甚,虞庠敎胄,尙矣無論,而周序論說,亦無其規,現今所施行者,唯有課試一事耳。聲病對偶之辭,固若無補於華國,而昭代鳴盛之作,實有關於世運之升降,故國朝以來,公相偉器,文苑鴻匠,未始不儲望於斯,發軔於斯。宋臣蘇軾之言曰,自唐至今,以詩賦爲名臣者,不可勝數,此道取人,蓋自古然矣。是以主此選者,極一代之雋,任師儒之責,其難其愼,固非庶官之比,而今乃一朝承乏,加之於矇陋如臣,空踈如臣者,則不幾近於鼎拄車而狙衣裳乎?臣誠左右揣量,堪承無望,玆敢悉暴情實,仰瀆崇嚴。伏乞聖慈,俯垂鑑諒,將臣本職,卽行鑴免,回授可堪之人,亟竣未了之課,以重公器,以安私分焉。臣無任云云。答曰,省疏具悉。卿其勿辭行公。
癸酉十二月十二日辰時,上御壽康齋。入直玉堂持中庸入侍時,同副承旨李憲琦,校理鄭文始,副校理李鍾穆,直閣鄭元容,記事官朴來謙,記注官孫錫祚,別兼春秋李紀淵以次進伏訖。上開卷命讀。文始讀自故君子,止倣此。上曰,下番讀之。鍾穆讀自君子之道,止第十五章。上曰,文義陳之。文始曰,此章所謂反求諸身,卽正心工夫也。上曰,下番陳之。鍾穆曰,上番所陳文義甚好,臣則別無可陳者矣。上掩卷,命玉堂先退,文始等退出。又命退,承史以次退出。
癸酉十二月十二日辰時,上御壽康齋。右承旨·同副承旨入侍時,右承旨李好敏,同副承旨李憲琦,記事官朴來謙,記注官孫錫祚,別兼春秋李紀淵以次進伏訖。上命納公事。仍命退,承史以次退出。
癸酉十二月十二日辰時,上御壽康齋。召對入侍時,參贊官李憲琦,持孟子第六卷,侍讀官鄭文始,持孟子第六卷,侍讀官李鍾穆,持孟子第六卷,直閣鄭元容,持孟子第六卷,記事官朴來謙,持孟子第六卷,記注官朴思彦,持孟子第六卷,別兼春秋李紀淵,持孟子第六卷,以次進伏訖。上開卷命讀。文始讀自今居中國,止賢於禹。上曰,下番讀之。鍾穆讀自孟子曰子過矣,止水之道也。上掩卷,命玉堂先退,文始等退出。又命退,承史以次退出。
癸酉十二月十二日辰時,上御永依舍。入直玉堂,持詩傳入侍時,左副承旨李惟命,校理鄭文始,持詩傳第一卷,副校理李鍾穆,持詩傳第一卷。直閣鄭元容,假注書李羲肇,記注官孫錫祚·朴思彦以次進伏訖。上開卷命讀。文始讀自關關雎鳩,止輾轉反側。上命下番讀之。鍾穆讀自參差荇菜,止鍾鼓樂之。上掩卷,命玉堂退,文始等退出。又命〈退〉,承史以次退出。
癸酉十二月十二日辰時,上御壽康齋。別講入侍時,參贊官李好敏,持周易十三卷,侍讀官鄭文始,持周易十三卷,李鍾穆,持周易十三卷,直閣鄭元容,持周易十三卷,假注書李羲肇,持周易十三卷,記注官朴思彦,持周易十三卷,別兼春秋李紀淵,持周易十三卷,以次進伏訖。上開卷命讀。文始讀自八卦定吉凶,止所以斷也。上命下番讀之。鍾穆讀自是故天生,止右第十二章。上掩卷,命玉堂退,文始等退出。又命〈退〉,承史以次退出。
癸酉十二月十二日辰時,上御壽康齋。入直〈玉〉堂,持孟子入侍時,行右承旨李好敏,校理鄭文始,持孟子第七卷,副校理李鍾穆,持孟子第七卷。直閣鄭元容,假注書李羲肇,記注官朴思彦,別兼春秋李紀淵以次進伏訖。上開卷命讀。文始讀自孟子謂宋句踐,止可以囂囂矣。上命下番讀之。鍾穆讀自故士窮,止兼善天下。上掩卷,命玉堂退,文始等退出。又命〈退〉,承史以次退出。
癸酉十二月十二日午時,上御壽康齋。入直玉堂持孟子入侍時,左副承旨李惟命,校理鄭文始,持孟子第六卷,副校理李鍾穆,持孟子第六卷。直閣鄭元容,假注書李羲肇,記注官孫錫祚,別兼春秋李紀淵以次進伏訖。上開卷命讀。文始讀自孟子曰待文王,止不怨殺者。上命下番讀之。鍾穆讀自孟子曰覇者之民,止皞皞如也。上曰,下番文義陳之。鍾穆曰,覇者之民,驩虞如也,王者之民,皞皞如也。驩虞非不好矣,皞皞之美,實爲治道之要,人君治國,當以王道行之,此孟子七篇宗旨也。伏願聖明留念焉。上掩卷,命玉堂退,文始等退出。又命〈退〉,承史以次退出。
癸酉十二月十二日午時,上御壽康齋。入直玉堂持書傳入侍時,同副承旨李憲琦,校理鄭文始,持書傳第一卷,副校理李鍾穆,持書傳第一卷,直閣鄭元容,假注書李羲肇,記注官孫錫祚,別兼春秋李紀淵以次進伏訖。上開卷命讀。文始讀自肆類于上帝,止歲二月。上命下番讀之。鍾穆讀自望秩于山川,止車服以庸。上命承旨讀之。憲琦讀自肇十有,止格于文祖。上命閣臣讀之。元容讀自詢于四嶽,止帝曰兪汝往哉。上掩卷,命玉堂退,文始等退出。又命〈退〉,承史以次退出。
癸酉十二月十二日午時,上御壽康齋。入直玉堂,持論語入侍時,同副承旨李憲琦,校理鄭文始,持論語第一卷,副校理李鍾穆,持論語第一卷。直閣鄭元容,假注書李羲肇,記注官孫錫祚,別兼春秋李紀淵以次進伏訖。上開卷命讀。文始讀自君子務本,止吾必謂之學矣。上命下番讀之。鍾穆讀自曾子曰吾日三省,止亦不可行也。上曰,文義陳之。文始曰,務本,務本者,仁義之謂也。心存乎仁義,則孝悌之道,亦在乎其中,爲學之道,仁之一字爲上矣。上曰,下番文義陳之。鍾穆曰,此章甚好矣,先王之道,不出乎禮之一字。斯禮之用,亦由乎和之一字,伏願以先王爲則傚,以禮和爲治模焉。上命玉堂退,文始等退出。又命〈退〉,承史以次退出。
癸酉十二月十二日午時,上御壽康齋。入直玉堂,持周易入侍時,行右承旨李好敏,校理鄭文始,持周易第三卷,副校理李鍾穆,持周易第三卷。直閣鄭元容,假注書李義肇,記注官孫錫祚,別兼春秋李紀淵以次進伏訖。上開卷命讀。文始讀自傅師序卦,止容民畜衆。上命下番讀之。種穆讀自初六師,止無所終也。上曰,文義陳之。文始曰,丈人吉無咎,丈人者,才猷德業,足爲衆人之長,然後始爲無咎之義也。上曰,下番文義陳之。鍾穆曰,比卦之比字,與周而不比之義同然。大象曰,先王以建萬國親諸侯,由是觀之,易取變易之象,卦體亦有變易之象,文義以變易之象觀之,則比卦實有可取之象焉。上曰,承旨文義陳之。好敏曰,上下番所奏甚好,臣則別無可達之語矣。上曰,閣臣文義陳之。元容曰,臣亦無可達之辭矣。上掩卷,命玉堂退,文始等退出。又命〈退〉,承史以次退出。
癸酉十二月十二日午時,上御壽康齋。入直玉堂持詩傳入侍時,行右承旨李好敏,校理鄭文始,持詩傳第九卷,副校理李鍾穆,持詩傳第九卷。直閣鄭元容,假注書李羲肇,記注官孫錫祚,別兼春秋李紀淵以次進伏訖。上開卷命讀。文始讀自卓彼雲漢,止胡不相畏先祖于摧。上命下番讀之。鍾穆讀自旱旣大甚,止雲漢八章。上曰,陳文義。文始曰,雲漢章,百姓喜王化之復行,仰其消災之誠,有此歌咏之什,民心之忠厚,亦可見矣。上曰,下番文義陳之。鍾穆曰,此宣王遇災修省,克紹文·武之緖,以致中興之業,雲漢八章,所以正大雅竝列矣。上掩卷,命玉堂退,文始等退出。又命〈退〉,承史以次退出。
癸酉十二月十二日午時,上御壽康齋。入直玉堂持書傳入侍時,行右承旨李好敏,校理鄭文始,持書傳第八卷,副校理李鍾穆,持書傳第八卷。直閣鄭元容,假注書李羲肇,記注官孫錫祚,別兼春秋李紀淵以次進伏訖。上開卷命讀。文始讀自嗚呼皇天上帝,止旣墜厥命。上命下番讀之。鍾穆讀自今沖子,止顧畏于民碞。上曰,文義陳之。文始曰,此篇雖讚召公之德業,亦多爲國家祈天命之辭矣。上掩卷,命玉堂退,文始等退出。又命〈退〉,承史以次退出。
癸酉十二月十二日午時,上御壽康齋。入直玉堂持詩傳第七卷入侍時,同副承旨李憲琦,校理鄭文始,持詩傳第七卷,副校理李鍾穆,持詩傳第七卷。直閣鄭元容,記事官朴來謙,記注官孫錫祚,別兼春秋李紀淵以次進伏訖。上開卷命讀。文始讀自陟彼北山,止我從此獨賢。上曰,下番讀之。鍾穆讀自四牡彭彭,止不止于行。上曰,承旨讀之。憲琦讀自或不止叫號,止無將大車三章。上曰,閣臣讀之。元容讀自明明上天,止小明五章。上曰,文義陳之。文始曰,此詩之人,王事靡醢而不知其苦,行役不已而不憚其勞,於此可以見三代忠厚之風矣。上曰,下番陳之。鍾穆曰,此詩章章,皆有寓意處,其時民心,大可見矣。上番所陳忠厚之說,儘好矣。上曰,承旨陳之。憲琦曰,玉堂上下番,已盡敷陳,臣則無可陳者矣。上曰,閣臣陳之。元容曰,臣亦無可陳者矣。上命玉堂先退,文始等退出。又命退,承史以次退出。
癸酉十二月十二日午時,上御壽康齋。入直玉堂持書傳第五卷入侍時,同副承旨李憲琦,校理鄭文始,持書傳第五卷,副校理李鍾穆,持書傳第五卷。直閣鄭元容,記事官朴來謙,記注官孫錫祚,別兼春秋李紀淵以次進伏訖。上開卷命讀。文始讀自盤庚·陽甲之弟,至旣遷後言。上曰,下番讀之。鍾穆讀自王氏曰上篇,止悉至于庭。上曰,承旨讀之。憲琦讀自格汝衆,止乃亦有秋。上曰,閣臣讀之。元容讀自汝克黜乃心,止罔有黍稷。上曰,文義陳之。文始曰,此乃遷都時誓文,而言切意到,指陳利害,古聖王之不欲違衆而獨斷,於此可見矣。上曰,下番陳之。鍾穆曰,三篇皆曲盡人情,務順民心者也。上命玉堂先退,文始等退出。又命退,承史以次退出
癸酉十二月十二日未時,上御壽康齋。夜對入侍時,參贊官李憲琦,持孟子第七卷,侍讀官鄭文始,持孟子第七卷,李鍾穆,持孟子第七卷,直閣鄭元容,持孟子第七卷,假注書李羲肇,持孟子第七卷,記注官孫錫祚,持孟子第七卷,別兼春秋李紀淵,持孟子第七卷,以次進伏訖。上開卷命讀。文始讀自夫君子所過者化,止豈曰少補之哉。上命下番讀之。鍾穆讀自孟子曰仁言,止得民心。上曰,文義陳之。文始曰,所過者化,所存者神,此是聖人之經權,與天地變化相合,凡民咸被陶甄之化,而不自知也,聖人功德之成,有若是矣。上掩卷,命玉堂退,文始等退出。又命〈退〉,承史以次退出。
癸酉十二月十二日未時,上御壽康齋。右承旨·同副承旨入侍時,行右承旨李好敏,同副承旨李憲琦,假注書李羲肇,記注官朴思彦,別兼春秋李紀淵以次進伏訖。上命讀公事。憲琦讀奏訖。上曰,公事入之。仍命退去,承史以次退出。
癸酉十二月十二日未時,上御壽康齋。入直玉堂,持書傳入侍時,行右承旨李好敏,校理鄭文始,持書傳第七卷,副校理李鍾穆,持書傳第七卷。直閣鄭元容,假注書李羲肇,記注官朴思彦,別兼春秋李紀淵以次進伏訖。上開卷命讀。文始讀自西旅貢獒,止今文無古文有。上命下番讀之。鍾穆讀自惟克商,止邇人安。上曰,文義陳之。文始曰,獒是微物,猶戒其或授,則忠勤之誠,至若微細之事,或慮放忽而然也。周家勤儉之德,於此可見矣。上曰,下番文義陳之。鍾穆曰,講章中所寶惟賢四字,實啓萬世人君之柯鑑矣。上掩卷,命玉堂退,文始等退出。又命〈退〉,承史以次退出。
癸酉十二月十二日未時,上御壽康齋。入直玉堂,持書傳入侍時,左副承旨李惟命,校理鄭文始,持書傳第十卷,副校理李鍾穆,持書傳第十卷。直閣鄭元容,假注書李羲肇,記注官朴思彦,別兼春秋李紀淵以次進伏訖。上開卷命讀。文始讀自王曰嗚呼父師今予,止以康四海。上命下番讀之。鍾穆讀自政貴有恒,止訓其成式惟乂。上掩卷,命玉堂退,文始等退出。又命〈退〉,承史以次退出。
癸酉十二月十二日未時,上御壽康齋。入直玉堂,持詩傳入侍時,同副承旨李憲琦,校理鄭文始,持詩傳第十卷,副校理李鍾穆,持詩傳第十卷。直閣鄭元容,假注書李羲肇,記注官朴思彦,別兼春秋李紀淵以次進伏訖。上開卷命讀。文始讀自頌者宗廟之樂歌,止此亦祭文王之詩。上命下番讀之。鍾穆讀自何以恤我,止烈文一章章十三句。上曰,下番文義陳之。鍾穆曰,頌之宗廟之樂歌,文王聖德,益著於篇中矣。上掩卷,命玉堂退。又命〈退〉,承史以次退出,。
癸酉十二月十二日申時,上御壽康齋。入直玉堂,持小學入侍時,同副承旨李憲琦,校理鄭文始,持小學第三卷,副校理李鍾穆,持小學第三卷。直閣鄭元容,假注書李羲肇,記注官孫錫祚,別兼春秋李紀淵以次進伏訖。上開卷命讀。文始讀自丹書曰敬勝怠者,止直而勿有。上命下番讀之。鍾穆讀自孔子曰非禮勿視,止不可廢也。上曰,文義陳之。文始曰,敬之一字,爲一身之主,禮記曰,敬以直內,敬則誠意亦在其中矣。上曰,下番文義陳之。鍾穆曰,非禮勿視以下四條,最爲緊要,且四勿箴,爲學問工夫之正路。伏惟聖明,留意於此四者焉。上掩卷,命玉堂退,文始等退出。又命〈退〉,承史以次退出。
癸酉十二月十二日申時,上御壽康齋。入直玉堂,持大學入侍時,同副承旨李憲琦,校理鄭文始持大學,副校理李鍾穆持大學。直閣鄭元容,假注書李羲肇,記注官孫錫祚,別兼春秋李紀淵以次進伏訖。上開卷命讀。自惡人其所惡,止驕怠而失之。上命下番讀之。鍾穆讀自生財有大道,止財恒足矣。上曰,下番文義陳之。鍾穆曰,生財之道,觀此以下四條,似無古今之異矣。上掩卷,命玉堂退,文始等退出。又命〈退〉,承史以次退出。
癸酉十二月十二日申時,上御壽康齋。入直玉堂,持聖學輯要入侍時,同副承旨李憲琦,校理鄭文始,持聖學輯要第六卷,副校理李鍾穆,持聖學輯要第六卷。直閣鄭元容,假注書李羲肇,記注官孫錫祚,別兼春秋李紀淵以次進伏訖。上開卷命讀。文始讀自故曰徒善不足以爲政,止不能以自行。上命下番讀之。鍾穆讀自爲高必因,止可爲智乎。上掩卷,命玉堂退,文始等退出。元容起伏奏曰,臣抱區區憂愛之忱,玆敢仰達矣。臣等於殿下,以義則君臣也。以情則父子也。臣厚被洪造十餘年來,出入於香案之前,深知殿下有大聖人之姿,臨御以來,政令施措,未有一過當失平,此臣等之平日所欽嘆者也。伏覩近日擧措,自不覺其腸焦心熬,不知攸措,引接雖勤,而情志之交孚何論?講對雖頻,而聖學之將就無望。筵臣之退,未及出門,而御座之天語稍高,遽及於堂外,講官之列,齊詣閤門,而殿庭之檢杖有聲,每聞於閤外。掖屬近習之輩,設或有可治之罪,大則出付攸司,小則申飭頭目,無所不可,而殿下親屈千乘之尊,躬治此輩於殿庭之間,豈不萬萬失當乎?殿下之一語一默,一動一靜,八方之所典則,萬民之所瞻仰,而近來施措,每多類此。宮禁雖云嚴祕,傳說自播外間,由是而群情,日益焦迫,民志日愈繹搔,危亡之狀,迫在呼吸,以我殿下之明聖,何不念及於聖德之有損乎?七情之中,惟怒難制,威怒之過,聖人之或不免,而先賢有言,先從性偏處克將去。殿下於施措之際,或有威怒之發,則何不抑情制氣,堅立心志,以盡矯揉剋去之方乎?仍念今日悠悠萬事,惟在於湯劑連爲進御,玉體遄臻康復,而鎭日臨御,召接連續,朝昃之間,常膳進御,必違其時,寒冷之所,起居節宣,又失其方。臣等退而相對,憂嘆悶迫之狀,實難形達矣。伏惟殿下聖孝卓越,上奉殿宮,恒勤洞屬之誠,而殿宮止慈之念,亦當何如哉?一日之水刺,或不以時,則仰貽殿宮之惟憂,一夜之寢睡,或不如常,則仰貽殿宮之惟憂。伏願殿下,仰體殿宮惟憂之念,俯循臣民顒祝之誠,常膳以時,起居以時,必期於湯劑之速卽奏效焉。明日卽莫大之慶辰,慈壽彌邵,寶甲先回,殿下以出天之誠,篤愛日之情,臨殿進箋,自內設酌。明日則恐無暇及於等閑召接之節,而雖明日以後,每於召接之時,勿御寒冷之殿宇,必賜對於時御溫暖之所,尤臣之千萬所望也。又命退,閣臣承史以次退出。
上在昌德宮。停常參·經筵。
夜自三更至五更,灑雨下雨,測雨器水深二分。
王大妃殿周甲陳賀罷,還內後,內閣·政院·玉堂·藥房口傳問安。答曰,知道。王大妃殿誕日,大殿·中宮殿·惠慶宮·嘉順宮,內閣·政院·玉堂·朝廷二品以上·六曹堂上口傳問安。答曰,知道。王大妃殿,單子問安。答曰,知道。世子宮口傳問安。答曰,知悉。
閔命爀啓曰,明日常參·經筵,取稟。傳曰,停。
傳于李惟命曰,出宮門路,以貳極門爲之。
傳于李憲琦曰,召對爲之。
金蓍根啓曰,藥房三提調,持湯劑來待矣。傳曰,封入。
傳于李憲琦曰,入直玉堂,持聖學輯要入侍。
傳于李惟命曰,入直玉堂,持小學入侍。
傳于李憲琦曰,入直玉堂,持貞觀政要入侍。
傳于李憲琦曰,諸承旨,持公事入侍。
傳于李憲琦曰,禮房承旨閔命爀,對擧行都承旨金蓍根,宣敎官鄭文始,左通禮李德升,右通禮申星模,竝加資。贊儀李景漢,引儀金濟運·張東厚,竝陞敍。其餘臺下典儀·引儀,承文院·濟用監官員,各加一資,資窮者代加。
李憲琦啓曰,吏曹郞廳來言,百官加下批政事,取稟。傳曰,當日爲之。
傳于李憲琦曰,入直玉堂,持詩傳第五卷入侍。
傳于李憲琦曰,入直玉堂,持書傳第五卷入侍。
傳于李惟命曰,入直玉堂,持論語第五卷入侍。
李憲琦啓曰,吏曹郞廳來言,政事當日爲之事命下,而判書李肇源在外,參判洪羲臣有身病,參議金履載未肅拜,不得開政云。參判·參議,竝卽牌招,何如?傳曰,允。
傳于李惟命曰,入直玉堂,持孟子入侍。
傳于李憲琦曰,入直玉堂,持周易第五卷入侍。
傳于李憲琦曰,入直玉堂,持論語第一卷入侍。
傳于李好敏曰,入直玉堂,持論語第二卷入侍。
李惟命啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于李惟命曰,幼學金基拓,今日政初仕調用。
李好敏啓曰,明日傳香,禮房承旨當爲齋宿,而行左承旨閔命爀,須資出去,卽爲牌招,何如?傳曰,允。
傳于李好敏曰,入直玉堂,持論語第三卷入侍。
傳于李憲琦曰,入直玉堂,持論語第四卷入侍。
傳于李好敏曰,入直玉堂,持論語第五卷入侍。
傳于李好敏曰,入直玉堂,持論語第六卷入侍。
傳于李好敏曰,入直玉堂,持論語第七卷入侍。
傳于李憲琦曰,入直玉堂,持詩傳初卷入侍。
傳于李憲琦曰,入直玉堂,持論語第五卷入侍。
傳于李憲琦曰,入直玉堂,持聖學輯要第三卷入侍。
傳于李憲琦曰,入直玉堂,持詩傳第七卷入侍。
傳于李憲琦曰,入直玉堂,持孟子第五卷入侍。
傳于李憲琦曰,入直玉堂,持書傳第八卷入侍。
傳于李好敏曰,都承旨·左承旨·右副承旨竝許遞,前望單子入之,待下批牌招察任。
注書朴來謙病,代以南履懋爲假注書。
李憲琦,以吏曹言啓曰,在前頒赦時,有別歲抄書入之例矣。今番則何以爲之乎?敢稟。傳曰,依例書入。
李憲琦,以吏曹言啓曰,別歲抄書入事,命下矣。居下一體書入乎?敢稟。傳曰,書入。
李憲琦,以禮曹言啓曰,國有慶禮則上告下布後,設科取士,乃是應行之事。今此王大妃殿周甲誕辰稱慶慶科,以何科設行,而以何間擇吉乎?敢稟。傳曰,庭試爲之,以春間擇入。
李憲琦,以禮曹言啓曰,以王大妃殿周甲誕辰稱慶慶科取稟草記,傳曰,庭試爲之,以春間擇入事,命下矣。在前庭試,有有初試設行之例而若以除初試設行,則有卽日放榜之例,亦有擇日放榜之例,今番則何以爲之乎?敢稟。傳曰,除初試擇日放榜。
傳于李憲琦曰,吏兵批歲抄點下者,依例捧傳旨。
李惟命,以都摠府言啓曰,今日入直內三廳武兼禁軍及軍兵等,當爲中日習射技放,而親臨陳賀相値,不得設行之意,敢啓。傳曰,知道。
李惟命,以義禁府言啓曰,宣川防禦使金爔狀啓內,各邑水軍與烟軍闕額守令嘉山縣監鄭周誠,定原縣監李身敬,龍川府使崔命健,鐵山縣監柳成逵,寧邊府使金相休,郭山縣監孫應虎,泰川縣監鄭日泰,博川郡守李運植罪狀,令攸司稟處事啓下,而頃因大臣所奏,本道束伍軍虛伍之弊,有不可一從法典。必勘守令,嚴飭道臣,一一簽疤,若又未卽査充,有所現發,則始勘以加倍之律事,擧條已下矣。水軍·烟軍與束伍軍,名色雖異,虛伍則一般,守令勘罪,不可異同,今姑安徐,使之另加嚴飭,從速簽疤,而更或有未盡査充之弊,各別重勘之意,分付道臣,何如?傳曰,允。
義禁府赦單子放秩,金德洽·劉兌得·全義喆·李國標·孫應虎·盧尙熙·趙鎭衡·徐英修。
敎中外大小臣僚·耆老·軍民·閑良人等書。王若曰,仰慈天之高臨,冞切愛日,値舊甲於長樂,聿回誕辰,喜騰六宮,綸頒八域。洪惟太母之隆功至德,克邁前代之聖后哲妃漢練儉昭,夙著戒濯龍之譽,齊詩頌播,恒懋警鷄鳴之誠,玄機贊乾九之剛。德合中正,黃裳叶坤五之吉,物歸含弘,慶毓塗山,誕承明聖母徽範,籌添海屋,遹追仁元后寶齡。顧予寡昧之姿,每荷庇覆之眷,春秋過耳順之歲,願萬年之如今,晨昏奉膝下之歡,養一國而不足,肆當是年之慶節,益迓自天之洪休。惟其幽靜之姿,致此得其壽,得其位之福,顧玆洞屬之念,益切一以喜一以懼之忱,然平日撝謙之心,常戒豫大。修內廚薄需之具,不許豊呈,旣受賀於大庭,百僚同慶,仍解澤於帀域,萬品俱新。自本月十三日昧爽以前,除謀叛大逆,謀叛,子孫謀殺毆罵祖父母,父母,妻妾謀殺夫,奴婢謀殺主,謀故殺人。魘魅蠱毒關係國家綱常,贓汚强竊盜外,雜犯死罪以下,徒流付處,安置充軍,已至配所未至配所,已發覺未發覺,已決正未決正,咸宥除之。敢以宥旨前事,相告言者,以其罪罪之,在官者各加一資,資窮者代加。於戲,八千歲爲春爲秋,新蓂獻瑞,九五福曰康曰壽,靈萱長輝,故玆敎示,想宜知悉。知製敎藝文提學南公轍製進。
癸酉十二月十三日卯時,上御仁政殿。王大妃殿周甲誕辰親上箋文,稱慶陳賀入侍時,行都承旨金蓍根,行左承旨閔命爀,行右承旨李好敏,左副承旨李惟命,右副承旨沈奎魯,同副承旨李憲琦,記事官朴來謙,假注書李羲肇,記注官朴思彦,別兼春秋李紀淵,直提學李存秀,檢校待敎朴宗薰,檢校直閣李魯益,檢校待敎李龍秀,檢校直閣李光文,直閣鄭元容,待敎李鶴秀以次侍立。時至,通禮跪啓請外辦。上具遠遊冠·絳紗袍,乘輿出重華門。藥房都提調金思穆,提調朴宗來,副提調金蓍根進輿前奏曰,當此慶辰,聖心歡忭之中,日候陰寒,聖體,若何?上曰,一樣矣。仍由貳極門·建陽門·肅章門·仁政門,至降輿所。通禮跪請降輿,上降輿,仍詣版位,北向立。通禮跪請鞠躬四拜興平身,上鞠躬四拜興平身。蓍根進前奏曰,今日親上致詞時,何承旨對擧乎?上曰,都承旨爲之,可也。承文院官員陞詣殿內,捧致詞函,由正門出,授承文院都提調金載瓚。載瓚跪受,以授命爀,命爀跪受,西向跪進,上受之,以授蓍根,蓍根跪受,還置於案上。濟用監官員捧禮物函,授濟用監提調金在昌,在昌跪受,以授命爀,命爀跪受,西向跪進,上受之,以授蓍根,蓍根跪受,還置於案上。通禮跪請俯伏興平身,上俯伏興平身,通禮導上,詣祗迎版位,西向立。命爀·蓍根入殿內,捧致詞箋文禮物函,各置于龍亭,由正路出。通禮跪請鞠躬,上鞠躬,旣過,通禮跪請平身,上平身,通禮跪請入小次,上入小次。命爀陪隨龍亭,詣王大妃殿閤門外,捧致詞箋文禮物函,傳授尙傳以入,還至殿階上復命。通禮跪請出次,上出次陞座,代致詞官進當座前,致詞訖,宣敎官鄭文始,進當座前宣敎訖。贊儀唱山呼,宗親文武百官呼千歲者三,宣箋官洪起燮,進當座前宣箋訖。通禮跪啓禮畢,通禮跪請乘輿,上乘輿。領府事李時秀,鰲恩君李敬一,領議政金載瓚,左議政韓用龜,右議政金思穆進輿前曰,日吉辰良,賀儀順成,此誠宗社無疆之慶,歡忭之忱,曷有其極?早朝臨殿,勞動旣多,聖體,若何?上曰,一樣矣。仍由仁政門·肅章門·建陽門·銅龍門·景化門·集禮門·明政門·賓陽門還內。諸臣以次退出。
癸酉十二月十三日辰時,上御壽康齋。召對入侍時,參贊官李憲琦,持孟子第七卷,侍講官趙琮鎭,持孟子第七卷,檢討官李墷,持孟子第七卷,待敎李鶴秀,持孟子第七卷,假注書李羲肇,持孟子第七卷,記注官文養老,持孟子第七卷,別兼春秋李紀淵,持孟子第七卷,以次進伏訖。上開卷命讀。琮鎭讀自孟子曰人之所不學而能者,止達之天下也。上命下番讀之。墷讀自孟子曰舜之居深山,止莫之能禦也。上命參贊官讀之。憲琦讀自孟子曰無爲其所不爲,止物正者也。上命閣臣讀之。鶴秀讀自孟子曰君子有三樂,止不與存焉。上曰,文義陳之。琮鎭曰,親親仁也云者,爲仁之道,本乎愛親,而愛親之孝,均得於秉彛之性,達之天下無不同志焉。人君興孝之治,爲仁之本,於此可以推類矣。上曰,下番文義陳之。墷曰,上番所陳親親由孝之說儘好,臣則別無可奏之語矣。上曰,參贊官文義陳之。憲琦曰,上下番旣陳,臣則別無可達者矣。上曰,閣臣文義陳之。鶴秀曰,臣亦無可達之語矣。上掩卷,命玉堂退,琮鎭等退出。又命〈退〉,承史以次退出。
癸酉十二月十三日辰時,上御映花堂。入直玉堂持貞觀政要入侍時,右承旨李好敏,副應敎趙琮鎭,持貞觀政要第一卷,修撰李墷,持貞觀政要第一卷。待敎李鶴秀,記事官朴來謙,記注官車翊修·朴思彦以次進伏訖。上開卷命讀。琮鎭讀自夏有天下,止以奉其身。上曰,下番讀之。墷讀自猶割股以啖腹,止傷其身。上曰,承旨讀之。好敏讀自不在外物,止實同吉義。上曰,閣臣讀之。鶴秀讀自貞觀二年,止甚善其言。上曰,文義陳之。琮鎭曰,魏徵勸其君勿爲偏信,必以公聽,此實公私之分,而賢邪進退之機也。上曰,下番陳之。墷曰,魏徵之言,儘是格言,而太宗能聽納,故能致貞觀之治也。上命玉堂先退,琮鎭等退出。又命退,承史以次退出。
癸酉十二月十三日辰時,上御壽康齋。入直玉堂,持聖學輯要入侍時,同副承旨李憲琦,應敎趙琮鎭,持聖學輯要第一卷,副修撰李墷,持聖學輯要第一卷。待敎李鶴秀,假注書李羲肇,記注官文養老,別兼春秋李紀淵以次進伏訖。上開卷命讀。琮鎭讀自朱子小學,止亦奚以爲。上命下番讀之。墷讀自中庸工夫,止二帝三王之道。上曰,文義陳之。琮鎭曰,小學之書,視大學雖小,然實是大學之基址也。上曰,下番文義陳之。墷曰,小學於擊蒙之方,比如培其根也。上掩卷,命玉堂退,琮鎭等退出。又命〈退〉,承史以次退出。
癸酉十二月十三日辰時,上御映花堂。入直玉堂,持小學入侍時,左副承旨李惟命,應敎趙琮鎭,持小學第一卷,副修撰李墷,持小學第一卷。待敎李鶴秀,假注書李羲肇,記注官文養老,別兼春秋李紀淵以次進伏訖。上開卷命讀。琮鎭讀自元享利貞,止思罔或逾。上命下番讀之。墷讀自窮理修身,止惟聖之謨。上命承旨讀之。惟命讀自烈女傳曰,止才過人矣。上命閣臣讀之。鶴秀讀自內則曰凡生子,止九年敎之數也。上曰,文義陳之。琮鎭曰,小學卽訓蒙之書,而首言元亨利貞者,如近思錄之首言性命者也。上曰,下番文義陳之。墷曰,小學一書,卽是大學之根基也。上掩卷,命玉堂退,琮鎭等退出。又命〈退〉,承史退出。
癸酉十二月十三日辰時,上御壽康齋。諸承旨持公事入侍時,行都承旨金蓍根,行右承旨李好敏,左副承旨李惟命,同副承旨李憲琦,記事官朴來謙,假注書李羲肇,記注官車翊修·朴思彦,待敎李鶴秀以次進伏訖。上命入公事。仍命退,承史以次退出。
癸酉十二月十三日辰時,上御壽康齋。入直玉堂,持詩傳入侍時,同副承旨李憲琦,應敎趙琮鎭,持詩傳第五卷,副修撰李墷,持詩傳第五卷。待敎李鶴秀,假注書李羲肇,記注官車翊修·朴思彦以次進伏訖。上開卷命讀。琮鎭讀自呦呦鹿鳴,止式燕以遨。上命下番讀之。墷讀自呦呦鹿鳴,以燕樂嘉賓之心。上曰,文義陳之。琮鎭曰,待嘉賓之道,有禮貌焉,而莫如娛其心,其所以娛之者,卽用其道也。若不能用其道,則嘉賓雖見玉帛之禮,而其心必不肯樂也。上命下番陳之。墷曰,示我周行云者,可見誠心訪道之義也。上掩卷,命玉堂退,琮鎭等退出。又命〈退〉,承史以次退出。
癸酉十二月十三日辰時,上御壽康齋。入直玉堂,持書傳入侍時,同副承旨李憲琦,應敎趙琮鎭,持書傳第五卷,副修撰李墷,持書傳第五卷。待敎李鶴秀,假注書李羲肇,記注官車翊修·朴思彦以次進伏訖。上開卷命讀。琮鎭讀自汝不和吉,止有逸罰。上命下番讀之。墷讀自凡爾衆,止不可悔。上命承旨讀之。憲琦讀自盤庚作,止不浮于天時。上命閣臣讀之。鶴秀讀自古我前后,止今予命汝。上曰,文義陳之。琮鎭曰,盤庚遷都,惟視民之利害,而胥動之浮言,畢竟自熄矣。上命下番陳之。墷曰,此乃盤庚遷都時告衆之書,而蘇軾所謂以口舌代鈇鉞者也。上命承旨陳之。憲琦曰,上下番所陳甚好,臣則別無可陳之辭矣。上命閣臣陳之。鶴秀曰,臣亦別無可達之文義矣。上掩卷,命玉堂退,琮鎭等退出。又命〈退〉,承史以次退出。
癸酉十二月十三日午時,上御壽康齋。入直玉堂,持周易第五卷入侍時,行右承旨李好敏,副應敎趙琮鎭,持周易第五卷,修撰李墷,持周易第五卷。待敎李鶴秀,記事官朴來謙,記注官文養老,別兼春秋李紀淵以次進伏訖。上開卷命讀。琮鎭讀自臨序卦,止志在內也。上曰,下番讀之。墷讀自觀序卦,止志未平也。上曰,承旨讀之。好敏讀自噬嗑序卦,止聰不明也。上曰,閣臣讀之。鶴秀讀自賁序卦,止上得志也。上曰,文義陳之。琮鎭曰,此卦所云白賁旡咎者,以其能戒奢侈,故旡咎也。上掩卷,命玉堂先退,琮鎭等退出。又命退,承史以次退出。
癸酉十二月十三日午時,上御壽康齋。入直玉堂,持論語第一卷入侍時,行右承旨李好敏,副應敎趙琮鎭,持論語第一卷,修撰李墷,持論語第一卷。待敎李鶴秀,記事官朴來謙,記注官文養老,別兼春秋李紀淵以次進伏訖。上開卷命讀。琮鎭讀自有子曰禮之用,止好學也己矣。上曰,下番讀之。墷讀自子貢曰貧而無諂,止知來者。上曰,文義陳之。琮鎭曰,樂是七情中一,而七情之得其常,蓋難矣,貧是人情之所苦而能不改其樂,則可謂七情之得其常也。上曰,下番陳之。墷曰,貧則難以有樂,富則難以知禮,此章之旨,蓋以其難處而勉之者也。上掩卷,命玉堂先退,琮鎭等退出。又命退,承史以次退出。
癸酉十二月十三日午時,上御壽康齋。入直玉堂,持論語第二卷入侍時,同副承旨李憲琦,副應敎趙琮鎭,持論語第一卷,修撰李墷,持論語第二卷。待敎李鶴秀,記事官朴來謙,記注官文養老,別兼春秋李紀淵以次進伏訖。上開卷命讀。琮鎭讀自子曰居上不寬,止吾何以觀之哉。上曰,下番讀之。墷讀自里仁爲美,止義之與比。上掩卷,命玉堂先退,琮鎭等退出。又命退,承史以次退出。
癸酉十二月十三日午時,上御壽康齋。入直玉堂,持小學第二卷入侍時,同副承旨李憲琦,副校理柳台佐,持小學第二卷,修撰任俊常,持小學第二卷。待敎李鶴秀,假注書權徽,記注官孫錫祚,別兼春秋李紀淵以次進伏訖。上曰,有公事乎?憲琦曰,無公事矣。上開卷命讀。台佐讀自曾子曰身也者父母之遺體也,止不舍也。上曰,有公事乎?憲琦曰,無公事矣。上曰,文義陳之。台佐曰,自家日用常行之道。上曰,有公事乎?憲琦曰,有公事一度矣。上曰,公事入之,仍命玉堂先退,台佐等退出。又命退,承史以次退出。
癸酉十二月十三日午時,上御壽康齋。入直玉,堂持論語入侍時,左副承旨李惟命,應敎趙琮鎭,持論語第五卷,副修撰李墷,持論語第五卷。待敎李鶴秀,假注書李羲肇,記注官車翊修,別兼春秋李紀淵以次進伏訖。上開卷命讀。琮鎭讀自顔淵死子曰,止子樂。上命下番讀之。墷讀自若由也,止不得其死然。上命承旨讀之。惟命讀自子曰夫人,止有中。上命閣臣讀之。鶴秀讀自子曰由之瑟,止未入室也。上曰,文義陳之。琮鎭曰,子樂之樂,或謂曰字之,若以樂言之,樂是七情之一,七情之發皆中節,然後是聖人之眞箇所樂也。上命下番陳之。墷曰,上番拈出一樂字仰對,而若以中庸未發已發之樂,推類觀之,其義尤大矣。上掩卷,命玉堂退,琮鎭等退出。又命〈退〉,承史以次退出。
癸酉十二月十三日午時,上御壽康齋。入直玉堂,持孟子入侍時,左副承旨李惟命,應敎趙琮鎭,持孟子第七卷,副修撰李墷,持孟子第七卷。直閣鄭元容,假注書李羲肇,記注官車翊修,別兼春秋李紀淵以次進伏訖。上開卷命讀。琮鎭讀自君子所性,止可以無饑矣。上命下番讀之。墷讀自所謂西伯,止財不可勝用也。上曰,文義陳之。琮鎭曰,用之以禮云者,卽撙節之義,便無踰禮之患,夫然後財可裕也。上命下番陳之。墷曰,以禮用之,無所踰濫,則財可不匱矣。上命承旨陳之。惟命曰,上下番旣陳無餘,臣則更無可陳之辭矣。上掩卷,命玉堂退,琮鎭等退出。元容起伏奏曰,臣於昨夕,略暴憂愛之忱,未知尙記有於聖衷乎?今日卽慈殿花甲誕辰也,以殿下誠孝,知年之喜,愛日之情,當如何哉?自內進酌之禮,想必躬行,而抑或時刻差早,乃於朝前,有引接廷臣之暇乎?且況今日,冬雨霏微,朝氣陰濕,如此踈冷之所,移時臨御,豈不受損於聖體,貽憂於殿宮乎?臣不勝萬萬焦迫,又此仰達,伏願亟爲還內焉。上命退。元容又起伏奏曰,今日臣僚盈庭,欣告相慶之餘,聞殿下有此臨殿觸冒之擧,擧皆相對憂煎,不勝悶慮。今臣所奏,非但臣一人之言,卽廷臣之所欲共達者也。伏望特賜嘉納,卽命還內,是臣之千萬顒祝。又命退,閣臣,承史以次退出。
癸酉十二月十三日午時,上御壽康齋。入直玉堂,持論語入侍時,同副承旨李憲琦,應敎趙琮鎭,持論語第三卷,副修撰李墷,持論語第三卷。待敎李鶴秀,假注書李羲肇,記注官朴思彦,別兼春秋李紀淵以次進伏訖。上開卷命讀。琮鎭讀自子曰雍也,止日月至焉而已。上命下番讀之。墷讀自季康問仲由,止今汝畫。上曰,文義陳之。琮鎭曰,力不足之力字,非膂力之謂也,乃定力邊也。上命下番陳之。墷曰,上番定力之說,儘有見矣。上掩卷,命玉堂退,琮鎭等退出。又命〈退〉,承史以次退出。
癸酉十二月十三日午時,上御壽康齋。入直玉堂,持論語入侍時,同副承旨李憲琦,應敎趙琮鎭,持論語第四卷,副修撰李墷,持論語第四卷。待敎李鶴秀,假注書李羲肇,記注官朴思彦,別兼春秋李紀淵以次進伏訖。上開卷命讀。琮鎭讀自子曰泰伯其可謂至德也,止不易得也。上命下番讀之。墷讀自子曰篤信好學,止無道則隱也。上命承旨讀之。憲琦讀自邦有道,止富且貴恥也。上命閣臣讀之。鶴秀讀自子曰不在其位,止吾不知之矣。上曰,文義陳之。琮鎭曰,侗而不愿之愿,與鄕愿有間。上命下番陳之。墷曰,狂者多率直之,若不能直,則是無足言也。上掩卷,命玉堂退,琮鎭等退出。又命〈退〉,承史以次退出。
癸酉十二月十三日未時,上御壽康齋。入直玉堂,持論語入侍時,同副承旨李憲琦,應敎趙琮鎭,持論語第五卷,副修撰李墷,持論語第五卷。待敎李鶴秀,假注書李羲肇,記注官朴思彦,別兼春秋李紀淵以次進伏訖。上開卷命讀。琮鎭讀自季氏富於周公,止鳴鼓而攻之,可也。上命下番讀之。墷讀自柴也愚,止由也喭。上曰,文義陳之。琮鎭曰,柴也愚云者,卽謂行不由竇等事也。上命下番陳之。墷曰,曾子魯故篤實,而得聖道之宗也。上掩卷,命玉堂退,琮鎭等退出。又命〈退〉,承史以次退出。
癸酉十二月十三日未時,上御壽康齋。入直玉堂,持論語入侍時,行右承旨李好敏,應敎趙琮鎭,持論語第六卷,副修撰李墷,持論語第六卷。待敎李鶴秀,假注書李羲肇,記注官文養老,別兼春秋李紀淵以次進伏訖。上開卷命讀。琮鎭讀自憲問恥,止不必有仁。上命下番讀之。墷讀自南宮适問於,止若人。上命承旨讀之。好敏讀自子曰君子而不仁,止小人而仁者也。上命閣臣讀之。鶴秀讀自子曰愛之,止勿悔乎。上曰,文義陳之。琮鎭曰,與人交而不能忠告,則竟歸於渝薄之習矣。上命下番陳之。墷曰,只知忠焉而不能乎誨,則其所謂忠者,便歸於婦寺之忠也。上掩卷,命玉堂退,琮鎭等退出。又命〈退〉,承史以次退出。
癸酉十二月十三日未時,上御壽康齋。入直玉堂,持論語入侍時,行右承旨李好敏,應敎趙琮鎭,持論語第七卷,副修撰李墷,持論語第七卷。待敎李鶴秀,假注書李羲肇,記注官文養老,別兼春秋李紀淵以次進伏訖。上開卷命讀。琮鎭讀自陽貨欲見孔子,止如之何。上命下番讀之。墷讀自子曰然,止不食。上命承旨讀之。好敏讀自子曰由也,止其蔽也狂。上命閣臣讀之。鶴秀讀自子曰小子何莫學夫,止草木之名。上曰,文義陳之。琮鎭曰,爲人子者,在家而事親,立朝而事君,實非二致也。上命下番陳之。墷曰,能善於父母者,未有不能忠者也。上命承旨讀之。好敏曰,上下番旣陳文義,臣則別無可陳之辭矣。上掩卷,命玉堂退,琮鎭等退出。又命〈退〉,承史以次退出。
癸酉十二月十三日申時,上御壽康齋。入直玉堂,持詩傳入侍時,行右承旨李好敏,應敎趙琮鎭,持詩傳第一卷,副修撰李墷,持詩傳第一卷。待敎李鶴秀,假注書李羲肇,記注官文養老,別兼春秋李紀淵以次進伏訖。上開卷命讀。琮鎭讀自葛之覃兮,止直言之者也。上命下番讀之。墷自葛之覃其葉莫莫,止歸寧父母。上命承旨讀之。好敏讀自采采卷耳,止賦也。上命閣臣讀之。鶴秀讀自后妣以君子,止不永懷。上〈曰〉,文義陳之。琮鎭曰,永懷·永傷等句,亦可驗出於性情之正也。上命下番陳之。墷曰,思念君子,不失其面,是以謂正風也。上掩卷,命玉堂退,琮鎭等退出。又命〈退〉,承史以次退出。
癸酉十二月十三日申時,上御壽康齋。入直玉堂,持聖學輯要入侍時,同副承旨李憲琦,應敎趙琮鎭,持聖學輯要第一卷,副修撰李墷,持聖學輯要第一卷。待敎李鶴秀,假注書李羲肇,記注官文養老·車翊修以次進伏訖。上開卷命讀。琮鎭讀自子曰夫易,止竊取之矣。上命下番讀之。墷讀自讀史,止便是格物。上曰,文義陳之。琮鎭曰,百代治亂,在於諸史,而善觀史者,先審乎治亂之機也。上命下番陳之。墷曰,治亂之機,只在賢不肖進退之間矣。上掩卷,命玉堂退。又命〈退〉,承史以次退出。
癸酉十二月十三日申時,上御壽康齋。入直玉堂,持詩傳入侍時,同副承旨李憲琦,應敎趙琮鎭,持詩傳第七卷,副校理李墷,持詩傳第七卷。待敎李鶴秀,假注書李羲肇,記注官文養老·車翊修以次進伏訖。上開卷命讀。琮鎭讀自鼓鍾將將,止鼓鍾四章章五句。上命下番讀之。墷讀自楚楚者茨,止章十二句。上曰,文義陳之。琮鎭曰,子子孫孫勿替引之者,可見祭則受福之理也。上命下番陳之。墷曰,有田祿者,致孝乎祭祀,而上番所陳,蓋得其旨矣。上掩卷,命玉堂退,琮鎭等退出。又命〈退〉,承史以次退出。
癸酉十二月十三日申時,上御壽康齋。入直玉堂,持書傳入侍時,同副承旨李憲琦,應敎趙琮鎭,持書傳第八卷,副修撰李墷,持書傳第八卷。待敎李鶴秀,假注書李羲肇,記注官文養老·車翊修以次進伏訖。上開卷命讀。琮鎭讀自其惟王勿以,止祈天永命。上命下番讀之。墷讀自洛邑旣定,止獻卜。上曰,文義陳之。琮鎭曰,伻來獻卜云者,卽郟鼎卜年七百之兆也,其所卜年,卽祈天命也,祈永之本,不出乎諴小民三字也。上命下番陳之。墷曰,上番所引諴小民之義,果是周家祈永之本也。上掩卷,命玉堂退,琮鎭等退出。又命〈退〉,承史以次退出。
癸酉十二月十三日申時,上御壽康齋。入直玉堂,持孟子入侍時,同副承旨李憲琦,應敎趙琮鎭,持孟子第五卷,副修撰李墷,持孟子第五卷。待敎李鶴秀,假注書李羲肇,記注官文養老·車翊修以次進伏訖。上開卷命讀。琮鎭讀自孟子仕,止見於諸侯非禮也。上命承旨讀之。憲琦〈讀〉自萬章曰君餽之,止王公之尊賢者也。上命閣臣讀之。鶴秀讀自萬章曰敢問不見,止禮也。上曰,文義陳之。琮鎭曰,庶人之贄,鶩也,而若往役則往固義也,若未執贄而求見於人主,誠非禮也,亦非分義也。上掩卷,命玉堂退,琮鎭等退出。又命〈退〉,承史以次退出。
癸酉十二月十三日申時,上御壽康齋。入直玉堂,持聖學輯要入侍時,同副承旨李憲琦,應敎趙琮鎭,持聖學輯要第三卷,副修撰李墷,持聖學輯要第三卷。待敎李鶴秀,假注書李羲肇,記注官文養老·車翊修以次進伏訖。上開卷命讀。琮鎭讀自孟子曰存其心,止不知其味。上命下番讀之。墷讀自伊尹曰,止德不孤。上曰,文義陳之。琮鎭曰,直內以敬,方外以義,卽內外交修之工,若只能方外,不能直內,則便有偏枯之患也。上命下番陳之。墷曰,敬義雖是交須者,而若直內則外自方,方外則內自直矣。上掩卷,命玉堂退,琮鎭等退出。又命〈退〉,承史以次退出。
上在昌德宮。停常參·經筵。
李憲琦啓曰,明日乃是小寒,自明日,日暖間視事頉稟之意,敢啓。傳曰,知道。
李惟命啓曰,合辭方張之時,兩司無詣臺之員,事甚未安,除在外·未署經外,呈告人員,竝卽牌招,何如?傳曰,允。
傳于李好敏曰,傳香承旨,馳詣宗廟·景慕宮,奉審摘奸以來。
傳于李憲琦曰,召對爲之。
傳于李憲琦曰,入直玉堂,持論語初卷入侍。
傳于李憲琦曰,入直玉堂,持論語第二卷入侍。
承旨前望單子入之,徐春輔·柳畊·金敎根落點。
李好敏啓曰,藥房提調·副提調,持湯劑來待矣。傳曰,封入。
傳于李惟命曰,入直玉堂,持論語第三卷入侍。
傳于李惟命曰,入直玉堂,持論語第四卷入侍。
傳于李惟命曰,入直玉堂,持論語第五卷入侍。
傳于李憲琦曰,入直玉堂,持論語第六卷入侍。
傳于李憲琦曰,諸承旨,持公事入侍。
傳于徐春輔曰,入直玉堂,持詩傳初卷入侍。
傳于李惟命曰,入直玉堂,持詩傳第二卷入侍。
傳于金敎根曰,入直玉堂,持論語初卷入侍。
傳于李憲琦曰,入直玉堂,持論語第二卷入侍。
李惟命啓曰,假注書南履懋,時無職名,令該曹依例付軍職,冠帶常仕,何如?傳曰,允。
傳于李惟命曰,前判官金在三,令該曹口傳付軍職,使之承候慈宮。
兵曹口傳政事,副司果單金在三。
傳于李好敏曰,入直玉堂,持論語第七卷入侍。
傳于金敎根曰,入直玉堂,持小學初卷入侍。
傳于金敎根曰,入直玉堂,持小學第二卷入侍。
傳于徐春輔曰,入直玉堂,持小學第三卷入侍。
傳于徐春輔曰,入直玉堂,持小學第四卷入侍。
傳于李憲琦曰,入直玉堂,持小學第五卷入侍。
傳于李惟命曰,入直玉堂,持聖學輯要初卷入侍。
傳于李惟命曰,入直玉堂,持聖學輯要第二卷入侍
傳于金敎根曰,入直玉堂,持聖學輯要第三卷入侍。
以左副承旨柳畊牌不進罷職傳旨,傳于李惟命曰,只推。
以司諫李東冕,正言李游夏牌不進罷職傳旨,傳于李惟命曰,只推。
傳于金敎根曰,入直玉堂,持聖學輯要第四卷入侍。
傳于徐春輔曰,入直玉堂,持聖學輯要第五卷入侍。
傳于徐春輔曰,入直玉堂,持聖學輯要第六卷入侍。
傳于徐春輔曰,入直玉堂,持聖學輯要第七卷入侍。
傳于金敎根曰,入直玉堂,持詩傳初卷入侍。
傳于金敎根曰,入直玉堂,持詩傳第二卷入侍。
徐春輔啓曰,吏曹參判洪羲臣,參議金履載牌不進推考傳旨及罷職傳旨,今方捧入,而開政命下之後,如是違牌,事甚未安,參判更爲牌招,何如?傳曰,允。參議只推,一體牌招。
徐春輔,以吏曹言啓曰,宣敎官鄭文始加資事,命下矣。雖以資窮,未經準職,何以爲之?敢稟。傳曰,勿拘。
徐春輔啓曰,右副承旨金敎根入侍,臣春輔吏兵批兼進之意,敢啓。傳曰,知道。
有政。吏批,判書李肇源在外未肅拜,參判洪羲臣進,參議金履載未肅拜,行左承旨徐春輔進。啓曰,判書李肇源在外未肅拜,參議金履載未肅拜,小臣獨政未安,何以爲之?敢稟。傳曰,仍爲之。以李止淵爲應敎,朴蓍壽爲校理,閔命爀爲禮曹判書,尹益烈爲禮曹參判,趙晉和爲左通禮,徐長輔爲右通禮,李興烈爲刑曹正郞,成義浩爲恭陵令,具悌元爲掌樂主簿,王德九爲活人別提,鄭是容爲繕工副奉事,曺錫正爲西學敎授,沈象奎爲軍器提調,李肇源爲瓦署提調。訓鍊都監提調單沈象奎,禁衛提調單沈象奎,御營提調單沈象奎,廣州留守單趙尙鎭,濟州牧使金守基仍任事承傳。承文著作單鄭熙祚,左承旨閔命爀,都承旨金蓍根,以上今加資憲。校理鄭文始,左通禮李德昇,右通禮申星模,今加通政加資事承傳。再政。以金基拓爲獻陵參奉。
兵批,兼判書沈象奎病,參判朴宗正病,參議鄭景祚入直進,參知韓象默病,行左承旨徐春輔進。僉知單尹守任,訓鍊判官單李錫龜,大護軍金蓍根·閔命爀,護軍申溆。副護軍沈奎魯·愼宜學·鄭文始·李德昇·申星模·洪羲俊·李榏·李勉求·李祜植·任聖皐·尹彦喆·林必榮·李允德·李顯道·張東玉·李甲會·李克豐·金·丁若晦。副司果張東厚,副司正李羲肇·南履懋,竝單付。
傳于金敎根曰,入直玉堂,持詩傳第三卷入侍。
傳于金敎根曰,入直玉堂,持詩傳第四卷入侍。
傳于金敎根曰,入直玉堂,持詩傳第五卷入侍。
傳于徐春輔曰,入直玉堂,持詩傳第六卷入侍。
傳于徐春輔曰,入直玉堂,持詩傳第七卷入侍。
持平李履熙啓曰,臣言議風裁之百不猶人,其於風憲之職,豈有堪承之望,而持憲除旨,忽下於跧伏鄕廬之中。臣且惶且感,蹶登途,祗肅恩命,因參賀班,而第臣於合啓中,有私義之不可隨參者,在前如臣情地者,擧皆引避,輒蒙體諒之恩。今臣處義,宜無異同。昨緣慶賀之誕擧,不敢言私,今始來避,尤增悚蹙,以此情踪,其何可晏然蹲冒於臺次乎?請命遞斥臣職。答曰,依啓。
兵曹,以白師誾爲訓鍊都監中軍。
徐春輔,以禮曹言啓曰,以王大妃殿周甲誕辰稱慶慶科庭試,有初試,除初試取稟草記,傳曰,除初試擇日放榜事,命下矣。令日官池景泌推擇,則文武科庭試來三月十一日,放榜同月十六日卯時爲吉云。以此日時定行,何如?傳曰,允。
徐春輔以侍講院言啓曰,卽見慶尙道慶州·尙州·晉州等邑,世子宮入達公都會試券成冊,則試官着名上,不書臣字,有違格例,萬萬駭然。當該試官及不察之道臣,竝從重推考,原成冊還下送,使之卽速改修正上送之意,分付,何如?傳曰,允。
吏曹參議金履載疏曰,伏以天祐宗祊,茀祿無彊,王大妃殿寶甲重回,賀儀誕擧,聖孝冞光,群情胥忭。仍伏念臣待罪下邑,三載于玆,才旣短於理棼,責蔑效於分憂,日夕恐懼,惟譴何是俟。不自意三銓新除,有隕自天,千里趨命,光生道路,臣誠且惶且感,不知所以自措也。是職也古所稱三宰之職,而參論於銓衡,其爲責不輕,其爲任甚要,固非如臣無似,所可濫叨者,而若臣區區私義,竊有異於人者。臣本顓蒙,最居人下,通籍以來,過蒙我先大王庇覆之恩,雨露霜雪,罔非至敎,欲報之德,天地無極,而薄譴始承於匪怒,孤蹤竟阻於終事。仍以罪戾層加,身陷不測,六載海島,萬無一生,倘非我聖上至仁至明,拯濟之昭晰之,安得有今日也?此由臣之才識疎而冥,命道奇而坑坎,至今追惟,魂夢猶悸,榮塗一步,餘念都灰。雖其銜恩感義,不敢爲便訣明時之計,而周旋散秩,以圖餘生不報之報,卽臣心口之所相誓,亦臣忖量之所甚熟者也。今此所叨,世所謂華貫選職,雖使平步名塗者當之,猶且逡巡而却顧,況臣情地之非常,如右所歷陳者哉?今若見得而遺義,貪榮而忘分,不思得隴之幸,全忽在莒之戒,是臣違初心而喪素守者,殿下亦奚取於臣哉?若乃人望之不叶,器識之無取,不待臣之自暴,聖明亦想已俯燭無餘矣。庚牌儼臨,承膺無路,玆敢畢陳衷懇,仰瀆崇嚴。伏乞天地父母,哀之憐之,亟賜鞶遞,永刊銓職,仍治臣逋慢之罪,以肅朝綱,千萬幸甚。臣無任云云。省疏具悉。爾其勿辭察職。
癸酉十二月十四日卯時,上御壽康齋。召對入侍時,參贊官李憲琦,持孟子第七卷,侍講官趙琮鎭,持孟子第七卷,檢討官李墷,持孟子第七卷,待敎李鶴秀,持孟子第七卷,假注書南履懋,持孟子第七卷,記注官文養老,持孟子第七卷,記注官車翊修,持孟子第七卷,以次進伏訖。上開卷命讀。琮鎭讀自民非水火,止利天下爲之。墷讀自子莫執中,止廢百也。命參贊官讀之。憲琦讀自曰饑者,止皆有害。命閣臣讀之。鶴秀讀自人能無以,止不自爲憂矣。上曰,文義陳之。琮鎭曰,人無以飢渴爲心害者,不可苟免貧賤,至爲害於自己之心也。上曰,下番陳之。墷曰,上番所奏好矣。上命玉堂先退,琮鎭等退出。又命退,承史以次退出。
癸酉十二月十四日卯時,上御壽康齋。入直玉堂,持論語初卷入侍時,同副承旨李憲琦,副應敎趙琮鎭,持論語初卷,修撰李墷,持論語初卷。待敎李鶴秀,假注書南履懋,記注官文養老·車翊修以次進伏訖。上開卷命讀。琮鎭讀自子曰不患人,止不踰矩。上曰,下番讀之。墷讀自孟懿子問孝,止祭之以禮。上曰,文義陳之。琮鎭曰,生事以禮者,人子事親之道,務從禮也。上曰,下番陳之。墷曰,詩三百,一言蔽之曰思無邪,思無邪卽誠也。上命掩卷,玉堂先退,琮鎭等退出。又命退,承史以次退出。
癸酉十二月十四日辰時,上御壽康齋。入直玉堂,持論語二卷入侍時,同副承旨李憲琦,副應敎趙琮鎭,持論語二卷,修撰李墷,持論語二卷。待敎李鶴秀,假注書南履懋,記注官文養老·朴思彦以次進伏訖。上開卷命讀。琮鎭讀自子曰君子懷德,止多怨。上曰,下番讀之。墷讀自子曰能以禮讓,止求爲可知也。上曰,文義陳之。琮鎭曰,求爲可知云者,先盡其在我之實,則人可得知之也。且學者之工夫,不可以求知爲心也。上曰,下番陳之。墷曰,此言禮讓爲國,若非以禮爲國,則固不可治也,雖以禮而無讓之實,則徒文具耳。上命掩卷,玉堂先退,琮鎭等先退出。又命退,承史以次退出。
癸酉十二月十四日辰時,上御壽康齋。入直玉堂持論語三卷入侍時,右承旨李惟命,副應敎趙琮鎭,持論語三卷,修撰李墷,持論語三卷。待敎李鶴秀,假注書南履懋,記注官車翊修·文養老以次進伏訖。上開卷命讀。琮鎭讀自子謂子夏曰,止子曰孟之反。上曰,下番讀之。墷讀自不伐,止今之世矣。上曰,文義陳之。琮鎭曰,若非祝鮀之佞,宋朝之美,難免云者,深慨當時之受便佞,好美容之習也。上曰,下番陳之。墷曰,人皆欲矜己誇人,而孟之反則能不矜不誇,而曰不敢後也,馬不前也,此所以爲夫子稱之也。上命掩卷,玉堂先退,琮鎭等退出。又命退,承史以次退出。
癸酉十二月十四日辰時,上御壽康齋。入直玉堂,持論語四卷入侍時,右承旨李惟命,副應敎趙琮鎭,持論語四卷,修撰李墷,持論語四卷。待敎李鶴秀,假注書南履懋,記注官文養老·車翊修以次進伏訖。上開卷命讀。琮鎭讀自子曰巍巍乎舜,止有文章。上曰,下番讀之。墷讀自舜有臣五人,止其可謂至德也已矣。上曰,文義陳之。琮鎭曰,以文王服事殷,謂之至德者,如謂泰伯至德之義,蓋其義也,可謂深且大矣。上命掩卷,玉堂先退,琮鎭等退出。又命退,承史以次退出。
癸酉十二月十四日辰時,上御壽康齋。入直玉堂,持論語五卷入侍時,右承旨李惟命,副應敎趙琮鎭,持論語五卷,修撰李墷,持論語五卷。待敎李鶴秀,假注書南履懋,記注官文養老·車翊修以次進伏訖。上開卷命讀。琮鎭讀自子曰回也其庶乎,止色莊者乎。上曰,下番讀之。墷讀自子路問聞斯行,止亦不從也。上曰,文義陳之。琮鎭曰,具臣云者,備臣數之謂也,爲人臣不能盡道,招具臣之目,則不足謂人臣也。上命掩卷,玉堂先退,琮鎭等退出。又命退,承史以次退出。
癸酉十二月十四日辰時,上御壽康齋。入直玉堂,持論語六卷入侍時,同副承旨李憲琦,副應敎趙琮鎭,持論語六卷,修撰李墷,持論語六卷。待敎李鶴秀,假注書南履懋,記注官文養老·車翊修以次進伏訖。上開卷命讀。琮鎭讀自子曰爲命,止子曰惠人也。上曰,下番讀之。墷讀問子西,止無怨言。上曰,文義陳之。琮鎭曰,沒齒無怨言云者,管仲見孚於人,故能使人無怨言也。上命掩卷,玉堂先退,琮鎭等退出。又命退,承史以次退出。
癸酉十二月十四日辰時,上御壽康齋。入直玉堂,持論語七卷入侍時,都承旨李好敏,副應敎趙琮鎭,持論語七卷,修撰李墷,持論語七卷。待敎李鶴秀,假注書南履懋,記注官文養老·孫錫祚以次進伏訖。上開卷命讀。琮鎭讀自子謂伯魚曰,止云乎哉。上曰,下番讀之。墷讀自子曰色厲,止德之賊也。上曰,文義陳之。琮鎭曰,鄕愿之性狀,孟子亦詳言之,而似德非德,故至謂之賊也。好敏所啓,此時必多上京守令,催促下送,何如?上曰,以下敎催促。上命掩卷,玉堂先退,琮鎭等退出。又命退,承史以次退出。
癸酉十二月十四日辰時,上御壽康齋。入直玉堂,持小學入侍時,參贊官金敎根,副應敎趙琮鎭持小學第二卷,修撰李墷,持小學第二卷。待敎李鶴秀,假注書李羲肇,記注官車翊修,別兼春秋李紀淵以次進伏訖。上開卷命讀。琮鎭讀自孟子曰設爲庠序,止著綦。上命讀下番。墷讀自婦事舅姑,止以敬父執。上曰,文義陳之。琮鎭曰,五十命爲大夫者,未必一切以五十爲定,而大抵古制如此矣。上曰,下番陳之。墷曰,上番所陳甚好,臣則別無可達之辭矣。上掩卷,仍命玉堂先退,琮鎭等先退。又命退,承史以次退出。
癸酉十二月十四日辰時,上御壽康齋。入直玉堂,持小學入侍時,參贊官金敎根,副應敎趙琮鎭,持小學第一卷,修撰李墷,持小學第一卷。待敎李鶴秀,假注書李羲肇,記注官孫錫祚,別兼春秋李紀淵以次進伏訖。上開卷命讀。琮鎭讀自十年出就外傅,止七十致仕。上曰,文義陳之。琮鎭曰,下氣怡聲者,事父母舅姑之禮也。以論語色難之語參看,似好矣。上命下番陳文義。墷曰,此言子事父母之道,而自八歲入小學,以立根基,大學亦不過自此推去矣。上掩卷,命玉堂退,琮鎭等退出。又命退,承史以次退出。
癸酉十二月十四日午時,上御壽康齋。入直玉堂,持聖學輯要二卷入侍時,右承旨李惟命,副應敎趙琮鎭,持聖學輯要二卷,修撰李墷,持聖學輯要二卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。琮鎭讀自易有太極,止故君子之道善矣。上曰,下番讀之。墷讀自是故形而上者,止無極太極。上曰,文義陳之。琮鎭曰,無極而太極,卽周廉溪圖說,而太極二字,孔夫子所訓無極二字,見於兩家書,而與此無極之義,元不同矣。古人謂此五字外,着他字不得,故自無極之自字,朱子常辨責之,而太極之妙,有何槪見也?上命掩卷,玉堂先退,琮鎭等退出。又命退,承史以次退出。
癸酉十二月十四日午時,上御壽康齋。諸承旨持公事入侍持,行都承旨李好敏,行左承旨徐春輔,右承旨李惟命,同副承旨李憲琦,假注書南履懋,記注官文養老·車翊修,待敎李鶴秀以次進伏訖。上曰,公事讀之。好敏曰,臣戶房無公事矣。春輔曰,臣吏房無公事矣。惟命讀平安監司鄭晩錫狀啓內,義州府尹書目據謝恩使行驛官馬匹事。上曰,公事入之。仍命以次退出,好敏等以次退出。又命退,承史·閣臣以次退出。
癸酉十二月十四日午時,上御壽康齋。入直玉堂,持詩傳初卷入侍時,行左承旨徐春輔,副應敎趙琮鎭,持詩傳初卷,修撰李墷,持詩傳初卷,待敎李鶴秀,假注書南履懋,記注官文養老·孫錫祚以次進伏訖。上開卷命讀。琮鎭讀自陟彼高岡,止無嫉妬之心。上曰,下番讀之。墷讀自故衆妾,止樛木三章章四句。上曰,文義陳之。琮鎭曰,福履綏之,將之成之云者,由文王修齊之治,受天百祿也。上命掩卷,玉堂先退,琮鎭等退出。又命退,承史以次退出。
癸酉十二月十四日午時,上御壽康齋。入直玉堂,持詩傳二卷入侍時,右承旨李惟命,副應敎趙琮鎭,持詩傳二卷,修撰李墷,持詩傳二卷。待敎李鶴秀,假注書南履懋,記注官文養老·孫錫祚以次進伏訖。上開卷命讀。琮鎭讀自終風且暴,止悠悠我思。上曰,下番讀之。墷讀自終風且曀,止自言其所爲。上曰,文義陳之。琮鎭曰,土國城漕,我獨南行云者,當時二國,多興土功,故致其吾民之怨也。大抵人國,宜戒土功也。上命掩卷,玉堂先退,琮鎭等退出。又命退,承史以次退出。
癸酉十二月十四日午時,上御壽康齋。入直玉堂,持論語初卷入侍時,右副承旨金敎根,副應敎趙琮鎭,持論語初卷,修撰李墷,持論語初卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。琮鎭讀自孟武伯問孝,止何以別乎。上曰,下番讀之。墷讀自子夏問孝,止子曰視其所以。上曰,文義陳之。琮鎭曰,顔子雖如愚,而其發見實工處,實非愚也。上命掩卷,玉堂先退,琮鎭等退出。又命退,承史以次退出。
癸酉十二月十四日午時,上御壽康齋。入直玉堂,持論語二卷入侍時,同副承旨李憲琦,副應敎趙琮鎭,持論語二卷,修撰李墷,持論語二卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。琮鎭讀自子曰回乎吾道一以貫之,止忠恕而已矣。上曰,下番讀之。墷讀自子曰君子喩於義,止子曰事父母。上曰,文義陳之。琮鎭曰,子曰見賢思齊,若見人之賢而不思企及之道,則學者無進修之益矣。上命掩卷,玉堂先退,琮鎭等退出。又命退,承史以次退出。
癸酉十二月十四日午時,上御壽康齋。入直玉堂,持小學三卷入侍時,行左承旨徐春輔,副應敎趙琮鎭,持小學三卷,修撰李墷,持小學三卷。待敎李鶴秀,假注書南履懋,記注官車翊修,別兼春秋李紀淵以次進伏訖。上開卷命讀。琮鎭讀自居處恭,止見得思義。上曰,下番讀之。墷讀自曾子曰君子所貴乎,止修身踐言謂之善行。上曰,文義陳之。琮鎭曰,踐言云者,言顧行行顧言之義也,言而能踐,實是修身之實工也。上命掩卷,玉堂先退,琮鎭等退出。又命退,承史以次退出。
癸酉十二月十四日午時,上御壽康齋。入直玉堂,持小學四卷入侍時,行左承旨徐春輔,副應敎趙琮鎭,持小學四卷,修撰李墷,持小學四卷。待敎李鶴秀,假注書南履懋,記注官車翊修,別兼春秋李紀淵以次進伏訖。上開卷命讀。琮鎭讀自詩曰天生烝民,止爲小學五篇。上曰,下番讀之。墷讀自橫渠張先生曰敎小兒,止只依舊。上曰,文義陳之。琮鎭曰,從幼便驕惰,最是人子之病痛。大抵小學,卽做人樣子,宜以克去一驕字,爲擊蒙之要道矣。上命掩卷,玉堂先退,琮鎭等退出。又命退,承史以次退出。
癸酉十二月十四時午時,上御壽康齋。入直玉堂,持小學五卷入侍時,同副承旨李憲琦,副應敎趙琮鎭,持小學五卷,修撰李墷,持小學五卷。待敎李鶴秀,假注書南履懋,記注官車翊修,別兼春秋李紀淵以次進伏訖。上開卷命讀。琮鎭讀自霍光出入,止不失尺寸。上曰,文義陳之。琮鎭曰,漢武朝廷,非無人而如田蚡·張湯而已。惟以一汲黯,爲漢廷重臣,漢廷無汲黯,則漢廷無以成樣矣。汲黯不見用於當時,致有百世之所歎,是極惜歎處也。上命掩卷,玉堂先退,琮鎭等退出。又命退,承史以次退出。
癸酉十二月十四日午時,上御壽康齋。入直玉堂,持聖學輯要入侍時,右承旨李惟命,副應敎趙琮鎭,持聖學輯要,修撰李墷,持聖學輯要。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。琮鎭讀自天命之謂性,止天下之達道也。上曰,下番讀之。墷讀自致中和,止古之欲明明德。上曰,文義陳之。琮鎭曰,明明德,明其本然之明德,無所昏蔽也。上命掩卷,玉堂先退,琮鎭等退出。又命退,承史以次退出。
癸酉十二月十四日未時,上御壽康齋。入直玉堂,持聖學輯要三卷入侍時,右副承旨金敎根,副應敎趙琮鎭,持聖學輯要三卷,修撰李墷,持聖學輯要三卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。琮鎭讀自敬勝怠者,止一言而蔽之曰思無邪。上曰,下番讀之。墷讀自子曰君子無不敬也,止姦聲亂色不留聰明。上曰,文義陳之。琮鎭曰,敬身爲大之義,爲要切矣。今日風寒如此,伏願御房堗溫煖處,引接臣等,而亦伏望進御毛具焉,區區下情,敢此仰達。上命掩卷,玉堂先退,琮鎭等退出。又命退,承史以次退出。
癸酉十二月十四日未時,上御壽康齋。入直玉堂,持聖學輯要四卷入侍時,右副承旨金敎根,副應敎趙琮鎭,持聖學輯要四卷,修撰李墷,持聖學輯要四卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。琮鎭讀自用天之道,止庶人之孝也。上曰,下番讀之。墷讀自故自天子,止而患不及者未之有也。上曰,文義陳之。琮鎭曰,孝于親者,宜以謹身爲重矣。上命掩卷,玉堂先退,琮鎭等退出。又命退,承史以次退出。
癸酉十二月十四日未時,上御壽康齋。入直玉堂,持聖學輯要五卷入侍時,行左承旨徐春輔,副應敎趙琮鎭,持聖學輯要五卷,修撰李墷,持聖學輯要五卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。琮鎭讀自箕子曰皇建,止而衆星拱之。上曰,下番讀之。墷讀自子曰道千乘之國,止子曰庶矣哉。上曰,文義陳之。琮鎭曰,節用愛民,使民以時,此兩句,宋李沆嘗所欽誦者,大抵治民之要道也。上命掩卷,玉堂先退,琮鎭等退出,又命退,承史以次退出。
癸酉十二月十四日未時,上御壽康齋。入直玉堂,持聖學輯要六卷入侍時,行左承旨徐春輔,副應敎趙琮鎭,持聖學輯要六卷,修撰李墷,持聖學輯要六卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。琮鎭讀自規矩方圓之至也,止賊其民者也。上曰,下番讀之。墷讀自說曰人求多問,止非說惟聞。上曰,文義陳之。琮鎭曰,傅說云學于古訓,若不能學于古人之訓,則必無以得焉者矣。上命掩卷,玉堂先退,琮鎭等退出。又命退,承史以次退出。
癸酉十二月十四日未時,上御壽康齋。入直玉堂,持聖學輯要七卷入侍時,行左承旨徐春輔,副應敎趙琮鎭,持聖學輯要七卷,修撰李墷,持聖學輯要七卷。待敎李鶴秀,假注書南履懋,記注官車翊修,別兼春秋李紀淵以次進伏訖。上開卷命讀。琮鎭讀自子曰巍巍乎,止與國人止於信。上曰,下番讀之。墷讀自子曰三分天下,止其可謂至德也已矣。上曰,文義陳之。琮鎭曰,止於信之信,以四端比之,五行爲土,信之爲基於吾人如是矣。上命掩卷,玉堂先退,琮鎭等退出。又命退,承史以次退出。
癸酉十二月十四日申時,上御壽康齋。入直玉堂,持詩傳初卷入侍時,右副承旨金敎根,副應敎趙琮鎭,持詩傳初卷,修撰李墷,持詩傳初卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。琮鎭讀自螽斯羽㱡㱡兮,止子孫衆多比之。上曰,下番讀之。墷讀自螽斯羽薨薨兮,止文王之化,自家而國。上曰,文義陳之。琮鎭曰,桃夭詩婚姻以時,槪可見文王之化矣。上命掩卷,玉堂先退,琮鎭等退出。又命退,承史以次退出。
癸酉十二月十四日申時,上御壽康齋。入直玉堂,持詩傳二卷入侍時,右副承旨金敎根,副應敎趙琮鎭,持詩傳二卷,修撰李墷,持詩傳二卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。琮鎭讀自從孫子仲,止與子偕老。上曰,下番讀之。墷讀自于嗟活兮,止不我信兮賦也。上曰,文義陳之。琮鎭曰,擊鼓詩,卽怨戌役之意,別無他義矣。上掩卷,命玉堂先退,琮鎭等退出。又命退,承史以次退出。
癸酉十二月十四日申時,上御壽康齋。入直玉堂,持詩傳三卷入侍時,右副承旨金敎根,副應敎趙琮鎭,持詩傳三卷,修撰李墷,持詩傳三卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。琮鎭讀自有兎爰爰雉罹于羅,止尙寐無訛。上曰,下番讀之。墷讀自有兎爰爰雉罹于罦,止尙寐無覺。上曰,文義陳之。琮鎭曰,兎爰詩,周室衰微時事,而別無深義之可言矣。上掩卷,命玉堂先退,琮鎭等退出。又命退,承史以次退出。
癸酉十二月十四日申時,上御壽康齋。入直玉堂,持詩傳四卷入侍時,右副承旨金敎根,副應敎趙琮鎭,持詩傳四卷,修撰李墷,持詩傳四卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。琮鎭讀自揚之水白石皓皓,止云何其憂。上曰,文義陳之。琮鎭曰,揚水喩晉,白石喩曲沃,無他奧旨矣。上掩卷,命玉堂先退,琮鎭等退出。又命退,承史以次退出。
癸酉十二月十四日申時,上御壽康齋。入直玉堂,持詩傳五卷入侍時,右副承旨金敎根,副應敎趙琮鎭,持詩傳五卷,修撰李墷,持詩傳五卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。琮鎭讀自呦呦鹿鳴,食野之苹,止是則是傚。上曰,下番讀之。墷讀自是則是傚,止嘉賓式燕以敖。上曰,文義陳之。琮鎭曰,我有嘉賓,德音孔昭,與示我周行同義矣。上掩卷,命玉堂先退,琮鎭等退出。又命退,承史以次退出。
癸酉十二月十四日申時,上御壽康齋。入直玉堂,持詩傳六卷入侍時,右副承旨金敎根,副應敎趙琮鎭,持詩傳六卷,修撰李墷,持詩傳六卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。琮鎭讀自心之憂矣,止于何不臧。上曰,下番讀之。墷讀自曄曄震電,止艶妻煽方處。上曰,文義陳之。琮鎭曰,日月薄蝕,無非災異,而月蝕則猶有陰衰陽盛底義,而至若日蝕,則乃陽微之義,人主代天之治,宜懋扶陽之直矣。上命掩卷,玉堂先退,琮鎭等退出。又命退,承史以次退出。
癸酉十二月十四日申時,上御壽康齋。入直玉堂,持詩傳七卷入侍時,右副承旨金敎根,副應敎趙琮鎭,持詩傳七卷,修撰李墷,持詩傳七卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。琮鎭讀自信彼南山,止受天之祜。上曰,下番讀之。墷讀自祭以淸酒,止取其血膋。上命掩卷,玉堂先退,琮鎭等退出。又命退,承史以次退出。
上在昌德宮。停常參·經筵。
藥房都提調金思穆,提調朴宗來,副提調李好敏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
金敎根啓曰,合辭方張之時,兩司無詣臺之員,事甚未安,除在外·未署經外,呈告人員,竝卽牌招,何如?傳曰,允。
金敎根啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
金敎根啓曰,禁衛營將官來言,今日本營軍兵,日次私習云矣,敢啓。傳曰,知道。
金敎根啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金敎根曰,入直玉堂,持孟子初卷入侍。
傳于金敎根曰,入直玉堂,持孟子第二卷入侍。
傳于李憲琦曰,入直玉堂,持孟子第三卷入侍。
傳于徐春輔曰,吏兵房承旨,持褒貶啓本入侍。
傳于李好敏曰,藥房入侍,大臣·閣臣同爲入侍。
傳于徐春輔曰,入直玉堂,持詩傳初卷入侍。
李好敏啓曰,藥房三提調,持湯劑來待矣。傳曰,封入。
備忘記,坡州牧使李鼎會下直,長弓一張,長箭一部,片箭一部,筒兒一箇賜給。
傳于徐春輔曰,入直玉堂,持詩傳第二卷入侍。
傳于徐春輔曰,入直玉堂,持詩傳第三卷入侍。
傳于李憲琦曰,入直玉堂,持詩傳第四卷入侍。
傳于李憲琦曰,入直玉堂,持詩傳第五卷入侍。
傳于李憲琦曰,入直玉堂,持詩傳第六卷入侍。
李好敏啓曰,假注書李羲肇,身病猝重,勢難察任,今姑改差,何如?傳曰,允。
金敎根啓曰,大司憲鄭尙愚牌不進,執義宋啓榦,掌令崔禧延·權漢緯在外,持平鄭禮容未署經,一員未差,監察茶時之意,敢啓。傳曰,知道。
傳于李憲琦曰,入直玉堂,持詩傳第七卷入侍。
傳于李憲琦曰,入直玉堂,持詩傳第八卷入侍。
傳于李憲琦曰,入直玉堂,持詩傳第九卷入侍。
傳于李憲琦曰,入直玉堂,持詩傳第十卷入侍。
傳于金敎根曰,入直玉堂,持論語初卷入侍。
傳于金敎根曰,入直玉堂,持論語第二卷入侍。
傳于金敎根曰,入直玉堂,持論語第三卷入侍。
傳于徐春輔曰,入直玉堂,持論語第四卷入侍。
以司諫李東冕,正言李游夏牌不進罷職傳旨,傳于金敎根曰,只推。
傳于徐春輔曰,入直玉堂,持論語第五卷入侍。
傳于徐春輔曰,入直玉堂,持論語第六卷入侍。
傳于徐春輔曰,入直玉堂,持論語第七卷入侍。
傳于徐春輔曰,入直玉堂,持孟子初卷入侍。
傳于李憲琦曰,入直玉堂,持小學初卷入侍。
傳于李憲琦曰,入直玉堂,持書傳初卷入侍。
傳于李憲琦曰,入直玉堂,持書傳第二卷入侍。
金敎根啓曰,臣敬奉聖敎,馳往義禁府則無時囚,仍爲馳往典獄署,取閱囚徒案,則殺獄罪人二十二名,御寶僞造罪人六名,大將牌偸竊罪人一名,印信僞造罪人二名,烽臺放火罪人一名,俱是重囚,故竝爲仍囚。其餘各司雜犯,毆打招引,公穀不卽備納罪人金聖玉·白召史·李成祿·趙興伊·元季孫·金聖仁·李元浩·李卜伊·申聖學·金三得·金萬斤·尹奉云·張得只·李再信·朴成大·咸宗玉·朴快孫·金有大·金成官·金大春·李昌起·尹龍卜·金浩連等二十三名,旣係輕囚,故竝依傳敎放送之意,敢啓。傳曰,知道。
傳于李憲琦曰,入直玉堂,持書傳第三卷入侍。
傳于李憲琦曰,入直玉堂,持書傳第四卷入侍。
傳于李憲琦曰,入直玉堂,持書傳第五卷入侍。
傳于李憲琦曰,入直玉堂,持書傳第六卷入侍。
傳于柳畊曰,入直玉堂,持書傳第七卷入侍。
傳于柳畊曰,入直玉堂,持書傳第八卷入侍。
傳于柳畊曰,入直玉堂,持書傳第九卷入侍。
傳于柳畊曰,入直玉堂,持書傳第十卷入侍。
傳于柳畊曰,入直玉堂,持孟子初卷入侍。
傳于柳畊曰,入直玉堂,持孟子第二卷入侍。
傳于柳畊曰,入直玉堂,持小學第五卷入侍。
傳于柳畊曰,入直玉堂,持小學初卷入侍。
傳于柳畊曰,入直玉堂,持小學第二卷入侍。
傳于柳畊曰,入直玉堂,持小學第三卷入侍。
傳于柳畊曰,入直玉堂,持小學第四卷入侍。
傳于李憲琦曰,入直玉堂,持小學第五卷入侍。
傳于李憲琦曰,坐直承旨入侍。
李羲肇改差,代以朴宗學爲假注書。
柳畊,以奎章閣言啓曰,景慕宮·望廟樓,今望奉審無頉之意,敢啓。傳曰,知道
柳畊,以弘文館言啓曰,新除授應敎李止淵,校理朴蓍壽,竝卽牌招察任,何如?傳曰,知道。
徐春輔,以耆老所言啓曰,本所堂上,多有身病,無參坐之人,今癸酉秋冬等褒貶,限內不得磨勘之意,敢啓。傳曰,知道。
徐春輔,以議政府領·左相意啓曰,今癸酉年秋冬等褒貶,司錄啓本中,刀擦一處矣,敢啓。傳曰,知道。
徐春輔,以儀賓府言啓曰,本府郞廳矣,今癸酉年秋冬等褒貶等第,當爲磨勘,而堂上不備,限內不得爲之之意,敢啓。傳曰,知道。
徐春輔,以忠勳府言啓曰,本府今癸酉年秋冬等褒貶,當爲磨勘,而有司堂上鰲恩君臣李敬一,有身病,錦豊君臣朴崙壽,時在外任,限內不得爲之之意,敢啓。傳曰,知道。
徐春輔,以敦寧府言啓曰,府郞廳等今秋冬等褒貶等第,當爲磨勘,而以領事身病,不得爲之之意,敢啓。傳曰,知道。
徐春輔,以中樞府言啓曰,本府郞廳及醫員錄事等,今癸酉年秋冬等褒貶,當爲等第,而領中樞府事臣李時秀有身病,判中樞府事臣徐龍輔·徐邁修,俱在外,限內不得磨勘之意,敢啓。傳曰,知道。
徐春輔,以吏曹言啓曰,今秋冬等褒貶,當爲磨勘,而本曺堂上有故,限內不得磨勘之意,敢啓。傳曰,知道。
徐春輔,以吏曹言啓曰,上京及未下直守令,皆令催促下送事,命下矣。自臣曺催促,則未下直守令坡州牧使李鼎會,纔已下去,成川府使李文會,懷德縣監李普漢,再明日當爲辭朝云。上京守令延安府使權晙,遂安郡守姜浚欽,俱以親病危重,不得下去云,其親病旣如是,則有難强令還任,改差。保寧縣監尹孝植,楊州地受由在外,卽爲還官之意,關飭該道臣處,何如?傳曰,允。
柳畊,以奎章閣言啓曰,本閣今癸酉年秋冬等褒貶,當爲磨勘,而提學南公轍·徐榮輔,俱以身病,不得擧行,外閣褒貶,亦不得爲之之意,敢啓。傳曰,知道。
柳畊,以禮曹言啓曰,本曹今癸酉年秋冬等褒貶,當爲磨勘,而判書·參判未差,限內不得爲之之意,敢啓。傳曰,知道。
柳畊,以弘文館領館事意啓曰,本館今秋冬等褒貶,當爲磨勘,而大提學不備,限內不得爲之之意,敢啓。傳曰,知道。
李好敏,以宣惠廳都提調意啓曰,本廳郞廳等今癸酉秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
李好敏,以戶曹言啓曰,本曹郞廳及所屬各司官員,今秋冬等褒貶,當爲磨勘,而臣相璜有身病,限內不得磨勘之意,敢啓。傳曰,知道。
李好敏,以漢城府言啓曰,本府郞廳及五部官員,今癸酉年春夏等褒貶,因堂上有故,限內不得磨勘之意,曾已頉啓矣。其時官員,已多遷轉,無可考績,依近例本府郞廳褒貶蕩滌,而戶曹所磨勘五部官員褒貶,一體蕩滌之意,分付戶曹,何如?傳曰,允。
金敎根,以都摠府言啓曰,本府郞廳及部將等,今癸酉年秋冬等褒貶,當爲磨勘,而都摠管金在昌未肅拜,限內不得設行之意,敢啓。傳曰,知道。
金敎根,以兵曹言啓曰,本曹今癸酉年秋冬等褒貶等第,磨勘以入,而曹所屬軍器寺·司僕寺·訓鍊院部將·津渡別將等褒貶,因各其司提調及堂上有故,不得一體磨勘之意,敢啓。傳曰,知道。
金敎根,以義禁府言啓曰,今秋冬等府郞廳褒貶等第,當爲磨鍊以入,而非但諸堂之有故,臣集斗身病猝重,限內不得擧行之意,敢啓。傳曰,知道。
金敎根,以刑曹言啓曰,本曹褒貶磨勘時,本曹參議,例與刑房承旨,同爲磨勘,而該房承旨有故,不得磨勘以入之意,敢啓。傳曰,知道。
李憲琦,以工曹言啓曰,本曹郞廳今癸酉年秋冬等褒貶及屬司掌苑署官員等,今癸酉年秋冬等褒貶,合二度磨勘以入,而屬司中尙衣院。繕工監·造紙署·瓦署·典涓司,今癸酉年秋冬等褒貶,因各該司提調有故。限內不得磨勘,而去春夏等屬司褒貶,其時各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
金敎根,以濬川司都提調意啓曰,本司都廳及郞廳今癸酉年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
金敎根,以訓鍊都監都提調意啓曰,本局從事官禁松參軍及諸將官等,今癸酉年秋冬等褒貶,當爲等第,而都提調臣李時秀,以身病,限內不得磨勘之意,敢啓。傳曰,知道。
金敎根,以禁衛營都提調意啓曰,本營從事官及諸將官今癸酉秋冬等褒貶,當爲等第,而臣載瓚有身病,限內不得磨勘之意,敢啓。傳曰,知道。
金敎根,以御營廳言啓曰,本廳從事官及諸將官,今癸酉年秋冬等褒貶,當爲等第,而都提調臣徐龍輔在外,限內不得磨勘之意,敢啓。傳曰,知道。
廣州府留守趙尙鎭疏曰,伏以天休用申,茀祿川至,東朝瑞甲,千秋之慶節載屆,慈宮邵齡,八旬之寶籌光躋,大庭縟儀,次第誕擧,聖孝冞隆,群情胥忭。仍伏念臣猥叨銓任,向遭臺評,情地危蹙,泯伏度日,聖恩幸蒙於褫鞶,微諒獲全於守株,病孱之喘,安意調息,區區感戴,與天無極。不自意南城保釐之命,忽下此際,低望特點,恩出常格,臣於是,且惶且感,不知所以自措也。噫,居留之任,孰非難愼,而惟玆漢南一府,地望自別,處畿甸要衝之地,任上游保障之寄。樓櫓之增修也,軍籍之管轄也,餉儲之委輸也,俱係民國之重,亦關陰雨之備,而比年以來,歉荒荐仍,凋弊轉甚。此時懷保之政,實難其人,至若臣者,材非剸理,年迫衰暮,精力旣無以耐煩,威望又無以彈壓,內自循省,決知其萬萬不稱,而今乃一朝擧畀,不少留難,是何誤恩之至於此耶?臣若徒懷感激,濫據隆寄,則尸素之愧,自知難免,而況於彈墨未乾之時,尤何敢諉以外職之有間,揚揚冒赴也哉?玆敢略具短章,仰瀆崇聽。伏乞聖慈,俯賜諒察,特許鐫改臣新授職任,以幸公私,不勝大願。臣無任云云。答曰,省疏具悉。卿其勿辭察任。
漢城府右尹李庚運疏曰,伏以惟天惟祖宗,佑我家邦,我慈聖殿下寶齡,已躋周甲,瑞節又屆誕辰,上下同慶,中外齊歡,區區下情,竊不勝蹈忭之至。仍伏念臣之陳疏尋鄕,已有月矣。情禮少伸於環墓,事役粗完於修城,莫非君恩所賜,自不覺感涕之被面,而所帶職名,旣不得鞶遞,則宜亟反面之不暇而所患賤疾,始祟於行役之餘,越添於沍寒之交。喘劇而呼吸斷續,氣索而頭目暈眩,當寢則睫不得交,當食則胃不能受,外此醜穢之狀,有不敢煩陳。而又於房闥之內,偶然失足,驚血入裏,酸痛無比,戶庭咫尺,亦不得轉移,罪積瘝曠,跡涉逋漫,日夕兢惶,不知所出。顧今邦慶無前,庭賀有日凡厥臣庶,莫不歡欣蹈舞,而臣則秩是諸宰之後,職非庶僚之比,而目下病狀,雖欲擔曳前進,其勢末由。瞻望象魏,情爽飛越,一日之間,欲起而還仆者屢矣,有臣如此,生不如死。噫,今臣犬馬之齒,已及七耋矣。以年則桑楡也,以質則樗櫟也。重以自來宿疾,便成癃痼,雖在閑漫之職,猶難虛縻,況此詞訟之地,何可堪承?冒沒一肅,雖緣義分之所怵,夤緣久據,實非筋力之可强。顧臣一半分所自效者,惟在於陳力就列,而乃至於莫重莫大之賀班,而尙不得趨造,則虧分闕禮,罪當何居?惶隕震越,實欲溘然而不可得也,疾痛而呼天呼父母,卽人情之不能自已者,衷情所迫,不避僭猥,力疾治疏,縣道陳聞。伏乞聖慈,俯垂矜察,亟遞臣京兆之任,仍治臣讀擾之罪,以安私分,以昭法紀,千萬幸甚。臣無任云云。答曰,省疏具悉。所請依施。
癸酉十二月十五日卯時,上御壽康齋。入直玉堂,持孟子初卷入侍時,右副承旨金敎根,副應敎趙琮鎭,持孟子初卷,修撰李墷,持孟子初卷。待敎李鶴秀,假注書南履懋,記注官車翊修·孫錫祚以次進伏訖。上開卷命讀。琮鎭讀自孟子見梁惠王,止何以利吾國。上曰,下番讀之。墷讀自大夫曰,止不饜。上曰,文義陳之。琮鎭曰,戰國時全尙功利,故梁王以利爲言,而孟子引仁義以導迪之矣。上命掩卷,玉堂先退,琮鎭等退出。又命退,承史以次退出。
癸酉十二月十五日卯時,上御壽康齋。入直玉堂,持孟子二卷入侍時,右副承旨金敎根,副應敎趙琮鎭,持孟子二卷,修撰李墷,持孟子二卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。琮鎭讀自公孫丑問曰夫子當路於齊,止且以文王之德。上曰,下番讀之。墷讀自百年而後,止文王不足法歟。上曰,文義陳之。琮鎭曰,公孫丑卽孟門弟子,而曾爲管·晏之流所染汚,尙有滋惑之說,當時習尙,極可慨惜矣。上命掩卷,玉堂先退,琮鎭等退出。又命退,承史以次退出。
癸酉十二月十五日卯時,上御壽康齋。入直玉堂,持孟子三卷入侍時,同副承旨李憲琦,副應敎趙琮鎭,持孟子三卷,修撰李墷,持孟子三卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。琮鎭讀自孟子曰許子必冠乎,止以粟易之。上曰,下番讀之。墷讀自曰許子奚爲不自織,止曰否以粟易之。上曰,文義陳之。琮鎭曰,許門尙不能自耕自織,則治天下之不可耕且爲,自可明矣。上命掩卷,玉堂先退,琮鎭等退出。又命退,承史以次退出。
癸酉十二月十五日辰時,上御熙政堂。吏兵房承旨持褒貶啓本,藥房入診,大臣·閣臣承候同爲入侍時,行左承旨徐春輔,右副承旨金敎根,同副承旨李憲琦,假注書南履懋,記注官朴思彦,別兼春秋李紀淵,都提調金思穆,提調朴宗來,副提調李好敏,假注書李羲肇,直提學金履喬,領議政金載瓚,左議政韓用龜,原任提學沈象奎,直提學李存秀,檢校直閣李光文,直閣鄭元容,檢校待敎朴宗薰·李龍秀,待敎李鶴秀以次進伏。別待令富平府使洪旭浩,醫官趙宗協·秦東秀·卞之錞·吳仁豐·鄭重周·安昌禧·李命運·權以中以次進伏楹外訖。上曰,啓本入之。載瓚等曰,日寒若此,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣矣。載瓚等曰,惠慶宮氣候,何如?上曰,一樣矣。載瓚等曰,嘉順宮氣候,何如?上曰,一樣矣。仍命醫官入診。以中·宗協·旭浩·命運以次診候訖,退伏奏曰,脈候如前調均矣。上仍命藥房先退,思穆等退出。上命書傳敎曰,日寒如此,輕囚放釋。春輔曰,卽伏見諸道今秋冬等褒貶啓本,則江原監司趙弘鎭,黃海監司趙鍾永,咸鏡監司金履陽,守令無一人居中居下。京畿監司李存秀,平安監司鄭晩錫,慶尙監司金魯應,守令無一人居下,殊無嚴明殿最之意,竝推考警責,何如?上曰,依爲之。出擧條敎根曰,卽伏見諸道今秋冬等褒貶啓本,則開城留守尹序東,江華留守洪義浩,京畿水使白東薳,黃海兵使趙岐,黃海水使柳和源,全羅左水使李尙謙,全羅右水使沈擇之,平安監司鄭晩錫,慶尙左水使梁垸,南兵使李石求,邊將無一人居中居下。統制使徐英輔,北兵使安橚,邊將無一人居下,殊無嚴明殿最之意,竝推考警責,何如?上曰,依爲之。出擧條象奎曰,每都政新資五窠,例爲差出,而未準二十朔之營將中軍,啓稟後始爲內遷,曾有定式,故敢此仰達矣。上曰,依爲之。出擧條存秀曰,臣以民情之所關者,有可以仰達者矣。道內十四邑及五驛所受餉米,每年爲一萬五千二百餘石,而楊州等五邑及五驛,輸納于北漢,通津等九邑,輸納于平倉矣。城餉與他自別,故米品之,精鑿,運輸之勞費,比邑還,不啻懸殊,畿民之受此還者,人皆厭避,無異勒分。窮民受弊,雖極可矜,關防峙餉,法意有在,猝不可變通,而若當荐歉,民窮力竭,則不得已狀請捧留,少紓民力。大抵城餉輸納時,元數外雜費各色,不一其端,而其中所謂秋一斗春三升條,卽除給保主人,以爲聊賴之資者也。以民穀告歉,民勢倒懸,使之捧留本邑,不納城倉,則所謂保主人除給條,自歸於皮不存。故城餉節目之啓下遵行,在於甲寅,而甲寅之翌年乙卯,遇歉捧留,所謂秋一斗春三升,初無收捧之事,其後捧留之年,遂以爲例矣。今年又因荐歉,九邑餉米,狀請捧留,而若以保主人輩,聊賴之有所減縮,竝徵秋一斗春三升於懸罄之民,則非但有違於爲除勞費特許捧留之德意也。捧留之歲此等名色之不爲加徵,已有前例,民亦皆知,如或加徵,大是失信於民,且以保主人輩所沾漑言之,一萬五千餘石,每石秋一斗春三升,合爲一千三百餘石。故甲寅移轉變通之初,有曾前保還時宿逋未充者,以其折半六百餘石,移充於逋米未捧者,只以六百餘石,給保主人輩,而渠輩優爲資生矣。今年則捧留九邑之穀,爲六千六百餘石,外此八千五百餘石,則依例納于本所,秋斗春升之除給保主人者,洽爲七百餘石,比之當初六百餘石充逋,六百餘石受食之時,其所沾漑,反有裕矣。且臣於捧留命下之後,爲慮外邑之橫斂,各邑餉簿,一一收聚,依前例除此等雜費,只以元穀及耗條,躬執磨鍊,使之收捧,雖升勺之米,若更發令徵捧,尤爲擾民。大抵捧留,本非輕許之事,而如或不得已捧留,則秋斗春升,依前勿捧之意,申明定式,至於山倉之餉,以其運輸勞費,有倍平倉,故法典本是一斗耗也。若於捧留之時,以其餘運輸之勞,責納一斗五升之耗,則朝家之特許捧留者,適足爲加耗之歸,事體極涉不可。且餉耗,無論山倉·平倉,竝是本廳支放者,而每年支放不足條三百五十石,又有元定捧留穀三千五百石,取耗以用,加減不得。取耗本爲支放,而支放旣無不足,則不可以捧留之故,而加捧科外之耗條矣。此亦依前例,以一斗收捧之意,亦爲申明定式,而穀雖摠廳之穀,而民是畿邑之民,故有事關於民情,則自前道臣,筵稟出擧條後,添付該廳節目矣。此亦添錄於節目,以爲遵行之地似好,故敢此仰達矣。上曰,依爲之。出擧條上命大臣·閣臣先退,載瓚等退出。又命退,承史以次退出。
癸酉十二月十五日辰時,上御壽康齋。入直玉堂,持詩傳九卷入侍時,同副承旨李憲琦,副應敎趙琮鎭,持詩傳九卷,修撰李墷,持詩傳九卷。待敎李鶴秀,假注書南履懋,記注官朴思彦,別兼春秋李紀淵以次進伏訖。上開卷命讀。琮鎭讀自崧高維嶽,止作詩以送之。上曰,文義陳之。琮鎭曰,崧嶽降靈,可驗天佑周家,保于卿士之理也。上掩卷,命玉堂先退,琮鎭等退出。又命退,承史以次退出。
癸酉十二月十五日辰時,上御壽康齋。入直玉堂,持詩傳第一卷入侍時,行左承旨徐春輔,副應敎趙琮鎭,持詩傳第一卷,修撰李墷,持詩傳第一卷。待敎李鶴秀,假注書南履懋,記注官朴思彦,別兼春秋李紀淵以次進伏訖。上開卷命讀。琮鎭讀自桃之夭夭,有蕡其實,止桃夭四章章四句。上曰,下番讀之。墷讀自肅肅兎罝,㭬之丁丁,止兎罝之野人。上曰,文義陳之。琮鎭曰,兎罝果如見賢才之斯盛矣。上掩卷,命玉堂先退,琮鎭等退出。又命退,承史以次退出。
癸酉十二月十五日辰時,上御壽康齋。入直玉堂,持詩傳第二卷入侍時,行左承旨徐春輔,副應敎趙琮鎭,持詩傳第二卷,修撰李墷,持詩傳第二卷。待敎李鶴秀,假注書南履懋,記注官朴思彦,別兼春秋李紀淵以次進伏訖。上開卷命讀。琮鎭讀自凱風自南,吹彼棘心,止作此詩。上曰,下番讀之。墷讀自凱風自南,止吹彼棘薪。上曰,文義陳之。琮鎭曰,凱風亦可見爲其子者之孝矣。上掩卷,命玉堂先退,琮鎭等退出。又命退,承史以次退出。
癸酉十二月十五日辰時,上御壽康齋。入直玉堂,持詩傳第三卷入侍時,行左承旨徐春輔,副應敎趙琮鎭,持詩傳第三卷,修撰李墷,持詩傳第三卷。待敎李鶴秀,假注書南履懋,記注官朴思彦,別兼春秋李紀淵以次進伏訖。上開卷命讀。琮鎭讀自有兎爰爰,雉罹于罿,止綿綿葛藟。上曰,文義陳之。琮鎭曰,兎爰詩,可見周民之疾矣。上掩卷,命玉堂先退,琮鎭等退出。又命退,承史以次退出。
癸酉十二月十五日辰時,上御壽康齋。入直玉堂持詩傳第四卷入侍時,同副承旨李憲琦,副應敎趙琮鎭,持詩傳第四卷,修撰李墷,持詩傳第四卷。待敎李鶴秀,假注書南履懋,記注官朴思彦,別兼春秋李紀淵以次進伏訖。上開卷命讀。琮鎭讀自揚之水白石粼粼,止比也。上曰,下番讀之。墷讀自椒聊之實,蕃然盈升,止見此良人。上曰,文義陳之。琮鎭曰,椒聊詩,未知所指,而大抵蕃盛底義也。上掩卷,命玉堂先退,琮鎭等退出。又命退,承史以次退出。
癸酉十二月十五日辰時,上御壽康齋。入直玉堂,持詩傳第五卷入侍時,同副承旨李憲琦,副應敎趙琮鎭,持詩傳第五卷,修撰李墷,持詩傳第五卷。待敎李鶴秀,假注書南履懋,記注官朴思彦,別兼春秋李紀淵以次進伏訖。上開卷命讀。琮鎭讀自呦呦鹿鳴食野之芩,止鹿鳴四章章四句。上曰,文義陳之。琮鎭曰,鹿鳴,引喩賓主相樂也。上掩卷,命玉堂先退。琮鎭等退出,又命退,承史以次退出。
癸酉十二月十五日辰時,上御壽康齋。入直玉堂,持詩傳第六卷入侍時,同副承旨李憲琦,副應敎趙琮鎭,持詩傳第六卷,修撰李墷,持詩傳第六卷。待敎李鶴秀,假注書南履懋,記注官朴思彦,別兼春秋李紀淵以次進伏訖。上開卷命讀。琮鎭讀自抑此皇父,止以居祖向。上曰,文義陳之。琮鎭曰,示整遣老成,保守我王,卽詩人所深憂也。上掩卷,命玉堂先退,琮鎭等退出。又命退,承史以次退出。
癸酉十二月十五日辰時,上御壽康齋。入直玉堂,持詩傳八卷入侍時,同副承旨李憲琦,副應敎趙琮鎭,持詩傳八卷,修撰李墷,持詩傳八卷。待敎李鶴秀,假注書南履懋,記注官朴思彦,別兼春秋李紀淵以次進伏訖。上開卷命讀。琮鎭讀自亹亹文王,止侯于周服。上曰,文義陳之。琮鎭曰,文王孫子本支百世,皆由於文王與太姒修齊之化也。上曰,六軍之數爲,幾何?琮鎭曰,一軍之數,大都一萬五千,合爲九萬。上掩卷,命玉堂先退,琮鎭等退出。又命退,承史以次退出。
癸酉十二月十五日辰時,上御壽康齋。入直玉堂,持詩傳七卷入侍時,同副承旨李憲琦,副應敎趙琮鎭,持詩傳七卷,修撰李墷,持詩傳七卷。待敎李鶴秀,假注書南履懋,記注官朴思彦,別兼春秋李紀淵以次進伏訖。上開卷命讀。琮鎭讀自其香始升,止不狼不莠。上曰,文義陳之。琮鎭曰,雨我公田之詩,莫非先公後私之意也。上掩卷,命玉堂先退,琮瑱等退出,又命退,承史以次退出。
癸酉十二月十五日午時,上御壽康齋。入直玉堂,持詩傳十卷入侍時,行左承旨徐春輔,副校理柳台佐,持詩傳十卷,修撰李墷,持詩傳十卷。待敎李鶴秀,記注官文養老·朴思彦以次進伏訖。上開卷命讀。台佐讀自我將我享,止以配上帝。上曰,下番讀之。墷讀自儀式刑文王之典,止旣右享之。上曰,文義陳之。台佐曰,別無文義也。上命掩卷,玉堂先退,台佐等退出。又命退,承史以次退出。
癸酉十二月十五日午時,上御壽康齋。入直玉堂,持論語入侍時,行左承旨徐春輔,校理柳台佐,持論語第一卷,修撰李墷,持論語第一卷。待敎李鶴秀,假注書李羲肇,記注官朴思彦,別兼春秋李紀淵以次進伏訖。上開卷命讀。台佐讀自孟武伯問孝,止何以別乎。上命下番讀之。墷讀自子夏問孝,止不愚。上曰,文義陳之。台佐曰,此蓋見父母之心,無所不至也。上曰,下番文義陳之。墷曰,顔子之退省其私,亦足以發,則此夫子所以稱之也。上掩卷,命玉堂退,台佐等退出。又命〈退〉,承史以次退出。
癸酉十二月十五日午時,上御壽康齋。入直玉堂,持論語入侍時,行左承旨徐春輔,校理柳台佐,持論語第二卷,修撰李墷,持論語第二卷。待敎李鶴秀,假注書李羲肇,記注官朴思彦,別兼春秋李紀淵以次進伏訖。上開卷命讀。台佐讀自子曰事父母,止遊必有方。上命下番讀之。墷讀自子曰三年,止一則以懼。上曰,文義陳之。台佐曰,幾諫云者,欲其幾微婉轉,無忤於父母之謂也。上曰,下番文義陳之。墷曰,遊必有方云者,欲使父母,知其己之所在也。上掩卷,命玉堂退,台佐等退出。又命〈退〉,承史以次退出。
癸酉十二月十五日午時,上御壽康齋。入直玉堂,持論語入侍時,左副承旨柳畊,校理柳台佐,持論語第三卷,修撰李墷,持論語第三卷。待敎李鶴秀,假注書李羲肇,記注官孫錫祚,別兼春秋李紀淵以次進伏訖。上開卷命讀。台佐讀自子曰誰能,止何莫由斯道也。上命下番讀之。墷讀自子曰質勝,止然後君子。上曰,文義陳之。台佐曰,誰能出不由戶,何莫由斯道?言戶則知所由,而道則不知所由也。上曰,下番文義陳之。墷曰,君子不可以徒文,不可以徒質,而必求乎文質之彬彬也。上掩卷,命玉堂退,台佐等退出。又命〈退〉,承史以次退出。
癸酉十二月十五日午時,上御壽康齋。入直玉堂,持論語入侍時,右副承旨金敎根,校理柳台佐,持論語第四卷,修撰李墷,持論語第四卷。待敎李鶴秀,假注書李羲肇,記注官孫錫祚,別兼春秋李紀淵以次進伏訖。上開卷命讀。台佐讀自子曰禹,止吾無間然矣。上曰,文義陳之。台佐曰,菲飮食而致孝乎鬼神,言其自奉之節,每欲菲薄,而宗祀鬼神之節,必要豊潔也。上掩卷,命玉堂退,台佐等退出。又命〈退〉,承史以次退出。
癸酉十二月十五日午時,上御壽康齋。藥房持湯劑入侍時,提調朴宗來,副提調李好敏,假注書南履懋,記注官文養老·朴思彦以次進伏訖。宗來曰,日寒連劇,聖體,何如?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,一樣矣。惠慶宮氣候,何如?上曰,一樣矣。嘉順宮氣候,何如?上曰,一樣矣。仍進御湯劑訖。仍命退,諸臣以次退出。
癸酉十二月十五日午時,上御壽康齋。入直玉堂,持論語六卷入侍時,右副承旨金敎根,副校理柳台佐,持論語六卷,修撰李墷,持論語六卷。待敎李鶴秀,假注書南履懋,記注官孫錫祚·朴思彦以次進伏訖。上開卷命讀。台佐讀自子曰貧而無怨難,止冉求之藝。上曰,文義陳之。台佐曰,人而貧賤困窮,則易有悲愁曠放之意,而不然則爲難,故所以曰貧而無怨,難也。上掩卷,命玉堂先退,台佐等退出。又命退,承史以次退出。
癸酉十二月十五日午時,上御壽康齋。入直玉堂,持論語五卷入侍時,右副承旨金敎根,副校理柳台佐,持論語五卷,修撰李墷,持論語五卷。待敎李鶴秀,假注書南履懋,記注官孫錫祚·朴思彦以次進伏訖。上開卷命讀。台佐讀自子路使子羔,止子路·曾晢。上曰,文義陳之。台佐曰,旣欲治民,則不可但以質美,而必要講學,子羔之質徒美,而遽令治民,故夫子曰,賊夫人之子也。上掩卷,命玉堂先退,台佐等退出。又命退,承史以次退出。
癸酉十二月十五日午時,上御壽康齋。入直玉堂,持詩傳十卷入侍時,同副承旨李憲琦,副校理柳台佐,持詩傳十卷,修撰李墷,持詩傳十卷。侍敎李鶴秀,假注書南履懋,記注官朴思彦,別兼春秋李紀淵以次進伏訖。上開卷命讀。台佐讀自天作高山,止天作一章。上曰,下番讀之。墷讀自昊天有成命,止祀成王之詩也。上曰,文義陳之。台佐曰,子孫保之,太王旣成基業,其后子孫,當保守而勿失之謂也。上掩卷,命玉堂先退,台佐等退出。又命退,承史以次退出。
癸酉十二月十五日未時,上御壽康齋。入直玉堂,持書傳四卷入侍時,行左承旨徐春輔,副校理柳台佐持書傳四卷,修撰李墷,持書傳四卷。待敎李鶴秀假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自湯號也或曰諡,止今文古文皆有。上曰,文義陳之。台佐曰,成湯伐桀,上奉天心,下順民心,而亳衆憚於一時之勞,故成湯諭以弔伐之意也。上曰,公事入之。仍命玉堂先退,台佐等退出。又命退,承史以次退出。
癸酉十二月十五日未時,上御壽康齋。入直玉堂,持書傳三卷入侍時,行左承旨徐春輔,副校理柳台佐,持書傳三卷,修撰李墷,持書傳三卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自厥田惟上下,厥賦惟中上,止厥篚壓絲。上曰,下番讀之。墷讀自浮于汶,達于濟。上曰,文義陳之。台佐曰,怪石之爲物,未必竝入於貢獻之中也,不是玩好之具,只是器用之飾也。上掩卷,命玉堂先退,台佐等退出。又命退,承史以次退出。
癸酉十二月十五日未時,上御壽康齋。入直玉堂,持書傳二卷入侍時,行左承旨徐春輔,副校理柳台佐,持書傳二卷,修撰李墷,持書傳二卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自帝曰兪允若玆,止帝德廣運。上曰,文義陳之。台佐曰,唐虞之時,群彦濟濟於朝廷之上,豈有遺逸之賢,而猶恐巖穴林樊之下,有遺逸之賢,故勉之以野無遺賢也。上掩卷,命玉堂先退,台佐等退出。又命退,承史以次退出。
癸酉十二月十五日未時,上御壽康齋。入直玉堂,持書傳一卷入侍時,行左承旨徐春輔,副校理柳台佐,持書傳一卷,修撰李墷,持書傳一卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自帝曰棄黎民,止在寬。上曰,文義陳之。台佐曰,農者天下之大本,而況値阻飢之時,不可不勸民耕作之事,故命棄播穀也。上掩卷,命玉堂先退,台佐等退出。又命退,承史以次退出。
癸酉十二月十五日未時,上御壽康齋。入直玉堂,持小學初卷入侍時,行左承旨徐春輔,副校理柳台佐,持小學初卷,修撰李墷,持小學初卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自女子十年,止奔則爲妾。上曰,文義陳之。台佐曰,女子本自居內,而十年已是稍長之時,故女子十年不出也。上掩卷,命玉堂先退,台佐等退出。又命退,承史以次退出。
癸酉十二月十五日未時,上御壽康齋。入直玉堂,持孟子初卷入侍時,行左承旨徐春輔,副校理柳台佐,持孟子初卷,修撰李墷,持孟子初卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自未有仁而遺其親者也,止何必曰利。上曰,下番讀之。墷讀自詩云經始靈臺,止庶民子來。上曰,文義陳之。台佐曰,人有仁愛之心,則孝親之心,油然而自生,故未有仁而遺其親者也。上掩卷,命玉堂先退,台佐等退出。又命退,承史以次退出。
癸酉十二月十五日未時,上御壽康齋。入直玉堂,持論語七卷入侍時,右副承旨金敎根,副校理柳台佐,持論語七卷,修撰李墷,持論語七卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自子曰道聽而塗說。上曰,文義陳之。台佐曰,聞一善言則眷眷服膺,然後可以涵蓄其德,而道聽而塗說,則無所涵蓄,故德之棄也。上掩卷,命玉堂先退,台佐等退出。又命退,承史以次退出。
癸酉十二月十五日未時,上御壽康齋。入直玉堂,持書傳五卷入侍時,行左承旨徐春輔,副校理柳台佐,持書傳五卷,修撰李墷,持書傳五卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自今予命汝,止迂乃心。上曰,下番讀之。墷讀自予迓續乃命,止奉畜汝衆。上曰,文義陳之。台佐曰,一乃心然後乃可就安,而耿民動於浮言,二三其心,故盤庚所以勉之以一也。上命掩卷,玉堂先退,台佐等退出。又命退,承史以次退出。
癸酉十二月十五日未時,上御壽康齋。入直玉堂,持書傳六卷入侍時,行左承旨徐春輔,副校理柳台佐,持書傳六卷,修撰李墷,持書傳六卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自惟十有三年春,止元后作民父母。上曰,下番讀之。墷讀自今商王受不敬上天,止降災下民。上曰,文義陳之。台佐曰,武王伐殷,所以奉天順民,而莫重莫大之事,故篇首特書大會于孟津也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。入直玉堂,持小學四卷入侍時,左副承旨柳耕,副校理柳台佐,持小學四卷,修撰李墷,持小學四卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。台佐讀自爲子弟則不能安,止不能下天下之賢。上曰,文義陳之。台佐曰,洒掃之節,子弟之本分,而病根有在,故隨事而長如此也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。入直玉堂,持小學五卷入侍時,左副承旨柳耕,副校理柳台佐,持小學五卷,修撰李墷,持小學五卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。台佐讀自公卿皆爲黯懼,止甚矣汲黯之戇也。上曰,下番讀之。墷讀自群臣或數黯。上曰,文義陳之。台佐曰,黯汲內多慾之言,極爲直截,武帝容諫之量甚偉,只言其甚矣戇也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。入直玉堂,持小學初卷入侍時,左副承旨柳耕,副校理柳台佐,持小學初卷,修撰李墷,持小學初卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。台佐讀自曲禮曰幼子,止不傾聽。上曰,下番讀之。墷讀自學記曰古之敎子,止國有學。上曰,文義陳之。台佐曰,幼子幼少之謂也,幼少之時,志慮未完,故導之以正,而未嘗示之以誑也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。入直玉堂,持小學二卷入侍時,左副承旨柳耕,副校理柳台佐,持小學二卷,修撰李墷,持小學二卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。台佐讀自進盥,止必嘗之而後退。上曰,下番讀之。墷讀自男女未冠笄,止總角。上曰,文義陳之。台佐曰,事父母之道,事事靡不用極,奉盤奉水,亦有節次也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。入直玉堂,持小學三卷入侍時,左副承旨柳耕,副校理柳台佐,持小學三卷,修撰李墷,持小學三卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。台佐讀自樂記曰君子姦聲亂色,止以行之矣。上曰,下番讀之。墷讀自孔子曰君子食無求飽,止好學也已。上曰,文義陳之。台佐曰,淫聲亂色,所以蠱惑心志,故不留聰明也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。入直玉堂,持小學五卷入侍時,同副承旨李憲琦,副校理柳台佐,持小學五卷,修撰李墷,持小學五卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。台佐讀自群臣或數黯,止奈辱朝廷何。上曰,文義陳之。台佐曰,黯則以公卿大夫之不事其事,謂之辱朝廷,而雖微末庶官,不能事事,則亦是辱朝廷也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。坐直承旨入侍時,同副承旨李憲琦,假注書南履懋,記注官孫錫祚·車翊修以次進伏訖。上曰,公事無之乎?憲琦曰,無之矣。仍命退,承旨以次退出。
癸酉十二月十五日申時,上御壽康齋。入直玉堂,持書傳七卷入侍時,行左承旨徐春輔,副校理柳台佐,持書傳七卷,修撰李墷,持書傳七卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自允若玆。上曰,文義陳之。台佐曰,允迪夙夜,罔或不勤,然後生民可以保居,國祚可以祈永,故此云允迪玆以誥之也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。入直玉堂,持書傳八卷入侍時,行左承旨徐春輔,副校理柳台佐,持書傳八卷,修撰李墷,持書傳八卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自王拜手稽首,止拜手稽首誨言。上曰,下番讀之。墷讀自周公曰王肇稱,止咸秩無文。上曰,文義陳之。台佐曰,周公之營洛邑,規模宏遠,祈天永命,萬億年無彊,故此曰敬天之休也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。入直玉堂,持書傳九卷入侍時,行左承旨徐春輔,副校理柳台佐,持書傳九卷,李墷持書傳九卷。待敎李鶴秀,假注書南履懋,記注官孫錫祚,別兼春秋李紀淵以次進伏訖。上開卷命讀。台佐讀自今我曷敢多誥,止忱裕之于多方。上曰,下番讀之。墷讀自爾曷不夾介,止熙天之命。台佐曰,成王伐奄,專爲四國之民,除其邪虐,故此曰降爾四國民命也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。入直玉堂,持孟子初卷入侍時,行左承旨徐春輔,副校理柳台佐,持孟子初卷,修撰李墷,持孟子初卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。台佐讀自王在靈囿,止以民力爲臺爲沼。上曰,文義陳之。台佐曰,文王之聖德至化,鳥獸魚鼈,無不咸若,故詩人詠歌之,孟子引以勸勉於其君也。上命掩卷,玉堂先退,台佐等退出。又命退,承史以次退出。
癸酉十二月十五日申時,上御壽康齋。入直玉堂,持孟子二卷入侍時,行左承旨徐春輔,副校理柳台佐,持孟子二卷,修撰李墷,持孟子二卷。待敎李鶴秀,假注書南履懋,記注官孫錫祚·車翊修以次進伏訖。上開卷命讀。台佐讀自曰文王何可當也。上曰,文義陳之。台佐曰,文王之聖德,非不偉矣。商家六七世聖君之遺風餘俗,猝難變易,故曰文王何可當也。上命掩卷,玉堂先退,台佐等退出。又命退,承史以次退出。
上在昌德宮。停常參·經筵。
李惟命,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金敎根啓曰,合辭方張之時,兩司無詣臺之員,事甚未安,除在外·未署經外,呈告人員,竝卽牌招,何如?傳曰,允。
李惟命啓曰,禁衛營將官來言,今日本營軍兵,日次私習云矣,敢啓。傳曰,知道。
李惟命啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李憲琦曰,坐直承旨入侍。
傳于李憲琦曰,召對爲之。
傳于李憲琦曰,入直玉堂,持論語第二卷入侍。
傳于金敎根曰,入直玉堂,持孟子初卷入侍。
傳于金敎根曰,入直玉堂,持孟子第二卷入侍。
備忘記,黃海水使尹郁烈下直,長弓一張,長箭一部,片箭一部,筒兒一箇賜給。
傳于金敎根曰,入直玉堂,持孟子第三卷入侍。
傳于金敎根曰,察理使及黃海水使留待。
傳于金敎根曰,察理使入侍。
傳于金敎根曰,入直玉堂,持孟子四卷入侍。
傳于金敎根曰,黃海水使入侍。
傳于徐春輔曰,入直玉堂,持孟子第五卷入侍。
傳于徐春輔曰,入直玉堂,持孟子第六卷入侍。
傳于徐春輔曰,入直玉堂,持孟子第七卷入侍。
李好敏啓曰,藥房提調·副提調,持湯劑來待矣。傳曰,入侍。
徐春輔啓曰,禮曹判書閔命爀,除拜後過三日不爲出肅,依定式推考警責,仍卽牌招察任,何如?傳曰,允。
傳于李憲琦曰,入直玉堂,持聖學輯要初卷入侍。
傳于李憲琦曰,入直玉堂,持聖學輯要第二卷入侍。
傳于李憲琦曰,入直玉堂,持聖學輯要第三卷入侍。
傳于李憲琦曰,入直玉堂,持聖學輯要第四卷入侍。
傳于李憲琦曰,入直玉堂,持聖學輯要第五卷入侍。
傳于李憲琦曰,入直玉堂,持聖學輯要第六卷入侍。
傳于柳畊曰,入直玉堂,持聖學輯要第七卷入侍。
傳于柳畊曰,入直玉堂,持中庸入侍。
金敎根啓曰,大司憲鄭尙愚牌不進,執義宋啓榦,掌令崔禧延·權漢緯在外,持平鄭禮容未署經,一員未差,監察茶時之意,敢啓。傳曰,知道。
以司諫李東冕,正言李游夏牌不進罷職傳旨,傳于金敎根曰,只推。
以校理朴蓍壽牌不進罷職傳旨,傳于柳畊曰,只推。
以應敎李止淵,校理朴蓍壽牌不進罷職傳旨,傳于柳畊曰,只推。
傳于柳畊曰,入直玉堂,持詩傳初卷入侍。
傳于柳畊曰,入直玉堂,持詩傳第二卷入侍。
傳于柳畊曰,入直玉堂,持詩傳三卷入侍。
傳于金敎根曰,入直玉堂,持詩傳第四卷入侍。
傳于金敎根曰,入直玉堂,持詩傳第五卷入侍。
傳于金敎根曰,入直玉堂,持詩傳第六卷入侍。
傳于金敎根曰,入直玉堂,持詩傳第七卷入侍。
傳于金敎根曰,入直玉堂,持詩傳第八卷入侍。
傳于金敎根曰,入直玉堂,持詩傳第九卷入侍。
傳于金敎根曰,入直玉堂,持詩傳第十卷入侍。
李惟命啓曰,假注書朴宗學,時無職名,令該曹,依例付軍職,冠帶常仕,何如?傳曰,允。
柳畊,以弘文館言啓曰,應敎李止淵,校理朴蓍壽,旣有只推之命,竝卽牌招察任,何如?傳曰,允。
傳于徐春輔曰,入直玉堂,持小學第一卷入侍。
傳于徐春輔曰,入直玉堂,持小學第二卷入侍。
傳于徐春輔曰,入直玉堂,持小學第三卷入侍。
傳于柳畊曰,入直玉堂,持小學第四卷入侍。
傳于柳畊曰,入直玉堂,持小學第五卷入侍。
傳于柳畊曰,入直玉堂,持聖學輯要第一卷入侍。
傳于柳畊曰,入直玉堂,持聖學輯要第二卷入侍。
傳于柳畊曰,入直玉堂,持聖學輯要第三卷入侍。
傳于金敎根曰,入直玉堂,持小學第四卷入侍。
傳于李憲琦曰,入直玉堂,持聖學輯要第五卷入侍。
金敎根,以兵曹言啓曰,王大妃殿誕辰稱慶慶科·庭試·別試·文武科,來甲戌年三月十一日設行事,自禮曹,推擇啓下矣。武科則例有初試,吉日,令日官池景泌推擇,則來甲戌年閏二月二十八日爲吉云。以此日擧行,而在前慶科·庭試·初試取人之數,多寡不同,或取二百人,或取三百人,或取五百人,或取六百人,或取八百人,或取一千人,而取考臣曹謄錄,則莊烈王后·仁元王后·貞純王后,周甲慶科·庭試·初試,各取三百人,今番則取幾人乎?敢稟。取三百人。
李惟命,以備邊司言啓曰,卽見忠淸監司趙貞喆狀啓,則以爲尤甚舒川等十六邑鎭,之次邑中全義等十一邑,不可不設賑。北穀折米二千石,嶺南穀折米五百石,元山穀折米六千石,均廳軍作穀折米五百石,補還穀折米四千石,合折米一萬三千石許劃。空名帖六百五十張成送,而本道穀摠,逐歲減縮,還穀分給,無以排比,穀少處還賑,殆甚無麪之托。道內穀毋論還軍餉,量宜移轉,而他道穀折米限三萬石劃下添糶事,請令廟堂,稟旨分付矣。本道民情,無論尤甚,之次邑,比昨年不啻倍棘,而昨年亦己設賑,則及今營賑,尤不宜少緩。道臣之不待抄飢,先此請穀,蓋其設施是急,遲延無路,故姑擧容入之假令,有此陳請,而歲色已窮,賑期不遠,不可屢煩往復,虛費時日。以本道所在北穀折米二千石,嶺南穀折米五百石,元山穀折米三千石,均廳軍作穀折米五百石,補還穀折米四千石,合一萬石許劃。則比所請雖減三千石,而以此一萬石,精抄精俵,則可以均排邑鎭麥前資活,使之從長塗抺,趁期擧行,俾無一夫不獲之歎,畢賑後餘穀,依例還錄。至於還政之重,不下於賑政,而道內穀摠,無以繼巡則移粟之請,勢所不己。第今穀渴之弊,各道同然,停蠲連年,轉移相續,雖是有裕之道,亦有不閱之歎,而況歉歲役民,移穀最甚,今此三萬石之請,不但所請大過,設欲從施,其勢末由。以嶺南備局軍作米,南倉錢作米中四千石,湖南·華城互換米三千石,海西元賑穀三千石,合折米一萬石劃下,以爲及期運來,精約需用之地。空名帖五百五十張,亦爲成送,何如?傳曰,允。
李惟命,以備邊司言啓曰,卽見江原監司趙弘鎭狀啓,則以爲春川府辛未·壬申兩年還穀之以未捧爲已捧者,至於八千四百三十餘石之多。各年未捧守令罪狀,令攸司稟處,而第今荐歉之餘,且當歲末,此時元穀,竝爲徵督,則實有民穀俱失之慮,限以四五年,量其多少,分數徵捧事,恭俟廟堂稟旨分付矣。各邑還穀之未捧謂捧,仍爲虛勘之弊,年加歲增,莫可攸爲,而至於一邑二年之間,八千餘石虛留,曾所未有,尤極驚駭,常該守令,令攸司嚴勘,未捧各穀,當此荐歉之餘,實無準捧之勢,與其刻期病民,無寧寬限畢捧,限四年分捧後,形止報本司,以爲憑考之地。若或彌縫爲事,又過此限,則道臣,考年査發,不遵朝令之守令,啓聞論罪,亟用加倍之律,先以此意分付,何如?傳曰,允。
傳于李憲琦曰,入直玉堂,持小學第一卷入侍。
傳于李憲琦曰,入直玉堂,持小學第二卷入侍。
傳于李憲琦曰,入直玉堂,持小學第三卷入侍。
傳于李憲琦曰,入直玉堂,持小學第四卷入侍。
傳于徐春輔曰,入直玉堂,持小學第五卷入侍。
傳于徐春輔曰,入直玉堂,持中庸入侍。
傳于徐春輔曰,入直玉堂,持小學初卷入侍。
李惟命,以都摠府言啓曰,副摠管李東善,以御營中軍,軍兵等,中日試射放事,南小營晝仕出去之意,敢啓。傳曰,知道。
李惟命,以禁衛營言啓曰,因水原留守李益運狀啓,健陵·顯隆園火巢內,捉虎事,命下矣。本營善放砲手五十名,將校二人領率,出送着實行獵之意,敢啓。傳曰,知道
傳于李憲琦曰,入直玉堂,持小學第二卷入侍。
傳于李憲琦曰,入直玉堂,持小學第三卷入侍。
平安監司鄭晩錫疏曰,伏以皇穹篤棐,吉慶鼎臻,王大妃殿寶甲重回,縟儀載擧,聖孝克伸,臣民歡抃,中外惟均。仍伏念臣謬叩見職,今己滿瓜,計日須代,不啻如負重者求卸,執熱者思濯,千萬不自意,遽蒙加一瓜之命,是誠不世之遇,特異之渥也。臣始也感惶,繼而悶塞,益不知所以自措也。臣本至愚極劣,初何嘗依俙彷彿於是任,而適値危難之時,蒼黃窘迫,黽勉冒膺,殆同僬僥之於千勻駑之於九折,必不能支一刻進一步,而荏苒挨過,居然至二十有四朔者,是豈臣始慮之所及哉?莫非我殿下,天地於臣,父母於臣,覆燾顧復,曲庇偏護之私也。今若夤緣倖會,憑恃寵靈,當去不去,又延一瓜,有若能勝其任,非此莫可者然,則決非臣義分之所敢安也。古者藩臣仕滿,不過三百六十,自中世,改以二周,卽國之常典,而今此一瓜之加留,乃是非常之例也。夫惟非常之材然後,可以當非常之任,而如臣凡庸下品,顧何敢遽然冒承,恬若固有乎?臣身之喪廉壞恥,猶屬餘事,而聖朝器使之政,恐不當若是苟且也。況本道板蕩之由,前疏已有所略陳,而其陵夷土崩之勢,日甚一日,百度弛廢,衆瘼棼錯。府庫則所在耗竭,閭井則到處空虛,侵欺之奸猾,如木朽而蠧萃,孑遺之黎元,如水涸而魚喁,遑遑乎有朝夕難保之象。當是時,必屬之有德望有才獻者,硬脊擔夯,副手拯濟,改絃易轍,補苴刮磨,然後庶或可以正欹器而完敗局矣。若臣者徒事尸素,莫省措置,有百毁劃,無一牽補,若復仍而不遞,必無毫分之益,反致邱山之害,雖有賢智,無以善其後矣。今有萬鎰之玉,付諸庸手,鑿而缺之,則良工繼至,更難着手而成器。惟玆浿以西環千里,土地人民之爲西門鎖鑰者,是國家何等之寶,而非止一璞玉之比,在朝廷擧錯,宜有所審處之也。臣旣荷先王特達之知,受殿下不鄙之眷,驟躋崇秩,榮極布衣,恩實踰於山海,報莫效於塵刹,區區平日之所自矢者,惟是夷險不擇,生死向前而己。量己度勢,而苟有可以一半分承當,雖遲延十稔,固當單盡心力,任他笑罵,以少酬委寄之殊私,在臣身豈不榮且幸哉?然而逡巡退縮,懇叩辭避而不知止者,非敢出於厭苦占便,而蓋其中實有所萬不獲已者也。事旣審於自知,義則較於必辭,此夫子所謂陳力就列,不能者止,而儻或嚴畏自沮,囁嚅不發,畢竟至於無限僨敗,則臣之罪尤萬殞難贖。殿下雖復欲曲庇偏護,而竊恐其不可得,誠不若早賜斥退之爲公私兩全也。抑臣又有私情之深自痛迫者,父母墳山,未克完襄,經營遷移,已有年矣,而臣身在外,尙此遷就,日夜懸慮,不禁顙泚。近又賤質衰朽,疾病沈痼,榮衛澌鑠,漸至難醫之境,若或齋志未遂,溘先朝露,則永抱難瞑之恨,將爲不孝之鬼,亦豈非孝理之所可矝惻者乎?臣自承恩命之後,齋心而思,衡慮而講,亦已積日改月,終未得可强之道,悚悸甚於集木,窮阨切於觸藩,玆敢瀝血冒懇,仰首哀鳴。伏乞聖慈,天地父母,深軫重藩之不可久瘝,俯察賤臣之不可虛縻,亟寢成命,回授才智,俾免僨誤之罪,以卒生成之澤,千萬至祝。臣無任云云。答曰,省疏具悉。卿其勿辭行公。
禮曹判書閔命爀疏曰,伏以天休滋臻,慈殿之寶籌彌高,邦慶荐湊,花甲之誕辰載回,大庭行禮,八域同歡。如臣無似,幸際休運,生年適丁於是歲,恩資旣蒙於首春,日前承宣除命,又在於縟儀隔日之際。臣方宿疾沈綿,不堪趨走,而惟以疲躄咸聳之忱,章皇出肅,周旋香案之列,恭伸嵩祝之誠,在臣微分,榮已極矣。不意晉秩之洪私,至及罔功之賤品,繼以有宗伯之寵除,此雖出於我聖上廣慶志喜之念,而其如賞或濫而官不擇,何哉?夫八座崇秩也,三禮重典也,是豈臣夢寐所到,而顧臣本末長短,固聖明之所俯燭也。樗櫟之材,本不合用,蒲柳之質,日漸向衰,雖尋常百執事之末,尙懼不克負荷,況可以冒據崇秩而濫秉重典也哉?冥升之譏,雖欲從他笑罵,而濫竽之戒,或恐貽累聖朝,集木之懼,歷日冞增,循墻之義,揆分難安,玆敢披瀝心肝,冒昧陳章。伏乞聖明,諒臣情之非出飾讓,察其職之不可輕授,收還資秩,俾安賤分,不勝大願。臣無任云云。答曰,省疏具悉。卿其勿辭行公。
大護軍金蓍根疏曰,伏以宸孝上格,天心降騭,慈殿寶曆,華甲重週,載擧縟儀,親上詞箋。斯誠我東方無疆之吉運,而臣猥以無似,謬玷邇列,昵陪香案之前席,獲瞻華祝之盛禮,慶實無前,榮尤莫大。臣退與群僚,相告欣賀,蹈舞之忱,自倍餘人,曾不料錫類之恩,至及捧函之臣,謂臣以對擧,侈臣以榮秩,臣誠惝怳震懍,不知所喩。夫恩賞,國之大政也,賞之所加,必以其勞,使臣而有勞,卽其職之所當爲,不足謂之勞也。況臣無勞之可紀而賞已隨之,固已萬萬不可,況八座崇秩也,踵三公之後而齒九卿之班,凡其人之賢愚,關斯世之汚隆,是豈如臣鹵下,所敢驟躐而冥進者哉?且臣之從前敭歷,無往非濫,而數年之間,三進其階,倖會所湊,謬恩太溢,匪榮伊懼,歷日增愓,玆敢披瀝衷懇,仰瀆崇嚴。伏乞聖慈,俯垂諒察,收還臣所叨恩賞,以重公器,以安私心,不勝幸甚。臣無任云云。答曰,省疏具悉。卿其勿辭行公。
兵曹,來甲戌閏二月二十八日,王大妃殿誕辰稱慶,慶科·庭試別試·武科初試,規矩鐵箭三矢一百二十步,騎蒭一次一中,貫革五矢一百二十步一巡一中,柳葉箭五矢一百二十步,一巡三中,鳥銃三柄一巡二中講書粗以上取二枝◆落點
癸酉十二月十六日卯時,上御壽康齋,坐直承旨入侍時,同副承旨李憲琦假注書南履懋,記注官孫錫祚·朴思彦,以次進伏訖。上曰,公事入之。仍命退,承史以次退出。
癸酉十二月十六日辰時,上御壽康齋。召對入侍時,參贊官李憲琦,持論語第一卷,侍讀官柳台佐,持論語第一卷,檢討官李墷,持論語第一卷。待敎李鶴秀,持論語第一卷,假注書朴宗學,持論語第一卷,記注官朴思彦,持論語第一卷,別兼春秋李紀淵,持論語第一卷,以次進伏訖。上開卷命讀。台佐,讀自子曰視其,止人焉瘦哉。上曰,下番讀之。墷讀自察其所安,止而後從之。上曰,文義陳之。台佐曰,爲善爲惡,舜·跖可別,故曰視其所以也。上曰,下番陳之。墷曰,視其所以,觀其所由,察其所安,此三者觀人之法,無外乎此矣。上命掩卷。仍命退,諸臣以次退出。
癸酉十二月十六日辰時,上御壽康齋。入直玉堂,持論語第二卷入侍時,同副承旨李憲琦,副校理柳台佐,持論語第二卷,修撰李墷持論語第二卷。待敎李鶴秀,假注書朴宗學,記注官孫錫祚,別兼春秋李紀淵,以次進伏訖。上開卷命讀。台佐,讀自子曰古者,止斯疎矣。上曰,下番讀之。墷讀自子謂公治長,止兄之子妻之。上曰,文義陳之。台曰,庸言之信,庸行之德,乃是君子之道,不可徒言而止,故恥其言之不逮也。上曰,下番陳之。墷曰,君子其言也訒,當此參看好矣。上掩卷,仍命玉堂先退,台佐等退出。又命退,承史以次退出。
癸酉十二月十六日辰時,上御壽康齋。入直玉堂,持孟子第一卷入侍時,右副承旨金敎根,副校理柳台佐,持孟子第一卷,修撰李墷,持孟子第一卷。待敎李鶴秀,假注書朴宗學,記注官孫錫祚,別兼春秋李紀淵,以次進伏訖。上開卷命讀。台佐,讀自謂其臺曰,止能樂也。上曰,文義陳之。台佐曰,而民歡樂者,易所謂說以使民,民說无彊者也。上掩卷,仍命退,諸臣以次退出。
癸酉十二月十六日辰時,上御壽康齋。入直玉堂,持孟子第二卷入侍時,右副承旨金敎根,副校理柳台佐,持孟子第二卷,修撰李墷,持孟子第二卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐讀自賢聖之君,止雖有知慧。上曰,下番讀之。墷讀自不如乘勢,止今時則易然也。上曰,文義陳之。台佐曰,文王之聖德,卒不得變六七君流澤,誠可偉矣。上掩卷,仍命玉堂先退,台佐等退出。又命退,承史以次退出。
癸酉十二月十六日辰時,上御壽康齋。入直玉堂,持孟子第三卷入侍,察理使,同爲入侍時,右副承旨金敎根,副校理柳台佐,持孟子第三卷,修撰李墷,持孟子第三卷。待敎李鶴秀,假注書朴宗學,記注官文養老,別兼春秋李紀淵,察理使李在秀,以次進伏訖。上開卷命讀。台佐,讀自以粟易之,止不可耕且爲也。上曰,下番讀之。墷讀自然則治天下,止率天下之勞也。上曰,文義陳之。台佐曰,厲陶冶厲農夫云者,所以反厲民自養之說而辨之也。上命掩卷。上曰,察理使,下去後,着實擧行,可也。在秀曰,濟州罪囚中,罪關一律者,馳啓以待處分,次律以下干連諸囚,分輕重卽爲酌處事,廟堂草記蒙允矣。次律以下,當置島配者,若於本島中發配,則便是薄勘,當以他島磨鍊,而島配之典,非特敎則不敢擅便。待究覈情節,合施一律者以外,不可不分輕重發配於道內他島,故敢此仰達矣。上曰,依爲之。出擧條上仍命察理使先退,在秀退出。又命退,諸臣以次退出。
癸酉十二月十六日辰時,上御壽康齋。入直玉堂,持孟子第四卷入侍,黃海水使同爲入侍時,右副承旨金敎根,副校理柳台佐,持孟子第四卷,修撰李墷持孟子第四卷。待敎李鶴秀,假注書朴宗學,記注官文養老,別兼春秋李紀淵,黄海水使尹郁烈,以次進伏訖。上開卷命讀。台佐,讀自孟子曰離婁之明,止平治天下。上曰,文義陳之。台佐曰,明與巧,制事之末,然方圓不可成,況聖王出治之法乎?上掩卷。上曰,黃海水使下去善爲之,可也。仍命退,諸臣以次退出。
癸酉十二月十六日辰時,上御壽康齋。入直玉堂,持孟子第五卷入侍時,行左承旨徐春輔,副校理柳台佐,持孟子第五卷,修撰李墷,持孟子第五卷。待敎李鶴秀,假注書朴宗學,記注官文養老,別兼春秋李紀淵,以次進伏訖。上開卷命讀。台佐,讀自萬章曰古人,止而況諸候乎。上曰,文義陳之。台佐曰儒有席上之珍,以待價,其自重如此,故君雖召而不輕往也。上掩卷,命退,諸臣以次退出。
癸酉十二月十六日辰時,上御壽康齋。入直玉堂,持孟子第六卷入侍時,行左承旨徐春輔,副校理柳台佐,持孟子第六卷,修撰李墷,持孟子第六卷。待敎李鶴秀,假注書朴宗學,記注官文養老,別兼春秋李紀淵,以次進伏訖。上開卷命讀。台佐,讀自是故禹以四海,止吾子過矣。上曰,文義陳之。台佐曰,就以禹貢導山導水,東入于海,南入于海觀之,順水之性而利導之,所以曰以四海爲壑也。上掩卷,仍命玉堂先退,台佐等退出。又命退,承史以次退出。
癸酉十二月十六日辰時,上御壽康齋。入直玉堂,持孟子第七卷入侍時,行左承旨徐春輔,副校理柳台佐,持孟子第七卷,修撰李墷,持孟子第七卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自孟子曰柳下惠,止不以三公。上曰,文義陳之。台佐曰,易曰,介于石,柳下惠阨窮不慟,直道事君,可謂得介于石,介字之義也。上掩卷,仍命玉堂先退,台佐等退出。又命退,承史以次退出。
癸酉十二月十六日辰時,上御壽康齋。入直玉堂,持聖學輯要第一卷,入侍時,同副承旨李憲琦,副校理柳台佐,持聖學輯要第一卷,修撰李墷,持聖學輯要第一卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自古欲明明德,止言必稱堯·舜。上曰,文義陳之。台佐曰,此八條目,順推工夫也。上掩卷,仍命退,諸臣以次退出。
癸酉十二月十六日辰時,上御壽康齋。入直玉堂,持聖學輯要第二卷入侍時,同副承旨李憲琦,副校理柳台佐,持聖學輯要第二卷,修撰李墷,持聖學輯要第二卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自太極動,止動極而靜。上曰,文義陳之。台佐曰,太極陰陽動靜之理,有推說得,而此乃聖學頭腦,伏望深加玩索焉。上掩卷,仍命玉堂先退,台佐等退出。又命退,承史以次退出。
癸酉十二月十六日辰時,上御壽康齋。入直玉堂,持聖學輯要第三卷入侍時,同副承旨李憲琦,副校理柳台佐,持聖學輯要第三卷,修撰李墷,持聖學輯要第三卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自姦聲亂色,止以行其義。上曰,文義陳之。台佐曰,聽曰聰,視曰明,聰作謀,明作哲,此等處,伏望體念焉。上掩卷,仍命玉堂先退,台佐等退出。又命退,承史以次退出。
癸酉十二月十六日辰時,上御壽康齋。入直玉堂,持聖學輯要第四卷入待時,同副承旨李憲琦,副校理柳台佐,持聖學輯要第四卷,修撰李墷,持聖學輯要第四卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐讀自用天之道,止未之有也。上曰,文義陳之。台佐曰,純其藝參稷以養厥父母,庶民之職分也,能盡其職分,則可以爲孝矣。上掩卷,仍命退,諸臣以次退出。
癸酉十二月十六日辰時,上御壽康齋。入直玉堂,持聖學輯要第五卷入侍時,同副承旨李憲琦,副校理柳台佐,持聖學輯要第五卷,修撰李墷,持聖學輯要第五卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自冉由曰旣庶矣,止曰富之。上曰,文義陳之。台佐曰,書曰旣富方穀,聖王所以重制民之産也。上掩卷,仍命玉堂先退,台佐等退出。又命退,承史以次退出。
癸酉十二月十六日辰時,上御壽康齋。入直玉堂,持聖學輯要第六卷入侍時,同副承旨李憲琦,副校理柳台佐,持聖學輯要第六卷,修撰李墷,持聖學輯要第六卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自規矩方圓之至也,止非說攸聞。上掩卷,仍命退,諸臣以次退出。
癸酉十二月十六日辰時,上御壽康齋。入直玉堂,持聖學輯要第七卷入侍時,左副承旨柳畊,副校理柳台佐,持聖學輯要第七卷,修撰李墷,持聖學輯要第七卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自武王纘文王,止天下之顯名。上掩卷,仍命玉堂先退,台佐等退出。又命退,承史以次退出。
癸酉十二月十六日辰時,上御壽康齋。入直玉堂,持中庸入侍時,左副承旨柳畊,副校理柳台佐,持中庸,修撰李墷,持中庸。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自鬼神之爲德,止使天下之人。上曰,文義陳之。台佐曰,陰陽之合散,無非實理之所爲,故曰鬼神之爲德,其盛矣乎,上掩卷,仍命玉堂先退,台佐等退出。又命退,承史以次退出。
癸酉十二月十六日辰時,上御壽康齋。入直玉堂,持詩傳第一卷,入侍時,左副承旨柳畊,副校理柳台佐持詩傳第一卷,修撰李墷,持詩傳第一卷。待敎李鶴秀,假注書朴宗學,記注官文養老,別兼春秋李紀淵,以次進伏訖。上開卷命讀。台佐,讀自肅肅兔罝,施于中逵,止兔罝三章。上掩卷,仍命玉堂先退,台佐等退出。又命退,承史以次退出。
癸酉十二月十六日辰時,上御壽康齋。入直玉堂,持詩傳第二卷入侍時,左副承旨柳畊,副校理柳台佐,持詩傳第二卷,修撰李墷,持詩傳第二卷。待敎李鶴秀,假注書朴宗鶴,記注官文養老,別兼春秋李紀淵,以次進伏訖。上開卷命讀。台佐,讀自凱風自南,取彼棘心,止凱風四章。上曰,下番讀之。墷讀自雄雉,止伊邇。上曰,文義陳之。台佐曰,衛俗雖淫靡,其子之自責如此,民心善端之發見,猶可見也。上掩卷,仍命退,諸臣以次退出。
癸酉十二月十六日辰時,上御壽康齋。入直玉堂,持詩傳第三卷入侍時,左副承旨柳畊,副校理柳台佐,持詩傳第三卷,修撰李墷,持詩傳第三卷。待敎李鶴秀,假注書朴宗學,記注官文養老,別兼春秋李紀淵,以次進伏訖。上開卷命讀。台佐,讀自綿綿葛藟,在河之滸,止亦莫之顧。上曰,文義陳之。台佐曰,爲民父母,痒瘕疾痛,若切于身,此等詩中,深加省察焉。上掩卷,仍命玉堂先退,台佐等退出。又命退,承史以次退出。
癸酉十二月十六日午時,上御壽康齋。入直玉堂,持詩傳第四卷入侍時,右副承旨金敎根,副校理柳台佐,持詩傳第四卷,修撰李墷,持詩傳第四卷。待敎李鶴秀,假注書朴宗學,記注官文養老,別兼春秋李紀淵,以次進伏訖。上開卷命讀。台佐,讀自綢繆束薪,三星在天,止如此良人何。上曰,文義陳之。台佐曰,匹夫匹婦,不獲自盡,人而罔與成厥功,此等詩中,亦當體念矣。上掩卷,仍命玉堂先退,台佐等退出。又命退,承史以次退出。
癸酉十二月十六日午時,上御壽康齋。入直玉堂,持詩傳五卷入侍時,右副承旨金敎根,副校理柳台佐,持詩傳第五卷,修撰李墷,持詩傳第五卷。待敎李鶴秀,假注書朴宗學,記注官文養老,別兼春秋李紀淵,以次進伏訖。上開卷命讀。台佐,讀自四牡騑騑,止不遑將父。上曰,文義陳之。台佐曰,奉使之臣,驅馳原濕之間,故敍其情而悶其勞如此,聖王體下之意,於此可見矣。上掩卷,仍命玉堂先退,台佐等退出。又命退,承史以次退出。
癸酉十二月十六日午時,上御壽康齋。入直玉堂,持詩傳第六卷入侍時,右副承旨金敎根,副校理柳台佐,持詩傳第六卷,修撰李墷,持詩傳第六卷。待敎李鶴秀,假注書朴宗學,記注官文養老,別兼春秋李紀淵,以次進伏訖。上開卷命讀。台佐,讀自黽勉從事,不敢告勞,止職競由人。上曰,文義陳之。台佐曰,詩序有曰古之賢人君子,憫時病俗,此章之義,蓋出於憫時病俗也。上掩卷,仍命玉堂先退,台佐等退出。又命退,承史以次退出。
癸酉十二月十六日午時,上御壽康齋。入直玉堂,持詩傳第七卷入侍時,右副承旨金敎根,副校理柳台佐,持詩傳第七卷,修撰李墷,持詩傳第七卷。待敎李鶴秀,假注書朴宗學,記注官文養老,別兼春秋李紀淵,以次進伏訖。上開卷命讀。台佐,讀自曾孫來止以其婦子。止以介景福。上掩卷,仍命退,諸臣以次退出。
癸酉十二月十六日午時,上御壽康齋。入直玉堂,持小學第一卷入侍時,行左承旨徐春輔,副校理柳台佐,持小學第一卷,修撰李墷,持小學第一卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自孟子曰人之有道,止朋友有信。上曰,下番讀之。墷讀自舜命契曰,止在寬。上掩卷,仍命玉堂先退,台佐等退出。又命退,承史以次退出。
癸酉十二月十六日午時,上御壽康齋。入直玉堂,持小學第二卷入侍時,行左承旨徐春輔,副校理柳台佐,持小學第二卷,修撰李墷,持小學第二卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自總角,止佐長者侍具。上掩卷,仍命退,諸臣以次退出。
癸酉十二月十六日午時,上御壽康齋。入直玉堂,持小學第三卷入侍時,行左承旨徐春輔,副校理柳台佐,持小學第三卷,修撰李墷,持小學第三卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自王敬仲曰畏威,止民之中也。上曰,文義陳之。台佐曰,畏威如疾,不但小民之事,畏天之威,于時保之,然後可以祈天永命,此四字,人君所當體念也。上掩卷,仍命玉堂先退,台佐等退出。又命退,承史以次退出。
癸酉十二月十六日午時,上御壽康齋。入直玉堂,持詩傳八卷入侍時,右副承旨金敎根,副校理柳台佐,持詩傳八卷,修撰李墷,持詩傳八卷。待敎李鶴秀,假注書南履懋,記注官文養老,別兼春秋李紀淵,以次進伏訖。上開卷命讀。台佐,讀自穆穆文王,止大邦有子。上曰,文義陳之。台佐曰,敬者聖學始終之要,故有曰敬勝百邪,敬之一字,伏望體念焉。上命掩卷,玉堂先退,台佐等退出。又命退,承史以次退出。
癸酉十二月十六日午時,上御壽康齋。入直玉堂,持詩傳九卷入侍時,右副承旨金敎根,副校理柳台佐,持詩傳九卷,修撰李墷,持詩傳九卷。待敎李鶴秀,假注書南履懋,記注官文養老·朴思彦,以次進伏訖。上開卷命讀。台佐,讀自舋舋申伯,止王命傳御。上曰,文義陳之。韓奕詩亦曰,纘戎祖考,而擧其先而勉之者,勉之至也。上命掩卷,玉堂先退,台佐等退出。又命退,承史以次退出。
癸酉十二月十六日未時,上御壽康齋。入直玉堂,持小學第四卷入侍時,左副承旨柳畊,副校理柳台佐,持小學第四卷,修撰李墷,持小學第四卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自甚則至於,止所接而長。上曰,文義陳之。台佐曰,病根未祛,至於如此,小學者,治病之藥石也。上掩卷,仍命玉堂先退,台佐等退出。又命退,承史以次退出。
癸酉十二月十六日未時,上御壽康齋。入直玉堂,持小學第五卷入侍時,左副承旨柳畊,副校理柳台佐,持小學第五卷,修撰李墷,持小學第五卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自黯多病,止至如黯近之矣。上掩卷,仍命玉堂先退。台佐等退出,又命退,承史以次退出。
癸酉十二月十六日未時,上御壽康齋。入直玉堂,持聖學輯要第一卷入侍時,左副承旨柳畊,副校理柳台佐,持聖學輯要第一卷,修撰李墷,持聖學輯要第一卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自顔淵曰舜何人,止爲萬世開太平。上曰,文義陳之。台佐曰,人之自期,不可不遠且大,故雖大舜之聖,勿視其巍巍之謂也。上掩卷,仍命退,諸臣以次退出。
癸酉十二月十六日未時,上御壽康齋。入直玉堂,持聖學輯要第二卷入侍時,左副承旨柳畊,副校理柳台佐,持聖學輯要第二卷,修撰李墷,持聖學輯要第二卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐,讀自靜而生陰,止四時行焉。上曰,文義陳之。台佐曰,陰陽無朕,動靜無常,此等處,留神潛玩焉。上曰,下番,文義陳之。墷曰,上番己陳達,臣無更達之辭矣。上曰,承旨,文義陳之。畊曰,玉堂已陳,臣無更達之義矣。上曰,閣臣文義陳之。鶴秀曰,玉堂詳達臣亦無更陳之言矣。上掩卷,仍命玉堂先退,台佐等退出。又命退,承史以次退出。
癸酉十二月十六日未時,上御壽康齋。入直玉堂,持聖學輯要第三卷入侍時,左副承旨柳畊,副校理柳台佐,持聖學輯要第三卷,修撰李墷,持聖學輯要第三卷。待敎李鶴秀,假注書朴宗學,記注官朴思彦,別兼春秋李紀淵,以次進伏訖。上開卷命讀。台佐讀自禮樂不可斯須,止惟民之則。上曰,文義陳之。台佐曰,事得其序之謂禮,物得其和之謂樂,斯須之間,不可無禮樂,故所以曰不可去身也。上掩卷,仍命退,諸臣以次退出。
癸酉十二月十六日未時,上御壽康齋。入直玉堂,持聖學輯要第四卷,入侍時,右副承旨金敎根,副校理柳台佐,持聖學輯要第四卷,修撰李墷,持聖學輯要第四卷。待敎李鶴秀,假注書朴宗學,記注官文養老,別兼春秋李紀淵,以次進伏訖。上開卷命讀。台佐,讀自孝子之事親,止能事親也。上曰,文義陳之。台佐曰,五者無非事親之道,而敬親爲大,故以致其敬,首揭之也。上曰,下番文義陳之。墷曰,上番已陳之,臣無更達之辭矣。上掩卷,仍命玉堂先退,台佐等退出。又命退,承史以次退出。
癸酉十二月十六日申時,上御壽康齋。入直玉堂,持書傳十卷入侍時,行左承旨徐春輔,副校理柳台佐,持書傳十卷,修撰李墷,持書傳十卷。待敎李鶴秀,假注書南履懋,記注官孫錫祚,別兼春秋李紀淵,以次進伏訖。上開卷命讀。台佐,讀自嗚呼罔曰不克,止以休于前政。上曰,文義陳之。台佐曰,雖莫難之事,能盡其心,則能成其事,故此曰罔曰不克,惟旣厥心也。上命掩卷,玉堂先退,台佐等退出。又命退,承史以次退出。
癸酉十二月十六日申時,上御壽康齋。入直玉堂,持聖學輯要第五卷入侍時,同副承旨李憲琦,副校理柳台佐,持聖學輯要第五卷,修撰李墷,持聖學輯要第五卷。待敎李鶴秀,假注書朴宗學,記注官朴思彦·文養老,以次進伏訖。上開卷命讀。台佐,讀自曰旣富矣又何加焉,止民無信不立。上曰,下番讀之。墷讀自凡爲天下國家,止懷諸侯也。上曰,承旨讀之。憲琦,讀自凡爲天下,止行之者一也。上曰,閣臣讀之。鶴秀,讀自子曰惟仁者,止能惡人。上曰,文義陳之。台佐曰,后稷播穀之政旣行,司徒設敎,不可或廢,所以旣富而敎之也。上掩卷,仍命玉堂先退,台佐等退出。又命退,承史以次退出。
癸酉十二月十六日申時,上御壽康齋。入直玉堂,持小學第一卷入侍時,同副承旨李憲琦,副校理柳台佐,持小學第一卷,修撰李墷,持小學第一卷。待敎李鶴秀,假注書朴宗學,記注官朴思彦·文養老,以次進伏訖。上開卷命讀。台佐,讀自命夔曰命汝,止紳人以和。上曰,文義陳之。台佐曰,胄子,適子也,天子諸候之適子,尙無論,就卿大夫之適子,責任甚重,故必敎之以樂也。上掩卷,仍命玉堂先退,台佐等退出。又命退,承史以次退出。
癸酉十二月十六日申時,上御壽康齋。入直玉堂,持小學第二卷入侍時,同副承旨李憲琦,副校理柳台佐,持小學第二卷,修撰李墷,持小學第二卷。待敎李鶴秀,假注書朴宗學,記注官朴思彦·文養老,以次進伏訖。上開卷命讀。台佐,讀自凡內外鷄初鳴,止各從其事。上曰,文義陳之。台佐曰,此曰鷄初鳴,不待再三,而必於初鳴之時者,精白一毋少忽之謂也。上掩卷,仍命玉堂先退,台佐等退出。又命退,承史以次退出。
癸酉十二月十六日申時,上御壽康齋。入直玉堂,持小學第三卷入侍時,同副承旨李憲琦,副校理柳台佐,持小學第三卷,修撰李墷,持小學第三卷。待敎李鶴秀,假注書朴宗學,記注官朴思彦·文養老,以次進伏訖。上開卷命讀。台佐,讀自冠義曰凡人之所以,止齊顔色。上曰,下番讀之。墷讀自順辭令,止禮義立。上曰,文義陳之。台佐曰,旣冠則責之以成人之道,而成人之道,莫先於禮義也。上掩卷,仍命玉堂先退,台佐等退出。又命退,承史以次退出。
癸酉十二月十六日申時,上御壽康齋。入直玉堂,持小學第四卷入侍時,同副承旨李憲琦,副校理柳台佐,持小學第四卷,修撰李墷,持小學第四卷。直閣鄭元容,假注書朴宗學,記注官朴思彦·文養老,以次進伏訖。上開卷命讀。台佐,讀自楊文公家訓,止先入之言爲主。上曰,文義陳之。台佐曰,章句記誦而已,全無實見得,則不可以爲學,故使之涵養其德性也。上俺卷,仍命退,諸臣以次退出。
癸酉十二月十六日申時,上御壽康齋。入直玉堂,持小學第五卷入侍時,行左承旨徐春輔,副校理柳台佐,持小學第五卷,修撰李墷,持小學第五卷。直閣鄭元容,假注書朴宗學,記注官朴思彦·文養老,以次進伏訖。上開卷命讀。台佐,讀自大將軍靑,止敬禮如此。上曰,下番讀之墷讀自初魏遼東公,止翟黑子。上曰,文義陳之。台佐曰,將相之臣,亦或輕待,而直諫之臣,反加優禮,武帝容諫之德,尤可偉矣。上俺卷,仍命玉堂先退,台佐等退出。又命退,承史以次退出。
癸酉十二月十六日申時,上御壽康齋。入直玉堂,持中庸入侍時,行左承旨徐春輔,副校理柳台佐,持中庸,修撰李墷,持中庸。直閣鄭元容,假注書朴宗學,記注官朴思彦·文養老,以次進伏訖。上開卷命讀。台佐,讀自使天下之人,止矧可射思。上曰,文義陳之。台佐曰,此節,言祭祀之鬼神也,言祭祀之鬼神,發明造化之鬼神也。上掩卷,仍命玉堂先退,台佐等退出。又命退,承史以次退出。
癸酉十二月十六日申時,上御壽康齋。入直玉堂,持小學第一卷入侍時,行左承旨徐春輔,副校理柳台佐,持小學第一卷,修撰李墷,持小學第一卷。直閣鄭元容,假注書朴宗學,記注官朴思彦·文養老,以次進伏訖。上開卷命讀。台佐,讀自周禮大司徒,止忠和。上曰,文義陳之。台佐曰,三代敎人之方如此,故人材之盛如彼矣。上俺卷,仍命玉堂先退,台佐等退出。又命退,承史以次退出。
癸酉十二月十六日申時,上御壽康齋。入直玉堂,持小學第二卷入侍時,同副承旨李憲琦,副校理柳台佐,持小學第二卷,修撰李墷,持小學第二卷。直閣鄭元容,假注書朴宗學,記注官朴思彦·文養老,以次進伏訖。上開卷命讀。台佐,讀自父母舅姑將坐,止不敢。上曰,下番讀之。墷讀自寒不敢襲,止共率是。上掩卷,仍命退,諸臣以次退出。
癸酉十二月十六日申時,上御壽康齋。入直玉堂,持小學第三卷入侍時,同副承旨李憲琦,副校理柳台佐,持小學第三卷,修撰李墷,持小學第三卷。直閣鄭元容,假注書朴宗學,記注官朴思彦·文養老,以次進伏訖。上開卷命讀。台佐,讀自曲禮曰毋側聽,止求毋固。上掩卷,仍命玉堂先退,台佐等退出。又命退,承史以次退出。
上在昌德宮。停常參·經筵。
金敎根啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
李惟命啓曰,來二十一日朝參日次矣,敢稟。傳曰,停。
柳畊啓曰,來二十一日輪對日次矣,敢稟。傳曰,當次人受點,後日次待令。
李好敏啓曰,右承旨李惟命,今日不爲仕進,旣爲牌招,何如?傳曰,允。
傳于金敎根曰,召對爲之。
傳于柳畊曰,入直玉堂,持聖學輯要第一卷入侍。
傳于柳畊曰,入直玉堂,持聖學輯要第二卷入侍。
李好敏啓曰,藥房提調·副提調,持湯劑來待矣。傳曰,入侍。
傳于柳畊曰,入直玉堂,持聖學輯要第三卷入侍。
傳于柳畊曰,入直玉堂,持聖學輯要第四卷入侍。
傳于李憲琦曰,入直玉堂,持聖學輯要第五卷入侍。
金敎根啓曰,大司憲鄭尙愚牌不進,執義宋啓榦,掌令崔禧延·權漢緯在外,持平鄭禮容未署經,一員未差,監察茶時之意,敢啓。傳曰,知道。
以司諫李東冕,正言李游夏牌不進罷職傳旨,傳于金敎根曰,只推。
以右承旨李惟命牌不進罷職傳旨,傳于李好敏曰,只推。
傳于李憲琦曰,入直玉堂,持聖學輯要第六卷入侍。
傳于李憲琦曰,入直玉堂,持聖學輯要第七卷入侍。
傳于李憲琦曰,入直玉堂,持中庸入侍。
傳于李憲琦曰,入直玉堂,持大學入侍。
傳于李憲琦曰,入直玉堂,持中庸入侍。
傳于李憲琦曰,諸承旨,持公事入侍。
傳于徐春輔曰,入直玉堂,持大學入侍。
傳于徐春輔曰,入直玉堂,持小學第二卷入侍。
傳于徐春輔曰,入直玉堂,持小學第三卷入侍。
傳于徐春輔曰,入直玉堂,持小學第四卷入侍。
傳于李憲琦曰,入直玉堂,持小學第五卷入侍。
傳于李憲琦曰,入直玉堂,持詩傳第一卷入侍。
傳于李憲琦曰,入直玉堂,持小學第一卷入侍。
傳于李憲琦曰,入直玉堂,持小學第二卷入侍。
傳于李憲琦曰,入直玉堂,持小學第三卷入侍。
以濟州防禦使金守基狀啓,薦新進上唐金橘代金橘,柑子代山橘,依例代封,惶恐待罪事,傳于柳畊曰,勿待罪事,回諭。
玉堂前望單子入之,校理金熙華,修撰尹致鼎,副修撰李光文·洪大浩,落點。
傳于李憲琦曰,入直玉堂,持小學第四卷入侍。
傳于李憲琦曰,入直玉堂,持小學第五卷入侍。
傳于李憲琦曰,入直玉堂,持小學第一卷入侍。
傳于李憲琦曰,入直玉堂,持聖學輯要第一卷入侍。
傳于李憲琦曰,入直玉堂,持聖學輯要第二卷入侍。
傳于徐春輔曰,入直玉堂,持聖學輯要第三卷入侍。
傳于徐春輔曰,入直玉堂,持聖學輯要第四卷入侍。
傳于徐春輔曰,入直玉堂,持聖學輯要第五卷入侍。
傳于徐春輔曰,入直玉堂,持聖學輯要第六卷入侍。
傳于李憲琦曰,入直玉堂,持聖學輯要第七卷入侍。
傳于柳畊曰,入直玉堂,持中庸入侍。
柳畊,以弘文館言啓曰,校理朴蓍壽,旣有只推之命,卽爲牌招察任,何如?傳曰,允。
傳于李憲琦曰,入直玉堂,持大學入侍。
傳于李憲琦曰,入直玉堂,持中庸入侍。
傳于柳畊曰,入直玉堂,持小學第三卷入侍。
傳于柳畊曰,入直玉堂,持聖學輯要第一卷入侍。
傳于柳畊曰,入直玉堂,持聖學輯要第二卷入侍。
傳于柳畊曰,入直玉堂,持聖學輯要第三卷入侍。
傳于柳畊曰,入直玉堂,持聖學輯要第四卷入侍。
柳畊,以禮曹言啓曰,卽伏見濟州牧使金守基狀啓謄報,則去十月令宗廟·景慕宮薦新柑子,如例封進,當日薦進,而同月令宗廟·景慕宮薦新唐金橘三十六箇,都封上送于禮曹,以爲稟旨進獻事爲辭矣。莫重薦果,如是不足,誠甚未安,而在前如此之時,有減數薦獻之例,今亦依前例,當日一體分排薦進,何如?傳曰,允。
李惟命,以備邊司言啓曰,延安府使權晙,以其親病,自該曹,草記請遞矣。本邑,以連年最尤甚之邑,邑勢民情,俱爲十分悶急,而今於秋務未了,催科方張之時,又遞有治聲守令,則該邑事尤無可言,延安前府使權晙仍任,待其親病少間,使之卽爲還官,何如?傳曰,允。
傳于柳畊曰,入直玉堂,持聖學輯要第五卷入侍。
傳于柳畊曰,入直玉堂,持小學第一卷入侍。
傳于柳畊曰,入直玉堂,持中庸入侍。
傳于李憲琦曰,入直玉堂,持聖學輯要第一卷入侍。
傳于李憲琦曰,入直玉堂,持中庸入侍。
傳于柳畊曰,入直玉堂,持小學第一卷入侍。
李惟命,以兵曹言啓曰,拆見諸道褒貶啓本,則開城留守尹序東啓本中,礪峴僉使白有繪,以若能操心,或善來頭爲目,平安兵使李元植啓本中,碧團僉使申虎,以酒或有失爲目,委曲僉使趙章根,以宜勉振刷爲目,玉江萬戶田益秀,以毋以瓜近,或忽鎭務爲目,大吉號里權管金明信,以家近爲弊,益宜小心爲目,南兵使李石求啓本中,雲寵萬戶趙汝謙,以小疵姑略爲目,雙靑權管金世元,以莫曰瓜熟,宜加殫誠爲目,黃海水使柳和源啓本中,助泥萬戶金鼎象,以益勉禁飭爲目,全羅左水使李尙謙啓本中,鹿島萬戶李春憲以初未修擧,今始悔悟爲目,則竝宜置中考,而置諸上考,殊無嚴明殿最之意,各該守臣·帥臣,竝推考警責,礪峴僉使白有繪,碧團僉使申虎,委曲僉使趙章根,玉江萬戶田益秀,大吉號里權管金明信,雲寵萬戶趙汝謙,雙靑權管金世元,助泥萬戶金鼎象,鹿島萬戶李春憲,竝中考施行,而玉江萬戶田益秀,前已居中,係是連中,依例罷黜,何如?傳曰,允。
李惟命,以兵曹言啓曰,阿山萬戶李邦春,嗭洞權管白順男以三年窠邊將,兩次褒貶居中,其不職可知,依例罷黜,何如?傳曰,允。
李惟命,以兵曹言啓曰,五衛將洪大淵,身病猝重,景福宮衛將任致得,親病沉重,勢難供職,呈狀乞遞,翊衛司司禦宋益鼎,除授在外,過限未上來,竝改差,何如?傳曰,允。
金敎根,以義禁府言啓曰,因江原監司趙弘鎭狀啓,備邊司覆啓內,春川府還穀虛留之當該守令,令攸司嚴勘事,允下矣。當該春川前府使鄭觀綏·具得魯,今方待命,拿囚之意,敢啓。傳曰,知道。
義禁府啓目,春川前府使鄭觀綏·具得魯等,原情云云。問目內辭綠,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓,依允。
金敎根,以義禁府言啓曰,卽接月令醫員金俊男手本,則時囚罪人鄭觀綏,素患冷積,當寒添劇,具得魯,疝症猝發,轉側須人,俱有難保之慮云。罪人病勢如此,則一邊保放,一邊草記,曾有定式矣。鄭觀綏·具得魯,竝姑保放之意,敢啓。傳曰,知道。
李惟命,以摠戎廳言啓曰,本廳右部千摠李民秀,以察理兼慰諭使軍官,今方出去,改差,何如?傳曰,允。
癸酉十二月十七日辰時,上御壽康齋。召對入侍時,參贊官柳畊,持孟子第七卷,侍讀官柳台佐,持孟子第七卷,檢討官李墷,持孟子第七卷,直閣鄭元容,持孟子第七卷,假注書朴宗學,持孟子第七卷,記注官文養老,持孟子第七卷,別兼春秋李紀淵,持孟子第七卷,以次進伏訖。上開卷命讀,台佐,讀自孟子曰有爲者,止非有也。上曰,下番讀之。墷讀自公孫丑曰伊尹,止志則篡也。上曰,文義陳之。台佐曰,掘井九仞之說,與九級浮圖之論同,學必至於聖人,然後方可謂九仞之井也。上曰,下番文義陳之。墷曰,此與爲山九仞,功虧一簣,別無異同矣,上俺卷,仍命玉堂先退,台佐等退出,又命退,承史等亦以次退出
癸酉十二月十七日辰時,上御壽康齋。入直玉堂,持聖學輯要第一卷入侍時,左副承旨柳畊,副校理柳台佐,持聖學輯要第一卷,修撰李墷,持聖學輯要第一卷,直閣鄭元容,假注書朴宗學,記注官文養老,別兼春秋李紀淵,以次進伏訖。上開卷命讀,台佐,讀自子曰仁遠乎哉,止自棄也。上曰,下番讀之。墷讀自仁人之安宅,止齋遫。上曰,文義陳之。台佐曰,仁者本心之全德,人人腔子裏自在,故。曰仁遠乎哉。上曰,下番文義陳之。墷曰,仁非在外者,故曰仁遠乎哉,上掩卷,仍命玉堂先退。台佐等退出,又命退,承史以次退出。
癸酉十二月十七日辰時,上御壽康齋。入直玉堂持聖學輯要第二卷入侍時,左副承旨柳畊,副校理柳台佐,持聖學輯要第二卷,修撰李墷,持聖學輯要第二卷,直閣鄭元容,假注書朴宗學,記注官文養老,別兼春秋李紀淵,以次進伏訖。上開卷命讀,台佐,讀自五行一陰陽也,止本無極也。上曰,下番讀之。墷讀自五行之,止各一其性,上曰,文義陳之。台佐曰,五行之理旣具,便可以發育萬物,故曰五行之一陰陽也。上曰,下番,文義陳之。墷曰,五行各一其性,而皆本於一陰陽也。上掩卷,仍命退,諸臣以次退出。
癸酉十二月十七日辰時,上御壽康齋。入直玉堂,持聖學輯要第三卷入侍時,左副承旨柳畊,副校理柳台佐,持聖學輯要第三卷,修撰李墷,持聖學輯要第三卷,直閣鄭元容,假注書朴宗學,記注官文養老,別兼春秋李紀淵,以次進伏訖。上開卷命讀,台佐讀自曾子曰君子所貴,止席不正不坐。上曰,下番讀之。墷讀自右之君子,止百度惟貞。上曰,文義陳之。台佐曰,君子爲學,正心爲本,造次不離於正,故雖席不正割不正,亦不食而不坐也。上掩卷,仍命玉堂先退,台佐等退出,又命退,承史以次退出。
癸酉十二月十七日辰時,上御壽康齋。入直玉堂持聖學輯要第四卷入侍時,左副承旨柳畊,副校理柳台佐,持聖學輯要第四卷,修撰李墷,持聖學輯要第四卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自孟懿子問孝,止祭之以禮。上曰,文義陳之。台佐曰,無違,不肯於理,生事·死葬·祭祝之禮,皆是節文底天理也。上掩卷,仍命玉堂先退,台佐等退出,又命退,承史以次退出。
癸酉十二月十七日辰時,上御壽康齋。入直玉堂,持聖學輯要第五卷入侍時,同副承旨李憲琦,副校理柳台佐,持聖學輯要第五卷,修撰李墷,待聖學輯要第五卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自不知言,止無以知人也。上曰,下番讀之。墷,讀自視其所以,止人焉瘦哉。上曰,文義陳之。台佐曰,好言亦自口,莠言亦自口,好言莠言,君子小人可辨,故聞其言,可以知人也。上掩卷,仍命退,諸臣以次退出。
癸酉十二月十七日辰時,上御壽康齋。入直玉堂,持聖學輯要第六卷入侍時,同副承旨李憲琦,副校理柳台佐,持聖學輯要第六卷,修撰李墷,持聖學輯要第六卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自伊尹曰嗚乎,止懷于有仁。上曰,文義陳之。台佐曰,康誥亦曰,惟命不于常,善則得之,不善則失之,此天下之所以無親也。上掩卷,仍命退,諸臣以次退出。
癸酉十二月十七日辰時,上御壽康齋。入直玉堂,持聖學輯要第七卷入侍時,同副承旨李憲琦,副校理柳台佐,持聖學輯要第七卷,修撰李墷,持聖學輯要第七卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自孟子曰堯·舜,止五覇假之也。上曰,文義陳之。台佐曰,堯·舜欽明文思濬哲溫恭之德,得於生知,不待勉强者曰性之也。上曰,下番文義陳之。墷曰,堯·舜·湯·武,爲聖則一,而蓋有生知學能之別也。上掩卷,仍命玉堂先退,台佐等退出,又命退,承史以次退出。
癸酉十二月十七日辰時,上御壽康齋。入直玉堂,持中庸入侍時,同副承旨李憲琦,副校理柳台佐,持中庸,修撰李墷,持中庸,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自夫微之顯,止如此夫。上曰,文義陳之。台佐曰,中庸一篇,三言微顯,而此乃連上起下處,此等處,留神玩索,伏望。上掩卷,乃命玉堂先退,台佐等退出,又命退,承史以次退出。
癸酉十二月十七日辰時,上御壽康齋。入直玉堂,持大學入侍時,同副承旨李憲琦,副校理柳台佐,持大學,修撰李墷,持大學,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自仁者以射,止非其財者也。上曰,文義陳之。台佐曰,繫易亦曰,何以聚人曰財,財,聚人之道也,仁者散財以得民,故曰以財發身也。上掩卷,仍命玉堂先退,台佐等退出,又命退,承史以次退出。
癸酉十二月十七日辰時,上御壽康齋。入直玉堂,持中庸入侍,諸承旨,持公事同爲入侍時,行都承旨李好敏,行左承旨徐春輔,左副承旨柳畊,同副承旨李憲琦,副校理柳台佐,持中庸,修撰李墷,持中庸,直閣鄭元容,假注書朴宗學,記注官車翊修,別兼春秋李紀淵,以次進伏訖。上命讀公事,好敏,讀未半。上曰,公事入之。好敏曰,召接臣隣,日御講筵,臣等不勝欽仰攢祝,而第今日寒如此,不御毛具,區區下情,誠不勝憂慮之至,昔在英廟朝,臨群下時,頻御三縇巾,先朝月覲門營建時,進御涼揮項,監董諸臣,臨門入侍,至今諸臣,莊誦不已,臨殿時進御滿縇,雖是例也,又或於便殿臨御時,三縇巾或涼揮項,從便進御似好,故敢此仰逹矣。上命退,諸臣以次退出。
癸酉十二月十七日辰時,上御壽康齋。入直玉堂,持大學入侍持,行左承旨徐春輔,副校理柳台佐,持大學,修撰李墷,持大學,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自孟獻子畜馬,止以義爲利也。上曰,文義陳之。台佐曰,上言散財以得民,此云不察鷄豚,不畜牛羊,不畜聚斂等句語,無非散財得民之道也。上掩卷,仍命玉堂先退,台佐等退出,又命退,承史以次退出。
癸酉十二月十七日辰時,上御壽康齋。入直玉堂,持小學第二卷入侍時,行左承旨徐春輔,副校理柳台佐,持小學第二卷,修撰李墷,持小學第二卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自曲禮曰凡爲人子之禮,止必有和氣。上曰,文義陳之。台佐曰,人子事親之節,孰非敢謹,而溫凊最切,故先言之也。上掩卷,仍命玉堂先退,台佐等退出,又命退,承史以次退出。
癸酉十二月十七日辰時,上御壽康齋。入直玉堂,持小學第三卷入侍時,行左承旨徐春輔,副校理柳台佐,持小學第三卷,修撰李墷,持小學第三卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自禮記曰,君之容,止齋遫。上曰,文義陳之。台佐曰,詩曰相愼威儀,論語正容貌,皆舒遲之謂也。上掩卷,仍命玉堂先退,台佐等退出,又命退,承史以次退出。
癸酉十二月十七日辰時,上御壽康齋。入直玉堂,持小學第四卷入侍時,行左承旨徐春輔,副校理柳台佐,持小學第四卷,修撰李墷,持小學第四卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自日記古事,止自然矣。上曰,文義陳之。台佐曰,懷橘扇枕等事,無非古人爲孝之美事,故以其不忘而記之也。上掩卷。仍命退,諸臣以次退出。
癸酉十二月十七日辰時,上御壽康齋。入直玉堂,持小學第五卷入侍時,同副承旨李憲琦,副校理柳台佐,持小學第五卷,修撰李墷,持小學第五卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自初魏遼東公,止迷亂失此耳。上曰,文義陳之。台佐曰,事君勿欺,人臣之道,而翟黑子,不以實而欺,宜被重戮也。上曰,下番文義陳之。墷曰,不以實告,故黑子竟至於死也。上掩卷,仍命玉堂先退,台佐等退出,又命退,承史以次退出。
癸酉十二月十七日辰時,上御壽康齋。入直玉堂,持詩傳第一卷入侍時,同副承旨李憲琦,副校理柳台佐,持詩傳第一卷,修撰李墷,持詩傳第一卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自采采芣苣,薄言采之,止汝墳三章章四句。上曰,文義陳之。台佐曰,文王之化,自近而遠,此文王所以齊家而至於治國平天下也。上曰,下番文義陳之。墷曰,芣苣章,不過燮換一字以成文,然意簡而辭複,有可見優游相樂者矣。上掩卷,仍命退,諸臣以次退出。
癸酉十二月十七日辰時,上御壽康齋。入直玉堂,持小學第一卷入侍時,同副承旨李憲琦,副校理柳台佐,持小學第一卷,修撰李墷,持小學第一卷,直閣鄭元容,假注書朴宗學,記注官車翊修,別兼春秋李記淵,以次進伏訖。上開卷命讀,台佐,讀自二曰六行,止敎以詩書。上曰,文義陳之。台佐曰,孝者,百行之源,故六行之中,以孝爲先也。上曰,下番文義〈陳之〉。墷曰,睦婣任恤,皆自孝友中推出來也。上掩卷,仍命玉堂先退,台佐等退出,又命退,承史以次退出。
癸酉十二月十七日辰時,上御壽康齋。入直玉堂,持小學第二卷入侍時,同副承旨李憲琦,副校理柳台佐,持小學第二卷,修撰李墷,持小學第二卷,直閣鄭元容,假注書朴宗學,記注官文養老,別兼春秋李紀淵,以次進伏訖。上開卷命讀,台佐,讀自禮記曰孝子之有深愛,止非所以事親也。上曰,文義陳之。台佐曰,深愛者,心誠愛之也,心誠愛之,故中心達於面目,和氣愉色,發見於外也。上曰,下番文義陳之。墷曰,此言孝子事親,愛敬兼至也。上掩卷,仍命退,諸臣以次退出。
癸酉十二月十七日午時,上御壽康齋。入直玉堂,持小學第三卷入侍時,同副承旨李憲琦,副校理柳台佐,持小學第三卷,修撰李墷,持小學第三卷,直閣鄭元容,假注書朴宗學,記注官文養老,別兼春秋李紀淵,以次進伏訖。上開卷命讀,台佐,讀自足容重,止不能言者。上曰,文義陳之。台佐曰,君子不重則不威,且行步輕遽,則有損威儀,故足容必要其重也。上曰,下番文義陳之。墷曰,此章,與九思章參看,則好矣。上掩卷,仍命玉堂先退,台佐等退出,又命退,承史以次退出。
癸酉十二月十七日午時,上御壽康齋。入直玉堂,持小學第四卷入侍時,同副承旨李憲琦,副校理柳台佐,持小學第四卷,修撰李墷,持小學第四卷,直閣鄭元容,假注書朴宗學,記注官文養老,別兼春秋李紀淵,以次進伏訖。上開卷命讀,台佐,讀自明道程先生曰,止亦自喪志。上掩卷,仍命玉堂先退,台佐等退出,又命退,承史亦以次退出。
癸酉十二月十七日午時,上御壽康齋。入直玉堂,持聖學輯要第二卷入侍,藥房提調·副提調,持湯劑同爲入侍時,同副承旨李憲琦,副校理柳台佐,持聖學輯要第二卷,修撰李墷,持聖學輯要第二卷,直閣鄭元容,假注書朴宗學,記注官文養老,別兼春秋李紀淵,提調朴宗來,副提調李好敏,假注書南履懋,以次進伏訖。宗來曰,日氣連寒,聖體若何?寢睡·水刺之節,若何?上曰,一樣矣。仍命入湯劑,宗來先嘗後,跪傳內侍,內侍奉進,上進御訖,仍命藥房先退,宗來等退出。上開卷命讀,台佐,讀自無極之眞,止弗學而能。上曰,文義陳之。台佐曰,惟人萬物之靈,元后作民父母,此等處體念,伏望焉。上掩卷。仍命退,諸臣以次退出。
癸酉十二月十七日午時,上御壽康齋。入直玉堂,持聖學輯要第三卷入侍時,行左承旨徐春輔,副校理柳台佐,持聖學輯要第三卷,修撰李墷,持聖學輯要第三卷,直閣鄭元容,假注書朴宗學,記注官文養老,別兼春秋李紀淵,以次進伏訖。上開卷命讀,台佐,讀自夙夜罔或,止品物咸亨。上曰,文義陳之。台佐曰,晝有得宵有養,是所謂夙夜罔或不勤也。上掩卷,仍命玉堂先退,台佐等先退,又命退,承史以次退出。
癸酉十二月十七日午時,上御壽康齋。入直玉堂,持聖學輯要第四卷入侍時,行左承旨徐春輔,副校理柳台佐,持聖學輯要第四卷,修撰李墷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自凡爲人子之禮,止而況於人乎。上曰,文義陳之。台佐曰孝親之事,貴賤上下無間,故曰凡爲人子之禮也。上掩卷,仍命玉堂先退,台佐等退出,又命退,承史以次退出。
癸酉十二月十七日午時,上御壽康齋。入直玉堂,持聖學輯要第五卷入侍時,行左承旨徐春輔,副校理柳台佐,持聖學輯要第五卷,修撰李墷,持聖學輯要第五卷,直閣鄭元容,假注書朴宗學,記注官車翊修,別兼春秋李記淵,以次進伏訖。上開卷命讀,台佐,讀自不逆詐,止可以有爲。上曰,文義陳之。台佐曰,君子以誠爲主,不須逆億,而先覺者乃謂之賢也。上掩卷,仍命玉堂先退,台佐等退出,又命退,承史以次退出。
癸酉十二月十七日午時,上御壽康齋。入直玉堂,持聖學輯要第六卷入侍時,行左承旨徐春輔,副校理柳台佐,持聖學輯要第六卷,修撰李墷,持聖學輯要第六卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自鬼神無常享,止動罔不凶。上曰,文義陳之。台佐曰,懋厥德,然後山川鬼神,亦莫不寧,此天位之所以艱也。上掩卷,仍命玉堂先退,台佐等退出,又命退,承史以次退出。
癸酉十二月十七日午時,上御壽康齋。入直玉堂,持小學五卷入侍時,同副承旨李憲琦,副校理柳台佐,持小學五卷,修撰李墷,持小學五卷,直閣鄭元容,假注書南履懋,記注官文養老,別兼春秋李紀淵,以次進伏訖。上開卷命讀,台佐,讀自臣曏聞皆云浩所爲,止恐負翟黑子故也。上曰,文義陳之。台佐曰,死生亦大矣,而至死不變,以直爲道,高允之所以爲偉也。上掩卷,命玉堂先退,台佐等退出,又命退,承史以次退出。
癸酉十二月十七日午時,上御壽康齋。入直玉堂,持小學初卷入侍時,同副承旨李憲琦,副校理柳台佐,持小學初卷,修撰李墷,持小學初卷,直閣鄭元容,假注書南履懋,記注官文養老,別兼春秋李紀淵,以次進伏訖。上開卷命讀,台佐,讀自王制曰樂正崇四術,止所受是極。上曰,文義陳之。台佐曰,禮樂之爲敎,有若道路之由行,故曰四術也。上掩卷,命玉堂先退,台佐等退出,又命退,承史以次退出。
癸酉十二月十七日午時,上御壽康齋。入直玉堂,持聖學輯要初卷入侍時,同副承旨李憲琦,副校理柳台佐,持聖學輯要初卷,修撰李墷,持聖學輯要初卷,直閣鄭元容,假注書南履懋,記注官文養老,別兼春秋李紀淵,以次進伏訖。上開卷命讀,台佐,讀自足容重,止言不可逝矣。上曰,文義陳之。台佐曰,此言口容止,易之艮,亦曰艮其輔,艮者止也,然止者,非止而不言也,乃不妄動之謂也。上掩卷,命玉堂先退,台佐等退出,又命退,承史以次退出。
癸酉十二月十七日未時,上御壽康齋。入直玉堂,持聖學輯要第七卷入侍時,同副承旨李憲琦,副校理柳台佐,持聖學輯要第七卷,修撰李墷,持聖學輯要第七卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自湯執中,止所以爲大也。上掩卷,使賤臣傳命,左副承旨柳畊,持公事入侍。仍命退,諸臣以次退出。
癸酉十二月十七日未時,上御壽康齋。入直玉堂,持中庸入侍時,左副承旨柳畊,副校理柳台佐,持中庸,修撰李墷,持中庸,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自子曰舜其大孝,止必得其壽。上曰,下番讀之。墷,讀自故天之生物,止傾者覆之。上曰,文義陳之。台佐曰,以大舜之聖,得位祿而至於保子孫,所以爲大孝也。上掩卷,命玉堂先退,公事讀之。讀之未半,上曰,入之。仍命退,諸臣以次退出。
癸酉十二月十七日未時,上御壽康齋。入直玉堂,持大學入侍時,同副承旨李憲琦,副校理柳台佐,持大學,修撰李墷,持大學,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自長國家,止平天下。上曰,文義陳之。台佐曰,此小人,卽以身發財之類也,其害之至,必亡人國,故易曰,開國承家,小人勿用也。上掩卷,仍命玉堂先退,台佐等退出,又命公事入之,承史以次退出。
癸酉十二月十七日未時,上御壽康齋。入直玉堂,持中庸入侍時,同副承旨李憲琦,副校理柳台佐持中庸,修撰李墷,持中庸,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自詩曰嘉樂君子,止右第十七章。上曰,文義陳之。台佐曰,德者,受福之原,而君子憲憲之德,宜民宜人,所以自天保佑,而申之又申也。上掩卷,仍命退,諸臣以次退出。
癸酉十二月十七日未時,上御壽康齋。入直玉堂,持小學第三卷入侍時,左副承旨柳畊,副校理柳台佐,持小學第三卷,修撰李墷,持小學第三卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自其在宗廟,止寢不言。上曰,文義陳之。台佐曰,辭取達意而止便,便亦是達意而已也。上命掩卷,五字刀割上曰,在外及未肅拜有實故玉堂,竝許遞,前望單子入之事。出榻敎上命玉堂先退,台佐等退出,又命退,承史以次退出。
癸酉十二月十七日未時,上御壽康齋。入直玉堂,持聖學輯要第一卷入侍時,左副承旨柳畊,副校理柳台佐,持聖學輯要第一卷,修撰李墷,持聖學輯要第一卷,直閣鄭元容,假注書朴宗學,記注官車翊修,別兼春秋李紀淵,以次進伏訖。上開卷命讀,台佐,讀自子曰王言如絲,止如綍。上掩卷,仍命玉堂先退,台佐等退出,又命退,承史以次退出。
癸酉十二月十七日申時,上御壽康齋。入直玉堂,持聖學輯要第二卷入侍時,左副承旨柳畊,副校理柳台佐,持聖學輯要第二卷,修撰李墷持聖學輯要第二卷,直閣鄭元容,假注書朴宗學,記注官文養老,別兼春秋李紀淵,以次進伏訖。上開卷命讀,台佐,讀自帝曰人心,止後仁義也。上曰,文義陳之。台佐曰,人心出於形氣之私,而易流於欲,故曰道,道心原於性命之正,而微妙難見,故曰微也。上掩卷,仍命退,諸臣以次退出。
癸酉十二月十七日申時,上御壽康齋。入直玉堂,持聖學輯要第三卷入侍時,左副承旨柳畊,副校理柳台佐,持聖學輯要第三卷,修撰李墷,持聖學輯要第三卷,直閣鄭元容,假注書朴宗學,記注官文養老·車翊修,以次進伏訖。上開卷命讀,台佐,讀自易曰君子莅衆,止備于一夫。上曰,文義陳之。台佐曰,水太淸則無魚,深明刻察,有損於德量,故曰用晦而明也。上掩卷,仍命玉堂先退,台佐等退出,又命退,承史以次退出。
癸酉十二月十七日申時,上御壽康齋。入直玉堂,持聖學輯要第四卷入侍時,左副承旨柳畊,副校理柳台佐,持聖學輯要第四卷,修撰李墷,持聖學輯要第四卷,直閣鄭元容,假注書朴宗學,記注官文養老·車翊修,以次進伏訖。上開卷命讀,台佐,讀自孝子之有深愛者,止視於無形。上曰,文義陳之。台佐曰,人子事親,愛敬爲主,愉色婉容,愛之發於外也,執玉奉盈,如將失之,敬之存於中者也。上掩卷,仍命玉堂先退,台佐等退出,又命退,承史以次退出。
癸酉十二月十七日申時,上御壽康齋。入直玉堂,持聖學輯要第五卷入侍時,左副承旨柳畊,副校理柳台佐,持聖學輯要第五卷,修撰李墷,持聖學輯要第五卷,直閣鄭元容,假注書朴宗學,記注官文養老·車翊修,以次進伏訖。上開卷命讀,台佐,讀自易曰君子同而異,止事君也與哉。上曰,文義陳之。台佐曰,不知大同之道,則亂常而拂理,不有獨異之行,則隨俗而習非,故君子必同而異也。上掩卷,仍命退,諸臣以次退出。
癸酉十二月十七日申時,上御壽康齋。入直玉堂,持小學第一卷入侍時,左副承旨柳畊,副校理柳台佐,持小學第一卷,修撰李墷,持小學第一卷,直閣鄭元容,假注書朴宗學,記注官文養老·車翊修以次進伏訖。上開卷命讀,台佐,讀自見善從之,止是爲學則。上曰,下番讀之。墷讀自孔子曰弟子,止則以文子文。上曰,文義陳之。台佐曰,大舜之聞一善言,見一善行,沛然莫之能禦者,所謂見善從之。上掩卷,仍命退,諸臣以次退出。
癸酉十二月十七日申時,上御壽康齋。入直玉堂,持中庸入侍時,左副承旨柳畊,副校理柳台佐,持中庸,修撰李墷,持中庸,直閣鄭元容,假注書朴宗學,記注官文養老·車翊修,以次進伏訖。上開卷命讀,台佐,讀自子曰無憂者,止薦其時食。上曰,文義陳之。台佐曰,上有王季,王季聖人也,下有武王,武王聖人也,所以文王之無憂也。上掩卷,仍命退,諸臣以次退出。
癸酉十二月十七日申時,上御壽康齋。入直玉堂,持聖學輯要第一卷入侍時,同副承旨李憲琦,副校理柳台佐,持聖學輯要第一卷,修撰李墷,持聖學輯要第一卷,直閣鄭元容,假注書朴宗學,記注官文養老·車翊修,以次進伏訖。上開卷命讀,台佐,讀自君子居其室,止可不愼乎。上曰,文義陳之。台佐曰,吉凶榮辱,惟其道,故言而不善,則千里之外違之也。上掩卷,仍命公事入之,退去,諸臣以次退出。
癸酉十二月十七日申時,上御壽康齋。入直玉堂,持中庸入侍時,同副承旨李憲琦,副校理柳台佐,持中庸,修撰李墷,持中庸,直閣鄭元容,假注書朴宗學,記注官文養老·車翊修,以次進伏訖。上開卷命讀,台佐,讀自宗廟之禮,止孝之至也。上曰,文義陳之。台佐曰,宗廟之中,昭穆濟濟,貴賤上下,秩秩有序,此乃先王制禮中節目,此實繼志述事中事也。上掩卷,仍命賤臣,留院公事入之。仍命退,諸臣以次退出。
癸酉十二月十七日申時,上御壽康齋。入直玉堂,持小學第一卷入侍時,左副承旨柳畊,副校理柳台佐,持小學第一卷,修撰李墷,持小學第一卷,直閣鄭元容,假注書朴宗學,記注官文養老·車翊修,以次進伏訖。上開卷命讀,台佐,讀自興於詩,止吾必爲之學矣。上曰,文義陳之。台佐曰,詩者出於性情,善者可以感發,惡者可以懲創,感人易入,故學者之初,必令興於詩也,禮樂以治身心,故曰不可斯須去身。上掩卷,仍命退,諸臣以次退出。
上在昌德宮。停常參·經筵。
壽靜堂行閣失火後,大殿·王大妃殿·中宮殿·惠慶宮·嘉順宮,內閣·政院·玉堂·藥房·朝廷二品以上·六曹堂上·奉朝賀·兩司長官口傳問安。答曰,知道。世子宮口傳問安。答曰,知悉。
金敎根啓曰,大司憲鄭尙愚呈辭,執義宋啓榦,掌令崔禧延·權漢緯在外,持平鄭禮容未署經,一員未差,監察茶時之意,敢啓。傳曰,知道。
金敎根啓曰,禁衛營將官來言,今日本營軍兵,日次私習云矣,敢啓。傳曰,知道。
金敎根啓曰,御營廳將官來言,今日本廳軍兵,日次私習云矣,敢啓。傳曰,知道。
□□□啓曰,右承旨李惟命,今日不爲仕進,卽爲牌招,何如?傳曰,允。
傳于柳畊曰,入直玉堂,持小學初卷入侍。
傳于柳畊曰,入直玉堂,持聖學輯要初卷入侍。
傳于李憲琦曰,入直玉堂,持聖學輯要第二卷入侍。
傳于李憲琦曰,入直玉堂,持聖學輯要第三卷入侍。
傳于李憲琦曰,入直玉堂,持孟子初卷入侍。
備忘記,廣州留守趙尙鎭下直,長弓一張,長箭一部賜給。
李好敏啓曰,藥房都提調·副提調,持湯劑來待矣。傳曰,入侍。
傳于金敎根曰,入直玉堂,持孟子第二卷入侍。
傳于金敎根曰,入直玉堂,持小學初卷入侍。
傳于金敎根曰,入直玉堂,持小學第二卷入侍。
傳于金敎根曰,入直玉堂,持小學第三卷入侍。
傳于金敎根曰,入直玉堂,持小學第四卷入侍。
傳于金敎根曰,入直玉堂,持小學第五卷入侍。
傳于金敎根曰,入直玉堂,持孟子初卷入侍。
傳于徐春輔曰,入直玉堂,持孟子第二卷入侍。
傳于徐春輔曰,入直玉堂,持孟子第三卷入侍。
傳于徐春輔曰,入直玉堂,持小學第一卷入侍。
徐春輔啓曰,假注書南履懋,身病猝重,勢難察任,今姑改差,何如?傳曰,允。
南履懋改差,代以朴潞壽爲假注書。
傳于徐春輔曰,留院公事入之。
傳于徐春輔曰,入直玉堂,持小學第二卷入侍。
傳于徐春輔曰,入直玉堂,持小學第三卷入侍。
傳于李憲琦曰,入直玉堂,持小學第四卷入侍。
傳于李憲琦曰,入直玉堂,持小學第五卷入侍。
傳于李憲琦曰,入直玉堂,持小學第一卷入侍。
傳于李憲琦曰,入直玉堂,持國朝寶鑑第一卷入侍。
傳于李憲琦曰,入直玉堂,持國朝寶鑑第二卷入侍。
傳于李惟命曰,入直玉堂,持國朝寶鑑第三卷入侍。
傳于李惟命曰,入直玉堂,持孟子第一卷入侍。
傳于李惟命曰,入直玉堂,持孟子第二卷入侍。
徐春輔啓曰,卽者吏曹郞廳來言,臘享大祭獻官,當爲差出,而判書李肇源在外,參判未差,參議金履載未肅拜,不得擧行云,參議卽爲牌招,何如?傳曰,允。
李惟命啓曰,密符親納例也,而前廣州留守李肇源,使其親裨替納,推考,何如?傳曰,允。
以濟州防禦使金守基狀啓,薦新進上橙子橘,不得如例封進,惶恐待罪事,傳于柳畊曰,勿待罪事,回諭。
傳于李惟命曰,入直玉堂,持孟子第三卷入侍。
傳于李憲琦曰,入直玉堂,持孟子第四卷入侍。
傳于李憲琦曰,入直玉堂,持孟子第五卷入侍。
傳于李憲琦曰,入直玉堂,持孟子第六卷入侍。
傳于李憲琦曰,入直玉堂,持孟子第七卷入侍。
傳于金敎根曰,入直玉堂,持小學第一卷入侍。
傳于金敎根曰,入直玉堂,持小學第二卷入侍。
傳于柳畊曰,入直玉堂,持小學第三卷入侍。
傳于柳畊曰,入直玉堂,持小學第四卷入侍。
傳于柳畊曰,入直玉堂,持小學第五卷入侍。
李好敏啓曰,藥房三提調,持粟米飮來待矣。傳曰,封入。
傳于李惟命曰,宮城扈衛置之。
柳畊,以弘文館言啓曰,新除授副修撰洪大浩,時在江原道原州地,經筵入番事緊,請斯速乘馹上來事,下諭。答曰,依啓。
柳畊,以弘文館言啓曰,新除授校理金熙華,修撰尹致鼎,副修撰李光文,竝卽牌招察任,何如?傳曰,允。
傳于柳畊曰,入直玉堂,持論語第一卷入侍。
傳于柳畊曰,入直玉堂,持論語第二卷入侍。
傳于柳畊曰,入直玉堂,持論語第三卷入侍。
傳于柳畊曰,入直玉堂,持論語第四卷入侍。
傳于柳畊曰,入直玉堂,持論語第五卷入侍。
傳于李惟命曰,入直玉堂,持論語第六卷入侍。
以校理金熙華牌不進罷職傳旨,傳于柳畊曰,只推。
柳畊,以禮曹言啓曰,卽伏見濟州牧使金守基狀啓謄報,則今十二月令所封乳柑·洞庭橘,箇箇摘取,則乳柑爲一百五箇,洞庭橘爲一百二箇,薦新無以排數,謹援已例,都封上送于禮曹,以爲稟旨進獻事爲辭矣。莫重薦果,如是不足,誠甚未安而在前如此之時,有減數薦獻之例,今亦依前例,宗廟·景慕宮薦新乳柑,宗廟薦新洞庭橘,當日一體分排薦進,何如?傳曰,允。
徐春輔,以吏曹言啓曰,今此臘享大祭祭官中,時無職名人員,令該曹口傳付軍職,何如?傳曰,允。
李惟命,以備邊司言啓曰,頃因楊州牧使上疏,本州北漢未納城餉代錢收捧,吏逋面逋,限年充捧事,竝令道臣,出意見論啓之意,筵奏行會矣。卽見該監司李存秀狀啓,則以爲,吏逋面逋,合爲六千八百石,而所食者,流亡居多,雖或有生存者,實無一時準捧之道,分排六年,每年一千一百三十石零,次次收捧,城餉未納二千六百石,無論倉米與別米竝耗費,以詳定例及今收捧,而城餉邑還,法意嚴重,就其中負逋最多者,施以當律,其次施以絶島爲奴之典事,竝請令廟堂稟處矣。今見道啓所論,與邑倅疏陳,大抵無異辭,事勢之不可不從施,卽此可推,北餉二千六百石內二千石,以詳定價代錢收送,至於別米,乃是御供所需,事體不可錢捧,耗條卽本廳將士支放之資,今無以詳定價貿米分給,別米及耗條,竝以本邑收送,以爲本廳本邑兩相周便之道,逋穀旣不得一時準捧,則分年分捧,方可爲漸次收殺之方,且有他道已施之近例,依道臣所分排,限六年盡數充上後,報本司憑考,而蓋今逋負之弊,專由於用法不嚴之致也,砥平逋吏,已用極律,此亦査發其最多逋者,卽爲啓聞處斷,次犯諸罪人,無論若吏若奴,竝施以絶島爲奴之典,何如?傳曰,允。
傳于李惟命曰,入直玉堂,持論語第七卷入侍。
傳于李惟命曰,入直玉堂,持中庸入侍。
傳于李惟命曰,入直玉堂,持大學入侍。
李惟命,以兵曹言啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
李惟命,以兵曹言啓曰,今日禁軍祿試射未及畢試,日勢已暮,明日繼試之意,敢啓。傳曰,知道。
敎廣州留守趙尙鎭書。王若曰,國有四都之巨障,南城壯襟帶之基,卿惟三朝之耆臣,上簡畀鎖鑰之任,殆同洛邑保釐之地,須勉潞公居留之治,眷彼南漢一隅,寔我左海重鎭,控湖·嶺而特立,天作萬仞之石城,與崧·華而竝稱,地開百世之金湯,距都城最爲近地,責兼捍禦懷保之方,陞府尹特置留臺,秩居管理鎭撫之右,念昔年設施之重,何近來疎虞之多,在陰雨綢繆之謨,所貴臺隍之修葺,況水旱歉荒之際,漸致兵民之凋殘,顧中宸所嘗憂焉,當是時屬之誰也?惟卿,規範有故家所受,風儀爲當世共推,確乎以恬靜自持,文章特其餘事,超然於標榜之外,望實蔚爲藎臣,長玉署銀臺,受先朝之知遇,判吏部騎省,由予心之倚毗,關北·海西,尙說嚴明之素著,樞院耆社,每喜精力之不愆,迄于今爲任重之人,欲煩卿以留後之任,玆授卿以廣州留守兼南漢守禦使,卿其祗服寵命,克殫乃心,築斯城鑿斯池,克壯陪京之捍衛,峙乃糇敹乃甲,宜盡戎政之繕修,緩帶輕裘,固知晉帥之風致,藺石蘭錡,且勉漢壘之兵籌,寄外營節制之權,位望斯重,管南甸牧禦之職,寬威宜竝,自餘稟裁,厥有彝典。於戲,得君重耳,往汝欽哉,管轄戎兵,罔忽晉陽之保障,依近京輦,須紓仲山之永懷,故玆敎示,想宜知悉。知製敎修撰李墷製進。
癸酉十二月十八日辰時,上御壽康齋。入直玉堂持小學第一卷入侍時,左副承旨柳畊,副校理柳台佐,持小學第一卷,修撰李墷,持小學第一卷,直閣鄭元容,假注書朴宗學,記注官文養老·車翊修以次進伏訖。上開卷命讀,台佐讀自古者小學灑掃,止晦菴朱某題。上曰,文義陳之。台佐曰,灑掃應對,雖是最下工夫,灑掃應對,便可到聖人事,此固不可歇後看也。上掩卷,仍命玉堂先退,台佐等退出,又命退,承史以次退出。
癸酉十二月十八日辰時,上御壽康齋。入直玉堂持聖學輯要第一卷入侍時,左副承旨柳畊,副校理柳台佐,持聖學輯要第一卷,修撰李墷,持聖學輯要第一卷,直閣鄭元容,假注書朴宗學,記注官文養老·車翊修以次進伏訖。上開卷命讀,台佐讀自惡不可長,止格物。上曰,文義陳之。台佐曰,七情之中,欲尤難制,故曰從欲惟危。上掩卷,仍命同副承旨持公事同爲入侍,又命退,諸臣以次退出。
癸酉十二月十八日辰時,上御壽康齋。入直玉堂持聖學輯要第二卷入侍時,同副承旨李憲琦,副校理柳台佐,持聖學輯要第二卷,修撰李墷,持聖學輯要第二卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自子曰攻乎,止行乎哉。上曰,下番讀之。墷讀自立則見其,止愼其獨也。上曰,文義陳之。台佐曰,楊·墨背馳吾道者,雖以言語距之,能距者吾道之人也。上掩卷,命玉堂先退,台佐等退出,公事入之,又命退,承史以次退出。
癸酉十二月十八日辰時,上御壽康齋。入直玉堂持聖學輯要第三卷入侍時,同副承旨李憲琦,副校理柳台佐,持聖學輯要第三卷,修撰李墷,持聖學輯要第三卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自必有忍,止必於是。上曰,文義陳之。台佐曰,急遽苟且之時,顚覆流離之際,而仁之一字,不可違矣。上掩卷,仍命退,諸臣以次退出。
癸酉十二月十八日辰時,上御壽康齋。入直玉堂持孟子第一卷入侍時,同副承旨李憲琦,副校理柳台佐,持孟子第一卷,修撰李墷,持孟子第一卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自湯誓曰是日,止民至焉。上曰,文義陳之。台佐曰,孟子之對梁王,先引靈臺勸勉之也,後引湯誓警戒之也。上掩卷,仍命玉堂先退,台佐退出,又命退,承史以次退出。
癸酉十二月十八日辰時,上御壽康齋。入直玉堂持孟子第二卷入侍時,同副承旨李憲琦,副校理柳台佐,持孟子第二卷,修撰李墷,持孟子第二卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自夏后殷周之盛,止猶解倒懸。上曰,文義陳之。台佐曰,旣有其土,又有其民,則王政不可不行之理也。上曰,下番文義陳之。墷曰,上番已陳之,臣無更達之言矣。上掩卷,仍命退,諸臣以次退出。
癸酉十二月十八日辰時,上御壽康齋。入直玉堂持小學第一卷入侍時,同副承旨李憲琦,副校理李台佐,持小學第一卷,修撰李墷,持小學第一卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自元亨利貞,止有順無疆。上曰,文義陳之。台佐曰,在天元亨利貞,在人仁義禮智也。上掩卷,仍命退,諸臣以次退出。
癸酉十二月十八日辰時,上御壽康齋。入直玉堂持小學第二卷入侍時,右副承旨金敎根,副校理柳台佐,持小學第二卷,修撰李墷,持小學第二卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自曲禮曰凡爲人子,止後復之。上曰,文義陳之。台佐曰,此皆事親事長而盡其孝敬之道也。上掩卷,仍命玉堂先退,台佐等退出,又命退,承史以次退出。
癸酉十二月十八日辰時,上御壽康齋。入直玉堂持小學第三卷入侍時,右副承旨金敎根,副校理柳台佐,持小學第三卷,修撰李墷,持小學第三卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自士相見禮曰,止必以貌。上曰,文義陳之。台佐曰,席不正不坐者,一時一刻,不正則不安也。上掩卷,仍命玉堂先退,台佐等退出,又命退,承史以次退出。
癸酉十二月十八日辰時,上御壽康齋。入直玉堂持小學第四卷入侍時,右副承旨金敎根,副校理柳台佐,持小學第四卷,修撰李墷,持小學第四卷,直閣鄭元容,假注書朴宗學,記注官孫錫祚·文養老以次進伏訖。上開卷命讀,台佐讀自伊川程先生曰,止所當先也。上曰,文義陳之。台佐曰,詠歌舞蹈,思罔或逾,小學敎人之方也。上掩卷,仍命玉堂先退,台佐等退出,又命退,承史以次退出。
癸酉十二月十八日辰時,上御壽康齋。入直玉堂持小學第五卷入侍時,右副承旨金敎根,副校理柳台佐,持小學第五卷,修撰李墷,持小學第五卷,直閣鄭元容,假注書朴宗學,記注官孫錫祚·文養老以次進伏訖。上開卷命讀,台佐讀自李君行先生,止不可行也。上曰,文義陳之。台佐曰,開封戶籍尙不許,後來奔競之類,知所愧矣。上掩卷,仍命玉堂先退,台佐等退出,又命退,承史以次退出。
癸酉十二月十八日辰時,上御壽康齋。入直玉堂持孟子第一卷入侍時,右副承旨金敎根,副校理柳台佐,持孟子第一卷,修撰李墷,持孟子第一卷,直閣鄭元容,假注書朴宗學,記注官文養老·孫錫祚以次進伏訖。上開卷命讀,台佐讀自梁惠王曰。上曰,下番讀之。墷讀自寡人願安承敎。上曰,承旨讀之。敎根讀自孟子對曰,止無以異也。上曰,閣臣讀之。元容讀自以刃與政,止無以異也。上掩卷,仍命退,諸臣以次〈退〉出。
癸酉十二月十八日辰時,上御壽康齋。入直玉堂持孟子第二卷入侍時,右副承旨金敎根,副校理柳台佐,持孟子第二卷,修撰李墷,持孟子第二卷,直閣鄭元容,假注書朴宗學,記注官文養老·孫錫祚以次進伏訖。上開卷命讀,台佐讀自公孫丑問曰,止浩然之氣。上曰,文義陳之。台佐曰,四十之時,義理漸熟,志能勝氣,故不動心也。上掩卷,仍命玉堂先退,台佐等退出,又命退,承史以次退出。
癸酉十二月十八日辰時,上御壽康齋。入直玉堂持孟子第三卷入侍時,行左承旨徐春輔,副校理柳台佐,持孟子第三卷,修撰李墷,持孟子第三卷,直閣鄭元容,假注書朴宗學,記注官文養老·孫錫祚以次進伏訖。上開卷命讀,台佐讀自故曰或勞心,止而暇耕乎。上曰,文義陳之。台佐曰,勞心勞力,大人小人之別也。上掩卷,仍命玉堂先退,又命退,承史以次退出。
癸酉十二月十八日辰時,上御壽康齋。入直玉堂持小學第一卷入侍時,行左承旨徐春輔,副校理柳台佐,持小學第一卷,修撰李墷,持小學第一卷,直閣鄭元容,假注書朴宗學,記注官文養老·孫錫祚以次進伏訖。上開卷命讀,台佐讀自惟聖性者,止以達其志。上曰,文義陳之。台佐曰,聖本生知,故無待於修爲也。上掩卷,仍命玉堂先退,台佐等退出,又命退,承史以次退出。
癸酉十二月十八日辰時,上御壽康齋。入直玉堂持小學第二卷入侍時,行左承旨徐春輔,副校理柳台佐,持小學第二卷,修撰李墷,持小學第二卷,直閣鄭元容,假注書朴宗學,記注官文養老·孫錫祚以次進伏訖。上開卷命讀,台佐讀自子婦無私貨,止藏而待之。上曰,文義陳之。台佐曰,一家之事,家長爲統尊,故婦未敢有私財也。上掩卷,仍命玉堂先退,台佐等退出,又命退,承史以次退出。
癸酉十二月十八日辰時,上御壽康齋。入直玉堂持小學第三卷入侍時,行左承旨徐春輔,副校理柳台佐,持小學第三卷,修撰李墷,持小學第三卷,直閣鄭元容,假注書朴宗學,記注官文養老·孫錫祚以次進伏訖。上開卷命讀,台佐讀自凶服者式之,止冠而坐。上曰,文義陳之。台佐曰,君以民爲天,故重其民而式負版者。上掩卷,仍命玉堂先退,台佐等退出,又命退,承史以次退出。
癸酉十二月十八日辰時,上御壽康齋。入直玉堂持小學第四卷入侍時,同副承旨李憲琦,副校理柳台佐,持小學第四卷,修撰李墷,持小學第四卷,直閣鄭元容,假注書朴宗學,記注官文養老·車翊修以次進伏訖。上開卷命讀,台佐讀自顔子·孟子亞聖,止孟子矣。上曰,文義陳之。台佐曰,言學聖人,當如顔子·孟子也。上掩卷,仍命退,諸臣以次退出。
癸酉十二月十八日午時,上御壽康齋。入直玉堂持小學五卷入侍時,同副承旨李憲琦,副校理柳台佐,持小學五卷,修撰李墷,持小學五卷,直閣鄭元容,假注書南履懋,記注官文養老·車翊修以次進伏訖。上開卷命讀,台佐讀自崔玄暐母,止惡消息。上掩卷,命玉堂先退,台佐等退出,又命退,承史以次退出。
癸酉十二月十八日午時,上御壽康齋。入直玉堂持小學初卷入侍時,同副承旨李憲琦,副校理柳台佐,持小學初卷,修撰李墷,持小學初卷,直閣鄭元容,假注書南履懋,記注官文養老·車翊修以次進伏訖。上開卷命讀,台佐讀自小學之方灑掃應對,止六年。上曰,文義陳之。台佐曰,小學之本,惟在於孝敬,故有餘力,然後誦詩而讀書也。上掩卷,命玉堂先退,台佐等退出,又命退,承史以次退出。
癸酉十二月十八日午時,上御壽康齋。入直玉堂持國朝寶鑑第一卷入侍時,同副承旨李憲琦,副校理柳台佐,持國朝寶鑑第一卷,修撰李墷,持國朝寶鑑第一卷,直閣鄭元容,假注書朴宗學,記注官文養老·孫錫祚以次進伏訖。上開卷命讀,台佐讀自壬申元年,止吏曹判書趙仁沃。上曰,文義陳之。台佐曰,古訓曰,欲法堯·舜,當法朝宗,惟鑑法伏望。上掩卷,公事入之。仍命退,諸臣以次退出。
癸酉十二月十八日午時,上御壽康齋。入直玉堂持國朝寶鑑第二卷入侍,藥房都提調·副提調持湯劑同爲入侍時,同副承旨李憲琦,副校理柳台佐,持國朝寶鑑第二卷,修撰李墷,持國朝寶鑑第二卷,直閣鄭元容,假注書朴宗學,記注官文養老·孫錫祚,都提調金思穆,副提調李好敏,假注書南履懋以次進伏訖。思穆曰日氣極寒,寢睡·水刺之節,若何?上曰,一樣矣。思穆曰,王大妃殿氣候,何如?上曰,一樣矣。思穆曰,惠慶宮氣候,何如?上曰,一樣矣。思穆曰,嘉順宮氣候,何如?上曰,一樣矣。仍命入湯劑,思穆先嘗後,跪傳內侍,內侍奉進。上進御訖,思穆曰,今日日氣極寒,何不御毛具乎?向已以此仰達,更陳極爲惶悚,日氣甚不和,以從便臨御,若何?上曰,藥房先退。思穆等退出。上開卷命讀,台佐讀自太祖,止濟世之志。上曰,文義陳之。台佐曰,創業垂統之宏謨懿範,於此亦可仰認矣。上命留院公事,史官持入,仍命掩卷,進御二錢重人蔘粟米飮,一貼煎入事。出榻敎王大妃殿進御二錢重人蔘粟米飮,一貼煎入事。出榻敎中宮殿進御二錢重人蔘粟米飮,一貼煎入事。出榻敎惠慶宮進服二錢重人蔘粟米飮一貼煎入事。出榻敎嘉順宮進服二錢重人蔘粟米飮,一貼煎入事。出榻敎上命玉堂先退,台佐等退出,又命退,承史以次退出。
癸酉十二月十八日午時,上御壽康齋。入直玉堂持國朝寶鑑第三卷入侍時,右承旨李惟命,副校理柳台佐,持國朝寶鑑第三卷,修撰李墷,持國朝寶鑑第三卷,直閣鄭元容,假注書朴宗學,記注官文養老·孫錫祚以次進伏訖。上開卷命讀,台佐讀自十二年,止勿禁身拷訊。上曰,下番讀之。墷讀自據衆定罪,止竝不許。上曰,文義陳之。台佐曰,人君代天出治,故順天道三字,人君出治之三字符也。上掩卷,仍命退,諸臣以次退出。
癸酉十二月十八日午時,上御壽康齋。入直玉堂持孟子第一卷入侍時,右承旨李惟命,副校理柳台佐,持孟子第一卷,修撰李墷,持孟子第一卷,直閣鄭元容,假注書朴宗學,記注官朴思彦·孫錫祚以次進伏訖。上開卷命讀,台佐讀自獸相食,止飢而死也。上曰,文義陳之。台佐曰,詩傳亦曰,豈弟君子民之父母,父母二字,伏望體念焉。上掩卷。仍命退,諸臣以次退出。
癸酉十二月十八日未時,上御壽康齋。入直玉堂持孟子第二卷入侍時,右承旨李惟命,副校理柳台佐,持孟子第二卷,修撰李墷,持孟子第二卷,直閣鄭元容,假注書朴宗學,記注官朴思彦·孫錫祚以次進伏訖。上開卷命讀,台佐讀自敢問何謂,止以其外之也。上曰,文義陳之。台佐曰,浩然之氣,旣無形聲之驗,有不可以言語形容,故曰難言也。上掩卷,仍命玉堂先退,台佐等退出,又命退,承史以次退出。
癸酉十二月十八日未時,上御壽康齋。入直玉堂持孟子第三卷入侍時,右承旨李惟命,副校理柳台佐,持孟子第三卷,修撰李墷,持孟子第三卷,直閣鄭元容,假注書朴宗學,記注官朴思彦·孫錫祚以次進伏訖。上開卷命讀,台佐讀自堯以不得舜,止得人難。上曰,文義陳之。台佐曰,苟非大舜重華之德,則無以承大堯之放勳,故堯以不得舜爲憂也。上掩卷,仍命退,諸臣以次退出。
癸酉十二月十八日未時,上御壽康齋。入直玉堂持孟子第四卷入侍時,同副承旨李憲琦,副校理柳台佐,持孟子第四卷,修撰李墷,持孟子第四卷,檢校直閣李光文,假注書朴宗學,記注官車翊修·朴思彦以次進伏訖。上開卷命讀,台佐讀自今有仁心,止率由舊章。上曰,文義陳之。台佐曰,惻隱之發,仁心也,聲名洋溢于中國,仁聞也。上掩卷,仍命退,諸臣以次退出。
癸酉十二月十八日未時,上御壽康齋。入直玉堂持孟子第五卷入侍時,同副承旨李憲琦,副校理柳台佐,持孟子第五卷,修撰李墷,持孟子第五卷,檢校直閣李光文,假注書朴宗學,記注官車翊修·朴思彦以次進伏訖。上開卷命讀,台佐讀自爲其賢也,止友士,何如。上曰,文義陳之。台佐曰,王者招賢之禮重,故大易亦曰,以貴下賤也。上掩卷,仍命退,諸臣以次退出。
癸酉十二月十八日未時,上御壽康齋。入直玉堂持孟子第六卷入侍時,同副承旨李憲琦,副校理柳台佐,持孟子第六卷,修撰李墷,持孟子第六卷,直閣鄭元容,假注書朴宗學,記注官車翊修·朴思彦以次進伏訖。上開卷命讀,台佐讀自孟子曰君子,止惡乎執。上曰,文義陳之。台佐曰,亮信也四端,猶五行之土,信乃百行之主也。上掩卷,仍命退,諸臣以次退出。
癸酉十二月十八日未時,上御壽康齋。入直玉堂持孟子第七卷入侍時,同副承旨李憲琦,副校理柳台佐,持孟子第七卷,修撰李墷,持孟子第七卷,直閣鄭元容,假注書朴宗學,記注官車翊修·朴思彦以次進伏訖。上開卷命讀,台佐讀自公孫丑曰,止不素餐。上曰,文義陳之。台佐曰,無功而食不可,故曰不素餐,可也。上掩卷,仍命玉堂先退,台佐等退出,又命退,承史以次退出。
癸酉十二月十八日未時,上御壽康齋。入直玉堂持小學第一卷入侍時,右副承旨金敎根,副校理柳台佐,持小學第一卷,修撰李墷,持小學第一卷,直閣鄭元容,假注書朴宗學,記注官車翊修·朴思彦以次進伏訖。上開卷命讀,台佐讀自六年敎之,止內而不出。上曰,文義陳之。台佐曰,六年敎之數與方名者,自下自卑之義也。上掩卷,仍命退,諸臣以次退出。
癸酉十二月十八日未時,上御壽康齋。入直玉堂持小學第二卷入侍時,右副承旨金敎根,副校理柳台佐,持小學第二卷,修撰李墷,持小學第二卷,直閣鄭元容,假注書朴宗學,記注官車翊修·朴思彦以次進伏訖。上開卷命讀,台佐讀自婦若有私親,止而後與之。上曰,文義陳之。台佐曰,婦女無私與,故長者命賜然與之也。上掩卷,仍命退,諸臣以次退出。
癸酉十二月十八日未時,上御壽康齋。入直玉堂持小學第三卷入侍時,左副承旨柳畊,副校理柳台佐,持小學第三卷,修撰李墷,持小學第三卷,直閣鄭元容,假注書朴宗學,記注官朴思彦·孫錫祚以次進伏訖。上開卷命讀,台佐讀自論語曰寢不食,止夭夭如也。上曰,文義陳之。台佐曰,居不容,非怠肆之謂,只是不若奉祭接賓之時也。上掩卷,仍命玉堂先退,台佐等退出,又命公事入之,承史以次退出。
癸酉十二月十八日申時,上御壽康齋。入直玉堂持小學第四卷入侍時,左副承旨柳畊,副校理柳台佐,持小學第四卷,修撰李墷,持小學第四卷,直閣鄭元容,假注書朴宗學,記注官車翊修·朴思彦以次進伏訖。上開卷命讀,台佐讀自若夫立志,止不敢當也。上曰,文義陳之。台佐曰,初學之士,立志必要學聖人也。上掩卷,仍命退,諸臣以次退出。
癸酉十二月十八日申時,上御壽康齋。入直玉堂持小學第五卷入侍時,左副承旨柳畊,副校理柳台佐,持小學第五卷,修撰李墷,持小學第五卷,直閣鄭元容,假注書朴宗學,記注官朴思彦·孫錫祚以次進伏訖。上開卷命讀,台佐讀自比見親喪,止上其父母。上曰,陳文義。台佐曰,辭富居貧,以敎其子,可謂偉矣。上掩卷,仍命玉堂先退,台佐等退出,又命退,承史以次退出。
癸酉十二月十八日申時,上御壽康齋。入直玉堂持論語第一卷入侍時,左副承旨柳畊,副校理柳台佐,持論語第一卷,修撰李墷,持論語第一卷,直閣鄭元容,假注書朴宗學,記注官朴思彦·孫錫祚以次進伏訖。上開卷命讀,台佐讀自子曰溫古,止可以爲師矣。上曰,文義陳之。台佐曰,所學在我,應接不窮,故可以爲人師也。上掩卷,仍命退,諸臣以次退出。癸酉十二月十八日申時,上御壽康齋。入直玉堂持論語第二卷入侍時,左副承旨柳畊,副校理柳台佐,持論語第二卷,修撰李墷,持論語第二卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自子謂公冶長,止妻之。上曰,文義陳之。台佐曰,知其無罪則雖在縲絏,而以女妻,聖人大公之心也。上掩卷,仍命退,諸臣以次退出。
癸酉十二月十八日申時,上御壽康齋。入直玉堂持論語第三卷入侍時,左副承旨柳畊,副校理柳台佐,持論語第三卷,修撰李墷,持論語第三卷,直閣鄭元容,假注書朴宗學,記注官車翊修·孫錫祚以次進伏訖。上開卷命讀,台佐讀自子曰人之生也,止不如樂之者。上曰,文義陳之。台佐曰,生理本直,故曰人之生也直也。上掩卷,仍命退,諸臣以次退出。
癸酉十二月十八日申時,上御壽康齋。入直玉堂持論語第四卷入侍時,左副承旨柳畊,副校理柳台佐,持論語第四卷,修撰李墷,持論語第四卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自子罕言,止執御矣。上曰,文義陳之。台佐曰,罕言非不言也,言之而罕也。上掩卷,仍命退,諸臣以次退出。
癸酉十二月十八日申時,上御壽康齋。入直玉堂持論語第五卷入侍時,左副承旨柳畊,副校理柳台佐,持論語第五卷,修撰李墷,持論語第五卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自子路·曾晳,止毋吾以也。上曰,文義陳之。台佐曰,夫子在座,四子列侍之時,氣像有可觀者矣。上掩卷,仍命退,諸臣以次退出。
癸酉十二月十八日申時,上御壽康齋。入直玉堂持論語第六卷入侍時,右承旨李惟命,副校理柳台佐,持論語第六卷,修撰李墷,持論語第六卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自子路問成人,止以爲成人。上曰,文義陳之。台佐曰,文之以禮,樂之以文,與文以君子之容之文,相似矣。上掩卷,仍命退,諸臣以次退出。
癸酉十二月十八日申時,上御壽康齋。入直玉堂持論語第七卷入侍時,右承旨李惟命,副校理柳台佐,持論語第七卷,修撰李墷,持論語第七卷,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自子曰鄙夫,止事君。上曰,文義陳之。台佐曰,此章大義,與大學末章小人不可爲國家之意,大槪同矣。上掩卷,仍命退,諸臣以次退出。
癸酉十二月十八日申時,上御壽康齋。入直玉堂持中庸入侍時,右承旨李惟命,副校理柳台佐持中庸,修撰李墷持中庸,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自郊社之禮,止天下畏之。上掩卷,仍命玉堂先退,台佐等退出,又命退,承史以次退出。
癸酉十二月十八日申時,上御壽康齋。入直玉堂持大學入侍時,右承旨李惟命,副校理柳台佐持大學,修撰李墷持大學,直閣鄭元容,假注書朴宗學,記注官孫錫祚·車翊修以次進伏訖。上開卷命讀,台佐讀自大學之書,止庶人之子弟。上掩卷,仍命玉堂先退,台佐等退出,又命退,承史以次退出。
上在昌德宮。停常參·經筵。
藥房都提調金思穆,提調朴宗來,副提調李好敏啓曰,失火之變,出於意外,伏想聖心驚動,丙枕靡安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?惠慶宮氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
金敎根啓曰,大司憲鄭尙愚呈辭,執義宋啓榦,掌令崔禧延·權漢緯在外,持平鄭禮容未署經,一員未差,監察茶時之意,敢啓。傳曰,知道。
傳于柳畊曰,入直玉堂,持小學初卷入侍。
傳于柳畊曰,入直玉堂,持小學第二卷入侍。
傳于柳畊曰,入直玉堂,持小學第三卷入侍。
傳于柳畊曰,入直玉堂,持小學第四卷入侍。
李好敏啓曰,藥房三提調,持湯劑來待矣。傳曰,入侍。
傳于柳畊曰,入直玉堂,持小學第五卷入侍。
李惟命啓曰,假注書朴潞壽,時無職名,令該曹依例付軍職,使之冠帶常仕,何如?傳曰,允。
傳于金敎根曰,入直玉堂,持小學初卷入侍。
傳于金敎根曰,入直玉堂,持小學第二卷入侍。
傳于徐春輔曰,左承旨·同副承旨,持公事入侍。
傳于徐春輔曰,入直玉堂,持小學第三卷入侍。
傳于李憲琦曰,入直玉堂,持小學第四卷入侍。
傳于李憲琦曰,入直玉堂,持小學第五卷入侍。
傳于徐春輔曰,入直玉堂,持小學初卷入侍。
傳于李憲琦曰,入直玉堂,持小學第二卷入侍。
傳于李憲琦曰,入直玉堂,持小學第三卷入侍。
傳于李憲琦曰,入直玉堂,持小學第四卷入侍。
傳于李憲琦曰,入直玉堂,持小學第五卷入侍。
傳于李惟命曰,入直玉堂,持小學初卷入侍。
傳于李惟命曰,入直玉堂,持小學第二卷入侍。
傳于李惟命曰,入直玉堂,持小學第三卷入侍。
傳于徐春輔曰,別講爲之。
傳于徐春輔曰,入直玉堂,持中庸入侍。
傳于徐春輔曰,入直玉堂,持詩傳初卷入侍。
傳于金敎根曰,入直玉堂,持小學初卷入侍。
傳于金敎根曰,入直玉堂,持小學第二卷入侍。
傳于李憲琦曰,入直玉堂,持小學第三卷入侍。
傳于李憲琦曰,入直玉堂,持小學第四卷入侍。
傳于金敎根曰,入直玉堂,持小學第五卷入侍。
傳于金敎根曰,入直玉堂,持小學初卷入侍。
傳于金敎根曰,入直玉堂,持小學第二卷入侍。
李惟命,以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
李惟命,以備邊司言啓曰,卽見京畿監司李存秀狀啓,則以爲,尤甚邑中通津·豐德兩邑,連値歉荒,民情遑急,不可不設賑,常賑麰二千石,營賑大米一百石,太五百石,租四百石,特許劃給事,請令廟堂稟旨分付矣。通·豐兩邑,被災偏酷,果爲尤甚之最,若非歲後設賑,無以麥前救急,而先抄飢口,已過三千,則來後追付,亦可推知,常賑麰二千石,營賑大米一百石,太五百石,租四百石,特許劃下,使之精俵均賑,毋或有一夫顚連之患,賑後餘穀,依例還錄之意,分付,何如?傳曰,允。
李惟命,以備邊司言啓曰,卽見全羅監司朴崙壽狀啓,則以爲,來二月閏二月當禁衛上番軍,兵使當爲點送,而歲値歉荒,廚傳可悶,依近例以都會所附近營將代行事,請令廟堂稟旨分付矣。營將之替行調點,蓋軫軍民之弊,而已成近例,今亦依狀請許施,何如?傳曰,允。
李惟命,以備邊司言啓曰,卽見濟州牧吏金守基災實狀啓,則分等不爲擧論,後錄兩件,依例先擧行後馳啓爲辭矣。其一,舊還姑爲仍停事也。其一,軍兵逃老故病癈之類,一一塡充,待明春,從附近哨司分鍊事也。本島連年屢豐之餘,今年穡事,又得免歉,誠爲萬幸,面里分等,不必擧論,而舊還仍停,軍兵雜頉,待充定分鍊,卽年例所請,而先擧行後啓聞,亦是本邑已例,依狀請許施,何如?傳曰,允。
癸酉十一月十九日卯時,上御壽康齋。藥房入診入侍時,都提調金思穆,提調朴宗來,副提調李好敏,記事官朴來謙,記注官孫錫祚,別兼春秋李紀淵,直閣鄭元容以次進伏,醫官吳千根·趙宗協·秦東秀·卞之錞·吳仁豐·鄭重周·金宇敬·李命運·權以中以次進伏楹外訖。思穆曰,昨日失火之變,出於意外,伏想聖心驚動,丙枕靡安,夜來聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,惠慶宮氣候,何如?上曰,一樣矣。思穆曰,嘉順宮氣候,何如?上曰,一樣矣。思穆曰,昨見失火處所,最近於中宮殿差備矣,深夜驚動之餘,氣候若何?上曰,一樣矣。思穆曰,失火之時,世子宮已爲就寢乎?上命醫官入診,以中·命運·千根·宗協以次診候訖,上命醫官先退,以中等退出。思穆曰,行閣回祿,雖不大段,而大內火災,係是變怪,失火根因,嚴覈懲治,然後可爲日後小心之道,故敢此仰達矣。上命退,諸臣以次退出。
癸酉十二月十九日卯時,上御壽康齋。入直玉堂持小學初卷入侍時,左副承旨柳畊,副校理柳台佐,持小學初卷,修撰李墷,持小學初卷,直閣鄭元容,假注書朴潞壽,記注官孫錫祚,別兼春秋李紀淵以次進伏訖。上開卷命讀,台佐讀自三十而有室,止國有學。上曰,文義陳之。台佐曰,幼子常示無誑,幼子志慮,未有所定,故必示之以正也。上掩卷,命玉堂先退,台佐等退出,又命退,承史以次退出。
癸酉十二月十九日卯時,上御壽康齋。入直玉堂持小學二卷入侍時,左副承旨柳畊,副校理柳台佐,持小學二卷,修撰李墷,持小學二卷,直閣鄭元容,假注書朴潞壽,記注官孫錫祚,別兼春秋李紀淵以次進伏訖。上開卷命讀,台佐讀自曲禮曰父召,止坐則視膝。上曰,文義陳之。台佐曰,無上於面,無下於帶,愛敬之至也。上掩卷,命玉堂先退,台佐等退出,又命退,承史以次退出。
癸酉十二月十九日卯時,上御壽康齋。入直玉堂持小學三卷入侍時,左副承旨柳畊,副校理柳台佐,持小學三卷,修撰李墷,持小學三卷,直閣鄭元容,假注書朴潞壽,記注官孫錫祚,別兼春秋李紀淵以次進伏訖。上開卷命讀,台佐讀自曲禮曰竝坐,止授坐不立。上曰,文義陳之。台佐曰,日用酬應,隨事敬謹之謂。上掩卷,命玉堂先退,台佐等退出,又命退,承史以次退出。
癸酉十二月十九日辰時,上御壽康齋。入直玉堂持小學五卷入侍時,左副承旨柳畊,副校理柳台佐,持小學五卷,修撰李墷,持小學五卷,直閣鄭元容,假注書朴潞壽,記注官孫錫祚,別兼春秋李紀淵以次進伏訖。上開卷命讀,台佐讀自父母但知喜悅,止以淸謹見稱。上曰,文義陳之。台佐曰,記崔玄暐事,言敎子孫必以淸謹也。上掩卷,命玉堂先退,台佐等退出,又命退,承史以次退出。
癸酉十二月十九日辰時,上御壽康齋。入直玉堂持小學第一卷入侍時,右副承旨金敎根,副校理柳台佐,持小學第一卷,修撰李墷,持小學第一卷,直閣鄭元容,假注書朴潞壽,記注官孫錫祚,別兼春秋李紀淵以次進伏訖。上開卷命讀,台佐讀自孟子曰人之有道也,止命汝典樂。上曰,下番讀之。墷讀自敎冑子,止八曰亂民之刑也。上曰,文義陳之。台佐曰,神人以和,言天地萬物無不和平也。上掩卷,命玉堂先退,台佐等退出,又命〈退〉,承史以次退出。
癸酉十二月十九日辰時,上御壽康齋。入直玉堂持小學第二卷入侍時,右副承旨金敎根,副校理柳台佐,持小學第二卷,修撰李墷,持小學第二卷,直閣鄭元容,假注書朴潞壽,記注官孫錫祚,別兼春秋李紀淵以次進伏訖。上開卷命讀,台佐讀自禮記曰父命呼,止曾子曰孝子之養老。上曰,下番讀之。墷讀自是故父母之所愛,止號泣而隨之。上曰,文義陳之。台佐曰,唯而不諾,唯諾之間,亦致敬謹也。上掩卷,命玉堂先退,台佐等退出,又命退,承史以次退出。
癸酉十二月十九日辰時,上御壽康齋。入直玉堂持小學第三卷,右承旨·同副承旨同爲入侍時,行左承旨徐春輔,右副承旨金敎根,同副承旨李憲琦,校理柳台佐,持小學第三卷,修撰李墷,持小學第三卷,直閣鄭元容,記事官朴來謙,記注官孫錫祚,別兼春秋李紀淵以次進伏訖。上開卷命讀,台佐讀自入國不馳,止可以觀德行矣。上掩卷,命玉堂先退,台佐等退出,上命入公事,又命退,承史以次退出。
癸酉十二月十九日辰時,上御壽康齋。入直玉堂持小學第四卷入侍時,同副承旨李憲琦,校理柳台佐,持小學第四卷,修撰李墷,持小學第四卷,直閣鄭元容,記事官朴來謙,記注官車翊修,別兼春秋李紀淵以次進伏訖。上開卷命讀,台佐讀自此人不可以語上,止與之語哉。上掩卷,命玉堂先退,台佐等退出,又命退,承史以次退出。
癸酉十二月十九日辰時,上御壽康齋。入直玉堂持小學第五卷入侍時,同副承旨李憲琦,校理柳台佐,持小學第五卷,修撰李墷,持小學第五卷,直閣鄭元容,記事官朴來謙,記注官車翊修,別兼春秋李紀淵以次進伏訖。上開卷命讀,台佐讀自劉器之待制,止請敎。上曰,文義陳之。台佐曰,登科之日,卽人臣事君之初,故來見先生長者,有此請敎之語,劉器之亦可謂知事君者也。上掩卷,命玉堂先退,台佐等退出,又命退,承史以次退出。
癸酉十二月十九日午時,上御壽康齋。入直玉堂持小學第一卷入侍時,行左承旨徐春輔,副校理李鍾穆,持小學第一卷,修撰李墷,持小學第一卷,待敎李鶴秀,記事官朴來謙,記注官朴思彦,別兼春秋李紀淵以次進伏訖。上開卷命讀,鍾穆讀自王制曰學正,止所受是極。上曰,下番讀之。墷讀自見善從之,止毋驕恃力。上曰,文義陳之。鍾穆曰,見善而不能從之,則終不能爲善人,昔大舜,見一善政,聞一善行,沛然若決江河,故所以爲大聖人者也。上曰,下番陳之。墷曰,人能於所受是極,則自當到得第一等人,極字是極工之謂也。上掩卷,命玉堂先退,鍾穆等退出,又命退,承史以次退出。
癸酉十二月十九日午時,上御壽康齋。入直玉堂持小學第二卷入侍時,同副承旨李憲琦,副校理李鍾穆,持小學第二卷,修撰李墷,持小學第二卷,待敎李鶴秀,記事官朴來謙,記注官朴思彦,別兼春秋李紀淵以次進伏訖。上開卷命讀,鍾穆讀自父母有疾,止疾止復故。上曰,下番讀之。墷讀自君有疾,止不服其藥。上曰,文義陳之。鍾穆曰,君親有疾,則臣子侍疾之道,此固常事,而垂訓猶如此,此卽聖人之誨人極盡處也。上曰,下番陳之。墷曰,三世之醫然後始服其藥者,此乃孔子愼疾之義也。上掩卷,命玉堂先退,鍾穆等退出,又命退,承史以次退出。
癸酉十二月十九日午時,上御壽康齋。入直玉堂持小學第三卷入侍時,同副承旨李憲琦,副校理李鍾穆,持小學第三卷,修撰李墷,持小學第三卷,待敎李鶴秀,記事官朴來謙,記注官朴思彦,別兼春秋李紀淵以次進伏訖。上開卷命讀,鍾穆讀自士冠禮始加,止介爾景福。上曰,文義陳之。鍾穆曰,冠婚,禮節中最重者也,故旣加而再加之,再加而又三加之,古人之必以三加者,所以重其禮也。上掩卷,命玉堂先退,鍾穆等退出,又命退,承史以次退出。
癸酉十二月十九日午時,上御壽康齋。入直玉堂持小學第四卷入侍時,同副承旨李憲琦,副校理李鍾穆,持小學第四卷,修撰李墷,持小學第四卷,待敎李鶴秀,記事官朴來謙,記注官朴思彦,別兼春秋李紀淵以次進伏訖。上開卷命讀,鍾穆讀自先生長者,止行不篤敬下等人也。上曰,下番讀之。墷讀自過而不知悔,止不可得矣。上曰,文義陳之。鍾穆曰,人品雖有三等,而學而知之,則下等人亦可爲上等人矣。上曰,下番陳之。墷曰,所貴乎悔過,以其能改,而徒知悔過,不知改過,則此與不悔過,無以異矣。上掩卷,命玉堂先退,鍾穆等退出,又命退,承史以次退出。
癸酉十二月十九日午時,上御壽康齋。入直玉堂持小學第五卷入侍時,同副承旨李憲琦,副校理李鍾穆,持小學第五卷,修撰李墷,持小學第五卷,待敎李鶴秀,記事官朴來謙,記注官朴思彦,別兼春秋李紀淵以次進伏訖。上開卷命讀,鍾穆讀自張曰某,止勤謹和緩。上曰,文義陳之。鍾穆曰,勤謹和緩四字,非獨新進事君之要訣,自上達下,無貴無賤,皆可終身行之者也。上掩卷,命玉堂先退,鍾穆等退出,又命退,承史以次退出。
癸酉十二月十九日午時,上御壽康齋。藥房三提調持湯劑入侍時,都提調金思穆,提調朴宗來,副提調李好敏,記事官朴來謙,記注官朴思彦,別兼春秋李紀淵,待敎李鶴秀以次進伏訖。思穆奉湯劑,傳于內侍,內侍跪受奉進,上進御訖,命退,諸臣以次退出。
癸酉十二月十九日午時,上御壽康齋。入直玉堂持小學初卷入侍時,右承旨李惟命,校理李鍾穆,持小學初卷,修撰李墷,持小學初卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自志毋虛邪,止吾必謂之學矣。上掩卷,命玉堂先退,鍾穆等退出,又命退,承史以次退出。
癸酉十二月十九日午時,上御壽康齋。入直玉堂持小學第二卷入侍時,右承旨李惟命,校理李鍾穆,持小學第二卷,修撰李墷,持小學第二卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自孔子曰父在觀其志,止可謂孝矣。上掩卷,命玉堂先退,鍾穆等退出,又命退,承史以次退出。
癸酉十二月十九日午時,上御壽康齋。入直玉堂持小學第三卷入侍時,右承旨李惟命,校理李鍾穆,持小學第三卷,修撰李墷,持小學第三卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自再加,止三加。上曰,文義陳之。鍾穆曰,此乃冠禮之祝辭,而以敬爾威儀觀之,威儀之節甚重矣,詩云威儀棣棣,不可選也,又曰抑抑威儀,維德之隅,今此一敬字劃之,則冠禮之祝辭,其至美矣。上掩卷,命玉堂先退,鍾穆等退出,又命退,承史以次退出。
癸酉十二月十九日未時,上御壽康齋。別講入侍時,參贊官徐春輔,侍讀官李鍾穆,持孟子第七卷,檢討官李墷,持孟子第七卷,待敎李鶴秀,假注書朴潞壽,記注官孫錫祚,別兼春秋李紀淵以次進伏訖。上開卷命讀,鍾穆讀自公孫丑曰詩曰不素餐分,止王子墊。上曰,文義陳之。鍾穆曰,不素餐之訓,誠大矣哉,爲人臣者,居官盡職,臨事盡忠,是乃不素餐也,人君之於臣下,當以是勉飭,伏願留念焉。上掩卷,命玉堂先退,鍾穆等退出,又命退,承史以次退出。
癸酉十二月十九日未時,上御壽康齋。入直玉堂持中庸入侍時,行左承旨徐春輔,校理李鍾穆,持中庸,修撰李墷,持中庸,待敎李鶴秀,假注書朴潞壽,記注官孫錫祚,別兼春秋李紀淵以次進伏訖。上開卷命讀,鍾穆讀自齊明盛服,止勸大臣也。上曰,文義陳之。鍾穆曰,此章孔夫子所謂九經之條理也,人君禮使之道,尤當以此九經,爲御下之本矣。上掩卷,命玉堂先退,鍾穆等退出,又命退,承史以次退出。
癸酉十二月十九日未時,上御壽康齋。入直玉堂持詩傳初卷入侍時,行左承旨徐春輔,校理李鍾穆,持詩傳初卷,修撰李墷,持詩傳初卷,待敎李鶴秀,假注書朴潞壽,記注官孫錫祚,別兼春秋李紀淵以次進伏訖。上開卷命讀,鍾穆讀自獜之趾振振公子,止以獜之趾興公之子。上曰,下番讀之。墷讀自獜之定,止獜之角。上曰,文義陳之。鍾穆曰,文王后妃之德,及於公族,贊美之歌詠之,乃以獜之趾,起興焉,周南之詩,至此美矣盛矣。上掩卷,命玉堂先退,鍾穆等退出,又命退,承史以次退出。
癸酉十二月十九日申時,上御壽康齋。入直玉堂持小學初卷入侍時,右副承旨金敎根,校理李鍾穆,持小學初卷,修撰李墷,持小學初卷,待敎李鶴秀,假注書朴潞壽,記注官孫錫祚·朴思彦以次進伏訖。上開卷命讀,鍾穆讀自今頗蒐輯,止晦庵題。上曰,文義陳之。鍾穆曰,此章末端曰,庶幾有補於風化之萬一云者,不但朱子謙挹之德,實爲天下萬世之敎,亦可見聖賢自期之意耳。上掩卷,命玉堂先退,鍾穆等退出,又命退,承史以次退出。
癸酉十二月十九日申時,上御壽康齋。入直玉堂持小學第二卷,同副承旨同爲入侍時,右副承旨金敎根,同副承旨李憲琦,校理李鍾穆,持小學第二卷,修撰李墷,持小學第二卷,待敎李鶴秀,假注書朴潞壽,記注官孫錫祚·朴思彦以次進伏訖。上開卷命讀,鍾穆讀自內則曰父母雖沒,止必不果。上掩卷,命玉堂先退,鍾穆等退出,又命退,承史以次退出。
癸酉十二月十九日申時,上御壽康齋。入直玉堂持小學第三卷入侍時,同副承旨李憲琦,校理李鍾穆,持小學第三卷,修撰李墷,持小學第三卷,待敎李鶴秀,假〈注書朴〉潞壽,記注官孫錫祚·朴思彦以次進伏訖。上開卷命讀,鍾穆讀自曲禮曰爲人子者,止不以弔。上曰,文義陳之。鍾穆曰,紅紫間色也,雖燕居之䙝服,不以爲飾,則聖人服飾之謹嚴,推可見矣。上掩卷,命玉堂先退,鍾穆等退出,又命退,承史以次退出。
癸酉十二月十九日申時,上御壽康齋。入直玉堂持小學第四卷入侍〈時〉,同副承旨李憲琦,校理李鍾穆,持小學第四卷,修撰李墷,持小學第四卷,待敎李鶴秀,假注書朴潞壽,記注官孫錫祚·朴思彦以次進伏訖。上開卷命讀,鍾穆讀自馬援兄子,止不可得也。上曰,文義陳之。鍾穆曰,馬援敎子弟之訓,如是其切至,可想馬援之家法,足爲後世取則,此外別無文義之仰奏矣。上掩卷,命玉堂先退,鍾穆等退出,又命退,承史以次退出。
癸酉十二月十九日申時,上御壽康齋。入直玉堂持小學第五卷入侍時,右副承旨金敎根,校理李鍾穆,持小學第五卷,修撰李墷,持小學第五卷,待敎李鶴秀,假注書朴潞壽,記注官孫錫祚·朴思彦以次進伏訖。上開卷命讀,鍾穆讀自中間一後生,止不因忙後錯了。上曰,文義陳之。鍾穆曰,緩之一字,爲此章文義之切要處,伏願留念焉。上掩卷,命玉堂先退,鍾穆等退出,又命退,承史以次退出。
癸酉十二月十九日申時,上御壽康齋。入直玉堂持小學初卷入侍時,右副承旨金敎根,校理李鍾穆,持小學初卷,修撰李墷,持小學初卷,待敎李鶴秀,假注書朴潞壽,記注官孫錫祚,別兼春秋李紀淵以次進伏訖。上開卷命讀,鍾穆讀自古者小學,止不可行也。上曰,文義陳之。鍾穆曰,此朱夫子小學書題也,自灑掃進退,以至於修齊治平,該盡而備悉,臣不敢架說仰對焉。上掩卷,命玉堂先退,鍾穆等退出,又命退,承史以次退出。
癸酉十二月十九日申時,上御壽康齋。入直玉堂持小學第二卷入侍時,右副承旨金敎根,校理李鍾穆,持小學第二卷,修撰李墷,持小學第二卷,待敎李鶴秀,假注書朴潞壽,記注官孫錫祚·朴思彦以次進伏訖。上開卷命讀,鍾穆讀自祭儀曰霜露旣降,止雨露旣濡。上曰,下番讀之。墷讀自君子履之,止如將見之。上掩卷,命玉堂先退,鍾穆等退出,又命退,承史以次退出。
上在昌德宮。停常參·經筵。
藥房都提調金思穆,提調朴宗來,副提調李好敏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
金敎根啓曰,合辭方張之時,兩司無詣臺之員,事甚未安,除在外·未署經外,呈告人員,竝卽牌招,何如?傳曰,允。
李惟命啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李憲琦曰,入直玉堂,持孟子初卷入侍。
傳于李好敏曰,大臣·閣臣·藥房入侍,同爲入侍。
傳于李憲琦曰,入直玉堂,持孟子第二卷入侍。
傳于李憲琦曰,入直玉堂,持孟子第三卷入侍。
傳于李憲琦曰,入直玉堂,持孟子第四卷入侍。
傳于金敎根曰,入直玉堂,持孟子第五卷入侍。
傳于李惟命曰,入直玉堂,持孟子第六卷入侍。
傳于柳畊曰,入直玉堂,持孟子第七卷入侍。
傳于柳畊曰,入直玉堂,持小學初卷入侍。
傳于柳畊曰,入直玉堂,持小學第二卷入侍。
傳于金敎根曰,入直玉堂,持小學第三卷入侍。
金敎根啓曰,大司憲鄭尙愚牌不進,執義宋啓榦,掌令崔禧延·權漢緯在外,持平鄭禮容未署經,一員未差,監察茶時之意,敢啓。傳曰,知道。
以司諫李東冕,正言李游夏牌不進罷職傳旨,傳于金敎根曰,只推。
傳于金敎根曰,入直玉堂,持小卷第四卷入侍。
傳于金敎根曰,入直玉堂,持小學第五卷入侍。
李好敏啓曰,藥房三提調,持湯劑來待矣。傳曰,入侍。
傳于金敎根曰,入直玉堂,持中庸入侍。
傳于李憲琦曰,入直玉堂,持大學入侍。
傳于李憲琦曰,入直玉堂,持小學初卷入侍。
傳于李惟命曰,入直玉堂,持小學初卷入侍。
傳于李惟命曰,入直玉堂,持小學第二卷入侍。
傳于徐春輔曰,入直玉堂,持小學第二卷入侍。
柳畊,以弘文館言啓曰,本館下番闕直,事甚未安,副修撰李光文,以閣臣例不得請牌,副修撰洪大浩在外,修撰尹致鼎,卽爲牌招入直,何如?傳曰,允。
以修撰尹致鼎牌不進罷職傳旨,傳于柳畊曰,只推。
傳于徐春輔曰,入直玉堂,持小學第三卷入侍。
傳于徐春輔曰,入直玉堂,持小學第四卷入侍。
傳于李憲琦曰,入直玉堂,持小學第五卷入侍。
傳于李憲琦曰,入直玉堂,持小學初卷入侍。
傳于李憲琦曰,入直玉堂,持小學第二卷入侍。
傳于李憲琦曰,入直玉堂,持小學第三卷入侍。
傳于李憲琦曰,入直玉堂,持小學第四卷入侍。
傳于徐春輔曰,入直玉堂,持小學第五卷入侍。
傳于徐春輔曰,入直玉堂,持聖學輯要初卷入侍。
柳畊,以禮曹言啓曰,卽接典牲署所報,則今十二月二十六日行宗廟·社稷·景慕宮臘享大祭犧牲看品,本署提調與小宗伯,當爲前期爲之,而提調有闕未差,不得擧行云矣。提調有闕之代,令政院稟旨差出,以爲趁時看品之地,何如?傳曰,允。
吏曹口傳政事,以李肇源爲典牲提調。
注書朴來謙病,代以權徽爲假注書。
柳畊,以禮曹言啓曰,四賢祠祭,例以二月中丁日設行,而來甲戌年二月中丁,在十五日,與弘陵忌辰祭相値矣。謹依英廟朝壬辰受敎定式,四賢祭,以三丁日退行磨鍊之意,敢啓。傳曰,知道。
柳畊,以奎章閣言啓曰,御考恩賜帖文,過科後收來爻周事,曾有定式矣。今番慶科增廣文科會試時,先朝御考恩賜直赴會試進士姜履元,御考恩賜直赴會試幼學尹秀晩給二分,幼學文在默未參榜,所受帖文,自成均館收來,故依例爻周,直赴給分案,修正以入之意,敢啓。傳曰,知道。
柳畊,以禮曹言啓曰,今十二月初十日大臣·備局堂上引見入侍時,領議政金載瓚所啓,卽見開城留守尹序東所報,則以爲,齊陵造泡衍慶寺重修時,捐財人折衝尹聖珍,監董閑良姜興龍,依厚陵興敎寺重修時例,論賞爲辭矣。厚陵造泡寺重修後施賞,旣因伊時特敎,則寺刹所重,捐財實蹟,前後無異,有不可一施一否,令該曹更爲稟處,俾無松民抑鬱之歎,何如?上曰,依爲之事批下矣。陵寢泡寺之年久頹毁者,尹聖珍之捐財修繕,姜興龍之監董完役,其誠意俱爲可嘉,而已己未年厚陵造泡寺重修後賞典,旣出於特恩,故向於守臣之登聞,臣曹不敢援例陳請矣。大臣今旣論理筵奏,特依己未已例施行,恐合獎勸之方,而事係恩賞,自下不敢擅便,上裁,何如?傳曰,依此施行。
李惟命,以兵曹言啓曰,今十二月二十一日武臣賓廳講書日次,而將鬼薦取才相値,不得爲之之意,敢啓。傳曰,知道。
柳畊,以奎章閣言啓曰,兼檢書官元有鎭,時無職名,令該曹口傳付軍職,使之冠帶常仕,何如?傳曰,允。
李好敏以漢城府言啓曰,濟州三邑民數,今始上來,依例入錄之意,敢啓。傳曰,知道。
李惟命,以訓鍊都監言啓曰,年終放砲習放,今月二十五日洗馬臺,爲之之意,敢啓。傳曰,知道。
李惟命,以訓鍊都監言啓曰,本局諸將官,自今年正月,至十二月射講居首人,依例別單書入之意,敢啓。傳曰,知道。
李惟命,以禁衛營言啓曰,本營諸將官今年射講居首人,依例別單書入之意,敢啓。傳曰,知道。
李惟命,以御營廳言啓曰,本廳諸將官今年射講居首人,依例別單書入之意,敢啓。傳曰,知道。
李惟命,以摠戎廳言啓曰,本廳諸將官今癸酉年射講居首人,別單書入之意,敢啓。傳曰,知道。
癸酉十二月二十日卯時,上御壽康齋。入直玉堂持孟子初卷入侍時,同副承旨李憲琦,副校理李鍾穆,持孟子初卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自梁惠王曰晉國,止如之何則可。上曰,文義陳之。鍾穆曰,梁惠王得見孟子,思欲聞雪羞報怨之術也。上掩卷,命玉堂先退,鍾穆退出,又命退,承史以次退出。
癸酉十二月二十日辰時,上御壽康齋。藥房入診,大臣·閣臣承候,入直玉堂持孟子第二卷同爲入侍時,都提調金思穆,提調朴宗來,副提調李好敏,記事官朴來謙,記注官朴思彦,別兼春秋李紀淵,左議政韓用龜,原任提學沈象奎,直提學李存秀·金履喬,檢校直閣李魯益·李光文,直閣鄭元容,檢校待敎朴宗薰·李龍秀,同副承旨李憲琦,副校理李鍾穆,持孟子第二卷,待敎李鶴秀,假注書朴潞壽,以次進伏,別待令洪旭浩,醫官吳千根·趙宗協·秦東秀·崔遂燁·卞之錞·吳仁豐·李命運·權以中,以次進伏楹外訖。用龜等曰,日寒如此,聖體,若何?上曰,一樣矣。用龜等曰,寢睡·水刺之節,何如?上曰,一樣矣。用龜等曰,王大妃殿氣候,何如?上曰,各殿宮氣候一樣矣。思穆曰,醫官今已待令,診候,何如?上曰,唯。以中等以次診候訖,退伏奏曰,左右三部調均矣。用龜曰,再昨夜失火之變,出於意外,伏想聖心驚動,伏不勝驚慮之至,大內失火,係是大事,嚴覈根因,斷不可已,守直中官以下,出付攸司,以爲嚴治懲勵之地焉。思穆曰,昨已仰奏,而事係內司,自外無以査得,伏望速賜處分焉。上命大臣及藥房以下先退,用龜等退出。上開卷命讀,鍾穆讀自必有事焉而勿正,止今日病矣。上曰,文義陳之。鍾穆曰,養心之要,在於集義,集義之要,在於勿預,故以躐等而誡之耳。上掩卷,命玉堂先退,鍾穆退出,又命退,承史以次退出。
癸酉十二月二十日辰時,上御壽康齋。入直玉堂持孟子第三卷入侍時,同副承旨李憲琦,副校理李鍾穆,持孟子第三卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自孔子曰大哉,止有天下而不與焉。上掩卷,命玉堂先〈退〉,鍾穆退出,又命退,承史以次退出。
癸酉十二月二十日辰時,上御壽康齋。入直玉堂持孟子第四卷入侍時,同副承旨李憲琦,副校理李鍾穆,持孟子第四卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自詩云不愆不忘,止未之有也。上曰,文義陳之。鍾穆曰,宋儒曰欲法堯·舜,當法祖宗,此詩之旨,卽一揆耳。上掩卷,命玉堂先退,鍾穆退出,又命退,承史以次退出。
癸酉十二月二十日辰時,上御壽康齋。入直玉堂持孟子第五卷入侍時,右副承旨金敎根,副校理李鍾穆,持孟子第五卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自子思不悅曰,〈止〉古之人有言曰。上掩卷,命玉堂先退,鍾穆退出,又命退,承史以次退出。
癸酉十二月二十日辰時,上御壽康齋。入直玉堂持孟子第六卷入侍時,右承旨李惟命,副校理李鍾穆,持孟子第六卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自魯欲使樂正子,止增益其所不能。上曰,文義陳之。鍾穆曰,聖人行道之意恒切,故有此喜而不寐之訓矣。上掩卷,命玉堂先退,鍾穆退出,又命退,承史以次退出。
癸酉十二月二十日午時,上御壽康齋。入直玉堂持孟子第七卷入侍時,左副承旨柳畊,副校理李鍾穆,持孟子第七卷,待敎李鶴秀,記事官朴來謙,記注官文養老,別兼春秋李紀淵,以次進伏訖。上開卷命讀,鍾穆讀自王子墊問曰,止孟子曰尙志。上曰,文義陳之。鍾穆曰,尙志云者,卽易所謂高尙其志之義也。上掩卷,命玉堂·閣臣先退,鍾穆等退出,又命退,承史以次退出。
癸酉十二月二十日午時,上御壽康齋。入直玉堂持小學初卷入侍時,左副承旨柳畊,副校理李鍾穆,持小學初卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自元亨利貞,止不正不坐。上掩卷,命玉堂先退,鍾穆退出,又命退,承史以次退出。
癸酉十二月二十日午時,上御壽康齋。入直玉堂持小學第二卷入侍時,左副承旨柳畊,副校理李鍾穆,持小學第二卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自祭統曰,止官備則具備。上曰,文義陳之。鍾穆曰,祀典甚重,祭統之訓,卽重祀典之意也。上掩卷,命玉堂先退,鍾穆退出,又命退,承史以次退出。
癸酉十二月二十日午時,上御涵仁亭。入直玉堂持小學第三卷入侍時,左副承旨柳畊,副校理李鍾穆,持小學第三卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自禮記曰童子,止不屨絇。上掩卷,命玉堂先退,鍾穆退出,又命退,承史以次退出。
癸酉十二月二十日午時,上御壽康齋。入直玉堂持小學第四卷入侍時,右副承旨金敎根,副校理李鍾穆,持小學第四卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自好議論,止願汝曹效之。上曰,文義陳之。鍾穆曰,此乃馬援戒子弟之語,其家法,有足可觀焉。上掩卷,命玉堂先退,鍾穆退出,又命退,承史以次退出。
癸酉十二月二十日午時,上御壽康齋。入直玉堂持小學第五卷入侍時,右副承旨金敎根,副校理李鍾穆,持小學第五卷,待敎李鶴秀,假注書朴潞壽,記注官朴思彦,別兼春秋李紀淵以次進伏訖。上開卷命讀,鍾穆讀自伊川先生曰,止何有。上曰,文義陳之。鍾穆曰,稽古愛民兩條,爲政之大本,聖賢敎人之規,簡而盡矣。上掩卷,命玉堂先退,鍾穆退出,又命退,承史以次退出。
癸酉十二月二十日午時,上御壽康齋。藥房三提調持湯劑入侍,入直玉堂持中庸同爲入侍時,都提調金思穆,提調朴宗來,副提調李好敏,記事官朴來謙,記注官朴思彦,別兼春秋李紀淵,右副承旨金敎根,副校理李鍾穆持中庸,待敎李鶴秀,假注書朴潞壽以次進伏訖。思穆曰,日寒連劇,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,惠慶宮氣候,何如?上曰,一樣矣。思穆曰,嘉順宮氣候,何如?上曰,一樣矣。仍進御湯劑訖,仍命藥房先退,思穆等退出。上開卷命讀,鍾穆讀自忠信重祿,止時措之宜也。上曰,文義陳之。鍾穆曰,孔夫子九經立條,若是詳密,不但一時帝王之所鑑,實是萬世典則之所揭耳。上掩卷,命玉堂先退,鍾穆退出,又命退,承史以次退出。
癸酉十二月二十日午時,上御壽康齋。入直玉堂持大學入侍時,同副承旨李憲琦,副校理李鍾穆,持大學,待敎李鶴秀,假注書朴潞壽,記注官文養老,別兼春秋李紀淵以次進伏訖。上開卷命讀,鍾穆讀自人生八歲,止學而無用。上掩卷,命玉堂先退,鍾穆退出,又命退,承史以次退出。
癸酉十二月二十日午時,上御壽康齋。入直玉堂持小學初卷入侍時,同副承旨李憲琦,副校理李鍾穆,持小學初卷,待敎李鶴秀,假注書朴潞壽,記注官文養老,別兼春秋李紀淵以次進伏訖。上開卷命讀,鍾穆讀自目不視邪色,止才過人矣。上曰,文義陳之。鍾穆曰,此乃胎敎之意也,古昔聖人立敎,始自有娠之初,而實是萬世之柯則矣。上掩卷,命玉堂先退,鍾穆退出,又命退,承史以次退出。
癸酉十二月二十日未時,上御壽康齋。入直玉堂持小學第一卷入侍時,右承旨李惟命,副校理李鍾穆,持小學第一卷,待敎李鶴秀,記事官朴來謙,記注官朴思彦,別兼春秋李紀淵以次進伏訖。上開卷命讀,鍾穆讀自內則曰凡生子,止請肄簡諒。上曰,文義陳之。鍾穆曰,敎人之道,貴在於早,而知慮未長,則又恐有躐等之患,故隨其年齒,敎各有異也。上掩卷,命玉堂·閣臣先退,鍾穆等退出,又命退,承史以次退出。
癸酉十二月二十日未時,上御壽康齋。入直玉堂持小學第二卷入侍時,右承旨李惟命,副校理李鍾穆,持小學第二卷,待敎李鶴秀,記事官朴來謙,記注官文養老,別兼春秋李紀淵以次進伏訖。上開卷命讀,鍾穆讀自君子之祭也,止使人可也。上曰,文義陳之。鍾穆曰,祭先之道,貴在盡誠,故必身親莅之。孟子曰,親喪固所自盡,亦此義也。上掩卷,命玉堂·閣臣先退,鍾穆等退出,又命退,承史以次退出。
癸酉十二月二十日未時,上御壽康齋。入直玉堂持小學第二卷入侍時,行左承旨徐春輔,副校理李鍾穆,持小學第二卷,待敎李鶴秀,記事官朴來謙,記注官朴思彦,別兼春秋李紀淵以次進伏訖。上開卷命讀,鍾穆讀自祭義曰致齋於內,止所爲齋者。上掩卷,命玉堂·閣臣先退,鍾穆等退出,又命退,承史以次退出。
癸酉十二月二十日未時,上御壽康齋。入直玉堂持小學第三卷入侍時,行左承旨徐春輔,副校理李鍾穆,持小學第三卷,待敎李鶴秀,記事官朴來謙,記注官朴思彦,別兼春秋李紀淵以次進伏訖。上開卷命讀,鍾穆讀自孔子曰士志於道,止毋流歠。上曰,文義陳之。鍾穆曰,子路之不恥縕袍,是眞志道者也。上掩卷,命玉堂·閣臣先退,鍾穆等退出,又命退,承史以次退出。
癸酉十二月二十日申時,上御壽康齋。入直玉堂持小學第四卷,坐直承旨同爲入侍時,行左承旨徐春輔,同副承旨李憲琦,副校理李鍾穆,持小學第四卷,待敎李鶴秀,記事官朴來謙,記注官朴思彦,別兼春秋李紀淵以次進伏訖。上開卷命讀,鍾穆讀自杜季良豪俠好義,止深誌之。上曰,文義陳之。鍾穆曰,凡人於善惡之分,大者則易爲見得,而小者則易爲忽看,是以一念之頃,人欲肆焉,毫釐之差,千里謬焉。漢昭烈戒子之言,誠切至之論也。上掩卷,命玉堂·閣臣先退,鍾穆等退出,又命退,承史以次退出。
癸酉十二月二十日申時,上御壽康齋。入直玉堂持小學第五卷入侍時,同副承旨李憲琦,副校理李鍾穆,持小學第五卷,待敎李鶴秀,假注書朴潞壽,記注官朴思彦·文養老以次進伏訖。上開卷命讀,鍾穆讀自呂滎公自少,止所以求知也。上掩卷,命玉堂先退,鍾穆退出,又命退,承史以次退出。
癸酉十二月二十日申時,上御壽康齋。入直玉堂持小學初卷入侍時,同副承旨李憲琦,副校理李鍾穆,持小學初卷,待敎李鶴秀,假注書朴潞壽,記注官朴思彦·文養老以次進伏訖。上開卷命讀,鍾穆讀自十有三年學,止內而不出。上掩卷,命玉堂先退,鍾穆退出。上命書傳敎曰,典牲提調未差之代,令該曹口傳差出,又命退,承史以次退出。
癸酉十二月二十日申時,上御壽康齋。入直玉堂持小學第二卷入侍時,同副承旨李憲琦,副校理李鍾穆,持小學第二卷,待敎李鶴秀,假注書朴潞壽,記注官朴思彦·文養老以次進伏訖。上開卷命讀,鍾穆讀自祭之日,止嘆息之聲。上掩卷,命玉堂先退,鍾穆退出,又命退,承史以次退出。
癸酉十二月二十日申時,上御壽康齋。入直玉堂持小學第三卷入侍時,同副承旨李憲琦,副校理李鍾穆,持小學第三卷,待敎李鶴秀,假注書朴潞壽,記注官朴思彦·文養老,以次進伏訖。上開卷命讀,鍾穆讀自毋咤食,止辭以窶。上曰,文義陳之。鍾穆曰,飮食之節,詳悉於此,而推是則日用事爲,不出於此矣。上掩卷,命玉堂先退,鍾穆退出,又命退,承史以次退出。
癸酉十二月二十日申時,上御壽康齋。入直玉堂持小學第四卷入侍時,同副承旨李憲琦,副校理李鍾穆,持小學第四卷,待敎李鶴秀,假注書朴潞壽,記注官朴思彦·文養老以次進伏訖。上開卷命讀,鍾穆讀自其一,止不恤人言。上掩卷,命玉堂先退,鍾穆退出,又命退,承史以次退出。
癸酉十二月二十日申時,上御壽康齋。入直玉堂持小學第五卷入侍時,行左承旨徐春輔,副校理李鍾穆,持小學第五卷,待敎李鶴秀,假注書朴潞壽,記注官朴思彦·文養老以次進伏訖。上開卷命讀,鍾穆讀自漢陳孝婦,止應曰諾。上曰,文義陳之。鍾穆曰,閭巷婦女,能守此個節義,甚可嘉尙。上掩卷,命玉堂先退,鍾穆退出,又命退,承史以次退出。
癸酉十二月二十日申時,上御壽康齋。入直玉堂持聖學輯要初卷入侍時,行左承旨徐春輔,副校理李鍾穆,持聖學輯要初卷,待敎李鶴秀,假注書朴潞壽,記注官朴思彦·文養老,以次進伏訖。上開卷命讀,鍾穆讀自天命之謂性,止愼其獨也。上掩卷,命玉堂先退,鍾穆退出,又命退,承史以次退出。
上在昌德宮。停常參·經筵。
金敎根啓曰,合辭方張之時,兩司無詣臺之員,事甚未安,除在外·未署經外,呈告人員,竝卽牌招,何如?傳曰,允。
柳畊啓曰,來二十五日朝參日次,而國忌正日相値,頉稟之意,敢啓。傳曰,知道。
李惟命啓曰,假注書權徽,時無職名,令該曹,依例付軍職,使之冠帶常仕,何如?傳曰,允。
李好敏啓曰,假注書朴潞壽,身病猝重,勢難察任,今姑改差,何如?傳曰,允。
傳于李憲琦曰,入直玉堂,持小學初卷入侍。
傳于李憲琦曰,入直玉堂,持小學第三卷入侍。
傳于李憲琦曰,入直玉堂,持孟子第二卷入侍。
玉堂前望單子入之,應敎李龜雲,校理李鼎秉·朴孝成,修撰李泰淳·任俊常,副修撰李沆落點。
朴潞壽改差,代以南履炯爲假注書。
李好敏啓曰,藥房副提調,持湯劑來待矣。傳曰,入侍。
傳于李憲琦曰,入直玉堂,持孟子第三卷入侍。
傳于李憲琦曰,入直玉堂,持孟子第四卷入侍。
傳于李惟命曰,入直玉堂,持孟子第五卷入侍。
傳于李好敏曰,入直玉堂,持孟子第六卷入侍。
大司憲鄭尙愚牌不進,執義宋啓榦,掌令崔禧延·權漢緯在外,持平鄭禮容未署經,一員未差,監察茶時之意,敢啓。傳曰,知道。
以司諫李東冕,正言李游夏牌不進罷職傳旨,傳于金敎根曰,只推。
傳于李好敏曰,入直玉堂,持孟子第七卷入侍。
傳于柳畊曰,入直玉堂,持聖學輯要初卷入侍。
傳于金敎根曰,入直玉堂,持聖學輯要第二卷入侍。
傳于李憲琦曰,入直玉堂,持聖學輯要第三卷入侍。
傳于李憲琦曰,入直玉堂,持聖學輯要第四卷入侍。
傳于李憲琦曰,入直玉堂,持聖學輯要第五卷入侍。
傳于徐春輔曰,政官,牌招開政。
徐春輔啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下之後,如是違牌,事甚未安,參判未差,判書更爲牌招,何如?傳曰,允。參議只推,一體牌招。
徐春輔啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下之後,如是違牌,不卽承膺,事甚未安,判書所當更請牌招,而係是一日三牌,何以爲之?敢稟。傳曰,參議只推,與判書,一體更爲牌招。
徐春輔啓曰,吏曹參議金履載三牌不進,依定式禁推傳旨捧入之意,敢啓。傳曰,知道。
以吏曹參議金履載三牌不進禁推傳旨,傳于徐春輔曰,分揀。
傳于徐春輔曰,入直玉堂,持聖學輯要第六卷入侍。
傳于徐春輔曰,入直玉堂,持聖學輯要第七卷入侍。
傳于李憲琦曰,同副承旨,持公事入侍。
傳于李憲琦曰,入直玉堂,持聖學輯要第三卷入侍。
傳于徐春輔曰,入直玉堂,持聖學輯要第四卷入侍。
傳于徐春輔曰,吏判批下,卽爲牌招。
徐春輔啓曰,吏曹參議金履載,旣有分揀之命,一體牌招,何如?傳曰,允。
傳于李惟命曰,入直玉堂,持聖學輯要第五卷入侍。
傳于金敎根曰,入直玉堂,持聖學輯要第六卷入侍。
傳于金敎根曰,入直玉堂,持聖學輯要第七卷入侍。
傳于金敎根曰,入直玉堂,持孟子初卷入侍。
傳于金敎根曰,入直玉堂,持聖學輯要初卷入侍。
傳于金敎根曰,入直玉堂,持聖學輯要第二卷入侍。
傳于金敎根曰,入直玉堂,持聖學輯要第三卷入侍。
柳畊,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
以校理朴孝成,修撰李泰淳牌不進罷職傳旨,傳于柳畊曰,只推。
柳畊啓曰,今此延祥詩製述人抄啓中,時無職名人,令該曹,口傳付軍職,何如?傳曰,允。
兵曹口傳政事,副司果朴蓍壽·金·申在植·尹命圭·姜俊欽,副司果李基崇·韓耆裕·李垿·姜世白·金蘭淳·趙經鎭,竝單付。
傳于柳畊曰,貢果入來,柑製明日爲之,通方外,弘文提學,待開門牌招。
金敎根啓曰,明日正朝望闕禮習儀,兩司當爲進參,除在外·未署經外,呈告人員,竝待開門牌招,何如?傳曰,允。
金敎根,以義禁府言啓曰,明日柑製時,本府都事,皆爲赴擧,只有武都事一員,而當直入直都事,本府入直都事,公事回公都事,無以推移,假都事二員,令該曹,口傳差出,以爲分排之地,何如?傳曰,允。
李惟命,以兵曹言啓曰,慶尙監司金魯應狀啓,道內別試武士入格人等,起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
李惟命,以備邊司言啓曰,全羅道扶安縣格浦鎭漂到大國人二十二名,靈光郡荏子島漂到大國人四十六名,不日上來矣。依近例,直令入接于弘濟院後,更爲問情,所着衣袴,分付各該司,依例題給,令齎咨官,領往北京,而定差員,次次領送事,分付各該道臣,亦令義州府,預先馳通于鳳城將處,以爲渡江後護送之地,何如?傳曰,允。
吏曹判書李肇源疏曰,伏以邦休滋至,寶籙無疆,惟我王大妃殿下,花甲載回,賀儀誕擧,慶忭之忱,大小惟均。仍伏念臣猥膺分司,待罪南城,歲且周矣,而積瘼無以蘇捄,窮民不能奠安,莫體委畀之盛意,徒增尸素之罪戾,日夕惴惴,惟譴何是俟。千萬不自意,伏奉恩旨,以臣爲吏曹判書者,臣聞命以來,驚惶爽惑,歷日憂悸,罔知所以自措也。夫天官之長,卽古冢宰之職耳,權衡人物,進退百僚,治化之汚隆斯係,世道之興替攸關,爲任莫重,其責至鉅,有非他府寺署監之只掌一事,只效一責者比也,則此豈如臣愚陋蔑劣者,所可苟焉者哉?臣受兩朝之恩造,藉先世之餘庥,歷踐華膴,滾到崇顯,自念榮祿之所霑,罔非涯分之攸濫,而亦嘗從大夫之後,粗伸匪躬之忱者,當官效職,非曰能之,隨事殫誠,庶或近焉,至若見職,則自量才具,少無擔夯之望,歷擧事務,靡曉對揚之方,其將何以圖涓埃之報而免忝墜之羞也?以言乎臣之藻鑑,則深居孤陋,同朝之顔面,過半不知,以言乎臣之知識,則半生聾聵,庶僚之名姓,亦多未記以若昏懵,當此重任,流品之繁絮,猶難按簿而注擬,材器之長短,何能量宜而甄別乎?況今躁競是習,仕路易淆,則臣有何氣力,可以激揚之?干囑成風,公道久塞,則臣有何操執,可以矯正之?人才淹滯,在所疏振,而臣安得以甄拔之?遐隅缺望,在所慰悅,而臣安得以恢張之?守令治否,係生民休戚之本,初仕簡選,貴家居行修之士,而臣又安得以辨別蒐羅,擧當其才,仰副我殿下淸明公蕩之政乎?凡此數事,莫非爲冢宰者職分內事,而在臣則有萬思惟,無一近似,其何敢視若固有,晏然冒膺,上累則哲之明,下招不稱之譏也哉?屢犯逋傲,冞增震慄,玆不得不仰首疾號,悉暴危懇,惟殿下,天地於臣,父母於臣,宜所欲之必從,靡有痛而不呼。伏乞聖慈,察臣言之非出飾讓,念名器之不可久玷,亟許鐫免,以重官方,以安私分,千萬幸甚。臣無任云云。答曰,省疏具悉。卿其勿辭行公。
癸酉十二月二十一日卯時,上御壽康齋。入直玉堂,持小學初卷入侍時,行左承旨徐春輔,校理李鍾穆,持小學初卷,待敎李鶴秀,假注書朴潞壽,記注官文養老·朴思彦,以次進伏訖。上開卷命讀,鍾穆,讀自三十而有室,止斯須去身。上掩卷,命玉堂先退,鍾穆退出,又命退,承史以次退出。
癸酉十二月二十一日卯時,上御壽康齋。入直玉堂,持小學第二卷入侍時,行左承旨徐春輔,副校理李鍾穆,持小學第二卷,待敎李鶴秀,假注書朴潞壽,記注官文養老·朴思彦,以次進伏訖。上開卷命讀,鍾穆,讀自是故先王之孝。上掩卷,命玉堂先退,鍾穆退出,又命退,承史以次退出。
癸酉十二月二十一日辰時,上御壽康齋。入直玉堂,持小學第三卷入侍時,同副承旨李憲琦,副校理李鍾穆,持小學第三卷,待敎李鶴秀,假注書權徽,記注官朴思彦·文養老,以次進伏訖。上開卷命讀,鍾穆讀自濡肉齒決。上掩卷,命玉堂先退,鍾穆退出,又命退,承史以次退出。
癸酉十二月二十一日辰時,上御壽康齋。入直玉堂,持孟子初卷入侍時,同副承旨李憲琦,副校理李鍾穆,持孟子初卷,待敎李鶴秀,假注書權徽,記注官朴思彦·文養老,以次進伏訖。上開卷命讀,鍾穆,讀自孟子對曰,地方百里,止利兵矣。上掩卷,命玉堂先退,鍾穆退出,又命退,承史以次退出。
癸酉十二月二十一日辰時,上御壽康齋。入直玉堂,持孟子第二卷入侍時,同副承旨李憲琦,副校理李鍾穆,持孟子第二卷,待敎李鶴秀,假注書權徽,記注官文養老·朴思彦,以次進伏訖。上開卷命讀,鍾穆讀自必有事焉,止吾言矣。上掩卷,命玉堂先退,鍾穆退出,又命退,承史以次退出。
癸酉十二月二十一日辰時,上御壽康齋。藥房副提調,持湯劑,入直玉堂,持孟子第三卷入侍時,副提調李好敏,同副承旨李憲琦,假注書朴潞壽,記注官車翊修·朴思彦,副校理李鍾穆,持孟子第三卷,待敎李鶴秀,假注書權徽,以次進伏訖。上曰,湯劑入之。好敏跪進。上曰,藥房先退,好敏等退出。上開卷命讀,鍾穆,讀自大哉堯之爲君,止不可尙已。上掩卷,命玉堂先退,鍾穆退出,又命退,承史以次退出。
癸酉十二月二十一日辰時,上御壽康齋。入直玉堂,持孟子第四卷入侍時,同副承旨李憲琦,副校理李鍾穆,持孟子第四卷,待敎李鶴秀,假注書權徽,記注官朴思彦·車翊修,以次進伏訖。上開卷命讀,鍾穆,讀自聖人旣竭目力焉。上掩卷,命玉堂先退,鍾穆退出,又命退,承史以次退出。
癸酉十二月二十一日辰時,上御壽康齋。入直玉堂,持孟子第五卷入侍時,右承旨李惟命,副校理李鍾穆,持孟子第五卷,待敎李鶴秀,假注書權徽,記注官朴思彦·車翊修,以次進伏訖。上開卷命讀,鍾穆,讀自子思之不悅也,止我者也。上掩卷,命玉堂先退,鍾穆退出,又命退,承史以次退出。
癸酉十二月二十一日辰時,上御壽康齋。入直玉堂,持孟子第六卷入侍時,行都承旨李好敏,副校理柳台佐,持孟子第六卷,副校理李鍾穆,持孟子第六卷,待敎李鶴秀,假注書權徽,記注官朴思彦·車翊修,以次進伏訖。上開卷命讀,台佐,讀自人恒過然後,止敎誨之也。上曰,文義陳之。台佐曰,人恒過之人,卽中人以下之謂也。好敏曰,講筵日開,玉堂或在外,或有實故,或未肅拜,合有變通之道,故敢此仰達矣。上曰,竝許遞,前望單子入之,待下批牌招察任事。出榻敎上掩卷,命玉堂先退,台佐等退出,又命退,承史以次退出。
癸酉十二月二十一日辰時,上御壽康齋。入直玉堂,持孟子第七卷入侍時,行都承旨李好敏,副校理柳台佐,持孟子第七卷,副校理李鍾穆,持孟子第七卷,待敎李鶴秀,假注書權徽,記注官朴思彦·車翊修,以次進伏訖。上開卷命讀,台佐,讀自曰何謂尙志,止大人之事備矣。上曰,文義陳之。台佐曰,居仁由義,士之志也。上掩卷,命玉堂先退,台佐等退出,又命退,承史以次退出。
癸酉十二月二十一日辰時,上御壽康齋。入直玉堂,持聖學輯要初卷入侍時,左副承旨柳畊,副校理柳台佐,持聖學輯要初卷,副校理李鍾穆,持聖學輯要初卷,待敎李鶴秀,假注書權徽,記注官朴思彦·車翊修,以次進伏訖。上開卷命讀,台佐,讀自喜怒哀樂之未發,止達道也。上曰,文義陳之。台佐曰,一性渾然,道義全具之時,敬以涵養,第一着緊工夫也。上掩卷,命玉堂先退,台佐等退出,又命退,承史以次退出。
癸酉十二月二十一月午時,上御壽康齋。入直玉堂,持聖學輯要第二卷入侍時,右副承旨金敎根,副校理柳台佐,持聖學輯要第二卷,副校理李鍾穆,持聖學輯要第二卷,待敎李鶴秀,假注書權徽,記注官文養老·車翊修,以次進伏訖。上開卷命讀,台佐,讀自古之學者,止自欺也。上曰,文義陳之。台佐曰,爲己爲人,義利公私之分也。上掩卷,命玉堂先退,台佐等退出,又命退,承史以次退出。
癸酉十二月二十一日午時,上御壽康齋。入直玉堂,持聖學輯要第三卷入侍時,同副承旨李憲琦,校理柳台佐,持聖學輯要第三卷,副校理李鍾穆,持聖學輯要第三卷,待敎李鶴秀,假注書朴潞壽,記注官文養老·朴思彦,以次進伏訖。上開卷命讀,台佐,讀自言有敎動有法,止瞬有存。上曰,文義陳之。台佐曰,言有敎動有法,言而世爲天下敎,動而世爲天下法也。上掩卷,命玉堂先退,台佐等退出,又命退,承史以次退出。
癸酉十二月二十一日午時,上御壽康齋。入直玉堂,持聖學輯要第四卷入侍時,同副承旨李憲琦,校理柳台佐,持聖學輯要第四卷,副校理李鍾穆,持聖學輯要第四卷,待敎李鶴秀,假注書朴潞壽,記注官文養老·朴思彦,以次進伏訖。上開卷命讀,台佐,讀自父母有疾,止復故。上曰,文義陳之。台佐曰,孝子侍湯之時,未敢一刻忘其憂之謂也。上掩卷,命玉堂先退,台佐等退出,又命退,承史以次退出。
癸酉十二月二十一日午時,上御壽康齋。同副承旨,持公事入侍時,同副承旨李憲琦,假注書權徽,記注官朴思彦·車翊修,以次進伏訖。上曰,公事讀之。憲琦讀奏,下批曰,允。憲琦曰,柑製試紙,用大好紙,命下矣。在前柑製,非大比科之後,則不用大好紙矣,敢此仰達矣。上曰,大好紙置之,可也。仍命退,承史以次退出。
癸酉十二月二十一日午時,上御壽康齋。入直玉堂,持聖學輯要第三卷入侍時,同副承旨李憲琦,副校理柳台佐,持聖學輯要第三卷,副校理李鍾穆,持聖學輯要第三卷,檢校直閣李光文,假注書權徽,記注官朴思彦·車翊修,以次進伏訖。上開卷命讀,台佐,讀自子曰苗而不秀者,止不可雕也。上曰,文義陳之。台佐曰,君子之學,進進不已,必欲成就之謂也。上掩卷,命玉堂先退,台佐等退出,又命退,承史以次退出。
癸酉十二月二十一日未時,上御壽康齋。入直玉堂,持聖學輯要第五卷入侍時,同副承旨李憲琦,校理柳台佐,持聖學輯要第五卷,副校理李鍾穆,持聖學輯要第五卷,直閣鄭元容,假注書朴潞壽,記注官文養老·朴思彦,以次進伏訖。上開卷命讀,台佐,讀自其未得之也,止容悅者也。上曰,文義陳之。台佐曰,患得患失,極言鄙夫之情狀也。上掩卷,命玉堂先退,台佐等退出,又命退,承史以次退出。
癸酉十二月二十一日未時,上御壽康齋。入直玉堂,持聖學輯要第六卷入侍時,行左承旨徐春輔,校理柳台佐,持聖學輯要第六卷,副校理李鍾穆,持聖學輯要第六卷,直閣鄭元容,假注書朴潞壽,記注官文養老·朴思彦,以次進伏訖。上開卷命讀,台佐,讀自德惟一,止在德。上曰,文義陳之。台佐曰,惟天佑于一德,又曰咸有一德,克享天心,此所謂動罔不吉也。上掩卷,命玉堂先退,台佐等退出,又命退,承史以次退出。
癸酉十二月二十一日未時,上御壽康齋。入直玉堂,持聖學輯要第七卷入侍時,行左承旨徐春輔,校理柳台佐,持聖學輯要第七卷,副校理李鍾穆,持聖學輯要第七卷,直閣鄭元容,假注書朴潞壽,記注官文養老·朴思彦,以次進伏訖。上開卷命讀,台佐,讀自子貢曰夫子之得邦家者,止其死也哀。上曰,文義陳之。台佐曰,此可見聖人神化之妙,上下與天地同流者也。上掩卷,命玉堂先退,台佐等退出,又命退,承史以次退出。
癸酉十二月二十一日未時,上御壽康齋。入直玉堂,持聖學輯要第四卷入侍時,行左承旨徐春輔,副校理柳台佐,持聖學輯要第四卷,副校理李鍾穆,持聖學輯要第四卷,檢校直閣李光文,假注書權徽,記注官朴思彦·車翊修,以次進伏訖。上開卷命讀,台佐,讀自子曰事父母幾諫,止不怨。上曰,文義陳之。台佐曰,幾諫者,雍容其辭氣,幾微以諫之謂也。上掩卷,命玉堂先退,台佐等退出,又命退,承史以次退出。
癸酉十二月二十一日申時,上御壽康齋。入直玉堂,持聖學輯要第五卷入侍時,右承旨李惟命,副校理柳台佐,持聖學輯要第五卷,副校理李鍾穆,持聖學輯要第五卷,檢校直閣李光文,假注書權徽,記注官朴思彦·車翊修,以次進伏訖。上開卷命讀,台佐,讀自有寧社稷臣者,止爲悅者也。上曰,文義陳之。台佐曰,有言責官守,則必要盡其言責官守,故處大臣之位,則以社稷爲念者也。上掩卷,命玉堂先退,台佐等退出,又命退,承史以次退出。
癸酉十二月二十一日申時,上御壽康齋。入直玉堂,持聖學輯要第六卷入侍時,右承旨李惟命,副校理柳台佐,持聖學輯要第六卷,副校理李鍾穆,持聖學輯要第六卷,檢校直閣李光文,假注書權徽,記注官文養老·車翊修,以次進伏訖。上開卷命讀,台佐讀自禹曰惠迪,止影響。上曰,文義陳之。台佐曰,作善降之百祥,故曰惠迪吉也。上掩卷,命玉堂先退,台佐等退出,又命退,承史以次退出。
癸酉十二月二十一日申時,上御壽康齋。入直玉堂,持聖學輯要第七卷入侍時,右承旨李惟命,副校理柳台佐,持聖學輯要第七卷,副校理李鍾穆,持聖學輯要第七卷,檢校直閣李光文,假注書權徽,記注官文養老·車翊修,以次進伏訖。上開卷命讀,台佐,讀自見其禮而知其,止未有夫子也。上曰,下番讀之。鍾穆讀自宰我曰以予觀於夫子,止行夏之時。上曰,文義陳之。台佐曰,博我以文,約我以禮,尊德性而道問學也。上掩卷,命玉堂先退,台佐等退出,又命退,承史以次退出。
癸酉十二月二十一日申時,上御壽康齋。入直玉堂,持聖學輯要初卷入侍時,右副承旨金敎根,副校理柳台佐,持聖學輯要初卷,副校理李鍾穆,持聖學輯要初卷,檢校直閣李光文,假注書權徽,記注官文養老·車翊修,以次進伏訖。上開卷命讀,台佐,讀自致中和,止至善。上曰,文義陳之。台佐曰,天地位萬物育者,心和氣和,而至於諸福之畢至也。上掩卷,命玉堂先退,台佐等退出,又命退,承史以次退出。
癸酉十二月二十一日申時,上御壽康齋。入直玉堂,持聖學輯要第二卷入侍時,右副承旨金敎根,副校理柳台佐,持聖學輯要第二卷,副校理李鍾穆,持聖學輯要第二卷,檢校直閣李光文,假注書權徽,記注官文養老·車翊修,以次進伏訖。上開卷命讀,台佐,讀自誠之謂者,止誠之爲貴。上曰,文義陳之。台佐曰,九分義理,一分私意,亦是自欺,故毋自欺者,欲其十分義理也。上掩卷,命玉堂先退,台佐等退出,又命退,承史以次退出。
癸酉十二月二十一日申時,上御壽康齋。入直玉堂,持聖學輯要第三卷入侍時,右副承旨金敎根,副校理柳台佐,持聖學輯要第三卷,副校理李鍾穆,持聖學〈輯要〉第三卷,檢校直閣李光文,假注書權徽,記注官文養老·車翊修,以次進伏訖。上開卷命讀,台佐,讀自易曰惟君子,止往而後。上曰,文義陳之。台佐曰,知周萬物,故通天下之志也。上掩卷,命玉堂先退,台佐等退出,又命退,承史以次退出。
上在昌德宮。停常參·經筵。
藥房都提調金思穆,提調朴宗來,副提調李好敏啓曰,節屆隆冬,寒事轉緊,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?惠慶宮氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
金敎根啓曰,大司憲鄭尙愚牌不進,執義宋啓榦,掌令崔禧延·權漢緯在外,持平鄭禮容未署經,一員未差,監察茶時之意,敢啓。傳曰,知道。
柳畊啓曰,今日正朝望闕禮習儀,憲府則監察代行矣,雖無諫院,仍爲行禮之意,敢啓。傳曰,知道。
李憲琦啓曰,臣憲琦,今日正朝望闕禮習儀進去,下直之意,敢啓。傳曰,知道。
傳于柳畊曰,入直玉堂,持論語初卷入侍。
傳于李惟命曰,入直玉堂,持論語第二卷入侍。
傳于李惟命曰,入直玉堂,持論語第三卷入侍。
傳于金敎根曰,入直玉堂,持論語第四卷入侍。
傳于金敎根曰,入直玉堂,持小學初卷入侍。
傳于金敎根曰,入直玉堂,持小學第二卷入侍。
傳于金敎根曰,入直玉堂,持小學初卷入侍。
李惟命啓曰,假注書南履炯,時無職名,令該曹,依例付軍職,冠帶常仕,何如?傳曰,允。
李好敏啓曰,藥房三提調,持湯劑來待矣。傳曰,入侍。
傳于金敎根曰,入直玉堂,持小學第二卷入侍。
傳于徐春輔曰,入直玉堂,持小學第三卷入侍。
傳于徐春輔曰,入直玉堂,持小學第四卷入侍。
傳于金敎根曰,入直玉堂,持小學第五卷入侍。
傳于金敎根曰,入直玉堂,持聖學輯要初卷入侍。
徐春輔啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至經宿,終不承膺,事體所在,誠極未安,判書所當更請牌招,而係是一日三牌,何以爲之?敢稟。傳曰,參議只推,與判書,一體嚴飭,更爲牌招。
柳畊啓曰,弘文提學李相璜牌不進推考傳旨,今方捧入,而柑製命下之後,如是違牌,事甚未安,更爲牌招,何如?傳曰,嚴飭牌招。
柳畊啓曰,弘文提學李相璜再牌不進推考傳旨,今方捧入而特敎嚴飭之下,一向違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,許遞,藝文提學,卽爲牌招,如有違牌,勿爲呼望。
傳于徐春輔曰,入直玉堂,持聖學輯要第二卷入侍。
傳于徐春輔曰,入直玉堂,持聖學輯要第三卷入侍。
傳于徐春輔曰,入直玉堂,持聖學輯要第四卷入侍。
傳于徐春輔曰,入直玉堂,持孟子初卷入侍。
傳于徐春輔曰,入直玉堂,持孟子第二卷入侍。
傳于徐春輔曰,入直玉堂,持孟子第三卷入侍。
徐春輔啓曰,吏曹判書李肇源,參議金履載牌不進推考傳旨及罷職傳旨,今方捧入而開政命下,已至經宿,如是違牌,事甚未安,判書更爲牌招,何如?傳曰,允。參議只推,一體牌招。
徐春輔啓曰,吏曹判書李肇源牌不進推考傳旨,及參議金履載四牌不進,依定式禁推傳旨,今方捧入,而開政命下之後,一向違召,終不承膺,事體所在,誠極未安,判書,更爲牌招,何如?傳曰,允。參議分揀,一體牌招。
以司諫李東冕,正言李游夏牌不進罷職傳旨,傳于金敎根曰,只推。
傳于金敎根曰,入直玉堂,持孟子第四卷入侍。
傳于李惟命曰,入直玉堂,持孟子第五卷入侍。
傳于李惟命曰,入直玉堂,持孟子第六卷入侍。
傳于李惟命曰,入直玉堂,持孟子第七卷入侍。
傳于金敎根曰,入直玉堂,持小學初卷入侍。
傳于金敎根曰,入直玉堂,持小學第二卷入侍。
柳畊啓曰,藝文提學南公轍,旣已承牌,奎章閣提學徐榮輔,卽爲牌招,以爲同參考試之地,何如?傳曰,允。
柳畊啓曰,奎章閣提學徐榮輔牌不進推考傳旨,今方捧入,而同參考試,自是法典,如是違牌,事甚未安,更爲牌招,何如?傳曰,允。
傳于柳畊曰,左副承旨,持此御題,與藝文提學,偕往泮宮,試取以來。
柳畊啓曰,臣與藝文提學南公轍,偕往泮宮,黃柑儒生試取,則收券爲九百二十八張矣,捧入之意,敢啓。傳曰,知道。
傳于金敎根曰,入直玉堂,持小學第三卷入侍。
傳于李惟命曰,入直玉堂,持小學第四卷入侍。
傳于金敎根曰,入直玉堂,持小學第五卷入侍。
傳于柳畊曰,柑製賦居首三下一幼學金敬淵,直赴殿試,之次三下二生員李鱗秀,直赴會試,三下三沈興祖,給二分,次上進士洪善容等七人,令該曹,考例施賞。
傳于金敎根曰,入格儒生,明日待令。
傳于金敎根曰,入直玉堂,持詩傳初卷入侍。
傳于金敎根曰,入直玉堂,持詩傳第二卷入侍。
傳于金敎根曰,入直玉堂,持詩傳第三卷入侍。
柳畊啓曰,皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·廣州府·開城府·江華府,江原監營·忠淸監營·全羅監營·慶尙監營·咸鏡監營,各一件營上事,自本院,依例成送有旨下送,京各司應爲頒賜二十三件,亦爲依前例頒給之意,敢啓。傳曰,知道。
傳于金敎根曰,入直玉堂,持詩傳第四卷入侍。
傳于金敎根曰,入直玉堂,持詩傳第五卷入侍。
傳于金敎根曰,入直玉堂,持詩傳第六卷入侍。
柳畊,以弘文館言啓曰,校理朴孝成,修撰李泰淳,旣有只推之命,竝卽牌招察任,何如?傳曰,允。
柳畊,以弘文館言啓曰,新除授應敎李龜雲,時在慶尙道禮安地,校理李鼎秉,時在慶州地,經筵入番事緊,請斯速乘馹上來事,下諭。答曰,依啓。
柳畊,以弘文館言啓曰,本館下番修撰臣任俊常,以宗廟臘享大祭祭官,今日議政府肄儀時,晝仕出去之意,敢啓。傳曰,知道。
柳畊,以禮曹言啓曰,來正月初一日,惠慶宮寶齡八旬稱慶,親上致詞箋文表裏儀註及王大妃殿·中宮殿·惠慶宮·嘉順宮,百官陳賀儀註,直爲書入各殿宮之意,敢啓。傳曰,知道。
柳畊,以禮曹言啓曰,三名日及各殿宮誕日陳賀時,王世子當有進箋致詞表裏之禮,而冠禮前則依前例權停,自內只進表裏事,前已啓下矣。來正月初一日,惠慶宮寶齡八旬稱慶陳賀時,亦依此磨鍊以入之意,敢啓。傳曰,知道。
李惟命,以都摠府言啓曰,今日入直內三廳武兼禁軍及軍兵等,當爲中日習射技放,而漂海人近京回程間,依例姑停之意,敢啓。傳曰,知道。
李惟命,以都摠府言啓曰,副摠管尹益烈,以宗廟臘享大祭終獻官肄儀事,議政府晝仕出去之意,敢啓。傳曰,知道。
李惟命,以兵曹言啓曰,內禁衛將李勉植,身病猝重,勢難供職,呈狀乞遞,領軍之任,不可久曠,改差,何如?傳曰,允。
李惟命,以兵曹言啓曰,宣薦內禁衛取才三技入格別單及宣副守三薦,參上武臣前銜作散人,別取才入格矢數,落仕年條居住薦名,各其名下懸注以入之意,敢啓。傳曰,知道。
李惟命,以兵曹言啓曰,因平安監司鄭晩錫狀啓,鐵箭武士中和折衝李琰,平壤閑良康致衢,兵使李元植狀啓,安北折衝金聲珏·李寅協,今日臣,進詣南別營更試,則抄上四人中,平壤閑良康致衢,安北折衝李寅協未入格,中知折衝李琰,安北折衝金聲珏,步數優過一百五十步,別單書入之意,敢啓。傳曰,知道。
李惟命,以兵曹言啓曰,領南別試武士,更爲試取事,草記啓下矣。各以本道入格技藝試取,則淸河閑良李東彬柳葉箭貫二中,蔚山閑良徐宅禹片箭邊一中,淸道出身金宗器六韜略,彦陽出身張南圭三略略,善山閑良朴秋應三略粗,其所矢數講栍,比諸本道入格,皆未中式,仁同出身張有齡,閑良張奎煥,彦陽閑良黃朝漢,片箭俱未入格,揆以抄上法意,殊甚未安,該道臣推考,武士等,依例給糧下送,何如?傳曰,允。
李惟命,以兵曹言啓曰,考見諸道今秋官鎭門聚點狀啓,則摠戎使金基厚狀啓中,本廳屬束伍軍兵聚點時,坡州牧別驍士,馬匹間或不立云,忠淸兵使金見臣狀啓中,道內編伍軍兵聚點時,大興一邑,服色間多偸傷,器械亦多杇破云,水使趙義鎭啓本中,道內舟師軍兵聚點時,泰安等三邑鎭,軍兵闕點,機械破傷云,黃海兵使趙岐狀啓中,道內團束軍兵聚點時,海州等六邑鎭,戰馬瘦駑,服色麤劣,軍器什物,不無執頉云,慶尙左兵使李春英狀啓中,道內束伍軍兵聚點時,興海一邑,點閱之際,旗幟偸傷云,右兵使朴基豐狀啓中,道內束伍軍兵聚點時,昌原等三邑,器械間有偸弊云,南兵使李石求狀啓中,道內各邑鎭堡軍兵聚點時,定平等三邑,服色或不鮮明,器械亦多破傷云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,各該道執頉當該邑鎭守令邊將,竝推考警責,何如?傳曰,允。
李惟命,以禁衛營言啓曰,頃因水原留守李益運狀啓,健陵·顯隆園近處,捉虎次出送砲手,使之行獵矣。今月二十日,顯隆園主峯下,捉得大虎一頭,謹此封進,而捉虎牙兵等,依例施賞,仍爲行獵之意,敢啓。傳曰,知道。
李惟命,以御營廳言啓曰,本廳把摠朴升煥,身病甚重,勢難察任,改差,何如?傳曰,允。
癸酉十二月二十二日辰時,上御壽康齋。入直玉堂,持論語初卷入侍時,右副承旨金敎根,副校理柳台佐,持論語初卷,修撰仕俊常,持論語初卷,檢校直閣李光文,假注書權徽,記注官文養老·車翊修,以次進伏訖。上開卷命讀,台佐,讀自子曰君子不器,止無勇也。上曰,文義陳之。台佐曰,君子知無不周,而用不窮,故不器也。上掩卷,命玉堂先退,台佐等退出,又命退,承史以次退出。
癸酉十二月二十二日辰時,上御壽康齋。入直玉堂,持論語第二卷入侍時,右副承旨金敎根,副校理柳台佐,持論語第二卷,檢校直閣李光文,假注書權徽,記注官文養老·車翊修,以次進伏訖。上開卷命讀,台佐,讀自子謂南容,止免於刑戮。上曰,文義諫之。台佐曰,泰通之世,其人有爲,危難之時,其嘿足容,可見言行之謹也。上掩卷,命玉堂先退,台佐退出,又命退,承史以次退出。
癸酉十二月二十二日辰時,上御壽康齋。入直玉堂,持論語第三卷入侍時,左副承旨柳畊,副校理柳台佐,持論語第三卷,檢校直閣李光文,假注書權徽,記注官車翊修·孫錫祚,以次進伏訖。上開卷命讀,台佐,讀自子曰中人以上,止不可以語上也。上曰,文義陳之。台佐曰,敎不可以躐等,故隨其高下而告語之也。上掩卷,命玉堂先退,台佐退出,又命退,承史以次退出。
癸酉十二月二十二日辰時,上御壽康齋。入直玉堂,持論語第四卷入侍,藥房三提調,同爲入侍時,右承旨李惟命,副校理柳台佐,持論語第四卷,檢校直閣李光文,假注書南履炯,記注官孫錫祚·車翊修,都提調金思穆,提調朴宗來,副提調李好敏,假注書權徽,醫官吳千根·趙宗協·秦東秀·鄭重周·李彦厚·安昌禧·李命運·權以中,以次進伏訖。思穆曰,日氣陰寒,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,惠慶宮氣候,何如?上曰,一樣矣。思穆曰,嘉順宮氣候,何如?上曰,一樣矣。仍命醫官入診,以中·命運·千根·宗協·東秀·重周·彦厚·昌禧,以次診候訖。上命奏脈度,以中等曰,脈候左右三部調均矣。上命藥房先退,思穆等以次退出。上開卷命讀,台佐,讀自麻冤禮也,止予何。上曰,文義東之。台佐曰,儉約無害於義,故從衆無妨矣。上掩卷,命玉堂先退,台佐退出,又命退,承史以次退出。
癸酉十二月二十二日辰時,上御壽康齋。入直玉堂,持小學第一卷入侍時,右承旨李惟命,副校理柳台佐,持小學第一卷,檢校直閣李光文,假注書南履炯,記注官孫錫祚·車翊修,以次進伏訖。上開卷命讀,台佐,讀自子夏曰賢賢,止謂之學矣。上曰,文義陳之。台佐曰,易其好色,心誠好之也。上掩卷,命玉堂先退,台佐退出,又命退,承史以次退出。
癸酉十二月二十二日辰時,上御壽康齋。入直玉堂,持小學第二卷入侍時,右承旨李惟命,副校理柳台佐,持小學第二卷,檢校直閣李光文,假注書南履炯,記注官孫錫祚·車翊修,以此進伏訖。上開卷命讀,台佐,讀自曲禮曰,止邱木。上曰,文義陳之。台佐曰,君子雖於微細之物,不敢䙝慢。上掩卷,命玉堂先退,台佐退出,又命退,承史以次退出。
癸酉十二月二十二日辰時,上御壽康齋。入直玉堂,持小學第一卷入侍時,右承旨李惟命,副校理柳台佐,持小學第一卷,檢校直閣李光文,假注書南履炯,記注官孫錫祚·車翊修,以次進伏訖。上開卷命讀,台佐,讀自古者,止天下之本。上曰,文義陳之。台佐曰,灑掃應對,便可到聖人事,卽治國平天下之基本也。上掩卷,命玉堂先退,台佐退出,又命退,承史以次退出。
癸酉十二月二十二日辰時,上御壽康齋。入直玉堂,持小學第二卷入侍時,行左承旨徐春輔,副校理柳台佐,持小學第二卷,檢校直閣李光文,假注書南履炯,記注官孫錫祚·車翊修,以次進伏訖。上開卷命讀,台佐,讀自王制曰,止燕器。上曰,文義陳之。台佐曰,與前章義同矣。上掩卷,命玉堂先退,台佐退出,又命退,承史以次退出。
癸酉十二月二十二日辰時,上御壽康齋。入直玉堂,持小學第三卷入侍時,行左承旨徐春輔,副校理柳台佐,持小學第三卷,檢校直閣李光文,假注書南履炯,記注官孫錫祚·車翊修,以次進伏訖。上開卷命讀,台佐,讀自小儀曰,止厭細。上曰,文義陳之。台佐曰,極盡,事尊者之禮也。上掩卷,命玉堂先退,台佐退出,又命退,承史以次退出。
癸酉十二月二十二日辰時,上御壽康齋。入直玉堂,持小學第四卷入侍時,行左承旨徐春輔,副校理柳台佐,持小學第四卷,檢校直閣李光文,假注書南履炯,記注官孫錫祚·車翊修以次進伏訖。上開卷命讀,台佐,讀自其二,止有學。上曰,文義陳之。台佐曰,戒不好學之病痛。上掩卷,命玉堂先退,台佐退出,又命退,承史以次退出。
癸酉十二月二十二日辰時,上御壽康齋。入直玉堂,持小學第五卷入侍時,右副承旨金敎根,副校理柳台佐,持小學第五卷,檢校直閣李光文,假注書南履炯,記注官孫錫祚·車翊修,以次進伏訖。上開卷命讀,台佐,讀自夫果死,止嫁意。上曰,文義陳之。台佐曰,不負行時所託,孝婦也。上掩卷,命玉堂先退,台佐退出,又命退,承史以次退出。
癸酉十二月二十二日辰時,上御壽康齋。入直玉堂,持聖學輯要第一卷入侍時,右副承旨金敎根,副校理柳台佐,持聖學輯要第一卷,檢校直閣李光文,假注書南履炯,記注官孫錫祚·車翊修,以次進伏訖。上開卷命讀,台佐,讀自古之欲,止格物。上曰,文義陳之。台佐曰,此八條目,逆推工夫也。上掩卷,命玉堂先退,台佐退出,又命退,承史以次退出。
癸酉十二月二十二日午時,上御壽康齋。入直玉堂,持聖學輯要第二卷入侍時,行左承旨徐春輔,副校理柳台佐,持聖學輯要第二卷,檢校直閣李光文,假注書南履炯,記注官文養老·孫錫祚,以次進伏訖。上開卷命讀,台佐,讀自孟子曰,止人之道也。上曰,文義陳之。台佐曰,誠者,眞實無妄之謂也。上曰,先朝御製,幾許監印乎?光文曰,近七十卷。上掩卷,命玉堂先退,台佐退出,又命退,承史以次退出。
癸酉十二月二十二日午時,上御壽康齋。入直玉堂,持聖學輯要第三卷入侍時,行左承旨徐春輔,副校理柳台佐,持聖學輯要第三卷,檢校直閣李光文,假注書南履炯,記注官孫錫祚·文養老,以次進伏訖。上開卷命讀,台佐,讀自孟子曰,止不見。上曰,文義陳之。台佐曰,仰不愧俯不怍,君子之二樂,故樂莫大焉。上掩卷,命玉堂先退,台佐退出,又命退,承史以次退出。
癸酉十二月二十二日午時,上御壽康齋。入直玉堂,持聖學輯要第四卷入侍時,行左承旨徐春輔,副校理柳台佐,持聖學輯要第四卷,檢校直閣李光文,假注書南履炯,記注官車翊修·孫錫祚,以次進伏訖。上開卷命讀,台佐讀自公明儀,止再飯。上曰,文義陳之。台佐曰,諭父母於道,如引君當道,是爲難也。上掩卷命退,光文曰,今日日幾午矣,水刺尙不進御,殿宮之心,倘復如何?聖人之學問工夫,專在心矣,今日終朝晉接,聖學甚勤,臣等之所欽仰,而至午尙不進水刺,臣等不勝悶迫,殿宮之心,可以仰度矣。上仍命退,諸臣以次退出。
癸酉十二月二十二日午時,上御壽康齋。入直玉堂,持孟子初卷入侍時,行左承旨徐春輔,副校理柳台佐,持孟子初卷,檢校直閣李光文,假注書權徽,記注官車翊修·文養老,以次進伏訖。上開卷命讀,台佐讀自彼奪其民時,止誰與王敵。上曰,文義陳之。台佐曰,隣國則陷弱其民,梁王請行仁政之謂也。上掩卷,命玉堂先退,台佐退出,又命退,承史以次退出。
癸酉十二月二十二日午時,上御壽康齋。入直玉堂,持孟子第二卷入侍時,行左承旨徐春輔,副校理柳台佐,持孟子第二卷,檢校直閣李光文,假注書權徽,記注官車翊修·文養老,以次進伏訖。上開卷命讀,台佐,讀自宰我·子貢善爲說辭,止聖矣乎。上曰,文義陳之。台佐曰,承上節知言及聖人復起之語,而公孫丑有問也。上掩卷,命玉堂先退,台佐退出,又命退,承史以次退出。
癸酉十二月二十二日午時,上御壽康齋。入直玉堂,持孟子第三卷入侍時,行左承旨徐春輔,副校理柳台佐,持孟子第三卷,檢校直閣李光文,假注書南履炯,記注官文養老·車翊修,以次進伏訖。上開卷命讀,台佐,讀自今也,止喬木。上曰,文義陳之。台佐曰,南蠻鴃舌者,指許行也。上掩卷,命玉堂先退,台佐退出,又命退,承史以次退出。
癸酉十二月二十二日午時,上御壽康齋。入直玉堂,持孟子第四卷入侍,藥房三提調,持湯劑同爲入侍時,右承旨李惟命,副校理柳台佐,持孟子第四卷,修撰任俊常,持孟子第四卷,檢校直閣李光文,假注書南履炯,記注官文養老·車翊修,都提調金思穆,提調朴宗來,副提調李好敏,假注書權徽,以次進伏訖。上命進湯劑,思穆先嘗後,跪傳內侍,內侍奉進。上進御訖,思穆曰,醫官權以中·李命運,付軍職,何如?上可之,仍命藥房先退,思穆等以次退出。上開卷命讀,台佐讀自聖人,止天下。上曰,文義陳之。台佐曰,聖人之心,卽規矩準繩也。上掩卷,命玉堂先退,台佐等退出,又命退,承史以次退出。
癸酉十二月二十二日午時,上御壽康齋。入直玉堂,持孟子第五卷入侍時,右承旨李惟命,副校理柳台佐,持孟子第五卷,修撰任俊常,持孟子第五卷,檢校直閣李光文,假注書南履炯,記注官文養老·孫錫祚,以次進伏訖。上開卷命讀,台佐,讀自以大夫,止禮門也。上曰,文義陳之。台佐曰,招虞人以旌,猶招賢者,以不賢人之招也。上掩卷,命玉堂先退,台佐等退出,又命退,承史以次退出。
癸酉十二月二十二日未時,上御壽康齋。入直玉堂,持孟子第六卷入侍時,右承旨李惟命,副校理柳台佐,持孟子第六卷,修撰任俊常,持孟子第六卷,檢校直閣李光文,假注書南履炯,記注官孫錫祚·文養老,以次進伏訖。上開卷命讀,台佐,讀自告子曰,止亦有。上曰,文義陳之。台佐曰,人性本善,告子曰矯揉而後善,猶性惡之言也。上掩卷,命玉堂先退,台佐等退出,又命退,承史以次退出。
癸酉十二月二十二日未時,上御壽康齋。入直玉堂,持孟子第七卷入侍時,右承旨李惟命,副校理柳台佐,持孟子第七卷,修撰任俊常,持孟子第七卷,檢校直閣李光文,假注書南履炯,記注官孫錫祚·文養老,以次進伏訖。上開卷命讀,台佐,讀自孟子曰仲子,止人莫大。上曰,文義陳之。台佐曰,以小廉隅廢大倫,實不知事者也。上掩卷,命玉堂先退,台佐等退出,又命退,承史以次退出。
癸酉十二月二十二日未時,上御壽康齋。入直玉堂,持小學第一卷入侍時,右副承旨金敎根,副校理柳台佐,持小學第一卷,修撰任俊常,持小學第一卷,檢交直閣李光文,假注書南履炯,記注官孫錫祚·文養老,以次進伏訖。上開卷命讀,台佐,讀自而必使,止有餘。上曰,文義陳之。台佐曰,幼少之兒,志慮未定,故必於此時而敎,然後無扞格之患也。上掩卷,命玉堂先退,台佐等退出,又命退,承史以次退出。
癸酉十二月二十二日未時,上御壽康齋。入直玉堂,持小學第二卷入侍時,右副承旨金敎根,副校理柳台佐,持小學第二卷,修撰任俊常,持小學第二卷,檢校直閣李光文,假注書南履炯,記注官孫錫祚·車翊修,以次進伏訖。上開卷命讀,台佐,讀自孔子謂,止猶爲不孝。上曰,文義陳之。台佐曰,事親之道,有始有終,孝之至也。上掩卷,命玉堂先退,台佐等退出,又命退,承史以次退出。
癸酉十二月二十二日未時,上御壽康齋。入直玉堂,持小學第三卷入侍時,右副承旨金敎根,副校理柳台佐,持小學第三卷,修撰任俊常,持小學第三卷,檢校直閣李光文,假注書南履炯,記注官孫錫祚·車翊修,以次進伏訖。上開卷命讀,台佐,讀自論語曰,止身踐也。上曰,文義陳之。台佐曰,食不厭精,取其養人而不厭精也。上掩卷,命玉堂先退,台佐等退出,又命退,承史以次退出。
癸酉十二月二十二日申時,上御壽康齋。入直玉堂,持小學第四卷入侍時,右承旨李惟命,副校理柳台佐,持小學第四卷,修撰任俊常,持小學第四卷,檢校直閣李光文,假注書南履炯,記注官孫錫祚·車翊修,以次進伏訖。上開卷命讀,台佐,讀自勝己者,止格言。上曰,文義陳之。台佐曰,立身之方,莫如孝弟,故以孝弟爲言也。上掩卷,命退,諸臣以次退出。
癸酉十二月二十二日申時,上御壽康齋。入直玉堂,持小學第五卷入侍時,右副承旨金敎根,副校理柳台佐,持小學第五卷,修撰任俊常,持小學第五卷,假注書南履炯,記注官孫錫祚·車翊修,以次進伏訖,上開卷命讀,台佐,讀自居喪三年,止酸鼻。上曰,文義陳之。台佐曰,以父母之命,猶不改節,眞孝婦之行也。上曰,入直春坊及兵曹入直郞廳,對讀官加差下事。出榻敎上掩卷,命玉堂先退,台佐等退出,又命退,承史以次退出。
癸酉十二月二十二日申時,上御壽康齋。入直玉堂,持詩傳第一卷入侍時,右副承旨金敎根,副校理柳台佐,持詩傳第一卷,修撰任俊常,持詩傳第一卷,假注書南履炯,記注官孫錫祚·車翊修,以次進伏訖。上開卷命讀,台佐,讀自維鵲有巢,止草蟲三章。上曰,文義陳之。台佐曰,文王之德,刑于寡妻,以御于家邦,故南國諸侯,被其化,亦能齊家而治國也。上掩卷,命玉堂先退,台佐等退出,又命退,承史以次退出。
癸酉十二月二十二日申時,上御壽康齋。入直玉堂,持詩傳第二卷入侍時,右副承旨金敎根,副校理柳台佐,持詩傳第二卷,修撰任俊常,持詩傳第二卷,假注書南履炯,記注官孫錫祚·車翊修以次進伏訖。上開卷命讀,台佐,讀自雄雉于飛,止悠悠我思。上曰,文義陳之。台佐曰,居而相離,則思人之情也,此詩亦可見婦人情性之正也。上掩卷,命玉堂先退,台佐等退出,又命退,承史以次退出。
癸酉十二月二十二日申時,上御壽康齋。入直玉堂,持詩傳第三卷入侍時,右副承旨金敎根,副校理柳台佐,持詩傳第三卷,修撰任俊常,持詩傳第三卷,假注書南履炯,記注官孫錫祚·車翊修,以次進伏訖。上開卷命讀,台佐,讀自綿綿葛藟,止我有。上曰,文義陳之。台佐曰,失所之民,哀矜之情,可見於此。上掩卷,命退,諸臣以次退出。
癸酉十二月二十二日申時,上御壽康齋。入直玉堂,持詩傳第四卷入侍時,右副承旨金敎根,副校理柳台佐,持詩傳第四卷,修撰任俊常,持詩傳第四卷,假注書南履炯,記注官孫錫祚·車翊修,以次進伏訖。上開卷命讀,台佐,讀自綢繆,止邂逅何。上掩卷命退,諸臣以次退出。
癸酉十二月二十二日申時,上御壽康齋。入直玉堂,持詩傳第五卷入侍時,右副承旨金敎根,副校理柳台佐,持詩傳第五卷,修撰任俊常,持詩傳第五卷,假注書南履炯,記注官孫錫祚·車翊修,以次進伏訖。上開卷命讀,台佐,讀自翩翩者鵻,止來諗。上曰,文義陳之。台佐曰,極慰群臣勞苦之情也。上掩卷,命玉堂先退,台佐等退出,又命退,承史以次退出。
癸酉十二月二十二日申時,上御壽康齋。入直玉堂,持詩傳第六卷入侍時,右副承旨金敎根,副校理柳台佐,持詩傳第六卷,修撰任俊常,持詩傳第六卷,假注書南履炯,記注官孫錫祚·車翊修,以次進伏訖。上開卷命讀,台佐,讀自悠悠我思,止十月之交八章。上曰,文義陳之。台佐曰,賢人君子,憂時病俗之義,可見於此矣。上掩卷,命玉堂先退,台佐等退出,又命退,承史以次退出。
上在昌德宮。停常參·經筵。
金敎根啓曰,大司憲鄭尙愚呈辭,執義宋啓榦,掌令崔禧延·權漢緯在外,持平鄭禮容未署經,一員未差,監察茶時之意,敢啓。傳曰,知道。
徐春輔啓曰,假注書權徽,身病猝重,勢難察任,今姑改差,何如?傳曰,允。
傳于柳畊曰,入直玉堂,持小學初卷入侍。
傳于柳畊曰,入直玉堂,持小學第二卷入侍。
傳于金敎根曰,入直玉堂,持小學第三卷入侍。
傳于金敎根曰,入格儒生入侍。
李好敏啓曰,藥房提調·副提調,持湯劑來待矣。傳曰,入侍。
徐春輔啓曰,吏曹判書李肇源,參議金履載三牌不進推考傳旨及禁推傳旨,今方捧入,而開政命下,已至經宿,連事違召,無意承膺,揆以事體,萬萬未安,判書所當更請牌招,而係是一日四牌,何以爲之?敢稟。傳曰,參議分揀,判書更爲牌招。
徐春輔啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,誠甚未安。判書陳疏到院,而原疏,以國忌齋戒,纔已退却矣,判書更爲牌招,何如?傳曰,原疏封入。
傳于金敎根曰,入直玉堂,持小學第四卷入侍。
傳于金敎根曰,入直玉堂,持小學第五卷入侍。
傳于徐春輔曰,入直玉堂,持詩傳第一卷入侍。
傳于徐春輔曰,入直玉堂,持詩傳第二卷入侍。
傳于徐春輔曰,入直玉堂,持詩傳第三卷入侍。
傳于徐春輔曰,入直玉堂,持詩傳第四卷入侍。
傳于徐春輔曰,留院公事入之。
傳于徐春輔曰,入直玉堂,持詩傳第五卷入侍。
傳于李憲琦曰,入直玉堂,持詩傳第六卷入侍。
傳于李憲琦曰,入直玉堂,持詩傳第七卷入侍。
權徽改差,代以權中淸爲假注書。
以校理朴孝成,修撰李泰淳牌不進罷職傳旨,傳于柳畊曰,只推。
以吏曹參議金履載牌不進罷職傳旨,傳于徐春輔曰,只推。
傳于李憲琦曰,入直玉堂,持詩傳第八卷入侍。
傳于李憲琦曰,入直玉堂,持詩傳第九卷入侍。
傳于李惟命曰,入直玉堂,持大學入侍。
傳于李惟命曰,入直玉堂,持中庸入侍。
傳于李惟命曰,入直玉堂,持小學初卷入侍。
傳于李惟命曰,入直玉堂,持小學第二卷入侍。
傳于李惟命曰,入直玉堂,持小學第三卷入侍。
傳于柳畊曰,入直玉堂,持小學第四卷入侍。
徐春輔啓曰,吏曹判書李肇源,疏批已下,參議金履載,旣有只推之命,一體牌招,何如?傳曰,允。
徐春輔啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,一向違召,無意承膺,揆以事體,誠甚未安,判書更爲牌招,何如?傳曰,允。參議只推,一體更爲嚴飭牌招,違牌,勿爲呼望。
傳于柳畊曰,入直玉堂,持小學第五卷入侍。
傳于柳畊曰,入直玉堂,持小學初卷入侍。
傳于柳畊曰,入直玉堂,持小學第二卷入侍。
傳于李惟命曰,入直玉堂,持小學第三卷入侍。
傳于金敎根曰,入直玉堂,持小學第四卷入侍。
傳于金敎根曰,入直玉堂,持小學第五卷入侍。
傳于金敎根曰,入直玉堂,持聖學輯要初卷入侍。
柳畊啓曰,來正月初一日,惠慶宮寶齡八旬,稱慶陳賀時,頒敎文,當爲製進,藝文提學南公轍,待明朝牌招,何如?傳曰,允。
柳畊啓曰,延祥詩製述人,旣已抄啓矣,弘文提學徐榮輔,待明朝牌招,以爲出韻科次之地,何如?傳曰,允。
傳于金敎根曰,入直〈玉〉堂,持聖學輯要第二卷入侍。
傳于柳畊曰,入直玉堂,持聖學輯要第三卷入侍。
傳于柳畊曰,入直玉堂,持聖學輯要第四卷入侍。
徐春輔,以吏曹言啓曰,臣曹草記,保寧縣監尹孝植,以催促下送之意,關飭該道臣處矣。卽接京畿監司李存秀移文,則以爲,保寧縣監尹孝植,八耋老母,自來奄奄之中,症情當寒添劇,萬無還官之望云。其親病旣如是,則有難强令往赴,改差,何如?傳曰,允。
徐春輔,以吏批言啓曰,肇慶廟令趙㯖呈狀內,矣身素患痰癖之症,當此換節之時,一倍添劇,時月之內,萬無起動供職之望云。身病旣如是沈篤,則有難强令察任,改差,何如?傳曰,允。
徐春輔,以吏批言啓曰,新除授內資寺直長金箕悳,司䆃寺奉事李翼舜俱爲除拜後,過限未肅拜,竝依例改差,何如?傳曰,允。
有政。吏批,判書李肇源進,參判未差,參議金履載式暇,行左承旨徐春輔進。以趙萬元爲吏曹參判,金遇順爲持平,柳台佐爲弼善,朴齊聞爲司書,申溆爲右尹,金耆根爲知經筵,徐榮輔爲弘文提學,尹應大爲兵曹正郞,李以澹爲司藝,李尙熙爲南部令,朴宗善爲活人別提,徐榮輔爲繕工提調,金盛淵爲南部都事,李希聃爲兼引儀,兪碩柱爲遂安郡守,李蓍明爲保寧縣監,成均博士單禹錫簡,東學訓導單金錫洪,故學生李漢賓,贈戶參例兼,故學生李鶴祥,贈左承旨,故通德李弘健贈僕正,以上同知李得秀三代追贈。贈吏參閔百昌,贈吏判例兼,禮判閔命爀考,延安府使權晙仍任事承傳,赤良僉使朴仁壽,今加嘉善加資事承傳,瑞山郡守洪儀泳,淸風府使李顯綏,相換,延豐縣監鄭履健,禮山縣監林景運相換,江華經歷李綱重,限麥秋仍任事承傳,寧越府使李勉昇,限麥秋仍任事承傳。
李惟命,以兵批言啓曰,陞資拜營將者,瓜滿前,以不職遞罷,勿計朔數多少,還收資級,載在法典矣。順天營將李重協,今秋冬等褒貶居下,所授加資,依例還收之意,敢啓。傳曰,知道。
兵批,兼判書沈象奎進,參判朴宗正入直進,參議鄭景祚病,參知韓象默受由,同副承旨李憲琦進。以徐榮輔爲知事,金耆根爲都摠管,金益彬爲同知,李得濟·申溆爲副摠管,韓翼鎭爲曹司衛將,李馨秀爲內禁將,李栻·李炯·崔致倫·張彦極爲五衛將,朴哲源爲慶熙將,徐有祁爲景福將,金龍淳爲司禦,徐國輔爲部將,折衝李重協,今降禦侮,護軍李庚運,副護軍羅東旭,副司果李止淵·金熙華·柳鼎養·李履熙,副司果尹致鼎·李墷·高廷鳳·洪大浩·成快碩,竝單付。
傳于柳畊曰,入直玉堂,持聖學輯要第五卷入侍。
傳于柳畊曰,入直玉堂,持聖學輯要第六卷入侍。
傳于李憲琦曰,入直玉堂,持聖學輯要第七卷入侍。
李惟命,以備邊司言啓曰,卽見慶尙監司金魯應狀啓,則以爲,知禮等十二邑驛鎭,付之公賑,柒谷·聞慶二邑,付之私賑,豐基等五十七邑驛鎭,從便救急,而賑穀,就今春賑餘穀還錄條中,米一千石,太二千石,租麰二萬七千石,合三萬石區劃,空名帖二千張劃給事,請令廟堂,稟旨分付矣。十邑及一驛一鎭,初以尤甚之等,今當切急之勢,待春開賑,不容虛徐,雖未及抄出飢口,先察民勢,姑擧邑名,有此從假量請穀之啓,而歲色已窮,賑期將迫,今若更煩往復,遲待抄飢,則必有後時之慮,以今春賑餘穀中,米一千石,太二千石,麰租二萬石劃下,則雖有折米三千石之減,亦可以此精俵,及期開賑,而賑後若有餘穀,則使之依例還錄,空名帖一千三百張,亦爲成送,何如?傳曰,允。
李惟命,以備邊司言啓曰,卽見江原監司趙弘鎭狀啓,則以爲,尤甚高城等九邑,之次邑中襄陽等五邑,民情遑急賑濟,不容少緩,常賑穀五千石,帖別備穀九千石,備局句管別會穀七千五百石,今春賑餘穀五百石,合二萬二千石內,大米三百石,田米二千石,唐米三百石,小豆二百石,太七千石,租六千石,粟五百石,稷三千石,木麥一千石,春麰二百石,耳麰一千五百石劃給,空名帖七百張頒下事,請令廟堂稟旨分付矣。嶺東·西當賑處,邑爲十四,而通計飢口,今不下一萬四千,若有追付,尤當加此,道臣請穀,必有商量,常賑等各穀中,大米三百石,田米二千石,唐米三百石,太七千石,租四千石,稷三千石,合一萬六千六百石劃下,則雖有略減之數,足爲均排之資,使之十分精俵,及時開賑,空名帖六百張,一體成送,何如?傳曰,允。
李惟命,以備邊司言啓曰,全羅道靈光郡荏子島三頭里漂到大國人,扶安縣格浦漂到大國人,入接弘濟院後,使本司郞廳及譯官問情,則與京譯官金相淳問情時問答,別無異同,故正書入啓,而今此漂人,皆願速歸,留一宿卽爲發送,何如?傳曰,允。
李惟命,以備邊司言啓曰,全羅道靈光郡荏子島掌內在遠島漂到大國人七十三名,不日上來矣。依近例直令入接于弘濟院後,更爲問情,所着衣袴,分付各該司,依例題給,令齎咨官,領往北京,而定差員次次領送事,分付各該道臣,亦令義州府,預先馳通于鳳城將處,以爲渡江後護送之地,何如?傳曰,允。
傳于李憲琦曰,入直玉堂,持小學初卷入侍。
傳于李憲琦曰,入直玉堂,持小學第二卷入侍。
李惟命,以禁衛營言啓曰,健陵·顯隆園近處,捉得大虎一頭後,仍爲行獵矣。今月二十二日,又於顯隆園南山西麓,捉得大虎一頭,謹此封進,而捉虎牙兵等,依例施賞,仍爲行獵之意,敢啓。傳曰,知道。
吏曹啓目粘連,觀此江華留守洪義浩狀啓,則以爲,本府經歷李綱重,瓜滿在於來正月,行將差代矣。今當屢歲慘歉之餘,春後分還,與監賑政,專管擧行,決難付之生手,限麥秋仍任事,令該曹稟旨亦爲白有臥乎所,江華經歷,與字牧之任有異,則不必許施是白乎矣,守臣狀辭如此,該經歷李綱重,依狀請限麥秋,仍任,何如?判付啓,依允。
吏曹啓目粘連,觀此江原監司趙弘鎭狀啓,則以爲,寧越府使李勉昇,剛明綜核,已多成效,而瓜期只隔數朔,該府雖是之次之邑,民情遑急,實無異於尤甚邑,限麥秋仍任事,令該曹稟處亦爲白有臥乎所,守令之瓜滿差代,旣是不易之典,該府且非尤甚,則仍任一款,初無可論是白乎矣,災邑守令中,有治績者,勿令經遞事,纔有廟堂筵稟蒙允敎是如乎,寧越府使李勉昇,依狀請限麥秋仍任,何如?判付啓,依允。
吏曹啓目粘連,觀此忠淸監司趙貞哲狀啓,則以爲,瑞山郡段,素以湖右難治之地,況爲災年尤甚之邑,賑事當前,糴政方殷,而時郡守洪儀泳,文士本色,吏事或疎,淸風府段,俗淳民朴,自來閒邑,時府使李顯綏,周詳鍊達,無適不宜,瑞山郡守洪儀泳,淸風府使李顯綏相換,延豐縣段,乃以嶺底孔道,又爲歉荒之次縣,民情遑急,而時縣監鄭履健,政有可稱,衰或妨務,禮山縣段,非沿非峽,又是稍實,而時縣監林景運,誠心做去,可責蘇弊,延豐縣監鄭履綏,禮山縣監林景運相換是白乎所,若其相換之際,或有陞降,或關格例,令該曹稟處亦爲白有臥乎所,上項四邑守令,道臣旣已量才長短,較邑閒劇,有此請換之擧是白如乎,竝只依狀請施行爲白乎旀,至於陞降格例,已有近例,亦爲勿拘,何如?判付啓,依允。
吏曹判書李肇源疏曰,伏以臣,猥將瀝血之懇,仰控蓋高之聽,庶幾天鑑孔昭,亟垂矜許,而微諒反歸於例讓,聖批竟靳於允兪,此莫非臣誠淺辭拙,不能見孚於君父之致,撫躬慙悚,尤不知所以自措也。噫,臣雖無狀,亦嘗奉敎於君子矣。許身奉公,人臣之常分,讓夷急病,昔賢之姱節,倘有可以竭知畢力,以謝隆恩之萬一者,則糜肌粉骨,亦所不避,豈或爲巧占便宜之圖,而第念官名不襯,不宜一日苟據,責任至重,不宜一日苟曠,則臣何敢徒懷瀆擾之嫌,全昧量入之義,不思所以連章申暴於仁覆之下乎?臣本一拙措大耳,晩竊科第,冥升至此,而性旣寡合,不與人徵逐,跡又孤畸,初安有攀援,在朝如客,其進如退,而猶且節次推遷,數十餘年之間,於內於外,歷揚殆遍,一念憂懼,每以滿盈,爲戒,是以安分於投閒處散,無心於媒榮叨濫,眞是鳧雁之冷蹤,不關去來,不惟樗櫟之冗材,無所短長也。然則今此所擔荷者,夫豈臣夢寐攸及哉?殆天所以增其孤僨之罪,而促其過福之災也。昔者臣之再從叔故相臣天輔,疏籲於英廟朝,以爲自祖先受國厚恩,屢世立朝,未嘗一罹世禍者,特其不樂權要,不與時論,以謹愼爲家故也,伊時故相,官非居銓,而其言猶若是懇摯矣,今之時,旣不及於英考盛際,臣之才又不及故相萬萬,而若其謹守家法之心,則前後一也,今臣所叨之職,世所稱權要之最者也,而使臣處於左右睢盱之地,任以激揚黜陟之權,則是所謂肩僬僥以九鼎之重,駕駑駘以千里之驟者也,立見其摧壓顚踣,必無幸矣。嗚呼,力不勝任,身且不保,則螻蟻微命,固不足恤,天地大德,豈不有傷?雖以國家任官之道言之,與其譴斥於僨事之後,而公私俱損,曷若審量於授任之初,而上下得宜乎?庚牌屢臨,趨膺無路,積犯違傲,冞增罪戾。伏乞聖明,俯察危苦之衷,俾卽遞改,以卒終始生成之澤,千萬幸甚。臣無任云云。答曰,省疏具悉。卿其勿辭行公。
癸酉十二月二十三日辰時,上御壽康齋。入直玉堂,持小學第一卷入侍時,行左承旨徐春輔,修撰任俊常,持小學第一卷,待敎李鶴秀,假注書南履炯,記注官朴思彦·孫錫祚,以次進伏訖。上開卷命讀,俊常,讀自其曰六行,止成於樂。上曰,文義陳之。俊常曰,興於詩,立於禮,猶孔子敎伯魚之義也。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持小學第二卷入侍時,左副承旨柳畊,副校理柳台佐,持小學第二卷,修撰任俊常,持小學第二卷,檢校直閣李光文,假注書南履炯,記注官車翊修,別兼春秋李紀淵,以次進伏訖。上開卷命讀,台佐讀自孟子曰,止好飮酒。上曰,文義陳之。台佐曰,薄於孝養,有甚不甚而不孝則一也。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持小學第三卷入侍,柑製入格儒生,同爲入侍時,右副承旨金敎根,副校理柳台佐,持小學第三卷,修撰任俊常,持小學第三卷,檢校直閣李光文,假注書南履炯,記注官車翊修,別兼春秋李紀淵,以次進伏,入格儒生幼學金敬淵,生員李獜秀,幼學沈興祖,進士洪善容,幼學黃銓,進士洪彦謨·李寅泰,侍立訖。上曰,儒生奏職姓名,敬淵等,進奏職姓名訖,上命儒生先退,敬淵等退出。上開卷命讀,台佐,讀自學記,止一獻之禮。上曰,文義陳之。台佐曰,一獻百拜,戒過飮也。上掩卷,仍命退,諸臣以次退出。
癸酉十二月二十三日辰時,上御壽康齋。入直玉堂,持小學第四卷入侍時,右副承旨金敎根,副校理柳台佐,持小學第四卷,修撰任俊常,持小學第四卷,檢校直閣李光文,假注書南履炯,記注官車翊修,別兼春秋李紀淵,以次進伏訖。上開卷命讀,台佐,讀自戒爾學,止徒爲爾。上曰,文義陳之。台佐曰,此雖戒子之書,亦是自警之義也。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持小學第五卷入侍時,右副承旨金敎根,副校理柳台佐,持小學第五卷,修撰任俊常,持小學第五卷,檢校直閣李光文,假注書南履炯,記注官車翊修,別兼春秋李紀淵,以次進伏訖。上開卷命讀,台佐,讀自或謂之,止爲乎。上曰,文義陳之。台佐曰,詩曰,至死靡他,令女之行,與莊姜同也。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持詩傳第一卷入侍時,行左承旨徐春輔,副校理柳台佐,持詩傳第一卷,修撰任俊常,持詩傳第一卷,檢校直閣李光文,假注書南履炯,記注官朴思彦,別兼春秋李紀淵,以次進伏訖。上開卷命讀,台佐,讀自于以采蘋,止家人。上曰,文義陳之。台佐曰,以大夫之妻,蘋蘩薀藻之品,極其精潔,是其偉矣。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持詩傳第二卷入侍時,行左承旨徐春輔,副校理柳台佐,持詩傳第二卷,修撰任俊常,持詩傳第二卷,檢校直閣李光文,假注書南履炯,記注官朴思彦,別兼春秋李紀淵,以次進伏訖。上開卷命讀,台佐,讀自百爾君子,止雄雉四章。上曰,文義陳之。台佐曰,婦人戒君子以德行,先王遺澤,猶有可觀。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持詩傳第三卷入侍時,行左承旨徐春輔,副校理柳台佐,持詩傳第三卷,修撰任俊常,持詩傳第三卷,檢校直閣李光文,假注書南履炯,記注官朴思彦,別兼春秋李紀淵,以次進伏訖。上開卷命讀,台佐,讀自綿綿葛藟,止賦也。上曰,文義陳之。台佐曰,亦莫我聞者,窮苦之情,漸益緊也。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持詩傳第四卷入侍時,行左承旨徐春輔,副校理柳台佐,持詩傳第四卷,修撰任俊常,持詩傳第四卷,檢校直閣李光文,假注書南履炯,記注官朴思彦,別兼春秋李紀淵,以次進伏訖。上開卷命讀,台佐讀自綢繆,止興也。上曰,文義陳之。台佐曰,不使民失昏姻之時者,王者之政也。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持詩傳第五卷入侍時,行左承旨徐春輔,副校理柳台佐,持詩傳第五卷,修撰任俊常,持詩傳第五卷,檢校直閣李光文,假注書南履炯,記注官朴思彦,別兼春秋李紀淵,以次進伏訖。上開卷命讀,台佐,讀自皇皇者華,止如絲。上曰,文義陳之。台佐曰,此雖憫勞使臣之義也,勸勉之意較重矣。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持詩傳第六卷入侍時,同副承旨李憲琦,副校理柳台佐,持詩傳第六卷,修撰任俊常,持詩傳第六卷,檢校直閣李光文,假注書南履炯,記注官朴思彦,別兼春秋李紀淵,以次進伏訖。上開卷命讀,台佐,讀自浩浩昊天,止爲惡。上曰,文義陳之。台佐曰,昊天非不駿其德也,以其歸咎而言也。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持詩傳第七卷入侍時,同副承旨李憲琦,副校理柳台佐,持詩傳第七卷,修撰任俊常,持詩傳第七卷,檢校直閣李光文,假注書南履炯,記注官朴思彦,別兼春秋李紀淵,以次進伏訖。上開卷命讀,台佐,讀自瞻彼洛,止止之。上曰,文義陳之。台佐曰,此詩,天子講武之事也,而以福祿如茨觀之,則實贊揚天子之德也。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持詩傳第八卷入侍時,同副承旨李憲琦,副校理柳台佐,持詩傳第八卷,修撰任俊常,持詩傳第八卷,待敎李鶴秀,假注書南履炯,記注官朴思彦,別兼春秋李紀淵,以次進伏訖。上開卷命讀,台佐,讀自大邦,止其光。上曰,注書出去,留院公事持入。憲琦曰,公事無乎矣。上曰,文義陳之。台佐曰,此謂文王之親迎也,乃刑于寡妻之本也。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持詩傳第九卷入侍時,同副承旨李憲琦,副校理柳台佐,持詩傳第九卷,修撰任俊常,持詩傳第九卷,待敎李鶴秀,假注書南履炯,記注官朴思彦,別兼春秋李紀淵,以次進伏訖。上開卷命讀,台佐,讀自申伯,止崧高八章。上曰,文義陳之。台佐曰,重複之言,亦可見丁寧鄭重之義也。上掩卷命退,諸臣以次退出。
癸酉十二月二十三日辰時,上御壽康齋。入直玉堂,持小學第一卷入侍時,左副承旨柳畊,副校理柳台佐,持小學第一卷,修撰任俊常,持小學第一卷,檢校直閣李光文,假注書南履炯,記注官孫錫祚·車翊修,以次進伏訖。上開卷命讀,台佐,讀自世遠,止敎弛。上曰,文義陳之。台佐曰,歎後世道學不明也。上掩卷,仍命退,諸臣以次退出。
癸酉十二月二十三日辰時,上御壽康齋。入直玉堂,持大學入侍時,右承旨李惟命,副校理柳台佐,持大學,修撰任俊常,持大學,待敎李鶴秀,假注書南履炯,記注官孫錫祚,別兼春秋李紀淵,以次進伏訖。上開卷命讀,台佐,讀自異端,止表章之。上曰,下番讀之。俊常,自旣又,止朱某序。上曰,文義陳之。台佐曰,聖人道統之傳,世道升降之會也,故曰天運循環也。上掩卷命退,諸臣以次退出。
癸酉十二月二十三日午時,上御壽康齋。入直玉堂,持中庸入侍時,右承旨李惟命,副校理柳台佐,持中庸,修撰任俊常,持中庸,待敎李鶴秀,假注書南履炯,記注官孫錫祚,別兼春秋李紀淵,以次進伏訖。上開卷命讀,台佐,讀自故至誠,止貨財殖焉。上曰,注書出去,公事持入。上曰,文義陳之。台佐曰,天行健,君子以自强不息,是所謂至誠無息也。惟命曰,留院公事無乎矣。上掩卷命退,諸臣以次退出。
癸酉十二月二十三日午時,上御壽康齋。入直玉堂,持小學第一卷入侍時,右承旨李惟命,副校理柳台佐,持小學第一卷,修撰任俊常,持小學第一卷,待敎李鶴秀,假注書南履炯,記注官孫錫祚,別兼春秋李紀淵,以次進伏訖。上開卷命讀,台佐,讀自幸玆秉彝,止立不跛。上掩卷命退,諸臣以次退出。
癸酉十二月二十三日午時,上御壽康齋。入直玉堂,持小學第三卷入侍時,左副承旨柳畊,副校理柳台佐,持小學第三卷,修撰任俊常,持小學第三卷,待敎李鶴秀,假注書南履炯,記注官孫錫祚,別兼春秋李紀淵,以次進伏訖。上開卷命讀,台佐,讀自孟子曰,止失大也。上曰,文義陳之。台佐曰,養其小體,卽是小人也。上掩卷命退,諸臣以次退出。
癸酉十二月二十三日午時,上御壽康齋。入直玉堂,持小學第四卷入侍時,左副承旨柳畊,副校理柳台佐,持小學第四卷,修撰任俊常,持小學第四卷,待敎李鶴秀,假注書南履炯,記注官孫錫祚,別兼春秋李紀淵,以次進伏訖。上開卷命讀,台佐,讀自康節邵先生,止非愚而何。上曰,文義陳之。台佐曰,不敎而善,天品自高,不待敎而知也。上掩卷命退,諸臣以次退出。
癸酉十二月二十三日午時,上御壽康齋。入直玉堂,持小學第五卷入侍,藥房提調·副提調,持湯劑同爲入侍時,左副承旨柳畊,副校理柳台佐,持小學第五卷,修撰任俊常,持小學第五卷,待敎李鶴秀,假注書南履炯,記注官孫錫祚,別兼春秋李紀淵,提調朴宗來,副提調李好敏,假注書權徽,以次進伏訖。宗來曰,日氣如此,聖體,若何?上曰,一樣矣。宗來曰,寢睡·水刺之節,何如?上曰,一樣矣。宗來曰,王大妃殿氣候,何如?上曰,一樣矣。宗來曰,惠慶宮氣候,何如?上曰,一樣矣。宗來曰,嘉順宮氣候,何如?上曰,一樣矣。上命進湯劑,宗來先嘗後,跪傳內侍,內侍奉進。上進御訖,命藥房先退,宗來等,以次退出。上開卷命讀,台佐,讀自唐鄭義宗,止幾死。上曰,文義陳之。台佐曰,急遽危難之際,必保護其尊姑盧氏之行,誠偉矣。上掩卷命退,諸臣以次退出。
癸酉十二月二十三日未時,上御壽康齋。入直玉堂,持小學第一卷入侍時,左副承旨柳畊,副校理柳台佐,持小學第一卷,修撰任俊常,持小學第一卷,待敎李鶴秀,假注書南履炯,記注官孫錫祚,別兼春秋李紀淵,以次進伏訖。上開卷命讀,台佐,讀自不食邪味,止才過人矣。上曰,文義陳之。台佐曰,居處飮食,一如其方,此乃胎敎之道也。上掩卷命退,諸臣以次退出。
癸酉十二月二十三日未時,上御壽康齋。入直玉堂,持小學第二卷入侍時,左副承旨柳畊,副校理柳台佐,持小學第二卷,修撰任俊常,持小學第二卷,待敎李鶴秀,假注書南履炯,記注官孫錫祚,別兼春秋李紀淵,以次進伏訖。上開卷命讀,台佐,讀自內則曰,上曰,留院公事入之。台佐,讀止扶持,上曰,文義陳之。台佐曰,明倫則孝親爲先,故以事親爲言。上曰,公事讀之。畊讀奏慶尙監司虎患狀啓訖,上曰,留置。仍命退,諸臣以次退出。
癸酉十二月二十三日未時,上御壽康齋。入直玉堂,持小學第三卷入侍時,右副承旨金敎根,副校理柳台佐,持小學第三卷,修撰任俊常,持小學第三卷,待敎李鶴秀,假注書南履炯,記注官孫錫祚,別兼春秋李紀淵,以次進伏訖。上開卷命讀,台佐,讀自太妊,止爲始。上曰,文義陳之。台佐曰,太妊聖德甚盛,能生文王之聖。上掩卷命退,諸臣以次退出。
癸酉十二月二十三日未時,上御壽康齋。入直玉堂,持小學第四卷入侍時,右副承旨金敎根,副校理柳台佐,持小學第四卷,修撰任俊常,持小學第四卷,待敎李鶴秀,假注書南履炯,記注官孫錫祚,別兼春秋李紀淵,以次進伏訖。上開卷命讀,台佐,讀自善也者,止不信也。上曰,文義陳之。台佐曰,作善,降之百祥,此章之義如之也。上掩卷命退,諸臣以次退出。
癸酉十二月二十三日未時,上御壽康齋。入直玉堂,持小學第五卷入侍時,右副承旨金敎根,副校理柳台佐,持小學第五卷,修撰任俊常,持小學第五卷,待敎李鶴秀,假注書南履炯,記注官孫錫祚,別兼春秋李紀淵,以次進伏訖。上開卷命讀,台佐,讀自賊去後,上曰,高聲讀之。台佐,讀止乃止,上曰,文義陳之。台佐曰,婦人能說仁義,盧氏之行,可謂卓越矣。上掩卷命退,諸臣以次退出。
癸酉十二月二十三日未時,上御壽康齋。入直玉堂,持聖學輯要第一卷入侍時,右副承旨金敎根,副校理柳台佐,持聖學輯要第一卷,修撰任俊常,持聖學輯要第一卷,待敎李鶴秀,假注書南履炯,記注官朴思彦,別兼春秋李紀淵,以次進伏訖。上開卷命讀,台佐,讀自格物,止天下平。上曰,文義陳之。台佐曰,此大學八條目之順推也。上掩卷,命以次退,諸臣以次退出。
癸酉十二月二十三日申時,上御壽康齋。入直玉堂,持聖學輯要第二卷入侍時,右副承旨金敎根,副校理柳台佐,持聖學輯要第二卷,修撰任俊常,持聖學輯要第二卷,待敎李鶴秀,假注書南履炯,記注官朴思彦·孫錫祚,以次進伏訖。上開卷命讀,台佐,讀自剛善,止邪佞。上曰,文義陳之。台佐曰,氣稟之或剛或柔,雖是天性,而自有善惡之分。上掩卷,命以次退,諸臣以次退出。
癸酉十二月二十三日申時,上御壽康齋。入直玉堂,持聖學輯要第三卷入侍時,左副承旨柳畊,副校理柳台佐,持聖學輯要第三卷,修撰任俊常,持聖學輯要第三卷,待敎李鶴秀,假注書南履炯,記注官朴思彦·孫錫祚,以次進伏訖。上開卷命讀,台佐,讀自富潤屋,止誠其意。上曰,文義陳之。台佐曰,善之積於中而形於外,如富之潤屋矣。上掩卷命退,諸臣以次退出。
癸酉十二月二十三日申時,上御壽康齋。入直玉堂,持聖學輯要第四卷入侍時,左副承旨柳畊,副校理柳台佐,持聖學輯要第四卷,修撰任俊常,持聖學輯要第四卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,台佐,讀自虞舜,止大孝。上曰,文義陳之。台佐曰,以大舜之聖,處變尤極其道也。上掩卷命退,諸臣以次退出。
癸酉十二月二十三日申時,上御壽康齋。入直玉堂,持聖學輯要第五卷入侍時,左副承旨柳畊,副校理柳台佐,持聖學輯要第五卷,修撰任俊常,持聖學輯要第五卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,台佐,讀自有天民,止行之者。上曰,文義陳之。台佐曰,德博而化,遇天下文明之時,則利見大人矣。上掩〈卷〉命退,諸臣以次退出。
癸酉十二月二十三日申時,上御壽康齋。入直玉堂,持聖學輯要第六卷入侍時,左副承旨柳畊,副校理柳台佐,持聖學輯要第六卷,修撰任俊常,持聖學輯要第六卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,台佐,讀自詩曰維此,止惟明明。上曰,文義陳之。台佐曰,小心翼翼,是文王緝熙敬止之工也。上掩〈卷〉命退,諸臣以次退出。
癸酉十二月二十三日申時,上御壽康齋。入直玉堂,持聖學輯要第七卷入侍時,同副承旨李憲琦,副校理柳台佐,持聖學輯要第七卷,修撰任俊常,持聖學輯要第七卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,台佐,讀自乘殷之輅,止曰唯。上曰,文義陳之。台佐曰,乘殷之輅,取其質之得中也,服周之冕,取其文之得中也。上掩卷,命玉堂先退,台佐等退出,又命退,承史以次退出。
癸酉十二月二十三日申時,上御壽康齋。入直玉堂,持小學第一卷入侍時,同副承旨李憲琦,副校理柳台佐,持小學第一卷,修撰任俊常,持小學第一卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,台佐,讀自內則曰,止諸母。上曰,文義陳之。台佐曰,自幼時敎之以正道也。上掩卷,命玉堂先退,台佐等退出,又命退,承史以次退出。
癸酉十二月二十三日申時,上御壽康齋。入直玉堂,持小學第二卷入侍時,同副承旨李憲琦,副校理柳台佐,持小學第二卷,修撰任俊常,持小學第二卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,台佐,讀自進盥,止授巾。上曰,文義陳之。台佐曰,奉盤奉水,皆有洞洞屬屬之意也。上掩卷,命玉堂先退,台佐等退出,又命退,承史以次退出。
上在昌德宮。停常參·經筵。
金敎根啓曰,大司憲鄭尙愚呈辭,執義宋啓榦,掌令崔禧延·權漢緯在外,持平鄭禮容未署經,持平金遇順未肅拜,監察茶時之竟,敢啓。傳曰,知道。
金敎根啓曰,持平金遇順,旣入闕中,不爲肅謝,直爲出去,事甚未安,推考,何如?傳曰,允。
柳畊啓曰,弘文提學徐榮輔牌不進推考傳旨,今方捧入,而延祥詩出韻科次命下之後,如是違牌,事甚未安,更爲牌招,何如?傳曰,允。
傳于柳畊曰,入直玉堂,持小學初卷入侍。
傳于柳畊曰,入直玉堂,持小學第二卷入侍。
傳于柳畊曰,入直玉堂,持小學第三卷入侍。
傳于柳畊曰,入直玉堂,持小學第四卷入侍。
傳于柳畊曰,入直玉堂,持小學第五卷入侍。
傳于金敎根曰,入直玉堂,持小學初卷入侍。
傳于金敎根曰,入直玉堂,持小學第二卷入侍。
傳于金敎根曰,入直玉堂,持小學第三卷入侍。
傳于徐春輔曰,入直玉堂,持小學第四卷入侍。
傳于徐春輔曰,入直玉堂,持小學第五卷入侍。
傳于徐春輔曰,入直玉堂,持小學初卷入侍。
傳于徐春輔曰,入直玉堂,持小學第二卷入侍。
傳于徐春輔曰,入直玉堂,持小學第三卷入侍。
傳于李憲琦曰,入直玉堂,持小學第四卷入侍。
傳于李憲琦曰,入直玉堂,持小學第五卷入侍。
傳于李憲琦曰,入直玉堂,持聖學輯要第一卷入侍。
權中淸有頉,代以李鎭華爲假注書。
李好敏啓曰,藥房提調·副提調,持湯劑來待矣。傳曰,入侍。
傳于李憲琦曰,入直玉堂,持聖學輯要第二卷入侍。
傳于李惟命曰,入直玉堂,持聖學輯要第三卷入侍。
傳于李惟命曰,入直玉堂,持聖學輯要第四卷入侍。
傳于,李惟命曰,入直玉堂,持聖學輯要第五卷入侍。
傳于李惟命曰,入直玉堂,持聖學輯要第六卷入侍。
傳于李惟命曰,入直玉堂,持聖學輯要第七卷入侍。
傳于柳畊曰,入直玉堂,持中庸入侍。
傳于柳畊曰,入直玉堂,持小學初卷入侍。
傳于柳畊曰,入直玉堂,持小學第二卷入侍。
傳于柳畊〈曰〉,入直玉堂,持小學第三卷入侍。
傳于柳畊曰,入直玉堂,持小學第四卷入侍。
傳于李憲琦曰,入直玉堂,持中庸入侍。
傳于李憲琦曰,入直玉堂,持大學入侍。
傳于李憲琦曰,入直玉堂,持小學初卷入侍。
傳于李憲琦曰,入直玉堂,持聖學輯要第一卷入侍。
傳于李憲琦曰,入直玉堂,持聖學輯要第二卷入侍。
傳于李惟命曰,入直玉堂,持聖學輯要第三卷入侍。
傳于徐春輔曰,入直玉堂,持聖學輯要第四卷入侍。
傳于徐春輔曰,入直玉堂,持聖學輯要第五卷入侍。
傳于徐春輔曰,入直玉堂,持聖學輯要第六卷入侍。
柳畊啓曰,弘文提學徐榮輔再牌不進推考傳旨,今方捧入,而出韻科次命下之後,謂有身病,連事違召,不卽承膺,極爲未安,所當更請牌招,而係是一日三牌,何以爲之?敢稟。傳曰,許遞,前望單子入之,藝文提學,卽爲牌招擧行。
弘文提學前望單子入之,金啓洛落點。
傳于柳畊曰,頒敎文中,赦句添入。
柳畊啓曰,頒敎文中赦句添入事,命下矣。藝文提學南公轍,卽爲牌招,何如?傳曰,允。
柳畊啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥。
傳于柳畊曰,諸執事淸齋與否,摘奸以來。
傳于李憲琦曰,留院公事入之。
李好敏啓曰,假注書李鎭華,時無職名,令該曹依例付軍職,冠帶常仕,何如?傳曰,允。
柳畊,以弘文館言啓曰,本館上番闕直,事甚未安,副應敎趙琮鎭,校理朴孝成,副校理李鍾穆,竝卽牌招,以爲推移入直之地,何如?傳曰,允。
李惟命,以備邊司言啓曰,全羅道靈光郡荏子鎭在遠島漂到大國人,入接弘濟院後,使本司郞廳及譯官問情,則與京譯官金相淳問情時問答,別無異同,故正書入啓,而今此漂人,皆願速歸,留一宿卽爲發送,何如?傳曰,允。
李惟命,以都摠府言啓曰,副摠管尹益烈,以宗廟臘享大祭終獻官,祭物看品事,晝仕出去之意,敢啓。傳曰,知道。
李惟命,以兵曹言啓曰,宗廟·社稷·景慕宮臘享大祭時守門,當爲塡差,而本曹郞廳及都摠府郞廳五衛將,排擬無路,依定式,堂上軍職·堂下前銜武臣,代差以入,而時無職名人,口傳付軍職,何如?傳曰,允。
李好敏,以賑恤廳言啓曰,西部倉洞契任掌鄭成位,今月二十四日,本洞路傍,得一歲遺棄女兒,同里居良女崔召史,欲爲收養,大平館契任掌鄭成位,今月二十四日,本洞路傍,得一歲遺棄男兒,同里居良女金召史,欲爲收養,蓮池契任掌河士玉,今月二十四日,本洞路傍,得二歲遺棄男兒,本洞契私婢福禮,欲爲收養,南部會賢坊部越邊契任掌朴天甲,今月二十四日,本洞路傍,得一歲遺棄男兒,同里居良女李召史,欲爲收養,貧不自食,皆願受料,告于本部,自各該部,同日牒呈,故依節目,竝爲給料,使之乳養之意,敢啓。傳曰,知道。
李惟命,以訓鍊都監言啓曰,本局別將李用逵身病甚重,勢難察任,改差,何如?傳曰,允。
黃州牧使洪遇燮疏曰,伏以臣,庸愚湔劣,無一肖似,而褊被恩造,前後歷試於內外者,罔非踰濫,尋常愧懼,若隕淵谷。迺者本州除命,忽下於鄕廬跧伏之中,臣且惶且感,蹶赴任,殫竭鹵鈍,思所以報答萬一,而本州纔經隣警,又値荐歉,仍之以癘疫,死亡旣多,流離相續,戶摠之減數,至於三千六百四十三戶之多,而其中路下九坊,幾乎盡空,昔之四千九百四十六戶,今爲二千五百七十一戶,而五千八百三十二名之軍摠,二萬一千五百六十石之還穀,數千餘結陳廢之田稅,竝皆責納於時存之餘戶,如是而民安得支保乎?以至遍徵隣族,日事鞭扑,而終無所捧,徒致村里之騷擾,扶老挈幼,號呼道路,見聞所及,無非慘目而驚心,如干孑遺之民,亦皆荷擔而立,畢竟盡散,勢所必至,京司上納,拖至三年,而亦多未收,營邑需用,徒擁虛簿,而支放無路,若不及今矯捄,則一邑勢將空虛而後已。竊念本州,卽營下之大邑,西路之重鎭,而敗殘至此,誠非細慮,雖使龔·黃制治,猶難着手,況如臣庸碌無似之類,有何才能,而上以弛聖上宵盰之憂,下以拯黃民塗炭之厄乎?臣夙宵憂懼,左右思量,且採探物情,則其所安集蘇甦之策,惟有一事,今此流亡三千六百四十三戶中,闔歿絶戶指徵無處者五百三十二戶所受身還布,一倂蕩減,其餘流亡三千一百十一戶當捧身還布,限五年分捧,則餘戶之荷擔者,可以奠居,越境而觀望者,亦當還集,不出數年,庶有復舊之望,與其一向徵督,無一所捧,而竟致闔境之空虛,曷若永減絶戶,招集流亡,漸次收捧之爲愈也耶?第伏念還穀軍布,所重何如,而又況京外儲蓄,在在枵然,此時蕩減與分捧,固不敢遽然議到,而臣職在分憂,徒懷嚴畏,不卽登聞,則非但民邑事勢之罔涯,莫體我聖上恤民之盛意,故玆敢不避僭猥,據實仰龥於紸纊之下。伏乞聖慈,俯察黃民倒懸之勢,特下蕩減分捧之命,不勝幸甚。臣無任云云。省疏具悉。令廟堂稟處。
癸酉十二月二十四日辰時,上御壽康齋。入直玉堂,持小學第二卷入侍時,行左承旨徐春輔,修撰任俊常,持小學第二卷,待敎李鶴秀,假注書南履炯,記注官朴思彦·孫錫祚,以次進伏訖。上開卷命讀,俊常讀自父母舅姑,止莫敢飮食。上曰,文義陳之。俊常曰,此皆左右就養無方之義也。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第三卷入侍時,行左承旨徐春輔,修撰任俊常,持小學第三卷,待敎李鶴秀,假注書南履炯,記注官朴思彦·孫錫祚,以次進伏訖。上開卷命讀,俊常讀自帝使其子,止人之所欲。上曰,文義陳之。俊常曰,九男二女事之,是刑于寡妻之義也。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第四卷入侍時,同副承旨李憲琦,修撰任俊常,持小學第四卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,俊常自胡文正公,止期待。上曰,文義陳之。俊常曰,非無古之賢人,以明道希文期待者,以其宋儒也。上掩卷曰,注書出去,持公事入之。憲琦曰,公事無乎矣。上命退,諸臣以次退出。
癸酉十二月二十四日辰時,上御壽康齋。入直玉堂,持小學第五卷入侍時,同副承旨李憲琦,修撰任俊常,持小學第五卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,俊常讀自楊津,止不敢坐。上曰,文義陳之。俊常曰,楊津之家法嚴正矣。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持聖學輯要第一卷入侍時,同副承旨李憲琦,修撰任俊常,持聖學輯要第一卷,待敎李鶴秀,假注書南履炯,記注官文養老·朴思彦,以次進伏訖。上開卷命讀,俊常讀自君子尊德性,止崇禮。上曰,文義陳之。俊常曰,聖人立德之方多矣,而最當留念於尊德性三字矣。上掩卷,命玉堂先退,俊常退出。又命退,承史以次退出。
癸酉十二月二十四日辰時,上御壽康齋。入直玉堂,持小學第一卷入侍時,左副承旨柳畊,修撰任俊常,持小學第一卷,待敎李鶴秀,假注書南履炯,記注官孫錫祚·文養老,以次進伏訖。上開卷命讀,俊常讀自子能食食,止致事。上曰,文義陳之。俊常曰,十年出就外傅,乃蒙以養正之義也。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第二卷入侍時,左副承旨柳畊,修撰任俊常,持小學第二卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,俊常讀自問所欲,止後退。上曰,文義陳之。俊常曰,柔色而溫之者,事親之誠孝也。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第三卷入侍時,左副承旨柳畊,修撰任俊常,持小學第三卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,俊常讀自孟某之母,止以食之。上曰,文義陳之。俊常曰,孟母之三遷,敎之以義方也。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第四卷入侍時,右副承旨金敎根,修撰任俊常,持小學第四卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,俊常讀自傳有之,止猶可也。上曰,文義陳之。俊常曰,吉人爲善,惟日不足者,强勉爲善之義也。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第五卷入侍時,右副承旨金敎根,修撰任俊常,持小學第五卷,待敎李鶴秀,假注書南履炯,記注官文養老·孫錫祚,以次進伏訖。上開卷命讀,俊常讀自晉右僕射,止而逃。上曰,文義陳之。俊常曰,鄧攸此事,可見友愛之篤也。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第一卷入侍時,右副承旨金敎根,修撰任俊常,持小學第一卷,待敎李鶴秀,假注書南履炯,記注官朴思彦·文養老,以次進伏訖。上開卷命讀,俊常讀自女子,止賓興之。上曰,文義陳之。俊常曰,三物敎民,乃人主導之以正之方矣。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第二卷入侍時,右副承旨金敎根,修撰任俊常,持小學第二卷,待敎李鶴秀,假注書南履炯,記注官文養老·朴思彦,以次進伏訖。上開卷命讀,俊常讀自男女未冠,止從其事。上曰,文義陳之。俊常曰,敎未冠筓者,早敎以事親之義也。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第三卷入侍時,右副承旨金敎根,修撰任俊常,持小學第三卷,待敎李鶴秀,假注書南履炯,記注官朴思彦·文養老,以次進伏訖。上開卷命讀,俊常讀自旣長就學,止於我何哉。上曰,文義陳之。俊常曰,孔子問伯魚以學詩學禮,可以見聖人敎子之義也。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第四卷入侍時,行左承旨徐春輔,修撰任俊常,持小學第四卷,待敎李鶴秀,假注書南履炯,記注官朴思彦·孫錫祚,以次進伏訖。上開卷命讀,俊常讀自又曰言其所善,止未之有。上曰,文義陳之。俊常曰,節孝先生勸勉以善,猶吉人爲善惟日不足之義也。上掩卷命退,諸臣以次退出。
癸酉十二月二十四日辰時,上御壽康齋。入直玉堂,持小學第五卷入侍時,行左承旨徐春輔,修撰任俊常,持小學第五卷,待敎李鶴秀,假注書南履炯,記注官朴思彦·孫錫祚,以次進伏訖。上開卷命讀,俊常讀自時人義而哀,止安否。上曰,文義陳之。俊常曰,楊播此事,友愛誠過人矣。上掩卷命退,諸臣以次退出。
癸酉十二月二十四日午時,上御壽康齋。入直玉堂,持聖學輯要第三卷入侍時,右承旨李惟命,修撰任俊常,持聖學輯要第三卷,待敎李鶴秀,假注書李鎭華,記注官孫錫祚·文養老,以次進伏訖。上開卷命進讀,俊常進讀自孟子曰仁義,止不言而喩。上曰,文義陳之。俊常曰,此是和順積中,英華發外之意,至於四體自然著現矣。上掩卷命退,諸臣以次退出。
癸酉十二月二十四日午時,上御壽康齋。入直玉堂,持聖學輯要第四卷入侍時,右承旨李惟命,修撰任俊常,持聖學輯要第四卷,待敎李鶴秀,假注書李鎭華,記注官孫錫祚·文養老,以次進伏訖。上開卷命進讀,俊常進讀自子曰子生,止通喪也。上曰,文義陳之。俊常曰,此章別無文義之可以仰對者也。上掩卷命退,諸臣以次退出。
癸酉十二月二十四日午時,上御壽康齋。入直玉堂,持聖學輯要第五卷入侍時,右承旨李惟命,修撰任俊常,持聖學輯要第五卷,待敎李鶴秀,假注書李鎭華,記注官孫錫祚·文養老,以次進伏訖。上開卷命進讀,俊常進讀自易曰飛龍,止有隕自天。上曰,文義陳之。俊常曰,陰陽相感,明良相遇之理,自然相孚,人君處九五之上,苟盡體乾之道,則在下之大人,自致應期而生矣。上掩卷命退,諸臣以次退出。
癸酉十二月二十四日午時,上御壽康齋。入直玉堂,持聖學輯要第六卷入侍時,右承旨李惟命,修撰任俊常,持聖學輯要第六卷,待敎李鶴秀,假注書李鎭華,記注官孫錫祚·文養老,以次進伏訖。上開卷命進讀,俊常進讀自顔淵問,止韶舞。上曰,文義陳之。俊常曰,爲邦之道,此雖節目間事,而先王之美制,當爲後世之所監法矣。上掩卷命退,諸臣以次退出。
癸酉十二月二十四日午時,上御壽康齋。入直玉堂,持聖學輯要第七卷入侍時,右承旨李惟命,修撰任俊常,持聖學輯要第七卷,待敎李鶴秀,假注書李鎭華,記注官孫錫祚·文養老,以次進伏訖。上開卷命進讀,俊常進讀自曾子曰,止傳不習乎。上曰,文義陳之。俊常曰,曾子日日三省,此所以獨聞一貫之旨,而爲聖門獨得宗之大賢矣。上掩卷命退,諸臣以次退出。
癸酉十二月二十四日午時,上御壽康齋。入直玉堂,持中庸入侍時,左副承旨柳畊,修撰任俊常,持中庸,待敎李鶴秀,假注書李鎭華,記注官朴思彦·孫錫祚,以次進伏訖。上開卷命進讀,俊常進讀自詩云維天之命,止純亦不已。上曰,文義陳之。俊常曰,天道至誠無息,文王體天之道,蓋由於至誠無息,誠之一字,非但文王之所以爲文王,此實萬世人君之所當監法焉。上掩卷命退,諸臣以次退出。
癸酉十二月二十四日午時,上御壽康齋。入直玉堂,持小學初卷入侍時,左副承旨柳畊,修撰任俊常,持小學初卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,俊常進讀自樂記曰禮樂,止斯須去身。上曰,文義陳之。俊常曰,禮樂治身心之根本,治天下不外於禮樂,此不可造次所忽者,願加體念焉。上掩卷命退,諸臣以次退出。
癸酉十二月二十四日未時,上御壽康齋。入直玉堂,持小學第二卷入侍時,左副承旨柳畊,修撰任俊常,持小學第二卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,俊常進讀自在父母舅姑,止不敢唾洟。上曰,文義東之。俊常曰,父母之前,敬愼之道,靡不用極,雖在周旋動作,莫不皆然,此是孝子之疏節,而非有深愛者,不能如此矣。上掩卷命退,諸臣以次退出。
癸酉十二月二十四日未時,上御壽康齋。入直玉堂,持小學第三卷入侍時,左副承旨柳畊,修撰任俊常,持小學第三卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,俊常進讀自天下之士悅之,止解憂。上曰,文義陳之。俊常曰,此言悅舜之德,人君之德至矣,則天下莫不悅之,此實人君之所當加勉處。上掩卷命退,諸臣以次退出。
癸酉十二月二十四日未時,上御壽康齋。入直玉堂,持小學第四卷入侍時,左副承旨柳畊,副應敎趙琮鎭,持小學第四卷,修撰任俊常,持小學第四卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,琮鎭進讀自立心以忠信,止主本。上曰,文義陳之。琮鎭曰,不欺者以誠爲主,百千萬事,皆本於誠之一字,所當體念矣。上掩卷命退,諸臣以次退出。
癸酉十二月二十四日未時,上御壽康齋。入直玉堂,持中庸入侍時,同副承旨李憲琦,副應敎趙琮鎭,持中庸,修撰任俊常,持中庸,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,琮鎭進讀自君子尊德性,止溫故知新。上曰,文義陳之。琮鎭曰,君子致廣大盡精微,體用兼備,此乃聖人之能事矣。上掩卷命退,諸臣以次退出。
癸酉十二月二十四日未時,上御壽康齋。入直玉堂,持大學入侍時,同副承旨李憲琦,副應敎趙琮鎭,持大學,修撰任俊常,持大學,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,琮鎭進讀自大學之道,止修身爲本。上曰,文義陳之。琮鎭曰,此章論修齊治平致知格物之道,天下萬事,無外於此矣。上掩卷命退,諸臣以次退出。
癸酉十二月二十四日未時,上御壽康齋。入直玉堂,持小學初卷入侍時,同副承旨李憲琦,副應敎趙琮鎭,持小學初卷,修撰任俊常,持小學初卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,琮鎭進讀自子夏曰賢賢易色,止事父母。上曰,文義陳之。琮鎭曰,好賢之意,甚於好色,實出於心誠好之矣。上掩卷命退,諸臣以次退出。
癸酉十二月二十四日未時,上御壽康齋。入直玉堂,持聖學輯要第一卷入侍時,同副承旨李憲琦,副應敎趙琮鎭,持聖學輯要第一卷,修撰任俊常,持聖學輯要第一卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,琮鎭進讀自子曰君子博學,止弗畔矣夫。上曰,文義陳之。琮鎭曰,此乃約之以禮,守欲其要之意也。上掩卷命退,諸臣以次退出。
癸酉十二月二十四日未時,上御壽康齋。入直玉堂,持聖學輯要第二卷入侍時,同副承旨李憲琦,副應敎趙琮鎭,持聖學輯要第二卷,修撰任俊常,持聖學輯要第二卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,琮鎭進讀自三德一曰,止柔克。上曰,文義陳之。琮鎭曰,此章論剛柔互濟之義,此是人君所當體念處。上掩卷命退,諸臣以次退出。
癸酉十月二十四日未時,上御壽康齋。入直玉堂,持聖學輯要第三卷入侍時,右承旨李惟命,副應敎趙琮鎭,持聖學輯要第三卷,修撰任俊常,持聖學輯要第三卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,琮鎭進讀自樂也者,止動於內者也。上曰,文義陳之。琮鎭曰,此乃表裏相應之意也。上掩卷命退,諸臣以次退出。
癸酉十二月二十四日申時,上御壽康齋。入直玉堂,持聖學輯要第四卷入侍時,行左承旨徐春輔,副應敎趙琮鎭,持聖學輯要第四卷,修撰任俊常,持聖學輯要第四卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,琮鎭進讀自孟子曰三年,止和敬。上曰,文義陳之。琮鎭曰,孝子之篤行,於此可見矣。上掩卷命退,諸臣以次退出。
癸酉十二月二十四日申時,上御壽康齋。入直玉堂,持聖學輯要第五卷入侍時,行左承旨徐春輔,副應敎趙琮鎭,持聖學輯要第五卷,修撰任俊常,持聖學輯要第五卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,琮鎭進讀自見賢而不能擧,止人其舍諸。上曰,文義陳之。琮鎭曰,擧賢國之大政,人君之所當戒者,在於勇決不疑,請體念焉。上掩卷命退,諸臣以次退出。
癸酉十二月二十四日申時,上御壽康齋。入直玉堂,持聖學輯要第六卷入侍時,行左承旨徐春輔,副應敎趙琮鎭,持聖學輯要第六卷,修撰任俊常,持聖學輯要第六卷,待敎李鶴秀,假注書李鎭華,記注官朴思彦·文養老,以次進伏訖。上開卷命進讀,琮鎭進讀自周公曰,止天命。上曰,文義陳之。琮鎭曰,殷王中宗,天命自居,動合天命之意也。上掩卷命退,諸臣以次退出。
上在昌德宮。停常參·經筵。
藥房都提調金思穆,提調朴宗來,副提調李好敏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
金敎根啓曰,備邊司郞廳來言,今日賓廳日次,而臘享大祭相値,不得來會云矣,敢啓。傳曰,知道。
金敎根啓曰,大司憲鄭尙愚呈辭,執義宋啓榦,掌令崔禧延·權漢緯在外,持平鄭禮容未署經,持平金遇順未肅拜,監察茶時之意,敢啓。傳曰,知道。
柳畊啓曰,社稷署官員來言,今此臘享大祭時,提調當爲進參,而提調李集斗,以身病,不得進參云,卽爲牌招,何如?傳曰,允。
徐春輔啓曰,吏曹參判趙萬元,漢城右尹申溆,除拜後過三日不爲出肅,依定式,竝推考警責,仍卽牌招察任,何如?傳曰,允。
傳于柳畊曰,禮房承旨馳詣社稷·宗廟·永禧殿·景慕宮,奉審摘奸以來。
傳于金敎根曰,入直玉堂持小學初卷入侍。
傳于金敎根曰,入直玉堂持小學第二卷入侍。
傳于金敎根曰,入直玉堂持小學第三卷入侍。
傳于金敎根曰,入直玉堂持小學第四卷入侍。
傳于柳畊曰,藥房入侍,大臣·閣臣同爲入侍。
傳于徐春輔曰,入直玉堂持小學第五卷入侍。
傳于徐春輔曰,入直玉堂持詩傳初卷入侍。
傳于徐春輔曰,入直玉堂持小學初卷入侍。
傳于李憲琦曰,入直玉堂持小學第二卷入侍。
傳于李憲琦曰,入直玉堂持小學初卷入侍。
傳于李憲琦曰,入直玉堂持孟子初卷入侍。
傳于李憲琦曰,入直玉堂持孟子第二卷入侍。
李好敏啓曰,藥房三提調持湯劑來待矣。傳曰,入侍。
傳于李憲琦曰,入直玉堂持孟子第三卷入侍。
傳于李憲琦曰,入直玉堂持孟子第四卷入侍。
傳于徐春輔曰,入直玉堂持孟子第五卷入侍。
傳于徐春輔曰,入直玉堂持孟子第六卷入侍。
傳于徐春輔曰,入直玉堂持孟子第七卷入侍。
傳于柳畊曰,入直玉堂持小學第二卷入侍。
柳畊啓曰,社稷提調李集斗牌不進推考傳旨,今方捧入,而臘享大祭,當爲進參,如是違牌,事甚未安,更爲牌招,何如?傳曰,許遞,令該曹口傳差出。
吏曹口傳政事,以趙德潤爲社稷提調。
柳畊,以禮曹言啓曰,卽接寧陵參奉所報,則今此正朝祭享,兩官當爲備員將事,而本陵令,有闕未差云矣。莫重祭享,兩官不可不備,令有闕之代,卽令該曹,以在京無故人,口傳差出,以爲備員將事之地,何如?傳曰,允。
吏曹口傳政事,以南陽進爲寧陵令。
傳于徐春輔曰,日寒如此,輕囚放釋。
金敎根啓曰,臣敬奉聖敎,馳往義禁府,取閱囚徒案,則時囚罪人鄭觀綏·具得魯,以前任春川府使,還穀未準捧罪,係是輕囚,故竝依傳敎放送,仍爲馳往典獄署,取考囚徒案,則殺獄罪人二十二名,御寶僞造罪人六名,大將牌偸竊罪人一名,印信僞造罪人二名,烽臺放火罪人一名,俱是重囚,故仍囚,其餘各司雜犯毆打·投牋偸物罪人金光得等十八名,係是輕囚,故竝依傳敎放送之意,敢啓。傳曰,知道。
金敎根,以禁衛營言啓曰,健陵·顯隆園近處,大虎二頭捉得後,仍爲行獵矣。今月二十三日,大虎一頭,又爲捉得於顯隆園台峰下,謹此封進,而捉虎牙兵等,依例施賞,仍爲行獵之意,敢啓。傳曰,知道。
金敎根,以禁衛營言啓曰,健陵·顯隆園近處,大虎三頭捉得後,連爲搜覓,更無虎跡,山行軍今方撤還,而陵寢近處,一獵三捉,則該校論賞,曾有已例矣。捉虎將敎鍊官通政黃重呂,副司果盧弘鎭,宜有論賞之擧,而臣不敢擅便,令該曹考例稟處,何如?傳曰,允。
癸酉十二月二十五日辰時,上御壽康齋。入直玉堂持詩傳初卷入侍時,行左承旨徐春輔,校理朴孝成,持詩傳初卷,修撰李泰淳,持詩傳初卷,檢校待敎李龍秀,假注書李鎭華,記注官車翊修,別兼春秋李紀淵,以次進伏訖。上開卷命進讀,孝成進讀自于以盛之,止維錡及釜。上曰,文義陳之。孝成曰,錡釜卽一祭器之屬,而詩人之特書者,蓋出敬愼之意。上掩卷命退,諸臣以次退出。
癸酉十二月二十五日辰時,上御壽康齋。入直玉堂持小學第二卷入侍時,右副承旨金敎根,校理朴孝成,持小學第二卷,修撰李泰淳,持小學第二卷,檢校待敎李龍秀,假注書李鎭華,記注官文養老,別兼春秋李紀淵,以次進伏訖。上開卷命進讀,孝成進讀自寒不敢襲,止不見裏。上曰,文義陳之。孝成曰,孝子之有深愛者,至于疏節,而不敢少忽矣。上掩卷命退,諸臣以次退出。
癸酉十二月二十五日辰時,上御壽康齋。入直玉堂持小學初卷入侍時,右副承旨金敎根,校理朴孝成,持小學初卷,修撰李泰淳,持小學初卷,待敎李鶴秀,假注書李鎭華,記注官車翊修,別兼春秋李紀淵,以次進伏訖。上開卷命進讀,孝成進讀自古者小學,止進退之節。上曰,下番進讀,泰淳進讀自灑掃,止平天下之本。上曰,文義陳之。孝成曰,小學自幼時涵養敎人之法,故灑掃進退,莫非敎幼之事。泰淳曰,上番所對,已悉之矣。上掩卷命退,諸臣以次退出。
癸酉十二月二十五日辰時,上御壽康齋。入直玉堂持小學第五卷入侍時,行左承旨徐春輔,校理朴孝成,持小學第五卷,修撰李泰淳,持小學第五卷,檢校待敎李龍秀,假注書李鎭華,記注官車翊修,別兼春秋李紀淵,以次進伏訖。上開卷命進讀,孝成進讀自春每近出,止不至。上掩卷命退,諸臣以次退出。
癸酉十二月二十五日辰時,上御壽康齋。藥房入診,大臣·閣臣承候,入直玉堂持聖學輯要第一卷同爲入侍時,都提調金思穆,提調朴宗來,副提調李好敏,假注書南履炯,別待令洪旭浩,醫官吳千根·趙宗協·秦東秀·卞之錞·吳仁豐·卞光壽·李命運·權以中,領議政金載瓚,原任提學沈象奎,直提學李存秀·金履喬,檢校直閣李魯益·李光文,直閣鄭元容,檢校待敎李龍秀,左副承旨柳畊,校理朴孝成,持聖學輯要第一卷,修撰李泰淳,持聖學輯要第一卷,待敎李鶴秀,假注書李鎭華,記注官朴思彦,別兼春秋李紀淵,以次進伏訖。思穆曰,日寒如此,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,惠慶宮氣候,何如?上曰,一樣矣。思穆曰,嘉順宮氣候,何如?上曰,一樣矣。載瓚曰,臣有數條仰奏事,而寒殿久爲殿座,奏達惶悚矣。上曰,草記奏之。思穆曰,臣等前已屢次仰奏,而毛具尙不進御,實非節宣之方,下情不勝悶迫矣。上命醫官入診,以中·命運·旭浩·千根·宗協,以次診候訖,退伏奏曰,脈候左右三部調均矣。畊曰,社稷獻官李集斗有瘡疾,莫重享祀,恐涉不潔,改付標,何如?上可之。仍命退,諸臣以次退出。
癸酉十二月二十五日辰時,上御壽康齋。入直玉堂持小學第三卷入侍時,右副承旨金敎根,校理朴孝成,持小學第三卷,修撰李泰淳,持小學第三卷,待敎李鶴秀,假注書南履炯,記注官文養老,別兼春秋李紀淵,以次進伏訖。上開卷命讀,孝成讀自人少則慕,止見之矣。上曰,文義陳之。孝成曰,少時慕父母,人之常情,而至於五十而慕,所以稱舜之孝也。上掩卷,命玉堂先退,孝成等退出。又命退,承史以次退出。
癸酉十二月二十五日辰時,上御壽康齋。入直玉堂持小學第四卷入侍時,行左承旨徐春輔,校理朴孝成,持小學第四卷,修撰李泰淳,持小學第四卷,待敎李鶴秀,假注書南履炯,記注官文養老,別兼春秋李紀淵,以次進伏訖。上開卷命讀,孝成讀自行己,止必姑順之。上曰,文義陳之。孝成曰,行己如立身,立身修內工夫也,行己修外工夫也,表裏如一,是爲君子成德也。上掩卷,命玉堂先退,孝成等退出。又命退,承史以次退出。
癸酉十二月二十五目午時,上御壽康齋。入直玉堂持孟子第三卷入侍,藥房三提調持湯劑同爲入侍時,同副承旨李憲琦,校理朴孝成,持孟子第三卷,修撰李泰淳,持孟子第三卷,待敎李鶴秀,假注書李鎭華,記注官車翊修,別兼春秋李紀淵,都提調金思穆,提調朴宗來,副提調李好敏,假注書南履炯,以次進伏訖。上命進湯劑,思穆先嘗後跪傳內侍,內侍奉進,上進御訖。思穆曰,淸心溫膽湯,至今日滿二十貼矣,雄朱丸,當爲進御,而人蔘石菖蒲茶,當爲呑下,而丸樣稍大,呑下似難,分作大小二樣,以爲從便進御,而此是不拘時藥,而臨臥時,當奉進矣。溫膽湯,自今日停止,雄朱丸,則自再明日進御矣。上可之。仍命退,諸臣以次退出。
癸酉十二月二十五日午時,上御壽康齋。入直玉堂持孟子初卷入侍時,同副承旨李憲琦,校理朴孝成,持孟子初卷,修撰李泰淳,持孟子初卷,待敎李鶴秀,假注書李鎭華,記注官車翊修,別兼春秋李紀淵,以次進伏訖。上開卷命進讀,孝成進讀自故曰仁者,止定于一。上曰,文義陳之。孝成曰,戰國之弊,以兵强士勇爲無敵,故孟子以仁者無敵,言必稱之,以救當時尙武之習矣。上掩卷命退,諸臣以次退出。
癸酉十二月二十五日午時,上御壽康齋。入直玉堂持孟子第二卷入侍時,同副承旨李憲琦,校理朴孝成,持孟子第二卷,修撰李泰淳,持孟子第二卷,待敎李鶴秀,假注書李鎭華,記注官車翊修,別兼春秋李紀淵,以次進伏訖。上開卷命進讀,孝成進讀自曰惡是何言也,止是何言也。上曰,文義陳之。孝成曰,聖人之稱,卽無不通之謂也,旣仁且智,則聖人之稱,不亦宜乎。上掩卷命退,諸臣以次退出。
癸酉十二月二十五日午時,上御壽康齋。入直玉堂持小學初卷入侍時,行左承旨徐春輔,校理朴孝成,持小學初卷,修撰李泰淳,持小學初卷,待敎李鶴秀,假注書李鎭華,記注官車翊修,別兼春秋李紀淵,以次進伏訖。上開卷命進讀,孝成進讀自而必使其,止幼穉之時。上曰,文義陳之。孝成曰,每事自幼時敎之,則易有功效,可至成德矣。上掩卷命退,諸臣以次退出。
癸酉十二月二十五日午時,上御壽康齋。入直玉堂持論語初卷入侍時,同副承旨李憲琦,校理朴孝成,持論語初卷,修撰李泰淳,持論語初卷,待敎李鶴秀,假注書李鎭華,記注官車翊修,別兼春秋李紀淵,以次進伏訖。上開卷命進讀,孝成進讀自子曰學而,止不亦悅乎。上曰,文義陳之。孝成曰,此章習字,最爲喫緊處,生知聖人之外,皆藉於習之一字矣。上掩卷命退,諸臣以次退出。
癸酉十二月二十五日午時,上御壽康齋。入直玉堂持小學初卷入侍時,同副承旨李憲琦,校理朴孝成,持小學初卷,修撰李泰淳,持小學初卷,待敎李鶴秀,假注書李鎭華,記注官車翊修,別兼春秋李紀淵,以次進伏訖。上開卷命進讀,孝成進讀自今其傳說,止晦菴題。上曰,文義陳之。孝成曰,書籍非貴於多,至若傳說之雜出,非新奇而皆浩汗,朱夫子蒐輯爲書,最緊於養蒙矣。上掩卷命退,諸臣以次退出。
癸酉十二月二十五日未時,上御壽康齋。入直玉堂持孟子第四卷入侍時,同副承旨李憲琦,校理朴孝成,持孟子第四卷,修撰李泰淳,持孟子第四卷,待敎李鶴秀,假注書李鎭華,記注官車翊修,別兼春秋李紀淵,以次進伏訖。上開卷命進讀,孝成進讀自故曰爲高,止可謂智乎。上曰,文義陳之。孝成曰,每事皆有基址,非但邱陵川澤,政事學問皆然,因其勢而導之,則功力自倍矣。上掩卷命退,諸臣以次退出。
癸酉十二月二十五日未時,上御壽康齋。入直玉堂持孟子第五卷入侍時,行左承旨徐春輔,校理朴孝成,持孟子第五卷,修撰李泰淳,持孟子第五卷,待敎李鶴秀,假注書李鎭華,記注官車翊修,別兼春秋李紀淵,以次進伏訖。上開卷命進讀,孝成進讀自萬章曰,止一國之善士。上曰,文義陳之。孝成曰,非孟子此言,則無以明孔子之旨,以救後世趨走爲恭之弊。上掩卷命退,諸臣以次退出。
癸酉十二月二十五日未時,上御壽康齋。入直玉堂持孟子第七卷入侍時,行左承旨徐春輔,校理朴孝成,持孟子第七卷,修撰李泰淳,持孟子第七卷,待敎李鶴秀,假注書李鎭華,記注官文養老,別兼春秋李紀淵,以次進伏訖。上開卷命進讀,孝成進讀自桃應問曰,止皐陶爲士。上掩卷命退,諸臣以次退出。
癸酉十二月二十五日未時,上御壽康齋。入直玉堂持孟子第六卷入侍時,行左承旨徐春輔,校理朴孝成,持孟子第六卷,修撰李泰淳,持孟子第六卷,待敎李鶴秀,假注書李鎭華,記注官文養老,別兼春秋李紀淵,以次進伏訖。上命開卷進讀,孝成進讀自孟季子,止謂之內也。上曰,文義陳之。孝成曰,仁內義外,異端之弊也,故此是斥異端之意也。上掩卷命退,諸臣以次退出。
癸酉十二月二十五日申時,上御壽康齋。入直玉堂持小學初卷入侍時,右副承旨金敎根,校理朴孝成,持小學初卷,修撰李泰淳,持小學初卷,待敎李鶴秀,假注書李鎭華,記注官文養老·車翊修,以次進伏訖。上命開卷進讀,孝成進讀自元亨利貞,止人性之綱。上曰,文義陳之。孝成曰,四德之中,元字皆兼之矣。上命掩卷退,諸臣以次退出。
上在昌德宮。停常參·經筵。
金敎根啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
柳畊啓曰,假注書南履炯,身病猝重,勢難察任,今姑改差,何如?傳曰,允。
金敎根啓曰,大司憲鄭尙愚,持平金遇順牌不進,執義宋啓榦,掌令崔禧延·權漢緯在外,持平鄭禮容未署經,監察茶時之意,敢啓。傳曰,知道。
以司諫李東冕,正言李游夏,持平金遇順牌不進罷職傳旨,傳于金敎根曰,只推。
傳于金敎根曰,入直玉堂持小學初卷入侍。
傳于金敎根曰,入直玉堂持小學第二卷入侍。
南履炯改差,代以嚴燾爲假注書。
傳于李憲琦曰,日寒甚劇,分遣宣傳官,流丐摘奸以來,結幕等節,令該廳更加申飭。
以濟州防禦使金守基狀啓,人物渰死事,傳于李憲琦曰,聞甚矜惻,元恤典外,別加顧恤,如有生前身還布,竝蕩滌事,分付。
傳于李憲琦曰,自明日至初一日,各司藏牌。
宣傳官李晉保書啓,臣於本月二十六日卯時量,伏奉政院所下傳敎,以流丐摘奸事,馳往城內東部各字內,逐廤詳審是白乎,則孝經橋北川邊,結幕一處,而幕內流丐,爲三十四名是白乎所,面面細問,則渠輩所告內,姑無凍病是白乎乃,地氣冷侵,最是難得掩身者空石云云是白齊。傳曰,知道。
宣傳官李明植書啓,臣於本月二十六日卯時量,敬奉政院所下聖敎,以流丐摘奸事,馳往南部,該部字內各洞,逐廤細審是白乎,則元無流丐之結幕是白遣,所過路上,姑無無幕彷徨之類,凍斃之患是白齊。傳曰,知道。
宣傳官徐翯淳書啓,臣於本月二十六日卯時量,伏奉政院所下聖敎,馳往中部字內各洞,一一看審是白乎,則廣通橋上下川北邊二幕流丐,合爲六十五名是白乎所,臣見面詳問是白乎,則姑無凍病之患是白遣,道路行乞之類,使該部書員與各洞任掌輩,這這收入結幕所,無至街上露處之意,各別申飭是白齊。傳曰,知道。
宣傳官申義直書啓,臣於本月二十六日卯時量,敬奉政院所下聖敎,馳往西部,先自崇禮門逶迤,本部各洞,詳細看審是白乎,則蓮池契有結幕一處,而所居流丐,爲三十一名是白遣,去來道路所逢行乞彷徨之類,爲十九名是白乎矣,果無凍死之患是白遣,面面曉諭聖意,招致各洞任掌輩,這這收入於結幕處之意,申飭是白齊。傳曰,知道。
宣傳官徐章輔書啓,臣於本月二十六日卯時量,伏奉政院所下聖敎,以流丐摘奸事,馳往城內北部各字內,逐洞一一看審是白乎,則本部字內,元無流丐結幕是白遣,路上亦無流丐彷徨之弊是白齊。傳曰,知道。
柳畊,以吏曹言啓曰,今此宗廟各陵宮園墓正朝祭祭官,當爲磨鍊,而除老病公頉,實無推移排比之路,依近例,刑官·司饔院官員及年六十以上人員,通融塡差以入,而其中時無職名人員,令該曹口傳付軍職,何如?傳曰,允。
李憲琦,以戶曹言啓曰,時御所內各司雨漏處,每於四季朔,看審修改,而時値隆冬,依近例待明春擧行,何如?傳曰,允。
李憲琦,以漢城府言啓曰,未婚男女都數,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自該部修成冊報來,故別單書入之意,敢啓。傳曰,知道。
柳畊,以司僕寺一二提調意啓曰,分養馬故失瘦瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑,現告成冊,今始來到,而係是宥旨前事,何以爲之?敢稟。傳曰,蕩滌。
金敎根,以義禁府言啓曰,江華兼監牧官草芝前僉使徐在元,豐川兼監牧官椒島僉使金壽玉,拿問勘處事,傳旨啓下矣。徐在元,今方待命拿囚,金壽玉,時在任所云,依例發遣府羅將拿來,何如?傳曰,允。待待命拿囚。
金敎根,以義禁府言啓曰,卽接月令醫員金俊男手本,則時囚罪人徐在元,素患疝積之症,處冷猝發,又添毒感,食飮全却,氣息奄奄,實有難保之慮云。罪人病勢如此,則一邊保放,一邊草記,曾有定式矣。徐在元,姑爲保放之意,敢啓。傳曰,知道。
右尹申溆疏曰,伏以天休滋至,邦慶荐疊,王大妃殿下,星周寶甲,辰屆虹流,聖孝克伸於稱觴,縟儀誕擧於呼嵩,臣民歡抃,曷有其極?仍伏念臣,人旣庸愚,跡又孤畸,不足比數於淸朝任使之末,而濫蒙兩聖朝不棄之澤,歷踐顯職,至于下大夫之列,在臣微分,恩至渥矣,榮已極矣。乃於昨夏,又以低擬,特下恩點,畀臣以東京大治,顧臣駑劣,何敢承當其萬一,而感激隆私,晏然冒赴,莅任數月,格外之恩資荐降,華誥遠頒,遐俗動色,臣雙擎百拜,北望祗肅,愴舊感今,有淚無從。於戲,喬陵之歲月屢更,涒灘之舊甲重回,蓐蟻之忱誠,未效於當時,軒鶴之恩榮,反及於今日,聖念縱軫於推感,私悃益切於悲昔。臣出自邇列,猥膺百里之任,圖報一念,寧或後人,而只緣才志疎迂,神精衰耗,周歲居官,無一善狀,至登繡啓之論列,其言之漫緊姑舍,若使臣初無罅隙之可指,則豈爲人藉口之資乎?臣身之恥辱,臣固自取,人之爲言,何足介懷,而但身爲命吏,不善對揚,自歸辜負之科,此臣之罪也,俯仰慙悚,縮伏竢勘,月已屢易矣。不意今者新除遽降,崇尤寵罪,聖恩天大,臣聞命感泣,固當蹶趨承之不暇,安敢爲違逋之計,以增罪戾也哉?第臣情踪惶恧,且況貳卿之職,實是朝家命德之器,則有非如臣所可濫叨者,玆於自列之章,敢暴難冒之義。伏乞聖慈,俯垂鑑諒,亟削臣新授之銜,仍治臣不職之罪,以肅朝綱,以安私分,千萬幸甚。臣無任云云。答曰,省疏具悉。卿其勿辭行公。
癸酉十二月二十六日辰時,上御壽康齋。入直玉堂持小學初卷入侍時,右副承旨金敎根,校理朴孝成,持小學初卷,修撰李泰淳,持小學初卷,待敎李鶴秀,假注書李鎭華,記注官孫錫祚·車翊修,以次進伏訖。上命開卷進讀,孝成進讀自凡此厥初,止思罔或踰。上曰,文義陳之。孝成曰,初字最緊,天下萬事,皆本於初。上命掩卷,進御淸心溫膽湯,自今日停止事。出榻敎仍命退,諸臣以次退出。
癸酉十二月二十六日辰時,上御壽康齋。入直玉堂持小學第二卷入侍時,右副承旨金敎根,校理朴孝成,持小學第二卷,修撰李泰淳,持小學第二卷,待敎李鶴秀,假注書李鎭華,記注官孫錫祚·車翊修,以次進伏訖。上命開卷進讀,孝成進讀自父母,止遊必有方。上曰,文義陳之。孝成曰,愉婉之色雖在外,而孝子誠愛之心,自然著外矣。上掩卷命退,諸臣以次退出。
上在昌德宮。停常參·經筵。
柳畊啓曰,來初一日,輪臺日次,而陳賀相値,頉稟之意,敢啓。傳曰,知道。
金敎根啓曰,合辭方張之時,兩司無詣臺之員,事甚未安,除在外·未署經·差祭外,呈告人員,竝卽牌招,何如?傳曰,允。
李惟命啓曰,假注書嚴燾,時無職名,令該曹依例付軍職,冠帶常仕,何如?傳曰,允。
傳于金敎根曰,入直玉堂持小學初卷入侍。
傳于金敎根曰,入直玉堂持小學第二卷入侍。
傳于金敎根曰,入直玉堂持小學第三卷入侍,
李好敏啓曰,藥房三提調持湯劑來待矣。傳曰,封入。
傳于李憲琦曰,入直玉堂持小學第四卷入侍。
傳于李憲琦曰,入直玉堂持小學第五卷入侍。
李惟命啓曰,大司憲鄭尙愚牌不進,執義宋啓榦,掌令崔禧延·權漢緯在外,持平鄭禮容未署經,金遇順差祭,監察茶時之意,敢啓。傳曰,知道。
以司諫李東冕,正言李游夏牌不進罷職傳旨,傳于李惟命曰,只推。
傳于柳畊曰,日寒比日前尤酷,更遣宣傳官,內外入直軍兵及街路流丐結幕等節,各別摘奸以來。
柳畊,以奎章閣言啓曰,檢校直閣李光文,今日以鑄字所入直,須資出去矣,身病猝重,萬無還直之望云。莫重直所之仍致闕番,極爲未安,從重推考,他閣臣中,以爲推移入直之地,何如?傳曰,允。
李惟命啓曰,鑄字所闕直草記,夜深後始爲來呈,而闕直閣臣,則自本閣,至請重推矣。闕直事體,本自不輕,而草記之如是遲滯,終涉未安,雖以兵曹·摠府言之,省記後闕直,不卽覺察,亦甚未安,當該入直閣臣及兵曹·摠府入直堂上,竝推考,何如?傳曰,允。
李惟命,以兵曹言啓曰,禁軍別將鄭學耕,素患痰癖之症,當寒添劇,時月之內,無望供職,呈狀乞遞矣。領軍之將,不可暫曠,改差,何如?傳曰,允。
兵曹,以李東善爲禁軍別將。
李惟命,以都摠府言啓曰,副摠管尹魯東,以刑曹參判,本曹坐起,晝仕出去之意,敢啓。傳曰,知道。
徐春輔,以吏曹言啓曰,今日本曹褒貶坐起時,堂上不可不備員,未肅拜參判曺萬元,令政院卽爲牌招,同參開坐之地,何如?傳曰,允。
徐春輔,以吏曹言啓曰,曹所屬司饔院官員等矣今癸酉年秋冬等褒貶,當爲等第,而因本院都提調身病,不得磨勘之意,敢啓。傳曰,知道。
徐春輔,以吏曹言啓曰,今日本曹開坼坐起時,考見諸道褒貶啓本,則蔚山府使徐洛修,以所貴眞率宜勉振刷爲目,熙川郡守柳文儉,以識多未逮爲目,陽智縣監康達秀,以才實不逮爲目,稷山縣監柳暕,以瑣謗何多損體宜警爲目,井邑縣監李薰徽,以勉在節嗜爲目,則俱宜置下考而置諸中考,文川郡守金益耜,以浮謗奚信自修則止爲目,孟山縣監金致龍,以小疵奚論大體無闕爲目,則俱宜置中考而置諸上考,殊無嚴明殿最之意。六道道臣,推考警責,蔚山府使徐洛修,熙川郡守柳文儉,陽智縣監康達秀,稷山縣監柳暕,井邑縣監李薰徽竝罷黜,文川郡守金益耜,孟山縣監金致龍,中考施行,何如?傳曰,允。
徐春輔,以吏曹言啓曰,慶安察訪黃萬齡,以三年窠,兩次居中,其不治可知,依例罷黜,何如?傳曰,允。
李惟命,以備邊司言啓曰,卽伏見傳敎下者,有自今日至初一日藏牌之命矣。歲時藏牌,卽出於爲都民餞迎之資,而有此特施之典者也。第今京外牛畜,比前大縮,畿·湖之間,間多無牛廢耕之處,甚至於服田之民,往往有以人代畜云。今此藏牌之命,又當此際,則四日之間所屠宰,將不知爲幾千頭農牛,而春耕當前民事比悶,特寢成命,令法司畿營,另爲申禁,何如?傳曰,已命藏牌,依前下敎爲之,可也。
癸酉十二月二十七日辰時,上御壽康齋。入直玉堂持小學第五卷入侍時,同副承旨李憲琦,校理朴孝成,持小學第五卷,修撰李泰淳,持小學第五卷,直閣鄭元容,假注書嚴燾,記注官孫錫祚·車翊修,以次進伏訖。上開卷命讀,孝成讀自吏部尙書牛弘,止讀書不輟。上曰,文義陳之。孝成曰,婦人女子之常情,只知愛牛,而不知兄弟之重,故有此驚動,若牛弘,則只以兄弟不藏怒之義爲心,故讀書不輟。上命掩卷,玉堂先退,孝成等退出,進御雄朱丸三丸及人蔘石菖蒲茶,自今日一貼式煎入事。出榻敎仍命退,承史以次退出。
癸酉十二月二十七日辰時,上御壽康齋。入直玉堂持小學初卷入侍時,右副承旨金敎根,校理朴孝成,持小學初卷,修撰李泰淳,持小學初卷,直閣鄭元容,假注書嚴燾,記注官車翊修·朴思彦,以次進伏訖。上開卷命讀,孝成讀自窮理修身,止今豈有餘。上曰,文義陳之。孝成曰,上天之載,雖無聲無臭,必知其明命赫然之義,然後方爲修身之工也。上掩卷,命玉堂先退,孝成等退出。又命退,承史以次退出。
癸酉十二月二十七日辰時,上御壽康齋。入直玉堂持小學第二卷入侍時,右副承旨金敎根,校理朴孝成,持小學第二卷,修撰李泰淳,持小學第二卷,直閣鄭元容,假注書嚴燾,記注官車翊修·朴思彦,以次進伏訖。上開卷命讀,孝成讀自父母在,止不敢專也。上曰,文義陳之。孝成曰,不許于人死者,不敢專其身之謂也。上掩卷,命玉堂先退,孝成等退出。又命退,承史以次退出。
癸酉十二月二十七日辰時,上御壽康齋。入直玉堂持小學第三卷入侍時,右副承旨金敎根,校理朴孝成,持小學第三卷,修撰李泰淳,持小學第三卷,直閣鄭元容,假注書嚴燾,記注官車翊修·朴思彦,以次進伏訖。上命開卷進讀,孝成讀自楊子曰,止孝子愛日。上曰,文義陳之。孝成曰,人情每事自足則不能加勉,況於事父母之際,自以爲足,則尤不可也。必也自知不足,然後洞洞屬屬,無所不用其極,斯可謂孝子矣。上掩卷,命玉堂先退,孝成等退出。又命退,承史以次退出。
癸酉十二月二十七日辰時,上御壽康齋。入直玉堂持小學第四卷入侍時,同副承旨李憲琦,校理朴孝成,持小學第四卷,修撰李泰淳,持小學第四卷,直閣鄭元容,假注書嚴燾,記注官車翊修·朴思彦,以次進伏訖。上開卷命讀,孝成讀自若親之故舊,止亦不安矣。上曰,文義陳之。孝成曰,此章之義,專出於順適親志爲主,而初不計家之有無也。上掩卷,命玉堂先退,孝成等退出。又命退,承史以次退出。
上在昌德宮。停常參·經筵。
藥房都提調金思穆,提調朴宗來,副提調李好敏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李惟命,以都摠府言啓曰,漂海人旣已回程,今日入直內三廳武兼禁軍及軍兵等,中日習射技放,請出標信。傳曰,知道。
李惟命啓曰,合辭方張之時,兩司無詣臺之員,事甚未安,除在外·未署經·差祭外,呈告人員,竝卽牌招,何如?傳曰,允。
傳于金敎根曰,藥房入侍,大臣·閣臣同爲入侍。
傳于金敎根曰,入直玉堂持中庸入侍。
傳于金敎根曰,入直玉堂持小學初卷入侍。
藥房提調·副提調持湯劑來待矣。傳曰,封入。
李惟命啓曰,大司憲鄭尙愚牌不進,執義宋啓榦,掌令崔禧延·權漢緯在外,持平鄭禮容·金遇順差祭,監察茶時之意,敢啓。傳曰,知道。
兵曹口傳政事,副護軍韓象默,副司果崔秀俊·李景熙·鄭度采·金圖遠,竝單付。
兵曹,以任聖說爲御營中軍。
宣傳官金秉喆書啓,臣於本月二十七日二更量,伏奉聖敎,仍往騎兵軍及內三廳·扈衛廳·金虎門·弘化門·銅龍門·建陽門軍兵等與局出身明禮門漢旅入直處所,逐廤看審,詳細詢問其疾病有無是白乎,則俱爲無病是白遣,亦無衣薄呼寒之類是白齊。答曰,知道。
宣傳官李明植書啓,臣於本月二十七日二更量,伏奉聖敎,馳往東營·集春營·御營廳·新營·廣智營,詢問入直軍兵等疾病有無是白乎,則俱爲無病是白遣,道路流丐段,遍街審察是白乎,則無一呼寒彷徨之類是白乎旀,東邊該字內,元無結幕處是白齊。答曰,知道。
宣傳官徐羽淳書啓,臣於本月二十七日二更量,伏奉聖敎,馳往南營·下都監·南小營·禁衛營·火藥庫·南別營入直處所,軍兵等疾病有無,詳細詢問是白乎,則擧皆無病是白乎旀,流丐之行路顚連者,逐庫審察是白乎,則盡爲入處於結幕中,而日昨摘奸申飭之後,厚排空石,湥邃防風,擧無呵凍之患是白齊。答曰,知道。
宣傳官申義直書啓,臣於本月二十七日酉時量,以各營入直軍詢問,道路流丐摘奸事,敬奉聖敎,馳往北營軍餉色·西營·禁衛營·新營·龍虎營·訓鍊都監·新營,詳細詢問,面面曉諭聖敎是白乎,則俱爲無病是白遣,行路流丐呼寒者,逐庫遍察是白乎,則盡爲結幕,而日前摘奸申飭後,厚排空石,無一露處顚連之類是白乎矣,廣通橋下邊結幕處所居流丐,爲三十名是白遣,上邊結幕處所居流丐,爲四十五名,而道路所逢二名段,申飭該洞里任掌,卽爲奠入幕處之意,各別嚴飭是白齊。答曰,知道。
李惟命,以兵曹言啓曰,來甲戌年各處頒給信漢符別單及文宰二品以上·武臣蔭官曾經摠管人員章標別單,修整以入之意,敢啓。傳曰,知道。
柳畊,以禮曹言啓曰,辛未四月,因京畿儒生幼學李維濟等上疏,故忠臣忠穆公兪應孚旁孫立後事,允下矣。幼學兪文興等呈狀,臣曹以爲,忠穆公再從弟故監察應斗八代孫龍潭居幼學大謙,爲最近旁親,以此完定云,故關問該道,則全羅監司朴崙壽回移內,譜牒所載及門長所告,果爲的實云,以大謙定爲祀孫,立案,成給之意,敢啓。傳曰,知道。
李惟命,以兵曹言啓曰,宣傳官李勉植,五衛將李得秀,文臣兼宣傳官李翊會,俱以病難供職,呈狀乞遞,竝改差,何如?傳曰,允。
李惟命,以訓鍊都監言啓曰,今十二月二十八日·二十九日,年終放砲時,次知將官·將校姓名及兼別破陣等容貌年歲器械數爻,竝別單書入之意,敢啓。傳曰,知道。
李憲琦,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
李憲琦,以宣惠廳言啓曰,昨年各道田結大縮,內而貢價,外而營邑需各樣價,皆爲減分矣。今年穡事,比昨年稍勝,京外減分,自明年爲始,依例解分,而至於兩湖,猶未免歉荒,給災之數,湖西爲一萬九千結,湖南爲一萬八千結,自前災近二萬結,則外方依例減分矣,兩邑營邑需各樣價,仍爲減分之意,分付,何如?傳曰,允。
右參贊宋銓疏曰,伏以天休滋至,邦慶稠疊,長樂之寶甲載回,聖孝克伸於誕辰,慈闈之靈籌益躋,賀儀將擧於元朝,臣民忭祝,曷有其極?仍伏念,臣老朽癃廢,不得以筋力爲禮,莫能自效於駿奔之列者,已有年所,最是眩暈之症,有妨於周旋興俯之節,雖一跪二至,輒有顚仆之患,其不可玷冒於肅敬之地者,實爲通朝之所諒。不意昨暮,見差春享亞獻官,誓戒時到,不得已扶舁趨參,而觸冒嚴沍,賤疾添劇,達夜咳喘頭重脚顫,床笫之上,轉側須人,自來癃痼之外,卽此病情,萬無自力於出齋祗事之望,玆敢疾聲呼籲,仰瀆崇嚴。伏願聖上,曲垂矜察,亟賜變通,俾享儀毋隳,殘喘獲安焉。臣無任云云。答曰,省疏具悉。疏辭,許令該曹改付標。
癸酉十二月二十八日辰時,上御壽康齋。藥房入診,大臣·閣臣同爲入侍時,都提調金思穆,提調朴宗來,副提調李好敏,假注書李鎭華,記注官朴思彦,別兼春秋李紀淵,領議政金載瓚,左議政韓用龜,原任提學沈象奎,直提學李存秀·金履喬,檢校直閣李光文,直閣鄭元容,檢校待敎朴宗薰·李龍秀,別待令洪旭浩,以次進伏。醫官吳千根·趙宗協·秦東秀·鄭重周·李彦厚·李命運·權以中,進伏楹外訖。載瓚等曰,日寒轉甚,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候一樣矣。思穆曰,昨日石菖蒲茶進御後,夜間動靜,若何?上曰,一樣矣。思穆曰,雄朱丸,以大小二樣封進,而以何丸進御乎?上曰,以小丸進御,此後則以小丸封進,可也。思穆曰,醫官今已待令,請令診候。上曰,入診,可也。旭浩等診候訖,退伏奏曰,左右三部調均矣。載瓚曰,臣以擇守令之意,筵奏箚陳,前後非一,蓋今生民,擧在塗炭,國計漸歸尾閭者,實由於貪官庸吏之大則恣行胸臆,小則潛售剖刻之致,而顧其本,則卽守令之不擇也。今若擧八路將頹之勢,爲一分可支之道,則無出於擇守令三字,此果安危之所關,民國之急務也。爲政官者,夫孰不精白一心,對揚明命哉?大政在卽,以臣所陳,出擧條申飭。至於關西守令,與他道尤別,見存諸窠,竝勿拘常格,必以曾經郡邑,素有聲績,衆所共知,必可堪任之人,各別擇差之意,分付,何如?上曰,依爲之。出擧條載瓚曰,卽見全羅兵使徐有鳳所報,則以爲,羅州營將崔致綸,捐出兩年殘廩,自備軍器,而製旣利用,數又不少,且勤於擧職,威能戢盜,惠亦安民,宜有激勸之道爲辭矣。崔致綸,以擒納敬行之功,特授是職,而及到本任,殫竭爲心,軍器則捐廩自備,戢盜則威惠竝施,至有帥臣請賞之擧,不但軍功之合被殊典,可見人器之宜施獎用,守令待窠差遣之意,分付該曹,何如?上曰,依爲之。出擧條載瓚曰,大護軍金蓍根,右尹申溆新資之後,法當追榮,而所後家,則今無可施云。依近例,移贈其本生家之意,分付,何如?上曰,依爲之。出擧條載瓚曰,禁衛大將李堯憲,遭其同氣之喪,將爲會下之行,而身帶重任,不敢呈告云。自前將臣,若有似此情理,則輒施矜許之恩,特使之仍佩往來,蓋出於體下曲循之至意,而係是特恩,雖不敢仰請,聞其情私,有所憫然,故敢達矣。上曰,依爲之。出擧條象奎曰,今番燒火材木,竝移送別例房,何如?上可之。命大臣先退,載瓚等退出。又命退,承史以次退出。
癸酉十二月二十八日辰時,上御壽康齋。入直玉堂持中庸入侍時,行左承旨徐春輔,校理朴孝成,持中庸,修撰任俊常,持中庸,檢校直閣李光文,假注書嚴燾,記注官朴思彦,別兼春秋李紀淵,以次進伏訖。上開卷命讀,孝成讀自是故居上,止此之謂歟。上曰,文義陳之。孝成曰,百端病敗,皆從驕字上出來,崇高之位,尤所當戒。上掩卷,命玉堂先退,孝成等退出。又命退,承史以次退出。
癸酉十二月二十八日辰時,上御壽康齋。入直玉堂持小學初卷入侍時,同副承旨李憲琦,校理朴孝成,持小學初卷,修撰任俊常,持小學初卷,直閣鄭元容,假注書李鎭華,記注官文養老,別兼春秋李紀淵,以次進伏訖。上開卷命進讀,孝成進讀自世遠人亡,止惟聖之謨。上曰,文義陳之。孝成曰,蒙以養正,然後長而事半功倍,若不自幼養正,則有扞格難入之歎矣。上掩卷命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂·朝廷二品以上·六曹堂上·奉朝賀除夕單子問安。答曰,知道。世子宮單子問安。答曰,知悉。
進御人蔘石菖蒲茶前方中,人蔘減五分,自今日一貼式煎入事,榻前下敎。
金敎根啓曰,大司憲鄭尙愚呈辭,執義宋啓榦,掌令崔禧延·權漢緯在外,持平鄭禮容·金遇順差祭,監察茶時之意,敢啓。傳曰,知道。
李惟命啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
傳于柳畊曰,禮房承旨馳詣宗廟·永寧殿·永禧殿·景慕宮,奉審摘奸,受香諸處,一體奉審摘奸以來。
柳畊啓曰,正朝望闕禮,依例爲之之意,敢啓。傳曰,知道。
李好敏啓曰,藥房三提調持湯劑來待矣。傳曰,封入。
傳于李惟命曰,明日出宮門路,以協陽門爲之。
兵曹,以申鴻周爲摠戎中軍。
柳畊,以弘文館言啓曰,本館上番闕直,事甚未安,校理朴孝成,卽爲牌招入直,何如?傳曰,允。
李好敏,以戶曹言啓曰,今年內貧寒宗室子女婚扶助數,別單書入之意,敢啓。傳曰,知道。
李惟命,以兵曹言啓曰,今冬等能麽兒考講時,中樞府都事尹明儉,武臣兼宣傳官鄭珪,守門將蔡達蓮,一次不通,訓鍊院副正安光貞,判官任震白,部將洪杓,守門將李雲淵,二次不通,依定式,竝從重推考,何如?傳曰,允。
李惟命,以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
李惟命,以備邊司言啓曰,卽接慶尙監司金魯應所報,則枚擧安東府使吳淵常牒呈,以爲該府客舍被災,改建之役,今方經營,而以如干措備,萬無塗抹之望,空名帖限四五百張,特爲劃下,以爲添補之資,材木則椽桷等木,皆令取用於私養山,而棟樑最難得者,大松十株,中松一百株,以黃腸封山標外風落松中,特許斫用爲辭矣。該邑館舍,今將及時營建,而間架旣甚廣大,財力果難拮据,不可以莫重公役,專責本邑。空名帖成給,旣有安邊釋王寺已例,標外松取用,且於營舍重建時許斫,空名帖二百張,標外風落木大松十株,中松八十株,依所報許施,以爲從速改構之地,何如?傳曰,允。
李惟命,以備邊司言啓曰,黃州牧使洪遇燮上疏批旨,有令廟堂稟處之命矣。取見其疏本,則以爲本州,荐經飢癘,死亡流離,戶摠減縮,至於三千六百四十三戶之多,而其中路下九坊,幾乎盡空,昔之四千九百四十六戶,今爲二千五百七十一戶,而五千八百三十二名之軍摠二萬一千五百六十石之還穀,數千餘結陳廢之田稅,竝責餘戶,遍徵隣族,民皆荷擔,京司上納,拖至三年而亦多未收,若不及今矯捄,一邑勢將空虛而後已。闔沒絶戶,指徵無處者五百三十二戶身還布,特許蕩減,其餘流亡三千一百十一戶當捧身還布,限五年分捧爲辭矣。擧八路許多州郡,閱水旱經癘疫,從古何限,而何嘗有水旱則必蠲,癘疫則必蠲,如今日之爲者哉?所不虞者水旱也,所難免者癘疫也,若使此路一開,則爲目下少紓之效則雖幸,而啓日後難言之弊則實大,此所以從前諸道,非無此等之請,而每不免難愼者也。第今本邑所謂路上下諸面,役重民散,事勢切急,若非拔例之政,將無以復奠餘民,還復舊摠,而此與向來谷山民隱,殆無異同,令道臣更加消詳,出意見論理狀聞之意,分付,何如?傳曰,允。
柳畊,以禮曹言啓曰,江原道觀察使封進來正月令宗廟·景慕宮薦新早藿膳狀,昨日未時量到曹,故入送承政院,開坼封進,關文粘連甘結,使其陪持色吏及該邑邸吏,依例往付于奉常寺後,今二十九日薦進之意,單子修啓啓下矣。卽伏聞過時而不爲擧行云,極爲驚悚,爲先査問於該寺書員及本道陪持色吏與該邑邸吏等處,則薦新物種與正朝物膳,兼爲陪來,而物膳呈納之際,日勢已暮,未及待令於奉常寺,以致如此云。莫重薦獻膳狀,開坼單子啓下後,過時未薦,事未前有,萬萬未安,當該陪持色吏及該邑邸吏,令該曹從重科治,且以本道言之,薦新與物膳,以一吏陪進,誠極疎忽,其在重事體之道,不可無警,本道道臣,從重推考,當該封進官拿處,而宗廟·景慕宮薦新早藿,來初一日正朝祭,兼薦,何如?傳曰,允。
柳畊,以成均館行大司成意啓曰,每於歲末,圓點準點儒生,別單書入事,曾有定式矣。依定式,當年條圓點準點儒生,別單書入之意,敢啓。傳曰,知道。
