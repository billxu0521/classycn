上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·兩司長官正朝單子問安。答曰,知道。
還內後,內閣·政院·玉堂口傳問安。答曰,知道。
陳賀後,內閣·政院·玉堂口傳問安。答曰,知道。
南性敎啓曰,明日召對,取稟。傳曰,停。
傳于洪鍾應曰,侍衛軍兵毛具,從便爲之。
傳于南性敎曰,親上表裏陳賀時,各差備官,別單書入。
禮曹,來二十二日中宮殿誕日陳賀時,應行節目,參考前例磨鍊爲白去乎,依此擧行,何如?判付啓權停爲良如敎。
徐相敎啓曰,吏曹郞廳來言,百官加下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書趙鶴年,參議洪說謨,俱以病不來,參判趙秉駿在外,不得開政云。判書·參議,竝卽牌招,何如?傳曰,允。
沈宜冕啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
徐相敎,以吏曹言啓曰,在前頒赦時,有別歲抄書入之例,今番則何以爲之乎?敢稟。傳曰,書入。
又以吏曹言啓曰,別歲抄書入事,命下矣。居中居下,一體書入乎?敢稟。傳曰,一體書入。
南性敎,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,大王大妃殿寶齡周甲望七,祗告廟社,頒敎中外,此誠國家莫大之慶,而設科取士,乃是應行之事,今番慶科,以何科設行,而以何間擇日乎?敢稟。傳曰,以除初試,庭試爲之,日子以四月望念間擇入。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
洪鍾應,以兵曹言啓曰,今正月初五日,仁政門百官朝參日次,而宗廟永寧殿春享大祭齋戒相値。在前如此之時,多有退行之例,當月內十一日國忌齋戒相値,二十一日二十五日,皆是應行之日,以何日定行乎?敢稟。傳曰,停。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
沈宜冕,以義禁府言啓曰,時囚罪人金商民·白宗逵·文基郁·許傳竝放送事,承傳啓下矣。金商民·白宗逵·文基郁·許傳等,竝卽放送之意,敢啓。傳曰,知道。
全羅監司洪羲錫疏曰,伏以臣,藩臬重寄,無一毫堪承之望,而尙今淟涊蹲冒者,亦非臣始慮攸及也。特蒙我殿下庇覆之恩,屢犯瘝溺,曲垂涵貸,威罰不加,職次晏如,居然歲將再周矣。臣雖愚昧,亦具彝性,安敢不殫誠竭力,食息圖報,少贖愆尤之萬一,而奈其才短識淺,事不從心,民生之困瘁而靡所懷保,倉廒之虧欠而亦蔑牽補,以至簿書則失其期會,事務則任他叢委,有百瘡尤,無一稱塞,反躬自省,秪見其徒費厚廩,孤負隆恩而已。臣於是,寧不靦然自恧,懍然知懼乎。此實臣必欲控辭,不敢一日冒居者也。況臣稟質脆薄,居常善病,而南來以後,素患疝積之證,又添不伏之祟,飢飽寒煖,其害輒速,轉成貞痼,寧日恒少,而近値嚴沍,視前倍劇,頭目旋轉,常在昏瞀,胸腹橫亘,難以運動,眞元漸脫,形殼徒存,積簿滯案,而署判不能以時,長吏踵門,而酬接末由自力,以致公私兩妨,民邑均害,庸是憂悶。如添一病,重藩殷務,不容一任瘝曠,而徒懷嚴畏,苟度時日,則臣罪滋大,益無所逃矣。顧臣瓜限,祗隔數朔,苟使臣病一分可强之勢,則今何敢唐突煩籲,若昧分義也哉?左右思量,無望蹲仍,玆敢悉暴衷懇,仰瀆崇聽,伏乞聖明,俯垂矜諒,亟遞臣見帶之任,俾公事幸而賤分安焉。臣無任云云。答曰,省疏具悉。所請依施。
敎中外大小臣僚·耆老軍民閑良人等書,王若曰。翼子貽厥燕謨,王母受玆介福,天休膺用申之會,寶籌躋週甲之齡,縟儀誕擧於元朝,遐祝普騰於帀域。恭惟明敬文仁光聖隆禧大王大妃殿下,思齊太任之德,有宋女堯之功,配皇祖而御家邦,已播二南之歌頌,篤寧王而主匕鬯,誕啓百世之本支,至哉坤元之贊乾元,以之母道而兼君道。肆沖質未堪於負扆,繄慈恩偏荷於抗裘。丕子之責是存,閔予不造,先君之思以勖惠我無疆,七載闡簾帷之治。斂神功而厥施斯普,萬品囿幈幪之化,賴陰敎而式至今休,邦基永奠於泰磐。徽音屢揚於琬琰,顧復撫育之偏爲德,含弘光大之不勝書,巍乎無能焉名,展也必得其壽。惟其三光明而六氣順,玉燭凝太和之祥。所以百神佑而諸福臻,寶籙撫靈長之運,猗前春稱耳順之慶,又是歲値甲回之期。寶婺增輝,星紀載周於舊度,靈萱駐景,海籌更始於稀年。欣忭倍摯於此辰,克體我聖母純孝。彝章遠稽於昔卯,宜遵仁元后徽規。相小人羞耇之時,尙有賁飾之擧,矧王家備物之養,詎無豐亨之儀?然慈念允執謙撝,而晠典不欲泰侈,以小子顯揚之願,懇之甚勤。軫頻年儀文之煩,讓而不有,第順志是謂養志,伊愛親莫如悅親。與其鋪張宏休,荐飾物采之盛,曷若祗承德意?永垂沖挹之光。迺以中外顒祝之忱,爰定,上下告布之禮,致隆猶有未盡,惟群情縱或缺然,崇孝亶在無違,亦我家所已行者。於是乎三陽回泰,其儀則萬歲呼嵩,擎瑤函而介眉,瑞蓂舒化國之日,瞻璇闈而攢手,綵雲捧老人之星,迓協氣於頌椒。冞切大斗之祈耇,溢喜色於獻篚,粗伸寸心之報暉,登淸廟而薦犧蹲。莅昕庭而宣鳳綍,群生皆以自樂,導邦休於新春,王政必先施仁。推陰化於霈澤,自本月初一日昧爽以前,除謀反·大逆謀叛,子孫謀殺毆罵祖父母·父母,妻妾謀殺夫,奴婢謀殺主。謀故殺人·魘魅·蠱毒,關係國家綱常贓汚·强竊盜外,雜犯死罪以下徒流·付處·安置·充軍,已至配所·未至配所,已發覺·未發覺,已決正·未決正,咸宥除之,敢以宥旨前事相告言者,以其罪罪之。在官者各加一資,資窮者代加。於戲,擧斯世躋之壽域,斂時福錫厥庶民,千歲爲春爲秋,祝庬褫於難老,一國興禮興孝,承駿惠於止慈。故玆敎示,想宜知悉。奎章閣提學臣金學性製進
己酉正月初一日午時,上詣仁政殿,大王大妃殿寶齡周甲望七稱慶,親上致詞箋文表裏,頒敎陳賀入侍時,行都承旨洪鍾應,左承旨鄭基世,右承旨南性敎,左副承旨徐相敎,右副承旨沈宜冕,同副承旨沈承澤,記事官韓敬源·洪鍾雲·尹滋悳·南秉吉,檢校直閣鄭㝡朝·尹致英,直閣趙然興,檢校待敎南秉哲·李㘾·洪淳穆·金輔鉉以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調金學性,副提調洪鍾應進前奏曰,侵早勞動,聖體,若何?上曰,一樣矣。仍由協陽門·肅章門·仁政門,至月臺。通禮跪啓請降輿,上降輿。通禮跪啓請執圭,鍾應跪進圭,上執圭。通禮導上詣板位,北向立。鍾應進前奏曰,今當親上致詞箋文,而對擧承旨,何以爲之乎?上曰,禮房承旨,誰也?鍾應曰,右承旨南性敎矣。上曰,都承旨爲對擧,可也。通禮跪啓請鞠躬四拜興平身。上鞠躬四拜興平身。承文院都提調金道喜,濟用監提調金賢根,陞臺上西向立。通禮跪啓請跪搢圭。上跪搢圭,代致詞官,入詣殿內,捧致詞函,由正門出,就板位前,北向跪讀訖,還置於案。承文院官員,入詣殿內,捧致詞函,由正門出,跪授道喜,道喜跪受,以授鍾應,鍾應跪進,上捧傳性敎,性敎跪受,還置於案。禮曹佐郞,入詣殿內,捧箋文函,由正門出,跪授道喜,道喜跪受,以授鍾應,鍾應跪進,上捧傳性敎,性敎跪授,還置於案。濟用監官員,入詣殿內,捧禮物函,由正門出,跪授賢根,賢根跪受,以授鍾應,鍾應跪進,上捧傳性敎,性敎跪受,還置於案。上曰,當該官員之行步遲緩,豈有如許道理乎?仍命書傳敎曰,當該禮曹郞廳·濟用監官員,爲先汰去,事過後拿問嚴勘。出駕敎通禮跪啓請執圭俯伏興平身。上執圭俯伏興平身。通禮導上詣祗迎位西向立,性敎入詣殿內,捧致詞箋文函,置於龍亭,鍾應入詣殿內,捧禮物函,置於龍亭。由正路出。通禮跪啓請鞠躬,上鞠躬。龍亭過後,通禮跪啓請平身,上平身。仍命書傳敎曰,今年卽我東朝周甲之慶年也。親行上箋之禮,庸伸岡祝之忱,此日予心之歡欣忭幸,何以容喩?其在及老之義,宜有識喜之擧。文臣三品侍從以上,武臣三品閫帥以上,蔭官三品準職以上,年六十一歲人,各加一資。一人有慶,兆民賴之,施惠尤屬於廣慶之方。市民徭役限二朔,泮人懸房贖限二十日蠲除,貢人舊遺在限五千石,諸道舊還最久年條限十萬石,竝蕩減事,分付京外。仍令政院,下諭道臣·居留之臣,使帀域民庶,偕知此歲此時爲國家莫大之慶。出駕敎通禮導上詣板位北向立,又跪啓請跪,上跪。性敎進前跪奏曰,臣以禮房承旨,陪捧致詞箋文函,謹詣大王大妃殿閤外,請承傳色進入矣。鍾應進前跪奏曰,臣以對擧承旨,陪捧禮物函,謹詣大王大妃殿閤外,請承傳色進入矣。通禮跪啓請俯伏興四拜興平身,上俯伏興四拜興平身。通禮跪啓請釋圭,上釋圭,鍾應跪受。通禮跪啓請入小次,上入小次。少頃,通禮跪啓請外辦,上出次陞座。通禮跪啓請執圭,鍾應跪進圭,上執圭。鍾應進前奏曰,二品以上,今當就位,而請出標信開作門,何如?上曰,以宣傳官所受標信擧行。引儀宗親·文武二品以上,由東西偏門入就位,贊儀唱鞠躬四拜興平身,宗親·文武百官鞠躬四拜興平身。代致詞官,由西偏門進,當座前俯伏。贊儀唱宗親·文武百官跪。代致詞官,讀致詞訖,贊儀唱俯伏興四拜興平身,宗親·文武百官俯伏興四拜興平身。性敎跪啓傳敎,俯伏興,由東偏門出,詣宣敎官之北,展敎官二人,對擧敎書案出,性敎取敎書,授宣敎官李裕膺,裕膺跪受西向立。贊儀唱宗親·文武百官跪,裕膺讀敎書訖,展敎官以敎書還置於案。贊儀唱俯伏興四拜興平身,宗親·文武百官俯伏興四拜興平身。贊儀唱跪搢笏三叩頭,宗親·文武百官跪搢笏三叩頭。贊儀唱山呼,宗親·文武百官拱手加額曰千歲,山呼曰千歲,再山呼曰千千歲。贊儀唱出笏鞠躬四拜興平身,宗親·文武百官出笏鞠躬四拜興平身。展箋官二人,對擧箋案,由東偏門入,置於座前。宣箋官金元植,由西偏門進,當座前俯伏讀箋訖。贊儀唱俯伏興平身,宗親·文武百官俯伏興平身。典儀陞自西階詣殿階上,當前跪啓禮物函請付攸司,如儀擧行訖。通禮跪啓禮畢,又啓請釋圭,上釋圭,鍾應跪受。上降座,通禮跪啓請乘輿,上乘輿。判府事權敦仁,左議政金道喜,判府事朴晦壽進前奏曰,日候甚寒,聖體,若何?上曰,一樣矣。敦仁曰,慈壽無疆,當此今年莫大之慶,褥儀誕擧,聖心慶祝,曷有其極?臣等亦不勝慶忭之忱矣。上曰,歡祝欣幸之忱,誠無以容喩矣。性敎讀奏慶科取稟草記。上曰,還內後當有下敎矣。捧入,可也。性敎仍傳于挾侍,仍由仁政門·肅章門,入協陽門。鍾應請出標信解嚴,由宣化門還內,諸臣以次退出。
上在昌德宮。停常參·經筵。
藥房提調金學性,副提調洪鍾應啓曰,三陽泰開,慶節載屆,賀儀誕擧,聖孝冞光,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
南性敎啓曰,明日召對,取稟。傳曰,停。
沈宜冕啓曰,行大司憲李魯秉,掌令任百淵呈辭,執義兪錫煥,掌令金秉燮未肅拜,持平曺錫輿未署經,朴文鉉在外。監察茶時之意,敢啓。傳曰,知道。
勸農綸音,王若曰,咨爾方伯居留字牧之臣,明聽予誥。予聞農者國之本,本立而太平可期也。粵昔聖王,莫不以農用爲本,本爲制治之大經大法。堯之授時,禹之致力,周官之長地財是已。洪惟我列聖朝所以治隆於上,俗美於下,導民厚生,親賢樂利,亦惟曰本之以農,而觀稼於內苑,供粢於外藉,長吏焉宣諭,困窮則字恤。凡厥邵農之道,遠邁三古,罔不畢備,儆戒無虞,式克至于今休,嘻其盛矣。肆予寡昧,叨承丕緖,惟弗克負荷,若涉春氷,不敢荒寧者,誠以國本係於民天也。幸賴惟天惟祖宗,默佑陰騭,屢獲用康,宜若富庶,而國無兼年之蓄,民無再食之儲,公私罄竭,殆至倒懸,是曷故焉?比年以來,災咎極備,西土之經浸,北地之遇暵,峽霜海潮之所被,蕩拆汚萊,在在相望,實由予否德,澤不下究,未足以受休,而然而抑近民之官,誕無其責歟。人必曰農有三事,順天時也,因地利也,盡人力也。蓋人力爲功,不撓不攘,在乎勸相之得宜,而嗟我黎元,霑體塗足,終歲勤苦,禾纔登場,而催糴先至,績不下機,而徵布且亟,斗酒自勞,尙矣奚暇及,而使其父母妻孥,猶未免於凍餒,若値一歲失稔,輒顚連失所,及見末利游食,必荒誕乃逸,嘆息愁怨,溢於窮蔀,興言及此,寧不惕然動心乎?況今我太母寶齡,光躋望七,昕庭稱賀,朝野相慶,予小子斂時敷錫,導迎祥和,囿斯民於仁壽之域者,莫有大於豐年上瑞。迺以元月之吉,庸玆播告之修,惟厥力田裕食之方,罔或少忽。農祥正而理耒耟,土脈瀜而等陂塘,深耕易耨,始播終獲。乏糧者助給,無牛者借貸,統其保伍,侯疆侯以,以至時不違而地無遺,然後始可占有秋之望。其各悉體至意,克殫乃心。水旱之爲災,而勿諉天行,田野之不闢,而毋棄土瘠,勸勤警惰,俾盡厥功,期至於千倉萬箱,紓予宵旰之憂,永鞏無疆大有之業,豈不休哉?予不多誥,其尙勖之。行都承旨洪鍾應製進
徐相敎,以吏曹言啓曰,宣陵參奉李魯勉,以其身病,呈狀乞遞,改差,何如?傳曰,允。
又以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏曹言啓曰,文臣侍從年六十一歲人中,副司直金輦,當爲加資下批,而方在居中,何以爲之?敢稟。傳曰,蕩滌。
又以吏批言啓曰,長湍縣降號,今年已準十年之限,還陞長湍府使之意,敢啓。傳曰,知道。
有政。吏批,判書趙鶴年進,參判趙秉駿在外未肅拜,參議洪說謨病,左承旨鄭基世進。以尹堉爲副校理,以李啓朝知春秋,以李東韻爲禮曹佐郞,以白宗逵爲典籍,以韓圭錫爲司僕主簿,以徐敬淳爲濟用奉事,以趙秉岳爲副奉事,以金商民爲監役,以南秉哲爲全羅監司。長湍府使單具性喜,兼春秋二單崔虎文·洪大圭。護軍趙存中今加嘉義,前護軍黃浩民·鄭誠一,南陽府使鄭德和,副護軍李是遠·李孝淳·李經在·申大膺·李敏德·白能洙,以上今加嘉善。副司果朴斆默,副校理柳興吉,雲山郡守李冕植,副司直金持泰·金輦,司僕主簿徐承淳,星州牧使金箕默,以上今加通政。年六十一歲加一資,前兵使沈有祖今加嘉義,前縣監裴化鳳,前持平韓錫祉,前縣監李憲英,今加通政,以上朝官年八十加資事,承傳。
兵批,行判書趙冀永受由,參判徐戴淳病,參議金祖欽病,參知韓兢人進,同副承旨沈承澤進。護軍洪羲錫·黃浩民·李是遠·李孝淳·李經在·申大膺·鄭誠一·李敏德·白能洙·裴化鳳,副護軍權用脩·朴斆默·柳興吉·金持泰·金輦·韓錫祉·徐承淳·李憲英·梁宣洙·李元緖·李儒增·李儒行,以上竝單付。
吏批,再政。以金德喜爲戶曹參議,以趙行鎭爲監察,以鄭基聞爲假監役,以金用鉉爲宣陵參奉,以朴岱壽爲永陵參奉。知敦寧李光正今加崇祿,侍從臣應敎李父,幼學金在善今加通政,侍從臣前修撰金商洙父,幼學金重佑今超通政,侍從臣前持平金斗欽父,以上年七十依法典加資。前五衛將宋維新·尹明焃今加嘉善,朝官年八十依定式加資。
兵批,再政。護軍宋維新·尹明焃,副護軍金重佑·金在善,兼全羅道兵馬水軍節度使單南秉哲。
鄭基世,以奎章閣言啓曰,參下檢書官李㢸榮,仕日已滿三十朔,依定式六品職遷轉事,分付吏曹,何如?傳曰,允。
又以禮曹言啓曰,以大王大妃殿寶齡周甲望七慶科取稟草記傳曰,以除初試庭試爲之,日子以四月望念間擇入事,命下矣。在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
傳于沈承澤曰,善山府使,黃州牧使,相換。
以吏曹參議洪說謨牌不進罷職傳旨,傳于沈承澤曰,只推。
上在昌德宮。停常參·經筵。
徐相敎啓曰,明日召對,取稟。傳曰,停。
沈承澤啓曰,行大司憲李魯秉,掌令任百淵呈辭,執義兪錫煥,掌令金秉燮未肅拜,持平曺錫輿未署經,朴文鉉在外。監察茶時之意,敢啓。傳曰,知道。
鄭基世啓曰,右承旨南性敎,右副承旨沈宜冕,今日不爲仕進,竝卽牌招,何如?傳曰,允。
備忘記,開城留守金鼎集下直,長弓一張,長箭一部,山羊會萬戶胡錫運下直,長弓一張,長箭一部,片箭一部,筒兒一箇賜給。
注書韓敬源病,代以金景游爲假注書。
注書洪鍾雲書啓,臣於本月初一日申時量,敬奉聖敎,馳往明陵是白乎則,日已暮矣,仍宿齋所是白遣,今日平明,蜂峴巡審摘奸是白乎則,石築堅緻,樹木鬱密是白遣,峴上結幕處守直之節,亦皆着實擧行是白乎旀,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
沈承澤啓曰,密符親納例也,而前開城留守趙秉駿,謂有身病,使其褊裨替納,事甚未安。推考,何如?傳曰,允。
以左承旨南性敎,右副承旨沈宜冕牌不進罷職傳旨,傳于沈承澤曰,只推。
傳于徐相敎曰,政官牌招開政。
傳于徐相敎曰,親上致詞箋文表裏時,禮房承旨·對擧承旨,竝加資。
以親上表裏陳賀時,各差備官別單,傳于徐相敎曰,宣敎官司僕正李裕膺加資。宣箋官副司果金元植,捧箋文官禮曹佐郞金大鉉,左通禮黃燝,右通禮李珽各兒馬一匹賜給。展敎官典籍安正淳·安永豐,展箋官司藝文慶愛,禮曹佐郞趙光濂,典儀朴載鳳,東西唱引儀安聖臣·李亨植,代致詞官假引儀朴齊政,宣箋目官假引儀尹致觀,各上弦弓一張賜給。贊儀李寬永外職除授。進表裏濟用監提調金賢根熟馬一匹賜給。捧表裏官濟用監奉事李鎕,副奉事金在顯,親上致詞官權知承文院副正字黃鍾顯,箋文陪進官承文院正字趙崇祖,親上箋文時代致詞官竝陞六。通禮院事知書員李晩弼帖加。其餘寫字官·奏時官·員役·樂工等,竝依昨年例施賞。
傳于徐相敎曰,承傳色洪命富·李昌成,各鹿皮一令賜給。薛里金應海·申應浩,掌務全洪福·鄭履顯,差備李宗良·姜宗五·趙縱·金蘭筠·金益禧·金昌鳳,司鑰·飯監·別監·員役等,竝依昨年例施賞。
傳于徐相敎曰,今番賞典中,一人雖兼數事,毋得疊授,今日政下批。
徐相敎,以禮曹言啓曰,以大王大妃殿寶齡周甲望七慶科庭試卽日放榜,擇日放榜取稟草記,傳曰,擇日放榜,命下矣。令日官李秉洪推擇,則文武科庭試來四月十七日二十日,放榜同月二十六日卯時,二十七日巽時俱吉云。以何日定行乎?敢稟。傳曰,庭試以二十日,放榜以二十六日定行。
以金大鉉·李鎕·金在顯等囚單子,傳于徐相敎曰,前後飭敎之下,行步之如是遲緩,實爲駭慢。固當如法嚴勘,而以其差備於慶禮之擧行,故特爲安徐,以此意嚴飭放送。
敎開城府留守金鼎集書。王若曰,漢吏共二千石良,簡惟在委寄之眷,夏服分五百里甸,往哉欽保釐之方,蓋欲徒得重而治,所以惟其人必備。睠彼開城一府,寔我近畿重毗。箕·灣近而車楫通,所利也山珍海錯,金湯固而閭閻富,其勢則碁鋪星羅,驛路燕節之所由過,固難迎送地供億,駔儈商旅之所交集,必須管理使廉明。惟卿,賢相肖孫,眞宰雅量,貯金閨而擢藝苑之選,早播聲名,長水部而參籌司之謨,夙負德望。鐵甕著賜蓋之績,嘉乃綜詳鍊達之自有一規,海藩播憩棠之謠,儘乎文學政事之本無二致。玆授卿以開城府留守兼管理使,卿其建玉節而膺予簡畀,勵氷蘖而愼乃對揚。於戲,白髮北堂,應切捧檄之喜,靑瑣重闥,須趁拜冕之班。故玆敎示,想宜知悉。知製敎待敎尹滋悳製進
上在昌德宮。停常參·經筵。
藥房都提調朴晦壽,提調金學性,左副承旨徐相敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
徐相敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈承澤啓曰,明日召對,取稟。傳曰,停。
徐相敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨沈宜冕,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
備忘記,忠淸道觀察使趙得林下直,長弓一張,長箭一部賜給。
沈承澤,以內醫院都提調·提調意啓曰,副提調洪鍾應,今日問安,不爲仕進,卽爲牌招,何如?傳曰,允。
注書洪鍾雲病,代以李承游爲假注書。
李承游在外,代以李崙夏爲假注書。
徐相敎啓曰,明日傳香,禮房承旨當爲齋宿,右承旨南性敎,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于徐相敎曰,發遣吏郞,諸執事淸齋與否,摘奸以來。
沈承澤啓曰,行大司憲李魯秉,執義兪錫煥,掌令金秉燮·任百淵牌不進,持平曺錫輿未署經,朴文鉉在外。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,正言崔斗錫,執義兪錫煥,掌令金秉燮·任百淵牌不進罷職傳旨,傳于沈承澤曰,只推。
以右副承旨沈宜冕牌不進罷職傳旨,傳于徐相敎曰,只推。
以右承旨南性敎牌不進罷職傳旨,傳于徐相敎曰,只推。
徐相敎啓曰,吏曹判書趙鶴年,參判趙秉駿,參議洪說謨牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書趙鶴年,參判趙秉駿,參議洪說謨牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以吏曹參議洪說謨再牌不進罷職傳旨,傳于徐相敎曰,只推。
徐相敎啓曰,吏曹判書趙鶴年,參判趙秉駿疏批已下,竝卽牌招,參議洪說謨,旣有只推之命,一體牌招,何如?傳曰,允。
又啓曰,吏曹參議洪說謨三牌不進,依定式禁推傳旨捧入之意,敢啓。傳曰,知道。
有政。吏批,判書趙鶴年牌招不進,參判趙秉駿進,參議洪說謨牌招不進,左副承旨徐相敎進。啓曰,判書趙鶴年,參議洪說謨竝牌招不進,小臣獨政未安,何以爲之?敢稟。傳曰,仍爲之。以金元植爲司僕正,金輔鉉爲東學敎授,黃鍾顯爲典籍。行都承旨洪鍾應今加嘉義,右承旨南性敎今加嘉善,司僕正李裕膺今加通政,已上加資事,承傳。行左承旨南性敎,右承旨鄭基世。
兵批,行判書趙冀永病,參判徐戴淳病,參議金祖欽進,參知韓兢人病,同副承旨沈承澤進。護軍金基圭,副護軍李裕膺,副司果黃鍾顯·李鎕·金在顯·趙崇祖·朴齊政,以上竝單付。
以吏曹參議洪說謨三牌不進禁推傳旨,傳于徐相敎曰,分揀。
沈承澤,以弘文館言啓曰,新除授副校理尹堉,卽爲牌招察任,何如?傳曰,允。
以副校理尹堉牌不進罷職傳旨,傳于沈承澤曰,只推。
徐相敎,以禮曹言啓曰,式年雜科覆試,以來四月二十日,前已推擇啓下,而伊日文武科庭試相値,雜科覆試,不可不退定。雜科覆試,旣已退定,則放榜亦當一體退定。故令日官李秉洪推擇,則雜科覆試同月二十八日,放榜閏四月十三日巽時爲吉云。以此日時擧行,而原粘目中,改付標以入之意,敢啓。傳曰,知道。
又以兵曹言啓曰,今正月初六日宗廟永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以都摠府言啓曰,副摠管任百經,以宗廟春享大祭終獻官,祭物看品事,晝仕出去之意,敢啓。傳曰,知道。
又以總衛營言啓曰,本營所屬三鎭列邑中,南陽速伍軍兵等操鍊,昨秋因朝令停止矣。今年春操,令廟堂稟處,使之知委擧行,何如?傳曰,允。
吏曹判書趙鶴年疏曰,伏以,歲聿鼎新,天休泰來,我太母寶齡,載回周甲,我殿下推準海之孝,擧奉箋之儀,此誠曠千載一有之慶也。退自三呼之列,冞切九如之祝。仍伏念臣之年來所馳驟兜攬者,何嘗有萬一稱似,而至如見叨銓銜,昧量入之義,拚知止之戒,有若毅然擔着,恬然蹲冒,人孰諒臣心之惶懼恧踧,實未嘗食息安也?臣之前後行政,非一二計,而居又勘京察矣。甄別才器,可謂明綜乎,振發幽淹,得以精博乎,雖下此而循蹈資格,亦不失選法乎?有百瘡疣,無一報效,臣之宜退,在臣分已然。況又京察,爲銓家必遞之限也乎?若使臣費辭張皇,遠引先輩故事,有如自作可否於去就之間,則先自臣心,而反屬可笑,人之視臣,更當如何?固宜縮伏,以待朝家處分,而當遞之官遲一日,則貽苟且之嫌,宜退之人留一日,則有淟涊之訕,自臣受命之初,雖不免乎苟且淟涊之科,而今日以後,顧何敢更淹一日,以益其過也?此臣之不得不疾聲自暴,仰干明命也。臣偏蒙我殿下陶甄生成之澤,無華不揚,無要不踐,而臣之裨補,無絲毫可記,將焉用如臣爲哉?臣之所矢心而藉手者,惟斂跡名利,退守本分,以不報爲報而已耳。斷斷微諒,可質神明,今之請退,尙云晩矣。竊庶幾淵鑑所照燭,亦不待臣言之畢,而有以處臣也。向因延祥科次,略陳病實,而未蒙恩諒,竝與按例呈單,而自致中撤,揚揚彈束,若不知世間有羞恥事,放倒昌披,寧不騂顔?至若見狀,則政席中寒,無病不作,外而口齒齽䶖,肢節拘攣,內而頑痰凝結,呼吸不得,奄奄垂盡,若在朝夕,而値此賀班,竊伸跛躄之忱矣,旋有高年下批,其在同慶之地,義不可少緩,亦當冒沒赴政,而今又召牌儼臨,愧切黔技,望乏鉛割,此臣可去之會也。由前則義在必辭,由後則病又難强,天官重任,豈容臣虛縻而不之恤也?惟有一遞,可以公私兩得,屢犯違傲,益增罪戾。玆敢披露情實,仰瀆崇巖,伏乞聖明,俯垂鑑諒,劃賜汰免,毋曠重務,俾安賤分焉。臣無任云云。答曰,省疏具悉。卿其勿辭行公。
吏曹參判趙秉駿疏曰,伏以太歲鼎新,諸福咸遒,我太母殿下寶齡,光躋週甲,縟儀誕擧於三元,聖孝冞準於四海,蹈舞攢祝,大小同情,而臣適在納符之前,未伸擧笏之忱,區區悵悚,有倍餘人。仍伏念臣於昨秋,敢控微懇,冀解居留,及荷恩批,且惶且感,顧不敢更引情私,重犯瀆撓之罪矣。際伏奉除旨,移授臣以吏曹參判者,臣仰戴恩造,與天無極,俯愧私分,鑽地不得,繼而惝怳震越,尙不省其所以也。夫是職,卽周官之小宰也,統百雖專於寵宰,佐貳亦均爲銓衡,無聞乎通塞,而任激揚之責,承乏則代斲,而裨甄別之政,其地望之峻,遴選之嚴,有非汗漫職司之可比,臣顧其人乎哉?況臣年紀淺少,鑑識空疎,四選格令,便同聾瞽,九流品藻,茫如烟海。且於本曹,曾無踐歷,官常班簿,亦所生澁,以臣諒臣,決知其不能爲役,畢竟僨誤,將有大於一身辭受之義,而仰孤我聖上庇覆之德意,非臣義分所敢出也。噫,臣本不才,幸遭昌辰,昵近日月之光,厚沐雨露之澤,官驟而濫,恩褻而謬,周流叨攬,非華則要,此已臣夙宵憂慄,如集于木,而今又益之以萬萬不當之命,添注於已滿之器,加擔於已疲之肩,惟溢與顚,可立而俟,其所以累聖簡而玷名器,當如何哉?臣由是悸恐,屢辱牌召,而未敢爲進身計,猥暴情實,仰祈天地生成之恩。伏乞聖慈,俯垂鑑諒,亟收臣新授職名,以幸公私,臣不勝大願。臣無任云云。答曰,省疏具悉。卿其勿辭行公。
檢閱尹滋悳疏曰,伏以,臣與左承旨臣鄭基世,有舅甥應避之嫌,臣所帶春秋兼銜,在下當遞。玆敢援例陳章,仰瀆崇嚴,伏乞聖明,俯垂鑑諒,遞臣兼職,以存公格,不勝幸甚。臣無任云云。省疏具悉。疏辭下該曹稟處。
敎忠淸監司趙得林書。王若曰,貳班之寵命纔宣,金貂晉秩,一路之方面是寄,玉節觀風,之屛之翰,其難其愼。惟卿,簪紳華閥,圭璋令姿,綜明鍊達之周於事爲,何試不可?恬約愷悌之本乎質性,自有所存。藥山佩臨民之符,績庸夙著於雄府,芹宮長師儒之席,望實俱重於淸朝。睠彼錦城名藩,寔我箕邦巨鎭,地比荆·楊之郡,厥貢則粟米絲麻,士同鄒·魯之鄕,所尙者詩書禮樂,夫何百度之叢脞,伊今日漸至凋瘵之嘆?疇能衆瘼之矯救,而朝家益軫揀掄之道。玆授卿以忠淸道觀察使兼兵馬水軍節度使·巡察使·公州牧使,卿其克體委毗之意,懋恢來宣之圖。懲貪汚奬廉能,宜黜陟之勿憚,恤鱞寡戢豪右,念恩威之竝行。故玆敎示,想宜知悉。知製敎臣兪錫煥製進
吏曹啓目粘連,觀此藝文館檢閱尹滋悳上疏,則以爲,臣與左承旨臣鄭基世,有舅甥應避之嫌,臣所帶春秋兼銜,在下當遞,伏乞聖明,俯垂監諒,遞臣兼職,以存公格亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,承政院左承旨鄭基世所帶春秋館修撰官之銜,今姑減下,何如?判付啓依允。
上在昌德宮。停常參·經筵。
徐相敎啓曰,明日召對,取稟。傳曰,停。
沈宜冕啓曰,行大司憲李魯秉,掌令任百淵呈辭,執義兪錫煥,掌令金秉燮未肅拜,持平曺錫輿未署經,朴文鉉在外。監察茶時之意,敢啓。傳曰,知道。
洪鍾應啓曰,行左承旨南性敎,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而宗廟春享大祭齋戒相値,不得來會云矣。敢啓。傳曰,知道。
備忘記,晉州營將申在良下直,長弓一張,長箭一部,片箭一部,筒兒一箇賜給。
傳于徐相敎曰,傳香承旨馳詣宗廟永寧殿·徽定殿,奉審摘奸以來。
鄭基世啓曰,明日傳香,禮房承旨當爲齋宿,行左承旨南性敎不爲仕進,所當牌招,而拘於廳規,不得請牌,何以爲之?敢稟。傳曰,牌招。
沈宜冕啓曰,春帖子製述人,旣已抄啓矣。弘文提學趙鶴年,待明朝牌招,使之出韻科次,何如?傳曰,允。
傳于沈宜冕曰,發遣史郞,諸執事淸齋與否,摘奸以來。
沈宜冕,以弘文館言啓曰,校理徐堂輔,副校理尹行謨差祭,上番闕直,事甚未安。應敎金炳雲,副應敎洪祐命,校理金敬鉉,副校理尹堉,竝卽牌招,以爲推移入直之地,何如?傳曰,允。
以應敎金炳雲,副應敎洪祐命,校理金敬鉉,副校理尹堉牌不進罷職傳旨,傳于沈宜冕曰,只推。
沈宜冕,以訓鍊都監言啓曰,本局千摠李容熙,身病猝重,勢難察任,改差,何如?傳曰,允。
上在昌德宮。停常參·經筵。
沈宜冕啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于徐相敎曰,傳香承旨馳詣受香諸處,奉審摘奸以來。
沈承澤啓曰,卽者檢閱南秉吉,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱尹定善·徐翼輔·尹滋悳,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
沈宜冕啓曰,卽伏見春帖子啓下者,則其中二張,不爲科次,至於啓下,事甚未安。臣之矇然捧入,不勝惶悚,而弘文提學趙鶴年,不可無警,推考,原試券旣已坼封,勿施,何如?傳曰,允。
又啓曰,行大司憲李魯秉,執義兪錫煥,掌令金秉燮·任百淵牌不進,持平曺錫輿未署經,朴文鉉在外。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,正言崔斗錫,執義兪錫煥,掌令金秉燮·任百淵牌不進罷職傳旨,傳于沈宜冕曰,只推。
以檢閱尹定善·徐翼輔·尹滋悳牌不進罷職傳旨,傳于沈宜冕曰,只推。
傳于沈宜冕曰,當該承旨推考。
傳于沈宜冕曰,刑·工換房。
沈宜冕,以宣惠廳言啓曰,昨年劃下京畿災爲五千九百結,湖南新舊災爲一萬二千七百餘結,湖西新災與丙申還錄舊災爲一萬五千三百餘結,海西災爲六千七百結矣。參考前摠,已多減分之例,今年京畿·兩湖營官需八分一,各樣價四分一,海西營官需各樣價八分一,減分磨鍊之意,敢啓。傳曰,知道。
又以承文院都提調意啓曰,會寧交易事,禮部咨文,今纔出來矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以扈衛廳大將意啓曰,別將申吉輔,身病猝重,勢難察任,改差,何如?傳曰,允。
行左承旨南性敎疏曰,伏以,天休東方,景籙鼎臻,大王大妃殿下寶齡,光躋周甲,惟我殿下,以知年之喜,兼順志之孝,月正元日,親上箋文,受賀大庭,物采煥然,儀文咸秩,吉祥協氣,藹溢殿宮,凡厥在庭臣僚,八方含生之類,欣欣相慶,小大同情。臣於是時,忝叨院職,周旋殿陛,奉將瑤函,昵陪尺五之邇班,獲覩千一之盛禮,榮輝遍身,忭祝自倍。乃殿下懋推廣賁飾之典,以臣亦有該房之任,進臣爲嘉善大夫,眞若有勞勩之可紀者然。臣聞命震駴,不知置身之所,不覺顔發騂而心先愧矣。臣本庸愚賤品,偶竊科第,遭際明時,滾到緋玉之列,素蔑絲毫之補,臣居常忸怩,若隕淵谷?夫豈有一分妄想於循進之塗,而況貳卿之秩,卽命德之器也,地望綦重,班聯逈別,萬萬非如臣汚下者所可猥廁於其間也,明矣。今乃視之若倘來,據之若固有,則其如玷汚淸朝官人之方,何哉?涯分之太濫,名實之不稱,莫此若焉,不但土木衣繡之被譏於一世而已。臣自奉恩賞,冞增悚懍,召牌之下,末由承膺,玆敢略暴情實,仰瀆崇聽。伏乞聖明,念爵賞之在所難愼,察臣心之匪出崇飾,亟收臣所授新資,以重公器,以安私分焉。臣無任云云。答曰,省疏具悉。卿其勿辭行公。
全羅監司南秉哲疏曰,伏以,臣淸朝之一幸人耳,顧以寡謏,弛於負擔,所獲多矣。不料不世之恩,誤及菲薄之質,亨衢榮途,騁策殆遍,而況三四年來,昵近日月之光,偏荷雨露之澤,毛髮頂踵,盡沐寵渥,揆駑姿之無似,念鴻恩之莫酬,每當中夜而不寐,惕若淵谷之在前。迺者南藩新命,又下於此際,臣誠百爾思惟,萬分僥濫,莫省所以爲計也。夫方面重任也,擧一路生靈之休戚係焉,臣於是任,顧其人哉?至若本道民風吏習與夫一切利病,臣不能詳知,亦不敢臚陳,而只誦臣已所經歷者,以明臣不克堪當焉。臣嘗待罪海邑,地不甚大,弊不甚痼,稍有分曉,庶奏其效,奈臣素乏才猷,作爲則手不從心,設施則事未入量,二載因循,無績可紀,則臣之不嫺於吏事,亦可知也已。矧玆方伯,非守宰之比,全省與一郡不同,剸理之難易旣別,責任之輕重又殊,臣縱欲狃於濫竊,抗顔冒據,其於之才之器,畵有界分,何哉?不然臣受國厚恩,與天無涯,雖赴蹈湯火,義當如歸,況仕宦而至刺史至榮也,今當效力之地,且無必辭之義,其敢不策勵魯鈍,盡力直前,不思所以萬一報答之計,而徒欲效貌飾禮讓爲哉?參倚歷日,承膺無路,略暴衷情,仰瀆崇聽。伏乞聖慈,諒臣言之苦懇,念民事之深憂,亟收臣新授職名,以幸國計,以安私分焉。臣無任云云。答曰,省疏具悉。卿其勿辭往欽哉。
大司成趙秉夔疏曰,伏以臣,庸姿蔑學,百無肖似,早竊科第,旣犯不幸之戒,唱名未幾,遽廁緋玉之列,是豈臣才識聞望,足居人右而然哉?特由我殿下不世之恩,與天同大,若偏臣家,推以及於臣身。臣嘗仰感俯怵,夙宵憂懼,兢兢乎不敢斯須忘也。仍伏念臣,福過寵溢,獲戾神明,禍延臣生父,猶且苟存視息,於焉之頃,祥禫已畢,冠裳依舊,餘哀皇皇,更安有榮途一念,而不意泮長除旨,忽下於此際,臣始也惝怳震慄,繼而榮今愴昔,歷屢日而莫省攸措。夫是職卽古所稱敎胄之官也。尊師道以正庠序之制,端士趍以贊樂育之化,俗之汚隆,才之興替,實有係焉。雖古之鴻匠宿望,莫不逡巡於此,以臣眇末,年未滿三十,學未通章句,而裒然坐於皐比之上者,曾所未聞也。今者誤恩,不少留難,有若節次推遷者然,其於聖朝官人之政,得無左乎?臣於是,不知華貫之爲榮顯,乃反慙恧悸恐,徒增感泣。臣父謂臣曰,汝近戚也,今於逖違之餘,私制已闋,則我慈聖殿下曁我主上殿下起居寢膳之承安,不可一日暫緩,且月正元日,卽惟我東朝殿下寶齡望七稱慶之辰也。大小臣僚,莫不攢手蹈忭,汝於此時,豈可崇飾士大夫辭受之節,而晏若自在乎?宜卽入謝,仍參賀班,以伸耿結之忱。臣不遑他顧,顚倒肅命。此出於義分之當然,寧敢曰職任之可堪云乎?若以濫叨爲倘來,暫膺爲固有,則如屋之謗,臣實自取,其如全昧廉恥,徒貪榮利,何哉?左右參量,蹲仍無路,敢控衷懇,仰瀆崇嚴。伏乞聖明,俯垂鑑諒,將臣所帶職名,亟賜鐫改,以重公器,以安私分,千萬幸甚。臣無任云云。省疏具悉。爾其勿辭察職。
檢閱南秉吉疏曰,伏以臣,卽接家信,臣母素患痰滯之祟,近因節序之換,有所添損。臣聞此報,不能自按,玆敢短章徑出。伏乞聖慈,俯垂鑑諒,亟遞臣所帶之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
沈承澤,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南性敎啓曰,明日召對,取稟。傳曰,停。
沈承澤啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
南性敎啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
沈承澤啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
南性敎啓曰,左右史不可不備,檢閱尹定善·徐翼輔·尹滋悳,旣有只推之命,竝卽牌招入直,何如?傳曰,允。
又啓曰,假注書李崙夏,身病猝重,勢難察任,今姑改差,何如?傳曰,允。
李崙夏改差,代以南鍾順爲假注書。
沈承澤啓曰,行大司憲李魯秉,執義兪錫煥,掌令金秉燮·任百淵牌不進,持平曺錫輿未署經,朴文鉉在外。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,正言崔斗錫,執義兪錫煥,掌令金秉燮·任百淵牌不進罷職傳旨,傳于沈承澤曰,只推。
以慶尙監司金大根狀啓,固城等邑民家失火事,傳于鄭基世曰,聞甚矜惻,元恤典外,別加顧助,爛死人如有生前身還布,竝蕩減,卽爲結構奠接之方,廟堂措辭,分付。
南性敎,以成均館同知館事·大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
行兵曹判書趙冀永疏曰,伏以,三陽泰來,百祿鼎臻,天休昭受於用申,慈齡載屆於週甲,縟儀誕擧於大庭,聖孝彌光,協氣遍覃於帀域,群情胥悅。仍伏念臣,再叨匪據,冒行京察,居然歲且改矣。以才則蚊蚷之微,不可負重也,以疾則狗馬之賤,不可自力也。顧臣可去之端,當遞之義,何嘗一日無之,而淟涊懷戀,不敢言私者,誠以恩造天大,眷毗日隆,以之朝東銓暮西銓,辭巽終歸於崇飾,義分惟在於趍走,蚤夜憂惶,期效涓埃之報答,而績庸無著,罪戾彌積,歲月又不與,臣今老且耄矣。此生此世,將何以仰塞聖旨之萬一也?年益邁而病益深,氣愈衰而神愈爽,雖閒司漫務,尙懼不克,其可綰金穀而鉤檢簿書,掌銓衡而綜核能否乎?況大政以後,疵瘢畢露,臣實自省,終難厚恕,此固臣騂顔汗背,不敢自安,而區區實狀,尤有所難强,卽目下病情是耳。臣本癃朽,痰癖之祟,積年貞痼,每値交節,如期闖肆,近因寒感,一倍添劇,膈火上亘,而遍腹無不牽刺,胃土下敗,而全身爲之萎葸,阻食而稀粥猶閼,失眠而盜汗如注,數日以來,百症迭攻,時月之內,彈束無望,今以中權之重,一任瘝廢,作爲養病之坊,則在國體極涉苟艱,在私分彌增悚蹙。玆敢罄暴衷懇,仰瀆崇嚴,伏乞聖慈,俯垂矜諒,亟遞臣兵曹判書,俾得安意調治,則實天地父母之賜也?臣無任云云。答曰,省疏具悉。卿其勿辭行公。
上在昌德宮。停常參·經筵。
南性敎啓曰,明日召對,取稟。傳曰,停。
沈承澤啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
南性敎啓曰,左副承旨徐相敎,今日不爲仕進,卽爲牌招,何如?傳曰,允。
又啓曰,臣性敎,依定式進詣香室,奉審香祝樻·祝板袱子,則精潔之意,敢啓。傳曰,知道。
沈承澤啓曰,臣承澤,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考則無頉,仍以傳敎內辭意勞問,則亦皆好在云矣。敢啓。傳曰,知道。
南性敎啓曰,假注書金景游,身病猝重,勢難察任,今姑改差,何如?傳曰,允。
金景游改差,代以趙秉學爲假注書。
以檢閱尹定善·徐翼輔·尹滋悳牌不進罷職傳旨,傳于南性敎曰,只推。
南性敎啓曰,左右史不可不備,檢閱尹定善·徐翼輔·尹滋悳,旣有只推之命,竝卽牌招入直,何如?傳曰,允。
沈承澤啓曰,行大司憲李魯秉,執義兪錫煥,掌令金秉燮·任百淵牌不進,持平曺錫輿未署經,朴文鉉在外。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,正言崔斗錫,執義兪錫煥,掌令金秉燮·任百淵牌不進罷職傳旨,傳于沈承澤曰,只推。
以左副承旨徐相敎牌不進罷職傳旨,傳于沈承澤曰,只推。
以檢閱尹定善·徐翼輔·尹滋悳牌不進罷職傳旨,傳于南性敎曰,只推。
鄭基世,以漢城府言啓曰,孝烈之表著者,每式年歲首抄啓事,曾有定式矣。自各部搜訪報來者爲二人,故呈單則移送禮曹,孝烈各人姓名居住,別單書入之意,敢啓。傳曰,知道。
沈承澤,以御營廳言啓曰,本廳軍色從事官洪淳穆,身病甚重,勢難察任,改差,何如?傳曰,允。
上在昌德宮。停常參·經筵。
徐相敎啓曰,明日召對,取稟。傳曰,停。
沈承澤啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
備望記,江界都護府使任泰錫下直,長弓一張,長箭一部,片箭一部,筒兒一筒賜給。
沈承澤啓曰,行大司憲李魯秉,執義兪錫煥,掌令金秉燮·任百淵牌不進,持平曺錫輿未署經,朴文鉉在外。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,正言崔斗錫,執義兪錫煥,掌令金秉燮·任百淵牌不進罷職傳旨,傳于沈承澤曰,只推。
沈承澤啓曰,明日次對,兩司當爲進參,行大司憲李魯秉,大司諫李玄緖,司諫洪在重,獻納宋近洙,正言崔斗錫,竝待開門牌招,何如?傳曰,允。
鄭基世,以戶曹言啓曰,貢人舊遺在五千石蕩減事,命下矣。取考各書,甲寅餘遺在一千八十四石十一斗三升三合六勺,乙卯遺在中三千九百十五石三斗六升六合四勺分排蕩減實數,別單書入之意,敢啓。傳曰,知道。
上在昌德宮。停常參·經筵。
藥房都提調朴晦壽,提調金學性,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
洪鍾應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南性敎啓曰,明日召對,取稟。傳曰,停。
洪鍾應啓曰,右副承旨沈宜冕,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于洪鍾應曰,大臣·備局堂上引見。
以右副承旨沈宜冕牌不進罷職傳旨,傳于徐相敎曰,只推。
以大司諫李玄緖,獻納宋近洙,正言崔斗錫牌不進罷職傳旨,傳于沈承澤曰,只推。
徐相敎啓曰,吏曹判書趙鶴年,參判趙秉駿,參議洪說謨牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書趙鶴年,參判趙秉駿,參議洪說謨再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當竝更牌招,而係是一日三牌,何以爲之?敢稟。傳曰,參議只推,一體更爲牌招。
以慶尙監司金大根狀啓,聞慶縣民家失火事,傳于鄭基世曰,聞甚矜惻,元恤典外,別加顧助,卽爲結構奠接之方,廟堂措辭,分付。
兵曹口傳政事,大護軍尹致秀。
南性敎,以內醫院都提調意啓曰,每於入診時,有醫官領率之任,見今秩高之人乏少,或有曠闕之之弊,事體極爲未安。堂上醫官卞宗浩,特加一資,使之從便擧行,內鍼醫見無堂上人,議藥同參堂上,亦甚苟艱,鍼醫李儀臣,同參金光洙,一體加資,世醫子孫之筵稟後御醫差下,亦多已例,內醫方夔鏞,御醫差下事,筵稟蒙允矣。堂上醫官卞宗浩,特加一資,鍼醫李儀臣,議藥同參金光洙竝加資,內醫方夔鏞,御醫陞差之意,敢啓。傳曰,知道。
鄭基世,以漢城府言啓曰,每年歲首,文武科生進雜科回榜人,各部搜訪報來後草記事,曾有定式矣。今年回榜人職·姓名·年歲·居住及登科年月日,別單書入之意,敢啓。傳曰,知道。
執義兪錫煥,司諫洪在重,校理金敬鉉等啓曰,噫嘻,痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可模揣,而指意肯緊,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用捨進退,斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
執義兪錫煥,司諫洪在重等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽悼,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日瘁岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則推此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃墉下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽悼,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃。附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也。而論其行己,則發跡於逆戚之門,而爲其私押之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀,敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情迹,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而及反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?時以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝。雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十五字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,七字刀割指卯日而擧事爲期云者,莫非做作妖言,煽動人心之計,而八字刀割十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,八字刀割欲輸軍糧,則轉到南陽,凡爲群凶之指使,率皆挺身而樂赴,十一字刀割將臣家將欲火攻,所營何事,店舍綢糾之言,致後丁寧和應,南中兵火之說,延壽爛熳酬酢。卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂逆之變,振古何限,而豈有如肇源之極逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心。至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤。王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學以卑微之流,賦憯慝之性,行己則巧侫,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻,痛矣。亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狼愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,兇圖逆節所由來者,久矣。特以門戶之爀舄,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已。惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,飜成怨懟,揣摩之計,專事壞亂,必欲讐視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下,乃於一初歲首,端門受朝,先擧元惡,洞諭慈聖之所悉燭,明示天討所亟行,乾斷赫然,魑魅莫逃,庶幾王章快伸,輿論痛洩,而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻,痛矣。自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡。剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。嘻噫,痛矣。亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎。渠之綢繆謀議,爛熳和應之跡,非但翰模之共,節節指的,復有晟賊之招,一一吐實,面目雖換,腸肚相接,與賊晟逆度,一而二,二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切。跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻,痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者,何譬?與晟賊而授計,其所授計者,何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二,二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退〈而〉憤惋。以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻,痛矣。亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,十一字刀割晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典。九行刀割噫嘻,痛矣。島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳,延接悖孫,率蓄妖壻,綢繆情節,掩諱不得。孟鶴述三行三字刀割島配薄勘,失刑甚大。雖以遠配諸罪人言之,李準,假托山訟之說,五字刀割李晉錫,夤緣英熙,四字刀割尹永植,作伴鶴述,十六字刀割洪稷周五字刀割鄭基元十九字刀割遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻,痛矣。世變層生,亂逆何限,而豈有如今番捕廳諸賊之至憯絶悖者乎?噫彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕,千剮無惜之罪。至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之書,作此窮天地亘萬古所無之逆變者,思之膽掉,言之髮豎。如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊,妖如此賊,未加肆市之典,而誅止其身,戮不及孥,則其可曰國有三尺乎?聖批若曰固當以大逆議律,則此賊之爲大逆,旣已洞燭之矣。又若曰律後加律,實關格例,臣等竊以謂振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。答兩司曰,不允。李承憲事,勿煩。
執義兪錫煥啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕拱,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政壞損,輿憤益激。請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。答府曰,不允。
司諫洪在重啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。新除授持平朴文鉉,時在慶尙道大邱地,請斯速乘馹上來事,下諭。答院曰,不允。下諭事,許遞。
戶曹判書金學性疏曰,伏以,臣伯父之喪,今已三個月矣。窆襄之期,隔在不日,幽明之際,臨壙一訣,在臣情理之不容已者。相距五十里之地,不過數三日之間,而格外由單,義分之所不敢出也。玆敢不避煩屑,猥控情實,伏乞聖慈,俯垂恩諒,特許往來之暇,俾伸至切之私,臣不勝千萬顒祝之至。臣無任云云。答曰,省疏具悉。所請依施。
己酉正月初十日辰時,上御誠正閣。藥房入診,大臣·備局堂上引見入侍時,都提調朴晦壽,提調金學性,副提調洪鍾應,假注書南鍾順,記事官徐翼輔·南秉吉,待敎尹滋悳,假注書趙秉學,事變假注書李鍾灝,左議政金道喜,行知中樞府事金蘭淳,行上護軍李若愚,行大護軍徐左輔·任聖皐·李景在,知中樞府事李應植,禮曹判書李啓朝,刑曹判書尹致秀,行護軍徐相五,校理金敬鉉,執義兪錫煥,司諫洪在重,以次進伏,醫官秦慶煥·卞宗浩·卞鍾鉉·黃道淳,進伏楹外訖。上曰,史官分左右。道喜進前奏曰,朝氣猶寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。晦壽曰,醫官來待,使之入診乎?上可之。慶煥等以次診候訖,退伏楹外奏曰,脈候左右三部調均矣。上曰,醫官先退。晦壽曰,桂薑君子湯,連爲進御乎?上曰,連爲進御,而自昨日,加厚朴一錢服之,終有滯祟矣。晦壽曰,滯候似緣虛冷而然矣。上曰,似然矣。晦壽曰,伏聞橘皮煎湯,曾已進御,然乎?上曰,昨年進御矣。晦壽曰,橘皮煎湯,若適於進御,則當爲進御,而此是過熱之劑,如至屢劑進御,終涉未安矣。上曰,然矣。晦壽曰,湯劑當於後日次議進矣。上可之。上曰,次對爲之。道喜曰,歲籥載新,景籙滋至,此正我殿下維新厥德,維新庶政之會也。臣誠慶忭萬萬,而惓惓愚忠,玆有獻焉,庸寓新年之禱。臣於頃者,叨陪講席,獲覩進講論語,論語中一字一句,何莫非師法之資,而無以遍擧,請就一二句仰陳。開卷第一章曰,學而時習之,蓋學而不習,則徒有學之之名,而無學之之實。故程子則曰時復思繹,謝氏則曰無時不習。從其理義邊說,則程子之訓切矣,措諸事爲上說,則謝氏之言得矣。習之於學,若是乎爲喫緊工夫也。殿下之於學,其可謂習乎否乎?臣則曰未也。伏願克體聖訓,參互兩先儒之說,益懋時習之工焉。道千乘之國章曰,節用而愛人,蓋用出於民,故節於上,則民自裕於下矣,不節於上,則民自困於下矣。苟非直取諸民而爲此用,則節與不節,似或無關於民,而譬如竭上流而漁之,則其無噞喁於下澤乎。此所以節用,則自底於愛民,愛民則不容不節用也。殿下之於愛民,乙丙宵旰,恤恤憧憧,可謂摯矣,而民生之困瘁日甚,臣未知其何故也。伏願益勉節用之方,以究愛民之實焉。此二句僅十箇字耳,苟推其極,堯·舜無以尙諸,斯誠論語中切要之工,伏願懋哉懋哉。上曰,所陳甚好矣。時習節用,尤爲切實於目今,豈不銘念?出擧條道喜曰,卽見統制使金健啓本,則以爲營下閑山島,介在嶺·湖,最爲要害,只以營校守防,備虞疎忽,守防將改稱別將,召募軍卒,成一鎭堡,營校中自辟擇送,實合便宜。海島設鎭,不可無船,以龜船將兼帶擧行,龜船留泊於營下,龜船所屬兵船一隻,移置本島,臨操赴會,鎭將料布,校卒給代及修建廨宇等事,自本營從長措處事,請令廟堂稟旨分付矣。閑山島,臣於昔年,一經其地,而實是海防之門戶,水寨之保障,萊府之金井,完營之南固,旣有自辟差送之規,則帥臣此論,實有意見,移置兵船,更無創新之弊,將卒料布,廨宇修建,不煩經費,自有措處之道云。設鎭之方,竝許依狀請施行,何如?上曰,海防要衝之地,只以營校守防,甚涉疎忽,設鎭甚好。依狀請施行,可也。出擧條上曰,卿於閑山島,何由見之乎?道喜曰,臣先父臣該道監司時,往見之矣。道喜曰,先正臣文正公宋時烈家,近無官享,在前朝家崇報之擧,每有記念特施之例矣。其祀孫司僕寺僉正宋宗洙,相當守令隨窠差擬之意,分付銓曹,何如?上曰,依爲之。出擧條道喜曰,副摠管李應緖,當爲追榮,而所後家,則前已贈職矣。在前如此之人,許令移施於本生家,已例爲然。奉化縣監崔虎文,已經侍從,聞其所後家,則無推恩處,而其本生父,年滿七十云。此亦依已例,竝許移施,何如?上曰,依爲之。出擧條道喜曰,登科十年人,依定式陞六之意,分付銓曹,何如?上曰,依爲之。出擧條道喜曰,工曹判書李嘉愚,大護軍徐箕淳,吏曹參判趙秉駿,竝備堂還差,趙秉駿,仍察湖西句管,何如?上曰,依爲之。出擧條道喜曰,法司堂上中,聞有呈告之人云。詞訟劇地,不宜久曠,許遞,政官牌招,開政差出,何如?上曰,依爲之。出擧條道喜曰,日前德音誕降,有諸道舊還十萬石蕩減之命,此實廣慶覃恩之盛典也。其在瞻聆,孰不欽仰攢祝?第舊還或有或無,排俵不等,未足爲均惠之道,亦何强其所無,以啓濫冒之弊乎?蓋反逋排捧之本不入於舊還者,以其徵捧有限,初不擧議於似此之時。至於流絶還,無可捧之路。故曾於辛丑曁丁未,亦因慶會,蕩還有命。西北·京畿三數邑流絶未捧,筵奏許蕩。此雖非旁援爲例之事,第於畿邑,切有憂悶者,利川前府使金喆淳欠逋未捧八千餘石,尙載還案矣。該倅旣經勘律,身故亦已年久,指徵無處,便屬舊還,糴法之蕩然,已無可言。然而與其徒擁虛簿,無寧方便善處。金喆淳逋穀,就此特蕩,其餘數,分排於諸道舊還,何如?上曰,依爲之。出擧條道喜曰,還穀請減,極涉難愼,而係是逋穀,故敢此筵稟矣。上曰,大臣就座。鍾應曰,諸宰奏事。蘭淳等以次奏曰,無所奏矣。鍾應曰,臺諫所懷奏之。錫煥等進前奏請三司合啓。上曰,退去臺廳,傳啓,可也。錫煥起伏奏曰,臣以無似賤品,厚蒙恩渥,絲毫蔑效,愧懼恒切,今旣夤緣登對,得借方寸之地,區區所懷,竊有所仰達者矣。臣於年前待罪玉署時,適値賓對而登筵,以講學一事,因大僚所奏,臣亦有一言仰勉,至伏承體念之批旨,纔已筵退,召對有命,同朝相慶,咸仰大聖人翕受之美,好學之盛,而至若微忱之欽誦攢祝,尤倍餘人。三晝之接,隻日之對,謂將繼此而毋或間斷矣。伊後講對之停閣,不止於一日二日,而奄爲經歲閱月之久,下情益不勝萬萬悶鬱之至。見今和煦漸舒,寸陰宜惜,特推伊時奮發之聖志,克副群下顒祝之至願,亟開講筵,頻賜召接,經經緯史,念念孜孜,另懋眞積之效焉。上曰,所陳當留念矣。出擧條在重起伏奏曰,臣以謏聞蔑識,厚蒙恩造,猥廁言事之列,無足以仰裨聖德之萬一,而第有區區所懷,敢此仰達矣。竊伏念自古歷代之治亂興替,亶在於賢才之進退,言路之通塞。故唐堯之野無遺賢,嘉言罔伏,殷湯之立賢無方,從諫弗咈,皆所以爲致治興隆之本也。方今聖明在上,銳意圖治,實大有爲之會也。山林之中,巖穴之間,豈無窮居讀書,宿抱經綸之士乎?今若禮以招延,置之左右,日與討論經史,咨訪治道,則聖德之益明,國政之益修,此不過一轉移間事耳。蓋國之有人才,猶人之有元氣,國之有言路,猶人之有血脈。元氣不行,而血脈不通,則人將受病,而猝難救藥矣。方今三元泰來,庶政鼎新,而急先務,莫切於招儒賢開言路,而實爲今日對症之劑也。伏願殿下,益加澄省焉。上曰,所陳當留念矣。出擧條鍾應曰,玉堂所懷奏之。敬鉉進前奏曰,臣卽一空空無用之物也,積被聖恩,濫竊科第,于今八年,而待罪下邑,旋又遭艱,未嘗一日昵侍於講討之筵。今幸猥廁橫經之列,榮感之私,到底冞極,而咫尺嚴威之下,今始初進,則心志惶怯,言辭訥澁,其於啓沃論思之際,茫然不自省覺,而第有區區所懷,只在於聖學之勉勤而已。向者奮發聖志,不遑暇息,日以晉接講官,爲急先務,伊時匪徒在廷臣僚,擧皆歡欣,臣遙守西邑,日聞閭巷之言,則桑樞甕牖之下,愚儒蒙士,咸曰方今聖上好學,吾儕其敢不學乎?因與家誦而戶讀,一以誠勤,不待勉而自勉,此實臣之所目覩也。至於八域之士,無不皆然,上行下效之實,速於置郵而傳命,於斯可以觀矣。臣竊自以謂聖學之集大成,無愧於殷宗之時敏,復覩於周王之日就,曾未幾何,旋或間斷,至于近日,罕見召接之儀,經筵之臣,徒然備數,汗漫輪直而止。故相臣張維所謂玉堂如冊書吏者,殆近之於是,中外之缺望,其當如何?伏念我殿下,以堯·舜之姿,效堯·舜之治,而獨於學問,尙遲光明之域,臣竊惑焉。未敢知殿下於燕濩之中,所以溫繹而泛覽者果何書,而臣以謂一開召對,勝於燕居百讀。故國朝經筵之規例,有朝晝夕三講之設,間有召對別講之課,此皆亶出於無或間斷之義也。且帝王之學,不以間斷爲貴,則念念孜孜,寸陰當惜。若俟閑暇之時,則政令事爲之煩,殆無一日講學之暇矣。今則冬寒已過,春和漸暢,伏願殿下,繼自今頻接召對,終始典學,無或間斷,則八方人士,又將興起,躋一世於文明之域,豈不盛哉,曷不休哉?此臣所以區區之望也。上曰,所陳當留念矣。出擧條晦壽曰,藥院提調金學性,有不得已之實故云,今姑許遞,何如?上曰,依爲之。出擧條晦壽曰,每於入診時,有醫官領率之任,見今秩高之人乏少,或有曠闕之弊,事體極爲未安。堂上醫官卞宗浩,特加一資,使之從便擧行,何如?上曰,依爲之。出擧條晦壽曰,世醫子孫之筵稟後御醫差下,亦多已例,內醫方夔鏞,御醫差下,何如?上曰,依爲之。出擧條晦壽曰,議藥同參金榘·安光杓,術業頗精云,待令差下,何如?上曰,依爲之。出擧條晦壽曰,內鍼醫見無堂上人,議藥同參堂上,亦甚苟艱。鍼醫李儀臣,同參金光洙,一體加資,何如?上曰,依爲之。出擧條上命史官就座,仍命退,諸臣以次退出。
上在昌德宮。停常參·經筵。
未時,太白見於巳地。
南性敎啓曰,明日召對,取稟。傳曰,停。
沈承澤啓曰,行大司憲李魯秉,執義兪錫煥,掌令任百淵呈辭,金秉燮未肅拜,持平曺錫輿未署經,一員未差。監察茶時之意,敢啓。傳曰,知道。
南性敎啓曰,右承旨鄭基世,今日不爲仕進,卽爲牌招,何如?傳曰,允。
又啓曰,假注書南鍾順,身病猝重,勢難察任,今姑改差,何如?傳曰,允。
南鍾順改差,代以成載瑗爲假注書。
檢閱南秉吉書啓,臣於本月初十日辰時量,以東·南·北郊諸壇摘奸事,敬奉聖敎,馳往風雲雷雨壇奉審是白乎尼,階砌·曲墻及紅箭門,壇上下莎草,俱爲無頉是白遣,仍詣雩祀壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣漢江龍壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣司寒壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣馬祖壇奉審是白乎則,階砌·曲墻及紅箭門,壇上下莎草,俱爲無頉是白乎旀,以日暮止宿,十一日平明,馳詣先農壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣先蠶壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣祈雨壇及厲壇奉審是白乎則,階砌·曲墻及紅箭門,壇上下莎草,俱爲無頉是白乎所,仍爲復命之意,敢啓。傳曰,知道。
徐相敎啓曰,吏曹判書趙鶴年,參判趙秉駿,參議洪說謨三牌不進推考傳旨及禁推傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日四牌,何以爲之?敢稟。傳曰,更爲牌招。
以吏曹參議洪說謨三牌不進禁推傳旨,傳于沈承澤曰,分揀。
徐相敎啓曰,吏曹參議洪說謨,旣有分揀之命,一體牌招,何如?傳曰,允。
有政。吏批,判書趙鶴年,參判趙秉駿牌不進,參議洪說謨進,右副承旨沈宜冕進。啓曰,判書趙鶴年,參判趙秉駿竝牌招不進,小臣獨政未安,何以爲之?敢稟。傳曰,只出緊任。以金畯爲持平,李羲發爲刑曹判書,李經在爲刑曹參判,徐英淳爲左尹,黃浩民爲右尹,金學性爲知義禁,徐左輔爲內醫提調,幼學崔尙遠今超通政,侍從臣前持平崔虎文本生父移施加資事,承傳。
行判書趙冀永,參判徐戴淳病,參議金祖欽入直進,參知韓兢人病,同副承旨沈承澤進。以姜德聖爲長山別將,護軍金鍏·徐憲淳·任百經,副司直朴文鉉,副司果金達淵·金璉五·白文振,以上竝單付。
以右承旨鄭基世牌不進罷職傳旨,傳于沈承澤曰,只推。
沈承澤,以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
又以備邊司言啓曰,諸道及總營春操行否,竝請稟處矣。春秋講武,卽應行之務,而邇來停閣,無修明之擧,其在克詰之義,固宜及今而行。第念慶科當前,式科相値,此時徵調,實屬軫念。今春八道·四都水陸諸操巡歷巡點,竝姑停止。至於官鎭門聚點,苟能繕械有方,宜與行操無異,以此申明嚴飭,使之着意擧行,堤堰處移點完役,各樣都試,按例設行之意,竝爲分付,何如?傳曰,允。
上在昌德宮。停常參·經筵。
徐相敎啓曰,明日召對,取稟。傳曰,停。
沈宜冕啓曰,行大司憲李魯秉,執義兪錫煥,掌令任百淵呈辭,金秉燮,持平金畯未肅拜,曺錫輿未署經。監察茶時之意,敢啓。傳曰,知道。
備忘記,羅州營將趙秉善下直,長弓一張,長箭一部,片箭一部,筒兒一箇賜給。
沈宜冕啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,香室入直,所重何如,而入直官員權世祜,無難空番,擅自出去,晩後入來,事未前有,萬萬驚駭。所當重勘,而本院請推之外,無他可施之罰,何以爲之?敢稟。傳曰,令該府拿問嚴勘。
沈宜冕,以兵曹言啓曰,今正月十二日卯初一刻十分立春正月節,改火進上時,宗廟署·社稷署·永禧殿·永寧殿·徽定殿·景慕宮·敏祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹〈言〉啓曰,今月十五日,一內禁軍番次矣。該番將金鎰,身病猝重,無望供職,呈狀乞遞。改差,其代,依承傳口傳擬入,何如?傳曰,允。
兵曹口傳政事,以韓仁植爲內禁衛將。
上在昌德宮。停常參·經筵。
沈宜冕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐相敎啓曰,明日召對,取稟。傳曰,停。
沈宜冕啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
洪鍾應啓曰,行左承旨南性敎,右承旨鄭基世,今日不爲仕進,竝卽牌招,何如?傳曰,竝許遞,前望入之。
沈宜冕啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
備忘記,礪山都護府使崔弘德,長淵縣監申義恒,乫波知僉使洪天用下直,各長弓一張,長箭一部,片箭一部,筒兒一箇賜給。
徐相敎啓曰,知義禁金學性,左尹徐英淳,右尹黃浩民,除拜後過三日不爲出肅,竝依定式推考警責,仍卽牌招,何如?傳曰,允。
承旨前望入之,尹致定·趙熙哲落點。
沈宜冕啓曰,新除授右副承旨趙熙哲,卽爲牌招,何如?傳曰,允。
傳于沈宜冕曰,右副承旨許遞,前望入之。
承旨前望入之,金愼根落點。
沈宜冕啓曰,假注書趙秉學,身病猝重,勢難察任,今姑改差,何如?傳曰,允。
趙秉學改差,代以李徹宰爲假注書。
李徹宰在外,代以李晩運爲假注書。
沈宜冕啓曰,行大司憲李魯秉,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,正言崔斗錫,執義兪錫煥,掌令金秉燮·任百淵,持平金畯牌不進罷職傳旨,傳于沈宜冕曰,只推。
徐相敎,以承文院都提調意啓曰,院寫字官前銜李基天·劉錫祜·金洪祖·李晉圭·廉羲榮·林漢雋·李基洽·金重熙·劉漢基·白有榮·趙弘鼎陞實代,肄習李仁模·崔仁植·李商桓·金孝源·崔淳·金義圭·李完懋·林鴻植·金垠·丁始夏·韓應勉,依例陞補,付軍職冠帶常仕,童蒙崔在禧·崔在祜·金七童·金七億·金喜吉·金福吉·彭喜成·皮秉鶴·趙基容·劉漢佑·朴致鉉,筆才頗成就之望,屬于本院肄習,使之鍊業,何如?傳曰,允。
左尹徐英淳疏曰,伏以臣,偏蒙洪造,再膺藩寄,而於關東,則感激尤別焉者。以臣父母回巹之年在邇也,故仰戴推孝之德意,將遂洗腆之私情,於是乎雙奉板輿,詑榮全省,眷累咸聚,惟日攢祝。緣臣積殃在躬,過福召災,致使老父客館淹病,醫藥眛方,竟未回陽,惠養之所,翻成讐地,飾慶之計,反齎至恨,而隻身莫分於將母,縷命苟延於反櫬,人事變邅,一至此甚,慟冤弸塞,于何其極。爲子盡職,已斷今生,追省罪戾,理宜滅絶,而轉眄之頃,奄及三霜,祥禫遞畢,巾裳寖吉,廓然憑依之靡所,胡乃冥頑之如斯,撫形影而增悼,無面目之可顯,何忍以不死餘喘,自同平常,亦豈有毫末宿戀,復存榮塗?聖恩雖極於記簪,私心難强於彈冠,而顧臣衰醜之狀,固不敢煩陳,最臣偏母,年迫八耋,喪威以來,疾症遂痼,氣息恒在綿綴,轉側輒須扶將,而臣有二弟,一則不幸蚤圽,一則出爲人後,故臣獨在傍,未容暫曠,似此情地,殆所罕倫。噫,臣之逖違禁闥,歲月滋久,區區戀結之忱,豈不欲復覲耿光,而其奈至情所迫,若眛義分,萬萬無離捨病側,奔走供職之道,何哉?玆敢披瀝肝血,仰瀆崇聽,伏乞聖慈,俯垂愍惻,特許臣任便救護,俾終餘年,無添不孝之罪,則臣當矢心隕結,期以他生,竊附移忠之願焉。臣無任云云。答曰,省疏具悉。卿其勿辭行公。
上在昌德宮。停常參·經筵。
未時,太白見於巳地。
徐相敎啓曰,明日召對,取稟。傳曰,停。
沈宜冕啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
傳于徐相敎曰,禮房承旨馳詣宗廟·徽定殿·景慕宮,奉審摘奸以來。
沈宜冕啓曰,正言崔斗錫,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
沈宜冕啓曰,行大司憲李魯秉,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于沈承澤曰,只推。
徐相敎,以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
沈宜冕,以備邊司言啓曰,卽見京畿監司金箕晩狀啓,則備陳本道儲置加下許多排比不足之狀,仍請今春四分一裁減條,特爲還寢事,令廟堂稟處矣。災減旣係典則,申式不容違越,有請輒施,固所難愼,而第念本道策應漸繁,塗抹無路,昨冬矯救,旣出於迫不獲已,則到今事勢,尤難責之以常例,依狀請特爲許施之意,分付惠廳,何如?傳曰,允。
義禁府啓目,香室官員權世祜原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
正言崔斗錫疏曰,伏以,臣素以遐鄕庸陋之姿,猥忝淸朝耳目之任,夤緣事機,粗伸叩謝之忱,而每違召牌,徒切悚蹙之私。第伏念臣父,今年爲七十有三,而素患痰癖之症,重以衰癃之疾,筋力常在凜綴,轉側必須左右。卽接家信,際玆寒暖之節換,又此宿痾之益肆,促臣歸視。臣自聞此報,方寸煎迫。玆敢忙陳短章,徑尋鄕路,伏乞聖慈,俯垂諒察,亟遞臣所帶之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
副修撰沈宜元疏曰,伏以臣,至庸愚極謭劣之常品賤調,偏蒙我殿下不世之恩,策名以來十數年間,三司華貫,左右兜攬,涯分已踰,愧懼常切。且況兄弟通籍,淸切邇班,聯翩出入,門闌盈盛,隣里艷慕,每奉華誥,只有感泣攢祝而已,夫安有一分餘願,若昧知足之戒,而惟以臣,家本淸貧,不能便養老父母,爲區區私情之所自悲矣。噫,榮養父母,卽人子之所大願也。古人所以奉檄而喜者,將以官廩養親之爲榮爾。臣父母之年,俱迫七旬,飽煖則肉帛之是資,而麤糲猶未辦焉,疾病則藥物之所須,而菽水亦多闕焉。況又家注在鄕曲,身寓京師,遊宦時多,歸養時少,産業之微,而不能幹蠱,簪紳之具,而乃及貽憂,凡在子職,百無一稱,臣情到此,亦云慼矣。臣抱此至願至懇,徒懷嚴畏,未卽呼籲於孝理之下,而桑楡之景易邁,烏鳥之情莫伸,則借使臣,雖致後日千鍾之祿,不若此時斗邑之捧。玆敢不避猥越,仰瀆崇嚴,伏乞聖明,俯垂矜諒,特命選部,許畀一縣,俾遂專城致養之願,則臣父母餘年,莫非我殿下賜也。臣雖糜粉,何以仰報聖恩之萬一也哉?臣無任云云。省疏具悉。疏辭下該曹,稟處。
上在昌德宮。停常參·經筵。
未時,太白見於巳地。
藥房提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
沈承澤啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
沈宜冕啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
洪鍾應啓曰,行左承旨尹致定,右承旨金愼根,左副承旨徐相敎,今日不爲仕進,竝卽牌招,何如?傳曰,允。
沈宜冕啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
備忘記,鍾城都護府使李熙永下直,長弓一張,長箭一部,片箭一部,筒兒一箇賜給。
以江原監司朴容壽狀啓,高城郡民家失火事,傳于沈承澤曰,聞甚矜惻,元恤典外,別加顧助,結構奠接之方,令廟堂措辭,分付。
又啓曰,行大司憲李魯秉,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于沈承澤曰,只推。
以右承旨金愼根,左副承旨徐相敎牌不進罷職傳旨,傳于沈承澤曰,只推。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
吏曹啓曰,粘連,觀此弘文館副修撰沈宜元上疏,則以爲臣父母之年,俱迫七旬,而麤糲未辦,菽水多闕,桑楡之景易邁,烏鳥之情莫伸,伏乞聖明,特許一縣,俾遂專城致養之願亦爲白有臥乎所,沈宜元家貧親老,菽水難繼之狀,卽通朝之所共知,許卑一邑,俾遂便養之願,允合於孝理之政是白乎矣。經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
未時,太白見於巳地。
沈承澤,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈承澤啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,行都承旨洪鍾應,行左承旨尹致定,右承旨金愼根,左副承旨徐相敎不爲仕進,右副承旨沈宜冕式暇出去,院中只有臣一人,伴直無人。左副承旨徐相敎,所當牌招,而拘於廳規,不得請牌,何以爲之?敢稟。傳曰,牌招。
傳于沈承澤曰,左副承旨·右副承旨竝許遞,前望入之。
承旨前望入之,沈熙淳·趙然昌落點。
沈承澤啓曰,伴直無人,新除授右副承旨趙然昌,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨趙然昌牌不進,伴直無人。新除授左副承旨沈熙淳,所當牌招,而拘於廳規,不得請牌,何以爲之?敢稟。傳曰,牌招。
以慶尙監司金大根狀啓,密陽府民家失火事,傳于沈承澤曰,聞甚矜惻,元恤典外別加顧助,結構奠接之方,廟堂措辭,分付。
沈承澤啓曰,行大司憲李魯秉,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于沈承澤曰,只推。
以右副承旨趙然昌牌不進罷職傳旨,傳于沈承澤曰,只推。
沈承澤啓曰,總衛大將徐喜淳疏批許施事,命下矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,總衛大將,訓將兼察事,命下矣。兼察總衛大將李應植,卽爲牌招聽傳敎,何如?傳曰,允。
備邊司,總衛使柳相弼·金煐·任聖皐。
傳于沈承澤曰,本營制置,卽壯營舊規也,而甲兵錢穀之只使大將專管,非徒事務之浩煩,實是事例之未遑。自今餉色提調一員,依壯營例,令該曹備擬差出,句管錢穀,大將則例兼軍色提調,句檢甲兵事,分付。
傳于沈熙淳曰,政官牌招開政。
沈熙淳,以兵曹言啓曰,五衛將金慶昌,忠翊衛將張雲鶴,文臣兼宣傳官金輔鉉,俱以病難供職,呈狀乞遞,竝改差,何如?傳曰,允。
又以兵曹言啓曰,諸道權管,雖無謝恩下直之節,歷辭本曹堂郞,法例卽然。新除授大坡兒權管金伯源,得除之後,不爲來現,替人受帖,任自下往,朝綱所在,不可仍置。罷黜,何如?傳曰,允。
義禁府啓目粘連,向前權世祜亦,莫重禁直,擅自離次,其在法意,無以參恕,以此照律,何如?判付啓依允。
判敦寧徐憙淳疏曰,伏以臣,以材則樗櫟之散也,以質則蒲柳之衰也,厚沐洪渥,謬被任使,前後匪據,非止一再,而義在殫竭,則不爲循墻之恭,懇暴情實,則輒蒙褫鞶之恩,惟思報效,益懷感激。至若最無當大不堪,而淹歷歲月,未蒙體諒者,今臣所帶總衛之任是已。臣於是任,丐解者累矣。始請不獲,則猶諉之試可,旣而試之蔑效矣。繼籲未準,則亦猶曰勉或可及,今則勉又不得矣。臣之受符,歲已再周,而夷考其績,營壘卒乘,有一緣臣而修擧者乎,號令約束,有一緣臣而申明者乎?鈐轄之制,悉仰親裁,節目之間,全藉聖誨,每自循省,無往非罪,雖聖度涵容,偏賜眷庇,及其紕繆日積,僨誤大至,則至慈之天,亦無以終始曲貸也,審矣。況臣宿疾,已成貞痼,不任供劇,日月之明,庶或鑑燭,而自近以來,氣與齒衰,病隨日添,每經一番勞役,輒增一層形症。以今見狀,殆若不幾何而凘盡,此臣所謂勉又不得者,而在聖明,亦宜有以矜閔之矣。且臣兼管惠局之任,雖異筋力奔走之事,司會之地,專藉精神,而臣之所苦,最在痰眩,昏瞀之症,無時發作,簿書之煩,渾不省緊漫,金穀之數,略未能領會,則戎政國計,其重等耳,豈可任他瘝曠,坐待狼貝而莫之恤也哉?玆敢冒犯瀆擾,仰徹崇嚴,伏乞聖慈,將臣所兼兩任,竝賜鐫免,俾公而無敗事之虞,私而獲調息之安,不勝大願。臣無任云云。答曰,省疏具悉。所辭戎垣之任,今姑許施,而至於惠局,非奔走筋力之職,卿其勿辭察任。
知敦寧李光正疏曰,伏以,我明敬文仁光聖隆禧大王大妃殿下,寶齡彌邵,周甲載臨,賀三元之佳節,祝萬壽於無疆,邦籙暢休,聖孝增光,惟天爲大,此慶如之,歡聲協氣,洋溢區宇,臣亦外從跛躄之列,不勝蹈忭之忱。仍伏念臣,癃淹床笫,歲已四朞于玆,飾巾俟符,日月爲常,公私大小,人事都絶,殆天所廢,無地自效,有臣如此,生不如死。臣本門地單寒,徒籍先蔭,厚被國恩,獲世其祿,至于臣兄弟子姪,後先登顯,遂爲儕輩所稱艷,而況臣不才,猥躋崇秩,外內任職,無往非辜,每自省檢,秪懷慙懼。乃玆歲元,以臣之子官忝侍從,稽典推恩,又加級爲崇祿大夫,分愈濫矣,榮莫極矣。顧何敢毫末餘戀,重有希望,復煩干求,而第臣之區區所大願,則抑有一焉。卽以臣病與情,而乞骸之計,與心自誓,積有年矣。臣請眛死而陳之。蓋臣病沈膏肓,技竭刀圭,最是脚部全痿,乍起欲仆,近又言動視聽,罔不爲病,症樣畢著,瞇瞶朽鑠,茫未省事,今日之不逮前年,又萬萬矣。若責之以復作平常人冠巾樣子,則非可議也,此其病之可退一也。所以如是也,故比年凡朝會享禮,不能爲役於筋力奔走,拜跪登降之地者,固已通朝之所見諒,而亦庶幾聖明之所畢燭也。今臣所帶,尙有敦府一銜,散秩養閒,無異謝事,則臣又何苦爲占便之私,而了無一事猷爲,名徒廁於朝籍者,不啻如鳧雁於江湖也。猶且淟涊低回,不知所以自處,廉隅道理,未應如此,於是乎朝家之於臣,宜亦審有以處之矣。此其情之可退一也。記曰大夫七十而致事,自其疆仕而言,則人臣服官,不過三十年,蓋以筋骸耳目,一切凋耗,不可任事故也,此所謂禮之大防也。且臣犬馬之齒,已準懸車之期,今其年之可退又一也。夫以病情求退者,有一於此,尙或爲說,故蓋多年未至而乞其身,有或階三品而得此恩者,歷數近古,殆指不勝樓,此先輩名碩所以輒蒙優禮之典,而未嘗以分義之嚴,而竟自阻,雖以君上之尊,而亦不能止也,豈其下之不敢强而强之,上之不可許而許之者乎?特惟義是視耳。然則若臣之病與情與年之爲三可退者,尤無待乎知者而決也,明矣。噫,臣之從官本末,常冒懷祿之恥,曾無辭榮之節,矧今遭際聖明,治敎方隆,但願須臾無死,思見德化之盛者,彝情也。惟斷斷苦心,卽欲其及此殘齡之未盡,身無所縻,隨分飮啄,而非如古昔告老者之長往遐遯而不返也。儻蒙仁天保養休息,得延幾年,則庶或可以依近京輦,時節慶禮,謹奉朝賀,粗伸微忱,歌詠聖澤,無枉其餘生而已,雖退猶進,雖死無憾。伏惟我殿下,天地於臣,父母於臣,臣亦今日生成中一物耳,安敢不以疾痛之號,仰冀聖慈之矜諒乎?玆敢瀝血齎誠,冒瀆宸聽,伏望天地父母,特察由中匪飾之情,俾遂守分知止之願,則臣生死隕結,敢忘必報之圖。臣無任云云。答曰,省疏具悉。引年休致,雖是禮經,許退耆舊,何忍遽爾?屢日思惟,終有缺然,所請不允。
戶曹參議金德喜疏曰,伏以臣,卽天地間一僇人耳,大質已虧,永絶息補之望,擧體都汙,更無湔滌之理,負累訟愆,屛伏田廬,夫豈有一分當世之念哉?不自意聖度天大,曲加甄收,除旨聯翩,至於今玆而極矣。臣誠感淚交逬,繼之以震悸恧蹙,罔知所以自措也。仍伏念灣府之任,卽邊門之重寄也,西鑰之所管轄,北幣之所委輸,其俗則刁詐而善謗,其民則趍競而喜軋,雖以綜明能幹者居之,鮮不玷名而敗身,況不肖無似之如臣,儱侗昏謬之如臣者乎?始旣不能量己而受任,終又不能望風而解綬,此皆臣罪,敗固宜矣。第其繡啓臚列,極其狼藉,骫法不經,明有指的,循私黷貨,若有眞贓,而究竟結之曰官實不知,此誠過於忠厚,回護掩覆,以明其別有知者,而其實則活畫出一箇木偶人耳。苟如是也,臣是主畫諾者歟,但坐嘯者歟?知之固罪,不知亦罪,臣無容置辨,以傷事體,而雖於不知之中,亦不無一二所知,則不敢不略陳梗槪,竊附無隱之義也。噫,捐廩賑濟,荒政之所當盡心焉,而自辦無多,臣實內恧,執此爲罪,唯當拜受之不暇。至於賑濟時穀貸而錢償,卽通行之規,而臣固知而行之,不自知其爲罪也。若謂以此牟利,實少自辦,則臣不知其說也。旣賑則穀皆入於賑矣,旣償則糴皆還於民矣,雖欲利之,而於何得贏乎?至若任賂之說,言之醜也,何忍多辨?此皆臣滄浪之取。苟使臣克淸克明,無疵可指,則此言奚宜至哉?大抵人臣負贓汙之罪,律以常憲,合置何辟,而聖朝寬大,特屈刑章,薄竄僅止於沿湖,恩宥未滿於帀期,是豈臣始思之攸及也?曾未幾何,復蒙收錄,使之齒於人數,而不忍其終棄於世,恩至渥矣,德至厚矣,生死肉骨,何以喩玆?此臣所以哽塞隕結,不知死所者也。然而一犯肥己之誚,遂爲終身之滓,雖以造化之功,難噓已燼之灰,雨露之仁,莫潤旣朽之蘖也。抑臣至痛在心,死無以自贖者,在國而爲辜恩之臣,在家而爲忝先之孫耳。臣早失父訓,惟臣兄之敎迪,是循是奉,用爲藉手事君之資,而臣之將西也,執手而誡之曰,避利如避膩,毋辱我家聲。其兄則諄複如此,其弟則一切反是,世之持淸議者,將謂斯何?旣無以抗顔於家,又無以呈面於人,況可與淸朝士大夫,彈冠束帶,頡頏於班行之間乎?跼高蹐厚,窮無所歸,唯有永矢自靖,杜門屛廢,歌聖澤於沒齒,報佛恩於來生,臣固計之熟而決之,審矣。伏惟我殿下,天地於臣,父母於臣,曲遂其願,而無枉其性,則從玆以後,未死之日,皆我殿下所賜之恩也。玆敢罄暴衷懇,冒死哀鳴,伏乞聖明,矜之諒之,將臣新授職名,亟許鐫改,下臣司敗,以治臣逋慢之罪,仍命選部,永刊仕籍,俾得以嚴大防而安私分,不勝大願。臣無任云云。省疏具悉。往事不必追引,止謗莫如無辯,爾其勿辭察職。
上在昌德宮。停常參·經筵。
夜四更五更,月暈。
沈熙淳啓曰,明日召對,取稟。傳曰,停。
沈承澤啓曰,來二十一日,輪對日次矣。敢稟。傳曰,當次人受點,後日次待令。
又啓曰,合辭許久闕啓,事甚未安。除在外·末署經外,未肅拜·呈告人員,竝卽牌招,何如?傳曰,允。
備忘記,植松萬戶任致淵下直,長弓一張,長箭一部,片箭一部,筒兒一箇賜給。
傳于沈承澤曰,右承旨·右副承旨許遞,前望入之。
承旨前望入之,李繪九·韓啓源落點。
沈熙淳啓曰,新除授左副承旨李繪九,右副承旨韓啓源,竝卽牌招,何如?傳曰,允。
備邊司,總衛使改望,以李應植爲總衛使。
兵曹,總衛大將單李應植。
沈承澤啓曰,新除授總衛大將李應植,卽爲牌招,傳授命召,何如?傳曰,允。
又啓曰,訓鍊大將李應植移拜總衛大將矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,訓鍊大將,御將兼察事,命下矣。兼察訓鍊大將徐相五,卽爲牌招,聽傳敎,何如?傳曰,允。
備邊司,以任聖皐爲訓鍊大將。
沈承澤啓曰,禁衛大將任聖皐,移拜訓鍊大將矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,禁衛大將,訓將兼察事,命下矣。兼察禁衛大將任聖皐,卽爲牌招,聽傳敎,何如?傳曰,允。
又啓曰,新除授訓鍊大將任聖皐,卽爲牌招,傳授命召,何如?傳曰,允。
備邊司,禁衛大將柳相弼·金煐·洪在龍。
備邊司,禁衛大將改望,徐相五·李應植·徐憙淳。
備邊司,禁衛大將改望,以申觀浩爲禁衛大將。
兵曹,禁衛大將單申觀浩。
沈承澤啓曰,新除授禁衛大將申觀浩,卽爲牌招,傳授命召,何如?傳曰,允。
沈熙淳啓曰,吏曹判書趙鶴年,參判趙秉駿,參議洪說謨牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書趙鶴年,參判趙秉駿,參議洪說謨牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏,參判更爲牌招,何如?傳曰,允。參議只推,一體牌招。
又啓曰,吏曹參判趙秉駿,參議洪說謨再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書趙鶴年疏批未下,參判所當更請牌招,而係是一日三牌,何以爲之?敢稟。傳曰,牌招。參議只推,一體牌招。
有政。吏批,判書趙鶴年陳疏入啓,參判趙秉駿牌招不進,參議洪說謨進,右承旨沈熙淳進。啓曰,判書趙鶴年陳疏入啓,參判趙秉駿牌招不進,小臣獨政未安,何以爲之?敢稟。傳曰,只出緊任。又啓曰,總衛營餉色提調差出事,命下矣。依壯勇營例,以時任及曾經戶惠堂,通融備擬,何如?傳曰,允。以李孝淳爲兵曹參判,以徐憙淳爲總衛提調,總衛營軍色提調李應植,上護軍金熙華今加崇祿,進士回榜人,依定式加一資。
兵批,行判書趙冀永病,參判李孝淳在外,參議金祖欽進,參知韓兢人病,同副承旨沈承澤進。護軍南性敎·徐戴淳,副護軍鄭基世·金愼根·徐相敎·沈宜冕·趙熙哲·趙然昌·崔尙遠,以上竝單付。
沈承澤啓曰,行大司憲李魯秉,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于沈承澤曰,只推。
以左副承旨李繪九,右副承旨韓啓源牌不進罷職傳旨,傳于沈承澤曰,只推。
又以都摠府言啓〈曰〉,副摠管趙元錫,以武臣堂上朔試射試官,慕華館晝仕出去之意,敢啓。傳曰,知道。
義禁府照目粘連,香室官員權世祜矣本府議啓內,莫重禁直,擅自離次,其在法意,無以參恕。以此照律罪,笞五十收贖,解見任別敍,私罪,奉敎依允爲旀,功減一等爲良如敎。
上在昌德宮。停常參·經筵。
沈熙淳啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,後日次爲之。
又啓曰,御營廳將官來言,今日本廳軍兵,日次私習云矣。敢啓。傳曰,後日次爲之。
洪鍾應啓曰,行左承旨尹致定,右副承旨韓啓源,今日不爲在進,竝卽牌招,何如?傳曰,允。
又啓曰,假注書成載瑗,身病猝重,勢難察任,今姑改差,何如?傳曰,允。
成載瑗改差,代以姜蘭馨爲假注書。
李繪九啓曰,禁衛大將申觀浩,時無職名,令該曹口傳付軍職,何如?傳曰,允。
兵曹口傳政事,護軍單申觀浩。
兵曹,以許棨爲訓鍊都監中軍。
李繪九啓曰,行大司憲李魯秉,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于李繪九曰,只推。
以右副承旨韓啓源牌不進罷職傳旨,傳于李繪九曰,只推。
李繪九,以總衛營言啓〈曰〉,本營屬三鎭營束伍軍兵等今春習操,因備邊司稟處停止,只以官鎭門聚點設行,而其中有堤堰處,則依例代點赴役事,申飭之意,敢啓。傳曰,知道。
吏曹判書趙鶴年疏曰,伏以臣,抱難强之疾,引當去之義,冒干於聽卑之天,及奉批旨,諭以勿辭,豈容光之有遺,愧忱誠之未格,惶悶迫塞,若窮無歸。夫冢宰重任也,京察大役也,以此任了此役,未有不求解得解,便成銓家故事,抑以戒在久據,懼切妨賢也,以公而已爲臣必遞乃已之左契也。若其政注之到底瘢疣,壹是嗤點,明著已試蔑效之跡,此又臣必遞乃已之私義也。卽此二事,雖欲不去,不可得。且臣病狀,誠有所不得不去者存耳。臣之貞疾,風痰爲祟,內蓄而爲積聚,上升而爲眩暈,平居懍瘁,不若恒人。今焉蒲質已秋,根蒂旣固,雖外撓不至,任他調息,殆無旬日之安。臣之餘生,其將與病相終始,斯可知已。西藩水土,曾未嘗有不服之人,臣則偏受其害,浸成腹脹,懸重於石,柔且如鼓,猛投涼瀉之劑,幸免頃刻之危。然其中則土敗無餘地,對案咯咯嘔作,當枕惺惺明發。人之所以滋培元氣,得保其生者,必須水穀養精,寤寐寧神,而今臣所苦,兩皆不能矣。如是能延幾何日月,不惟臣自知甚明,醫視亦莫不爲臣而危之。此特就痼廢而言,目下證刑之種種醜穢,煩不敢枚溷崇聽,惟有缷此匪據,退伏鄕原,靖潛自適,則庶或爲桑楡之收乎。苟使一切反是,貪冒榮祿,宜去不去,以至顚踣,竟成何許貌樣?殿下於臣,蓋嘗天地而生成之,父母而顧復之,臣何忍以嚴畏之故,遂已疾痛之呼,乃自阻於終始曲遂之盛德大化也?間違政牌,莫逃逋慢之悚,而今承召命,若昧趍走之恭,以臣議臣,合置何罪?且以朝廷事體言之,決不當一任其屢違而不卽變通,以致瘝曠之過,而至於苟渝之甚也。左右思惟,重添一病,敢暴苦衷,申控崇巖。伏乞聖慈,推欲生之仁,憐濱危之喘,將臣銓銜,亟賜汰免,俾至願獲遂,仍命有司,勘臣瀆撓之罪,用警具僚焉。臣無任云云。答曰,省疏具悉。所請依施。
上在昌德宮。停常參·經筵。
未時,太白見於巳地。
李繪九,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈熙淳啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
沈熙淳啓曰,右副承旨韓啓源,同副承旨沈承澤,今日不爲仕進,竝卽牌招,何如?傳曰,允。
李繪九啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于沈熙淳曰,藥院都提調許副代,前望入之。
內醫都提調前望入之,左議政金道喜落點。
李繪九啓曰,行大司憲李魯秉,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于李繪九曰,只推。
以右副承旨韓啓源,同副承旨沈承澤牌不進罷職傳旨,傳于沈熙淳曰,只推。
沈熙淳,以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十八日,臣曹與戶曹堂上,進去奉審後,稟處,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則先農壇·先蠶壇·雩祀壇·祈雨壇·馬祖壇·漢江壇·司寒壇·厲壇,壇上及四面紅箭門,墻垣·階砌,俱爲無頉,而南壇南邊紅箭門頹仆,卽爲修改事,分付該監,而此後看護等節,另加申飭之意,敢啓。傳曰,知道。
李繪九,以兵曹言啓曰,同知中樞府事鄭鴻觀,僉知中樞府事徐國麟,俱以病難供職,呈狀乞遞。西樞雖是閑局,不可一向虛縻,新除授五衛將韓敬履·崔道哲在外未肅拜,上來間該廳番次苟艱云。竝改差,何如?傳曰,允。
判府事朴晦壽箚曰,伏以臣家,方有拘忌之疾,宜不敢以微私,輒自煩聞,而顧臣所帶藥院,職是保護,趍走有程,欲齋潔造公,則事勢終涉難便,若息偃在家,則義分尤屬未安,而明日日次,又將無以進參,虧分闕禮,冞增悚惶。玆敢薰沐具箚,據實仰控,伏乞聖明,俯賜諒察,遞臣藥院之任,以便公私,不勝幸甚。取進止。答曰,省箚具悉卿懇。卿言如此,所辭藥院之任,今姑許副。仍傳于沈熙淳曰,此批答,遣史官傳諭。
上在昌德宮。停常參·經筵。
未時,太白見於巳地。
藥房提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
沈熙淳啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
洪鍾應啓曰,行左承旨尹致定,右副承旨韓啓源,今日不爲仕進,竝卽牌招,何如?傳曰,允。
備忘記,西北僉使尹采衡下直,長弓一張,長箭一部,片箭一部,筒兒一箇賜給。
李繪九啓曰,左邊捕盜大將許棨,以文臣朔試射試官,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,卽伏見全羅左水使鄭夏應去秋冬等褒貶啓本,則邊將無一人居中居下,殊無嚴明殿最之意。推考警責,何如?傳曰,允。
又啓曰,行大司憲李魯秉,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于李繪九曰,只推。
以右副承旨韓啓源牌不進罷職傳旨,傳于李繪九曰,只推。
沈熙淳,以承文院都提調意啓曰,卽見盛京禮部咨文出來者,江界越邊今年夏季統巡官,定於五月初一日,抵頭道溝口公同會哨,預行知照,轉飭各該地方官,屆期遵辦云矣。且當依咨施行,承領謹遵之意,回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
上在昌德宮。停常參·經筵。
沈熙淳啓曰,明日召對,取稟。傳曰,停。
沈承澤啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
沈熙淳啓曰,右副承旨韓啓源,今日不爲仕進,卽爲牌招,何如?傳曰,允。
沈承澤啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,行大司憲李魯秉,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于沈承澤曰,只推。
沈承澤,以刑曹言啓曰,卽接全羅前監司洪羲錫文移,則淳昌郡定配罪人林春模限滿云矣。取考曹上配案,則春模以毆殺姦婦罪,丙午正月,徒三年定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
中宮殿誕日,大殿·大王大妃殿·王大妃殿,內閣·政院·玉堂·朝廷二品以上·六曹堂上·兩司長官口傳問安。答曰,知道。中宮殿,內閣·政院·玉堂·朝廷二品以上·六曹堂上·兩司長官單子問安。答曰,知道。
沈熙淳啓曰,明日召對,取稟。傳曰,停。
李繪九啓曰,行大司憲李魯秉,謂以有事先壠,陳疏徑行,事甚未安。原疏纔已退却矣。推考,何如?傳曰,允。
韓啓源,以都摠府言啓曰,今日入直內三廳武兼禁軍及軍兵等,當爲中日習射技放,而中宮殿誕日相値,不得設行之意,敢啓。傳曰,知道。
注書韓敬源疏曰,伏以,右副承旨臣韓啓源,卽臣之從兄也。顧臣見職,揆以公格,自在應遞。玆敢援例陳章,伏乞聖慈,俯垂鑑諒,亟許鐫改,以安私分焉。臣無任云云。省疏具悉。疏辭下該曹稟處。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以咸鏡監司朴永元狀啓,利原縣人命渰死事,傳于沈承澤曰,聞甚矜惻,元恤典外,別加顧助,如有生前身還布,竝蕩減,竝期於拯得之意,廟堂措辭,分付。
李繪九啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于李繪九曰,只推。
兵曹口傳政事,副護軍單趙秉夔。
行兵曹判書趙冀永疏曰,伏以,臣於見職,抱必遞乃已之情,有不容仍冒之病,向控血懇,顒冀兪音,萬萬非出於蹈俗崇讓,爲銓家備故事而已。誠未格天,辭不達意,批諭之下,天聽邈然,臣誠悸慄蹙隘,不知攸處也。臣今覼縷乎不可復膺之情實,則辭已窮矣,綴拾于不可自力之病狀,則言已竭矣。然而臣之所以攢手祈祝之私懇,安得不仰首鳴號,更期孚格哉?臣本聾聵冥墑,百無一取,而惟殿下,不以卑鄙,畀以本兵之重,責以銓選之事,旣不能對揚休命,又不能調劑物情,聖度寬恢,同朝忠厚,縱無䮕正之論,寧忘俟勘之心,眞所謂留一日則有一日之害,曷若早卽鐫免之爲公私兩幸耶?苦窳之不大受,理也,鉛刀之不久割,分也。臣雖欲終始嫪戀,庸可得乎?且癃痼賤疾,非不知每每瀆陳之爲悚,而殘咳危喘,與年俱加,痰壅而飮啖不化,頭眩而視聽俱瞀,寄命刀圭,冞增罪戾,以情以病,去就立判。玆敢罄暴肝膈之衷,冒塵仁覆之天,伏願聖明,曲賜照察,特遞臣所帶職名,俾重任無曠,賤分獲安焉。臣無任云云。答曰,省疏具悉。所請依施。
上在昌德宮。停常參·經筵。
沈熙淳啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓啓源啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
備忘記,滿浦僉使李熙吉下直,長弓一張,長箭一部,片箭一部,筒兒一箇賜給。
洪鍾應啓曰,吏曹郞廳來言,判書有闕,政事,取稟。傳曰,前望入之。
吏曹判書前望入之,李若愚落點。
洪鍾應啓曰,吏曹郞廳來言,兵曹判書有闕,政事,取稟。傳曰,前望入之。
李繪九啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于李繪九曰,只推。
傳于洪鍾應曰,吏兵批歲抄點下者,依例捧傳旨。
以慶尙監司金大根狀啓,密陽等邑民家失火事,傳于韓啓源曰,聞甚矜惻,元恤典外,別加顧助,如有生前身還布,蕩減,結構奠接之方,廟堂措辭,分付。
韓啓源,以兵曹言啓曰,大王大妃殿寶齡周甲望七慶科庭試文武科,來四月二十日設行事,自禮曹推擇啓下矣。武科則例有初試,而依定式分京外試取矣。吉日,令日官李秉洪推擇,則來三月十一日爲吉云,以此日擧行,而取考謄錄,則在前慶科庭試,取人之數,多寡不同,或取三四百人,或取五六百人,今番則取幾人乎?敢稟。傳曰,取三百人。
上在昌德宮。停常參·經筵。
未時,太白見於巳地。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
韓啓源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈熙淳啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓啓源啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
以京畿監司金箕晩狀啓,安城郡民家失火事,傳于沈承澤曰,聞甚矜惻,元恤典外,別加顧助,結構奠接之方,廟堂措辭,分付。
以大司諫李玄緖,司諫洪在重,獻納宋近洙,執義兪錫煥,掌令任百淵牌不進罷職傳旨,傳于李繪九曰,只推。
上在昌德宮。停常參·經筵。
沈熙淳啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,行左承旨尹致定,今日不爲仕進,卽爲牌招,何如?傳曰,允。
以慶尙左水使李寅熙狀啓,東萊府人命渰死事,傳于沈承澤曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
李繪九啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于李繪九曰,只推。
吏曹參議洪說謨疏曰,伏以,臣於見叨之職,曷嘗謂一分可堪而冒膺也哉?恩批靳許,義分是懼,縱效趍走之恭,實昧量入之誡,間因事會,亦數代斲,醜拙畢露,自顧慙恧,蹲仍荏苒,今已屢月,求解一念,豈可一日忘諸懷哉?且臣素患貞疾,痰癖也眼眚也,每當換節之交,輒增一倍之苦,內而膠痼,亘胸衝腹,外以暈眩,白晝玄花,若墜烟霧,心神惽瞀,全廢食飮,形骸徒存,此非適然過去之祟,則無望時日間奏效,以公則試可乃已,以私則病實難强。伏乞聖慈,俯垂鑑諒,亟遞臣銜,俾官無瘝而微分安焉。臣無任云云。省疏具悉。所請依施。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
又啓曰,來初一日,輪對日次,而穆陵忌辰祭正日相値,頉稟之意,敢啓。傳曰,知道。
韓啓源啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,左副承旨李繪九,今日不爲仕進,卽爲牌招,何如?傳曰,允。
韓啓源啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
備忘記,高山里僉使兪相台,神光僉使南正倫下直,各長弓一張,長箭一部,片箭一部,筒兒一箇賜給。
韓啓源啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于韓啓源曰,只推。
以左副承旨李繪九牌不進罷職傳旨,傳于沈承澤曰,只推。
沈承澤,以禮曹言啓曰,卽接全羅監司洪羲錫移文,則以爲淳昌郡鄕校聖殿,重修年久,間多滲漏,不可不及今修改,告由移還安祭香祝,自本曹啓稟下送云矣。淳昌郡鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
上在昌德宮。停常參·經筵。
未時,太白見於巳地。
韓啓源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈承澤啓曰,明日召對,取稟。傳曰,停。
韓啓源啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,行左承旨尹致定,左副承旨李繪九,今日不爲仕進,竝卽牌招,何如?傳曰,允。
韓啓源啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
備忘記,北虞候金永璞下直,長弓一張,長箭一部,片箭一部,筒兒一箇賜給。
韓啓源啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于沈承澤曰,只推。
以左副承旨李繪九牌不進罷職傳旨,傳于沈承澤曰,只推。
沈承澤,以禮曹言啓曰,卽接徽慶園令所報,則不意今日午時量,齋室堗裏,宿火隱發,火勢猛急,頃刻四繞,齋官雖董飭諸隷,萬無救滅之望云矣。間數初不區別,報辭極涉糢糊,而園寢齋室,有此失火之境,極爲驚悚。當日入番員役,令本道照律嚴處,入直官員不能審愼之罪,令該府拿問處之,何如?傳曰,允。
又以禮曹言啓曰,臣啓朝與戶曹判書臣金學性,進詣皇壇奉審,則奉室內黃卓袱一件,雉尾箒一柄,風遮大草芚二浮,懸竹二箇,饌卓巾二件,奉紙位卓巾一件,座面紙一張,幣篚蓋具一坐,豆蓋具三箇,大牲匣一坐,饌卓一坐,尊卓一坐,神扆榻移安時所用黃木擔乼一艮衣,壇上鋪陳黃花席六張付一浮,闕字牌雨備一件,香大廳鋪陳白紋地衣十五張付一浮內五張,敬奉閣風遮大草芚二浮,懸竹二箇,從享位鋪陳彩花席一張,紫芝綿紬褥一件,雨傘一柄,黃儀仗雨備二件,鐵網子一箇,御齋室風遮大草芚二浮,懸竹四箇竝破傷,改備,鍮東海一坐破傷,添鐵修補,壇上甲黃幕一浮內一幅,甲黃帳一浮內一幅,內簷甲黃帳二浮內一幅,甲黃帳二浮內一幅,油遮日六浮道里具內十張,白布遮日一浮內一幅,黃綿絲大束乼三甲所各一艮衣,中束乼三甲所各一艮衣,排設竹五箇,朱漆圓經杖一箇,從享位白布遮日一浮內一幅,饌幕白布遮日一浮內一幅竝破傷,改備事,分付各該司,何如?傳曰,允。
又以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成兪致善呈旬,直講姜漢赫受由在外,典籍宋謙洙差祭,時無入直之員,以他郞官,姑爲代職,何如?傳曰,允。
上在昌德宮。停常參·經筵。
自人定至三十日開東,灑雨下雨,測雨器水深一分。
沈熙淳啓曰,明日召對,取稟。傳曰,停。
韓啓源啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,行左承旨尹致定,左副承旨李繪九,今日不爲仕進,竝卽牌招,何如?傳曰,允。
備忘記,從浦萬戶黃翼勳下直,長弓一張,長箭一部,片箭一部,筒兒一箇賜給。
韓啓源啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于韓啓源曰,只推。
以左副承旨李繪九牌不進罷職傳旨,傳于沈熙淳曰,只推。
沈熙淳,以禮曹言啓曰,今番徽慶園齋室失火時,安香欌竝入於燒燼中,朔望焚香香樻,亦爲被燒。來二月初一日朔焚香,當爲擧行,竝與六朔焚香所封香,令該司更爲磨鍊下送,何如?傳曰,允。
又以禮曹啓曰,徽慶園齋室失火,不能審愼之當日入直官員,令該府拿問處之,入番員役,令本道照律嚴處事,臣曹草記,允下矣。卽接本園令所報,則火出不意,蒼黃急遽,未及詳報,而火起於昨日午時量,因園隷及附近洞民之力救,同日未時量得滅,而齋室十一間,全數被燒云矣。改建之節,卽速擧行事,分付戶曹,何如?傳曰,允。
上在昌德宮。停常參·經筵。
藥房提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。大王大妃殿進御歸茸君子湯,自今日五貼式,日次製入事,榻前下敎。
沈熙淳啓曰,明日召對,取稟。傳曰,停。
韓啓源啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經。監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
洪鍾應啓曰,行左承旨尹致定,左副承旨李繪九,今日不爲仕進,竝卽牌招,何如?傳曰,允。
韓啓源啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于沈熙淳曰,禮房承旨馳詣宗廟·徽定殿·景慕宮,奉審摘奸以來。
沈熙淳啓曰,副校理尹堉,修撰柳進翰差祭,修撰李維謙,副修撰沈宜元在外,玉堂上下番俱空,事甚未安。應敎金炳雲,副應敎洪祐命,校理金敬鉉·徐堂輔,副校理尹行謨,副修撰宋廷和,竝卽牌招,推移入直,何如?傳曰,允。
以應敎金炳雲,副應敎洪祐命,校理金敬鉉·徐堂輔,副校理尹行模,副修撰宋廷和牌不進罷職傳旨,傳于沈熙淳曰,只推。
以左副承旨李繪九牌不進罷職傳旨,傳于沈熙淳曰,只推。
兵曹,來三月十一日大王大妃殿寶齡周甲望七慶科庭試武科初試時規矩,鐵箭三矢一百三十步三矢,貫革五矢一百三十步一巡二中,柳葉箭五矢一百二十步一巡二中,講書粗以上,取三技,落點。
沈熙淳,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以議政府左議政意啓曰,本府每於歲首,例爲觀察使·節度使薦,而領議政·右議政未差,臣有身病,限內不得議薦之意,敢啓。傳曰,知道。
又以工曹言啓曰,觀察使·節度使薦,正月內當爲議薦,而堂上有故,不得爲之之意,敢啓。傳曰,知道。
韓啓源,以御營廳言啓曰,本廳千摠吳致文,以新營入直將官,謂有身病,不待交替,徑先出直,事未前有,萬萬駭然。爲先汰去之意,敢啓。傳曰,知道。
上在昌德宮。停常參·經筵。
自辰時至午時,日食。自午時至人定,灑雨下雨,測雨器水深四分。自人定至初二日開東,灑雨下雨,測雨器水深一寸二分。
沈熙淳啓曰,明日召對,取稟。傳曰,停。
韓啓源啓曰,來初五日朝參日次矣。敢稟。傳曰,停。
又啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經。監察茶時之意,敢啓。傳曰,知道。
尹致定啓曰,左副承旨李繪九,同副承旨沈承澤今日不爲仕進,竝卽牌招,何如?傳曰,允。
假注書姜蘭馨書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山植木處,看審是白乎則,松橡鬱密是白遣,自靑鶴亭至舊失火處,面面周審,則老木穉株叢帀茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎則,壇砌·門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自雁峯伏兵峴,至畫景谷,則樹木茂密是白遣,由斗湖而詣司寒壇看審是白乎則,亦爲無頉是白遣,自無學峯所經外山諸處,一一詳審是白乎則,別無斫痕之意,敢啓。傳曰,知道。
以左副承旨李繪九,同副承旨沈承澤牌不進罷職傳旨,傳于沈熙淳曰,只推。
沈熙淳,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,修撰李維謙,副修撰沈宜元在外,下番闕直,事甚未安。修撰柳進翰,副修撰宋廷和,旣有只推之命,竝卽牌招,以爲推移入直之地,何如?傳曰,允。
又以承文院都提調意啓曰,日食已過,禮部回咨,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
韓啓源,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,本司武郞廳金泰益,奔走勤仕,已滿十五朔,依例六品遷轉事,捧承傳施行,何如?傳曰,允。
又以訓鍊都監言啓曰,本局別將李敏德,身病猝重,勢難察任,改差,何如?傳曰,允。
上在昌德宮。停常參·經筵。
沈熙淳啓曰,明日召對,取稟。傳曰,停。
韓啓源啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,左副承旨李繪九,同副承旨沈承澤今日不爲仕進,竝卽牌招,何如?傳曰,允。
兵曹判書前望〈單子〉入之,尹定鉉添書落點。
韓啓源啓曰,新除授兵曹判書尹定鉉,時在黃海監營任所,命召傳授,一時爲急,交龜後斯速乘馹上來事,下諭,何如?傳曰,允。
沈熙淳啓曰,今此京外守令·邊將薦擧單子三百四十七張,依例捧入,而其中應薦不薦人,令該曹察推,何如?傳曰,允。
以慶尙監司金大根狀啓,密陽府民家失火事,傳于韓啓源曰,聞甚矜惻,元恤典外,別加顧助,結構奠接之方,廟堂措辭,分付。
韓啓源啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于韓啓源曰,只推。
以左副承旨李繪九,同副承旨沈承澤牌不進罷職傳旨,傳于韓啓源曰,只推。
以修撰柳進翰,副修撰宋廷和牌不進罷職傳旨,傳于沈熙淳曰,只推。
沈熙淳,以弘文館言啓曰,下番闕直,事甚未安。修撰柳進翰,副修撰宋廷和,旣有只推之命,竝卽牌招,以爲推移入直之地,何如?傳曰,允。
韓啓源,以戶曹言啓曰,徽慶園齋室,今當改建矣。材瓦鐵物,自本曹措備輸送,而至於匠募雇價,器械雜物,依前例令本官擧行,本園官兼監役事,分付該曹該道,何如?傳曰,允。
義禁府啓目,徽慶園令南芝耇原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
韓啓源啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨李繪九,同副承旨沈承澤,今日不爲仕進,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將軍來言,今日本廳軍兵,日次私習云矣。敢啓。傳曰,知道。
又啓曰,假注書李晩運身病猝重,勢難察任,今姑改差,何如?傳曰,允。
李晩運改差,代以任應準爲假注書。
韓啓源啓曰,卽者兵曹郞廳來言,今初六日景慕宮春享大祭親傳香時,侍衛節目,當爲磨鍊,而判書尹定鉉在外,不得擧行云。何以爲之?敢稟。傳曰,次堂擧行。
又啓曰,卽者兵曹郞廳來言,來三月十一日慶科庭試武科初試節目,當爲磨鍊以入,而判書在外,次堂例不得擧行云。何以爲之?敢稟。傳曰,次堂擧行。
又啓曰,行都承旨洪鍾應廚院進,行左承旨尹致定不爲仕進,右承旨沈熙淳式暇,左副承旨李繪九,同副承旨沈承澤牌不進,院中只有臣一人,伴直無人。行左承旨尹致定,所當牌招,而拘於廳規,不得請牌,何以爲之?敢稟,傳曰,牌招。
以左副承旨李繪九,同副承旨沈承澤牌不進罷職傳旨,傳于韓啓源曰,只推。
韓啓源啓曰,行左承旨尹致定牌不進,伴直無人。同副承旨沈承澤,旣有只推之命,更爲牌招,何如?傳曰,允。
又啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于韓啓源曰,只推。
以同副承旨沈承澤再牌不進罷職傳旨,傳于韓啓源曰,只推。
以修撰柳進翰,副修撰宋廷和牌不進罷職傳旨,傳于韓啓源曰,只推。
韓啓源,以濬川司言啓曰,本司都廳訓鍊都監別將李敏德改差,代以訓鍊都監別將白能洙差下,使之察任,何如?傳曰,允。
義禁府啓目粘連,向前南芝耇亦,身爲園官,不能檢飭,莫重齋室,有此失火,誠極驚悚。難免重勘,以此照律,何如?判付啓依允。
副應敎洪祐命疏曰,伏以,臣以年則蒙騃無知,以學則魯魚莫辨,而早竊倖第,旣犯不幸之戒,驟躐華貫,益切匪材之懼,況玆見叨,較前尤峻,居一日之職,效一日之責,固其分也願也,其柰文識不足以備顧問,言議不足以資論思,不過爲苟然充數之歸,顧名不稱,撫躬多慙,尸素之罪,尤無所自容也。仍伏念,臣有至苦絶悲之懇,擬一陳暴,而嚴畏不發者,久矣。今當歲籥復換,情私益急,玆敢不避猥屑,仰首而哀龥焉。噫,臣獲戾神天,夙遭險釁,年未及冠,嚴父見背,臣祖父憐臣孤孑,至誠撫卹,恩勤臣敎諭臣,相依爲命,式至于今。臣之偏母,自經喪威,凜凜然若不保朝夕,而猶且含哀忍痛,苟存一縷者,惟望臣一身之成就。是以如臣窮命,寧有立揚之念,而惟其思效祿養,少伸反哺之誠而已。及自榮名以來,曲荷恩造,簪筆橫經,翺翔禁密,依近日月之光,偏沐雨露之澤,可謂人臣之至榮,是豈臣始料攸及也哉?每於朝退之時,臣祖父謂臣曰,汝本庸愚,又乏見識,固無可以供世者,而國家不以汝不肖,縻之以官爵,責之以任使,前後叨冒,罔非踰濫。若又懷祿戀寵,進進不已,則不衷之災,理所必至,惟當以榮爲懼,歛跡名塗,用爲一分不報之報。臣嘗奉以銘佩,戒在勿墜,復奚敢爲夤緣干冒之計,而第臣祖父年迫八耋,桑暉漸逼於崦嵫,草心莫報於陽春,誦古人惜日之語,未嘗不戚然而憂,怵然而懼。且臣母年亦近六旬,夙抱貞痼,居常綿綴,寧日恒少,而臣性本疎迂,計拙謀生,未效幹蠱之責,反貽尸饔之勞。思之及此,有時乎怛焉自悼者,屢矣。今若假臣以一毫,許臣以將往,得以專城之俸,備盡三釜之養,固是臣畢願之地,而以臣無似,立朝未久,莫效圖報之心,先徼錫類之恩,亦豈義分之所敢安者也?竊惟我聖上以孝爲理,無微不燭,凡於近臣之陳情丐養者,靡不曲體而矜許之。臣亦化育中一物,抱此區區之懷,而何敢自阻於仁覆之下哉?我殿下天地於臣,父母於臣,俯燭窮迫之情,特推愍恤之私,爰命選部,畀臣一小邑,俾遂便養之願,則此生此世,更無餘恨,臣雖隕結,何以仰答萬一也?臣無任云云。省疏具悉。疏辭許令該曹,稟處。
上在昌德宮。停常參·經筵。
韓啓源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈承澤啓曰,明日召對,取稟。傳曰,停。
韓啓源啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,右承旨沈熙淳,左副承旨李繪九今日不爲仕進,竝卽牌招,何如?傳曰,允。
韓啓源啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
沈承澤啓曰,卽者檢閱尹滋悳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱尹定善·徐翼輔,竝卽牌招,推移入直,何如?傳曰,允。
韓啓源,以都摠府言啓曰,今此景慕宮春享大祭香祝親傳時,侍衛·寶劍,當爲備員,而副摠管權大肯·朴蓍會·趙元錫·任百經在外,金宅基有實病,三員未差,無以備員。令政院稟旨變通,與未差之代,竝令該曹以在京無故人,口傳差出,待下批牌招,以爲備員進參之地,何如?傳曰,允。許遞。
韓啓源啓曰,卽者兵曹郞廳來言,摠管口傳差出事,命下矣。判書尹定鉉在外,次堂例不得擧行云。何以爲之?敢稟。傳曰,前望〈單子〉入之。
摠管前望入之,副摠管李圭祊·兪星煥·韓鎭庭·吳取善·南獻敎·金公鉉·徐憲淳·李根友落點。
沈承澤,以吏曹言啓曰,卽接通禮院牒報,則以爲,今月初六日景慕宮春享大祭親臨傳香時,左右通禮,當爲備員,而右通禮有闕之代,卽速變通,以爲及時擧行之地云。通禮院右通禮有闕之代,口傳備擬以入之意,敢啓。傳曰,知道。
吏曹口傳政事,以兪敎煥爲右通禮。
韓啓源啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于韓啓源曰,只推。
以右承旨沈熙淳,左副承旨李繪九牌不進罷職傳旨,傳于韓啓源曰,只推。
以檢閱尹定善牌不進罷職傳旨,傳于沈承澤曰,只推。
韓啓源,以兵曹言啓曰,內吹螺赤今春等習角賞格木,謹依判下別單,分等施賞之意,敢啓。傳曰,知道。
檢閱尹滋悳疏曰,伏以,臣卽接家信,臣母近以痰積之症,且因日候之不調,挾感添劇,連事藥餌。臣聞此報,不能自按,玆敢拜章徑出。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
未時,太白見於巳地。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
韓啓源啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
洪鍾應啓曰,左右史不可不備,檢閱尹定善,旣有只推之命,卽爲牌招入直,何如?傳曰,允。
韓啓源啓曰,卽者兵曹郞廳來言,明日親傳香時,別侍衛,不可不備,而判書尹定鉉在外,不得擧行云。何以爲之?敢稟。傳曰,次堂擧行。
藥房口傳啓曰,景慕宮春享大祭香祝親傳,已有成命,而顧今日候不調,疹患尙此蔓延,此時觸冒勞動,實非大聖人應時節宣之方。伏乞亟寢明日傳香之命,千萬顒祝,惶恐敢啓。傳曰,知道。
禮曹,今初七日行景慕宮春享大祭,香祝親傳,取稟,奉敎攝儀改書下。
傳于沈熙淳曰,左副承旨許遞,前望入之。
承旨前望入之,李孝淳落點。
洪鍾應啓曰,新除授行右承旨李孝淳,卽爲牌招,何如?傳曰,允。
又啓曰,行右承旨李孝淳,時在慶尙道禮安地,斯速乘馹上來事,下諭,何如?傳曰,許遞。前望入之。
承旨前望入之,權用脩落點。
傳于沈熙淳曰,政官牌招開政。
沈熙淳啓曰,行吏曹判書李若愚,參判趙秉駿牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
又啓曰,行吏曹判書李若愚,參判趙秉駿再牌不進推考傳旨,今方捧入,而開政命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,更爲牌招。
又啓曰,行吏曹判書李若愚,參判趙秉駿三牌不進推考傳旨,今方捧入,而開政命下之後,連事違召,無意承膺,事體所在,誠極未安。判書陳疏,參判所當更請牌招,而係是一日四牌,何以爲之?敢稟。傳曰,牌招。
又啓曰,行吏曹判書李若愚疏批已下,一體牌招,何如?傳曰,允。
韓啓源,以備邊司言啓曰,茂長縣監,今當差出矣。本邑自是弊局,連値數遞,幾至於莫可收拾之境,其所責成之方,有難付之生手。依前草記,勿拘常格,以素著聲績人,各別擇差,仍令不多日內下送,同福縣監未差之代,待下批一體催促赴任,何如?傳曰,允。
有政。吏批,行判書李若愚進,參判趙秉駿牌招不進,參議未差,左副承旨沈熙淳進。以金英根爲吏曹參議,兵曹參判李是遠·黃浩民·南性敎,以李裕膺爲刑曹參議,洪說謨爲大司成,尹定鉉爲知經筵,李敦榮爲知春秋,金洙根·金公鉉爲同經筵,南性敎爲同義禁,尹定鉉爲弘文提學,兪貞煥爲監察,金璉五爲校檢,徐戴淳爲黃海監司,趙元和爲茂長縣監,韓用翰爲同福縣監。訓鍊都監提調單尹定鉉,禁衛提調單尹定鉉,御營提調單尹定鉉,成均博士單金龍翼,學正單李鍾灝。故學生南宗獻贈吏議,故進士南一耇贈僕正,全羅監司南秉哲兩代。故學生黃銓贈吏參例兼,故學生黃載恒贈吏議,故通德黃百祚贈僕正,左尹黃浩民三代。前兵使任泰瑛今加嘉善,軍器正曺漢振,前縣監許楠今加通政加資事,承傳。
兵批,判書尹定鉉在外未肅拜,參判金洙根未肅拜,參議金祖欽入直進,參知韓兢人病,同副承旨沈承澤進。以李時豐爲南固別將,上護軍趙冀永,大護軍趙鶴年,護軍李孝淳·任泰瑛·鄭鴻觀,副護軍李繪九,洪說謨·金益文·趙啓昇·尹羲烈·李周喆·韓元植·李圭燦·申杓·李周膺·任弘模·金達鍊·曺漢振·趙光夏·許楠·徐國麟·廉應甲,以上竝單付。
吏批,再政。改望,以金洙根爲兵曹參判,金達淵爲典籍,尹章善爲典牲判官,李在周爲豐基郡守。
兵批,再政。兼黃海道兵馬水軍節度使單徐戴淳。
韓啓源啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮,持平金畯牌不進罷職傳旨,傳于沈承澤曰,只推。
以檢閱尹定善牌不進罷職傳旨,傳于沈承澤曰,只推。
傳于沈熙淳曰,發遣吏郞,諸執事淸齋與否,摘奸以來。
沈熙淳,以吏曹言啓曰,因承政院啓辭,守令應薦而不薦人,令該曹察推事,允下矣。行護軍朴宗吉·李鼎在·趙元錫·南錫圭,俱爲應薦而不薦,竝推考警責,何如?傳曰,允。
又以承文院都提調意啓曰,卽見盛京禮部咨文出來者,以爲,准將軍衙門咨,靉江西岸上年秋季統巡官拏獲私穵人蔘伐木等項人犯十四名,送部審辨云矣。撰出回咨,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
韓啓源,以御營廳言啓曰,今二月初四日中日時,本廳別破陣段致默鳥銃貫三中,依例別單書入之意,敢啓。傳曰,知道。
義禁府照目粘連,徽慶園令南芝耇矣本府議啓內,身爲園官,不能禁飭,莫重齋室,有此失火,誠極驚悚,難免重勘。以此照律罪,杖八十徒二年定配,依法典收贖,公罪,奉敎依允爲旀,功減一等爲良如敎。
行吏曹判書李若愚疏曰,伏以,臣病隨齒添,才與志拙,分自甘於冗散,念已斷於榮觀,以此伎倆,作爲便宜。匪意新命,畀以銓衡之任,反躬自檢,萬萬無可以當此恩遇,稱此位望者,隕越悸恐,如臨峻谷,徊徨跼蹐,靡所容措。臣聞之,至治之極,聖明之朝,官人任人,其難其愼,凡百有位,罔或濫廁。況天官長席,是何等地望,何等職責,上可以虛授,下可以苟承乎?今使臣專饕名利,不識羞恥,進而叨非常之寵命,退而占赫然之華銜,則臣心雖滿,臣身雖榮,國體公議,將謂斯何?臣曾待罪西銓,猥膺政注,直不過循資按格,尋常應爲之事,而猶見其疵纇百出,譏評四至。幸賴洪造之曲庇,得免大何之荐被,每自追惟,恒切悚懍。迺玆見職,大不相侔,居六部之首,總三塗之選,激濁揚淸,典流品之甄別,揀賢進能,備朝廷之任使,于以贊聖代平明恢蕩之治,而臣之才具,臣自揣量,雖下於此之辨職業之長短,計班資之崇卑,亦恐未能焉,則其何以操秤錘而進退一世之人物也哉?且臣素多疾病,近益衰謝,風火上升而頭目爲之暈眩,眞元內損而肢體從以痿痺,平居動作,常無由自力,重以年來聽官爲病,聲音常患難辨,語言輒多未了,如是而待人酬接,莅事聰明,勢所無柰,則其爲難任,不止於才猷筋力之不給而已。方當聖明臨御,俊乂登庸,如臣魯下,如臣疲癃,無足比數,自應屛退,而忽於除目之下,誤恩遽紆,聞命以來,日夕凜然,竊恐則哲之明,緣臣而爲累,名器之重,緣臣而寢輕,其所私憂私慮之才不稱病不堪之情,懼涉屑越,戒存張皇,有未敢畢陳,開政有命,牌召荐臨,而區區衷懇,自不得不披列陳暴,猥控短章,仰瀆崇廳。伏乞聖慈,俯垂鑑察,將臣新授之職,亟行鐫改,俾重任無曠,私分獲安,不勝大願,臣無任云云,答曰。省疏具悉。卿其勿辭行公。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經。監察茶時之意,敢啓。傳曰,知道。
洪鍾應啓曰,行左承旨尹致定,右副承旨韓啓源,今日不爲仕進,竝卽牌招,何如?傳曰,允。
權用脩啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于沈熙淳曰,禮房承旨馳詣景慕宮,奉審摘奸以來。
沈熙淳啓曰,左右史不可不備,檢閱尹定善,旣有只推之命,卽爲牌招入直,何如?傳曰,允。
又啓曰,假注書姜蘭馨身病猝重,勢難察任,今姑改差,何如?傳曰,允。
姜蘭馨改差,代以金學初爲假注書。
金學初在外,代以金龍翼爲假注書。
以右副承旨韓啓源牌不進罷職傳旨,傳于沈承澤曰,只推。
以檢閱尹定善牌不進罷職傳旨,傳于沈承澤曰,只推。
傳于沈熙淳曰,發遣吏郞,諸執事淸齋與否,摘奸以來。
沈熙淳,以吏曹言啓曰,成均館典籍崔信·李仁東,俱以受由後過限不上來,竝改差,何如?傳曰,允。
吏曹啓目粘連,觀此承政院注書韓敬源上疏,則以爲,右副承旨韓啓源,卽臣之從兄也。見職揆以公格,自在應遞,伏乞鑑諒,亟許鐫改亦爲白有臥乎所,相避之法,在下當遞,承政院注書韓敬源,改差,何如?判付啓依允。
吏曹啓目粘連,觀此弘文館副應敎洪祐命上疏,則以爲,臣祖父年迫八耋,桑暉漸逼於崦嵫,草心莫報於陽春,誦古人惜日之語,未嘗不戚然而憂,怵然而懼。且臣母年亦近六旬,夙抱貞痼,居常綿綴,寧日恒少,而臣計拙謀生,未效幹蠱之責,反貽尸饔之勞。思之及此,有時乎怛焉自悼者,屢矣。俯燭窮迫之私,爰命選部,畀臣一小邑,俾遂便養之願亦爲白有臥乎所,從前儒臣之爲親乞養,輒皆許施,卽是朝家深軫體下之義敎是白如乎,今此洪祐命之所陳,旣如是懇切,則許畀一縣,俾遂至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
權用脩,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈熙淳啓曰,明日召對,取稟。傳曰,停。
權用脩啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,來十一日朝參日次矣。敢稟。傳曰,停。
尹致定啓曰,右副承旨韓啓源,今日不爲仕進,卽爲牌招,何如?傳曰,允。
權用脩啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
沈熙淳啓曰,檢閱尹滋悳,由限已過,卽爲牌招入直,何如?傳曰,允。
又啓曰,左右史不可不備,檢閱尹定善,旣有只推之命,一體牌招,推移入直,何如?傳曰,允。
又啓曰,兵曹參判金洙根,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議金英根,大司成洪說謨,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
傳于沈熙淳曰,禮房承旨與右承旨分詣文廟,奉審摘奸,仍詣受香諸處,奉審摘奸以來。
尹致定啓曰,卽者社稷署官員來言,今此春享大祭神位出安奉還時,提調一員當爲進參,而都提調權敦仁有身病,提調李憲球在外,不得進參云。何以爲之?敢稟。傳曰,提調許遞,前望入之。
社稷提調前望入之,金蘭淳落點。
尹致定啓曰,卽者社稷署官員來言,明日春享大祭神位出還奉安時,提調一員當爲進參,而都提調權敦仁有身病,提調金蘭淳與都提調,有親査應避之嫌,不得進參云。何以爲之?敢稟。傳曰,提調許遞,前望入之。
社稷提調前望入之,李若愚落點。
以慶尙監司金大根狀啓,安義縣民家失火事,傳于權用脩曰,聞甚矜惻,元恤典外,別加顧助,燒死人如有生前身還布,蕩減,結構奠接之方,廟堂措辭,分付。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經。監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于權用脩曰,只推。
以右副承旨韓啓源牌不進罷職傳旨,傳于權用脩曰,只推。
以檢閱尹定善·尹滋悳牌不進罷職傳旨,傳于權用脩曰,只推。
以吏曹參議金英根牌不進罷職傳旨,傳于權用脩曰,只推。
傳于尹致定曰,發遣吏郞,諸執事淸齋與否,摘奸以來。
左副承旨沈熙淳書啓,臣承命馳詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覔山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位板奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
尹致定,以奎章閣言啓曰,景慕宮望廟樓今春大奉審,臣然興與本宮提調趙冀永,進詣展奉奉審,無頉之意,敢啓。傳曰,知道。
又以禮曹言啓曰,卽接濟州牧使張寅植牒報,則以爲,旌義縣鄕校聖殿滲漏,椽木朽傷,不可不及今修改,告由移還安祭香祝,自本曹啓稟下送云矣。旌義縣鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
權用脩,以總衛營言啓曰,本營兼內吹四十四名,今春等習角賞,謹依判下單子,每名各木二疋式,分給之意,敢啓。傳曰,知道。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
權用脩啓曰,行大司憲李魯秉在外,執義兪錫煥,掌令金秉爕·任百淵,持平金畯呈辭,曺錫輿未署經,監察茶時之意,敢啓。傳曰,知道。
尹致定啓曰,右副承旨韓啓源,同副承旨沈承澤,今日不爲仕進,竝卽牌招,何如?傳曰,允。
又啓曰,左右史不可不備,檢閱尹定善·尹滋悳,旣有只推之命,竝卽牌招,推移入直,何如?傳曰,允。
傳于沈熙淳曰,禮房承旨馳詣社稷,奉審摘奸以來。
尹致定啓曰,假注書任應準身病猝重,勢難察任,今姑改差,何如?傳曰,允。
任應準改差,代以權敎準爲假注書。
以右副承旨韓啓源,同副承旨沈承澤牌不進罷職傳旨,傳于權用脩曰,只推。
傳于權用脩曰,右副承旨·同副承旨竝許遞,前望入之。
承旨前望入之,鄭基世·徐相敎落點。
以檢閱尹定善·尹滋悳牌不進罷職傳旨,傳于權用脩曰,只推。
以平安監司趙斗淳狀啓,朔州府民家失火事,傳于尹致定曰,聞甚矜惻,元恤典外,別加顧助,結構奠接之方,廟堂措辭分付。
以江原監司朴容壽狀啓,金城縣民家失火事,傳于尹致定曰,聞甚矜惻,元恤典外,別加顧助,結構奠接之方,廟堂措辭分付。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
權用脩啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,右承旨鄭基世,今日不爲仕進,卽爲牌招,何如?傳曰,允。
權用脩啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
又啓曰,大司憲李魯秉在外,執義兪錫煥,掌令金秉爕·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉爕·任百淵,持平金畯牌不進罷職傳旨,傳于權用脩曰,只推。
以右承旨鄭基世牌不進罷職傳旨,傳于權用脩曰,只推。
權用脩,以備邊司言啓曰,會寧開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
黃海監司徐戴淳疏曰,伏以,臣伏奉除旨,以臣爲黃海道觀察使者,臣聞命震駴,歷屢日而莫省措躬之所也。噫,今之監司,卽古之岳牧也。國家之屛翰,於是焉寄,生民休戚,於是焉係。苟非才猷足以奠安一方,威望足以彈壓列郡,則上不可以輕授,下不敢以冒膺。今玆謬恩,何爲而遽及於臣也?臣之本末長短,自知甚明,抑亦淵鑑之所俯燭也。空疎鹵莽,百無一能,凡於一切世務,昧昧乎若瞽視而聾聽,實不足備數於百執事之末,而只緣雨露不擇於樗櫟,陶鑄亦及於鑛鉛,歷敡華顯,濫躋卿列,居常愧懼,若臨淵谷。若復憑寵靈而據方面之重,擁節旄而叨刺史之榮,則尤豈臣才具之所髣髴,而涯分之所稱當者哉?矧玆海西一路,綰轂畿關,舟車之湊集,號稱陸海,人物之殷庶,不下三南,而竊聞挽近以來,民日益困,財日益匱,冠蓋絡繹而馹路有凋殘之弊,海防疎虞而列鎭無綢繆之備。雖使古所稱良二千石者,當是時而屬之,必將逡巡却顧,大懼不克負荷,今乃擧以畀之於如臣萬不近似者,而不少留難,此眞所謂强僬僥而任重,責駑駘而致遠,豈但不勝任而已?畢竟僨敗,翹足可俟。臣身狼狽,固不足恤,而貽累則哲,諒非細故,思之及此,寧不懍悚哉?玆敢猥暴衷懇,仰瀆崇嚴。伏乞聖慈,察臣言之非出飾讓,念藩任之不宜輕畀,將臣新授之職,亟賜遞改,以重公器,以安私分。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
未時,太白見於巳地。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈熙淳啓曰,明日召對,取稟。傳曰,停。
洪鍾應啓曰,行左承旨尹致定,左副承旨權用脩今日不爲仕進,竝卽牌招,何如?傳曰,允。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
又啓曰,假注書金龍翼身病猝重,勢難察任,今姑改差,何如?傳曰,允。
金龍翼改差,代以李圭白爲假注書。
鄭基世啓曰,行大司憲李魯秉在外,執義兪錫煥,掌令金秉爕·任百淵,持〈平〉金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉爕·任百淵,持平金畯牌不進罷職傳旨,傳于鄭基世曰,只推。
以左副承旨權用脩牌不進罷職傳旨,傳于徐相敎曰,只推。
傳于沈熙淳曰,發遣吏郞,諸執事淸齋與否,摘奸以來。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
權用脩啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
沈熙淳啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
傳于沈熙淳曰,禮房承旨馳詣受香諸處,奉審摘奸以來。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于權用脩曰,只推。
沈熙淳啓曰,禁衛大將申觀浩,御營大將徐相五以東南關王廟獻官,今方受香出去矣。所佩命召,竝來請還納,何以爲之,而將兵之任,不可一刻無摠察之人,何以爲之?敢稟。傳曰,竝仍佩往來,訓將兼察。
又啓曰,禁衛大將·御營大將,訓將兼察事,命下矣。兼察禁衛大將·御營大將任聖皐,卽爲牌招,聽傳敎,何如?傳曰,允。
吏曹,式年監試覆試學禮考講,一所試官尹堉·柳來駿,二所試官李晉祥·宋謙洙。
上在昌德宮。停常參·經筵。
沈熙淳啓曰,明日召對,取稟。傳曰,停。
權用脩啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
尹致定啓曰,右承旨鄭基世今日不爲仕進,卽爲牌招,何如?傳曰,允。
權用脩啓曰,禁衛營將官來言,今日本營軍兵日次私習云矣。敢啓。傳曰,雨勢如此,後日次爲之。
又啓曰,御營廳將官來言,今日本廳軍兵日次私習云矣。敢啓。傳曰,雨勢如此,後日次爲之。
沈熙淳啓曰,卽者檢閱南秉吉以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱尹滋悳謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱尹定善·徐翼輔,竝一體牌招,推移入直,何如?傳曰,允。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于權用脩曰,只推。
以右承旨鄭基世牌不進罷職傳旨,傳于權用脩曰,只推。
以檢閱尹定善·徐翼輔·尹滋悳牌不進罷職傳旨,傳于權用脩曰,只推。
沈熙淳,以吏曹言啓曰,今此弘陵忌辰祭獻官,前承旨沈承澤塡差,而時無職名,令該曹口傳付軍職,何如?傳曰,允。
兵曹口傳政事,副護軍單沈承澤。
檢閱南秉吉疏曰,伏以,臣卽接家信,臣母素患痰滯之症,近値寒溫之不適,挾感添劇,臣聞此報,不能自定,玆敢陳章徑出。伏乞聖明,俯垂鑑察,亟遞臣所帶之職,俾便救護,仍治臣擅離之罪,以肅法記焉。臣無任云云。省疏具悉。爾其勿辭救護。
上在昌德宮。停常參·經筵。
未時,太白見於巳地。
沈熙淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,明日召對,取稟。傳曰,停。
權用脩啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,行左承旨尹致定,右承旨鄭基世,同副承旨沈熙淳,今日不爲仕進,竝卽牌招,何如?傳曰,允。
沈熙淳啓曰,禁衛營將官來言,今日本營軍兵日次射習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
又啓曰,左右史不可不備,檢閱尹定善·徐翼輔·尹滋悳,旣有只推之命,竝卽牌招,推移入直,何如?傳曰,允。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于權用脩曰,只推。
傳于沈熙淳曰,右承旨許遞,前望入之。
承旨前望入之,姜落點。
以檢閱尹定善·徐翼輔·尹滋悳牌不進罷職傳旨,傳于沈熙淳曰,只推。
黃海監司徐戴淳疏曰,伏以,臣於藩寄,旣冒昧膺命,行將遠出矣。臣父母墳塋,在於京畿砥平·振威等地,年來汛省積曠,今當于役,彌所難懷。伏乞聖慈,俯垂鑑諒,許臣往來之暇,俾有以獲伸至情,不勝大願。臣無任云云。答曰,省疏具悉。卿其往省焉。
上在昌德宮。停常參·經筵。
未時,太白見於巳地。
夜自二更至四更,月暈。
沈熙淳啓曰,明日召對,取稟。傳曰,停。
徐相敎啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
沈熙淳啓曰,左右史不可不備,檢閱尹定善,徐翼輔·尹滋悳,旣有只推之命,竝卽牌招,推移入直,何如?傳曰,允。
傳于沈熙淳曰,禮房承旨馳詣宗廟·永寧殿·徽定殿·景慕宮,奉審摘奸以來。
沈熙淳,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,副應敎洪祐命,校理金敬鉉差祭,上番闕直,事甚未安。應敎金炳雲,校理徐堂輔,副校理尹行謨·尹堉,竝卽牌招,以爲推移入直之地,何如?傳曰,允。
上在昌德宮。停常參·經筵。
巳時,日暈。
夜四更五更,月暈。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈熙淳啓曰,明日召對,取稟。傳曰,停。
姜啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
洪鍾應啓曰,左副承旨權用脩,右副承旨徐相敎,今日不爲仕進,竝卽牌招,何如?傳曰,允。
姜啓曰,備邊司郞廳來言,今日賓廳日次,而國忌正日相値,不得來會云矣。敢啓。傳曰,知道。
洪鍾應啓曰,假注書權敎準身病猝重,勢難察任,今姑改差,何如?傳曰,允。
權敎準改差,代以金景游爲假注書。
沈熙淳啓曰,左右史不可不備,檢閱南秉吉由限已過,卽爲牌招入直,何如?傳曰,允。
以檢閱尹定善·徐翼輔·尹滋悳牌不進罷職傳旨,傳于沈熙淳曰,只推。
沈熙淳啓曰,左右史不可不備,檢閱尹定善·徐翼輔,旣有只推之命,竝卽牌招入直,何如?傳曰,允。
以檢閱尹定善·徐翼輔·南秉吉牌不進罷職傳旨,傳于沈熙淳曰,只推。
以左副承旨權用脩牌不進罷職傳旨,傳于沈熙淳曰,只推。
以副應敎金炳雲,校理徐堂輔,副校理尹行謨·尹堉牌不進罷職傳旨,傳于沈熙淳曰,只推。
沈熙淳,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
姜啓曰,禁衛營將官來言,〈今日〉本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
沈熙淳啓曰,左右史不可不備,檢閱尹定善·徐翼輔·南秉吉,旣有只推之命,竝卽牌招入直,何如?傳曰,允。
又啓曰,卽者檢閱尹滋悳,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱尹定善·徐翼輔牌不進罷職傳旨,傳于沈熙淳曰,只推。
姜,以兵曹言啓曰,今二月十七日武臣堂上朔試射日次,而以國忌正日相値,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
又啓曰,來二十一日朝參日次矣。敢稟。傳曰,停。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
刑曹判書李羲發疏曰,伏以,上天垂佑,邦慶無疆,鳳曆之寶甲重回,鰲抃之賀儀將擧,帀域含生,莫不懽欣。仍伏念,臣生老聖世,癃癈田畝,奄奄垂盡,已無人世之念,而一段生理之未泯,惟是葵藿向日之誠耳。魯頌岡陵,與歲祝而俱新,周原苽瓞,待春生而方茁,寶籙之靈長,祚胤之熾昌,其將自今伊始,臣之一念塵刹,至願在是,只當抱此微悃,朝暮入地。千萬不自意,秋曹新命,有隕自天,臣於病伏沈淹之中,驚惶感霣,罔知攸措。夫周官司寇之職,是六卿之一,詰奸刑暴,責任甚大,迺以如臣老聵駑劣者,遽然差擬,是豈淸朝愼惜名器之意也哉?臣受恩深厚,明時便訣,死有餘戀。況今國有大慶,以臣逖違之餘,耿結之忱,豈不欲强策衰朽,趍肅天門,瞻覲日月之光,獲參嵩呼之列,而臣自數年以來,齒益添而病轉加,食飮不能下咽,而氣血凋枯,風眩無時發作,而神精遁爽,房闥轉動,猶難自力,道路扶曳,初無可論,惶隘煎迫,計無所出。玆敢略具短章,從縣道仰暴情實。伏乞聖慈,俯垂鑑諒,憐臣癃病之甚,恕臣逋慢之罪,亟賜遞改,使臣得以安意就盡,千萬幸甚。臣於今日,豈有一分自效之望,而區區衷懇,有不能自已者。臣在窮鄕,得接邸紙,則殿下於近日經筵進講論語,猗歟盛哉,論語是聖人之全書也。作聖之功,致治之要,具載二十篇之中,苟能於此一書,朝晝對越,常若夫子在座,一字一句不放過,玩繹而深味之,體認而力行之,則堯·舜精一之傳,三代郅隆之盛,將於是乎在矣。豈非東土億萬斯年之休也耶?宋臣趙普嘗言,讀論語一部,以半部佐先帝,又以半部佐陛下致太平,古人之讀書致用,其實效如此,我殿下以上聖之資,居南面之位,以此一部,爲受用之資,講究旨訣,觸類引伸,擧以措諸天下國家,則參贊位育之化,可以馴致,而宋德之隆盛,不足侔矣。惟聖明懋念哉。臣一息僅延,而神識昏昧,詞理短澁,所陳數語,秪是微發其端而已。伏願殿下,勿以人棄,留神採納焉。臣無任云云。答曰,省疏具悉。所請依施,尾陳當留念矣。
上在昌德宮。停常參·經筵。
未時,太白見於巳地。
夜自五更至十九日開東,灑雨下雨,測雨器水深一分。
沈熙淳啓曰,明日召對,取稟。傳曰,停。
權用脩啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,行右承旨尹致定,同副承旨沈熙淳,今日不爲仕進,竝卽牌招,何如?傳曰,允。
姜啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
備忘記,鎭東萬戶朴光鎭下直,長弓一張,長箭一部,片箭一部,筒兒一個賜給。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于權用脩曰,只推。
興宣君昰應疏曰,伏以,臣年淺識蔑,百不猶人,而濫叨宗親府有司之任,莫效一日之責,居常愧懼,若隕淵谷。臣於去年以本府修改事,草記蒙允,廳事大門,僅得了役,而仍値冬寒,未免停輟。今當春節,方謀亟竣,而第有不得不迨此竝擧者,玆敢不揆僭猥,冒昧陳龥,惟聖明垂察焉。蓋本府卽兩朝御諱奉安之所,則事體逈別於他司,而元無留儲,財力不能隨時修補,度支籌摘,每患因循。於是乎廊廡漸皆頹圮,而員役無處住接,遂闕守護,便成空地。乃於中間凶荒之歲,流丐屯集,賊類竝萃,破瓦片板,無復餘存。及至再昨年潦漲,奉安閣亦爲傾壞,則御諱樻子,權奉於庫直廳,不幾月而庫直廳又卽毁廢,則不獲已移安于宗簿寺,事之寒心,莫此爲甚。奉安閣今雖改建,若無員役之守直,則難免閑雜之還聚,言念及此,寧不悚悶?臣意則奉安閣畢役後,內三門及上下員役入接處所,依舊營造,而從略磨鍊,只以四十間爲限,則容入物力,似不至浩多,然此非臣公移往復所可動聽。伏乞聖慈,俯賜鑑諒,將臣所請,許令該曹,準此施行,俾府樣粗成而重地無曠焉。顧今經費之絀,臣亦有所揣知,苟係汗漫,寧容張大,亶爲所重?矧非新創,若或原其心而採其說,則區區榮幸,當復如何,而其於尊體貌聳觀瞻之道,恐亦不無少助也。至於監董飭勵,固臣職分內事,臣雖愚劣,敢不殫竭,而來頭遵守之方,葺理之規,追當成出節目,今未敢覼縷矣。事雖關於修擧,而言實涉於唐突,冞增兢惶,無所逃罪。臣無任云云。答曰,省疏具悉卿懇。見今度支經用甚艱,疏辭,待日後徐議。
上在昌德宮。停常參·經筵。
自開東至人定,灑雨下雨,測雨器水深三分。
沈熙淳啓曰,明日召對,取稟。傳曰,停。
沈熙淳,以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
沈熙淳啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
沈熙淳,以兵曹言啓曰,今二月二十日文臣朔試射試官望,當爲擬入,而判書尹定鉉在外,不得擧行之意,敢啓。傳曰,知道。
又以禁衛營言啓曰,臣觀浩進詣南廟,有頉處看審修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
上在昌德宮。停常參·經筵。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈熙淳啓曰,明日召對,取稟。傳曰,停。
權用脩啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
姜啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
禮曹,來四月初二日行宗廟夏享大祭,香祝親傳,取稟。奉敎敬依。
尹致定啓曰,卽者工曹郞廳來言,明日宗廟永寧殿修改時,本曹判書當爲進參,而判書李嘉愚在外,不得擧行云,何以爲之?敢稟。傳曰,許遞,前望入之。
工曹判書前望入之,李鼎臣落點。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于權用脩曰,只推。
沈熙淳,以吏曹言啓曰,卽接平安監司趙斗淳移文,則定州牧使李源命,以親病救護事,受由上京,而見今春務方殷,久曠可悶,催促下送事爲辭,故自臣曹催促,則親病沈重,不得下去云。其親病旣如是,則有難强令還任,定州牧使李源命,改差,何如?傳曰,允。
尹致定,以戶曹言啓曰,謹奉傳敎,景祐宮正堂簾帳等修改吉日時,令日官李秉洪推擇,則今月二十八日午時爲吉云,以此日時擧行之意,敢啓。傳曰,知道。
沈熙淳,以奉常寺都提調·提調意啓曰,祭享所用春等中脯,依定式今二月二十日始造之意,敢啓。傳曰,知道。
姜,以御營廳言啓曰,本廳哨官朴龍炫受由過限不現,汰去之意,敢啓。傳曰,知道。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
又啓曰,來二十五日朝參日次矣。敢稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
姜啓曰,行右承旨尹致定,右副承旨徐相敎,今日不爲仕進,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,後日次爲之。
又啓曰,御營廳將官來言,今日本廳軍兵日次私習云矣。敢啓。傳曰,後日次爲之。
傳于沈熙淳曰,科場之弊,古或有之,然古之科弊,猶在考試之難明,程式之不工也。今之科弊,又有在於考試程式之外者,物色而取之,書札而圖之,許多蔑法營私之習,茶飯行之,甚至以莫重之國試,便作龍斷之私貨,是以每經大小之科,輒失中外之望,泯泯棼棼,駭聽四方,若此不已,國何以爲國乎?一言而蔽之曰,爲公爲私,惟在於掌試者,則爲其任者,苟能一心持公,明白對揚,雖百伎幻弄,千徑鑽刺,所謂關節,焉得到於包老也?大抵士趣之不正,則試官之不秉公而然也,試官之不秉公,則謂予一人可以欺蔽,無所畏忌而然也。思之及此,寧欲無言。見今生進覆試,只隔數日,姑未知畢竟試取之如何,而如是別諭之後,視同尋常,不思警惕,則是不可以人理臣分而責者,國綱雖曰掃地,太阿不在此手乎?若於事過之後,有毫末涉私之入聞者,律以作奸科場之外,加施不信王言之罪,而雖以士子言之,皆是公卿自期之人也。其若發身之初,已犯罔上之科,他日事君,將何以資手乎?爲其父兄者,亦不敢曰在家不知,此則隨其現發,斷當以加倍之律,罪其家長矣。須各知悉,惕念擧行事,自廟堂別般申飭。
沈熙淳啓曰,行都承旨洪鍾應不爲仕進,行左承旨姜式暇出去,左副承旨權用脩式暇,行右承旨尹致定,右副承旨徐相敎牌不進,院中只臣一人,伴直無人。行右承旨尹致定所當牌招,而拘於廳規,不得請牌,何以爲之?敢稟。傳曰,牌招。
以右副承旨徐相敎牌不進罷職傳旨,傳于沈熙淳曰,只推。
沈熙淳啓曰,行右承旨尹致定再牌不進,伴直無人。右副承旨徐相敎旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于沈熙淳曰,只推。
以右副承旨徐相敎再牌不進罷職傳旨,傳于沈熙淳曰,只推。
沈熙淳,以禮曹言啓曰,大報壇祭享,每年三月上旬內擇日設行事,曾有定式矣。吉日令日官金晉祜推擇,則來三月初三日爲吉云,以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以兵曹言啓曰,今二月二十一日武臣賓廳講書人員望筒,當爲修正擬入,而判書尹定鉉在外,不得擧行之意,敢啓。傳曰,知道。
上在昌德宮。停常參·經筵。
未時,太白見於巳地。
沈熙淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈熙淳啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
又啓曰,卽者兵曹郞廳來言,今此大報壇祭攝行時節目,當爲磨鍊,而判書尹定鉉在外,不得擧行云,何以爲之?敢稟。傳曰,次堂擧行。
傳于沈熙淳曰,發遣吏郞,諸執事淸齋與否,摘奸以來。
沈熙淳啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于沈熙淳曰,只推。
沈熙淳,以弘文館言啓曰,上番副校理臣尹堉,以學禮講試官,今日儒生試講時,晝仕出去之意,敢啓。傳曰,知道。
兵曹口傳政事,大護軍單金英淳。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
傳于沈熙淳曰,禮房承旨馳詣先農壇,奉審摘奸以來。
沈熙淳,以弘文館言啓曰,上番副校理臣尹堉,以御營廳從事官,今日軍布上下時,晝仕出去之意,敢啓。傳曰,知道。
又以備邊司言啓曰,式年覆試,今方隔日,而場內外糾察,多有擧行之事,司成兪致善,副司果洪秉壽,文備郞差下,何如?傳曰,允。
又以吏曹言啓曰,今此大報壇攝行祭獻官,當以時原任大臣中塡差,而領中樞府事趙寅永,判中樞府事權敦仁·朴晦壽,俱有身病,判中樞府事鄭元容在外,議政府左議政金道喜,藥院都提調,例不得塡差,無可差之員,何以爲之?敢稟。傳曰,宗親·儀賓中塡差。
又以吏曹言啓曰,今此儲慶宮春享祭大祝,前掌令李羲俊塡差,而時無職名,令該曹口傳付軍職,何如?傳曰,允。
兵曹口傳政事,副司果單李羲俊。
上在昌德宮。停常參·經筵。
未時,太白見於巳地。
洪鍾應啓曰,明日召對,取稟。傳曰,停。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
洪鍾應啓曰,同副承旨沈熙淳,今日不爲仕進,卽爲牌招,何如?傳曰,允。
姜啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
洪鍾應,以禮曹言啓曰,大小科陳試人草記許赴事,曾有定式矣。甲辰年增廣監試初試入格幼學崔現默,丙午式年監試初試入格幼學高厚相·金東昇·金永坤·李敦中·姜時文,戊申年增廣監試初試入格幼學金在氣·徐瑗輔·徐鍾鼎·康起中·孫相珏·曺秉一·李圭鶴·金海炳·任箕常·金顯承·金奎泰·李玄成·尹益謙·鄭基炯·崔命昊,俱爲陳試,故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
又以禮曹言啓曰,今此己酉式年監試覆試試官,當爲磨鍊,而堂上無故可擬之人乏少,依近例,以堂上官通融擬入之意,敢啓。傳曰,知道。
又以禮曹言啓曰,今此己酉式年監試覆試試官,當爲磨鍊,而擬望之人乏少,閣臣竝擬,何如?傳曰,允。
又以禮曹言啓曰,今此己酉式年監試覆試一所,設場於本曹矣。上直郞廳,依例移直朝房之意,敢啓。傳曰,知道。
沈熙淳啓曰,監試覆試一所試官徐箕淳,謂有身病,奉牌闕外,陳疏到院,而原疏以國忌正日,纔已退却矣。前後飭敎,何等截嚴,而屢度催捉,無意承膺,事體所在,誠極未安,從重推考,何如?傳曰,試牌體重,卽爲嚴飭入來。
傳于徐相敎曰,大護軍徐箕淳上疏捧入。
傳于沈熙淳曰,日昨飭諭,罄悉無蘊,固當任其所爲,以觀動靜,而事過後責其僨誤,不如先事董飭之可望效益,故又有此申複之諭,今番試取量宜擧行事,自政院輪示傳敎於一二所試官。
沈熙淳,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成兪致善一所文備邊郞進去,直講姜漢赫二所縫彌官進去,典籍宋謙洙一所縫彌官進去,時無入直之員,以他郞官姑爲代直,何如?傳曰,允。
姜,以訓鍊都監言啓曰,謹依下敎,一二所場外限百步雜人嚴禁次,將校二十人,軍六十名,今日爲始,分半定送于兩試所之意,敢啓。傳曰,知道。
又以禁衛營言啓曰,謹依下敎,一二所場外限百步雜人嚴禁次,將校二十人,軍六十名,今日爲始,分半定送于兩試所之意,敢啓。傳曰,知道。
又以御營廳言啓曰,謹依下敎,一二所場外限百步雜人嚴禁次,將校二十人,軍六十名,今日爲始,分半定送于兩試所之意,敢啓。傳曰,知道。
又以禁衛營言啓曰,今二月二十五日下番鄕軍賞試才設行於南別營時,銅龍門·建陽門·西營三處入直將官軍兵,依定式待標信出試,而銅龍門·建陽門入直與把守,以入直訓鍊都監砲手替把,將則以先試者替代,外營各處入直將官軍兵,依例除標信出用之意,敢啓。傳曰,知道。
大護軍徐箕淳疏曰,伏以,臣猥荷謬恩,濫致隆顯,無一報效,有百孤負,至於昨秋待罪臺閣,而臣之辜戾,益無所逃矣。臣奉職無狀,自速嚴譴,至伏承人臣不敢聞之敎,臣惶隕震越,五情失守,屛跧鄕廬,恭俟重誅。聖度天大,曲賜包容,曾未幾月,特宥遽降,居無多日,恩資旋加,舊愆未湔,新寵洊被,念臣無似,何以得此?感結之極,慄蹙轉深,撫躬追訟,不知自措,而素患積聚之病,卽臣五十年已貞難醫之疾也。近因眞元日下,宿祟倍肆,委頓床玆,轉轉沈痼,自分爲癃廢之物。以情以病,蠢動無路,徂歲涉春,未敢爲叩謝之計,而惟有北望觚稜,祗增戀結之忱。不意今者,賤名猥忝於主試之望,天牌儼臨於村巷之中,飭敎逈出格外,期限迫在目下。揆以義分,不敢偃處鄕廬,坐速違慢之罪,力疾扶舁,奉牌闕外,趨膺無望,惶隘冞切,玆敢忙陳短章,仰瀆崇嚴。伏望聖慈,特下處分,亟改臣見擬試望,收還臣前授資秩,仍治臣逋傲之罪,以肅朝綱,以安私分,千萬幸甚。臣無任云云。答曰,省疏具悉。往事不必更提,而試牌體重,卽速入來。
上在昌德宮。停常參·經筵。
未時,太白見於巳地。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈熙淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈熙淳啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
洪鍾應啓曰,行左承旨姜,行右承旨尹致定,左副承旨權用脩,今日不爲仕進,竝卽牌招,何如?傳曰,允。
傳于沈熙淳曰,發遣吏郞諸執事,淸齋與〈否〉,摘奸以來。
以全羅監司洪羲錫狀啓,泰仁縣民家失火事,傳于沈熙淳曰,聞甚矜惻,元恤典外,別加顧〈助〉,結構奠接之方,廟堂措辭分付。
沈熙淳啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于沈熙淳曰,只推。
以左副承旨權用脩牌不進罷職傳旨,傳于沈熙淳曰,只推。
沈熙淳,以奉常寺都提調·提調意啓曰,祭享所用春等中脯三百五十五貼三條,今二月二十五日畢造,而所入牛隻爲三十六首矣。進上看品中脯二貼,依定式封進之意,敢啓。傳曰,知道。
沈熙淳,以訓鍊都監·禁衛營·御營廳言啓曰,二所場外禁雜人將校等,捉一殊常之人査問,則平安道定州居李昌喬爲名人,爲其弟昌會名,換名代入之際被捉云,故移付禁亂所之意,敢啓。傳曰,移付秋曹,依律嚴繩。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
權用脩啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
傳于沈熙淳曰,禮房承旨馳詣受香諸處,奉審摘奸以來。
權用脩,以禁衛營言啓曰,來三月當五番左部右司屬忠淸道四哨軍兵逢點實數四百五名,已爲點閱整齊,來三月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來閏四月當五番左部後司屬忠淸道四哨軍兵,來四月二十五日京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來三月四月兩朔應立中部前司屬全羅右道四哨軍兵四百九名,今已逢點整齊矣。三月初一日,與舊番左部後司軍兵替代立番後,舊軍放送之意,敢啓。傳曰,知道。
又以御營廳言啓曰,本廳來閏四月五月兩朔應立中部左司屬全羅右道四哨軍兵,四月二十五日,京中逢點,閏四月初一日,與前司軍兵,當爲替代立番,而依定頉,每哨以九十八名磨鍊,趁期調送事,本道監·兵使處,措辭知委之意,敢啓。傳曰,知道。
傳于權用脩曰,刑·工換房。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
又啓曰,來初一日輪對日次,而禧陵忌辰祭齋戒相値,頉稟之意,敢啓。傳曰,知道。
徐相敎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
姜啓曰,御營廳將官來言,今日本廳軍兵大私習云矣。敢啓。傳曰,知道。
備忘記,黃海道觀察使徐戴淳下直,長弓一張,長箭一部賜給。
徐相敎啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于徐相敎曰,只推。
沈熙淳,以禮曹言啓曰,卽接春川幼學洪時泌所志,則以爲,族兄聖魯,嫡妾俱無子,以其同姓十二寸兄象觀第二子大稯,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,令該曹論理草記事,曾有筵奏定式,而門長洪時泌所訴旣如此,依定式洪象觀第二子大稯,立爲洪聖魯之後,何如?傳曰,允。
姜,以禁衛營言啓曰,本營千摠趙晉錫身病猝重,勢難察任,改差,何如?傳曰,允。
徐相敎,以刑曹言啓曰,訓鍊都監·禁衛營·御營廳啓辭內,二所場外禁雜人將校等,捉一殊常之人査問,則平安道定州居李昌喬爲名人,爲其弟昌會名,換面代入之際被捉云,故移付禁亂所之意,敢啓。傳曰,移付秋曹,依律嚴繩事,命下矣。謹按律文,則大典通編諸科條,有曰冒入代寫者,水軍充定,罪人李昌喬,依此律身充水軍事,令兵曹擧行,何如?傳曰,允。
敎黃海監司徐戴淳書。王若曰,二千石與我共理,吏貴漢廷之循良,廿三州命汝往釐,職比唐朝之方岳。斯民生休戚之攸係,故寡昧倚毗之甚隆。惟卿,士君子令譽,古大家懿範,世皆推忠藎,律己器度恢乎有餘,望則著經濟,需時材識沛然無滯。分憂州縣則勵精白之操,紹休先承相淸名,蜚英館閣則持恬素之規,聯武賢尙書雅量。眷彼環海西一省,寔我封域內重藩。畿甸之拱護,浿都之委輸,殷阜一大都會,唐舶之備禦,燕軺之迎送,控引三道要衝。嗟,近日習俗之漸澆,誰任范孟博攬轡之策?顧列邑弊源之益痼,政須張方平整器之才。玆授卿以黃海道觀察使兼兵馬水軍節度使·巡察使·海州牧使,卿其益勉良圖,用答寵命。畀一路屛翰之責,予當垂拱仰成,侈三公衮服之藏,卿其表章有德。故玆敎示,想宜知悉。知製敎臣宋廷和製進
上在昌德宮。停常參·經筵。
自午時至人定,灑雨下雨,測雨器水深五分。
徐相敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈熙淳啓曰,明日召對,取稟。傳曰,停。
徐相敎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵大私習云矣。敢啓。傳曰,知道。
傳于沈熙淳曰,禮房承旨馳詣受香所,奉審摘奸以來。
傳于沈熙淳曰,發遣吏郞,諸執事淸齋與否,摘奸以來。
徐相敎啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于徐相敎曰,只推。
徐相敎,以訓鍊都監言啓曰,本局把摠李琇身病猝重,勢難察任,改差,何如?傳曰,允。
上在昌德宮。停常參·經筵。
未時,太白見於巳地。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈熙淳啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,左副承旨權用脩,今日不爲仕進,卽爲牌招,何如?傳曰,允。
姜啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
傳于沈熙淳曰,禮房承旨馳詣宗廟·徽定殿·景慕宮,奉審摘奸,仍詣先蠶壇,奉審摘奸以來。
以京畿監司金箕晩狀啓,宗廟薦神物種中生蛤,日氣尙寒,姑未産出,限內不得封進,惶恐待罪事,傳于沈熙淳曰,勿待罪事,回諭。
以咸鏡監司朴永元狀啓,安邊府民家失火事,傳于沈熙淳曰,聞甚矜惻,元恤典外,別加顧助,結構奠接之方,廟堂措辭分付。
沈熙淳啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,獻納宋近洙,執義兪錫煥,掌令金秉燮·任百淵,持平金畯牌不進罷職傳旨,傳于沈熙淳曰,只推。
以左副承旨權用脩牌不進罷職傳旨,傳于沈熙淳曰,只推。
沈熙淳,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
又啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
又啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
尹致定啓曰,右副承旨徐相敎,今日不爲仕進,卽爲牌招,何如?傳曰,允。
沈熙淳啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
傳于沈熙淳曰,發遣吏郞,諸執事淸齋與否,摘奸以來。
傳于權用脩曰,留院公事入之。
沈熙淳,以奎章閣言啓曰,卽接內需司牒報,則咸興·永興兩本宮四月別大祭時造燭封香吉日今月十六日辰時,衣襨香燭祭品奉詣吉日同月十七日卯時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
水原留守金左根疏曰,伏以,臣以匪才,猥叨重寄,居然三歲于玆矣。豈不欲殫竭對揚,少效圖酬之忱,而惟其識慮未周,材具匪長,修擧蔑效而廢墜者居多,興補無術而凋耗者益甚,樁儲蠧枵,筦鑰之謹,未之能也,戎政玩愒,壁壘之新,未之能也。曾未有一事半籌可以稱塞委寄者,保釐重地,寧容一任臣尸素爲哉?每自循省,騂汗浹背。且臣自來貞痼,寧日恒少,每當換節之交,一倍增加,眞元澌綴而津液內涸,積氣衝亘而眩瞀間作,形殼枵然,若將有顚仆之慮。入城就醫,冀倖調治,而種種別證,愈往愈劇,尙何望時日抖擻,句檢營府之務乎?畢竟虧分隳職,重添罪戾而止,此尤臣寤寐一念,如縛求解者也。玆敢略掇病思,冒入文字。伏乞聖慈,俯賜鑑諒,將臣居留之任,亟許鐫改,俾重務無曠,微分獲安,則公私之幸也。臣無任云云。答曰,省疏具悉。居留之職,不甚煩劇,卿其勿辭,調理行公。
上在昌德宮。停常參·經筵。
沈熙淳啓曰,明日召對,取稟。傳曰,停。
徐相敎啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
姜啓曰,行右承旨尹致定,左副承旨權用脩,今日不爲仕進,竝卽牌招,何如?傳曰,允。
姜啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
傳于沈熙淳曰,禮房承旨進詣大報壇,奉審摘奸以來。
以左副承旨權用脩牌不進罷職傳旨,傳于沈熙淳曰,只推。
姜,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
未時,太白見於巳地。
沈熙淳啓曰,明日召對,取稟。傳曰,停。
又啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
洪鍾應啓曰,行左承旨姜,行右承旨尹致定,今日不爲仕進,竝卽牌招,何如?傳曰,允。
又啓曰,假注書李圭白身病猝重,勢難察任,今姑改差,何如?傳曰,允。
李圭白改差,代以鄭東奎爲假注書。
傳于沈熙淳曰,禮房承旨馳詣懿昭墓,奉審摘奸以來。
沈熙淳啓曰,卽者獻納宋近洙以其親病,投章徑行,原疏以懿昭墓忌辰祭齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。原疏捧入。
沈熙淳,以成均館同知館事大司成意啓曰,今三月初三日儒生課試當爲設行,而大提學未差,限內不得爲之之意,敢啓。傳曰,知道。
獻納宋近洙疏曰,伏以,臣本生母在於忠淸道懷德地,而宿抱虛勞之疾,每値寒煖之交,輒倍苦劇,卽接家信,比添眩暈,益復澌綴。臣聞此報,方寸煎灼,玆敢忙陳短章,徑尋鄕路。伏乞聖慈,俯垂鑑諒,亟遞臣所帶之職,以便歸護,仍治臣擅離之罪,以肅朝綱焉。臣無任云云。省疏具悉,爾其勿辭往護。
上在昌德宮。停常參·經筵。
權用脩啓曰,明日召對,取稟。傳曰,停。
又啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
又啓曰,右副承旨徐相敎今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,後日次爲之。
又啓曰,御營廳將官來言,今日本廳軍兵日次私習云矣。敢啓。傳曰,後日次爲之。
又啓曰,卽者檢閱南秉吉,以其親病,陳疏徑出,原疏以元陵忌辰祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者檢閱徐翼輔·尹滋悳謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,竝卽牌招入直,何如?傳曰,允。
又啓曰,左右史不可不備,檢閱尹定善,一體牌招入直,何如?傳曰,允。
以檢閱尹定善·徐翼輔·尹滋悳牌不進罷職傳旨,傳于權用脩曰,只推。
權用脩啓曰,行都承旨洪鍾應,行左承旨姜,行右承旨尹致定不爲仕進,右副承旨徐相敎牌不進,同副承旨沈熙淳式暇出去,院中只有臣一人,伴直無人。行右承旨尹致定,所當牌招,而拘於廳規,不得請牌,何以爲之?敢稟。傳曰,牌招。
以右副承旨徐相敎牌不進罷職傳旨,傳于權用脩曰,只推。
權用脩啓曰,行右承旨尹致定牌不進,伴直無人,右副承旨徐相敎旣有只推之命,更爲牌招,何如?傳曰,允。
以右副承旨徐相敎再牌不進罷職傳旨,傳于權用脩曰,只推。
檢閱南秉吉疏曰,伏以,臣父素以風痰之疾,寧日恒少,近因日候之不適,寒感添劇,臣聞此報,不能自定,玆敢陳章徑出。伏乞聖明,俯垂鑑察,諒遞臣所帶之職,俾便救護,仍治臣擅離之罪,以肅法紀焉。臣無任云云。省疏具悉。爾其勿辭救護。
上在昌德宮。停常參·經筵。
未時,太白見於巳地。
夜五更,灑雨下雨,測雨器水深一分。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
尹致定啓曰,明日召對,取稟。傳曰,停。
姜啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣。敢啓。傳曰,知道。
洪鍾應啓曰,右副承旨徐相敎,同副承旨沈熙淳,今日不爲仕進,竝卽牌招,何如?傳曰,允。
又啓曰,假注書金景游身病猝重,勢難察任,今姑改差,何如?傳曰,允。
姜啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
尹致定啓曰,檢閱尹定善·徐翼輔·尹滋悳,旣有只推之命,竝卽牌招入直,何如?傳曰,允。
傳于尹致定曰,右副承旨許遞,前望入之。
承旨前望入之,尹致英落點。
姜啓曰,新除援左副承旨尹致英,卽爲牌招,何如?傳曰,允。
金景游改差,代以金學初爲假注書。
以同副承旨沈熙淳牌不進罷職傳旨,傳于尹致定曰,只推。
尹致定啓曰,明日傳香,禮房承旨,當爲齋宿,同副承旨沈熙淳,旣有只推之命,更爲牌招,何如?傳曰,允。
姜啓曰,密符親納,例也,而前黃海監司尹定鉉謂有身病,使其褊裨替納,事甚未安。推考,何如?傳曰,允。
又啓曰,兵曹判書尹定鉉自任所上來云,卽爲牌招,傳授命召,何如?傳曰,允。
又啓曰,兵曹判書尹定鉉牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
行左承旨姜,行右承旨尹致定等啓曰,臣等卽伏見徒流案下者,古今島安置罪人紀淵,楸子島荐棘罪人鶴秀,竝以放字書下矣。臣等相顧愕眙,繼之以憂歎之至。噫,兩罪人罪犯,雖各不同,關係俱極緊重,伊時處分,何等截嚴,而臺啓尙未蒙兪,輿憤久而益鬱,今忽有特放之命,刑政終歸失當,隄防由是漸壞,是豈細故也哉?臣等職忝惟允,義難奉承,玆敢相率聯籲。伏願聖明,亟降收還之音焉。惶恐敢啓。答曰,處分出於深量,卽爲頒布。
行左承旨姜,行右承旨尹致定等啓曰,臣等於俄者兩罪人處分下者,竊附徼還之義,顒俟反汗之命,及伏奉批旨,若曰處分出於深量,卽爲頒布,臣等大失所圖,益不勝抑鬱之至。今此兩罪人之負犯甚重,斷案自在,則豈可不少留難於全釋之地乎?莫嚴者邦憲也,莫遏者公議也,此臣等所以聚首憂懼,未敢循例頒布者也。玆敢相率申籲。伏乞更加三思,亟寢成命焉。惶恐敢啓。答曰,已有前批,卽速頒布。
以同副承旨沈熙淳再牌不進罷職傳旨,傳于尹致定曰,只推。
以檢閱尹定善·徐翼輔·尹滋悳牌不進罷職傳旨,傳于尹致定曰,只推。
姜,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
應敎金炳雲,副應敎洪祐命,校理金敬鉉·徐堂輔,副校理尹行謨·尹堉,修撰李維謙,副修撰宋廷和等聯名箚曰,伏以,臣等卽伏見院議批旨下者,始知徒流案中古今島安置罪人紀淵,椒子島荐棘罪人鶴秀,以放字書下矣。臣等相顧愕眙,繼以憂歎之至。噫,惟彼兩罪人罪名雖殊,負犯均重,當日處分,不啻截嚴,而臺啓尙靳允兪,輿憤久益沸鬱。今玆特宥之命,雖出於大聖人好生之德,刑政由是而失當,隄防由是而將壞,此豈細故也哉?臣等職忝論思,義難泯默,玆敢相率聯籲。伏願聖明,淵然深思,特恢轉圜,亟寢成命焉。取進止。答曰,省箚具悉。今此處分,實有深量,勿煩。
大司諫李玄緖,執義兪錫煥,司諫洪在重,掌令金秉燮·任百淵,持平金畯等箚曰,伏以,臣等卽伏見院議批旨下者,始知徒流案中古今島安置罪人紀淵,楸子島荐棘罪人鶴秀,竝以放字書下矣。臣等相顧愕眙,竊不勝憂歎之至。噫,彼兩罪人,關係甚大,而尙稽窮詰,負犯至重,而旣成斷案,卽臺論之所峻發,淵鑑之所俯燭也。多年島置,至今假貸,已是刑政之失當,而今此特宥之命,雖出於大聖人好生之德,以若關係,以若負犯,何可比論於尋常編配,而遇赦全釋乎?莫嚴者王章也,莫遏者公議也。臣等職忝諫諍,憂慨弸中,玆敢相率聯籲,仰瀆崇聽。伏乞聖明,亟加三思,特寢成命,俾邦憲重而輿情伸焉。取進止。答曰,省箚具悉。有此處分,豈無其義?勿煩。
上在昌德宮。停常參·經筵。
未時,太白見於巳地。
尹致定啓曰,明日召對,取稟。傳曰,停。
尹致英啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
姜啓曰,右副承旨權用脩,同副承旨沈熙淳,今日不爲仕進,竝卽牌招,何如?傳曰,允。
尹致定啓曰,左右史不可不備,檢閱尹定善·徐翼輔·尹滋悳旣有只推之命,竝卽牌招入直,何如?傳曰,允。
備忘記,全羅道觀察使南秉哲下直,長弓一張,長箭一部賜給。
傳于尹致定曰,直閣趙然興馳詣健陵,奉審摘奸,仍詣顯隆園·華寧殿,一體奉審以來。
姜啓曰,兵曹判書尹定鉉再牌不進推考傳旨,今方捧入,而命召傳授,一時爲急,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,兵曹判書尹定鉉疏批已下,卽爲牌招,傳授命召,何如?傳曰,允。
尹致英啓曰,兵曹判書尹定鉉旣肅本職,兼帶弘文提學不爲肅謝,直爲出去,事甚未安。推考,何如?傳曰,允。
姜啓曰,卽見統制使金鍵異樣船過去狀啓,則第六行蔚山兼任下,彦陽縣監四字,漏落不書。奏御文字,何等審愼,而如是疎忽,事甚未安。原狀啓,事係邊情,故雖不得不捧入,該帥臣不可無警,推考,何如?傳曰,允。
尹致英啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
傳于尹致定曰,權判府事省掃之行,給馬澆奠床備給。
以江原監司朴容壽狀啓通川郡民家失火事,傳于尹致定曰,聞甚矜惻,元恤典外,別加顧助,結構奠接之方,廟堂措辭分付。
行左承旨姜,行右承旨尹致定,左副承旨尹致英等啓曰,臣等猥控聯籲之煩瀆,竊冀處分之反汗,誠淺辭拙,兪音尙靳,連伏承卽速頒布之敎,臣等且惶且悚,反省恧蹙之不暇。噫,兩罪人名在臺啓,聲討方張,則臣等之徼還,是豈可已而不已者乎?且大臣·三司交章請寢,不獨臣等之愚見,實是擧國之公憤,玆又不避屢煩,相率仰籲。伏乞亟賜還收,俾重刑政而嚴隄防焉。惶恐敢啓。答曰,一啓再啓,旣爲足矣。處分之下,何可如是爭執?卽速頒布。
以義禁府徒流案,傳于尹致英曰,李紀淵·李鶴秀竝放。
傳于尹致英曰,在謫身死人李止淵罪名爻周。
行左承旨姜,行右承旨尹致定,左副承旨尹致英等啓曰,臣等卽伏見傳敎下者,有在謫身死人李止淵罪名爻周之命矣。臣等聚首愕眙,竊不勝憂歎之至。噫,此罪人關係至重,罪籍自在,則豈可遽議於爻周之典耶?王章莫嚴,公議莫遏,臣等職忝出納,不敢奉承,玆敢相率仰籲。伏願聖明,亟賜反汗之音焉。惶恐敢啓。答曰,旣有處分,勿煩。
尹致定啓曰,卽者漢城府官員來言,城隍發告祭及厲祭獻官,例以亞尹塡差,而左尹徐英淳在外,不得進去云,何以爲之?敢稟,傳曰,許遞,前望入之。
左尹前望入之,徐憲淳落點。
以右副承旨權用脩,同副承旨沈熙淳牌不進罷職傳旨,傳于尹致定曰,只推。
以檢閱尹定善牌不進罷職傳旨,傳于尹致定曰,只推。
尹致定,以禮曹言啓曰,卽接淸州幼學朴徠源所志,則以爲,族姪宗植嫡妾俱無子,以其同姓八寸兄宗漢第二子幸得,欲爲繼後,兩家諸族相議完定,而宗植夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與授明有可據,而不得登聞者,許令該曹論理草記事,曾有筵奏定式,而門長朴徠源所訴旣如此,依定式朴宗漢第二子幸得,立爲朴宗植之後,何如?傳曰,允。
又以禮曹言啓曰,卽接全州幼學李命觀所志,則以爲,族兄命錫嫡妾俱無子,以其同姓十四寸弟東輝第二子熙永,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長李命觀所訴旣如此,依定式李東輝第二子熙永,立爲李命錫之後,何如?傳曰,允。
姜,以都摠府言啓曰,副摠管徐憲淳,以漢城府左尹,本府坐起晝仕出去之意,敢啓。傳曰,知道。
又以訓鍊都監·禁衛營·御營廳言啓曰,謹依下敎,綏陵植木處補植次,今月初七日爲始,將校八人,軍二百名式定送,使之擧行,而軍兵則輪回出送,三營大將依前輪回檢察之意,敢啓。傳曰,知道。
尹致英,以義禁府言啓曰,以本府徒流案全羅道康津縣古今島安置罪人李紀淵,靈巖郡楸子島荐棘罪人李鶴秀等名下,放字書下矣。李紀淵·李鶴秀等,臺啓方張,不得擧行之意,敢啓。傳曰,知道。
領府事趙寅永,判府事權敦仁,左議政金道喜,判府事朴晦壽聯名箚曰,伏以,臣等昨伏見院議批旨下者,始知徒流案成冊,有楸子島荐棘罪人鶴秀,古今島安置罪人紀淵,竝以放字書下矣,臣等相顧愕眙,不勝憂歎之至。噫,彼兩罪人本事之關係,何等緊重,當初之處分,何等截嚴,而今忽遽議於全釋之寬典?此雖出於大聖人好生之德,而第念莫重者刑政也,莫嚴者隄防也。苟或有一毫玩忽,將何以靖世道而伸公議乎?玆敢聯陳短籲。伏乞聖明,淵然深思,亟寢成命焉。取進止。答曰,省箚具悉卿等之懇。今此處分,豈徒予意?實有承聆於慈敎者,卿等諒之。仍傳曰,此批答遣史官傳諭。
應敎金炳雲,副應敎洪祐命,校理金敬鉉·徐堂輔,副校理尹行謨·尹堉,修撰李維謙,副修撰宋廷和等聯名箚曰,伏以,臣等昨於兩罪人處分下者,猥陳聯箚,冀蒙反汗之音,誠意淺薄,文辭拙訥,未能仰格聖衷。及伏奉批旨,若曰今此處分,實有深量,勿煩,臣等愕然失圖,益不勝抑菀憂歎之至。今此兩罪人,以若負犯,斷案自在,則是皆淵鑑之所照燭,豈可以歲月之寢久,遽議全釋,不少留難乎?邦憲不可以或撓,公議不可以終遏。臣等非不知屢瀆之爲懼,而衷情轉激,不容含默,玆敢相率申籲。伏願聖明,更加三思,亟寢成命,俾刑政重而隄防嚴焉。取進止。答曰,省箚具悉。已諭於院議之批,勿煩。
大司諫李玄緖,執義兪錫煥,司諫洪在重,掌令金秉燮·任百淵,持平金畯等聯名箚曰,伏以,臣等於昨日,兩罪人放釋之命,聯請反汗,顒俟兪音,及伏奉批旨下者,諭之以豈無其義,責之以勿煩,臣等愕然失圖,尤不勝萬萬抑鬱也。噫,彼負犯何如,關係何如,罪名縱殊,斷案斯在,而王章未伸,輿情愈沸。今若以臺啓聲討之罪人,遽因旁流之澤,特施全宥之典,則竊恐義理由是而漸晦,隄防由是而益壞,思之及此,寧不懍然而可懼哉?夫刑政者,有國之大枋,而人主不得以低昂,言議者,擧世之公案,而臺閣不得以縱抑,此所以院議堂箚迭相峻發,歷日未已者也。臣等繞壁彷徨,憂慨倍切,玆敢不避屢瀆,復此聯籲。伏乞聖明,淵然深思,亟收成命,以副群情焉。取進止。答曰,省箚具悉。相箚之批,想已見之矣。勿煩。
應敎金炳雲,副應敎洪祐命,校理金敬鉉·徐堂輔,副校理尹行謨·尹堉,修撰李維謙,副修撰宋廷和等聯名箚曰,伏以,臣等卽伏見院議批旨下者,始知有在謫身死人李止淵罪名爻周之命矣。臣等相顧愕眙,竊不勝憂歎之至。噫,此罪人,以若關係,尙在罪籍,則豈可如尋常負犯,遽議於爻周之典乎?隄防不可不嚴,公議不可不伸。臣等職忝論思,不容泯默,玆敢相率聯籲。伏願聖明,淵然深思,亟賜反汗之命焉。取進止。答曰,省箚具悉。已諭於諸批矣。勿煩。
大司諫李玄緖,執義兪錫煥,司諫洪在重,掌令金秉燮·任百淵,持平金畯等聯名箚曰,伏以,臣等卽伏見相箚批旨下者,慈德之包容,聖意之欽恤,固攢頌之不暇,而第念,邦憲不可低昂,輿情不可沮遏,抑亦聖明之所俯燭也。臣等誠淺辭拙,雖不足以仰格宸心,而天聽愈邈,兪音尙靳,反躬恧縮,無地自容。此際又伏見院議啓辭,始知有在謫身死人李止淵罪名爻周之命矣。噫,此何擧也?此罪人以若關係,尙在罪籍,則今玆處分,雖出於遇慶疎蕩之聖念,而莫重者公議也,莫嚴者王章也,苟或失當,顧何以靖世道而壹民志乎?玆敢忙陳聯箚,冒瀆崇聽。伏願殿下,淵然深思,諸罪人特宥之命,竝令收還焉。取進止。答曰,省箚具悉。如是聒聒,誠不知其故也。爲臺閣之塞責,致此酬應,其不難哉?更勿煩撓。
持平曺錫輿疏曰,伏以,臣昨伏見院議及三司箚批下者,始知有徒流案中古今島安置罪人紀淵,楸子島荐棘罪人鶴秀,竝以放字書下之擧矣。噫,彼兩罪人,罪名雖異,負犯均重,臺論之尙今峻發,淵鑑之所已俯燭,今雖不能準請,以施當律,亦何可比同薄過,遇慶全釋者乎?臣非不知大聖人好生之德,亶出於深量,而其於典憲由是而不嚴,隄防由是而益壞,何哉?臣於見職,旣未署經,何敢以言責自居,而憂惋之極,義難泯默,玆敢猥陳短章,仰瀆崇聽。伏願聖明,淵然深思,亟寢成命,俾王章重而輿情伸焉。臣無任云云。省疏具悉。已諭於諸批矣。
正言朴珪壽疏曰,伏以,臣竊伏見院議啓辭批旨下者,始知徒流案中古今島安置罪人紀淵,楸子島荐棘罪人鶴秀,竝以放字書下矣。噫,彼兩罪人,關係之如何,負犯之如何?固已有淵鑑之所俯燭,而當日處分,至嚴且重矣。第臺論峻發而兪音尙靳,王章未伸而輿憤久鬱。今玆特宥之命,有若尋常編配之遇赦全釋者,夫刑政不可以不愼也,隄防不可以不嚴也。苟或失當,諒非細故,臣於見職,未曾署經,固不敢以言責自居,而義難泯默,敢陳短章,仰瀆崇嚴。伏乞聖明,淵然三思,亟寢成命,以重邦憲,以伸輿情焉。臣無任云云。省疏具悉。已諭於諸批矣。
判府事權敦仁疏曰,伏以,臣之父母墳墓,在於湖西槐山地,緣臣之病日癃痼,曠省已多年矣。將來歲月,固難保其幾時還往,況値雨露,益不勝其私情凄感,方擬趁冷節,扶舁往省。伏乞聖慈,特賜恩暇,俾伸至情。病裏行役,難期趲程,沿塗供億,亦關民弊,仍許從便往來焉。取進止。答曰,省箚具悉卿懇。依所請從便往省焉。仍傳曰,此批答遣史官傳諭。
兵曹判書尹定鉉疏曰,伏以,臣待罪海藩,行將周歲,無一事稱塞,委寄之重,尸素是愧,譴何是俟。千萬匪意,格外非常之恩命,有隕自天,擢臣以兵曹判書,進階爲資憲大夫,經帷詞苑,華誥聯翩,惝怳震越,神魂漾漾,浹月而靡所止屆也。臣之策名立朝纔七年耳,遭遇聖明不世之恩造,拂拭之簡拔之,朝除夕遷,服軒冕而擁節旄,雖卽日溘然,更有何恨?今乃躐八座而據本兵,裒然爲糠秕之先而桑穀之長,則是畏熱而添火,惡醉而强酒也。凡物之成,其進有漸,積勤所得,乃能持久,此天道之常,而人事之具有前鑑者也。如臣孤孑,雖使之辭尊而居卑,隨衆而旅進,猶懼其無有攸堪。況乎加之以世所罕有之榮,任之以力所不勝之職,人怒而鬼猜,福過而災生,則上負我聖上愛欲生之至德,下得罪於有知君子,此已萬萬不敢當者也。且臣起於窮廢,畏約成性,性又悚懶,平居罕與交遊,遇事茫無見識,銓注資格,所不嫺也,韎韋姓名,所不識也,旗鼓隊伍,分數先後,尤所不究也。其無以淸理武選,整頓戎務,有不待臣言之畢,而第臣所以淵氷之在前,而憂畏之積中者,不遑以職事重輕,援引崇飾,以備雍容暇豫之觀,而至於文敎所掌去處,尤不敢比擬攙說於大聲疾號之際,容俟神識稍定,冒昧冀倖,而目下天牌荐臨,專爲宿衛之不宜久曠也。臣亦具有彝性,昧反面之訓,而忽駕屨之義者,豈臣所樂爲也哉?君父有命,雖湯火,豈敢辭之以爲難?假使臣出膺是職,一毫有補,則臣雖萬死,有所不避,今無益於國而有害於身,乃欲强顔饕恩,以承嚴命,其於必僨蹶乃已,何哉?然此猶就臣私分上說也。聖明御世,莫大於爵賞之不濫,莫先於任使之得人,爵賞濫則人不勸而百隷怠官,任使非人則政不擧而萬事叢脞矣。明試考績,古今通義,而槐棘之列,尤所難愼,特揀晉擢,事體至重,前輩名碩之得此於君父者,蓋嘗絶無而僅有,臣縱不能一半分自效,以圖涓埃之報,寧可以臣之故,有累於我聖上大公至正之治哉?此其萬萬不敢當之眞際實狀也。於臣有盈覆之懼,臭載之憂,於朝廷非爲官擇人之實,以公以私,猥有前衡,仰首因控,言不知裁。伏望聖慈,哀憐而垂察,先收臣新援資級,及本兼諸職,俾名器無至濫褻,臣亦獲保其餘生,不勝血祝。臣無任云云。答曰,省疏具悉。卿其勿辭行公。
敎全羅監司南秉哲書。王若曰,夏分五服,軒分萬區,以疆域則作翰作屛,虞有四岳,周有九牧,其責任也來旬來宣。眷玆湖南一方,實是海東重臬,橘柚·竹箭·粟米·麻絲之常貢,儘乎一國之外度支,城池·臺隍·倉廩·府庫之相望,壯哉三道之大都會。以其物殷而地鉅,必須二千石循良,苟非知周而才通,曷任五十州按察?惟卿,赫赫簪纓之華閥,溫溫圭璋之令姿,宿儒之處深嚴,蘊經術而華文淹識,利器之遇盤錯,施郡治而茂績嘉聲。端範眞是貴人,玉署銀臺之俱長,淸望共詡當世,儒師銓佐之兼縻。玆授卿以全羅道觀察使兼兵馬水軍節度使·巡察使·全州府尹,卿其發惠政察隱恤窮,綜庶務祛害蘇弊。宣恩德而與衆共樂,勞徠勸相之宜先,周咨詢而靡事不修,稟請裁斷之惟可。於戲,在心惟簡,予欲聞棠茇之播謠,倚斗望華,卿應切蓬萊之繞夢。故玆敎示,想宜知悉。知製敎臣尹滋悳製進
上在昌德宮。停常參·經筵。
未時,日暈。夜一更二更,月暈。
尹致定啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,來十一日朝參日次矣。敢稟。傳曰,停。
又啓曰,來十一日輪對日次矣。敢稟。傳曰,當次人受點,後日次待令。
又啓曰,右副承旨權用脩,同副承旨沈熙淳,今日不爲仕進,竝卽牌招,何如?傳曰,竝許遞,前望入之。
承旨前望入之,沈宜冕·趙然昌落點。
尹致定啓曰,新除授右副承旨沈宜冕,同副承旨趙然昌,竝卽牌招,何如?傳曰,允。
又啓曰,檢閱南秉吉由限已過,卽爲牌招入直,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
又啓曰,行都承旨洪鍾應,行左承旨姜不爲仕進,左副承旨尹致英內閣進,右副承旨沈宜冕,同副承旨趙然昌在外,院中只有臣一人,伴直無人,左副承旨尹致英,卽爲牌招,何如?傳曰,允。
又啓曰,右副承旨沈宜冕時在廣州地,同副承旨趙然昌時在京畿陽智地,竝斯速乘馹上來事,下諭,何如?傳曰,竝許遞,前望入之。
承旨前望入之,南性敎·金益文落點。
尹致定啓曰,新除授同副承旨金益文,卽爲牌招,何如?傳曰,允。
又啓曰,同副承旨金益文時在京畿楊州地,斯速乘馹上來事,下諭,何如?傳曰,許遞,前望入之。
以慶尙監司金大根狀啓,陜川郡民家失火事,傳于尹致定曰,聞甚矜惻,元恤典外,別加顧助,如有生前身還布,蕩減,結構奠接之方,廟堂措辭分付。
尹致定啓曰,卽者檢閱徐翼輔謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱尹定善,一體牌招入直,何如?傳曰,允。
又啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,執義兪錫煥,掌令金秉燮·任百淵,持平金畯牌不進罷職傳旨,傳于尹致定曰,只推。
以左副承旨尹致英牌不進罷職傳旨,傳于尹致定曰,只推。
以檢閱南秉吉牌不進罷職傳旨,傳于尹致定曰,只推。
尹致定,以吏曹言啓曰,戶曹正郞洪鍾序以其身病,呈狀乞遞,改差,何如?傳曰,允。
又以兵曹言啓曰,新除授部將李銘除授在外,過限未肅拜,依法典改差,何如?傳曰,允。
又以兵曹言啓曰,昨秋諸道官鎭門聚點時,黃海道執頉推考鎭邊將,旣已遲晩,所當照律施行,而係是宥旨前事,依例勿論,何如?傳曰,允。
又以兵曹言啓曰,因承政院啓辭,邊將應薦不薦人,令該曹察推事,允下矣。行護軍韓益相·洪儼·李忠運·朴潤榮·朴蓍會俱爲應薦而不薦,竝依法典推考警責,何如?傳曰,允。
又以兵曹言啓曰,因刑曹草記,今番監試覆試時二所換面代入罪人李昌喬,依律文身充水軍,令兵曹擧行事,允下矣。換面代入罪人李昌喬,黃海道長連縣水軍充定,定驛子押送之意,敢啓。傳曰,知道。
又以訓鍊都監言啓曰,綏陵植木處,臣聖皐今日進去,看審始役,而本局定界內補植松木四千株,禁衛營定界內補植松木四千株,御營廳定界內補植松木四千株,合松木一萬二千株,檢飭擧行之意,敢啓。傳曰,知道。
檢閱尹定善疏曰,伏以,臣季父左副承旨臣致英例兼春秋官修撰官矣。臣所帶記事兼銜,法有應避,在所當遞,玆陳短章,干冒崇聽。伏乞聖慈,俯垂鑑諒,亟許鐫改,以存公格,以安私分焉。臣無任云云。省疏具悉。疏辭,下該曹稟處。
吏曹啓目粘連,觀此藝文館檢閱尹定善上疏,則以爲,臣季父左副承旨臣致英例兼春秋館修撰官矣。臣所帶記事兼銜,法有應避。伏乞鑑諒,亟許鐫改亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,承政院左副承旨臣致英所帶春秋兼銜,今姑減下,何如?判付啓依允。
上在昌德宮。停常參·經筵。
夜自三更至初九日開東,灑雨下雨,測雨器水深二分。
大王大妃殿進御二錢重人蔘粟米飮,自今日一貼式限二貼煎入事,榻前下敎。
南性敎啓曰,明日召對,取稟。傳曰,停。
又啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
洪鍾應啓曰,行左承旨姜今日不爲仕進,卽爲牌招,何如?傳曰,允。
承旨前望入之,沈承澤落點。
南性敎啓曰,新除授同副承旨沈承澤,卽爲牌招,何如?傳曰,允。
以檢閱尹定善·徐翼輔牌不進罷職傳旨,傳于沈承澤曰,只推。
沈承澤啓曰,左右史不可不備,檢閱尹定善·徐翼輔·南秉吉旣有只推之命,竝卽牌招入直,何如?傳曰,允。
以檢閱尹定善·徐翼輔·南秉吉牌不進罷職傳旨,傳于沈承澤曰,只推。
沈承澤,以吏曹言啓曰,成均館司成兪致善以其身病,呈狀乞遞,改差,何如?傳曰,允。
又以禮曹言啓曰,今此式年進士榜目中成川幼學吳潤和無初試,而冒參覆試之說,有所入聞,取考監試覆試應赴之各樣初試榜目及陳試許赴成冊,竝無其名,故仍令四館所詳査以報矣。卽接其所報,則以爲,學禮講冊子及入門打點冊子中,吳潤和無所載錄云,旣無初試,而肆然冒赴者,萬萬痛惡。原榜目中爲先拔去,付標以入,而其罪狀,令該曹嚴査,依律勘處,何如?傳曰,允。
南性敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以總衛營言啓曰,本營從事官洪鍾序時無職名,令該曹口傳付軍職,何如?傳曰,允。
兵曹口傳政事,副司果單洪鍾序。
南性敎,以禁衛營言啓曰,綏陵植木處,臣觀浩今日進去看審,而本營定界內補植松木四千株,訓鍊都監定界內補植松木四千株,御營廳定界內補植松木四千株,合松木一萬二千株,檢飭擧行之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深三分。
沈承澤啓曰,明日召對,取稟。傳曰,停。
姜啓曰,行大司憲李魯秉在外,執義兪錫煥,掌令金秉燮·任百淵,持平金畯呈辭,曺錫輿未署經,監察茶時之意,敢啓。傳曰,知道。
又啓曰,行左副承旨尹致定,右副承旨尹致英,今日不爲仕進,竝卽牌招,何如?傳曰,允。
沈承澤啓曰,左右史不可不備,檢閱尹定善·徐翼輔·南秉吉旣有只推之命,竝卽牌招入直,何如?傳曰,允。
又啓曰,卽者檢閱尹滋悳謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
姜啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
又以都摠府言啓曰,副摠管李圭祊·吳取善·金公鉉·李根友在外,韓鎭庭呈辭受由,徐憲淳差祭,南獻敎有實故,李膺緖,以管城將進,一員未差,只有臣吳一善一人,伴直無人,令政院稟旨變通,與未差之代,竝令該曹以在京無故人口傳差出,待下批牌招,以爲入直之地,何如?傳曰,許遞,前望入之。
摠管前望入之,副摠管洪鍾英·金鍏·李源益·洪祐順·曺錫亨·任百經·曺錫雨·徐有薰落點,李圭徹添書落點。
姜,以都摠府言啓曰,伴直無人,新除授摠管洪鍾英·金鍏·李源益·洪祐順·曺錫亨·任百經·曺錫雨·徐有薰,竝令政院牌招,李圭徹以京畿水使除拜矣,交龜後上來事,下諭,何如?傳曰,允。
以右副承旨尹致英牌不進罷職傳旨,傳于南性敎曰,只推。
姜,以兵曹言啓曰,五衛將金健喜·安昇玄,文臣兼宣傳官尹堉,俱以病難供職,呈狀乞遞,竝改差,何如?傳曰,允。
又以御營廳言啓曰,綏陵植木處補植次,臣相五今日當爲進去看審,而雨勢如此,各營軍兵有難赴役,待開晴擧行之意,敢啓。傳曰,知道。
又以刑曹言啓曰,因禮曹啓辭,進士榜目中無初試而冒參覆試之成川幼學吳潤和嚴査勘處事,命下矣。吳潤和未及捉得,而其孫顯載留在泮中,故捉來究問,則渠祖潤和曾有陳試,而病不能上京,渠自冒赴,以至參榜云矣。吳潤和,發關該道,不日掩捕,罔夜押上後擧行之意,敢啓。傳曰,知道。
上在昌德宮。停常參·經筵。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈承澤啓曰,明日召對,取稟。傳曰,停。
尹致英啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
洪鍾應啓曰,行左副承旨尹致定,今日不爲仕進,卽爲牌招,何如?傳曰,允。
姜啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
傳于姜曰,大臣·備局堂上引見。
傳于姜曰,大臣旣以退行入稟,今日次對,後日次來會。
洪鍾應啓曰,假注書金學初身病猝重,勢難察任,今姑改差,何如?傳曰,允。
金學初改差,代以鄭健朝爲假注書。
姜,以備邊司言啓曰,詞訟劇地,委屬可悶,法司堂上有闕之代,政官牌招,開政差出,何如?傳曰,允。
沈承澤啓〈曰〉,注書有闕之代,前注書韓敬源薦狀,依例成送吏曹之意,敢啓。傳曰,知道。
又啓曰,行吏曹判書李若愚,參判趙秉駿,參議金英根牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書李若愚,參判趙秉駿再牌不進推考傳旨,今方捧入,而開政命下之後,連事違召,無意承膺,事體所在,誠甚未安。參議金英根陳疏,判書·參判,竝所當更請牌招,而係是一日三牌,何以爲之?敢稟。傳曰,牌招。
又啓曰,吏曹參議金英根疏批已下,一體牌招,何如?傳曰,允。
以大司諫李玄緖,司諫洪在重,執義兪錫煥,掌令金秉燮·任百淵,持平金畯牌不進罷職傳旨,傳于沈承澤曰,只推。
以檢閱尹定善·徐翼輔牌不進罷職傳旨,傳于沈承澤曰,只推。
沈承澤,以吏曹言啓曰,今此寒食祭,祭官當爲磨鍊,而除老病公頉,實無推移排比之路,依近例刑官·司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以禮曹言啓曰,卽接淸風幼學金源淵所志,則以爲,族侄光弼嫡妾俱無子,以其同姓八寸兄光俊第二子厚性,欲爲繼後,兩家諸族相議完定,而光弼夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金源淵所訴旣如此,依定式金光俊第二子厚性,立爲金光弼之後,何如?傳曰,允。
姜,以備邊司言啓曰,北兵使具信喜以其身病,呈狀乞遞矣。實病旣如此,則有難强令察任,今姑改差,何如?傳曰,允。
又以御營廳言啓曰,綏陵植木處,臣相五今日進去看審,本廳定界內補植松木四千株,訓鍊都監定界內補植松木四千株,禁衛營定界內補植松木四千株,合一萬二千株,檢飭擧行後,仍爲畢役,而三營三日所植松木,合爲三萬六千株之意,敢啓。傳曰,知道。
吏曹參議金英根疏曰,伏以,臣才短識淺,最居人下,而幸値昌辰,偏被恩造,前後歷敡,罔非華要,揆分量能,豈有堪承之望,而有除輒膺,不敢爲懇扣辭避之計者,誠以感惶居先,義分是怵耳。恩深河海,效蔑涓涔,每自循省,惕然若驚,今玆三銓除旨,又何爲及於臣也?臣聞命震駴,騂汗浹背,殆不知措躬之所。夫聖朝官人,孰非難愼,而選部遴簡,尤宜自別。統百雖專於長堂,參貳亦名爲銓官,與聞乎通塞,承乏則代斲,苟非鑑識明於甄別,望實優於厭服者,莫宜居之,臣顧其人乎哉?臣家本寒素,性又慵拙,罕與人接,未諳世務,班行之間,識面者無幾,況於政注格例,尤所茫昧。以此伎倆,處於是任,求之事理,太不近似,此已臣難冒之義,而最是目下病狀,又不趐危劇,雖欲自力,其勢末由。蓋臣受氣甚薄,自幼善病,昨秋以來,忽嬰奇疾,證形迭變,無非乖惡,眞元漸就耗涸,神氣無以收攝,澌鑠之極,形殼徒存,委貼床玆,轉側須人,房闥之間,亦難運用,人之見之者,莫不爲臣危之。以今實狀,强起彈束,趍詣周行,有非可論,召牌屢降,蠢動無路,惶隘之極,若添一病,玆不得不疾聲控實,仰瀆崇嚴。伏乞聖慈,諒臣言之非出飾讓,念臣病之實難自强,亟遞臣吏曹參議之任,俾名器重而私分安焉。臣無任云云。省疏具悉。爾其勿辭察職。
上在昌德宮。停常參·經筵。
未時,太白見於巳地。
南性敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈承澤啓曰,明日常參·經筵,取稟。傳曰,停。
南性敎啓曰,行大司憲李魯秉在外,執義兪錫煥,掌令金秉燮試所進,任百淵,持平金畯呈辭,曺錫輿未署經,監察茶時之意,敢啓。傳曰,知道。
又啓曰,行左副承旨尹致定,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
又啓曰,御營大將徐相五,以武二所試官,慕華館今方出去矣。所佩命召,何以爲之?敢稟。傳曰,仍佩往來。
備邊司薦望,以李圭徹爲北兵使。
兵曹口傳政事,副護軍韓啓源·徐相敎,以上竝單付。
沈承澤啓曰,行吏曹判書李若愚,參判趙秉駿三牌不進,參議金英根牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書·參判,竝所當更請牌招,而係是一日四牌,何以爲之?敢稟。傳曰,牌招,參議只推,一體牌招。
沈承澤,以吏曹言啓曰,成均館典籍黃鍾顯,繕工監假監役官鄭基聞,俱以身病,呈狀乞遞,竝改差,何如?傳曰,允。
有政。吏批,行判書李若愚進,參判趙秉駿,參議金英根竝牌招不進,同副承旨沈承澤進。以李景在爲刑曹判書,趙冀永爲判尹,尹定鉉爲知義禁,任百經爲同經筵,徐箕淳爲藝文提學,洪羲錫·李源益爲同春秋,尹定鉉爲軍器提調,趙鶴年爲造紙提調,金魯鵬爲軍器正,李時敏爲戶曹正郞,李承輔爲司成,金佑鉉爲工曹正郞,韓龍源爲兵曹佐郞,鄭民和爲貞陵令,安國鎭·白文振·金大鉉爲典籍,李達亨爲明陵別檢,尹亨鎭爲假監役,兪致範爲西部都事,柳相鼎爲定州牧使,金正求爲定平府使。注書單韓敬源。典牲直長李圭昌,司圃直長李復秀相換。故牧使南履範贈吏參,校理南綺老贈副提學,故佐郞南泰堦贈副應敎,已上同義禁南性敎三代。故學生李龜鼎贈吏參,故學生李世習贈吏議,已上前兵曹參判李孝淳兩代。故學生李儒弼贈戶參,故學生李晋運贈左承旨,已上副摠管李應緖兩代。故學生朴泰衡贈童敎,孝行卓異,贈職事承傳,前判官文義行,今加通政,加資事,承傳。
兵批,判書尹定鉉進,參判金洙根病,參議金祖欽病,參知韓兢人入直,行右承旨南性敎進。啓曰,京畿水使今當差出,而當品中可擬望之人乏少,他道堂上·兵使竝擬,何如?傳曰,允。以徐箕淳爲知事,李啓朝爲副摠管,宋維新·金基圭爲同知,徐承淳爲僉知,宋文九·金在善·李鳳緖·裴化鳳·南正祜爲五衛將,吳光勳爲忠翊將,金泓純爲加設訓鍊判官,朴浚愚·鄭駿容爲文兼,尹信儉·姜在完爲部將,金養業爲守門將,金相宇爲京畿水使,白樂聞爲慶尙右兵虞侯,張繼恒爲廢茂山萬戶,朴宗浹爲梨洞萬戶,朴民錫爲金井別將,廉喜喦爲閑山鎭別將。濟州監牧官金景希,大坡兒權官金鼎湖,大護軍李嘉愚·李羲發,護軍徐英淳·金輔根·柳基常·具信喜·李圭徹,副護軍鄭基世·權用脩·金益文·沈熙淳·沈宜冕·趙然昌·李謙在·李源命·許燮·李健緖·李德熙·柳·趙秉德·文義行,副司果宋圭灝·鄭基年,以上竝單付。及第朴龍炫今加折衝,加資事,承傳。
吏批,再政。以李祖欽爲社稷令,宋太熙爲工曹佐郞。兼鏡城府使單李圭徹,兼喬桐水使單金相宇,今加嘉善,加資事,承傳。
兵批,再政。以韓景湖爲加設訓鍊主簿,李鎭昇·李浩錫爲武兼,李膺緖爲黃海兵使。同知裴化鳳,僉知金在善·宋文九·李鳳緖,副護軍朴龍炫,北兵使李圭徹,以上竝單付。
沈承澤啓曰,新除授注書韓敬源,卽爲牌招察任,何如?傳曰,允。
以吏曹參議金英根牌不進罷職傳旨,傳于沈承澤曰,只推。
沈承澤,以奉常寺都提調·提調意啓曰,各陵園墓寒食祭享所用藥果煎造後,進上看品藥果二十立,依定式封進之意,敢啓。傳曰,知道。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李承輔未肅拜,直講姜漢赫,典籍宋謙洙俱爲差祭,時無入直之員,以他郞官姑爲代直,何如?傳曰,允。
南性敎,以武一所試官意啓曰,臣所今日平明開場,擧子捧單數,自天字至來字半字,合爲八百六十人矣。先自柳葉箭及貫革試取,而元貫革外,加設六貫革試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至冬字半字,合爲一千一百十八人矣。貫革·柳葉箭同爲試取之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子七百人內,兩技入格十四人,一技入格三十七人,合爲五十一人矣。日暮姑停之意,敢啓。傳曰,知道。
又以武二所試官意啓曰,臣所今日貫革·柳葉箭同爲試取,而應射擧子七百五十人內,貫革入格三十人,柳葉箭入格十六人,兩技入格七人,合爲五十三人矣。日暮姑停之意,敢啓。傳曰,知道。
上在昌德宮。停常參·經筵。
未時,太白見於巳地。
自一更至四更,月暈。
沈承澤啓曰,明日常參·經筵,取稟。傳曰,停。
南性敎啓曰,行大司憲李魯秉在外,執義兪錫煥,掌令金秉燮試所進,任百淵呈辭,持平曺錫輿·金畯差祭,監察茶時之意,敢啓。傳曰,知道。
又啓曰,行左副承旨尹致定,右副承旨尹致英今日不爲仕進,竝卽牌招,何如?傳曰,允。
傳于沈承澤曰,國朝寶鑑頒賜,依壬寅年例擧行,一人雖兼數事,依賞典例,毋得疊授。
以右副承旨尹致英牌不進罷職傳旨,傳于沈承澤曰,只推。
南性敎,以武一所試官意啓曰,臣所今日平明開場,昨日未畢試柳葉箭及貫革,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試貫革·柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子一百六十人內,兩技入格一人,一技入格三人,昨日入格五十一人,合爲五十五人矣。柳葉箭及貫革今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子十七人內,入格一人矣。鐵箭今已畢試,仍爲開講試取之意,敢啓。傳曰,知道。
又以武一所試官意啓曰,臣所今日應講擧子十六人內,入格十五人矣。各技皆已畢試,今方修整榜目之意,敢啓。傳曰,知道。
沈承澤啓曰,試官之出榜詣闕,例也,而武一所監試官李玄緖·金秉燮謂有身病,自外徑歸,事甚未安。竝推考,何如?傳曰,允。
南性敎,以武二所試官意啓曰,臣所今日貫革·柳葉箭同爲試取,而應射擧子三百六十八人內,貫革入格三十一人,柳葉箭入格十五人,兩技入格十九人,昨日入格五十三人,合爲一百十八人矣。貫革·柳葉箭今已畢試,鐵箭鱗次試取之意,敢啓。傳曰,知道。
上在昌德宮。停常參·經筵。
未時,太白見於巳地。
沈承澤啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·差祭外,呈告人員,竝卽牌招,何如?傳曰,允。
洪鍾應啓曰,行左承旨姜,行左副承旨尹致定,今日不爲仕進,竝卽牌招,何如?傳曰,允。
沈承澤啓曰,判尹趙冀永,除拜後過三日,不爲出肅,依定式推考警責,仍卽牌招察任,何如?傳曰,允。
沈承澤啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
傳于沈承澤曰,禮房承旨馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
以黃海監司徐戴淳狀啓,薦新生石首魚,節序差早,限內不得封進,惶恐待罪事,傳于尹致英曰,勿待罪事,回諭。
尹致英啓曰,行大司憲李魯秉在外,執義兪錫煥,掌令金秉燮·任百淵牌不進,持平曺錫輿·金畯差祭,監察茶時之意,敢啓。傳曰,知道。
以大司諫李玄緖,司諫洪在重,執義兪錫煥,掌令金秉燮·任百淵牌不進罷職傳旨,傳于尹致英曰,只推。
沈承澤,以奎章閣言啓曰,頒賜國朝寶鑑安寶次,奎章之寶請出之意,敢啓。傳曰,知道。
尹致英,以武二所試官意啓曰,臣所今日鐵箭應射擧子九十二人內,入格十五人矣。鐵箭今已畢試,講書仍爲試取之意,敢啓。傳曰,知道。
又以武二所試官意啓曰,臣所今日講書應試擧子四十一人內,入格三十五人矣。雖未滿原額,各技皆已畢試,今方修整榜目之意,敢啓。傳曰,知道。
沈承澤啓曰,試官之出榜詣闕,例也,而武二所監試官兪錫煥·洪在重謂有身病,自外徑歸,事甚未安。竝推考,何如?傳曰,允。
尹致英,以兵曹言啓曰,本曹正郞趙然興,身病猝重,屢度呈狀乞遞,宿衛重地,不可久曠,今姑改差,何如?傳曰,允。
吏曹口傳政事,直閣單趙然興。
尹致英,以禁衛營言啓曰,本營千摠沈宜豊,身病猝重,勢難察任,改差,何如?傳曰,允。
吏曹,典禮考講一所試官李承輔·姜漢赫,二所試官朴商壽·宋謙洙。
上在昌德宮。停常參·經筵。
未時,大白見於巳地。
姜,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈承澤啓曰,明日常參·經筵,取稟。傳曰,停。
姜啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
姜啓曰,行右承旨南性敎,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
傳于沈承澤曰,禮房承旨馳詣宗廟·徽定殿·景慕宮,奉審摘奸以來。
注書韓敬源受由在外,代以權應夔爲假注書。
權應夔有頉,代以趙憲燮爲假注書。
姜啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,執義兪錫煥,掌令金秉燮·任百淵,持平金畯牌不進罷職傳旨,傳于姜曰,只推。
姜啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
尹致定,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,校理金敬鉉,副校理尹堉差祭,上番闕直,事甚未安。應敎金炳雲,副應敎洪祐命,校理徐堂輔,副校理尹行謨,竝卽牌招,以爲推移入直之地,何如?傳曰,允。
上在昌德宮。停常參·經筵。
未時,太白見於巳地。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈承澤啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
傳于姜曰,大臣·備局堂上引見。
以平安監司趙斗淳狀啓龜城府民家失火事,傳于尹致定曰,聞甚矜惻,元恤典外,別加顧助,結構奠接之方,廟堂措辭分付。
以慶尙監司金大根狀啓,晉州等邑民家失火事,傳于尹致定曰,聞甚矜惻,元恤典外,別加顧助,結構奠接之方,廟堂措辭分付。
尹致英啓曰,行大司憲李魯秉在外,執義兪錫煥,掌令金秉變·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,執義兪錫煥,掌令金秉燮·任百淵,持平金畯牌不進罷職傳旨,傳于尹致英曰,只推。
沈承澤啓曰,明日生進放榜時,兩司侍臣當爲進參,除在外·未署經外,呈告人員,竝待開門牌招,何如?傳曰,允。
以應敎金炳雲,副應敎洪祐命,校理徐堂輔,副校理尹行謨牌不進罷職傳旨,傳于沈承澤曰,只推。
沈承澤,以弘文館言啓曰,上番闕直,事甚未安。應敎金炳雲,副應敎洪祐命,校理徐堂輔,副校理尹行謨旣有只推之命,與校理金敬鉉,副校理尹堉,竝卽牌招,以爲推移入直之地,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以戶曹言啓曰,時御所內各司,依定式發遣本曹正郞臣李時敏與兵曹參議臣金祖欽,佐郞臣朴文,東所衛將臣魏鍾敏,西所衛將臣朴弘鎭,南所衛將臣金致聖,北所衛將臣李忠求,眼同看審後,有頉處,別單書入,而修改則擇日擧行之意,敢啓。傳曰,知道。
又以戶曹言啓曰,臣學性與正郞臣李時敏,依定式進詣時御所,周回宮墻奉審後,如干有頉處,從便修改之意,敢啓。傳曰,知道。
己酉三月十五日辰時,上御誠正閣。大臣·備局堂上引見入侍時,行左承旨姜,假注書趙憲燮,事變假注書李鍾灝,記事官尹滋悳·南秉吉,左議政金道喜,判敦寧府事徐憙淳,行吏曹判書李若愚,行大護軍徐左輔,刑曹判書李景在,戶曹判書金學性,知中樞府事李應植,禮曹判書李啓朝,行開城府留守金鼎集,行大護軍尹致秀,吏曹參判趙秉駿,行承政院都承旨洪鍾應,行護軍徐相五·申觀浩,副修撰宋廷和以次進伏訖。上曰,史官分左右。道喜進前奏曰,朝氣猶寒,聖體若何?上曰,一樣矣。寢睡·水刺之節,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。道喜曰,近伏聞醫官之言,則湯劑連爲順下云,伏不勝慶幸之至矣。上曰,果爲順下矣。道喜曰,果若善爲順下,則連爲進御,好矣。上曰,予欲連爲進服矣。上曰,次對爲之。道喜曰,臣之重叨見職,居然踰歲,獨冒匪據,亦已屢月矣。以若百不堪之駑下,萬難强之癃痼,猥荷莫重之擔負,顧何敢一息自安,而惟其鞠瘁爲期,煩瀆是懼,淟涊蹲仍,迄至今日,臣誠且惶且愧,不知所以自措也。第臣根祟積久,與齒俱添,而神識聵耄,尤有甚焉。尋常運動,輒須扶將,日用酬接,每患顚錯,見狀如此,雖使仰成耇德,傍藉寅協,決知其無所稱效。況承乏三事,惟臣一人,謨猷密勿,將何以贊襄,機務繁委,將何以弘濟乎?其必至於觗滯僨誤也,灼然甚明矣。見今原任俱是宿德,位著亦多儲望,伏願亟命枚卜,備員鼎席,以幸國事焉。上曰,從當有備員之時矣。出擧條道喜曰,近日沿海營閫,皆以異樣船過去事,有所登聞矣。番舶之出沒去來,殆乎無歲不有,今年則前後過去者,視昨年不啻倍蓰,而輒稱倐忽過去,不得問情,諸道所報,一辭同然,邊情之疎虞,誠極寒心,而第無事端之可以指的者,則固不可據以爲必可憂,亦不可斷以爲必無慮,惟在我自修之如何耳,備豫之如何耳。自古有國之所以能內修而外攘者,莫先於保民,此猶元氣充實而客邪不能入,藩籬堅緻,而寇竊不能侵,言之雖若迂闊,理則有所必然者也。顧今民生之困瘁,日甚一日,聖念非不隱恤,而實惠終未下究,年事雖或少康,而救死每患不贍,此專由於方伯字牧之任,不能對揚朝家懷保之至意,侵漁之弊,貪黷之害,莫之覺察,馴致至此耳。是以州縣多征斂椎剝之政,而殿下不得以悉燭之也,閭里切凍餒顚連之患,而殿下不得以或聞之也。病民之端,因循而不祛,便民之策,玩愒而莫擧,悠悠泛泛,日置忘域,若此不已,則人心渙散,邦本杌,蕭墻之憂,恐有甚於外至之寇也。誠能反是而推實心行實政,使之安其生而樂其業,親其上而事其長,則衆心成城,國勢永鞏,雖有一朝之憂,而備之不患無術也。然而此實非高遠難行之事,少加聖意,其效立見。就以向來生進覆試言之,嚴敎纔下,而場屋淆雜之弊,灑然一變,則目下恬嬉之習,雖成痼疾,而亦是殿下一轉移間事耳。伏願聖明,深軫淬勵奮發之道,另加申飭於諸道道·帥臣,有可以除民之瘼,紓民之力,阜民之財者,劃卽論理狀聞,次第施行。守令·邊將之孰廉孰貪,某績某能,輒具品目,仍行黜陟,雖非殿最之時,隨卽上聞,如有治效行能之茂著者,則依別薦例詳細條列,以備日後擢用之方。而且異船過去之際,未及問情,雖云出於事勢所使,而許多船隻,陸續境海,苟能多般候探,則亦豈有全然不知之理,而尋常看過,不思究詰者,揆以國體邊情,萬不成說。所當直請嚴勘,而姑觀來頭擧行,以爲稟處之地,此後則無敢如是,期於窮探馳啓之意,竝爲措辭嚴關於沿海營閫,何如?上曰,上款所陳甚好,當留念,而下款所陳亦好,各別嚴飭,可也。出擧條上曰,昨年則或爲問情矣。今年則只以倏忽過去爲言,邊情極疎虞矣。道喜曰,近來山訟私掘,便成弊俗,甚或有一擧而掘人五六塚者,邦憲所在,誠極駭惋。謹按大明律發塚條云,未見棺者杖一百徒三年,見棺者杖一百流三千里,今之用律,亦非不引此照勘,而但徒流遇赦卽放也,故此輩之犯科無難若此,固已痛惋,而人心轉益狡黠,預覘有赦之會,輒售犯掘之計,怙惡長奸,莫此爲甚。從今以後,凡掘塚者,無論徒流,必待三年限滿,始爲解放,而三年之前,雖有赦典,不得徑宥之意,著爲定式,行會於八道·四都,何如?上曰,依爲之。出擧條道喜曰,若値國有大慶,上告下布之時,或有鳩財禊屛之例,而第其求請外邑之際,畢竟爲弊,害歸於民而已。雖以今番言之,周年之間,三次禊屛,大爲民邑之弊,自今以後,如無廟堂許施,則不得輕先發簡之意,捧甘各司,何如?上曰,依爲之。出擧條道喜曰,卽見濟州牧使張寅植所報,則以爲,本牧進上情費之需,自是出於採藿之女,爲弊多端,粵在乙亥,永革稅藿,設置九百兩錢,分殖民間,亦成痼瘼。就補民庫劃付場稅米六十石,詳定上下於進上情費,而本錢則廣貿田土,俾爲武士試賞之資云矣。債殖因弊革罷,統分又成痼瘼,則場稅米之減糴上下,實合目下矯捄之道,水稅錢之廣貿田土,優爲武士試賞之資,竝依所報施行之意,分付,何如?上曰,依爲之。出擧條道喜曰,此亦濟州牧使張寅植所報也。本牧陞補,如無二文倅,不得設行,雖値備員設行,昨年條仍不合設,實爲多士之抑菀。此後如或文倅未備,以在島文科人,差定參試,無論某科,如例設行,又或有有故未設之陞補,依他道例,使之逐年合設。且武初試榜目,自兵營轉報京司時,謂有情費,徵督滋甚,貧寒武士,初不願赴,依文初試武殿試例,自本州直報事,定式施行云矣。文倅不備,雖爲陞補停廢之端,鄕紳參試,實係科場創聞之事,有難遽議,置之。至於陞補未行條之追後合設,武科初試榜之直報京司,例有可援,弊亦當念,竝依所報許施,何如?上曰,依爲之。出擧條道喜曰,兵曹判書尹定鉉,工曹判書李鼎臣竝備堂差下,使之察任,何如?上曰,依爲之。出擧條道喜曰,春務方殷,曠官可悶,新除未下直閫帥·守令及受由上京守令,皆令不多日內催促下送,何如?上曰,依爲之。出擧條上曰,不多日爲幾日乎?道喜曰,爲五日矣。道喜曰,訓鍊大將任聖皐,以其身病不爲登筵,雖未知實病之如何,而事體誠極未安,推考,何如?上曰,依爲之。出擧條道喜曰,番舶以後,民情騷然,沿海諸邑,比他尤甚。此際鎭靖澆訛,警惕守令,莫過繡衣之廉察,可合人十分擇抄,似好,故敢此仰達矣。上曰,各別擇抄,可也。道喜曰,當抄人中尙帶掌試之任,而未及內遷者,此亦依外任竝擬例,一體抄入,何如?上曰,今則竢事在京,勿拘抄入,可也。上曰,大臣就座。曰,諸宰奏事。憙淳等以次奏曰,無所奏矣。曰,玉堂所懷奏之。廷和曰,臣以無似,屢叨經幄,謏聞寡識,雖不敢以見職自居,而區區愚衷,惟在於勤聖學一事。昨冬召對之命,特下於許久曠闕之餘,滿庭臣僚,夫孰不懽忭讚頌,而臣又忝在持被,伊時登筵,非但榮耀之極,課日橫經,繼切蘄祝之忱,旋又停閣,迄至于今,下情悶菀,當復如何?今幸獲借方寸,不容不有所仰陳矣。竊惟學問之道,貴不間斷,工課之法,不進則退。魯論曰時習,時習者,時時習之謂也,盤鉻曰日新,日新者,日日新之謂也。爲學而一或間斷,則時習之業,易至於怠豫,日新之功,難望於進修矣。韋布之循序進業,尙戒寒曝,況在帝王之講學乎?以殿下天縱之聖,固無待乎俯循旨義,且臣等淺陋之見,亦不足以仰裨討論。然而傅說之告殷后曰,惟斆學半,此言斆亦爲學之半功也,古聖王典學資益之道,豈不美哉?顧今輕寒已退,化晷漸舒,日御廈氈,此政其時。伏願自今伊時,頻賜召接,毋或作撤,以副群下日夜顒望之情焉。上曰,所陳當留念矣。出擧條曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條滋悳曰,以本館事,有所稟達者矣。史庫奉安實錄三年一次曝曬,係是定式,而鼎足·五臺兩處,今年爲當次矣。竝卽擇日擧行,兼行三朝寶鑑奉安,何如?上曰,依爲之。出擧條上命大臣先退,又命史官就座。仍命退,諸臣以次退出。
上在昌德宮。停常參·經筵。
自申時至人定,灑雨下雨,測雨器水深二分,自人定至十七日開東,灑雨下雨,測雨器水深六分。
沈承澤啓曰,明日召對,取稟。傳曰,停。
姜啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
又啓曰,右副承旨尹致英,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
以京畿監司金箕晩狀啓,漣川縣民家失火事,傳于尹致定曰,聞甚矜惻,元恤典外,別加顧助,結構奠接之方,廟堂措辭分付。
以右副承旨尹致英牌不進罷職傳旨,傳于沈承澤曰,只推。
以應敎金炳雲,副應敎洪祐命,校理金敬鉉·徐堂輔,副校理尹行謨·尹堉牌不進罷職傳旨,傳于沈承澤曰,只推。
以司諫洪在重,執義兪錫煥,掌令金秉燮·任百淵,持平金畯牌不進罷職傳旨,傳于沈承澤曰,只推。
沈承澤,以吏曹言啓曰,今日次對入侍時,新除未下直閫帥·守令及受由上京守令,不多日內催促下送事,允下矣。自臣曹催促,則未下直守令定州牧使柳相鼎,定平府使金正求,俱以爲今十九日辭朝云,受由上京守令韓山郡守鄭愚容,林川郡守李行益,報恩郡守申應模,陰城縣監李鍾淸俱已爲下去云,順安縣令金胤鉉今十八日下去云,淮陽府使李宜翼,瑞興府使金在敬俱以爲今二十日下去云。保寧縣監李光鉉親病沈重,不得下去云,其親病旣如是,則有難强令還任,改差,何如?傳曰,允。
南性敎,以御營廳言啓曰,本廳中軍吳顯文身病甚重,勢難察任,改差,何如?傳曰,允。
兵曹,以任泰瑛爲御營中軍。
南性敎,以刑曹言啓曰,頃因禮曹啓辭,冒參覆試之吳潤和,發關該道,罔夜押上事,草記蒙允,而潤和今玆來現矣。嚴査其委折,則渠於甲辰慶科,幸參鄕解,以其妻喪,未克赴會,只出本官公文矣。丙午會行,禮曹不許陳試,故至於空還,恒切憂歎,其孫顯載,今番覆試,但知爲祖解願,冒呈參榜,其不能先事操飭之罪,實所難免云。故査問於其孫顯載處,則一初試之一赴會,係是不易之典,而渠祖之幸得解而未赴會,已是徹天之冤,且況年近八十,恒懷抑鬱,將爲入地之冤,爲孫之心,實切一伸之願,果以渠祖之名,冒入呈券,至於此境,其科場作奸之罪,無辭遲晩矣。參究情跡,潤和則初無指使故犯之罪,而冒入者顯載也,冒呈者顯載也,論其所犯,顯載焉逭當律?謹依大典通編科場用奸者邊遠充軍之文,吳顯載咸鏡道定平府充軍定配所,卽爲押送之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深一寸二分。
自人定至五更,灑雨下雨,測雨器水深二分。
沈承澤啓曰,明日常參·經筵,取稟。傳曰,停。
姜啓曰,來二十一日朝參日次矣。敢稟。傳曰,停。
沈承澤啓曰,來二十一日輪對日次矣。敢稟。傳曰,當次人受點,後日次待令。
姜啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日親行望拜禮,何以爲之?敢稟,傳曰,遣承旨奉室奉審。
傳于尹致定曰,回榜老人上護軍金熙華衣資食物,令該曹從厚題給。
傳于尹致定曰,生員宋基有·元宅敎,竝五衛將加設,口傳單付。
兵曹口傳政事,五衛將二單,宋基有·元宅敎。
南性敎啓曰,明日傳香,禮房承旨當爲齋宿,同副承旨沈承澤纔已須資出去矣。卽爲牌招,何如?傳曰,允。
尹致定啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,執義兪錫煥,掌令金秉燮·任百淵,持平金畯牌不進罷職傳旨,傳于尹致定曰,只推。
以同副承旨沈承澤牌不進罷職傳旨,傳于尹致定曰,只推。
尹致定,以兵曹言啓曰,忠翊衛將吳光勳病難供職,呈狀乞遞,改差,何如?傳曰,允。
又以武臣堂上祿試射試官意啓曰,臣等來詣試所,射員亦皆聚會,而雨勢如此,後日退行之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深一寸六分。
自人定至十九日開東,灑雨下雨,測雨器水深三寸九分。
南性敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨沈承澤今日不爲仕進,卽爲牌招,何如?傳曰,允。
傳于南性敎曰,傳香承旨馳詣宣武祠,奉審摘奸以來。
南性敎啓曰,假注書鄭健朝身病猝重,勢難察任,今姑改差,何如?傳曰,允。
鄭健朝改差,代以金炳溎爲假注書。
以黃海監司徐戴淳狀啓,兔山縣民家失火事,傳于南性敎曰,聞甚矜惻,元恤典外,別加顧助,結構奠接之方,廟堂措辭分付。
南性敎啓曰,行大司憲李魯秉在外,執義兪錫煥,掌令金秉燮·任百淵,持平金畯牌不進,曺錫輿未署經,監察茶時之意,敢啓。傳曰,知道。
以大司諫李玄緖,司諫洪在重,執義兪錫煥,掌令金秉燮·任百淵,持平金畯牌不進罷職傳旨,傳于南性敎曰,只推。
南性敎,以都摠府言啓曰,副摠管曺錫雨時無職名,令該曹口傳付軍職,何如?傳曰,允。
兵曹口傳政事,護軍單曺錫雨。
兵曹,管城將單趙禹錫。
南性敎,以訓鍊都監言啓曰,本局中軍許棨身病猝重,勢難察任,改差,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深二分。
沈承澤啓曰,明日常參·經筵,取稟。傳曰,停。
尹致英啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,行左承旨姜,行左副承旨尹致定今日不爲仕進,竝卽牌招,何如?傳曰,允。
傳于沈承澤曰,右承旨與禮曹堂上·戶曹郞廳,依定式馳詣宣武祠,奉審摘奸以來。
備忘記,黃海兵使李膺緖下直,長弓一張,長箭一部,片箭一部,筒兒一箇賜給。
金炳溎在外,代以尹聖鎭爲假注書。
尹致英啓曰,今此式年文科講經,武科覆試時監試官,兩司各一員當爲進去,獻納宋近洙,正言崔斗錫在外,朴珪壽未署經,只有大司諫李玄緖,司諫洪在重二人,無以備員受點,何以爲之?敢稟。傳曰,在外·未署經,竝許遞,前望入之。
臺諫前望入之,獻納朴永輔,正言李升洙·金德根落點。
尹致英啓曰,新除授獻納朴永輔,正言李升洙·金德根,一體牌招,何如?傳曰,允。
沈承澤啓曰,卽者議政府錄事來言,綏陵陵上莎草蹲縮處,政府以下進去奉審事,命下,而左議政金道喜有身病,不得進去云,何以爲之?敢稟。傳曰,朴判府事進去。
又啓曰,文科講經二所試官權大肯謂有情勢,奉牌闕外,陳疏到院矣。原疏雖不得不捧入,前後飭敎,何等截嚴,而屢度催促,無意承膺,事體所在,誠極未安,從重推考,何如?傳曰,允。
沈承澤,以禮曹言啓曰,卽接弘陵令所報,則本陵丁字閣月臺前面四間許,今日雨後頹圮云矣。改築之役,待日晴,擇日擧行,何如?傳曰,允。
又以禮曹言啓曰,卽接綏陵令所報,則今日雨後,本陵陵上莎草西邊二間許,北邊一間許蹲縮云矣。莫重陵上莎草,有此蹲縮之患,萬萬驚悚。慰安祭不卜日,今二十一日設行,而修改之節,依法典,政府以下進去奉審後稟處,何如?傳曰,允。
又以禮曹言啓曰,今此己酉式年文科覆試講經試官,當爲磨鍊,而擬望之人乏少,閣臣竝擬,何如?傳曰,允。
又以禮曹言啓曰,今此己酉式年文科覆試講經試官,當爲磨鍊,而堂下無故可擬之人乏少,依近例,以堂上官通融擬入之意,敢啓?傳曰,知道。
又以禮曹言啓曰,今此己酉式年文科覆試講經一所,設場於本曹矣。上直郞廳,依例移直朝房之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣。癸卯式年文科初試入格幼學任泰杰,丙午式年文科初試入格幼學柳洪吉·金壽仁·申永權·白鳳三·金載瓛·羅錫龍·安溶·尹載正·李學柱·鄭民漸·李夏模·張文會俱爲陳試,故取考其所受公文,則明白無疑,而在喪及朞服未葬人竝許陳試,法典所載,一竝許赴於今此式年文科覆試講經之意,敢啓。傳曰,知道。
又以禮曹言啓曰,卽接四館所牒呈,則戊申九月九日製入格直赴會試幼學邊馹遠以製述生,兼爲講經,今番式年文科,自願許赴事,報來矣。製述講經直赴會試及給分人,勿論增式年別試,從願許赴事,載在法典,幼學邊馹遠,依願許赴於今此式年文科覆試講經之意,分付,何如?傳曰,允。
又以禮曹言啓曰,卽接四館所牒呈,則戊申十月秋到記殿講入格幼學金永秀,製述入格進士沈宜聞,同年十二月柑製入格進士李建弼,以上直赴殿試,戊申十月秋到記殿講入格幼學李箕善·沈在恒,以上直赴會試事,命下,竝於今番分等許赴事,報來矣。幼學金永秀·進士沈宜聞·李建弼等三人,直赴於今此式年文科殿試,幼學李箕善·沈在恒等二人,直赴於文科覆試講經之意,分付,何如?傳曰,允。
又以禮曹言啓曰,卽接淸州幼學李綱載所志,則以爲,同姓五寸侄源健,嫡妾俱無子,以其同姓八寸兄文涉第三子進溥,欲爲繼後,兩家諸族相議完定,而源健夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長李綱載所訴旣如此,依定式李文涉第三子進溥,立爲李源健之後,何如?傳曰,允。
尹致英,以兵曹言啓曰,今三月二十日文臣朔試射日次,而訓鍊院·慕華館式年武科覆試,俱爲設場,不得設行之意,敢啓。傳曰,知道。
又以兵曹言啓曰,卽接南所入直衛將金致聖牒報,則金虎門南邊月廊築墻一間許頹圮云,爲先令紫門監堅實圍排,卽速修築,而把守軍兵,金虎門入直軍量宜除出,限改築間,嚴加守直之意,分付,何如?傳曰,允。
又以兵曹言啓曰,同知中樞府事宋維新·金基圭,五衛將金在善·宋文九·裴化鳳,俱以除授在外,上來無期云,竝改差,何如?傳曰,允。
又以總衛營言啓曰,本營屬三鎭營束伍軍兵等,今春官鎭門聚點,各邑俱爲設行,而其中有堤堰修築處,則依例代點赴役事,牒報齊到之意,敢啓。傳曰,知道。
又以訓鍊都監言啓曰,因兵曹草記,金虎門南邊月廊築墻一間許頹圮處,金虎門入直軍八名除出,將校一人率領,限改築間,嚴加守直之意,敢啓。傳曰,知道。
又以禁衛營言啓曰,本營中軍金翰喆身病甚重,勢難察任,今姑改差,何如?傳曰,允。
兵曹,以吳一善爲都監中軍。
兵曹,以吳顯文爲禁衛中軍。
左議政金道喜箚曰,伏以,臣癃衰殘喘,忝叨嘗藥之任,職在保護,不敢言私,日次起居,力疾趍參,今已三個月矣。蓋其脚痺之症,已成貞固,蹣跚蹩躠,幾乎顚仆,固已爲聖鑑之所俯燭,而忽於昨夕,重添關格,肚腹膨亘而喘汗交發,胸膈煩懣而嘔泄竝劇,一息雖存,四大莫收,實緣痰濕之爲祟,猝難藥餌之責效。以若見狀,姑不知何日獲痊,而候班隔夜,蠢動無望,玆敢冒死哀籲。伏願聖慈,俯垂矜諒,將臣藥院之銜,亟許遞免,以幸公私,不勝懇祝。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于沈承澤曰,此批答遣史官傳諭。
行護軍權大肯疏曰,伏以,臣庸愚謭劣,顧何嘗近似於臺閣之任,而昨秋特蒙恩點,爲薇垣之長,三日臺地,再違召牌,跡著逋傲,自速辜戾,臣罪臣實自知,嶺沿之斥,非所倖逭,削黜之典,曷云的勘?惶隕震越,置身靡所,逬出城闉,棲遑郊坰。曾未幾何,旋蒙收敍之敎,繼又承周廬之恩除,而臣之恧蹙情私,顧何可以日月稍久,有所自恕者哉?未敢廁身周行,與人肩比,起居之班,呼嵩之列,一切退縮,瞻望觚稜,只有戀結,今又以臣名,備擬於考試之望,庚牌儼臨。試役雖曰綦重,進身有若艮限,玆不得不來詣闕下,短章自列。伏乞聖明,俯垂鑑諒,特命刊改臣名於試望,仍治臣瀆擾之罪,以安私分,千萬至祝。臣無任云云。答曰,省疏具悉。往事不必追提,卽爲入來。
上在昌德宮。停常參·經筵。
未時,太白見於巳地。
藥房提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
姜,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈承澤啓曰,明日常參·經筵,取稟。傳曰,停。
姜啓曰,行大司憲李魯秉在外,執義兪錫煥,掌令金秉燮·任百淵,持平金畯試所進,曺錫輿未署經,監察茶時之意,敢啓。傳曰,知道。
洪鍾應啓曰,行左副承旨尹致定,今日不爲仕進,卽爲牌招,何如?傳曰,允。
姜啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
又啓曰,御營大將徐相五,左邊捕盜大將許棨,以武二所試官慕華館今方出去矣。徐相五所佩命召,許棨所佩命召及大將牌·傳令牌,何以爲之?敢稟。傳曰,竝仍佩往來。
傳于姜曰,奉審大臣以下留待。
傳于姜曰,奉審大臣以下入侍。
沈承澤,以弘文館言啓曰,修撰李維謙試所進,修撰柳進翰,副修撰沈宜元在外,下番闕直,事甚未安。副修撰宋廷和,卽爲牌招入直,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
姜,以武一所試官意啓曰,臣所今日平明開場,而初試擧子當付元額九十三人內,無緣不赴爲三十六人,捧單五十七人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,應射擧子自天字至地字半字,合爲九十三人內,入門捧單五十七人,無緣不呈者京畿五人,江原道十人,忠淸道三人,平安道十人,慶尙道八人矣。先自木箭試取之意,敢啓。傳曰,知道。
己酉三月二十日酉時,上御重熙堂。奉審大臣以下入侍時,行左承旨姜,假注書趙憲燮,記事官徐翼輔·南秉吉,判府事朴晦壽,繕工監提調金蘭淳,禮曹判書李啓朝,觀象監提調金景善,以次進伏訖。上曰,史官分左右。晦壽進前奏曰,雨後風日乖厲,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,陵上頉處奉審則果何如,而俄者別單圖形,已見之矣。晦壽曰,書啓纔已入鑑矣。西邊二間,北邊一間許頉處,卽昨秋修改處,而益有添縮,此外又有數處所見,極爲驚悚。大抵新舊莎草合縫處,不善着根,雨水滲入,以致蹲縮之患矣。上曰,然則役處浩大,將爲全體修改乎?晦壽曰,廾四方位內,見頉處至爲十五方,則役處果爲浩大,而但全體修改,事體尤極重大,若非萬不得已,則不敢遽爾。臣意則只就頉處,退出舊土,入排新土,堅固修築,善爲被莎,恐無更慮矣。上曰,全體修改,事體果莫重矣。年前時當霖雨,昨年修改,又値冬節,故莎草不善着根,今時則正好,似無未着根之慮矣。晦壽曰,然矣。上曰,修改當在何間耶?晦壽曰,修改之節,不容徐緩,而俄於閤外,聞禮判言,則自下問日官,則來月十四日前,無他吉日云,然則其間殆近一朔,雖以油草芚封裹,而下情甚爲悚悶矣。上曰,植木則果何如?晦壽曰,臣未及遍審,大抵漸有茂盛之效,而聞陵官言,則今番植木,專以穉木,善爲着根云矣。上曰,丁字閣諸處,別無頉處乎?晦壽曰,丁字閣殿內出入未安,不爲奉審,聞陵官言,則平安無頉處云矣。晦壽曰,綏陵陵上莎草頉處,纔已書啓,而修改之節,不容徐緩,當爲擇日擧行,先告事由,前一日曉頭設行之意,分付該曹,何如?上曰,依爲之。出擧條晦壽曰,陵上莎草修改之役,設都監,或有政府以下進去監董之例,今番則何以爲之乎?上曰,政府以下進去監董,可也。出擧條上曰,今番雨後,道路不甚難通乎?晦壽曰,箭串橋上,川水大漲,乘船渡涉矣。上曰,下船於何處乎?晦壽曰,陵洞口外長栍前下船矣。晦壽曰,臣等今番之行,該邑擧行,萬萬駭然。至有闕供之境,事體道理,豈容若是?此非但爲後弊,亦關紀綱,不可仍置。楊州牧使李景純,施以罷職之典,何如?上曰,依爲之。出擧條上命史官就座,又命大臣先退,諸臣以次退出。
上在昌德宮。停常參·經筵。
未時,太白見於巳地。
沈承澤啓曰,玉堂備員間,視事頉稟之意,敢啓。傳曰,知道。
又啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
姜啓曰,行大司憲李魯秉在外,執義兪錫煥,掌令金秉燮·任百淵,持平金畯試所進,曺錫輿未署經,監察茶時之意,敢啓。傳曰,知道。
又啓曰,行右承旨南性敎,右副承旨尹致英,今日不爲仕進,竝卽牌招,何如?傳曰,允。
又啓曰,假注書趙憲燮身病猝重,勢難察任,今姑改差,何如?傳曰,允。
趙憲燮改差,代以金景游爲假注書。
沈承澤啓曰,明日召對,取稟。傳曰,停。
以副修撰宋廷和牌不進罷職傳旨,傳于沈承澤曰,只推。
沈承澤,以弘文館言啓曰,下番闕直,事甚未安。副修撰宋廷和旣有只推之命,卽爲牌招入直,何如?傳曰,允。
以右副承旨尹致英牌不進罷職傳旨,傳于沈承澤曰,只推。
沈承澤,以戶曹言啓曰,臣學性與正郞臣李時敏,工曹判書臣李鼎臣,正郞臣金佑鉉,依定式進詣於義本宮奉審,則姑無頉處之意,敢啓。傳曰,知道。
姜,以兵曹言啓曰,卽接西道參軍南宮溶牒報,則訓鍊都監所授仁旺山南邊第一城廊近處體城一間許頹圮云,爲先令繕工監把子圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以訓鍊都監言啓曰,本局分授都城仁旺山南邊第一城廊近處體城一間許頹圮處,令該軍門卽速修築,把守軍兵量宜定送事,自兵曹草記矣。今日爲始,砲手二十名,將校一人率領,限改築間輪回守直之意,敢啓。傳曰,知道。
又以武一所試官意啓曰,臣所今日木箭應射擧子三十四人內,三矢入格十六人,二矢入格八人,一矢入格二人,合爲二十六人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子二十三人內,三矢入格十一人,二矢入格七人,一矢入格二人,合爲二十人矣。木箭纔已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子四十六人內,三矢入格四十五人,一矢入格一人矣。鐵箭今已畢試,片箭鱗次試取,而元貫革外加設二貫革,合四貫革之意,敢啓。傳曰,知道。
又以武一所試官意啓曰,臣所今日片箭應射擧子四十六人內,邊一中入格三人矣。片箭今已畢試,騎芻·騎槍無一人應射者,鳥銃鱗次試放,而元貫革外,加設二貫革,合四貫革之意,敢啓。傳曰,知道。
又以武二所試官意啓曰,臣所今日木箭應射擧子五十七人內,三矢入格三十人,二矢入格十四人,一矢入格六人,合爲五十人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子二人內,三矢入格二人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子四十八人內,三矢入格四十六人,二矢入格一人,昨日入格二人,合爲四十九人矣。鐵箭旣已畢試,片箭鱗次試取之意,敢啓。傳曰,知道。
又以武二所試官意啓曰,臣所今日片箭應射擧子三十六人內,邊一中入格四人矣。片箭今已畢試,騎芻鱗次試取之意,敢啓。傳曰,知道。
上在昌德宮。停常參·經筵。
未時,太白見於巳地。
沈承澤啓曰,明日召對,取稟。傳曰,停。
姜啓曰,行大司憲李魯秉在外,執義兪錫煥,掌令金秉燮·任百淵,持平金畯試所進,曺錫輿未署經,監察茶時之意,敢啓。傳曰,知道。
又啓曰,右副承旨尹致英今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
沈承澤啓曰,明日·再明日英陵忌辰祭齋戒·正日,三明日·二十六日明陵忌辰祭齋戒·正日相値,視事頉稟之意,敢啓。傳曰,知道。
又啓曰,卽者檢閱尹滋悳以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱尹定善·徐翼輔謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以右副承旨尹致英牌不進罷職傳旨,傳于沈承澤曰,只推。
以檢閱尹定善·徐翼輔牌不進罷職傳旨,傳于沈承澤曰,只推。
沈承澤,以武一所試官意啓曰,臣所今日鳥銃應放擧子四十人內,貫一中入格三人,邊二中入格二人,邊一中入格四人,合爲九人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試鳥銃,仍爲試取之意,敢啓。傳曰,知道。
又以武一所試官意啓曰,臣所今日鳥銃應放擧子六人內,無一人應放矣。仍爲開講試取之意,敢啓。傳曰,知道。
又以武一所試官意啓曰,臣所今日應講擧子二十五人內,入格爲十四人矣。各技皆已畢試,今方修整榜目之意,敢啓。傳曰,知道。
沈承澤啓曰,試官之出榜詣闕,例也,而武一所監試官任百淵謂有身病,自外徑歸,事甚未安。推考,何如?傳曰,允。
正言李升洙啓曰,臣姿性庸愚,風采巽軟,淸朝耳目之任,本不近似,而乃於日前,忽伏蒙前望特點,繼以試牌儼臨,怵畏義分,雖不得不章皇出肅,而第臣於合啓中,有妻娚應避之嫌,區區私義,有不可隨衆聯參。從前如臣踪地者,據實引避,獲蒙體諒之恩,則顧臣處義,宜無異同。而且臣於薇院,已經納言,揆以格例,自在應遞,其何可一刻仍冒於臺次乎?請命遞斥臣職。答曰,依啓。
沈承澤,以武二所試官意啓曰,臣所今日騎芻應射擧子二人內,一中入格一人矣。騎芻旣已畢試,鳥銃鱗次試放之意,敢啓。傳曰,知道。
又以武二所試官意啓曰,臣所今日鳥銃應放擧子十六人內,貫一中二人,邊二中三人,邊一中三人,合爲八人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢放鳥銃,仍爲試放之意,敢啓。傳曰,知道。
又以武二所試官意啓曰,臣所今日鳥銃應放擧子二十六人內,貫一中一人,邊二中一人,邊一中三人,昨日入格八人,合爲十三人矣。鳥銃今已畢試,騎槍當爲試取,而無一人應試者,故仍爲捧講之意,敢啓。傳曰,知道。
又以武二所試官意啓曰,臣所今日應講擧子二十人內,入格十四人矣。各技皆已畢試,今方計劃,修整榜目之意,敢啓。傳曰,知道。
沈承澤啓曰,試官之出榜詣闕,例也,而武二所監試官兪錫煥·朴永輔謂有身病,自外徑歸,事甚未安。竝推考,何如?傳曰,允。
沈承澤,以備邊司言啓曰,卽見黃海監司徐戴淳狀啓,則以爲,豐川府雲山面倉里·沈坊兩浦,唐船三隻漂到,而彼人初無一名見存,什物與船隻,一一收置,計年燒火事,請令廟堂稟處矣。無人漂船之計年燒火,旣有已例,竝與見存什物而一體看守,過數年後,報本司燒火之意,分付,何如?傳曰,允。
又以訓鍊都監言啓曰,本局別將白能洙身病猝重,勢難察任,改差,何如?傳曰,允。
檢閱尹滋悳疏曰,伏以,臣卽接家信,臣母近因日候之不調,又致痰積之發作,諸症添劇,連事藥餌,臣聞此報,情私煎迫,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
夜自五更至二十四日開東,灑雨下雨,測雨器水深二分。
沈承澤啓曰,明日召對,取稟。傳曰,停。
又啓曰,行大司憲李魯秉在外,執義兪錫煥,掌令任百淵呈辭,金秉燮,持平金畯試所進,曺錫輿未署經,監察茶時之意,敢啓。傳曰,知道。
洪鍾應啓曰,行左承旨姜,行左副承旨尹致定,今日不爲仕進,竝卽牌招,何如?傳曰,允。
沈承澤啓曰,左右史不可不備。檢閱尹定善·徐翼輔旣有只推之命,竝卽牌招入直,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
傳于沈承澤曰,藥院都提調有闕之代,前望入之。
藥院都提調前望入之,判府事權敦仁落點。
以檢閱尹定善牌不進罷職傳旨,傳于沈承澤曰,只推。
沈承澤,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
自開東至酉時,灑雨下雨,測雨器水深一分。
南性敎啓曰,明日召對,取稟。傳曰,停。
尹致英啓曰,行大司憲李魯秉在外,執義兪錫煥,掌令任百淵呈辭,金秉燮,持平金畯試所進,曺錫輿未署經,監察茶時之意,敢啓。傳曰,知道。
尹致定,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。直講姜漢赫,典籍宋謙洙俱爲呈旬,司成李承輔方以入直,身病猝重,呈旬出去,時無入直之員,以他郞官姑爲代直,何如?傳曰,允。
又以濬川司言啓曰,本司都廳訓鍊都監別將白能洙改差,代以訓鍊都監別將尹羲烈差下,使之察任,何如?傳曰,允。
上在昌德宮。停常參·經筵。
藥房提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
尹致定啓曰,明日召對,取稟。傳曰,停。
尹致英啓曰,行大司憲李魯秉在外,執義兪錫煥,掌令任百淵呈辭,金秉燮,持平金畯試所進,曺錫輿未署經,監察茶時之意,〈敢啓〉。傳曰,知道。
洪鍾應啓曰,行右承旨南性敎,同副承旨沈承澤,今日不爲仕進,竝卽牌招,何如?傳曰,允。
又啓曰,檢閱尹滋悳由限已過,卽爲牌招入直,何如?傳曰,允。
姜啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
姜,以兵曹言啓曰,今月二十八日一內禁軍番次矣。該番將韓仁植身病猝重,萬無供職之望,呈狀乞遞,改差,其代依承傳口傳擬入,何如?傳曰,允。
兵曹口傳政事,以李亨夏爲內禁將。
姜,以備邊司言啓曰,卽見黃海監司徐戴淳,水使李熙昇狀啓,則以爲,甕津府麒麟島晩在浦漂人七名問情,則乃是大淸國關東省奉天府海州縣沒溝營人之逢風漂到者,而驚濤餘生,怯於駕海,願從旱路還歸。所持物件中鐵物及可以帶去者,使之戴去,不願帶去者,從厚折價以給,棄置之物,竝與船隻而彼人所見處燒火。回送程路,由於水營,則發送前移置公廨,事涉便好,一時漂到覆浮船一隻,彼云不知,而亦是唐船,依已例計年燒火事,竝請令廟堂稟旨分付矣。漂人旣願從陸,隨其願發送,而俱是外地之人,則不必別定咨官,依已例令沿路譯學與差員,次次替傳,領付灣府,以爲入送鳳城之地。衣袴等物,令該道照例造給,刷馬供饋等節,使各其道另飭施行,彼人物件之可以運致者,粧船鐵物之依例輸送者外,船隻什物,漂人所見處,竝爲燒火,其不願帶去者,亦令折價以給。發送前移置公廨,覆浮船計年燒火,竝依狀請施行,咨文,令槐院撰出,定禁軍騎撥下送于灣府,以爲入送鳳城,轉致盛京之地,何如?傳曰,允。
上在昌德宮。停常參·經筵。
沈承澤啓曰,明日常參·經筵,取稟。傳曰,停。
姜啓曰,行大司憲李魯秉在外,執義兪錫煥,掌令任百淵呈辭,金秉燮,持平金畯試所進,曺錫輿未署經,監察茶時之意,敢啓。傳曰,知道。
又啓曰,行右承旨南性敎,行左副承旨尹致定,右副承旨尹致英,今日不爲仕進,竝卽牌招,何如?傳曰,允。
以檢閱尹滋悳牌不進罷職傳旨,傳于沈承澤曰,只推。
沈承澤啓曰,檢閱尹滋悳旣有只推之命,卽爲牌招入直,何如?傳曰,允。
姜啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
沈承澤啓曰,卽者檢閱尹定善·徐翼輔謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以右副承旨尹致英牌不進罷職傳旨,傳于沈承澤曰,只推。
沈承澤,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式,發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,臣學性與正郞臣李時敏,進詣慶熙宮差備內,啓下手本中有頉處,眼同看審,則各殿堂行閣,間間有修改處,今方從便次次修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
姜,以兵曹言啓曰,今三月十七日武臣堂上祿試射,以後日退行事,草記蒙允矣。今二十七日設行之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
沈承澤啓曰,明日常參·經筵,取稟。傳曰,停。
又啓曰,來初一日輪對日次,而宗廟夏享大祭齋戒相値,頉稟之意,敢啓。傳曰,知道。
姜啓曰,合辭許久闕啓,事甚未安。除在外·未署經·試所進去外,呈告人員,竝卽牌招,何如?傳曰,允。
又啓曰,行右承旨南性敎,行左副承旨尹致定,今日不爲仕進,竝卽牌招,何如?傳曰,允。
以檢閱尹定善·徐翼輔·尹滋悳牌不進罷職傳旨,傳于沈承澤曰,只推。
沈承澤啓曰,左右史不可不備。檢閱尹定善·徐翼輔·尹滋悳旣有只推之命,竝卽牌招入直,何如?傳曰,允。
傳于沈承澤曰,回還三使臣留待。
傳于沈承澤曰,回還三使臣入侍。
姜啓曰,行大司憲李魯秉在外,執義兪錫煥,掌令任百淵牌不進,金秉燮,持平金畯試所進,曺錫輿未署經,監察茶時之意,敢啓。傳曰,知道。
以大司諫李玄緖,獻納朴永輔,執義兪錫煥,掌令任百淵牌不進罷職傳旨,傳于沈承澤曰,只推。
以檢閱尹定善·徐翼輔牌不進罷職傳旨,傳于沈承澤曰,只推。
禮曹,來四月初二日行宗廟夏享大祭,香祝親傳取稟,奉敎攝儀,改書下。
沈承澤,以吏曹言啓曰,今此宗廟朔祭大祝前正言李升洙·朴珪壽俱無職名,竝令該曹口傳付軍職,何如?傳曰,允。
姜,以兵曹言啓曰,金虎門南邊月廊築墻一間許頹圮處,今已畢築矣。把守軍兵解送直所之意,敢啓。傳曰,知道。
又以都摠府言啓曰,副摠管吳一善以訓鍊都監中軍,本營諸將官射會監試事,禁衛營晝仕出去之意,敢啓。傳曰,知道。
又以訓鍊都監言啓曰,因兵曹草記,金虎門南邊月廊築墻一間許頹圮處,今已畢築,把守軍兵還入直所,將校解送之意,敢啓。傳曰,知道。
兵曹口傳政事,副司果李升洙·朴珪壽。
己酉三月二十七日未時,上御重熙堂。回還三使臣入侍時,同副承旨沈承澤,假注書金景游,別兼春秋趙然興,記事官南秉吉,正使姜時永,副使宋持養,書狀官尹哲求以次進伏訖。上曰,史官分左右。命三使臣進前,時永等以次進前。上曰,遠路何以往返乎?時永等曰,王靈攸曁,無事往返矣。上曰,中原別無他事乎?時永曰,別無可奏之事矣。上命三使臣先退,又命史官就座。仍命退,承史以次退出。
上在昌德宮。停常參·經筵。
沈承澤啓曰,明日召對,取稟。傳曰,停。
又啓曰,明日·再明日光陵忌辰祭齋戒·正日,三明日宗廟夏享大祭齋戒相値,視事頉稟之意,敢啓。傳曰,知道。
南性敎啓曰,合辭許久闕啓,事甚未安。除在外·未署經·試所進去外,呈告人員,竝卽牌招,何如?傳曰,允。
洪鍾應啓曰,行左副承旨尹致定,今日不爲仕進,卽爲牌招,何如?傳曰,允。
南性敎啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
備忘記,廢茂山萬戶張繼恒下直,長弓一張,長箭一部,片箭一部,筒兒一箇賜給。
沈承澤啓曰,試官之出榜詣闕,例也,而式年文科講經一所監試官金畯·金德根謂有身病,自外徑歸,事甚未安。竝推考,何如?傳曰,允。
南性敎啓曰,持平金畯,正言金德根,一體牌招,何如?傳曰,允。
又啓曰,行大司憲李魯秉在外,執義兪錫煥,掌令任百淵,持平金畯牌不進,曺錫輿未署經,掌令金秉燮試所進,監察茶時之意,敢啓。傳曰,知道。
以大司諫李玄緖,獻納朴永輔,正言金德根,執義兪錫煥,掌令任百淵,持平金畯牌不進罷職傳旨,傳于尹致定曰,只推。
沈承澤,以禮曹言啓曰,各陵園墓所今春植木及播橡,依定式擧行後,株數·斗數區別報來,故別單書入之意,敢啓。傳曰,知道。
又以承文院都提調意啓曰,冬至兼謝恩使回便齎來咨文中,有賜物事,使臣參宴事矣。以前頭使行奉表稱謝之意,撰出先通咨文,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
南性敎,以兵曹言啓曰,五衛將李鳳緖病難供職,呈狀乞遞,改差,何如?傳曰,允。
上在昌德宮。停常參·經筵。
沈承澤啓曰,明日召對,取稟。傳曰,停。
南性敎啓曰,行大司憲李魯秉在外,執義兪錫煥,掌令任百淵,持平金畯呈辭,掌令金秉燮試所進,持平曺錫輿未署經,監察茶時之意,敢啓。傳曰,知道。
又啓曰,右副承旨尹致英今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
傳于沈承澤曰,政官牌招,開政。
傳于南性敎曰,臺諫竝許遞,今日政差出。
有政。吏批,行判書李若愚進,參判趙秉駿,參議金英根竝牌招不進,同副承旨沈承澤進。啓曰,臺諫多窠,今當差出,而擬望之人乏少,外任竝擬,何如?傳曰,允。以金英淳爲大司憲,林永洙爲大司諫,尹哲求爲執義,朴龍九爲司諫,李敎英·金敬鉉爲掌令,金世鎬·姜㳣爲持平,睦仁栽爲獻納,李光敏·申錫禧爲正言,金輔根爲工曹參判,趙雲澈爲禮曹參議,李經在爲同春秋,朴珪壽爲兵曹正郞,李鳳九爲中部令,金達淵爲監察,權中本爲假引儀,金萬根爲楊州牧使,朴希淳爲新溪縣令,李定在爲三登縣令,李又新爲保寧縣監。故學生金彦祥贈戶參例兼,故學生金麗得贈左承旨,故學生金遇秋贈僕正,已上同知金基圭三代,故學生宋時默贈戶參例兼,故學生宋相胤贈左承旨,故學生宋洙贈僕正,已上同知宋維新三代。兼執義尹哲求書狀官依定式減下。
兵批,判書尹定鉉病,參判金洙根受由在外,參議金祖欽入直進,參知韓兢人差祭,行右承旨南性敎進。僉知三單,宋基有·元宅敎·南正祜,訓鍊副正加設李光鉉,北道參軍元世煥,大護軍李魯秉·姜時永,護軍宋維新·金基圭,副護軍李玄緖·徐耆淳,副司直兪錫煥·洪在重·任百淵·金秉燮·宋近洙·朴永輔·曺錫輿·金畯,副司果金德根·崔斗錫以上竝單付。守判府事姜時永加設,回還正使,依定式減下。
吏批,再政。以崔永錫爲宗廟令。
傳于沈承澤曰,發遣吏郞,諸執事淸齋與否,摘奸以來。
以右副承旨尹致英牌不進罷職〈傳旨〉,傳于沈承澤曰,只推。
以吏曹參議金英根牌不進罷職傳旨,傳于沈承澤曰,只推。
沈承澤,以吏曹言啓曰,成均館直講姜漢赫,以其身病呈狀乞遞,改差,何如?傳曰,允。
又以禮曹言啓曰,北道各陵殿奉審年次在昨年,而因大臣筵奏,以今年退行矣。臣曹堂上進去奉審,何如?傳曰,允。
又以兵曹言啓曰,來四月初八日己酉式年武科殿試節目,當爲磨鍊,而凡於殿試親臨,與命官前期稟旨後擧行事,曾有定式矣。今番則何以爲之,而處所以何處擧行乎?敢稟。傳曰,春塘臺,命官爲之。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
藥房提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈承澤啓曰,明日召對,取稟。傳曰,停。
尹致英啓曰,行大司憲金英淳,持平姜㳣在外,執義尹哲求,掌令李敎英·金敬鉉,持平金世鎬未肅拜,監察茶時之意,敢啓。傳曰,知道。
洪鍾應啓曰,行左承旨姜,行左副承旨尹致定今日不爲仕進,竝卽牌招,何如?傳曰,允。
尹致英啓曰,備邊司郞廳來言,今日賓廳日次,而國忌正日相値,不得來會云矣。敢啓。傳曰,知道。
傳于沈承澤曰,禮房承旨馳詣宗廟·徽定殿·景慕宮,奉審摘奸,仍詣受香所,奉審摘奸以來。
尹致英啓曰,卽見左邊捕盜廳草記,則通符所受軍官高順行無緣逃走,于今兩朔,尙稽捕捉爲辭矣。通符所重何如,而有此無前之擧者,事甚疎忽,該大將推考,何如?傳曰,允。
沈承澤,以弘文館言啓曰,修撰柳進翰,副修撰沈宜元在外,副修撰宋廷和差祭,下番闕直,事甚未安。修撰李維謙,卽爲牌招入直,何如?傳曰,允。
以修撰李維謙牌不進罷職傳旨,傳于沈承澤曰,只推。
以京畿監司金箕晩狀啓,薦新生石首魚,節序尙早,姑未産出,限內不得封進,惶恐待罪事,傳于尹致英曰,勿待罪事,回諭。
傳于沈承澤曰,發遣吏郞,諸執事淸齋與否,摘奸以來。
沈承澤,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以宣惠廳言啓曰,三月令宗廟·徽定殿薦新蕨菜,慶尙道當次,而貢人處,使之趁期封進矣。今年春序差晩,今始萌芽,尙未採得,故限內不得封進。莫重薦新,有此過限,臣則惶恐待罪,而在前如此之時,亦有退限之例,待稍長新採,卽爲封進之意,分付該曹,何如?傳曰,允。勿待罪。
尹致英,以兵曹言啓曰,來四月初二日宗廟夏享大祭時,守門當爲塡差,而本曹郞廳·都摠府郞廳·五衛將,除入直與受由·未差,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,禁軍習陣當爲設行,而本曹有故,不得爲之之意,敢啓。傳曰,知道。
又以兵曹言啓曰,今春等能麽兒考講時,都摠府經歷李敏德,訓鍊院判官姜鎭元,守門將金鳳翼二次不通,訓鍊院僉正高濟渙,主簿兪峯柱,部將李來復一次不通,依定式,竝從重推考,何如?傳曰,允。
又以都摠府言啓曰,副摠管洪祐順,以終獻官,宗廟夏享大祭祭物看品事,晝仕出去之意,敢啓。傳曰,知道。
又以禁衛營言啓曰,本營千摠徐相益身病猝重,勢難察任,改差,何如?傳曰,允。
又以禁衛營言啓曰,本營哨官白弼洙受由過限,依例汰去之意,敢啓。傳曰,知道。
上在昌德宮。停常參·經筵。
沈承澤啓曰,玉堂備員間,視事頉稟之意,敢啓。傳曰,知道。
姜啓曰,行大司憲金英淳,持平姜㳣在外,執義尹哲求,掌令李敎英,金敬鉉,持平金世鎬未肅拜,監察茶時之意,敢啓。傳曰,知道。
沈承澤啓曰,來初五日朝參日次矣。敢稟。傳曰,停。
又啓曰,三品官之毋得過三日循例請牌,曾有定式矣。禮曹參議趙雲澈,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
姜啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
傳于沈承澤曰,禮房承旨馳詣宗廟·徽定殿,奉審摘奸以來。
沈承澤啓曰,明日召對,取稟。傳曰,停。
又以弘文館言啓曰,下番闕直,事甚未安。修撰李維謙,旣有只推之命,與副修撰宋廷和,竝卽牌招,以爲推移入直之地,何如?傳曰,允。
以禮曹參議趙雲澈牌不進罷職傳旨,傳于沈承澤曰,只推。
以修撰李維謙,副修撰宋廷和牌不進罷職傳旨,傳于沈承澤曰,只推。
沈承澤,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
姜,以都摠府言啓曰,都摠管李啓朝呈辭,副摠管洪祐順差祭,曺錫亨試官進去,洪鍾英·金鍏·李源益·曺錫雨·徐有薰在外,任百經有實故,只有臣吳一善一人,伴直無人,令政院稟旨變通,仍令該曹以在京無故人,口傳差出,待下批牌招,以爲備員入直之地,何如?傳曰,允。許遞。
兵曹口傳政事,以李景在·成遂默爲都摠管,李經在·黃浩民·洪羲錫·李孝淳·宋持養·任泰瑛·李敏德爲副摠管。
兵曹,都摠管單成遂默。
姜,以備邊司言啓曰,鼎足山城及五臺山史庫瀑曬,纔已擇日啓下矣。當此農殷之時,沿路廚傳,實屬可悶,使之待秋成擧行,何如?傳曰,允。
又以訓鍊都監言啓曰,本局分授都城仁旺山南邊第一城廊近處體城一間許頹圮處,今月初二日爲始,改築之意,敢啓。傳曰,知道。
兵曹,來四月初八日式年武科春塘臺命官殿試敎是時,原榜人規矩,鐵箭三矢,一百步一矢,貫革五矢,一百二十步一巡一中,講書粗以上,以上取二技落點。
兵曹,來四月初八日式年武科春塘臺命官殿試敎是時,直赴殿試人規矩,騎芻一次一中,貫革五矢一百二十步一巡一中,講書粗以上,以上取一技落點。
上在昌德宮。停常參·經筵。
夜自五更至初三日開東,灑雨下雨,測雨器水深四分。
南性敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈承澤啓曰,明日召對,取稟。傳曰,停。
南性敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨尹致英,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
沈承澤,以弘文館言啓曰,下番闕直,事甚未安。修撰李維謙,副修撰宋廷和,旣有只推之命,竝卽牌招,以爲推移入直之地,何如?傳曰,允。
正言李光敏啓曰,臣姿性愚闇,言議巽軟,淸朝臺閣之任,本不近似,而薇垣除旨,忽下於夢想之外。臣感恩怵義,粗伸叩謝之忱,而第臣於合啓句語中,有姊壻應避之嫌,區區私義,有難隨衆聯參。曾叨持憲,以此引避,獲蒙體諒,今臣處義,宜無異同。請命遞斥臣職。答曰,依啓。
南性敎啓曰,行大司憲金英淳,持平姜㳣在外,執義尹哲求,掌令李敎英·金敬鉉,持平金世鎬牌不進,監察茶時之意,敢啓。傳曰,知道。
以大司諫林永洙,司諫朴龍九,正言申錫禧,執義尹哲求,掌令李敎英·金敬鉉,持平金世鎬牌不進罷職傳旨,傳于尹致定曰,只推。
以右副承旨尹致英牌不進罷職傳旨,傳于沈承澤曰,只推。
以慶尙監司金大根狀啓,巨濟府人命渰死事,傳于尹致定曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
沈承澤,以承文院都提調意啓曰,卽見盛京禮部咨文出來者,以爲協領海明,數月之間,拏獲匪犯,一百七十餘起,今仍派該員,統帶官兵,分路搜査,而靉江西岸人馬難行之處,必須借用船隻,希爲速飭該地方官,預備船隻,臨期借給云矣。此當依咨施行,回咨措辭撰出,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
南性敎,以都摠府言啓曰,副摠管任泰瑛,以御營中軍,軍兵等中日試射放事,南小營晝仕出去之意,敢啓。傳曰,知道。
上在昌德宮。停常參·經筵。
自開東至午時,灑雨下雨,測雨器水深五分。
洪鍾應啓曰,明日召對,取稟。傳曰,停。
尹致英啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
洪鍾應啓曰,行左承旨姜,行右承旨南性敎,今日不爲仕進,竝卽牌招,何如?傳曰,允。
尹致定,以弘文館言啓曰,下番無他推移之員,不得已以上番姑降入直之意,敢啓。傳曰,知道。
以修撰李維謙,副修撰宋廷和牌不進罷職傳旨,傳于尹致定曰,只推。
尹致定,以弘文館言啓曰,下番姑降入直,事甚未安。修撰李維謙,副修撰宋廷和,旣有只推之命,竝卽牌招,以爲推移入直之地,何如?傳曰,允。
以修撰李維謙牌不進罷職傳旨,傳于尹致定曰,只推。
尹致英,以禮曹言啓曰,今四月初八日己酉式年文科殿試時,親臨與命官,何以爲之,而處所以何處擧行乎?敢稟。傳曰,春塘臺,命官爲之。
又以禮曹言啓曰,今此己酉式年文科會試試官,當爲磨鍊,而擬望之人乏少,承旨·閣臣竝擬,何如?傳曰,允。
又以禮曹言啓曰,今此己酉式年文科會試試官,當爲磨鍊,而堂下無故可擬之人乏少,依近例,以堂上官通瀜擬入之意,敢啓。傳曰,知道。
又以禮曹言啓曰,卽接楊根幼學李禹慶所志,則以爲,族兄祐慶,嫡妾俱無子,以其同姓二十二寸弟尙默第二子埰,欲爲繼後,兩家諸族,相議完定,而養家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長李禹慶所訴旣如此,依定式,李尙默第二子埰,立爲李祐慶之後,何如?傳曰,允。
尹致英啓曰,文科會試參試官趙雲澈,謂有情勢,奉牌闕外,陳疏到院矣。原疏雖不得不捧入,前後飭敎,何等截嚴,而屢度催促,無意承膺,事體所在,誠極未安,從重推考,何如?傳曰,允。
尹致英,以義禁府言啓曰,慶尙監司金大根啓本內,固城縣令趙文顯罪狀,令攸司稟處事,啓下矣。趙文顯下去京畿通津地云,依例發遣府羅將,拿來,何如?傳曰,待待命拿囚。
大司諫林永洙,執義尹哲求,司諫朴龍九,副應敎洪祐命,掌令李敎英·金敬鉉,持平金世鎬,副校理尹堉,正言申錫禧等啓曰,噫嘻痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可模揣,而指意肯䋜,專在於彼固曰四條。外托義理之說,而內售沮戲之計,陽爲承順之態,而陰懷綦間之謀,語脈所歸,手脚莫掩。言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極,後用捨進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩?世道之憂虞,何日可弭?請書九亟施追奪官爵之典。答三司曰,不允。
大司諫林永洙,執義尹哲求,司諫朴龍九,掌令李敎英·金敬鉉,持平金世鎬,正言申錫禧等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖有弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律。請物故罪人裕亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今,至凶至悖,罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪。至以自有受敎爲批,臣等誠不勝抑塞悲憤之至。殿下試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生伎倆,專在於凶國而讎君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計。一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者,渠也。龜·祿之絶慝,而掩護者,渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,宄其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽。有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,脗然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知。卽何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者,鍾秀也,雖發於敬·觀,而主張者,鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,鳥可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝。雖幸天討略行,王章少伸,尙何足快洩神人之憤也哉?鍾一則藉其門蔭,獲添祿仕,國家何負於渠,而梟心獍腸,與生俱生,幸西賊之有警,則十八字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積庤,縉紳家火具之潛埋,六字刀削指卯日而擧事爲期云者,莫非做作妖言,煽動人心之計,而六字刀削十三日至凶之說,與鍾一,一而二二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,九字刀削欲輸軍糧,則轉到南陽,凡爲群凶之指使,率皆挺身而樂赴。十二字刀削將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢。卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻,宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒。屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書。其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮。而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。自古亂逆何限,而豈有如魯敬之凶譎奰慝蔑倫敗紀者乎?平生伎倆,無非戕人害物,晝宵營爲,都是凶國禍家。兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著。故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡。剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮凶極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧。其疏中句語,殆有浮於雲·海之逆節,思之膽掉,言之髮豎。渠之綢繆謀議,爛熳和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟·逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切。跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣。亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者,凶謀也,一十二字刀削晉鏞家夜會,鍾協處參席,互相酬酢,俱極凶憯。證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典,八行刀削噫嘻痛矣。島配三罪人之罪,可勝誅哉?李鍾協妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳延接悖孫,率蓄妖壻,綢繆情節,掩諱不得。孟鶴述二行刀削島配薄勘,失刑甚大。雖以遠配諸罪人言之,李準假托山訟之說,五字刀削李晉錫夤緣英熙,五字刀削尹永植作伴鶴述十字刀削洪稷周五字刀削鄭基元十九字刀削遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府嚴鞫得情,明正典刑。噫嘻痛矣。世變層生,亂逆何限,而豈有如今番捕廳諸賊之至憯絶悖者乎?噫,彼兩女俱以至微至賤之妖物,白做如狂如譫之凶說,乃敢譸張無難,傳播甘犯,萬戮猶輕,千剮無惜之罪。至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎。如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊,妖如此賊,未加肆市之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣。又若曰律後加律,實關格例,臣等竊以謂振古所無之凶賊,何可膠守於格例,使王章未伸,而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。答兩司曰,不允。兩司合啓中肇源諸子事,鶴秀事,紀淵事,停啓。
執義尹哲求,掌令李敎英·金敬鉉,持平金世鎬等啓曰,噫嘻痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府卽爲拿來,嚴鞫得情,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯。秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府拿鞫得情,快正邦憲,閔述鏞亦令該曹,捉致嚴問,照律勘斷。新除授行大司憲金英淳,時在忠淸道大興地,持平姜㳣,時在京畿富平地,請竝斯速乘馹上來事,下諭。答府曰,不允。下諭事,竝許遞。
大司諫林永洙,司諫朴龍九,正言申錫禧等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府設鞫得情,夬正典刑。新除授獻納睦仁㘽,時在京畿楊州地,請斯速乘馹上來事,下諭。答院曰,不允。下諭事,許遞。
尹致英,以義禁府言啓曰,今三月初六日,以本府徒流案全羅道靈巖郡楸子島荐棘罪人李鶴秀,康津縣古今島安置罪人李紀淵名下,放字書下,而其時臺啓方張,不得擧行矣。今則臺啓已停,李鶴秀,李紀淵等,竝放送事,分付該道道臣之意,敢啓。傳曰,知道。
禮曹參議趙雲澈疏曰,伏以臣屛伏跧蟄,自訟愆尤,日者春官除旨,忽下於千萬夢想之外,臣感激殊私,固當不俟屨車,而恩牌儼臨,旣犯逋慢之罪,今又名擬試望,天召踵降。是役之不敢違傲,分義卽然,而顧臣危蹙之情,愈久愈甚,萬無抗顔周行之望,玆敢短章自暴,惟聖明垂察焉。臣於湖西按察之任,萬萬自知其非才非分,而恩重義嚴,不敢堅辭,莅任視務,再閱寒暑。共理之責,尙矣無論,不職之罪,無事靡然,有百僨誤,無一報塞,每自循省,惶愧交集。果於納節之後,旋被持斧之論,彼言之虛實,本事之有無,査案之所悉具也,淵鑑之所已燭也。臣何敢更事辨析,重傷事面,而第臣之所隱痛而深靦,不欲自齒於任使之列者,非以彼言之皆有的據也,亦非以本事之未盡昭晰也。苟使臣平素言行,有足以見孚同朝,居官聲績,有足以遺愛一路,則彼雖有搆擠之意,似此醜毁之說,何從而至哉?臣實自取,何暇尤人?按藩旬宣之重,與郡縣有異,直指刺擧之評,與官箴不同,臣公而有貽累聖簡之罪,私而有僇辱身名之愧。惟有息補一念,沒齒自靖,榮塗夢想,若隔前塵,聖度包荒,不遺簪履,蕩其瑕垢,縻以華誥,山恩海德,若偏微軀。臣雖欲感鏤洪私,冒昧趍造,其於廉防之難越,譏嘲之四至,何哉?量分揣義,株守難變,如窮無歸,情亦慼矣,悉輸苦悃,仰瀆崇聽。伏乞聖明,俯垂鑑諒,亟降威罰,竝許刊改,勘臣當被之律,以爲溺職者之戒焉。臣無任云云。省疏具悉。往事,不必追提,卽爲入來。
上在昌德宮。停常參·經筵。
姜啓曰,明日召對,取稟。傳曰,停。
又啓曰,合辭方張之時,兩司無詣臺之員,事甚未安。試所進去外,呈告人員,竝卽牌招,何如?傳曰,允。
又啓曰,行右承旨南性敎,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于姜曰,同副承旨許遞,前望入之。
姜啓曰,行都承旨洪鍾應,不爲仕進,行右承旨南性敎牌不進,行左副承旨尹致定式暇出去,右副承旨尹致英內閣進,同副承旨未差,院中只有臣一人,伴直無人。右副承旨尹致英,卽爲牌招,何如?傳曰,允。
承旨前望入之,金益文落點。
姜啓曰,新除授同副承旨金益文,卽爲牌招,何如?傳曰,允。
又啓曰,假注書尹聖鎭,身病猝重,勢難察任,今姑改差,何如?傳曰,允。
尹聖鎭改差代,以姜蘭馨爲假注書。
以副修撰宋廷和牌不進罷職傳旨,傳于金益文曰,只推。
金益文,以弘文館言啓曰,下番闕直,事甚未安。修撰李維謙,副修撰宋廷和,旣有只推之命,竝卽牌招,以爲推移入直之地,何如?傳曰,允。
姜啓曰,大司憲·持平一員未差,執義尹哲求,掌令李敎英,持平金世鎬牌不進,掌令金敬鉉試所進,監察茶時之意,敢啓。傳曰,知道。
以執義尹哲求,掌令李敎英,持平金世鎬,司諫朴龍九,正言申錫禧牌不進罷職傳旨,傳于姜曰,只推。
以右副承旨尹致英牌不進罷職傳旨,傳于金益文曰,只推。
以修撰李維謙,副修撰宋廷和牌不進罷職傳旨,傳于金益文曰,只推。
姜,以總衛營言啓曰,本營直赴殿試人,別單書入之意,敢啓。傳曰,知道。
又以御營廳言啓曰,今此式年武科春塘臺命官殿試時,本廳軍兵直赴應試人,別單書入之意,敢啓。傳曰,知道。
兵曹口傳政事,大護軍段金英淳。
上在昌德宮。停常參·經筵。
藥房都提調權敦仁,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御歸茸君子湯,自今日停止事,榻前下敎。
姜,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,明日召對,取稟。傳曰,停。
又啓曰,明日再明日泰陵忌辰祭齋戒正日相値,視事頉稟之意,敢啓。傳曰,知道。
尹致英啓曰,合辭方張之時,兩司無詣臺之員,事甚未安。試所進去外,呈告人員,竝卽牌招,何如?傳曰,允。
洪鍾應啓曰,行左副承旨尹致定,今日不爲仕進,卽爲牌招,何如?傳曰,允。
姜啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
備忘記,楊州牧使金萬根下直,長弓一張·長箭一部·片箭一部·筒兒一箇賜給。
金益文啓曰,試官之出榜詣闕例也,而文科會試監試官林永洙·金敬鉉,謂有身病,自外徑歸,事甚未安。竝推考,何如?傳曰,允。
尹致英啓曰,大司憲·持平一員未差,執義尹哲求,掌令李敎英,持平金世鎬牌不進,掌令金敬鉉試所進,監察茶時之意,敢啓。傳曰,知道。
以執義尹哲求,掌令李敎英,持平金世鎬,司諫朴龍九,正言申錫禧牌不進罷職傳旨,傳于尹致英曰,只推。
金益文,以承文院都提調意啓曰,卽見盛京禮部咨文出來者,以爲今年夏季統巡,五月初一日,行抵靉江西岸,與本國地方官,公同會哨,若至陡壁臨江人馬不能行走之處,準借本國船隻,而先行知照,飭令各該地方官,屆期前赴遵辦云矣。此當按例遵行,回咨措辭撰出,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
尹致英,以都摠府言啓曰,副摠管任泰瑛,以御營中軍,軍兵等中日試射放事,南小營晝仕出去之意,敢啓。傳曰,知道。
又以備邊司言啓曰,卽見黃海監司徐戴淳狀啓,則以爲本營支放穀停蕩條給代,以加分耗,請得取用,便成年例,道內會付應留中各穀一萬四千石,特許加分事,請令廟堂稟旨分付矣。農節民食,固所當念,取耗給代,亦有已例,依狀請許令加分,何如?傳曰,允。
上在昌德宮。停常參·經筵。
金益文啓曰,明日召對,取稟。傳曰,停。
南性敎啓曰,大司憲·持平一員未差,執義尹哲求,掌令李敎英·金敬鉉,持平金世鎬呈辭,監察茶時之意,敢啓。傳曰,知道。
又啓曰,行左副承旨尹致定,今日不爲仕進,卽爲牌招,何如?傳曰,允。
金益文啓曰,臣益文依定式進詣香室,奉審香祝樻祝板袱子,則精潔之意,敢啓。傳曰,知道。
南性敎,以兵曹言啓曰,再明日春塘臺文武科殿試命官試取時,出番堂上一員,當爲進參,而參判金洙根受由在外,參議金祖欽呈辭在外,無以備員。參判·參議,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以黃浩民爲兵曹參判,柳興吉爲兵曹參議。
吏曹口傳政事,兵曹參議韓兢人,參知柳興吉,以上竝單付。
上在昌德宮。停常參·經筵。
金益文啓曰,明日文武科殿試相値,視事頉稟之意,敢啓。傳曰,知道。
又啓曰,明日召對,取稟。傳曰,停。
尹致英啓曰,大司憲,持平一員未差,執義尹哲求,掌令李敎英·金敬鉉,持平金世鎬呈辭,監察茶時之意,敢啓。傳曰,知道。
姜啓曰,來十一日朝參日次矣。敢稟。傳曰,停。
金益文啓曰,來十一日輪對日次矣。敢稟。傳曰,當次人受點,後日次待令。
洪鍾應啓曰,行左副承旨尹致定,今日不爲仕進,卽爲牌招,何如?傳曰,允。
姜啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,臣,今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考則無頉,仍以傳敎內辭意勞問,則亦皆好在云矣。敢啓。傳曰,知道。
傳于金益文曰,讀券官金學性,考官尹定鉉,命官爲之。
以慶尙監司金大根狀啓,薦新生竹笋,節候尙早,限內不得封進,惶恐待罪事,傳于尹致英曰,勿待罪事,回諭。
以江原監司朴容壽狀啓,原州牧民家失火事,傳于尹致定曰,聞甚矜惻。元恤典外,別加顧助,結構奠接之方,廟堂措辭分付。
以兵曹參知柳興吉牌不進罷職傳旨,傳于尹致英曰,只推。
金益文,以弘文館言啓曰,上番副校理臣尹堉,以御營廳從事官,今日本營軍布捧上時,晝仕出去之意,敢啓。傳曰,知道。
姜,以兵曹言啓曰,武臣賓廳講書及武經講書人員,加抄別單書入之意,敢啓。傳曰,知道。
又以兵曹言啓曰,今四月初八日己酉式年武科春塘臺命官殿試時,直赴殿試人應試應頉區別,別單書入之意,敢啓。傳曰,知道。
又以兵曹言啓曰,直赴殿試奉承傳武學鞠大連等六十人,隨其錄名,依例許赴於明日殿試之意,敢啓。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。別付料軍官申樂周,別破陣崔鳳麟,馬兵宋洛七等三人作故。今番殿試時,依例付之榜末,成給紅牌,何如?傳曰,允。
又以訓鍊都監言啓曰,本局分授都城仁旺山南邊第一城廊近處體城一間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
尹致英,以義禁府言啓曰,統制使金鍵狀啓內,昌原府使蔡學永,爲先罷黜,其罪狀,令攸司稟處事,啓下矣。蔡學永時在任所云。依例發遣府書吏,拿來,何如?傳曰,待待命拿囚。
上在昌德宮。停常參·經筵。
自人定至三更,月暈。
金益文啓曰,明日常參·經筵,取稟。傳曰,停。
姜啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,大司憲,持平一員未差,執義尹哲求,掌令李敎英·金敬鉉,持平金世鎬牌不進,監察茶時之意,敢啓。傳曰,知道。
以大司諫林永洙,司諫朴龍九,正言申錫禧,執義尹哲求,掌令李敎英·金敬鉉,持平金世鎬牌不進罷職傳旨,傳于姜曰,只推。
姜,以都摠府言啓曰,今日入直內三廳武兼禁軍及軍兵等,當爲中日習射技放,而文武科殿試相値,不得設行之意,敢啓。傳曰,知道。
戶曹判書金學性疏曰,伏以,臣伏奉文科殿試讀券官恩點,繼又有命官之命矣。在臣義分,固當趨承之不暇,而第伏念命官之必以崇品,卽典式也。臣於昨秋到記殿講,雖已冒膺是命,而揆諸古例,終涉苟艱。況今大比殿試,事體尤嚴,決非臣所敢承當者。玆敢忙陳短章,仰瀆崇嚴。伏乞聖明,亟賜變通,以重試事,以嚴公格,千萬幸甚。臣無任云云。答曰,省疏具悉。旣有已例,卿其勿辭,卽爲考試。
上在昌德宮。停常參·經筵。
金益文啓曰,明日常參·經筵,取稟。傳曰,停。
尹致定啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右副承旨尹致英,今日不爲仕進,卽爲牌招,何如?傳曰,允。
金益文啓曰,吏曹郞廳來言,新恩下批政事,取稟。傳曰,當日爲之。
又啓曰,吏曹郞廳來言,政事當日爲之事命下,而行判書李若愚,參判趙秉駿,俱以病不來,參議金英根未肅拜,不得開政云。竝卽牌招,何如?傳曰,允。
尹致英啓曰,大司憲,持平一員未差,執義尹哲求,掌令李敎英·金敬鉉,持平金世鎬牌不進,監察茶時之意,敢啓。傳曰,知道。
以大司諫林永洙,司諫朴龍九,正言申錫禧,執義尹哲求,掌令李敎英·金敬鉉,持平金世鎬牌不進罷職傳旨,傳于尹致英曰,只推。
金益文,以吏曹言啓曰,今此己酉式年文科甲科第二人第三人,當付七品職,而時無見窠,生進仕滿直長二人,依例六品遷轉後,推移付職,何如?傳曰,允。
尹致英,以兵曹言啓曰,五衛將南正祜,病難供職,呈狀乞遞,改差,何如?傳曰,允。
有政。吏批,判書李若愚進,參判趙秉駿牌招不進,參議金英根式暇,同副承旨金益文進。啓曰,臺諫多窠,今當差出,而擬望之人乏少,外任竝擬,何如?傳曰,允。以李魯秉爲大司憲,金直淵爲持平,趙然興爲獻納,李敎寅爲正言,尹哲求爲校理,洪羲錫爲右尹,申植爲工曹正郞,朴文鉉爲直講,李憲僖爲東部令,李復秀爲氷庫別提,成載億爲司圃別提,金洛斗爲慶尙都事,金致坤爲江原都事,金文煥爲平安都事,梁宣洙爲昌原府使,許銑爲延曙察訪,兼養賢直長單金龍翼。
兵批,判書尹定鉉進,參判黃浩民病,參議韓兢人病,參知柳興吉入直,右副承旨尹致英進。以李是遠爲副摠管,許棨·卞宗浩爲同知,韓容鼎爲僉知,李憲英·金重佑·金在滉·李牧榮·李義逵爲五衛將,趙秉夔爲曹司衛將,金炳三爲忠翊將,方允規爲黑山島別將。同知李珌秀,僉知李忠求·閔瑜世·趙雲杓,護軍金洙根,副護軍沈承澤·金祖欽,副司直睦仁㘽·姜㳣,副司果李光敏·李鎭冕·李熙稷·朴貞夏,副司正具鎭萬·李家熙,以上竝單付。
吏批,再政。以金炳雲爲執義,金周敎爲西部令,左尹洪羲錫,右尹徐憲淳,兼直閣趙然興,典籍李亮信,活人別提白聖洙,典牲直長李彙承,宣陵直長高時鴻,以上竝單付。
兵批,再政。以申觀浩爲訓鍊都正。僉知三單金重佑·金在滉。
金益文,以監印儀軌廳摠裁官意啓曰,今此國朝寶鑑纂輯監印儀軌,今已修整,內入件繕寫粧䌙以入,而宗廟署·內閣·外閣·春秋館·議政府·禮曹所上件,移送留上,太白山·五臺山,赤裳山城·鼎足山城四處史庫件,入送藝文館,待後曝曬,依例分上之意,敢啓。傳曰,知道。
尹致英,以左邊捕盜廳言啓曰,六日通符所受軍官高順行,二月初四日,無緣遽走,終不來現,故多發廳校,眼同其矣支屬,散四搜訪,于今兩朔,尙稽捕捉。常時不察,臣不勝惶恐待罪,而莫重通符,有不可遲待來納。令政院爲先改造,所失通符,待捉得,還納政院,何如?傳曰,允。卿則施以越俸之典。
上在昌德宮。停常參·經筵。
自酉時至人定,灑雨下雨,測雨器水深二分。
自人定至十一日開東,灑雨下雨,測雨器水深一寸二分。
藥房都提調權敦仁,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
金益文啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,行左承旨姜,行右承旨南性敎,今日不爲仕進,竝卽牌招,何如?傳曰,允。
金益文啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,行都承旨洪鍾應藥院進,行左承旨姜,行右承旨南性敎牌不進,行左副承旨尹致定式暇,右副承旨尹致英內閣進,院中只有臣一人,伴直無人。右副承旨尹致英,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨尹致英牌不進,伴直無人。行右承旨南性敎,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李魯秉在外,執義金炳雲,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義金炳雲,掌令李敎英·金敬鉉,持平金世鎬·金直淵牌不進罷職傳旨,傳于金益文曰,只推。
以右副承旨尹致英牌不進罷職傳旨,傳于金益文曰,只推。
金益文,以戶曹言啓曰,時御所內各司雨漏修改吉日時,令日官田佑說推擇,則今四月十七日卯時爲吉云。以此日時擧行之意,敢啓。傳曰,知道。
又以訓鍊都監言啓曰,本局把摠李孝權,身病猝重,勢難察任,改差,何如?傳曰,允。
己酉四月初十日辰時,上御重熙堂。藥房入診入侍時,都提調權敦仁,提調徐左輔,副提調洪鍾應,假注書金景游,記事官尹定善·南秉吉,待敎尹滋悳以次進伏,醫官秦景煥·卞宗浩·黃道淳·金榘,進伏楹外訖。上曰,史官分左右。敦仁進前奏曰,近間日氣甚不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,醫官來待,使之入診乎?上曰,今朝雖以自內見之,更爲入診,可也。宗浩等以次診候,至金榘,上曰,誰也?敦仁曰,金榘也。醫官退伏楹外訖。敦仁曰,脈候奏之。宗浩奏曰,左右三部調均,而左三部,比右三部稍浮,滋補之劑,多爲進御,穩當矣。道淳奏曰,左右三部調均,而右三部稍浮,微有滯候矣。榘奏曰,左右三部調均,而右三部稍浮,微有痰滯候矣。上曰,醫官先退。敦仁曰,俄聞醫官之言,則夜間有泄候云。今則未知何如,而臣等伏不勝焦悶矣。上曰,今則稍勝矣。敦仁曰,臣等萬萬慶祝矣。臣於正月初一日仁政殿承候後,今始登筵,仰瞻天顔,則玉色瘦敗,色澤燥澁,下情不勝憧憧矣。近日則寢睡之節,何如?上曰,今番所苦,始以滯氣爲祟,別無他症,近日以來,滯氣頗減,而寢睡亦稍勝矣。敦仁曰,水刺之節,何如?上曰,比諸正月,亦稍勝矣。敦仁曰,進御多寡之數,比前何如?上曰,顯有所勝矣。敦仁曰,氣不調和,則食飮不善降下矣。上曰,果然矣。敦仁曰,古語云,心和則氣和,氣和則形和,自今以後,殿下若做心和之工,則氣度自然和順,水刺亦爲順下矣。若於進御之際,以滯關慮,則進御之物,必致凝滯,伏願進御之際,必放心而勿用慮焉。上曰,近來則果放心矣。敦仁曰,香砂六君子湯,今已連進,而今日則有泄候,當進消滯之劑矣。上曰,今日則尙有泄症,故食後當服養胃湯,而若泄止,則更服君子湯矣。敦仁曰,歸茸地黃,皆是滋補之劑,而每患凝滯,不適於聖心,此果伏悶矣。上曰,不然,茸則果適矣。上曰,予自七八歲時,試服地黃湯,而不得順下,近來亦因滯厭進矣。敦仁曰,血分滋潤之方,當用熟地黃歸茸之劑,而多多進御,然後可以快復常度矣。向伏聞金水君子湯進御,至十四貼,輒順下,脈候顯有滋潤之效云矣。至十五貼,因滯候停止矣。熟苄旣云必滯,則何至十餘貼而不滯善下乎?向日滯候,非熟苄之爲滯,明矣。熟苄終有凝滯之慮,則有取露之法,先自取露,次次進御,則必有奏效矣。上曰,果然矣。取露試之,則必不滯也,當更始服矣。敦仁曰,歸茸君子湯,爲先進御,則六君子湯,自在其中矣。上曰,滯止後,當先服矣。敦仁曰,黃州之地黃,不依法製,未嘗爲九蒸九曝,故每有凝滯矣。上曰,向自藥房,煎膏云矣。未知其間,何以爲之乎?敦仁〈曰〉,今雖煎製,而臣拜此職後,生地黃百斤,更關求之,今明間似上來矣。待其入來,當依法製煎膏,以爲進御之計矣。上曰,不滯善下,則何難多服乎?敦仁曰,近日中外輿情,莫察上候之漸復,尙此焦遑悶迫云,輿情似然矣。上曰,未能詳知,則容或無怪矣。敦仁曰,藥房入侍,依例頻接,或日氣淸和之時,間間有殿座,則爲行氣甚好,且釋輿情之悶鬱,而以湯劑言之,近日調理之劑,自內進御,故外間莫知進御是何方,而憂慮不少。以藥房事體言之,是豈成說乎?此後則調理之劑,或消導之劑,煎入製入,皆出榻敎,則事體當然矣。輿鬱快釋矣。上曰,然矣。湯劑當出榻敎而行氣則果有是心矣。近日日候,連日不佳,如得和暢日氣,則當次次行氣計矣。敦仁曰,醫官入診,今不過一二人出入,而疎虞莫甚矣。外間行醫中,廣求術業之精明者,當有次次草記矣。上曰,果好矣。敦仁曰,藥房入侍,異於他入侍,自前有臥內便服爲之之例矣。今日東風乖宜,何爲移次乎?玉體勞動,則脈候亦不安靜,有妨於詳察脈度矣。上曰,然矣。命大臣就座,又命史官就座,仍命退,諸臣以次退出。
上在昌德宮。停常參·經筵。
藥房口傳啓曰,臣等卽伏聞入診醫官所傳之言,則夜來泄候,度數頗頻數,養胃湯,自內連進云。下情伏不勝驚慮之至。臣等率醫官,來詣本院,卽下入診之命,詳察症候,議定湯劑,千萬顒祝,惶恐敢啓。傳曰,知道。
洪鍾應啓曰,藥房三提調,持湯劑來待矣。傳曰,封入。
進御加味異功散,一貼煎入事,榻前下敎。
金益文啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來十六日漢學文臣殿講日次,而文武科放榜相値,頉稟之意,敢啓。傳曰,知道。
又啓曰,來十六日日次儒生殿講日次,而文武科放榜相値,頉稟之意,敢啓。傳曰,知道。
又啓曰,行都承旨洪鍾應,行左承旨姜,行右承旨南性敎,行左副承旨尹致定不爲仕進,右副承旨尹致英內閣進,院中只有臣一人,伴直無人。右副承旨尹致英,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨尹致英牌不進,伴直無人。行左副承旨尹致定,所當牌招,而拘於廳規,不得請牌,何以爲之?敢稟。傳曰,牌招。
執義金炳雲啓曰,臣稟性庸愚,言議拙訥,初何嘗近似於淸朝諫諍之任,而千萬夢外,忽伏奉亞憲除旨,臣感恩怵義,雖不得不張皇出肅,粗伸叩謝之忱。而第臣於合啓句語中,私義之有難聯參,曾叨臺銜,據實引避輒蒙體諒。今臣處義,與前無異,以此情踪,何敢晏然於臺次乎?請命遞斥臣職。答曰,依啓。
以咸鏡監司朴永元狀啓,北靑府人命渰死事,傳于金益文曰,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以大司諫林永洙,司諫朴龍九,獻納趙然興,正言申錫禧·李敎寅,掌令李敎英·金敬鉉,持平金世鎬·金直淵牌不進罷職傳旨,傳于金益文曰,只推。
以右副承旨尹致英牌不進罷職傳旨,傳于金益文曰,只推。
洪鍾應,以內醫院都提調·提調意啓曰,外醫李基福,術業素稱精明,議藥同參差下,仍令待令,同爲入診事,筵稟蒙允矣。令該曹口傳付軍職,冠帶常仕之意,敢啓。傳曰,知道。
兵曹口傳政事,副司勇單李基福。
金益文,以弘文館言啓曰,新除授校理尹哲求,卽爲牌招察任,何如?傳曰,允。
兵曹口傳政事,護軍單趙秉駿。
金益文,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
義禁府啓目,固城縣令趙文顯原情云云,問目內辭緣,泛稱遲晩,所當請刑是白乎矣。曾經宣傳官勿爲請刑,載在大典通編,議處,何如?判付啓依允。
吏曹參判趙秉駿疏曰,伏以,臣穉騃之年,儱侗之姿,屢蒙恩顧,若偏臣身,居常愧悚,多於榮祝。至若昨冬亞銓之特點,光寵倍於前日,職任踰於私分,而拚棄廉隅,冒昧出膺者,豈有他哉?特以叩謝爲重,他不暇顧耳。且伏念小宰是何等選也,臣是何等人也?以臣年淺才疎,本非可堪,而雖以淸朝濟濟之彦言之,如臣之年,如臣之才,而膺此銜,恐未易得也。銓注之代斲,享帖之塡差,間亦有之,而黽勉從事,晏若固有,實非臣本情然也。求解一念,食息未忘,而特無可言之會,蹲冒至今,今則歲已再矣,月已五矣。亦可以迨此控私。適又臣狗馬舊疾,復發於春夏交乘之際,食飮日減,肌革日削,神精眩瞀,若非自己物事,雖欲自强而不能得。形見若此,根委可推。如或失今不治,恐成難醫,玆將短牘,畢陳情懇。伏願聖明,俯賜鑑諒,特遞臣吏曹參判之任,俾得安意調護,千萬幸甚。臣無任云云。答曰,省疏具悉。所請依施。
己酉四月十一日申時,上御迎春軒。藥房入診入侍時,都提調權敦仁,提調徐左輔,副提調洪鍾應,假注書姜蘭馨,記事官尹定善·南秉吉,直閣趙然興以次進伏,醫官秦慶煥·卞宗浩·金亨選·卞鍾鉉·金榘,以次進伏楹外訖。上曰,史官分左右。敦仁進前奏曰,近間日候不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,夜間泄候,何如?上曰,今日則便泄爲五次,而神氣則少勝於昨日矣。敦仁曰,聞醫官之言,則泄候,都緣滯候之未導而然矣。上曰,今日五次泄症,或多或少,而亦有腹痛,漉漉有聲,且有脹滿之意矣。敦仁曰,今日則進御何膳乎?上曰,白粥少許耳。敦仁曰,小便,何如?上曰,小便不利矣。敦仁曰,大抵有滯症,則小便燥澁矣。上曰,然矣。敦仁曰,昨日則養胃湯,稍晩後進服,故滯候尙未快下矣。上曰,然矣。若於食前,進服則好矣。上曰,醫官之數,爲幾人?敦仁曰,四人矣。上曰,金榘醫術,何如?敦仁曰,其術業詳明矣。敦仁曰,醫官使之入診乎?上曰,唯。宗浩等以次診候訖,退伏楹外。敦仁曰,諸醫詳奏脈候。宗浩奏曰,左右三部調均,而左三部,則滯候稍解矣。亨選奏曰,左右三部調均,而右三部則不足矣。榘奏曰,左右三部調均,而滯候稍解矣。敦仁曰,湯劑,使醫官卽席相議以入,何如?上可之。宗浩·亨選·鍾鉉等進奏曰,以補益消導之劑,進用則爲好矣。上曰,俄者水泄矣。敦仁曰,尙有滯候,故泄候如此矣。上曰,症勢則稍勝於朝前,而腹痛則間間有之矣。敦仁曰,湯劑方文,自此書入乎?上曰,自外書入。上曰,暑泄則泄瀉後,腹中便覺爽快矣。今則雖爲連泄,腹中則自有堅硬之意矣。敦仁曰,滯泄則異於暑泄,故雖爲連泄,而腹中則自是堅痛矣。敦仁曰,醫官使之先退,與諸醫相議以入,何如?上可之。敦仁曰,聖候尙未快復,何必裝束衣襨,以致滯候之尤損乎?上曰,今日亦爲梳洗,神氣如常矣。敦仁曰,外醫李基福,術業素稱精明,議藥同參差下,仍使之待令於入診,何如?上曰,依爲之。出擧條敦仁曰,鄕醫中或有術業之高明者,而與內醫,醫術不同,用藥每多峻劑,不敢輕進,內醫則雖無可稱之術,亦不有害矣。上曰,鄕醫中似或有不然者矣。近者內醫中,別無可稱之術,若然則此後更無醫術乎?敦仁曰,近日內醫,徒緣世襲,故無可稱之術矣。上曰,近日內醫,雖昧術業,視若無關,旣稱內醫,則尤當以醫術爲重,而焉有稱內醫而無醫術者乎?敦仁曰,聖敎至當。此後則當有變通之道矣。湯劑則議定後,當自藥房煎入,而使外間,皆知進御之爲何方,則可以慰釋輿情矣。上可之。敦仁曰,臣等明日,亦當請診矣。伏願此後,則勿爲衣襨引接,減其禮數焉。上曰,雖今日以前,巾櫛未嘗全廢矣。敦仁曰,久接醻酢,恐損氣力,玆敢請退。上命史官就座,仍命退,諸臣以次退出。
上在昌德宮。停常參·經筵。
藥房口傳啓曰,昨日加味異功散進御之後,泄候度數,旣漸差減,夜來諸節,益臻康復乎?臣等伏不勝憂慮之至。今日湯劑繼進當否,不可不趁早議定,亟許臣等率醫官入侍,以爲診察之地,千萬顒祝,惶恐敢啓。答曰,知道。
進御加味異功散,前方中,加便香附一錢,蘿葍子七分,一貼煎入事,榻前下敎。
洪鍾應啓曰,藥房三提調,持湯劑來待矣。傳曰,封入。
金益文啓曰,明日常參·經筵,取稟。傳曰,停。
姜啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
藥房口傳啓曰,俄於診筵,仰覩玉候,幾臻康復,區區下情,不勝慶忭之至。湯劑進御之後,諸節益有差勝之效乎?晩後諸節,更爲診察然後,湯劑繼進與否,可以議定。亟許臣等率醫官入侍,千萬顒祝,惶恐敢啓。答曰,入診當自內爲之,湯劑更爲議定,卿等不必入侍矣。進御桂薑君子湯一貼煎入事,榻前下敎。
洪鍾應啓曰,藥房三提調,持湯劑來待矣。傳曰,封入。
姜啓曰,明日傳香,禮房承旨,當爲齋宿,而同副承旨金益文,纔已須資出去矣。卽爲牌招,何如?傳曰,允。
又啓曰,卽見慶尙監司金大根,東萊府使趙徽林異樣船過去狀啓,則包伊浦萬戶姓名,漏落不書。奏御文字,何等審愼,而如是疎忽,事甚未安。原狀啓係是邊情,雖不得不捧入,而該道臣及東萊府使,不可無警。竝推考,何如?傳曰,允。
又啓曰,行大司憲李魯秉在外,執義未差,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,掌令李敎英·金敬鉉,持平金世鎬·金直淵牌不進罷職傳旨,傳于姜曰,只推。
姜,以兵曹言啓曰,新除授五衛將李憲英·金重佑·金在滉·李牧榮·李慶德,老病在鄕,上來無期云。文臣兼宣傳官朴浚愚·鄭駿容,除授在外,過限未肅拜,竝改差,何如?傳曰,允。
己酉四月十二日卯時,上御迎春軒。藥房入診入侍時,都提調權敦仁,提調徐左輔,副提調洪鍾應,假注書金景游,記事官尹定善·南秉吉,待敎尹滋悳以次進伏,醫官秦慶煥·卞宗浩·金亨選·黃道淳·李基福,以次進伏楹外訖。上曰,史官分左右。敦仁進前,奏曰,夜間聖體若何,而泄候,何如?上曰,昨日入侍前,泄便一次,而夜間爲三次,腹中不便,雖不甚緊,尙有餘症矣。敦仁曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,腹中不便,似是滯祟矣。上曰,雖進米飮茶飮,亦有飽滿之意矣。敦仁曰,當初滯候時,不卽以峻劑消導,尙未快復,下情悶迫矣。上曰,然矣。敦仁曰,神氣則比昨日,似有差勝矣。敦仁曰,小水則何如?上曰,小便不利,自前亦或有如是之時,而只試五苓散,不試他藥,而尙此爲苦矣。敦仁曰,醫官使之入診乎?上曰,唯。醫官爲幾人乎?敦仁曰,竝與新醫,爲四人矣。上曰,新醫卽李基福乎?敦仁曰,然矣。上曰,其術業,何如?敦仁曰,臣則素無親知,而近日有意試之,則其術頗詳明矣。宗浩等以次診候訖,退伏楹外。敦仁曰,脈候詳奏。宗浩奏曰,左右三部調均,而右三部,微有滑體之意矣。亨選奏曰,左右三部調均,而右關脈候去來,似未快矣。道淳奏曰,左右三部調均,而右三部,微有滑體矣。基福奏曰,左右三部調均,而右關脈候,微有滑體之意矣。敦仁曰,左三部,何如?基福曰,和緩矣。敦仁曰,湯劑使之卽席議定乎?上曰,自外議定,可也。宗浩曰,昨日湯劑中,便香付·蘿葍子加入,則緊於消導,退與諸醫,更當議定矣。上曰,滯氣終不快解矣。敦仁曰,蘿葍子,果好矣。敦仁曰,今日水刺,以白粥進御,似好矣。上曰,當進白粥矣。敦仁曰,臣等退出,申後更當請診矣。上曰,唯。命大臣就座,又命史官就座,仍命退,諸臣以次退出。
上在昌德宮。停常參·經筵。
藥房口傳啓曰,夜來聖體調攝,若何?昨夕桂薑君子湯進御之後,果有快勝之效乎?臣等率醫官,趁早入診,詳察諸節,議定繼進湯劑爲宜,伏乞亟賜召接焉。惶恐敢啓。答曰,知道。
進御桂薑君子湯前方中,去桂皮,加肉桂七分,一貼煎入事,榻前下敎。
洪鍾應啓曰,藥房三提調,持湯劑來待矣。傳曰,封入。
南性敎啓曰,明日召對,取稟。傳曰,停。
姜啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南性敎啓曰,明日再明日順陵忌辰祭齋戒正日,三明日文武科放榜相値,視事頉稟之意,敢啓。傳曰,知道。
姜啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,臣以同義禁,今日本府坐起,進去下直之意,敢啓。傳曰,知道。
以京畿監司金箕晩狀啓,朔寧郡民家失火事,傳于尹致定曰,聞甚矜惻。元恤典外,別加顧助,結構奠接之方,廟堂措辭分付。
以同副承旨金益文牌不進罷職傳旨,傳于尹致英曰,只推。
南性敎啓曰,明日傳香,禮房承旨當爲齋宿。同副承旨金益文,旣有只推之命,卽爲牌招,何如?傳曰,允。
尹致英啓曰,行大司憲李魯秉在外,執義未差,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,掌令李敎英·金敬鉉,持平金世鎬·金直淵牌不進罷職傳旨,傳于尹致英曰,只推。
金益文,以禮曹言啓曰,今四月十六日巽時,己酉式年文武科放榜時,親臨與權停例,何以爲之,而處所以何處擧行乎?敢稟。傳曰,仁政殿權停例爲之。
又以禮曹言啓曰,今四月二十日大王大妃殿寶齡周甲望七慶科庭試文科,親臨與命官,何以爲之,而處所以何處擧行乎?敢稟。傳曰,春塘臺親臨磨鍊。
尹致英,以兵曹言啓曰,大王大妃殿寶齡周甲望七慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
又以義禁府言啓曰,統制使金鍵狀啓內,慶州府尹權溭,爲先罷黜,其罪狀,令攸司稟處事,啓下矣。權溭時在任所云。依例發遣府書吏,拿來,何如?傳曰,待待命拿囚。
己酉四月十三日辰時,上御迎春軒。藥房入診入侍時,都提調權敦仁,提調徐左輔,副提調洪鍾應,記事官韓敬源·徐翼輔·南秉吉,待敎尹滋悳以次進伏,醫官秦慶煥·卞宗浩·黃道淳·李基福,進伏楹外訖。上曰,史官分左右。敦仁曰,俄聞入診醫官之言,則昨日進御桂薑君子湯後,泄候快爲差減云。臣不勝慶幸萬萬。今則諸節,何如?上曰,昨日藥前,一次泄便,而藥後則仍不放下矣。敦仁曰,一次以後,更不登溷,則泄候當快止矣。肚疼之候,何如?上曰,安穩矣。敦仁曰,寢睡亦安穩乎?上曰,昨夜初更時,和衣暫睡,四更時始爲就寢,以至天明矣。敦仁曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,昨日桂薑君子湯,似果奏效矣。上曰,然矣。桂薑君子湯收斂之功,多矣。敦仁曰,伏聞昨日則按磨臍下,尙有牽痛之意,今則快爲差復乎?上曰,昨日果牽痛,而今則快差矣。敦仁曰,今朝起寢後,進御何膳乎?上曰,俄進粟米飮,而少間,當更進白粥矣。敦仁曰,醫官使之入診乎?上可之。敦仁曰,玉色比諸初十日,果多受損,而此則勢然矣。上曰,前後泄瀉度數,爲三十餘次矣。宗浩等以次診候,退伏楹外訖。敦仁曰,脈候奏之。宗浩曰,左右三部調均,而右三部,微有不足,似是憊候之故矣。道淳曰,左右三部調均,而有微緩之體,卽泄候平復之後故然矣。基福奏曰,左右三部調均,而比昨和吉之中,微有憊候矣。宗浩等奏曰,桂薑君子湯,雖爲合當,桂枝稍不如肉桂,以肉桂加入似好,退出後當議定矣。敦仁曰,桂枝之代以肉桂,果好矣。醫官使之先退乎?上可之。敦仁曰,近日泄候中,白粥水刺,猶不厭進,則臣意以爲泄止後,進食之道,必有勝於前日矣。上曰,今番泄後,腹中濕痰,盡爲滌祛,而食飮之節,從當有勝,則何幸何幸。敦仁曰,今番泄候復常後,進御歸茸君子湯,甚好矣。上曰,歸茸湯果甚好,欲多服之矣。敦仁曰,歸茸湯若多進,則必有大效矣。敦仁曰,湯劑法意,愼重何如,而多有自內煎進之時,何等尊重之地,事之疎虞,莫此爲甚。設置藥院及提調,將焉用哉?伏願繼自今,每於日次,亟許入診,湯劑必自藥院煎入,豈不有勝於自內煎進乎?上曰,果好矣。此後則欲如是爲之矣。敦仁曰,連日入診湯劑,榻敎輒頒文蹟,外間無疑眩之端,向來群情之騷動,今已妥帖云矣。且泄候旣臻快差,申後口啓,自今日停之,以口傳請診入稟,則文蹟不出,外間亦知症候之漸復矣。上曰,予意亦然。口啓置之,以口傳稟爲之。敦仁曰,藥房日次入診之時,有醫官座目單子,而別入診時,例無座目云。是豈有間於日次入診而然乎?必是自本院,誤傳謬例之致,自今以後,凡於入診座目單子,使之依例書入,似好矣。上可之。敦仁曰,湯劑議定時急,敢此請退。上命史官就座,仍命退,諸臣以次退出。
上在昌德宮。停常參·經筵。
午時未時日暈。
藥房口傳啓曰,夜來聖體調攝之節,益臻康復,區區下情,不任憂慮之至。此時繼進湯劑,不容暫緩,亟許臣等率醫官,趁早入侍,以爲診察之地,千萬至祝,惶恐敢啓。答曰,知道。進御加味君子湯,一貼煎入事,榻前下敎。
洪鍾應啓曰,藥房三提調,持湯劑來待矣。傳曰,封入。
金益文啓曰,明日召對,取稟。傳曰,停。
南性敎啓曰,行大司憲李魯秉在外,執義未差,掌令李敎英·金敬鉉,持平金世鎬呈辭,金直淵未肅拜,監察茶時之意,敢啓。傳曰,知道。
洪鍾應啓曰,行左承旨姜,今日不爲仕進,卽爲牌招,何如?傳曰,允。
南性敎啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于金益文曰,禮房承旨,馳詣宗廟·徽定殿·景慕宮,奉審摘奸以來。
以黃海監司徐戴淳狀啓,進上乾秀魚卵等,節序差早,尙未成實,限內不得封進,惶恐待罪事,傳于金益文曰,勿待罪事,回諭。
金益文,以奎章閣言啓曰,明日卽書香閣夏孟朔大奉審日次,時·原任閣臣,依節目進詣擧行之意,敢啓。傳曰,知道。
又以弘文館言啓曰,應敎未差,校理尹哲求,副校理尹行謨在外,上番闕直,事甚未安。副應敎洪祐命,校理徐堂輔,副校理尹堉,竝卽牌招,以爲推移入直之地,何如?傳曰,允。
又以禮曹言啓曰,卽接晉州幼學姜世周所志,則以爲同姓八寸兄適周,嫡妾俱無子,以其同姓八寸兄麒翰第二子載臣,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長姜世周所訴旣如此,姜麒翰第二子載臣,立爲姜適周之後,何如?傳曰,允。
又以禮曹言啓曰,卽接前正李光承所志,則以爲同姓五寸侄垸,嫡妾俱無子,以其同姓十四寸兄墡第二子鎬健,欲爲繼後,兩家諸族,相議完定,而垸夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李光承所訴旣如此,李墡第二子鎬健,立爲李垸之後,何如?傳曰,允。
南性敎,以兵曹言啓曰,今四月十四日子正二刻七分立夏,四月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮依例改火,奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
義禁府啓目粘連,向前趙文顯亦,常時不能檢飭,重囚致此逃失,揆以獄情,難逭當勘。以此照律,何如?判付啓依允。
己酉四月十四日卯時,上御迎春軒。藥房入診入侍時,都提調權敦仁,提調徐左輔,副提調洪鍾應,記事官韓敬源·徐翼輔·南秉吉,待敎尹滋悳以次進伏,醫官秦慶煥·卞宗浩·黃道淳·李基福進伏楹外訖。上曰,史官分左右。敦仁曰,今日則起寢後,尙不大便乎?上曰,昨日則爲四次,而今朝則姑不登溷矣。敦仁曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,過夜就寢,何如?上曰,三更時就寢,罷漏半暫覺,仍卽旋寢,而開東時,以咳嗽乃覺矣。敦仁曰,伏聞自前有咳嗽之症候,而近復若何?上曰,予之咳嗽,可謂本症,而每臥則頗有,就寢則仍止矣。敦仁曰,今則玉色神氣,快勝於昨日矣。醫官使之入診乎?上可之。敦仁曰,今朝進御何膳乎?上曰,俄進米飮矣。似有膈間微滯之意,欲吐不吐,而吐出必快爽矣。敦仁〈曰〉,如非緊滯,則不必强吐其難吐,以致損氣矣。上曰,前者或有吐時,醫官輩則見之,而吐物全是和痰矣。敦仁曰,伏聞前者,多進生冷之物,此爲痰祟矣。上曰,生冷之物,果多進矣。其時則別無見害,而畢竟爲痰咳之祟矣。敦仁曰,生冷之害,愈久愈深矣。敦仁曰,今則玉色,有黃潤之氣,快有差勝矣。上曰,此後則當服溫補之劑,而歸茸湯甚好矣。敦仁曰,果甚好矣。上曰,食遠服藥,則每患難下,此是食物未快降而服之故也。空心服似無妨矣。敦仁曰,果然矣。補劑每於空心所服,而湯劑進御之時,每取溫服,則可順下,而藥亦有效矣。上曰,未嘗不細嚼溫服矣。宗浩等診候訖,退伏楹外。敦仁曰,脈候奏之。宗浩奏曰,左右三部調均,而右三部,似有微緩之體矣。道淳奏曰,左右三部調均,而右三部,有微緩之體矣。基福奏曰,左右三部調均,而右三部,微有憊候矣。宗浩等奏曰,桂薑君子湯則停止,而更進異功散,似好矣。上曰,香砂君子湯,減消導加溫補,五六貼煎服,則似好矣。宗浩等奏曰,香砂君子湯,當爲加減,以爲調養脾胃,則甚好矣。敦仁曰,以香砂君子湯,略加消導,而兼爲調補,似好矣。上曰,香砂君子湯五六貼試服後,以歸茸湯調補,甚好矣。出去議定,可也。敦仁曰,醫官等先退,使之議定,何如?上可之。敦仁曰,伏聞今十七日,有親臨試射之命云。泄候纔止,而日氣終不淸和,大有妨於節宣之方。且庭試有親臨之命,則試射親臨之命,姑爲還收,似好矣。上曰,此則兼爲行氣,而不過暫時間往來。第當更思爲之矣。上曰,今日則申後口傳請診,亦除之,而明日旣是日次,則自當入診,明日以後,則口啓亦停止,可也。敦仁曰,謹當奉敎而退,當議定湯劑矣。上命史官就座,仍命退,諸臣以次退出。
上在昌德宮。停常參·經筵。
藥房都提調權敦仁,提調徐左輔,副提調洪鍾應啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
進御加味君子湯,依前方自今日一貼式,限四貼煎入事,榻前下敎。
洪鍾應啓曰,藥房三提調,持湯劑來待矣。傳曰,封入。
金益文啓曰,明日召對,取稟。傳曰,停。
姜啓曰,行大司憲李魯秉在外,執義未差,掌令李敎英·金敬鉉,持平金世鎬呈辭,金直淵未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣。敢啓。傳曰,知道。
金益文,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉審無頉,而奉謨堂及閣內諸處,亦爲無頉之意,敢啓。傳曰,知道。
又以禮曹言啓曰,今此綏陵陵上莎草修改時,別看役折衝金鳳鎭差下,使之擧行,何如?傳曰,允。
又以禮曹言啓曰,景慕宮夏享大祭,當以五月上旬內擇日,而本月旬前,連値國忌及拘忌,無以推擇云。在前如此之時,自臣曹啓稟,已有中旬擇入之例。今亦似當恭遵已例,以中旬內推擇,而祀典莫重,不敢擅便。何以爲之乎?敢稟。傳曰,依已例中旬擇入。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李承輔,直講朴文鉉,俱爲呈旬,典籍宋謙洙差祭,時無入直之員。以他郞官姑爲代直,何如?傳曰,允。
姜,以備邊司言啓曰,本司有司堂上成遂默,除拜摠管矣。職務相妨,所帶摠管之任,今姑許遞,何如?傳曰,允。
又以禁衛營言啓曰,本營千摠許燮,身病猝重,勢難察任,改差,何如?傳曰,允。
己酉四月十五日卯時,上御迎春軒。藥房入診入侍時,都提調權敦仁,提調徐左輔,副提調洪鍾應,記事官韓敬源·尹定善·南秉吉,待敎尹滋悳,以次進伏,醫官秦慶煥·卞宗浩·黃道淳·李基福,進伏楹外訖。上曰,史官分左右。敦仁曰,伏聞醫官之言,則夜間仍不大便,而有數三次淸利小水,寢睡安穩云。今則快臻平復,臣等歡欣慶幸,無以盡達。朝來則聖候,何如?上曰,一樣,而去夜則不爲登溷,而小便順利,寢睡亦安穩矣。敦仁曰,今朝亦無大便乎?上曰,無之矣。敦仁曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,今則玉色顯有黃潤之色,胃勝之氣,著見於神相矣。醫官使之入診乎?上可之。敦仁曰,今朝進御何膳乎?上曰,進白粥矣。敦仁曰,進御之多寡幾何?上曰,僅爲一茶器,而此亦難進矣。敦仁曰,不必一番多進,常以頻頻進御,好矣。上曰,若多進則有脹滿之意矣。敦仁曰,去夜則咳嗽,何如?上曰,如干爲之矣。敦仁曰,別無大妨於寢睡乎?上曰,三更後就寢,罷漏半暫覺,至開東更爲暫睡矣。上曰,進粥未久,而食後之脈,似有妨矣。敦仁曰,然矣。宗浩等以次診候,退伏楹外訖。敦仁曰,脈候奏之。宗浩奏曰,左右三部調均,而右三部和緩之中,微有憊候之意矣。道淳奏曰,左右三部調均,而右三部,微有憊候,而比昨全減矣。基福奏曰,左右三部調均,而右三部和緩之中,似有憊候,而比昨全減矣。宗浩等奏曰,湯劑則加味君子湯穩當,而限五貼進御後,繼進歸茸湯,似好矣。敦仁曰,君子湯是對證之劑,而連進五貼後,繼進湯劑,則當次次議定矣。敦仁曰,昨日入診之時,有口啓停止之敎,而今則泄候快復矣。口啓停之,似好矣。上曰,口啓停之,可也。敦仁曰,加味君子湯一貼,昨已進御,則當以限四貼,書出榻敎。繼進湯劑,當於今十八日議定矣。曾所進御桂薑君子湯,是溫燥之劑,而今此調潤之劑,不容不趁卽進御。臣意以爲十八日持湯劑啓辭,以持入書下,則兼以入診後更爲議定似好,故敢此仰達矣。上曰,每於食物快降後,服藥爲計,而若入診則有差晩之慮矣。敦仁曰,入侍時之差晩,有何所妨乎?上曰,然矣。敦仁曰,臣以多進歸茸湯之意,屢屢仰達,而多服地黃,然後方有大效於將來矣。上曰,地黃則終是難下矣。敦仁曰,取露則無妨矣。敦仁曰,自藥房蒸炮地黃,與黃州法一樣煎製,果極品矣。品好者,使之入鑑好矣。上曰,果善製乎?少間當入鑑,而與懷熟,何如?敦仁曰,似有稍細矣。上曰,細亦何妨?敦仁曰,滋潤之劑,必須幾百貼進御,則腸腑潤澤,必無微滯難下之慮。伏望以此爲長久進御之方焉。上曰,何以取露乎?敦仁曰,盛器取露,而露是藥氣也。中原皆以取露服之矣。敦仁曰,調補之劑,則必爲空心進御,好矣。上曰,若空心服,則欲趁早服之矣。敦仁曰,早進好矣。退當湯劑煎入矣。上命史官就座,仍命退,諸臣以次退出。
上在昌德宮。停常參·經筵。
洪鍾應啓曰,藥房三提調,持湯劑來待矣。傳曰,封入。
尹致定啓曰,明日常參·經筵,取稟。傳曰,停。
姜啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹致定啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗宰磨鍊入侍之例,今番則何以爲之?敢稟。傳曰,入侍。
姜啓曰,明日傳香,禮房承旨當爲齋宿,同副承旨金益文,纔已須資出去矣。卽爲牌招,何如?傳曰,允。
注書韓敬源病,代以林仁洙爲假注書。
注書洪鍾雲病,代以金景游爲假注書。
姜啓曰,行大司憲李魯秉在外,執義未差,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,掌令李敎英·金敬鉉,持平金世鎬·金直淵牌不進罷職傳旨,傳于姜曰,只推。
姜,以兵曹言啓曰,今四月十七日武臣堂上朔試射日次,而永陵修改相値,不得爲之之意,敢啓。傳曰,知道。
義禁府照目粘連,固城縣令趙文顯矣本府議啓內,常時不能檢飭,重囚致此逃失,揆以獄情,難逭當勘。以此照律罪,杖七十,徒一年半定配,依新定式收贖公罪,奉敎依允爲旀,功減一等爲良如敎。
上在昌德宮。停常參·經筵。
洪鍾應啓曰,藥房三提調,持湯劑來待矣。傳曰,封入。
尹致定啓曰,明日常參·經筵,取稟。傳曰,停。
姜啓曰,來二十一日朝參日次矣。敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
尹致定啓曰,假注書林仁洙,身病猝重,勢難察任,今姑改差,何如?傳曰,允。
又啓曰,假注書金景游,身病猝重,勢難察任,今姑改差,何如?傳曰,允。
姜啓曰,行大司憲李魯秉在外,執義未差,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,掌令李敎英·金敬鉉,持平金世鎬·金直淵牌不進罷職傳旨,傳于姜曰,只推。
以同副承旨金益文牌不進罷職傳旨,傳于姜曰,只推。
兵曹,今四月二十日大王大妃殿寶齡周甲望七慶科庭試武科,春塘臺親臨殿試敎是時,原榜人及直赴會試人規矩,片箭三矢,一百三十步一巡一中二分,柳葉箭五矢,一百二十步一巡二中三分,取一技落點。
尹致定,以禮曹言啓曰,卽接固城幼學李德悅所志,則以爲族姪元龍,嫡妾俱無子,以其同姓二十二寸弟敬龍第二子定植,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李德悅所訴旣如此,李敬龍第二子定植,立爲李元龍之後,何如?傳曰,允。
姜,以兵曹言啓曰,今日武科唱榜頒牌之際,曺箕性爲名漢,具新恩服色,冒入殿庭,故問其委折,則稱以居在慶尙道陜川地,而昨冬本道監營都試入格云。故溯考原啓本,則初無入格,而如是冒入者,事未前有,萬萬駭然。爲先移送秋曹,到底究覈,照法嚴繩,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而永陵陵上曲墻修改相値,不得設行之意,敢啓。傳曰,知道。
上在昌德宮。停常參·經筵。
洪鍾應啓曰,藥房三提調,持湯劑來待矣。傳曰,入侍。
進御歸茸君子湯,自明日一貼式煎入事,榻前下敎。
尹致定啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南性敎啓曰,同副承旨金益文,今日不爲仕進,卽爲牌招,何如?傳曰,允。
備忘記,京畿水使金相宇下直,長弓一張·長箭一部·片箭一部·筒兒一箇賜給。
林仁洙改差,代以韓鎭棨爲假注書。
金景游改差,代以金永秀爲假注書。
韓鎭棨有頉,代以李建弼爲假注書。
金永秀有頉,代以李彙承爲假注書。
金益文啓曰,行大司憲李魯秉在外,執義未差,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,掌令李敎英·金敬鉉,持平金世鎬·金直淵牌不進罷職傳旨,傳于金益文曰,只推。
兵曹,今四月二十日大王大妃殿寶齡周甲望七慶科庭試武科,春塘臺親臨殿試敎是時,直赴殿試人規矩,貫革五矢,一百三十步一巡一中,講書粗以上,取一技落點。
敎京畿水使金相宇書。王若曰,紫宸聽鼙,念綢繆於桑土,黃岡移節,畀管轄於桐營,特擢二品峻階,俾作三路水梱。眷玆戴雲一鎭,寔我沿海重關,形便近接於神京,控咽喉於甕津·沁島,體制悉倣於統臬,固襟帶於金城湯池。蓋其據上游而通外洋,實爲諸方之捍衛,誰能任中權而居內服,可當一面之疎虞?惟卿,簪紳故家,靺韋宿望,樽俎折衝之略,濟以郤大夫詩書,干戈指揮之風,儼然羊叔子裘帶。屢矣佩符而仗鉞,聲績夙彰,沛若熟路而輕車,緩急足恃。玆授卿以京畿水軍節度使兼三道統禦使·喬桐府使,卿其毋忘袵革之志,克殫乃心,益壯舟師之威,以固吾圉。於戲,高林之壁壘增彩,奚但戎務之練諳?登萊之波濤不驚,佇見雅量之坐鎭。故玆敎示,想宜知悉。知製敎李維謙製進
己酉四月十八日辰時,上御迎春軒。藥房三提調持湯劑入侍時,都提調權敦仁,提調徐左輔,副提調洪鍾應,假注書金景游,記事官徐翼輔·南秉吉,待敎尹滋悳以次進伏,醫官秦慶煥·卞宗浩·黃道淳·李基福,進伏楹外訖。上曰,史官分左右。敦仁進前奏曰,今則泄候快復乎?上曰,快復矣。敦仁曰,今日聖體諸節,若何?上曰,一樣矣。敦仁曰,夜間寢睡,何如?上曰,安穩矣。敦仁曰,起寢後白粥進御乎?上曰,白粥進御矣。敦仁曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,昨日親臨試射後,還內諸節,纔已伏聆矣。日氣淸和,還內萬安,伏不勝萬萬慶幸,而此亦爲行氣之方矣。上曰,昨日日氣果淸和,稍得行氣矣。敦仁曰,玉色有黃潤之氣,漸臻復常之喜矣。過夜則咳嗽,何如?上曰,有差勝矣。敦仁曰,醫官使之入診乎?上可之。宗浩等診候訖,退伏楹外。敦仁曰,脈候奏之。宗浩奏曰,左右三部調均,而左三部稍有浮意,溫補之劑,進御穩當矣。道淳奏曰,左右三部調均,而左三部,微有滑體矣。基福奏曰,左右三部調均,而潤補之劑,進御穩當矣。敦仁曰,湯劑已封進矣。何以爲之乎?上曰,食氣姑未降,稍晩當進御矣。敦仁曰,加味君子湯五貼,今已進御,則繼進湯劑,當爲議定,醫官等詳議奏之。宗浩等奏曰,香砂君子湯,加歸茸山藥,似好矣。上曰,厚朴則減之,可也。敦仁曰,厚朴果不緊矣。上曰,雖然而此緊於腹痛矣。上曰,山藥亦善下乎?敦仁曰,果善下矣。敦仁曰,小水連爲順利乎?上曰,果順利矣。敦仁曰,小水則今番泄候後,顯有勝度矣。上曰,然矣。上曰,進膳後則每有困憊之意,而夕飯後,尤有甚焉。故夕飯則每早進,而快降後就寢矣。敦仁曰,此則多進燥澁劑之致也。滋潤之劑,多多進御,則腸腑自爾潤和,食氣快降,必無食困之慮矣。竊惟聖意,則以六君子湯爲順適,而歸茸地黃,則每以不適爲敎,此果伏悶矣。上曰,鹿茸則果適矣。而地黃則無可奈何矣。敦仁曰,取露進御,則必無滯候之慮矣。上曰,取露則似不滯,從當試之矣。敦仁曰,六君子湯,間已多進矣。有何利於滯祟乎?黃州熟苄,雖曰易滯,今番藥房地黃,依法煎製,而又爲取露,則豈有凝滯之理乎?連進地黃,藥路浹洽,則所祟滯候,自當潤下矣。伏願以此爲長久進御之方焉。上曰,當試服矣。敦仁曰,臣則長服地黃,而無滯氣矣。上曰,近日亦連服乎?敦仁曰,連服而無滯矣。上曰,湯劑自明日,當空心服矣。敦仁曰,當趁早煎入矣。敦仁曰,今則泄候平復矣。自明日則調理湯劑,當進御,而臣等亦當依例來待矣。此後則三提調輪回監煎,似好矣。上可之。上曰,調理湯劑,限百貼試服計矣。敦仁曰,何必百貼而已乎?臣意則雖千貼進御,爲好矣。上曰,地黃夏節進服,亦無妨乎?敦仁曰,雖盛夏,甚好矣。上曰,予每於開門時起寢,則湯劑趁早煎入,可也。敦仁曰,日出前當煎入矣。鍾應曰,明日當稍早開門矣。上曰,鹿茸人蔘,當擇其極品,可也。敦仁曰,當擇之而近日蔘茸,全不成說矣。上命史官就座,仍命退,諸臣以次退出。
上在昌德宮。停常參·經筵。
金益文啓曰,明日文武科親臨庭試相値,視事頉稟之意,敢啓。傳曰,知道。
尹致英啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,藥房三提調,持湯劑來待矣。傳曰,封入。
李建弼有頉,代以趙翼東爲假注書。
李彙承有頉,代以李翔峻爲假注書。
趙翼東有頉,代以李在聞爲假注書。
李翔峻有頉,代以張膺杓爲假注書。
李在聞有頉,代以李彙秉爲假注書。
張膺杓有頉,代以鄭夔容爲假注書。
李彙秉有頉,代以黃仁夏爲假注書。
鄭夔容有頉,代以沈宜聞爲假注書。
洪鍾應啓曰,事變假注書李鍾灝,身病猝重,勢難察任,今姑改差,何如?傳曰,允。
李鍾灝改差代,以朴致奎爲事變假注書。
朴致奎有頉,代以金基周爲事變假注書。
傳于姜曰,明日出宮門路,以宜春門爲之。
以大司諫林永洙,司諫朴龍九,正言李敎寅,掌令李敎英牌不進罷職傳旨,傳于尹致英曰,只推。
洪鍾應啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副司果單金炳雲。
金益文,以禮曹言啓曰,試考恩賜儒生直赴給分帖,過科後,令成均館收聚爻周後草記事,曾有定式矣。卽接成均館所報,則今此式年文科殿試時,直赴殿試儒生幼學金永秀,進士沈宜聞·李建弼,直赴會試儒生幼學金瑛默,給分儒生幼學李在聞等五人,登科直赴會試儒生幼學李儁·朴文錫·金琦鉉·邊馹遠·李箕善·沈在恒,給分儒生幼學金圭涉·洪秉勳·金思獻等九人,未參榜合儒生十四人,前所受直赴給分帖,一竝收聚以送云矣。依定式爻周之意,敢啓。傳曰,知道。
又以禮曹言啓曰,卽接宗廟署所報,則今此庭試文科時,本署官員,俱爲觀光云矣。依定式本曹佐郞李東韻,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則今此庭試文科時,本署官員,俱爲觀光云矣。依定式本曹正郞趙光濂,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此庭試文科時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則今此庭試文科時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接徽定殿官員所報,則今此庭試文科時,本殿官員,俱爲觀光云矣。依定式假官一員,令吏曹口傳啓下,以爲代直後赴試之地,何如?傳曰,允。
又以禮曹言啓曰,卽接全州幼學朴景煥所志,則以爲族叔相節,嫡妾俱無子,以其同姓八寸弟一周第二子伯謙,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長朴景煥所訴旣如此,朴一周第二子伯謙,立爲朴相節之後,何如?傳曰,允。
又以禮曹言啓曰,卽接昌平幼學羅得仁所志,則以爲族兄得彩,嫡妾俱無子,以其同姓八寸弟得仲第二子廷希,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長羅得仁所訴旣如此,羅得仲第二子廷希,立爲羅得彩之後,何如?傳曰,允。
姜,以兵曹言啓曰,今四月二十日文臣朔試射日次,而親臨慶科庭試相値,不得爲之之意,敢啓。傳曰,知道。
又以兵曹言啓曰,內禁衛將李亨夏,時帶別軍職,明日殿座時,侍衛進參,職務相妨,呈狀乞遞,依例改差,何如?傳曰,允。
又以兵曹言啓曰,今此慶科庭試武科殿試時,直赴殿試人應頉,別單書入之意,敢啓。傳曰,知道。
又以兵曹言啓曰,直赴殿試奉承傳額外壯勇衛申正熙等十七人,直赴會試奉承傳閑良高益三等六人,隨其錄名,依例許赴於明日殿試之意,敢啓。傳曰,知道。
又以兵曹言啓曰,濟州丙午式年初試入格愼德欽,戊申慶科庭試初試入格洪基祚·李在淑,己酉式年初試入格李仲亮·金光倜·李季亮等,來訴本曹,願赴於今此庭試矣。本州以候風駕海之致,初試人隨其上來,許赴於當前他科,載在法典,故取考各年榜目及該牧公文,則初試入格,果爲的實,依法典許赴於明日殿試之意,敢啓。傳曰,知道。
又以總衛營言啓曰,本營直赴殿試人姓名,別單書入之意,敢啓。傳曰,知道。
又以總衛營言啓曰,今番春塘臺親臨別試射時,本營入格將官·將校,謹依單子判下,以軍器寺弓箭,今日新營施賞之意,敢啓。傳曰,知道。
又以御營廳言啓曰,今四月二十日春塘臺親臨慶科庭試文武科試取時,東營入直軍四十名,集春營入直軍四十名內,各二十名除出,弘化門·月覲門外排立矣。該入直軍餘數不多,宮墻外巡邏,難以分排,京中哨軍四十名,添入警巡之意,敢啓。傳曰,知道。
尹致英,以義禁府言啓曰,明日慶科庭試時,本府都事,皆爲赴擧,只有武都事一員,當直入直,而本府入直·公事回公都事,及月覲門·集春門·弘化門·靑陽門·明光門·通化門禁亂都事,無以推移。假都事八員,令該曹口傳差出,以爲分排擧行之地,何如?傳曰,允。
又以刑曹言啓曰,卽接兵曹文移,則黃海監營移文內,瓮津府充軍定配罪人金斗喜,昨年十月武科庭試初試入格,長淵縣,充軍定配罪人李鶴奎,今三月本道武科庭試初試入格云矣。取考曹上配案,則金斗喜科場作亂罪,李鶴奎殿試借射罪,充定水軍,而凡科場作奸充軍者,若參榜初試則免役,載在法典。竝放送後,徒流案頉下事,分付道臣之意,敢啓。傳曰,知道。
持平金世鎬·金直淵,校理徐堂輔,正言申錫禧,副修撰宋廷和啓曰,請書九亟施追奪官爵之典。措辭見上答三司曰,不允。
持平金世鎬·金直淵,正言申錫禧啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,亟施散配之典。措辭見上請追奪罪人魯敬,亟施孥戮之典焉。措辭見上請謀反大逆不道知情不告罪人醇壽,亟施孥戮之典。措辭見上二十字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請旌義縣減死圍籬安置罪人李承憲,更命王府,具法拿鞫,期於得情,明正典刑焉。措辭見上答兩司曰,不允。
持平金世鎬·金直淵啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上新除授行大司憲李魯秉,時在京畿驪州地,請斯速乘馹上來事,下諭。答府曰,不允。下諭事許遞。
正言申錫禧啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上答院曰,不允。
上在昌德宮。停常參·經筵。
藥房提調徐左輔,行左承旨姜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
洪鍾應啓曰,藥房提調,持湯劑來待矣。傳曰,封入。
金益文啓曰,明日常參·經筵,取稟。傳曰,停。
姜啓曰,備邊司郞廳來言,今日賓廳日次,而文武科親臨庭試相値,不得來會云矣。敢啓。傳曰,知道。
尹致英啓曰,今日訓鍊院命官武科殿試時,兩司當爲進參,城上所牌招言送,何如?傳曰,允。
黃仁夏有頉,代以李國淵爲假注書。
沈宜聞有頉,代以李奎夏爲假注書。
金基周有頉,代以金德興爲事變假注書。
傳于金益文曰,三日製,再明日通方外爲之,試紙用大好紙,弘文提學牌招。
金益文,以禮曹言啓曰,景慕宮夏享大祭吉日,來五月初旬內,連値國忌及拘忌,無以推擇事,臣曹草記批旨內,依已例中旬擇入事,命下矣。本宮夏享大祭,以中旬內磨鍊以入之意,敢啓。傳曰,知道。
尹致英,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
己酉四月二十日卯時,上詣春塘臺。親臨慶科庭試文科試取入侍時,行都承旨洪鍾應,行左承旨姜,行右承旨南性敎,行左副承旨尹致定,右副承旨尹致英,同副承旨金益文,記事官韓敬源·洪鍾雲·尹滋悳·南秉吉,提學金學性,直提學趙秉駿,檢校直閣鄭㝡朝,直閣趙然興,檢校待敎李㘾·洪淳穆·金輔鉉以次侍立。時至,通禮跪啓請外辦。上具翼善冠·衮龍袍,乘輿出宜春門。藥房提調徐左輔,副提調洪鍾應進前奏曰,侵早勞動,聖體,若何?上曰,一樣矣。仍詣春塘臺。通禮跪啓請降輿陞座,上降輿陞座。鍾應進前奏曰,試官今當行禮,而試官中有侍衛從陞人,亦使之一體行禮乎?上可之。鍾應讀奏儒生入門單子四萬三千七百五十七人。引儀唱鞠躬四拜興平身,試官率儒生,行四拜禮。讀券官判敦寧府事徐憙淳,戶曹判書金學性,知中樞府事徐箕淳,議政府右參贊成遂默,行大護軍尹致秀,工曹判書李鼎臣,行大護軍徐左輔,禮曹判書李啓朝,行大護軍姜時永,行護軍趙秉駿,漢城府右尹徐憲淳,行護軍吳取善·李圭祊·李根友,禮曹參判韓正敎,行護軍韓鎭庭,漢城府左尹洪羲錫,行護軍任百經·南獻敎·宋持養,對讀官行副護軍李公翼·鄭㝡朝·李㘾,成均館大司成洪說謨,工曹參議金在田,僉知中樞府事成原默,禮曹參議趙雲徹,行副護軍洪祐喆·徐元淳·趙秉夔·鄭基世·金愼根·金永爵·李時愚·趙然昌,戶曹參議金德喜,行副護軍沈熙淳,刑曹參議李裕膺,行副護軍徐相敎·朴斆默,副司果洪淳穆,司諫院獻納趙然興,副司果金輔鉉,弘文館副應敎洪祐命,副司果金炳雲,司僕寺正金元植,司憲府掌令金敬鉉,副司果趙獻永,副司直朴永輔,副司果李升洙·洪秉壽,副司直沈膺泰,弘文館校理徐堂輔,副司直金翊鎭,弘文館副校理尹堉,弘文館副修撰宋廷和,副司果金德根·閔致庠,副司直曺錫輿,兵曹正郞朴珪壽以次就座。鍾應進前奏曰,徐憙淳資是崇品,金學性則曾經文任矣。主文誰當爲之乎?上曰,前例,何如?鍾應曰,主文則曾經文任,例多爲之,而惟在下敎之如何矣。上曰,文任爲之,可也。上曰,懸題板爲幾處乎?鍾應曰,十五處矣。上曰,然則讀券官十五人進前。憙淳等進前。上命書題。憙淳等書賦九如,限未時,仍讀奏訖。元植等進前跪,受題出去。鍾應跪啓傳敎,傳敎官等奉出懸題。鍾應曰,試官姑爲權退乎?上可之。上入小次,傳曰,武試所,以訓鍊院爲之。出傳敎以司謁,入稟武試所進去。鍾應以司謁入稟曰,先張已入,月覲門·集春門及布城領將處,請下標信,儒生使之次次出送,何如?上曰,以俄下標信擧行。鍾應以司謁入稟曰,收券旣多,考試,何如?上可之。鍾應以司謁入稟曰,兵判則武試所試官進去矣。別侍衛何以爲之乎?上以司謁口傳下敎曰,別侍衛,次堂擧行。鍾應以司謁入稟曰,在前亦多有讀券官加差下之例,今番則何以爲之乎?傳曰,別雲劍兵摠府堂上,堂上閣臣,承旨堂上,對讀官竝讀券官加差下,入直閣臣·玉堂·兵曹郞廳,竝對讀官加差下,使之分考。出傳敎鍾應以司謁入稟曰,收券漸多,日已向晩,侍衛挾輦軍,限三十名除出,使之擧行,何如?上可之。鍾應以司謁入稟曰,當取幾人乎?傳曰,今番庭試取五人。出傳敎鍾應捧收券單子,以承傳色入之,又以司謁入稟科次。上曰,科次爲之。仍命科次試券入之,少頃,還下試券,命書等三下,次第書入。學性書等入之,仍坼祕封還下。鍾應以司謁入稟曰,試官使之先退乎?上可之。鍾應以司謁入稟曰,儒生已盡出場,請下標信于布城領將處,環衛軍解送,何如?上可之。傳曰,還宮當自內爲之矣。出傳敎性敎以司謁,請出標信解嚴。諸臣以次退出。
上在昌德宮。停常參·經筵。
洪鍾應啓曰,藥房副提調,持湯劑來待矣。傳曰,封入。
金益文啓曰,明日常參·經筵,取稟。傳曰,停。
南性敎啓曰,來二十五日朝參日次矣。敢稟。傳曰,停。
洪鍾應啓曰,行左承旨姜,行左副承旨尹致定,今日不爲仕進,竝卽牌招,何如?傳曰,允。
南性敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金德興有頉,代以李杓爲事變假注書。
金益文啓曰,吏曹郞廳來言,新恩下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而行判書李若愚,參議金英根,俱以病不來,參判未差,不得開政云。判書·參議,竝卽牌招,何如?傳曰,允。
又啓曰,行吏曹判書李若愚,參議金英根牌不進,推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
南性敎啓曰,大司憲·執義未差,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,掌令李敎英·金敬鉉,持平金世鎬·金直淵牌不進罷職傳旨,傳于南性敎曰,只推。
以吏曹參議金英根再牌不進罷職傳旨,傳于金益文曰,只推。
南性敎,以兵批言啓曰,訓鍊正前望,只有二人,以二望擬入之意,敢啓。傳曰,知道。
有政。吏批,行判書李若愚進,參判未差,參議金英根牌招不進,同副承旨金益文進。以金輔根爲吏曹參判,洪在喆爲大司憲,洪祐命爲執義,朴永輔爲應敎,申學典爲奉常僉正,趙章鎬爲監察,文用中爲忠淸都事,羅時鏞爲全羅都事,李源祚爲慶州府尹。典籍單尹暾,文科甲科第一人,瓦署別提單孫錫瑩,武科甲科第一人,前把摠李宜植今加嘉義,管城將趙禹錫今加嘉善,前郡守申善浩,前縣令李謙周,前縣監李光鉉,以上今加通政,已上加資事承傳。
兵批,判書尹定鉉進,參判黃浩民入直,參議韓兢人病,參知柳興吉病,行右承旨南性敎進。啓曰,訓鍊正,今當差出,而擬望之人乏少,外任竝擬,何如?傳曰,允。以李若愚爲都摠管,李周喆爲內禁將,白樂貞·韓鎭華·沈興奎·李儒行·洪埨爲五衛將,李熙完爲訓鍊正,千錫周爲訓鍊主簿,朴珪壽·姜㳣爲文兼,具弼祖爲武兼。僉知三單李牧榮·李慶德·趙秉夔,僉知加設單李光鉉,大護軍李魯秉,護軍趙禹錫,副護軍李寅皐·申善浩·李謙周,摠衛哨官白樂貞,知彀官韓景浩,壯勇衛金始澤,以上今加折衝加資事承傳。
吏批,再政。以趙秉駿爲工曹參判,金輔根爲同經筵,徐士淳爲掌苑別提,李敎俊爲中和府使,趙獻永爲副應敎。
兵批,再政。以梁憲洙爲宣傳官,李公濂爲部將,僉知三單韓鎭華·沈興奎·洪埨,副護軍白樂貞·韓景浩·金始澤。
金益文,以禮曹言啓曰,咸鏡道各陵殿年次奉審事,臣啓朝下去時,所用奉使印信一顆,依例齎去之意,敢啓。傳曰,知道。
南性敎,以備邊司言啓曰,卽見咸鏡監司朴永元狀啓謄報,則以爲利原縣楡城里松田伐木之異樣人十八名,自該縣捉囚,此不過從船水手輩,椎樸蠢迷,實無以問情,卽爲押解該津,還置本船。該縣監柳相濂,處事妄率,爲先罷黜。洪原縣監權聖根,瞭察之際,謂有身病,不爲躬進。事關邊政,兩倅罪狀,竝請令攸司稟處矣。異舶出沒,旣至三四朔之久,彼人執捉,始爲十八人之多,雖不得如例覈情,槪知其海浪資生,容貌擧止,縱或有覷得,言語文字,終無以通曉,揆以邊政,誠極疎忽。彼船機械,不過漁採之行,遠人執留,大非懷綏之政,優給糧饌,卽爲解送之意分付。道帥臣利原之擅自拘囚,極爲駭妄,洪原之以病替送,亦涉可駭。事當依道啓施行,而當此瞭望之時,交遞之際,曠官之弊,實屬可悶,竝令戴罪擧行。彼人解送,一時爲急,定禁軍騎撥,罔夜下送,何如?傳曰,允。
又以義禁府言啓曰,今此三日製通方外爲之時,本府都事十員內九員赴擧,只有武都事一員,當直入直,而本府入直,公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
又以刑曹言啓曰,兵曹啓辭內,今日武科唱榜頒牌之際,曺箕性爲名漢,具新恩服色,冒入殿庭,故問其委折,則稱以居在慶尙道陜川地,而昨冬本道監營都試入格云。故溯考原啓本,則初無入格,而如是冒入者,事未前有,萬萬駭然。爲先移送秋曹,到底究覈,照法嚴繩,何如?傳曰,允事命下矣。曺箕性處,究問其委折,則京鄕間圖科,不無其跡,至於冒入殿庭,極口發明,故當日頒牌擧行之訓鍊奉事及科色書吏,使之稽貌,則果非伊日冒入人之面目云,而渠供中,高靈居金哲宗,京居朴同伊輩,前後慫慂,明有可據。先自臣曹,多日推捉,終無形影,分付左右捕廳,刻期詗捉。金哲宗不無下鄕之慮,亦發關該道,不日掩捕,罔夜押上,到底嚴覈,依律勘處,何如?傳曰,允。
上在昌德宮。停常參·經筵。
自人定至二十三日開東,灑雨下雨,測雨器水深九分。
洪鍾應啓曰,藥房副提調,持湯劑來待矣。傳曰,封入。
金益文啓曰,明日常參·經筵,取稟。傳曰,停。
姜啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于洪鍾應曰,弘文提學疏批已下,卽爲牌招。
洪鍾應啓曰,弘文提學尹定鉉,旣已承牌,藝文提學徐箕淳,內閣提學金學性,竝卽牌招,同參考試,何如?傳曰,允。
傳于洪鍾應曰,都承旨持此御題,與弘文提學,偕往泮宮,試取以來。
洪鍾應啓曰,臣與弘文提學尹定鉉,偕往泮宮,三日製儒生試取,則收券爲一萬一千五百七十三張矣。捧入之意,敢啓。傳曰,知道。
金益文啓曰,左右史不可不備,檢閱尹定善·徐翼輔,竝卽牌招入直,何如?傳曰,允。
姜啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于姜曰,只推。
以檢閱尹定善牌不進罷職傳旨,傳于金益文曰,只推。
金益文,以禮曹言啓曰,卽接宗廟署所報,則明日三日製試取時,本署官員,俱爲觀光云矣。依定式本曹佐郞李東韻,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日三日製試取時,本署官員,俱爲觀光云矣。依定式本曹正郞邊亨淳,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日三日製試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日三日製試取時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
金益文,以成均館大司成意啓曰,三日製今方設場,而擧子數多,明倫堂前庭,無以容接,依已例,通設於丕闡堂前庭之意,敢啓。傳曰,知道。
傳于洪鍾應曰,坐直承旨·兵摠府堂上,試官加差下,使之分考。
傳于洪鍾應曰,三日製賦居首三下一生員尹,直赴會試。之次三下生員朴燾進等四人,竝給二分。之次草三下幼學李翼書等五人,各史記英選一件賜給。之次次上幼學韓宗璹等二十人,各奎章全韻一件賜給。
傳于洪鍾應曰,入格儒生,明日延英門外施賞。
金益文,以禮曹言啓曰,卽接陜川幼學全宅徵所志,則以爲同姓四寸兄昌錫,嫡妾俱無子,以其同姓四寸弟宅渭第二子熙一,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長全宅徵所訴旣如此,全宅渭第二子熙一,立爲全昌錫之後,何如?傳曰,允。
又以弘文館言啓曰,新除授應敎朴永輔,副應敎趙獻永,竝卽牌招察任,何如?傳曰,允。
以應敎朴永輔,副應敎趙獻永牌不進罷職傳旨,傳于金益文曰,只推。
姜,以都摠府言啓曰,副摠管任泰瑛,以御營中軍,本營諸將官射會監試事,南小營晝仕出去之意,敢啓。傳曰,知道。
兵曹判書尹定鉉疏曰,伏以,臣於前月,猥陳辭本,乞解中權,誠意淺短,未能格回天心,瀆撓是懼,黽勉出膺,僨誤之虞,不遑安處,至於文苑之任,臣之萬萬不敢當者,尤有異焉。文敎興替,實關於世道之汚隆,蓋非才學之富而鑑識之精,無以黼黻洪猷,笙鏞至治。宋人有言曰,朝廷之官,雖宰相之重,皆可雜以他才處之,惟翰林學士,非文章不可。是故司馬光之邃學,而以不能四六,力辭翰林,其重若是矣。臣於館閣之體,場屋之製,非惟才之不足。凡學詞章者,皆爲需用於異日,臣則自幼蟄廢,素不經心,繙閱書籍,只是汗漫自遣而已。未嘗揣摩爲締文之具,雖尋常筆札,戞戞乎不成辭理,看人文字,昧昧乎莫辨工拙。不學操縵,何以鼓琴,不學執轡,何以御馬?況臣蒲質早凋,精銷神耗,曾所涉獵,茫無記識,代撰王言,考試多士,是臣才力之不能,而學習之不及也。今若怵畏嚴命,冒當不敢當之職,玷淸選而辱聖簡,貽羞藝林,諒非細故。節製有命,召牌儼臨,左右參倚,承膺無路,敢暴情實,仰瀆崇嚴。伏乞聖慈,亟賜鐫改,以重詞垣之任,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至人定,灑雨下雨,測雨器水深四分。
姜啓曰,藥房都提調,持湯劑來待矣。傳曰,封入。
又啓曰,明日常參·經筵,取稟。傳曰,停。
又啓曰,行右承旨南性敎,右副承旨尹致英,今日不爲仕進,竝卽牌招,何如?傳曰,允。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,吏曹參判金輔根,工曹參判趙秉駿,除拜後過三日不爲出肅,事甚未安。推考警責,竝卽牌招察任,何如?傳曰,允。
以右副承旨尹致英牌不進罷職傳旨,傳于姜曰,只推。
姜啓曰,行都承旨洪鍾應不爲仕進,行左副承旨尹致定受由在外,行右承旨南性敎,右副承旨尹致英牌不進,同副承旨金益文式暇出去,院中只有臣一人,伴直無人。行右承旨南性敎,更爲牌招,何如?傳曰,允。
又啓曰,行右承旨南性敎再牌不進,伴直無人。右副承旨尹致英,旣有只推之命,更爲牌招,何如?傳曰,允。
又啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于姜曰,只推。
姜,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以奎章閣言啓曰,檢書官金周敎,時帶西部令,而職務相妨,令該曹,口傳閒司相換,何如?傳曰,允。
吏曹口傳政事,西部令金周敎,濟用監主簿成駿詳相換。
姜,以弘文館言啓曰,應敎朴永輔,副應敎趙獻永,旣有只推之命,竝卽牌招察任,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在昌德宮。停常參·經筵。
姜啓曰,藥房提調,持湯劑來待矣。傳曰,封入。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行右承旨南性敎,同副承旨金益文,今日不爲仕進,竝卽牌招,何如?傳曰,允。
注書洪鍾雲病代,以金景游爲假注書。
以右副承旨尹致英牌不進罷職傳旨,傳于姜曰,只推。
姜啓曰,行都承旨洪鍾應不爲仕進,行右承旨南性敎,同副承旨金益文牌不進,行左副承旨尹致定受由在外,院中只有臣一人,伴直無人。右副承旨尹致英,旣有只推之命,卽爲牌招,何如?傳曰,允。
以同副承旨金益文牌不進罷職傳旨,傳于姜曰,只推。
姜啓曰,右副承旨尹致英牌不進,伴直無人。同副承旨金益文,旣有只推之命,更爲牌招,何如?傳曰,允。
又啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于姜曰,只推。
以右副承旨尹致英牌不進罷職傳旨,傳于姜曰,只推。
以應敎朴永輔,副應敎趙獻永牌不進罷職傳旨,傳于姜曰,只推。
姜,以弘文館言啓曰,應敎朴永輔,副應敎趙獻永,旣有只推之命,竝卽牌招察任,何如?傳曰,允。
又以禮曹言啓曰,今四月二十六日卯時,大王大妃殿寶齡周甲望七慶科庭試文武科放榜時,親臨與權停例,何以爲之,而處所以何處擧行乎?敢稟。傳曰,仁政殿權停例爲之。
又以備邊司言啓曰,見今農務方殷,曠官一時爲悶。新除未下直及受由上京守令,竝催促下送,何如?傳曰,允。
又以禁衛營言啓曰,今四月二十五日,下番鄕軍賞試才,設行於南別營時,銅龍門·建陽門·西營三處入直將官軍兵,依定式待標信出試,而銅龍門·建陽門入直與把守,以入直訓鍊都監砲手替把,將則以先試者替代,外營各處入直將官軍兵,依例除標信出用之意,敢啓。傳曰,知道。
又以御營廳言啓曰,本廳中軍任泰瑛,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調權敦仁,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿中宮殿,口傳問安。答曰,知道。
進御歸茸君子湯,自今日停止,加味養胃湯一貼煎入事,榻前下敎。
洪鍾應啓曰,藥房三提調,持湯劑來待矣。傳曰,封入。
姜啓曰,明日文武科放榜相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行右承旨南性敎,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
注書韓敬源病代,以李鍾灝爲假注書。
姜啓曰,卽者檢閱尹滋悳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱尹定善·徐翼輔,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
姜,以吏曹言啓曰,因備邊司草記,春務方殷,曠官一時爲悶。新除未下直及受由上京守令,竝催促下送事,允下矣。自臣曹催促,則未下直守令昌原府使梁宣洙,今二十七日辭朝云。中和府使李敎俊,今二十九日辭朝云。新溪縣令朴希淳,來閏四月初一日辭朝云。慶州府尹李源祚,時在慶尙道星州地鄕家云。斯速上來辭朝之意,發關知委於該道臣處,而受由上京守令瑞山郡守尹載善,蔚珍縣令金善慶,永柔縣令林善鎭,淸安縣監申檍,永春縣監洪在鳳,唐津縣監李寅會,木川縣監李裕憲,俱已下去云。扶安縣監趙然明,今二十六日下去云。尙州牧使李象斗,平壤庶尹趙冕鎬,昌寧縣監洪鍾華,俱以爲今二十七日下去云。沃溝縣監趙存弼,今二十九日下去云。羅州牧使尹致膺,以省掃事受由於京畿朔寧地云。高敞縣監韓亨敎,以覲親事受由於京畿振威地云。竝斯速還官之意,發關知委於該道臣處。草溪郡守金善弼,長鬐縣監李熙進,陽德縣監林柱煥,俱以爲親病沈重,不得下去云。星州牧使金箕默,梁山郡守李鼎信,俱以爲身病猝重,不得下去云。其親病身病,旣如是,則有難强令還任。草溪郡守金善弼,長鬐縣監李熙進,陽德縣監林柱煥,竝改差,星州牧使金箕默,梁山郡守李鼎信,竝罷黜,何如?傳曰,允。
姜啓曰,吏曹郞廳來言,守令多窠,政事,取稟。傳曰,當日爲之。
又啓曰,吏曹郞廳來言,政事當日爲之事命下,而行判書李若愚,參議金英根,俱以病不來,參判金輔根未肅拜,不得開政云。竝卽牌招,何如?傳曰,允。
又啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于姜曰,只推。
以同副承旨金益文再牌不進罷職傳旨,傳于姜曰,只推。
南性敎,以禮曹言啓曰,卽接同福幼學金芝吉所志,則以爲,同姓四寸兄浩吉,嫡妾俱無子,以其同姓八寸兄振吉第二子源夏,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金芝吉所訴旣如此,金振吉第二子源夏,立爲金浩吉之後,何如?傳曰,允。
姜,以兵曹言啓曰,左巡廳,移接濬川司矣。本廳已爲修改,今月二十六日,還接本廳之意,敢啓。傳曰,知道。
又以司僕寺一二提調意啓曰,兼內乘李敎俊,今四月二十一日政,移拜中和府使矣。其代,令該曹口傳差出,何如?傳曰,允。
又以禁衛營言啓曰,本營騎士將洪,身病猝重,勢難察任,改差,何如?傳曰,允。
又以刑曹言啓曰,卽接總衛營文移,則卽者下敎內,本營將校之勿爲出入於班戶事,前後飭敎,不啻截嚴,則雖前銜,宜無異同,而前壯勇衛金元圭,渠以前銜營校,無難出入班戶,憑藉本營,外此許多罪犯,萬萬無嚴。移關秋曹,刑推一次後,嚴囚事,命下矣。金元圭爲先嚴刑一次,嚴囚之意,敢啓。傳曰,加刑一次,絶島充軍。
檢閱尹滋悳疏曰,伏以,臣今於筵退,卽接家信,臣母素有痰積之祟,近因日候之不宜,諸症添劇,連事藥餌。臣聞此報,情私煎迫,玆敢陳章徑出。伏乞聖明,俯賜鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
己酉四月二十五日辰時,上御迎春軒。藥房入診入侍時,都提調權敦仁,提調徐左輔,副提調洪鍾應,記事官韓敬源·尹定善·徐翼輔,待敎尹滋悳,以次進伏,醫官秦慶煥·卞宗浩·黃道淳·李基福,進伏楹外訖。上曰,史官分左右。敦仁曰,近日日候不調,午暉雖熱,朝氣尙寒,聖體,若何?上曰,一樣矣。寢睡·水刺之節,何如?上曰,水刺則無減,而寢睡果難着。自數三日,痰凝左部乳旁,咳嗽則輒刺痛,連夜失睡,甚至達曙,臥則牽引,無以寢睡矣。敦仁曰,乳旁痰候,未穩寢睡,極庸焦悶。未知以何藥付之乎?上曰,消痰膏付之,而晝則無咳,故別無牽痛矣。敦仁曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,臣亦腰脅間,常患痰症,以新綿付之,則顯有差減。大抵凝痰處,溫之則自解矣。上曰,初更則雖爲暫睡,而其後因不交睫矣。敦仁曰,此是血不足之致矣。俄聞醫官言,則又以滯候欠寧,今則何如?上曰,似有微滯,煎服平陳湯一貼,而今則腹中平穩,大便亦不爲矣。敦仁曰,緊滯則不可不試消導之劑,而平陳湯,不過淡茶矣。滯候中君子湯進御,尤是不當,今姑停止。今日則以消導之劑一貼進御,而滯候快復後,更進君子湯,似好矣。上曰,以此爲之好矣。敦仁曰,滯物消導,恐無如養胃湯矣。上曰,養胃湯似無妨矣。敦仁曰,醫官使之入診乎?上可之。敦仁曰,君子湯終是溫燥,多進滋潤之劑,恐好矣。上曰,歸脾湯,何如?敦仁曰,歸脾湯亦是溫劑,山棗·龍眼等劑,尤易凝滯之物矣。上曰,龍眼肉似勝於熟地黃矣。敦仁曰,熟地黃,依方煎製,則收效大勝。龍眼,臣亦屢試連服,少無難下之症,食飮順降,顯有實效矣。上曰,安有如卿好氣稟乎?地黃依方煎製,則其味,果何如?敦仁曰,味是輕酸,又多淸爽矣。上曰,比懷熟,何如?敦仁曰,若依方煎製,則似勝於懷熟矣。上曰,黃州地黃,似不依方煎製,且水土不好,使之上京煎製,則似品好矣。敦仁曰,然矣。宗浩等次第入診,退伏楹外訖。敦仁曰,脈候奏之。宗浩奏曰,左右三部調均,而微有痰候,故右三部,似有滑體之意矣。道淳奏曰,左右三部調勻,而右三部,微有滑體之意矣。基福奏曰,左右三部調勻,而右三部微有滑體,似有滯侯之故矣。敦仁曰,滯候若緊,則平陳湯不合進御,更以何劑進御乎?宗浩等曰,當進養胃湯,而退出後,與諸醫官議定矣。敦仁曰,然則歸茸君子湯,姑爲停止,而退出後,當出榻敎矣。上曰,然矣。此後更服歸茸湯,則有若干變通乎?敦仁曰,似有變通,而此則退出後當議定,此後歸茸湯進御之時,以前方中減幾材料,書出榻敎矣。上曰,然矣。鍾應曰,近因湯劑進御,未明前開金虎門,而各門亦一時盡開矣。莫重闕門,侵曉盡開,極甚疎虞。限湯劑煎入之時,金虎門先爲請開,各門則依前放鑰,至於承宣仕進,一體依前爲之似好,而在前似此之例,亦應有據,而臣未敢知的在何時,故敢此仰達矣。上曰,果好矣。以此爲之,可也。元來罷漏後卽開城門,極爲疎虞,此未知創於何時,而在古必不如是矣。敦仁曰,然矣。敦仁曰,本院蔘茸事,去益萬萬不成說矣。以言乎蔘,則羅蔘本錢之比他蔘幾倍,專欲責體大者,而附接之奸弊生焉。爲禁附接,責以獨頭全體,則體小者多,至爲一錢五分之重,此已不勝駭惋,而況體之大小姑捨,品之眞假相混,莫重所需,反有不如江戶蔘者。此無他,京中無賴牟利之輩,以此爲作奸之淵藪,而所謂審藥,互相表裏。弊至於此,言念國綱,寧欲無言?以言乎茸,則湯劑之需,以茂産入用,而營梱封進,只不過爲五對,取見本院所餘一對,則太半成角,全不成樣矣。日後湯劑,將全須於茸,而所謂茂産,品劣若此。夫湯劑所用,雖遠求之他國,必擇極品而後已,今乃産於本國者,猶不能擇品而用之,此實有國之所未聞。外此封進者,數亦夥然,而一委之審藥輩,京貿以納,則於是,京局之價歇無用者,都歸於進供。審藥則惟意舞奸,營梱則初不親封,如是而雖欲擇品,得乎?言之及此,實不勝寒心。自本院,纔已關飭於北關三營,而若一向抛置,任其所爲,則莫重之需,又將不知至於何境。自今秋新捧,以蔘則必擇眞品之體大者,無或有黜退之弊,以茸則必極擇豐大軟潔者,而審藥輩京貿直納之弊,痛加禁斷。如是筵飭之後,猶或復踵前弊,則當該道帥臣,從重論勘,審藥竝施嚴刑島配之典,不善捧納之首醫,一體遠配,牟利作奸之輩,這這査發,快施當律之意,出擧條嚴關知委於兩道道臣及南·北兵使,何如?上曰,依爲之。出擧條敦仁曰,本院所存鹿茸堪用者,僅支數十貼內外,而其他茂山鹿茸,全不堪用者也。纔以鹿茸一二對,發關於北伯,斯速上送,以爲次次繼用之地,而若不趁卽上來,則莫重湯劑,萬萬罔措矣。鍾應曰,武臣從二品之無得以加資肅拜,格例卽然,而日前宣傳官李宜植之以間資肅謝,有違格例,事甚未安。推考,何如?上曰,依爲之。出擧條上曰,歸茸湯當於何日更進,而其時更不入診而議定乎?敦仁曰,歸茸湯更進之時,加減間方文請出,承傳色入之,而自外書出榻敎矣。敦仁曰,地黃取露之器,間已造成入鑑乎?上曰,果入鑑矣。敦仁曰,旣已造器,則先試取露好矣。上曰,出去議定湯劑,可也。命史官就座,仍命退,諸臣以次退出。
上在昌德宮。停常參·經筵。
金益文啓曰,明日常參·經筵,取稟。傳曰,停。
南性敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以檢閱尹定善·徐翼輔牌不進罷職傳旨,傳于金益文曰,只推。
金益文啓曰,左右史不可不備,檢閱尹定善·徐翼輔,旣有只推之命,竝卽牌招入直,何如?傳曰,允。
又啓曰,行吏曹判書李若愚,參判金輔根,參議金英根牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書李若愚,參判金輔根,參議金英根牌不進,推考傳旨及罷職傳旨,今方捧入,而開政命下之後,如是違牌,事甚未安。參判陳疏,判書更爲牌招,何如?傳曰,允。參議只推,參判疏批已下,一體牌招。
有政。吏批,行判書李若愚牌招不進,參判金輔根進,參議金英根牌招不進,右副承旨金益文進。啓曰,行判書李若愚,參議金英根,竝牌招不進,小臣獨政未安,何以爲之?敢稟。傳曰,仍爲之。以安國鎭爲直講,李學禮爲咸鏡都事,宋宗洙爲星州牧使,洪在重爲梁山郡守,鄭友永爲草溪郡守,任禎爲長鬐縣監,李膺漢爲陽德縣監。
兵批,判書尹定鉉病,參判黃浩民病,參議韓兢人病,參知柳興吉入直進,行左承旨南性敎進。僉知白樂貞,護軍姜·尹致定,副護軍李熙進·林柱煥,以上竝單付。
吏批,再政。以趙崇祖爲典籍。
傳于南性敎曰,左承旨·左副承旨竝許遞,前望入之。
承旨前望入之,徐元淳·沈宜冕落點。
南性敎啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于南性敎曰,只推。
以吏曹參議金英根再牌不進罷職傳旨,傳于南性敎曰,只推。
以檢閱尹定善牌不進罷職傳旨,傳于金益文曰,只推。
兵曹口傳政事,以林象鉉爲內乘。
兵曹,以李景純爲御營中軍。
金益文,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先蠶壇·雩祀壇·馬祖壇·司寒壇壇上及四面紅箭門墻垣階砌,俱爲無頉,而先農壇北邊紅箭門,祈雨壇南邊紅箭門,漢江壇西邊紅箭門,厲壇北邊紅箭門頹仆,卽爲修改事,分付該監,而此後看護等節,另加申飭之意,敢啓。傳曰,知道。
南性敎,以兵曹言啓曰,禁軍等所着甲胄,年久破傷,不可不改造。今方始役,而所入物力,當自一軍色需用,遺儲不敷,勢難專當策應,以二軍色關西小米耗條錢中,量宜取用,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而放榜相値,不得設行之意,敢啓。傳曰,知道。
又以禁衛營言啓曰,本營軍色從事官閔致庠,身病甚重,勢難察任,今姑改差,何如?傳曰,允。
又以禁衛營言啓曰,來閏四月當五番左部後司屬忠淸道四哨軍兵逢點實數四百五名,已爲點閱整齊。來閏四月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來六月當六番中部前司屬京畿四哨軍兵,來五月二十五日,京中逢點,依例準二朔立番之意,本道監司處,預爲知委,何如?傳曰,允。
又以御營廳言啓曰,本廳來閏四月五月兩朔應立中部左司屬全羅右道四哨軍兵四百九名,今已逢點整齊矣。閏四月初一日,與舊番前司軍兵替代立番後,舊軍放送之意,敢啓。傳曰,知道。
又以御營廳言啓曰,本廳來六月七月兩朔應立中部中司屬全羅右道二哨,忠淸右道二哨,合四哨軍兵,五月二十五日京中逢點,六月初一日,與左司軍兵,當爲替代立番,而依定奪,每哨以九十八名磨鍊,趁期調送事,兩道監兵使處,措辭知委之意,敢啓。傳曰,知道。
又以刑曹言啓曰,罪人金元圭,嚴刑一次嚴囚草記。傳曰,加刑一次,絶島充軍事,命下矣。元圭加刑一次後,全羅道康津縣薪智島充軍定配所,卽爲押送之意,敢啓。傳曰,知道。
吏曹參判金輔根疏曰,伏以,臣以至頑之命,抱至苦之情,形銷神槁,無望存全。豈復有當世之念哉?迺者簪履記舊之恩,出於冠裳甫新之餘,水部天官,除旨聯翩,拚誥怵惕,繼以嗚咽。顧臣逖違之踪,久切依戀之悃,若將進身文陛,叩謝寵光,少伸誠忱之萬一,而歷日徊徨,終有所不可得者。是豈臣常分之所敢出也?抑亦有甚不獲已故耳。噫,臣卽天民之最窮者也。早失所怙,惟兩家偏母,相依爲命。臣之生母之於臣,以愛少之恒情,兼義方之至訓,迨臣承廕通籍,濫測華膴,則憂瞿之心,常戒滿盈,詔告之辭,不出謹愼。臣之立朝佩持,繄母訓是藉。邇來五六年間,家禍荐酷,臣兄臣嫂,相繼淪喪,老母孑然在堂,孤兒未克幹家,養老鞠孤,擔臣一身,而未效古人陳情之義,以盡子職服勤之方,門閭之倚望恒切,而定省或曠於在公,床笫之委淹甚苦,而扶將多倩於傍人,此尤臣畢生之恨也。雖復一縷苟延,食息自在,而尙何心於揚揚彯結,重尋榮途之步哉?且臣氣質虛脆,自少善病,重以喪威之所摧剝,悲憂之所熏鑠,精爽遁褫,衰氣驟至,凜凜有不能支吾之慮。以玆見狀,縱欲强策,誠末由也已。至若佐貳銓衡,甄別流品,政注之間或代斲,選汰之時有與聞,其職要其責重,萬萬非如臣憃愚,所堪承冒,而亦不暇自同餘人,崇飾克讓之美也。開政有命,天牌荐降,臣之情私,愈往愈蹙,玆控血腔,仰瀆崇嚴。伏乞聖明,察臣情懇,諒臣病苦,亟許鐫免,以便公私,不勝大願也。仍伏念臣之祖母,年迫九耋,母齡又近八旬,疾病沈綿,朝不慮夕,晨昏左右,不容暫離。若復縻身官次,調護失宜,則在臣危迫之狀,比曩日尤有倍焉。伏惟我聖上,以孝爲治,如臣情地,宜蒙矜諒,倘垂洪造,許臣長暇,俾終親年,則恩山德海,非臣隕結所可報也。臣無任云云。答曰,省疏具悉。卿其勿辭行公。
上在昌德宮。停常參·經筵。
進御歸茸君子湯,自今日一貼式煎入事,榻前下敎。
金益文啓曰,藥房都提調,持湯劑來待矣。傳曰,封入。
又啓曰,明日常參·經筵,取稟。傳曰,停。
又啓曰,來初一日輪對日次矣。敢稟。傳曰,當次人受點,後日次待令。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南性敎啓曰,右承旨尹致英,今日不爲仕進,卽爲牌招,何如?傳曰,允。
金益文啓曰,左右史不可不備。檢閱尹定善,旣有只推之命,卽爲牌招入直,何如?傳曰,允。
徐元淳啓曰,御營廳將官來言,今日本廳軍兵,日次大私習云矣。敢啓。傳曰,知道。
南性敎啓曰,假注書金景游,身病猝重,勢難察任,今姑改差,何如?傳曰,允。
又啓曰,假注書李鍾灝,身病猝重,勢難察任,今姑改差,何如?傳曰,允。
金景游改差,代以申兢休爲假注書。
李鍾灝改差代,以朴定鉉爲假注書。
傳于金益文曰,春到記再明日春塘臺親臨爲之。都承旨馳詣泮宮,明日夕食堂,收取以來。
金益文啓曰,卽者禮曹郞廳來言,雜科覆試,明日當爲設場,而判書李啓朝奉命在外,次堂例不得擧行云。何以爲之?敢稟。傳曰,許遞,前望入之。
禮曹判書前望入之,徐箕淳落點。
兵曹口傳政事,大護軍單李啓朝。
尹致英啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于尹致英曰,只推。
徐元淳,以兵曹言啓曰,今四月初八日己酉式年武科殿試時,直赴殿試奉承傳武學鞠大連等七十七人內,五十九人應試參榜所授帖文,收聚爻周。漢旅鄭東淳,義旅軍官金永浩,善騎隊李鶴天·金千石,別武士洪允中,別抄鄭仁麒,額外內禁衛李容九,標下軍李啓煥,別武士金繼穆·金鼎默,親騎衛姜宗淋,馬兵咸宗文,別騎衛裵佑聖,兼司僕李希英等十四人遭故,依法典陳試。別付料軍官申樂周,別破陣崔鳳麟,馬兵宋洛七等三人作故,所授帖文,收聚爻周。嶺南武士朴厚龍,無緣不赴,其委折,關問該道臣後,稟處。今四月二十日慶科庭試武科殿試時,直赴殿試奉承傳額外壯勇衛申正熙等十七人,應試參榜,所授帖文,收聚爻周。直赴會試奉承傳閑良高益三等九人內六人應試所授帖文,收聚爻周。別驍士曺鶴昇,巡令手崔致永,馬兵申泰亨等三人遭故,依法典陳試,何如?傳曰,允。
又以訓鍊都監言啓曰,本局從事官金輔鉉,身病猝重,勢難察任,改差,何如?傳曰,允。
上在昌德宮。停常參·經筵。
自巳時至人定,灑雨下雨,測雨器水深二分。
自人定至二十九日開東,灑雨下雨,測雨器水深四分。
洪鍾應啓曰,藥房副提調,持湯劑來待矣。傳曰,封入。
金益文啓曰,明日殿座相値,視事頉稟之意,敢啓。傳曰,知道。
徐元淳啓曰,合辭許久闕啓,事甚未安。除在外雜科進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次大私習云矣。敢啓。傳曰,知道。
洪鍾應啓曰,行左承旨南性敎,今日不爲仕進,卽爲牌招,何如?傳曰,允。
金益文啓曰,檢閱尹滋悳,由限已過,卽爲牌招入直,何如?傳曰,允。
又啓曰,卽者禮曹郞廳來言,今日雜科覆試,本曹堂上,當爲備員,而判書徐箕淳有身病,不得設行云。卽爲牌招,何如?傳曰,允。
又啓曰,禮曹判書徐箕淳,疏批已下,卽爲牌招,何如?傳曰,允。
申兢休有頉,代以高時鴻爲假注書。
朴定鉉有頉,代以申永權爲假注書。
高時鴻有頉,代以郭泰魯爲假注書。
申永權有頉,代以權鍾祿爲假注書。
郭泰魯有頉,代以朴儀漢爲假注書。
權鍾祿有頉,代以林文洙爲假注書。
徐元淳啓曰,行大司憲洪在喆在外,執義洪祐命,掌令李敎英·金敬鉉,持平金世鎬牌不進,持平金直淵雜科進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言李敎寅,執義洪祐命,掌令李敎英·金敬鉉,持平金世鎬牌不進罷職傳旨,傳于徐元淳曰,只推。
徐元淳,以義禁府言啓曰,明日春到記親臨春塘臺試取敎是時,本府都事十員內,六員赴擧,只有四員,本府入直,當直入直·公事回公都事及月覲門,靑陽門·明光門·通化門禁亂都事,無以推移,假都事三員,令該曹口傳差出,以爲分排擧行之地,何如?傳曰,允。
傳于金益文曰,雨勢如此,明日春到記,更待下敎。
金益文,以禮曹言啓曰,卽接綏陵參奉所報,則本陵陵上莎草修改後,日候調和,姑無頉處云矣。敢啓。傳曰,知道。
徐元淳,以備邊司言啓曰,卽見補土堂上楊州牧使金萬根狀啓,則以爲綏陵主峯汰落處,補築之役浩大,容入物力錢五千兩,爲先區劃,鐵器械雜物空石,自各軍門戶曹畿營,依已例分定進排,相地官·奏時官,令該司定送事,請令廟堂稟旨分付矣。役處若是浩大,所請必有商量,別置錢中御廳錢二千兩,訓·禁兩營錢各一千五百兩,使之取用,以爲撙節完役之地,器械雜物分定,相地官·奏時官定送,依狀請施行,何如?傳曰,允。
又以備邊司言啓曰,卽見咸鏡監司朴永元狀啓,則備陳北兵營及行營都試淆雜之狀,仍請前北兵使具信喜罪狀,令廟堂稟處矣。都試設置,自有典式,前後筵飭,極其申嚴,而圖換原籍,則參用屬鎭之外,虛冒試記,則竝及他道之人,濫錄至於廾五人之多,賂物洽過七千金之數,身居重梱,恣行私賄,武士之抱冤齎鬱,猶屬餘事,國試之違法循情,尤極駭歎。道啓若是臚列,科律本有定制,前北兵使具信喜,待交符,令該府拿問重勘,冒參人之收資拔榜,原狀啓旣請該曹稟處,而擧子用法,條例自在,令道臣考律勘處,何如?傳曰,允。
又以禁衛營言啓曰,本營中軍吳顯文,身病甚重,勢難察任,今姑改差,何如?傳曰,允。
兵曹,以李敏德爲禁衛中軍。
徐元淳,以御營廳言啓曰,本廳騎士將金哲源,身病甚重,勢難察任,改差,何如?傳曰,允。
又以義禁府言啓曰,前北兵使具信喜,令該府拿問重勘事,傳旨啓下矣。具信喜時在任所云。依例發遣府都事,交龜後拿來,何如?傳曰,待待命拿囚。
禮曹判書徐箕淳疏曰,伏以,臣於病枕涔囈之中,忽伏奉禮曹判書前望特點。在臣義分,固宜仰戴恩私,蹶出肅,顧何敢逡巡不進,自歸於占便之科哉?第伏念臣夙嬰貞痼之疾,厭厭若不保朝夕者,四十年于玆矣。桑楡已迫,蒲柳將零,殘癃之形,與歲俱深,而近又舊祟新症,百岐迭攻,似感非感,似瘧非瘧,寒熱往來,而虛汗如注,頭顱疼痛,而眩暈欲仆,痰嗽帶血,而喘急聲嘶,積痞亘膈,而刺痛泄劇,委身床玆,不省四到。所患眼眚,數月肆劇,胞浮而弦爛,瞳瞖而睛赤,凝睫之眵,其粘如膠,視物昏花,藥洗罔功。以若病狀,雖欲百方抖擻,其勢末由。且臣於四年之間,屢叨是職,而掌雜科者,今將三度矣。假使臣之病狀,縱或有一分可强之望,連三科主試,殆似非臣莫可者然,則其在淸朝任人之政,亦豈不苟簡之甚乎?雜科之取人,講籌是主,而臣之目疾之難强,如右所陳,則顧何以察其優劣,使試事無錯也哉?庚牌儼臨,蠢動無望。玆敢忙暴實狀,疾聲仰籲。伏乞聖上,惻然垂憐,亟遞臣新授職名,俾得以安心調病,仍治臣瀆擾之罪,以肅朝綱,公私幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至人定,灑雨下雨,測雨器水深六分。
藥房都提調權敦仁,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
洪鍾應啓曰,藥房三提調,持湯劑來待矣。傳曰,封入。
金益文啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外雜科進去外,未肅拜·呈告人員,竝卽牌招,何如?傳曰,允。
洪鍾應啓曰,行左承旨南性敎,右承旨尹致英,今日不爲仕進,竝卽牌招,何如?傳曰,允。
徐元淳啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
傳于金益文曰,禮房承旨,馳詣宗廟·徽定殿·景慕宮,奉審摘奸以來。
朴儀漢有頉,代以裵象鉉爲假注書。
林文洙有頉,代以崔復來爲假注書。
裵象鉉有頉,代以任奎白爲假注書。
崔復來有頉代以吳慶履爲假注書。
任奎白有頉,代以金爲假注書。
吳慶履有頉,代以金顯喆爲假注書。
金有頉,代以楚秉德爲假注書。
金顯喆有頉,代以李友燁爲假注書。
楚秉德有頉,代以卓章昊爲假注書。
李友燁有頉,代以金鼎獻爲假注書。
金益文啓曰,卽見漢城府坐不坐單子,則連三日無緣不坐,詞訟劇地,委屬可悶。當該堂上,推考,何如?傳曰,允。
徐元淳啓曰,行大司憲洪在喆在外,執義洪祐命,掌令李敎英·金敬鉉,持平金直淵牌不進,持平金世鎬雜科進,監察茶時之意,敢啓。傳曰,知道。
以大司諫林永洙,獻納趙然興,正言申錫禧·李敎寅,執義洪祐命,掌令李敎英·金敬鉉,持平金直淵牌不進罷職傳旨,傳于徐元淳曰,只推。
以右承旨尹致英牌不進罷職傳旨,傳于徐元淳曰,只推。
金益文,以弘文館言啓曰,修撰李維謙差祭,修撰柳進翰,副修撰沈宜元在外,下番闕直,事甚未安。副修撰宋廷和,卽爲牌招入直,何如?傳曰,允。
以副修撰宋廷和牌不進罷職傳旨,傳于金益文曰,只推。
以京畿監司金箕晩狀啓,薦新生眞魚,節候差早,限內不得封進,惶恐待罪事,傳于金益文曰,勿待罪事,回諭。
金益文,以司饔院監膳提調意啓曰,鷹師貢人等呼訴內,供上生雉,自五月初一日爲始,以活鷄代封,乃是定式,而京貿垂乏,無以推移封進云矣。今年則有閏,依壬子年傳敎定式,各殿宮日下生雉,明日爲始,以活鷄全數代封之意,敢啓。傳曰,知道。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
徐元淳,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,內禁衛將呂東冕,病難供職,呈狀乞遞,改差,何如?傳曰,允。
又以兵曹言啓曰,卽見咸鏡監司朴永元狀啓,則北兵營及行營昨年都試淆雜之說,頗有及聞。臣於今番巡審之行,北兵營將校,行營將校,捉致詳覈,則兵營親騎衛沒技中韓光祚·金愈喆·朴東春·劉鎭豊·董基安·金重鉉·崔三旭·池大鴻·兪次得·金宗默等十人,行營親騎衛沒技中朱南箕·金履鏞·朱英奎·金南彦·金錫禧·林得雨·李庸鉉·孫彙遠·李達海·全行源·朴昌允·李鍾爕·金顥健·金基彦·蘇希仁等十五人,卽冒錄,而其中有以顔私得參者,有以納賂得參者,換書居住,冒錄試榜,至及於他道人者,已極駭然。雖已蒙賞資,已經唱名,現發之後,恐難仍置。請令該曹稟處矣。科試事體,何等嚴重,行私捧賂,若是狼藉,揆以法意,萬萬駭然。該帥臣罪狀,旣自廟堂稟處,而冒錄諸人之賞資唱第,亦不可仍置。科名及加資,一竝勿施,所授紅牌與官敎,星火收聚上送,以爲爻周,原榜目亦爲付標,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兵曹啓目粘連,觀此前北兵使具信喜狀啓,則訓戎僉使李南輔,母年今爲七十四歲,呈遞歸養爲去乎,揆以法例,在所當遞。令該曹,考例稟處亦爲白有臥乎所,邊將之親年七十歲以上者,許遞其任,載在法典。訓戎僉使李南輔,依法典改差,何如?判付啓依允。
上在昌德宮。停常參·經筵。
開東,灑雨下雨,測雨器水深一分。
洪鍾應啓曰,藥房副提調,持湯劑來待矣。傳曰,封入。
金益文啓曰,明日召對,取稟。傳曰,停。
沈宜冕啓曰,來初五日朝參日次矣。敢稟。傳曰,停。
又啓曰,合辭許久闕啓,事甚未安。除在外雜科進去外,未肅拜·呈告人員,竝卽牌招,何如?傳曰,允。
洪鍾應啓曰,右承旨尹致英,左副承旨徐元淳,今日不爲仕進,竝卽牌招,何如?傳曰,允。
傳于金益文曰,禮判有闕之代,前望入之。
禮曹判書前望入之,徐左輔落點。
金益文啓曰,新除授禮曹判書徐左輔,卽爲牌招,使之雜科進參,何如?傳曰,允。
卓章昊有頉,代以金瑛默爲假注書。
金鼎獻有頉,代以尹致琮爲假注書。
金瑛默有頉,代以任膺模爲假注書。
尹致琮有頉,代以許鐸爲假注書。
金益文,以弘文館言啓曰,下番闕直,事甚未安。副修撰宋廷和,旣有只推之命,與修撰李維謙,竝卽牌招,以爲推移入直之地,何如?傳曰,允。
金益文啓曰,玉堂備員間,視事頉稟之意,敢啓。傳曰,知道。
沈宜冕啓曰,行大司憲洪在喆在外,執義洪祐命,掌令李敎英,持平金世鎬·金直淵牌不進,掌令金敬鉉雜科進,監察茶時之意,敢啓。傳曰,知道。
以大司諫林永洙,司諫朴龍九,正言申錫禧·李敎寅,執義洪祐命,掌令李敎英,持平金世鎬·金直淵牌不進罷職傳旨,傳于沈宜冕曰,只推。
以右承旨尹致英,左副承旨徐元淳牌不進罷職傳旨,傳于沈宜冕曰,只推。
南性敎,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
沈宜冕,以兵曹言啓曰,五衛將白樂貞,病難供職,呈狀乞遞,韓鎭華·洪埨除授在外,上來無期,該廳番次苟艱云。竝改差,何如?傳曰,允。
禮曹判書徐箕淳疏曰,伏以,臣於日昨,冒徹病實,冀蒙恩諒,及奉批旨下者,諭以勿辭,豈或容光之有遺?只緣忱誠之未格,惶悶迫塞,扶舁出肅,用附叩謝之義,而亦嘗開試而退矣。目前道理,惟當逐日課試,粗伸職掌,而目疾之萬難開睫,無以校閱優劣,猶是細悶。近日所患,似寒類瘧,奄奄若不保朝夕者,殆十許日。而昨又觸冒,積聚乘虛,與外邪相搏,築築然跳動,汗如注漿,喘作促弦,勺水不入,痰火益熾,一委床玆,雜試刀圭,目下貌樣,雖欲如昨日以前,亦不可得。緣臣病頓,致此試期漸緩,事體虧損,寧不悚悶?所以欲冒死抖擻,力赴試衙,朝而期午,午而期夕,竟不得彈束出門,又虛度一日,而病思之所冀倖者,惟其峻伐之所對投,或有一半分差減之望,夜來疼痛,有加無減,此臣命卒之秋也。今臣若以病綴,一任瘝厥,則此成何許事面?若以嚴畏,不之實聞,則是自阻於大化也。左右悶隘,重添一病,玆敢疾聲呼籲於聽卑之下。伏乞聖慈,特推愍覆之仁,亟遞臣見職,俾完試事,仍治臣屢瀆之罪,以警具僚焉。臣無任云云。答曰,省疏具悉。所請依施。
上在昌德宮。停常參·經筵。
自開東至申時,灑雨下雨,測雨器水深三分。
南性敎啓曰,藥房提調,持湯劑來待矣。傳曰,封入。
又啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外雜科進去外,未肅拜·呈告人員,竝卽牌招,何如?傳曰,允。
南性敎啓曰,右副承旨金益文,今日不爲仕進,卽爲牌招,何如?傳曰,允。
假注書任膺模有頉,代以金完植爲假注書。
以修撰李維謙,副修撰宋廷和牌不進罷職傳旨,傳于沈宜冕曰,只推。
徐元淳啓曰,行大司憲洪在喆在外,執義洪祐命,掌令金敬鉉,持平金世鎬·金直淵牌不進,掌令李敎英雜科進,監察茶時之意,敢啓。傳曰,知道。
以執義洪祐命,掌令金敬鉉,持平金世鎬·金直淵,司諫朴龍九,獻納趙然興,正言申錫禧·李敎寅牌不進罷職傳旨,傳于尹致英曰,只推。
以右副承旨金益文牌不進罷職傳旨,傳于沈宜冕曰,只推。
徐元淳,以兵曹言啓曰,今月初五日一內禁軍番次矣。該番將李周喆,身病猝重,無望供職,呈狀乞遞,改差,其代依承傳口傳擬入,何如?傳曰,允。
兵曹口傳政事,以閔晢爲內禁將。
上在昌德宮。停常參·經筵。
徐元淳啓曰,藥房都提調,持湯劑來待矣。傳曰,封入。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外雜科進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
徐元淳啓曰,行大司憲洪在喆在外,執義洪祐命,掌令李敎英·金敬鉉,持平金世鎬牌不進,持平金直淵雜科進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言李敎寅,執義洪祐命,掌令李敎英·金敬鉉,持平金世鎬牌不進罷職傳旨,傳于尹致英曰,只推。
徐元淳,以兵曹言啓曰,禁軍甲胄,今方改造,而不可無監董之人,一內〈禁〉將閔晳,別監董差下,使之擧行,何如?傳曰,允。
又以都摠府言啓曰,副摠管李敏德,以禁衛中軍,軍兵等中日試射放事,南別營晝仕出去之意,敢啓。傳曰,知道。
又以禁衛營言啓曰,本營千摠任弘模,身病猝重,勢難察任,改差,何如?傳曰,允。
上在昌德宮。停常參·經筵。
洪鍾應啓曰,藥房副提調,持湯劑來待矣。傳曰,封入。
金益文啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·雜科進去外,未肅拜·呈告人員,竝卽牌招,何如?傳曰,允。
洪鍾應啓曰,行左承旨南性敎,右承旨尹致英,今日不爲仕進,竝卽牌招,何如?傳曰,允。
傳于金益文曰,春到記再明日爲之。
徐元淳啓曰,行大司憲洪在喆在外,執義洪祐命,掌令李敎英·金敬鉉,持平金直淵牌不進,持平金世鎬雜科進,監察茶時之意,敢啓。傳曰,知道。
以大司諫林永洙,獻納趙然興,正言申錫禧·李敎寅,執義洪祐命,掌令李敎英·金敬鉉,持平金直淵牌不進罷職傳旨,傳于徐元淳曰,只推。
以右承旨尹致英牌不進罷職傳旨,傳于徐元淳曰,只推。
上在昌德宮。停常參·經筵。
藥房都提調權敦仁,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
洪鍾應啓曰,藥房三提調,持湯劑來待矣。傳曰,封入。
金益文啓曰,明日殿座相値,視事頉稟之意,敢啓。傳曰,知道。
洪鍾應啓曰,行左承旨南性敎,今日不爲仕進,卽爲牌招,何如?傳曰,允。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于沈宜冕曰,明日出宮門路,以保定門爲之。
徐元淳啓曰,卽見刑曹坐不坐單子,則連三日無緣不坐,詞訟劇地,委屬可悶。當該堂上,竝推考警責,何如?傳曰,允。
又啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
徐元淳,以兵曹言啓曰,今月初八日,二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以白樂貞爲內禁將。
徐元淳,以都摠府言啓曰,今此殿座敎是時,侍衛當爲備員,而都摠管李嘉愚,副摠管李是遠·李經在在外,都摠管李景在有實故,副摠管李孝淳·任泰瑛,俱有實病,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李敦榮·金輔根爲都摠管,李根友·洪祐順·任百經·趙禹錫爲副摠管。
兵曹,副摠管單金輔根。
上在昌德宮。停常參·經筵。
洪鍾應啓曰,藥房提調·副提調,持湯劑來待矣。傳曰,封入。
金益文啓曰,明日常參·經筵,取稟。傳曰,停。
傳于金益文曰,春到記,春塘臺以命官爲之。
傳于金益文曰,考官成遂默,讀券官尹定鉉,命官爲之。
傳于金益文曰,春到記講居首略幼學朴思謙,製述居首三下生員李啓善,竝直赴殿試。講之次略幼學任憲大,製述之次草三下進士崔永錫,竝直赴會試。講之次略幼學徐徽淳等二人,製述之次次上生員金益容,竝給二分。講之次略幼學朴齊度等五人,粗進士李章翊等十一人,製述之次次上生員朴齊珩等二人,竝令該曹,考例施賞。
傳于金益文曰,入格儒生,明日延英門外施賞。
徐元淳,以都摠府言啓曰,今日入直內三廳武兼禁軍及軍兵,當爲中日習射技放,而殿座相値,不得設行之意,敢啓。傳曰,知道。
右參贊成遂默疏曰,伏以,臣蒙點於春到記考官之望,在臣義分,何敢逡巡?而卽伏見傳敎下者,有命官爲之之命。第念命官重任也。除非崇品,不敢冒當。格例卽然,玆敢短章陳籲。伏乞聖明,亟賜變通,以重試體,以安私分焉。臣無任云云。答曰,省疏具悉。旣有已例,卿其勿辭考講。
兵曹判書尹定鉉疏曰,伏以,臣受點於春到記試官之望,繼伏奉命官爲之之恩旨,在臣分義,固當趨走奉承之不暇。而竊伏念命官之必以崇品,如臣資秩之不敢冒膺。典式昭然,莫可違越,玆敢忙陳短章,仰瀆崇嚴。伏乞聖慈,亟賜變通,以嚴試體,以安私分,不勝大願。臣無任云云。答曰,省疏具悉。旣有已例,卿其勿辭考試。
上在昌德宮。停常參·經筵。
以藥房口傳請診,傳曰,入侍。
進御歸茸君子湯,自今日停止,加味不換金正氣散,一貼煎入事,榻前下敎。
洪鍾應啓曰,藥房三提調,持湯劑來待矣。傳曰,封入。
金益文啓曰,明日常參·經筵,取稟。傳曰,停。
南性敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣。敢稟。傳曰,停。
金益文啓曰,來十一日輪對日次矣。敢稟。傳曰,當次人受點,後日次待令。
南性敎啓曰,左副承旨徐元淳,同副承旨沈宜冕,今日不爲仕進,竝卽牌招,何如?傳曰,允。
又啓曰,假注書金完植,身病猝重,勢難察任,今姑改差,何如?傳曰,允。
金完植改差代,以李建弼爲假注書。
南性敎啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于南性敎曰,只推。
以左副承旨徐元淳,同副承旨沈宜冕牌不進罷職傳旨,傳于南性敎曰,只推。
南性敎,以備邊司言啓曰,東萊府使趙徽林,以其身病,屢呈辭狀矣。實病旣如此,則有難强令察任,改差,何如?傳曰,允。
吏曹參議金英根疏曰,伏以,臣於前月丐免之章,猥陳疾痛之呼,蘄蒙生成之渥,而辭不悉暴,誠未孚格,及伏承批旨下者,兪音竟靳於體諒,苦懇反歸於例讓。臣誠萬萬鬱抑,繼以悚仄,莫省所以自措也。蓋臣職名,實難一日虛縻,病狀已至屢朔委淹,非不欲旋卽申控,期於遣免後已,而瀆擾是懼,囁嚅未發,天牌荐臨,有不敢更事違傲,雖不得不扶舁出肅,粗伸叩謝之忱,而出入拜跪之際,顚倒困迫之狀,歷日思惟,惶恧猶切,不直爲形神之幻脫,氣息之綿綴,被人嗤點已也。退伏私次,多般調治,尙未得分效。最是目下症祟之難於自力,卽脚部痺薾,行步拘攣是耳。房闥起動,猶未如意,班行趨走,尤何可論?此不待臣言之縷陳,業爲通朝之所共諒,而一向冒昧,晏然蹲仍,實非臣義分之所敢自安。玆將危迫之悃,力綴短章,冒悚更瀆。伏乞聖慈,俯垂鑑燭,特賜矜恤,將臣吏曹參議之任,亟命鐫改,回授可堪之人,俾公務毋曠,危喘獲安。臣無任云云。省疏具悉。所請依施。
己酉閏四月初七日辰時,上御迎春軒。藥房入診入侍時,都提調權敦仁,提調徐左輔,副提調洪鍾應,記事官洪鍾雲,記注官金用鼎,記事官徐翼輔,待敎尹滋悳以次進伏,醫官秦慶煥·卞宗浩·黃道淳·李基福,進伏楹外訖。上曰,史官分左右。敦仁曰,俄伏聞醫官之言,夜間寢睡則安穩,而微有感滯之候云。朝來聖體,若何?上曰,寢睡則初更量就寢,三更前起寢,而仍又就寢,以至天明矣。敦仁曰,感滯則何如?上曰,感滯之氣,別無緊意,但腹中時或有聲,而腹痛則無之矣。敦仁曰,間有鼻涕之候矣。今日則何如,而別無頭痛及肢節痛乎?上曰,鼻涕今日則已差減,而頭痛及肢節痛,亦無之矣。敦仁曰,大便則何如?上曰,昨日爲一次,而今日則尙不登溷矣。上曰,比來痰祟頗緊,進飯則輒出咳嗽矣。敦仁曰,痰祟頗盛之時,則咳嗽自當然矣。上曰,每當日氣不佳之時,種種有滯氣矣。敦仁曰,日候不和,則氣度亦不和,而易生滯祟矣。敦仁曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,昨日殿座,非不欲爲之也,亦非過慮於觸冒也,而但有微感,故仍爲停止矣。敦仁曰,昨日日候,果甚不佳,停止之敎,誠甚萬幸矣。敦仁曰,伏聞朝進白糠粥云,幾許進御乎?上曰,白糠粥少許果進御,而白粥少許,亦爲進御矣。上曰,入診,可也。宗浩等入診。敦仁曰,右三部,若何?詳審診候也。上曰,晩後診脈,果能詳審乎?敦仁曰,緩滯則果難詳知,然滯候有之,右三部詳細審診,則豈不知之乎?上曰,然矣。宗浩等診候訖,退伏楹外。敦仁曰,脈候奏之。宗浩奏曰,左右三部調均之中,右關脈候,似有微浮之候矣。道淳奏曰,左右三部調均,而微有浮滑之意矣。基福奏曰,左右脈候調均之中,右關脈候,略有浮滑之意矣。敦仁曰,然則滯候有之而然乎?宗浩曰,滯候則快有勝度,而以微感餘候,略有浮滑矣。敦仁曰,湯劑何以議定乎?宗浩曰,不換金正氣散,略有加入進御,似好矣。敦仁曰,今於登筵,仰瞻玉色,顯有明潤之氣,慶祝萬萬矣。敦仁曰,歸茸君子湯,自今日姑爲停止,則繼進湯劑,謹當退出後議定,而歸茸君子湯,更爲進御之時,便香附更爲加入,開導胃氣,似好矣。上曰,便香附果是開導胃氣,加入甚好矣。敦仁曰,運下之劑,未有若便香附矣。每於微感微滯之時,則調理湯劑,極不穩當,快臻消導後,進御似好矣。上曰,果然矣。稍竢快勝,更進歸茸湯計矣。敦仁曰,伏聞昨日,自內進御養胃湯,已爲消導,而不換金正氣散,則消導和解之方俱備,以此議定,似好矣。上曰,然則好矣。敦仁曰,以不換金正氣散,榻敎書出,似好矣。上曰,唯。上曰,一貼先爲試服後,一貼又爲連服,何如乎?敦仁曰,一貼進御後,滯候若未卽快復,此藥便同茶飮矣。夜間又進一貼無妨,滯候快復,則明日停止,而再明間歸茸君子湯,更爲進御,亦無妨矣。上曰,然矣。敦仁曰,夕水刺,近來亦申時進御乎?上曰,酉時進御矣。敦仁曰,伏聞夕水刺,每於申時進御。然則朝水刺·午水刺,似未及快降,而連進夕水刺,則有泥滯之慮矣。今如下敎,每於酉時進御,則甚好甚好矣。上曰,向亦以鹿茸事,已言之,而誠萬不成說矣。敦仁曰,果然矣。上曰,新封則姑未及時矣。所餘者爲幾何乎?敦仁曰,所餘者無一可用,故已爲嚴飭于北伯,又以私書往復,而新封之早晩,姑未的知矣。所謂茂山茸,全不成樣,以此爲補益湯劑,誠甚惶悚矣。上曰,品旣如此,則有何奏效乎?依嶺蔘例,定差員進上,未爲不可矣。敦仁曰,羅蔘當初,亦以審藥領納矣。正廟朝因貢蔘之一番生頉,特敎以定差員領納定式,至今遵行矣。以御藥所重言,則蔘與茸一也。鹿茸亦依蔘例,差員領納,事體甚當,京貿之弊,亦可自杜矣。上曰,此可一番變通者矣。敦仁曰,日後登筵時,當爲變通矣。上曰,內有鹿茸四對,而品甚可合,當下之矣。敦仁曰,自前亦或有內下之例,而自下有難仰稟者矣。今伏承內下之敎,品茸之繼入湯劑,臣等伏不勝萬幸矣。上曰,史官就座。仍命大臣先退,諸臣以次退出。
上在昌德宮。停常參·經筵。
金益文啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
李建弼在外,代以鄭東奎爲假注書。
注書洪鍾雲病,代以李徹宰爲假注書。
李徹宰在外,代以鄭健朝爲假注書。
傳于徐元淳曰,當該承旨推考。
徐元淳啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李教英·金敬鉉,持平金世鎬·金直淵牌不進罷職傳旨,傳于徐元淳曰,只推。
金益文,以進饌儀軌廳堂上意啓曰,戊子進爵儀軌及己丑·戊申進饌儀軌印出始役吉日,令日官李秉洪推擇,則今閏四月十二日午時爲吉云。以此日時,設行於鑄字所之意,敢啓。傳曰,知道。
徐元淳,以訓鍊都監·禁衛營·御營廳言啓曰,綏陵來龍龍馬峯下汰落處,畿營及三營門,從便補土事,向承下敎,而補土堂上楊州牧使,今月初九日始役矣。三營大將,與京畿監司,輪回進去監董之意,敢啓。傳曰,知道。
又以兵曹言啓曰,五衛將李儒行,病難供職,呈狀乞遞,改差,何如?傳曰,允。
備邊司薦望,以宋柱獻爲東萊府使。
上在昌德宮。停常參·經筵。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨金益文,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
鄭健朝有頉,代以任應準爲假注書。
任應準有頉,代以李裕奭爲假注書。
沈宜冕啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
以右副承旨金益文牌不進罷職傳旨,傳于沈宜冕曰,只推。
沈宜冕,以禮曹言啓曰,卽接綏陵參奉所報,則本陵陵上莎草修改後,日候調和,庶有着根之望云矣。敢啓。傳曰,知道。
徐元淳,以都摠府言啓曰,副摠管李敏德,以禁衛中軍,軍兵等中日試射放事,南別營晝仕出去之意,敢啓。傳曰,知道。
上在昌德宮。停常參·經筵。
巳時午時,灑雨下雨,測雨器水深八分。
巳時雨雹,狀如大豆。
藥房都提調權敦仁,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿,口傳問安。答曰,知道。
進御歸茸君子湯,自明日一貼式煎入事,榻前下敎。
金益文啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,行左承旨南性敎,右承旨尹致英,今日不爲仕進,竝卽牌招,何如?傳曰,允。
徐元淳啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
又啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
以右承旨尹致英牌不進罷職傳旨,傳于徐元淳曰,只推。
徐元淳,以刑曹言啓曰,本曹所在大明律·大典通編·無冤錄冊子,年久弊傷,且多落卷,今番律學科時,多有苟艱之患。在前如此之時,行會刊來,曾有受敎定式矣。依已例,各十七件卽速印出,星火上送之意,分付于板本所在之嶺南·湖南·關西三道道臣,何如?傳曰,允。
金益文,以內醫院都提調·提調意啓曰,前議藥同參李鎭夏,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司勇李鎭夏。
己酉閏四月初十日卯時,上御迎春軒。藥房入診入侍時,都提調權敦仁,提調徐左輔,副提調洪鍾應,假注書鄭東奎,記注官金用鼎,記事官徐翼輔,待敎尹滋悳以次進伏,醫官卞宗浩·黃道淳·李基福,進伏楹外訖。上曰,史官分左右。敦仁曰,近來日氣不調,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,日昨腹痛之候,今則何如?上曰,卽爲差勝矣。敦仁曰,滯候比前,何如?上曰,近得稍勝矣。敦仁曰,日來便度,何如?上曰,雖非泄症,尙未如常矣。敦仁曰,近來以何水刺進御乎?上曰,或飯或水澆飯矣。敦仁曰,仰瞻天顔,神彩明潤之氣,別無勝於前日矣。自春以來,日氣常多不佳,似有妨於節宣之際矣。上曰,近日日氣,雖爲稍佳,猶未快和矣。上曰,日前內下鹿茸,品果何如?敦仁曰,品果極好,至於下對而亦軟矣。上曰,鹿茸旣好,則服之可以有效矣。敦仁曰,果似然,而必有奏效之喜矣。上曰,申飭北關,則如此之茸,可以封進乎?敦仁曰,如此茸品,實所稀貴,何可箇箇如是乎?上曰,入診可也。宗浩等診候訖,退伏楹外。敦仁曰,脈候奏之。宗浩奏曰,左右三部調均之中,和緩安靜矣。道淳奏曰,左右三部調均之中,右關脈候,尤爲安穩矣。基福奏曰,左右三部調均之中,右三部尤爲和緩矣。敦仁曰,調理湯劑停進,已至屢日,更爲進御,似好矣。上曰,問于醫官議定,可也。宗浩曰,今則滯候快降,調理之劑,可以復進矣。敦仁曰,消導之劑進御後,便度堅實乎?上曰,堅實則未易矣。敦仁曰,常時則何如?上曰,丁未夏屢經泄症,而不爲藥治,自其後,每有不調時矣。敦仁曰,伏聞醫官之言,則當進香砂君子湯云,似不必如是矣。其間寢睡之穩,思食之念,安知非歸茸之效乎?歸茸君子湯與香砂君子湯,材料卽是一般,而入歸茸者也。更以歸茸君子湯,加便香附進御,似好矣。上曰,當進服矣。敦仁曰,日後湯劑,當入內下之鹿茸矣。上可之。敦仁曰,日前以進上鹿茸事,纔有所筵稟關飭,而最是審藥輩,京貿自納,弊已成痼,以致茸品之全不成樣。御藥所需,何等至重,而事體不誠,莫此爲甚。自今一依羅蔘封進例,本道守令中,定差員,趁限來納,而南·北兵營,則不必別送差員,都聚巡營,道臣狀啓中,添措語同爲封進,可以重事體而杜後弊,故敢此仰達矣。上曰,依爲之。出擧條敦仁曰,近日水刺,以四時進御乎?上曰,然矣。敦仁曰,夕水刺以何進御乎?上曰,以飯進之矣。敦仁曰,湯劑榻敎,以明日煎入事,書出乎?上曰,唯。上命史官就座,仍命退,諸臣以次退出。
上在昌德宮。停常參·經筵。
自卯時至未時,灑雨下雨,測雨器水深二分。
洪鍾應啓曰,藥房副提調,持湯劑來待矣。傳曰,封入。
金益文啓曰,明日常參·經筵,取稟。傳曰,停。
南性敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨徐元淳,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于沈宜冕曰,只推。
以左副承旨徐元淳牌不進罷職傳旨,傳于南性敎曰,只推。
南性敎,以扈衛廳大將意啓曰,別將權誨,身病猝重,勢難察任,改差,何如?傳曰,允。
又以備邊司言啓曰,卽見平安監司趙斗淳所報,則以爲統巡之行,文報每患遲滯。自江界府,至閭延面三百里之間,擬設十站,每站置一將二卒,而料米磨鍊,爲七十二石,餉餘穀中七百石,移付邊需穀,取耗支放云矣。按季統巡之行,邊報爲急,府北置撥之時,料米宜劃,閭延十站之新設,餉穀移耗之支放,竝依所報施行,何如?傳曰,允。
又以禁衛營言啓曰,本營哨官金夏根,身病猝重,勢難察任,改差,何如?傳曰,允。
上在昌德宮。停常參·經筵。
南性敎啓曰,藥房提調,持湯劑來待矣。傳曰,封入。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
金益文,以禮曹言啓曰,卽接咸陽幼學李元新所志,則以爲同姓六寸兄元喜,嫡妾俱無子,以其同生弟元謨第二子春億,欲爲繼後,兩家諸族,相議完定,而元謨夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李元新所訴旣如此,李元謨第二子春億,立爲李元喜之後,何如?傳曰,允。
徐元淳,以義禁府言啓曰,咸鏡監司朴永元狀啓內,利原前縣監崔承祖罪狀,令攸司稟處事,啓下矣。崔承祖今方待命,拿囚之意,敢啓。傳曰,知道。
上在昌德宮。停常參·經筵。
徐元淳啓曰,藥房都提調,持湯劑來待矣。傳曰,封入。
金益文啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚毋得過三日滯囚,曾有定式矣。時囚罪人崔承祖,當爲捧拱,而判義禁未差,知義禁尹定鉉有身病,同義禁姜在外,只有南性敎一員,不得備員開坐云。知義禁尹定鉉,卽爲牌招,判義禁未差之代,政官牌招開政差出,待下批牌招,何如?傳曰,允。
又啓曰,知義禁尹定鉉牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,知義禁尹定鉉再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
金益文啓曰,副摠管金輔根,旣入闕中,不爲肅謝,直爲出去,事甚未安。推考,何如?傳曰,允。
徐元淳啓曰,行大司憲洪在喆在外,執義洪祐命,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪祐命,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
金益文,以吏曹言啓曰,繕工監假監役官尹亨鎭,以其身病,呈狀乞遞,改差,何如?傳曰,允。
有政。吏批,行判書李若愚進,參判金輔根進,參議未差,右副承旨金益文進。以洪永圭爲吏曹參議,徐念淳爲戶曹參判,趙冀永爲判義禁,金㝡秀爲司僕僉正,趙崇祖爲監察,林容鎭爲假監役,李莊緖爲京畿都事,沈敎鎭爲玄風縣監,洪祐命爲江東縣監。東萊府使單宋柱獻,今加通政加資事承傳。故掌令李奎鎭贈禮參弘提例兼,故通德李敏謙贈左承旨,故主簿李碩文贈訓正,已上慶州府尹李源祚三代。
兵批,判書尹定鉉進,參判黃浩民入直,參議韓兢人病,參知柳興吉病,同副承旨沈宜冕進。以尹致秀爲知事,申善浩爲兼司僕將,崔尙遠·崔瑋·尹明爀·車益寬爲五衛將,元世爲宣傳官,趙萬爀爲訓鍊判官,具弼祖爲主簿,鄭雲鉉爲武兼,洪大薰爲守門將,白希洙爲訓戎僉使,朴慶煥爲東里僉使,金鼎潤爲淸城僉使,李宜相爲濟物萬戶,李時洽爲龍津萬戶。大護軍徐箕淳,護軍徐念淳·洪祐順,副護軍金英根·趙徽林·元世顯·李南輔,副司果王道林,以上竝單付。
吏批,再政。以洪淳穆爲執義,趙有淳爲社稷令,趙然興爲南學敎授,金容煥爲典籍。
兵批,再政。以金箕晳爲宣傳官,李秉漢爲訓鍊僉正,元厚豊爲武兼。同知單尹明爀,僉知三單申善浩·崔尙遠·崔瑋。
上在昌德宮。停常參·經筵。
洪鍾應啓曰,藥房副提調,持湯劑來待矣。傳曰,封入。
金益文啓曰,玉堂備員間,視事頉稟之意,敢啓。傳曰,知道。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,行左承旨南性敎,今日不爲仕進,卽爲牌招,何如?傳曰,允。
徐元淳啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
洪鍾應啓曰,假注書鄭東奎,身病猝重,勢難察任,今姑改差,何如?傳曰,允。
鄭東奎改差,代以李徹宰爲假注書。
傳于金益文曰,禮房承旨馳詣宗廟·徽定殿·景慕宮奉審摘奸以來。
金益文啓曰,校理尹哲求,修撰柳進翰,副修撰沈宜元在外,副校理尹堉,副修撰宋廷和差祭,玉堂上下番俱空,事甚未安。應敎朴永輔,副應敎趙獻永,校理徐堂輔,副校理尹行謨,修撰李維謙,竝卽牌招,推移入直,何如?傳曰,允。
徐元淳啓曰,判義禁趙冀永,知義禁尹定鉉牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,判義禁趙冀永牌不進,知義禁尹定鉉三牌不進推考傳旨,今方捧入,而開坐命下之後,如是違牌,事甚未安。知義禁所當更請牌招,而係是一日四牌,何以爲之?而判義禁,更爲牌招,何如?傳曰,允。更爲牌招。
以平安監司趙斗淳狀啓,龜城府民家失火事,傳于金益文曰,聞甚矜惻。元恤典外,別加顧助,結構奠接之方,廟堂措辭分付。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
以應敎朴永輔,副應敎趙獻永,校理徐堂輔,副校理尹行謨,修撰李維謙牌不進罷職傳旨,傳于金益文曰,只推。
金益文,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
徐元淳,以都摠府言啓曰,副摠管吳一善,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
義禁府啓目,慶州前府尹權溭原情云云,問目內辭緣,泛稱遲晩,所當請刑是白乎矣。曾經侍從,勿爲請刑,載在大典通編,議處,何如?判付啓依允。又啓目,利原前縣監崔承祖原情云云,問目內辭緣,泛稱遲晩,所當請刑是白乎矣。曾經別軍職,勿爲請刑,載在大典通編,議處,何如?判付啓依允。
上在昌德宮。停常參·經筵。
洪鍾應啓曰,藥房三提調,持湯劑來待矣。傳曰,封入。
藥房都提調權敦仁,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹致英啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,行左承旨南性敎,同副承旨沈宜冕,今日不爲仕進,竝卽牌招,何如?傳曰,允。
徐元淳啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
金益文啓曰,三品官之毋得過三日循例請牌,曾有定式矣。吏曹參議洪永圭,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,玉堂上下番俱空,事甚未安。應敎朴永輔,副應敎趙獻永,校理徐堂輔,副校理尹行謨,修撰李維謙,旣有只推之命,與副校理尹堉,副修撰宋廷和,一體牌招,推移入直,何如?傳曰,允。
尹致英啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于尹致英曰,只推。
以同副承旨沈宜冕牌不進罷職傳旨,傳于尹致英曰,只推。
以吏曹參議洪永圭牌不進罷職傳旨,傳于尹致英曰,只推。
金益文,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以吏曹言啓曰,成均館直講朴文鉉,以其身病,呈狀乞遞,改差,何如?傳曰,允。
徐元淳,以都摠府言啓曰,副摠管吳一善,以訓鍊都監中軍,諸將官射會監試事,南別營畫仕出去之意,敢啓。傳曰,知道。
義禁府啓目粘連,向前權溭亦,異船則當報未報,吏鄕則宜送不送,由前而事關邊情,由後而有損體例。以此照律,何如?判付啓依允。又啓目粘連,向前崔承祖亦,配囚不善防守,以致逃失,溺職之罪,在所難免。以此照律,何如?判付啓依允。
上在昌德宮。停常參·經筵。
夜自二更至五更,月暈。
洪鍾應啓曰,藥房副提調,持湯劑來待矣。傳曰,封入。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,行左承旨南性敎,右副承旨金益文,同副承旨沈宜冕,今日不爲仕進,竝卽牌招,何如?傳曰,允。
以應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和牌不進罷職傳旨,傳于金益文曰,只推。
金益文啓曰,玉堂上下番俱空,事甚未安。應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和,旣有只推之命,竝卽牌招,推移入直,何如?傳曰,允。
傳于金益文曰,東朝周甲誕彌之辰,近隔一月,卽國朝罕有之大慶也。誕日又當行賀禮,告布則只行於元朝,已諭於昨冬筵中矣。予小子岡陵之祝,尤切於虹流之節,仰承撝謙之慈德,雖不敢張大飾慶,五月十五日,當詣明政殿月臺,親上致詞箋文表裏,略伸微誠,依乙卯年已例,磨鍊儀節以入事,分付該曹。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
徐元淳,以兵曹言啓曰,宣傳官李容象,內禁衛將白樂貞,曹司五衛將趙秉夔,病難供職,呈狀乞遞。五衛將崔尙遠·崔瑋·尹明爀,除授在外,上來無期,該廳番次苟艱云。竝改差,何如?傳曰,允。
義禁府照目粘連,慶州前府尹權溭矣本府議啓內,異船則當報未報,吏鄕則宜送不送,由前而事關邊情,由後而有損體例。以此照律罪,杖八十收贖,奪告身三等私罪,奉敎依允爲旀,功減一等爲良如敎。又照目粘連,利原前縣監崔承祖矣本府議啓內,配囚不善防守,以致逃失,溺職之罪,在所難免。以此照律罪,杖六十收贖,奪告身一等私罪,奉敎依允爲旀,功減一等爲良如敎。
上在昌德宮。停常參·經筵。
南性敎啓曰,藥房提調,持湯劑來待矣。傳曰,封入。
又啓曰,來二十一日朝參日次矣。敢稟。傳曰,停。
金益文啓曰,來二十一日輪對日次矣。敢稟。傳曰,當次人受點,後日次待令。
沈宜冕啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南性敎啓曰,右承旨尹致英,左副承旨徐元淳,今日不爲仕進,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
以應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和牌不進罷職傳旨,傳于金益文曰,只推。
金益文啓曰,玉堂上下番俱空,事甚未安。應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和,旣有只推之命,竝卽牌招,推移入直,何如?傳曰,允。
以黃海監司徐戴淳狀啓,遂安郡民家失火事,傳于沈宜冕曰,聞甚矜惻。元恤典外,別加顧助,結構奠接之方,廟堂措辭分付。
沈宜冕啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于沈宜冕曰,只推。
以右承旨尹致英,左副承旨徐元淳牌不進罷職傳旨,傳于沈宜冕曰,只推。
以應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和牌不進罷職傳旨,傳于沈宜冕曰,只推。
金益文,以吏曹言啓曰,卽接京畿監司金箕晩回移,則羅州牧使尹致膺,高敞縣監韓亨敎,竝只斯速還官之意,知委於各該邑矣。振威縣令金鼎鎬所報內,高敞縣監韓亨敎,已爲下去云。朔寧郡守李昌在所報內,羅州牧使尹致膺,身病沈重,萬無還任之望云。其身病旣如是,則有難强令還任。罷黜,何如?傳曰,允。
又以禮曹言啓曰,大王大妃殿周甲誕辰,卽國朝莫大之慶,京外封進箋文頭辭,不可以常時誕辰箋文頭辭仍用,令文任撰出,何如?傳曰,允。
又以禮曹言啓曰,來五月十五日,大王大妃殿周甲誕辰親上致詞箋文表裏儀節,當爲磨鍊。謹稽乙卯謄錄,則外殿親傳後,內殿親上節次,磨鍊擧行矣。今亦依此磨鍊乎?敢稟。傳曰,內殿親上之節,置之。
沈宜冕,以兵曹言啓曰,五衛將沈興奎,文臣兼宣傳官朴珪壽,病難供職,呈狀乞遞,竝改差,何如?傳曰,允。
又以都摠府言啓曰,副摠管李敏德,以武臣堂上朔試射試官,訓鍊院晝仕出去之意,敢啓。傳曰,知道。
又以刑曹言啓曰,謹依下敎,燈燭色李文煥,嚴刑一次後,全羅道樂安郡遠地定配所,卽爲押送之意,敢啓。傳曰,知道。
上在昌德宮。停常參·經筵。
南性敎啓曰,藥房都提調,持湯劑來待矣。傳曰,封入。
南性敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南性敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨尹致英,左副承旨徐元淳,右副承旨金益文,今日不爲仕進,竝卽牌招,何如?傳曰,允。
沈宜冕啓曰,玉堂上下番俱空,事甚未安。應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和,旣有只推之命,竝卽牌招,推移入直,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于沈宜冕曰,只推。
以右承旨尹致英,左副承旨徐元淳,右副承旨金益文牌不進罷職傳旨,傳于沈宜冕曰,只推。
沈宜冕,以都摠府言啓曰,副摠管李敏德,以禁衛中軍,軍兵等中日試射放事,南別營晝仕出去之意,敢啓。傳曰,知道。
上在昌德宮。停常參·經筵。
進御歸茸君子湯,自今日停止事,榻前下敎。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,假注書李裕奭,身病猝重,勢難察任,今姑改差,何如?傳曰,允。
假注書李裕奭改差,代以李晩運爲假注書。
以應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和牌不進罷職傳旨,傳于徐元淳曰,只推。
金益文啓曰,玉堂上下番俱空,事甚未安。應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和,旣有只推之命,竝卽牌招,推移入直,何如?傳曰,允。
傳于金益文曰,日次儒生殿講,明日春塘臺親臨矣。該房知悉。
傳于徐元淳曰,明日出宮門路,以保定門爲之。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于金益文曰,只推。
以應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和牌不進罷職傳旨,傳于金益文曰,只推。
金益文,以禮曹言啓曰,卽接綏陵參奉所報,則本陵陵上莎草修改後,連因日候調和,善爲着根云矣。敢啓。傳曰,知道。
徐元淳,以兵曹言啓曰,今閏四月二十日文臣朔試射試官望,纔已受點,而親臨日次儒生殿講相値,不得爲之之意,敢啓。傳曰,知道。
上在昌德宮。停常參·經筵。
藥房提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
金益文啓曰,明日召對,取稟。傳曰,停。
徐元淳啓曰,備邊司郞廳來言,今日賓廳日次,而殿座相値,不得來會云矣。敢啓。傳曰,知道。
傳于沈宜冕曰,日次儒生殿講居首略進士朴麟夏,直赴殿試,之次略幼學沈東臣,直赴會試,之次略進士宋持鼎等二人,竝給二分,之次略幼學尹滋弘等七人,粗幼學鄭基曾等十一人,竝令該曹,考例施賞。
傳于沈宜冕曰,入格儒生,明日延英門外施賞。
己酉閏四月二十日卯時,上詣春塘臺。日次儒生殿講入侍時,行都承旨洪鍾應,行左承旨南性敎,右承旨尹致英,左副承旨徐元淳,右副承旨金益文,同副承旨沈宜冕,記事官洪鍾雲,假注書李晩運,記事官尹定善·尹滋悳,直提學趙秉駿,檢校直閣尹定鉉·鄭㝡朝,直閣趙然興,檢校待敎李㘾·洪淳穆·金輔鉉以次侍立。時至,通禮跪啓外辦。上具翼善冠·衮龍袍,乘輿出萬八門。藥房提調徐左輔,副提調洪鍾應進前奏曰,侵早勞動,聖體,若何?上曰,一樣矣。仍由保定門·明光門·靑陽門,詣春塘臺。通禮跪啓請降輿陞座,上降輿陞座。兵曹判書尹定鉉進前奏曰,南行部將,登科前受祿準朔後出六,例也,而前部將金商玄,祿未受朔未準。在前如此之人,每因經稟,得蒙處分,故敢此仰達矣。上曰,依爲之。前宣傳官具奭祖,前部將趙存天,內乘申正熙,竝一體陞六,可也。出擧條上曰,此有前例乎?定鉉曰,曾有經稟後陞六之例矣。鍾應曰,試官當爲行禮,而試官中,有侍衛從陞人,使之一體行禮,何如?上曰,唯。考官兵曹判書尹定鉉,戶曹判書金學性,工曹參判趙秉駿,吏曹參議洪永圭,行護軍李源命,司諫院獻納趙然興,副司直曺錫輿,以次入就拜位。行四拜禮訖,以次就座。鍾應進前奏曰,玉堂空番,今爲多日,日事違牌,無意就直,以至視事之連日頉稟,事體所在,萬萬未安。竝從重推考,嚴飭牌招,使之卽爲入直,何如?上曰,竝令該府,拿問嚴勘。出擧條上曰,空番,何也?鍾應曰,未知有何實故,而已至多日矣。上曰,自何日乎?鍾應曰,自十四日云矣。上曰,事體豈敢如是乎?鍾應曰,開講乎?上曰,唯。定鉉曰,抽籤乎?上曰,唯。鍾應讀奏冊名受點單子。上入小次。鍾應以司謁入稟曰,儒生講畢,而同栍爲四人矣。以司謁口傳下敎曰,比較爲之。比較畢,定鉉修正榜目,以司謁入之。傳曰,還宮當自內爲之矣。出傳敎元淳請出標信解嚴,命以已下標信擧行。諸臣以次退出。
上在昌德宮。停常參·經筵。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,來二十五日朝參日次矣。敢稟。傳曰,停。
尹致英啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐元淳啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
尹致英啓曰,卽者義禁府都事來言,時囚罪人朴永輔·趙獻永·徐堂輔·尹行謨·尹堉·李維謙·宋廷和等,當爲捧供,而判義禁趙冀永,時囚中有應避之人,知義禁未差,同義禁姜在外,只有南性敎一員,不得備員開坐云。何以爲之?而知義禁未差之代,政官牌招開政差出,待下批牌招,何如?傳曰,判義禁許遞,知義禁未差之代,竝前望入之。
金益文啓曰,卽者檢閱尹定善,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備。別兼春秋金德根·閔致庠,竝卽牌招,推移入直,何如?傳曰,允。
金吾堂上前望入之,判義禁李若愚,知義禁李敦榮落點。
尹致英啓曰,開坐事命下矣。新除授判義禁李若愚,知義禁李敦榮,竝卽牌招,何如?傳曰,允。
又啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于尹致英曰,只推。
以別兼春秋金德根·閔致庠牌不進罷職傳旨,傳于金益文曰,只推。
檢閱尹定善疏曰,伏以,臣母近患痰滯之祟,間値晨夕殊候,又因飮啖失宜,症勢添劇,家僮委到。臣自聞此報,心神飛越,按住不得,玆敢忙陳短章,徑出脩門。伏乞聖慈,俯垂矜諒,亟遞臣職,以便救護,仍治臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
自人定至二十三日開東,灑雨下雨,測雨器水深一寸八分。
沈宜冕啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金益文啓曰,左右史不可不備。別兼春秋金德根·閔致庠,旣有只推之命,竝卽牌招,推移入直,何如?傳曰,允。
備忘記,北兵使李圭徹下直,長弓一張·長箭一部·片箭一部·筒兒一箇賜給。
注書洪鍾雲病,代以南鍾順爲假注書。
沈宜冕啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于沈宜冕曰,只推。
以別兼春秋金德根牌不進罷職傳旨,傳于金益文曰,只推。
義禁府啓目,應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和等原情云云,傳旨內辭緣,泛稱遲晩,所當請刑是白乎矣。曾經侍從,勿爲請刑,載在大典通編,竝只議處,何如?判付啓依允。
義禁府啓目粘連,向前朴永輔·趙獻永·徐堂輔·尹行謨·尹堉·李維謙·宋廷和等亦,館職直次,何等重地,而屢違牌召,以致俱空,揆以事體,有關法紀。竝只以此照律,何如?判付啓依允。
上在昌德宮。停常參·經筵。
自開東至未時,灑雨下雨,測雨器水深三分。
沈宜冕啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于沈宜冕曰,只推。
義禁府照目粘連,應敎朴永輔,副應敎趙獻永,校理徐堂輔,副校理尹行謨·尹堉,修撰李維謙,副修撰宋廷和等矣本府議啓內,館職直次,何等重地,而屢違牌召,以致俱空,揆以事體,有關法紀。竝只以此照律罪,各笞五十收贖,解見任別敍私罪,奉敎依允爲旀,朴永輔·趙獻永·徐堂輔·尹堉·李維謙等段,竝只功議各減一等,尹行謨·宋廷和等段,竝只功減一等爲良如敎。
金益文啓曰,明日常參·經筵,取稟。傳曰,停。
沈宜冕,以兵曹言啓曰,今月二十六日,二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李謙周爲內禁將。
上在昌德宮。停常參·經筵。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,右承旨尹致英,今日不爲仕進,卽爲牌招,何如?傳曰,允。
徐元淳啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
金益文啓曰,檢閱尹定善,由限已過,卽爲牌招,何如?傳曰,允。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
以右承旨尹致英牌不進罷職傳旨,傳于徐元淳曰,只推。
徐元淳,以都摠府言啓曰,副摠管李敏德,以禁衛中軍,軍兵等中日試射放事,南別營晝仕出去之意,敢啓。傳曰,知道。
又以刑曹言啓曰,卽接總衛營文移,則佛光里居金乭伊爲名漢,本營字內松板二十一立,中松二株,長斫一束,偸斫是如乎,移送秋曹照律事,奉承下敎爲有置,奉審擧行云矣。謹按律文,則大典通編禁制條有曰,京城十里內生松犯斫者,一株以上,杖一百·徒三年。金乭伊依此律決杖一百後,忠淸道黃磵縣,徒三年定配所,卽爲押送之意,敢啓。傳曰,知道。
上在昌德宮。停常參·經筵。
藥房都提調權敦仁,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
南性敎啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南性敎啓曰,右副承旨金益文,同副承旨沈宜冕,今日不爲仕進,竝卽牌招,何如?傳曰,允。
徐元淳啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣。敢啓。傳曰,知道。
傳于沈宜冕曰,太廟展謁日字,以晦前擇入。
徐元淳啓曰,卽見刑曹坐不坐單子,則連五日無緣不坐,詞訟劇地,委屬可悶。當該堂上,推考警責,何如?傳曰,允。
又啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
以右副承旨金益文牌不進罷職傳旨,傳于沈宜冕曰,只推。
沈宜冕,以禮曹言啓曰,傳曰,太廟展謁日字,以晦前擇入事,命下矣。展謁吉日,令日官李秉洪推擇,則今閏四月二十八日·二十九日俱吉云。以何日定行乎?敢稟。傳曰,以二十八日定行。
徐元淳,以兵曹言啓曰,兼司僕將申善浩,病難供職,呈狀乞遞,改差,何如?傳曰,允。
上在昌德宮。停常參·經筵。
沈宜冕啓曰,明日常參·經筵,取稟。傳曰,停。
尹致英啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨金益文,今日不爲仕進,卽爲牌招,何如?傳曰,允。
徐元淳啓曰,禁衛營將官來言,今日本營軍兵日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,今此端午帖製述人中,時無職名人,令該曹口傳付軍職,何如?傳曰,允。
尹致英啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵,牌不進罷職傳旨,傳于尹致英曰,只推。
以右副承旨金益文牌不進罷職傳旨,傳于徐元淳曰,只推。
徐元淳,以都摠府言啓曰,副摠管吳一善,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
兵曹口傳政事,副司果兪致善·黃鍾顯,以上竝單付。
上在昌德宮。停常參·經筵。
自開東至酉時,灑雨下雨,測雨器水深一分。
南性敎啓曰,明日動駕相値,視事頉稟之意,敢啓。傳曰,知道。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南性敎啓曰,來初一日輪對日次,而毓祥宮夏享祭齋戒相値,頉稟之意,敢啓。傳曰,知道。
又啓曰,同副承旨沈宜冕,今日不爲仕進,卽爲牌招,何如?傳曰,允。
又啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
傳于金益文曰,明日出宮內門路,以協陽門爲之。
金益文啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于金益文曰,只推。
以同副承旨沈宜冕牌不進罷職傳旨,傳于金益文曰,只推。
金益文,以兵曹言啓曰,五衛將裵相鉉,病難供職,呈狀乞遞,改差,何如?傳曰,允。
又以兵曹言啓曰,今閏四月二十八日,大駕詣宗廟展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,總營馬軍二哨,訓局馬軍二哨,步軍五哨,總衛大將率領爲先廂,兩營騎士各二番,鄕軍各二哨,禁衛大將率領爲後廂,禁軍三番隨駕,訓·御兩將留陣,餘軍留營,置之。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以義禁府言啓曰,明日宗廟擧動時,本府都事,當爲全數進參,而一員未差,其代令該曹口傳差出,以爲分排擧行之地,何如?傳曰,允。
吏曹口傳政事,以丁大植爲禁府都事。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂,口傳問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,藥房·內閣·政院·玉堂,口傳問安。答曰,知道。還內後,藥房·內閣·政院·玉堂,口傳問安。答曰,知道。
洪鍾應啓曰,司僕寺內乘來言捲簾,取稟。傳曰,捲三面。
徐元淳啓曰,臣以大王大妃殿·王大妃殿問安,進去下直之意,敢啓。傳曰,知道。
沈宜冕啓曰,明日常參·經筵,取稟。傳曰,停。
又啓曰,端午帖製述人,旣已抄啓矣。弘文提學未差,藝文提學徐箕淳,待明朝牌招,使之出韻科次,何如?傳曰,允。
己酉閏四月二十八日卯時,大駕詣太廟。展謁擧動入侍時,行都承旨洪鍾應,行左承旨南性敎,右承旨尹致英,左副承旨徐元淳,右副承旨金益文,同副承旨沈宜冕,記事官韓敬源·洪鍾雲·尹定善·尹滋悳,直閣趙然興,檢校待敎李㘾·洪淳穆·金輔鉉以次侍立。時至,通禮跪啓外辦,上具翼善冠·衮龍袍,乘輿出宣化門。藥房提調徐左輔,副提調洪鍾應,進前奏曰,侵早勞動,聖體,若何?上曰,一樣矣。仍出協陽門。通禮跪啓請降輿乘輦,上降輿乘輦,由肅章門·進善門,出敦化門。進發至宗廟大門外,通禮跪啓請降輦乘輿,上降輦乘輿。至齋殿門外,通禮跪啓請降輿,上降輿入齋殿。展拜時至,通禮跪啓請出次,上改具冕服以出,步詣至東神門外。通禮跪啓請執圭,鍾應跪進圭,上執圭,仍詣板位西向立。鍾應曰,步輦使之來待于東神門外,侍衛軍兵,亦爲仍留似好矣。上曰,西神門外來待,可也。通禮跪啓請鞠躬四拜興平身,上鞠躬四拜興平身。仍詣殿內,各室奉審訖。仍步出西神門外,通禮跪啓請釋圭,上釋圭,鍾應跪受。左輔進前奏曰,乘輿以進,似好矣。上可之。通禮跪啓請乘輿,上乘輿,至永寧殿東神門外。通禮跪啓請降輿,上降輿。通禮跪啓請執圭,鍾應跪進圭,上執圭,仍詣板位西向立。鍾應曰,日氣甚熱,勞動旣多,暫御小次後,行禮似好矣。上曰,行禮後,當暫入小次矣。通禮跪啓請鞠躬四拜興平身,上鞠躬四拜興平身。仍詣殿內,各室奉審訖,步入小次。少頃出次,通禮跪啓請釋圭,上釋圭,鍾應跪受。判府事權敦仁,左議政金道喜,判府事朴晦壽進前奏曰,祗謁太廟,聖慕克伸,侵早勞動,聖體,若何?上曰,一樣矣。敦仁曰,行步稍久,果無勞攘之節乎?上曰,層階高處,則乍難陞降,而平地行步,則少無爲難矣。道喜曰,別無汗候乎?上曰,別無汗矣。敦仁曰,乘輿以進,似好矣。上曰,當自此乘輿以還矣。通禮跪啓請乘輿,上乘輿。至南神門外正路,通禮跪啓請降輿,上降輿,步過正路。通禮跪啓請乘輿,上乘輿。至齋殿門外,通禮跪啓請降輿,上降輿,入齋殿。還宮時至,通禮跪啓外辦,上改具翼善冠·衮龍袍以出。通禮跪啓請乘輿,上乘輿。仍出大門外,通禮跪啓請降輿乘輦,上降輿乘輦。進發由敦化門·進善門·肅章門,至協陽門外,通禮跪啓請降輦乘輿,上降輦乘輿,入協陽門。鍾應請出標信解嚴。由宣化門還內。諸臣以次退出。
上在昌德宮。停常參·經筵。
藥房都提調權敦仁,提調徐左輔,副提調洪鍾應啓曰,太廟展謁,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈宜冕啓曰,明日毓祥宮夏享祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于沈宜冕曰,禮房承旨,馳詣宗廟·徽定殿·景慕宮,奉審摘奸以來。
金益文啓曰,卽者檢閱尹滋悳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱尹定善,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
沈宜冕啓曰,左右史不可不備,別兼春秋金德根·閔致庠,竝卽牌招,推移入直,何如?傳曰,允。
又啓曰,藝文提學徐箕淳牌不進推考傳旨,今方捧入,而端午帖當爲科次,如是違牌,事甚未安。更爲牌招,何如?傳曰,允。
又啓曰,端午帖當爲出韻科次,而弘文提學,藝文提學未差,內閣提學金學性,卽爲牌招,何如?傳曰,允。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
傳于沈宜冕曰,發遣吏郞,諸執事淸齋與否,摘奸以來。
兵曹口傳政事,以李光鉉爲兼司僕將。
沈宜冕,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
徐元淳,以兵曹言啓曰,今閏四月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,來五月初三日,二兼禁軍番次矣。該番將未差之代,依承傳口傳擬入之意,敢啓。傳曰,知道。
又以兵曹言啓曰,文臣兼宣傳官姜㳣,病難供職,呈狀乞遞,改差,何如?傳曰,允。
又以訓鍊都監言啓曰,本局把摠趙羲復,身病猝重,勢難察任,改差,何如?傳曰,允。
又以禁衛營言啓曰,本營千摠白胤洙,騎士將元棨,俱有身病,勢難察任,改差,何如?傳曰,允。
藝文館提學徐箕淳疏曰,伏以臣嚮以賤病委劇之狀,仰暴情實,得解春官本職,臣之少延縷息,至于今日,卽我聖上賜也。臣雖在奄奄垂死之中,感戴攢祝,靡有涯極,而第臣所叨藝苑之任,尙縻在身。今以端午帖科次事,召牌荐臨,在臣義分,固當竭蹶承命,而臣之病情,源委旣深,虛不受補,連灌峻劑,如水投石,此乃亡陽不治之證也。醫技已殫,藥路都窮,惟朝夕飾巾,以俟其自盡,擔舁趨膺,旣絶其望,連事違傲,惶阨轉深,僅綴文字,仰瀆崇嚴,伏望聖慈,俯垂矜諒,亟遞臣藝文提學之任,以幸公私,臣不勝大願。臣無任云云。答曰,省疏具悉。所請依施。
檢閱尹滋悳疏曰,伏以臣母宿病,近因晨夕之異候,又致調將之失宜,挾感添苦,寢啖頓減,藥餌扶護,須臣歸視,顧臣情私,轉益悶煎,固知瀆擾之懼,而敢犯擅離之罪,伏乞聖明,俯垂鑑諒,亟遞臣職,仍治臣罪,以安私分,以昭法紀焉。臣無任云云。答曰,省疏具悉。爾其勿辭救護。
上在昌德宮。停常參·經筵。
沈宜冕啓曰,明日常參·經筵,取稟。傳曰,停。
徐元淳啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
傳于沈宜冕曰,禮房承旨馳詣受香諸處,奉審摘奸以來。
注書洪鍾雲病,代〈以〉趙秉學爲假注書。
沈宜冕啓曰,內閣提學金學性牌不進,推考傳旨今方捧入,而端午帖,當爲出韻科次,如是違牌,事甚未安。更爲牌招,何如?傳曰,允。
又啓曰,行吏曹判書李若愚,參判金輔根,參議洪永圭牌不進,推考傳旨及罷職傳旨今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書李若愚,參判金輔根再牌不進,推考傳旨今方捧入,而開政命下之後,連事違召無意承膺,事體所在,誠極未安。參議洪永圭陳疏到院,原疏以毓祥宮夏享祭齋戒,纔已退却矣。竝所當更請牌招,而係是一日三牌,何以爲之?敢稟。傳曰,牌招,原疏捧入。
又啓曰,吏曹參議洪永圭疏批已下,一體牌招,何如?傳曰,允。
沈宜冕,以吏曹言啓曰,通禮院右通禮兪敎煥,以其身病,呈狀乞遞,改差,何如?傳曰,允。
徐元淳,以備邊司言啓曰,詞訟劇地,委屬可悶,在外法司堂上許遞,政官牌招,開政差出,何如?傳曰,允。
傳于沈宜冕曰,見窠皆令差出。
有政。吏批,行判書李若愚牌招不進,參判金輔根牌招不進,參議洪永圭進,同副承旨沈宜冕進。啓曰,行判書李若愚,參判金輔根竝牌招不進,小臣獨政未安,何以爲之?敢稟。傳曰,只出緊任。又啓曰,羅州牧使,今當差出,而本州以湖南雄邑,物衆地大,素稱難治,不可不擇差,同道及他道有聲績已準限未準朔守令竝擬,何如?傳曰,允。以李嘉愚爲刑曹判書,金公鉉爲刑曹參判,曺錫亨爲右尹,金在敬爲羅州牧使。
兵批,判書尹定鉉進,參判黃浩民病,參議韓兢人入直,參知柳興吉病,右副承旨金益文進,以徐念淳·任泰瑛爲副摠管,白樂貞爲宣傳官,鄭匡宅·李興彬·李珏·金沂有·崔亨晉·金光洙爲五衛將,尹致英爲曹司衛將,全佐一爲景福將,徐善積爲慶熙將,張昌煥爲都摠經歷,李泰熙爲訓鍊判官,李升洙·曺錫輿爲文兼,申命源爲慶尙左兵使,柳貞裕爲惠山僉使,趙鎭爀爲寅火堡萬戶,僉知李謙周,大護軍李景在,護軍李經在·徐憲淳,副護軍申從翼·李容象,副司果具奭祖·趙存天·金商玄·柳冀昌,以上竝單付。別軍職李東洙今加折衝加資事,承傳。加設內乘申正熙陞六事,承傳。吏批,再政。以徐左輔爲知經筵,金英淳爲弘文提學,李文馨爲直講,金穆淳爲引儀,洪淳敬爲繕工奉事,金斗淵爲和陵參奉,韓弼敎爲瑞興府使,故進士李勉伯贈吏參例兼,故學生李忠翊贈吏議,故學生李匡明贈僕正,已上副摠管李是遠三代。故學生尹光垕贈戶參例兼,故學生尹應龍贈左承旨,故學生尹蘅贈僕正,已上同知尹明爀三代。故通德張渙贈僕正,忠節卓異贈職事,承傳。兵批,再政。以金得龜爲同知,李源明爲宣傳官,李鶴緖爲訓鍊判官,蔡光臣爲廣州中軍,同知全佐一,僉知鄭匡宅·李興彬·李珏,僉知加設李東洙,以上竝單付。
以別兼春秋金德根·閔致庠,檢閱尹定善牌不進罷職傳旨,傳于金益文曰,只推。
沈宜冕啓曰,左右史不可不備,別兼春秋金德根·閔致庠,檢閱尹定善,旣有只推之命,竝卽牌招入直,何如?傳曰,允。
以別兼春秋金德根·閔致庠,檢閱尹定善牌不進罷職傳旨,傳于沈宜冕曰,只推。
沈宜冕,以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例刑官司饔院官員及年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
沈宜冕,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
徐元淳,以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮夏享大祭齋戒相値,不得設行之意,敢啓。傳曰,知道。
又以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
吏曹參議洪永圭疏曰,伏以朝廷之命官,惟才是簡,人臣之受任,惟分是揣,苟或匪才而授,則人不厭服,匪分而居,則事必僨誤。官人之其難其愼,蓋以此耳。今玆三銓新命,胡爲乎謬及於無似之賤品也?臣誠惝恍悸恐,歷屢日而罔省攸措也。夫天官乃六部之長,九流焉銓鏡之,四選焉藻衡之,典領綦重,佐平攸係,雖參貳之任,固宜妙揀而明掄,故一條氷銜,號稱淸峻,凡士夫之蜚颺一世,歷遍華膴者,必由是而階焉。殆若萬馬之一軌,此尤不可以匪才而輕畀,匪分而冒據也審矣。念臣以鹵下之姿,蔑足上之材,年屆强仕,尙昧方物而出謀,班躋三品,益慙竊位而苟祿,惟仰雨露之澤,曲遂微物,日月之照,無遺容光,投置閒冗,守持謹拙,生成飮啄,獲保於薰腴陶沐之中矣。豈意繁纓無惜,菅蒯俱收,以惟其人之任,委匪其人之人,若是其無難哉?古人有言,吏部之官,必求望實具備者乃可,今臣見叨,果以望耶,以實耶?碝石之品,難參瓊瑰,杯盂之量,莫受沼沚,今若徒事貪戀,不思控辭,則招譏猶屬於微私,貽累有關於則哲,臣雖至愚,豈爲是也?間者試役有命,義重竭蹶,張皇一肅,諒不獲已,而夤緣事會,苟然蹲仍,非臣所株守也。天牌荐臨,惶隘轉甚,猥臚衷悃,不揆僭越,伏乞聖慈,俯垂鑑燭,亟遞臣新授職名,俾公器重而私心安焉。臣無任云云。〈答曰〉,省疏具悉。爾其勿辭察職。
上在昌德宮。停常參·經筵。
沈宜冕啓曰,明日再明日寧陵忌辰祭齋戒正日,初五日初六日綏陵忌辰祭齋戒正日,初七日初八日長陵忌辰祭齋戒正日,初九日初十日獻陵忌辰祭齋戒正日,十一日景慕宮夏享大祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金益文啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹致英啓曰,左副承旨徐元淳,今日不爲仕進,卽爲牌招,何如?傳曰,允。
沈宜冕啓曰,左右史不可不備,別兼春秋金德根·閔致庠,檢閱尹定善,旣有只推之命,竝卽牌招,推移入直,何如?傳曰,允。
備忘記,淸城僉使金鼎潤下直,長弓一張,長箭一部,片箭一部,筒兒一箇賜給。
注書韓敬源病,代以鄭健朝爲假注書。
以左副承旨徐元淳牌不進罷職傳旨,傳于沈宜冕曰,只推。
以別兼春秋閔致庠牌不進罷職傳旨,傳于沈宜冕曰,只推。
金益文啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于金益文曰,只推。
沈宜冕,以奉常寺都提調·提調意啓曰,各陵園墓端午祭享所用藥果煎造後,進上看品藥果二十立,依定式封進之意,敢啓。傳曰,知道。
金益文,以都摠府言啓曰,副摠管李敏德,以禁衛中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
沈宜冕啓曰,明日召對,取稟。傳曰,停。
徐元淳啓曰,行大司憲洪在喆在外,執義洪淳穆,掌令金敬鉉呈辭,掌令李敎英,持平金世鎬·金直淵差祭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
沈宜冕啓曰,檢閱尹滋悳,由限已過,卽爲牌招入直,何如?傳曰,允。
以檢閱尹滋悳牌不進罷職傳旨,傳于沈宜冕曰,只推。
沈宜冕啓曰,卽者別兼春秋金德根,檢閱尹定善,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
又啓曰,左右史不可不備,別兼春秋閔致庠,一體牌招入直,何如?傳曰,允。
又啓曰,左右史不可不備,檢閱尹滋悳,旣有只推之命,更爲牌招入直,何如?傳曰,允。
以司謁范元植手本,別監尹東仁被打於羅將等事,傳于徐元淳曰,令秋曹査實以入。
徐元淳啓曰,卽者刑曹郞廳來言,毆打掖隷之羅將等,當爲査實,而判書李嘉愚在外,次堂例不得擧行云,何以爲之?敢稟。傳曰,許遞,前望入之。
刑曹判書前望入之,尹致秀落點。
徐元淳啓曰,藩閫臣雖在重罪中,凡狀啓之事係邊情,則例不得替行,而今此北兵使具信喜,謂以待命,異樣船狀啓,使其虞候替封,原狀啓係是邊情,雖不得不捧入,而揆以事體,不可無警,該帥臣從重推考,何如?傳曰,允。
兵曹口傳政事,副司果趙完植·朴文鉉·黃起漢,以上竝單付。
上在昌德宮。停常參·經筵。
沈宜冕啓曰,明日召對,取稟。傳曰,停。
徐元淳啓曰,行大司憲洪在喆在外,執義洪淳穆,掌令金敬鉉呈辭,掌令李敎英,持平金世鎬·金直淵差祭,監察茶時之意,敢啓。傳曰,知道。
又啓曰,右副承旨金益文,今日不爲仕進,卽爲牌招,何如?傳曰,允。
傳于沈宜冕曰,禮房承旨馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
傳于沈宜冕曰,提學金學性馳詣綏陵,奉審摘奸,仍留監祭。
以別兼春秋金德根·閔致庠,檢閱尹定善牌不進罷職傳旨,傳于沈宜冕曰,只推。
以檢閱尹滋悳再牌不進罷職傳旨,傳于沈宜冕曰,只推。
沈宜冕啓曰,左右史不可不備,別兼春秋金德根·閔致庠,檢閱尹定善,旣有只推之命,竝卽牌招,推移入直,何如?傳曰,允。
以別兼春秋金德根·閔致庠牌不進罷職傳旨,傳于沈宜冕曰,只推。
沈宜冕,以戶曹言啓曰,謹奉傳敎,大嬪宮正堂雨漏等修改吉日時,令日官池宅鴻推擇,則今月初十日卯時爲吉云,以此日時擧行之意,敢啓。傳曰,知道。
徐元淳,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,五衛將鄭匡宅·李珏·李興彬除授在外,上來無期云,景福宮衛將金佐一·金命龍,慶熙宮衛將徐善積·金致民,病難供職,呈狀乞遞,新除授慶尙左兵使申命源戶奴呈狀內,矣上典素患痰癖之症,近又添劇,實難遠地赴任云,實病旣如此,則不可强令赴任,竝改差,何如?傳曰,允。
又以御營廳言啓曰,本廳千摠李重榮,身病甚重,勢難察任,改差,何如?傳曰,允。
上在昌德宮。停常參·經筵。
自卯時至人定,灑雨下雨,測雨器水深四寸五分。自人定至初六日開東,灑雨下雨,測雨器水深八分。
藥房提調徐左輔,副提調洪鍾應啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
洪鍾應啓曰,藥房提調·副提調,持粟米飮來待矣。傳曰,封入。
沈宜冕啓曰,明日召對,取稟。傳曰,停。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
洪鍾應啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
以右副承旨金益文牌不進罷職傳旨,傳于徐元淳曰,只推。
上在昌德宮。停常參·經筵。
洪鍾應啓曰,藥房提調·副提調,持粟米飮來待矣。傳曰,封入。
沈宜冕啓曰,明日召對,取稟。傳曰,停。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
傳于沈宜冕曰,奉審閣臣入侍。
洪鍾應,以兵曹言啓曰,卽接南所衛將金夏淵牒報,則敦化門西邊墻垣半間許頹圮云,爲先令紫門監,以杻把子堅實圍排,卽速修改,而把守軍兵,金虎門入直軍五名除出,限改築間,嚴加守直之意,分付,何如?傳曰,允。
又以兵曹言啓曰,內禁衛將李謙周,五衛將金光洙·崔亨晉,俱以病難供職,呈狀乞遞,竝改差,何如?傳曰,允。
又以訓鍊都監言啓曰,因兵曹草記,敦化門西邊墻垣半間許頹圮處,金虎門入直軍五名除出,將校一人率領,限改築間,嚴加守直之意,敢啓。傳曰,知道。
徐元淳,以義禁府言啓曰,江原監司朴容壽啓本內,越松萬戶李圭祥,爲先罷黜,其罪狀,令攸司稟處事啓下矣。李圭祥,時在任所,依例發遣府羅將,交代後拿來,何如?傳曰,允。待待命拿囚。
己酉五月初六日辰時,上御觀物軒。奉審閣臣入侍時,同副承旨沈宜冕,假注書鄭健朝,記事官尹定善·尹滋悳,提學金學性,以次進伏訖。上曰,史官分左右,閣臣進前。學性進前奏曰,臣承命馳詣綏陵,陵上奉審則無頉,碑閣丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧之意,敢此仰達矣。上曰,雨勢通晝夜不止,何以將事乎?學性曰,丁字閣月臺上將事,而不無沾濕矣。上曰,沾濕則勢所然矣。道路漲水,何如?學性曰,至箭串橋,乘船過涉矣。上曰,漲溢至於何處乎?學性曰,不至過多,而溢及於橋頭駕石矣。上曰,陵上莎草,果何如?學性曰,今方茂盛矣。又奏曰,臣於陵上奉審後,主峰補土處,又爲看審矣。上曰,果爲看審乎?學性曰,當初汰落形止,臣未曾見,而役處極其廣闊,補築果爲堅實,被莎播稷,漸皆茁茂矣。上曰,今番雨後,何如?學性曰,雨後別無頉矣。上曰,聞甚堅實,而可無後慮云矣。學性曰,聞陵官及員役等言,則工役善就堅實,無後慮云矣。又奏曰,右邊汰落第一處,亦看審矣。上曰,此處則當爲水道,似非補築處云,形便何如?學性曰,此有二砂脚,而第一砂脚,南邊汰落,第二砂脚,北邊汰落,中有一古塚,而兩邊汰脫,似非時急處,且聞補土堂上言,則若有處分,則土皮脫處,將被莎播稷,俾不至添脫云矣。上曰,此外無他頉處乎?學性曰,別無他頉矣。上命史官就座。又命閣臣先退。仍命退。承史以次退出。
上在昌德宮。停常參·經筵。
金益文啓曰,明日召對,取稟。傳曰,停。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
又啓曰,來十一日,朝參日次,而景慕宮夏享大祭齋戒相値,頉稟之意,敢啓。傳曰,知道。
金益文啓曰,來十一日輪對日次,而景慕宮夏享大祭齋戒相値,頉稟之意,敢啓。傳曰,知道。
徐元淳啓曰,同副承旨沈宜冕,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,後日次爲之。
又啓曰,御營廳將官來言,今日本廳軍兵日次私習云矣,敢啓。傳曰,後日次爲之。
沈宜冕啓曰,來十五日大王大妃殿寶齡周甲誕辰親上致詞箋文,當爲製進,而藝文提學未差,弘文提學金英淳在外,藝文提學未差之代,政官牌招,開政差出,待下批牌招,使之製進,何如?傳曰,前望入之。
藝文提學前望入之,金學性落點。
沈宜冕啓曰,來十五日親上致詞箋文,當爲製進,新除授藝文提學金學性,卽爲牌招,使之製進,何如?傳曰,允。
徐元淳啓曰,假注書趙秉學,身病猝重,勢難察任,今姑改差,何如?傳曰,允。
徐元淳,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
沈宜冕啓曰,明日召對,取稟。傳曰,停。
金益文啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
沈宜冕啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,遣承旨,奉室奉審。
趙秉學改差,代以李在聞爲假注書。
金益文啓曰,假注書李在聞,時無職名,令該曹依例付軍職,冠帶常仕,何如?傳曰,允。
上在昌德宮。停常參·經筵。
沈宜冕啓曰,明日召對,取稟。傳曰,停。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
洪鍾應啓曰,行左承旨南性敎,今日不爲仕進,卽爲牌招,何如?傳曰,允。
徐元淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
洪鍾應啓曰,假注書鄭健朝,身病猝重,勢難察任,今姑改差,何如?傳曰,允。
鄭健朝改差,代以鄭夔容爲假注書。
上在昌德宮。停常參·經筵。
藥房都提調權敦仁,提調徐左輔,副提調洪鍾應啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈宜冕啓曰,明日召對,取稟。傳曰,停。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
洪鍾應啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,右副承旨金益文,今日不爲仕進,卽爲牌招,何如?傳曰,允。
傳于沈宜冕曰,禮房承旨馳詣孝昌墓,奉審摘奸以來。
傳于沈宜冕曰,戶房承旨與禮曹堂上·戶曹郞廳,馳詣宣武祠,奉審以來。
南性敎啓曰,假注書鄭夔容,時無職名,令該曹依例付軍職,官帶常仕,何如?傳曰,允。
傳于沈宜冕曰,發遣吏郞,諸執事淸齋與否,摘奸以來。
洪鍾應,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
沈宜冕啓曰,明日常參·經筵,取稟。傳曰,停。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
傳于沈宜冕曰,禮房承旨馳詣景慕宮,奉審摘奸以來。
南性敎,以禮曹言啓曰,今五月十五日大王大妃殿周甲誕辰親上致詞箋文,表裏儀註及百官進致詞箋文,表裏儀註,直爲書入〈于〉大王大妃殿之意敢啓。傳曰,知道。
上在昌德宮。停常參·經筵。
自人定至十三日開東,灑雨下雨,測雨器水深四分。
沈宜冕啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以司謁口傳下敎曰,明日從便承候事,遣史官往諭于領府事。
沈宜冕啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于沈宜冕曰,只推。
沈宜冕,以兵曹言啓曰,今月十五日,二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以曺漢振爲內禁將。
沈宜冕,以刑曹言啓曰,殺獄日次罪人南完孫,暗地越獄,仍爲逃躱,日限已過,尙未捉得,揆以紀綱,萬萬駭然。重囚防守,何等審愼,而任其逃失,常時不能檢束之罪,在所難免,當該典獄署入直官員捧現告,令該府拿問處之,何如?傳曰,允。
又以刑曹言啓曰,卽接江原監司朴容壽文移,則洪川縣徒三年定配罪人李旺哲,限滿云矣。取考曹上配案,則旺哲以僞造傳令收斂民間罪,丙午五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,以司謁范元植手本,別監尹東仁,被打於羅將石泰根等事,傳曰,令秋曹査實以入事,命下矣。羅將石泰根·文金乭·林丁根捉來,與被打掖隷尹東仁,頭面査實,則石泰根所供內,以爲今月初一日,逢着東仁於妓家,因言辭之不順,烟竹之揮打,略加毆打云。文金乭·林丁根等所供內,以爲泰根與東仁,互相鬪鬨,故居間挽解而已,本非羅將隨行,則寧有合力犯手云。掖隷尹東仁所供內,以爲伊日石泰根與文金乭,助勢毆打,頭傷衣裂,則林丁根從傍挽解云矣。觀於諸供,被打之掖隷,非無所失,而石泰根等,假托羅將之名,不分掖隷之別,恣意毆打,傷痕狼藉,首犯者泰根也,助勢者金乭也。至於丁根,縱有挽解之事,不無同參之罪,其所罪犯,俱爲痛惡。所當分輕重,照律嚴勘,而旣伏承査實以入之命,上裁,何如?傳曰,分輕重照律。
戶曹參判徐念淳疏曰,伏以慈德如天,寶籌如日,壽域群生,咸囿大化,而臣獨罪釁不天,偏母見背,惸惸哀苦,理宜滅死,木石頑如,苟活至今。禮制已閱,而冠屨奄同於常人,縷息尙存,而名姓復徹於朝籍。臣亦不自知人之冥頑,乃至於斯也。噫,臣之應擧覓官,妄意干祿者,區區志願,只爲榮親,而緣臣愚憃,動輒愆尤,祿養之無幾,而憂慼長貽,侍省之多曠,而子職都虧。不孝之罪,已不勝言,而猶冀事親之日長,庶幸致養於餘年,早晩乞暇,以圖終孝,崦嵫已迫,風樹不待,遽罹罔極之哀,竟抱終天之痛,俯仰穹隤,此何人斯?惟宜屛伏邱壠,畢命松楸,而不意草土之賤,復荷收簪之眷,佐貳周廬,除旨聯翩,無處告榮,有淚被面。嗚呼,昔在庚寅春,臣玷史直,陳情請急,至蒙母病差間,救護之批,夫史官長暇,國朝之罕例也。恩造攸及,母病獲瘳,逮夫壬寅冬,臣在罪謫。我殿下特降恩諭,若曰孝理之政,合有憫念,仍賜宥環,俾得歸見老母於改歲之前,前後曲被之私,皆以母故,朝家孝理之澤,若偏臣身,而臣則不肖無狀。上而結草之報莫效,下而駐暉之誠靡逮。孤負旣多,冤恨滋積,顧今遇榮之悲,冞切孤露之感,而移孝爲忠。雖奉訓於傳家,資親事君,已無望於藉手,嗚咽臆塞,只增其摧裂之私矣。臣雖無似,曾廁禁近,厚沐恩波,逖違天陛,三載于玆,瞻望耿結,有倍恒品。犬馬微誠,豈敢忘於戀軒,而苴杖餘哀,實不忍於彯纓,一步榮途,萬念都灰,官職去就,尙何可論?玆陳短章,悉暴哀悃,伏乞聖明,諒臣悲苦之情,亟許鐫遞,治臣瀆擾之罪,以肅朝綱,臣不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈宜冕啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于沈宜冕曰,再明日東朝誕辰進箋致詞,進表裏之節,當自內親上矣。百官行禮,依例爲之。
傳于沈宜冕曰,卿之遯荒,今幾月矣。往事不須更說,而予心悵缺,尤何言哉?況今東朝慶辰,只隔數日,在卿情禮,亦豈可退處鄕廬,不思所以獻賀乎?玆遣史官,悉喩十行,望卿卽爲還第,勿復逡巡,以副予至意事,遣史官傳諭于鄭判府事所住處。
南性敎啓曰,臣性敎以同義禁,今日本府坐起進去,下直之意,敢啓。傳曰,知道。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
沈宜冕,以禮曹言啓曰,傳曰,再明日東朝誕辰進箋致詞,進表裏之節,當自內親上矣,百官行禮,依例爲之事,命下矣。自內親上處所,以何殿磨鍊,而百官行禮處所,以何處擧行乎?敢稟。傳曰,親上處所,當自內定行,不必磨鍊,百官行禮,以明政殿爲之。
又以禮曹言啓曰,卽接江原監司朴容壽移文,則以爲橫城縣鄕校聖殿正間滲漏處,將欲重修,告由移還安祭香祝,自本曹啓稟下送云矣。橫城縣鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
徐元淳,以兵曹言啓曰,考見諸道今春官鎭門聚點狀啓,則黃海前兵使金相宇狀啓中,道內軍兵聚點時,位羅鎭器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,執頉當該鎭邊將,推考警責,何如?傳曰,允。
又以兵曹言啓曰,兼司僕將李光鉉,病難供職,呈狀乞遞,改差,何如?傳曰,允。
又以御營廳言啓曰,本廳軍色從事官尹堉,身病甚重,勢難察任,改差,何如?傳曰,允。
又以義禁府言啓曰,全羅監司南秉哲狀啓內,金甲島萬戶李瀁範,爲先罷黜,其罪狀,令攸司稟處事,啓下矣。李瀁範,時在任所,依例發遣府羅將,交代後拿來,何如?傳曰,允。待待命拿囚。
又以刑曹言啓曰,因毆打掖隷之羅將等査實草記,傳曰,分輕重照律事,命下矣。謹按律文,則大明律毆制使條,有曰毆制使者,杖一百徒三年,名例云隨從者減一等,首犯之石泰根,決杖一百後,忠淸道韓山郡,徒三年定配所,隨從之文金乭,決杖九十後,江原道平昌郡,徒二年半定配所,竝卽押送,林丁根,雖不共毆,旣已同參,以掖隷尹東仁言之,渠旣先失,不可全釋,各嚴刑一次,懲勵放送之意,敢啓。傳曰,知道。
義禁府啓目,昌原前府使蔡學永原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處何如?判付啓依允。又啓目,典獄署參奉南浚原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
藥房都提調權敦仁,提調徐左輔,副提調洪鍾應啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
沈宜冕啓曰,明日親上致詞箋文表裏相値,視事頉稟之意,敢啓。傳曰,知道。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于沈宜冕曰,禮房承旨馳詣宗廟·徽定殿·景慕宮,奉審摘奸以來。
南性敎啓曰,臣性敎以同義禁,今日本府坐起進去,下直之意,敢啓。傳曰,知道。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
事變假注書李杓書啓,臣於本月十三日辰時量,敬奉聖諭,馳往傳諭于始興縣南面阿旺里判府事鄭元容所住處,則以爲臣,罪實自作,萬殞難贖,而聖度包涵,罰止薄罷,屛蹙未幾,收敍特降,臣感恩訟愆之中,今又伏奉溫諭,俾臣趁慶辰入參,至以臣之情禮爲敎,眷念至此,忱誠倍激,而自顧臣身,卽是有罪未勘之踪也。因緣冒出,實所不敢,謹當冒悚陳籲,乞被嚴誅云矣,敢啓。傳曰,知道。
沈宜冕,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
徐元淳,以刑曹言啓曰,卽接全羅監司南秉哲文移,則潭陽府徒三年定配罪人咸若賢,限滿云矣。取考曹上配案,則若賢以盜踏印信罪,丙午五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。又以右邊捕盜廳言啓曰,本月初十日,無賴潑皮之類,暗相屯聚,數不勝計,皆稱院隷,浩大作黨,兩路分赴。一邊則直到臣之軍官廳,而身佩木椎,手持石塊,咆哮之聲,豕突之勢,殆若兵馬擡陣驟至,先自首校,乃至諸人,椎撲石打,隨手被傷者,急於圖命,鳥駭獸竄,氣勢景色,驚惶危怖。一邊則攔入捕廳,在座諸校,逢輒亂打,甚至於入直部將蔡永福,曳出束縛,驅往通衢,無數踢打,幾至危境,兩處軍官之重傷擔歸者,不知爲幾人。至若窓壁之破碎,猶屬細故。伊日此事,出於不意,故始問所由,則今初八日夜,蓬頭一漢,乘醉來到於本廳字內伏處,與軍官金相彦,執言爭詰,此卽托名院隷之趙仁性也。翌日院隷他漢幾名,往打相彦於其家,此猶不足,移怒於一廳諸校,嘯聚黨類,作此怪擧,一校一隷之邂逅相鬪,何關於衆隷,致此起鬧?雖在街路,猶爲駭痛,況攔入廳衙,恣意作挐,豈有如許無前變怪?近來紀綱,雖曰掃地,前後朝飭,何等截嚴,而幺麽賤隷輩,蔑法跳跟,若是無憚。此而不別般懲創,將不知做出何變。今此衙門作梗,毆打諸校之造謀同惡諸漢,竝令秋曹,嚴覈重繩,以杜後弊,何如?傳曰,允。
義禁府啓目粘連,向前南浚亦,職在司獄,不能察飭,重囚逃失,過限未捕,揆以法意,難免重勘,以此照律,何如?判付啓依允。又啓目粘連,向前蔡學永亦,官門聚點,法意何如,而鄕所替行,已極疎虞,軍兵初無聚待,船械亦不點閱,由前由後,難免溺職,以此照律,何如?判付啓依允。
行判府事鄭元容疏曰,伏以臣罪,臣自知之,自古受恩深重,未有如臣之甚者,負罪無狀。亦未有如臣之甚者,從前受任,絲毫蔑效,遇事輒失,無往非罪,而至於前冬筵對事,而臣之罪尤大矣。臣惛顚迷錯,思慮未周,倉卒妄率,自陷重戾,律其所犯,何罰可蔽?淵度包荒,止施薄罷,壞憲墮綱,尤是臣罪上添罪,而伏奉處分辭旨,開諭備摯,臣尤悔戰慄,卽宜溘然無知,而屛投窮山,食息苟活,臣之頑冥蠢愚,又眞木石之不若矣。夙宵跧伏,涕泣訟愆之際,不意史官,臨宣綸言,以東朝慶賀之隔日,令臣入參,先之以聖衷之悵缺,申之以臣身之情禮,雙擎百誦,聲淚俱發,以臣當勘之罪,獲此特召之恩,亦自古人臣之所未有也。臣雖殞結,何以酬此萬一?且伏念慈聖殿下寶紀周甲之慶,薄海臣民之所蹈舞詠歌,爭獻祝於歡聲協氣之中,而臣以先朝邇密之蹤,又名忝兩府,苟有一分可强之勢,則豈欲自阻於昕庭呼嵩之班哉?以情以禮,私義有不暇顧,廉隅有不暇論,而第以罪辜俟勘之身,若冒沒趨造則王章朝體,損失非細,臣爲是懼,不敢仰副隆摯之命,臣罪至此,尤合萬殞。玆敢冒悚哀籲,伏乞聖明,俯賜鑑諒,亟降威罰,以勵臣分焉。臣無任云云。答曰,省疏具悉卿懇。昨日別諭,以往事之不必更提,情禮之不可不伸,罄悉予意,意謂卿不待多誥而犂然矣。今見來章,不覺失圖,何必拖引不當引之義,爲此逡巡乎?誠萬萬過矣。望卿卽日還第,以副予企望之心。仍傳于金益文曰,此批答,遣史官傳諭。
己酋五月十四日辰時,上御觀物軒。藥房入診入侍時,都提調權敦仁,提調徐左輔,副提調洪鍾應,記事官韓敬源·徐翼輔·南秉吉,待敎尹滋悳,以次進伏。醫官秦慶煥·卞宗浩·李河錫·李基福,進伏楹外訖。上曰,史官分左右。敦仁曰,近聞入診醫官所傳之言,則面部上,有浮候云矣。今此仰瞻,似有微浮之候,下情不勝憧憧,大小便則何如?日間諸節,更若何?上曰,大小便頗通利,但有微浮之氣,而姑未快勝矣。敦仁曰,小水多少,何如乎?上曰,去夜洽爲一甫兒矣。敦仁曰,通計晝夜,爲幾次乎?上曰,晝則稍少,夜則爲數次矣。敦仁曰,一夜間數次,亦不少矣。上曰,自初更前至四五更,小水洽爲半溺缸矣。敦仁曰,小水如通利,則微浮之候,自當漸臻快降矣。寢睡·水刺之節,何如?上曰,寢睡頗穩,而飮啖亦如常,但食後微有脹意矣。敦仁曰,多有痞滿之意乎?上曰,然矣。敦仁曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,慈壽無疆,慶辰隔宵,仰想聖心歡祝,而臣等區區慶忭之忱,無以盡達矣。上曰,慶幸頌祝,誠無以容喩矣。敦仁曰,醫官使之入診乎?上可之。敦仁曰,臣未得入侍,幾至逾月矣。神色諸節,別無加減,而還有差勝之漸矣。上曰,微有浮氣,而其外則比前日少有差勝矣。且浮氣,如夏節,睡覺後,微有浮痕之樣矣。敦仁曰,睡覺後食前,或有微浮之氣,與此相似矣。宗浩等以次入診,退伏楹外訖。敦仁曰,脈候奏之。宗浩奏曰,左右三部調均,而右三部微有憊候矣。河錫奏曰,左右三部調均,而右三部微有憊候矣。基福奏曰,左右三部調均,而右三部微有憊候矣。敦仁曰,臣極知萬萬惶悚,而足部暫許按摩則好矣。上曰,何必見之?醫官輩已見之,問于醫官,自可知之矣。敦仁曰,腹部則何如?上曰,俄者醫官輩已見之,而食後則少有脹意矣。敦仁曰,小水短澁,亦已多日,而利水道湯劑,已進四貼,似有漸差之道矣。且湯劑更議繼進,則自當不日平復矣。臣自外伏聞之時,不勝悶慮矣。今當仰瞻,還覺喜幸,手部上或有微浮之候乎?上曰,手部上別無浮氣矣。敦仁曰,足部則何如?上曰,微有浮氣矣。敦仁曰,足部以上則何如?上曰,足部以上則如常矣。敦仁曰,自然酬接似難,臣等謹當退出矣。上命史官就座。仍命退,諸臣以次退出。
上在昌德宮。停常參·經筵。
大王大妃殿周甲誕日,大殿,內閣·政院·玉堂·朝廷二品以上·六曹堂上·兩司長官,口傳問安。答曰,知道。大王大妃殿,內閣·政院·玉堂·朝廷二品以上·六曹堂上·兩司長官,單子問安。答曰,知道。王大妃殿·中宮殿,內閣·政院·玉堂·朝廷二品以上·六曹堂上兩司長官,口傳問安。答曰,知道。自內親上致詞箋文表裏後,大殿·大王大妃殿·王大妃殿·中宮殿,內閣·政院·玉堂,口傳問安。答曰,知道。大殿·王大妃殿·中宮殿,朝廷二品以上·六曹堂上·兩司長官,口傳問安。答曰,知道。
沈宜冕啓曰,明日常參·經筵,取稟。傳曰,停。
洪鍾應啓曰,備邊司郞廳來言,今日賓廳日次,而大王大妃殿誕日問安相値,不得來會云矣,敢啓。傳曰,知道。
兼春秋金用鼎書啓,臣於本月十四日巳時量,敬奉聖批,馳往傳諭于始興縣南面阿旺里判府事鄭元容所住處,則以爲臣冒罪自列,蹙伏俟勘,及奉溫批,不惟不罪,厚庇隆眷,辭旨懇摯,往事則諭以勿引,情禮則敎以必伸,臣感極涕逬,分義居先,區區私諒,不遑較量,今方拚棄冒沒,仰承德意云矣,敢啓。傳曰,知道。
沈宜冕,以禮曹言啓曰,今此大王大妃殿周甲誕辰諸道所封賀箋中,定州牧使柳相鼎,以應封官兼別軍職,各爲封進矣。一體看審捧入之意,敢啓。傳曰,知道。
傳于洪鍾應曰,時原任大臣留待。
傳于洪鍾應曰,時原任大臣入侍。
沈宜冕,以奎章閣言啓曰,景慕宮望廟樓今望奉審,無頉之意,敢啓。傳曰,知道。
洪鍾應,以御營廳言啓曰,本廳中軍李景純,身病甚重,勢難察任,改差,何如?傳曰,允。
義禁府照目粘連,昌原前府使蔡學永矣本府議啓內,官門聚點,法意何如,而鄕所替行,已極疎虞,軍兵初無聚待,船械亦不點閱,由前由後,難免溺職,以此照律罪,杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,典獄署參奉南浚矣本府議啓內,職在司獄,不能察飭,重囚逃失,過限未捕,揆以法意,難免重勘,以此照律罪,杖七十徒一年半定配,依新定式收贖公罪,奉敎依允爲旀,功議各減一等爲良如敎。
己酉五月十五日午時,上御觀物軒。時原任大臣入侍時,行都承旨洪鍾應,記事官洪鍾雲·尹滋悳·南秉吉,判府事鄭元容·權敦仁,左議政金道喜,判府事朴晦壽,以次進伏訖。上曰,史官分左右。判府事鄭元容·權敦仁,左議政金道喜,判府事朴晦壽等進前奏曰,慶辰日氣甚晴佳,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。元容等曰,今日之慶,卽歷代及國朝罕有莫大之慶也,殿下以出天之孝,愛日之誠,志物備養,親上箋文,慶祝歡悅之心,曷有其極,而中外群情,頌祝獻賀之忱,尤何以盡爲形容乎?上曰,今日卽我家莫大之慶也,予心之歡祝慶忭,何以形言?箋文親上之節,當爲詣殿行禮,而東朝屢勤挽止之敎,其在順志之道,不得不奉承,而於予心,則甚爲悵缺矣。敦仁曰,慈敎出於惟憂之念,若或勞動添損,則貽憂亦當如何?自內行禮,實有光於慈德聖孝矣。元容曰,承順之孝,復勝於儀節間事矣。敦仁曰,領府事賀班則入參,而以脚病未能登筵,甚爲悚惶云矣。元容曰,臣於在鄕時,自春間伏聞諸節頻損,下情焦慮,今日入闕內詳承,則數日內,顯有勝度云,果何如乎?上曰,自昨日果有差勝之意矣。元容曰,厭進之證,近則何如?上曰,近來則對食無厭意,而但進食後,輒有滯滿之意矣。元容曰,日氣方値極熱,朝夕過涼,脫着起居之間,調攝俱極難,伏望加意愼攝焉。上曰,日氣極熱之時也,果欲加意調攝矣。上曰,近來醫官術業,誠甚可悶矣。敦仁曰,雖李基福入來之後,臣於醫官事,亦未嘗放心,故連爲廣求矣。上曰,使醫官,京鄕間善術者,各薦一人後,試才可也。元容曰,鄕醫用藥,雖或有偏重者,亦豈無審愼精明之人乎?上曰,鄕曲醫術,亦似有精詳審愼之人矣。敦仁曰,誠然矣。謹當依下敎試才後抄啓矣。元容曰,大抵醫藥要旨,惟在於水升火降四字,攝養良方,惟在於心和氣和四字,常以此兩箇四字,念念在心,則自有效益矣。上曰,當如是留心矣。元容曰,臣以危蹙之情地,何可有赴公之望哉?連日恩諭隆摯,以慶賀時情禮爲敎,奏未畢。上曰,向來事何必提說乎?此不過一時過去之事,不必更說,且今當罕有之慶日,君臣上下,一堂之上,稱慶獻賀,共伸歡忭之忱,如此好日,又何可更提往事乎?元容曰,慶賀無前,臣不遑他顧,拚棄趨造,益切惶恧之忱矣。上曰,不宜如是爲說,此後亦勿更提往事可也。敦仁曰,聖敎至當矣。道喜曰,近來異樣船之往來,以瞭望等節,沿海邑多有貽弊之端矣。上曰,予亦以異樣船事,竊欲言之,而沿海等邑,果有貽弊矣。退出後須爛商,從便措處可也。道喜曰,當先爲往復于各道道臣處,從便變通,爛加商確後,更爲稟達矣。上曰,唯。命大臣就座,又命史官就座。仍命退,諸臣以次退出。
上在昌德宮。停常參·經筵。
金益文,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左副承旨徐元淳,同副承旨沈宜冕,今日不爲仕進,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,訓戒僉使白希洙下直,長弓一張,長箭一部,片箭一部,筒兒一箇賜給。
以左副承旨徐元淳,同副承旨沈宜冕牌不進罷職傳旨,傳于金益文曰,只推。
金益文啓曰,行都承旨洪鍾應不爲仕進,行左承旨南性敎式暇出去,右承旨尹致英儀軌廳進,左副承旨徐元淳,同副承旨沈宜冕牌不進,院中只有臣一人,伴直無人。右承旨尹致英,所當牌招,而拘於廳規,不得請牌,何以爲之?敢稟。傳曰,牌招。
以右承旨尹致英牌不進罷職傳旨,傳于金益文曰,只推。
金益文啓曰,右承旨尹致英牌不進,伴直無人。同副承旨沈宜冕,旣有只推之命,更爲牌招,何如?傳曰,允。
又啓曰,行大司憲洪在喆,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于金益文曰,只推。
上在昌德宮。停常參·經筵。
金益文啓曰,明日常參·經筵,取稟。傳曰,停。
又啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。呈告人員,竝卽牌招,何如?傳曰,允。
備忘記,東萊府使宋柱獻下直,長弓一張,長箭一部,片箭一部,筒兒一箇賜給。
注書韓敬源病,代以金完植爲假注書。
以同副承旨沈宜冕再牌不進罷職傳旨,傳于金益文曰,只推。
金益文啓曰,行都承旨洪鍾應,行左承旨南性敎,右承旨尹致英,左副承旨徐元淳,不爲仕進,院中只有臣一人,伴直無人。同副承旨沈宜冕,旣有只推之命,卽爲牌招,何如?傳曰,允。
沈宜冕啓曰,行大司憲洪在喆,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于沈宜冕曰,只推。
沈宜冕啓曰,行大司憲洪在喆,以其親病,投章徑行,原疏雖不得不捧入,而事甚未安。推考,何如?傳曰,允。
又啓曰,訓鍊大將任聖皐疏批,依施事,命下矣。將兵之任,不可一刻無摠察之人,何以爲之?敢稟。傳曰,總衛大將兼察。
又啓曰,訓鍊大將,總衛大將兼察事,命下矣。兼察訓鍊大將李應植,卽爲牌招,聽傳敎,何如?傳曰,允。
金益文啓曰,命召親納,例也,而前訓鍊大將任聖皐,謂有身病,使其營校替納,事甚未安。推考,何如?傳曰,允。
備邊司,訓鍊大將柳相弼·金煐·柳基常。
備邊司改望,以李應植爲訓鍊大將。
兵曹,訓鍊大將單李應植。
沈宜冕啓曰,新除授訓鍊大將李應植,卽爲牌招,傳授命召,可如?傳曰,允。
又啓曰,總衛大將李應植,移拜訓鍊大將矣。將兵之任,不可一刻無總察之人,何以爲之?敢稟。傳曰,訓將兼察。
備邊司,總衛大將柳相弼·金煐·任聖皐。
備邊司改望,以徐相五爲總衛大將。
兵曹,總衛大將單徐相五。
沈宜冕啓曰,新除授總衛大將徐相五,卽爲牌招,傳授命召,何如?傳曰,允。
又啓曰,御營大將徐相五移拜總衛大將矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,御營大將,禁將兼察事,命下矣。兼察御營大將申觀浩,卽爲牌招,聽傳敎,何如?傳曰,允。
兵曹,以申命源爲御營中軍。
沈宜冕,以奉常寺都提調·提調意啓曰,東耤親耕田所種大麥打作,則所出爲六石十斗,小麥打作,則所出爲十三斗之意,敢啓。傳曰,知道。
又以兵曹言啓曰,文臣兼宣傳官李升洙,病難供職,呈狀乞遞,改差,何如?傳曰,允。
又以兵曹言啓曰,去四月初八日己酉式年武科殿試時,直赴殿試人嶺南武士朴厚龍,無緣不赴,其委折,關問該道臣後稟處事,草記蒙允後,關問該道臣矣。卽接慶尙監司金大根回牒,則武士朴厚龍遭故云,依法典陳試,何如?傳曰,允。
又以備邊司言啓曰,農務方殷,曠官可悶,差使員上來及受由上京與新除未下直守令,竝令不多日內,催促下送,何如?傳曰,允。
又以御營廳言啓曰,本廳哨官李善浩,身病甚重,勢難察任,改差,何如?傳曰,允。
又以刑曹言啓曰,頃因兵曹啓辭,冒着新恩服色,攔入殿庭之曺箕性及同謀諸漢,待捉得依律勘處事,前已草記蒙允矣。曺箕性等,更加嚴査,則箕性縱無冒入之事,實有圖科之跡,朴同伊等諸漢,俱以奸細之類,慫慂圖科者,論其所犯,極爲痛惡,竝自臣曹,分輕重考律勘處,憑藉嶺營都試,綢繆騙財之南範之等諸漢,亦令該道,照法嚴懲,所謂金乃彦,換名冒入之狀,旣發於曺錫敏所供,而知機逃躱,尙不就捕,究厥所犯,尤極痛駭,待捉來一體照勘,何如?傳曰,允。
又以刑曹言啓曰,右邊捕盜廳啓辭內,本月初十日,無賴潑皮之類,暗相屯聚,數不勝計,皆稱院隷,浩大作黨,兩路分赴,一邊則直到臣之軍官廳,而身佩木椎,手持石塊,咆哮之聲,豕突之勢,殆若兵馬擡陳驟至,先自首校,乃至諸人椎撲石打,隨手被傷者,急於圖命,鳥駭獸竄,氣勢景色,驚遑危怖。一邊則攔入捕廳,在座諸校,逢輒亂打,甚至於入直部將蔡永福,曳出束縛,驅往通衢,無數踢打,幾至危境,兩處軍官之重傷擔歸者,不知爲幾人。至若窓壁之破碎,猶屬細故,伊日此事,出於不意。故始問所由,則今初八日夜,蓬頭一漢,乘醉來到於本廳字內伏處,與軍官金相彦,執言爭詰,此卽托名院隷之趙仁性也。翌日院隷他漢幾名,繼打相彦於其家,此猶不足,移怒於一廳諸校,嘯聚黨類,作此怪擧,一校一隷之邂逅相鬪,何關於衆隷,致此起鬧?雖在街路,猶爲駭痛,況攔入廳衙,恣意作挐,豈有如許無前變怪?近來紀綱,雖曰掃地,前後朝飭,何等截嚴,而幺麽賤隷輩,蔑法跳踉,若是無憚,此而不別般懲創,將不知做出何變。今此衙門作梗,毆打諸校之造謀同惡諸漢,竝令秋曹,嚴覈重繩,以杜後弊,何如?傳曰,允事,命下矣。捕校及院隷等處,到底嚴覈,則當初事端,極甚微細,而院隷輩,同惡相濟,作此乖悖之擧者,究厥所爲,萬萬痛惡。雖以捕校金相彦言之,如無首先起鬧,自該廳寧有論罪移送之理乎?作梗院隷趙仁性·申鳳孫,始鬧捕校金相彦等,謹依壬午受敎,仁性全羅道羅州牧智島,鳳孫順天府防踏鎭,相彦興陽縣呂島,勿限年絶島充軍,定配所竝卽押送,其餘院隷金俊植·韓仁億·金景信·崔起福·洪守哲等,各嚴刑一次,懲勵放送之意,敢啓。傳曰,知道。
行大司憲洪在喆疏曰,伏以臣母,年今七十有四矣。癃篤沈綿,寧日恒少,爲便調將,近寓京畿楊州地,而値此慶辰,以臣情禮義分,有不敢不趨參班聯,粗伸頌忭之忱,日昨入城,兼肅恩命,而卽接家信,則臣母素患癖積,重添暑症,一倍凜綴,促臣歸視,臣自聞此報,焦灼罔措。玆庸短章控籲,徑尋鄕路,伏乞聖慈,俯垂鑑諒,遞臣見職,俾便救護,勘臣擅離,以昭法紀,不勝至祝。臣無任云云。答曰,省疏具悉。卿其勿辭往護。
大護軍任聖皐疏曰,伏以天佑東方,我大王大妃周甲載屆,伸聖孝於呼嵩,延寶籙於籌海,八域臣民,孰不歡忭?仍伏念臣以庸陋下品,猥荷隆恩,歷掌戎垣,已屢年于玆矣。報蔑絲毫,負若山嶽,居常愧懼,食息未忘,而只緣體例所拘,不敢以不相稱之私,不能當之悃仰陳焉。是豈臣貪冒蹲仍,久據匪據之計哉?且臣犬馬之齒,已迫八旬,膂力驅策,原非所堪,況於壁壘精采,簿書句檢之節乎?公役則屢控實病,自犯僭妄之咎,營務則久置瘝曠,莫效殫竭之誠,而乃蒙我聖上優容寬貸之德,逈出常格,至有年前筵敎,諭之以調理,責之以行公,天地山海,不足喩其庇覆也。臣於是,惶隕感激,不遑以肝腦頂踵,有所自惜,勉起衰癃,仰答恩私,而無奈乎力不逮意不遂,而竟使干城之地,自歸呻囈之場,此非但在臣義分,萬死難贖,其於軍國重務何哉?臣抱玆耿耿,每擬一陳,而慶禮只隔,跛躄咸聳,非臣子所敢言私之時,黽勉磐礴,式至于今,今則始可以言私矣。玆庸冒死悉暴,仰瀆崇嚴,伏願殿下,俯賜鑑照,亟遞臣所帶元戎之任,仍治臣格外濫猥之罪,以便公私,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
沈宜冕啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪鍾應啓曰,行左承旨南性敎,右承旨尹致英,今日不爲仕進,竝卽牌招,何如?傳曰,允。
徐元淳啓曰,禁衛營將官來言,今日本營軍兵,日次私習云矣,敢啓,傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
注書洪鍾雲病,代以任應準爲假注書。
傳于沈宜冕曰,檢校待敎李㘾馳詣顯隆園,奉審嫡奸,仍詣健陵·華寧殿,一體奉審以來。
備邊司,御營大將柳相弼·金煐·任聖皐。
備邊司改望,以洪在龍爲御營大將。
兵曹,御營大將單洪在龍。
徐元淳啓曰,新除授御營大將洪在龍,卽爲牌招,傳授命召,何如?傳曰,允。
又啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
以右承旨尹致英牌不進罷職傳旨,傳于徐元淳曰,只推。
沈宜冕,以吏曹言啓曰,因備邊司草記,農務方殷,曠官可悶,差使員上來及受由上京與新除未下直守令,竝不多日內,催促下送事,允下矣。自臣曹催促,則差使員守令甑山縣令李魯宰,順天府使尹行福,俱以爲今十八日下去云,豐川府使李光載,今十九日下去云,牙山縣監李魯榮,今二十日下去云,咸悅縣監鄭基重,今二十一日下去云,端川府使金鍍,今二十二日下去云,未下直守令羅州牧使金在敬,時在黃海道瑞興地任所云,斯速上來辭朝之意,發關知委於該道臣處,而受由上京守令文化縣令洪衡謨,鴻山縣監趙秉元,俱以爲今十九日下去云,金海府使姜彝五,成川府使金炳冀,溫陽郡守尹庠一,谷城縣監權涑,南原縣監李胤愚,順安縣令金胤鉉,金溝縣令洪在兢,俱以爲今二十日下去云,定州牧使柳相鼎,大興郡守白樂善,南平縣監李啓善,玉果縣監尹會善,鎭安縣監金有淳,興陽縣監徐相岳,興德縣監韓錫基,俱以爲今二十一日下去云,光州牧使尹致容,今二十二日下去云,長興府使金箕晢,受由於江原道洪川地,長城府使李秉禮,受由於京畿交河地,靈光郡守曺雲承,受由於京畿驪州地,錦山郡守金宅善,受由於江原道春川地,雲山郡守李勉植,受由於忠淸道牙山地,懷仁縣監李建榮,受由於京畿龍仁地,鎭岑縣監許㥌,受由於京畿開城地云,故竝斯速還官之意,發關知委於各該道臣處,而永興府使沈昌奎,嘉山郡守許煜,龍岡縣令沈敬澤,孟山縣監鄭學權,俱以爲親病沈重,不得下去云,其親病旣如是,則有難强令還任,竝改差,何如?傳曰,允。
金益文,以戶曹言啓曰,卽接廣興倉所報,則大臣未肅拜祿俸,待肅拜都數輸送,係是前例,而判中樞府事鄭元容,今月十五日肅拜,故倉官往請祿牌,則以爲自昨年十二月,至閏四月合六朔祿俸,以本職肅謝前,不敢領受云,何以爲之?敢啓。傳曰,更爲輸送。
徐元淳,以兵曹言啓曰,今月二十一日,二兼禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以麻夏帛爲兼司僕將。
上在昌德宮。停常參·經筵。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈宜冕啓曰,明日再明日,顯隆園忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
南性敎啓曰,右承旨尹致英,右副承旨金益文,今日不爲仕進,竝卽牌招,何如?傳曰,允。
徐元淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
南性敎啓曰,吏曹郞廳來言,守令多窠政事,取稟。傳曰,當日爲之。
有政。吏批,行判書李若愚進,參判金輔根病,參議洪永圭病,行左承旨南性敎進。以曺錫亨爲大司成,白宗佺爲右通禮,沈宜贊爲長興主簿,李敏性爲長湍府使,韓啓源爲永興府使,鄭冕朝爲載寧郡守,趙履錫爲嘉山郡守,朴珪壽爲龍岡縣令,孔獻東爲庇仁縣監,吳光勳爲孟山縣監,金容煥爲靑岩察訪,尹聖鎭爲省峴察訪,總衛營軍色提調單徐相五,故學生林命東贈童敎,孝行卓異贈職事,承傳。兵批,判書尹定鉉進,參判黃浩民病,參議韓兢人病,參知柳興吉入直,左副承旨徐元淳進。以李啓朝爲知事,鄭在天爲內禁將,趙敬洙·李宜植·吳尙瑾·洪鍾林·朴重旻爲五衛將,金基遠·太景祿爲景福將,趙完瑾·崔孝章爲慶熙將,趙萬赫爲訓鍊僉正,李寅喜爲都摠都事,李浩錫爲訓鍊主簿,韓應淳爲文兼,柳信儉爲慶尙左兵使,林魯豐爲慶州營將,洪羲宣爲大丘營將,金寬豐爲金甲島萬戶,李之柟爲越松萬戶,同知徐善積,僉知曺漢振·崔亨晉·金光洙,大護軍李嘉愚,副護軍洪說謨·沈昌奎·鄭學權,以上竝單付。前監牧官徐室輔,前判官韓容默,前主簿朴重旻,及第洪鍾林,以上今加折衝加資事,承傳。
吏批,再政。南性敎啓曰,咸興都護府判官,今當差出,而本府以營下劇邑,物衆地大,素稱難治,不可不擇差,他道有聲績未準朔守令竝擬,何如?傳曰,允。以李是遠爲右尹,金輔鉉爲兵曹正郞,李鉐爲監察,韓尙浩爲司饔主簿,申錫寬爲咸興判官。
兵批,再政。以柳在魯爲訓鍊判官,朴鼎憙·成肯鎭爲武兼,同知金基遠,僉知趙敬洙·李宜植·吳尙瑾,副護軍具性喜·徐室輔·韓容默·洪鍾林·朴重旻,副司果沈厚善以上竝單付。
吏批,三政。以沈能恂爲濟用主簿,金榮鈺爲司圃別提,金俊根爲泰仁縣監。
兵批,三政。以任興模爲訓鍊僉正,李光濟爲主簿,同知太景祿,僉知洪鍾林·朴重旻,以上竝單付。
吏批,四政。以申植爲景慕宮令。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
以右承旨尹致英,右副承旨金益文牌不進罷職傳旨,傳于徐元淳曰,只推。
南性敎,以戶曹言啓曰,卽接廣興倉所報,則謹奉傳敎,判中樞府事鄭元容未肅拜祿俸,更爲輸送,則祗受云矣,敢啓。傳曰,知道。
徐元淳,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以都摠府言啓曰,副摠管李敏德,以禁衛中軍軍兵等中日試射放事,南別營晝仕出去之意,敢啓。傳曰,知道。
上在昌德宮。停常參·經筵。
藥房都提調權敦仁,提調徐左輔,副提調洪鍾應啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈宜冕啓曰,明日召對,取稟。傳曰,停。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金在鎬·金直淵呈辭,監察茶時之意,敢啓。傳曰,知道。
南性敎啓曰,右副承旨金益文,今日不爲仕進,卽爲牌招,何如?傳曰,允。
徐元淳啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
以忠淸監司趙得林狀啓,槐山郡民家失火事,傳于金益文曰,聞甚矜惻,元恤典外,別加顧助,結構奠接之方,廟堂措辭,分付。
沈宜冕,以義禁府言啓曰,忠淸監司趙得林啓本內,領運差使員赤梁僉使劉漢弘罪狀,令攸司稟處事,啓下矣。劉漢弘,今方待命,拿囚之意,敢啓。傳曰,知道。
上在昌德宮。停常參·經筵。
沈宜冕啓曰,明日常參·經筵,取稟。傳曰,停。
金益文啓曰,來二十五日,朝參日次矣。敢稟。傳曰,停。
又啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
沈宜冕啓曰,行大司成曺錫亨,除拜後過三日不爲出肅,依定式推考警責,仍卽牌招察任,何如?傳曰,允。
沈宜冕,以承文院都提調意啓曰,卽見盛京禮部咨文出來者,以爲甕津府麒麟島漂漢人領去齎咨官方益鏞,例賞銀兩,咨行戶部,照驗頒發云矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
金益文,以備邊司言啓曰,卽見忠淸監司趙得林狀啓,則以爲道內穀摠,自來不敷,只以應分,排巡無路,還軍餉留庫中,米一千石,租二千石,太一千石,特許加分事,請令廟堂稟旨,分付矣。農節排巡,旣云不敷,餉留加分,亦多已例,依狀請許施,何如?傳曰,允。
上在昌德宮。停常參·經筵。
沈宜冕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈宜冕啓曰,明日健元陵忌辰祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
傳于沈宜冕曰,近來承旨,每多懸病,仕進只有二人,又有伴牌,病是何病,一竝牌招。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
沈宜冕,以備邊司言啓曰,卽見京畿監司金箕晩啓本,則枚擧楊州牧使金萬根牒呈,以爲僧徒輩,攔入校宮,置佛於明倫堂,鳴錚攀幢,擧措絶悖,首唱女僧昌善之罪,決不可假息於覆載之間,其餘諸僧,爛熳和應,同一凶腸,齋任李命鉉,許基構菴,馴致作變,閔種植,校生盧秉燁,時在校宮,袖手傍觀,守僕奴宗文,庫直金良玉,俱以校隷,不善守護,而事係重大,無以擅斷,請令廟堂稟處矣。近來紀綱解弛,世變層生,至於緇徒擔佛冒入校堂而極矣。學宮之尊奉,異敎之禁斥,卽撐宇亘宙之大義,耘夫竈婢之共知,而妖尼頑僧,締結和應,悖儒愚僕,袖手傍觀,罔念校宮之重,作此瀆亂之擧,扮舁佛像,喧打鑼鼓,直向神門,恣意攔入,語其地則莫嚴莫重,跡其心則至凶至悖。參以査招,旣已輸款,變旣無前,律無可據,謹按大明律,有左道亂正之術爲首者絞之文。今此昌善裝佛舁入之罪,非但左道亂正而止,則首惡當絞,實合倣用,令地方官,捧結案處絞,其餘諸僧,應募同參,鳴鈸打錚,導前隨後,律以常憲,竝殺無惜,雖無輕重之殊,合有首從之別。僧莊熙·永成·正法·雨坦,竝嚴刑三次,遠惡島減死定配,僧熙圓等五漢,竝嚴刑後,邊遠定配,其中年未滿者,量宜勘處,以校任等言之,俱在冠儒服儒之列,宜倍尊聖衛聖之心,而李命鉉,則借基而有鄙瑣之謗,構菴而成悖亂之階,閔種植,則至爲在傍而觀光,無異開門而迎納,兩儒所犯,一無可原,有關名敎,合施重究,亦嚴刑後,命鉉邊遠充軍,種植遠地定配,校生·守僕·庫直等,一體刑配之意,分付道臣,何如?傳曰,允。
上在昌德宮。停常參·經筵。
自辰時至酉時,灑雨下雨,測雨器水深一分。
沈宜冕啓曰,明日乃是初伏,自明日處暑間,視事頉稟之意,敢啓。傳曰,知道。
又啓曰,明日召對,取稟。傳曰,停。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
傳于沈宜冕曰,禮房承旨馳詣健元陵,奉審摘奸,局內諸陵,一體奉審以來。
傳于金益文曰,今番綏陵補土時,堂上以下,別單書入。
洪鍾應,以備邊司言啓曰,卽見慶尙監司金大根,左水使李寅熙,東萊前府使趙徽林狀啓,則以異樣船事,馬島奉行倭抵館守文蹟上送,而所答書,令該曹撰送云矣。今此馬島之通諭館倭,旣出於同恤邊憂,要探其虛實之意,則不可無答謝之擧,分付該曹,撰出下送,何如?傳曰,允。
沈宜冕,以禮曹言啓曰,因備邊司草記,以異樣船事,馬島奉行倭所答書,令該曹撰出下送事,允下矣。東萊府使所答草稿,令承文院措辭撰出,定禁軍齎持下送事,分付,何如?傳曰,允。
上在昌德宮。停常參·經筵。
沈宜冕啓曰,明日召對,取稟。傳曰,停。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
洪鍾應啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
備忘記,大丘營將洪羲宣,慶州營將林魯豐下直,各長弓一張,長箭一部,片箭一部,筒兒一箇賜給。
洪鍾應啓曰,假注書金完植,身病猝重,勢難察任,今姑改差,何如?傳曰,允。
金完植改差,代以李能爕爲假注書。
以濟川防禦使張寅植狀啓,進上藥材中靑皮,極爲稀疎,未滿定例封進,惶恐待罪事,傳于南性敎曰,勿待罪事回諭。
洪鍾應,以備邊司言啓曰,卽見水原留守金左根狀啓,則以爲會付還餉,本自不敷,每當還分,排巡不足,本府留庫中租米太合六千五百九十二石零,屬邑餉租三千六百三十七石零,特許加分事,請令廟堂稟旨,分付矣。加分已成年例,種糧亦關民情,依狀請許施,何如?傳曰,允。
又以禁衛營言啓曰,今五月二十五日下番鄕軍賞試才,設行於南別營時,銅龍門·建陽門·西營三處入直將官軍兵,依定式待標信出試,而銅龍門·建陽門入直與把守,以入直訓鍊都監砲手替把,將則以先試者替代,外營各處入直將官軍兵,依例除標信出用之意,敢啓。傳曰,知道。
又以兵曹言啓曰,五衛將趙敬洙李宜植·吳尙瑾·朴重旻,景福宮衛將金基遠·太景祿,慶熙宮衛將趙完瑾·崔孝章,俱以除授在外,上來無期云,文臣兼宣傳官曺錫輿,病難供職,呈狀乞遞,竝改差,何如?傳曰,允。
上在昌德宮。停常參·經筵。
藥房提調徐左輔,副提調洪鍾應啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈宜冕啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
以慶尙監司金大根狀啓,尙州牧人命渰死事,傳于尹致英曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
徐元淳,以都摠府言啓曰,副摠管李敏德,以禁衛中軍新舊番軍兵等點考事,南別營晝仕出去之意,敢啓。傳曰,知道。
上在昌德宮。停常參·經筵。
沈宜冕啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
南性敎啓曰,臣性敎以同義禁,今日本府坐起進去,下直之意,敢啓。傳曰,知道。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
沈宜冕,以吏曹言啓曰,成均館直講安國鎭,受由過限不上來,改差,何如?傳曰,允。
徐元淳,以兵曹言啓曰,同知中樞府事金得龜,五衛將李忠求·閔瑜世,俱以病難供職,呈狀乞遞,竝改差,何如?傳曰,允。
又以禁衛營言啓曰,來六月當六番中部前司屬京畿四哨軍兵逢點實數四百五名,已爲點閱整齊,來六月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來八月當六番中部左司屬京畿四哨軍兵,來七月二十五日,京中逢點,依例準二朔立番之意,本道監司處,預爲知委,何如?傳曰,允。
又以御營廳言啓曰,本廳來六月七月兩朔,應立中部中司屬全羅右道二哨,忠淸右道二哨,合四哨軍兵四百九名,今已逢點整齊矣。六月初一日,與舊番左司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來八月九月兩朔,應立中部右司屬忠淸右道四哨軍兵,七月二十五日,京中逢點,八月初一日,與中司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知委之意,敢啓。傳曰,知道。
義禁府啓目,領運差使員赤梁僉使劉漢弘原情云云,問目內辭緣,泛稱遲晩,刑推得情,何如?判付啓。除刑推,議處爲良如敎。
上在昌德宮。停常參·經筵。
自酉時至人定,灑雨下雨,測雨器水深四分。自人定至二十八日開東,灑雨下雨,測雨器水深四分。
南性敎啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次大私習云矣,敢啓。傳曰,知道。
又啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
南性敎,以吏曹言啓曰,牙山縣監李魯榮,南平縣監李啓善等呈狀內,今月十七日促敎後,下去之際,中路得病,萬無前進之望云,其身病旣如是,則有難强令還任,竝罷黜,何如?傳曰,允。
又以吏曹言啓曰,江原道都事金致坤,除拜後過限未肅拜,改差,何如?傳曰,允。
徐元淳,以備邊司言啓曰,同文彙考之未及繼刊,已近十年矣。定例所在,委屬可悶,戶曹判書金學性,校正堂上差下,使之檢飭刊印,何如?傳曰,允。
上在昌德宮。停常參·經筵。
洪鍾應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南性敎啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪鍾應啓曰,禁衛營將官來言,今日本管軍兵,日次大私習云矣,敢啓。傳曰,雨勢如此,後日次爲之。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
南性敎,以吏曹言啓曰,溫陽郡守尹庠一呈狀內,今月十七日促敎後,下去之際,中路得病,萬無前進之望云,其身病旣如是,則有難强令還任,罷黜,何如?傳曰,允。
徐元淳,以兵曹言啓曰,每都政,新資五窠,例爲差出,而今番則準履歷軍器副正,亦當陞資矣。營將中軍準二十朔者,只有三窠,就未準朔中,朔數最多者,依例推移內遷,何如?傳曰,允。
又以御營廳言啓曰,本廳騎士將金慶昌,身病甚重,勢難察任,改差,何如?傳曰,允。
又以刑曹言啓曰,卽接江原監司朴容壽文移,則洪川縣徒三年定配罪人李莊培,限滿云矣。取考曹上配案,則以穿墓揷木造謀詛呪罪,丙午閏五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深一分。
沈宜冕啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于南性敎曰,幼學李命謂,瓜近參奉作窠,口傳擬入。
吏曹口傳政事,以李命謂爲章陵參奉。
徐元淳啓曰,行大司憲洪在喆在外,執義洪淳穆,掌令李敎英·金敬鉉,特平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
上在昌德宮。停常參·經筵。
自卯時至戌時,灑雨下雨,測雨器水深一寸五分。
藥房提調徐左輔,副提調洪鍾應啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈宜冕啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
南性敎啓曰,臣性敎以同義禁,今日本府坐起進去,下直之意,敢啓。傳曰,知道。
傳于沈宜冕曰,禮房承旨馳詣宗廟·徽定殿·景慕宮,奉審摘奸以來。
傳于沈宜冕曰,同敦寧許遞,副護軍朴齊顔除授。
吏曹,同敦寧單朴齊顔,今加嘉善除授事,承傳。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
沈宜冕,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以奎章閣言啓曰,原任待敎金英淳喪,依定式遣檢書官,傳給內賜賻物以來之意,敢啓。傳曰,知道。
徐元淳,以兵曹言啓曰,各廳堂下武臣朔試射,庚暑勿爲設行事,曾有定式矣。今五月及來六月朔試射,依定式停止之意,敢啓。傳曰,知道。
義禁府啓目粘連,向前,劉漢弘亦,跨海行船,候風滯留,囚供自明,容或無怪是白乎矣,數外添載,雖云公物,終違漕法,以此照律,何如?判付啓依允。
禮曹,行大護軍金英淳,當日卒逝云,自今三十日,以來六月初一日至,停朝市,啓。
上在昌德宮。停常參·經筵。
停朝市。
未時,灑雨下雨,測雨器水深一分。
沈宜冕啓曰,明日召對,取稟。傳曰,停。
徐元淳啓曰,來初五日,朝參日次矣,敢稟。傳曰,停。
又啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵呈辭,監察茶時之意,敢啓。傳曰,知道。
沈宜冕,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
徐元淳,以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
上在昌德宮。停常參·經筵。
沈宜冕啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
沈宜冕,以奎章閣言啓曰,原任待敎金英淳喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
徐元淳,以兵曹言啓曰,今六月初二日寅正三刻七分土王用事改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,五衛將朴弘鎭·洪鍾林,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
沈宜冕啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪鍾應啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐元淳啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
徐元淳,以訓鍊都監言啓曰,本局千摠李南軾,身病猝重,勢難察任,改差,何如?傳曰,允。
上在昌德宮。停常參·經筵。
沈宜冕啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于徐元淳曰,只推。
徐元淳,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管吳一善,以訓鍊都監中軍本營諸將官射會監試事,訓鍊院晝仕出去之意,敢啓。傳曰,知道。
上在昌德宮。停常參·經筵。
輪直後,大殿·大王大妃殿·王大妃殿·中宮殿,藥房·內閣·政院·玉堂,口傳問安。答曰,知道。朝廷二品以上·六曹堂上·大司諫,單子問安。答曰,知道。大王大妃殿·王大妃殿·中宮殿,朝廷二品以上·六曹堂上·大司諫,口傳問安。答曰,知道。
藥房都提調權敦仁,提調徐左輔,副提調洪鍾應啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
進御加味君子湯三貼製入事,榻前下敎。
沈宜冕啓曰,明日召對,取稟。傳曰,停。
金益文啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
傳于沈宜冕曰,左副承旨許遞,前望入之。
承旨前望入之,趙秉夔落點。
藥房口傳啓曰,臣等卽伏聞入診醫官所傳之言,則聖體靡寧之候,多日彌留,尙遲平復,區區下情,不勝萬萬焦慮之至,此時直宿,不容暫緩,玆敢相率仰籲,伏乞亟許臣等率醫官本院輪直之請,千萬顒祝,惶恐敢啓。答曰,知道。
金益文啓曰,行大司憲洪在喆在外,執義洪淳穆,掌令李敎英·金敬鉉,持平金世鎬·金直淵牌不進,監察茶時之意,敢啓。傳曰,知道。
以大司諫林永洙,司諫朴龍九,獻納趙然興,正言申錫禧·李敎寅,執義洪淳穆,掌令李敎英·金敬鉉,持平金世鎬·金直淵牌不進罷職傳旨,傳于金益文曰,只推。
沈宜冕,以內醫院都提調·提調意啓曰,工曹參判趙秉駿,同副承旨趙秉夔別入直事,命下矣。依下敎,自今日別省記入直,領敦寧洪在龍,亦爲別省記入直之意,敢啓。傳曰,知道。
又以內醫院都提調·提調意啓曰,本院輪直事,命下矣。臣等自今日輪直本院,而醫官卞宗浩·李河錫·李基福,竝直於差備近處,金亨選·卞鍾鉉·黃道淳·金榘·韓相瑚,本院輪直,秦慶煥·李儀臣·李昌佐,竝別入直之意,敢啓。傳曰,知道。
金益文,以兵曹言啓曰,文臣兼宣傳官韓應淳,病難供職,呈狀乞遞,改差,何如?傳曰,允。
義禁府照目粘連,領運差使員赤梁僉使劉漢弘矣本府議啓內,跨海行船,候風滯留,囚供自明,容或無怪是白乎矣,數外添載,雖云公物,終違漕法,以此照律罪,杖一百收贖,告身盡行追奪私罪,奉敎依允。
上在昌德宮。昇遐。
自未時至酉時,灑雨下雨,測雨器水深四分。
輪直翌日,大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上·兩司長官單子問安。答曰,知道。
藥院移接後,大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。擧哀後,大王大妃殿·王大妃殿·中宮殿,藥房·內閣·政院·玉堂·百官奉慰單子問安。答曰,罔極。
藥房提調徐左輔,副提調洪鍾應啓曰,伏未審夜間,聖體調攝若何,寢睡·水刺之節,何如?昨日湯劑進御之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜。臣等不任達宵憂慮,敢來問安,竝此仰稟。答曰,知道。已自內入診矣。
藥房口傳啓曰,聖體靡寧之候,朝來少無差道,區區下情,萬萬焦慮之至。此時臣等之竝直,事體道理,不容暫緩,亟許臣等竝直移接於差備近處,千萬至祝,惶恐敢啓。答曰,知道。
進御桂附理中湯一貼煎入事,榻前下敎。
進御加味理中湯一貼煎入事,榻前下敎。
洪鍾應啓曰,藥房三提調持湯劑來待矣。傳曰,封入。
沈宜冕,以內醫院都提調·提調意啓曰,移直事,命下矣。臣等自今日,竝爲移直於司饔院,而廳號以侍藥廳爲之,別掌務官李尙復差下擧行之意,敢啓。傳曰,知道。
南性敎,以司饔院提調意啓曰,藥房移設本院,而本院則依例移接于扈衛廳之意,敢啓。傳曰,知道。
傳于沈宜冕曰,藥房三提調·時原任大臣·閣臣入侍。
午時,上昇遐于昌德宮之重熙堂。
洪鍾應,以承傳色入稟曰,左議政有時急稟達事,請對矣。大王大妃殿,以承傳色口傳下敎曰,時原任大臣同爲入侍。
大王大妃殿,以承傳色口傳下敎曰,殯殿,以歡慶殿爲之。
大王大妃殿,以司謁口傳下敎曰,自襲斂時,益豐府院君,連爲入參。
權敦仁,以襲斂時,時原任大臣·閣臣·承旨·禮曹三堂上·工曹判書·兩司長官·玉堂一員入參事,入稟。大王大妃殿,以承傳色口傳下敎曰,依例入參。
大王大妃殿,傳于沈宜冕曰,摠護使,領府事爲之。
吏曹,摠護使單領府事趙寅永。
◆◆權敦仁,以承史·閣臣·宗戚執事各一員,輪回成班於楹外,摠護使·承史·閣臣,每日靈牀奉審,自初喪至成服日而止事,入稟。大王大妃殿,以承傳色口傳下敎曰,楹外成班,依甲午年例置之,奉審,依例爲之。
長生殿梓宮望,騰字梓宮外長七尺,內長六尺四寸,外廣二尺二寸,內廣一尺六寸,外高二尺二寸,內高一尺六寸,露字梓宮外長六尺九寸八分,內長六尺三寸八分,外廣二尺二寸八分,內廣一尺六寸八分,外高二尺三寸一分,內高一尺六寸八分,麗字梓宮外長六尺九寸五分,內長六尺三寸五分,外廣二尺三寸,內廣一尺七寸,外高二尺三寸,內高一尺七寸,以梓宮望單子,大王大妃殿,以承傳色口傳下敎曰,首望奉來。
大王大妃殿,以司謁口傳下敎曰,尙方衣襨置之。
大王大妃殿,以司謁口傳下敎曰,陪衛之行,中使二員,司謁一員,別監六人,武監十人,使之擧行。
注書韓敬源奉迎進去代,假注書望李承游·李崙夏·李徹宰。
以假注書望筒,大王大妃殿,以司謁口傳下敎曰,首望爲之。
以下三行量刀割
吏曹,銘旌書寫官金賢根,預差尹宜善,梓宮上面上字書寫官徐憙淳,預差金蘭淳。
吏曹,守陵官興寅君最應,代奠官興宣君昰應,以上差下事,承傳。
吏曹,魂殿參奉二單李魯翼·金商錡,山陵參奉二單趙永鎬·權用圭,忠義單鄭明源。
吏曹,殯殿都監提調三單徐憙淳·金蘭淳·徐左輔,郞廳六單成載璜·金㝡秀·金炳喬·金·玄弼濟·李勉翼,國葬都監提調三單李嘉愚·金學性·尹定鉉,郞廳六單洪章燮·李時敏·李秉德·李源一·徐容淳·尹定鎬,山陵都監提調三單趙鶴年·李鼎臣·尹致秀,郞廳八單沈元澤·趙光濂·朴興壽·朴龜夏·宋太熙·李淳榮·金尙鉉·趙應和。
兵曹口傳政事,副司果單金炳潗。
兵曹口傳政事,副司勇單洪奭鍾。
沈宜冕,以禮曹言啓曰,庚子甲辰丙申庚申甲午襲具,皆用翼善冠·衮龍袍,而喪禮補編,襲具亦如此載錄矣。今亦依此分付尙方之意,敢啓。大王大妃殿傳曰,知道。
又以禮曹言啓曰,黼殺,依庚子甲辰丙申庚申甲午已行之例及喪禮補編所載,用於襲時之意,敢啓。大王大妃殿傳曰,知道。
南性敎,以兵曹言啓曰,今此衛護時,訓局步軍一哨,禁·御兩營鄕軍各一哨,除標信除出,各其將官率領,卽爲發送衛護之意,分付,何如?大王大妃殿傳曰,允。
又以總衛營言啓曰,宮城扈衛事,標信祗受矣。依壯勇營例,大將臣徐相五率前排,景化門外留駐,善騎別將臣趙存中,代主將率馬步軍兵,通化門扈衛,而步軍自弘化門北邊,至館峴,馬軍月覲門外留駐,鷺梁鎭及北漢山城,一體把守事申飭之意,敢啓。大王大妃殿傳曰,知道。
又以訓鍊都監言啓曰,宮城扈衛事,標信祗受矣。本局依前信地,東自御營廳頭局東營西南邊爲始,西至金虎門南邊禁衛營頭局排立,斥堠伏兵四處,將四人,軍十六名,依例定送之意,敢啓。大王大妃殿傳曰,知道。
又以禁衛營言啓曰,宮城扈衛事,標信祗受矣。依前信地,南自金虎門訓鍊都監頭局,北至廣智營御營廳尾局,本營將校,軍兵率領排立,斥堠伏兵六處,將六人,軍二十四名,亦爲嚴飭定送之意,敢啓。大王大妃殿傳曰,知道。
又以御營廳言啓曰,依兵曹節目,哭班時百官入參次弘化左右夾門開門時,本廳京中哨軍一哨,哨官率領把守,而過成服後,撤罷之意,敢啓。大王大妃殿傳曰,知道。
又以御營廳言啓曰,謹依下敎,本廳軍兵,中軍臣申命源代領,宮墻外信地扈衛,而都門把守·守門軍,合番嚴守斥堠,本廳分授字內鷹峯·惠化門外高峯·讀書堂後峯·往十里後峯,各將一人軍四名,嚴飭定送,着實把守之意,敢啓。大王大妃殿傳曰,知道。
禮曹戒令,喪禮補編戒令條,兵曹勒諸衛,謹守內外門及應宿衛之所,禮曹凡干喪事,報議政府行移中外,各供其職,如沐浴·飯含·襲斂·成殯·成服·治椑·治葬·停祭自初喪至卒哭,竝停大中小祀,殯後惟祭社稷,而宗廟·諸陵·殿·宮·園·廟·墓朔望忌辰,只行焚香。私家因山前,卿大夫士庶虞祭,依舊例許行,忌墓祭·練祥祭,卒哭後許行,停樂三年,惟大祀卒哭後用樂。巷市五日公除前廢坐,刑殺文書,亦不啓達。禁嫁娶士吏軍民,許卒哭後,實職三品以下,許小祥後,竝借吉三日,堂上受杖以上及實職二品以上,許禫後,官卑而差遣職事高者,從高遷官者從新,貶官者從舊。禁屠宰卒哭前之類事載錄爲白有昆,依此擧行,何如?啓。依所啓施行爲良如敎。
禮曹,襲後,百官以淺淡服·烏紗帽·黑角帶,依禮文擧哀,班首進名奉慰,先慰大王大妃殿,次慰王大妃殿·中宮殿前銜罷散官·儒生·庶民,以白衣黑笠,闕門外,百官一時哭臨事,知委,何如?啓。依所啓施行爲良如敎。
禮曹,今此奉迎節次,參酌磨鍊爲白去乎,令各該司急速擧行,何如?一,駕轎及夫馬,令司僕寺擧行爲白齊。一,烏紗帽·淺淡服·黑角帶·黑皮靴,令尙衣院齎進爲白齊。一,陪衛等節,令兵摠府擧行爲白齊。一,奉迎大臣以下,以淺淡服·烏紗帽·黑角帶·黑皮靴,奉彩輿至本邸,奉傳祗受行禮訖,乘轎進發,大臣以下陪從爲白齊。一,百官各司一員,有堂上衙門堂郞各一員,以淺淡服·烏紗帽·黑角帶·黑皮靴,出詣城門外奉迎後,仍爲陪從爲白齊。一,道路乙良,令京畿監營及漢城府,檢飭爲白齊。一,未盡條件,追乎磨鍊爲白齊。啓依允。
禮曹,襲後,百官擧臨訖。自此至成殯,每日朝晡哭事,依禮文擧行爲白乎矣,自成服後至因山前,政院·玉堂·兵曹·都摠府堂上禁直人員及藥房問安之官·二品以上·三司之公事入闕者,及凡謝恩拜謝者,竝令同入殿庭,朝哭適當,晡時亦許臨,而服衰服哭盡哀後,行四拜禮爲白乎旀,殷奠日,罷散官·館學儒生,各服成服冠服,亦限因山前望哭外班事,令通禮院擧行,何如?啓。依所啓施行爲良如敎。
己酉六月初六日巳時,上御重熙堂。藥房三提調·時原任大臣·閣臣入侍時,都提調權敦仁,提調徐左輔,副提調洪鍾應,記事官韓敬源·尹定善,右副承旨沈宜冕,記事官洪鍾雲·南秉吉,領府事趙寅永,判府事鄭元容,左議政金道喜,判府事朴晦壽,提學金學性,原任直提學徐憙淳·金輔根,直提學趙秉駿,原任直閣金左根·李景在·金鼎集,檢校直閣尹定鉉,原任直閣吳取善·徐有薰·李公翼,檢校直閣鄭㝡朝,原任直閣金始淵,直閣趙然興,原任待敎金洙根,檢校待敎李㘾·洪淳穆·金輔鉉,待敎尹滋悳,以次進伏。上候已萬分危劇,脈度已無可望,諸臣列侍號泣,道喜顧謂鍾應曰,祈禱傳敎,斯速書出。鍾應承書,傳曰,廟社·殿·宮·山川祈禱祭,不卜日當日設行事。出榻敎道喜進詣榻前,請書遺敎。鍾應承書,傳曰,大寶納于大王大妃殿。道喜告宣遺敎,鍾應讀奏訖。秉吉書上大漸三字,敬源奉出,周示于外庭,乃午時也。鍾應進前,奉出大寶,開見後還封訖。請大王大妃殿承傳色傳奉。道喜·鍾應·鍾雲·秉吉,進詣于九如門內,奉獻于大王大妃殿。大王大妃殿,以承傳色口傳下敎曰,宮城扈衛。出傳敎大王大妃殿,以承傳色口傳下敎曰,院相,權判府事爲之。出傳敎鍾應,以承傳色入稟曰,擧哀處所,以何處爲之乎?大王大妃殿,以承傳色口傳下敎曰,擧哀處所,以明政殿爲之。出傳敎鍾應,以承傳色入稟曰,宮城扈衛之時,或有四大門皆閉之例,或有置之之例,今番則何以爲之乎?大王大妃殿,以承傳色口傳下敎曰,置之。大王大妃殿,以承傳色口傳下敎曰,興寅君最應·興宣君昰應·永明尉洪顯周·東寧尉金賢根·昌寧尉金炳疇·南寧尉尹宜善,水原留守金左根,吏曹參判金輔根,工曹參判趙秉駿,同副承旨趙秉夔,成川府使金炳冀,前主簿金炳潗,副司果金炳地,竝宗戚執事差下。出傳敎大王大妃殿,以承傳色口傳下敎曰,守陵官,以興寅君最應爲之,代奠官,以興宣君昰應爲之。出傳敎大王大妃殿,以承傳色口傳下敎曰,參奉金炳三·金道均,幼學洪奭鍾,宗戚執事加差下。洪奭鍾,令該曹口傳付軍職,冠帶常仕。出傳敎仍令諸執事入來,執事進御床傍屬纊訖,內外皆哭,內侍奉衮袍陞自西霤,北面三呼臯復畢,宜冕還奉復衣,覆御床。於是,諸臣擧哀訖,諸臣以次退出。
己酉六月初六日午時,大王大妃殿御熙政堂。垂簾時,原任大臣入侍時,行都承旨洪鍾應,記事官洪鍾雲·尹滋悳·南秉吉,領府事趙寅永,判府事鄭元容·權敦仁,左議政金道喜,判府事朴晦壽,以次進伏訖。大王大妃殿曰,史官分左右。仍命大臣進前,大王大妃殿哀哭,諸臣皆痛哭。良久,大王大妃殿哭泣曰,天胡忍斯,天胡忍斯?寅永號泣抑塞奏曰,五百年宗社,豈料今日,遽至於此乎?大王大妃殿哭泣曰,遭慼胡至此極?寅永曰,伏願寬抑焉。元容曰,臣等無祿,遭此崩坼之痛,穹壤茫茫,何辭仰慰,而顧今宗社之危,凜乎一髮,臣民所望者,惟我慈聖殿下也。敦仁號泣奏曰,臣等以不忠無狀,頑命不滅,至於老白首,遭此崩坼之變,慟霣罔極,而此莫非臣等之罪矣。寅永曰,國運豈至於如此乎?晦壽曰,十分寬抑焉。道喜起伏奏曰,宗社大計一時爲急,伏願亟爲下敎焉。大王大妃殿掩抑下敎曰,宗社付托時急。其下語泣相半,且聲音微細,諸臣不能詳承。元容奏曰,宗社大計急矣。伏望寬抑,分明下敎,使臣等詳細承聆,此莫重莫大之事,不可只奉辭敎,伏望以文字書下焉。大王大妃殿敎曰,此有文字書之者矣。仍自簾內出一紙。又敎曰,以此輪見後,以眞書翻繹可也。內侍跪受,以授鍾應,鍾應跪受,傳于時原任大臣,時原任大臣跪受輪覽,則兩字之傍,書以卽之第三子六字矣。敦仁曰,廣字偏傍,糢糊難辨矣。大王大妃殿曰,玉字邊廣字也。鍾應進前,翻繹諺敎讀奏曰,宗社付托時急,英廟朝血脈,今上與江華居而已,以此定以宗社付托。兩字傍,卽之第三子。出簾敎讀訖,元容曰,年歲今爲幾何?大王大妃殿曰,十九歲矣。寅永等曰,宗社大計,今旣有定,誠萬萬慶幸矣。元容曰,宗社之計定矣。誠臣民之慶幸也。敦仁曰,今日罔極之中,宗社大計,便成磐泰之安,誠不勝萬萬慶幸矣。大王大妃殿命書傳敎曰,奉迎儀節,依例擧行。出簾敎道喜曰,今伏承下敎,宗社之托已定,不勝萬萬慶幸,而第伏念新王明習庶務之道,專在於慈聖殿下垂簾導迪之訓,伏願亟下傳敎,庸答群情焉。答曰,新王年近二十歲,予則年過六十,亦已神精昏耗矣。今何可更論此事,而國事至重,旣無推諉之所,當勉從矣。出擧條仍命書傳敎曰,垂簾節目,令該曹依例擧行。出簾敎寅永曰,宗社大計旣定,此是至重且大之事也。軍摠幾許,先爲定送,陪衛本第似好矣。答曰,先送陪衛之言,果好矣。仍命書傳敎曰,奉迎前,兵·摠府堂郞,率三營門軍校,先爲往護。出簾敎大王大妃殿曰,宣廟朝謄錄,無可考之例乎?寅永曰,今無可考之處矣。道喜曰,今此奉迎時使臣,大臣正卿中,誰當進去乎?答曰,大臣往迎,可也。出擧條道喜曰,何大臣當往迎乎?答曰,鄭判府事往迎。出擧條仍命書傳敎曰,奉迎大臣,鄭判府事進去。出簾敎鍾應奏曰,奉迎時承旨,則何承旨當進去乎?答曰,都承旨進去。出擧條仍命書傳敎曰,奉迎時都承旨進去。出簾敎敦仁曰,小臣伏承院相之命矣。固當竭力擧行,而顧以嘗藥之任,遽當天崩之痛,議藥之節,保護之職,旣不能盡誠,又不能卽地溘然,以效褥蟻之忱,冤恨弸中,罪戾冞積,成服後只當退俟鈇鉞之誅,今此院相莫重之任,何敢奉承乎?伏願亟許遞改焉。大王大妃殿答曰,大臣之言則或無怪其如此,而院相事體重大,不可遞改,更勿爲此言也。元容曰,此事至爲重大,奉信蹟敬傳祗受,實合禮節,今慈敎,使政院謹爲精書,入覽于慈聖後還下,奉彩轝具儀丈,臣等陪詣敬傳宜矣。大王大妃殿敎曰,事體果如所奏,如是爲之也。命大臣就座,又命大臣先退。仍命退。諸臣以次退出。
大行大王初喪。
朝哭後,大王大妃殿·王大妃殿·中宮殿,藥房·內閣·政院·玉堂,口傳問安。答曰,罔極。朝廷二品以上·六曹堂上·兩司長官,單子問安。答曰,罔極。沐浴襲後,大王大妃殿·王大妃殿·中宮殿,藥房·內閣·政院·玉堂·百官,奉慰單子問安。答曰,罔極。小斂後,大王大妃殿·王大妃殿·中宮殿,藥房·內閣·政院·玉堂·百官,奉慰單子問安。答曰,罔極。晡哭後,大王大妃殿·王大妃殿·中宮殿,藥房·內閣·政院·玉堂,口傳問安。答曰,罔極。朝廷二品以上·六曹堂上·兩司長官,單子問安。答曰,罔極。
藥房口傳啓曰,自昨以來,哀毁罔極之中,必多傷損之節,臣等不勝萬萬憂慮,玆敢奉進粥一器,進御千萬伏望,敢啓。答曰,知道。
藥房口傳啓曰,自昨以來,哀毁罔極之中,必多傷損之節,且大王大妃殿,全無所進,哭泣過度,臣等不勝萬萬憂慮,玆敢奉進粥一器,進御後仍復勸進大王大妃殿,千萬伏望,敢啓。答曰,罔極。當仰勸矣。
藥房口傳啓曰,自昨以來,哀毁罔極之中,必多傷損之節,且大王大妃殿·王大妃殿,全無所進,哭泣過度,臣等不勝萬萬憂慮,玆敢奉進粥一器,進御後仍復勸進大王大妃殿·王大妃殿,千萬伏望,敢啓。答曰,罔極。當仰勸矣。
藥房口傳啓曰,哀毁罔極中,任情哭泣,全無所進,必多傷損,且伏念王大妃殿·中宮殿,哀毁罔極,亦多損傷,不勝萬萬焦迫,玆敢奉進粥飮,進御後俯勉于王大妃殿·中宮殿,千萬伏望,敢啓。答曰,罔極中時或勉之,而亦多虧損,只切悶迫。
大王大妃殿,以司謁口傳下敎曰,小斂時刻,卽爲入之。
大王大妃殿,以司謁口傳下敎曰,自襲斂時,行護軍洪耆燮連爲入參。
權敦仁,以小斂及大斂時,時原任大臣·閣臣·承旨·禮曹三堂上·工曹判書·兩司長官·玉堂一員入參事,入稟。大王大妃殿,以承傳色口傳下敎曰,依例入參。
大王大妃殿傳于沈宜冕曰,靈床移奉門路,以淸暉門爲之。
大王大妃殿,以司謁口傳下敎曰,大殿排設房書房色,大王大妃殿·王大妃殿·中宮殿素排設,依例磨鍊上下,順和宮,依各殿例爲之事,分付戶曹。
大王大妃殿,以司謁口傳下敎曰,欑宮之役,雖在日短之時,每趁限訖役矣。今番則日晷旣長,丁字閣亦不改建,而尙未訖役,何也?今日內畢役之意,申飭。
吏曹,殯殿享官洪顯周·金賢根·金炳疇·尹宜善·金蘭淳·金左根。
沈宜冕,以禮曹言啓曰,小斂時具環絰一節,載於喪禮補編受敎條,而儀註中百官環絰,雖不區別載錄,在前國恤時,依受敎擧行矣。今番儀註中,百官環絰磨鍊之意,敢啓。大王大妃殿傳曰,知道。
又以長生殿提調意啓曰,內梓宮詣闕吉日時,令日官李秉洪推擇,則今六月初九日辰時爲吉云,以此日時擧行之意,敢啓。大王大妃殿傳曰,知道。
又以長生殿提調意啓曰,本殿郞廳三員,依前例稱以都廳監役官一員,稱以郞廳之意,敢啓。大王大妃殿傳曰,知道。
又以殯殿都監摠護使意啓曰,初銘旌書寫處所,每於殯殿近處爲之矣。今番則以何處爲之乎?敢稟。大王大妃殿傳曰,涵仁亭爲之。
又以殯殿都監摠護使意啓曰,梓宮奉入時權安處所,先爲稟定,然後當爲擧行,而取考各年謄錄,則權安於明政殿,或權安於明政殿月廊矣。今番則何以爲之乎?敢稟。大王大妃殿傳曰,明政殿爲之。
又以殯殿都監摠護使意啓曰,本都監監造官,前參奉李,西部都事兪致範,司饔院奉事鄭永朝差下,而李時無職名,令該曹口傳付軍職,使之冠帶常仕,何如?大王大妃殿傳曰,允。
兵曹口傳政事,副司勇李。
沈宜冕,以殯殿都監摠護使意啓曰,本都監都廳司憲府執義洪淳穆差下,使之察任何如?大王大妃殿傳曰,允。
又以殯殿都監摠護使意啓曰,取考各年謄錄,則奉常寺·內資寺·內贍寺·造果廳,排設於鑄字所矣。今番處所,依前例擧行之意,分付,何如?大王大妃殿傳曰,允。
又以宗簿寺提調意啓曰,今此殯殿入番宗室六員,當爲差出,而見今無故宗班乏人,在前如此之時,以戚臣儀賓備員則自吏曹擧行矣。今亦依此擧行,何如?大王大妃殿傳曰,允。
又以禮曹言啓曰,來七月十八日大行大王誕日,在於殯殿發引之前,諸道所封方物,依前例以像生時封進事,分付,何如?大王大妃殿傳曰,允。
尹致英,以戶曹言啓曰,大行大王昇遐敎是時,欑宮所入長生殿退板二立,依例取用之意,敢啓。大王大妃殿傳曰,知道。
上高九寸四分,上廣一尺四寸五分,下高九寸,下廣一尺一寸九分,長五尺五寸五分。
沈宜冕,以禮曹言啓曰,今此國恤時百官衰絰所入,依前例令戶·兵曹,磨鍊題給,何如?大王大妃殿傳曰,允。
南性敎,以備邊司言啓曰,卿宰侍從罷散人竝敍用,仍令該曹口傳付軍職,未付軍職人,一體單付,使之入參哭班,何如?大王大妃殿傳曰,允。
兵曹口傳政事,護軍李羲斗·李景純,副護軍徐元淳·金德喜·李裕膺,副司果金基纘·李佑伯·金權·鄭·兪敎煥·金騏獻·金玉龍·金羽東·李敏衡·姜漢赫·宋達仁·柳泰鉉·金錫熙·姜鳳煥·姜冕奎·李敬溥·洪熙朝·李鼎信·沈敬澤·鄭漢然·李基周·魏鍾善·韓哲浩,以上竝單付。
南性敎,以總衛營言啓曰,今此大行大王靈床,移奉于歡慶殿敎是後,依壯勇營例,賓陽門知彀官一員,文政門敎鍊官一員,別武士一人,軍十名,光政門壯勇衛一員,別付料武士一人,軍十名,限因山前輪回別入直之意,敢啓。大王大妃殿傳曰,知道。
禮曹,今此奉迎詣闕敎是時,節次參酌磨鍊爲白去乎,依此擧行,何如?一,奉迎將至,宗親文武百官,俱以淺淡服·烏紗帽·黑角帶,就敦化門外,分東西序立奉迎,至敦化門外,降轎乘輿,由東夾門·建陽門·明政東夾門·賓陽東夾門以入,至殯殿,行擧哀禮訖,內侍前引,先慰大王大妃殿,次慰王大妃殿,次慰中宮殿訖,內侍扶引就廬次敎是白齊。一,闕內入直人員,以淺淡服·烏紗帽·黑角帶,直所前庭奉迎爲白齊。一未盡條件,追乎磨鍊爲白齊。啓,依所啓施行爲良如敎。
己酉六月初七日,沐浴襲正時辰時,御床在重熙堂。時至,內侍設襲牀於帷內,宗戚之臣,盥手鋪褥席及枕,先置玉帶一,衮龍袍一,紵絲褡一,帖裏一,次羅圓領一,褡一,帖裏一,次紅紵紗圓領一,褡一,帖裏一,白綃裹肚一,白綃汗衫一,白綃袴二一單袴,白綃襪一雙於其上,凡九稱,雜用褡,又以函盛網巾代用鴉靑紗,翼善冠,充耳二,幎目一,握手二,靴一雙,又以函盛錦冒黼殺,竝置于牀之東北。沐浴畢,內侍對擧牀,入置于浴牀之西,宗戚之臣,遷大行于其上,乃覆以衾竝儀註,行左承旨南性敎,右承旨尹致英,左副承旨金益文,右副承旨沈宜冕,同副承旨趙秉夔,記事官洪鍾雲,假注書李承游,別兼春秋金德根·閔致庠,記事官徐翼輔·南秉吉,摠護使趙寅永,院相權敦仁,左議政金道喜,判府事朴晦壽,提學金學性,原任直提學徐憙淳·金輔根,直提學趙秉駿,原任直閣金左根·李景在·金鼎集,檢校直閣尹定鉉,原任直閣吳取善·徐有薰·李公翼,檢校直閣鄭㝡朝,原任直閣金始淵,直閣趙然興,原任待敎金洙根,檢校待敎李㘾·洪淳穆·金輔鉉,待敎尹滋悳,禮曹判書徐左輔,參判韓正敎,參議趙雲澈,大司憲洪在喆,大司諫林永洙,副修撰沈宜元,進詣靈床前,以次入哭訖,退出。
己酉六月初七日,小斂正時午時,靈床在重熙堂。斂前二刻,內侍設小斂床于帷外,宗戚之臣,盥手鋪褥席及枕,先鋪絞於其上,橫者三在下,縱者一在上,皆以白紡紬一幅,析其兩端爲三,次鋪衾,次鋪散衣,次鋪絳紗袍一襲用綵緞畫珮玉,凡斂衣十九稱皆用複衣複衾,內侍對擧牀,入置于大行牀南,遷奠於靈牀西南,朝臣入侍,宗戚之臣,乃遷大行于小斂牀,先去枕,而舒綃疊衣,以藉其首,仍卷兩端,以補兩肩空處,又卷衣夾其兩脛,取其方正。同副承旨趙秉夔,記事官洪鍾雲·南秉吉,左議政金道喜,進詣靈牀之前。該司進供稻米及眞珠,秉吉奉盤,道喜盥手,替行飯含禮,以匙抄米,實于口之右,竝實一珠,又於左於中,亦如之,飯含訖,斂之以衾而未結以絞,別覆以衾,內侍施屛撤襲牀,行左承旨南性敎,右承旨尹致英,左副承旨金益文,右副承旨沈宜冕,同副承旨趙秉夔,記事官洪鍾雲,假注書李承游,別兼春秋金德根·閔致庠,記事官徐翼輔·南秉吉,摠護使趙寅永,院相權敦仁,左議政金道喜,判府事朴晦壽,提學金學性,原任直提學徐憙淳·金輔根,直提學趙秉駿,原任直閣金左根·金鼎集,檢校直閣尹定鉉,原任直閣吳取善·徐有薰·李公翼,檢校直閣鄭㝡朝,原任直閣金始淵,直閣趙然興,原任待敎金洙根,檢校待敎李㘾·洪淳穆,待敎尹滋悳,禮曹判書徐左輔,參判韓正敎,參議趙雲澈,工曹判書李鼎臣,大司憲洪在喆,大司諫林永洙,副應敎趙獻永,副修撰沈宜元等,具布巾環絰,進詣靈床前,以次入哭訖,退出。
襲衣襨,多紅漢緞龍袍,龍胸褙肩畫具,草綠漢緞快子,藍桃榴紋緞氅衣,玉色桃榴紋緞中赤幕,單綠漢緞中赤幕,藍桃榴紋緞中赤幕,玉色桃榴紋緞長衣襨,甫羅楪紋冒綃緞童衣襨,白貢緞汗衫,白桃榴紋緞袴衣,白貢緞裏衣,藍金福字緞天衾,紫的鄕織地衾,多紅雲紋緞衾,柳靑梡子緞衾,玉色桃榴英綃緞長衣襨,甫羅貢緞童衣襨,倒衣,靑玉色桃榴緞腰帶,靑玉色桃榴緞多袵,多紅貢緞赤襪,白貢緞足巾,紫的鄕織。小斂衣襨,柳靑梡子紋緞衾,正衣,眞紅貢緞絳紗袍,白熟甲紗白衫紅緣,後垂竝大帶,佩玉泥銀畫,蔽膝·赤舄·赤襪,紫的鄕織枕,上倒衣常時所着,眞紅楪紋冒綃緞貼裏,下倒衣常時所着,眞紅雲紋甲紗龍袍,內拱藍雲紋甲紗,錦香楪紋冒綃緞挾袖,鴉靑楪紋冒綃緞快子,散衣,甫羅貢緞赤古里,內拱白八兩紬,醬色楪紋熟甲紗周衣,內拱藍熟甲紗,玉色桃榴英綃緞長衣襨,內拱白水禾紬,鴉靑楪紋冒綃緞快子,內拱眞紅楪紋英綃緞,駞色楪紋冒綃緞挾袖,內拱藍楪紋熟甲紗,醬色雲蝠紋庫緞單戰服,鴉靑楪紋英綃緞單戰服,天靑熟水甲紗道袍,眞紅楪紋冒綃緞貼裏,玉色八兩紬半綿褙子,內拱白八兩紬,軟甫羅八兩紬綿周衣,內拱軟藍綿紬,眞紅無紋冒綃緞道袍,藍八兩紬氅衣具,眞藍熟水甲紗道袍,藍八兩紬氅衣具,深駞色無紋英綃緞周衣,內拱深玉色綿紬,眞紅楪紋英綃緞貼裏,藍無紋英綃緞氅衣,甫羅綿紬綿周衣,內拱藍綿紬,錦香葫蘆英綃緞一疋,藍桃榴佛手緞一疋。
大行大王初喪。
朝哭後,大王大妃殿·王大妃殿·中宮殿,藥房·內閣·政院·玉堂,口傳問安。朝廷二品以上·六曹堂上·兩司長官,單子問安。答曰,罔極。晡哭後,大王大妃殿·王大妃殿·中宮殿,藥房·內閣·政院·玉堂,口傳問安。答曰,罔極。朝廷二品以上·六曹堂上·兩司長官,單子問安。答曰,罔極。靈牀移奉後,大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上·兩司長官,奉慰單子問安。答曰,罔極。
藥房口傳啓曰,靈牀今將移奉,伏惟哀毁益復罔極,累日哭泣之餘,傷損必多,且伏念王大妃殿·中宮殿哀毁罔極,亦至數日,必多傷損,不勝萬萬焦迫,玆敢奉進粥飮,進御後俯勉于王大妃殿·中宮殿,千萬伏望,敢啓。答曰,俯勉而不能强,尤用悶然矣。
藥房口傳啓曰,連日哀毁哭泣中,全無所進,傷損必多,且伏念王大妃殿·中宮殿哀毁罔極,亦多傷損,不勝萬萬憂迫,玆敢奉進粥飮,進御後俯勉于王大妃殿·中宮殿,千萬伏望,敢啓。答曰,知道。
權敦仁,以垂簾處所,以便殿爲之事,禮曹節目磨鍊以入矣。處所,以何處爲之事,入稟。大王大妃殿,以承傳色口傳下敎曰,以熙政堂爲之。
大王大妃殿,以司謁口傳下敎曰,服制儀註,尙不磨鍊,其委折知入。
大王大妃殿,以司謁口傳下敎曰,靈床移奉時刻,以戌時爲之。
大王大妃殿,傳于沈宜冕曰,奉迎之行,明將入闕,封爵一款,令該曹卽爲擧行,君號,以德完君擬入。
權敦仁,以恩彦君復爵,德完君封爵開政下批事,入稟。大王大妃殿,以承傳色口傳下敎曰,口傳下批。
大王大妃殿,傳于沈宜冕曰,恩彦君內外復爵,令該曹當日擧行。
吏曹口傳政事,恩彦君復爵事傳敎,德完君封爵事傳敎。
權敦仁,以恩彦君·德完君官敎,當爲安寶,而大寶今無以請出,何以爲之,入稟。大王大妃殿,傳于沈宜冕曰,安寶追後擧行,官敎先爲奉傳。
權敦仁,以德完君封爵敎旨,何承旨奉傳,入稟。大王大妃殿,以司謁口傳下敎曰,左承旨傳敎。
權敦仁,以嗣位告由祭祝文,依日前告由祭例,以議政擧行,而自下不敢擅便,何以爲之事,入稟。大王大妃殿,以承傳色口傳下敎曰,依日前告由例,左議政爲之。
大王大妃殿,以司謁口傳下敎曰,奉迎行次,何日進發,何處宿所,何時詣闕,令塘馬知入,畿營亦爲分付。
沈宜冕啓曰,今日靈床移奉時,時原任大臣·閣臣·承史·禮曹三堂上·工曹判書·兩司長官·玉堂一員,依例入參,何如?大王大妃殿傳曰,允。
大王大妃殿,以司謁口傳下敎曰,魂殿司鑰排設擧行幄次等物,依例上下事,分付戶曹。
大王大妃殿傳于沈宜冕曰,今番三都監物力,以總衛營別置錢中十萬兩,移送戶曹,俾紓經費艱絀之患。
沈宜冕啓曰,嗣位陳賀時頒敎文及垂簾陳賀時頒敎文,當爲製進,藝文提學金學性,旣在闕中,使之製進,何如?大王大妃殿傳曰,允。
大王大妃殿傳于沈宜冕曰,頒敎文中,赦句添入。
沈宜冕啓曰,頒敎文中赦句添入事,命下矣。某罪以下宥之乎?敢稟。大王大妃殿傳曰,雜犯死罪以下,竝宥。
又啓曰,赦句添入事,命下矣。藝文提學金學性,旣在闕中,使之添入,何如?大王大妃殿傳曰,允。
沈宜冕,以禮曹言啓曰,今此嗣位儀節,當爲磨鍊,謹稽國朝寶鑑,則成宗大王,自潛邸詣闕時,當日登極,明宗大王·宣祖大王,自潛邸詣闕,而成服日登極矣。列聖朝已例各異,今番奉迎詣闕日登極,與成服日登極,自臣曹不敢擅便磨鍊,問議于時原任大臣處之,何如?大王大妃殿傳于沈宜冕曰,依成宗朝故事,磨鍊擧行。
又以禮曹言啓曰,今此嗣位後,王大妃殿當尊爲大王大妃殿,中宮殿尊爲王大妃殿,進號陳賀之節,將爲擇日擧行,則東朝位號,宜有加上之節,而自臣曹不敢擅便,問議于時原任大臣·館閣堂上·在外儒賢處之,何如?大王大妃殿傳曰,允。
又以備邊司言啓曰,魂殿忠義,今當差出,而勳府見無有司堂上,不得依例擧行,何以爲之?敢稟。大王大妃殿傳曰,差出。
又以備邊司言啓曰,以魂殿忠義事草記,有差出之命矣。忠義曾無自本司差出之規,勳府有司堂上,依已例以東完君申命源差下,使之擧行,何如?大王大妃殿傳曰,允。
金益文,以兵曹言啓曰,今此奉迎衛護時,道路左右屛門,嚴加把守事,分付訓·禁·御三營之意,敢啓。大王大妃殿傳曰,知道。
又以訓鍊都監言啓曰,因兵曹草記,今此奉迎衛護時,門外屛門五十處,將五十人,軍一百二十二名定送,嚴加把守,而事畢後撤罷之意,敢啓。大王大妃殿傳曰,知道。
又以禁衛營言啓曰,因兵曹草記,今此奉迎衛護時,城內外左邊屛門六十處,哨官十員,別騎衛十三人,騎士三十七人,京標下軍四十一名,別破陣六十名,鄕軍三十名,竝爲嚴飭定送,率領把守,而事畢後撤罷之意,敢啓。大王大妃殿傳曰,知道。
又以御營廳言啓曰,因兵曹草記,今此奉迎衛護時,門內外右邊屛門六十四處,哨官十員,出身軍官五員,騎士三十二人,京標下軍八十五名,鄕軍五十一名,竝嚴飭定送,率領把守,而事畢後撤罷之意,敢啓。大王大妃殿傳曰,知道。
禮曹,今此大王大妃殿下垂簾同聽政節目,參考前例磨鍊爲白去乎,依此擧行何如?一,垂簾處所,以便殿爲之,臨時令政院稟旨爲白齊。一,垂簾時殿下殿座于簾外,當中南向,大王大妃殿下殿座于簾內,近東南向。朝賀時,依宣仁太后故事,文武官先行四拜于大王大妃殿下,又行四拜于殿下爲白齊。一,垂簾時,宋朝則簾前通語,內侍宣傳,我朝則大臣,以大妃殿下親斷庶務,不可深居宮中,使內官傳命請令,奏事官,解釋文字以啓,特許親聽矣。今番則大王大妃殿·大殿同聽政,奏事官先奏于殿下,則殿下或親爲裁斷,或仰稟慈旨,大王大妃殿下或親宣慈敎,則諸臣或奏對簾前,以爲一堂上下輔翼參贊之道爲白齊。一,一月六對朝參·常參,依例稟旨,同聽政,依宋朝日參六參之例,大政令·大典禮·時急邊報,許令無時請對,或賜召宣,祀典·兵刑科·試官職等重務,皆直啓于殿下,稟慈殿裁決爲白齊。一,慈敎,稱大王大妃傳曰,上敎,稱傳曰,大王大妃殿下敎令,用宋朝稱予之例,內外門鑰開閉軍兵解嚴,稟于大殿,大殿稟慈旨後,用標信·信箭擧行爲白齊。一,諸臣疏章,依貞憙聖母時故事,上于殿下,臺啓及各司啓辭·諸道狀聞,亦啓于殿下,或直斷或自內承稟後賜批爲白齊。一,正·至·誕日三名日各道進箋于大王大妃殿,一依大殿進箋之例,方物物膳依例擧行爲白齊。一,殿下御經筵時,大王大妃殿於簾內,以時親臨聽講爲白齊。一,殿下於仁政門卽阼後,仍具冕服,詣大王大妃殿下所御便殿,率百官陳賀于殿庭如儀訖,殿下陞殿,大臣二品以上,以次從陞,起居于大王大妃殿·大殿後,還復位,大王大妃殿下還內,殿下釋冕服反喪服還內,諸臣退出爲白齊。一,垂簾同聽政,典禮至大,倣貞憙聖母時故事,別爲頒敎中外,而殿下還內後,宗親文武百官改服布公服,權停例擧行爲白齊。一,今初九日垂簾時,大王大妃殿下具翟衣,殿座常時則用常時所御之服,垂簾時殿座排設諸事,令掖庭署及各該司進排爲白齊。一,垂簾告由社稷·宗廟·永寧殿·徽定殿·景慕宮,擇吉擧行爲白齊。一,未盡條件,追乎磨鍊爲白齊。啓。依所啓施行爲良如敎。
己酉六月初八日辰時,靈牀在重熙堂。右副承旨沈宜冕,記事官洪鍾雲·徐翼輔·南秉吉,摠護使趙寅永,戶曹判書金學性,禮曹判書徐左輔,工曹判書李鼎臣,待敎尹滋悳,進詣靈牀前,捲黼殺尺量奉審,長五尺五寸五分,上廣一尺四寸五分,下廣一尺一寸九分,上高九寸四分,下高九寸,尺量訖,諸臣以次退出。
己酉六月初八日戌時,靈牀移奉入侍時,右承旨尹致英,左副承旨金益文,右副承旨沈宜冕,同副承旨趙秉夔,記事官洪鍾雲,假注書李承游,別兼春秋金德根·閔致庠,記事官徐翼輔·南秉吉,摠護使趙寅永,院相權敦仁,左議政金道喜,判府事朴晦壽,提學金學性,原任直提學徐憙淳·金輔根,直提學趙秉駿,原任直閣李景在·金左根·金鼎集,檢校直閣尹定鉉,原任直閣吳取善·徐有薰·李公翼,檢校直閣鄭㝡朝,原任直閣金始淵,直閣趙然興,原任待敎金洙根,檢校待敎李㘾·洪淳穆,待敎尹滋悳,禮曹判書徐左輔,參判韓正敎,參議趙雲澈,工曹判書李鼎臣,大司憲洪在喆,大司諫林永洙,副應敎趙獻永等,詣閤門外序立,百官以次成班訖,靈床出重陽門,諸臣哭從,由淸暉門,入弘仁門,至歡慶殿內,執事者奉安靈牀於幄內,諸臣奉審入哭訖,以次退出。
