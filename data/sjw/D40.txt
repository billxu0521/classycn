上在慶德宮。停常參·經筵。
大殿·中殿·世子宮,政院·玉堂·二品以上·六曹·大司諫,歲謁問安。答曰,知道。
嬪宮,政院·玉堂,歲謁問安。答曰,知道。
中殿·世子宮·嬪宮,藥房問安。答曰,知道。
藥房啓曰,三陽新泰,陰雨太過,伏未審夜來,聖體調攝,若何?昨日熏熱稍微,困惱亦歇,膈痰·煩渴不加,寢睡安寧,水刺餠餌之進,亦加於再昨,口味猶未盡開乎?膝痺核處加減,亦何如?醒脾育胃湯加進二貼,已盡於昨日,臣等,今日與諸醫入診,詳察症候,議定繼進當否,宜當,不任耿耿憂慮,敢此問安,竝爲仰稟。答曰,知道。煩渴無加,而夜間膈氣有加,寢睡不安,口味猶未盡開,膝痺核處,別無加減。勿爲入診,問于入侍醫官,議定湯藥繼進當否,宜矣。
藥房再啓曰,入侍醫官金有鉉等退出後,臣等與儒川君濎·黃處信·鄭昌柱及諸御醫,反復商議則皆以爲,聖候諸症,數日稍減,而膈氣有加,寢睡不寧,此由於痰飮停膈之致。解鬱和中湯,加蒼朮·桔梗各一錢,先進三貼,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
宣惠廳啓曰,上年諸道農事,俱爲失稔,而其中京畿·兩湖,災荒尤甚,田結大縮,收租上來後,畿湖三道出米數磨鍊,則計諸本道應下諸需,其餘上納之數,比常年或減半或三分之一,而至於湖南則上納堇五千餘石,與江都米相換之數,亦且太半不足。本廳舊儲元來不敷之中,今年新捧,如是零星,前頭經費,萬無可繼之路,事勢至此,措手無地。在前年凶之時,京外各樣需用,例皆裁減,以補國用,前後非一,而卽今京司貢物,則殘敗特甚,有難更議。京畿,與他道有異,營官需則前旣裁減,尙未復舊,亦不可更減。其中新費當減者,減八分之二,湖西·湖南·嶺南三道,則依乙亥戊寅兩年例,監·兵·水營及各邑官需,竝量減八分之一,其他各樣應下之數,皆減八分之二,而三南甲午條月課鳥銃,亦依乙亥年例停止,一以示凶年節損之意,一以爲經用添補之地,似合於變通之道,故就議于廟堂,則大臣之意,亦如此。分付諸道,依此擧行之意,敢啓。答曰,知道。右宣惠廳謄錄
禮曹啓曰,太廟殿謁,每年歲首,例爲取稟,而自上方在靜攝之中,不得循例擧行之意,敢啓。傳曰,知道。
又啓曰,王世子永昭殿·敬寧殿歲首展謁,當爲取稟,而方在嘗藥之中,不得循例擧行之意,敢啓。答曰,知道。
又啓曰,卽接宗廟署所報內,今日雨勢如此,朔祭撤床後奉審,則宗廟自第一室至十一室內,網巾帳上,沒數滲漏,外帳中帳,亦皆沾濕,第一室第五室龕室仰板滲漏,缺櫝淨巾,俱爲沾濕,外面帳榻上褥席,皆爲滲漏,第六室第七室第八室第九室第十一室,神榻褥席,擧皆沾濕,第二室第四室第八室第九室第十一室內,後面內道里上雨漏,壁土庫庫沾濕,後面簷下滲濕,仰壁庫庫剝落,永寧殿第三室龕室上斑子滲漏,第五室龕室內,西北邊仰塗滲漏,第六室龕室後壁,自道里,雨漏沾濕,仰帳內面帳,亦爲沾濕,第八室北壁西邊柱上,雨漏流濕,第十一室龕室內,仰塗滲漏,仰帳亦爲沾濕,後面簷下庫庫滲漏,所見極爲未安云。依例臣曹本署提調,眼同奉審後稟處,何如?傳曰,允。
又啓曰,卽接永昭殿參奉所報,則今日大雨,正殿東邊椽端蓋板二處,後面椽端蓋板一處,前面簷加道里上及中排設廳東邊第一二間,皆以滲漏,正殿後面夫防草女夫瓦各一立破落,安仁東夾門內道里上及玄明門·紫極門·典祀廳·安香廳參奉房等處,亦爲滲漏云,依例本曹堂上·所廳進去奉審後,稟處,何如?傳曰,允。
又啓曰,臣澔,進詣永昭殿奉審,則正殿東邊椽端蓋板二處,後面椽端一處,前面簷加道里上及中排設廳東里第一二間,皆以滲漏,正殿後面夫防草夫女瓦各一立破落,安仁東夾門內道里上及玄明門·紫極門·典祀廳·安香廳參奉房庫庫雨漏處,果如本殿參奉所報。所當修改,而雨雪如此,且與殿內滲漏處有間,姑待開霽,擇日修改之意,敢啓。傳曰,知道。右禮曹謄錄
兵曹啓曰,今正月初五日,崇政門百官朝參日次,而上候方在未寧之中,姑待平復後更稟之意,敢啓。傳曰,知道。兵曹謄錄
上在慶德宮。停常參·經筵。
下直,豐德府使金致龍。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,雨雪後風寒頗緊,伏未審夜來,聖體調攝,若何?昨日熏熱之候,乍發旋止,困惱·煩渴不作,而膈氣淸利,寢睡安寧乎?水刺餠餌之進,稍若有加,口味益勝乎?膝痺核處加減,更何如?臣等,今日與諸醫入診,詳察症候,宜當,不勝耿耿憂慮,敢此問安,竝爲仰稟。答曰,知道。困惱·煩渴之候稍減,而膈氣不加,寢睡差安,口味差勝,膝痺核處別無加減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
慶尙監司書目,宜寧縣監鄭壽崑,御史旣已封庫,爲先罷黜事。以上朝報
上在慶德宮。停常參·經筵。
夜四更,流星出北斗星下,入東方天際,狀如拳,尾長四五尺許,色赤,光照地。巳時,日暈兩珥。
下直,溫陽郡守尹枎,鴻山縣監尹仁敎。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨夕困惱之候,乍發旋止,膈氣及熏熱·煩渴不作,而寢睡安寧乎?水刺之進,漸若有加,口味食念,日益差勝乎?膝痺核處加減,更何如?臣等,今日與諸醫入診,詳察症候,宜當,不勝區區憂慮,敢此問安,竝爲仰稟。答曰,知道。膈氣或加或減,熏熱·煩渴差勝,寢睡一向差勝,口味食念,別無日勝之勢,膝痺核處,亦無加減。明日入診,宜矣。
大殿·中殿·世子宮·嬪宮,藥房·政院·玉堂夕問安。答曰,知道。
政府翰林取才,崔尙履,左傳略。
吏曹口傳政事,以李宜華爲宜寧縣監。以上朝報
上在慶德宮。停常參·經筵。
下直,鐵山府使鄭檝,春川府使閔純,利川府使梁聖揆。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,風寒栗烈,伏未審夜來,聖體調攝,若何?昨夕微有困惱之候,膈氣及熏熱·煩渴不作,而寢睡一樣安寧乎?水刺之進,更無所加,口味食念,猶未差勝乎?膝痺核處加減,更何如?解鬱和中湯,已盡三貼,今日臣等,與儒川君濎,宗廟署奉事黃處信及諸醫官,依聖敎,當爲入診,詳察症候,議定繼進之藥,而不勝終宵憂慮,敢此問安,竝爲仰稟。答曰,知道。膈氣差減,熏熱·煩渴不作,而寢睡差安,口味食念尙未差勝,膝痺核處,別無加減矣。
藥房再啓曰,臣等入診退出後,與儒川君濎,宗廟署奉事黃處信,副司勇鄭昌柱及諸醫官,反復商議則皆以爲,聖候口味不勝,食念未開,專由於痰飮停胃之致。香砂六君子湯,加神曲炒一錢,連進三貼,以爲開鬱理痰之地,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
禁府,朴安豪拿囚。啓。
戶曹啓曰,本曹正郞李宜華,精解事務,頗有擧職之效矣,昨日政,移拜宜寧縣監,其所帶職掌,係是緊務,當此經費匱乏之日,不可付諸生手。李宜華,宜寧縣監今姑改差,仍任本曹正郞,以爲責成之地,何如?傳曰,允。以上朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?困惱·熏熱·煩渴不作,膈氣無加,而寢睡一向安寧乎?水刺之進,似減於數昨,痰飮·口淡,其無差勝之勢乎?膝痺加減,更何如?核處昨有數日來,時時隱疼之敎,今日臣等,加率昨日未入侍鍼醫入診,更爲詳察,宜當,不勝終宵煎慮,敢此問安,竝爲仰稟。答曰,知道。昨夕有困惱之候,而熏熱·煩渴不作,膈氣無加,寢睡一向差安,痰飮·口淡,別無差勝之效,膝痺亦無加減矣。
護軍李奎成,全羅兵使遞來。
吏曹口傳政事,以李廷濟爲宜寧縣監。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與諸鍼醫反復商議則皆以爲,聖候核處,已有聚汁向膿之意,今不可用消散之法,痰核異於血腫,又不宜促膿,今無可試外治之道,連進扶痺托裡之劑,以觀其變動,宜當云。香砂六君子湯,明日畢進後,更爲入診議定,何如?答曰,依啓。
兵曹口傳政事,以李太古爲珍島監牧官。
政院啓曰,備邊司來言,今日賓廳坐起日次,而上候方在未寧中,不得來會云矣,敢啓。傳曰,知道。
兵曹啓曰,諸各司堂下武臣等,能麽兒一朔六次設廳講試,意非偶然,而近來武弁慢忽成風,訓鍊院判官李悟,再次無緣不進,依例推考警責,何如?傳曰,允。以上朝報
上在慶德宮。停常參·經筵。
下直,泗川縣監李世復。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨夕熏熱之候,猝發旋止,困惱·煩渴及膈氣不作,而寢睡安寧乎?水刺之進,比數日頓減,痰飮·口淡,其無差勝之勢乎?膝痺加減,何如,而核處隱疼無減乎?今日臣等,依昨日啓稟,令諸醫入診,詳察症候,更爲議藥,宜當,不勝達夜煎慮,敢此問安,竝爲仰稟。答曰,知道。煩渴不作,而困惱頗甚,寢睡煩轉不寧,膈氣及痰飮口淡有加,膝痺別無加減,核處隱疼一樣矣。
再啓曰,臣等入診退出後,與儒川君濎,宗廟署奉事黃處信,副司勇鄭昌柱及諸醫等,反復商議則皆以爲,聖候比昨諸症之復加,皆由於胃中濕痰,前進香砂六君子湯,更依回春補益門錢數,加神曲炒一錢,乾薑炮五分,加進三貼,以爲濕中理痰之地,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
平安監司·義州府尹書目,謝恩使一行,今月初二日,還渡江出來事。以上朝報
成均館官員,以同知館事意啓曰,今正月初七日儒生上旬輪次,當爲設行,而大提學未差,大司成申鐔在外未肅拜,且與春享大祭齋戒相値,限內不得爲之,今月內,無故日退行之意,敢啓。傳曰,知道。成均館謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨日困惱止歇之候,熏熱·煩渴及膈氣不作,寢睡安寧乎?厭進食物,未有甚於昨日,痰飮·口淡或有所減,而夜間有所進御乎?膝痺加減,更何如,而核處隱疼不加乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。困惱止歇之候,微有熏熱之候,煩渴不作,而膈氣及痰飮·口淡一樣,寢睡煩轉,而比昨差勝,夜間進菉豆粥小許,膝痺別無加減,核處隱疼不加矣。勿爲入診。
傳曰,史官二員待命,騎馬六匹立之,春享大祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
夜一二更,月暈。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?熏熱困惱漸減,膈氣·煩渴不作,而寢睡益安乎?膝痺加減如何,而核處隱疼,比再昨有減乎?痰飮·口淡亦無差減之勢乎?水刺久廢,他食物亦小進乎?臣等煎慮日切,今日與諸醫入診,詳察症候,宜當,敢此問安,竝爲仰稟。答曰,知道。煩渴不作,而熏熱·困惱·膈氣無加,寢睡煩轉不寧,膝痺別無加減,核處隱疼,比再昨有減,痰飮·口淡一樣。明日入診宜矣。
藥房口傳啓曰,再昨醫官入診時,以鷄子黃眞末,以醋調均,貼付核處事,有所陳達,而坡州之人,有經驗者云,故詳細問之,則以爲,非鷄子乃是芥子云。此則不可用於上候,而鷄子黃則乃是古方癰疽門藥,而亦宜於消核云,故此藥方爲待令,醫官入診時,下詢其當否,何如?臣等不得入診,故敢稟。傳曰,知道。
兵曹口傳政事,副司勇李公胤。
大司成申鐔,春川府使遞來。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
辰時,日暈。
下直,瑞興縣監韓聖箕,靑陽縣監朴弼健,平海郡守李益馝。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨夜膈氣不平,進服薑茶湯·橘皮茶,四更後,始爲就寢云,熏熱·困惱之候不作乎?所進御食物,稍若有加,而尙未進水刺,痰飮·口淡,其無差減之勢乎?膝痺加減,更何如,而核處隱疼之候無加乎?香砂六君子湯,已盡於昨日,今日當議定繼進之藥,核處亦宜診察,臣等與諸醫,依聖敎當爲入診,而不勝達夜憂煎,敢此問安,竝爲仰稟。答曰,知道。夜間膈氣不平,又有熏熱之候,罷漏後,始得入睡,朝來困惱頗甚,痰飮·口淡,別無差減之勢,膝痺亦無加減,而核處隱疼一樣矣。
今日藥房入診時,核處明日受鍼事,榻前定奪。
藥房再啓曰,臣等入診退出後,與儒川君濎,宗廟署奉事黃處信,副司勇李公胤·鄭昌柱及諸醫,反復商議,則皆以爲,聖候核處開膿,在於明日,而開膿前後,治法不同。膈氣之不平,今宜先治,養胃進食湯,加半夏·山査肉各一錢,縮砂炒七分,先進一貼,明日詳察開膿後症候,更議他藥,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
下直,肅川府使具後翼,松禾縣監金弘機。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?熏熱困惱減歇,膈氣不作,而寢睡安寧乎?昨日水刺和羹所進小加,痰飮·口淡,其有差勝之勢乎?膝痺加減,更何如?核處隱疼,亦無所加乎?今日受鍼,昨已定奪,時刻定以何時乎?臣等終宵憂煎,敢此問安,竝爲仰稟。答曰,知道。熏熱·困惱·口淡之候差減,膈氣不加,而寢睡比昨差勝,膝痺別無加減,核處隱疼有加。受鍼時刻,定以午初,宜矣。
今日藥房入診時,核處姑觀夜來症勢,明日入診後,受鍼當否,更爲詳察議定事,榻前下敎。前進養胃進食湯一貼,更爲煎入事,定奪。
謝恩正使臨昌君焜,副使權尙游,書狀官韓重熙入來。
謝恩,同知權尙游。
禮曹正郞洪道達,故僉使鄭橃等祠宇,賜額致祭後入來。
大殿·中殿·世子宮·嬪宮,藥房·政院·玉堂夕問安。答曰,知道。朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。傳曰,知道。備局謄錄
上在慶德宮。停常參·經筵。
夜一更,月入東井星,有暈。三更,月暈。流星出北極星下,入艮方天際,狀如鉢,尾長二三尺許,色白,光照地。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?熏熱·困惱不作,膈氣淸利,而寢睡安寧乎?昨日所進水刺所加,痰飮·口淡益勝乎?膝痺不復時時發作,而核處隱疼不加乎?臣等依昨日定奪,與諸醫更爲入診後,議定今日受鍼當否及繼進之藥,宜當,不勝終宵憂慮,敢此問安。答曰,知道。就寢後熏熱之候特甚,膈氣不平,忍冬茶,調牛黃進御,而尙未止歇,寢睡不寧,朝來困惱·痰飮·口淡,別無加勝之勢,膝痺時時發作,核處隱疼漸緊矣。
今日藥房入診時,今日則蔘苓茶進御,而明日入診後,議定湯劑事,榻前定奪。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
韓平君李基泰,慶尙左兵使遞來。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與儒川君濎,宗廟署奉事黃處信,司勇李公胤及諸醫,反復商議,則皆以爲,聖候開膿之後,脈度頗緩,困惱不止,蔘岺茶,雖已進御,不可不加進補劑,蔘蓮茶一貼劑進,宜當云。此藥煎入之意,敢啓。答曰,知道。
奉敎金在魯,檢閱朴師益·黃奎河牌不進,依承傳罷職。以上朝報
上在慶德宮。停常參·經筵。
巳時,日有兩珥。
下直,河東府使李弘喆,丹城縣監朴鏜。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?開膿之後,膿汁連爲順出,而隱疼牽引之候頓減乎?困惱·熏熱·膈氣已歇,而寢睡安寧乎?水刺之進,尙未有加,痰涎吐出之後,更無惡心之意,口淡其有差勝之勢乎?膝痺加減,更何如?今日入診議藥事,昨已定奪,臣等與諸醫入侍,詳察症候,宜當,不勝終宵煎慮,敢此問安。答曰,知道。開膿之後,膿汁順出,而隱疼·牽引之候快減,困惱·口淡及膈氣一樣,夜間熏熱不作,而寢睡差勝,痰涎吐出之後,更無惡心之意,膝痺別無加減矣。
吏曹口傳政事,檢閱單崔尙履。
謝恩,檢閱崔尙履。
藥房再啓曰,臣等入診退出後,與儒川君濎,宗廟署奉事黃處信,副司勇李公胤及諸醫等,反復商議,則皆以爲,聖候開膿之後,膈痰不減,托裡淸中湯,加砂仁炒硏·竹茹各七分,連進三貼,以爲扶脾理痰之地,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
有政。兵批,以李泰亨·白興銓爲副司果。
上在慶德宮。停常參·經筵。
仁獻王后忌辰齋戒。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷二品以上·六曹·大司諫單子問安。答曰,知道。中宮殿,口傳問安。答曰,知道。以上燼餘
藥房啓曰,伏未審夜來,聖體調攝,若何?昨日困惱之候,間甚相半,熏熱不作,痰氣無加,而寢睡安寧乎?所進食物,未有所加,痰飮·口淡,亦無所減乎?瘡口膿汁順出,而膝痺加減,更何如?開膿之後,不可不逐日入侍,詳察症候,今日臣等與諸醫,入診宜當,不勝憂慮,敢此問安,竝爲仰稟。答曰,知道。熏熱時時發作,膈氣及痰飮·口淡一樣,寢睡差勝,瘡口膿汁順出,而膝痺別無加減矣。勿爲入診。
吏曹啓曰,頃日政,江華經歷差出時,前郡守兪命健,擇擬受點矣。追後聞之,則命健曾任韓山郡守,未滿十朔遞歸,而解由文書,來到戶曹之後,因長官有故,未及磨勘,政事翌日,次官始爲成出,而臣曹全未覺察,難免矇然之失,不勝惶恐。其所擬望,旣在於文書未出之前,則法例所在,不可仍存,江華經歷兪命健改差,何如?傳曰,不必遞改矣。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏聞入診醫官之言,則自上有問于醫官,議藥以進之敎,而但伏聞,聖候困惱頗甚,小便短澁云,臣等不勝驚慮,不可不率未入侍諸醫官,更爲入診後議藥,惶恐,敢稟。答曰,知道。
藥房再啓曰,臣等入診退出後,與儒川君濎,宗廟署奉事黃處信,副司勇李公胤·鄭昌柱及諸御醫等,反復商議,則皆以爲,聖候膈氣痞甚,足部微有浮氣,此由於濕痰壅滯之致。前入托裡淸中湯,今姑停進,滲濕湯,加澤瀉酒蒸·木通去節各一錢,連進三貼,以爲滲濕理脾之地,宜當云。此藥煎入之意,敢啓。答曰,知道。以上朝報
宣惠廳啓曰,三南甲午條月課鳥銃,亦依乙亥年例停止,一以示凶年節損之意,一以爲經用添補之地,似合於變通之道,故就議於廟堂,則大臣之意,亦如此,分付諸道,依此擧行之意,敢啓。傳曰,知道。摠戎廳謄錄
上在慶德宮。停常參·經筵。
仁獻王后忌辰。
大殿,政院·玉堂·二品以上·六曹·大司諫問安。答曰,知道。中殿,世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?困惱·熏熱及膈氣不復發作,而寢睡安寧乎?所進食物,尙未有加,痰飮·口淡,其無差減之勢乎?瘡口膿汁順出,而膝痺加減,何如?臣等不可不與諸醫,逐日入診,詳察症候,不勝達夜憂煎,敢此問安,竝爲仰稟。答曰,知道。困惱·膈氣及痰飮·口淡一樣,熏熱之候,時時發作,寢睡煩轉,而瘡口膿汁順出,膝痺別無加減矣。勿爲入診。
藥房口傳啓曰,前者與諸醫議之,則中腕穴受灸,必有所效云,而自上每以受灸爲難,故不敢仰稟矣。伏聞入侍醫官之言,則膻中穴受灸事,下敎矣。臣等與未入侍鍼醫數人,同爲入診後,受灸當否,議定於榻前,何如?傳曰,依爲之。
大殿受灸後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,膻中穴,今十六日,更爲受灸事,榻前定奪。以上朝報
上在慶德宮。停常參·經筵。
下直,昌城府使柳就章。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。藥房啓曰,伏未審夜來,聖體調攝,若何?膻中穴受灸之後,膈氣或有差減之效,而困惱·熏熱不作,寢睡安寧乎?水刺之進小加,痰飮·口淡,其有減歇之勢乎?瘡口流汁連順,而膝痺加減何如?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。膻中受灸之後,膈氣顯有差減之效矣。夜間煩轉,膈氣復作,寢睡不寧,困惱·熏熱·口淡之候減歇,而瘡口流汁順出,膝痺別無加減矣。勿爲入診。
吏曹啓曰,新除授江華經歷兪命健呈狀內,自鄕上來之時,中路得病,症情添劇,實無起動之望,今此新除,在例宜遞,顧念私義,終不敢冒赴,且又身患,如是危重,斯速入啓處置云。頃日草記之批,雖有不必遞改之敎,而命健身病如此,本府曠官已久。當此賑政方急之日,不可等待其差復,江華經歷兪命健改差,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
下直,狼川縣監金養謙,魚面萬戶金相兌。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?昨日微有困惱·熏熱之候,膈氣不作,而寢睡不復煩轉乎?所進食物尤減,痰飮·口淡,小無差歇之勢乎?瘡口流汁漸少,而膝痺加減,何如?足部微浮之氣,亦無所減乎?今日膻中穴受灸,旣已定奪,時刻定以何時乎?湯劑已盡於昨日,入侍診察後,亦可有議定繼進之藥矣。臣等不勝終宵煎慮,敢此問安,竝爲仰稟。答曰,知道。膈氣不加,而寢睡差勝,痰飮·口淡一樣,瘡口流汁漸少,而膝痺別無加減,足部微浮之氣,亦無所減。受灸時刻,定以午初,宜矣。
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與儒川君濎,宗廟署奉事黃處信,副司勇李公胤·鄭昌柱及諸醫等,反復商議,則皆以爲,聖候中焦濕痰,由於下元之不足,加減腎氣湯,連進五貼,宜當云。此藥煎入,而受灸穴,又與諸醫商議,則多以先取中脘,宜當云,再明日以此穴受灸之意,敢啓。答曰,知道。
備邊司啓曰,江華以上年被災尤甚,民事遑汲,今當設賑,而留守·經歷,一時遞易,新留守金鎭圭,除拜已久,近以出入起居之班,尙未辭朝矣。赴任治官事後上來,可以承候,使之數日來下去,且經歷遞易之代,若待開政差出,則遲速難期。高山察訪亦有闕,而以不得開政之故,尙未差出,聞本驛夫馬,前冬上來,至今淹滯,飢寒俱極,亦涉矜悶。江華經歷·高山察訪,竝令該曹,口傳差出,催促發送,何如?傳曰,允。
吏曹口傳政事,以宋茂錫爲江華經歷,以南世珍爲高山察訪。朝報
上在慶德宮。停常參·經筵。
下直,豐川府使安相漢,比安縣監李以泰,永柔縣監金敏行。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?昨日受灸之後,膈氣其有差減之效,而困惱·熏熱不作,寢睡安寧乎?昨入湯劑,亦已進服乎?食物厭進,數日尤甚,痰飮·口淡,亦無所減乎?瘡口淸汁順出,而膝痺加減,何如?足部微浮之氣有減乎?今日臣等與諸醫入診,詳察症候,宜當,不勝終宵煎慮,敢此問安,竝爲仰稟。答曰,知道。膈氣不加,而達夜咳嗽,寢睡全失,湯劑不得進服,困惱·熏熱·痰飮·口淡及足部微浮之氣一樣,瘡口淸汁順出,膝痺別無加減矣。勿爲入診。
藥房口傳啓曰,伏承批答,則咳嗽達夜,寢睡全失爲敎,本症之外,又有別症,雖有勿入診之敎,而臣等不可不與諸醫入診,詳察症候,敢此仰稟。傳曰,醫官自當入侍,勿爲入診。又啓曰,卽今膈氣,似有所加,臣等敢請入診。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,湯劑及受灸,明日入診後,更爲議定事,榻前定奪。
傳曰,違牌坐罷翰林三員,竝敍用。
吏曹口傳政事,奉敎單金在魯,檢閱二單朴師益·黃奎河。以上朝報
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審聖體調攝,若何?昨日寒熱之後,困惱不作,膈氣無加,寢睡不至煩轉乎?痰飮·口淡,其無所減,而食物厭進,亦復一樣,而瘡口流汁益少,而膝痺加減,何如?足部微浮之氣,亦有消減之勢乎?今日入診議藥,昨已仰稟,臣等與諸醫入侍,詳察症候,宜當,不勝終宵戰灼,敢此問安,竝爲仰稟。答曰,知道。寒熱之後,困惱繼作,膈氣無加,而寢睡不至煩轉,痰飮·口淡·食物厭進一樣,瘡口流汁漸少,而膝痺別無加減,足部微浮之氣,亦無所減矣。再啓曰,臣等入診退出後,與儒川君濎,宗廟署奉事黃處信,副司勇李公胤·鄭昌柱及諸醫等,反復商議,則皆以爲,加減腎氣湯,姑爲停止,瓊玉膏·大補氣血淡羌湯調進,三子養親湯代茶飮,膈氣煩悶時,進服宜當云。瓊玉膏封進,三子養親湯,連次煎入之意,敢啓。答曰,知道。
今日藥房入診時,中腕穴受灸,姑觀前頭,更爲稟定事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
缺藥房入診入侍,王世子侍坐,都提調李頤命,提調趙泰耉,副提調李晩成,儒川君濎,假注書金礪,記事官金在魯,記事官崔尙履,副司勇李公胤,醫官金有鉉·柳瑺·丁時梯·權聖徵·朴星瑞·趙慶基·許坫·吳重卨·方震夔·白光璘·李時弼。
李頤命進伏曰,去夜熏熱之候,進退,何如?上曰,熱氣二更末差減,而還有熱候矣。頤命曰,就寢,能至幾許更乎?上曰,寒止後熱生,而仍爲入睡,不至煩轉,故寢睡差勝矣。泰耉曰,雖臥而不至沓沓乎?上曰,唯。頤命曰,玉音,比常時似有失,而淸涕亦流乎?上曰,不然矣。頤命曰,缺有進云,或者强進乎?上曰,豆粥甚厭,故進此物,缺泰耉曰,困惱之候,此時何如?上曰,今則差減矣。頤命曰,三行缺左脈不如前日之硬緊,而頗有力,右則稍平,缺差勝矣。有鉉曰,左右脈度,比前甚勝矣。公胤曰,左脈微弱,右則有力矣。時梯曰,左右脈度,比昨稍勝矣。晩成曰,小便不至艱澁乎?上曰,不至甚澁矣。坫曰,臣之賤見,與時梯同矣。晩成曰,大便或間日乎,或至逐日放下乎?上曰,一日一二次,而合而計之,則不過一次之放矣。震夔曰,左右脈度不沈而數矣。時弼曰,左右脈不申之氣頗申,而尙有力矣。頤命曰,瘡口當改付膏藥,而足部亦爲診察,何如?上曰,唯。濎曰,右邊足部浮氣,比初稍減,而左邊則踝骨缺浮氣無所減矣。聖徵曰,右邊足部浮氣無加減,而左邊則足腕,微有浮氣矣。星瑞曰,足部浮氣,無甚加減,而缺無所慮矣。聖徵曰,下部雖有浮氣,比昨稍減,四行缺所見不能歸一,聖候至今彌留,此時不可停藥,而已前用藥,不爲不多,頓無所效,今雖進藥,其效,何可必乎?無寧進無效之藥,必進粥飮之類,而停藥數三日,則胃氣似當開導,而自下不敢擅便,唯在自上酌量分付,而至於瓊玉膏,則已爲劑置而待之。或云有妨膈氣,而補益則多,如得細細進御而有害,則膈氣必盛,不然則必有其效,觀其利害而用之,則似爲至當,今煎八分之一,而兼進服法,膈間如無泥滯之患,則此是明驗矣。至若內腎,則雖庶人,年至五十,則例多腎虛之道,以此試進,何如?上曰,數次進服,則必知其效矣。泰耉曰,地黃亦入其中,如無泥滯之患,則其效可驗,此乃雙補氣四字缺可以長服矣。頤命曰,瓊玉膏中,茯苓加錢數入之,而缺如或味苦,則去之,似好矣。二行缺頤命曰,桑枝茶,一時過用未安,與他茶飮缺數參的以進,何如?上曰,唯。晩成曰,用藥今至八十餘貼,而尙無所效儒川君濎亦以爲,姑觀數日,進藥宜當云,心甚未安,不敢仰達矣。卽今則水刺久廢,而胃氣缺苦口之劑,今姑停進,以茶飮時時進之,似好矣。上曰,服藥甚難,予亦有姑止之意矣。頤命曰,瓊玉膏進之,則雖止他藥,何妨乎?又曰,受灸姑觀數日,定奪,何如?上曰,依爲之。晩成曰,入侍處所甚狹,不無熏熱之患,史官使之退處狹房,何如?上曰,依爲之。諸臣,遂以次退出。以上燼餘
上在慶德宮。停常參·經筵。
下直,江華留守金鎭圭,經歷宋茂錫。
三更,月暈兩珥。四更五更,月暈。
大殿,政院·玉堂問安。答曰,知道。中宮殿問安。答曰,知道。世子宮·嬪宮問安。答曰,知道。大殿,朝廷二品以上·六曹·單子問安。答曰,知道。
藥房啓曰,伏未審夜來,聖體調攝,若何?昨日小有熏熱之候,困惱不作,膈氣無加,而寢睡安寧乎?所進食物,稍若有加,痰飮·口淡,亦復差減乎?瘡口流汁益少,而膝痺加減,亦何如?足部微浮之氣,亦無所減乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。困惱·膈氣無加,而臥則痰升,坐則痰降,頻頻起坐,寢睡不寧,而去夜尤甚,痰飮·口淡一樣,瘡口淸汁益少,而膝痺別無加減,足部微浮之氣,亦無所減矣。勿爲入診。
藥房口傳啓曰,臣等伏見問安批答,有臥則痰升,頻頻起坐,寢睡不寧之敎,不勝驚慮。症候又如此,臣等不敢退去,且當更爲議藥,率諸醫入診症候之意,敢此仰稟。傳曰,勿爲入診,問于入侍醫官,議藥,可也。
再啓曰,醫官金有鉉等退出後,臣等與儒川君濎,宗廟副奉事黃處信,副司勇李公胤,鄭昌柱及諸醫等,反復商議,則皆以爲,卽今聖候,痰火乘肺,膈氣最爲切悶,瀉火淸肺湯,加桔梗·天花粉各八分,連進三貼,以爲治火定喘之地,宜當云,此藥煎入之意,敢啓。答曰,知道。
傳于洪禹寧曰,賑政勸農,此時正當,各別申飭,而疾病如此,不得親自別諭,諸道監司·兩都留守及監賑御史處,自政院措辭,下諭。
洪禹寧啓曰,賑政勸農,此時正當,各別申飭,而疾病如此,不得親自別諭,諸道監司·兩都留守及監賑御史處,自政院措辭,下諭事,命下矣。二行缺。
政院啓曰,假注書趙文命,時無職名,依例付軍職,冠帶常仕,何如?傳曰,允
李世最,以禮曹言啓曰,大報壇祭吉日,令日官推擇,則來三月初九日爲吉云,而自上方在靜攝之中,依前例,遣大臣攝行乎?敢稟。傳曰,依爲之。
大殿,政院·玉堂夕問安。答曰,知道。中宮殿問安。答曰,知道。世子宮·嬪宮問安。答曰,知道。大殿,藥房夕問安。答曰,知道。
敎江華留守兼鎭撫使金三行缺千仞之石城,池以海水,百被轉粟,易千里相爲援之形,一夫彎弦,有萬泉不敢過之勢,此可謂地利之足恃。然最患人才之爲難,向也悞天險而誤人謀,未免丁歲之辱,今雖繕堞而飭軍制,豈寬乙夜之憂?矧旣享百年之昇平,安知無一朝之警急?隣寇滑詐,固難恃香火之情,海泊荒唐,奚獨爲鰕菜之計?必得如昐子之衛齊國,方可驅趙人之東漁,必得如張詠之鎭蜀州,方可弛宋皇之西顧。歷觀朝列,孰堪斯掄?惟卿在舊家而襲詩禮之風,居戚里而蛻綺紈之習。剛毅固守,殆以漢帝所稱,古有臣迫之,狷介獨持,五行缺設試區畫,要欲使海防而獲安。玆授卿以江華留守兼鎭撫使,卿其暫輟曳履之班,克盡固圉之策。念前聖委以去之戒,必以人和爲先,而蓋務寬簡之方,體寡昧倚爲重之心,勿謂時平無事,而小弛戰守之備。府庭運甓,惟思致力於他時,江水沈碑,要使流名於後代。方佇功績之益茂,深望訓辭之毋忘。於戱,惟今日受命之邦,欲乃祖殉節之地,瞻山河之壯氣,思繼忠烈之遺聲,殫保障之良籌,庸副眷注之至意,故玆敎示,想宜知悉。知製敎臣尹憲柱製進以上燼餘
上在慶德宮。停常參·經筵。
未時,日暈。申時酉時,日暈兩珥。
大殿,政院·玉堂問安。答曰,知道。中宮殿問安。答曰,知道。世子宮·嬪宮問安。答曰,知道。中宮殿,藥房問安。答曰,知道。大殿,朝廷二品以上·六曹·單子問安。答曰,知道。中宮殿,問安。答曰,知道。
藥房啓曰,伏未審夜來,聖體調攝,若何?熏熱·困惱不作,痰飮與膈氣差勝,而寢睡安寧乎?所進食物無加,口淡不減乎?瘡口流汁益少,而膝痺加減何如?足部浮氣亦無所減乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。昨日熏熱之候,不至大段,困惱·膈氣差減,而寢睡差勝,痰飮·口淡一樣,瘡口流汁漸少,而膝痺別無加減,足部浮氣,亦無所減矣。勿爲入診。
大殿,政院·玉堂夕問安。答曰,知道。中宮殿夕問安。答曰,知道。世子宮·嬪宮夕問安。答曰,知道。大殿,藥房夕問安。答曰,知道。朝報
柳泰明啓曰,備邊司郞廳來言,今日賓廳坐起日次,而缺不得來會云矣,敢啓。備局謄錄
上在慶德宮。停常參·經筵。
大殿,政院·玉堂問安。答曰,知道。中宮殿問安。答曰,知道。世子宮·嬪宮問安。答曰,知道。大殿,朝廷二品以上·六曹單子問安。答曰,知道。勿爲問安。中宮殿,藥房問安。答曰,知道
藥房啓曰,伏未審夜來,聖體調攝若何?熏熱·困惱不作,痰飮·膈氣益減,而寢睡安寧乎,水刺之進少加,口味差勝,食念亦開乎?瘡口流汁益少,而膝痺加減何如,足部浮氣,亦無所減乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。痰飮一樣,而夜間膈氣有加,寢睡不寧,口淡差減,而食念不開,瘡口流汁漸少,而膝痺別無加減,足部浮氣,與昨無異。明日入診,宜矣。
以全羅道監賑御史,嶺南穀水陸轉輸時,沙格及人馬糧太,令各其邑,某樣公穀,爲先計給等事,不爲稟啓,便宜擧行,待罪事狀啓。傳于兪命凝曰,勿待罪事,回諭。
大殿,政院·玉堂夕問安。答曰,知道。中宮殿,政院·玉堂夕問安。答曰,知道。世子宮·嬪宮,政院·玉堂夕問安。答曰,知道。大殿,藥房夕問安。答曰,知道。中宮殿,藥房夕問安。答曰,知道。以上朝報
上在慶德宮。停常參·經筵。
下直,三登縣令朴泰逵。
申時,自艮方至巽方地震。五更,月犯房宿第二星。
大殿,政院·玉堂問安。答曰,知道。中宮殿問安。答曰,知道。世子宮·嬪宮問安。答曰,知道。中宮殿,藥房問安。答曰,知道。
藥房都提調臣李頤命,提調臣趙泰耉,副提調臣李晩成啓曰,伏未審夜來,聖體調攝,若何?缺微有困惱之候,熏熱不作,痰飮·口淡無加,而寢睡安寧乎?水刺之進有加,口味食念差勝乎?瘡口流汁益少,而膝痺加減,何如?足部浮氣,亦有所減乎?瀉火淸肺湯,畢進於昨日,臣等今日依聖敎,當爲入診議藥,而不勝憂慮,敢此問安。答曰,知道。熏熱之候,不至大段,膈氣有加,而寢睡不寧,口味差勝,食念少開,瘡口流汁益少,膝痺別無加減,而足部浮氣,亦似有減矣。
藥房口傳啓曰,所達瀉火淸肺湯,諸醫皆以爲,加知母尤當云,八分加入,煎入之意,敢啓。傳曰,知道。
掌令趙鳴鳳啓曰,本府以黃順中依律處斷事,閱歲爭執,而頃日聖明以絶島定配爲批,臣切訝惑焉。順中幻服變形,瀆亂民俗,缺如此妖惡之罪,苟或容貸,則刑章乖舛,其害無窮。請還收黃順中絶島定配之命,仍令該曹嚴鞫得情,依律處斷。柳赫然·李元禎等,罪犯極重,關係至大,復官還收之請,兩司俱發,閱歲爭執,則可見公議之拂鬱,而聖明至有令禁府,考出文案之敎,則乃所以重刑章,而嚴獄體也。曾未數月,不待金吾之覆奏,而又下特敎,有勿爲考出,依前判付施行之命,臣於此不勝慨然,繼之以訝惑也。赫然等罪狀,昭載獄案,而前後臺啓,臚列無餘,不必更爲覼縷,而初無考出文案之敎則已,旣令考出,而旋又反汗,不但有乖於大聖人愼刑政之義,其在嚴懲討謹隄防之道,決不可若是。請更考文案,明覈處斷。傳曰,勿煩。
大殿,政院·玉堂夕問安。答曰,知道。中宮殿夕問安。答曰,知道。世子宮·嬪宮夕問安。答曰,知道。大殿,藥房夕問安。答曰,知道。中宮殿夕問安。答曰,知道。以上燼餘
缺藥房入診入侍,王世子侍坐,都提調李頤命,提調趙泰耉,副提調李晩成,儒川君濎,假注書沈埈,記事官朴師益·崔尙履,醫官金有鉉·柳瑺·丁時梯·權聖徵·趙慶基·朴星瑞·許坫·吳重卨·方震夔·白光璘·李徵夏。
李頤命進伏曰,問安朝已承批矣。伏聞膈間尙未淸利云,未知卽今亦然乎?上曰,昨日終夕不淸利,故童便和薑汁進服矣。臥則火嗽頻作無休時,日明後,始覺小勝矣。頤命曰,熏熱之候,何如?上曰,熏熱非大段矣。頤命曰,食念不開,最爲悶切矣。昨今所進水刺,近來最優,誠爲多幸,而或不無不節之慮,常存節食之念,何如?上曰,唯。頤命曰,膝痺,何如?上曰,無加矣。頤命曰,足部何如?上曰,浮氣無益減之勢矣。頤命曰,大便快放缺上曰,大便猶未快放,而亦不至於乾燥,三行缺咳嗽之時,其無煩渴之候乎?上曰,不然。頤命曰,請令諸醫入診,何如?上曰,唯。濎診脈後退伏曰,左三部似浮而堅實,尺脈寸關平穩矣。金有鉉曰,脈候不沈數,有柔氣而第右寸脈似不足,似是咳嗽爲祟之致矣。丁時梯曰,左三部及右三部,俱爲調均,而暫似浮數矣。趙慶基·許坫·方震夔·李徵夏所見,與丁時梯無異同。李晩成曰,自上困惱而或至於假寐乎?上曰,困惱而或有假寐時矣。頤命曰,就寢時,進御寢衣乎?衣襨太似不厚,或不無觸寒之慮矣。上曰,寢衣則常着,而常時有火升之候,故衣襨不能厚絮矣。頤命曰,凡人脫着失時,例患咳嗽,以臣愚慮,寢衣從厚進御,似好矣。上曰,稍暖則助火,故不能安寢矣。頤命曰,請令針醫診視核處及開膿三行缺權聖徵曰,浮氣漸低,極爲多幸。瘡處若速完,則或不無未盡之慮矣。上曰,然。頤命曰,庚寅年開膿後,有未盡處,復有成膿之患,今亦不無其慮矣。上曰,然。頤命曰,醫官未入診之前,皆以言瀉火淸肺湯加進三貼爲宜云,臣等欲於榻前定奪,故敢達矣。上曰,依爲之。頤命曰,金櫃腎氣丸,當卽進御,而未易淨乾,姑先作膏,和蜜進服,似宜矣。泰耉曰,和蜜水則與醍醐湯味,似近矣。姑先作膏,以一丸進服,則似好矣。上曰,然。權聖徵曰,此藥本爲扶下元之劑,而或恐有泥滯之患,作丸時時進服,似宜矣。自上每以進御丸藥爲持難,故有此和蜜進服之請矣。晩成曰,膈候或有噎滯之慮,故丸藥終始爲難進,而庚寅年亦進御八味元矣。頤命曰,此藥乃是調和脾胃之劑,缺强進矣。上曰,姑觀前頭而進服矣。頤命曰,靑頭鴨三行缺晩成曰,向者伏覩備忘記,以勤賑勸農事,申飭於調攝之中,憂民之念,溢於辭表,凡在臣隣,孰不感歎,思所以奉承乎?諸臣以次退出。以上燼餘
上在慶德宮。停常參·經筵。
五更月暈。
大殿,政院·玉堂問安。答曰,知道。中宮殿問安。答曰,知道。世子宮·嬪宮問安。答曰,知道。中宮殿,藥房問安。答曰,知道。
藥房都提調臣李頤命,提調臣趙泰耉,副提調臣李晩成啓曰,風寒猝嚴,伏未審夜來,聖體調攝,若何?昨伏聞入侍醫官所傳之言,夜初膈氣復作,移時少定云。其後痰飮無加,咳嗽不發,寢睡安寧,而熏熱困惱之候不作乎?口味食飮,一向差勝乎?瘡口流汁益少,而膝痺加減,何如?足部浮氣,益有所減乎?膈氣每每如此,未卽減歇,所進湯劑,亦不無加減變通之際,今日臣等不可不與諸醫入診,詳察症候,不勝終宵煎慮,敢此問安,竝爲仰稟。答曰,知道。痰飮無加,咳嗽不至大段,而寢睡比昨差勝,熏熱困惱之候,時時發作,而膝痺別無加減,足部浮氣,與昨無異矣。勿爲入診,問于入侍醫官,加減宜矣。
再啓曰,入侍醫官金有鉉退出後,臣等與儒川君濎,宗廟署副奉事黃處信,副司勇李公胤·鄭昌柱及諸御醫,更爲商議,則皆以爲,聖候膈痰,漸似膠粘,唾喀不順,瀉火淸肺湯加入中,去桔梗·天花粉,代以天門冬·瓜蔞霜各八分,繼進三貼,以爲淸潤膈痰之地,宜當云。此藥煎入之意,敢啓。答曰,知道。
李世最啓曰,卽者平丘察訪元萬東差使員上來,肅拜單子,誤以下去樣書呈,入啓之後,始爲來言其誤書,殊甚矇然。察訪元萬東推考,通禮院下人,亦自本院推治,何如?傳曰,允。
掌令趙鳴鳳啓曰,本府以黃順中依律處斷事,閱歲爭執,而頃日聖明以絶島定配爲批,臣竊訝惑焉。順中幻服變形,瀆亂民俗之罪,前後啓辭,畢陳無餘,聖明亦敎以無一毫可恕,則揆以王法,斷不可容貸,而只以旣宥旋刑,慮爲失刑之歸,竊恐聖明,或未深思也。人君之信,莫大於刑政,而順中蒙宥缺,令該曹嚴鞫得情,依律處斷。柳赫然·李元禎等,罪犯極重,關係至大,復官還收之請,兩司俱發,閱歲爭執,則可見公議之拂鬱,而聖上至有令禁府,考出文案之敎,則乃所以重刑章,而嚴獄體也。曾未數月,不待金吾之覆奏,而又下特敎,有勿爲考出,依前判付施行之命,臣於此不勝慨然,繼之以訝惑也。赫然等罪狀,昭載獄案,而前後臺啓,臚列無餘,則不必更爲覼縷,而初無考出文案之敎則已,旣令考出而旋又反汗,不但有乖於大聖人審愼刑政之義,其在嚴懲討謹堤防之道,決不可若是。王章縱弛,處分顚倒,請還收依前判施行之命。傳曰,令王府更考文案,明覈處斷。答曰,勿煩。
大殿,政院·玉堂夕問安。答曰,知道。中宮殿夕問安。答曰,知道。世子宮·嬪宮夕問安。答曰,知道。大殿,藥房夕問安。答曰,知道。中宮殿夕問安。答曰,知道。以上燼餘
上在慶德宮。停常參·經筵。
辰時巳時,日暈。
大殿,政院·玉堂問安。答曰,知道。中宮殿問安。答曰,知道。世子宮·嬪宮問安。答曰,知道。中宮殿,藥房問安。答曰,知道。
藥房都提調臣李頤命,提調臣趙泰耉,副提調臣李晩成啓曰,寒氣不解,伏未審夜來,聖體調攝,若何?熏熱困惱之候日減,膈間氣痰缺寢睡安寧乎?口味食念,漸覺差勝乎?瘡口其有完合之勢,膝痺無往來之氣乎?足部浮氣加減,更何如?今日臣等與諸醫入診,詳察症候,宜當,不勝終宥憂慮,敢此問安,竝爲仰稟。答曰,知道。膈痰·咳嗽·寢睡不寧等症,與昨一樣,口味食念,姑無益勝之勢,瘡口完合未易,膝痺猶存往來之氣,足部浮氣,漸似消減矣。勿爲入診。
藥房口傳啓曰,醫官中,尤甚災邑守令,有先爲下送之敎。聖意固出於軫念民事,所當奉行,而卽今聖候,尙未康復,姑觀數日,發送何如?傳曰,當初下敎,非謂永爲下送,依前敎下送,可也。
大殿,政院·玉堂夕問安。答曰,知道。中宮殿,夕問安。答曰,知道。世子宮·嬪宮夕問安。答曰,知道。大殿,藥房夕問安。答曰,知道。中宮殿夕問安。答曰,知道。以上燼餘
上在慶德宮。停常參·經筵。
申時酉時,日暈。
大殿,政院·玉堂問安。答曰,知道。中宮殿問安。答曰,知道。世子宮·嬪宮問安。答曰,知道。中宮殿,藥房問安。答曰,知道。
藥房都提調臣李頤命,提調臣趙泰耉,副提調臣李晩成啓曰,伏未審夜來,聖體調攝,若何?熏熱困惱,無復往來之候,而膈痰咳嗽,不妨於寢睡乎?口味食念,日益加勝,而昨夕水刺微飽之氣,未久旋歇乎?瘡口之汁益少,而膝痺之作漸減乎?足部浮氣,亦有消減之勢乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。熏熱之候,時時往來,膈痰咳嗽,與昨無異,寢睡差勝,口味食念,一向差勝,而微飽之氣,人定後始歇,瘡口淸汁益少,而膝痺別無加減,足部浮氣,亦有消減之勢。明日入診,自今日直宿於本院,宜矣。
藥房口傳啓曰,伏承自今日直宿本院之敎,卽今聖候諸症,雖有所減,尙未快復,徑先退去本院,有所不敢,姑觀數日,依傳敎退直,何如?傳曰,依傳敎,自今日直宿本院,可也。
藥房口傳啓曰,二行缺儒川君濎入直,何以爲之?傳曰,依省記,別入直,可也。
柳泰明啓曰,備邊司郞廳以大臣意來言,今日賓廳坐起日次,而上候方在未寧中,不得來會云矣,敢啓。傳曰,知道。
正言趙尙絅啓曰,臣於頃日相會禮時,與同僚議停柳赫然·李元禎復官還收之啓矣,其後物議皆以徑停重論,大加非斥,臣不勝瞿然。詣臺引避,則喉司不量,終至退却,臣進退路窮,不得不尋單縮伏矣。及至玉候添重,藥院移直之日,守令之未署經者,其數甚多。若或以此,至煩牌召,則瀆擾靜攝,實爲惶悶,故一身廉愧,未及暇顧,黽勉乍出,仍爲參坐,而若其去就之顚倒,自處之乖謬,不待人言,而臣實自知矣。今聞以初旣引避,旋卽行公,又有譏斥之議云,臣只知爲請牌之未安,而容易出脚,致有咎責,難安之勢,更加一層。停論之失,旣在應遞之科,而卽此一款,尤無冒據之理,其在臺例,宜卽引避,而憂慮熏心,未遑自劾,遲待聖候之差安,今始來避,所失尤大。請命遞斥臣職。答曰,勿辭。
柳泰明啓曰,正言趙尙絅再啓煩瀆,退待物論矣。傳曰,知道。
以大司諫趙道彬初度呈辭,傳于李世最曰,還出給。
大殿,政院·玉堂夕問安。答曰,知道。中宮殿夕問安。答曰,知道。世子宮·嬪宮夕問安。答曰,知道。大殿,藥房問安。答曰,知道。中宮殿夕問安。答曰,知道。以上燼餘
上在慶德宮。停常參·經筵。
大殿,政院·玉堂問安。答曰,知道。中宮殿問安。答曰,知道。世子宮·嬪宮問安。答曰,知道。中宮殿,藥房問安。答曰,知道。
藥房都提調臣李頤命,提調臣趙泰耉,副提調臣李晩成啓曰,夜來雨氣陰濕,伏未審聖體調攝,若何?伏聞昨夕以後,再有熏熱之候,夜則始歇,大便尙未通利云,膈痰咳嗽不作,而寢睡得無煩轉乎?瘡口流汁已止,膝痺加減何如,而足部浮氣,益有消減之勢乎?數日以來,胃氣一開,食治頓勝,餘症雖未盡祛,大勢漸就康復,臣等區區慶祝之忱,不可名言,而此後將攝愈艱,憂慮尙切。瀉火淸肺湯昨已畢進,今日當依聖敎,入診症候,議定繼進與否,不任通宵耿耿,敢此問安。答曰,知道。夜間有熏熱膈痰咳嗽之候,寢睡不寧,瘡口流汁已止,膝痺亦無加減,而足部浮氣,比昨亦無益減之勢,食治雖差勝,而困弱之胃氣,蘇健未易,膈火之升降,喘氣之加減無常,必須從容善攝然後,方可平復矣。
藥房再啓曰,臣等入診退出後,與儒川君濎,宗廟署奉事黃處信,副司勇李公胤·鄭昌柱及諸醫等,反復商議,則皆以爲,卽今聖候,膈氣及便秘,最爲悶慮,桔梗枳殼湯,加檳榔二錢,紫蘇葉一錢,連進三貼,以爲開膈利便之地,宜當云。此藥煎入之意,敢啓。答曰,知道。
掌令趙鳴鳳啓曰,黃順中事。柳赫然事。李元禎等事。措語見上答曰,勿煩。
正言朴聖輅啓曰,臣於頃日,以議停柳赫然等復官還收之論,見非物議,不得不引避自劾,而喉司不諒,終至退却,臣踪地危蹙,連尋長單,冀蒙遞缷矣,逮至玉候添重,廚院移直之日,適會守令多員新差未署,政院將有請牌之擧,則瀆擾靜攝,萬分惶恐,區區廉隅,有不可恤,黽勉暫出,仍參署坐,進退無據,臣實自愧。非議噂沓,固已料得,今僚臺又以旣避旋出,重惹譏議等語,引以自列,則臣以終始同事之人,尤何可獨自晏然而已乎?臣本無似,久叨言責,前旣有徑停重論之責,繼又有徑先出脚之失。以此以彼,決不可一刻仍冒於臺次,請命遞斥臣職。答曰,勿辭。
大司諫趙道彬啓曰,臣情病萬分危苦,敢控辭單,冀蒙解褫,而還給之命,出於意外,惶感悶蹙,莫知所出。臣於向日朝房會禮時,與同僚議停柳赫然·李元禎等復官還收之啓矣,追聞物議,以徑停重論,大加非斥,不勝瞿然。詣臺自列,則喉司不諒,終至退却,其在廉隅,固難冒沒,而伊時聖候彌留,百僚憂遑,區區私義,有難暇顧,未敢退伏,連簉候班,中間冒出,非特進參署坐而已,論其去就,實甚無謂,非議層激,固其所也。昨今兩僚,又以此引嫌,臣亦停論參坐之人,尤何敢蹲仍於臺端乎?沈疾委頓,今始扶舁來避,所失益大。請命遞斥臣職。答曰,勿辭。
兪命凝啓曰,大司諫趙道彬,正言朴聖輅,再啓煩瀆,退待物論矣。傳曰,知道。
柳泰明,以都摠府言啓曰,都摠管尹趾仁,備邊司坐起進去之意,敢啓。傳曰,知道。
李世最,以禮曹言啓曰,卽接敬寧殿參奉所報,則今日雨水,正殿至近大椽五六處沾濕,北邊簷下道里滲漏,浮椽板兩處中,排設廳行閣東西邊及南行閣東西邊雨漏,神門·外挾門二處,外位行閣及諸處,香廳·典祀廳,庫庫雨漏云,依例本曹堂上進去奉審後,稟處何如?傳曰,允。
柳泰明,以御營廳言啓曰,本廳屬海西十五番別馬隊五十一名,標下軍一名,逢點缺來二月初一日,與北二營入直十四番別馬隊缺舊軍放送之意,敢啓。傳曰,知道。
李世最缺臣等祗詣敬寧殿,參奉黃夏臣眼同奉審,則正殿至近簷下道里大椽浮椽板及中排設廳行閣,神門·外挾門行閣,香廳·典祀廳庫庫雨漏,果如參奉所報,而皆不至大段,待日晴凍解後,涓吉修改,何如?傳曰,允。
洪禹寧,以賑恤廳言啓曰,開春以後,都下市價漸騰,民間飢困日甚,本廳大米,依近例減價發賣之意,敢啓。傳曰,知道。
以忠淸監司宋正明,以判府事尹拯卒逝事狀啓,傳于洪禹寧曰,尹判府事養德山林,夙負重望,寡昧之尊信,士林之矜式,爲如何哉?逮登台司,敦召愈勤,而只緣誠淺,莫回遐心,缺然思想,未嘗少弛矣,何意一疾沈綿,凶聞奄至,震悼之極,無以爲諭。其令該曹禮葬等事,斯速擧行,祭需從優題給,棺板一部,亦爲擇送,而月廩令本道,限三年仍給,以表予意。
兪命凝啓曰,五禮儀,大臣之喪,宜有擧哀之節,而方在靜攝之中,擧哀一款,不爲磨鍊之意,敢啓。傳曰,知道。
兪命凝啓曰,卒行判中樞府事尹拯之喪,遣近侍致弔事,命下矣。何承旨進去乎?敢稟。傳曰,同副承旨進去。
大殿,政院·玉堂問安。答曰,知道。中宮殿夕問安。答曰,知道。世子宮·嬪宮夕問安。答曰,知道。大殿,藥房夕問安。答曰,知道。中宮殿夕問安。答曰,知道。以上燼餘
上御隆福殿。藥房入診入侍,王世子侍坐,都提調李頤命,提調趙泰耉,提調李晩成,儒川君濎,假注書沈埈,記事官黃奎河·崔尙履,醫官金有鉉·丁時梯·權聖徵·趙慶基·朴星瑞·白光璘·李時聖·方震夔·吳重卨·李徵夏。李頤命曰,問安朝已承批矣。臣等日夜所祈祝,只在於氣候舒泰,寢睡安穩,而今夜又爲煩缺不得安寢云,或因日氣鬱燠,而至於全然失睡乎?上曰,非全然失睡,於罷漏後入睡矣。頤命曰,咳嗽頻數,何如?上曰,夜則有加於晝,臥後頻作,故不能安寢矣。頤命曰,咳嗽因喉間微癢,而發作乎,因膈痰而然乎?上曰,有膈痰欲吐而不順出,故以致咳嗽之支離矣。頤命曰,大便近日連爲秘滯,凡大便不快,登廁良久,則倍覺用力,昨缺四五字或因再三登廁,虛還而發乎?上曰,以此豈至於氣缺五六字得一放,比昨頗似快利,而猶未快矣。頤命曰,缺五六字進服乎?上曰,服此後,尙無放便意思矣。缺三四字聖候近百日靡寧,臣等胥切憂遑之忱矣。及承下敎,使之退直本院,一步稍遠,雖甚缺然,可以見聖候向差之漸,還切欣忭之私矣。儒川君濎曰,罷漏後就寢,旣承下敎矣。入睡時,更不虛煩,而移時穩寢乎?上曰,罷漏後一番睡覺,連得入睡矣。趙泰耉曰,昨日有熏熱之候,進御牛黃膏矣。熏熱之候,由於咳嗽時,氣升而然乎?上曰,終日有熏熱之氣,而夜則尤甚,非緣咳嗽而發矣。頤命曰,昨日熏熱後,仍爲困惱乎?上曰,困惱則不作矣。頤命曰,膝痺之患,今亦無時往來乎?上曰,無時往來,故使人按摩然後,姑覺少勝矣。泰耉曰,大抵久病胃弱之人,例於食後困睡,未知聖候,亦於水刺後,困惱有加乎?上曰,昨日氣未淸快,自然假寐,非因水刺後困惱而然矣。頤命曰,水刺後飽滿之氣,昨日何如?缺四五字今則頗勝矣。病若向蘇,則必有頻頻虛乏,思食缺五六字水刺,未覺其虛乏矣。頤命曰,庚寅年缺六七字到今,取考日記,則伊時聖候,亦有缺三四字飽之氣矣。上曰,然。頤命請令諸醫,次第入診。上曰,唯。李晩成曰,膈氣與喘氣,同是一症,而今日批答,前有喘氣之敎,未知膈氣有加而然乎?上曰,火升則喘氣有加,火降則喘氣亦止矣。泰耉曰,今日臣等仰瞻玉色,瘦瘠比甚,而神彩則頗勝矣。未知自上,日日盥洗,而着網巾乎?上曰,盥洗則助熱,故但着網巾矣。泰耉曰,日氣漸暄,居處壅鬱,則有害於調病矣。上曰,缺時開戶疏通矣。濎診脈退伏曰,左右脈調和,而俱似常數,似因火升而然也。陽氣舒暢之時,則其在節宣之道,時或起動,不無所益矣。晩成曰,自此至彼交椅之間,能不扶而行步乎?上曰,扶而後行,而猶覺其艱澁矣。濎曰,臣仰瞻玉色,精華頓勝於日昨入診之時,益加愼協,則匪久可臻復常矣。金有鉉曰,卽今脈缺四字但肺脈暫數,亦不至大段,大抵平順矣。丁時梯曰,缺五六字與夜間一樣,而但似帶數矣。頤命曰,缺五六字上曰,卽今爲熏熱不作,缺權聖徵缺四五字午一樣,而暫似帶數,左寸脈亦數矣。李時缺三四字相等,極爲平順,未知其帶數矣。趙慶基曰,調均似昨,缺寢睡不安,而暫似數矣。方震夔曰,左右三部,暫帶數而缺力矣。李徵夏曰,脈度平穩,而暫帶數矣。頤命曰,瘡處脚部,令針醫入診,何如?上曰,唯。醫官次第入診,上曰,足部浮氣,自右邊爲始,而比當初,頗似消減,缺亦差勝矣。聖徵曰,腫處數日內,似有完合之望矣。重卨曰,缺處,倘有完合之望,下部浮氣,亦平常矣。光璘曰,瘡口幾臻完合,而猶有濕氣,下部病患,幾至如常矣。濎曰,左邊自三里至外踝,比前診察時少減,而猶未盡低,右邊則三里微有浮氣,足背上,向者則頗高,今則已有半減之勢矣。頤命曰,胃氣少開,藥物連進,近有妨於食治。若無他症,則似當停藥,而熏熱咳嗽等症,猶六七字缺熱,時時往來,此時停藥,有所不敢,退與諸醫議定缺七八字上曰,唯。頤命曰,調保之道,臣前旣縷縷陳達。以下缺
上在慶德宮。停常參·經筵。
未時申時,日暈。
同副承旨兪命凝,卒判府事尹拯致弔事,尼山地出去。
禮曹正郞洪道達,卒判府事尹拯護喪事,尼山地出去。
大殿,政院·玉堂問安。答曰,知道。中宮殿問安。答曰,知道。世子宮·嬪宮,藥房·政院·玉堂問安。答曰,知道。
藥房啓曰,雨後風寒阧峭,伏未審夜來,聖體調攝,若何?昨晩熏熱之候,微發旋止云,膈痰咳嗽不作,而寢睡安寧乎?水刺之進,更無所加,食念猶不益勝乎?瘡口微有完合之勢,而膝痺往來無減乎?足部浮氣,益有所減,而便道亦復快利乎?今日臣等與諸醫入診,詳察症候,宜當,不勝憂慮,敢此問安,竝爲仰稟。答曰,知道。膈痰咳嗽不加,而寢睡差勝,食念猶不日勝,瘡口有完合之勢,而膝痺往來無減,足部浮氣,與昨無異,便道尙未快利矣。勿爲入診。
府前啓,請還收罪人黃順中絶島定配之命,仍令該曹,嚴鞫得情,依律處斷事。請還收柳赫然·李元禎等,依前判付施行之敎,更考文案,明覈處斷事。新啓,竝引嫌而退。停論參署,俱有物議,則揆以臺體,勢難仍在,請正言趙尙絅·朴聖輅,大司諫趙道彬,竝命遞差。答曰,不允。處置事,依啓。
大殿·中殿·世子宮·嬪官,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,過停朝市後爲之。以上朝報
上在慶德宮。停常參·經筵。
辰時巳時,日暈兩珥。
繕工假監役李宜祿,正薍監刈事,高陽地出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?膈痰咳嗽不作,而寢睡比昨何如?思食之念,尙未快勝乎?瘡口已去膏藥,完合無憂,膝痺更無加減,而足部浮氣,益有所減乎?今日臣等與諸醫入診,詳察症候,不勝憂慮,敢此問安,竝爲仰稟。傳曰,知道。膈痰咳嗽無減,而寢睡不寧,食念尙未開勝,膝痺別無加減,足部浮氣,亦無益減之勢矣。
府前啓,請還收黃順中絶島定配之命,仍令該曹,嚴鞫得情,依律處斷事。請還收柳赫然·李元禎依前判付施行之敎,仍令王府,更考文案,明覈處斷事。入啓。答曰,勿煩。
藥房再啓曰,臣等入診退出後,與儒川君濎,宗廟署奉事黃處信,副司勇李公胤·鄭昌柱等諸醫,反復商議,則皆以爲,聖候以膈痰咳嗽寢睡不寧,最爲悶慮。桔梗枳角湯,今姑停進,二母淸順湯,加連翹一錢,連進三貼,以爲淸肺止嗽之地,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
二更三更,西方有氣加火光。
下直,慶基殿參奉尹㝚。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?熏熱不作,膈痰咳嗽無加,而寢睡安寧乎?水刺之進,尙未復常,食念亦不加勝乎?瘡口完合後,滲漏餘汁,不至大段,而膝痺加減,何如?足部浮氣,益有所減乎?今日臣等與諸醫入診,詳察症候,宜當,不勝耿耿憂慮,敢此問安,竝爲仰稟。答曰,知道。熏熱之候,時時發作,膈痰咳嗽無加,而寢睡差勝,食念尙未加勝,滲漏餘汁,不至大段,而膝痺別無加減,足部浮氣,與昨無異矣。勿爲入診。
持平李夢曅三度呈辭。入啓。遞差。
府前啓,請還收罪人黃順中絶島定配之命,更令該曹,嚴鞫得情,依律處斷事。請還收柳赫然·李元禎等依前判付施行之敎,仍令王府,更考文案,明覈處斷事。入啓。答曰,勿煩。
平安監司書目,平壤等二十邑呈,以今月二十二日未時申時量,地震連次,起自西北方,向東南方而止,事係變異事。
開城留守書目,今月二十二日申時量地震,事係變異事。
京畿監司書目,水原等官呈,以今月二十二日地震緣由事。
大殿·中殿·世子宮·嬪宮,藥房·政院·玉堂夕問安。答曰,知道。
議政府觀察使薦,李觀命·洪禹瑞·李正臣,節度使薦,申翊夏·閔遠重·柳就章。朝報
有政。兵批,以權爲副司直,以李世勉·成碩夔·成任·南道揆·李廷彬爲副司果,以沈埈·金鼎周·崔守範·趙文命爲副司正,以安夢齡·李雨瑞·邊烈中爲副司猛,以朴熙泰·尹世緯·徐宗震·盧斗瑞爲副司勇,以李奎成·趙脩·金洙爲副護軍,以李爾芳爲上護軍,以李三碩·金璨爲副司正,以金三雄·崔壽崗爲副司勇,以李瑞泌·趙泰鼎爲副司直,以安承碩·李廷立·呂爾錫爲副司猛。以上兵批政事
義禁府啓曰,以刑曹啓目,夏川都正椅,移本府處置事,允下矣。椅方在待命,卽爲拿囚之意,敢啓。答曰,知道。禁府謄錄
有政。吏批,以金取魯爲正言,趙聖復爲正言,金興慶爲大司諫,尹周相爲典籍,金弘權爲禁府都事,洪彦度爲禁府都事,金可行爲司評,李晩成爲刑曹正郞,林象德爲吏曹正郞,呂光周爲弼善,金有慶爲持平,李宜華爲戶曹正郞。吏批政事
上在慶德宮。停常參·經筵。
左尹任弘望上疏。大槪,病伏鄕廬,朝暮待盡,適聞玉候違豫,扶曳入城,而纔至廬次,氣力已盡,竟未祗肅恩命,一造候班,分義全虧。玆將情實,冒萬死仰龥,乞蒙矜察,亟許遞罷,仍勘臣罪事。呈政院。還出給。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,雨後風寒稍緊,伏未審夜來,聖體調攝,若何?熏熱不作,膈痰咳嗽無加,而寢睡安寧乎?口味食念,猶不加勝乎?瘡處餘汁已止,而膝痺加減,何如?足部浮氣,益有所減乎?今日臣等與諸醫入診,詳察証候,宜當,不勝終宵憂慮,敢此問安,竝爲仰稟。答曰,知道。熏熱之候,不至大段,膈痰咳嗽無加,而寢睡尙未安穩,口味食念,猶不加勝,瘡處餘汁不止,膝痺別無加減,足部浮氣,亦無益減之勢。明日入診,宜矣。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
政院啓曰,備邊司郞廳來言,今日賓廳坐起日次,而國忌齋戒相値,不得來會云矣,敢啓。傳曰,知道。備局謄錄日記廳郞廳崔一奎書。趙景觀校正。
上在慶德宮。停常參·經筵。
辰時巳時,日有兩珥。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,春寒久不解。伏未審夜來,聖體調攝,若何?伏聞昨日有微困不舒之候云,熏熱不作,痰嗽無加,而寢睡不至煩轉乎?口味食念,亦復一樣無勝乎?瘡處餘汁已止,而膝痺加減,何如?足部浮氣,益有所減乎?二母淸順湯,昨日畢進,今日臣等依聖敎入診,議定繼進當否,而不勝終宵憂慮,敢此問安。答曰,知道。再昨有困惱之候,而熏熱不至大段,痰嗽一樣,而寢睡小無差勝,口味食念,亦不加勝,瘡處餘汁已止,而膝痺亦無加減,足部浮氣,比昨似有所減矣。
江原道暗行御史趙錫命入來。
藥房再啓曰,臣等入診退出後,與儒川君濎,宗廟署奉事黃處信,副司勇李公胤·鄭昌柱,及諸醫等,反復商議,則皆以爲,聖候虛火升降,浮氣未盡消減,補中行濕湯,加當歸身酒洗六分,先進三貼,扶脾利濕,金匱腎氣丸,依壽世保元方門,兼進一劑,補下導水,宜當云,丸藥從後劑入,湯藥爲先煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
黃海監司書目,海州等五邑呈,以二月二十二日地震,事係變異事。朝報
兵曹啓曰,去正月朔各廳堂下武臣等試射,當爲設行,而連仍有故,未及擧行,今已踰月,不得爲之之意,敢啓。兵曹謄錄
上在慶德宮。停常參·經筵。
下直,宜寧縣監李廷濟。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夕困惱不止,膈氣升降乍倐,胃口痰飮淡淡,湯劑不能進御云,其後熏熱咳嗽不作,又有煩渴引飮,而寢睡,何如?口淡之候,比昨無加,而膝痺及足部浮氣,俱無所減乎?聖候諸症,今復如此,臣等不勝煎慮·今日不可不與諸醫入診,詳察症候,敢此問安,竝爲仰稟。答曰,知道。困惱·膈氣升降,口淡之候,與昨一樣,煩渴不作,而夜間熏熱·咳嗽·寢睡不寧,膝痺及足部浮氣,亦無所減矣。勿爲入診。
府前啓,請還收黃順中絶島定配,仍令該曹,嚴鞫得情,依律處斷事。請還收柳赫然·李元禎等,依前判付施行之敎,仍令王府,更考文案,明覈處斷事。新啓,新除授司諫院正言趙聖復,時在忠淸道公州地,請斯速乘馹上來事,下諭。答曰,不允。下諭事,依啓。
吏曹判書宋相琦上疏。大槪,日昨政注,有昏謬做錯之失,冒死自列,冀蒙譴罷事。入啓。答曰,省疏具悉。偶然錯認,元非大段,趙聖復臺職遞改,宜矣。卿其勿辭,安心行公。
禁府,椅拿囚。啓。
江原監司書目,襄陽府使沈壽賢受由上京,今已三朔,病狀危篤,決無還任之勢,曠廢官務,委屬可慮,不得已罷黜事。啓。傳曰,勿罷,催促還任。
大殿·中殿·世子宮·嬪宮,藥房·政院·玉堂夕問安。答曰,知道。
江原監司書目,金化呈,以正月二十二日未時量,再度地震,令人撓動,事係變異事。
吏曹啓曰,臺諫有闕,政事,取稟。傳曰,明日爲之。以上朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夕熏熱之後,寒氣又作,水刺亦似有厭進之候云,臣等伏不勝煎慮之至。寒熱之後,膈氣咳嗽不作,而寢睡不至煩轉乎?困惱·口淡等症,比昨,何如?膝痺及足部浮氣,亦無所減乎?湯劑以胃口淡飮,不得進服云,而卽今聖候諸症之復發又如此,臣等今日不可不令諸醫入診,詳察症候,更爲議藥,敢此問安,竝爲仰稟。答曰,知道。膈氣·咳嗽·膝痺等症一樣,而寢睡比昨差勝,困惱·口淡亦無所減,足部浮氣,別無益減之勢矣。
再啓曰,臣等入診退出後,與儒川君濎,宗廟署奉事黃處信,副司勇李公胤·鄭昌柱,及諸醫等,反復商議,則皆以爲,卽今聖候,寒氣復作,水刺厭進,皆由於脾胃濕痰,加味不換金正氣散,連進三貼,宜當云,此藥煎入之意,敢啓。答曰,知道。
左副承旨柳泰明初度呈辭。入啓。給由。
大殿·中殿·世子宮·嬪宮,藥房·政院·玉堂夕問安。答曰,知道。
假注書趙文命病,代權益淳爲之。以上朝報
禮曹啓曰,上年仍京畿監司秋奉審狀啓,厚陵陵上石物塗灰及丁字閣殿內仰粉土色渝剝落處,待春修改事,啓下矣。卽接本陵參奉所報,則前頭有頉處,俱不至大段,不必急速修改云,待道臣春奉審啓聞後,更爲稟處,何如?傳曰,允。禮曹謄錄
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨夕熏熱·困惱之候,微發旋止云,其後膈氣痰嗽不作,而寢睡安寧乎?水刺之進,遽減而幾廢,口淡之症,少無所減乎?膝痺及足部浮氣加減,何如?今日臣等與諸醫入診,詳察症候,宜當,不勝終宵煎慮,敢此問安,竝爲仰稟。答曰,知道。膈氣無減,痰飮差減,而寢睡一樣差勝,口淡之候一樣,膝痺別無加減,足部浮氣,與昨無異,勿爲入診。
左副承旨柳泰明再度呈辭。入啓。遞差。
謝恩,副摠管儒川君濎,左副承旨洪禹瑞。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓目,權知成均館學諭金弘迪·李齊恒·沈一羲·安晟·尹珌·慶聖會·李昌碩·尹東郊·金聲發·鄭東潤·洪允濟·金道應·具益亨,權知校書館副正字鄭思大·金弘寶·白鴻逵·金興西,爲等如口傳施行,何如?啓依允。朝報
有政。兵批,趙儐爲副護軍,權益淳·文孝誠·金華瑞爲副司正,柳泰明爲副護軍,李夢華爲司果,李公胤爲副司勇,崔祥爲世子翊衛,金相稷爲僉知中樞府事,金萬埰·洪景濂爲同知中樞府事,許鉉爲兼五衛將,趙儐爲公州營將,儒川君濎爲都摠府副摠管,朴守剛爲兼司僕將。
吏批,李觀命爲承旨,朴師益爲待敎,鄭壽期爲正言,尹周相爲魚川察訪,李志尹爲監察,宋成明爲司書,金器之爲刑曹佐郞,南磐爲司議,申壽華爲大同察訪,趙正剛爲監察。吏批政事
上在慶德宮。停常參·經筵。
夜一更,自巽方至乾方,地動。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨日熏熱·困惱之候,終夕不作云,膈氣·咳嗽無加,而寢睡一樣安寧乎?痰飮口淡,其有差勝之勢乎?膝痺及足部浮氣,亦有所減乎?臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。膈氣·咳嗽無加,而寢睡一向差安,痰飮·口淡差減,膝痺別無加減,而足部浮氣,益有消減之勢。明日入診,宜矣。
傳曰,史官一員待命,騎馬三匹立之,社稷大祭所內嫡奸。
謝恩,右副承旨李觀命。
大殿·中殿·世子宮·嬪宮,藥房·政院·玉堂夕問安。答曰,知道。
假注書崔守範有頉,代成道亨爲之。朝報
政院啓曰,備邊司郞廳來言,今日賓廳日次,而上候方在未寧中,不得來會云矣,敢啓。答曰,知道。
大臣入侍時,領議政李頤命所啓,湖南荏子島,以司僕牧場設鎭,而有可以築堰取資之處。曾仍巡撫使書啓,完築補用事,節目啓下矣。自本鎭今將始役,有所請報,分付本道監司,使之量給軍丁,何如?上曰,依爲之。司僕寺謄錄
上在慶德宮。停常參·經筵。
臨陂縣令徐宗悌,差使員,還下去。
司僕正韓重熙,兼掌令減下肅拜。
大殿,政院·玉堂·二品以上·六曹·大司諫問安。答曰,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨昏膈氣微作而旋止云,更無熏熱·咳嗽,而寢睡安寧乎?口淡·痰飮益減,而食念漸開乎?膝痺加減,何如,而足部浮氣日益消減乎?加味不換金正氣散三貼,昨已畢進,今日臣等,當依聖敎入診,詳察症候,議定繼進當否,而不勝憂慮,敢此問安。答曰,知道。熏熱·咳嗽,不至大段,而寢睡一向差安,口淡益減,而膝痺別無加減,足部浮氣,日漸消減矣。
院前啓,請還收罪人河減死定配之命,更加嚴刑得情,依律處斷事。請還收罪人權卨,定配之命,更付有司,嚴刑鉤覈,期於輸情事。入啓。答曰,勿煩。
今日藥房入診時,湯劑今姑停止事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
禮曹,前監司李濟,今月初二日卒逝云,弔祭致賻,依法例,何如?啓依所啓施行。以上朝報
上在慶德宮。停常參·經筵。
夜一更,月暈
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夕膈氣乍作旋止云,更無熏熱·痰嗽,而寢睡一向安寧乎?水刺之進有加,口淡日減,而食念愈開乎?膝痺加減,何如,而足部浮氣,益復消減乎?今日臣等與諸醫入診,詳察症候,宜當,不勝憂慮,敢此問安,竝爲仰稟。答曰,知道。熏熱·痰嗽,不至大段,寢睡不如昨夜之安穩,食念雖開,而口淡猶未快減,膝痺別無加減,足部浮氣,比昨姑無益減之勢矣。勿爲入診。
京畿監司書目,楊州牧使權慜,病重罷黜事。
慶尙監司書目,仁同府使鄭海尙,病重罷黜事。
兵曹,副司果盧世夏身死,曾經臺侍。啓別致賻。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付有司,嚴加鉤覈,期於輸情事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
同副承旨兪命凝,卒判府事尹拯致弔後入來。
吏曹口傳政事,李眞儉爲楊州牧使,安世煜爲仁同府使。
藥房口傳啓曰,伏聞下敎於差備醫官之言,口淡之候,卽今有加,水刺堇進一匙許,困惱膈氣特甚,臣等伏不勝驚慮之至,卽與諸醫入診之意,敢啓。答曰,方使醫官入侍,勿爲入診。
藥房再啓曰,卽伏聞入侍醫官金有鉉等所傳之言,卽今聖候,脈度頗數,熏熱·困惱稍歇,而膈氣·口淡·痰飮,猶未差減云,臣等與儒川君濎,宗廟署奉事黃處信,副司勇李公胤·鄭昌柱,及諸醫等,反復商議,則皆以爲,胃口停飮,因火上升之致,先進橘梔竹茹湯一貼,以爲淸火理痰之地,而更觀夜間症候,明日入診,議定繼進之藥,宜當云,此藥煎入之意,敢啓。答曰,知道。以上朝報
備邊司啓曰,良役査正未盡條件,追後磨鍊事,曾已啓達矣。今已數十條,又爲別單書入之意,敢啓。答曰,知道。右備局謄錄
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?昨夕熏熱·困惱及膈氣遽作,移時少歇云,其後諸症與咳嗽無加,而寢睡不至煩轉乎?昨入湯劑,其已進服,而口淡·痰飮,或有差勝之效,膝痺加減,何如,而足部浮氣,益有所減乎?今日臣等依昨日啓稟,與諸醫入診,詳察症候,議定繼進之藥,宜當,不勝終宵煎慮,敢此問安,竝爲仰稟。答曰,知道。困惱·口淡·痰飮等症一樣,咳嗽無加,而夜間煩轉,不得穩睡,膝痺別無加減,足部浮氣,亦無益減之勢矣。
藥房再啓曰,臣等入診退出後,與儒川君濎,奉事黃處信,副司勇李公胤·鄭昌柱,及諸醫,反復商議,則皆以爲,聖候諸症,皆由於濕熱,溫燥之劑,不可繼進,柴苓湯加山梔炒一錢,黃連酒炒七分,連進三貼,淸利濕熱,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。藥房啓曰,日氣陰濕,伏未審夜來,聖體調攝,若何?昨夕以後,熏熱·困惱不作,膈氣·咳嗽無加,而寢睡安寧乎?口淡痰飮差減,而食念復開乎?膝痺加減,何如,而足部浮氣,益減乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。熏熱無時升降,膈氣·咳嗽無加,而寢睡之煩轉,困惱·口淡·痰飮等症一樣,膝痺別無加減,足部浮氣,與昨無異矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
辰時巳時,日暈。
繕工副奉事李普赫,柴場監刈事,楊根地出去。
大殿,政院·玉堂·二品以上·六曹·大司諫問安。答曰,知道。中殿·世子宮·嬪宮,藥房·政院·玉堂·二品以上·六曹·大司諫問安。答曰,知道。藥房啓曰,連日陰曀,伏未審夜來,聖體調攝,若何?昨夕困惱止歇之後,熏熱·膈氣·咳嗽不作,而寢睡安寧乎?痰飮益減,而口淡差勝乎?膝痺一樣無減,而足部浮氣,比昨何如?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。熏熱·膈氣·咳嗽不加,而寢睡之煩轉,與昨無異,痰飮·口淡·膝痺一樣,而足部浮氣,比昨無減。明日入診,宜矣。
吏曹啓曰,高城郡守李命熙除拜之後,以身病累次呈狀,而本郡數遞之餘,便成弊邑,今不可又爲許遞,故調理赴任之意,題給矣。卽者又爲呈狀以爲,本病之外,又添嘔吐之症,多般治療,有加無減,決無復起爲人之勢,斯速入啓變通云。本郡曠官,已至累朔,夫馬留滯,亦甚可慮,不可等待其差復,高城郡守李命熙,罷黜,何如?傳曰,允。
吏曹,前正郞李邦彦身死,曾經臺侍。啓。別致賻。
大殿·中殿·世子宮·嬪宮,藥房·政院·玉堂夕問安。答曰,知道。
全羅監司書目,興陽縣監崔碩瑞,關王廟春例祭祭官不參,罷黜事。啓。傳曰,只推勿罷。
藥房口傳啓曰,醫官退出後,熏熱之候,其已鎭定,而益有加勝之勢乎?詳細下敎,何如?傳曰,卽今熏熱之候,雖未盡減,不至大段矣。朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。傳曰,知道。備局謄錄
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?昨夕承候之後,熏熱·困惱旋止,膈氣·咳嗽不作,寢睡不至煩轉乎?水刺之進又減,口淡痰飮加減,何如?膝痺及足部浮氣,亦無所減乎?柴苓湯三貼,昨已畢進,今日臣等當依聖敎,入診詳察症候,議定繼進當否,而不勝終宵煎慮,敢此問安。答曰,知道。熏熱旋止,困惱之候,二更後始歇,膈氣·咳嗽不加,而寢睡煩轉不寧,口淡·痰飮一樣無減,膝痺及足部浮氣,亦無所減,右邊臂部,忽有麻痺之候,不可不受灸矣。
堤川縣監鄭維升,差使員上來。
吏曹啓目,粘連。觀此江原道暗行御史趙錫命書啓,則平海前郡守李復休段,爲人徒善,處事矇矓,田三稅上納時,該吏雜費之物,稱以例給,收聚魚物於浦民,所捧文書,其數不貲是白遣,進上蔘價,自有定式,偏聽蔘商之言,二百兩錢文,加數責出於民間爲白乎旀,大同廳錢文一百五十兩及雇馬廳錢文六十兩,托以貸下,盡歸私用,係是不法,所捉文書,三度封進是如爲白乎旀,詳雲察訪金南賮段,到任以來,率多瘠公肥私之政,上年冬間請由之行,與其弟新榜進士同行,而倡夫二名,竝令騎馹,驛馬濫騎,自有禁令,如是冒禁,事極可駭是如爲白臥乎所,李復休之加徵私用,係是不法,金南賮之濫騎私人,亦犯禁令,不可以旣已坐罷居下而置之,兩人罪狀,竝令攸司稟處爲白乎旀,旌善郡守慶明會段,手熟治民,勤於撫字,還上段置,不煩刑杖,準數精捧是白乎矣,本郡衙祿公須站結,竝六十六結之外,加捧大米三十七石零,此是科外之徵是如爲白去乙,取考文書,則本郡衙祿公須等位,戊子以前,只是三十結,故自前有此三十七石所捧,而明會到任之後,枚報營門,加得三十六結,前後竝六十六結,則曾前所捧大米三十七石零,卽當蠲減,而稱以官需,依前捧上,民怨之來,固所難免是如爲白有臥乎所,其撫字之勤,捧糴之精,亦不無可觀是白乎矣,民結加捧,雖出於因循流例,終難免科外徵斂之歸,先罷後推爲白乎旀,高城前郡守韓宗老段,年旣衰耄,專廢坐衙,凡關令,一委子弟,多有可駭之擧,請病上京之時,責立刷馬,其數頗多,民間怨罵,至今未已是如爲臥乎所,不治取怨之狀,旣入於廉問中,不可以已遞而置之,罷職爲白乎旀,淮陽府使李徵夏段,吏治鍊熟,不事要譽,上年年分執卜,磨勘實數,比前倍多,土豪之恃强隱卜者,不無怨言而搜括漏卜,誠爲得當是白乎矣,境內或有竊發之處,而譏捕之政,未免疎緩是如爲白乎旀,麟蹄縣監趙光明段,刑政太近寬緩,聽斷亦欠剛決,而留心恤民,境內無怨,五載居官,姑無大段訾謗是如爲白乎旀,銀溪察訪朴崇古段,別無大段謗言是白乎矣,各驛改立之馬,一不改立,馬政之疎虞可知是如爲有臥乎所,李徵夏之治不要譽,趙光明之留心恤民,俱不無可稱是白乎矣,或疎於譏捕,或失於寬緩,朴崇古之馬政疎虞,俱不可無警責之道,竝只推考是白乎旀,歙谷縣令趙裕壽段,自奉簡略,捧糴之際,斛量甚均是如爲白乎旀,平陵察訪崔後章段,修擧職事,賑廳還報,餘錢四百兩,設廳留置,夫馬公行時糧資,計日出給,所屬各驛,擧皆稱頌是如爲白乎旀,保安察訪李以濟段,撫愛驛卒,多有頌言是如爲臥乎所,此三人段,別無表異之蹟,竝只置之爲白乎旀,襄陽府使沈壽賢段,明於聽理,勤於撫字,威能束吏,惠亦及民,捐出官廩,立馬大同,輸送貢物,以蠲民役,革弊蘇殘之政,講究變通,一境稱頌是如爲白乎旀,伊川府使申弼賢,持身謹愼,盡心職事,壬辰條致敗田稅米太,當徵於民間,而以二百兩錢文,官備代納爲白乎旀,秋大同春秋兩等所捧布十二同,自官料理支用爲白遣,其他生麻·生梨等役,亦爲半減,民莫不稱頌是如爲臥乎所,此兩邑守令,善治之蹟,恤民之政,俱甚可嘉,似當有參酌褒賞之道,貢賦納未納,令該曹相考稟處是白乎旀,監司南致熏段,騶從簡略,供奉減損是如爲白乎矣,道臣事體自別,別無可論是白乎旀,討捕使邊將等,令兵曹稟處,何如?啓依允。
藥房再啓曰,臣等入診退出後,與儒川君濎,奉事黃處信,副司勇李公胤·鄭昌柱,及諸醫等,反復商議,則皆以爲,聖候痰飮·口淡復甚,厭進水刺,足部浮氣,尙未快減,胃苓湯,加半夏一錢,連進三貼,平胃導濕,宜當云,此藥煎入,而金櫃腎氣丸,依榻前所稟,前方中熟地黃各二兩,肉桂·附子拔去,更爲劑入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
吏曹口傳政事,洪禹采爲旌善郡守,朴泰遠爲高城郡守。
今日藥房入診時,臂部麻痺處,不爲受灸,先試椒熨事,榻前定奪。以上朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?昨日困惱之候,微有往來云,熏熱不作,膈氣·咳嗽尤減,而寢睡安寧乎?水刺之進未勝,痰飮·口淡無減,而膝痺及足部浮氣加減,何如?臂部椒熨之後,其有差勝之效乎?今日臣等與諸醫入診,詳察症候,宜當,不勝終宵憂慮,敢此問安。答曰,知道。熏熱之候,不至大段,膈氣姑不發作,咳嗽益減,而寢睡差安,口淡·痰飮,比昨差減,膝痺別無加減,足部浮氣尙未快減,而臂部椒熨之後,顯有差勝之效矣。勿爲入診。
吏曹口傳政事,金明錫爲咸昌縣監。
大殿·中殿·世子宮·嬪宮,藥房·政院·玉堂夕問安。答曰,知道。
草土臣尹行敎上疏。大槪,冒陳亡父臨歿之言,懇乞收還禮葬·月廩等恩典,而苫塊頑喘,重以篤疾,朝暮垂盡,末由進身輦下,替子呈疏,惶恐猥越,罪合萬戮事。入啓。答曰,省疏具悉。噫,先卿一疾彌留,奄忽長逝,震悼之懷,曷可盡喩?先卿平日之意,予豈不知?爾今又陳疏,祭需外乞竝還收,此固出於人子欲體遺志之意,而第念先卿平日撝謙雖切,而未嘗不用待大臣之禮,則歿後安可不用大臣之禮?其在事體,不可允從也。以上朝報
上在慶德宮。停常參·經筵。
夜四更,有霧氣。五更,南方有氣如火光,有霧氣。
大殿,政院·玉堂·二品以上·六曹·大司諫問安。答曰,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?伏聞昨夕微有膈氣,困惱·熏熱之候,霎時而止云,其後諸症及咳嗽,更不發作,而寢睡安寧乎?水刺之進小加,痰飮·口淡,亦漸差減乎?膝痺加減,何如?足部浮氣,日漸消減,而臂部益有快減之勢乎?今日臣等與諸醫入診,詳察症候,宜當,終宵憂慮,敢此問安,竝爲仰稟。答曰,知道。膈氣等症止歇後,姑不更發,咳嗽及足部浮氣,猶未快減,而寢睡一向差減,痰飮·口淡差安,膝痺別無加減,臂部比昨益減。明日入診,宜矣。
咸鏡監司書目,北評事李世瑾殿最居中之後,徑先出來,罷黜事。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
自昧爽至辰時,有霧氣。午時,日暈。夜三更,月暈廻土星,有兩珥。
繕工假監役李宜祿,正薍監刈後入來。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?昨夕微有困惱之候,熏熱·膈氣·咳嗽不作,而寢睡安寧乎?口淡痰飮,日漸差勝,膝痺加減,何如?足部浮氣尤減,而臂部其已快愈乎?加味胃苓湯已進三貼,今日臣等,依聖敎,當入診症候,議定繼進當否,而不勝終宵憂慮,敢此問安。答曰,知道。昨夕困惱之後,時時熏熱,膈氣不平,而咳嗽不作,夜間煩轉,不得穩睡,口淡別無日漸差減之勢,膝痺及足部浮氣,亦無加減,而臂部旣盡差愈矣。再啓曰,臣等入診退出後,與儒川君濎,奉事黃處信,副司勇李公胤·鄭昌柱,及諸醫,反復商議,則皆以爲,聖候諸症,俱似減歇,而足部浮氣微加,而下部亦有往來浮氣,柴苓湯本方,去桂心,代檳榔五分,加木通·山梔炒各一錢,靑皮七分,連進三貼,以爲淸肝利水之地,且夜中煩渴時,多進茶飮,以五皮散作茶,間間代進,宜當云,此藥及茶煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?昨日午後,微有熏熱之候,往來至夕云,其後困惱·膈氣不作,而寢睡安寧乎?口淡痰飮,其有益減之勢,而膝痺及足部下部浮氣加減,何如?今日臣等與諸醫,入診詳察症候,宜當,不勝終宵憂慮,敢來問安,竝爲仰稟。答曰,知道。困惱之候,不至大段,膈氣不作,而寢睡煩轉不寧,口淡痰飮,與昨無異矣。膝痺別無加減,足部下部浮氣,亦無所減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢稟。傳曰,知道。
又啓曰,會寧·慶源開市,旣已完畢,令承文院,撰出回咨,別定禁軍,下送于義州府,使之傳給鳳凰城將處,以爲入送北京之地,何如?傳曰,允。以上備局謄錄
上在慶德宮。停常參·經筵。
夜一更二更,月暈兩珥。
奉常奉事宋思胤,柴場監刈後入來。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?昨日微熏之氣,往來終夕云,其無困惱·膈氣,而寢睡安寧乎?口淡痰飮,亦有快减之勢乎?膝痺及足部下部浮氣加減,何如?臣等今日與諸醫入診,詳察症候,宜當,終宵憂慮,敢此問安,竝爲仰稟。答曰,知道。困惱之候,不至大段,膈氣不作,而寢睡煩轉不寧,口淡痰飮,尙未快減,膝痺及足部浮氣,別無加減。明日入診,宜矣。
東里僉使韓爾錫,差使員上來。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
辰時,日暈兩珥。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,風日不佳,伏未審夜來,聖體調攝,若何?昨日熏熱之氣,往來未已,夕間少有困惱之候云,其後膈氣不作,而寢睡不至煩轉乎?口淡痰飮,其有日勝之勢乎?膝痺及足部下部浮氣,何如?柴苓湯三貼,昨已畢進,臣等今日依聖敎入診,議定繼進當否,而伏聞昨日入侍醫官金有鉉等所傳之言,水分穴受灸,有下敎云,入侍後詳察症候,更爲稟定,宜當,不勝終宵煎慮,敢此問安。答曰,知道。膈氣姑不發作,而寢睡比昨差勝,口淡痰飮,與昨無異,膝痺別無加減,足部下部浮氣,亦無所減矣。
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房再啓曰,臣等入診退出後,與儒川君濎,奉事黃處信,副司勇李公胤·鄭昌柱,及諸醫等,反復商議,則皆以爲,聖候諸症,皆由於膀胱之熱,加味石膏湯,加黃芩一錢,連進三貼,以爲淸熱理濕之地,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
禁府,推鞫問事郞廳,吳命恒·洪重休·李澤·申思喆。啓。
禁府,推鞫問事郞廳洪重休有頉,代金東弼,李澤病,代趙尙絅。啓。
江原監司書目,淮陽等三邑,正月二十二日申時地震,原州·江陵等兩邑,二月初五日亥時地震,屋宇搖動,事係變異事。
咸鏡監司書目,咸興等九邑呈,以正月二十二日申時量地震,事係變異事。
問事郞廳,以鞫廳大臣意啓曰,今此設鞫時,本府堂上,不可不備員,而同義禁申銋,以病不進,卽爲牌招察任,何如?傳曰,允。
同義禁申銋牌不進。以上朝報
上在慶德宮。停常參·經筵。
繕工奉事李耘好,章陵兩陵陵上石物塗灰事,出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,調攝中受灸,伏未審夜來,聖體調攝,若何?昨日熏熱·困惱·膈氣等症,俱不發作,寢睡益復安寧,而口淡痰飮尤減乎?膝痺加減,何如?足部下部浮氣,夜輒有加云,朝來其有少寬之勢乎?今日受灸時刻,定以何時乎?臣等不勝終宵憂慮,敢此問安,竝爲仰稟。答曰,知道。熏熱·困惱,不至大段,膈氣不作,而寢睡一向差勝,口淡痰飮,尙未日勝,而膝痺別無加減,足部下部浮氣,比昨夜似有消減之勢,受灸時刻,定以午初,宜矣
鞫廳罪人李東奭·李世章·金百年·金大建·是金·還伊·道泂·印機·禪凈·聖柱原情。
吏曹口傳政事,禁府都事趙正誼爲之
謝恩,禁府都事趙正誼。
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
江原監司書目,安峽縣監金泳,今月初九日遭母喪事。
鞫廳罪人金百年·金大建·聖柱·禪凈竝放送事,李東奭·道泂更推。
京畿監司書目,驪州呈,以大司憲權尙夏辭職上疏上送事。啓。答曰,省疏具悉卿懇。卿之追到近畿,雖出於憂念予病,而俟間造朝,用副虛佇之意,深有望於卿者,所辭本職,決難輕遞,卿其安心勿辭,亦勿待罪,體予思想,病裏愈切,須速就道,毋孤至意。仍傳曰,遣史官傳諭。
吏曹口傳政事,安峽縣監崔昌敏爲之。
鞫廳罪人李東奭,刑問一次,第十四度,承服。傳曰,推鞫姑罷。以上朝報
上在慶德宮。停常參·經筵。
巳時午時,日暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏未審,聖體調攝,若何?昨晩微有熏熱之候云,困惱·膈氣不作,而寢睡一向安寧乎?口淡·痰飮,益復差減乎?膝痺及足部下部浮氣加減,比昨何如?今日受灸時刻,依前定以午初乎?臣等終宵憂慮,敢此問安,竝爲仰稟。答曰,知道。困惱·膈氣不作,而寢睡一向差勝,口淡·痰飮差減,膝痺別無加減,足部下部浮氣,比昨似有所減矣。
全羅監司書目,臣於問備之下,不敢晏然,略陳惶懼之忱,伏乞亟命鐫削臣職,勘正臣罪事,上疏上送事。啓。答曰,省疏具悉。卿其勿辭,從速察職。
事變假注書成道亨出使,代李重協爲之。假注書權益淳服制,代鄭錫三爲之。
政院啓曰,今日推鞫之坐,大臣以平明出令,大臣以下皆已來會於本府,而憲府無進參之員,除在外外,呈辭·未肅拜·陳疏人員,竝卽牌招,以爲推移進參之地,何如?傳曰,允。
大殿受灸後,大殿·中殿·世子宮,藥房·政院·玉堂問安。答曰,知道。嬪宮,藥房·政院·玉堂問安。答曰,知道。今日入診時,水分穴受灸,明日再明日姑停事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
掌令趙鳴鳳,持平金有慶·金相玉牌不進,依承傳罷職。
鞫廳罪人李世章·印機·是金·還伊竝放送,道泂遠地定配。
傳,罪人李東奭年五十四,矣身本以板蕩無形之人,不識人事是如乎,居在大院寺近處,而大院形勢,可合築城之狀乙,非但人多言之,矣身意思亦復如此兺不喩,僧人道泂亦在大院,而與之相親,故矣身意以爲,若遂築城之計,則不但大院寺刹從此富盛,道泂與矣身,想必有好事是白乎矣,築城之事,本來難諧乙仍于,矣身做出讖言,以爲惑衆成事之計是白如乎,甓片之自燔自書,果是矣身之所爲是白遣,書中常留數千僧軍,屬之獅巖道人云者,矣身居在於獅子菴,故以道人自況,而常留僧軍云者,蓋欲爲國不虞之備是白乎旀,若得全城子云者,蓋謂得其人而全其城,則可保五百秋之意也。矣身之做出甓書,不過爲築城之計,而自不覺其妖書惑衆之歸是白置,問目內辭緣,從實遲晩的只,罪不待時處斬。
禁府,罪人李東奭,當日堂古介行刑。啓。
吏曹啓曰,臺諫有闕,政事,取稟。傳曰,再明日爲之。以上朝報
上在慶德宮。停常參·經筵。
夜五更,月暈
下直,高城郡守朴泰遠。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙泰耉,副提調李晩成啓曰,連日受灸,伏未審夜來,聖體調攝,若何?微熏之氣,雖有往來,寢睡之節,一向安寧,而口淡·痰飮,漸益差減乎?膝痺及足部下部浮氣,比昨加減,何如?加味石膏湯三貼,昨已畢進,今日臣等與諸醫入診,詳察症候,議定繼進當否,宜當,不勝終宵憂慮,敢此問安。答曰,知道。寢睡差安,口淡·痰飮,尙未快減,膝痺別無加減,足部浮氣,與昨無異,問于入侍醫官,議定湯劑繼進當否,勿爲入診。
李觀命啓曰,備邊司郞廳,以大臣意來言,今日賓廳坐起日次,而上候方在未寧中,不得來會云矣,敢啓。傳曰,知道。
藥房再啓曰,入侍醫官金有鉉等退出後,臣等與儒川君濎,宗廟署副奉事黃處信,副司勇李公胤·鄭昌柱諸御醫,反復商議,則皆以爲,聖候諸症頗勝,而卽今浮氣無減,前進加味石膏湯,更加芒硝一錢五分·木通一錢,加進三貼,以爲淸熱利便之道,宜當云,此藥煎入之意,敢啓。傳曰,知道。
掌令洪好人啓曰,臣一自停論柳赫然·李元禎等事之後,踪地轉益危蹙,不爲復廁於臺端之狀,業已聖明之所洞燭,通朝之所共知,此啓未收殺之前,不敢爲晏然蹲冒之計,前後臺省除命之下,輒皆引避見遞,而銓曹苟然充擬,恩點每加臣身,僨誤之蹤,旣難冒承,冀免之際,徒致瀆擾,前冬自列而避,見阻未徹,逮至玉候未寧,百僚憂煎之日,微末如臣,不敢煩瀆於靜攝之中,旣不得更爲陳暴,徒尋長單,冀獲解免,而喉司不諒,一例退却,風憲重地,作一閑窠,難進之人,閱年虛帶,仰惟公體,俯念私義,惶恐慙恧,措躬無地。昨以鞫獄參坐,天牌降臨,怵畏分義,黽勉趨承,更欲自劾,而適緣諸僚一倂違牌,推移無路,辭避不得,冒昧進參於鞫坐,此雖出於事勢之不獲已,而若其進退之無據,廉隅之放倒,至此而轉加一層矣。以此以彼,俱無一分冒據之理,昨緣日暮,今始來避,所失尤大,請命遞斥臣職。答曰,勿辭。
李觀命啓曰,掌令洪好人再啓煩瀆,退待勿論矣。傳曰,知道。
又以兵曹言啓曰,今二月二十一日,武臣賓廳講書日次,而上候未寧,不得爲之之意,敢啓。傳曰,知道。
又以兵曹言啓曰,今二十日,文臣朔試射,當爲設行,而宗廟及各殿春奉審相値,不得爲之之意,敢啓。傳曰,知道。
又以兵曹言啓曰,去十二月初二日,進士文後開稱名人,自開陽門入來,私婢天德稱名人,自興元門入來,初七日軍官金得天稱名人,自興元門入來,差備門外擊錚,極爲三行缺
兪命凝,以弘文館言啓曰,本館下番副修撰洪廷弼,以親病陳疏徑出,他無替直之員,副修撰洪萬遇,卽爲牌招入直,何如?傳曰,允。
以副修撰洪萬遇牌不進罷職傳旨,傳于兪命凝曰,推考傳旨捧入。
兪命凝,以弘文館言啓曰,副修撰洪萬遇,旣有只推之命,更爲牌招入直,何如?傳曰,允。
又以弘文館言啓曰,副修撰洪萬遇旣已違牌坐罷,下番他無推移之員,不得已以上番姑降入直之意,敢啓。傳曰,知道。
大殿·中宮殿,藥房·政院·玉堂夕問安。答曰,知道。世子宮·嬪宮,政院·玉堂夕問安。答曰,知道。
李觀命啓曰,副修撰洪廷弼,方爲入直,聞有親病,投疏徑出,原疏纔已退却,所當直捧禁推傳旨,而此與無端徑出有異,推考,何如?傳曰,允。以上燼餘
上在慶德宮。停常參·經筵。
自辰時至午時,日暈。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
李觀命啓曰,大司憲權尙夏,執義權忭在外,掌令洪好人避嫌退待,掌令一員,持平二員未差,今日以監察茶時之意,敢啓。傳曰,知道。
藥房都提調李頤命,提調趙泰耉,副提調李晩成啓曰,伏未審夜來,聖體調攝,若何?昨日微熏之氣,猶有升降云,寢睡一樣安寧乎?口淡·痰飮,日益差勝,膝痺及足部下部浮氣加減,何如?昨入湯劑進御之後,二便其有快利之效乎?今日臣等與諸醫入診,詳察症候,宜當,不勝終宵憂慮,敢此問安。答曰,知道。夜間咳嗽有加,不得穩睡,口淡·痰飮差勝,膝痺別無加減,足部下部浮氣,亦無所減,二便猶未快利矣。勿爲入診。
以備忘記,傳于李世最曰,史官一員待命,騎馬三匹,卜馬二匹立之。
李世最,以禮曹言啓曰,永禧殿爵獻禮,當爲取稟,而自上方在靜攝之中,不得循例擧行之意,敢啓。傳曰,知道。
又啓曰,吏曹郞廳來言,今日爲政事命下,而判書宋相琦,參判申銋,俱以病不來,參議李大成差祭,不得開政云。判書宋相琦,參判申銋,竝卽牌招開政,何如?傳曰,允。
李觀命啓曰,禮曹判書閔鎭厚,以孝陵石物塗灰事,今方出去,勢將經宿,兼帶守禦使密符,來請還納,何以爲之?敢稟。傳曰,仍佩往來。
又啓曰,掌令洪好人引避退待,處置歸於諫院,而司諫洪致中,獻納李秉常,奉使在外,大司諫金興慶,正言金取魯·鄭壽期竝呈辭,尙未處置,事甚未安。除奉使外,呈告人員,竝卽牌招,使之處置,何如?傳曰,允。
李世最,以吏曹言啓曰,今此寒食祭,宗廟獻官,初以密善君格啓下,而身病猝重云,故改差靑陵君模,改付標啓下矣,又有身病,勢難受香云,雖未知病勢之如何,而累度催促,終不入來,事體極爲未安,竝推考,所當都預差密豐君坦,漢城府右尹趙泰老,改付標以入,而密豐君坦,右尹趙泰老,俱有實病云,他無變通之路,不得已以兵曹參判兪命雄,付標以入之意,敢啓。傳曰,知道。
有政。吏批,判書宋相琦進,參判申銋牌不進,參議李大成差祭,右副承旨李觀命進。
吏批啓曰,玉堂·春坊闕員,今當差出,而擬望之人乏少,相避竝擬,何如?傳曰,允。
兵批,判書朴權服制,參判兪命雄病,參議尹憲柱差祭,參知洪重夏進,左承旨洪禹寧進。
兵批,以洪萬朝爲同知中樞府事,宋成明爲副司果,鄭錫三爲副司正,洪禹齊爲副司猛。
李觀命啓曰,吏曹判書宋相琦今方開政矣,聞有諫院政官請推之啓,不敢晏然參政,卽爲退出,政事不得爲之之意,敢啓。傳曰,知道。
正言鄭壽期啓曰,請還收罪人河減死定配之命,更加嚴刑得情,依律處斷。措語見上請還收罪人權卨更配之命,更付攸司,嚴加明覈,期於輸情。措語見上禮曹參判鄭澔,本以狠愎陰戾之性,主張乖激,悖妄之論,侮賢毒正之習,乃其平生伎倆。頃年迸裔之命,實出於懲惡之典,而及其蒙宥之後,猶不自悛,一疏再疏,醜正之論,愈往愈甚,至於日昨,反詈諫臣之疏,語極絶悖,乃敢以諫臣所推,而爲賢等語,肆然筆之於章牘,與向來郭景斗疏中所謂一隊所仰之說,悖慢無倫,前後暗影相照。噫,大賢新喪,邦國殄瘁,龍亡虎逝,實有舞鰌號狐之憂,仰惟聖意追悼,亦應衋傷於世道矣。其在尊賢斥邪之道,不可不嚴加懲討,請禮曹參判鄭澔,削奪官爵,門外黜送。忠州牧使金鎭華,不治剝民之政,鄙瑣謀利之狀,難以毛擧,而以今番鞫獄罪人李東奭事言之,做出讖語,以爲惑衆之計者,是何等妖惡,而遷延時月,未卽報聞於道臣,傳播旣久之後,始乃告知者,已極駭然,而至於辭連之諸囚,追後捕捉,乃以官人,押送王府,有若尋常罪人之循例領付者然,其不識事體,甚矣。不可以推考薄罰而止,請忠州牧使金鎭華,罷職不敍。佐幕之任,自是淸顯階梯,其不可苟充冒據也,決矣。江原都事李彙晉,慶尙都事朴致遠,俱以鄕曲鄙瑣之輩,曾任騎省,已多濫竽之誚,及授本職,物情久而愈駭,請江原都事李彙晉,慶尙都事朴致遠,竝命汰去。三年之喪,禮之大防,而日者趙聖復之除授諫職也,喪制未盡,誤擬受點,及其詮官陳疏自列,則爲臺官者,不思擧正之道,徑請下諭,實涉乖謬,事體所關,不可置而不論,請當該堂上郞廳推考,當該臺官罷職。引嫌而退,難安之勢,前後無異,而閱年虛帶,終涉苟且,請掌令洪好人遞差。答曰,不允。處置事,依啓。
大殿·中宮殿·世子宮·嬪宮,藥房·政院·玉堂夕問安。答曰,知道。
李世最啓曰,吏曹判書宋相琦自政廳因臺啓退去,不得開政,參判申銋卽爲牌招開政,何如?傳曰,予之所患,謂已平復,而不念日暮或犯夜耶?予則不解小愈之戒矣。明日開政。
答大司諫金興慶疏曰,省疏具悉。繡衣事,疏辭固好,而待賑政垂畢發遣,似爲得宜也。爾其勿辭,調理察職。
有政。兵批,以洪萬朝爲同知中樞府事,柳泰明·趙道彬·許鉉·趙尙絅·朴聖輅爲副司果,趙儐爲副司正,洪禹齊爲副司猛,李枝萬·韓己仁爲兼司僕,宋成明爲司果,鄭錫三爲副司正,李後絳·金翊漢爲副司正,崔奎爲司直,金弘祉·李命熙爲副司勇,朴守剛爲副護軍,吳泰說·李益馨爲副司猛。以上燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
政院啓曰,臣等昨伏見本院請牌政官之批,至以不念日暮,或犯夜爲敎,臣等看來,不勝悚怖戰慄之至。當此玉候調攝之時,臣等豈不知日晩開政之爲可悶,而昨日政官開政之際,意外因臺啓出去,政事命下之後,不可無端廢閣,故事體所關,不得不請。二行缺
藥房啓曰,日氣陰濕,伏未審夜來,聖體調攝,若何?昨日熏熱往來,咳嗽不止,而寢睡不至煩轉不寧乎?口淡痰飮,漸益差減乎?膝痺及足部下部浮氣加減,何如?今日水分穴更爲受灸事,前已定奪,而今則諸醫頗有異同之議,湯劑亦不無變通之論,臣等與諸醫入診,詳察症候稟定,宜當,不勝終宵憂慮,敢此問安,竝爲仰稟。答曰,知道。寢睡煩轉不寧,口淡·痰飮益減,膝痺別無加減,足部下部浮氣,與昨無異矣。
李觀命啓曰,大司憲權尙夏,執義權忭在外,掌令二員,持平二員未差,今日以監察茶時之意,敢啓。傳曰,知道。
有政。吏批,判書宋相琦,以臺啓引入,參判申銋進,參議李大成差祭,右承旨李世最進。吏批啓曰,判書宋相琦以臺啓引入,參議李大成差祭未還,小臣獨政未安,何以爲之?敢稟。傳曰,仍爲之。又啓曰,玉堂·春坊官員,今當差出,而擬望之人乏少,相避竝擬,何如?傳曰,允。
吏批,以韓重熙·南道揆爲掌令,權熀·李相星爲持平,朴弼夢爲司書,洪廷弼爲校理,尹鳳朝爲副修撰,趙道彬爲承旨,徐命均爲說書,金弘迪·沈一羲·尹珌爲學錄。缺以上燼餘
左副承旨洪禹瑞再度呈辭。入啓。遞差。
禮曹判書閔鎭厚,正郞申正雄,繕工奉事李耘好,孝陵陵上石物塗灰後入來。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付有司,嚴加鉤覈,期於輸情事。請禮曹參判鄭澔削奪官爵,門外出送事。請忠州牧使金鎭華罷職不敍事。請江原都事李彙晉,慶尙都事朴致遠,竝命汰去事。請吏曹當該堂上郞廳推考,當該臺諫罷職事。入啓。答曰,勿煩。
大殿受灸後,大殿·中殿·世子宮,藥房·政院·玉堂問安。答曰,知道。嬪宮,藥房·政院·玉堂問安。答曰,知道。
藥房再啓曰,臣等入診退出後,與儒川君濎,奉事黃處信,司勇李公胤·鄭昌柱,及諸醫等,反復商議,則皆以爲,聖候浮氣有加,至及腹部,此由於濕熱壅滯,便道不順之致,導水丸,加郁李仁二兩,依古方,日三進服,湯劑及金匱腎氣丸,姑爲停進,以專通利之力,宜當云,此藥劑入之意,敢啓。答曰,知道。
大殿·中殿·世子宮·嬪官,藥房·政院·玉堂夕問安。答曰,知道。
正言金取魯啓曰,臣猥忝言地,爲日已久,而性本巽軟,識又矇眛,未有一言仰效於職責,而日間前啓,恐歸瀆擾,連尋長單,只切愧恧,昨見僚臺論劾禮曹參判鄭澔之啓,臣誠不勝駭訝之至。夫澔之剛方廉介,不但一世之所共推,抑亦聖鑑之所俯悉,則啓辭中初頭臚列,專出於媢嫉詬辱之意,而至以向來自暴之疏,爲一罪案,復有此削出之請者,實非臣意慮之所到也。澔卽先正臣宋時烈之門人,而平生篤信,專心所事,則其於尊慕儒相之人,趨向之不同,自不翅燕·越,而必欲使澔,猝變所守,强符合好,是豈事理之所可出哉?苟以此罪澔,則雖日加十罪,未必畏服其心也。噫,自有玆事以來,數十年間,轉展層激,朝論潰裂,世道乖舛,識者之憂歎,固已久矣。今者僚臺,乃於玉候靜攝之中,百僚憂遑之日,猝然追提,恣爲伐黨,欲起駭浪於平地,何其不思之甚也?臣竊爲之慨然也。臣於詮官請推,臺臣請罷之論,雖若體例上相規,從前政官之偶未覺察,或擬身死之人,或擬相避之人,或擬在喪之人者何限,而今以三年之喪,禮之大防等語,作爲頭辭,有若故知其喪制未闋,而蔑禮徑擬者然,至以不思擧正爲言,何其急於吹覓,而不相稱停至此也?若其下諭之請,亦不過一時做錯,而罷職之罰,極涉已甚。忠牧之追捕重囚,直送王府,果失事體,以此論罪,自足爲辭,而剝民謀利之語,臣未有聞。今乃泛稱難以毛擧,直驅於醜衊之地,有非論人詳審之道。李彙晉,則以居在本道,不能彈壓爲辭,請遞固無不可,朴致遠,則名賢後孫,且有名稱,而一筆句斷,無所顧藉,臣實未曉也。臣之意見,旣如是不同,則決不可苟然參啓,仍處臺地,請命遞斥臣職。答曰,勿辭,退待物論。以上朝報
有政。兵批,以洪禹瑞·洪好人爲副護軍,宋成明·鄭壽期爲副司果,鄭錫三爲副司正,李晩成爲副司直。
禮曹啓曰,永禧殿酌獻禮,當爲取稟,而上候方在靜攝之中,不得循例擧行之意,敢啓。傳曰,知道。禮曹謄錄
疊書吏批,李相成爲持平,權熀爲持平,尹鳳朝爲修撰,洪廷弼爲校理,朴弼夢爲司書,南道揆·韓重熙爲掌令,徐命均爲說書,金弘迪·沈一羲·尹珌爲學諭,白鴻逵·金興西爲校書正字,柳綎爲承文著作。
上在慶德宮。停常參·經筵。
仁宣王后忌辰齋戒。
夜二更,流星出軒轅星上,入北方天際,狀如鉢,尾長四五尺許,色白。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,二品以上·六曹單子問安。答曰,知道。中宮殿,二品以上·六曹口傳問安。答曰,知道。
藥房啓曰,日氣陰寒,伏未審夜來,聖體調攝,若何?昨夕少有困惱不舒之氣,熏熱·咳嗽有加云,寢睡不至煩轉不寧乎?水刺之進遽減,口淡·痰飮,亦無所加乎?膝痺加減,何如?浮氣其無滋漫之勢乎?昨日雖已議藥,今日又當受灸,而聖候又如此,臣等不可不與諸醫入診,詳察症候,更爲稟定,不勝終宵煎慮,敢此問安,竝爲仰稟。答曰,知道。寢睡煩轉不寧,口淡·痰飮無加,而膝痺別無加減,浮氣一樣無減矣。再啓曰,臣等入診退出後,與儒川君濎,奉事黃處信,副司勇李公胤·鄭昌柱,及諸醫,反復商議,則皆以爲,聖候浮氣有加,而水刺又減,導水丸,今姑停進,柴苓湯本方,去桂心,加麥門冬·山梔炒·知母各一錢,連進三貼,以爲淸熱利水之地,宜當云,此藥煎入之意,敢啓。傳曰,知道。
吏曹口傳政事,以李鳳年爲忠淸都事,李瑞章爲全羅都事。
兪命凝,以內醫院官員,以都提調意啓曰,卽者副提調李晩成,以臺避中,有侵詆之語,不欲行公,出往闕外矣。當此玉候未寧,三提調竝直之日,廉義雖不安,分義亦重,議藥入診之時,不可闕員,李晩成卽爲牌招察任,何如?傳曰,允。
大殿·中宮殿,藥房·政院·玉堂夕問安。答曰,知道。世子宮·嬪宮,政院·玉堂問安。答曰,知道。
正言鄭壽期啓曰,臣一出論啓,反被僚臺無限詆斥,始不料其以澔爲弁,而生出敢死氣,爲之迎搏,若是其銳且捷也。噫,此誠齊人,安得不云?語雖剌謬,臣不尤也。以臣觀澔,決非吉人,賦性褊愎,持論拗滯,操戈執弧,踊躍先登於黨議之場,悖理罔義之論,顚白愈甚,侵辱儒宗大老,有若私讐,恣弄絶悖之言,略無顧忌。頃年有北之投,薄示懲惡之典,而賜環之後,尙懷吹沙之毒,此所謂孟氏之臧倉,朱門之黃中,蓋其褊性難化者也。至於日昨對諫臣之疏,罔念國是之已定,復提背師之說,敢以所推而爲賢等語,閃示排擠之意,而吻氣侮弄,與鄕生景斗之疏,脈血相透,此而不罰,何以懲惡?第恨聖上於前則以景斗侮賢而罪之,澔則以伸景斗竄之,今則澔之惡,不悛於後,澔之疏,有浮於景斗,而略示未安之意,終閟絶斥之敎,豈緇衣之誠不勝權輿而然耶?抑恐聖鑑,或有所未燭而然耶?頃年筵敎所謂有始無終者,殆似驗之矣,此臣所以蓋嘗憂慨於是,而有所論啓者也。噫,剛方廉介,於澔有何彷彿,而至謂一世所共推,則無乃認褊愎爲剛方,指拗滯爲廉介耶?噫其亦誣一世者矣。果如僚臺之言,趨向不同,不啻燕·越,則不必强使之同也,不欲强符,而必提悖理之言,侵斥儒賢,不遺餘力,似此檮杌樣子,今始創覩也。今若有伯寮愬,由李薦毁程,則豈可謂化外之怪氓,而終緩鳴鼓之攻也哉?其所謂未必盡服其心,而不欲加罪者,亦多見其究其說,而不得也。詮官請推之論,不過出於官師之相規,推考薄罰,有何刻痛於己,而至謂之急於吹覓,語不稱停,旁照前後,不覺察之謬例,左右遮攔,猶恐手脚之俱露,誠未滿一哂也。苟使臣誠有吹覓之意,則銓注之間,可言之事,不止一二,擬澔於淸顯之職,一可言也。三司之望,或無故而枳塞,或有累而拂拭,或解由有拘而黯黮,備擬於分司之望,同宗有嫌,而連續遷差於雄州之除,峽邑貶窠,外黨親屬,或以前銜而得之,此皆可言者也,而捨此而不論,只擧體例上事,蓋出於十分斟量,而同僚之有此譏斥者,誠非臣意慮之所到也。銓注做錯,或諉之未審,而銓疏旣出之後,臺諫之請諭,謬戾莫甚,持憲之地,寧有如許駭擧?罷職之罰,臣未知已甚也。金鎭華請罷之論,彼亦知其自足爲辭,而剝民謀利之事,或未之聞耶?到任以後,政委下吏,民謗朋興,姑以疵政之最著者言之,前春分給別糶之時,公然徵捧錢兩於民間,稱以補用於保民廳,而卒歸之私槖,又發糶穀,貿錢料理,以爲立本取殖之計,此等事雖謂之剝民謀利,臣未知其過也。揆以臺體,所當拿覈,而下款較重,故姑先請罷矣。佐幕擇任,新有朝令,李彙晉·朴致遠素無名稱,難以彈壓守宰,而將來主試之任,不可付諸倥侗茸碌之輩,何其急於營救,語不擇發耶?尤可異者,自謂瀆擾於靜攝爲慮,而連尋長單,謂臣以起駭浪於平地,追提於百僚憂遑之日,何其言之危且怕也?臣於日者,以憲府處置,隨牌詣臺,傳啓之際,略付數三件事於故紙之尾者,臺體則然矣。臣亦以此,恐或妨於攝養之中,惶悚于心矣,及伏見下政院之批,繼之而憂悸未定,而論啓之限,不得小緩也,宜乎咎臣者之執以爲左契,以爲脅持之欛柄也。今日僚臺,迤邐營救之辭,獨不妨於靜攝之日耶?其勇於把持,自不覺其同歸於瀆擾之科,眞所謂責人,則明者也。臣又伏聞昨日筵中,知申亦以此言陳之云,筵席語秘,雖未得其詳,何其言之逶迤蜿蟺,多費心力,一則惹起鬧端,二則致有不安靜之端。噫,攻澔者,必歸於起鬧之科,營澔者,揭揚安靜之名,而事體相規者,必受其不能奉承之罪,而伸救銓地者,獨享其公平之稱乎?臣則承牌陳啓,自是臺體,而不意保護之地,位致宰班者,闖其入診之隙,汲汲有營救私黨之說,況又臺啓方呈之時,聖批未下之前,若小識事體,安可徑先陳白,營救私黨,若是肆然也哉?似此道理,曾未之聞。雖然以臣疲劣,忝居臺地,受人左右拳踼,何可晏然於臺次乎?請命遞斥臣職。答曰,勿辭。
兪命凝啓曰,正言鄭壽期再啓煩瀆,退待物論矣。傳曰,知道。
藥房入診入侍,王世子侍坐,都提調李頤命,提調趙泰耉,副提調李晩成,儒川君濎,假注書沈埈,記事官朴師益·崔尙履,醫官金有鉉·柳瑺·丁時梯·權聖徵·趙慶基·朴星瑞·許堦·方震夔·吳重卨·白光璘·李時弼·玄孝綱。李頤命曰,熏熱·困惱,往來未已,昨日寢睡又不寧,誠甚悶慮矣。上曰,非全然失睡,煩轉故不得安穩矣。頤命曰,乍縮不舒之候,發於何時,止於何時乎?上曰,不久卽止矣。頤命曰,口淡無加,而水刺少進,可悶矣。上曰,非緣口淡而厭進矣。頤命曰,浮氣夜間加減,何如?上曰,一樣無加減,今日始覺有微飽之氣矣。頤命曰,水刺進後亦然乎?上曰,上腹有飽滿之氣矣。趙泰耉曰,朝者水刺甚少進,或仍困惱而厭進乎?上曰,卽今無困惱矣。頤命曰,請令諸醫入診。上曰,然。三行缺聖徵曰,腹部膝部似加,而下部玉莖似減,腎囊亦無加矣。朴星瑞曰,腹部似加,下部無加,重按而皮膚不柔軟矣。吳重卨曰,下部比前似柔,腎囊無加,而腹部似有浮氣矣。玄孝綱曰,下部一樣,而腹部無顯然所加,大抵浮氣有之矣。白光璘曰,診察,則玉莖底浮氣似加,而皮膚軟弱,足部微有浮氣,而不至大段矣。濎曰,腹部三里處,有微浮之氣,重按而診察,則無手跡,右邊比昨似減,大槪浮氣往來,而別無增減矣。頤命曰,昨日議藥以進,而外醫皆欲停進,故方欲商量可否矣。別症又復如此,退與諸醫,議進繼用之藥,何如?上曰,唯。頤命曰,昨日受灸事,陳請蒙允矣。卽今寢睡不寧,咳嗽未止,難於受灸,詢問諸醫,何如?上曰,唯。有鉉曰,明日卽上弦日,有忌缺,更爲稟定,似宜矣。柳瑺曰,豈因受灸而熏熱?姑觀一兩日,受灸固無妨矣。時梯曰,不爲受灸則已,若以爲慮,則受灸最宜,惟在聖上斷然爲之矣。濎曰,卽今聖候咳嗽有加,醫官雖曰,當爲受灸,外議皆以爲不當,姑爲停止,似宜矣。聖徵曰,防微杜漸之道,莫如受灸之緊要,而諸醫多以助熱爲慮,姑爲停止,宜矣。慶基曰,閭家有浮症之人,以受灸得效,臣亦多見之。以臣愚見受灸一事,最爲緊急矣。星瑞曰,受灸出於不得已,如以受灸爲不當則已,未及五十壯,而旋卽停止,極爲不可,小小受灸,似爲得當矣。重卨·坫·震夔曰,聖候諸症有加,難於受灸,首醫所進之言,是矣。光璘曰,卽今浮氣,少無所減,其在防微杜漸之道,一日以七壯受灸,豈有助熱乎?虛實間連次受灸,恐爲合宜矣。時弼曰,醫書言,水分穴,卽水穀分別之謂也。大小便順利,則自然治濕,而聖候大便乾燥,而小便所下,一夜所聚合堇止缺。上曰,姑觀今明,受灸,可也。頤命曰,今二十四日,寧陵忌辰祭,自上有行素之敎,而聖候方在未寧中,此時行素,誠甚悶切,雖在居憂之時,亦有從權之道,況今聖候諸症有加之時乎?請以常膳供進之意,分付廚院,何如?泰耉曰,水刺少進之時,豈可以素膳進乎?晩成曰,其日空過,情理雖甚缺然,豈可行素乎?上曰,豈可以常膳進御乎?內膳則終知其未安矣。頤命曰,自上情理雖切,何不念病情而必欲行素乎?禮曰,有病則飮酒食肉,臣言有稽矣。晩成曰,胃氣甚悶,以一時行素,而致有後悔,則豈不悶乎?泰耉曰,此時非常時之比,雖一時素膳,似必受傷,臣於去臘,以一時行素稟定矣,卽今則雖暫時行素,誠爲悶切,不如勉從之爲宜矣。濎曰,諸臣所達,實出於憂愛之意,自上快賜勉從,則豈不爲幸乎?上曰,不得已而勉從矣。泰耉曰,全羅都事鄭楷,忠淸都事缺瓜滿之代,日昨開政時,當爲出代,而吏判出去,不得出代矣。卽今漕運旣迫,新交代出去然後,事可濟矣,敢達。上曰,口傳差出,可也。頤命曰,慶尙右兵營所進生鰒,來納本院已久,當此日暖之節,恐有味變之患,卽爲入來之意,敢達。上曰,內入,可也。諸臣以次退出。燼餘
今二月二十三日,藥房入診入侍時,水分穴受灸,姑爲停止事,榻前定奪。
今二月二十三日,藥房入診入侍時,兩湖都事,令該曹卽爲口傳差出,催促下送事,榻前定奪。以上朝報
上在慶德宮。停常參·經筵。
仁宣王后忌辰祭日。
辰時,日暈兩珥。巳時午時,日暈。
大殿·中宮殿·世子宮·嬪宮,藥房·政院·玉堂問安。答曰,知道。大殿,二品以上·六曹·大司諫單子問安。答曰,知道。中宮殿,二品以上·六曹·大司諫問安。答曰,知道。
藥房啓曰,春寒不解,伏未審夜來,聖體調攝,若何?昨日熏熱·困惱之候,往來未已云,咳嗽不加,寢睡煩轉不寧乎?水刺之進無加,口淡·痰飮,亦無快減之勢乎?膝痺加減,何如?浮氣,其有差減之處乎?臣等與諸醫入診,詳察症候,宜當。終宵憂慮,敢此問安,竝爲仰稟。答曰,知道。咳嗽有加,寢睡不寧,口淡·痰飮,猶未快減,膝痺及足部浮氣,別無加減,下部浮氣差減矣。勿爲入診。
大司諫金興慶啓曰,竝引避而退,褊愎之論,不欲苟同,意見固好,有何可嫌?恣意黨伐,語甚刻核,張皇引避,尤極乖謬。請正言金取魯出仕,正言鄭壽期遞差。答曰,依啓。
內醫院官員,以都提調意啓曰,昨日副提調李晩成,因臺避出去,違牌不進,今則臺避,旣已收殺。當此一院竝直,朝夕問安之時,不爲入來,廉隅分義,自有輕重,其在事體,極爲未安,更爲牌招察任,何如?傳曰,允。
李觀命,以御營廳郞廳,以都提調意啓曰,今二月二十五日新番馬步軍兵別破陣點考後,下番馬步軍兵別破陣賞格試才,當爲設行於南小門洞,而大將臣金錫衍身病方苦,不得已令本廳中軍洪以度代行矣。入直將官及軍兵等,依前例除標信出用之意,敢啓。傳曰,知道。
兪命凝啓曰,吏曹郞廳來言,臺諫有闕,政事,取稟。傳曰,再明日爲之。
大殿·中宮殿,藥房·政院·玉堂夕問安。答曰,知道。以上燼餘
禮曹啓曰,永禧殿酌獻禮,當爲取稟,而自上方在靜攝之中,不得循例擧行之意,敢啓。傳曰,知道。禮曹謄錄
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。大殿,二品以上·六曹·大司諫單子問安。答曰,知道。中宮殿,二品以上·六曹·大司諫口傳問安。答曰,知道。
李觀命啓曰,備邊司郞廳,以大臣意來言,今日賓廳日次,而上候方在未寧中,不得來會云矣,敢啓。傳曰,知道。
藥房啓曰,伏未審夜來,聖體調攝,若何?昨夕微有熏熱·困惱及膈氣,而咳嗽有加云,寢睡不至煩轉不寧乎?口淡·痰飮,日漸差減乎?膝痺加減,何如?浮氣下部益減,足部腹部,亦有次第消減之勢乎?水分穴受灸,姑觀數日定奪事,曾已下敎矣。今日臣等,與諸醫入診,詳察症候後,稟定,宜當。終宵憂慮,敢此問安,竝爲仰稟。答曰,知道。寢睡差勝,口淡·痰飮,尙未快減,膝痺別無加減,下部浮氣益減,而腹部·足部浮氣,與昨無異矣。
李觀命,以兵曹言啓曰,諸道監司瓜滿遞來,則卽付西樞實職,例也。昨日政,京畿監司洪萬朝瓜滿之代,自吏曹備望,依例送西,故同知中樞府事下批矣。因吏批之遭臺論罷政,未及出代,則洪萬朝同知中樞之任,似不可仍置,姑爲還收之意,敢啓。傳曰,知道。
大殿·中宮殿,藥房·政院·玉堂夕問安。答曰,知道。世子宮·嬪宮,政院·玉堂夕問安。答曰,知道。
缺藥房入診入侍,王世子侍坐,都提調李頤命,提調趙泰耉,右承旨李世最,儒川君濎,假注書沈埈,記事官黃達河·崔尙履,醫官金有鉉·柳瑺·丁時梯·權聖徵·趙慶基·李時聖·朴星瑞·許坫·吳重卨·方震夔·白光璘·玄孝綱。李頤命曰,熏熱·困惱·膈氣,又有之,而夜間寢睡,以差安爲敎,未知,朝來加勝乎?上曰,寢睡比昨及再昨頗勝矣。頤命曰,口淡·痰飮一樣,而水刺之進不加,誠甚悶切矣。上曰,口淡尙未淸快,故以致水刺之厭進矣。頤命曰,浮氣下部,以稍減爲敎,未知,卽今何如?上曰,比昨似減矣。頤命曰,下部浮氣,亦何如?上曰,昨今無顯然減矣。頤命曰,日氣陰濕,膝痺無加乎?上曰,無加矣。泰耉曰,四行缺上曰,咳嗽小歇,故寢睡似勝矣。缺泰耉曰,小便其無澁氣乎?上曰,澁候則勝矣。泰耉曰,小便長利然後,浮氣自然消減矣。金有鉉·柳瑺曰,左三部有力,右三部暫似帶數矣。丁時梯曰,左脈沈靜,而脈似有升騰之氣矣。權聖徵·李時聖曰,比前別無大段數氣,而右脈一樣調均矣。趙慶基曰,左脈比前夜不沈而發揚,右脈極似調和矣。許坫曰,暫有數氣,而比前無尤數矣。方震夔曰,左爲似數而有力矣。頤命曰,卽今無熏熱·膈喘之候乎?上曰,喉間暫乾,而暫有喘氣矣。頤命,請上少休後入診,何如?上曰,唯。頤命,請暫退出戶外。上曰,唯。史官先出,提調·諸醫官,以次退出,戶外俯伏。聖徵趨入榻前,上進服五缺龍腦安神丸一丸。聖徵曰,服丸藥後,膈氣,何如?缺少頃,聖徵趨出,傳言于都提調曰,缺。頤命進伏曰,卽今喘患,何如?上曰,似勝矣。頤命曰,缺有此喘患,或因內熱壅鬱而然乎?上曰,咳嗽支離如此,膈氣,明是喘症矣。頤命曰,日氣菀燠,受灸姑爲停止,似宜矣。泰耉曰,膈氣如此,難於正臥,姑寢受灸,誠爲得當矣。頤命曰,受灸可否,詢訪諸醫,何如?上曰,唯。有鉉·瑺·時梯·聖徵曰,受灸本爲浮氣,一日停止爲悶,膈氣又復如此,姑停今明,似宜矣。上曰,今明停止,可也。頤命,請令針藥診察浮氣,何如?上曰。唯。有鉉曰,脚部下部,俱有皺紋,浮氣顯然消減矣。濎曰,比前尤似減矣。頤命曰,參苓湯,雖或有異同之議,不可不進御矣。有鉉·瑺·聖徵·慶基曰,浮氣似減,必是藥效,所入之藥,必須進御,何如?李時聖曰,此藥,全主利水,前製二貼進御後,變通,亦宜矣。坫曰,藥旣煎入矣。今日四行缺入侍,無所妨礙矣。卽今與堂上承旨同爲入侍,故坐次缺,儒川君父昌城君佖,階至一品,故坐次在於其時都提調缺矣。泰耉曰,儒川君便是別班,似無坐次上下矣。頤命曰,今當有定奪之事矣。上曰,淸城在時,累次入診,而元無東西座分別之事,入侍時坐次,與堂上官相雜,姑無害矣。諸臣以次退出。
今二月二十五日,藥房入診入侍時,水分穴受灸,姑觀一兩日,更爲議定事,榻前定奪。以上燼餘
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。答曰,知道。右備局謄錄
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,二品以上·六曹·大司諫單子問安。答曰,知道。中宮殿,二品以上·六曹·大司諫口傳問安。答曰,知道。
藥房都提調李頤命,提調趙泰耉,右承旨李世最啓曰,伏未審夜來,聖體調攝,若何?昨日熏熱·膈氣微作,而寢睡安寧乎?口淡·痰飮,日漸差勝,而膝痺加減,何如?浮氣比昨益有消減之勢乎?柴苓湯三貼,昨已畢進,今日臣等,與諸醫入診,詳察症候,議定繼進當否,宜當。不勝終宵憂慮,敢此問安,竝爲仰稟。答曰,知道。咳嗽不加,而寢睡一向差勝,口淡·痰飮,尙未快減,膝痺別無加減,浮氣比昨益有消減處矣。問于入侍醫官,議定湯製繼進當否,勿爲入診。
藥房再啓曰,入侍醫官金有鉉等,與儒川君濎,奉事黃處信,副司勇李公胤·鄭昌柱,及諸御醫,反復商議,則皆以爲,聖候浮氣漸減,而咳嗽不止,柴苓湯不無小效,更加貝母一錢,加進三貼,宜當云。此藥煎入之意,敢啓。傳曰,知道。
兪命凝啓曰,吏曹郞廳來言,今日爲政事命下,而判書宋相琦被論,參判申銋,參議李大成,俱以病不來,不得開政云。參判·參議,竝卽牌招開政,何如?傳曰,允。
以吏曹參議李大成牌不進,罷職傳旨,傳于兪命凝曰,推考傳旨捧入。
兪命凝啓曰,吏曹參議李大成,旣有只推之命,更爲牌招參政,何如?傳曰,允。
有政。吏批,判書宋相琦以臺啓引入,參判申銋牌不進,參議李大成進,右副承旨李觀命進。
以兪命雄爲都承旨,趙翼命爲正言,呂光周爲副修撰,鄭昌周爲郭山郡守,趙正綱·金宗衍爲監察,李正臣爲忠州牧使,黃一夏·李德英爲承旨。
政院啓曰,都承旨兪命雄,與右副承旨李觀命,同副承旨兪命凝,爲缺,何以爲之?敢稟。傳曰,右副承旨·同副承旨竝改差。
兵批,判書朴權病,參判兪命雄病,參議尹憲柱病,參知洪重夏進,左承旨洪禹寧進。
以李晩成爲副司直,鄭壽期爲副司果,洪好人·洪禹瑞·劉萬春·申翼成爲副司果,劉世健·全慶河爲副司正。
吏批啓曰,判書宋相琦以臺啓引入,參判申銋牌招不進,小臣獨政未安,何以爲之?敢稟。傳曰,只出緊任。
洪禹寧,以內醫院官員,以都提調意啓曰,本院副提調闕直,今已二日,新除授副提調兪命雄,卽爲牌招入直,何如?傳曰,允。
李觀命,以御營廳言啓曰,來三月四月兩朔應立後部左司屬京畿左道三哨,右道二哨,合五哨軍兵六百七十名,已爲逢點整齊矣。三月初一日,與前司軍兵替代後,舊軍放送之意,敢啓。傳曰,知道。
又以禦營廳言啓曰,本廳來缺海西別馬隊逐朔立番次,趁期調送事,本道四行缺傳曰,知道。
又以禦營廳言啓曰,標下軍一名,已爲逢點整齊矣。來三月初一日缺五番別馬隊替代後,舊軍放送之意,敢啓。傳曰,知道。
又以禦營廳言啓曰,今此下番馬·步軍兵別破陣試才賞格,從分數多寡,以本廳所儲木綿面給後,別單書入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
兪命凝啓曰,吏曹參判申銋,參議李大成,俱爲牌不進,推考傳旨及罷職傳旨,今方捧入,而開政命下之後,不卽擧行,事甚未安。參判申銋,參議李大成,更爲牌招開政,何如?傳曰,允。以上燼餘
謝恩,都承旨兪命雄,右承旨洪禹寧,左副承旨李世最。以上朝報
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,二品以上·六曹·大司諫單子問安。答曰,知道。中宮殿,二品以上·六曹·大司諫,口傳冋安,答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?昨日熏熱·困惱·膈氣等症,終夕往來云。咳嗽則無加,而寢睡不至煩轉乎?水刺之進又減,口淡·痰飮有加乎?膝痺加減,何如?浮氣益有消減之勢乎?聖候,諸症如此,受灸停否,又當稟定。今日臣等,與諸醫入診,詳察症候,宜當。不勝終宵煎慮,敢此問安,竝爲仰稟。答曰,知道。咳嗽無加,而寢睡煩轉不寧,口淡·痰飮有加,膝痺別無加減,浮氣似有消減矣。受灸姑停,勿爲入診。
洪禹寧啓曰,卽者下番翰林崔尙履,與同副承旨李德英,謂有嫌端,陳疏徑出,而私嫌勿避,元有朝令。上番黃達河,亦以不能檢下,又爲陳疏徑出,原疏俱已退却,而當此朝夕問安之時,上下番一時俱空,事甚未安。所當直捧禁推,而此與無端徑出有異,竝推考,卽爲牌招察任,何如?傳曰,允。又啓曰,檢閱黃達河·崔尙履,俱爲牌招不進,罷職傳旨,今方捧入,而史局重地,不宜暫曠,奉敎金在魯,待敎朴師益,竝卽牌招察任,何如?傳曰,允。又啓曰,奉敎金在魯,待敎朴師益,又皆違牌坐罷。史局重地,不可暫曠,說書徐命均,令該曹,口傳付職,仍卽牌招,兼春秋李文興,身病方劇,決難察任,其代,亦令該曹,口傳差出,何如?傳曰,允。
吏曹口傳政事,以徐命均單付待敎,金器之爲兼春秋。
答吏曹參議李大成疏曰,省疏具悉。偶未覺察,缺趙翼命臺職遞改,爲宜,爾其勿辭察職。
吏曹郞廳來言,臺諫有闕,政事,何以爲之?取稟。傳曰,再明日爲之。
大殿·中宮殿,藥房·政院·玉堂夕問安。答曰,知道。世子宮·嬪宮,政院·玉堂夕問安。答曰,知道。
假注書成道亨書啓,臣承命馳往于忠淸道淸風黃江村行司憲府大司憲權尙夏所住處,傳宣聖批,則以爲,臣頃進畿甸之日,觸冒風雪,感傷甚重,客次疎冷,調攝失宜,症情越添,日就危篤,誠恐溘然於路上,以貽生行死歸之譏,狼狽窮迫,罔知所爲。竊聞其時有問安停罷之命,乃敢寸寸舁歸,艱到弊廬,委頓旬日,始尋生路,北望楓宸,徒切犬馬之誠,不意玆者,近侍遠臨,傳宣疏批,惶恐震越,若隕淵谷。伏況召旨懇惻,有足以貫徹金石,臣雖至頑,寧不知感?只以臣久病之餘,眞元澌削,又自七八日來,添患非特泄症,度數無算,飮啖全廢,奄奄有將盡之勢,雖欲承命,其路無由。近伏聞聖候,漸向差勝,而餘症進退,尙欠平和,區區淺疾,如可起動,謹當更進中路,承聽起居,而八十垂絶之喘,亦何敢自必?只有涕淚之橫臆而已云矣,敢啓。傳曰,知道。
吏曹參議李大成疏曰,伏以,臣於日昨臺避所云,鄭澔見擬淸顯,缺有不敢晏然者。蓋頃日澔之見擬於經筵兼任也,臣亦同缺及今臺議峻發之日,實難仍冒於職次。昨者召牌之下,詣闕陳疏,以請處分,而原疏未徹,情勢窮蹙,不得不竟犯違慢之科,只推之恩,出於意外,繼而有荐召之命,靜攝之中,不敢一向撕捱,承命參政,而愧恧則多矣。罷政歸家之後,始乃得聞,則新差正言趙翼命,與本曹郞廳林象德,有應避之嫌,而臣全未覺察,見擬受點,臣之昏謬做錯之失,實無所逃。翼命則方在應遞之中,而臣之不可仍冒,於是乎益決矣。伏乞亟命遞臣職名,仍治臣瀆擾之罪,以安私分,不勝幸甚。臣無任祈懇之至。謹昧死以聞。批旨見上以上燼餘
上在慶德宮。停常參·經筵。
日出時,日色赤。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,二品以上·六曹·大司諫單子問安。答曰,知道。中宮殿,二品以上·六曹·大司諫問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?昨日熏熱·困惱及膈氣間作,而咳嗽不止云,寢睡不復煩轉乎?口淡·痰飮,其有差減之勢,而膝痺加減,何如?浮氣,日漸消減乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。寢睡差勝,口淡·痰飮,比昨差減,膝痺別無加減,浮氣有減無加。明日入診,宜矣。
大殿·中宮殿·世子宮·嬪宮,藥房·政院·玉堂夕問安。答曰,知道。以上燼餘
上在慶德宮。停常參·經筵。
大殿,中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,二品以上·六曹·大司諫單子問安。答曰,知道。勿爲問安。中宮殿,二品以上·六曹·大司諫問安。答曰,知道。
李德英啓曰,備邊司郞廳,以大臣意來言,今日賓廳坐起日次,而上候方在未寧中,未得來會云矣,敢啓。傳曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?昨日微有困惱之候云,寢睡則一向安寧,而口淡·痰飮,日漸差減乎?膝痺加減,何如,而浮氣益復消減乎?加進柴苓湯三貼,已盡於昨日,臣等今日與諸醫,當依下敎,入診症候,議定繼進當否,而不勝終宵憂慮,敢此問安,竝爲仰稟。答曰,知道。昨今困惱之候,往來不止,夜間咳嗽有加,不得穩睡,口淡·痰飮,尙未快減,膝痺別無加減,浮氣漸益消減矣。
再啓曰,臣等入診退出後,與儒川君濎,宗廟署奉事黃處信,副司勇李公胤,及諸御醫,反復商議,則皆以爲,前進柴苓湯,不無其效,加進三貼,宜當云。此藥煎入之意,敢啓。傳曰,知道。
洪禹寧啓曰,卽者吏曹郞廳來言,今日爲政事命下,而判書宋相琦被論,參判申銋,參議李大成,俱以病不來,不得開政云。參判申銋,參議李大成,竝卽牌招,開政,何如?傳曰,允。
又啓曰,吏曹參判申銋,參議李大成,俱爲牌不進,推考及罷職傳旨,今方捧入,而開政命下之後,不卽擧行,事甚未安,參判·參議更爲牌招,何如?傳曰,允。又啓曰,吏曹參判申銋,再牌不進,推考傳旨,今方捧入,所當更請牌招,而一日三牌,有傷事體,何以爲之?敢稟。傳曰,過國忌後爲之。
李德英,以都摠府言啓曰,都摠管四行缺
掌令韓重熙啓曰,請還收黃順中絶島定配之命,仍令該曹,嚴鞫得情,依律處斷事。請還收柳赫然·李元禎復官之命,仍令王府,更考文案,明覈處斷事。措語竝見上答曰,勿煩。
大殿·中宮殿,藥房·政院·玉堂夕問安。答曰,知道。世子宮·嬪宮,政院·玉堂夕問安。答曰,知道。以上燼餘日記廳郞廳崔一奎書。趙景觀校正。
上在慶德宮。停常參·經筵。
夜三更四更,巽方,有氣如火光。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨日困惱·熏熱之候,終夕往來,二更,有衂血流下小許云,其後咳嗽不作,而寢睡不至煩轉乎?口淡·痰飮,益有差減,而膝痺及浮氣加減,何如?昨進湯劑,今不無變通之議,臣等不可不與諸醫入診,詳察症候,更爲議定。不勝終宵煎慮,敢此問安,竝爲仰稟。答曰,知道。咳嗽不加,而寢睡差勝,口淡·痰飮,猶未快減,膝痺及浮氣,與昨無異矣。湯劑,問于入侍醫官議定,勿爲入診。
傳曰,瑞山郡守罷黜之代,卽爲口傳擇差,明日內,給馬發送。
藥房再啓曰,入侍醫官金有鉉等退出後,臣等與儒川君濎,奉事黃處信,副司勇李公胤·鄭昌柱,及諸醫,反復商議,則皆以爲,聖候浮氣,加減無常,咳嗽·熏熱,往來不止,柴苓湯,今姑停進,導赤涼膈散,加知母·麥門冬·石膏煆各一錢,黃柏酒炒褐色七分,連進五貼,以爲淸金導水之地,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,瑞山郡守罷黜之代,卽爲口傳擇差,明日內給馬發送事,命下矣。判書宋相琦被論,參議未差,參判申銋,以臺避中兩件事,引以爲嫌,累次違召,而今於特敎之下,又不出而奉行,不但事體之未安,臺避旣經處置,則今無可嫌之義,請推考警責,卽爲牌招,使之趁卽擧行,何如?傳曰,允。
吏曹口傳政事,瑞山郡守朴熙晉。朝報
慶尙道暗行御史呂光周書啓。傳曰,壬辰災結之尤甚虛勘者,宜寧外,亦有所聞云,使之一體書啓。備局謄錄
上在慶德宮。停常參·經筵。
典牲奉事李普赫,柴場監刈後入來。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,日氣陰曀,伏未審夜來,聖體調攝,若何?昨日困惱之候往來,咳嗽間作云,寢睡得無煩轉乎?水刺之進又減,口淡·痰飮,亦不加乎?膝痺加減,何如?浮氣,比昨有加乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。寢睡差勝,而口淡·痰飮不加,膝痺別無加減,浮氣比昨無益減之勢矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
疊書以慶尙右道暗行御史呂光周書啓,傳曰,壬辰災結之尤甚虛勘者,宜寧外,亦有所聞云,使之一體書啓。以上朝報
成均館官員,以同知館事意啓曰,今三月初三日儒生課製,當爲設行,而大提學未差,大司成申鐔,不爲行公,限內不得爲之,今月內無故日退行之意,敢啓。傳曰,知道。成均館謄錄
上在慶德宮。停常參·經筵。
自昧爽至辰時,有霧氣。
谷城縣監崔泰濟,差使員,還下去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨日熏熱·困惱,終夕互作,兼有膈氣咳嗽云,寢睡不至煩轉不寧乎?口淡·痰飮,及膝痺加減,何如,而浮氣益復消減乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。寢睡差勝,口淡·痰飮,猶未快減,膝痺及浮氣,別無加減。明日入診,宜矣。
下直,瑞山郡守朴熙晉。
成均館官員,以同知館事意啓曰,今三月初三日儒生課製,當爲設行,而大提學未差,大司成申鐔,不爲行公,限內不得爲之,今月內無故日退行之意,敢啓。傳曰,知道。
假注書沈埈服制,代權益淳爲之,鄭錫三病,代金履萬爲之。
大殿·中殿·世子宮·嬪宮,藥房·政院·玉堂夕問安。答曰,知道。朝報
有政。兵批,以朴守義爲衛率,洪九采爲衛率,趙泰耆爲司禦,郭千重爲忠翊衛將,權爲同知中樞府事,李寅鳳爲僉知中樞府事,崔琥·洪處宙·沈挺彙爲五衛將,趙重藺爲兼內禁衛將,李頤晩爲曹司衛將,南正夏·李東綱·尙遜·趙隆·鄭壽期爲副司果,金重三爲副司猛,李觀命·兪命凝爲副護軍,趙翼命爲副司果,李馣·李璲·李稷烈·李基命·徐天錫·黃道成·金潓·朴施春·李文梧·金應一·權始顯·鄭惟興·鄭鍹·李雲培·申昐·吳起宗·全弼邦·申擎漢·金宇相·鄭信元·全亨弼·李時文·趙世顯·申緯·金鋈·盧厚先·趙鏘·姜世泰·鄭嶸·鄭承辰·李世信·姜琢·呂遇周·宋澤新·盧覃·李時昌·尹遇三·尹弘基·李再暉·成壽昌·李絢·李能華·李能蔓·洪聖業·李鴻元·李之瓘·李翊誠·盧日升·柳友奭·劉仁渙·劉仁潑·劉仁俊·劉致榮·柳瀰·金時鳴·吳始泰·金厚成·李重一·柳萬榮·柳東華·崔瑀·秦賢逸·玄彦弼·李一振·申悌元·成柏·柳昌厚·丘成泰·張以傑·尹命聘·朴以靑·楊起賢·金孝友·李時熙·盧守謙·金煜·安廷炟·李世馣·李振望·李濟白·趙鍈·李來昌·張雲翮·元孝翼·元宗翼·李百揆·安重晟爲副護軍。
禁衛營啓曰,月課鳥銃一千一百柄,令敎鍊官前司果張濯監造,纔已畢役矣。別造鳥銃十柄具南羅箇·鉛帒等物封進之意,敢啓。答曰,知道。監造官,令該曹,考例稟處。禁營謄錄
吏批,以姜必輔爲承文正字,孫命來爲養賢主簿,安晟爲中學訓導,李昌碩爲東學訓導,鄭東潤爲西學訓導,尹東郊爲南學訓導,慶聖會爲典籍,安重弼爲正言,李觀命爲判決事,任泂爲禮曹佐郞,禹洪瑞爲刑曹參議,李之星爲尙衣僉正,洪好人爲弼善,李秀英爲魚川察訪,李晩成爲兵曹參判。
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪官,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨晩,微有熏熱之候云,不至有妨於寢睡乎?口淡·痰飮,其已加勝,而膝痺加減何如?浮氣漸益消減乎?今日臣等,與諸醫,當依聖敎,入診症候,更爲稟定受灸當否,而不勝終宵憂慮,敢此問安。答曰,知道。夜間煩轉,不得穩睡,口淡·痰飮加勝,而膝痺別無加減,浮氣比昨亦無益減之勢矣。
今日藥房入診時,水分穴受灸,姑爲停止事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
副修撰呂光周牌不進,依承傳罷職。以上朝報
備邊司啓曰,觀此慶尙右道暗行御史呂光周別單書啓,則嶺南昨年年事之失稔,比諸兩湖沿邊則差間,而大抵皆被風霜之災,田畝所收,比常年堇穫其半,以其幾盡掛鎌之故,道臣無賙賑之請,守令難於私自拮据,不敢設賑於無朝令之前,只欲以還穀爲救急之資矣。朝家之移轉湖南,殆以累萬石計,還穀亦有不贍之歎,決無麥前支過之路。今旣過時,雖難邑邑設賑,若令道臣,擇其中尤甚饑荒處,使之從便賑貸,則守令可無自嫌之端,而亦有惕念之效云矣。嶺南上年年事風霜之災,則槪亦不免,而其視兩湖,不無輕重之別,本道還穀,本自有裕,雖不別爲設賑,亦可以救濟。故道臣之不請賙賑,蓋由於此,而湖南移轉穀物,旣至累萬石之多,飢民之流徙本道者,亦有日加月增之勢,則主客俱困,其勢固然。卽今春窮正急,麥前支過,亦必爲難,而節序已晩,無以設賑,其中尤甚饑荒之邑,令道臣,分付各其守令,量其緩急,推移救濟,俾無捐瘠之患,似合事宜。此一款,係是賑政,不容少緩,故爲先覆奏之意,敢啓。答曰,依啓。
今日藥房入診入侍時,冬至使先來,尙無消息,分付義州,使之探問鳳城事,榻前下敎。右備局謄錄
上在慶德宮。停常參·經筵。
夜自三更至五更,巽方,有氣如火光。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨夕困惱·熏熱之候復作,而兼有下腹飽滿之氣,夜初通便後減歇云,其後諸症不發,而寢睡安寧乎?口淡·痰飮,日益加勝,而膝痺加減,何如?浮氣亦有消減之勢乎?聖候又復如此,臣等不可不與諸醫,趁早入診,詳察症候,議定湯劑仍進與否。不勝終宵憂慮,敢此問安,竝爲仰稟。答曰,知道。夜間熏熱之候復作,寢睡煩轉口淡·痰飮,一向差勝,膝痺及浮氣,別無加減矣。問于入侍醫官,議定湯劑仍進與否,勿爲入診。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付有司,嚴加鉤覈,期於輸情事。入啓。答曰,勿煩。前啓,禮曹參判鄭澔削奪官爵門外出送事,及忠州牧使金鎭華罷職不敍事,及江原都事李彙晉,慶尙都事朴致遠竝汰去事,及吏曹當該堂上郞廳推考,當該臺官罷職事,停啓。
月串僉使黃宗瑞,差使員上來。
藥房口傳啓曰,旣承勿爲入診之批,更此仰達,極知惶恐,而夜間症候,比前差異,今日議藥,尤爲緊重,不可不入診,敢此更啓。傳曰,依爲之。
京畿監司書目,富平府使李基漢,身病危重,連呈辭狀,還任無期,賑民之政,一日爲急,不得已罷黜事。
藥房再啓曰,臣等入診退出後,與儒川君濎,奉事黃處信,副司勇李公胤·鄭昌柱,及諸醫,反復商議,則皆以爲,前進導赤涼膈散,加入中黃柏代,赤芍藥酒洗一錢,加進三貼,木香檳榔丸,卽疎導三焦,通利二便之劑,兼進宜當云。湯藥煎入,而丸藥劑入之意,敢啓。答曰,知道。
禮曹正郞洪道達,卒判府事尹拯護喪後入來。
大殿·中殿·世子宮·嬪宮,藥房·政院·玉堂夕問安。答曰,知道。
吏曹口傳政事,朴弼明爲富平府使。朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。答曰,知道。備局謄錄
上在慶德宮。停常參·經筵。
夜一更,月暈。
下直,全羅都事李端章,郭山郡守鄭昌柱。
尙衣別提權煜,柴場監刈後入來。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,聖候夜間熏熱特甚,且有膈氣,至今未已,未明傳敎,桑枝茶調進九味淸心元云。臣等,伏不勝驚慮之至,丸藥進御後,症候更何如?卽與諸醫,不可不趁早入診,詳察症候,更爲議藥,敢此問安,竝爲仰稟。答曰,知道。丸藥進御後,熏熱·膈氣差減矣。再啓曰,臣等入診退出後,與儒川君濎,奉事黃處信,副司勇李公胤·鄭昌柱,及諸醫,反復商議,則皆以爲,聖候浮氣·熏熱猶熾,水刺之進,久未復常,補中行濕湯,加山桅炒·半夏麴各六分,先進三貼,以爲淸金健脾利水之地,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮·嬪宮,藥房·政院·玉堂·二品以上·六曹·大司諫問安。答曰,知道。
藥房啓曰,伏未審夜來,聖體調攝,若何?昨日熏熱之候,往來未已,夕間微有膈氣云,寢睡不至煩轉乎?口淡·痰飮,日漸差勝,而膝痺加減,何如?浮氣益有消減之勢乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。夜間煩轉,不得穩睡,口淡·痰飮,姑無日勝之勢,而膝痺別無加減,浮氣與昨無異矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏聞差備醫官所傳下敎,則熏熱·困惱不止,上腹飽滿之候,亦無減云。臣等不勝煎慮,不可不入診,來詣閤門外矣,敢啓。傳曰,依爲之。以上朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨夕牛黃月經進御之後,熏熱·困惱仍爲止歇,寢睡不復煩轉乎?口淡·痰飮,更無所加,而上腹飽滿之候,亦有差減之勢乎?膝痺及浮氣加減,何如?臣等今日,更爲入診議藥事,昨已仰稟,不可不與諸醫,趁早入侍矣。不勝終宵煎慮,敢此問安,竝爲仰稟。答曰,知道。夜間困惱復作,又有熏熱之候,而寢睡比昨少勝,朝來困惱及口淡·痰飮一樣,上腹飽滿之候差減,膝痺及浮氣,別無加減。
藥房再啓曰,臣等入診退出後,與儒川君濎,奉事黃處信,副司勇李公胤·鄭昌柱,及諸醫等,反復商議,則皆以爲,聖候熏熱·困惱·寢睡不寧等症,皆由於火盛血燥之致,柴胡四物湯,加山桅仁炒黑·牧丹皮·枳角各一錢,黃連薑汁炒七分,連進三貼,以爲滋榮淸火之地,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,好雨終宵,伏未審夜來,聖體調攝,若何?昨自午後,熏熱·困惱不作云,寢睡得無煩轉,而口淡·痰飮,亦有差減之勢乎?上腹飽滿之氣益減,而膝痺及浮氣加減,何如?今日臣等,與諸醫入診,詳察症候,宜當。不勝耿耿憂慮,敢此問安,竝爲仰稟。答曰,知道。夜間寢睡,比昨差勝,而困惱呻吟及口淡·痰飮一樣,上腹飽滿之氣,猶未快減,而膝痺及浮氣,別無加減矣。勿爲入診。
傳曰,李判府事家,遣醫看病。
傳曰,正當東作之節,得此好雨,民事可幸,各別勸課,及時播種,毋或愆期事,自備局,另加申飭。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,違牌坐罷翰林,竝敍用。
平安監司·義州府尹書目,冬至一行,二月十四日北京離發,先來出來事。以上朝報
上在慶德宮。停常參·經筵。
夜三更,流星出房星下,入南方天際,狀如鉢,尾長三四尺許,色白,光照地。
景陽察訪柳殷龜,差使員,還下去。
禮曹佐郞洪廷相,卒判府事尹拯致祭事,尼山地出去。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,雨餘日氣陰濕,伏未審夜來,聖體調攝,若何?昨夕困惱之候復作云,寢睡不至煩轉乎?口淡·痰飮無加,而膝痺浮氣及上腹飽滿之氣,比昨加減,何如?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。寢睡煩轉,而口淡·痰飮無加,膝痺不加,而浮氣無減,上腹飽滿之氣,比昨差勝。明日入診,宜矣。
京畿監司書目,抱川縣監金澥,今月初八日遭母喪事。
大殿·中殿·世子宮·嬪宮,藥房·政院·玉堂夕問安。答曰,知道。
吏曹口傳政事,奉敎單金在魯,待敎二單徐命均·朴師益,檢閱二單黃奎河·崔尙履,抱川縣監具鼎明。
奉敎金在魯,待敎徐命均·朴師益,檢閱崔尙履·黃奎河牌不進,依承傳罷職。朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。答曰,知道。備局謄錄
禮曹啓曰,曹啓辭,侍講院啓曰,臣謹按五禮儀,王世子於貳師之喪,凡諸擧哀·臨弔·致奠等節,與師傅一例爲之,則其於經是任者,自春宮弔奠之節,自是應行之典,而近來貳師之除,久未有之故,今人耳目,容有未及覩記者,而五禮儀所載,旣有明白可考,則今此判府事尹拯之卒逝,東宮之致弔致祭,不特爲平日尊信之誠,所不可已。稽諸國朝典禮,自不可關焉,而尙此寂然,其在尊師隱卒之道,誠爲欠觖,令該曹,斯速擧行,何如?傳曰,允事,命下矣。五禮儀,固有王世子臨師傅·貳師喪之節,而無時任·原任區別之語,故昔在仁祖朝戊辰年,故相臣申欽卒逝時,收議大臣,特行親臨致弔,其後原任師傅之喪,援此爲例,亦多行之,而至於曾經貳師,則別無定式之事。今此致祭致弔之請,事體重大,臣曹有不敢率爾擧行,議大臣稟處,何如?傳曰,允事,命下矣。議于大臣,則領中樞府事尹趾完以爲,王世子於原任師傅之喪,遣宮官弔祭,旣是應行之典,而五禮儀竝擧師傅·貳師無區別之言,貳師之喪,事當依師傅例擧行,伏惟上裁。行判中樞府事崔錫恒以爲,臣踪危識淺,從前不敢隨問獻議,今於淸問之下,亦不敢有所仰對,不勝惶恐。行判中樞府事徐宗泰以爲,貳師亞於師傅,而五禮儀,有臨弔師傅·貳師喪之節,蓋待遇之禮,殆同焉。原任師傅之喪,弔祭之節,旣已議定行之,同於時任,已成典式,則今此原任貳師之喪,遣官弔祭,似當一例擧行,而以臣賤識,何敢質言?伏惟上裁。行判中樞府事李頤命,行判中樞府事趙相愚,與行判中樞府事徐宗泰議同。右議政金宇杭以爲,五禮儀,有王世子臨師傅·貳師喪之節,而無時任·原任區別之語,故原任師傅之喪,東宮弔祭,已有其例,則原任貳師,宜無異同。今此判府事尹拯之喪,王世子致祭致弔,自是遽例應行之典,而以無明白定式之故,該曹有此詢問之請,以臣淺見不敢斷定,伏惟上裁。行判中樞府事李畬,行判中樞府事李濡,左議政金昌集,病不收議,大臣之意如此,上裁,何如?傳曰,依徐判府事議施行。以上禮曹謄錄
上在慶德宮。停常參·經筵。
下直,忠淸都事李鳳年。
內贍主簿李世相,柴場監刈後入來。
大殿,政院·玉堂·二品以上·六曹·大司諫問安。答曰,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪官,藥房·政院·玉堂問安。答曰,知道。
藥房啓曰,伏未審夜來,聖體調攝,若何?熏熱·困惱之候,昨日終夕不作云,寢睡得以安寧,而水刺之進小加,口淡·痰飮益減乎?膝痺浮氣,上腹飽滿之氣,加減更如何?所進湯藥三貼,已盡於今日,臣等,當依聖敎,與諸醫入診症候,議定繼進當否,而不勝終宵憂慮,敢此問安。答曰,知道。寢睡安穩,水刺差勝,口淡·痰飮差減,膝痺無加,而浮氣比昨別無益減之勢,上腹飽滿之氣,猶未快減矣。
吏曹口傳政事,兼春秋單洪道達。
藥房再啓曰,臣等入診退出後,與儒川君濎,奉事黃處信,副司勇李公胤·鄭昌柱,及諸御醫反復商議,則皆以爲,柴胡四物湯,不無其效,而亦有可以加減者,元方中,半夏代,赤茯苓一錢,加入中,去牧丹皮·枳角·黃連,更加橘皮一錢,知母鹽酒炒黑七分,黃柏鹽酒炒黑五分,繼進三貼,宜當云。此藥煎入之意,敢啓。答曰,知道。
謝恩,兼春秋洪道達。
大殿·中殿·世子宮·嬪宮,藥房·政院·玉堂夕問安。答曰,知道。
兼司書宋成明牌不進,依承傳罷職。
藥房口傳啓曰,卽伏聞入侍醫官所傳之言,上候猝有惡寒之氣,臣等不勝驚慮,來詣閣門外,與今日不入侍醫官數人,入診之意,敢啓。傳曰,知道。以上朝報
備邊司啓曰,全羅道凶歉尤甚,故方送監賑御史,以爲救濟之地,飢民口食饘粥,或可繼給,而當此農節,最急者穀種。近聞,民間飢饉之中,多不能辦得云,宜有軫念之道矣。卽今賑恤廳發賣之後,不無餘儲云,先送錢文二萬兩於本道,令監司及監賑御史,裁量緩急,分給各邑,俾補穀種,及時耕作。此時貸于農民者,待秋,以穀還徵,會錄本廳,亦無不可矣。上曰,令該廳,依此卽速下送,可也。右一條備局謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨夕寒氣之後,微熏·困惱久不歇云,寢睡不至煩轉不寧乎?口淡·痰飮,亦無所減乎?膝痺浮氣及上腹飽滿之氣加減,比昨何如?今日臣等,依昨日仰稟,不可不與諸醫,趁早入診矣。不勝終宵煎慮,敢此問安。答曰,知道。煩轉呻吟,寢睡不寧,而朝來困惱特甚,口淡·痰飮有加,膝痺浮氣及上腹飽滿之氣,別無加減矣。
藥房再啓曰,臣等入診退出後,與儒川君濎,奉事黃處信,副司勇李公胤·鄭昌柱,及諸醫等,反復商議,則皆以爲,聖候寒氣復作,浮氣不減,柴胡四物湯,今姑停進,淸熱瀉濕湯,加厚朴·大腹皮各一錢,黃連酒炒七令,連進三貼,以治脾胃濕熱,冝當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
承文博士李太元,卒判府事尹拯題主官,公州地出去。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨日困惱·熏熱之候,終夕往來云,寢睡不至煩轉不寧乎?水刺頓減,湯劑未進,口淡·痰飮,亦無所減乎?膝痺浮氣及上腹飽滿之氣加減,更何如?入侍醫官來言,今日熱候若退,中脘穴,受灸事,有敎云。臣等與諸醫入診,詳察症候,議定當否,宜當。不勝終宵煎慮,敢此問安,竝爲仰稟。答曰,知道。寢睡比昨差勝,口淡·痰飮一樣,膝痺浮氣及上腹飽滿之氣,無加矣。
大殿受灸後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
午時·未時,日暈。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,夜來風雨陰寒,伏未審受灸後,聖體調攝,若何?昨晩困惱之候,微有往來云,寢睡不至煩轉乎?口淡·痰飮,其有差減之勢,而膝痺浮氣及腹部飽滿之氣加減,比昨何如?昨入蛇油丸,其已進服乎?今日臣等,與諸醫入診,詳察症候,宜當。不勝終宵煎慮,敢此問安,竝爲仰稟。答曰,知道。寢睡不至煩轉,口淡差減,而食念未開,膝痺浮氣及腹部飽滿之氣,比昨別無加減,蛇油丸進服矣。勿爲入診。
昨日藥房入診時,中脘穴受灸,十四·十五兩日,以拘忌姑停事,榻前定奪。
今月初七日,侍講院啓曰,臣謹按五禮儀,王世子於貳師之喪,凡諸擧哀臨弔致奠等節,與師傅一例爲之,則其於經是任者,自春宮弔奠之節,自是應行之典,而近來貳師之除,久未有之,故今人耳目,容有未及覩記者,而五禮儀所載,旣有明白可考,今此判府事尹拯之卒逝,東宮之致祭致弔,不特爲平日尊信之誠,所不可已,稽諸國朝典禮,自不可闕焉,而尙此寂然,其在尊師隱卒之道,誠爲欠缺,令該曹斯速擧行,何如?傳曰,允。
大殿·中殿·世子宮·嬪宮,藥房·政院·玉堂問安。答曰,知道。朝報
上在慶德宮。停常參·經筵。
下直,旌善郡守洪宇采。
大殿,政院·玉堂·二品以上·六曹大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,日氣不和暖,伏未審夜來,聖體調攝,若何?昨日困惱之候,猶有往來云,寢睡不至煩轉乎?口淡·痰飮,日漸差減,而膝痺加減,何如?浮氣其無滋蔓之勢,而腹部飽滿之氣,比昨無加乎?今日臣等,與諸醫入診,詳察症候,宜當。不勝終宵煎慮,敢此問安,竝爲仰稟。答曰,知道。寢睡差勝,口淡·痰飮,一向差減,而膝痺不加,浮氣姑無滋蔓之勢,而亦無所減,腹部飽滿之氣,比昨夕頗減,明日入診,宜矣。
春秋館郞廳,以監事意啓曰,今月十一日藥房入診時,副提調兪命雄,以下番翰林崔尙履,與承旨嫌避一款,元不大段之意,陳達。自上,以事已久矣,雖未詳記,而旣不大段,且私嫌勿避之意,曾已申飭,而特敍之後,又爲違牌,事甚未安爲敎。提調趙泰耉,又以翰林金在魯·徐命均·崔尙履,互爲相避,若同時付職,則輒皆引入,事勢誠然之意,陳達。都提調李頤命以爲,此事宜有別樣變通,監事可以商量稟裁,自上,有令春秋館稟處之命矣。崔尙履所引嫌端,雖其私義,有些少不安,而本事元非大段,且私嫌,無得曲避,朝家申飭,非止一二,而旣敍之後,又復違牌坐罷,致令史局,累日曠闕,殊極未便。罷散史官,似當竝爲別敍付職,俾不得更以此爲嫌,至於相避一款,每每拘礙,誠如諸臣之言,依判府事李頤命之所達宜有別樣變通之擧,而今若特令,勿付徐命均之職,則目前姑似順便,而日後·徐·崔兩人之相礙,猶夫前日。且不待其自處,直令勿付,揆以朝家事體,亦有所未安。今聞金在魯·徐命均,俱已修史,且其位次,皆當陞遷,不必遲待都政,若令竝爲出六,則自可無拘礙之端。此與未修史未當次,而罷格陞遷者有異,而事係變通,自下不敢直請,上裁,何如?傳曰,依啓。金在魯·徐命均,竝出六,可也。
吏曹口傳政事,待敎單朴師益,檢閱二單黃奎河·崔尙履。
大殿·中殿·世子宮·嬪宮,藥房·政院·玉堂夕問安。答曰,知道。
禮曹參判鄭澔初度呈辭。入啓。給由。
以左議政看病書啓,傳曰,往來看病,連續書啓。
謝恩,待敎朴師益,檢閱黃奎河·崔尙履。朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。傳曰,知道。備局謄錄
上在慶德宮。停常參·經筵。
堤川縣監鄭維升,東里僉使韓爾錫,差使員還下去。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨日熏熱困惱之候,終夕不作,寢睡一向安寧,而口淡·痰飮,日漸差勝乎?膝痺浮氣加減,比昨何如,而飽滿之氣,益有所減乎?所進湯劑三貼已盡,臣等,當依聖敎入診後,議定繼進當否,而受灸,今日無拘忌,時刻定以何時乎?不勝終宵煎慮,敢此問安,竝爲仰稟。答曰,知道。夜中微有煩轉之候,不得穩睡,口淡·痰飮,別無日勝之勢,膝痺亦無加減,而浮氣無減,飽滿之氣有加,受灸時刻,定以巳末,宜矣。
大殿受灸後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房再啓曰,臣等入診退出後,與儒川君濎,奉事黃處信,副司勇鄭昌柱及諸醫等,反復商議,則以爲卽今聖候,外腫中滿之勢日滋,他餘諸症,有不暇顧,補中行濕湯,卽扶脾行濕,淸金降火,腫脹治法,無過於此,加山桅·當歸身酒洗各六分,先進五貼,此後隨症加減,久久進服,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
內醫院官員,以都提調意啓曰,進上靑頭鴨,分付三軍門,日進一首矣。昨今兩日,當次軍門,俱不封進。招問其將校,則以爲春日水鳥,爲其卵育,皆入山中,江干上下,絶無形影,分送砲手於諸處,尙無捕納者,方在惶悶云。事勢雖如此,莫重緊用御藥,連日闕封,殊甚未安,訓鍊大將李基夏,禁衛大將朴權,竝推考,次知將校,令各其軍門治罪,何如?傳曰,不得捕納,事勢卽然,勿推亦勿治罪。右御營廳謄錄
上在慶德宮。停常參·經筵。
日出時,日色赤。月出時,月色赤。自一更至四更,月暈。
下直,魚川察訪李秀英。
軍器判官金重潤,曝曬事,江華府出去。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,受灸後,聖體調攝,若何?昨夕微有困惱,唾痰頗數云,不至有妨於寢睡,而口淡何如,膝痺及浮氣飽滿之氣,比昨有差減之勢乎?今日受灸時刻,依前定以巳末乎?臣等不勝終宵憂煎,敢此問安,竝爲仰稟。答曰,知道。寢睡比昨差勝,口淡無加,而膝痺及飽滿之氣,別無加減,浮氣有滋蔓之勢,無消減之效。
禮曹參判鄭澔再度呈辭。入啓。加給由。
備邊司啓曰,今月十二日藥房入侍時,都提調李頤命所啓,伏聞濟州進貢人入來,命召致差備門外,下問本州飢饉與賑政,其人迷甚,雖不能詳對,若歸語島中,一島之人聞之,雖至飢死,亦必感結。本州在海外,本是可憂之地,平時固當加意撫綏,況此大無之年,不可不各別顧恤。牧使邊是泰,以武人,盡心賑恤,極爲可嘉,而若無賑穀,則有同無麵不托,其前後狀聞所請者四萬餘石,而朝家所給,不過雜穀數萬石,則太半不足矣,今須加數入送,可以接續賑活矣。廟堂爲此之慮,行文本道,使以某樣穀,連續入送,其代,自京當充送云,而旣非啓下之事,監司亦有不敢擅便者。若令本道,無論軍餉儲置漕米,以某樣穀限一萬石,急急輸送,其代,自賑廳,以京船運送本道,則可以及時救一島民命矣。廟堂諸臣,久未入侍,事不可緩,故敢此仰達,令廟堂稟處,何如?上曰,予於民事,豈嘗暫忘耶?以濟州牧使狀啓見之,昨年凶荒甚慘,而所送穀數,終不如意,予甚悶之,大臣所達好矣。令廟堂急速稟處可也事,命下矣。濟州在於絶海之外,若値凶歲,則民絶轉身流丐之勢,官無措手料辦之路,其公私艱急,倍甚於陸邑。昨年本州凶歉之慘,近所罕有,賑救之道,不容少緩,故兩湖及畿甸,則皆以京倉米及江都軍餉米賑貸,濟州則爲便運送,以湖南·嶺南穀米租竝二萬二千六百餘石,僅得推移入送,而其視本州所請,則太半不足,前頭賑活,實有難續之慮,以某樣穀連續入送,則其代,自京充送之意,纔已行移于全羅監司處矣。伏聞聖上,於靜攝之中,命招致濟州進貢人於差備門外,下問本州民事與賑政,其惓惓軫念,至於如此,此不但一島之民,死無所憾,凡在八域含生,孰不感動乎?仰體聖意,卽當以某穀拮据入送,而京倉則設有餘儲,運致未易,依原任大臣所達,令本道毋論軍餉儲置漕米限一萬石,急急輸送,以爲及時賑救之地,其代,與該廳及本道,相議充數以送,宜當。以此意,全羅監司·監賑御史及濟州牧使處,星火分付,何如?傳曰,依啓。道臣,體予至意,無或遲滯,星火入送,使我絶海飢民,無一捐瘠,而本州請得種穀狀啓,纔已啓下,此亦不可少緩,依狀請施行,亦宜急急輸送,俾無耕播失時之患,可也。
大殿受灸後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
今日藥房入診時,自今日,水分穴亦爲受灸事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞入侍醫官所傳之言,上候卽今有寒熱之氣云。臣等不勝驚慮,不可不與今日不入侍醫官數人入診,來詣閤門外,敢啓。傳曰,依爲之。
全羅監司書目,順天府使柳百乘,殺獄初檢之後,中間掩置,不報營門,因使下吏,敎誘愚民,多給賂物,脅成私和,極爲無據,爲先罷黜,其罪狀,令攸司稟處事。
藥房再啓曰,臣等入診退出後,與儒川君濎及諸醫,反復商議,則皆以爲聖候寒熱,時時往來,皆由於胃中濕熱,不換金正氣散,加紫蘇葉一錢,連進二貼,先鎭胃氣後,更進前藥,宜當云。此藥卽爲煎入之意,敢啓。答曰,知道。以上朝報
禮曹啓曰,卽接宗廟署所報,則去夜風雨,永寧殿東夾空室東邊柱上道里及椽木四介渗漏,而外則大段,內則滲痕,東邊翼閣北邊簷下道里及椽木三介仰板竝滲漏,宗廟第四室東邊柱上道里外箭尾上大段滲漏,外樽所楹內外所排地衣庫庫風裂云。依例臣曹,與本署提調,眼同奉審後,稟處,何如?傳曰,允。禮曹謄錄
上在慶德宮。停常參·經筵。
司饔直長宋明淵,捉魚事金浦等地出去。
延豐縣監李構,差使員上來。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝若何?昨夜熏熱困惱煩渴之候,止歇於何時,而寢睡得無煩轉不寧乎,水刺湯劑俱未進御,口淡·痰飮,亦有所加乎?膝痺加減何如,而浮氣飽滿之候,亦無所減之勢乎?症候又如此,今日受灸,入診後可以稟定。臣等,與諸醫,趁早入侍,宜當。不勝終宵煎慮,敢此問安,竝爲仰稟。答曰,知道。熏勢煩渴之候,二更止歇,而寢睡煩轉不寧,朝來困惱亦甚,口淡·痰飮有加,膝痺及飽滿之氣,別無加減,而浮氣與昨一樣矣。受灸姑停,勿爲入診。
保安察訪李以濟,差使員上來。
吏曹口傳政事,吳命禧爲順天府使。
禮曹佐郞洪廷相,卒判府事尹拯致祭後入來。
藥房口傳啓曰,卽伏聞入侍醫官所傳之言,聖候卽今困惱之候特甚,臣等不勝驚慮,來詣閤門,不可不與不入侍醫官數人入診之意,敢啓。傳曰,依爲之。
藥房再啓曰,臣等入診退出後,與儒川君濎,奉事黃處信,副司勇李公胤及諸醫等,反復商議,則皆以爲聖候脈似微弱,困惱及水刺厭進頗甚,蔘苓茶先進二貼,以扶胃氣,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
慶尙左道暗行御史李秉常入來。
謝恩,獻納李秉常。以上朝報
上在慶德宮。停常參·經筵。
午時,日暈。
下直,咸昌縣監金明錫。
司果崔震一,覲親後入來。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨日困惱乍歇,而熏熱又作,寢睡不至煩轉不寧乎?口淡·痰飮,或有差減之勢,而膝痺及浮氣飽滿之候,比昨加減何如?今日臣等,與諸醫,趁早入診症候後,可以議定當進湯劑及蔘苓茶仍進與否,不勝終宵憂煎,敢此問安,竝爲仰稟。答曰,知道。夜間寢睡煩轉,而口淡似有一分之減,膝痺及胞滿之候無加,而浮氣與昨無異矣。
禮曹參判鄭澔三度呈辭。入啓。只遞本職。
傳曰,兵曹判書朴權家,遣御醫看病。
黃海道暗行御史尹鳳朝入來。
謝恩,副修撰尹鳳朝。
今日藥房入診時,蔘苓茶停止,保中行濕湯仍進事,及自明日,中脘水分兩穴,更爲受灸事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
保安察訪李以濟,差使員還下去。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨夕微有熏熱之氣,不至有妨於寢睡乎,口淡·痰飮,日漸差減,而膝痺及浮氣飽滿之候,比昨加減,何如?今日受灸時刻,依前定以巳末乎?臣等,不勝終宵憂慮,敢此問安,竝爲仰稟。答曰,知道。寢睡差勝,而口淡·痰飮差減,膝痺不加,浮氣無減,而飽滿之候,比去夜少減矣。
傳曰,李判府事,兵曹判書朴權家,更遣御醫看病。
大殿受灸後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
今日藥房受灸入侍時,吏曹判書宋相琦牌招察任事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房受灸入侍時,上曰,吏判,因頃日鄭壽期請推之啓而引入乎?臺啓非以一時不察爲辭,而以三年之喪,禮之大防,爲頭辭,有若銓曹知喪制之未畢,而故爲擬望者然,避辭中,又添入數三條侵斥之語,誠爲非矣。吏判之以此引入,久不行公,殊涉太過,況今諸道御史書啓回啓後,當有守令差出之事,吏曹判書宋相琦,卽爲牌招察任,可也。提調趙泰耉曰,不但此也,瓜滿守令,亦當俟吏判之出而差出矣。上曰,然矣。朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。答曰,知道。備局謄錄
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,昨夕入侍時,下部浮氣小腹脹滿有加,五更熏熱又作,桑枝茶調進牛黃三分,罷漏後小止云。伏未審寢睡不至全失,口淡·痰飮無加,浮氣脹滿,朝來更有少寬之勢乎,膝痺亦何如?夜中熏熱如此,今日受灸,臣等,與諸醫入診症候,更爲稟定,宜當。不勝達夜憂煎,敢此問安,竝爲仰稟。答曰,知道。寢睡不至全失,而口淡·痰飮無加,浮氣脹滿,比昨夜少寬,而夕必有加,膝痺別無加減矣。
平安監司義州府尹書目,冬至使一行,今月十八日還渡江事。
今日藥房入診時,全羅道寶城士人安壽相,南原士人權平,令該曹撥馬分付本道,卽爲給馬,罔夜上送事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
吏曹判書宋相琦辭職上疏再呈。入啓。答曰,省疏具悉。昨於筵中,旣下開釋之敎矣。臺啓之非出相規,臺避之吹覓尤甚,俱極未安,則卿之一向引嫌,實涉太過,安心勿辭,卽出行公。
傳曰,吏判疏批已下,明朝牌招察任。以上朝報
上在慶德宮。停常參·經筵。
下直,安峽縣監崔昌敏。
利仁察訪鄭後周,差使員還下去。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨夕乍有微熏之氣云,寢睡則安寧,而口淡·痰飮,日漸減歇乎,膝痺及浮氣脹意,比昨加減,何如?所進湯藥五貼已盡,受灸昨日姑停,臣等,與諸醫入診聖候後,俱可稟定矣。不勝終宵憂煎,敢此問安,竝爲仰稟。答曰,知道。寢睡比昨差勝,口淡·痰飮及膝痺不加,而浮氣脹滿,無減矣。
吏曹判書宋相琦牌不進。政院啓曰,吏曹判書宋相琦牌不進,推考傳旨,今方捧入,而筵敎疏批開釋備至,特召之下,再次違牌,事甚未安,更爲牌招察任,何如?傳曰,允。
今日藥房入診時,江原監司南致熏辭職上疏,還爲下送,凡干公務,依例擧行事,榻前下敎。
藥房再啓曰,臣等入診退出後,與儒川君濎,奉事黃處信,副司勇鄭昌柱及諸醫等,反復商議,則皆以爲聖候脹滿之症,朝寬暮急,前進保中行濕湯,依古方,加血藥,前加入中,去山桅,更加白芍藥酒炒七分,川芎微炒四分,連進五貼,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
副修撰尹鳳朝,文臣朔試射時,稱病不進,依承傳罷職。
今日藥房入侍時,都提調李頤命所啓,政官,昨今連日違牌,未知開政當在何時,而近聞瓜滿守令,預爲上來,久不更還,曠官之邑多云。瓜滿之代,當出於大政,大政今姑難期,雖非大政,判書當擬望云。待其行公,特爲變通,勿待大政,先爲差出,宜矣。上曰,吏判前後開釋,一向違牌,誠爲過當。且近來入銓者,若因如此許遞,則雖一日三遞,將無行公之人,事體亦爲未安,推考,明日牌招察任,可也。都提調李頤命曰,瓜滿守令,待後政,變通差出乎?上曰,後日政差出,可也。以上朝報
今日藥房入診入侍時,都提調李頤命所啓,各軍門上番軍兵,每前期數朔,預爲啓下徵番矣。禁衛軍,以湖西凶歉,因臣陳達,廟堂覆啓,曾令限麥秋停番,今則麥秋不遠,當預爲分付,及時上番,而前頭麥事,未可知。且當番軍兵,多是內浦尤甚被災邑之民,今方流離未集,雖當麥秋,必難資裝上番,極爲可慮。取考前例,軍兵停番,多限秋成,該營己事,亦無限麥秋之時,然臣待罪軍門,不思宿衛軍兵之單弱,每論停番,極爲未安,而當此聖上軫恤窮民之日,旣知其有難堪之弊,何敢不陳乎?軍兵上番與否,戎政之重者,更令廟堂,商議稟處,何如?上曰,予意則限秋成停番,宜矣。待秋成上送事,分付,可也。李頤命曰,然則不令廟堂稟處,而直爲分付乎?上曰,然矣。提調趙泰耉所啓,今年收租大縮,田稅米與三手米上納,都不過六萬石,而一年經費則十二萬石也。雖有舊儲,亦且不實,必得數萬石米,可以推移支調一年矣。賑恤廳米一萬五千石,江都米五千石,取用後,賑廳則以關西舊稅收米一萬五千石劃給,使之料理,以充其代,江都則以明年三南稅米中五千石劃送,以償其數,似爲得宜。已與大臣及本廳堂上相議,故敢達。上曰,如是推移用之,似好,依爲之。右一條備局謄錄
上在慶德宮。停常參·經筵。
大殿,政院·玉堂問安。答曰,知道。二品以上·六曹·大司諫問安。答曰,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨夕微熏之氣,不妨於寢睡,而口淡·痰飮,日益差勝乎,膝痺及浮氣脹意,比昨加減,何如?今明日鍼灸,皆有拘忌云,受灸姑停乎?臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。寢睡一向差勝,口淡·痰飮,別無加減之勢,而膝痺及浮氣一樣,脹意似有一分之減,今明日受灸姑停,勿爲入診。
吏曹判書宋相琦,牌不進。政院啓曰,吏曹判書宋相琦牌不進,推考傳旨,今方捧入,而昨日筵中,又下開釋之敎。且御史書啓之覆奏,瓜滿守令之差出,俱係緊急,而成命之下,不卽擧行,殊甚未安,更爲牌招察任,何如?傳曰,允。
吏曹判書宋相琦,再牌不進。
大殿·中殿·世子宮·嬪宮,藥房·政院·玉堂夕問安。答曰,知道。
假注書金履萬有頉,代尹淳爲之,假注書李重協有頉,代尹恕敎爲之。以上朝報
備邊司啓曰,慶尙左道暗行御史李秉常別單書啓中,以尤甚邑大同米,量宜減捧爲請,有此一款,令廟堂爲先稟處之命矣。昨歲災荒,兩湖沿邑特甚,朝家所以賑救蠲減之政,專意於此,嶺南年事,大抵稍勝,沿海諸邑,間或被災,而若比之於西湖沿邑,則亦有間隔,道臣之不請設賑,蓋亦裁量而然矣。第以湖南累萬斛移轉之故,濱海諸邑,亦被其害,官糴殆至傾庫,民力且已殫竭,怨咨之興,勢所必至,御史之目擊實狀,請減收米,欲以小慰民情者,誠得奉命廉察之體,而兩湖右道,災頉最多,實結所收,又從而蠲減,上納之數,比常年僅爲四五分之一,惠廳需用,萬分苟簡,所恃者,只是嶺南,而除東萊下納,則上納之數亦不多,其本廳經用,固已可慮。況大同米收捧,例在於二三月之間,必趁四月旬前,裝載發船,雖欲量減,今已後時,不但已捧之米,還爲出給,其勢難便,小民之田結,多者絶少,其所還給,不過升合之米,不足爲實惠。且右道旣無減捧之事,獨於左道蠲減,則一道之內,亦有不均之歎,參以事勢,有難許減,今姑安徐,何如?上曰,予意亦然矣。依啓。右一條備局謄錄
上在慶德宮。停常參·經筵。
日出時,日色赤。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?寢睡一向安寧,而口淡·痰飮,漸益差勝乎,膝痺浮氣,比昨何如,而脹意有減乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。寢睡差安,口淡·痰飮,一向差勝,而膝痺浮氣不加,脹意比昨無益減之勢矣,勿爲入診。
政院啓曰,吏曹判書宋相琦連日違牌,今日又呈辭疏,累次開釋之後,一向撕捱,不卽應命,其在事體,殊甚未安,更爲牌招察任,何如?傳曰,允。
吏曹判書宋相琦牌不進。
大殿·中殿·世子宮·嬪宮,藥房·政院·玉堂夕問安。答曰,知道。
卒判府事尹拯題主官李太元,還爲入來。以上朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?寢睡一向安寧,而口淡益有差減乎,膝痺及浮氣脹意,比昨加減更何如?四月節後,當以寅日爲瘟㾮,今日丙寅,又不可受灸,而臣等數日不得入侍,與諸醫入診,詳察症候,宜當。不勝耿耿憂慮,敢此問安,竝爲仰稟。答曰,知道。寢睡差安,口淡無益減之勢,而膝痺及浮氣無加,脹意差減,明日入診,宜矣。
歙谷縣令趙裕壽,差使員上來。
府前啓。請還收罪人黃順中絶島定配之命,更付有司,嚴鞫得情,依律處斷事。請還收柳赫然·李元禎等復官之命事。入啓。答曰,勿煩。
吏曹判書宋相琦辭職上疏。入啓。答曰,省疏具悉。向來臺言,非出公心,則開釋之後,一向爲嫌,必遞爲期,決知其太過。至以佐貳之坐罷,爲難安之端,尤有所不然,斷無許改之理,卿其勿復撕捱,卽出行公。
政院啓曰,吏曹判書宋相琦疏批已下,卽爲牌招察任,何如?傳曰,允。
吏曹判書宋相琦牌不進。
京畿監司洪萬朝,道內各陵奉審後入來。
大殿·中殿·世子宮·嬪宮,藥房·政院·玉堂夕問安。答曰,知道。
禁府,李彦馨·宋拿囚。啓。以上朝報
政院啓曰,備邊司郞廳來言,今日賓廳坐起日次,而上候方在未寧中,不得來會之意,敢啓。答曰,知道。備局謄錄
上在慶德宮。停常參·經筵。
下直,抱川縣監具鼎明。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨晩,有微熏之氣云,寢睡則一向安寧乎?口淡加勝,而食念日開乎,膝痺及浮氣脹意,比昨加減何如?今日受灸無拘忌,時刻依前定以巳末乎?臣等,不勝耿耿憂慮,敢此問安,竝爲仰稟。答曰,知道。寢睡煩轉,而不至大段,口淡比昨加勝,而食念尙未日開,膝痺及浮氣無加,脹意一向差減矣。
傳曰,明朝藝文提學命招。
歸厚別提南世郁,加定官朴宗儉,卒判府事尹拯禮葬後入來。
大殿受灸後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
今日藥房入診時,中脘穴受灸,明日姑停事及湯藥,仍前加入,連進五貼事,榻前定奪。吏曹判書宋相琦勿爲待命,更爲牌招察任事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
吏曹判書宋相琦牌不進。
副提學李宜顯初度呈辭。入啓。給由。
藥房口傳啓曰,卽伏聞入侍醫官所傳之言,聖候,自午後,熏熱困惱之氣特甚。臣等,不勝驚慮,來詣閤門,與今日未入侍醫官三四人,不可不入診之意,敢啓。傳曰,依爲之。朝報
今日受灸入侍時,都提調李頤命所啓,臣以禁衛軍停番事,曾有所陳,而臣近日精神昏忘,其中有遺漏者,故敢達。海西別驍衛五十名,每月上番,而近以步兵,限麥秋停番,竝停馬兵矣。步兵今又限秋成,馬兵依前停番乎?海西則異於湖西災邑,使之獨爲上番乎?有下敎然後,可以分付擧行矣。上曰,海西異於災邑,馬兵上番何如?李頤命曰,以軍陣言之,馬步軍同時操鍊,可以成樣,五十馬兵,不能自成一陣,附之於禁軍陣,則行伍色目不便,事頗掣肘矣。上曰,旣如是相掣,則一體停番,可也。禁衛營謄錄
上在慶德宮。停常參·經筵。
巳午時,日暈。
大殿,政院·玉堂·二品以上·六曹·大司諫問安。答曰,知道。中殿·世子宮,
藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?昨夕熏熱困惱減歇之後,不復發作,寢睡安寧,而口淡·痰飮,亦無所加乎,膝痺加減何如,而上腹飽滿之氣,其已少減,脚部浮氣,更無變動乎?今日臣等,與諸醫趁早入診,詳察症候,議定湯劑仍進與否,宜當。不勝終宵煎慮,敢此問安,竝爲仰稟。答曰,知道。困惱之候,夜初復發,朝來姑歇,而寢睡不得安穩,口淡·痰飮,別無所加,膝痺一樣,而上腹飽滿之氣少減,脚部浮氣,比昨少寬矣。
副提學李宜顯再度呈辭。入啓。加給由。
政院啓曰,藝文提學崔錫恒,承牌來詣賓廳矣。傳曰,書題書入。
傳曰,左承旨持此書題,與提學偕往泮宮,儒生等試取以來。
昨日受灸入侍時,副提調兪命雄所啓,吏曹判書宋相琦一向撕捱,尙不出仕,昨日筵中,自上,開釋備至,再疏批旨,縷縷開釋,其在分義,豈敢不出,而臺啓非泛然相規之比,佐貳之官,亦已坐罷,不敢獨爲行公,以此爲難安之端,而聖敎旣已洞燭其事狀,以爲臺啓,非出公心,至以以此許遞,誰有行公之人,爲敎。蓋參議違牌,例當罷職,而判書則不然,且聞外議,佐貳之違牌,有些曲折云。判書與參議有間,卽今諸道御史書啓回啓,瓜滿守令之都政前差出,俱係緊重,而成命之下,尙未擧行,事甚未安。卽聞吏判,待命於金吾云,政院不敢直爲請牌,何以爲之?上曰,臺諫請推之啓,頭辭失當,自初知之,其後筵中,以此意下敎,近日亦宜開釋,更無難安之端,至於以佐貳坐罷爲嫌,有所不然之意,已諭疏批矣。一向撕捱,事體未安,使之勿待命,更爲牌招察任。
冬至正使趙泰采,副使金相稷,書狀官韓祉入來。
謝恩,僉知金相稷。
今日藥房入診時,中脘穴受灸,數日停止事,榻前定奪。藥房再啓曰,臣等入診退出後,與儒川君濎及諸醫,反復商議,則皆以爲聖候熏熱困惱,自非初見之症,脚部加腫,雖若有壅滯者,不可不先保胃氣,前進加入保中行濕湯,加進五貼,姑觀前頭症候,更議疏利之劑,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂問安。答曰,知道。
傳曰,回還冬至正使趙泰采引見,引見時,吏曹判書宋相琦,明朝牌招察任事,榻前下敎。
兵曹口傳政事,副司勇權平。
江原監司書目,狼川縣監金養謙,以身病,累呈辭狀,還任無期,不得已罷黜事。
藥房口傳啓曰,卽伏聞入侍醫官所傳之言,自上,今日兩次登廁,大便秘滯甚不平,茵陳丸欲爲進御,詢問當否事,下敎矣。與諸醫,反復商議,則茵陳丸疏利之劑,略進十丸,一時通利,宜當云矣,敢啓。傳曰,知道。朝報
有政。兵批,以南原士人權平爲副司勇。
吏批,以徐命均爲待敎,金器之爲記事官。
上在慶德宮。停常參·經筵。
巳時至未時,日暈。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審來來,聖體調攝,若何?昨日熏熱困惱不作,寢睡得以安寧,而口淡·痰飮,漸益差勝乎,膝痺及浮氣脹意加減,比昨何如,而茵陳丸進御之後,亦有通利大便之效乎?今日臣等,與諸醫入診,詳察症候,宜當。不勝終宵煎慮,敢此問安,竝爲仰稟。答曰,知道。寢睡差安,口淡·痰飮,別無加勝,膝痺及浮氣,與昨無異,脹意差減,茵陳丸進御之後,大便通利矣,勿爲入診。
吏曹判書宋相琦牌不進。
副提學李宜顯三度呈辭。入啓。遞差。
兵曹,以鄭弘佐爲右邊捕盜大將。
政院啓曰,卽者吏曹郞廳來言,狼川縣監罷黜之代,當爲口傳差出,而判書宋相琦,參判申銋,俱以身病,不得差出云。判書宋相琦,參判申銋,竝卽牌招差出,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
備忘記。居首進士李匡輔,直赴殿試,之次進士李匡德,直赴會試,三下幼學朴弼夔,生員趙文彬,進士柳運,幼學李挺白,生員李眞洙,各給一分。
吏曹判書宋相琦,參判申銋牌不進。
政院啓曰,吏曹判書宋相琦,參判申銋,竝皆違牌,宜卽更請牌招,而判書則今已再違,一日三牌,有傷事體,參判以情勢難安,陳疏到院,原疏纔已退却,而災邑守令,不可不趁卽差出,所當更爲請牌,而日勢向暮,待明朝,判書宋相琦,參判申銋,竝爲牌招,使之口傳差出,何如?傳曰,允。以上朝報
上在慶德宮。停常參·經筵。
軍器判官金重潤,曝曬後入來。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,欲雨不雨,日氣陰曀,伏未審夜來,聖體調攝若何?昨日累次下泄,頗有困惱,寢睡得無煩轉,而口淡·痰飮,亦無所加乎,膝痺加減何如,而浮氣脹意,其有消減之勢乎?今日臣等,與諸醫入診,詳察疏利後症候,議定前藥仍進與否,宜當。不勝終宵憂煎,敢此問安,竝爲仰稟。答曰,知道。寢睡差安,口淡比昨少減,膝痺一樣,而浮氣脹意,有減而無加矣。
吏曹判書宋相琦,參判申銋牌不進。
政院啓曰,吏曹判書宋相琦,參判申銋,牌不進,推考傳旨,今方捧入,而災邑守令,口傳差出,已有成命,不容遲緩,判書宋相琦,參判申銋,更爲牌招,使卽差出,何如?傳曰,允。
吏曹判書宋相琦,參判申銋,再牌不進。
政院啓曰,吏曹判書宋相琦,參判申銋,再牌不進,推考傳旨,今方捧入,所當更爲請牌,而一日三牌,有傷事體,何以爲之?敢稟。傳曰,明日牌招。
藥房再啓曰,臣等入診退出後,與儒川君濎,奉事黃處信,副司勇鄭昌柱·權平及諸醫,反復商議,則皆以爲聖候大便通利之後,亦宜輕輕疏導,加味蒼柏散,連進五貼,以爲淸熱導濕疏輕消腫之地,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。朝報
傳曰,淑寧翁主女喪柩上來時,擔持軍,令各其道參酌顧助事,分付。
今日藥房入診入侍時,提調趙泰耉所啓,近年以來,倭船往來倍多,禮單蔘所費,亦隨而甚多,而蔘貴日甚。且萊館稅蔘,逐歲減縮,此無他,潛商者,不能一一摘發,而萊館所捧之稅,亦不盡數報知,以致國用常患不足,故給價廛人,使之貿納,而所費歲增,當此經費匱竭之日,不可無別樣變通之道。自今以後,萊館蔘商,必令自京納稅於地部,受關文下去,始爲許賣,如無本曹關文者,竝以潛商之例施行,所持蔘貨,竝爲贖公。燕商,則每自江界,直往義州,有難自京徵稅,此後使行時,使書狀官及平安都事,各別搜檢齎咨之行,則使灣尹,拘檢其所犯禁者,依律定罪,所贖之蔘,亦令成公文,上送該曹之意,行關分付,何如?上曰,所達誠好,依爲之。泰耉曰,潛商之罪,律名太重,故雖有犯禁,亦不忍執捉現告矣。法令太重,反不能行,此後蔘商犯禁者,若減以次律,而現告者,給其贖蔘一半,則告者必多,而法可行矣。稍減其律,或減死定配,或全家徙邊,似或得宜。此一款,問議于大臣而處之,何如?上曰,不特此事,法太重則不行,此一款,問于大臣處之。
政院啓曰,備邊司郞廳來言,今日賓廳坐起日次,而上候方在未寧中,不得來會云矣。敢啓。答曰,知道。右三件事備局謄錄
今日藥房入侍時,提調趙泰耉所啓,戶曹有稟定事,敢達矣。在前歲幣上木,坊民備納之時,頗爲精細矣。一自分給市人之後,有輕買食利之意,無用心致精之事,升品漸下,捧上時,雖多退却,輒爲還納,故臨急之後,不得已苟充捧上,以致執頉,每有苟簡彌縫之患。前年左議政金昌集,自北還來,備陳此弊,上年使行時,自本曹試令坊民,備納數同,以充其未捧之數,而品頗精細。所當還給坊民,而旣已許給市民之後,有同貢物,今雖盡數移給於坊民,其中若干同,分給坊民,則坊民必欲務勝而爭先,市人嫌其見奪而致精,今年爲始,市人等逢授中,五六同除出,還給坊民,何如?上曰,依爲之。右湖南廳謄錄
上在慶德宮。停常參·經筵。
日出時,日色赤。申時酉時,日暈。
吏曹判書宋相琦,參判申銋,牌不進。
政院啓曰,吏曹判書宋相琦,參判申銋,牌不進,推考傳旨,今方捧入,而俱以情勢爲言,連日違牌,無意承命,殊甚未安。災邑守令之差出,亦不可一向遷就,判書宋相琦,參判申銋,竝更牌招,使卽口傳差出,何如?傳曰,允。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨晩,又有往來熏熱之氣云,不至有妨於寢睡,而口淡·痰飮,一向差減乎,膝痺加減何如,而浮氣脹意,亦無朝暮之異乎?臣等,今日與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。寢睡差安,口淡·痰飮,一向差減,而膝痺別無加減,浮氣脹意,有朝暮之異矣。勿爲入診。
吏曹判書宋相琦,參判申銋,再牌不進。
政院啓曰,吏曹判書宋相琦,參判申銋,再招不進矣。所當更請牌招,而一日三牌,有傷事體,何以爲之?敢稟。傳曰,吏判之引嫌至此,實非始慮所及矣。向來之事,不過一時錯認,而終至許遞,則是歸於蔑禮之科矣,寧有是哉?至於因佐貳之坐罷,必欲同其去就,亦有所不然者矣。噫,君臣,猶父子也,貴在情志之流通,而一向撕捱,其可乎哉?竝與參判,明朝更爲牌招。
掌令韓重熙啓曰,臣伏聞昨日入診時,大臣,以臣未徹之避辭,引以爲嫌,至於乞退,而聖上,亦以臺臣非矣,所失在彼爲敎云。筵席語秘,雖未得其詳,而臣於此,竊不勝瞿然悚惕之至。臣日昨,循例出私屠之禁,而禁吏帶傷奔告曰,禁衛軍奇次徵爲名漢,與其徒數人,宰殺馬匹,及其窺伺執捉,反被結縛歐打,幾至死境,僅得脫還云,故仍爲看審,則縛痕俱存,杖處狼藉,血汚衣服,亦多扯碎,其間委折,雖難的知,而看來駭然,不可不査治,故俾告于城上所,出牌送差,則次徵等,擧皆逃避,終不來現。忽自禁營,謂有都提調分付,捉去禁吏,蓋因次徵,以禁吏裂破手決之說,訐訴大臣,乃有令千摠行査之擧,而臣之愚意,旣自憲府移帖推捉,則其在次徵之道,所當進來憲府,自爲伸辨,而不此之爲,徑訴本營,爲藉重脅持之計,其蔑臺官輕法司,爲如何哉?大臣,亦當送言憲府,使之査治,足矣,何必以憲官出禁之吏,移責於禁營將校之手,創開無前之規乎?且禁吏被打之說,手決破裂之言,自是一串,俱係憲府所按,則憲府査治,宜無彼此,而不待憲府之處置,徑先移送於營門,使將校行査,是信臺官,反不如信將校矣。臣未知事體,果如何也?況各衙門提擧,爲大臣兼官者,蓋亦多矣。自今以後,凡其隷屬之被捉於法府者,輒皆越訴於大臣,不付之該府,各自衙門,一一按治,則臺官將何以出禁,法府將何以措手乎?如臣疲劣,忝居憲職,旣已受侮於悍卒,又不見信於大臣,法府古風,緣臣而墜落,廉隅所在,理難晏然,不得不略擧事實,詣臺引避,而見阻喉司,迸退蹙伏矣。未知何說,觸忤於大臣,爲大臣不安之端,而至以張皇凌踏爲言,又以朝廷事體責之云,臣實惶愧,莫省其由。臣於平日,素性巽懦,雖遇凡人庶類,未嘗尙氣凌駕,矧爾大臣,何等尊重,而敢爲一毫凌踏之辭乎?不過以難安之情自引而已,而反以此情外之目,得罪於大臣,臣之所惜者事體,欲存者規例也,而反以壞損事體,受責於大臣,以大臣休休之量,何不相諒,而遽加疑怒,乃至於此也?雖然,此莫非臣平日言行,不能見孚之致,而情地到此,萬分危蹙,聖敎非責,又復嚴截,其何敢自以爲是,而一刻抗顔於臺次乎?昨緣日暮,今始來避,而靜攝之中,有此瀆擾,臣罪萬萬,尤增惶恐。請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。以上朝報日記廳郞廳崔一奎書。趙景觀校正。
上在慶德宮。停常參·經筵。
五更,有霧氣。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝若何?昨日困惱之候,終夕不止,曉頭連次登廁,寢睡不至煩轉不寧乎,口淡·痰飮,比昨何如,而膝痺及浮氣脹意,漸有益減之勢乎?今日臣等與諸醫入診,詳察症候,宜當。不勝終宵煎慮,敢此問安,竝爲仰稟。答曰,知道。寢睡比昨少勝,口淡·痰飮一樣,膝痺無加,而浮氣脹意,與昨無異矣,勿爲入診。
有政。吏批,判書宋相琦進,參判申銋病,參議未差,右承旨洪禹寧進。
吏批承旨啓曰,今日開政時,瓜滿守令所當差出,而上候與昨一樣,不得差出之意,敢啓。傳曰,瓜滿守令,盡爲差出。
傳于吏批曰,今日瓜滿守令差出時,兩道暗行御史書啓中當罷守令,竝爲差出。
吏批,承旨啓曰,今日瓜滿守令兩道暗行御史書啓中當罷守令盡爲差出事,命下矣,而兩道御史書啓,該曹尙未回啓,今方催促,使卽回啓,而今日內勢難差出之意,敢啓。傳曰,今日內盡爲回啓,一體差出。
吏批啓曰,慶尙·黃海兩道暗行御史書啓,今日內盡爲回啓,而守令一體差出事,命下矣。政事望筒書入之後,今方回啓,而慶尙左右道及黃海道御史書啓文書頗多,回啓出草正書以入之際,日勢似未及周旋,若値昏暮,則恐有妨於靜攝之中,明日內回啓以入,似爲便當,惶恐敢稟。傳曰,依爲之。
吏批啓曰,新除授順天府使吳命禧呈狀內,新授之任,物衆地大,素稱難治,卽今形勢,萬分難安,斯速入啓處置云。蓋聞命禧除授之後,大臣招致政吏,言其不合,以此引嫌,如是呈狀,則其在事體,不可强令赴任,災邑曠官,亦甚可慮,順天府使吳命禧罷黜,何如?傳曰,允。
吏批啓曰,今日政守令多窠差出之際,堂上不可不備員,參判申銋牌招,同參政事,何如?傳曰,允。
又啓曰,瓜滿守令今日政差出事,命下矣。未準朔禁軍將及監察·禁府都事·刑曹·掌隷院郞官·各司久任人員,竝擬,何如?傳曰,允。
又啓曰,慶尙監司李坦瓜滿之代,今當差出,而擬望之人乏少,承旨竝擬,何如?傳曰,允。
以南就明爲承旨,李觀命爲吏曹參議,崔鎭樞爲慈山府使,三行缺金萬亨爲求禮縣監,鄭澔爲京畿監司,韓祉·金在魯爲兵曹佐郞,洪禹寧爲慶尙監司,尹憲柱爲承旨,承文著作單黃璿,成均博士單李時恒,學正二單宋思胤·尹基慶。
兵批,判書朴權病,參判李晩成式暇,參議尹憲柱病,參知洪重夏進。同副承旨李德英進,同知單李萬興,僉知三單崔鎭樞·尹弼周·李潚,副護軍鄭澔·鄭澍,副司直李宜顯·李世最,副司果徐命均,副司正權益淳·尹淳·尹恕敎·尹聖輔,李碩寬爲北兵使,柳星樞爲禁軍別將。
李德英,以內醫院官員,以都提調意啓曰,砥平縣監權聖徵,旣已瓜滿出代,時無職名,今方待令於差備,令該曹卽爲口傳付軍職,還屬本院,何如?傳曰,允。
兵曹口傳政事,副司直權聖徵。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂問安。答曰,知道。
藥房口傳啓曰,卽伏聞差備醫官所傳之言,晩後聖候口淡困惱有加,且有小腹微痛之氣云。臣等不勝驚慮,來詣閤門,與諸醫不可不入診之意,敢啓。傳曰,依爲之。
藥房再啓曰,臣等入診退出後,與儒川君濎及諸儒醫御醫等,反復商議,則皆以爲聖候大便頻數,係是濕熱滯下之證,芍藥湯加陳皮一錢,桂心三分,先進一貼,明日更爲入診後,議定繼進當否,宜當云。此藥煎入之意,敢啓。傳曰,知道。以上燼餘
酉時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,醫官金有鉉·柳瑺·丁時梯·權聖徵·李時聖·趙慶基·許坫·方震夔·李道元·李徵夏·金德三。李頤命進伏曰,申時入侍醫官來言,熏熱困惱,終日有加云,晩後始加乎,口淡亦有加乎?上曰,熏熱困惱,自申時有加,而口淡亦加矣。頤命曰,小腹又有微痛之候云,前日亦有痛氣乎?上曰,曾無痛氣矣。今日晩後放便時有之,而不放便時,亦或有之矣。頤命曰,請令今日未入侍醫官入診。上曰,唯。儒川君濎診脈後,退伏曰,左三部有力而帶數,右三部五行缺諸臣以次退出,而王世子尙侍坐上後,延礽君·延齡君昍,亦留侍上前。燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
李德英啓曰,備邊司郞廳,以大臣意來言,今日賓廳坐起日次,而上候方在未寧中,不得來會云矣,敢啓。傳曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝若何?昨夕困惱殊甚,寢睡不至煩轉,而口淡·痰飮,亦無所加乎?夜間更不登廁,小腹痛處有減乎,膝痺及浮氣脹意,比昨加減,何如?今日臣等,不可不與諸醫,趁早入診,詳察症候,議定繼進之藥。不勝終宵煎慮,敢此問安,竝爲仰稟。答曰,知道。寢睡煩轉,不得安穩,口淡·痰飮一樣,夜間更不登廁,而小腹痛處,比昨有減,膝痺及浮氣脹意無加矣。
藥房再啓曰,臣等入診退出後,與儒川君濎及諸儒醫御醫等,反復商議,則皆以爲聖候壅滯之氣,猶未疏利,昨進芍藥湯,依前加入,加進二貼,宜當云。此藥煎入之意,敢啓。答曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。
巳時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,副司勇安壽相,醫官金有鉉·柳瑺·丁時梯·權聖徵·趙慶基·李時聖·柳星瑞·許坫·方震夔·吳重卨·李重蕃·玄孝綱入侍。
李頤命進伏曰,伏聞今夜寢睡不安云,煩轉而不得就寢乎?上曰,困惱差減,而煩轉不如昨夜矣。頤命曰,夜不登廁乎?上曰,罷漏時登廁,而未放便矣。頤命曰,小腹痛氣,何如?上曰,比昨差勝矣。頤命曰,熏熱困惱,今日何如?上曰,今日少差矣。頤命曰,裏急後重之候,今日何如?上曰,今日裏急之候小減矣。頤命曰,浮氣何如?上曰,一樣矣。泰耉曰,今日起寢後,熏熱困惱五行缺儒川君濎診脈後退伏曰,左三部有力之候乍勝,而尙有數氣,右三部昨日沈細而數矣。今日重按而有力,雖進涼劑,尙未快解矣。有鉉曰,左三部數而有力,右肺脈數,或是氣升而然矣。時梯曰,左右脈度,微帶數,而不至有力矣。今日當議藥差備醫官盡數入診,何如?頤命曰,今當議藥,使之竝爲入診乎?上曰,盡數入診,可也。許坫曰,昨日左脈度實而數矣。今日緊數稍解,關脈頗數矣。其餘諸醫所見略同。頤命曰,安壽相素無察脈之工,今當入侍,雖不敢對以不知,而强對其所不知者,極爲惶恐云。此後則使之入侍,瞻察玉色,出而議藥,如何?上曰,唯。頤命請令針醫診察浮氣。上曰,唯。因倚枕出脚部視之,頤命以下及諸醫,以次進察。泰耉曰,比昨診察時,雖有一分之減,脚部亦一樣,下部顯減,腹部下部近處,有聚浮處矣。朴星瑞曰,下部幾盡減下,腹似堅硬矣。頤命曰,昨進湯劑甚苦,口難進乎?上曰,不至於甚苦難進矣。濎曰,脚部右邊似減矣。瞻望玉色,比昨似勝矣。上曰,唯。諸臣遂以次退出,而王世子尙侍坐上後,延礽君·延齡君昍,亦留侍上前。以上燼餘
上在慶德宮。停常參·經筵。
文定王后忌辰齋戒。
大殿·中殿·世子宮·嬪宮,政院·玉堂問安。答曰,知道。
中殿,藥房問安。答曰,知道。
大殿,二品以上·六曹·大司諫單子問安。答曰,知道。中殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝若何?昨晩微有熏熱困惱之候,不至有妨於寢睡,而口淡·痰飮,其無差減之勢乎?缺竝爲仰稟。答曰,知道。寢睡煩轉,不得安穩,口淡·痰飮,無差減之勢,而夜中更不登廁,膝痺及浮氣脹意,與昨無異矣,勿爲入診。
南就明啓曰,吏曹郞廳來言,守令多闕,政事何以爲之?敢稟。傳曰,過國忌後爲之。
大殿·中殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
上在慶德宮。停常參·經筵。
文定王后忌辰。
大殿·中殿·世子宮·嬪宮,政院·玉堂問安。答曰,知道。
中殿,藥房問安。答曰,知道。
大殿,二品以上·六曹·大司諫單子問安。答曰,知道。中殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝若何?昨日困惱熏熱往來,寢睡不至煩轉,而夕水刺幾至全廢,口淡·痰飮,比昨何如,而膝痺及浮氣脹意,與昨加減何如?二行缺不勝終宵煎慮,敢此問安,竝爲仰稟。答曰,知道。寢睡比昨差勝,口淡·痰飮及膝痺一樣,而浮氣脹意,別無加減矣。
藥房再啓曰,臣於入診退出後,與儒川君濎及諸儒醫御醫等,反復商議,則皆以爲聖候,口淡特甚,熏熱往來,加味白朮散連進三貼,以爲淸熱補脾之地,宜當云。此藥煎入之意。敢啓。答曰,知道。
南就明啓曰,來十一日文臣殿講日次,取稟。傳曰,停。
大殿·中殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
巳時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,副奉事黃處信,副司勇鄭昌柱,醫官金有鉉·柳瑺·丁時梯·權聖徵·李時聖·趙慶基·許坫·吳重卨·方震夔·白光璘·玄孝綱·李徵夏入侍。
李頤命進伏曰,今日問安之批,有寢睡差勝之敎,熏熱困惱何如?上曰,夜間雖有熏熱困惱,而今不大段矣。頤命曰,伏聞昨日口淡唾痰特甚矣。今日水刺雖少勝,而比向時大減,口淡今日或少差乎?上曰,昨夕水刺時,口淡特甚,故厭進矣。卽今口淡少減,故所進少勝矣。頤命曰,下部浮氣,比再昨差勝,腹部亦少減云,夜間五行缺趙泰耉曰,昨夜所進香橘茶果,已進御乎?上曰,昨夜服一半,而留其半矣,上咳嗽甚數。頤命曰,今日唾痰雖減,而咳嗽則有加乎?上曰,此乃火嗽,而似可矣。頤命請令醫官入診,而今日入侍醫官頗多,差備醫則限三人入診,何如?上曰,唯。儒川君濎診脈後退伏曰,左右脈度調順而好矣。黃處信曰,左三部調順,而微帶數,右三部極調順矣。金有鉉曰,左關脈微數,右三部從容矣。其餘諸醫所見略同。頤命曰,冬間胸膈有痰響矣,今不復發乎?上曰,近久不發,今復發矣。頤命曰,復發今已幾日耶?上曰,自五六日前復發矣。上曰,今當議藥,而病已久矣,用藥之道,漸有所自覺,補脾則火盛,治火則損脾,雖云當疏利,而亦不可全主疏利矣。頤命曰,昨伏聞下醫官之敎,極爲惶恐矣。聖候積月彌留,諸症迭發,用補劑,則雖扶脾,而火必盛,用涼劑,則雖降火,而脾必害,以此醫見各異,用藥之道極難矣。上曰,涼劑則脾惡寒,而口淡·痰飮輒發,補劑則火盛而熏熱每發,不可全補,亦不可全爲疏利矣。若以淸補之劑,斟酌用之,則似好矣。泰耉曰,小臣雖不知醫理,而侍藥已閱數月矣。以前後利害驗之,淸熱則口淡輙加,故悶此而用燥,則火盛而衂血亦發,至今未得效者,以此也。卽今聖候最悶者,口淡浮氣也。若加進水刺,則脾胃自當充實,而元氣可補,至於浮氣,必須疏導缺五行此後補疏之劑,若有少效,輒止數日,以觀症狀,則藥之利害可分,而脾胃亦當蘇息,卽今口淡之候特甚,先治此症後,湯藥姑停數日,觀勢更進,則似好矣。上曰,所達誠好,間停湯劑,宜矣。濎曰,聖敎至當矣。病患彌留,藥道多謬矣。凡臣子侍藥者,當進和平之劑,不當偏着一邊,惟其不得已之後,敢生燠補峻瀉之論,蓋浮氣向來乍減,必在大便通利之後,未及去根,而今又復發,藥道甚難,憂煎倍切。頃日自上特欲進茵陳丸,提調及諸醫,皆缺丸藥,雖非主當之劑,而苟不通氣,不可消浮,故臣晝夜煎慮,欲進疏劑,而未敢進之餘,幸因聖敎,妄主進御之論,而第徐徐進御,漸消積滯,可責長效,而其中巴豆性峻,走攛如馬,比若缺數字時濃出,藥停泄止,殆同腫穴之復合,雖無漸疏長利之功,所幸一次快泄,以爲少減耳。瀉後當補,雖在古方,少少徐補,容或可也,而卽今浮氣未盡差,而聖敎亦以爲不可以全導瀉,臣恐將來醫官,不敢復言疏利之道矣。雖無聖敎,此後疏利之劑,將不敢復進而大便或秘結,或有熱候時,下詢醫官,徐進疏利之劑,則議論庶可得定,功效亦可漸收矣。小臣極涉惶恐,而不敢不陳。上曰,予非爲永塞疏利之劑也。亦不可無臨時變通之道,非永棄疏利而言也。頤命請令針醫診察浮氣。上曰,唯。因倚枕出脚部示之,權聖徵曰,腹部比再昨少勝,下部足部,皆少減,右膝顯減,餘醫所達略同。
兪命雄曰,兵曹判書朴權,病勢雖少差,行公之期尙遠,祿都目政事,尙未爲之,軍職及內三廳不給料者甚多,曾前亦有令次官爲之例,今亦依此例,令次官爲之,何如?上曰,依前例令次官爲之之時,分付爲之,可也。泰耉曰,戶曹解由三行缺燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?昨日又有熏熱困惱之候,不至有妨於寢睡,而口淡·痰飮,其有差勝之勢乎,膝痺及浮氣脹意加減,比昨何如?今日臣等與諸醫入診,詳察症候,宜當。不勝終宵煎慮,敢此問安,竝爲仰稟。答曰,知道。寢睡差勝,口淡·痰飮無減,而膝痺及浮氣脹意,與昨無異,勿爲入診。
有政。吏批,判書宋相琦進,參判申銋病,參議李觀命未肅拜,右承旨黃一夏進。以具萬理爲寧海府使,李敏英爲靑松府使,閔在洙爲文化縣監,吉震龜爲淸河縣監,鄭淵爲機張縣監,崔世顯爲安奇察訪,洪世泰爲松羅察訪,車萬里爲銀溪察訪,徐鳳翼爲祥雲察訪,李聖佐爲幽谷察訪,韓世億爲麒麟察訪,金泰衍爲永禧殿參奉,徐命純爲靖陵參奉,金應瑞爲顯陵參奉,南達明爲英陵參奉,金鼎運爲內侍敎官,李世勉爲兵曹參議,任埅爲判決事,濬源殿參奉沈漢規,永禧殿參奉李思一相換,朴師益爲說書,兵曹參知洪重夏陞參議,李世勉爲參知。
兵批,判書朴權病,參判李晩成服制,參議未差,參知洪重夏進,同副承旨李德英進。同知單洪萬朝,僉知單李頤晩,副護軍許墀·南迪明·李鳳祥·趙益徵·李澤。
趙道彬,以兵曹言啓曰,卽者五衛將牒報內,上番旅帥中六名,公然闕點,故都旅帥處推問,則皆是分軍部將許令下送者,其犯法受價之狀,有不可掩,各別處置,以杜後弊云。身爲分軍郞廳,莫重上番,旅帥任意下送,事之可駭,莫此爲甚。當該部將李梓汰去,何如?傳曰,允。
趙道彬,以訓鍊都監郞廳,以都提調意啓曰,都監砲手價布,乃是侍衛軍兵衣資布也。定差使員領納者,意非偶然,故在前未嘗有未收之弊矣。近年以來,各邑怠慢成習,前後未收,逐年層加,且値年凶,每每災減,自甲申至壬辰,災減代未取來價布五百四十九同二十六疋零,癸巳條災減四百五同四十二疋,合以計之,則多至九百五十五同十八疋零,故都監之遺儲,由此匱乏,軍兵等夏等衣資布,方當磨鍊,而實無拮据之勢,非但軍情之落莫,其在戎政,亦四行缺依例令戶·兵曹姑先參半充給,以爲軍兵之衣資,趁時分給之地,何如?傳曰,允。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。
藥房口傳啓曰,卽伏聞差備醫官所傳之言,聖候熏熱之餘,有嘔逆之氣,吐出痰涎云。不勝驚慮,卽今已得鎭定乎?敢啓。傳曰,痰涎累次吐出後,淡淡之氣,尙未鎭定矣。
藥房口傳啓曰,伏聞入侍醫官所傳之言,嘔氣尙未鎭定云。臣等不勝驚慮,來詣閤門,與醫官數人,不可不入診之意,敢啓。傳曰,依爲之。
申時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,醫官金有鉉·丁時梯·柳瑺·權聖徵·趙慶基·李時聖·許坫·方震夔·李時弼·李徵夏入侍。
李頤命進伏曰,湯劑盡服後,卽有嘔氣乎?上曰,良久乃發矣。頤命曰,氣方升乎?上曰,氣亦升矣。上曰,膈間連有痰響,數唾痰。泰耉曰,若此時,或進茶飮,則惡痰可以降矣。上曰,初發嘔時,飮茶,痰小降,而良久復發矣。泰耉曰,若此時或不眩暈乎?上曰,眩暈則無之矣。儒川君濎曰,聖候若此者,氣升三行缺李徵夏曰,脈似數,乃火升而然矣。頤命請竹瀝和進膽星抱龍丸。上曰,唯。頤命顧謂醫官,速持竹瀝以入。李時弼趨而出,上以手支頭,合眼倚枕已久矣。頤命曰,如彼難堪過,就枕,何如?上輟支就枕。濎曰,卽今困惱特甚,雖緣膈痰作孽,而氣不至餒乏乎?上曰,自朝雖不困惱,而久不淸朗矣。時弼奉竹瀝盤上殿,金有鉉告竹瀝和膽星抱龍丸五丸,上聞之卽起坐,內侍捧竹瀝跪進,上親擧器盡服畢,卽臥。頤命曰,今番比前日進蔘茶鎭定時,加減何如?上曰,比其時少勝矣。濎曰,火升時蔘茶,雖不緊急,而浮火亦以蔘鎭之,諸醫皆以爲略進蔘茶,宜當云,進御,何如?上微應曰,唯。泰耉急趨而出,促煎蔘茶。頤命曰,痰或已降乎?上曰,姑不降矣。諸臣出伏殿戶外,以俟聖候稍定,王世子侍於後,延礽君·延齡君,伏於前,內官二人,醫官金有鉉·柳瑺·丁時梯等留待良久,時弼捧蔘茶盤,隨泰耉入來,蔘茶和竹瀝·薑汁各少許,泰耉先嘗,權聖徵捧入殿內,上起坐,進御其半,而留其餘,良久上命諸臣入侍,頤命以下及諸臣,以次入侍。頤命進伏曰,卽今嘔氣少鎭乎?上曰,進蔘茶,惡心少鎭矣。泰耉曰,卽今氣候如此,脚部或有厥逆之氣乎?上曰,不知如此矣。頤命請出戶外差待,聖候鎭定後五行缺王世子侍坐上後,延礽君御諱·延齡君昍,亦留侍上前。以上燼餘
上在慶德宮。停常參·經筵。
自昧爽至辰時,有霧氣。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?昨日困惱嘔逆之餘,熏熱夜猶未歇,寢睡不至煩轉不寧乎,夕水刺又不得進御,口淡·痰飮,亦無所加乎,膝痺及浮氣脹意,比昨加減何如?今日臣等與諸醫,不可不趁早入診,詳察症候,議定湯劑繼進當否。不勝達夜煼煎,敢此問安,竝爲仰稟。答曰,知道。寢睡煩轉,不得安穩,口淡·痰飮,亦無所減,而膝痺及浮氣脹意,比昨別無加減矣。
藥房再啓曰,臣等入診退出後,與儒川君濎及諸儒醫御醫等,反復商議,則皆以爲聖候困惱嘔逆之候,難進苦口之劑,加味生脈散,連進二貼,以爲生津補脾之地,宜當云,此藥煎入之意,敢啓。傳曰,知道。
藥房口傳啓曰,伏聞晩後口淡特甚,膈間有淡淡之候云,卽今加減,何如?敢啓。傳曰,姑無所減矣。
藥房三啓曰,今日入診時,聖候熏熱煩渴等症不作,且以苦口之劑難進爲敎,故議定生脈散煎入矣。晩後熏熱煩渴,困惱特甚,諸醫皆以爲生脈散,有難責效,竹葉石膏湯,味亦不苦,連進二貼,以爲止渴生津之地,宜當云,此藥又爲煎入之意,敢啓。答曰,知道。
趙道彬啓曰,兵曹參議洪重夏,連日內司入直矣,身病猝劇,纔已徑出,雖緣病勢之難强,其在事體,殊極未安,推考。宿衛重地,不容暫曠,而判書朴權身病未差,參判李晩成昨遭服制,未及成服,參知李世勉時未出肅,無他替代之員,參判·參知,竝卽牌招,以爲推移入直之地,何如?傳曰,允。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。
巳時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,副司勇權平,醫官金有鉉·柳瑺·丁時梯·權聖徵·李時聖·趙慶基·許坫·吳重卨·方震夔·玄孝綱·玄悌綱·權聖經·劉以泰入侍。
李頤命進伏曰,夜間熏熱,至幾時乎?上曰,至二更許矣。頤命曰,熏熱止後,卽就寢乎?上曰,唯。頤命曰,熏熱卽今何如?上曰,卽今少減矣。頤命曰,今日水刺甚少進,氣候不至虛乏乎?上曰,氣不虛憊矣。趙泰耉曰,口淡未差,而不得進乎?上曰,唯。頤命曰,浮氣何如?四行缺儒川君濎診脈後退伏曰,左三部極和平,右三部亦和平,而關脈微滑矣。昨日嘔逆困惱後,氣候益憊困乎?上曰,姑未知如此矣。權平曰,左三部調和而帶數,右三部極和平矣。丁時梯曰,脈度不數,而重按從容,輕按似浮。李時聖曰,右脈數候,比前差愈,輕按似虛數,重按沈靜,比前似不足,右脈從容,而亦微不足矣。玄孝綱曰,左三部輕按雖似數,而重按緩而有力,右三部亦緩而極好矣。其餘諸醫所見略同。頤命請令鍼醫診察浮氣。上曰,唯。因倚枕出脚部示之,頤命以下及諸醫進察。頤命曰,吳重卨再昨診察後,言腹部右邊,有聚浮處而頗堅,異於常浮云,使之更爲詳察,何如?上曰,唯。吳重卨曰,腹部右邊,比數日前微減,膝部顯減,下部幾如常,左右脚部亦減,腹部堅硬處,今亦差減。權聖徵曰,腹部下部諸處,比數日前顯減,腹部右邊堅硬處,乃濕痰壅滯而然,臍傍左右亦然矣。他醫所達略同。頤命曰,退出後當議藥以啓,而昨日嘔逆,甚害胃氣,今日可以進湯劑乎?雖煎入,不可進。上曰,湯劑似難進矣。泰耉曰,今日只進白粥,更無進御乎?粥飮異於水刺,連爲强進則似好,病患旣久,脾胃已敗,水刺亦難趁卽消化,粥飮無定時頻進,則脾胃可扶,而元氣亦當漸蘇矣。上曰,唯。濎曰,臣聞自上進御之粥,甚不稀滑云。常時所進則無妨,而厭進時則似難强進,閭家粥物甚稀滑,厭食時便於啜飮,且類茶飮,如是煮成,以便進御,似好矣。上曰,唯。頤命曰,醫言桑椹,利水扶腎,作膏服之,則極好四行缺慶尙道統營·光陽等地,則四月五月多新産云。卽今似當採得,分付監司,使之得送,何如?上曰,依爲之。頤命曰,生蔈古亦嘗多進御之時,松茸封上時,一體捧上之意,分付,何如?上曰,依爲之。頤命曰,病患久延之中,饌物雖不可一一盡拘,而其中最忌者,與醫官商議抄錄袖來,或付諸壁上,進饌時,下覽而取捨則似好,故敢達。上曰,唯。頤命出袖中拘忌錄一紙跪進,上披覽之。頤命曰,脾敗後,小失飮食之節,則必有所害,雖少物,當加節謹,故不避煩猥,敢此錄進,極爲惶恐矣。臣等雖待罪保護之地,而旣不得朝夕入侍,凡於調攝之節,不能隨事仰達,王世子及兩王子,雖有隨時煩達之事,而必不敢續續煩達,自上特令隨事促傍陳達,而亦加意聽從,則其於節攝之道,豈不有益乎?且古之人君,居寢有褻御之箴,燕居有公師之祝,今若使侍傍之人,亦許隨事陳達,則必無不敢達之患,而其於察納雅言,容受直道之方,亦當有光矣。上曰,唯。諸臣遂以次罷出,而王世子尙侍坐上後,延礽君御諱,延齡君昍,亦留侍上前。
上在慶德宮。停常參·經筵。
自昧爽至辰時,有霧氣。未時申時,日暈。夜自一更至四更,月暈廻土星。五更,有霧氣。
李德英啓曰,備邊司郞廳,以大臣意來言,今日賓廳坐起日次,而上候方在未寧中,不得來會云矣,敢啓。傳曰,知道。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙奉耉,副提調兪命雄啓曰,伏未審夜來,聖體調攝,若何?昨夜蔘苓茶進服之後,虛惱之候暫安,寢睡不至煩轉乎?水刺之不進,未有甚於數日,嘔氣更不發作,而口淡·痰飮,亦無所加乎,膝痺及浮氣脹意,比昨加減何如?今日臣等不可不與諸醫,趁早入診,詳察症候,議定湯劑繼進當否。不勝終宵煎灼之至,敢此問安,竝爲仰稟。答曰,知道。蔘苓茶進御之後,虛憊之候少減,而寢睡煩轉,不得安穩,嘔氣姑不發作,而口淡·痰飮,少無所減,膝痺及浮氣脹意,與昨無異矣。勿爲入診,問于入侍醫官,湯劑繼進當否,宜矣。
藥房口傳啓曰,聖候比昨如此,臣等移直廚院之意,敢啓。傳曰,姑觀今明日加減而爲之,可也。
藥房再啓曰,入侍醫官金有鉉等,退出後,臣等與儒川君濎及諸儒醫御醫等,反復商議,則皆以爲聖候,今日則脈度稍平,熏熱不作,痰飮浮氣俱減,此卽症候間甚之幾,不可不十分愼重。且胃氣方困,尤宜數日休息,煎八加味生脈散,可以淸補,仍爲進服,更觀今明日症候,議藥爲宜云。今日則姑停進他藥,明日臣等入診後,議定繼進之藥宜當,敢啓。答曰,知道。
吏曹口傳政事,砥平縣監,柳貞章。
南就明啓曰,內醫院官員,以都提調意啓曰,桑椹膏監劑醫官金壽峯及書員崔天起,江原道三陟下去時,所騎馬二匹,卜馬一匹,令該曹給送,何如?傳曰,允。
趙道彬,以兵曹言啓曰,今四月十一日,武臣賓廳武經七書講書日次,而上候未寧,不得爲之之意,敢啓。傳曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
上在慶德宮。停常參·經筵。
自昧爽至辰時,有霧氣。午時·未時,日暈。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏聞昨夜,以虛憊之候,四更猶未就寢云。進粥少定後,曉睡不至全失乎?水刺久廢,胃氣困乏至此,口淡及膈間澹澹之候,亦無差減之勢乎,膝痺何如,而浮氣脹意,日漸消減乎?臣等今日依昨日所稟,與諸醫趁卽入診,詳察症候,議定繼進之藥,宜當。不勝終宵煎灼之至,敢此問安,竝爲仰稟。答曰,知道。寢睡不至全失,而口淡等症,與昨無異,膝痺不加,而浮氣脹意,亦漸消減矣。
藥房再啓曰,臣等入診退出後,與儒川君濎及諸儒醫御醫等,反復商議,則皆以爲卽今聖候,濕痰停胃,口淡水刺厭進,皆出於此,最爲悶切,茯苓半夏湯,連進二貼,以爲理疾開胃之地,煩渴時,加味生脈散,代茶兼進,宜當云。此二藥煎入之意,敢啓。答曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。
巳時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,醫官金有鉉·柳瑺·丁時梯·權聖徵·李時聖·趙慶基·朴星瑞·許坫·吳重卨·玄悌綱·李泰亨入侍。
李頤命進伏曰,夜間寢睡不安,困惱特甚爲敎,卽今何如?上曰,困惱尙在矣。頤命曰,睡覺時有熏熱之候云,卽今何如?上曰,尙有熏熱,而比夜少愈矣。頤命曰,減進水刺,未有甚於近日,元氣猝虛,至有若將傾倒之時云,煎慮倍深矣。今有少勝之勢,極爲欣幸矣。上曰,困憊特甚,坐時若傾倒,倚枕合眼,久而少鎭,其後四行缺上曰,午間口味不苦,而夜始發矣。泰耉曰,進御饅頭時,口味苦,而進御菘萊粥時,不然乎?上曰,饅頭進時味苦,而其後不然矣。頤命曰,浮氣脹意,漸消爲敎,諸處皆然乎?上曰,或有顯減處矣。上頗嗽。頤命曰,今日痰飮少減,而咳嗽則有加乎?上曰,疾飮雖少減,咳嗽似數矣。泰耉曰,今日大便,尙未放下乎?上曰,今朝登廁而未放矣。頤命請令諸醫入診。上曰,唯。儒川君濎診脈後退伏曰,左右脈度和平,而乍有力矣。虛憊時有眩氣乎?上曰,不無眩氣矣。濎曰,自度筋力,何如?虛憊後憂慮倍切矣。脈度則平和,未審虛憊之候,不至太甚乎?上曰,虛憊久不愈,而不至於太甚矣。金有鉉曰,左脈度乍數,而不如昨午,右脈亦微數矣。丁時梯曰,脈度不數而調和,右脈比夜微有力矣。諸醫所見略同。頤命請令鍼醫診察浮氣。上曰,唯。因倚枕出脚部示之。頤命以下及諸醫進察。權聖徵曰,腹部與昨一樣,脚部足部亦同,餘醫所達略同,頤命曰,退出當議藥,而若云湯藥,有害於脾胃,則請姑停,若不可不扶胃云,則當議定繼進之藥以啓,如此時必進粥飮,可鎭脾胃,而米飮自前不得進,或以豆湯等物,備置時進,則必多益矣。上曰,米飮·豆湯,當間進矣。頤命曰,醫官李時弼,曾間嶺缺之人,病口味苦,不進食飮者,得缺國米作粥飮之四行缺趁卽承候,自今日移直廚院,何如?上曰,觀夜間症勢爲之。頤命曰,差備醫官朝夕飯,自內供饋有弊,曾有自戶曹計給散料之時,依此分付,何如?上曰,依爲之。泰耉曰,水刺未進若此,曾前如此時,每進粟米飮,蓋以人蔘補元藥也。今亦連爲煎入,何如?上曰,依爲之。諸臣遂以次退出,而王世子尙侍坐上後,延礽君御諱延齡君昍,亦留侍上前。以上燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?寢睡又爲煩轉不寧云,熏熱之候,自何時有加,而尙今不止乎,口淡·痰飮,其有差勝之勢,而膝痺及浮氣脹意,比昨加減,何如?今日臣等與諸醫入診,詳察症候,宜當。不勝終宵煎慮,敢此問安,竝爲仰稟。答曰,知道。熏熱之候,自夜分有加,寢睡煩轉不寧,天明始歇,口淡·痰飮一樣,膝痺不加,而浮氣脹意無減,自去夜有飽滿之候,尙未快減矣。達夜失睡,困惱亦甚,勿爲入診。
藥房口傳啓曰,昨日移直廚院之意啓稟,則姑觀夜間症候爲敎,而今夜症候又如此,今日移直之意,敢啓。傳曰,知道。
黃一夏,以司饔院官員,以都提調意啓曰,因藥房口傳啓辭,藥房移設本院矣。本院則依前移設南所之意,敢啓。傳曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏聞昨夕入侍醫官所傳之言,聖候熏熱困惱頗甚,痰唾膠固,口淡無減,浮氣脹意有加云。伏未審夜來,寢睡不至煩轉乎,諸症與膝痺加減,何如?所進湯劑二貼已盡,症候今又如此,臣等與諸醫,不可不入診,議定繼進之藥。不勝終宵煎慮之至,敢此問安,竝爲仰稟。答曰,知道。寢睡比昨少勝,而困惱諸症與膝痺,無減矣,勿爲入診,問于入侍醫官,議藥,宜矣。
藥房再啓曰,入侍醫官金有鉉等退出後,臣等與儒川君濎及諸儒醫·御醫等,反復商議,則皆以爲竹葉石膏湯,乃是治虛煩半補半淸之劑,昨入茶飮,亦取此意,加黃芩一錢,連進二貼。且前日金匱腎氣元停進後,更進加減八味元之意,曾已定奪矣。本方加麥門冬·牛膝酒洗各三兩,黃柏鹽酒炒·知母鹽酒炒黑各二兩,兼進宜當云。湯藥煎入,丸藥封進之意,敢啓。答曰,知道。
藥房口傳啓曰,再明日卽順陵忌辰,廚院以素饌封進,而上候尙此未寧,依近例以常饌封進,分付廚院之意,敢啓。傳曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,藥房·政院·玉堂夕問安。答曰,知道。以上燼餘
上在慶德宮。停常參·經筵。
恭惠王后忌辰齋戒。
大殿·中殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜氣蒸濕,聖體調攝,若何?伏聞夜分後熏熱復作,曉來其已止歇,寢睡不至全失乎,口淡·痰飮,亦不有加,而膝痺及浮氣脹意加減,比昨何如?今日臣等與諸醫入診,詳察症候,宜當。不勝終宵煼煎,敢此問安,竝爲仰稟。答曰,知道。熏熱之候,朝來止歇,而寢睡不至全失,口淡·痰飮及膝痺不加,而浮氣脹意,與昨無異,明日入診,宜矣。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
上在慶德宮。停常參·經筵。
恭惠王后忌辰。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?熏熱困惱之候,不復夜發,寢睡得以安寧,而口淡·痰飮,亦有差減之勢乎,膝痺及浮氣脹意,比昨加減,更何如?湯劑二貼,昨已畢進,今日臣等與諸醫,當依聖敎入診症候,議定繼進當否。不勝終宵憂煎,敢此問安,竝爲仰稟。答曰,知道。夜中熏熱之候復作,又有膈氣,寢睡不寧,而口淡·痰飮,似有一分之減,膝痺一樣,而浮氣脹意,比昨別無加減矣。再啓曰,臣等入診退出後,與儒川君濎及諸儒醫·御醫等,反復商議,則皆以爲湯劑間間停進之意,曾已仰達,而直指方交感丹條,亦經睿覽,古人處方旨意微妙,湯劑今姑停止,自今日交感丹進服,宜當云。此藥具服法卽爲劑入之意,敢啓。答曰,知道。
大殿·中宮殿·世子宮·嬪宮,藥房·政院·玉堂問安。答曰,知道。以上朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣。敢啓。答曰,知道。右一條備局謄錄
上在慶德宮。停常參·經筵。
午時未時,日暈。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?昨晩熏熱困惱復作,夜初未已云,寢睡不至煩轉不寧乎?口淡·痰飮,一向差勝,而膝痺及浮氣脹意加減,比昨何如?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。寢睡不至煩轉不寧,而口淡·痰飮有加,膝痺及浮氣脹意,與昨無異矣。勿爲入診。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上朝報
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,大雨終宵,伏未審夜來,聖體調攝,若何?昨夕熏熱困惱止歇之後,更不夜發,而寢睡得以安寧乎,口淡·痰飮,亦不有加,而膝痺及浮氣脹意加減,比昨更何如?茶丸雖進,湯劑乍停,症候無損,此時議藥,尤當十分愼重。今日臣等與諸醫,不可不趁早入診,議定繼進之藥。不勝耿耿憂煎,敢此問安,竝爲仰稟。答曰,知道。熏熱之候,夜猶未已,而寢睡不至煩轉,口淡·痰飮一樣,而膝痺及浮氣脹意,無減矣。
藥房再啓曰,臣等入診退出後,與儒川君濎及諸儒醫·御醫等,反復商議,則皆以爲聖候水刺厭進,已至多日,不可不先扶胃氣,以爲進食之地,浮脹門加味補中益氣湯,連進二貼,宜當云。此藥煎入之意,敢啓。答曰,知道。
尹憲柱,以武臣堂上朔試射差備官,以試官意啓曰,臣等來詣試所,射官亦皆聚會,而卽今風雨大作,開霽無時,今日試射,不得爲之之意,敢啓。傳曰,知道。
南就明,以禮曹言啓曰,卽接宗廟署所報,則夜來風雨,永寧殿東夾室東邊柱上道里及椽木四介滲漏,而外則大段,內則滲痕,東邊翼閣,北邊簷下道里及椽木三介仰板,竝滲漏,宗廟第四室東邊柱上道里外箭尾上,大段滲漏,外尊所楹內外所排地衣,庫庫風裂云,依例臣曹與本署提調,眼同奉審後,稟處,何如?傳曰,允。
李德英,以禮曹言啓曰,臣鎭厚進詣宗廟署,與本署提調申銋,眼同奉審,則永寧殿東夾空室東邊柱上道里及椽木四介,東翼閣北邊簷下道里及椽木三介仰板,竝滲漏,宗廟第四室東邊柱上道里外箭尾上滲漏,果與本署官員所報,而不但滲漏處,俱不大段,春後移還安,已經再次,今又修改,事體至爲未安,姑觀前頭形勢,更爲稟處,何如?傳曰,允。
黃一夏啓曰,吏曹郞廳來言,守令多闕,政事何以爲之?取稟。傳曰,明日爲之。
大殿·中宮殿,藥房·政院·玉堂夕問安。答曰,知道。
世子宮·嬪宮,藥房·政院·玉堂夕問安。答曰,知道。
巳時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,副司勇權平,醫官金有鉉·柳瑺·丁時梯·權聖徵·李時聖·趙慶基·朴星瑞·許坫·吳重卨·方震夔·方悌綱·李徵夏入侍。
李頤命進伏曰,昨昏醫官入侍時,熏熱頗止云,故冀幸仍止矣。今朝問安之批,夜猶未已爲敎,雖有熏熱,而不如昨晝乎?上曰,熏氣雖不如晝,而連仍不止矣。頤命曰,寢睡不至煩轉爲敎,或睡或覺乎?上曰,寢不深就,而不至煩轉矣。頤命曰,朝水刺甚少進,口淡有加而然乎?上曰,痰飮·口淡,有澹澹之氣,故不能進矣。頤命曰,日氣陰濕三行缺筋力不及前月乎?上曰,四月以後,不及三月矣。趙泰耉曰,大便未放下乎?上曰,姑未放矣。頤命曰,近來亦秘澁而然乎?無便意而不放下乎?上曰,酉時有便意,而困難登廁,强而不放,夕間別無便意,試登廁未放矣。頤命曰,今當議藥,聖候雖疲困,入侍醫官,盡數診脈,何如?上曰,唯。儒川君濎診脈後退伏曰,左三部沈數,右三部細數矣。權平曰,左右脈度調平,而關脈重按,則沈中有數矣。金有鉉曰,左三部細數,右三部微浮,虛中有熱而然矣。丁時梯曰,左右脈度,比昨夕稍異,重按不足,右脾脈輕按微弱,重按稍浮矣。其餘諸醫所達略同。泰耉曰,數日膈氣不發乎?上曰,或有欲發時,而不發旋止矣。頤命曰,醫官入診,其間不移時,而所達各異,論症議藥亦如此,連進湯丸,效害未著,此甚悶迫矣。前日熏熱,倐往倐來矣。近日彌漫不止,熏氣發時,始自何處,而或嘗銘念記識乎?若察始發處而下敎,則醫輩當有所悟於執症之際矣。上曰,曾不銘心其始發處,而前日倐往倐來,止歇後,氣甚憊困矣。近日熏熱困惱,終日終夜,氣無淸爽之時,不但外有熏熱,內亦煩熱矣。頤命請鍼醫診察浮氣。上曰,唯。因倚枕出脚部示之,頤命以下及諸醫,以次進察。權聖徵曰,足部似加,膝部腹部似減,下部一樣矣。餘醫所達略同。頤命曰,交感丹進御時,味不甚苦,而進後亦無升降不平之氣乎?上曰,味不苦,而進後亦好矣。頤命曰,丹茶竝進,湯劑缺停藥,亦似無妨,而醫言脈度比前頗微,浮氣四行缺脾胃不足,熱候不解之致,而醫言各異,雖不可的知,然減進水刺,此是最悶處也。問于醫官,以扶脾進食之劑議定,則似當矣。上曰,依爲之。頤命曰,困惱亦比前差異乎?上曰,困時厭動四肢,大抵前後無異矣。泰耉曰,然則苶然不能收拾乎?上曰,唯。諸臣遂以次罷出,而王世子尙侍坐上後,延礽君御諱·延齡君昍,亦留侍上前。以上燼餘
上在慶德宮。停常參·經筵。
下直,珍山郡守林象德。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?昨日熏熱困惱之候,終夕不作,寢睡得以安寧乎,口淡·痰飮,其有差勝之勢,而膝痺及浮氣脹意加減,比昨何如?今日臣等與諸醫入診,詳察症候爲宜。不勝終宵憂煎,敢此問安,竝爲仰稟。答曰,知道。昨日晩後,有熏熱困惱之候,而不至大段,夕間止歇爲敎,而無終夕不作之事,似是醫官之誤傳,寢睡差勝,口淡·痰飮,別無加減,而膝痺及浮氣脹意,一樣矣,勿爲入診。
南就明,以內醫院官員,以都提調啓曰,伏承問安〈之〉批,答以昨日晩後,有熏熱困惱之候,而不至大段,夕間止歇爲敎,而無終夕不作之事,似是醫官誤傳爲敎,臣等雖以所聞於醫官爲啓,而問候聖疾,何等重事,而不能反覆詳審,有此差謬,不勝惶恐待罪。醫官等只以入侍時熱候止歇來言,不能詳傳聖敎,事甚昏妄。昨夕入侍醫官,不可不警責,竝從重推考,何如?答曰,依啓。安心勿待罪。
傳于李德英曰,兵判家更遣醫官看病。
有政。吏批,判書宋相琦病,參判申銋病,參議李觀命進,左承旨黃一夏進。
吏批承旨啓曰,今日政祿都目政事兼行之意,敢啓。傳曰,知道。
吏批啓曰,新除授忠州牧使李正臣戶奴呈狀內,奴矣上典,十數年疾病沈痼,及至今春,結核於亶中,顯有成膿之漸,決無赴任之勢,斯速入啓處置云。凶歲守令,不可等待其差復,忠州牧使李正臣罷黜,何如?傳曰,允。
以沈宅賢爲慶州府尹,尹樟爲端川郡守,兪一基爲興海郡守,李箕獻爲戶曹正郞,朴泰鎭爲刑曹正郞,柳遵爲禁府都事,李斗三爲監察,權尙游爲同義禁,權益隆爲忠州牧使,朴師益爲奉敎。
吏批啓曰,判書宋相琦,參判申銋,俱以病不來,小臣獨政未安,何以爲之?敢稟。傳曰,只出緊任。
南就明,以禮曹言啓曰,卽接長陵參奉所報,則今月十七日暴雨五行缺依例本曹堂上·郞廳進去奉審,而不可無移安之擧,慰安祭不卜日來二十日設行事,分付,何如?傳曰,允。
兵批,判書朴權病,參判李晩成進,參議洪重夏病,參知李世勉進,右副承旨尹憲柱進。
訓鍊參軍單崔斗元,奉事單宋祥擎。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?熏熱困惱之候,更不發作,而寢睡一向安寧乎,口淡·痰飮,漸有差減之勢,而膝痺及浮氣脹意,比昨加減,何如?今日臣等與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。夜分後熏熱復作,又有膈氣,不得穩睡,口淡·痰飮,姑無加勝之勢,而膝痺及脹意不加,浮氣少無所減,明日入診,宜矣。
尹憲柱,以都摠府言啓曰,都摠管崔錫恒,備邊司坐起進去之意,敢啓。傳曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
尹憲柱啓曰,備邊司郞廳,以大臣意來言,今日賓廳坐起日次,而上候方在未寧中,不得來會云矣,敢啓。傳曰,知道。
藥房都提調李頤命,提調趙泰耉,副提調兪命雄啓曰,日氣不和,伏未審夜來,聖體調攝,若何?熏熱困惱不作,而寢睡得以安寧乎,口淡·痰飮,日漸差減,而膝痺及浮氣脹意,比昨加減,何如?所進湯劑三貼,已盡今日,臣等與諸醫,當依聖敎入診,議定繼進之藥矣。且伏聞昨日入診醫女所傳之言,中宮殿數日來,有外感頭疼·支節之痛·嘔逆等症,又有眼患云。臣等伏不勝驚慮之至,夜間症勢加減,何如?令醫女更爲入診,詳察症候,議定當進之劑,宜當。終宵煎慮,敢此問安,竝爲仰稟。答曰,知道。寢睡煩轉,不得安穩,口淡·痰飮及膝痺浮氣脹意,與昨無異。內殿症候一樣無減矣。
藥房再啓曰,臣等入診退出後,與儒川君濎及諸儒醫·御醫等,反復商議,則皆以爲前進加味補中益氣湯,本是腫脹之藥,且有扶胃之效,加進二貼,宜當云。伏聞中宮殿入診醫女所傳之言,頭疼·嘔逆等症不減,而左邊膝部,顯有浮氣云。諸醫以爲不可專治以外感,加味敗毒散,加黃芩一錢,連進三貼,疏通經絡,宜當云。加味補中益氣湯,卽爲煎入,加味敗毒散劑入之意,敢啓。傳曰,知道。
尹憲柱,以都摠府言啓曰,都摠管崔錫恒,義禁府坐起進去之意,敢啓。傳曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。
李德英,以兵曹言啓曰,今四月二十一日,武臣賓廳講書日次,而上候未寧,不得爲之之意,敢啓。傳曰,知道。以上燼餘
巳時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,醫官金有鉉·柳瑺·丁時梯·權聖徵·李時聖·趙慶基·朴星瑞·吳重卨·方震夔·李徵夏·白興銓入侍。
李頤命進伏曰,夜間寢睡,煩轉不安云,伏未審因熏熱而然乎。上曰,有熏氣,故不安寢矣。頤命曰,寢睡雖不安,所寢幾半夜乎?上曰,寢幾半夜矣。頤命曰,水刺所進,數日差勝,口淡亦差勝乎?上曰,口淡再昨差勝後,姑無漸差之勢矣。頤命曰,雖有思食之念,恐懼不多進乎?上曰,三行缺頤命曰,近日咳嗽,何如?上曰,無減矣。頤命曰,痰唾何如?上曰,無痰唾矣。頤命曰,伏聞中宮殿有患候,積月焦憂之中,必多所傷,臣等亦已憂慮矣。今日醫女入診,脚部有硬硬之氣云,曾前有此候,而今又如此,憂慮不少。且有頭疼·肢節痛云,似是感候,而以嘔逆不進水刺云,此最悶慮矣。上曰,抑前日受灸處,近來水聚而然乎。頤命曰,別無水聚之狀云矣。嘗有手掌黃氣矣,近來不發乎?上曰,近亦微有,而不至大段矣。頤命請令鍼醫入診。上曰,唯。儒川君濎診脈後退伏曰,左三部平和,右三部亦好,而尺脈微數矣。金有鉉曰,近來脈候安靜,極和平或如常矣。諸醫所見略同。頤命請令鍼醫診察浮氣。上曰,唯。因倚枕出脚部示之,頤命以下及諸醫,以次進察。權聖徵曰,足部無加減,膝部·脚部皆加,下部亦似加矣。諸醫所達皆同。頤命曰,退出後當議藥以啓矣。上曰,唯。頤命曰,中宮殿症候,詳問于醫女,亦議藥以啓矣。泰耉曰,近來連進補劑,加進水刺,比頃日困惱時,何如?上曰,比諸向日困憊時,差勝矣。泰耉曰,近放大便,或不秘澁乎?上曰,連日放下,故差勝矣。諸臣遂以次罷出,而王世子尙侍坐上後,延礽君御諱·延齡君昍,亦留侍上前。以上燼餘
上在慶德宮。停常參·經筵。
辰時巳時,日暈。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?昨晩微有往來熏熱之候云,寢睡不至煩轉,而口淡·痰飮,日益差勝乎,膝痺及浮氣脹意,比昨加減,何如?諸醫以爲腰下膨滿,壅滯之氣,顯有所加,湯劑宜有變通,今日臣等與諸醫,不可不趁早入診,詳察症候,更議當進之劑矣。中宮殿夜間症候,加減何如,昨入湯劑,其已進服乎?更令醫女入診,宜當。終宵煎憂,敢此問安,竝爲仰稟。答曰,知道。寢睡差勝,口淡·痰飮,姑無益減之勢,而膝痺及脹意一樣,浮氣有加無減。內殿症候,比昨別無加減,湯劑不得進服矣。勿爲入診,問于入侍醫官,議藥,宜矣。
藥房再啓曰,入侍醫金有鉉等退出後,臣等與儒川君濎及諸儒醫·御醫等,反復商議,則皆以爲聖候浮氣,今則不但膨脹於腰下,已上及於胸背,不可純用補劑,加味補中益氣湯,今姑停進,和榮順氣湯,連進三貼,兼理氣血,兩行消補,宜當云。此藥煎入,而伏聞中宮殿入診醫女所傳之言,症候比昨別無加減,嘔氣少似鎭定云。諸醫以爲昨入加味敗毒散,必爲進服於今日,宜當云矣。敢啓。答曰,知道。
司饔院官員,以監膳提調意啓曰,濟州三月朔別進上搥鰒開閣汁數,則大殿進上四十貼內二十貼欠縮,莫重御供,不謹封進,殊甚可駭,當該牧使推考,何如?傳曰,允。
傳于南就明曰,今日濟州貢人,又招差備門,詳問本州賑政牟麥形止及前日狀啓中染病寢息與否矣。賑穀陸續到泊,牟麥茂盛云,此則可幸,而所謂癘疫,非染病,四五日臥痛,一朔之內物故者,四百餘名云,似是怪疾之類,極爲驚慘,其令醫司,相當藥物優數下送,以爲各別救療之地事,分付。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
上在慶德宮。停常參·經筵。
午時未時,日暈。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,單子問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?昨日有往來熏熱及腹滿膈氣等症云,夜中其已止歇,而寢睡不至煩轉乎,口淡·痰飮,一向差減,而膝痺加減,何如,浮氣脹滿,比昨亦無所減乎?臣等今日不可不與諸醫入診,詳察症候矣。中宮殿症候,夜間加減,何如,湯劑其已進服,而膈間痞悶,亦有差減之勢乎?更令醫女,趁早入診,宜當。不勝終宵憂煎,敢此問安,竝爲仰稟。答曰,知道。夜間浮氣膨滿頗甚,又有熏熱之候,寢睡煩轉不寧,而口淡·痰飮,與昨無異,膝痺不加,浮氣脹滿一樣,而朝寬暮急矣,勿爲入診。內殿症候,膈間痞悶,似有差減之勢,而湯劑不得進服矣。
黃一夏,以禮曹言啓曰,因傳敎濟州藥物優數下送事,知委於當該醫司,則以荊防敗毒散·升麻葛根湯·九味羌活湯·旣濟解毒湯各一百貼,二聖投告凡四劑生材進排,故別定湖南界首官主人,朝已發送於本道監營,而又爲行關所經各邑,使之次次替員,急速傳送矣,敢啓。傳曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂問安。答曰,知道。
藥房口傳啓曰,卽伏聞差備醫官所傳之言,則聖候今日熏熱困惱不止,下部脚部浮氣有加云。臣等不勝驚慮,來詣閤門,不可不與諸醫入診之意,敢啓。傳曰,依爲之。
藥房入診退出後,口傳啓曰,夜間熏熱煩渴時所進茶飮,與諸醫商議則以爲,山桅仁五錢煎水,代茶進御,宜當云,卽爲煎入之意,敢啓。傳曰,知道。以上燼餘
酉時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,醫官金有鉉·丁時梯·權聖徵·李時聖·趙慶基·朴星瑞·吳重卨·方震夔·李徵夏入侍。
李頤命進伏曰,今日熏熱困惱,朝後亦往來乎,晩後始發乎?上曰,熏熱自朝已發,困惱晩後始發,尙不止矣。頤命曰,浮氣有加云,何如?上曰,浮氣每朝寬暮急矣。今日自申時有加,夜必倍加矣。自腰至背皆浮,故屈伸皆不便,今番浮氣倍加矣。頤命曰,兩邊脚部,皆加浮不便乎?上曰,下部加浮,故兩脚以此甚不便矣。頤命請令諸醫,先察浮氣。上曰,唯。因倚枕出脚部示之。權聖徵曰,下部顯加矣。三行缺頤命曰,只令今日未入侍醫官入診,何如?上曰,唯。儒川君濎診脈後退伏曰,左右脈度皆浮數矣。大便頗滑云,放下時或快順乎?上曰,猶未快順矣。李時聖曰,左右脈度頗數矣。李徵夏曰,左右脈比昨浮數矣。上頻嗽而痰涎膠固不出。頤命曰,診察時玉體勞動,故痰嗽頻發不止乎?上曰,常如此矣。聖徵曰,足部下部脚部膨滿難堪,何處最甚乎?上曰,腎囊最甚矣。頤命曰,桑葉貼付浮處,亦好云,故方使採取,試爲貼付乎?上曰,唯。聖徵曰,小腹有衝上之氣乎?上曰,不然矣。頤命曰,內殿症候,與昨一樣,而湯藥不得進御,尙未和解,稍待胸膈痞塞之開解,或可進御乎?上曰,惡心膈痞,故不得進藥云矣。頤命曰,今日湯藥已進御乎?上曰,今日湯藥已進,而今夜必熏熱煩渴,預議當進之茶飮以待,可也。頤命〈曰〉,退出後當商議以啓矣。諸臣,遂以次退出,而王世子尙侍坐上後,延礽君御諱·延齡君昍,亦留侍上前。以上燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?熏熱困惱不加,浮氣膨脹亦減,而寢睡不至煩轉乎,口淡·痰飮,一向差勝,而膝痺及腹脹加減,何如?昨夕以來,症候有加,今日臣等,不可不與諸醫,趁早入診,更議湯劑仍進當否矣。中宮殿症候,夜來益有差減之勢,而湯劑終不得進服乎?更令醫女入診,宜當。不勝達夜煼煎,敢此問安,竝爲仰稟。答曰,知道。夜間浮氣膨脹,熏熱煩轉,寢睡全失,與昨一樣,而困惱殊甚,口淡·痰飮不加,而膝痺及腹脹無減,朝來膨脹之氣少寬,勿爲入診,問于入侍醫官,議定湯劑仍進當否,宜矣。內殿症候,比昨姑無加減之勢,而湯劑不得進服矣。
藥房再啓曰,入診醫官金有鉉等退出後,臣等與儒川君濎及諸儒醫·御醫等,反復商議,則皆以爲和榮順氣湯,兼治氣血,效否未著,加進三貼,宜當云,此藥仍爲煎入,而伏聞中宮殿入侍醫女所傳之言,症候不無差減之勢云。諸醫以爲湯劑,今不必進服云矣,敢啓。答曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
上在慶德宮。停常參·經筵。
下直,砥平縣監柳貞章。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,單子問安。答曰,知道。
藥房都提調李頤命,提調趙泰耉,副提調兪命雄啓曰,大雨終宵,伏未審夜來,聖體調攝,若何?昨日困惱之候未已,夕後其已差減乎,浮氣膨脹亦減,而寢睡不至煩轉乎,口淡·痰飮,一向差勝,而膝痺及腹脹加減,何如?昨夕以來,症候有加,今日臣等不可不與諸醫入診,詳察症候,宜當。中宮殿症候,夜來有益減之勢乎?宜令醫女趁早入診。不勝耿耿憂煎,敢此問安,竝爲仰稟。答曰,知道。下部浮氣,夜中膨脹少寬,寢睡不至全失,而口淡·痰飮,別無所減,膝痺及腹脹一樣矣,勿爲入診,內殿症候,一向差減矣。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
上在慶德宮。停常參·經筵。
下直,善山府使丁思愼。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,單子問安。答曰,知道。
藥房都提調李頤命,提調趙泰耉,副提調兪命雄啓曰,伏聞差備醫官所傳之言,夜間以熏熱咳嗽及下部浮氣膨急,不能入寢,四更初熏熱特甚,茶飮進御之後,熏熱未已,寢睡猶復煩轉云,臣等不勝煼煎之至。口淡·痰飮,其不有加,而膝痺及腹脹,比昨加減,何如?症候連夜如此,臣等與諸醫,趁早入診,議定湯劑仍進與否矣。中宮殿症候,益有差減之勢乎?敢此問安,竝爲仰稟。答曰,知道。夜間下部膨急,熏熱咳嗽,一時發作,達夜煩轉,全失寢睡,而口淡·痰飮,別無所加,膝痺腹脹無減,困惱特甚。勿爲入診,問于入侍醫官,議定湯劑仍進與否,宜矣。內殿症候,姑無日漸差減之勢矣。
尹憲柱啓曰,備邊司郞廳,以大臣意來言,今日賓廳坐起日次,而上候方在未寧中,不得來會云矣,敢啓。傳曰,知道。
藥房再啓曰,入診醫官金有鉉等退出之後,臣等與儒川君濎及諸儒醫·御醫等,反覆商議,則皆以爲聖候浮氣日滋,下部膨急,尤爲切悶,柴苓湯,加桑白皮一錢,靑皮·黃連酒炒·山桅炒各七分,連進三貼,以爲淸熱導水之地,宜當云。伏聞中宮殿入診醫女所傳之言,症候姑無所減,而每日午後不及朝日之慧云。諸醫以爲此由於餘熱未盡之致,回春涼膈散,加柴胡一錢,連進三貼,宜當云。柴苓湯煎入,而回春涼膈散劑入之意,敢啓。答曰,知道。
藥房口傳啓曰,今日症候如此,而議藥旣甚關重,臣等累日不得入診,亦爲煎鬱,困惱方甚,雖妨於應接,寢臥中引接,亦無不可,臣等與醫官,不可不入診之意,敢此更稟。傳曰,困惱特甚,今日勿爲入診,只令醫官入侍。
大殿·中宮殿,藥房·政院·玉堂問安。答曰,知道。
世子宮·嬪宮,政院·玉堂夕問安。答曰,知道。
藥房口傳啓曰,臣等與鍼醫入診之意,敢啓。傳曰,依爲之。
今日藥房入診時,楊州士人崔,令該曹口傳付軍職給料事,定奪。
兵曹口傳政事,副司勇崔。
申時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,醫官金有鉉·丁時梯·權聖徵·趙慶基·朴星瑞·吳重卨·方震夔·李得英·白光璘入侍。
李頤命進伏曰,自聖候未寧之後,寢睡之煩轉,未有如今夜之甚,臣等積月侍藥,不徒無少奏效,今復如此,罪死無惜。似以下部膨急,不得就寢,聞外人有浮氣者,例多膨急,不得安寢云,今此寢睡之不寧,似非別症矣。受灸問議事下敎,浮氣太甚,則例灸三陰交云,而卽今膨急之候,未可必其卽效,而恐或無妨,敢此仰稟。上曰,議諸醫。頤命顧鍼醫,使各前達。朴星瑞進伏曰,四行缺吳重卨曰,疝氣及虛而發浮症者,例灸三陰交,而上候寢睡不安,必是火之所致,浮腫之下部膨急,自是例症,受灸而不必見效,臣意不當受灸矣。李得英曰,三陰交,分野處也。若受灸,則氣升之候及浮氣,或不無差減之道矣。白光璘曰,三陰交,雖是浮症例灸之穴,卽今聖候熏熱如此,或有灸瘡,則必有所妨,且水分旣未得受灸,何必三陰交乎?上曰,更問他醫。頤命顧謂諸醫曰,首醫以下各前達所見。金有鉉進伏曰,受灸或不無見效之望,設有些少之熱,亦何妨乎?試爲受灸,宜矣。丁時梯曰,浮症例忌鍼灸,然三陰交,本不多灸,若受灸一七壯,則似無害矣。權聖徵曰,鍼灸非浮腫應行之法,而卽今下部膨急之候最悶,或疏經絡,不無少效之道,然古方旣有忌灸,瘡亦可慮,第不多壯數,何必大妨乎?趙慶基曰,浮氣或灸三陰交,而臣非鍼醫,且未聞有效,聖候素有火,而熏熱困惱亦甚,受灸而或有瘡,則似甚妨,臣不知其當矣。許坫曰,上候浮氣,朝寬暮急,明是火也。受灸後若卽收效則誠幸,而或助火生瘡,則似甚妨,臣不知其當矣。方震夔曰,下部膨急,每夜加甚,非疝氣,則受灸無益。且內外踝若生瘡,則最妨於起動之時,恐不當受灸矣。上曰,儒川君亦詳達。濎進伏曰,向來受灸時,臣無意見,亦不得仰達矣。大凡受灸,而有浮熱,則此誠可悶,卽今浮氣滋蔓,若干湯藥,尙難責效,豈以些少受灸治之乎?臣意則無復敢達矣。頤命曰,受灸事,醫官多難意,且不必矣。五行缺頤命曰,聖敎至當矣。若知必見效,雖有灸難之慮,敢不請試乎?頤命更伏曰,今日未入侍醫,則使之診察乎?上曰,唯。儒川君濎診脈後退伏曰,古之明知脈度者,能識其壽夭,而近來無有知者,臣待罪藥院,診察脈度,已半年,雖不敢知其微妙,而粗能推察於虛實之間,聖候方患浮氣,而脈度頗有數候,似是熱候所致矣。頤命請令鍼醫,診察浮氣。上曰,唯。頤命更伏曰,臣等不識醫理,診察無益,故曾未敢請矣。卽今聖候此加,臣等之煎慮罔涯,欲爲遍察下部及諸處,惶恐敢達。上曰,依爲之。因倚枕出脚部示之,頤命以下及諸醫,以次進察。濎退伏曰,臣近日未得診察,雖未知其間加減,卽今下部浮氣不輕,而腹部姑不成脹矣。朴星瑞曰,腹部曾有皺紋矣。今日膨滿,而下部脚部,亦皆膨脹矣。吳重卨·李得英所達略同。上曰,小便尤短澁矣。泰耉曰,下部皮膚膨急乎?自裏弸膨乎?上曰,皮膚膨急矣。白光璘曰,氣升時皮膚膨急,例也。蓮葉塗猪脂,裹下部,則似好矣。閭家亦多行此法矣。頤命曰,猪脂不卽乾,勝於蠟脂,試塗,何如?權聖徵曰,膝部太半消減,下部牽急者,乃氣升也。以附子末,例熨涌泉穴,而此則難試,另末附子,貼付,何如?頤命請問諸醫。上曰,唯。頤命顧諸醫,使各前達。有鉉進伏曰,附子末貼付五行缺君上之病,則不敢輕試云,此雖不載於方書,多有見效,君親之病,亦無少間,下詢諸醫試之,何如?上命問之。頤命先使時梯前達。時梯進伏曰,竹節草漏於古方,故自無定名,只是形似竹節,故俗稱竹節草,閭家士夫,亦用於浮症,而水腫最多效,第是聞見之方,元非古方所載之藥,頃儒川君有欲試進御之說,而臣以待令內局,所見方書,只以聞見,敢請進御,有所未安之意答之矣。近多進御之議,或有詰問臣以當用於親病與否,故臣答以私親之病,雖可試用,而君上之病,不敢輕試。蓋以效害不一,旣難輕用,且其所進之處,自有貴賤之不同,故臣果有輕重之說,而今伏承下詢,不敢不畢陳矣。其味雖不甚惡,服之多有吐瀉者,小小試進,則或似無害矣。頤命曰,曾不親試於人乎?時梯曰,金萬㘽凡藥無效,故試用此,幸而收效,其後或見貧不能辦藥餌者,亦使試用,而或有效矣。有鉉曰,竹草之論,發已久矣。雖多收效之人,旣非古方,且利水道,故不敢試進。卽今聖候如此,脈度漸微,或進用利下之物,元氣不能收拾,則此甚悶迫,臣不敢請進御矣。權聖徵曰,治病之道,當審受傷處及寒熱而治之,聖候厭進水刺之餘,又有浮氣,此乃氣與濕,相爭而轉成也。頃者進御茵陳丸,不無所效,而亦有所害。聞竹節草,非一進卽效之藥,連用多泄之後,乃有效云。進御後一泄再泄,群下之煎慮,何如?若卽以稍劑繼進,則似難責效,且臣曾不試用,未知其如何,而頃者慮或大妨,使醫官一人試服,則咽喉微痒,末乃吐瀉云。小臣缺許坫曰,小臣未聞竹節草之奇效,而只是五行缺日夜焦憂,若當議藥,無藥不思,雖有欲試進御者,而亦有所不敢者也。自上浮氣始發之時,醫官李泰亨來語臣曰,若進御竹節草,似好,而臣始覺悟,與諸醫博議,則丁時梯亦欲用之,而第無名之藥,有難輕進云。然,金萬㘽病情,萬分危重,不進粥飮之中,服三四次卽效,以此見之,決非極峻之藥,而有神效者也。第以不現於古方,故不敢請進,而唯冀他藥之奏效矣。自正月以後,晝夜思量,君親之病,固無所間,若當親病,臣意決欲試用,然諸醫之毁譽不一,則亦豈無疑難之慮乎?若以所經驗者論之,亦非茵陳丸之極峻也。茵陳丸則人之壯實者,服不過三四丸,而頃者水刺累日未進之餘,多進十餘丸,臣等疑其過峻,極爲憂慮矣。其時一泄卽止,水刺少減已而。卽今水刺加進,脈度亦不太微,雖進御竹節草,似無過慮。近日大臣問安時,來會藥房,招臣問之,故對之亦如此,皆謂嘗草,而始有藥,此雖不現古方,旣多經驗,則亦無不可用之理云。此乃單方,小小連進,或不無收效之望。臣半年商量,猶不能自信,醫言各異,而亦無現於古方,何敢輕請進御乎?頤命曰,竹草之說,頃已略達,近日諸大臣來會時,每與儒川君濎商議,則諸大臣亦謂小小進御,似無妨云。且明宗朝上候不豫,欲進野人乳,而藥房疑難,問議諸大臣,或有不可用之議,凡峻劑則商議進用,亦有古例,而小臣未知醫理,故人或勸之,則欲試進之,人或毁之,疑不敢請,終不能自決矣。缺頤命曰,楊州士人崔,己卯後廢擧業,五行缺諸臣遂以次退出,而王世子尙侍坐上後,延礽君御諱·延齡君昍,亦留侍上前。以上燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,單子問安。答曰,知道。
藥房都提調李頤命,提調趙泰耉,副提調兪命雄啓曰,伏未審夜來,聖體調攝,若何?伏聞差備醫官所傳之言,夜深後,下部浮氣,膨脹小緩,寢睡不至全失云。熏熱困惱及咳嗽,亦得減歇乎,口淡·痰飮,其無所加,而膝痺腹脹,比昨加減,何如?今日臣等與諸醫入診,詳察症候,宜當。中宮殿症候,夜來加減何如,而湯劑其已進服乎?宜令醫女,更爲入診矣,不勝終宵憂煎,敢此問安,竝爲仰稟。答曰,知道。熏熱困惱咳嗽等症一樣,口淡·痰飮,自昨夕有加,而膝痺腹脹無減。內殿症候,寢睡差勝,而湯劑進服矣。
尹憲柱,以御營廳言啓曰,本廳來七八月兩朔應立後部右司屬黃海道五哨軍兵,六月二十五日京中逢點,七月初一日與中司軍兵,當爲替代立番,趁期調送事,本道監·兵使處,依前知會之意,敢啓。傳曰,知道。
又以御營廳言啓曰,本廳來七八月當海西別馬隊逐朔立番次,趁期調送事,本道監·兵使處,依前知會之意,敢啓。傳曰,知道。
又以御營廳言啓曰,本廳屬別馬隊五十六名,標下軍一名,已爲逢點整齊矣。來五月初一日,與北二營入直二番別馬隊替代後,舊軍放送之意,敢啓。傳曰,知道。
又以御營廳言啓曰,五六兩月朔應立後部中司屬京畿右道二哨,黃海道二哨,合五哨軍兵六百七十名。已爲逢點整齊矣。來五月初一日,與左司軍兵替代後,舊軍放送之意,敢啓。傳曰,知道。
又以御營廳言啓曰,今此下番馬步軍兵等試才賞格,從分數多寡,以本廳所儲木綿面給後,別單書入之意,敢啓。傳曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。
藥房口傳啓曰,伏聞入侍醫官所傳之言,聖候困惱·熏熱特甚,下部浮氣,膨急有加云。臣等不勝驚慮,今方來詣閤門外,率未入侍醫官數人入診之意,敢啓。傳曰,依爲之。
口傳再啓曰,臣等入診退出後,與諸醫商議,則皆以爲聖候熏熱,比朝尤加,肌膚烘熱,或不無外感之慮,浮脹亦用香薷,單香薷茶進服,宜當云。卽爲煎入之意,敢啓。傳曰,知道。以上燼餘
巳時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,副司勇崔,醫官金有鉉·丁時梯·權聖徵·李時聖·趙慶基·朴星瑞·許坫·吳重卨·方震夔·李徵夏入侍。
上臥寢,而面部·手腕,皆加浮,咳嗽頻作。李頤命進伏曰,咳嗽若如卽今之數數,則夜間寢睡,必不安穩,而今朝問安之批,今夜寢睡,益勝於昨夜爲敎,或夜深後咳嗽減歇乎?上曰,夜間咳嗽,雖不止而有小減,故寢睡益勝於昨夜矣。頤命曰,卽今熏熱,何如?上曰,不至大段矣。頤命曰,困惱,何如?四行缺泰耉曰,昨入瀉白散,已進御乎?上曰,進其半矣。頤命曰,或雜進他茶乎?上曰,五皮茶太燥,故不進矣。頤命請令諸醫入診。上曰,唯。儒川君濎診脈後退伏曰,左右脈度浮而數,然不加於昨日矣。頤命曰,崔亦入侍,使之最後診脈,何如?上曰,唯。崔年紀幾何云耶?頤命對曰,庚子生云矣。金有鉉曰,左關脈稍浮,右脾脈稍浮,然不至數矣。丁時梯曰,左脈度比昨乍有力,而重按不然矣。李時聖曰,脈度候今則皆沈矣。李徵夏曰,左右脈度沈而不數矣。崔曰,小臣蟄伏草野,雖無知識,今幸入診,脈度不浮數,脾脈亦好矣。頤命請令鍼醫診察浮氣。上曰,唯。內侍披衾奉出脚部。頤命以下及〈諸醫〉以次進察,濎退伏曰,膝部比昨頗減,玉色與昨稍加,下部比昨似減矣。權聖徵曰,膝部下部似稍減,瞻望玉色,面部微加,腹部一樣矣。朴聖瑞曰,左右膝部,比昨顯減,下部亦減,腹部少緩矣。頤命曰,湯藥今方煎置,當早進入,而自夜間咳嗽有加,醫輩或謂當先治咳嗽云。故入診退出後,更與商議,若當仍進,則卽爲進入,或當進他藥,則啓達矣。上曰,唯。頤命曰,臣等入診時,自上必加冠巾,或御上衣而視之,若於平常時,或不冠,或居廁而視之,則臣等仰陳箴戒,而卽今浮氣如此,坐臥起居之節,亦多不便,而爲臨臣等,勞動缺加巾服,亦已太過。且君臣猶父子,寢臥中引接。三行缺
申時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,醫官金有鉉·丁時梯·權聖徵·李時聖·趙慶基·李震成·李時弼入侍。
上臥寢,李頤命進伏曰,熏熱之氣,自何時有加乎?上曰,自午時有加矣。頤命曰,困惱之候,自朝發作,而不差乎?上曰,一樣矣。頤命曰,下部浮氣無減乎?上曰,下部膨急無減矣。頤命曰,坐時不牽引乎?上曰,坐時尤不便矣。趙泰耉曰,午後別無所加乎?上曰,自午後亦有加矣。泰耉曰,夕水刺尤少進,困惱而然五行缺李時聖曰,脈度浮數矣。李時弼曰,左三部小浮而有數氣,右三部不浮而微帶數矣。李震成曰,左三部沈而數,右三部似微矣。頤命曰,困惱之候方甚,而浮氣今朝已診察,今不必更察矣。上曰,勿爲診察。泰耉曰,日氣蒸菀,易致感傷,雖無肢節刺痛之候,而咳嗽煩數,抑不覺之中,或有所減乎?上曰,無減候矣。頤命曰,退出後當議藥以啓矣。上曰,唯。泰耉曰,下部膨急,比昨加減何如?上曰,一樣矣。頤命曰,交感丹今日亦已進御乎?上曰,已進服矣。諸臣遂以次退出,而王世子尙侍坐上後,延礽君御諱·延齡君昍,亦留侍上前。以上燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,單子問安。答曰,知道。勿爲問安。
藥房都提調李頤命,提調趙泰耉,副提調兪命雄,五行缺今日湯劑,不無變通之道,臣等與諸醫,不可不入診,議定仍進與否矣。中宮殿症候,漸有差勝之勢乎?更令醫女入診,宜當。敢此問安,竝爲仰稟。答曰,知道。口淡·痰飮,與昨無異,膝痺及浮氣腹脹一樣。內殿症候,姑無日漸差勝之勢矣。
藥房再啓曰,臣等入診退出後,與儒川君濎及諸儒醫·御醫等,反復商議,則皆以爲聖候,近日浮腫之外,火熱乘肺,咳嗽特甚,連日寢睡不寧,最爲悶迫,柴苓湯,今姑停進,瀉火淸肺湯,加地骨皮·知母·葶藶子炒各一錢,連進三貼,先治肺火,宜當云。此藥煎入之意,敢啓。答曰,知道。
吏曹口傳政事,扶餘縣監趙正緖。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。
辰時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官黃奎河·崔尙履,副司勇崔,醫官金有鉉·丁時梯·權聖徵·李時聖·趙慶基·朴星瑞·許坫·吳重卨·方震夔·李泰亨入侍。上臥寢,咳嗽甚數。李頤命進伏曰,伏聞今夜寢睡全失,煎慮之忱,不可勝達。下部膨急之候,罷漏後小安爲敎,今尙稍緩乎?上曰,尙緩矣。頤命曰,咳嗽,夜間亦無止歇之時乎?上曰,亦無止時矣。頤命曰,卽今熏熱少減乎?上曰,小減矣。趙泰耉曰,昨今水刺漸減,口淡而然乎?上曰,水刺因口淡而然,自爾甚厭進矣。頤命請令諸醫入診,五行缺關格不通之致也。進御通利之劑,而五六次快瀉後,連進粥飮,則此後十曰內,症候可得差減之勢,若不通利,則雖過一朔,恐不可以尋向康復之路矣。金有鉉曰,左脈度沈微,右脾脈虛而有熱矣。丁時梯曰,脈度比昨似浮,左邊陰陽脈皆浮,似挾外感之候矣。權聖徵曰,左寸脈不數,右尺脈乍有力矣。其餘諸醫所見略同。頤命曰,聖候甚憊困,竢少間診察浮氣,何如?上曰,唯。濎進瞻玉色,因伏曰,喉間痰響,自前有之,而卽今頗加,抑或難堪乎?上曰,頗不便矣。濎曰,卽今筋力,必不如前日,自量,何如?上曰,四月以後,不如三月之意,頃已下敎,而近來又不如前矣。濎曰,若非浮氣,則可以作氣起動乎?雖非浮氣,亦不可以起動乎?缺以上燼餘
上在慶德宮。停常參·經筵。
下直,慈山府使崔鎭樞。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞四更末入侍醫官所傳之言,聖候熏熱困惱,咳嗽特甚,浮氣亦多膨急,尙未入寢,牛黃涼膈元進御之後,曉寢或不至全失乎,口淡·痰飮,亦無差減之勢,而膝脾及諸症,更何如?臣等不勝終宵煎灼之至,而今日不可不與諸醫,趁早入診,宜矣。中宮殿症候,夜來加減,亦何如?前入湯劑,已盡於昨日,更令醫女入診後,議定繼進當否,宜當。敢此問安,竝爲仰稟。答曰,知道。寢睡全失,而口淡·痰飮及膝痺一樣,浮脹等症,有加無減。內殿症候,比昨別無加減矣。
藥房口傳啓曰,卽伏聞中宮殿入診醫女所傳之言,症候雖似差減,猶不無餘症云。臣等與諸醫商議,則皆以爲前進回春涼膈散,三貼加進,宜當云。此藥劑入之意,敢啓。答曰,知道。
大殿·中宮殿,藥房·政院·玉堂夕問安。答曰,知道。
世子宮·嬪宮,政院·玉堂夕問安。答曰,知道。以上燼餘
卯時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書權益淳,記事官朴師益·崔尙履,醫官金有鉉·柳瑺·丁時梯·權聖徵·李時聖·趙慶基·朴星瑞·許坫·吳重卨·方震夔·李徵夏入侍。上臥寢合眼,微有呻吟之聲,李頤命進伏曰,伏聞今夜寢睡全失,煎慮之忱,不可盡達。卽今重熱困惱,比夜差勝乎?上曰,熏熱差勝,困惱一樣矣。頤命曰,咳嗽,何如?上曰,比夜益勝矣。趙泰耉曰,浮氣膨急,何如?上曰,比夜差減矣。頤命請令諸醫入診,上曰,唯。儒川君濎診脈退伏曰,左三部浮數,右三部五行缺頤命請令鍼醫診察浮氣。上曰,唯。仍起而倚枕出脚部示之。頤命以下及諸醫診察,濎退伏曰,脚部以上一樣,大腹似加矣。權聖徵曰,腹部·膝脚部似加,下部一樣矣。他醫所達皆同。頤命曰,合眼而不暫開,夜間寢睡全失,故如此乎?抑或困惱而然乎?上曰,困惱而然矣。頤命曰,監察曺錫禹家,有浮病冷藥,調服年久眞末卽差,傳試其方,亦多有效云。故招問其詳,果多所驗云。冷藥亦嘗進御,而味且不急,可以試進乎?上曰,只和眞末而服之云乎?頤命曰,只和陳久眞末云矣。泰耉曰,曺錫禹聞其方於鄕醫,試問京醫李萬枝,則亦謂可用,故試用三四次,果有效,其後家有浮病,累試累效,遂傳說於親舊家,皆有效云。此非味急難進之藥,嘗患癨亂,蜜水和服眞末,味似益元散,和進冷藥,亦似無害矣。頤命呼有鉉問曰,只和眞末,味或不好,則添和淸心元,以善其味,何如?有鉉曰,朱砂忌生血,不必和進矣。因進達曰,此方極好無害,進御,宜當矣。上曰,試問諸醫。頤命使有鉉,問議諸醫,有鉉顧諸醫問之,更進伏曰,諸醫皆爲香薷煎水和進缺泰耉曰,香薷且利於浮症,兼進,亦好矣。四行缺以上燼餘
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
大殿,二品以上·六曹·大司諫單子問安。答曰,知道。中宮殿,口傳問安。答曰,知道。
藥房都提調李頤命,提調趙泰耉,副提調兪命雄啓曰,雨中陰濕殊甚,伏未審夜來,聖體調攝,若何?伏聞今夜寢睡,雖不如前夜之全失,猶未安寧云。熏熱困惱咳嗽,下部膨急等症,亦不減歇乎,口淡·痰飮及膝痺浮氣腹脹,比昨加減,何如?今日臣等不可不與諸醫入診,詳察症候矣。中宮殿症候,微有差勝之勢,而昨入湯劑,其已進服乎?更令醫女入診,宜當。不勝終宵憂慮,敢此問安,竝爲仰稟。答曰,知道。熏熱之候,往來未已,困惱咳嗽,口淡·痰飮一樣,而下部膨急,似有一分之減,膝痺浮氣腹脹,與昨無異矣。勿爲入診。內殿寢睡差勝,而湯劑不得進服矣。
藥房口傳啓曰,晩後諸症更,何如?敢啓。傳曰,熏熱困惱,比昨稍減,下部膨急,亦似少緩矣。
大殿·中宮殿·世子宮·嬪宮,藥房·政院·玉堂夕問安。答曰,知道。以上朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。傳曰,知道。備局謄錄日記廳郞廳崔一奎書。趙景觀校正。
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間以熏熱咳嗽,不得接目爲敎云。寢睡全失,今已累日,臣等區區煎慮,愈往愈切。困惱之候,則有減,而口淡·痰飮,亦無所加乎,膝痺浮脹及下部膨急,比昨小緩乎?湯劑三貼,已盡於昨日,臣等不可不與諸醫,趁早入診,詳察症候,議定仍進當否矣。中宮殿症候,夜來加減何如,湯劑尙未進服乎?今日亦令醫女入診,宜當。敢此問安,竝爲仰稟。答曰,知道。困惱則殊甚,而口淡·痰飮無加,膝痺浮氣一樣,而下部膨急,比昨少緩矣。勿爲入診,問于入侍醫官,議定湯劑仍進與否,宜當。內殿症候別無加減,而湯劑昨已進服矣。
再啓曰,入侍醫官金有鉉等退出後,臣等與儒川君濎及諸儒醫·御醫等,反復商議,則皆以爲聖候咳嗽,尙不減歇,前進瀉火淸肺湯,不可以三貼責效,加進三貼,宜當云。此藥煎入之意,敢啓。答曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,入侍醫官退出,亦稍久,其間諸症加減,若何?敢啓。傳曰,熏熱不至大段,困惱晩後減歇,脚部下部浮氣,雖不及今朝之少緩,而亦不大段矣。
傳曰,史官一員待命,騎馬三匹卜馬二匹立之。
假注書尹恕敎出使,代以任珖爲假注書。以上朝報
上在慶德宮。停常參·經筵。
下直,永平縣監洪彦度,固城縣令洪道達。
大殿,政院·玉堂·二品以上·六曹·大司諫問安。答曰,知道。
中宮·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間咳嗽,不至有妨於寢睡,而腹部有飽滿之候,浮氣處處綳悶,或覺或睡爲敎云,臣等尤不勝煎慮之至。熏熱困惱,比昨有減,而口淡·痰飮及膝痺加減,更何如?聖候又復如此,今日臣等與諸醫,不可不趁早入診,詳察症候矣。中宮殿症候,夜間加減,亦何如?前入湯劑,已盡於昨日,更令醫女入診後,議定繼進當否,宜當。敢此問安,竝爲仰稟。答曰,知道。朝來熏熱減歇,而困惱一樣,口淡·痰飮及膝痺,別無加減,明日入診,宜矣。內殿寢睡差安矣。
再啓曰,中宮殿入診醫女退出後,臣等與金有鉉等諸御醫,反復商議,則皆以爲外感之候,雖若和解,餘熱未祛,夜分輒加,柴胡四物湯,加麥門冬一錢,山桅炒黑·黃連酒炒·牧丹皮各七分,連進三貼,宜當云。此藥劑入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間寢睡少勝云,熏熱困惱咳嗽膈氣等症,不復往來,而朝來氣候差安乎,口淡·痰飮及膝痺何如,而浮氣腹脹,亦有差減之勢乎?中宮殿症候,夜來益復減歇乎?更令醫女,連日入診,宜當。今日臣等依聖敎,與諸醫當爲入診,而不勝終宵憂慮,敢此問安,竝爲仰稟。答曰,知道。熏熱困惱咳嗽等症,往來未已,而朝來氣候,與昨無異,口淡·痰飮及膝痺一樣,而浮氣無減,腹脹膈氣有加。內殿寢睡一樣差勝矣。
再啓曰,臣等入診退出後,與未入侍儒醫及諸御醫,通同商議,則皆以爲瀉火淸肺湯,初不但爲咳嗽而已,今則漸有膈氣,浮氣亦滋,加進三貼,宜當云。煎入之藥,卽爲進御,明日以後,連爲煎入,而導水丸具服法劑入之意,敢啓。答曰,知道。
今日藥房入診時,禁府·刑曹,大辟外,時囚罪人及京外疑獄文書未啓下者,時任·原任大臣與禁府·刑曹堂上,一會朝堂,商議處決,單抄列錄啓下後,擧行事及利川人金壽煃,令該曹口傳付軍職,使之出入診察事,榻前定奪。刑曹判書李健命,外方文書旣已覆啓,今無可引之嫌,不必牌招,使之卽速行公事,榻前下敎。
兵曹口傳政事,副司勇金壽煃。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
巳時未時申時,日暈。
政院啓曰,昨日藥房入診入侍時,禁府·刑曹,大辟外,時囚罪人及京外疑獄文書未啓下者,時任·原任大臣及刑官,一會朝堂,商議處決,單抄列錄啓下後,擧行事,定奪矣。該房所掌禁府·刑曹覆奏未啓下留院文書,當爲出給,而此外各道刑獄之狀聞者,亦多有之,似當一體疏滯,而原啓本,初未及入啓,直下該府·該曹,有違常格,此等文書,何以爲之?敢稟。傳曰,一體出給。
又啓曰,禁府時囚罪人,當依聖敎,明日會于朝堂處決矣。本府堂上不可不備員,而知事尹趾仁身病甚重,久未行公,今此會議,實無進參之勢云。今姑政差,其代令該曹口傳差出,以爲備員進參之地,何如?答曰,允。備局謄錄
吏曹口傳政事,以權爲同知義禁府事。
上在慶德宮。停常參·經筵。
政院啓曰,備邊司郞廳來言,今日賓廳坐起日次,而上候方在未寧中,不得來會云矣。敢啓。答曰,知道。備局謄錄
備忘記,太廟薦新大麥米·苽子二器中,大麥米,只以空器內入,事之可駭,莫此爲甚。莫該官員罷職,守僕令攸司從重科罪。
藥房問安啓辭。答曰,知道。困惱之候,往來未已,而口淡·痰飮及膝痺一樣,浮氣無減,而腹脹不加,勿爲入診,問于入侍醫官,湯劑進否議定,宜矣。內殿症候,益有差減之勢矣。
藥房再啓,導水丸今方進御,湯劑停,中宮殿退黃散連進三貼事。答曰,知道。內下記草
上在慶德宮。停常參·經筵。
下直,淸河縣監吉震龜,狼川縣監尹世恒,新溪縣令鄭錫圭,機張縣監鄭淵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夕熏熱困惱之候,往來不已,夜間寢睡,又不安云。咳嗽飽滿之氣不加,而口淡·痰飮,亦無所減乎,膝痺及浮氣腹脹加減,更何如?今日臣等與諸醫入診,詳察症候,宜當。中宮殿症候,夜來加減何如?宜使醫女連日入診矣。不勝終宵憂煎,敢此問安,竝爲仰稟。答曰,知道。咳嗽飽滿不加,而口淡·痰飮無減,膝痺及浮氣腹脹,一樣矣。勿爲入診。內殿症候,別無加減矣。
府前啓,請還收黃順中絶島定配之命,更令該曹嚴鞫得情,依律處斷事。請還收柳赫然·李元禎等復官之命事。新啓,頃日差備待令醫官,誤傳症候,以致藥房啓辭之差爽,及承批敎,始覺其誤。夫藥餌進用之節,必詳知症形,而後始可議定,則朝夕承候,何等重大,而汎聽誤傳,至於此,凡在瞻聆,孰不驚駭?伊時入侍醫官中,當該誤傳者,必有其人,而不爲摘發論罪,混施問備薄罰,其在愼問候嚴懲治之道,不宜若是太輕。請當該誤傳症候之醫官,更爲摘發,拿問定罪。答曰,不允。末端事拿問則太過,勿煩。
禁府,時囚罪人尹廷舟罷職,金重泰削職,崔泰齊杖一百,永不敍用,朴慶餘令該府更推稟處,元萬和罷職放送,朴安豪·李復休·韓後瑗·玄德潤,竝削職放送,椅杖八十,加二等一百之律,李彦馨令該府行査稟處,宋邊遠充軍,金南賮杖一百,流三千里,李諿物故,今無可論,勿論,何如?啓依所啓施行。
傳曰,史官一員待命,騎馬三匹卜馬二匹立之,長陵忌辰祭所內,摘奸。
左副承旨尹憲柱初度呈辭。入啓。給由。
大殿·中殿·世子宮·嬪宮,藥房·政院·玉堂夕問安。答曰,知道。
假注書尹淳出使,代以沈周觀爲假注書。
刑曹郞廳,以大臣意啓曰,今五月初三日藥房入診時,禁府·刑曹,大辟外,時囚罪人及京外疑獄文書未啓下者,時任·原任大臣與禁府·刑曹堂上,一會朝堂,商議處決,單抄列錄啓下後,擧行事,命下矣。左議政金昌集,行判中樞府事趙相愚,右議政金宇杭,與刑曹判書李健命,參判尹就商,參議洪禹瑞,齊會賓廳,本曹時囚中啓下罪人商確議處,別單書入,而至於外方疑獄狀聞,或自該曹,已爲覆啓,或自外方新到,俱未及入啓,而觀其文書,無非係干大辟,獄情疑亂,文案浩繁,有非倉卒所可論斷。臣等不得一體擧行,而今見該曹覆啓,則其所勘處,俱似得宜。雖使臣等,更爲論列,恐無出於此外,外方滯囚,雖似可慮,稍待聖候平復,文書出給之時,入啓判下,新到狀聞未入啓者,亦令該曹,待其啓下覆奏,以重獄體宜當,敢啓。傳曰,知道。外方疑獄狀聞之未及入啓者,勿論覆啓與新到,一體商議列錄啓下,可也。以上朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間寢睡又不安,曉頭熏熱有加,膈氣復作云,臣等伏不勝煎灼之至。困惱咳嗽則有減,而口淡·痰飮無加乎,膝痺及浮氣腹脹,比昨更,何如?聖候失睡多日,熏熱轉加,今日臣等不可不與諸醫,趁早入診,詳察症候後,議定湯劑當進與否矣。中宮殿症候,夜來加減,何如?更令醫女入診,宜當。敢此問安,竝爲仰稟。答曰,知道。困惱之候,往來未已,咳嗽加減無常,而口淡·痰飮不加,膝痺及浮氣腹脹,與昨無異。內殿寢睡差安矣。
左承旨尹憲柱再度呈辭。以國忌齋戒,留政院。
禁府,金南賮龜城府流三千里,宋慈山府充軍。啓。
禁府,時囚罪人朴慶餘,方在按覈中,姑爲仍囚,趙成基更推,何如?啓依所啓施行。
藥房口傳啓曰,臣等入診退出後,與諸醫等商議,則皆以爲湯劑停進,欲專丸藥之力,且爲脾胃之休安矣。丸藥效害姑未著,湯藥姑停數日,宜當云。不爲議藥之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏聞差備醫官所傳之言,晩後有熏熱之候,月經調牛黃膏云。伏未審卽今果已減歇否,敢啓。傳曰,熏熱之候,今已減歇矣。以上朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間寢睡,僅爲更漏數點之頃,而以咳嗽熏熱膈氣,至曉不安云,不勝煎灼之至。困惱則不加,而口淡·痰飮無減乎,膝痺及浮氣腹脹,更何如?聖候每夜失睡,浮熱漸加,今日臣等,不可不與諸醫,趁早入診症候,議定湯劑當進與否矣。中宮殿症候,夜來加減,何如?前入湯劑,當盡於昨日,更令醫女入診後,議定繼進之藥,宜當。敢此問安,竝爲仰稟。答曰,知道。朝來困惱殊甚,而口淡·痰飮不加,膝痺及浮氣腹脹一樣,而最是殆浹二旬,以此爲苦矣。勿爲入診,問于入侍醫官,議定湯劑進否,宜當。內殿症候,與昨無異矣。
再啓曰,入侍醫官金有鉉等退出後,臣等與儒川君濎及諸儒醫·御醫等,反復商議,則皆以爲聖候寢睡之久失,全由於血虛火盛之致,芩蓮四物湯,加山桅仁炒黑·麥門冬各一錢,知母七分,黃柏鹽酒炒五分,連進三貼,宜當云。此藥煎入之意,敢啓。答曰,知道。
藥房口傳啓曰,卽者中宮殿入診醫女,來傳症候,所當卽爲議藥,而所傳終欠詳細。昨者旣已症錄書下之意,有所仰達,姑待症錄書下後議藥之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房三啓曰,伏聞醫官所傳,中宮殿症候傳敎,臣等與金有鉉等諸御醫,反復商議,則皆以爲今此症候,皆由於胃虛有濕之致,淸神益氣湯,連進五貼,宜當云。此藥劑入之意,敢啓。答曰,知道。
藥房口傳啓曰,風雨如此,伏未審晩後,熏熱不復發作,而氣候,若何?敢啓。答曰,知道。熏熱之氣,往來未已,困惱之候,與朝一樣矣。
政院啓曰,假注書權益淳,因一微細之事,至於徑出禁門,此實前所未有之擧,推考戒責,使之卽爲察任,何如?傳曰,事甚可駭,罷職。假注書權益淳罷職,代以崔守範爲假注書。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間以下部外敷藥物糊綳之故,寢睡又甚不安云。熏熱困惱,則不至大段,而咳嗽不作乎,口淡·痰飮,其無所加,而膝痺及腹脹加減,何如?今日臣等與諸醫,入診詳察症候矣。中宮殿症候,夜來加減何如,昨入湯劑,其已進服乎?不勝終宵煎慮,敢此問安,竝爲仰稟。答曰,知道。熏熱困惱咳嗽,則不至大段,而口淡·痰飮不加,膝痺及浮氣,與昨無異,而腹脹差減,勿爲入診。內殿症候一樣,而湯劑自今進服矣。
假注書沈周觀有頉,代以趙鎭禧爲假注書。
藥房再啓曰,伏聞入侍醫官所傳之言,自昨夕水刺微有厭進爲敎云。儒川君濎及諸醫,皆以爲此時涼潤之劑,或恐有妨於胃氣,笭蓮四物湯,今姑停止,宜當云。此藥姑爲停進,且觀今明日症候,臣等更爲稟定,何如?答曰,依啓。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
自昧爽至辰時,有霧氣。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,今夜寢睡之安,近日所罕有,左右股陰,亦無綳悶云。熏熱困惱及咳嗽,亦復減歇乎,口淡·痰飮及膝痺加減,何如,腹脹亦有消減之勢乎?今日臣等與諸醫入診,詳察症候,宜當。中宮殿症候,夜來寢膳之節,更何如?不勝終宵憂慮,敢此問安,竝爲仰稟。答曰,知道。熏熱困惱,不至大段,咳嗽減歇,而口淡·痰飮,亦無所加,膝痺及浮氣,與昨無異,而腹脹一向差減矣。勿爲入診。內殿症候一樣矣。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。答曰,知道。備局謄錄
上在慶德宮。停常參·經筵。
辰時,日暈兩珥。夜一二更,月暈。
下直,寧邊府使元徽,文化縣監閔在洙。
藥房口傳啓曰,臣等伏聞今曉入侍醫官所傳之言,夜間小腹左右及腰背膨急,仍成膈氣,且有熏熱,寢睡全失,進服牛黃膏,亦不減歇云。臣等不勝驚遑煎慮之至,來詣閤門外,請與諸醫入診之意,敢啓。傳曰,依爲之。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,臣等入診退出後,與儒川君濎及諸儒醫·御醫,反復商議,則皆以爲聖候浮氣,最甚於肝腎分野,法當先利其經,而卽今所進導水丸,亦是疏利之劑,若又兼進瀉濕之劑,則恐傷胃氣,姑觀一兩日症候,更爲議定云矣。伏聞中宮殿入診醫女所傳之言,症候一樣,而昨日夕水刺不得進御云。更令醫女入診,宜當,敢啓。答曰,知道。
左副承旨尹憲柱再度呈辭。入啓。加給由。
藥房口傳啓曰,晩後熏熱困惱,不復發作,而飽滿之氣,亦復何如?敢啓。傳曰,晩後雖有熏熱困惱之候,不至大段,飽滿之氣,猶未盡減矣。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,上曰,今曉差備醫官,使之來待,而不卽來待,再次下敎之後,始爲待令,殊無咫尺待令差備之意,差備醫官,竝從重推考。以上朝報
上在慶德宮。停常參·經筵。
藥房口傳啓曰,伏聞今夜入侍醫官所傳之言,夜間聖候,連有咳嗽膈氣,又有腹部膨急之氣,以熏熱困惱之候,以致開戶,達夜失睡云。臣等伏不勝驚遑之至,來詣閤門外,率未入侍醫官入診之意,敢啓。傳曰,依爲之。
大殿·中殿·世子宮·嬪宮,藥房·政院·玉堂問安。答曰,知道。
藥房口傳啓曰,臣等入診退出後,與儒川君濎及諸儒醫·御醫等,反復商議,則皆以爲湯劑苦口,恐有妨於水刺,且導水丸連進,然後可以專責其功效,湯劑則姑爲停止,今日午未間,導水丸加進三十丸爲宜云。此意,敢啓。傳曰,知道。
左副承旨尹憲柱三度呈辭。入啓。遞差。
政院啓曰,卽者備邊司郞廳,以大臣意來言,吏曹判書宋相琦,稱以情勢難安,又復引入,已至累日,無意行公。御史書啓中,尙有未覆奏者,限麥秋仍任及瓜期已滿之監司,當爲出代,而以長席之不爲參政,亦未差出,自本院請牌爲宜云。宋相琦之向來所遭,自上累次開釋,旣已黽勉行公,則到今更爲引嫌,殊涉太過。擧行之事,亦多緊急,卽爲牌招,使之察任,何如?傳曰,允。
吏曹啓曰,承旨有闕,政事,取稟。傳曰,明日爲之。
持平權熀啓曰,臣於今日,自朝房罷還,迤向備局前路之際,猝遇大臣前導,蒼黃回避矣。大臣以爲御路犯馬,而招詰陪吏,仍又捉囚,臣不勝悚恧之至。倉卒之間,呵導迫後,謂之未及回避,則臣固無辭,而至於御路犯馬一款,橫犯與迤過,自有差殊,則臣之迤過大路,自不覺其爲非矣。大臣至有此捉囚陪吏之擧,臣之所失,於此益著,何可一刻晏然於臺次乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,吏判所遭,曾已開釋,而纔出應命,旋又引入,實涉太過,事體亦甚未安,更爲牌招察任。
刑曹郞廳,以大臣意啓曰,外方疑獄狀聞未及入啓者,勿論覆啓與新到,一體商議別錄啓下可也事,命下矣。臣等卽當擧行,而連値國忌,自昨日始會于賓廳,依聖敎,疑獄狀聞已覆啓與新到者,竝爲商確議處,別單書入之意,敢啓。傳曰,知道。以上朝報
上在慶德宮。停常參·經筵。
下直,安邊府使柳泰明,求禮縣監金萬亨。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間寢睡,雖不至全失,以熏熱膈氣,不得安寢云。困惱咳嗽,不復有加乎,口淡·痰飮不減,而膝痺及浮氣腹脹,比昨何如?夜中大便一度之後,更無便意乎?每夜失睡如此,臣等不勝煎慮,今日不可不與諸醫入診症候矣。中宮殿症候,加減夜來,何如?瓊玉膏昨已進服乎?敢此問安,竝爲仰稟。答曰,知道。困惱咳嗽不加,而口淡·痰飮猶未益減,膝痺及浮氣腹脹,比昨別無加減,而夜中後,更無便意矣。勿爲入診。內殿症候,與昨無異,而瓊玉膏進服矣。
府前啓,請黃順中依律處斷事。請誤傳症候之醫官,更爲摘發拿問定罪事。新啓,伏聞再昨差備醫官,有自上來待之敎,而不卽來待,再次下敎之後,始爲來待。當此聖候彌留,百僚憂遑之日,渠輩職責,專在於奔走承候,頃刻之間,何敢少緩,而怠慢不謹,乃至於此。事之寒心,莫此爲甚,推考薄罰,不足懲礪。請再昨差備醫官,姑先罷職。日者捕盜大將鄭弘佐,乃於詣闕下承候之際,稱以有病,偃然乘轎,白晝大道,往來非一,萬目所視,莫不爲駭。若使今日朝廷,少有紀綱,則武將之蔑法驕蹇,安敢乃爾?物情俱憤,久而未已,請捕盜大將鄭弘佐,削奪官爵。引嫌而退,迤過橫犯,雖有差殊,未及回避,在例當遞。請持平權熀遞差。答曰,不允。鄭弘佐罷職,處置事,依啓。前啓,柳赫然·李元禎等復官之命還收事,停啓。
兵曹,以李基夏爲右邊捕盜大將。
謝恩,兵曹正郞朴弼夢,說書黃璿,校書副正字白鴻逵。
大殿·中殿·世子宮·嬪宮,藥房·政院·玉堂夕問安。答曰,知道。朝報
有政。兵批,以南迪明·許墀·李縡付副司果,趙世望·金泓付副司勇,吳重周·趙完碩付副護軍,韓聖欽付副司直,邊洽·朱景參·金世振·金天晶付副司勇,韓元益·金弼雲付副司正,尹憲柱付副司直,崔守範·任珖·趙鎭禧付副司正。
備邊司啓曰,右邊捕盜大將鄭弘佐身病甚重,且有物議,不敢行公。此時治捕之任,不可久曠,今姑改差,何如?答曰,允。右一條備局謄錄
吏批,以黃璿爲說書,申滌爲承文博士,金弘迪·沈一羲·尹珌爲學錄,白鴻逵·金興瑞爲校書正字,尹星駿爲江原道觀察使,柳縇爲長興奉事,朴弼夢爲兵曹正郞,洪夏錫爲鳳山郡守,李㙫爲全羅道觀察使,金普澤爲戶曹參議,金宗衍爲漢城判官,沈壽賢爲忠淸道觀察使,尹錫來爲典籍,權尙游爲禮曹參判,崔柱夏爲典籍,金相稷爲典籍,金在魯爲持平,權爲知義禁,趙正緖爲扶餘縣監。
上在慶德宮。停常參·經筵。
藥房口傳啓曰,卽伏聞差備醫官所傳之言,上候今夜以熏熱膈氣,寢睡又不得安穩,卽今熏熱膈氣,猶未止歇云。臣等率未入侍醫官入診之意,敢啓。傳曰,依爲之。
大殿·中殿·世子宮·嬪宮,藥房·政院·玉堂問安。答曰,知道。
藥房再啓曰,臣等入診退出後,與儒川君濎及諸儒醫·御醫等,反復商議,則皆以爲近日所進導水丸,不無其效,而丸數不多,似不能快利。今日則朝進三十丸之後,午進三十丸,夕進四十丸,以應古方百丸之法。夜間熏熱失睡,係是虛煩,石膏茶無時進御,地骨皮茶沈出月經,間進,宜當云。中宮殿症候,以昨日書下症錄及今日入診醫女所傳之言,與諸醫商議,則皆以爲近間症候,與辛卯以前,虛實相懸,不可不多進補劑。補中益氣湯,加黃連薑汁炒·山桅炒·枳實各五分,連進五貼,宜當云。石膏茶·地骨皮茶煎入,而補中益氣湯劑入之意,敢啓。答曰,知道。
判府事李濡箚子。大槪,敢請不能檢飭郞屬之罪,仍陳修改病難進參之狀,冀蒙亟遞臣兼帶太廟都提調之任事。入啓。答曰,省箚具悉卿懇。責有所歸,何至引咎?提調亦無不安之事,明日修改,使之進參,卿其安心勿辭,從容善攝。仍傳曰,遣史官傳諭。
政院啓曰,捕盜大將鄭弘佐罷職事,命下矣。臺諫方以削奪官爵論啓,罷職傳旨不得捧入之意,敢啓。傳曰,知道。
昨日備邊司啓曰,慶尙監司洪禹寧,京畿監司鄭澔除授已久,尙未辭朝,而洪禹寧則以候班未撤之前,遽赴遠藩爲未安,鄭澔則以情勢難便,亦不敢赴任云。嶺外許多夫馬,久滯有弊,前監司坐罷之後,實有曠廢之慮,畿營受代,亦不容遷就,而所被臺言,當初批旨,旣已開示,則尤不可一向引嫌。兩道監司斯速赴任之意,分付,何如?傳曰,允。
藥房口傳啓曰,困惱膈氣之候,晩後何如,而熏熱不復發作乎,兩時水刺,比前頓減,口淡或有所加乎?敢啓。傳曰,晩後困惱殊甚,而熏熱亦不無往來之時,膈氣少勝之後,猶未淸快,水刺則非但口淡有加,亦頗厭進矣。
禮曹啓曰,永寧殿·宗廟雨漏處修改,以今月十五日啓下矣。卽接本署所報,則都提調李濡,提調申銋,俱以身病,不得進參云。先告事由祭,今已受香,而他無變通之道,臣曹與戶曹,眼同修改,何如?傳曰,提調申銋,今姑改差,其代令該曹卽爲口傳差出,以爲進參之地。
刑曹啓曰,因傳敎,中外刑獄文書,勿論已覆啓未啓下,自政院出給本曹矣。朝堂會議時,疑獄則皆以議讞判下,而其他各道强盜勘律及流配放未放之類,則事係傳敎之外,故不敢裁處,而莫重文書,亦不當留置本曹,還送政院之意,敢啓。傳曰,一體裁處,可也。
吏曹口傳政事,宗廟署提調,以尹德駿爲之。以上朝報
上在慶德宮。停常參·經筵。
下直,靑松府使李敏英,濬源殿參奉李思一。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間雖間間煩轉,而寢睡差安云。熏熱困惱咳嗽膈氣等症,不復發作乎,口淡·痰飮,更有差減之勢,而膝痺及浮氣腹脹加減,比昨何如?今日臣等與諸醫入診,詳察症候,宜當。中宮殿症候,夜來加減,何如?昨入湯劑,其已進服,而瓊玉膏進服,亦已數日,其有補益之效乎?不勝終宵憂煎,敢此問安,竝爲仰稟。答曰,知道。熏熱之候,往來未已,困惱咳嗽差減,膈氣夜間不復發作,而口淡·痰飮,比昨少減,膝痺及浮氣腹脹,別無加減矣。勿爲入診。內殿症候一樣,昨入湯劑進服,而瓊玉膏進服,爲日不多,姑無效害矣。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司鄭澔辭職上疏。入啓。答曰,省疏具悉。追論往事,實涉已甚,此所以不允臺啓者也。卿無難安之端,須勿過辭,速出察職。朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。答曰,知道。備局謄錄
上在慶德宮。停常參·經筵。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜來熏熱往來未已,寢睡一向差安云。困惱咳嗽,不復發作乎,口淡·痰飮,亦無所加,而膝痺及浮氣腹脹,益有差減之勢乎,連進下藥之後,便道頻數,亦無虛憊之意乎?臣等久未入侍,今日與諸醫入診,詳察症候,宜當。中宮殿症候,夜來寢膳之節,何如?不勝終宵憂慮,敢此問安,竝爲仰稟。答曰,知道。困惱之候,不至大段,咳嗽不復發作,口淡·痰飮無加,而膝痺及浮氣腹脹,比昨無益減之勢,便道頻數,而別無虛憊之意矣。明日入診,宜當。內殿寢膳之節,與昨無異矣。
法聖僉使姜元禎,群山僉使趙廷元差使員上來。
傳曰,李判府事家,遣御醫看病。
傳曰,判尹尹趾仁家,遣內醫看病。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓目,觀此黃海道暗行御史尹鳳朝書啓,據兵曹覆啓,平山討捕使趙湜,鳳山討捕使朴萬普,安岳討捕使趙泰興,更令該曹稟處事,允下矣。趙湜段,災結分給,極爲均平,閑丁推捉,小無貽弊。朴萬普持身簡儉,處事精詳,到任未久,已有善聲。此兩邑守令,別無表異之績,置之。趙泰興備諳事務,才可任劇,而災實踏驗之間,不無民怨,賑資收聚之際,頗有謗言,雖有能聲,亦不無疵政,則不可仍置,罷黜,何如?啓依允。
藥房口傳啓曰,卽今頗有熏熱之候云,月經進御之後,其有差減之勢乎?敢啓。傳曰,熏熱之候一樣,而冷藥方進服矣。
謝恩,承文著作姜必輔。
謝恩,副修撰金相元。朝報
有政。兵批,以李燁爲僉知中樞府事,南致熏爲同知中樞府事,柳鳳輝·宋正明爲僉知中樞府事,趙鎭禧·崔守範·任珖付副司正,李燁付副護軍,權熀付副司直。
備邊司郞廳,以左·右相意啓曰,因刑曹啓辭,各道强盜勘律及流配放未放之類,一體裁處可也事,命下矣。臣等卽當依成命擧行,而第念各道强盜,則旣行考覆,至於結案取招,只當照法勘斷而已。流配放未放之類,道臣旣已參酌,分等啓聞,或放或仍,亦在該曹裁處,其獄情之疑晦,非如前日文案之比,事體所在,宜付該曹覆奏施行,而不用元啓本粘目之規,依朝堂會議時例,本曹堂上齊會議處後,別單書入,則文書頗簡,睿覽似便。且聞此外外方狀聞中,多有令攸司稟處者,到政院未及入啓,還爲出付該曹云。此亦竝令該曹,一例擧行似當,敢啓。答曰,予意亦如此矣。竝依爲之。右一條備局謄錄
吏批,以權爲司諫,李尙爲江界府使,崔啓翁爲襄陽府使,李宜顯爲禮曹參議,金相元爲修撰,洪廷相爲兵曹佐郞,徐命均爲司書,柳述爲南原府使,尹聖時爲慶尙都事,洪致中爲應敎,李鳴朝爲積城縣監,朴乃貞爲順天府使,李夢曅爲江原都事,金東翼爲工曹佐郞,金萬至爲禮賓直長,朴彙登爲原州牧使。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間以熏熱煩轉,寢睡不如昨日云。困惱則減歇,而咳嗽不作乎,口淡·痰飮,日漸差勝,而膝痺及浮氣腹脹,加減,何如,飽滿之氣,其有所減乎?臣等今日當依聖敎,與諸醫入診,詳察症候矣。中宮殿症候,夜來寢膳之節,更何如?不勝終宵憂慮,敢此問安。答曰,知道。困惱減歇,而咳嗽不作,口淡·痰飮不加,膝痺及浮氣腹脹,比昨別無加減,而飽滿之氣,猶未快減。內殿寢膳之節一樣矣。
藥房口傳啓曰,臣等入診退出後,與入侍醫官及未入侍儒醫·御醫等,反復商論,則皆以爲,所進導水丸,係是峻利之劑,不可兼進他藥,必須連進,然後可專責其功效,湯劑則仍爲停止,導水丸數,逐日增減以進,宜當。中宮殿所進瓊玉膏,依東醫寶鑑方文一劑,當爲劑入,而當此暑熱,恐有味變之慮,半劑姑先劑入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
崔守範有頉,代以趙文命爲假注書。以上朝報
上在慶德宮。停常參·經筵。
下直,興海郡守兪一基。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞以熏熱膈氣,寢睡又不安,且有睡餘喉乾特甚云。困惱咳嗽,不復發作乎,口淡·痰飮,其有所減,而膝痺及浮氣腹脹,漸有差減之勢乎?今日臣等與諸醫入診,詳察症候,宜當。中宮殿症候,夜來加減,何如?前入湯劑,已盡於昨日,更令醫女入診後,可以議定繼進當否矣。不勝終宵憂慮,敢此問安,竝爲仰稟。答曰,知道。困惱之候,姑不發作,咳嗽差減,口淡·痰飮,別無所減,而膝痺及浮氣腹脹,與昨無異矣。勿爲入診。內殿症候一樣矣。
藥房再啓曰,伏聞入侍醫官金有鉉等所傳之言,聖候諸症,姑無顯然加減,而睡餘夜渴之候,數日來特甚,不可不議進止渴之劑云。臣等與儒川君濎及諸儒醫·御醫等,反復商議,則皆以爲加味石膏湯,可以淸熱止渴,連進三貼,宜當云。此藥煎入,而又伏聞中宮殿入診醫女所傳之言,症候與昨無異云。諸醫皆以爲,旣進瓊玉膏,又進補劑,不無過重之慮,湯劑則姑停數日,宜當云矣,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏聞醫官所傳之言,今日有口淡之候,困惱頗甚云。卽今困惱何如,而大便累次放下之後,亦無虛憊之候乎?敢啓。傳曰,口淡困惱一樣,而姑無虛憊之意矣。以上朝報
上在慶德宮。停常參·經筵。
日出時,日色赤。巳時午時,日暈。
下直,忠州牧使權益隆。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間困惱之餘,又有熏熱膈氣,寢睡全失云。朝來諸症,其已減歇乎,口淡·痰飮,復無所加,而膝痺及浮氣腹脹,比昨加減,何如?聖候每夜輒如此,水刺之進又減,臣等不勝煎慮,今日與諸醫,趁早入診,詳察症候,宜當。中宮殿症候,夜來寢膳之節,更何如?敢此問安,竝爲仰稟。答曰,知道。朝來熏熱膈氣減歇,而困惱殊甚,口淡·痰飮無加,而膝痺及浮氣腹脹,比昨無顯然加減矣。勿爲入診。內殿症候,與昨無異矣。
吏曹啓曰,守令多闕,政事,取稟。傳曰,明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
刑曹啓曰,因備局草記,各道强盜,旣行考覆,結案取招,照法勘斷之類及流配放未放,分等啓下,令本曹堂上齊會議處,別單書入事,命下矣。上項文書,勿論已覆啓未啓下,分類議處,至於移義禁府承傳科罪之屬,一體書入,而分作七件,以便睿覽。此外各樣詞訟擊錚議處之事,則似不緊重,姑待日後文書出納之時,循次入啓,宜當。啓覆罪人啓本,當於歲末擧行,此等文書,則竝爲還送政院,各道罪人到配及物故啓本,仍留本曹之意,敢啓。傳曰,知道。以上朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。答曰,知道。備局謄錄
義禁府啓曰,忠淸·平安·全羅三道監司·江華留守狀聞及全羅道監賑御史·黃海道暗行御史書啓,刑曹別單,羅州前營將趙鼎期,慶尙前左兵使李基泰,江東前縣監金胄,順天前郡守吳盛載,全羅都事李端章,順川前府使柳百乘,龍津萬戶李又得,豐川前府使鄭以雲,甕津前縣令金九齡,松禾前縣監尹晳,登山僉使李忠邦等,移本府處置事,命下矣。趙鼎基·李期泰·金胄·李端章·柳百乘·鄭以雲·金九齡·尹晳,今方待命於本府,卽爲拿囚,而吳盛載,時在長湍地,李又得·李忠邦,俱在任所。依例發遣府書吏·羅將拿來,何如?傳曰,允。義禁府謄錄
傳曰,歸厚署棺板一部,送于內需司事,言于該曹。禮曹謄錄
上在慶德宮。停常參·經筵。
巳時午時,日暈。
京畿監司鄭澔到界事,出去。
大殿·中殿·世子宮·嬪宮,藥房·政院·玉堂問安。答曰,知道。
嬪宮生辰日,嬪宮,政院·玉堂問安。答曰,知道。
藥房啓曰,伏聞夜間,寢睡最安於近日云。熏熱困惱之候,不復往來乎,口淡·痰飮,益有差減,而膝痺,何如?浮氣腹脹,漸有消減之勢乎?今日臣等與諸醫入診,詳察症候,宜當。中宮殿症候,夜來寢膳之節,更何如?不勝終宵憂慮,敢此問安,竝爲仰稟。答曰,知道。夜間熏熱,不至大段,困惱不作,而口淡·痰飮差減,膝痺一樣,而浮氣腹脹無加,明日入診,宜矣。內殿症候,別無加減矣。
判府事李畬箚子。大槪,臣於明陵端午餠末進排人科罪之命,不勝悚慄待罪。仍乞還寢醫官連續書啓之命,以安賤分事。入啓。答曰,省疏具悉卿懇。責有所歸,何至引嫌?至於遣醫連續書啓之命,實出慮念之意,卿其安心勿待罪,從容善攝。仍傳曰,遣史官傳諭。
傳曰,前副修撰宋成明敍用,副修撰申靖夏居下勿論。
同知洪萬朝京畿監司,遞來。
謝恩,安岳郡守吳命恒。
大殿·中殿·世子宮·嬪宮,藥房·政院·玉堂夕問安。答曰,知道。朝報
有政。兵批,朴尙廉爲訓鍊院參軍,李震赫爲訓鍊奉事,李洙·李聖漢付副護軍,趙文命付副司正。
禮曹啓曰,卽接昌陵·翼陵·明陵·順懷墓官員等所報,則今月十四日,有虎橫行於五陵之間,不分晝夜,肆然作聲,人皆畏慄,當午閉門,巡山上直,亦爲久廢矣。昨日夕,順懷墓官,逢着於明陵廚門外,幾至相犯,賴陵卒大呼齊出,而得免云。陵寢至近之地,有此虎患,誠甚可慮。依前例令軍門發遣將校,期於捕捉,何如?傳曰,允。禮曹謄錄
訓鍊都監啓曰,因禮曹啓辭,昌陵·明陵·翼陵·順懷墓有虎患,依前例,令軍門發遣將校,期於捕捉事,允下矣。善放砲手八十名,將校率領,明日出送之意,敢啓。傳曰,知道。訓局謄錄
吏批,以鄭東潤·洪允濟爲學諭,趙星壽爲禁府都事,金重呂爲楊根郡守,申世雄爲梁山郡守,李宖爲禮曹正郞,柳遵爲工曹佐郞,李雨臣爲德山縣監,金台壽爲禮曹佐郞,洪禹瑞爲安東府使,吳命恒爲安岳郡守,朴泰鎭爲牙山縣監,韓永徽爲弼善,鄭東後爲司成,韓祉爲修撰,李秉常爲吏曹佐郞,李世璡爲氷庫別提,申靖夏爲獻納。吏批政事
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間寢睡,未寧後最爲安穩云。熏熱困惱之候,伏想不復往來,而口淡·痰飮,日益差減乎,膝痺何如,而諸處浮氣,漸有益減之勢乎?湯劑三貼,已盡於昨日,臣等當依聖敎,與諸醫入診,詳察症候,議定繼進當否矣。中宮殿症候,夜來寢膳之節,何如?今日更令醫女入診,宜當。不勝終宵憂慮,敢此問安,竝爲仰稟。答曰,知道。熏熱困惱之候,姑不發作,而口淡·痰飮差勝,膝痺無加,而浮氣漸有消減之勢矣。內殿寢膳之節,與昨無異矣。
藥房口傳啓曰,臣等入診退出後,與入侍醫官未入侍儒醫·御醫等,反復商議,則皆以爲,加味石膏湯三貼進御之後,別無他害,不無淸胃之效,繼進三貼,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜來,寢睡差安,而連有熏熱困惱之候云。其無煩渴引飮,而朝來困熱之候已減,飽滿之氣,不復發作乎,口淡·痰飮,亦無加減,而膝痺,何如?諸處浮氣,比昨益有消減之勢乎?今日臣等與諸醫入診,詳察症候,宜當。中宮殿症候,夜來寢膳之節,更何如?醫女未入診,亦已多日,宜令更爲入診矣。不勝終宵憂慮,敢此問安,竝爲仰稟。答曰,知道。煩渴不至大段,熏熱已減,而困惱之候,朝來殊甚,飽滿之氣,猶未快減,口淡·痰飮,比昨有加,而膝痺一樣,諸處浮氣,一向差減矣。勿爲入診。內殿症候,與昨無異矣。
傳曰,史官一員待命,騎馬三匹立之,健元陵忌辰祭所內,摘奸。
傳曰,左·右相入來之意,分付。
任珖服制,代以姜必輔爲假注書。
政院啓曰,左議政金昌集,右議政金宇杭來待之意,敢啓。傳曰,引見。
引見時,牙山縣監趙海壽,德山縣監崔尙鼎竝仍任,新差縣監朴泰鎭·李雨臣,仍任前職事定奪。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,今日煎入湯藥停止之意,醫官旣已稟達,而聖候卽今,時有口淡之症,或恐有妨於水刺。諸醫皆以爲,湯藥數日停止,宜當云。此意,敢啓。傳曰,知道。以上朝報
昨日藥房入診入侍時,都提調李頤命所啓,京外刑獄,纔仍聖敎,廟堂·刑曹會議疏釋,而其後自刑曹移禁府者,亦多云。原情公事,雖未可一時入啓,亦宜分日啓下,而至於議處照律,再三煩復,恐有妨於靜攝之中。又不必每每會議朝堂,令該府問于大臣裁處,依前別單書入,似合於省事之道,故敢達矣。上曰,依爲之。右一條備局謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,夜間雖有熏熱之候,寢睡則差安云。困惱不作,煩渴無加乎,口淡比昨差勝,而膝痺,何如?諸處浮氣,益復消減乎?今日臣等與諸醫入診,詳察症候,宜當。中宮殿症候,日有差勝之勢,而寢膳之節,何如?不勝區區憂慮,敢此問安,竝爲仰稟。答曰,知道。夜間困惱止歇,而煩渴不加,口淡比昨差勝,膝痺一樣,而諸處浮氣,漸益消減矣。勿爲入診。內殿症候,姑無日漸差勝之勢矣。
政院啓曰,大司憲權尙夏,執義權忭俱在外,掌令韓重熙·南道揆,持平李相成呈辭,持平金在魯未肅拜。時無行公之員,連日監察茶時,事甚未安。除在外外,呈告·未肅拜人員,竝卽牌招察任,何如?傳曰,允。
傳曰,崔判府事·李判府事入來事,分付。李判府事待差病後入來事,分付。
政院啓曰,判府事崔錫鼎·李濡來待矣。敢啓。傳曰,引見。
大殿·中殿·世子宮·嬪宮,藥房·政院·玉堂夕問安。答曰,知道。
持平李相成啓曰,臣於昨日柳赫然等停論時,與同僚聯名隨參矣。追聞物議,以徑停重論爲非。又以臣之旣不干涉於連啓之日,而末乃同參於停論之際,謂之前後逕庭,而盛加非斥云,臣於是不勝瞿然之至。蓋玆事儘有委折,臣與柳赫然爲異姓四寸娚妹之間,在法雖無應避之嫌,而至於還收之啓,則有不必參涉,故臣自未入臺之前,以此酬酢於僚友中矣。及授本職之後,適値上候違豫,連日闕啓,中間同僚,數次連啓,而臣適在告,無所可否,前後事狀,不過如斯。臣意則以爲,初旣無引嫌之事,則回避於停論之日,有非誠實底道理,故不加思量,矇然同參矣。到今人言如此,則臣不可自以爲是,故詣臺引避,欲爲自處之計,而喉司不諒,終至退却,縮伏累日,泯默而過矣。卽於召牌之下,不得不趨承,而難冒之勢,則前後無異,臣何敢晏然仍居於臺次乎?請命遞斥臣職。答曰,勿辭,退待物論。
掌令韓重熙·南道揆啓曰,臣等虛帶憲職,已浹四朔,而適値聖候彌留,旣不敢循例連啓,又不敢偃然退伏,乍赴茶坐,旋尋長單,仍成謬例,進退無據,自顧蹙恧,已極難安,而乃者以柳赫然·李元禎復官還收停論事,厚招物議,至於隨參之同僚,先自引嫌,臣等臲卼,當復如何?蓋其復官還收之請,雖是一國公共之論,而經年閱歲,兪音終閟,上下相持,徒傷事體。當此靜攝之日,一向瀆擾,誠有所未安,故臣等相議寢停矣。今以重論之徑停,譏議朋興,盛加非斥,則臣等率爾之失,無以自解。情地到此,決難仍居,而喉司不諒,旣不捧避辭,今又强請出牌,欲令冒沒行公,此亦臣等見輕之致也。其何敢一刻抗顔於臺次乎?請命遞斥臣等之職。答曰,勿辭,退待物論。
昨日,左議政金昌集,右議政金宇杭引見時,左議政金昌集所啓,湖南監賑御史洪錫輔狀聞中,以災邑守令,姑勿遷動事爲請,此言誠是矣。蓋守令畢賑後,必須仍在其邑,賑後凡事,可以收拾,而近來守令,多得移轉穀物,賑救之後,輒以秋後收捧爲慮,擧皆圖遞於其前,臣嘗以此爲未便矣。湖南設賑邑守令,秋捧前勿爲遷動事,分付道臣,而迺者牙山·德山兩邑守令,一時竝遞,牙山縣監趙海壽,卽判府事趙相愚之子,德山縣監崔尙鼎,卽判書崔奎瑞之子也。趙相愚今年過七十,而姑無大段疾患,邑是三百里之內,可以往來省覲,崔尙鼎親患,雖未知其如何,而亦不可一時輕遞,竝姑仍任。其他設賑邑守令,亦爲分付各道,如非犯科及親病大段者,勿爲許遞於秋捧前,似宜矣。上曰,依此爲之,可也。金昌集曰,兩邑新除縣監,前有職名,亦爲仍任,何如?上曰,依爲之。朝報
今日行判中樞府事崔錫鼎,行判中樞府事李畬引見入侍時,右副承旨趙道彬所啓,日者刑獄文書,依傳敎廟堂及該曹,齊會議勘,別單啓下矣。適當聖候未寧之日,有此破格疏滯之擧,而第念刑殺文書,至爲重大,原啓本原狀啓之未踏啓字,不書年月,終有損於法例,且欠日後憑信之道。旣是照勘文書,則似不至於有煩聽覽,姑待聖候快復,分日連次入啓,踏下啓字,恐合事宜。臣待罪該房,惶恐敢啓。上曰,依爲之。右一條備局謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間雖間有熏熱之候,寢睡則差安云。困惱不作,而口淡一向差勝乎,膝痺何如,而浮氣日益消減乎?今日臣等與諸醫入診,詳察症候,宜當。中宮殿症候,夜來加減,何如?昨伏聞醫女所傳,近日餘症,尙不無往來,湯劑停進,亦已多日,更令醫女,入診症候,可以議定當進之藥矣。不勝區區憂慮,敢此問安,竝爲仰稟。答曰,知道。困惱不作,而口淡一向差勝,膝痺無加,而浮氣漸益消減矣。勿爲入診。內殿症候,比昨別無加減矣。
政院啓曰,憲府多官,引避退待,今已經宿,尙未處置,監察茶時,亦甚未安。除在外外,呈告人員,卽爲牌招察任,何如?傳曰,允。
府前啓,請黃順中依律處斷。請差備醫官拿問定罪事。新啓,武臣乘轎,朝禁至嚴,都城之內,尤非遠外之比,而前捕盜大將鄭弘佐,頃於詣闕下承候之際,稱以有病,偃然冒乘,衆目所覩,莫不駭惋。如使弘佐,眞有重病,運動不得,則只當委頓私次,不然而果能進身闕下,則何敢於白晝大途之中,乘屋轎去障帷,擁騶橫騖,隨意往來,若是其無嚴也?罷職薄罰,不足懲其慢騫之習,而臺論旋停,物議愈憤,請前捕盜大將鄭弘佐拿問定罪。頃當本府之論執柳赫然·李元禎事也,持平李相成,謂有嫌礙之端,而四朔帶職,一不參啓,所謂嫌礙,係是法外,則强引爲言,終始回避,固已未安之甚。況臺閣之體,旣不得參啓,則亦不敢行公,而赴衙出禁,自同他人,抑又何義也?至於停論時同參,尤有所未曉者,若曰無嫌,初何必强避,若曰有嫌,今豈可自停?前後處事,終涉苟且,請持平李相成遞差。引嫌而退,旣停重論,致有物議,揆以臺例,不可仍在。請掌令韓重熙·南道揆,竝命遞差。新除授司諫院司諫權,時在忠淸道連山地,請斯速乘馹上來事,下諭。答曰,不允。鄭弘佐·李相成事及處置下諭事,依啓。前啓,前順天府使朴行義罷職事,停啓。
藥房再啓曰,中宮殿入診醫女退出後,臣等與金有鉉等,反復商議,則皆以爲近日症候,雖與昔年有異,膏藥·湯劑,兩皆燠補,則亦有太過之慮。卽今餘症往來,且當暑熱,消暑補血湯,加黃連酒炒五分,連進五貼,淸補氣血,宜當云。此藥劑入之意,敢啓。答曰,知道。
傳曰,徐判府事·趙判府事入來之意,分付。
政院啓曰,判府事徐宗泰,判府事趙相愚來待矣,敢啓。傳曰,引見。
吏曹啓曰,臺諫有闕,政事,取稟。傳曰,再明日爲之。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。答曰,知道。備局謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間連有熏熱之候,膈氣未盡減歇,而寢睡則差安云。朝來困惱不作,而膈氣尙不淸快,口淡·痰飮,亦無所加,而膝痺,何如?浮氣益有消減之勢乎?今日臣等與諸醫入診,詳察症候,宜當。中宮殿症候,夜來加減,何如?昨入湯劑,其已進服乎?不勝終宵憂慮,敢此問安,竝爲仰稟。答曰,知道。朝來困惱,不至大段,而膈氣猶未淸快,口淡·痰飮不加,膝痺一樣,而浮氣有減而無加矣。勿爲入診。內殿症候,與昨無異,湯劑進服矣。
府前啓,請黃順中依律處斷事,差備醫官拿問定罪事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
判義禁崔錫恒,同義禁權尙游·權上疏。大槪,臣等於本府罪囚問議大臣別單啓下事,敢陳淺見,冀蒙裁處事。入啓。答曰,省疏具悉。卿等疏辭,亦有意見,議處照律,依前次第擧行,而政院分日入啓焉。
禁府啓目,全羅都事李端章,前府使柳百乘元情云云,泛稱遲晩,刑推得情,何如?啓除刑推議處。以上朝報
訓鍊院啓曰,昌陵·明陵·翼陵·順懷墓有虎患,出送軍兵矣。卽見領去將官所報,則五陵內外諸處,累日搜捕,而終無形跡云。當此暑炎,許多軍兵,一向遲留,似涉可慮,今姑撤還之意,敢啓。傳曰,知道。訓局謄錄
上在慶德宮。停常參·經筵。
下直,寧海府使具萬理。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間有熏熱之候,寢睡不如昨日云。困惱則不作,而煩渴引飮無加乎,口淡·痰飮,亦復差勝,而膝痺,何如?浮氣益有消減之勢乎?臣等久未入侍,今日與諸醫入診,詳察症候,宜當。中宮殿症候,夜來寢膳之節,更何如?不勝終宵憂慮,敢此問安,竝爲仰稟。答曰,知道。困惱不復發作,而煩渴引飮,亦無所加,口淡·痰飮差勝,膝痺一樣,而浮氣漸益消減,明日入診,宜矣。內殿症候,姑無日益差勝之勢矣。
吏曹參判申銋三度呈辭。入啓。只遞本職。
大殿·中殿·世子宮·嬪宮,藥房·政院·玉堂夕問安。答曰,知道。
府前啓,請黃順中依律處斷事。請差備醫官拿問定罪事。新啓,臣以前捕盜大將鄭弘佐拿問事,論啓蒙允矣。今聞刑曹參判尹就商,前冬承候闕下時,諉以病重,亦嘗乘轎進來云。武將之冒禁乘轎,雖在遠外,固爲可駭,而況此相續冒禁於都城之內者,尤是曾所未有之事,今日國綱,雖曰解弛,苟有嚴畏,安敢乃爾?論其罪犯,無甚異同,弘佐旣命拿問,則就商不可獨免,請刑曹參判尹就商拿問定罪。承文博士李太元,向於辛卯榜之分館也,身爲主掌之官,完議圈點,輒卽同參,揀擇文書,親進修正,則其初無異議可知,而新進回刺,則其中一人之刺,公然退却,使不得免新。夫旣參坐完事於前,而反忽挾私作梗於後者,固是無前之駭擧。著作柳綎,亦於分館之際,終始參署,少無涯異,及至朝堂揀坐之後,諉有難安之端,一榜回刺,全數不捧,致令許多新進,竝皆輟罷,夫手完其圈,反却其刺,已非常情之所出,多刺之一竝退斥,尤豈非怪駭之甚乎?及其擧世公議,莫不駭笑,則始乃引嫌呈狀,費辭分疏,至稱元無退刺之意,强爲不成說之語,前後處事之顚倒苟且,實爲槐院之羞恥。近日朝家,爲慮分館之積滯,累度催促,僅完一榜,而乃以終始參完之人,反有此一竝退却之擧,此而不爲別樣論罪,則日後顚妄之輩,或持偏見,或托細故,專恣紛拏,無所不至,其流之弊,將何以杜塞?請承文博士李太元,著作柳綎,竝削職。答曰,不允。尹就商事及末端事,依啓。
備忘記,四更初月經進御後,熏熱無減,又有膈氣及飽滿之候,寢睡全失,而醫官等待候於咫尺之地,偃然牢臥,進藥後,熏熱加減,就寢與否,應爲來問,而終不來問,極可駭然。憲臣以慢忽至此,爲請拿問,而其爲慢忽,又至於此,決不可容恕,差備醫官,竝拿問定罪。
觀象監,寅時,有霧氣。啓。朝報
有政。吏批,以金萬胄爲掌令,申鍴爲京畿水運判官,李宖爲掌令,李道運爲任實縣監,李箕翊爲持平,李澤爲校書校理,李澤爲軍資正,徐命淵爲兵曹佐郞,金器之爲禮曹正郞,李耘好爲宗廟直長,金就綱爲奉常主簿,韓世良爲刑曹參議。
兵曹啓曰,左邊捕盜大將尹就商,因臺啓拿問事,命下矣。結末間,以右邊捕盜大將李基夏姑爲兼察,何如?傳曰,允。
政院啓曰,兼察事,命下矣,右邊捕盜大將李基夏,卽爲牌招聽傳敎,何如?傳曰,允。捕盜廳謄錄
上在慶德宮。停常參·經筵。
下直,慶尙監司洪禹寧。
藥房口傳啓曰,卽伏見下政院備忘,則因熏熱膈氣飽滿之候,寢睡全失爲敎矣。卽今熏熱膈氣加減,何如?寢睡尙今不寧乎?臣等不勝憂慮,來詣閤門外,與他御醫等,敢請入診矣。傳曰,知道。
大殿·中殿·世子宮·嬪宮,藥房·政院·玉堂問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,熏熱飽滿之氣,何如?申時已屆,晝水刺尙無進御之事,伏未知何以如此,敢啓。傳曰,熏熱之候,往來未已,飽滿之氣,大便快放後差勝,膈氣亦減,而晩後有困惱,口淡有加,胃氣不淸,故水刺纔已進御矣。
禁府啓目,醫官金有鉉·柳瑺·丁時梯·權聖徵·趙慶基·許坫·方震夔等元情云云,旣已遲晩,竝只照律爲白乎矣。金有鉉段,今年八十三歲,似當依律文勿論,上裁,何如?啓依允。權聖徵·趙慶基·方震夔等乙良,罷職放送,柳瑺·丁時梯·許坫等乙良,收贖放送。
兵曹口傳政事,副司直權聖徵·趙慶基·方震夔。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜來熏熱之候,不如昨日,寢睡差安云。困惱及膈氣飽滿之候,亦復快減乎,口淡·痰飮及膝痺加減,何如,而浮氣一向消減乎?今日臣等與諸醫入診,詳察症候,宜當。中宮殿症候,夜來寢膳之節,更何如?不勝終宵憂慮,敢此問安,竝爲仰稟。答曰,知道。困惱及隔氣飽滿之候,比昨差減,口淡·痰飮及膝痺無加,而浮氣一向消減矣。勿爲入診。內殿症候,別無加減矣。
禁府啓目,刑曹參判尹就商照律事,允下矣。取考律文,則無可據之律,曾前武弁乘轎,因臺啓有罷職之事,而亦不可援以爲例,上裁,何如?啓罷職放送。
大殿·中殿·世子宮·嬪宮,藥房·政院·玉堂夕問安。答曰,知道。
院前啓,請罪人河依律處斷事。請罪人權卨嚴加鉤覈事。新啓,忠淸水使具鳳昌,地望素輕,濫陞閫任,物情之未厭,固已久矣。到任以來,擧措之間,率多可駭,而取其表著者言之,則元山島松木,卽朝家所養船材,而境內士人輩,或稱以山所近處,或稱以喪事所用,呈訴請伐,則一竝許之,任其亂斫,其不念禁令,曲循私囑之狀,已極無嚴。且本營軍餉米,每當春節,分給管下軍卒,以救其飢,而鳳昌濫給別還上於所親兩班輩,多者至於三十餘石,少亦不下於數十餘石,軍卒輩飢餒之患,因此益甚,怨詈之聲,久而未已。如此未有國法,不恤軍民之人,不可畀以藩任,請忠淸水使具鳳昌罷職不敍。答曰,不允。末端事,更加詳察處之。
備邊司,以李宇恒爲摠戎使。
兵曹,以洪以度爲左邊捕盜大將。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,雖有往來熏熱,寢睡則差安云。困惱不作,而口淡痰飮,其已減歇乎?膝痺,何如?而浮氣一向消減乎?丸藥姑停,湯藥之停亦久,今日臣等,與諸醫入診,詳察症候,議定當進與否,宜當。中宮殿症候,夜來加減,何如?前入湯劑,已盡於昨日,亦令醫女入診後,可以議定繼進之藥矣。不勝終宵憂慮,敢此問安,竝爲仰稟。答曰,知道。困惱不至大段,而口淡痰飮,比昨減歇,膝痺無加,而浮氣一向消減矣。勿爲入診,問于入侍醫官,議定湯劑當進與否宜當,內殿症候,與昨無異矣。
右副承旨趙道彬三度呈辭。入啓。遞差。
謝恩,副摠管洪以度。
政院啓曰,憲府無行公之員,連日監察茶時,事甚未安,除在外外,呈告未肅拜人員,竝卽牌招察任,何如?傳曰,允。
判決事任埅辭職上疏。入啓。答曰,省疏具悉。前冬地部事,已知其委折,至於承望求媚等語,尤涉謬戾,俱無可嫌,爾其勿辭,從速察職。
吏曹啓曰,承旨有闕,政事,取稟。傳曰,明日爲之。
府啓,黃順中事,措語見上本府以差備醫官拿問定罪事,累度爭執,兪音久閟,日昨自上,又察其慢忽之狀,特命下獄定罪,臣謂該府照勘,自有定律,無所事於更論矣。不料擬奏未上,判付別下,罷職收贖,俱出末減,臣於是,竊不勝訝惑焉。當此玉候久愆,百僚憂遑之日,醫官等長待咫尺之地,所當奔走承候,晷刻罔懈,而初則傳敎之下,未卽趨入,後則進藥之餘,更不候問,其爲怠慢,誠極寒心,而處分太寬,物情愈激,且其或罷或贖,尤涉不均,伏想聖明之難於竝罷者,或輸其方任守令,而三邑曠官,今幾月矣。公務之積滯,民事之受弊,不一其端,揆以朝家事體,早宜變通,況今負罪旣深,斷不可因仍置之。請差備醫官等,竝削奪官爵。答曰,勿煩。
藥房啓曰,入診醫官退出後,臣等與儒川君濎及諸儒醫御醫等,反復商議,則皆以爲炎熱如此,聖候口淡,猶未快減,湯丸兩藥,今姑停進,宜當云。伏聞中宮殿入診醫女所傳之言,脈度症候,比數日前差勝云。諸醫皆以爲消暑補血湯,不無其效,更加黃芩一錢,加進五貼,宜當云。此藥劑入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。答曰,知道。
備邊司啓曰,新除授摠戎使李宇恒,方在統營任所矣。交代上來,自然未易,其間軍務,曠闕可慮,令守禦使閔鎭厚兼察,何如?答曰,允。右備局謄錄日記廳郎廳崔一奎書。趙景觀校正。
上在慶德宮。停常參·經筵。
下直,端川郡守尹樟。
傳,前參議趙泰億·李大成,府使尹廷舟·鄭是先·李基漢·吳命禧·柳文燧,府尹李喬岳,判官洪舜衍,正任守幹,察訪李三齡,縣令朴尙彬,都事李彙晉·朴致遠,副應敎鄭栻,直長李光肇,注書沈尙鼎,掌令趙鳴鳳,弼善洪好人,持平金有慶·金相玉,副修撰洪萬遇·呂光周·尹鳳朝,正郞趙錫命,佐郞李萬葉,郡守金命彬·沈尙尹·許鼎·李景說·韓聖欽·李東益·李命熙,縣監郭翰邦·黃麟·成孝錫·李世胄·金錫命·趙永期·金養謙·尹拙·韓璛·牧使李正臣·權慜,中軍李溶·閔鎭斗,僉使李汝澤·李後綱,虞候柳星一,萬戶朴來益,主簿李榏,北評事李世瑾,司正權益淳,差備官高泰柱,判官李雲根,都事南益華竝敍用。校理鄭纘先,都事李濟,權管白文五,僉使李後綱·崔文徵,竝職牒還授事,下吏·兵曹。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,熏熱困惱之候往來,連有呻吟之聲,寢睡不安云。伏不勝煎慮之至,口淡痰飮,一向差勝,而膝痺,何如?浮氣益復消減乎?聖候又如此,湯丸竝停,今日臣等不可不與諸醫入診症候,議定進藥當否矣。中宮殿症候,夜來寢膳之節何如?昨入湯劑,其已進服乎?敢此問安,竝爲仰稟。答曰,知道。口淡痰飮,別無所加,膝痺無加,而浮氣一向消減矣。內殿症候,日益差勝,間日問候宜當,湯劑亦已進服矣。
政院啓曰,今日開政事命下,而吏曹郞廳來言,判書宋相琦,參議李觀命,俱以病不來,參判李晩成未肅拜,不得開政云。判書宋相琦,參判李晩成,參議李觀命,竝卽牌招開政,何如?傳曰,允。
府前啓,請還收黃順中絶島定配之命,仍令該曹,嚴鞫得情,依律處斷事。請差備醫官等削奪官職事。入啓。答曰,勿煩。
今日藥房入診時,刑曹參議韓世良,掌令李宖,判決事任埅,竝牌招察任事及保放罪人鄭弘佐,卽爲放送事,及大司成申鐔,今姑改差,其代差出,牌招察任事,榻前下敎,羅州士人鄭元有,前副司勇郭善完,令該曹口傳付軍職,使之冠帶出入事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,右副承旨李德英,刑曹參議韓世良,掌令李宖。
院前啓,請還收罪人河減死定配之命,仍令該曹嚴刑得情,依律處斷事。請還收罪人權卨定配之命,仍令攸司嚴加鉤覈,期於輸情事。臣以忠淸水使具鳳昌罷職事論啓矣。伏承聖批,以更加詳察處之爲敎,臣於是,竊有所悶鬱焉。鳳昌地望素輕,濫陞本任,物情之未厭,固已久矣。到任以後,擧措之間,率多可駭,取其表著者言之,則元山島松木,卽朝家所養船材,而境內士人輩,或稱以山所近處,或稱以喪事所用,呈訴請伐,則一竝許之,任其亂斫,幾至於濯濯之境,其不念禁令,曲循私囑之狀,已極無嚴,且本營軍餉米,每當春節,分給管下軍卒,以救其饑,而鳳昌濫給別還上於所親兩班輩,多者至於三十餘石,少亦不下於數十餘石,軍卒輩餒飢之患,因此益甚,怨詈之聲,騰播遠近,人皆傳說,莫不駭惋,此非泛然風聞之比,如此不有國法,不恤軍民之人,決不可因置閫任,請忠淸水使具鳳昌罷職不敍。答曰,勿煩。
禁府啓目,前府使鄭以雲,前郡守吳盛載原情云云,泛稱遲晩,刑推得情,何如?啓除刑推議處。又照目,前兵使李基泰矣。遞來,兵使例給三等馬,而加把之數,至於四匹,武弁乘轎,旣是禁令,而勒令以大馬載轎,越把二站,卜馬二匹,仍把抵京,此實無前之事,勒發驛卒,至於十七名之多,罪從一科,斷決杖一百,徒三年,告身盡行追奪,私罪。啓功減一等除杖。又啓目,前都事李端章乘轎一款,考諸律文,旣無可據之例,而堂下官乘轎,旣有禁令,因臺啓,或有罷職之事,而亦不可援以爲例,上裁,何如?啓罷職放送。同府,李基泰廣州德豐驛徒二年半定配。啓。
謝恩,同副承旨李大成。朝報
有政。兵曹口傳政事,以鄭元有·郭善完付副司勇,李時蕃爲多大浦僉使,裵泰基爲黃海兵虞候,李宜白爲宣傳官,任勖爲都摠經歷,李日章爲五衛將,邊震英爲全州營將,閔鎭斗爲尙州營將,沈最良爲僉知中樞府使,崔琥爲羅州營將,盧恰爲訓鍊判官,元德夏爲內禁衛將,趙台相爲五衛將,李溶爲訓鍊都正,李碩寬爲統制使,陳瑞瑗·吳以明·吳以振·李日茂·尹燉·宋時淵·韓義相·徐希英·李命元·李後增·金時哲·吉得興·金益望·金明右爲副護軍,李宇恒·李天根·金洙·柳貞章·尹廷舟·李大成·趙泰億·李正臣·李喬岳·柳文燧·趙道彬爲副護軍,鄭是先付副司直,方溶爲副司果,南舜明付副司正,郭千重爲同知中樞府事,白泰齊·崔震一·呂必容爲僉知中樞府事,郭善完·鄭元有付副司勇,李溶·閔鎭斗·柳星一·李汝澤爲副護軍。
吏批,以李澤爲弼善,金命煥爲慶基殿參奉,宋成明爲修撰,李澤爲應敎,趙泰老爲副提學,權爲刑曹參判,申銋爲兵曹參判,趙尙絅爲兵曹佐郞,韓配愈爲繕工監奉事,柳廷喬爲典籍,趙彦臣爲司錄,李德英·李大成爲承旨,周道平爲西部主簿,文壽元爲南海縣令,鄭爲直講,李世祥爲喬桐府使,黃夏臣爲工曹佐郞,曺錫禹爲砥平縣監,鄭道顯爲監察,兪崇爲司諫。
上在慶德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,熏熱頻覺,寢睡又不安云。困惱之候不作,而口淡痰飮,一向差勝乎?膝痺,何如?而浮氣比昨益減乎?今日臣等與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。困惱之候,不至大段,而口淡痰飮差勝,膝痺無加,而浮氣一向消減矣。勿爲入診。
正言金取魯初度呈辭。入啓。給由。
府前啓,請還收罪人黃順中絶島定配之命,仍令該曹,嚴鞫得情,依律處斷事。請差備醫官等竝削奪官職事。入啓。答曰,勿煩。
昨日藥房入診時,上曰,都政,自前或以銓官有故,每致遷就,今番則以予疾患,尙不得爲之,守令雖已變通差出,而積仕之人,久未遷轉,甚爲可悶,予意則前冬都政,今十五日開坼,望後卽爲設行,或限三四日爲之無妨,而又與六月都政相値,兩都政竝行於一月之內,亦似難便,六月都政則退行於八月間似好,此事如何?都提調李頤命曰,聖上當此靜攝中,諸臣去就,旣已區別處分,又念都目之遷就,有此下敎,群下聞之,孰不欽歎?一年兩都目,載於國典,調敍官品,乃國之大政,或因銓官之有故,雖未得趁時設行,未嘗有廢一都目,而合行之時矣。當此玉候未寧之日,雖積仕未遷之人,何敢恨其遲滯乎?頃日朝廷問安時,諸大臣,日來會於藥房,時任大臣之意,亦以此爲慮,與諸大臣商議,臣亦與聞矣。其言曰,守令皆已差出,只餘久勤陞遷之窠而已。如此之類,分爲三四次,若於今日政,直長陞六,明日政,奉事陞直長,至如參奉及初入仕之類,亦皆分日遷除,一日無過三四望筒,則事甚簡便,亦不必連日開政,或間日爲之,亦似無妨,欲入對或陳箚,以稟睿裁,而聖候大勢雖歇,餘症尙往來,不知可以陳達之時,俾臣觀勢,報其可陳之日矣。今聖敎如此,極爲允當,今十五日開坼坐,則不屬於秋冬等,都目之設行,似不必待此,今旬望內,使兩銓相議開政,且觀聖候,如何?或間日或間數日,亦無不可,以此分付,何如?上曰,依此擧行,可也。
吏曹參判李晩成辭職上疏再呈。入啓。答曰,省疏具悉。旣往之事,每引爲嫌,極涉太過,臺避侵詆,實是意外,在我何損?卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
下直,慶州府尹沈宅賢,鳳山郡守洪夏錫。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,熏熱不多,寢睡稍安云。困惱則不作,而口淡痰飮,一向差勝乎?膝痺,何如?浮氣比昨益減乎?今日臣等與諸醫入診,詳察症候,宜當。中宮殿症候,日間益有差減之勢乎?不勝終宵憂慮,敢此問安,竝爲仰稟。答曰,知道。困惱姑不發作,而口淡痰飮差勝,膝痺無加,而浮氣一向消減矣。勿爲入診,內殿症候,漸益差減矣。
正言金取魯再度呈辭。入啓。加給由。
府前啓,請還收黃順中絶島定配之命,仍令該曹嚴鞫得情,依律處斷事。請差備醫官等竝削奪官職事。入啓。答曰,勿煩。
正言安重弼啓曰,臣以忠淸水使具鳳昌罷職事,有所論啓,而其許人斫伐處,非元山島,乃安眠宜松山也。奏御文字,關係至重,而臣錯認島名,誤書於啓辭中,臣之疏率不審之失,有所難免,何敢晏然仍冒於臺次乎?請命遞斥臣職。答曰,勿辭,退待物論。
禁府照目,前縣監喪人金胄矣,軍器錢八十四兩五錢內十兩,追後捧上,載錄於重記中,而七十四兩零,爲其老母遠行諸具,果爲取用,雖與肥己有異,亦不可全然無罪,杖七十,徒一年半,喪前所犯,以收贖,告身盡行追奪,私罪,啓依允。又照目,前府使柳百乘矣,金山逢致死告收後,旣已檢尸,則殺獄成不成間,所當論報,營門以待處分,而終不論報之失罪,笞五十收贖付過,還職私罪。啓依允。又照目司藝李焌矣,祭享餠米中,旣有石末雜入之事,則身爲典祀官,難免不察之罪,杖八十收贖,奪告身三等私罪。啓功減一等。又照目,前討捕使趙鼎期矣,加把馬多所發明,而枉道作行一款,旣已自服,罪杖一百,徒三年,告身盡行追奪,私罪。啓功減一等。
大殿·中殿·世子宮·嬪宮,藥房·政院·玉堂問安。答曰,知道。
大司諫金興慶啓曰,卽者僚臺以閫臣論啓中誤書島名事引避,臣於是,不勝瞿然,日昨僚臺之發論也。臣以書尺,有所往復,措語之間,相議構成,則雖適在告,不得聯名,而其文字不審之失,臣亦難免,今何敢晏然自掩,而一刻苟冒於長席乎?請命遞斥臣職。答曰,勿辭,退待物論。
禁府,趙鼎期廣州良才驛徒二年半定配。啓。以上朝報
上在慶德宮。停常參·經筵。
五更,有霧氣。
下直,安岳郡守吳命恒,江原都事李夢華。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,熏熱不作,寢睡安寧云。無復困惱之候乎?口淡痰飮益減,而膝痺,何如?浮氣比昨愈爲消減乎?今日臣等與諸醫入診,詳察症候宜當,不勝區區憂慮,敢此問安,竝爲仰稟。答曰,知道。困惱之候不作,而口淡痰飮,比昨差勝,膝痺無加,而浮氣一向消減,勿爲入診。自今日直宿於本院,宜矣。
正言金取魯三度呈辭。入啓。遞差。
府前啓,請還收罪人黃順中絶島定配之命,因令該曹嚴鞫得情,依律處斷事。請差備醫官等,竝削奪官職事。新啓,竝引嫌而退,其所論啓,旣據實狀,誤書一款,不必深嫌,事非大段,且不聯名,以此引嫌,尤涉太過,請正言安重弼,大司諫金興慶,竝命出仕。答曰,不允。處置事依啓。
藥房口傳啓曰,有自今日直宿本院之下敎,而卽今聖候熏熱困惱之候,時時往來,浮氣亦未盡減,臣等徑先退去,有所未安,姑爲留直之意,敢啓。傳曰,本院不遠,依下敎退去,可也。
傳曰,史官二員待命,騎馬六匹立之,津船等處內摘奸。
傳曰,史官二員待命,騎馬六匹立之,外各司內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,明日爲之。
修撰宋成明,副修撰韓祉牌不進,依承傳罷職。以上朝報
藥房口傳再啓曰,下敎如此,臣等卽當退去,而儒川君濎,自前直宿本院,及移直時,同爲直宿矣。濎旣帶摠管之任,使之直宿於摠府,議藥入診時,可以無時往來於本院矣,敢啓。傳曰,依爲之。
南就明,以弘文館言啓曰,本館下番副修撰金相元,連日入直,身病猝重,而無他行公之員,不得推移,修撰宋成明,副修撰韓祉除拜有日,尙不出肅,竝卽牌招察任,何如?傳曰,允。
金相稷,以義禁府言啓曰,卽接月令醫官朴大卿手本,則時囚罪人鄭以雲,素患痰,百病交侵之中,寒戰大作,四支强直,不省人事,寒止發熱,則有若狂人,飮水無度,食飮專廢,其餘頭痛泄瀉等症勢危重云。自前罪人病勢如此,則例有保放救療之規,敢此仰稟。傳曰,依爲之。
以全羅道監賑御史洪錫輔,以稅太便宜換用待罪事狀啓,傳于李德英曰,勿待罪事,回諭。以上燼餘
上在慶德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,雖有熏熱之候,寢睡差安云。困惱則不作,而口淡痰飮日勝,浮氣益復消減乎?昨夜醫官入侍時,有左邊膝痺有加之敎云。夜來加減,何如?今日臣等加率鍼醫,入診症候,議定治法,宜當。中宮殿日間症候,一向差勝乎?前入湯劑,已盡於昨日,宜令醫女入診後,更爲議定繼進當否矣。不勝耿耿憂慮,敢此問安,竝爲仰稟。答曰,知道。困惱之候不作,而口淡痰飮差勝,浮氣漸益消減,而左邊膝痺,與昨無異。內殿症候,一向差勝矣。
領府事尹趾完上疏。大槪,老敗益甚,氣息澌綴,懍懍有朝暮溘然之慮,不得不復尋歸路,玆留短疏,以寓戀闕之忱,兼請逕歸之罪事。入啓。答曰,省疏具悉卿懇。前冬自卿入城之後,病裡欣慰良深矣。不料一疏才留,歸路遽尋,不覺愕然,如失左右手也。卿雖以老病,決意遄歸,而調將之便,終不如京邸,則此時元老大臣,胡忍棄予,若是其邁邁耶?殊非所望於卿者也。玆遣史官,諭予至意,卿其體諒,卽速復路,無孤予望。仍傳曰,遣史官傳諭。
傳曰,史官三員待命,騎馬九匹立之,津船等處內摘奸。
政院啓曰,吏曹郞廳來言,今日爲政事命下,而判書宋相琦式暇,參判李晩成未肅拜,參議李觀命竝卽牌招開政,何如?傳曰,允。
右承旨黃一夏初度呈辭。入啓。給由。
謝恩,吏曹參判李晩成。
政院啓曰,左議政金昌集有稟定事,藥房入診時,同爲入侍之意,敢啓。傳曰,知道。
吏曹參議李觀命牌不進,罷職傳旨。傳曰,只推勿罷。
今日藥房入診時,統制使李碩寬催促下送事及北兵使差出後,卽爲催促下送事,榻前定奪。
藥房再啓曰,中宮殿入診醫女退出後,臣等與金有鉉等諸御醫,反復相議,則皆以爲症候大勢差減之後,餘症猶不無往來,前進消暑補血湯,加進五貼,宜當云。此藥依前加入劑入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
假注書姜必輔出使,代魚有龍爲之,趙文命有頉,代金墰爲之。
禁府照目,前郡守吳盛載矣,火粟六十餘石,除番錢一百四十兩,盡用於公私需者,自是列邑通行之流例,道臣旣已發覺啓聞之後,不可全然無罪,罪杖六十,徒一年,告身盡行追奪,私罪。啓功減一等。
謝恩,大司成李宜顯。朝報
有政。兵批,以李震赫爲訓鍊參軍,李澤爲副護軍,朴浚·李正臣·趙泰億·李喬岳·鄭是先·李大先爲司果,李宇恒付副司直,李天根付司正,李德夏爲蟾津別將,李溶爲北兵使,申鐔爲副司直,金取魯付副司果。
政院啓曰,備邊司郞廳來言,今日賓廳坐起日次,而上候方在未寧中,不得來會之意,敢啓。答曰,知道。
今日藥房入診入侍時,左議政金昌集所啓,纔見濟州牧使邊是泰狀啓,則以爲本州土品,不宜牟麥,耕種本少,而及其發穗之後,又被黃蝥之災,全不成實,民事極爲渴急,須得一萬穀物,可爲麥後繼賑之資云矣。頃日自上招問本州貢人之時,以牟麥向茂爲對,又聞移轉連續入去,庶有救活之望矣。卽今麥凶又如此,則不可無別樣顧恤之道矣。當初有萬石加給之命,方欲劃送之際,全羅監司狀啓適至,而其中以爲得見濟州牧使報狀,則若得米一千五百餘石,則可以補賑爲言云,故依此數入送矣。今此所請又如此,不可不施行,而目今京倉,雖有若干餘儲,當此夏月,海船難通,決無趁時輸往之勢,湖南各樣米穀,似已傾儲用之於賑資,而本州形勢,亦甚切急,卽爲分付本道監司處,不問軍餉與某樣穀物,或有餘儲可以推移者,則米則限二千石入送,湖南麥事,珍島等諸邑外,亦不至大段失稔云,卽今還上牟麥,政當收捧,各邑所在牟麥,亦限七千石,急急入送,何如?元狀啓所當覆奏,而不如登對陳稟之爲詳盡,故敢此仰達矣。上曰,濟州上年麥農失稔,今又如此,若無別樣顧恤之道,海島民事,誠甚可慮矣。今欲入送者,合米麥其數幾千石乎?左議政金昌集曰,雖請得萬石,而若以米二千石牟麥七千石代送,則似可補賑矣。上曰,然則合米麥,依此數,急急入送事,分付,可也。
左議政金昌集所啓,冬至使,例於六月都目差出,而今聞都政,非久當行,故敢達矣。今番彼國回咨中,以節行方物外,如遇頒詔進賀禮物及爲勅使頒詔所進禮物,亦令照例進獻一應事件,進到謝恩禮物,俱令停其收受,其謝恩,照常進表,不必進獻禮物爲言矣。自前有謝恩之事,則例有禮物,而自今以後,永爲減除,只令進表,似當有謝恩之擧矣。今年冬至使,仍兼謝恩使差出,何如?上曰,依爲之。
又所啓,咸鏡監司李光佐,以穩城·慶源越邊淸人造舍墾田開路等事狀聞矣。後春近處,亦多空地,而我境至近之地,有此無前之事,似涉殊常,固未知其意之所在,而此非我國所可禁止之事,本道監·兵使處,姑先以窺探動靜,這這馳啓,江邊把守,各別申飭之意,分付,何如?都提調李頤命曰,皇朝時自九連城,有鎭堡,與我國接界,鷄狗之聲相聞,遼東人或有來耕威化島者,則輒自我國移咨遼東都司而禁止,至於立碑以定界,其時天下一家,我國邊民與華人,如隣邑之人,尙慮其無防限,況今日乎?淸人所爲,雖未知果有深意,而隔一衣帶水而相近,彼此往來,不無生事之弊,此甚可慮矣。上曰,此實無前之事,其意難測,而彼此往來,生事可慮,本道監兵使處,依此分付,可也。提調趙泰耉曰,彼地事,非我所可禁,而亦不無可慮矣。小臣嘗往來西北,觀其形勢,六鎭及江邊七邑,彼我境,以江爲限,而越邊則皆是空地,曾無人居,但樹木成林而已。今彼人若只爲作農,則曠野沃土,何處不可,而必於沿江近處,造家墾田,且修治道路乎?其意誠不可測,而近來彼邊淸人,以採蔘及獵獸事,通四時無常往來者,比前益夥,或經歲遲留而不罷歸,想其糧道甚艱,故與我境邊民,潛相和賣,以資其糧者,不無其弊矣。彼邊之造家墾田,雖不可自我禁斷,而自今申飭邊臣,勿爲如前懈弛,動靜事機,頻頻偵察,似宜矣。且頃見平安監司閔鎭遠狀啓,卽彼此潛商嚴禁節目稟定事也。非但西邊爲然,北邊亦必有如此之弊,今後一倍着意,嚴飭邊民,另加禁斷事,本道監·兵使處,分付,似好矣。李頤命曰,此雖非自我禁止之事,但未知出於其皇帝之令及或私自移來與否,若是採蔘人私居,則鳳城人,或可知之,瀋陽將軍,亦管江邊地方,則瀋陽亦或知之,前頭皇曆齎咨官之行,使之探問於鳳城·瀋陽等處,果非其國令,亦以彼此犯越可慮之意,移咨請禁,似好矣。金昌集曰,平安道江邊列邑潛越之弊,近來特甚,此事亦當移咨請禁,而以荒唐船事見之,請禁之初,似有其效,而稍久則又復如前,似由於彼國號令,不能久行而然矣。上曰,前頭皇曆之行不遠,其時使之探問以來後,移咨事更議處之,可也。
左議政金昌集所啓,訓局砲保,近仍連歲災減,凡干需用,極爲苟簡,夏月軍兵衣資,尙未得分給,事甚埋沒,頃以戶·兵曹木取用事,啓稟蒙允矣。戶曹則先送一百同,而兵曹則以所儲絶乏,不爲畫送,今須更得二百同,可以推移分給,而他無出處,更與禁衛·御營兩大將相議,兩營所儲軍木,各貸一百同,而御營所貸,則欲以平安道慈母山城所儲木還償,其代又將以戶曹奴婢貢木充上,禁衛營所貸,則前頭都監砲手上來後,自當還償,而係是軍需,不敢擅便,敢此仰達矣。上曰,依爲之。以上備局謄錄
吏批,以李秉常爲文學,金萬㘽爲司饔僉正,柳亨運爲奉常僉正,安征爲正言,趙尙綱爲刑曹佐郞,李宜顯爲大司成,兪集一爲漢城右尹,吳命峻爲知義禁。
李大成,以禮曹意啓曰,來七月初七日行宗廟秋享大祭,親祭及親傳香,當爲取稟,而自上方在靜攝之中,依近例以攝行擧行乎?敢稟。傳曰,依爲之。
巳時,上御興政堂,藥房入診時,左議政金昌集請對引見入侍,都提調李頤命,提調趙泰耉,副提調兪命雄,儒川君濎,假注書趙鎭禧,記事官黃奎河·崔尙履,醫官金有鉉·柳瑺·丁時梯·權聖徵·朴星瑞·許坫·吳重卨·方震夔·白光璘·卞三彬·玄孝綱·李頤命進伏曰,昨日入寢時,進御月經云,未知其前,有熏熱而然乎?上曰,月經進御時,熏熱不至大段矣。頤命曰,睡覺後數字缺熏熱乎?上曰,缺頤命曰,寢睡不至半夜乎?上曰,缺,五六行缺頤命曰,缺便不至秘滯乎?上曰,不至秘滯矣。趙泰耉曰,臂痛漸勝乎?上曰,與昨無異矣。濎曰,膝痺比昨何如?上曰,一樣矣。濎曰,便道每患秘滯矣。昨日則不進丸藥,而亦得通利,今日亦能放下云,頓覺快豁乎?上曰,昨日二次放下,故頗覺通快,而今日則猶不如昨矣。濎曰,今日雖不快豁,便後更無餘意乎?上曰,不無餘意矣。頤命曰,諸醫皆以爲卽今餘氣餘存處及膝痺等症,難以藥力責效,股陰阿是穴,或用銅鍼疏泄,或取經絡二三穴受鍼爲好云,而連進下藥,又爲受鍼,恐或太過,受鍼與否,先爲下敎後,使醫官稟定,何如?上曰,受鍼之說,初不樂聞,而但股陰浮氣,尙不全減,左邊膝痺,比前有加,故欲問于醫官,議定受鍼與否矣。頤命曰,先爲診候後,下詢于鍼醫稟處,何如?上曰,唯。濎診脈畢退伏曰,大抵調均,而左關又尙有力,右尺稍似數矣。有鉉曰,左三部數而有力,右三亦然,不如昨與再昨之平和矣。瑺曰,稍似有力,而猶勝於昨夕,不至大段帶數矣。時梯曰,左三稍有力,而右三則調均矣。聖徵曰,左右比昨稍大,而不至數矣。坫曰,比昨夕不甚異同,但右寸關稍數,而猶有柔和之狀矣。震夔曰,比昨稍有力矣。診候畢,頤命使首醫稟定數字缺有鉉曰,經絡則須三度受鍼後,可以責四五行缺聖徵曰,阿是穴受鍼,蓋取救急數字缺大抵浮氣諸症,皆出於濕熱之壅滯,故自去冬,已有經絡受鍼之議,經絡數疏通,則非但浮氣,至於膝痺等症,亦皆有效矣。星瑞曰,膝痺之候,已至累年,此皆由於濕熱之積滯,則經絡疏通,不過一二度,可以責效,而猶不能的定症源,故不敢陳達矣。以今日症候驗之,則濕熱之壅滯,尤爲分明,一二次受鍼極當,而第阿是穴疏通,則雖有救急之效,至如股陰,痛難受鍼,如取經絡三里·絶骨·三陰交等穴,三四度受鍼,則必有顯效矣。重卨曰,壅滯之病,因而下之,可責速效,而但阿是穴,痛難受鍼,不如取經絡三里·行間·絶骨·三陰交等穴,二三次疏通之爲好矣。光璘曰,阿是穴不過一時救急,而經絡則以本經疏通,最益於浮氣,只取經絡中三里·三陰交·絶骨等穴,受鍼,好矣。孝綱曰,前日核患,卽今浮氣,皆出於壅滯,而每有泄氣太過之慮,不敢仰請,以今番症候驗之,經絡受鍼,可無所妨矣。三彬曰,經絡疏通之議最好矣。頤命曰,經絡疏通之議最多,何以爲之乎?上曰,經絡受鍼,可也。聖徵曰,經絡受鍼後,左邊足部阿是穴,亦爲受鍼,無妨矣。頤命曰,受鍼前,先使進察浮氣,何如?上曰,唯。數字缺日無拘忌乎?頤命曰,無拘忌云矣。聖徵進察浮氣畢,退伏曰,雖不能指的某處,而大抵比昨差勝矣。濎曰,數字缺有減,而盡差則尙遠,股陰今猶堅硬,而但五行缺頤命曰,經絡數字缺三里·三陰交·絶骨三處受鍼事,旣已議定矣。執鍼使權聖徵爲之乎?上曰,依爲之。頤命曰,水刺進御,比前差晩,其前有何所進乎?上曰,少進薏苡粥矣。濎曰,受鍼後,無虛憊之候乎?上曰,姑無矣。頤命曰,連日受鍼似難,間日,好矣。上曰,唯。頤命曰,臣等忝居保護之地,醫藥迷方,久不奏效,不被罪罰幸矣。不意聖心寬仁,日昨特有宣醞之異數,非但惶感罔措,以向來焦憂之日思之,則其慶幸之忱,亦何可盡達乎?左議政金昌集曰,瞻望玉色,浮氣幾盡消減,而不日將臻平復之境,區區慶忭之忱,不可盡達,今日適有稟定之事,敢此請對矣。
諸臣遂以次退出,而王世子尙侍坐御側,延礽君·延齡君昍,留侍上前,三里·三陰交·絶骨三穴受鍼。以上朝報
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,熏熱頗甚,寢睡全失云。伏不勝驚慮之至,困惱則不作,而口淡痰飮,一向差勝,浮氣日益消減乎?受鍼後膝痺加減,何如?今日臣等與諸醫入診,詳察症候宜當,敢此問安,竝爲仰稟。答曰,知道。困惱不作,而口淡痰飮差勝,浮氣一向消減,而膝痺差減,勿爲入診。
右承旨黃一夏再度呈辭。入啓。加給由。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,道內各邑五月二十一日始雨,二十三日乃止,或得一犂,或得一鋤,正當鋤後根耕之時,雨澤適中,民事多幸事。
平安監司書目,成川等二十六邑之風雹,永柔之蟲災,俱係變異事。以上朝報
藥房因夕問安,口傳啓曰,晝水刺今始進御,或有熏熱困惱而然乎?敢啓。傳曰,知道。晩後有熏熱氣不淸快,故午水刺今始進御矣。燼餘
義禁府啓曰,宜寧前縣監鄭壽崑原情公事中,除刑推議處事判下矣。御史封進文書下本府,以爲憑處之地,何如?傳曰,允。禁府謄錄
上在慶德宮。停常參·經筵。
夜五更,南方有氣,如火光。
下直,原州牧使朴彙登。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間寢睡,又以熏熱煩轉不寧云。伏不勝煎慮之至,困惱則不作,而口淡痰飮,亦無所加,膝痺浮氣,比昨加減,何如?症候如此,今日受鍼,可以入診稟定,進藥當否,亦當議定,臣等與諸醫,不可不入診矣。中宮殿症候,日間加減何如?前入湯劑,亦以連進乎?敢此問安,竝爲仰稟。答曰,知道。寢睡連夜不寧,朝來亦頗困惱,口淡痰飮無加,而膝痺浮氣,與昨無異,今日受鍼姑停,勿爲入診,而進藥當否,問于入侍醫官議定,宜當。內殿症候,一向差減,湯劑連進矣。
右承旨黃一夏三度呈辭。入啓。遞差。
府前啓,請還收黃順中絶島定配之命,仍令該曹,嚴鞫得情,依律處斷事。請差備醫官等,竝削奪官職事。措語見上
新啓,新除授司諫院正言安經,時在忠淸道燕崎縣任所,請斯速乘馹上來事,下諭。答曰,不允。下諭事,依啓。
吏曹啓曰,承旨有闕,政事,取稟。傳曰,明日爲之。
藥房再啓曰,入侍醫官金有鉉等退出後,臣等與儒川君濎及諸儒醫御醫等,反復商議,則皆以爲聖候浮氣,雖似稍減,而熏熱有時發作,以致寢睡不寧云。醫書所謂寒之不寒,取之以陰者,似指此等症候,故諸醫中,或有補陰之議,而但導水丸,方有其效,似當專責浮氣未盡消之前,此時又當熏熱,兼進補陰之劑,恐有妨於胃氣,今日已進導水丸,姑觀數日,更爲議定,宜當云矣。敢啓。答曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。
假注書姜必輔書啓,臣承命馳往于安山縣元堂里領府事尹趾完所住處,傳宣承批,則以爲老病垂死之喘,恐或溘盡於旅次,不得已留疏徑退,而當聖候未及復常之時,遽離輦下,回望宸極,第切怵惕,卽者史官,臨宣聖批,十行綸音,旨意懇惻,逈出尋常,有非賤分所當得者,固已惶感罔措,而繼之以責諭,更卽復路,臣五情崩潰,不啻跼蹐不安而已。顧此尸居餘氣,傷於冒熱作行,今方昏倒不省,死期已迫,更何有作氣復進之望乎?終不免爲孤負恩命之歸,伏地涕泣,不知所達云矣,敢啓。傳曰,昨於批旨,備悉至意,而情志不孚,莫回遐心,益用缺然,無以爲諭,第此炎熱,雖未卽復路,安心調息,從容就道,以副予望事,更往傳諭。以上朝報
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,雖有熏熱,寢睡差勝云。困惱則不作,而口淡痰飮日勝,膝痺何如?而浮氣益加消減乎?今日臣等與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。困惱及膝痺差減,而口淡痰飮無加,浮氣一向差減,勿爲入診。
政院啓曰,吏曹郞廳來言,今日爲政事命下,而判書宋相琦,參判李晩成,參議李觀命,俱以病不來,不得開政云,判書·參判·參議竝卽牌招開政,何如?傳曰,允。
傳曰,都政今月旬望前爲之事下敎矣。何至今不爲擧行耶?
府前啓,請還收黃順中絶島定配之命,仍令該曹,嚴鞫得情,依律處斷事。請差備醫官等削奪官爵事。新啓,國子司成,地望自別,與兩司亞長,無甚異同,雖通淸之人,不可人人冒授也,決矣。鄭東後除拜本職,未免太濫,物淸未愜,請司成鄭東後遞差,士夫之間,廉隅爲重而近年以來,苟且成風,識者之寒心,固已久矣。向者江原道御史之行過杆城也。去時所無之木碑,猝遍於邑村,御史怪詰於民人,則皆言自鄕廳指揮督立,元非民人等之所樂爲者,御史聞之駭然,至於嚴刑鄕所,以懲敎誘愚氓之罪,本邑旣是抽栍之外,雖不擧論於書啓中,而鄕所以此受刑,則其在邑宰之道,宜卽自處之不暇,而恬不知愧,冒沒仍蹲,此豈非士夫之一大羞恥?廉隅一節,若是放倒,則其他政令,推此可知,請杆城郡守李挺益遞差。軍門之一號一令,自有其制,苟或差違,則罪關失律,新除授北兵使李溶,乃於昨年春塘臺擧動時,身爲中軍,不待將令,徑先罷陣,其違失師律,莫此爲甚,平時如此,臨急可知,削職之罰,實出末減,今者敍命之下,卽拜訓鍊都正,纔過數日,又畀北塞之重閫,朝除夕遷,有若奬用者然,除目之下,物情俱駭,事體所關,不可置而不論,請北兵使李溶遞差。答曰,不允。李挺益事,依啓。末端事,豈可以一時所失,棄而不用乎?用人之道,不宜若是也。須勿煩論。
政院啓曰,命下矣。問于該曹,則以爲都政,今月向望內定行事下敎之後,本曹講坐,猶有未畢者,欲以初六日開坐取講,仍以旬間,定行大政矣。前修撰宋成明疏中,有侵斥銓官之語,故判書宋相琦,參議李觀命情勢難安,陳疏引入,以此不得擧行云矣,敢啓。傳曰,宋成明疏中,雖有侵斥之語,旣是未徹之疏,則仍此引入,實涉太過,竝卽牌招,以爲斯速定行大政之地。
大殿·中殿·世子宮·嬪宮,藥房·政院·玉堂問安。答曰,知道。
左議政金昌集箚子。大槪,請以使价事,更詢廟堂而處之事。入啓。答曰,省箚具悉。箚辭如此,令該曹問于諸大臣稟處焉。
藥房口傳啓曰,今日數次有泄便,午水刺差晩進御云。未知有熏熱困惱之候而然乎,敢啓。傳曰,知道。晩後有熏熱,口味不甘,故午水刺晩進矣。朝報
有政。兵批,以黃一夏付副司直,金墰·魚有龍付副司正,李泓付副護軍。
吏批,以呂光周爲修撰,趙聖復爲全羅都事,姜必輔爲奉常直長,宋正明爲禮曹參議,李天蓍爲燕歧縣監,趙斗彬爲杆城郡守,宋宅相爲軍資正,韓永徽爲司僕正,申鐔爲承旨。
吏批啓曰,本曹佐郞李秉常·申思喆除授已久,尙不出肅,都政大政,不久當爲定行,郎官不可不備員,李秉常·申思喆,竝爲催促,明日內使之出肅,何如?傳曰,允。燼餘
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,熏熱往來,而寢睡則差安云。困惱不作,而口淡痰飮,亦復減歇乎?膝痺何如?而浮氣益復消減乎?今日臣等與諸醫入診,詳察症候,宜當。中殿症候,日間加減,何如?前入湯劑,當盡於今日,更令醫女入診後,可以議定繼進當否矣。不勝終宵憂慮,敢此問安,竝爲仰稟。答曰,知道。困惱不作,而口淡痰飮,與昨無異,膝痺差減而浮氣漸益消減,勿爲入診,明日受鍼,宜矣。內殿症候,一向差勝矣。
正言安重弼初度呈辭。入啓。給由。
藥房啓曰,中宮殿入診醫女退出後,臣等與金有鉉等及諸御醫,反復商議,則皆以爲近日諸症,不無差減之勢,消暑補血湯,亦有其效,依前加入,加進五貼,宜當云。此藥劑入之意,敢啓。答曰,知道。
府前啓,請還收黃順中絶島定配之命,仍令該曹,嚴鞫得情,依律處斷事。請差備醫官等,竝削奪官職事。請司成鄭東後遞差事。臣以新除授北兵使李溶遞差事,有所論啓,而及承聖批,不惟不賜允從,至以豈可以一時所失,棄而不用爲敎,臣竊以爲不然。夫人之所失,自有輕重,溶之不待將令,徑先罷陣,實非微眚薄過之比,而關係失律,如使朝家,小有紀律,則罪必不止於削職,而其時處分,失之太寬,今者敍命之下,卽拜都正之極選,纔過數日,又畀北塞之重閫,朝除暮遷,任用無漸,爲今之武將者,孰知失律之可畏,而有所飭勵也哉?臣之慨然者此也。況關防重地,必得其人,然後鎖鑰克壯,而如溶違失於軍律者,猝當此任,除目之下,物情俱駭,其在嚴軍律重關防之道,決不可置而不論,請北兵使李溶遞差。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,來十二日都目政事爲之之意,敢啓。傳曰,知道。
假注書姜必輔書啓,臣承命更往于安山西面元堂里領府事尹趾完所住處,傳宣聖旨,則以爲臣冒熱撼頓之餘,老殘氣息,殆盡無餘,只待朝暮溘盡之期而已。昨於史官之還,敢以難決更爲運動之意,昧死仰對,雖出於萬不獲已,孤負恩命之罪,有不可逭,而仍伏聞聖候連夜失睡,微臣憂慮之悃,有倍於在京承聞之時,自知退歸輕遽,方在悔恨之中矣。乃於玆者,史官復臨,傳宣聖旨,眷念軫念,愈往愈隆,其所以曲恤老病之臣,特垂寬暇,使之隨意進退者,實是優禮之異數,顧臣賤分,何以得此於君父?伏地惶隕,惟有涕淚云矣。敢啓。傳曰,知道。
假注書金墰有頉,代以姜必輔爲假注書。
忠淸監司書目,淸風兼任堤川呈,以大司憲權尙夏辭職上疏上送事。啓。答曰,省疏具悉卿懇,適有疾患,不得登程,事勢則然,何至引罪,所辭本職,祈免至此,終難强迫,今姑勉副,卿其安心勿待罪,俟得小間,須速上來,以副予望。以上朝報
金相稷,以弘文館言啓曰,本館下番,只有副修撰臣金相元,他無推移輪直之員,新除授修撰呂光周,卽爲牌招察任,何如?傳曰,允。燼餘
上在慶德宮。停常參·經筵。
申時酉時,日暈。夜一更,月入氐星。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,雖有熏熱,而寢睡則差安云。困惱則不作,口淡痰飮日勝,膝痺尤減,而浮氣益消乎?今日受鍼事,命下矣。時刻定以何時乎?臣等不勝耿耿憂慮,敢此問安,竝爲仰稟。答曰,知道。困惱不作,而口淡痰飮,日向差勝,膝痺無加,而浮氣漸益消減,受鍼時刻,定以巳初,宜矣。
正言安重弼再度呈辭。入啓。加給由。
府前啓,請還收黃順中絶島定配之命,仍令該曹,嚴鞫得情,依律處斷事。請差備醫官等,竝削奪官職事。請司成鄭東後遞差事。請北兵使李溶遞差事。入啓。答曰,勿煩。
右副承旨申鐔初度呈辭。入啓。給由。
吏曹啓曰,臺諫有闕,政事,取稟。傳曰,大政差出。
傳曰,忠淸監司沈壽賢,江原監司尹星駿除拜已久,尙不出肅,全羅監司李㙫出肅之後,又陳辭疏,殊涉未安,竝卽牌招。
大殿受鍼後,大殿·中宮殿·世子宮·嬪宮,藥房·政院·玉堂問安。答曰,知道。
京畿監司書目,水原府使李弘述,以病難察任,四度呈狀,累朔廢衙,不得已罷黜事。啓。傳曰,勿辭仍任。
大殿·中殿·世子宮·嬪宮,藥房·政院·玉堂夕問安。答曰,知道。朝報
藥房受鍼入侍時,都提調李頤命所啓,近日聖候浮氣,雖日減,熏熱尙有往來,以此寢睡,時時不寧,而又當盛炎,必須無他助熱之事,靜攝一二月,然後可以平復矣。凡干公事,如非時急不得已者,不宜數數捧入之意,曾已累次陳達,申飭政院,而近來如承旨呈辭及他餘不緊公事,間或捧入,殊無惕念擧行之意,都承旨兪命雄推考,何如?上曰,依爲之。又所啓,都政旣已定日,而卽今聖候,方在靜攝中,炎熱又如此,三四日酬應,極爲伏慮,而今不可中止矣。臣送言于政官,其開政姑停,逐日問議于藥房,以觀聖候如何而爲之矣。且以省事之道,廣聞外議,則其說有三條,其一則以爲凡仕滿序陞之類,待落點後,更以前副擬爲後首擬,故一望筒不過用直長·奉事各一望,故望筒多,而終日出入矣。序陞者旣有仕滿日次,作窠亦有其次,以某奉事爲某直長,某參奉爲某奉事,井井不紊,此望天點,亦必歸於首擬,依四館訓鍊院去官例,以單望循次別錄下批,最爲輕便云。而政官以爲流來政規,不可猝變,頗持難矣。上曰,此等望,例於首擬落點矣。李頤命曰,其二則以爲單望啓下,若難遽行,則如今日當以奉事陞直長,則以奉事仕滿居首者三人,擬首直長之窠,越直長二窠及奉事,已擬末副者,更以當第四窠者備擬,一望如此,則一望筒中,人名不疊入,不過三四筒可畢,奉事之陞,雖不如單望之輕便,亦勝於每望待落點云,其三則以爲每望待落點而後,更擬他望者,蓋未知何人當受點之意,而天點每下於首擬,此皆應遷之人,則人名之疊入於一筒,實無所妨,以第一窠副擬者,擬於第二窠之首,末擬者擬於第三窠之首,同入一筒,則可無待點備擬之弊,亦甚輕約云矣。此三說未知如何,商量下敎後,分付變通,可省酬應之煩矣。泰耉曰,大政時,每望筒,只出直長一窠者,蓋以積仕之人,次次陞擬之故,自不得不如此矣。今若以初望所擬首副末三人,分擬各望,而副望·末望,亦如是爲之,則望筒自減少矣。上曰,單望啓下,則政體殊常矣。第三件說似好,依此擧行事分付,可也。
左承旨南就明,右承旨金相稷,左副承旨李德英,同副承旨李大成上疏。大槪,臣等聞今日筵中,大臣以近來疏單捧入之太過,請推長僚云。臣等竊不勝惶隕之至,大凡公事出納之際,一院同僚,無不相議可否,則所失宜無彼此之別,而問備之罰,獨及於首席,臣等何敢晏然於職次乎?伏乞聖慈,亟遞臣等之職,以安微分,不勝幸甚事。呈政院,還出給。以上朝報
政院啓曰,備邊司郞廳來言,今日賓廳坐起日次,而上候方在未寧中,不得來會云矣,敢啓。答曰,知道。備局謄錄
吏曹啓曰,氷庫別提李世璡,守令考講三冊不通,依例汰去,何如?傳曰,允。
巳時,上御興政堂,藥房入診受鍼時,都提調李頤命,提調趙泰耉,副提調兪命雄,儒川君濎,假注書趙鎭禧,記事官朴師益·崔尙履,副司勇郭善完·鄭元有,醫官金有鉉·柳瑺·丁時梯·權聖徵·李時聖·趙慶基·朴星瑞·許坫·吳重卨·李得英·方震夔·崔泰齡入侍。李頤命進伏曰,夜間有熏熱往來云。寢睡能至半夜乎?上曰,能過半夜矣。頤命曰,夜間月經進御乎?上曰,就寢時進御矣。頤命曰,口味不甘及胃口痞缺症,卽今何如?上曰,缺勝矣。頤命曰,受鍼後有膝痺差勝之五六字缺上曰,十餘字缺無小減之勢矣。三四行缺頤命曰,每以浮氣漸消爲敎,故意謂已盡數字缺而昨聞醫官所傳,則亦以爲比前頓減云。未知與缺更何如?上曰,堅硬處漸似消減矣。頤命曰,丸藥進御之後,始有疏利之效,寢睡亦隨而差安,而停止則復如前,此藥不可輕停矣。上曰,浮氣消減,專賴導水丸,姑不可輕停矣。頤命曰,炎熱如此,只令差備醫官三人及外方醫官未入侍者,入診,何如?上曰,唯。儒川君濎診後退伏曰,右三部比向日尤調均,而左脈亦好矣。善完曰,浮症差歇後,脈度例有不足之候,而左右三部皆平和,非久可得平復矣。元有曰,左三部血虛帶火,而往來平和,右邊胃脈帶數,而亦有和緩之氣,非久當平復矣。有鉉曰,右三部平和,左則重按有力,而不至大段矣。瑺曰,左脈均,而不知有力,右則如常矣。時梯曰,左右脈昨今一向調和矣。頤命曰,脚部浮氣則受鍼時診察,其他則先爲診察,何如?上曰,竝先爲診察,可也。聖徵曰,浮氣餘存處不多,漸次消減矣。濎曰,卽今餘存處,如投水之氷,不久自消矣。星瑞曰,股陰比昨尤幾盡消矣。重卨曰,左右膝部,比再昨尤減,腹部以下,亦幾盡消矣。得英曰,小臣五月後初入侍,比五月則幾如常矣。泰齡曰,臣亦五月後初入侍,比五月幾如常矣。頤命曰,受鍼穴,醫官以三里數字缺崑崙·行間四穴,商議停當之意,敢達。上曰,缺濎曰,比向日玉色,尤爲平勝矣。趙泰耉曰,五六字缺受鍼,而無不平之候乎?數行缺頤命曰,昨日特賜貂裘,仍下御製於儒川君濎,不特當之者惶感欲死,旁觀亦爲之感泣矣。今番聖候,半年彌留,諸藥無效,而唯導水丸,功效顯著,豈可謂非濎之功乎?自上特察其誠,有此異恩,孰不感動乎?當初雖間有疏利之議,而他人不能主張,獨濎堅守此議,至於危險之說四至,而少不撓奪,末稍諸醫技窮之數字缺力陳達,始用其藥,終至收效,臣常時雖知其爲三四字缺其堅確,乃至於此,其精神有足以感人者,四五字缺國家有違豫時,雖傷寒感冒一行餘缺上曰,十餘字缺陳達,而終不撓改四五字缺專賴導水丸,故昨日略表予意矣。頤命曰,其爲人簡靖,絶不出入於病家,故經驗不多,又不如業醫之人,專攻醫書云。此後其身,旣有重責,不當如前放過,年力未至衰老,無他職事之擾,使之致力醫書,益廣識見,亦爲經驗,多治人病,宜矣。且聞常時多近杯酌,不但傷生可慮,亦妨於術業,不可不自上別爲申戒矣。上曰,依爲之。飮酒過差,則傷人,此後各別斟酌,毋至過飮,可也。頤命曰,內局提擧,此後有闕,則使濎兼帶,以專保護之任,似好,而例以文官擇差之任,此無前例,不敢仰請矣。且疏利之議,諸醫中獨權聖徵主之,自前冬,每以雖黑丑大黃,亦當用之之說,屢言于臣,至引昔年聖上,以傷寒未寧時,症候昏沈,諸醫皆言當用人蔘,而其父瑜,力主柴胡四物湯,終至見效之事爲證,臣以卽今聖上春秋如昔年,爾之術業,同乃父,吾輩豈不從爾之言爲答矣。以今驗之,聖徵之言,實有意見矣。上曰,此則予已知之矣。諸臣遂以此罷出,而王世子猶侍坐御側,延礽君·延齡君昍,留侍上前,三里·絶骨·崑崙·行間四穴受鍼。以上燼餘
上在慶德宮。停常參·經筵。
夜一更,月犯房第三星。
大殿·中殿·世子宮·嬪宮,藥房·政院·玉堂問安。答曰,知道。
金相稷啓曰,來十五日儒生殿講日次,取稟。傳曰,停。
藥房啓曰,伏聞夜間,微有熏熱,而寢睡則差安云。口淡痰飮,日漸差減乎?受鍼後膝痺尤減,而浮氣益消乎?今日臣等與諸醫入診,詳察症候,宜當。中宮殿日間症候,加減何如?前入湯劑,連以進服乎?不勝區區憂慮,敢此問安,竝爲仰稟。答曰,知道。口淡痰飮,姑無加勝,膝痺無加,而浮氣益消矣。勿爲入診。內殿症候,一向差勝,湯劑連進矣。
正言安重弼三度呈辭。入啓。遞差。
右副承旨申鐔再度呈辭。加給由。以上朝報
備邊司啓曰,本司武郞廳李時蕃,奔走勤仕,又滿十五朔,依例陞敍,或守令除授事,捧承傳施行,何如?答曰,允。
傳曰,近日呈告紛紜,殊涉未安,更加申飭。
又啓曰,本司武郞廳副司正魚必遠,奔走勤仕,已滿十五朔,依例六品遷轉事,捧承傳施行,何如?答曰,允。以上備局謄錄
掌令李宖啓曰,黃順中依律處斷事。措語見上差備醫官拿問事。措語見上司成鄭東後遞差事。措語見上北兵使李溶遞差事。措語見上答曰,不允。鄭東後事依啓。
大殿·中宮殿·世子宮,藥房·政院·玉堂夕問安。答曰,知道。以上燼餘
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,雖不無熏熱之候,寢睡則差安云。口淡痰飮,加減何如,而膝痺無加,浮氣諸處,幾盡消減乎?今日臣等與諸醫入診,詳察症候,宜當,區區憂慮未弛,敢此問安,竝爲仰稟。答曰,知道。口淡痰飮,比昨差減,而膝痺無加,浮氣日益消減矣。勿爲入診。
右副承旨申鐔三度呈辭。入啓。遞差。
府前啓,請黃順中依律處斷事。差備醫官等,削奪官爵事。北兵使李溶遞差事。入啓。措語見上答曰,勿煩。
禁府照目,前府使李汝玉矣,衙婢與府吏交奸事,旣已遲晚,初不嚴防內外,有此通奸之弊,其不能束下之責,在所難免,罪杖八十贖,奪告身,私罪。啓功減一等。又啓目,前萬戶李又得矣,雖欲飾辭,奸狀自露,蓋其子雄望之奸騙金太鼎之妻板節爲名者,設計已久,委折多端,至於掘地而藏置,則同在一鎭之內,萬無不知之理,而爲此糢糊不成說之言者,其詐不以實之罪,尤極痛駭,罪杖一百,徒三年,告身盡行追奪,私罪。啓功減一等。
吏曹啓目,前府使金浣,郡守禹舜弼,縣監安壽鼎·徐宗積,去癸巳春夏等褒貶居下,以議親已經一年,依法典敍用,何如?啓依允。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,吏·兵批政事,幾望筒當畢耶?問啓。
政院啓曰,命下矣。招問吏·兵曹郞廳,則以爲吏批當畢於九望筒,兵批當畢於五望筒云矣。敢啓。傳曰,知道。
藥房口傳啓曰,今日始開大政,酬應殆過半日,其無疲勞之候,而熏熱不作乎?逐日開政,有妨靜攝,且十五日,乃上前開拆日也。其日似不可開政,明日姑停,再明日開政,十五日亦姑停,而十六日開政,何如?敢啓。傳曰,知道。雖有熏熱之候,不至大段矣。望筒數,問于兩銓,則其數不多云。明日及再明日,仍使之開政,可也。朝報
有政。吏批,判書宋相琦進,參判李晩成進,參議李觀命進,左承旨南就明進。啓曰,今都目政,各歧仕滿應遷者,相避及未準朔監察·禁府都事·刑曹·掌隷院郞官,各歧久任時推人員,竝擬,何如?傳曰,允。又啓曰,守令今當差出,而擬望之人乏少,相避外任竝擬,何如?傳曰,允。又啓曰,本曹郞廳李秉常,連呈辭疏,今日都目大政,不爲出肅進參,事甚未安,李秉常推考,卽爲催促出肅,以爲同參大政之地,何如?傳曰,允。
瓦署別提宋鎭東,掌樂直長李德邵,奉化縣監李明弼,麻田郡守金宗衍,利仁察訪宋世鼎,松羅察訪李世相,成川府使韓永徽,司宰僉正李齊尙,平市令朴弼文,刑曹佐郞李箕佐,省峴察訪洪禹箕,長興主簿鄭志訓,禮賓別提尹東魯,漢城參軍權允經·李顯祿,良才察訪金就綱,桃源察訪玄悌綱,大司憲尹德駿,弼善金始煥,副修撰申靖夏,熊川縣監柳霆,平安都事金台壽,承旨金興慶,成均博士張厚相,承文博士趙彦臣,引儀沈壽俊,宗簿主簿柳迪,司饔直長成義錫,尙衣直長李玄徵,典獄奉事沈廷熙,濟用奉事尹霆,司䆃僉正趙泰壽,戶曹佐郞黃夏臣,朔州府使閔聖基,鏡城判官李基聖,司宰直長洪裕度。
兵批,判書朴權進,參判申銋進,參議洪重夏進,參知李世勉病,右副承旨李德英進。
啓曰,平安兵虞候今當差出,而當品中擬望之人乏少,以堂下正三品竝擬,何如?傳曰,允。又啓曰,滿浦僉使今當差出,而擬望之人乏少,未準朔禁軍將竝擬,何如?傳曰,允。
五衛將柳重茂,訓鍊副正李義後,僉正郭氣和,都摠都事黃壽聃,宣傳官柳濬,訓鍊判官金後俊,全羅左水虞候洪以漢,高山里僉使尹世爀,安興僉使柳文燧,蒜山僉使許鉉,昌洲僉使金鼎三,德浦僉使李成俊,蛇梁萬戶趙世鳴,平安兵虞候申憲周,慶州營將李時萬,訓鍊主簿任最,平薪僉使金相漢,群山僉使朴文雄,馬梁僉使朴廷佑,所斤僉使劉泰雄,同知李敏哲,訓鍊僉正林重,僉知金天挺,五衛將尹恬,訓鍊都正李宇恒,柔遠僉使張濯,木浦萬戶張大訓,白峙僉使李時鳴,植松萬戶韓相周,慶尙右水虞侯趙德基,宣傳官申光夏,都摠經歷李時蕃,都事李德洪,訓鍊判官朴遠普,主簿洪敍一·趙畛,副司正申鐔,副司果安重弼,副護軍金洵·張萬里,訓鍊副正吳達海,都摠經歷姜頊,訓鍊僉正李重昌,都摠都事柳聖溥,訓鍊判官李相益,主簿李相晟,曹司衛將柳重茂,副司果崔裕泰·金泰吉·趙鵬錫·尹弼衡·朴守慶,五衛將韓以重,都摠經歷柳萬春,中樞經歷崔炯。
傳于金相稷曰,十考十上,五考五上,純褒抄啓及連次褒啓守令邊將等,各別錄用事,言于兩銓。
李大成,以漢城府言啓曰,本府乃是詞訟劇地,堂上郞廳皆有故,大小文簿,多數積滯,値此式年,判官金宗衍都廳啓下,專管京外戶籍矣。今日政,移拜麻田郡守,許多戶籍,主管無人,委屬可慮,前判官金宗衍,仍任本職,以爲專意按察之地,何如?傳曰,允。
南就明,以內醫院官員,以都提調意啓曰,醫官柳瑺·丁時梯旣遞外任,還屬本院,何如?傳曰,允。以上燼餘
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,昨日蒸炎特甚,酬應過多,臣等固已仰慮,伏聞夜間,以熏熱之候,寢睡不寧,而不至全失,罷漏時熏熱又加云。朝來其已止歇乎?口淡加減,何如?而膝痺無加,浮氣比昨尤減乎?今日臣等不可不與諸醫入診,詳察症候矣。中宮殿症候,日間益加差減乎?不勝耿耿憂慮,敢此問安,竝爲仰稟。答曰,知道。熏熱之候,朝來止歇,而口淡一樣,膝痺無加,而浮氣益減矣。勿爲入診。內殿症候,日益差勝矣。
藥房又口傳啓曰,都目政有仍爲開政之命,而夜間症候如此,連日酬應,恐有妨於靜攝之道,今日則依昨日所達,使之姑停,待明日開政,未知何如。伏望早賜下敎,別爲陳達,敢啓。上曰,依爲之。
大殿·中宮殿·世子宮·嬪宮,藥房·政院·玉堂夕問安。答曰,知道。以上朝報
李德英,以兵曹言啓曰,今十四日入直訓鍊都監把摠朴性儉,昨已受點矣。性儉之老父,在廣州地,年迫八十,宿病呻吟之中,添得暑感,症勢危急,受由本局,今將下去,斯速變通云。其在情理,有不可强令遲待入直,故不得已原單子中付標以入之意,敢啓。傳曰,知道。
南就明,以司饔院官員,以都提調意啓曰,本院沙器進上,例在於春夏兩等,而燔造官奉事洪裕度,昨日移拜司宰監直長,所當以他郞廳代送,而卽今春燔,已至完了,秋燔亦且不遠,此間該郞遞易,殊涉難便,在前如此之時,多有變通之規,洪裕度本院直長中相換,以爲完役之地,何如?傳曰,允。
敎統制使李碩寬書,王若曰,鎖鑰北門,纔畀節度之任,管轄南服,旋授統制之權。寧憚獨賢,實循僉擧。念我國設置諸鎭,惟玆營最爲重藩。自兩湖大嶺以南,咸聽節制,處重溟要衝之地,克壯關防。鎭堡羅於海門,三路舟師之所會,波濤接於日城,一踔颿風之可虞。坐鎭嚴保障之雄,專制禦疆場之警。蓋責任若是其托重,顧弊習多由於狃安。牙纛位尊,或全忽奉公之道,四字缺未必歸養士之需。六行缺班定遠燕頷之相,已占食肉而飛,李衛尉猿臂之姿,可托如手之捍,歷典州郡,能績克彰,屢仗旌旄,戎政乃飭,維其歷試而皆可,是以擢用之非常。湖節三持,想亦備諳於形勢,廟剡再擧,故令荐膺於超遷。玆授卿以三道統制使兼慶尙右道水軍節度使,就畀龍驤之樓船,載授朔方之旗鼓,卿其欽此委任之意,勉乃盡職之圖,蠻舶往來,每恐暸察之或忽,鯨波出沒,宜審變詐之多端,不恤軍情,常自戒於去病,求譽朝貴,無或效於當陽。非威重,無以鎭衆心,非慈惠,無以慰遐俗。對閑山島,則想忠武蕩掃之壯躅,臨露梁浦,則撫行長敗衂之遺墟。于以勉企前人,于以激勵群帥。於戱,齒髮猶壯,此豈非竭力殉國之時,事變無常,宜恒如臨陣對敵之日。益勵忠智,無負寵章,故玆敎示,想宜知悉。以上燼餘
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,熏熱無加,而寢睡差安云。口淡痰飮,加減,何如,而膝痺不加,浮氣幾盡消減乎?今日臣等與諸醫入診,詳察症候,宜當,不勝區區憂慮,敢此問安,竝爲仰稟。答曰,知道。口淡痰飮,比昨別無加減,膝痺不加,而浮氣益加消減矣。勿爲入診。
府前啓,請黃順中依律處斷事。請差備醫官削奪官職事。請北兵使李溶遞差事。措語見上入啓。答曰,勿煩。以上朝報
有政。吏批,判書宋相琦進,參判李晚成進,參議李觀命進,左承旨南就明進。
又啓曰,黃海監司今當差出,而擬望之人乏少,承旨竝擬,何如?傳曰,允。
禮賓別提申弼夏,活人別提宋明淵,掌苑直長金定五,司圃直長洪鳳祚,司饔直長元命一,典獄奉事柳虎徵,正言趙尙絅,獻納南道揆,兼司書申思喆,兼校書校理李秉常,東部主簿李辰燁,監察鄭河瑞,禁府都事尹東魯,德川郡守金鼎夏,熙川郡守任勖,軍資主簿李燮,司䆃主簿金斗璧,典牲直長李延大,平市奉事林世兼,麻田郡守洪尙賓,兵曹正郞李直望·金雲澤,大司諫尹世綏,禮曹正郞沈構,禁府都事沈壽俊,兵曹佐郞金取魯,慶安察訪李喜昌,奉常奉事姜必中,內資主簿李秉成,司圃別提李翎,內贍直長辛致復,濟用直長李宇夏,司饔奉事尹重明,禮賓奉事沈湙,工曹佐郞鄭河瑞,連源察訪李善行,獒樹察訪金聲發,咸鏡都事崔守經,司成洪重周,兼司書朴師益,引儀崔守迪,內瞻主簿李集,軍資主簿孟萬錫,宗廟奉事李瀗,掌苑奉事李眞淳,文學呂必禧,禮曹佐郞申兼濟,直講柳鳳鳴,內資提調崔錫恒,兵曹佐郞尹錫來,宗廟直長南鶴增,社稷奉事李思一,金城縣監徐命均,兼中學敎授洪重休,長興主簿閔承洙,司僕主簿金相尹,司書金有慶爲之。
南就明啓曰,政事姑罷之意,敢啓。傳曰,知道。
兵批,判書朴權進,參判申銋進,參議洪重夏進,參知李世勉病,右副承旨李德英進。
西生僉使李世進,荏子島僉使崔廷益,滿浦僉使柳貞章,雲寵萬戶任最,訓鍊僉正李悟,都摠都事朴道常·李漢相,部將朴守慶·閔雨恒,助羅浦萬戶李晉華,安骨萬戶朴技禎,新門別將李善益,梨津萬戶金鼎錫,豐德浦別將金益輝,金城山城別將韓時相,彌串僉使金是鑑,古德萬戶張漢科,位羅萬戶金以雄,玉浦萬戶崔岱長,木浦別將崔尙齊,知事柳瑺,開雲萬戶鄭世潝,龍津萬戶金重鳴,楊下萬戶金相聖,五老梁萬戶崔俊恒,梨洞萬戶文震厚,德津萬戶李基蕃,都摠經歷林重·李漢相,訓鍊判官蘇鋹·李復淵,主簿魚必遠,訓鍊副正單朴時榟,僉正單柳澨,主簿柳枰·金瑞奎·李東梁,部將朴禮寬,羽林衛將朴世挺,部將尹弼衡,北評事李秉常爲之。
李德英啓曰,政事姑罷之意,敢啓。傳曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,今日日氣蒸炎特甚,自朝至今,酬應氣候,得無疲勞,而熏熱不作乎?敢啓。傳曰,知道。無大段疲勞熏熱矣。以上燼餘
備邊司郞廳,以左議政意啓曰,今甲午春夏等政府褒貶,當爲等第,而右議政臣金宇杭,方在身病中,限內不得磨勘之意,敢啓。答曰,知道。備局謄錄
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,霾雨浹旬,蒸炎酷烈,酬應之煩,適當此時,臣等區區仰慮,不可盡達。伏聞夜間,熏熱不甚,寢睡差安云。口淡痰飮,亦漸差勝,而膝痺無加,浮氣消減無餘乎?今日臣等與諸醫入診,詳察症候,宜當。中宮殿症候,日間加減,何如?前入湯劑,已盡於昨日,更令醫女入診後,可以議定繼進當否矣。王世子·嬪宮,侍候憂慮中,近日氣候,亦何如?敢此問安,竝爲仰稟。答曰,知道。口淡痰飮差減,膝痺無加,而浮氣猶有未盡消減處矣。勿爲入診。內殿症候,一向差減,世子·嬪宮氣候平穩矣。
藥房口傳啓曰,中宮殿今日請令醫女入診後議藥矣。有勿爲入診之敎云。諸醫皆以爲前入湯劑,宜於暑濕,且有淸補之功,加進五貼,宜當云。此藥劑入之意,敢啓。傳曰,知道。朝報
金興慶啓曰,備邊司郎廳,以大臣意來言,今日賓廳坐起日次,而上候方在未寧中,不得爲之之意,敢啓,傳曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。燼餘
禁衛營啓曰,本營郞廳及諸將官等,今春夏等褒貶,當爲等第,而臣方直宿藥房,限內不得磨勘之意,敢啓。傳曰,知道。禁營謄錄
禮曹啓曰,卽接東西氷庫所報,則去癸巳年秋冬等褒貶,當爲磨勘,而其時兩庫官員,皆已遷轉,勢難磨勘云。依近例勿論,何如?傳曰,允。
又啓曰,禮曹屬弘文館·藝文館·觀象監·承文院·成均館·宗廟署·社稷署·奉常寺·內醫院·惠民署·東南關王廟·禮賓寺·司畜署官員等,今甲午年春夏等褒貶等第,各其司領事提調堂上,或未差,或有故,不得一時磨勘之意,敢啓。傳曰,知道。禮曹謄錄郞廳崔一奎書。郞廳趙景觀校。
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,雖有熏熱,而寢睡則差安云。口淡痰飮,日漸差勝,而浮氣益加消減乎?膝痺則加減,何如?昨伏聞入侍醫官所傳之言,自上不待扶掖,親自起立,周步廳事,擧趾頗輕云。此則未寧以前,亦所未有,臣等不勝驚喜慶祝之至。且伏聞左耳邊前日結核處,更有微紅小腫之氣,此則從前數發,有非大段之症云。臣等,今日加率鍼醫,趁早入診,詳察症候,議定受鍼當否,宜當,尙切區區憂慮,敢此問安,竝爲仰稟。答曰,知道。口淡痰飮,一向差勝,浮氣益加消減,而膝痺無加,明日入診,宜矣。
金相稷啓曰,伏見諸道今春夏等褒貶啓本,則京畿監司洪萬朝,江原監司南致熏啓本中,守令無一人居下,京畿前水使李天根,黃海兵使白時耉,全羅左水使柳㵑啓本中,邊將無一人居下,殊無嚴明殿最之意,竝推考,何如?傳曰,允。
星州按覈御史洪致中,入來。
有政。吏批,判書宋相琦進,參判李晩成進,參議李觀命進,左承旨南就明進。
啓曰,大司成今當差出,而擬望之人乏少,守令竝擬,何如?傳曰,允。
啓曰,禁府參下都事,以生進差出事定奪矣。今日新除授禁府都事吳命瑞,以仕滿次第,陞都事本職,而旣是蔭官之不可仍授,與他相當職生進人,換差,何如?傳曰,允。
廣興副奉事姜纘興,禁府都事吳命瑞,引儀鄭友卨,禮賓別提閔弘洙,引儀鄭錫麟,宗簿主簿李秉成,南部主簿張世良,禮曹佐郞慶聖會,監察辛夢弼·成起寅,修撰洪重休,判校羅學川,大司成李縡,歸厚別提李壽長,監察趙命徵·崔守迪,活人別提李震成。
兵批,趙廷元·申命仁·田種英·李梫·劉壽星·金元一·柳惠章·吳斗輔付副護軍,李天起爲多大浦僉使,張震炳爲中樞都事,尹世挺爲都摠都事,李仁芳爲守門將,李禹錫爲部將,成道興爲宣傳官,權冏爲宣傳官,盧義成爲部將,趙鵬錫·李台望爲武兼宣傳官,韓斗成·辛璞爲守門將,金重炫爲安義僉使,宋夏鼎爲登山串僉使,鄭斗根爲柔遠僉使,河漢明·林天澤·白弘祚·姜澤爲守門將,崔齊白·南壕·鄭師周爲武兼宣傳官,趙國彬爲宣傳官,全震卨爲守門將,林春齊·卞世翊·鄭百後·任世雄·朴尙志·金德興·程智碩·張治民·金震聲付副護軍。
吏曹判書宋相琦,兵曹判書朴權,初度呈辭。給由。
藥房口傳啓曰,卽伏聞下敎差備醫官之言,有暑感之候,熏熱且甚云。臣等,率諸醫入診之意,敢啓。傳曰,知道。
藥房再啓曰,臣等入診退出後,與儒川君濎及諸儒醫御醫等,反復商議,則皆以爲聖候暑感,雖不大段,微有頭疼煩熱,不可不卽進治暑之劑,入門方淸暑六和湯,錢數輕微,味甚不苦,連進二貼,宜當云。此藥煎入之意,敢啓。答曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。
李德英,以都摠府言啓曰,都摠管崔錫恒,備邊司坐起進去之意,敢啓。傳曰,知道。
金相稷,以弘文館言啓曰,本館下番副修撰金相元,遭服制出去,而下番無他推移之員,新除授修撰洪重休,副修撰申靖夏,卽爲牌招察任,何如?傳曰,允。以上燼餘
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,雖有熏熱之候,寢睡則差安云。昨日,暑感頭疼惡心等症,湯藥進服後,其有差減,而口淡痰飮,更無所加,膝痺及浮氣未盡消減處,比昨,何如?左耳邊小腫自潰處,亦有益減之勢乎?今日臣等,與諸醫入診,詳察症候,宜當。中宮殿症候,日間加減,何如?湯劑其已連進乎?不勝終宵憂慮,敢此問安,竝爲仰稟。答曰,知道。暑感頭疼等症及口淡痰飮,比昨差減,膝痺無加,而浮氣猶未盡消減處,比昨無異,左耳邊小腫自潰處,似有益減之勢矣。勿爲入診,自今日輪回直宿,宜當,內殿症候,一向差勝,湯劑姑停矣。
藥房口傳啓曰,伏承批答,有自今日輪直之敎矣。卽今聖候,浮氣尙有未盡消減處,熏熱亦無時往來,自昨又有暑感之候,此時臣等徑先退去,極爲不安,姑觀數日輪直,未知何如,惶恐敢啓。傳曰,知道。與竝罷直宿有異,今日爲始輪直,可也。
大殿·中宮殿·世子宮·嬪宮,藥房·政院·玉堂夕問安。答曰,知道。
金興慶啓曰,行大司憲尹德駿,執義權忭在外,掌令李宖,特平金在魯·李基翊呈辭,掌令金萬胄未肅拜陳疏,今日,以監察茶時之意,敢啓。傳曰,知道。
傳于金興慶曰,軍兵等中日試才,停止已久,殊非激勸之道,自明日,依例擧行,軍兵操鍊,一體擧行事,分付。以上燼餘
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,夜間蒸鬱特甚,伏切仰慮,伏聞熏熱之候無加,寢睡差安云。暑感已盡和解,口淡痰飮,一向差勝,而膝痺,何如?浮氣未盡消減處,猶有餘氣,而左耳邊自潰處,濃汁亦已盡出乎?淸暑六和湯,畢進二貼,今日臣等,與諸醫入診,詳察症候,議定繼進當否,宜當,敢此問安,竝爲仰稟。答曰,知道。暑感之候,已盡和解,而口淡痰飮,一向差勝,膝痺無加,而浮氣未盡消減處,猶有餘氣,左耳邊自潰處,漸益差減,勿爲入診。問于入侍醫官,前藥加進當否,議定,宜矣。
藥房口傳啓曰,入侍醫官金有鉉等退出後,臣等與諸醫,反復商議,則皆以爲卽今暑熱特甚,且聖候,口味尙未快開,淸暑六和湯,加進三貼,宜當云。此藥煎入之意,敢啓。傳曰,知道。
府前啓,請黃順中依律處斷事。請差備醫官,削奪官職事。措辭見上
新啓,新除授大司憲尹德駿,時在京畿水原地,司諫院大司諫尹世綏,時在黃海監營任所。請竝斯速乘馹上來事,下諭。答曰,不允。下諭事,依啓。尹世綏,交龜後自當上來,勿爲下諭。
前啓,北兵使李溶遞差事,停啓。
政院啓曰,憲府多官,或在外,或呈告未肅拜,監察茶時,已過累日,事甚未安,除在外外,呈告未肅拜人員,竝卽牌招察任,何如?傳曰,允。
掌令金萬胄牌不進,罷職傳旨。傳曰,只推勿罷。以上朝報
上在慶德宮。停常參·經筵。
自寅時至辰時,有霧氣。
下直,襄陽府使崔啓翁。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,熏熱無加,而寢睡亦安云。口淡日漸差勝,而膝痺,何如?足部浮氣之餘存,幾盡消減,而耳邊腫處,已有汁盡肌完之勢乎?今日臣等,與諸醫入診,詳察症候,宜當。中宮殿症候,日間益加差勝乎?不勝耿耿憂慮,敢此問安,竝爲仰稟。答曰,知道。口淡一向差勝,而膝痺無加,足部浮氣之餘存,未盡消減,而耳邊腫處,淸汁不止矣。勿爲入診。內殿症候,漸益差勝矣。
李大成,以漢城府言啓曰,今甲午式年戶籍監董官東部主簿朴萬雄瓜滿,代新除授主簿李辰燁,西部主簿洪世泰遷轉,代新除授主簿周道平,南部主簿權璘遷轉,代新除授主簿張世良,改付標以入之意,敢啓。傳曰,知道。
南就明啓曰,左議政金昌集,有稟定事,來詣請對矣。傳曰,引見。
禮曹啓曰,曾以外方書院已賜額處,不稟朝廷,任自追享者,首唱儒生,限三年停擧,當該地方官罷職,監司從重推考事,定奪行會矣。廣州明皐書院,卽故文孝公趙翼所享處,己酉年,已爲賜額,而其後壬辰年,以故判書趙復陽,故副提學趙持謙,一時追享,終無陳疏之事,本道,以其時首唱儒生任弼周·朴再炫·趙持常·鄭行章·李維鎭,府尹李世勉,監司金萬埰現告,任弼周等,則限三年停擧,李世勉罷職,金萬埰從重推考事,依承傳擧行之事,分付四館所及該曹,何如?傳曰,允。
又啓曰,尙州幼學金必粹等上疏,先正臣文忠公金尙容,文正公金尙憲祠宇創建,在於禁令之後,首唱儒生及不能禁止之監司守令,令本道現告後稟處事判下矣。卽接本道回移,則其時監司洪萬朝,牧使李世恒,首唱儒生金必粹云,一從定式,洪萬朝從重推考,李世恒罷職,首唱儒生金必粹,限三年停擧,何如?傳曰,允。
持平李箕翊啓曰,魯劣如臣,職責難副,病情且苦,無以自力,連尋長單,實出於不獲已也。而見阻喉司,方切閔縮之際,不意天牌狎臨,分義是懼,隨牌詣臺,而差備醫官等削奪之啓,則三邑之中,二邑旣以瓜滿,出代於都政,啓辭中三邑曠官等語,當爲刪削,而全未覺得,仍前傳啓,此無非新入臺閣,觸事生疏之致也。宜卽自劾,而靜攝之中,連事瀆撓,有所未安,經宿之後,今始來避,臣之所失尤大,請命遞斥臣職。答曰,勿辭,退待物論。
護軍李天根,京畿水使遞來。
李大成啓曰,都摠府郞廳來言,闕內各處入直軍兵,夜巡檢云矣。敢啓。傳曰,知道。以上朝報
今日,左議政金昌集請對引見入侍時,左議政金昌集所啓,以濟州狀聞事,欲爲稟定,玆敢請對矣。上曰,三件事耶?金昌集曰,濟州狀請,卽女人及雌牛馬出送陸地,罪人移配等事,而纔見監賑御史洪錫輔狀啓,則島中牛馬之屠食者,至於二十萬頭云。卽今餘存,未知幾何,而人將盡劉矣。固無可惜,而宰食殆盡,又許出陸,則前頭孶殖之路將絶矣。自前朝家之著爲禁令,不許出陸,意有所在,實難變通,女人出送,亦無前規,尤涉重難,以此三件事,與廟堂諸宰商議,則雌牛馬,或以爲民牧盡死之日,固守禁令,不許出陸,有非貴人賤畜之道,許之爲可,至於女人,亦以爲與其枯死於島中,寧許出陸就食,待年刷還,亦或一道云,而旣出之後,豈可一一刷還乎?恐不可輕許矣。旣許出陸之後,島中必將空虛,而終始不許,言其事情,則誠亦慽矣。定配罪人,則取見刑曹文書,自前爲奴者頗多,而定配罪人之自京及陸地入去者,竝與科獄罪人,合爲二十餘人矣。上曰,通爲二百餘人云矣。金昌集曰,各人所率竝計,則其數至於此多矣。他罪人移配陸地,似無所妨,而科獄罪人,則當初朝家之永屬官奴於絶島者,以其情狀絶痛,故前日覆啓之時,不得擧論,而五人之去留,在本州,亦何損益之有哉?在前爲奴外,他罪人,參酌移配,科獄罪人,置之,宜矣。女人及雌牛馬出陸之事,亦難輕許矣。上曰,濟州事,雖出於切迫,而若許其出陸,則必將空虛,亦甚重難矣。金昌集曰,御史狀啓中,朝家分付米麥,方自本道,拮据入送,嶺南未運穀物一千石,亦欲觀勢移轉云。似有濟活之道,似當觀勢而處之矣。上曰,依爲之。牛馬防塞,自有禁令,卽今則猝難變通,姑觀事勢而處之,可也。金昌集曰,女人及雌牛馬,竝姑勿許出陸,而科獄外,他定配罪人,則移配乎?上曰,依爲之。科獄外,他罪人,陸邑移配,可也。以上備局謄錄
觀象監官員,以提調意啓曰,上年五官司曆出來時,監官員許遠,以算法學得事,追往于義州,諸般天文方書全帙及測候器械,有奏聞許給之約,故上年節行,許遠入送事啓下蒙允,而許遠,自義州所學算法,未及解出,且令造其儀器,故姑俟後行,而以紙束筆墨等物,通書于五官司曆處,其書簡物件,使行中掌務官鄭泰賢傳致矣。泰賢終不傳致而來,其慢忽朝命之狀,殊甚司駭,令攸司囚禁科罪,許遠依上年啓達,入送於今年節行,而譯官中可以幹事者,使之同力周旋事,分付,何如?傳曰,允。
午時,上御興政堂。左議政金昌集請對,左議政金昌集,同副承旨李大成,假注書姜必輔,記事官黃奎河·崔尙履入侍。金昌集曰,上候寢膳之節,日益加勝,浮氣漸益消減,慶忭之忱,何可勝達?數日前有暑感之候矣。漸有差減之效乎?上曰,幾盡差減矣。昌集曰,都政,有趁速擧行之敎,其無害於靜攝之中乎?上曰,唯。昌集曰,北評事李秉常,今以銓曹望次爲之,而聞有老母而獨子云。判府事徐宗泰,判府事李頤命,曾爲北評事,以其有老母,皆得見遞,今此秉常,旣有老母,則四五字缺不可督送,前頭覆審之時,不可不及期發半行餘缺通之道,故玆以敢達。上曰,缺。以上燼餘
上在慶德宮。停常參·經筵。
下直,安東府使洪禹瑞。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,微有熏熱,而寢睡安寧云。口淡痰飮,其已快減,而膝痺加減,何如?浮氣餘存處,幾盡消減乎?耳邊腫處,淸汁已止乎?缺不得入侍,尤不勝區區憂慮,與諸醫入診,詳察症候,宜當,敢此問安,竝爲仰稟。答曰,知道。口淡猶未快減,而膝痺無加,浮氣餘存處,未盡消減,而腫處,流汁不止矣。自今日,勿爲輪直。
金相稷,以弘文館言啓曰,下番副修撰金相元,遭服制出去,故以上番姑降入直,已至累日,事甚未安,副修撰金相元,已經成服,卽爲牌招入直,何如?傳曰,允。
又以弘文館言啓曰,本館下番校理臣黃龜河,以御營廳郞廳,今日坐起時晝仕出去之意,敢啓。傳曰,知道。
以金相元牌不進罷職傳旨,傳于金相稷曰,推考傳旨捧入。
金興慶啓曰,持平李箕翊,引避退待,今已經宿,而行大司憲尹德駿,執義權忭俱在外,掌令金萬胄呈辭。入啓。堂令李宖,持平金在魯呈辭,無他處置之員,監察茶時,亦甚未安,除在外及呈辭入啓外,呈告人員,竝卽牌招察任,何如?傳曰,允。
金相稷,以禮曹言啓曰,今番聖候違豫,非爲尋常未寧之比,進退彌留,恰爲九朔,藥院移設,至於再次,其中外臣民驚惶焦煎之狀,曷有其極?幸賴祖宗在天之靈,默佑於冥冥之中,終有乃瘳之喜,雖謂之有國以來,所未有之大慶,亦未爲過,告廟陳賀頒敎等事,不容少緩,而在前莫重告禮,則竝行於社稷·永寧殿,亦依此擇日擧行,何如?傳曰,一疾彌留,自貽我先王憂戚,告廟受賀,於予心不安,勿爲擧行。
李德英,以兵曹言啓曰,今六月二十一日,武臣賓廳講坐日次,而中日相値,不得爲之之意,敢啓。傳曰,知道。
政院啓曰,臣等伏見禮曹草記批答,有一疾彌留,自貽我先王憂戚,告廟受賀,於予心不安,勿爲擧行之敎,臣等聚首莊誦,不勝感歎,而亦有所抑鬱之忱,伏念聖候違豫,首尾九朔,進退無常,輾轉沈篤,大小臣民之憂惶煎灼,曷有其極?幸賴皇天默佑,祖宗陰隲,獲覩勿藥之喜,已臻復常之境,此誠前古所未有之大慶,擧國含生之類,孰不歡欣鼓舞,而祖宗在天之靈,亦且悅豫於冥冥之中矣。今日告廟稱慶之擧,有何一毫不安之端乎?該曹啓稟,實遵彛章,則決不可以一時撝謙之聖意,遽孤億萬臣庶忭祝顒望之誠,曾前上候平復之後,告廟頒慶,非止一再,而症患之沈重,時月之淹延,未有如今番,則今玆稱慶,尤不宜少淹,臣等忝居近密之地,敢將輿人之情,不避猥越,仰瀆宸嚴,伏乞亟命有司,涓吉擧行,以副中夜顒若之望,不勝萬幸,惶恐敢啓。傳曰,爾等之陳請至此,勉從焉。
李大成,以禮曹言啓曰,上候平復,告廟陳賀事,旣已允下矣。告廟吉日,令日官推擇,則來七月初一日爲吉云。同日曉頭,依前例遣大臣,宗廟·永寧殿·社稷,先行告祭後,同日卯時頒敎,王世子,率百官進箋陳賀,中宮殿,一體陳賀事,知委擧行,而節目,亦依前例,以權停例磨鍊,何如?傳曰,允。
李德英啓曰,備邊司郞廳,以大臣意來言,今日賓廳坐起日次,而上候姑未平復,不得來會云矣。敢啓。傳曰,知道。
李大成啓曰,吏曹郞廳來言,臺諫有闕,政事,何以爲之?敢稟。傳曰,明日爲之。以上燼餘
巳時,上御興政堂。藥房入診時,都提調李頤命,提調趙泰耉,副提調兪命雄,儒川君濎,假注書趙鎭禧,記事官黃奎河·崔尙履,醫官金有鉉·柳瑺·丁時梯·權聖徵·李時聖·趙慶基·朴星瑞·許坫·吳重卨·方震夔·李時弼入侍。都提調李頤命進伏曰,夜來寢睡安穩云。未知何時入寢,何時起寢乎?上曰,二更四點就寢,五更後起寢,而其間有二次睡覺時矣。頤命曰,前日入侍時,以雖有熏熱,異於向來,似是日熱所致爲敎矣。卽今與其時,何如?上曰,差勝於前矣。缺頤命曰,有時思食而進乎?上曰,有時然矣。頤命曰,人君有如此疾患,經年彌留,終見康復之慶,非但國朝所無,求諸前史,亦所罕聞,而今番幸賴天地宗社之依,受此無疆之福,慶幸之忱,不可盡達矣。左耳腫處,流汁尙不止云。別無痛時乎?上曰,向日則頗覺不平,而近日如常矣。頤命曰,足部浮氣餘存處,更無益減之勢云。人言,此病差復,雖至月餘,尙有餘氣,然則此是例症,不足深慮矣。使醫官入診,何如?上曰,唯。頤命曰,日熱如此,差備醫官,依前只限三人之意,敢達。上曰,知道。濎,診後退伏曰,自未寧以後,脈度最爲安和矣。有鉉曰,脈度連日和平,而今日尤好矣。瑺曰,脈度極均,右偏如常,左偏勝於昨日矣。時梯曰,脈度一向調和矣。時聖曰,脈度左右調均,和緩如常時矣。時弼曰,左右脈度平和矣。濎曰,玉色比向來頗勝矣。頤命曰,診察耳邊腫處,何如?上曰,唯。頤命曰,足部浮氣餘存處,亦爲診察,何如?上曰,唯。聖徵,診察後退伏曰,耳部腫處,渣滓已爲盡出,只流淸汁,而膝痺則如常,足部則足背上及左右踝,微有餘存處矣。星瑞曰,浮氣盡消如常,內外踝細看,則分明更無餘存矣。重卨曰,足部脛骨,微有餘存處,泛看則不能知矣。頤命曰,丸藥累日停進,諸醫皆以爲,明間更進七十丸,前頭,神芎導水丸,亦爲繼進爲好云。此則導水丸中,加入川芎黃蓮缺,徐徐畢進一劑,似好矣。上曰,唯。頤命曰,朝者問安之批,有勿爲輪直之敎,下情缺然,卽今聖候,尙有餘症,一時退去,事體未安,姑觀數日,何如?上曰,雖有餘症,不至大段,依下敎,勿爲輪直,可也。頤命曰,聖候差復之後,自當退去,而今日則事甚急遽,不但臣等之缺然,其在將攝之道,及在下驚懼之心,或恐小弛,敢此仰達矣。缺頤命曰,臣等,依下敎退去,而此後頻頻入診,瞻望玉色,是區區之望也。上曰,唯。頤命曰,外方儒醫,自今日罷去,何如?上曰,依爲之。頤命曰,此人等,以國事累月辛苦,罷歸時,令該曹給馬,縣次續食,何如?上曰,依爲之。出榻前定奪頤命曰,劉以泰,有名於湖·嶺間,故啓下議藥同參矣。其術業,雖無出人之見,而亦不妄下藥,爲人淳厚可使,而但年老,有痰火痼疾,終夜呻吟,傍人不堪,又未經痘云,其情勢誠可愍念矣。特爲減下,使之下去,何如?上曰,依爲之。榻前定奪頤命曰,權平·鄭元有,治病有效,術業皆有將來云,竝啓下議藥同參,何如?上曰,依爲之。頤命曰,今番聚集京外醫士,其中有可用之人矣。儒醫安壽相,乃故參議邦俊之曾孫也。邦俊,在先朝待以遺逸之士,而壽相,亦以佳士,得名於道內云。近日再三入侍,聖明,亦必俯察其爲人矣。臣屢與相接,聽其言語,則非但儀表端正,且博覽古書,頗通時務,亦不易得之士也。如此之人,若別爲收拾,則可以激勸其道內之心,分付該曹,使之錄用,何如?上曰,依爲之。出擧條頤命曰,聖候,雖幸日漸差勝,而猶未臻復常之境,伏見症候,全是火熱,而六氣七情所感傷之外,四十年勤勞過多,勞火,似居其半矣。此時酬應若煩,則不無觸火助熱之慮矣。近日文書出入,每每申勅政院,而今不可少弛此慮,雖平常時,處暑前視事,例爲頉稟,今亦依此例,限涼生,緊急公事外,切勿捧入,如近日之規宜當,分付政院,何如?上曰,依爲之。頤命曰,凡干疏章,雖不可一切禁斷,且不可定爲限式,而至如循例辭疏,一番入啓承批後,可以出仕之類,則不可捧入,若其情勢疾病,終不可行公者,勿捧辭疏,捧入呈辭之意,分付政院,何如?上曰,依爲之。擧條頤命曰,臣等雖不解醫理,忝在保護之地,似當以節宣之道,頻頻陳達,而每當入侍之時,或恐酬應稍久,不敢盡達,今將退去,敢欲罄竭以陳矣。上曰,陳達,可也。頤命曰,先儒言修養而至於引年,國家之祈天永命,爲學而至於聖人,皆人力奪造化處也。卽今聖候,纔經大病,尙未完復,此正專意攝養之時也。修養二字,非如養生家熊經鳥伸之說也。先儒所謂徇慾忘生之戒,孟子所謂大體小體之養,卽是也。古人又以嚴恭寅畏,疾敬德,爲祈天永命之本,於斯二者,苟能着念用力,無少間斷,則心身淸明,工夫縝密,其餘可以一擧推之,而竝收其功矣。且伏念凡病後調養,尤難於不病時,如飮食中,生冷之屬,果菓之類,不可只取一時之爽口,而不思日後之受傷,雖難一切痛斷,決不可過進矣。君臣之間,猶父子,何言不敢達乎?伏聞醫官所傳之言,則今番病患前,亦以陽氣衰微爲敎云。況今病患之後,豈有所慮,而雖以閭閻之人言之,老病之人,筋力不逮,而苟或不能,全然無意,則其害反甚於少壯者之縱慾,伏望各別留意焉。臣身事聖明,于今三十餘年,區區憂愛之忱,無所不至,惶恐敢達。以聖上天稟之十倍常人,若留心調養之方,別加數年工夫,則不但聖上氣力之康寧,自然有無疆之慶矣。缺卽今春秋已高,異於强壯之時,雖非大病之後,不必以此爲慮,而設或一念之間,不能强制,則其爲損傷,何可勝言乎?至如飮食起居之節,亦不可任情爲之,情之所發,卽慾也。慾有大小,大者固可節愼,而其小者,亦不可忽之。況今大病後調養之道,莫切於飮食起居之節,則尤宜十分節適,毋或過差,亦當謹避風露,不至過涼生害,然後遄有平復之效矣。上曰,所達儘好,當留意焉。頤命曰,行步連日試之乎?上曰,唯。頤命曰,臣等,欲一瞻行步,而惶恐不敢達。上曰,欲一見行步乎?頤命曰,今日則酬應移時,恐致煩勞,後日入侍時,瞻望行步,何如?上曰,唯。兪命雄曰,星州按覈御史書啓,纔已來到,而文字浩繁,故當此靜攝之中,不敢入啓,姑爲留院矣。頤命曰,暗行御史書啓,亦不得趁卽入啓,則況此罪人旣得,本道方爲同推,姑無急急擧行之事,且其文書煩複,一日之內,不可盡經睿覽,姑待前頭聖候平復後,入啓,何如?命雄曰,以荒唐船及淸人來去事狀啓來到者,其數甚多,而此亦留置院中矣。頤命曰,兩件狀啓,雖是邊報,旣無別樣可慮之端,不過一番啓下之事也。亦令限聖候平復間,留院,何如?上曰,竝依爲之。諸臣罷出,而王世子,尙侍坐御側,延礽君·延齡君昍,亦留侍上前。
持平金在魯啓曰,黃順中依律處斷事。措辭見上差備醫官拿問事。措辭見上今半行餘缺差也。該曹以敵愾功臣半行餘缺未有之例也。朝家之五六字缺自有令憲,靖社外他餘功臣,則只錄其嫡長事,從前累加申飭,而所謂嫡長,猶或有冒僞之患,況今猝創新規,泛稱幾代,則日後支子衆派,必皆援此爲例,視若當然,紛然競占,益無所顧忌,豈非大可慮者乎?定式不可不謹守,流弊不可不嚴防,請當該政官推考,自今功臣後裔擬望時,毋得泛以幾代懸錄。持平李箕翊,引嫌而退,措辭見上前啓措語,當改不改,殊涉疏漏,不可仍在,請持平李箕翊遞差。答曰,不允。第三件事及處置事,依啓。以上燼餘
上在慶德宮。停常參·經筵。
下直,統制使李碩寬。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,微有熏熱,寢睡不如昨日云。口淡無加,而膝痺加減,何如?浮氣餘存處,益有消減,耳邊腫處,淸汁已止乎?中宮殿症候,日間漸益差勝乎?臣等昨請仍直,終不獲命,退出私次,終宵耿耿,敢來問安。答曰,知道。口淡無加,而膝痺一樣,浮氣餘存處,未盡消減,而腫處,淸汁不止矣。內殿症候,幾盡差愈,勿爲問安。
府前啓,請黃順中依律處斷事。差備醫官等,削奪官職事。措語見上答曰,勿煩。
禮曹啓曰,上候平復告廟陳賀,以七月初一日定行事啓下矣。今聞諸議以爲,其日,適與祧遷國忌相値,考之典章,雖無以此爲拘之事,大庭動樂,似爲未安云,故更問於日官,則七月初四日卯時亦吉云。以此日時,退行,何如?傳曰,允。朝報
金興慶,以都摠府言啓曰,今日入直軍士,中日習射,請出標信。傳曰,知道。
李大成,以禮曹言啓曰,今此上候平復,告廟陳賀事,旣已命下矣。自前國有大慶,則例有陳賀方物物膳封進之擧,大殿·中宮殿·世子宮方物物膳,一依冬至物目數,當爲封進,而陳賀之日,勢未及封進,亦依前例,隨措備封進之意,分付諸道及開城府,何如?傳曰,依啓。物膳,減半封進,可也。
有政。吏批,判書宋相琦,呈辭受由,參判李晩成進,參議李觀命病,左承旨南就明進。
啓曰,判書宋相琦,呈辭受由,參議李觀命病不來,小臣獨政未安,何以爲之?敢稟。傳曰,仍爲之。
又啓曰,臺諫闕員,今當差出,而擬望之人乏少,外任竝擬,何如?傳曰,允。
兵曹參知趙道彬,持平權熀,掌令崔慶湜,副修撰李秉常,繕工副正黃爾明,忠州牧使鄭覺先,軍器直長單李三錫,奉事單南弘璛,副奉事單李斗興。
兵批,判書朴權呈辭受由,參判申銋病,參議洪重夏進,參知未差,右副承旨李德英進。
羅州監牧官金重潤,咸興監牧官金坅,副護軍李萬胄,副司直李頤晩·李箕翊。
李德英啓曰,兵曹郞廳來言,闕內各處入直軍士,夜巡檢云矣。敢啓。傳曰,知道。以上燼餘
上在慶德宮。停常參·經筵。
下直,木浦萬戶方大寧,群山僉使朴文雄,永登萬戶趙重齊,安義僉使金重鉉,蛇梁萬戶趙世鳴,助羅萬戶李震華,安骨萬戶朴枝禎。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,雖不無熏熱,寢睡則差安云。口淡一向差勝,而膝痺加減,何如?浮氣餘存處,益有消減之勢,而耳邊瘡處,淸汁已止乎?臣等不勝區區憂慮,敢來問安。答曰,知道。口淡差勝,而膝痺無加,浮處餘存處,未盡消減,而瘡處,淸汁已止矣。
傳曰,今下弓矢,安義僉使金重鉉處,給送。
李德英,以義禁府言啓曰,以濟州牧使狀啓,大臣陳達於筵中,本牧緣坐定配之類,出陸移配事,命下矣。所當卽爲擧行,而第念今此移配之擧,本爲島中凶荒特甚,勢難保存,故有此出陸之擧,而定配已久,稍成根着之人,今若移配,則或不無狼狽怨苦之端,移關本牧,問其情願後,擧行,何如?傳曰,允。
又以禁府言啓曰,以慶尙道暗行御史及平安道暗行御史書啓,刑曹粘目,仁同前府使鄭海尙,松羅前察訪宋奎炳,釜山前僉使李斗千,慶尙左兵使李基泰,昌洲前僉使李廷吉等,移本府處置事,允下矣。宋奎炳今方待命於本府,卽爲拿囚,而鄭海尙,聞已身故,李基泰,頃因忠淸監司,以乘轎加杷事,狀啓請罪,照律定配,御史請罪,亦係乘轎,今不當更爲擧論,李斗千,方在任所,交代後拿來,李廷吉,時在任所,依例發遣府書吏,拿來,何如?傳曰,允。
李德英啓曰,吏曹郞廳來言,守令有闕,政事,取稟。傳曰,明日爲之。
持平金在魯啓曰,請黃順中依律處斷事。差備醫官,削奪官職事。措語見上銓曹,每於政畢後,竝書新除人官敎,該房承旨,監安御寶,此其所謂下批也。雖冗官散職,必皆卽席下批,況於三司緊重之任乎?昨政以李秉常,除拜副修撰,而無端闕其下批,御寶旣入,政廳旣罷,始乃覺知云。此雖出於倥傯疏漏之致,而事體極爲未安,不可無規警之道,且此等事,下吏循例擧行,而慢忽闕遺,難免其罪,請當該政官及承旨,竝推考,下吏,令攸司科罪。宗簿直長南鶴增,爲人躁悖,行己鄙汚,倖占寢郞,陞遷廚院,不美之聲,到處播聞,昨年監漁之行,益招染指之謗,隣近之人,至今唾罵,新授本職,素稱選地,況其去參上不遠,他日字牧之任,亦將由此爲計,不可諉以官微而置之,請宗簿直長南鶴增汰去。典設別檢李塼,庸騃卑陋,不似官員貌樣,自在部官,已多駭擧,及遷江司,厚招鄙謗,兼且疏於文字,見欺取侮,不一其端,家在龍山,距直所頗遠,而藍輿往來,笑罵喧播,如此無識可駭之人,不可仍置朝籍,請典設別檢李塼汰去。諸各司使役之軍,本以元軍來立,一自收捧軍布,雇立京人之後,閭巷賤隷,從願立役,而間或寒士之家,爲其受直,圖立其奴僕,此則已成之例習,實難盡禁,而近聞各司官員,直以自己奴僕,充定雇軍者,比比有之,事體之苟簡,姑捨勿論,雇軍輩,憑倚其主勢,一任偃便,全不服勞,少有爭難,輒肆恐嚇,吏胥,不惟不敢使役,乃反畏縮不暇,其他種種弊端,難以毛擧,事雖微細,宜有一番刷正之道,請令申勅各司,勿以本司官員奴僕,充定雇軍,如有因循舊套者,隨現論罪。新除授掌令崔慶湜,時在慶尙道蔚山府任所,請斯速乘馹上來事,下諭。答曰,不允。第三件,六件事及下諭事,依啓。以上燼餘
上在慶德宮。停常參·經筵。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,雖有熏熱之候,寢睡則差安云。口淡加減,何如?膝痺無加,浮氣餘存處,益加消減,而耳邊腫處,其有完合之勢乎?臣等不勝區區憂慮,敢來問安。答曰,知道。口淡,比昨有減,而膝痺無加,浮氣餘存處,頗似消減,而腫處,有完合之勢矣。
有政,判書宋相琦呈辭受由,參判李晚成病,參議李觀命進,左副承旨金興慶進。
吏批啓曰,判書宋相琦受由未出仕,參判李晩成病不來,小臣獨政未安,何以爲之?敢稟。傳曰,只出緊任。
以沈廷輔爲淸風府使,金雲澤爲陽城縣監,宋道涵爲蔚山府使,金相元爲副校理,李晚大爲軍器判官。
兵批,判書朴權呈辭受由,參判申銋進,參議洪重夏病,參知趙道彬未肅拜,右副承旨李德英進。
兵批,無政事。
假注書姜必輔有頉,代李顯章受點。
金相稷啓曰,假注書李顯章,時無職名,依例付軍職,冠帶常仕,何如?傳曰,允。
金興慶,以禁府言啓曰,以平安·咸鏡兩道監司狀啓,刑曹粘目,成川前府使趙正萬·尹趾慶,永興前府使郭基之等,移本府處置事,允下矣。尹趾慶·趙正萬,今方待命於本府,卽爲拿囚,而郭基之,自任所未爲還來云。依例發送府書吏拿來,何如?傳曰,允。
李德英,以兵曹言啓曰,禁軍祿試射時沒技人,熟馬賜給事,曾已定奪矣。今番祿試射沒技人,別單書入之意,敢啓。傳曰,知道。
持平金在魯啓曰,本府,以黃順中依律處斷事。閱歲爭執,而前日聖明,只以絶島定配爲批,臣竊慨然也。順中,幻服變形,瀆亂民俗之罪,前後啓辭,畢陳無餘聖明,亦敎以無一毫可恕,則揆以王法,斷不可容貸,缺請黃順中依律處斷事。本府,以差備醫官拿問,累度爭執,而兪音久閟,頃日自上,又察其慢忽之狀,特命下獄定罪,臣謂該府照勘,自有重律,無所事於更論矣。不料,擬奏未上,判下遽下,罷職收贖,俱出末減,臣於是不勝訝惑焉。乃者玉候久愆,百僚憂遑,醫官長待咫尺之地,所當奔走承候,晷刻罔懈,而初則傳敎之下,未卽趨入,後則進藥之後,不更候問,其爲怠慢,極爲寒心,而處分太寬,物情愈激,且其或罷或贖,强存區別,尤涉未安,夫罪同而律異,與罪重而律輕,俱有乖於均用法嚴懲罪之義,請差備醫官削奪官職事。宗簿直長南鶴增,典設別檢李塼,竝汰去事。措辭見上答曰,不允。末端事,依啓。以上燼餘
上在慶德宮。停常參·經筵。
下直,所斤僉使劉泰雄,梨津萬戶金鼎錫。
大殿·中殿·世子宮·嬪宮,政院·玉堂問安。答曰,知道。中殿,藥房問安。答曰,知道。
藥房啓曰,伏聞夜間,雖不無熏熱之候,寢睡則差安云。口淡一向差勝,膝痺,何如?浮氣餘存處,益加消減,而耳邊腫處,幾盡完合乎?臣等罷出後,久未入侍,近日聖候,熏熱餘氣,往來未已,與諸醫入診,詳察症候,議定湯丸中當進與否,宜當,不勝區區憂慮,敢來問安,竝爲仰稟。答曰,知道。口淡差勝,而膝痺無加,浮氣餘存處,一向消減,而腫處,未盡完合矣。
金相稷啓曰,諫院無行公之員,守令都事之未署經,至於七員之多,除在外外,司諫權燧,獻納南道揆,正言趙尙絅,竝卽牌招,以爲署經之地,何如?傳曰,允。
傳曰,今番未寧時,藥房都提調以下,竝書啓。
金興慶,以禁衛營言啓曰,去十月將官朔試時,哨官鄭溢,片箭一中,騎芻二中,以矢數計之,則未滿四中,而騎芻倍劃,旣有定式,依此仍存,何如?傳曰,允。
備忘記,今番未寧時,藥房都提調判府事李頤命,內廐馬鞍具一匹。子壻弟姪中一人除職,豹皮二令。提調趙泰耉加資,熟馬一匹·豹皮一令。副提調都承旨李晚成,缺濡川君濎,加資,熟馬一匹·豹皮一令。記事官黃奎河,假注書權益淳,竝六品遷轉。記事官趙鎭禧,假注書崔守範,各上弦弓一張。醫官金有鉉·柳瑺,各熟馬一匹·豹皮一令。丁時梯·權聖徵·趙慶基竝加資,熟馬一匹。朴星瑞·許坫·方震夔·白光璘,竝加資,豹皮各一令。李時聖·吳重卨,掌務官尹聖輔·李時弼,竝加資。李徵夏·李重蕃,各熟馬一匹。玄孝綱·崔泰齡,各半熟馬一匹。玄悌綱·李得英·劉以泰·李震成·卞三彬·金壽奎·白興詮·鄭文益·李長白·鄭趾顯,各兒馬一匹。權聖經·鄭麟祥·李泰亨·李道元·申照潤·金壽峯·金垕·李應斗三行缺,其餘下人等,米布分等磨鍊題給。
備忘記,未寧時,入侍長番內官康以源·曺漢卿·許有章·金壽億,竝加資。司謁池碩昌·千貴得,各兒馬一匹賜給。司鑰·盤監等及別監以下,令該曹米布分等磨鍊題給。
備忘記,未寧時,別入侍副奉事黃處信,副司勇鄭昌柱·朴泰俊,各半熟馬一匹。副司勇李公胤,兒馬一匹。察訪鄭自東,副司勇安壽相·權平·崔勛·鄭元有·郭善元,各上弦弓一張賜給。
持平金在魯啓曰,本府以黃順中事,閱歲爭執,只以旣宥旋刑,慮有失信之歸,抑恐聖明,未或深思也。人君之信,莫大於刑政,而順中蒙宥,初旣失刑,則到今正法,乃所以存刑政之大信也。如此妖惡之輩,終若倖逭,則刑政乖舛,流害無窮。請還收黃順中絶島定配之命。差備醫官,削奪官職事。措語見上宗簿直長南鶴增汰去事。措語見上答曰,不允。末端事,依啓。
金興慶,以義禁府言啓曰,以慶尙右道暗行御史書啓,刑曹粘目,晉州前牧使鄭宇柱,移本府處置事,允下矣。鄭宇柱,今方待命於本府,卽爲拿囚之意,敢啓。傳曰,知道。
巳時,上御興政堂。藥房入診時,都提調李頤命,提調趙泰耉,副提調兪命雄,假注書趙鎭禧,記事官黃奎河·崔尙履,醫官金有鉉·柳瑺·丁時梯·權聖徵·李時聖·趙慶基·朴星瑞·許坫·吳重卨·方震夔·鄭元有入侍。都提調李頤命進伏曰,近日熏熱,數年內所無,平常之人,猶不能堪,況聖候調攝,適當此時,區區憂慮,不可盡言,伏聞夜間,雖有熏熱,寢睡差安云。下情不勝欣幸,未知熏熱,始於午後,到夜有加,而寢睡則無妨,異於前日熏熱時乎?上曰,咳嗽後有熏熱,而今則不至大段,到夜有加,而寢睡不安矣。四行缺趙泰耉曰,藥力盡,故口淡差勝乎?上曰,然矣。近來則胃氣受之,故不能進御矣。頤命曰,丸藥進御後,便道濡滑,而今已停止,下便後,其無滯意乎?上曰,前日則停藥後便道必滯,近日則不然矣。頤命曰,使醫官入診,何如?上曰,唯。頤命曰,日熱如此,醫官,依前只限三人,何如?上曰,唯。有鉉,診脈後退伏曰,脈度和緩如常矣。瑺曰,脈度左右極調均矣。時梯曰,左右調均,與昨無異矣。時聖曰,左右脈度,柔和如常矣。元有曰,左右皆極和矣。頤命曰,日熱如此,而無汗氣乎?上曰,病甚時無汗,小歇後始有汗氣,而近日則連出矣。頤命曰,衣襨沾濕乎?上曰,有時然矣。上曰,常時不能進御丸藥,而其中尤惡,大黃,或有變通增減之道乎?有鉉曰,大黃,有潤血之功,味苦難進,則豈無代用之物,而功力終不如大黃,神芎丸,則雖有大黃,他材亦多,味不甚苦,以此進御,似好,而大黃則終不拔去矣。瑺曰,大黃減去,則不能成藥,雖有口淡之時,間間進御,不甚妨害,他藥則終不如此藥矣。時梯曰,此藥主材,黑丑·大黃,而若去大黃,則藥力太輕,雖有只入黑丑,不入大黃之藥,未必如此藥之爲當。三行缺有鉉曰,非大黃,則功效淺矣。時梯曰,大黃卽潤氣血,只入黑丑,不入大黃之藥,只淸氣分,不淸血分,則黑丑之毒,尤爲可慮矣。卽今上候,平復不遠,雖非黑丑,豈無調保之道乎?姑爲停藥,安養脾胃,似爲得宜,一向連用泄藥,恐或太過矣。慶基曰,進御丸藥之後,幾至平復,雖有他藥,終不如此藥,前頭或有壅滯之候,時時進御,似好,而不入大黃之藥,終無可合者矣。坫曰,上候,病起脚部,而本出陽明經濕熱,導水丸中,滑石·大黃·黑丑之屬,兼治肺氣,而此藥峻烈,故醫書忌之,不可長服,在前諸議,以爲得不入大黃之藥,繼此進御,而或有壅滯之氣,則隨時更進導水丸爲好云,而卽今,則雖有單入黑丑之藥,不可用矣。震夔曰,上候源委,專是濕熱,而大黃,能治濕熱,故年前疏風順氣丸,亦入大黃矣。自前欲用大黃,而自上不能進御,故不得用之矣。今番導水丸中,黑丑·大黃,自有妙處,此後或有壅滯時,一二次減數進御似好,而若去大黃,則不能成藥,不可用矣。頤命曰,退去後,當與諸儒醫相議,後日入侍時陳達矣。上曰,唯。頤命曰,熏熱往來,雖似日熱之致,亦不可不議藥,而但苦口之劑,似難進御,若以味不甚苦之丸藥,日進四五十丸,則爲好云。此卽滋腎丸,而本材黃柏·知母二味,加龜板·肉桂,梧子大作丸,連次進御,則浮氣及四行缺。頤命曰,此是議定之藥,明間劑進乎?導水丸乃劫藥,不得已用之,而平復之後,不可長服,臣亦知之,凡事不可太快矣。泰耉曰,神芎導水丸本方中,加入三材,故大黃味減,此後或有壅滯之患,隨時進用,似好,故纔已劑置,此藥入內乎?上曰,此乃頃日所達導水丸本材中,加入薄荷·黃連·川芎三味,而此三材,味皆苦口,無乃難進乎?泰耉曰,欲見速效,初則用水和丸,今則煉蜜和丸,而尙以進御爲難乎?上曰,向時進丸藥,則便道卽滑,其效甚奇,前頭如有便秘時,當間間進服矣。頤命曰,神芎導水丸,諸醫以爲,差復後隨時進御,則似勝於本丸藥云矣。足部診察,何如?上曰,頃日卿等,欲見行步矣。卽起步往返堂內東西後復位。泰耉趨伏曰,伏見前日擧動時,運步之際,踵不及地,今日,則行步頓勝於前日,下情欣幸,何可盡達乎?頤命曰,頃年延勅時,行步甚艱,極以爲憫,今則頓勝於其時矣。上曰,頃年延勅時,因彼人累次爭執,起立移時,故行步尤艱矣。泰耉曰,行步時無牽引處乎?上曰,自再昨至今日,皆差勝時,故無大段牽引處矣。頤命曰,令醫官診察浮氣餘存處之意,敢達。上曰,唯。聖徵,診察後退伏曰,腹部股陰如常,而足部左右,有意看之,似有痕跡,比三四日前,尤似漸減矣。星瑞曰,腹部下部,皆如常,足部餘氣,亦幾無餘矣。四行缺昔管仲言,願君無忘在莒之日,臣亦無忘檻車之厄,臣等,亦當以此爲心,一如向來藥院移直之時,自上亦勿弛小愈之戒焉。上曰,唯。頤命曰,中宮殿,有勿爲問安之敎,故不得承候矣。未知近日,漸漸差勝乎?上曰,漸向差復矣。頤命曰,日熱如此,湯劑姑停,何如?上曰,姑停,好矣。諸臣以次罷出,而王世子,尙侍坐御側,延礽君·延齡君昍,亦留侍上前。以上燼餘
上在慶德宮。停常參·經筵。
下直,龍津萬戶金重鳴,德浦僉使李成峻,柔遠僉使鄭斗根,黃山察訪吳守經。
大殿·中宮殿·世子宮·嬪宮,政院·玉堂問安。答曰,知道。中殿,藥房問安。答曰,知道。中殿,藥房問安。答曰,知道。
藥房啓曰,伏聞夜間,雖有熏熱,而寢睡則差安云,口淡一向差勝,而膝痺,何如?浮氣餘存處,益復消減,而耳邊腫處,亦已完合乎?臣等,不任區區憂慮,敢來問安。答曰,知道。口淡一向差勝,而膝痺無加,浮氣餘存處,漸益消減,而腫處,幾盡完合矣。
金興慶啓曰,吏曹郞廳來言,臺諫有闕,政事,何以爲之?傳曰,當日爲之。
有政。吏批,判書宋相琦受由未出仕,參判李晚成病不來,參議李觀命進,右副承旨金相稷進。
以金相玉爲兵曹正郞,趙鳴謙爲正言,戶曹判書趙泰耉,今加崇政,藥房副提調都承旨兪命雄,今加資憲,吏曹參判李晚成,今加嘉義,儒川君濎,今加中義,議藥同參,加資事承傳。
吏批啓曰,行都承旨兪命雄,今陞資憲,在前雖有以資憲爲都承旨之人,或出於特授,或出於傳敎加望,或陞資之後,啓稟仍授,無直爲擬望之例。蓋以正二品爲正三品之職,係是常規之外故也。曾前丙寅己卯年,仍本曹啓稟,有本職遞差之例,今則何以爲之?敢稟。傳曰,本職改差,以兪集一爲都承旨。
兵批,判書朴權呈辭受由,參判申銋病,參議洪重夏進,參知趙道彬未肅拜,右副承旨李德英進,李顯章付副司正。
南就明啓曰,新除授都承旨兪集一妻,與右副承旨李德英妾,同生兄弟也。法有應避之嫌,何以爲之?敢稟。傳曰,右副承旨改差。
金相稷,以弘文館言啓曰,本館上番應敎李澤,以漢學兼敎授,今日院試坐起時,晝仕出去之意,敢啓。傳曰,知道。
李德英,以都摠府言啓曰,副摠管洪以度,御營軍軍兵等賞中日試放次,南小洞進去之意,敢啓。傳曰,知道。燼餘
判府事李頤命箚子。大槪,乞收不敢當之誤恩,以重賞典,以安微分事。入啓。答曰,省箚具悉卿懇。今玆賞典,寔遵舊章,卿其安心勿辭焉。
戶曹判書趙泰耉,都承旨兪命雄上疏。大槪,乞收恩命,以重賞典,以安微分事。入啓。答曰,省疏具悉。今玆賞典,實循舊章,卿等,安心勿辭焉。
儒川君濎上疏。大槪,乞收誤恩,以重賞典,以安微分事。入啓。答曰,省疏具悉。今玆賞典,實循舊章,卿其安心勿辭焉。
京畿監司書目,果川呈,以工曹參判李世弼辭職上疏上送事。啓。答曰,省疏具悉。卿其勿辭,調理上來察職。朝報
政院啓曰,備邊司郞廳來言,今日賓廳坐起日次,而上候,方在靜攝中,不得來會云矣。敢啓。答曰,知道。備局謄錄
上在慶德宮。停常參·經筵。
懿仁王后忌辰齋戒。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,寢睡差安云。熏熱不至大段,而口淡一向差勝乎?膝痺,何如,而浮氣餘存處,幾盡消減,耳邊腫處,已盡完合乎?臣等,不勝區區憂慮,敢來問安。答曰,知道。熏熱不至大段,口淡一向差勝,膝痺無加,浮氣餘存處,亦益消減,而腫處,亦已完合矣。
金相稷,以內醫院官員以都提調意啓曰,本院副提調兪集一,今日不爲肅拜,以前日平安監司時坐罷事引嫌。且一番陳疏後,可以行公者,勿爲捧疏事,旣有定奪,當此逐日問安之時,不可不備員,兪集一,卽爲牌招察任,何如?傳曰,允。
金興慶,以御營廳言啓曰,本廳屬海西五番別馬隊五十六名,標下軍一名,已爲逢點整齊矣。七月初二日,與北二營入直四番別馬隊,替代後,舊軍放送之意,敢啓。傳曰,知道。
又啓曰,本廳來七八月兩朔應立後部右司屬海西五哨軍兵六百七十名,已爲逢點整齊矣。七月初一日,與中司軍兵替代後,舊軍放送之意,敢啓。傳曰,知道。
又以御營廳言啓曰,今此下番馬步軍兵等試才賞格,從分數多寡,以本廳所儲木綿面給後,別單書入之意,敢啓。傳曰,知道。
又以御營廳言啓曰,本廳來九月十月兩朔應立後部後司屬黃海道五哨軍兵,八月二十五日,京中逢點,九月初一日,與有司軍兵,當爲替代立番,趁期調送事,本道監兵使處,依前知會之意,敢啓。傳曰,知道。
又以御營廳言啓曰,本廳來九十月,當海西別馬隊逐朔立番次,趁期調送事,本道監·兵使處,依前知會之意,敢啓。傳曰,知道。以上燼餘
上在慶德宮。停常參·經筵。
懿仁王后忌辰。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,雖有熏熱,寢睡則差安云。口淡加減,何如,而膝痺無加,浮氣餘存處,益加消減乎?臣等,不勝區區憂慮,敢此問安。答曰,知道。口淡一向差減,而膝痺無加,浮氣餘存處,漸益消減矣。
金興慶啓曰,大司憲尹德駿,執義權,掌令崔慶寔在外,掌令李宖,持平金在魯呈辭,持平權熀未肅拜呈辭,今日以監察茶時之意,敢啓。傳曰,知道。
金興慶,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。以上燼餘
上在慶德宮。停常參·經筵。
夜三更,流星出奎星上,入南方天際,狀如拳,尾長三四尺許,色赤。啓。
仁穆王后忌辰。
大殿·中殿·世子宮·嬪宮,政院·玉堂問安。答曰,知道。中殿,藥房問安。答曰,知道。
藥房啓曰,夜間雷雨非常,蒸鬱特甚,不勝仰慮。伏聞雖有熏熱之候,寢睡則差安云。口淡一向差勝,而膝痺加減,何如?浮氣餘存處,幾盡消減乎?且伏聞昨夕入侍醫官所傳之言,數日來,微有淸涕咳嗽之候云。此時,或恐感傷暑氣。今日臣等,與諸醫入診,詳察症候,宜當,敢來問安,竝爲仰稟。答曰,知道。口淡一向差勝,而勝痺無加,浮氣餘存處,益加消減,而淸涕咳嗽之候,不至大段,勿爲入診。
金相稷,以禮曹言啓曰,卽接永昭殿參奉所報,則去夜大雨,正殿前面道里及南邊衝椽端蓋板一處,北邊椽端蓋板一處,後面椽端蓋板一處滲漏,後面蘆簾三浮,腐傷裂破,行閣及玄明門·紫極門·齋室·典祀廳·安香廳·諸執事廳砧間,皆以庫庫滲漏,安香廳南邊墻垣一間許崩頹云。依例本曹堂上郞廳,進去奉審後,稟處,何如?傳曰,允。
李大成,以禮曹言啓曰,臣尙游,祗謁永昭殿,與參奉金彦熙眼同,各處雨漏處奉審,則一如本殿參奉所報,所當卽爲修改,而今此雨漏處,與殿內有間。姑待開霽,涓吉擧行,何如?傳曰,允。
金興慶啓曰,行大司憲尹德駿,執義權忭,掌令崔慶湜在外,掌令李宖,持平金在魯呈辭,持平權熀未肅拜服制,今日,以監察茶時之意,敢啓。傳曰,知道。以上燼餘
上在慶德宮。停常參·經筵。
下直,南海縣令文壽元,德津萬戶李基蕃,楸坡萬戶趙畛,荏子島僉使崔廷益,梁山郡守申世雄,知世浦萬戶李材,西生僉使李世進。
大殿·中殿·世子宮·嬪宮,政院·玉堂問安。答曰,知道。中殿,藥房問安。答曰,知道。
藥房啓曰,伏聞夜間,熏熱之候不作,寢睡安寧云。口淡一向差勝,而膝痺無加,浮氣餘存處,已盡消減乎?臣等尙切憂慮,敢來問安。答曰,知道。口淡差勝,而膝痺無加,浮氣餘存處,已盡消減矣。
金興慶,以備邊司郞廳以大臣意啓曰,今日賓廳坐起日次,而上候,方在靜攝中,不得爲之之意,敢啓。傳曰,知道。
金相稷,以侍講院意啓曰,來七月初四日,王世子,率百官陳賀,宮官不可不備員,本院兼文學兼司書有闕之代,令該曹,今日政竝爲差出,何如?傳曰,允。
備忘記,都承旨兪集一,疏批已下,牌招察任。
備忘記,吏·兵判,三度加由之後,尙不行公,竝爲牌招察任。
金相稷,以司饔院官員以都提調意啓曰,生鮮廛漁夫主人等呈狀內,近日霖雨,江水漲溢,漁船不得下海,日供生鮮,萬無繼封之勢,雨霽水退間,依前例,以可合雜魚及雉鷄,願爲代封云。在前如此之時,例有代封之規,而莫重御供,自下不敢擅便,惶恐敢啓。傳曰,折半代封。
李大成啓曰,卽者吏曹郞廳來言,今日爲政事,命下,而判書宋相琦,受由未出仕,參判李晚成,加資未肅拜,參議李觀命,病不來,不得開政云。判書·參判·參議,竝卽牌招開政,何如?傳曰,允。
有政。吏批,判書宋相琦牌招不進,參判李晚成陳疏入啓,參議李觀命進,左承旨南就明進。
吏批啓曰,判書牌不進,參判陳疏入啓,小臣獨政未安,何以爲之?敢稟。傳曰,只出緊任。
吏批啓曰,春坊兼官差出事,命下,而曾前擬望之人,多在罷散中,無以備擬。玉堂闕員,今當差出,而亦無推移備擬之人,合有變通之道,何以爲之?敢稟。傳曰,別單書入。
以權爲承旨,洪晚朝爲左尹,李善溥爲右尹,朴致遠爲兵曹正郞,徐名世爲楊口縣監,魚有龜爲副校理,李秉常爲兼文學,韓祉爲修撰,兪崇爲司諫。
兵批,判書朴權三行缺,兪命雄·任弘望·李德英·白光璘付副護軍,魚有龜付副司果,尹碩輔·李時弼付副司正,金國賓·崔周慶付副司直。
兵批啓曰,新除授全羅左水虞候洪以漢呈狀內,父母年近七十,俱有宿病,乃自昨年,母病尤甚,日事鍼藥,僅僅支保矣。數月之內,重患毒瘧,加有浮症,卽今病勢,萬分危惡,以無妹獨子,決難遠離云。以漢父母之年,雖不滿在法應遞之限,俱近七十,母病且重,而旣無兄弟,則孝理之下,有難强令赴任,今姑罷黜,準期不敍,何如?傳曰,允。
李大成,以兵曹言啓曰,今六月二十九日,燈籠手尹福稱名人,自興化門入來,差備門外擊錚,極爲駭愕,令攸司,囚禁治罪。同門守門將河漢明,常時不能禁斷雜人,以致亂入,亦難免其責,推考,何如?傳曰,允。
李大成,以義禁府言啓曰,曾仍全羅監司狀啓,康津縣定配罪人閔莫金,以年凶,移配於平安道宣川府矣。道臣仍莫金之呈狀,以爲莫金稚年,定配康津,生子生女,粗成家道,而移配宣川,顧念妻兒,必未免顚壑之屍,父子夫妻,又不得相隨而死,情理罔極云。當初移配,本出於軫念罪人,欲免饑死之意,則不問其情願,直爲移配,使不得保存,誠爲矜惻。閔莫金,發遣府羅將,還送康津配所,何如?傳曰,允。燼餘
吏曹參判李晚成上疏。大槪,陳章見阻,惶悶方切,卽以開政,庚牌儼臨,而顧此誤恩,旣難冒承,情勢且蹙,尤不宜仍據,玆詣闕外,更暴微悃。伏乞還收恩命,以重賞典,亟遞銓任,以謝公議事。入啓。答曰,省疏具悉。今玆賞典,實循舊章,下款引嫌,元非大段。卿其勿辭,從速察職。
大司憲尹德駿辭職上疏。入啓。答曰,省疏具悉。一時譴罰,非有深意,則不宜追提往事,過自引嫌,卿其安心勿辭,上來行公。
忠淸監司書目,文義呈,以正言安䋊辭職上疏上送事。啓。答曰,省疏具悉。爾其勿辭,從速上來察職。以上朝報日記廳郞廳崔一奎書。趙景觀校正。
上在慶德宮。停常參·經筵。
自昧爽至辰時,有霧氣。
下直,雲寵萬戶任最。
大殿,政院·玉堂問安。答曰,知道。中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,熏熱不作,寢睡安寧云。口淡日漸差勝,膝痺無加,浮氣消減無餘乎?臣等,憂慮未弛,敢來問安。答曰,知道。口淡一向差勝,而膝痺無加,浮氣,幾盡消減矣。
修撰韓祉牌不進,依承傳罷職。以上朝報
禮曹啓曰,今秋太廟展謁,當爲取稟,而自上方在靜攝之中,不得循例擧行之意,敢啓。答曰,知道。禮曹謄錄
有政。吏批,以朴斗世爲蔚山府使,任敾爲井邑縣監,趙泰耉爲大司諫,南尙夏爲正言,洪重周爲淮陽府使,韓命基爲輸城察訪,黃爾章爲善山府使。
兵曹啓曰,各廳堂下武臣等能麼兒,一朔六次設廳講試,意非偶然,而近來武弁,怠慢成習。宣傳官金時泰·金夢衡,武臣兼宣傳官朴璉,再次無緣不進,宣傳官白時升,一次無緣不進,講陣一次不通,徐幹世,一次無緣不進,講陣一次無通,竝依例,推考警責,何如?兵曹謄錄
上在慶德宮。停常參·經筵。
吏曹參判李晚成,加資肅拜。
下直,馬梁僉使朴廷佑,位羅萬戶金以雄,保山萬戶辛馨馝。
大殿,政院·玉堂問安。答曰,知道。中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,熏熱不作,寢睡安寧云。口淡日漸差勝,而膝痺無加,浮氣已盡消減乎?臣等,久未瞻望玉色,今日與諸醫入診,詳察症候,宜當,不任憂慮,敢來問安,竝爲仰稟。答曰,知道。口淡一向差勝,而膝痺無加,浮氣,幾盡消減矣。
府前啓,請還收黃順中絶島定配之命,仍令該曹,嚴鞫得情,依律處斷事。新啓,日昨藥院賞格之下,差備醫官等,雖蒙加資之例典,而本府方有削奪官爵之啓,則政曹,所當以不得批下之意,措辭陳啓,而思不及此,乃與無故諸醫,混同下批,致令臺啓,反似不重,物議皆以爲訝,疎忽之失,在所難免,體例所關,警責宜加。請吏曹當該堂上推考。頃日大政中,朔寧郡守柳瑺,瓜遞之後,卽授知樞,此雖由於前日還付之傳敎,而臺論方張,一邊付職,揆以政體,終歸疎誤,亦不可置而不論。請兵曹當該堂上推考。新除授司諫院正言趙鳴謙,時在江原道楊口縣任所,請斯速乘馹上來事,下諭。答曰,不允。下諭事依啓。前啓,差備醫官等,竝削奪官爵事,停啓。
禁府,吳纘起·金錫輝拿囚。啓。
副校理魚有龜上疏。大槪,臣於慶祝之中,猶不勝區區過慮,敢陳愚悃,仰塵睿覽。且於譴罷之餘,忽被新除之寵,而病狀甚重,尙未起動,旣不得致身天陛,祗肅恩命,又無以趨參賀列,以伸蹈忭之私,冒暴微懇,乞蒙鐫遞事。入啓。答曰,省疏具悉。憂愛陳戒,言甚切實,深用嘉尙,可不體念焉?爾其勿辭,調理察職。
京畿監司書目,果川呈,以司書金有慶辭職上疏上送事。啓。答曰,省疏具悉。爾其勿辭,從速上來察職。
奉敎朴師益,檢閱黃奎河牌不進,依承傳罷職。朝報
禮曹判書臣閔鎭厚等謹啓,爲進箋事,今七月初四日,大殿平復陳賀箋文,隨所到開坐,謹具啓聞。京畿觀察使臣鄭澔箋一通,水軍節度使以下忠淸道觀察使以下五度,黃海道觀察使以下四度,咸鏡道觀察使及南道兵馬節度使,先爲封進。禮曹謄錄
上在慶德宮。停常參·經筵。
夜五更,流星出北斗星上,入天際,狀如拳,尾長一二尺許,色白。
大殿,政院·玉堂問安。答曰,知道。勿爲問安。中宮·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,寢睡安寧云。熏熱之氣,連日不作,昨日入診時,伏見足部餘存浮氣,已盡消減,臣等,尤不勝欣忭之至。口淡一向差勝,而膝痺,更何如?尙切區區憂慮,敢來問安。答曰,知道。口淡一向差勝,而膝痺無加矣。勿爲逐日問安。
府前啓,請還收黃順中絶島定配之命,仍令該曹,嚴鞫得情,依律處斷事。入啓。答曰,勿煩。前啓,吏曹當該堂上推考事及兵曹當該堂上推考事,停啓。
明日陳賀時,王世子出宮正時,卯初初刻,開門差早。
兵曹口傳政事,副司直李秉常,司果申思喆。
吏曹判書宋相琦辭職上疏。入啓。答曰,省疏具悉。三度加由,予意非偶,而今以五不可復出,控辭至此,予以爲過矣。斷無許改之理,安心勿辭,速出行公。
京畿監司書目,廣州呈,以判敦寧崔奎瑞辭職上疏上送事。啓。答曰,省疏具悉。卿其安心勿辭,宜速上來行公。
忠淸監司書目,丹陽郡守金道浹,母病沈重,連呈辭狀,情理旣切。且非災邑,有難强令還任,不得已罷黜事。
又書目,道內沿海各邑,今五月初七日驟雨之後,惡風連吹,旱氣愈酷,未移秧處甚多,而今已節晩,更無可望,已移秧處,亦已乾涸,日漸枯黃,無望,成實,加以蟲損海溢,災害非一,田畓各穀,已判失稔,言念民事,誠爲罔措,槐山郡雹災,亦係變異事。
謝恩,兼文學李秉常,兼司書申思喆,司書金有慶,知事柳瑺,醫官丁時梯·許坫,加資肅拜。
兵曹判書朴權上疏。大槪,三告加由之後,宜不敢偃伏,而臺章嚴峻,不比尋常,嚴召之下,竟未祗赴,昨以醫官付職事,又遭惠文之彈,旬日之內,評劾至再,廉義所在,決難抗顔於周行。當此聖候快復,擧國懽忭之日,釁陋之迹,獨阻於呼嵩之班,分義情禮,虧缺無餘,不避鈇鉞敢陳血懇。伏乞亟賜鐫削臣本兼諸任,仍勘臣前後負犯,以安私分,以謝公議事。入啓。答曰,省疏具悉。加由之命,意非偶然,一時臺言,不必深嫌,卿其安心勿辭,速出行公。
傳曰,吏·兵判,疏批已下,竝卽牌招察任。
全羅道監賑御史洪錫輔入來。朝報
有政。吏批,李之星爲戶曹佐郞,成碩夔爲掌令,李臣龍爲朔寧郡守,柳成運爲弼善。
上在慶德宮。停常參·經筵。
禮曹啓曰,以上候平復之慶,旣已告廟陳賀,頒敎八方矣。設科取人,是次第應行之事,而曾前如値莫大之慶,則雖是單慶,或有請設增廣之例,今亦以增廣設行,何如?傳曰,以庭試設行,可也。禮曹謄錄
傳曰,頒赦百官加爲之。
政院啓曰,頒赦百官加爲之事,命下矣。某罪以下竝宥乎?敢稟。傳曰,雜犯死罪以下竝宥。禁府謄錄
有政。吏批,以權煜爲丹陽郡守,趙復命爲宗簿直長,朴弼震爲內資主簿,申思喆爲修撰,李澤爲檢詳。
上在慶德宮。停常參·經筵。
下直,全羅都事趙聖復。
護軍李時弼·尹聖輔,加資肅拜。
大殿·中宮殿·世子宮·嬪宮,藥房·政院·玉堂問安。答曰,知道。
藥房啓曰,日氣蒸鬱,伏未審日間,聖體調攝,若何?昨日,盈庭獻賀,含生普慶,臣等,區區懽忭之忱,尤不可名言。伏聞寢睡則連日安寧云。昨日入診醫官來言,晩後微有熏熱之候,濡便,仍成滑泄,恐不無暑熱所感云。今日臣等與諸醫入診,詳察症候,議定進藥當否,尙切憂慮,敢來問安,竝此仰稟。答曰,知道。泄便,不至大段,勿爲入診,問于入侍醫官,議定進藥當否,宜矣。
吏曹,歲抄,蕩滌人員別單,李坦·朴鳳齡·李徵瑞·朴廷賓·李漢珪·趙泰興·鄭必東·尹就商·李世勉·李祥輝·權懋經·申烒·鄭纘先·鄭壽崑·慶明會·韓宗老·李蘊·柳百乘·李光朝·安時相·盧世煥·李綸·徐夢良·韓識·金克之·金鳴夏·金胄·韓範錫·趙儆·朴行義·韓·金漢齡·李復休·申淵·沈遇良·李端章·趙正萬·朴乃貞·李世恒·元命益·金道浹以上罷職,權·尹淰·朴徵賓·趙遠命·李夏源·鄭纘先·李濟以上職牒還授,李漢珪·趙遠命·李夏源·趙儆以上罷職不敍,崔泰齊·李萬協永不敍用,李復休·金重泰·李太元·柳綎以上削職,權懋經削奪官爵,李重昌·李畛·李汝玉·李焌·金胄·朴瑞珪·鄭壽崑以上收職牒,李墪·崔國亮·李後說·李纘源·李徵瑞·申慶河·朴希顔·李世德·金戩·李祥輝·吳遂元以上被謫蒙放,申命式·洪構·李守謙·洪應夢·元命益·趙壽達·具鼎明·柳遃·魚有鳳·黃夏弼·鄭維升·韓杓·崔沈·尹世顯·洪德望·李杙·呂必時·李鼎茂·曺漢遇·洪禹道·韓聖箕·鄭以規·金國礪·許鐔·柳殷龜·黃爾章·李揆一·朴泰逵·李挺益·李岐·崔日陞·李秀英·洪以周以上褒貶居中,李汝迪·洪時九·金濬·趙泰果·李震相·李鳳徵·李萬葉·鄭翔周·呂謙齊·趙世望·安相益·金鍰·韓載萬·趙泰徵·尹東夏·沈玹·李會元·李喜夏·金重泰·李元慶·宋奎煜·朴奎祥·李廷晉·李箕明·韓以原·崔昌翼·徐宗選·朴崇古·李弘毅·崔宗周·李相如·申瑩·韓聖一·沈珙·金聖淵·申績·李世馨·兪相基·朴聖采·張宇龜·李浣·李喜華·崔泰齊·崔東溟·張善鐔以上褒貶居下,金鼎夏三醫司罷職,李德起·崔尙㠎·李松年職牒還授,閔道興·金尙鉉·李碩采·韓後瑗·玄德潤以上削職,韓重億被謫蒙放。兵曹歲抄,張翊文·李萬全·鄭智·裵尙珪·權聖徵·趙慶基·方震夔·白文五·金沚源·柳振馨·李潤夏·元萬華·白光璧·朴再新·洪禹成·鄭弘佐以上罷職,李裕白·任震澤·李後綱·白文五·崔文徵以上職牒還授,金世瑜奪告身,朴安豪削職,洪處龜·洪德涵·金尙奎·金砯·李東馥·韓弼英以上被謫蒙放,李聃錫·洪以漢·崔東浚以上准期不敍,趙繼徵·金廷起·黃聖老·洪震海·金萬珪·李震相·金聖澄·南鵬翔·陳漢翔·金廷漢·李東芳·鄭弼漢·金益澄·趙尙耘·成萬績以上癸巳春夏等褒貶居下,潘世淸·方銓·朴信赫·黃源·金磶·卓翼漢·李廷胄·康希建·趙時暾·孫時英·黃鑌·尹以泰·金球·朴東稷·孫泰澄·金世溫·李重五以上癸巳秋冬等褒貶居下,成熙疇·宣豪燦·趙廷廉·金興胄·崔斗樞·趙重藺·洪有炳·申光碩·李世胤·丁履輝·金周鼎·尹徵美·金尙泰·金東奭·劉起邦·李萬枝·兪敵萬以上癸巳秋冬等褒貶居下,梁萬齡·李齊禹·崔仁錫·李成達·宣貴英·金世珪·姜晊·金悌振·張至晳·金渭珍·朱楧·李茂·安大秀·金萬胄·宋貴宗·李枝核以上甲午春夏等褒貶居下。
修撰申思喆牌不進,罷職傳旨。傳曰,只推勿罷。
禁府,蒙宥時囚罪人李彦馨·尹晳·鄭以雲·金九齡·劉世健·李忠邦·張用漢·宋奎炳·鄭宇柱·金錫輝·吳纘起,未及拿來罪人蔡以章·黃鑌·郭基之·李斗千·李廷吉,竝放送。
藥房啓曰,伏聞醫官金有鉉等所傳之言,則皆以爲聖體熏熱,比昨差勝,今日濡便,異於泄候,苦口湯劑,不必進御云。其他諸醫之議,亦如此,今日,不爲議藥之意,敢啓。傳曰,知道。
府前啓,請還收罪人黃順中絶島定配之命,仍令該曹,嚴鞫得情,依律處斷事。新啓,御醫丁時梯,受國厚恩,致位崇品,苟其心力所及,惟當益思殫竭,以圖報效,而頃於冬春間,玉候添重,連日議藥之時,末班小流,亦皆各效誠技,競進方藥,而時梯,乃以年秩俱高,術業最著之人,輒稱技窮,循例與聞之外,不肯出一見擧一藥,顯有依違退托之色,蓋頃年臺章之請鞫,專以驕愎自用爲罪,故以此深懷怨懟,到今反欲全不擔當,以自脫漏,原其情狀,固已可惡之甚。提擧大臣,目覩此狀,嘗面斥於公座,則乃反盛氣怒目,突發悖慢之語,左右觀聽,莫不駭愕。渠若有一分嚴畏,則安敢縱恣乃爾?輿情憤惋,愈久愈激,不可不明正其罪,快伸王法。請御醫丁時梯,拿鞫勘罪。今番聖體之康復,專由於導水一劑,而局醫之始終排抑者,亦與末後論賞之典,此雖聖上軫久勞略細過之意,而固已有乖於核實之功。至於李時聖,則當宗臣縷縷仰請之時,不惟各陳意見而已。其所攻斥,尤極悖謬,乃以險巇之藥不可進之等說,敢陳於咫尺前席,幾令珍方見阻,症候久淹,可勝痛哉?幸賴皇天默佑,聖意快斷,一經進服,其效如響,則惟此堅持之宗臣,與彼力阻之醫官,論其功罪,奚翅天壤,而乃混加資級,無所旌別,功微而賞鉅,猶謂之濫猥,宜罰而反賞,持何所勸懲?今若任其冒授,無所改正,則臣恐輿論,益致駭惑,物情,大可厭服。請還收醫官李時聖加資之命。昨日王世子,受賀於景賢堂,二品以上先入行禮時,先再拜跪,致詞之後,當有後再拜之禮,而鴻臚之官,誤唱俯伏興平身,致令春宮與大臣·諸宰,徑行不當行之節,雖旋得改唱,而初旣失誤,事之未安,莫此爲甚。請當該引儀汰去。答曰,不允。末端事依啓。
修撰申思喆再牌不進,罷職傳旨。傳曰,禁推。
吏曹口傳政事。奉敎二單沈珙·朴師益,檢閱單黃奎河。
奉敎朴師益上疏。大槪,臣於檢閱黃奎河陞六之事,敢援官規,有姑寢之請矣。酷被奎河之無限凌藉,自速坐罷,不得趨造末班,以伸鰲抃之誠,縮伏俟罪之中,忽承敍復之命,隨牌來詣,而情勢終難冒進。且於奎河規避下鄕,有不容獨先承命,替行其職事者,玆又陳章徑退,乞削臣職,重勘臣罪事。入啓。答曰,省疏具悉。疏辭令該曹稟處,而爾無所失,勿辭察職。
汰去現告,假引儀姜椀。
假注書魚有龍病,代以韓師孟爲假注書。
慶尙監司書目,醴川郡守申聖夏,母病,一向沈篤,時月之間,決無還任之期,不得已罷黜事。
江原監司書目,鐵原府使李昌肇所封箋文,不由營門,直送于差使員處,大違規例。同府使李昌肇,不得已罷黜事。啓。傳曰,只推勿罷。
禮曹,上候平復庭試吉日,來十月十八日,放榜,十一月初四日辰時推擇。啓傳曰,以九月推擇。
假注書趙鎭禧書啓,臣承命馳往于鼓巖里行判府事崔錫鼎所到處,傳宣聖批,則以爲臣孤負前席之敎,遽出國門,雖緣踪地之難安,自覺衷私之增傷,不意史官,儼辱於草次之際,傳宣聖批,辭旨勤懇,有非衅累之臣所當得者,至以誠意未至,愕然且慙爲敎,臣拜稽莊誦,不知感涕之橫集也。臣之冒入脩門,亶爲承聞起居之計,及今賀禮旣過之後,因循淟涊,淹住京輦,實是私義之所不敢出,此豈徒循廉隅,罔念大義事體哉?恩諭之下,末由趨承,回望雲天,悚凜冞切,神精昏眩,未克悉陳,尤不勝惶恐之至云矣。敢啓。傳曰,前秋敦勉,不啻勤懇,至有偕入之敎,則豈可以賀禮之已過,遽出都門,以孤至意哉?益用缺然也。更遣史官,申誥予意,縱不能入處城裏,進住近郊,以副至望事,更往傳諭。以上朝報
有政。兵批,以李時弼·尹聖輔爲副護軍,李奎年·鄭雲柱·嚴漢重爲副司果,閔埴·崔重明·尹弼商·成宅廈·鄭俊興爲副司勇。
政院啓曰,備邊司郞廳來言,今日,賓廳坐起日次,而上候,方在靜攝中,不得來會之意,敢啓。傳曰,知道。備局謄錄
吏批,以成之敏爲朔寧郡守,韓聖佑爲大司諫。
上在慶德宮。停常參·經筵。
自昧爽至卯時,有霧氣。
京畿監司書目,道內各邑,去月二十七日夜,大雨暴注,水邊田畓,多被損傷,漢南野畓,終未貯水,趁不能鋤役,已多荒廢。富平等十一邑,蟲災熾發,多有害穀,漣川澄波渡,人家漂沒,至於十餘戶,俱極可慮事。
又書目,安城呈,以今月初一日午時,有若擊鼓鳴囉之聲,連次不絶,若似雲霧,而石塊墜落,事係變異。同石塊,監封上送事。
禮曹啓曰,因本曹粘目,庭試吉日,以九月推擇事,判下矣。臣等亦慮十月之太遠,初以九月二十六日擇定矣。更念式年文·武科初試,在於九月十二日,武科畢試後,雖卽設行庭試武科初試,兩初試出榜之際,要不下數旬,且外方武擧子,觀光於式年鄕試者,必未及錄名於庭試初試,其間事勢,節節難便,故不得已退定於十月十八日矣。庭試進定於九月,則式年文·武科初試,似當差退於十月,而若然,則今年內設行會試,尤爲窘迫,決難周旋,何以爲之?敢稟。傳曰,事勢如此,則以十月十八日定行,而放榜,亦於十月內擇定,可也。
奉敎朴師益牌不進,依承傳罷職。
傳曰,史官四員待命,騎馬十二匹立之,秋享大祭所內摘奸。
吏曹啓曰,來初八日,祿都目政事爲之之意,敢啓。傳曰,知道。
兵曹啓曰,今此上候平復,文·武科庭試設行事,命下矣。武科則例有初試,吉日令日官推擇,則來九月二十日爲吉云。以此日知委擧行,而初試試取之數,自前多寡不同,甲子年,則分兩所取五百人,丙寅·庚午兩年,則分兩所取三百人,乙亥年,則分兩所取二百人,丁丑年,則分兩所取三百人,己卯年,則分兩所取四百人,壬辰年,則分兩所取四百五十人矣。今番,則當取幾人乎?敢此仰稟。傳曰,依啓。取四百人,可也。
禮曹啓曰,因本曹草記,庭試放榜,十月內擇定事,命下矣。問于日官,則十月二十五日以後,連有拘忌,惟二十四日辰時平吉云。是日雖與式年文武科覆試相値,似無大端妨礙之端,原粘目中,以此改付標以入之意,敢啓。傳曰,知道。
假注書趙鎭禧書啓,臣承命更爲馳往于楊州松山村判府事崔錫鼎所住處,傳宣聖批,則以爲昨者,恩批之下,未克趨承,來伏田廬,京闕稍遠,惶惕之餘,睠係方切,千萬意外,史官跋來,傳宣特諭,慰勉鄭重,有踰常格,至以縱不入城,進住近郊爲敎,其所以俯加體諒,委曲懇至,負累賤臣,何以獲此?感激嗚咽,不知死所。顧臣區區私義,略悉於昨疏及書啓,而至於稍移所次,迹近輦下,一以仰承眷念之德意,一以少伸瞻戀之私悃,則亦非臣分願之外,而見今踪勢,有不得趁卽承命者,擬以一疏自陳,而力疾參班,冒炎撼頓之餘,厭厭昏憒,未能締思。當俟神志稍定,更入文字,仰暴衷款云矣。敢啓。傳曰,知道。以上朝報
上在慶德宮。停常參·經筵。
自昧爽至卯時,有霧氣。
下直,多大浦僉使李天起,玉浦萬戶崔岱,釜山僉使鄭道元,白峙僉使李時明,安興僉使柳文燧,杆城郡守趙斗彬,濬源殿參奉朴泰錫·李廷亮,植松萬戶韓相周,獒樹察訪金聲發。
中殿·世子宮·嬪宮,藥房問安。答曰,知道。
藥房啓曰,老炎猶熾,伏未審日間,聖體調攝,若何?伏聞醫官所傳之言,昨晚有熏熱之候,夜間寢睡則差安云。朝來熱候已減,而口淡一向差勝,膝痺加減,何如?臣等憂慮未弛,敢來問安。答曰,知道。朝來熏熱之候,差減,而口淡一向差勝,膝痺無加矣。
政院啓曰,宗廟秋享大祭內摘奸單子有頉處,察推事,命下矣。莫重祭物中,艮醬,不精封進,事極可駭。本院請推之外,他無警責之道,當該封進官,從重推考,下吏令攸司,囚禁科罪,何如?傳曰,依啓。封進官拿推現告,奉常主簿金盛始。
刑曹參判權辭職上疏。入啓。答曰,省疏具悉。嫌難參涉,誠如疏辭,本職許遞焉。
府前啓,黃順中依律處斷事,御醫丁時梯,受國厚恩,致位崇品,苟其心力所及,唯當益思殫竭,以圖報效而頃於冬春間,玉候添重,連日議藥之時,末班小流,亦皆各效誠技,競陳方藥,而時梯,乃以年秩俱高,術業最著之人,輒稱技窮,循例與聞之外,不肯出一見擧一藥,顯有依違退托之色,蓋頃年臺章之請鞫,專以驕愎自用爲罪,故以此深懷怨懟,到今反欲全不擔當,以自脫漏,原其情狀,固已絶痛。提擧大臣,目覩其然,面責於公座,則乃反盛氣怒目,突發悖慢之語,左右觀聽,莫不駭愕。渠若有一分嚴畏,則安敢縱恣乃爾?輿情憤惋,愈久愈激,不可不明正其罪,快伸王法。請御醫丁時梯,拿鞫勘罪。請還寢醫官李時聖加資之命事。新啓,方伯之以掃墳請由,朝臣之有親病陳懇者,輒卽捧入其疏單,蓋所以仰承聖朝體下之仁也。頃日湖南·湖西兩方伯,後先陳疏,請受省掃之暇,而政院竝卽退却,非但曾無是事,亦有乖於嶺伯近例,再昨玉署之臣,承牌詣闕,疏陳母病沈頓,決難離捨之狀,而又不許登聞宸聽,致令侍湯儒臣,遽就牢狴,其在事體,俱極未安,不可無規警之擧。請當該承旨,竝推考。答曰,不允。丁時梯事及末端事依啓。
校理洪廷弼上疏。大槪,敢陳至懇,乞蒙矜許事。入啓。答曰,省疏具悉。疏辭令該曹稟處。
咸鏡監司書目,新差城津僉使成德望,三水府使金鼎鳴,令該曹今姑改差,其代極擇差送,慶源·穩城居下之代,亦令該曹,大政前先爲變通差出,催促下送事。
成均館官員,以同知館事意啓曰,今七月初七日,儒生上旬輪次,當爲設行,而大提學未差,限內不得爲之,今月內無故日退行之意,敢啓。傳曰,知道。
禁府,丁時梯拿囚。啓。
禁府照目,修撰申思喆矣,再牌不進,罪笞五十贖,解見任別敍,私罪。啓。依允,分揀。
又啓目,封進官奉常主簿金盛始原情云云,泛稱遲晚,刑推得情,何如?啓。觀此所供,似與不謹封進者有間,分揀。
正言安䋊上疏。大槪,賤疾彌留,無望進動,乞賜遞改,俾延殘喘,兼附所懷,仰冀察納事。入啓。答曰,省疏具悉。今玆進言,出於憂愛,予用嘉尙,可不留心?疏中,詳覈情罪輕重有無,參以用之之說,不無意見,令該曹稟處,而朝家命令,貴在審愼,而節屆初秋,災實未判,而料理賑事,停捧軍布,太涉輕遽也。庭試文科初試,無前之事,不宜創行,水軍之律,本非過重,改以停擧之罰,予未見其可也。爾其勿辭,調理察職。
奉敎沈珙上疏。大槪,臣於館規,有萬萬難冒之勢,敢將一疏仰籲,喉司不諒,無端退却,情窮勢蹙,置身無地,召牌儼臨,謹請闕外,而終無入肅之勢,更申前請,仍爲退歸,亟削臣職,仍治臣罪,以重館規,以安私分事。入啓。答曰,省疏具悉。欲守館規,有此疏陳,而遣辭之際,殊欠稱停矣。令該曹稟處,爾其勿辭察職。以上朝報
上在慶德宮。停常參·經筵。
掌令李宖初度呈辭。入啓。給由。
大司成李縡上疏。大槪,匪分之職,不宜仍據,懇迫之私,終難久淹,冒上辭本,冀蒙矜許,而見阻喉司,方切悶蹙,卽聞老母宿病之中,感暑添重,急於扶護,不得不投疏徑歸,乞命亟遞臣職,仍勘臣罪,以遂微懇,以警具僚事。入啓。答曰,省疏具悉。爾其勿辭,俟母病間,須速將母上來,毋曠職務。
司果李喬岳上疏。大槪,臣之私情,有萬分懇迫之勢,玆敢不避僭猥,冒死仰瀆於玉候靜攝之中。懇乞聖慈,特賜矜許,俾副情願事。入啓。答曰,省疏具悉。疏辭,令該曹稟處。
黃海監司李宜顯上疏。大槪,臣於藩任,難冒之勢,非止一端,中間出謝,只爲小伸歡忭之忱,而終有所不敢仍赴者,猥伸危迫之懇,冀蒙亟賜鐫遞事。入啓。答曰,省疏具悉。原初以事體上施刑,本不干於山訟,則儒疏中構捏,何足爲嫌?況厥後除拜如舊,則予意亦可知矣。卿其勿辭,速往欽哉。
謝恩,兼春秋朴致遠。
假注書趙鎭禧病,代金礪爲之。朝報
有政。兵批,孫以朴·裵元星·曺孝奭·曺廷彪·金碩·張世浹·文星佐·李弼榮·金弼雲·安始翎·吳始興·黃一淸·李萬英·韓明哲·金世伯·洪時載·李端白·金俊雄·李三錫·金燦·權聖泰·柳重起·金錫命·鄭履祥·柳命雄·韓以重·李日章·尹恬·趙台相·金纘·李頤晩·黃一夏·鄭雲柱·全繼翼·朴泰延·崔尙震·金昌彦·李萬枝·李燦·韓斗相·趙慤·李樟·金萬奎·柳潗·李坦·李世勉·朴鳳齡·權㦊·鄭必東付副司果,崔尙柱·鄭世益·宋世長·李仁碩·權重器·李興雨·白弘祚·金世烈·宋世豪·李時華·崔琥·鄭弼漢·金鼎運·李時蕃·呂憲周·李萬興·魚史忠·申琔·朴尙廉·趙鎭禧·李顯章·韓師孟·崔周慶·金國賓·柳松心·金弘祉·鄭敏學·趙萬興·徐幹世·朴敏章·柳振榮·慶善賀·辛璞·金義鼎·具守禎付副司正,林萬載爲小兒坡權管,金瑾爲景福宮假衛將,金閏海爲文兼宣傳官,張晟爲武兼宣傳官,李宜著爲世子翊衛司司禦,金垕爲忠壯將,李惟蔓爲全羅左水虞侯,宋成明爲北評事,趙隆爲武兼宣傳官,鄭履祥爲同知中樞府事,權時稱爲武兼宣傳官,金滿泓·吳纘起爲僉知中樞府事,張佑漢爲咸鏡監營中軍,權·李徵瑞·李汝玉·李汝迪·洪時九·安相益·申命式·崔國亮·李震相·金泰白·梁義邦·禹輝望·崔擎旻·洪萬積·鄭弘佐·崔文徵·權聖徵·尹以泰·李震芳·申光夏·李漢珪·元德夏·崔文徵·趙興瑀·金興道·朴壽億付副護軍,李斗進·金仁達付上護軍,金有輝·柳濬付大護軍,崔奎·李仁楷·李唯良·方時建·河尙輝·趙和璧付副司勇,吳天守·李斗弼·申仁萬·李壽雄·李善溥·兪集一·兪命雄·任弘望·李明浚·李裕民·南泰徵·李寅溥·金翊漢付副司直,安斗雄·梁泰徵·金益夏·林起成·劉順龍·朴東藩付副司猛。
吏批,金興慶爲正言,徐宗泰爲知經筵,洪受瀗爲提學,李頤命爲漢城判尹,朴弼明爲校理,李健命爲知義禁,金澋爲判決事,李晚堅爲修撰,朴弼正爲自如察訪,金萬埰爲刑曹參判,金守信爲典設別檢,趙泰耆爲敦寧判官,李藎爲司圃直長,趙榮福爲醴泉郡守。
上在慶德宮。停常參·經筵。
大殿·中宮殿·世子宮·嬪宮,藥房問安。答曰,知道。
藥房啓曰,伏未審日間,聖體調攝,若何?伏聞醫官所傳之言,夜間雖有熏熱,寢睡則差安云。口淡益復差勝,而膝痺加減,何如?臣等憂慮未弛,敢來問安。答曰,知道。口淡一向差勝,而膝痺無加矣。
判府事李頤命箚子。大槪,臣於史官之疏,有不敢晏然者,乞蒙鐫遞,以懲妄言之罪事。入啓。答曰,省疏具悉卿懇。沈珙所語,予已知其過當矣。於卿少無可嫌,安心勿辭,速出行公。仍傳曰,遣史官傳諭。
左議政金昌集,右議政金宇杭箚子。大槪,臣等於史官之疏,有不敢晏然者,乞遞臣等之職,以謝人言事。入啓。答曰,省箚具悉卿懇。沈珙疏語,予已知其過當矣。卿等小無可嫌,安心勿辭,速出行公。仍傳曰,遣史官傳諭。
傳曰,前修撰洪錫輔,敍用。以上朝報
義禁府啓曰,江華留守狀啓,刑曹粘目,長寧殿參奉金溵,移本府處置事,允下矣。金溵,方在待命,卽爲拿囚之意,敢啓。傳曰,知道。禁府謄錄
上在慶德宮。停常參·經筵。
政院啓曰,備邊司郞廳,以大臣意來言,今日,賓廳坐起日次,而上候,方在靜攝中,不得來會云矣。敢啓。答曰,知道。
禮曹啓曰,永昭殿正殿雨漏等處,今月十二日修改事,旣已啓下矣。卽今雨勢如此,設令開霽,沾濕未幾,又爲動搖,則瓦子反益傷破,事甚可慮。修改之役,今姑停止,姑觀前頭,改擇日擧行,何如?傳曰,允。禮曹謄錄
上在慶德宮。停常參·經筵。
下直,江界府使李尙,平陵察訪琴九成,省峴察訪洪遇箕,熊川縣監柳霆,陽城縣監金雲澤,朔寧郡守徐命淵,楊下萬戶金相聖,梨洞萬戶文震厚。
大殿·中宮殿·世子宮·嬪宮,藥房問安。答曰,知道。
藥房啓曰,日氣陰濕,伏未審日間,聖體調攝,若何?伏聞醫官所傳之言,熏熱之候,尙不無往來,而寢睡連夜安寧云。口淡幾盡差減,而膝痺一樣無減乎?臣等憂慮未弛,敢來問安。答曰,知道。口淡猶未快減,而膝痺一樣矣。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。請忠淸水使具鳳昌罷職不敍事。入啓。答曰,不允。末端事,依啓。
右尹李善溥辭職上疏。入啓。答曰,省疏具悉。請罷之論,似涉過當,何必深嫌?卿其勿辭,從速察職。
弼善金始煥辭職上疏。入啓。答曰,省疏具悉。爾其勿辭,從速察職。
持平金在魯上疏。大槪,敢陳懇迫之情,乞遞職名,往省病母,略附淺說,仰備睿察事。入啓。答曰,省疏具悉。勉戒之言,誠切憂愛,深用嘉尙,可不體念焉?李祥輝等四人,罪名雖重,與干犯名義者有間,不必還寢,疏末事,令本道更爲明査啓聞,爾其勿辭,往省焉。
吏曹啓目,粘連觀此校理洪廷弼上疏,則以爲臣生險釁,早失所怙,相依爲命,惟有慈母,而年已望七矣。喪禍以來,毁瘠成疾,及至暮境,轉益沈篤,老人調養之道,專賴食飮藥餌,而家業素貧,蔬糲屢空,無以供滫瀡之味,繼滋補之劑,情理之切急,誰不憫憐?古人有言曰,慈闈衰邁,夕照如飛,若不以此時,一陳至懇,則恐爲終身莫追之悔,冀得一薄縣,俾遂便養之願,亦縷縷陳籲爲白臥乎所,洪廷弼,家有偏母,年衰病痼,凜凜有朝暮之憂,而家世貧寒,契闊旁落,菽水之具,藥餌之資,亦無以繼,情理之切急,通朝所共知,其苦心至懇,足令人感動,今於孝理之下,宜許便養之願是白乎矣,經幄之臣,出補外邑,事體重大。臣曹不敢擅便,上裁,何如?啓依回啓施行。
左議政金昌集,右議政金宇杭,判府事李頤命,禮曹判書閔鎭厚,戶曹判書趙泰耉,請對入侍。
入侍時,判尹尹趾仁,本職許遞事,榻前下敎,進宴從約設行事,及慶科庭試,以增廣設行,式年大小科,退行於明春事,榻前定奪。朝報
左議政金昌集,右議政金宇杭,判府事李頤命,禮曹判書閔鎭厚,戶曹判書趙泰耉,請對入侍時,左議政金昌集所啓,上候彌留,至於八九朔。中外焦憂之狀,有不可諭,而今覩平復之慶,此實宗社臣民之福。逢此無前大慶,群情忭祝,豈可無志慶之道乎?雖是閭閻之人,爲親設酌,卽情理之所不容已,今日群下之情,必欲一番進宴,少伸區區情禮,故敢此請對陳請矣。判府事李頤命曰,國有大慶,則每以此事陳請,而今者玉候,經年彌留,終至差復,如許大慶,前史所無。昨年進宴,雖不得設行,而今則決不可已也。且上之待下,至有論賞設科之擧,則下之事上,亦豈無志喜表誠之道乎?況春宮,積月焦憂之餘,逢此平復之慶,至情所在,必欲行稱壽之禮,幸勿留難,快賜允可,何如?右議政金宇杭曰,昨年進宴,自上勉從,終至因災異停止,群情至今抑鬱,今此平復之慶,實是前古所罕有者。聖上春秋已高,玉候康復,一番進宴,終不可已,雖是閭閻之人,尙有爲親稱壽之擧,今遇無前大慶,決不可不行宴禮,勿爲留難,快賜允可,何如?禮曹判書閔鎭厚曰,三大臣旣已陳達。臣無容復爲煩陳,而今日之慶,前古所罕。況昨年已許進宴,而因災異中止,當此大慶,何可不遂行乎?人君若耽宴樂,則爲臣子者,諫諍之不暇,臣等何敢導成乎?君臣相樂,在上古猶有之,我祖宗朝,亦作爲典章,垂法後世,當行而有何可嫌?願聖上,毋執謙挹,亟賜允許。戶曹判書趙泰耉曰,上候平復,前後非一再矣,而豈有如今日之慶乎?屢經危症,終底快復,實是宗社之大慶,設行稱壽之禮,不容小緩,而況春宮,九朔焦煎之餘,幸見無前之大慶,揆以情禮,必欲稱壽之誠,庸有其極,而君臣如父子,亦無一番稱觴之道乎?惟願克體東宮之誠,曲念群下之情,特許設行,快副喁望則幸矣。金昌集曰,昨年以災異,不爲設行,此實有光於聖德,而群情則至今觖然矣。今者上候平復之後,上自朝廷,下至閭巷,皆以進宴爲言,臣等今日之請,實循輿情矣。上曰,所患月數雖久,而差安之後,已行稱慶之禮,進宴雖不爲,何害之有乎?金昌集曰,如此大慶,雖是匹夫,必思爲親設酌之道矣。東宮,八九朔焦煎之餘,逢此大慶,其爲歡忭之情,當復如何?群下之心亦然,設行一宴,雖未能效其情禮之萬一,只欲少伸頌祝之私,而今不肯許,不勝抑鬱矣。李頤命曰,此事或累聖德,則寧有諸臣之請乎?上之待下,貴在通達群情,今日群下之情,莫不如此,而伏想東宮情禮,必欲設宴稱壽,庶伸慶幸之誠矣。更望毋難,如何?金宇杭曰,今日之慶,一國含生之類,莫不歡忭頌祝,雖閭巷無知之人,皆曰,今番當行進宴,民情亦可見矣。若無設宴之擧,則春宮至孝之誠,群下向上之情,於何少伸乎?此非豐豫之擧,可已不已者,群情之所迫,聖上,恐難沮遏矣。閔鎭厚曰,雖不爲,何害之敎,則至當,而今此宴禮,決不可已,曲察群情,特爲勉從,幸甚。卽今聖上,春秋向衰,大病纔蘇,上自東宮,下至氓庶,其欣幸忭祝之情,尤何以少伸乎?趙泰耉曰,今日之請,非特臣等之意皆然,中外群情,擧皆同然,而況東宮誠孝,尤無所不至。此在情禮,所宜必行之節,而聖上,如是持難,而不卽賜允者,或以兩湖沿海諸邑,今年又不免災荒,憂慮民生之意,恒切於乙丙之中,雖以此不可已之禮,亦或以近於豐豫爲慮,而有所靳許耶?謙挹之至,此實光聖德,而第當此無前莫大之慶,不行當行之宴禮,則大小臣民,至誠慶祝之誠,於何所伸乎?上曰,戶判所達,正如予心,欲爲下敎,而未及矣。趙泰耉曰,國家財力,雖不敷,豈不能辦此乎?宴需中,雖有不得不藉力於外方之物,必須務從節約,而災邑則不爲分定,亦可爲之。且聞今年年事,兩湖外,皆有登熟之望云。雖兩湖沿海,年事不登,而峽邑則似不至於大段災荒矣。今此大慶,八域忭躍,亦皆知今日宴禮之當行矣。事若可已,則臣等,何敢如是固請乎?閔鎭厚曰,臣竊聞初行進宴時事,凡有新創,不無糜費,一經之後,頗成頭緖,如補階板器皿之類,皆有所備云。至於宴需,從前雖多省約,亦豈無可以益減者乎?試以人蔘正果言之,味不甚佳,未必進御,而其費則似不少,如此之類,更加節省,則恐好矣。金昌集曰,今番進宴,大小之人,皆言不可不行,若待八路擧皆豐登而後始爲之,則誠無可伸情禮之日矣。李頤命曰,從略之請似好,外方分定之物,亦爲裁省,尤無所妨。享不在多儀,不必爲浮費,臣等所望,只在速賜允可,俾伸臣子之情禮矣。上曰,曾前設行,終爲不安,而只因群下之請,有所勉從。今番則雖無進宴一節,何傷乎?李頤命曰,前日已再進宴,而三十年稱慶,雖云大慶,猶不及昨年之慶,庚寅聖候平復,亦豈非大慶,而猶不及今日之慶,合此二慶,一進宴禮,何可已乎?金昌集曰,此實不可已者,敢此縷縷陳達,以期準請矣。金宇杭曰,臣等,何敢以不當爲之事,縷縷强請乎?祖宗朝已行之事,著在國典,旣往稱慶後進宴,亦出於勉從群情,則今此大慶,不必持難,速賜允可,是臣所望。金昌集曰,陳賀後卽當陳請,而連有事故,不卽爲之,外議,皆以遷就爲咎矣。李頤命曰,若歲豐民安,而國有如此大慶,則該曹直循例擧行,而大臣·諸臣之入對陳請,正以災荒之餘,聖意或以爲慮故耳。同副承旨權曰,大臣·重臣,皆已陳達,小臣,惶恐不敢煩陳,而臣才從下土來,向者玉候之積月未寧也,村氓野老,莫不焦煎,及聞平復之報,皆知進宴之當行,自上謙挹不許,則群情之抑鬱,甚矣。趙泰耉曰,昨年當行不行,猶爲觖然,又復靳許,群下莫不抑鬱矣。李頤命曰,承旨,新自鄕來,仰陳民情,而臣亦聞監賑御史洪錫輔之言,則湖南處處設賑時,雖食粥濱死之人,必相問聖候之加減,今聞日就平復,則莫不歡忭鼓舞云。民情如此,不可不察,今日之請,實出輿情,其可不許乎?金昌集曰,頃當玉候彌留之時,臣等常在闕下,雖閭巷迷騃兒童,絶不歌吟,及至平復之後,又聞深山窮谷欣躍云,人情大可見矣,而竊聞輦下之民,皆以爲今番之進宴,雖使各出財力,以助宴需,有不敢辭云。群情如此,何可已乎?李頤命曰,固知上意之謙挹,而下情之抑鬱殊甚,敢此伸復矣。趙泰耉曰,群下懇迫之情,何可終始不許乎?臣固宜將順謙德,而群情旣切,此事斷不可已也。閔鎭厚曰,旣是無前之慶,而民情又大可見,設令無進宴之例,固當請行。況今日之事,視前日稱慶之時,尤爲特異,聖上,亦何可不爲之强許乎?金宇杭曰,原任大臣,適有病故,多不入侍,而臣等,旣已此事商議,皆以期於得請相勉矣。臣等誠意淺薄,反復陳達,而如是牢拒,不勝惶恐,而俯察下情,特爲允從,何如?金昌集曰,此事或有異同之議,而亦或爲累於聖德,則臣等何敢固請至此乎?此則群情皆然,決不可已,特許設行,似宜矣。上曰,予常時此等事,心甚不好,而陳賀已爲稱慶,進宴不必設行,故有所下敎矣。大臣所達至此,特爲勉從,而宴需務從省約,災邑亦勿分定,可也。禮曹謄錄
又所啓,北道設科,蓋爲收合人心之道,而近年以來,久不設科,人心頗爲鬱抑。監司李光佐,以爲此時人心,正合收拾,若設別科,則庶爲慰悅之道云。似當設行,故敢此稟啓,上曰,曾於甲辰丙寅年間設科乎?判中樞府事李畬曰,辛巳年,亦設行矣。上曰,然矣。左議政金昌集曰,李光佐,頃以此意,通于原任大臣矣。行禮曹判書閔鎭厚曰,設科雖是慰悅之道,今年則科擧稠疊,何可又設別科乎?上曰,原任大臣之意,何如?行判中樞府事李畬曰,李光佐,通于小臣,以爲北路隔遠王化,人心鬱抑,前頭邊事,不無遠慮。此時收合人心,當爲急務,極欲上聞,陳請設科,以爲慰悅之地,而近來文書出入,不如平日,覆奏遲滯之間,恐無及於秋前,或於藥房入診時,以此陳達云。臣以此議于時任大臣矣。右議政金宇杭曰,禮判之言,是矣。姑觀前頭,徐議設行,何如?上曰,禮判所達是矣。待明年設行,可也。右一條備局謄錄
有政。吏批,南宮欽爲木川縣監,李世載爲兵曹參判,李弘喆爲草溪郡守。
上在慶德宮。停常參·經筵。
夜一更,月暈。五更,有霧氣。
下直,任實縣監李道運。
政院啓曰,憲府無行公之員,連日監察茶時,事甚未安。除在外·服制·呈辭受由外,陳疏未肅拜人員,竝卽牌招察任,何如?傳曰,允。
掌令李宖三度呈辭。入啓。遞差。
吏曹,進宴廳堂上三,金柱臣·閔鎭厚·趙泰耉,郞廳三,任泂·金濟謙·李德邵。啓。
持平金在魯上疏。大槪,昨蒙恩暇,擬於今曉辭陛,得見弼善金始煥之疏,竊不勝瞿然訝惑也。臣於伊日,詳細書問於景賢堂入參諸宰及春坊之官,明知其改唱差遲,果皆平身,旋復行拜,然後論啓,而至於致之徑行一句語,亦是宮官之所書示,故以此措辭矣。臣之所謂徑行,正指其興與拜間毫釐之差,語意,本自分曉,而今以未知指何儀節爲辭者何也,雖然,臣旣未能目覩,而只得於目覩之人,則何敢自以爲無誤,而晏然仍冒乎?宜卽詣臺自列,而纔聞母病少無所減,委綴之中,日望臣來,顧此情地,不忍暫時淹留,廉義所在,不可晏然拜辭。玆不得不隨牌呈疏,仍卽發行。伏乞亟命遞斥臣職,仍治臣徑行之罪事。入啓。答曰,省疏具悉。爾無論事不審之失,勿辭往來焉。
京畿監司書目,富平府使朴弼明,身病深重,察任無期,不得已罷黜事。啓。傳曰,富平府使朴弼明,實病與否,問啓。
政院啓曰,命下矣。聞朴弼明,今月初因事上京,猝得風病,症勢頗重矣。一兩日內,不無少減之效,而尙在危頓之境云矣。敢啓。傳曰,知道。
京畿監司書目,果川呈,以工曹參判李世弼,病重上去不得事。啓傳曰,固辭至此,本職,今姑許遞事,回諭。
吏曹判書宋相琦辭職上疏。入啓。答曰,省疏具悉。已諭予意,又何辭焉?必欲勉出,意非偶然,夫豈以大政爲限也?疏末引嫌,亦非大段,須勿固讓,安心行公。
院前啓,請還收罪人河減死定配之命,更加嚴刑得情,依律處斷事。請還收權卨定配之命,更付攸司,嚴加鉤覈,期於輸情事。新啓,騎省郞選,淸路階梯,近年以來,多不擇人,猥雜間之,淸朝士夫之以此爲寒心者,久矣。李彙晉·朴致遠之濫竽,彈墨未乾,而目之以鄕曲鄙瑣之輩,物議之嗤點未已,只解見在佐幕之任,又以致遠,復廁於名流之間,而揚揚就列,不少顧憚,其輕臺閣,而沒廉隅甚矣。不可不更加覈正,以懲他冒猥之人。請兵曹正郞朴致遠罷職。答曰,不允。
禮曹,同知崔鼎鉉,正月二十六日卒逝云。弔祭致賻,依法例擧行,何如?啓依所啓施行。
吏曹啓曰,臺諫有闕,政事,取稟。傳曰,再明日爲之。
禮曹,上候平復,增廣諸科吉日,鄕·漢城試進士初試,八月二十四日,覆試十月初八日,生員初試八月二十六日,覆試十月初十日,生進放榜十月二十日,文武科初試九月十二日,會試十月二十四日,殿試十一月十二日,放榜十一月十八日,雜試九月二十七日,覆試十一月十九日,放榜十一月三十日推擇。啓。
京畿監司書目,楊州呈,以檢閱黃奎河辭職上疏上送事。啓答曰,省疏具悉。爾其勿辭,從速上來察職。以上朝報
禮曹啓曰,進宴廳堂上郞廳差出事,旣已啓下矣。自前進宴時,京上妓生,例用四十名,而此外預差五名,解事者七名抄定事,載在謄錄,今亦以此數,分定各道,使之依例上送事,知委之意,分付掌樂院,何如?傳曰,允。禮曹謄錄
上在慶德宮。停常參·經筵。
自昧爽至辰時,有霧氣。
下直,忠淸監司沈壽賢,慶基殿參奉李寅漢。
中宮殿·世子宮·嬪宮,藥房問安。答曰,知道。
藥房啓曰,雨餘陰濕,伏未審日間,聖體調攝,若何?伏聞醫官所傳之言,夜間熏熱減歇,而寢睡差安云。口淡益復差勝,而膝痺加減,何如?臣等憂慮未弛,敢來問安。答曰,知道。口淡猶未快減,而膝痺無加矣。
傳曰,忠淸監司沈壽賢留待引見。
修撰申思喆三度呈辭。入啓。遞差。
藥房再啓曰,所進丸藥變通事,前已定奪矣。今日臣等,與儒川君濎及金有鉉等諸醫,反復商議,則皆以爲聖候,便道尙有祕滯之時,導水丸輒見通利之效,雖非恒進之劑,間間進服,未爲不可,而卽今燥令已行,且有搔癢之候,不可不兼行潤燥之法。疎風順氣丸,其雄烈之力,雖不及導水丸,滋潤之功,反復勝之,加當歸二兩,先進一劑,導水丸,則便道大段祕滯之時間進,前入滋腎丸,今姑停進,宜當云。此藥劑入之意,敢啓。答曰,知道。
禮曹啓曰,進宴吉日,令日官推擇,則自八月念後,至九月十八日以前,連有拘忌,大殿進宴,九月十九日,中宮殿進宴,同月二十日爲吉云。此日定行,何如?傳曰,允。
禮曹,護軍鄭弘佐,今月十一日卒逝云。弔祭致賻,依法例擧行,何如?啓依所啓施行。朝報
備邊司啓曰,黃海道暗行御史尹鳳朝,別單覆啓中,終必爲之必字,以不字誤書,致勤點下,書寫書吏,自本司治罪,而奏御文字,有此不察,不勝惶恐。不字以必字,改付標以入之意,敢啓。答曰,知道。右一條備局謄錄
上在慶德宮。停常參·經筵。
政院啓曰,卽者吏曹郞廳來言今日爲政事,命下,而判書宋相琦,受由未出仕,參判李晩成,參議李觀命,俱以病不來,不得開政云。判書宋相琦,參判李晩成,參議李觀命,竝卽牌招開政,何如?傳曰,允。
吏曹判書宋相琦牌不進。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。請兵曹正郞朴致遠罷職事。新啓,頃日王世子,景賢堂受賀時,二品以上,陞堂對拜,而雜職階高者,混同陞拜,致令中庶冗散之類,雜進行禮,分義之猥越,事體之未安,莫大於此。此輩,旣不與於常時問安之班,則朝家之所以處之者,與宰列懸絶也明矣。請令該曹,更詳節目,自今以後,王世子受賀時,勿令此等人陞堂同拜事,定式施行。答曰,不允。末端事,令該曹稟處。朝報
兵批,以李鳳徵爲城津僉使,張鵬翼爲忠淸水使,金養謙爲翊衛司司禦,尹趾仁·李宖·李后亮·趙汝彭·宋誨·元尙夏·元尙魯·元舜相·元舜悌·嚴明耉·張佑漢·李成白·李基昌·朴如雲·高世容·任震昉·朴成儉·高惟遠·鄭命·鄭希良付副護軍,吳德獜·田成一·李㙾今加折衝,李世弼付副司直,申思喆付副司果,金礪付副司正,金潤海付副司勇,張弼漢·宋奎祥·李夏植·尹殷弼爲兼司僕。
吏批,以趙泰采爲漢城判尹,慶明會爲司宰僉正,兪命健爲司僕判官,鄭泰寧爲三水府使,洪禹錫爲典簿,李世鴻爲監察,洪好人爲掌令,金萬栽爲富平府使,權爲工曹參判。
上在慶德宮。停常參·經筵。
下直,全羅監司李㙫。
大殿·中宮殿·世子宮·嬪宮,藥房問安。答曰,知道。
藥房啓曰,伏未審日間,聖體調攝,若何?伏聞醫官所傳之言,夜間熏熱輕微,寢睡安寧云。口淡幾盡差減,而膝痺加減,何如?臣等憂慮未弛,敢來問安。答曰,知道。口淡日益差勝,而膝痺一樣矣。
傳曰,全羅監司李㙫留待引見。
今月十一日,左議政金昌集,〈右議政〉金宇杭,判府事李頤命,禮曹判書閔鎭厚,戶曹判書趙泰耇,請對入侍時,左議政金昌集所啓,曾前上候平復,則例設慶科,而今番則慶實無前,故禮曹以增廣啓請矣。自上以庭試判下,方有大比之科,爲慮弊端,有此庭試設行之敎,而群議以爲,只設庭試,不足以當大慶增廣,則大小科竝行,文取各體,京外可以同參,其在同慶之義,改以增廣似宜,故敢此仰達。右議政金宇杭曰,庭試設行,雖似輕便,而以八路同慶之意言之,絡不如增廣之廣取庭試,則京儒例多見參,鄕儒參榜者絶無,其在京外同慶之道,誠爲不均,改以增廣設行,似宜矣。判府事李頤命曰,以庭試判下者,固知聖意不欲張大稱慶之事,又慮糜費而然,庭試則京儒多參,而鄕人落莫,其在同慶之道,設行增廣,似宜矣。禮曹判書閔鎭厚曰,臣待罪禮曹,與大臣相議,以設行增廣之意,啓請矣。自上以庭試判下,其間不無難便之端,故欲請對稟定,而適差祭官,未及爲之矣。臣竊念上年設大增廣,今年設增廣,明年設大比,明明年又設大比,科擧太稠疊,糜費亦不少,故聖上之命設庭試者,似由於此,而然近來庭試,每以四六出題,外方儒生,不習四六工夫,絶無參榜之時。聖上爲是之慮,庭試過後,輒爲鄕儒,別設一試,此是苟且之擧也。若不設增廣,則無寧設行別試,使鄕儒不至落莫,然後方合於同慶之道矣。金昌集曰,曾於甲子年,始以增廣爲定,而終緣有故,設行庭試,而今番之事,則與前有異,不可不以增廣設行矣。李頤命曰,臣聞庭試謁聖,祖宗朝,不曾一一賜第,或再三入格,始許直赴殿試,蓋爲無初試故耳。且諺以爲,庭試謁聖,不渡漢江,亦以京中士子,習爲對偶燭刻之作,則鄕儒不能故云爾。以此論之,未免爲僥倖捷逕之弊,本不可數設。況同慶之科,鄕士落莫,實亦有不均之歎矣。戶曹判書趙泰耉曰,凡慶科,多有設行別試之時,而至於庭試,則必出四六,故京儒例多得參。外方擧子,則不得製呈者亦多,改以增廣,以爲八路同慶之科,似宜矣。同副承旨權曰,鄕儒所習,不過賦策,而聞設庭試,則擧皆落莫,非但不欲入場,雖或觀光,未免曳白之患。當此同慶之日,設行增廣,似爲得宜矣。泰耉曰,外議,或以爲雖行庭試,而竝揭賦表,使京外儒生,各盡其才,不害爲同慶之道云。以此詢問,何如?金宇杭曰,此則旣無前例,不可創開,決不可爲也。上曰,只以輕便之道,欲設庭試矣。諸臣所達如此,改以增廣設行,而式年則以明春退行,可也。鎭厚曰,式年初會試,竝退行於明春矣。上曰,然矣。
禁府啓目,參奉金溵元情云云。泛稱遲晩,刑推得情,何如?啓除刑推議處。又啓目,參奉金溵,所供如此,毋論病勢輕重之如何,其擅離直所之罪,在所難免是白乎矣。係是宥旨,前事似當勿論,上裁,何如?啓勿論。又啓目,觀此丁時梯所供,則傳旨內辭緣,縷縷稱冤,其矣自明之言,不足準信,所當依法勘斷是白乎矣。以臺啓措語觀之,則罪狀至重,以律文考之,則合和御藥條,誤不依本方,不過杖一百,殊涉太輕,自下不敢擅便,上裁,何如?啓削職放送。
禁府都事狀啓,前慶尙右兵使蔡以章,今月初十日物故事。
假注書李顯章病,代以李明誼爲之。
傳曰,進宴時,人蔘正果,減去事,分付。
校理黃龜河上疏。大槪,敢陳愚見,以備睿察,兼暴病狀,冀蒙恩遞事。入啓。答曰,省疏具悉。屢屢陳戒,誠深憂愛,予甚嘉尙,可不體念焉?訓局,與兩營有異,軍兵衣資之取用於他司,非今斯今,而今乃歸咎於主將,顯加侵斥,殊未可曉也。疏末事,看來駭然,參奉罷職爲宜。爾其勿辭,從速察職。
吏曹啓曰,卽因政院啓辭,有安州牧使黃爾章,箋文不爲封進之罪,令吏曹,考例稟處事,命下矣。封箋事體至重,而黃爾章,雖受由上京,終不封進,殊甚駭然。取考前例,則曾在壬辰年間,坡州牧使洪禹鼎,以冬至箋文闕封,至於罷職,則爾章罪狀,似無異同,罷職,何如?傳曰,允。
持平權熀上疏。大槪,敢陳病難供職之狀,兼附區區所懷,以備財幸事。入啓。答曰,省疏具悉。諫臣避槪,殆不成說,新啓亦欠公平矣。鄭壽期事,誠如疏辭,而削黜之罰,不宜追施。至於院祠之違禁擅立者,在所當撤,何不可之有?爾其勿辭,從速察職。
京畿監司書目,情勢病勢,俱難仍冒,辭職上疏上送事。啓。答曰,省疏具悉。按道之臣,不思正風俗之道,反以難治,有此控辭,予未知其得當也。卿其勿辭,從速察職。朝報
政院啓曰,備邊司郞廳來言,今日,賓廳坐起日次,而上候方在靜攝中,不得來會云矣,敢啓。答曰,知道。
今日,全羅監司李㙫留待引見入侍時,全羅監司李㙫所啓,今年年事,縱使不至失稔,新舊徭役疊徵之中,至於嶺南穀五萬石,其中御史有白給者,而餘數甚多,決無徵捧之勢。況今年將未免凶荒者乎?此穀則異於取補經用之需,自是嶺外移轉之穀,莫如姑爲停捧,使一道咸知朝家德意矣。小臣之如是徑先仰達者,誠以秋成之後,則各頃穀物,各邑當卽督捧,如是之際,恐有混圇之弊,實惠未究,而徒歸於擾民,故敢此仰達。上曰,前頭秋成,今年徵捧,形勢甚難,姑爲停捧似好,令廟堂稟處。備局謄錄
禮曹啓曰,院啓,頃日王世子景賢堂受賀時,二品以上,升堂對拜,而雜職階高者,混同陞拜,致令中庶冗散之類,雜進行禮,分義之猥越,事體之未安,莫大於此。此輩旣不與於常時問安之班,則朝家之所以處之者,與宰列懸絶也,明矣。請令該曹,更詳節目,自今後,王世子受賀時,勿令此等人陞堂同拜事,定式施行。答曰,令該曹稟處事,命下矣。王世子受賀時,中庶冗散之類,陞堂對拜,猥越莫甚,誠如臺閣所論,朝中諸議,亦皆以爲宜有變通之道。今後則文官,已行侍從,或堂上以上實職人,武官,已行閫帥人,蔭官,已行東班二品實職人外,不得入參事,定式施行,何如?傳曰,允。禮曹謄錄
上在慶德宮。停常參·經筵
下直,南原府使柳述,奉化縣監李明弼,滿浦僉使柳貞章,在德萬戶張漢枓,吾老梁萬戶崔俊恒,昌洲僉使金鼎三,開雲萬戶鄭世潝,利仁察訪宋世鼎。
罷職現告,敬寧殿參奉洪應夢。
副校理魚有龜·金相元牌不進,依承傳罷職。
正言安䋊啓曰,臣伏見憲臣疏批,誠不勝震悚惶惑之至,臣之昨日避辭中,只曰上下官之分,而憲臣,乃於分字之下,勒加一義字,以爲斥臣之張本,分義二字之不當用於上下官之間,豈獨憲臣知之?而惟此一義字,無中添有,全不致敬於奏御文字。以此操切臣身,此豈臺體之所當有者耶?若令自下邑承召之人,直卽論劾其所統屬之方伯·帥臣,則體統所關,後弊,如何?若臣所執,此實前輩厚風,而今俗之都不計者,臣所以畧示未安,仍卽傳啓,以此指謂疲懦,臣固受而不辭矣。李彙晉·朴致遠俱以鄕族,猥叨淸路階梯,士夫之竊羞,公議之所不許,而憲臣之挺身營救,無已太勞,臣在湖邑,細聞致遠之品流,若以名賢之後,而輒許冒進,則許多先賢後裔,不問卽今等品之如何,皆可廁列於名流之間耶?近來名塗,不患無人,而必以此等猥雜之輩,極力引進,又從而曲護之,敭歷淸顯,略無妨礙,臣之所論,不過爲殿下惜名器而已。請汰之啓,竝論騎省,而彈墨未乾,冒沒復就,廉隅都喪,物議愈激,則罷職之罰,亦云輕矣。憲臣所謂朝家用人之道,惟觀才地之如何云者,其言誠是矣。而其才臣未知,其地則臣旣稔聞矣。臣之泛稱鄕曲者,不欲索言其地,以存忠厚之道耳。豈專以鄕生而短之哉?遐鄕冗瑣之徒,目見其地醜德齊者,去得美官,躐取有路,則希覬躁競,靡所不至,臣之所愛,正在於此,而憲臣,乃以缺望爲憂,臣實未曉也。若其名門華胄之負望於鄕黨者,則非所與論於此也。李彙晉揷入云者,旣與致遠,一體見駭,則欲擧其時事實,安得不竝及哉?至於崇奬扶植等說,實非臣意慮之所到。亦臣平日之所嘗操愼者,而憲疏之詆斥旣深,批旨以亦欠公平爲敎,則臣實惶懼之不暇,其何敢自以爲是,而晏然仍冒於臺次乎?昨緣夜深,賤疾且苦,今始來避,所失尤大。請命遞斥臣職。答曰,勿辭,退待物論。
獻納南道揆啓曰,臣以無似,猥添諫職,絲毫無補,恒切愧懼,加以宿疾痰火之病,遇暑添劇,凜凜有朝夕之憂,鎭日呈病,見阻喉司,方切悶縮矣。卽伏見儒臣之疏,以敬寧殿夏享大祭時,殿郞不爲祗迎事,極論伊時臺官,因仍掩置,終不論列之失,而擧其事體之重大,責以呈課之徑寢,終以臣竊駭之等語,大加非斥,語極深峻。臣卽其時臺官之一也,誠不勝瞿然愧悚之至。蓋此事,自有委折,臣於赴茶時,府吏,以祭監呈課,取示於臣,而觀其措語,則香祝臨門,參奉不卽出迎,香祝才過,參奉蒼黃出來,卽招守僕,詰問其由,則對以照刺赤,預爲遠望,傳於守僕,守僕告知官員,然後及時出來,乃其規例,而照刺赤,不爲趁卽來告,以致未及出待云云,而儒臣疏中所謂,安香廳累督而終不來,至使他人,替行其任等語,元不在於呈課中,故臣意亦以爲,事雖驚駭,而旣由於下輩不告之致,則官員,容有可恕,故遂與同僚相議,因其呈課,治其下人等慢不擧行之罪而已。乃者公論之地,物議峻發,咎責至此,當論不論之失,到此益著,何可一刻晏然於職次乎?請命遞斥臣職。答曰,勿辭,退待物論。
禮曹啓曰,院啓,請令該曹,更詳節目,自今以後,王世子受賀時,勿令此等人同拜事,命下矣。王世子受賀,冗散之類,升堂對拜,猥越莫甚,誠如臺閣所論,朝中諸議,亦皆以爲宜有變通之道,今後則文官,已行侍從,或堂上以上實職人,武官,已行閫帥之人,蔭官,已行東班二品實職人外,無得入參事,定式施行,何如?傳曰,允。
京畿監司書目,楊州呈,以判府事崔錫鼎上疏上送事。啓。答曰,省疏具悉卿懇。昨日之批,已諭予意,而情志不孚,莫回卿心,缺然且慙,無以爲諭,卿其體予心腹之辭,俟得少間,來住近郊,用副予望。仍傳曰,遣史官傳諭。
政院啓曰,副提學趙泰老牌不進,推考傳旨,今方捧入,而玉堂上番闕直,事甚未安。副提學趙泰老,更爲牌招,何如?傳曰,允。以上朝報
傳曰,荒唐船之出沒洋中,未有如今年之頻數,而厥數之夥然,今年尤甚,殊涉可慮。前頭節使之行,以申嚴海禁,毋得越境之意,措辭奏聞,似不可已,而令廟堂稟處。備局謄錄
上在慶德宮。停常參·經筵。
下直,蒜山僉使許鉉,平薪僉使金相漢,燕岐縣監李天耆,連源察訪李善行,平安兵虞候申憲周。
大殿·中宮殿·世子宮·嬪宮,藥房問安。答曰,知道。
藥房啓曰,風日不佳,伏未審日間,聖體調攝,若何?伏聞醫官所傳之言,熏熱不作,寢睡安寧云。口淡其已快減,而膝痺加減,何如?臣等憂慮未已,敢來問安。答曰,知道。口淡猶未快減,而膝痺無加矣。
政院啓曰,執義權忭,掌令崔慶湜在外,持平金在魯受由在外,掌令洪好人未肅拜,大司憲尹德駿,持平權熀呈辭,連日監察茶時,事甚未安。正言安䋊,獻納南道揆,引避退待,而大司諫尹世綏在外,司諫兪崇呈辭,正言趙鳴謙未肅拜,未卽處置,除在外外,兩司呈告未肅拜人員,竝卽牌招察任,何如?傳曰,允。
備邊司啓曰,今春夏等居中居下守令,若待大政差出,則秋務漸急,似當有變通之道矣。今聞因全羅監司李㙫所達,本道居貶守令,有爲先差出之命,他道居中居下守令,竝爲差出宜當,以此意分付,何如?傳曰,允。
謝恩,正言趙鳴謙。
副提學趙泰老上疏。大槪,昨陳情病俱告,再違召命,律以邦憲,罪合萬死。且臣有在法應遞之端,而不卽省覺,仍冒至今,昏謬之失,悚恧難容,今始露章自列。乞命攸司,照例處置,仍治臣違忤之罪事。入啓。答曰,省疏具悉。疏辭令該曹稟處,卿其勿辭察職。
判府事李濡箚子。大槪,敢陳危悃,冀蒙矜許事。入啓。傳曰,噫,昨年卿之去國,遽出意外,不惟予心之缺然,適足以中其敲撼之計,故前後之批,備盡開釋,日者面諭,又不啻縷縷矣。君臣之間,貴在情志之交孚,則蹤跡二字,卿不宜復言也。矧今年齡,雖高,精力尙旺,此豈大臣謝事恝視國事之時乎?箚末引嫌,亦非大段矣。玆遣承宣,以手書申誥,卿其體量,勿復控辭,安心留在,勉副至望。噫,君臣猶父子,予之諭敎,愈往愈懇,則卿必不終孤予意,故諭。傳曰,李判府事箚批,以手書書下矣。
院前啓,請罪人河依律處斷事。罪人權卨,嚴加鉤覈事。新啓,竝引嫌而退。一字有無,姑捨勿論,論人偏刻,見非公議,當初覈處,旣據呈課,意外非斥,何必深嫌?請正言安䋊遞差,獻納南道揆出仕。答曰,不允。處置事,依啓。前啓,兵曹正郞朴致遠罷職事,停啓。
持平權熀啓曰,臣前後居臺,輒遭僨敗,孤負言責,恒深愧懼矣。臣伏見儒臣之疏,則追提敬寧殿參奉不爲迎香之事,而侵斥臺官之寢而不論,語意深峻,此臣夏間待罪憲職時事也。竊不勝慙悚之至。敬寧殿夏享後,臺監呈課,到于本府,雖以殿郞之不爲出待,諉以下人不爲來告,而享典事重,此不可仍置,故臣卽欲論啓,而適値聖候彌愆,廚院移藥之日,泯默待時矣。明陵端午祭享後,臺監又不呈課,臣以一竝發啓之意,書通諸僚,袖草赴衙,猝於伊日,有犯街事,未及詣臺而退,仍卽見遞矣。其間事實之如許,人多知之。今者儒臣掩置之斥,或未詳悉而然耶?至於安香廳,累督不來,使他人替行等語,實臣所未曾聞者也。雖然,物議之地,有此峻斥,則臣何敢自謂不然,而晏然更冒乎?且臣日昨,以寂寥數語,贅陳於辭疏之末矣何幸聖明,不以人微而全廢其言,或兪或誨,顯降溫音,臣伏不勝感激頌祝之至,而第見諫臣避辭,則譏斥臣甚力,而信已見愈固,臣於是冞切訝惑,而繼之以慨惋也。諫臣第一所爭,只在分義二字之有無,而臣以何心,必爲無中添有,至登於奏御文字耶?今月十一日,本府所謄少報及朝紙,明有分義二字,他人之見朝紙者何限,而亦莫不以此二字,傳說而爲駭,故臣於疏語中攙及之矣。今其對辯之言,以爲只曰上下官之分,而乃於分字下,勒加義字,責臣備至,臣更閱府中所留草奇別及他家所儲朝紙,細加參考,則上下分義五字則皆有,而官字下一之字則竝無,獨此避辭中,安一之字,除一義字,極可異也。且書問於春坊在直之臣,答以院中朝紙,亦書分義二字,一義字之非臣勒加,一之字之自今新出,於此可知,則責臣以全不致謹,斥臣以此,豈臺體者?其亦訝矣。然一字之或增或減,在諫臣則緊於自解,在臣身則不爲大段。臣唯當辨破其不自勒加而已。何必呶呶爭詰耶?且諫臣所執,以不爲論劾帥臣,自附厚風,而至謂之不辭疲懦,語涉窘遁,誠亦可笑也。臣亦豈無先輩論劾之可證者?而不欲重費蔓語,以加一層也。至於朴致遠事,一筆句斷,凌踏倍前,何其諫臣之厚風,獨及於具鳳昌,乃於此人,若是其偏嫉耶?朝家之待名賢,每加優典,雖孱孫之不自拔身者,亦皆收錄。況此年少新進,卽古名賢雲仍,而中絶冠冕,才及三世,則蔑視其地,胡至於此?先正臣文正公宋時烈,亦嘗論己卯事蹟,而曰朴薰父子,以文章德行,相繼而鳴,蓋薰之父校理增榮,亦名人也。是後世續陰仕,官皆守令,而至於朴致遠,能早立身,且著才敏,諫臣之直驅於鄕中品族者,無乃所聞之爽誤耶?淸州卽致遠所居,品鄕自別,而士族鄕品,判爲二塗,湖中之人,莫不以此家爲表著士族,而今致遠,見疾於時,前後除職,輒造枳塞,此臣之所以爲訝而不得不論也。廁於名流之說,自初斷斷,豈以只駁見帶之職,猶爲不足,又發此醜詆也。春間汰啓,再次卽停,斯可見公議,而舊踐復入之後,重發此論,其自處以忠厚者,固如是乎?且崇奬扶植等事,旣謂之操愼,則意思儘好,何可以今此一誤着,勒謂之不然耶?若李彙晉所遭橫逆,亦不無可辨之語,不干之人,每每揷入,旣未知其穩當,則臣又何必從而互擧,不顧分疏之嫌耶?雖然,臣見詆儒臣之餘,又遭此非斥,雖非一事,難冒則同矣。其何敢一刻盤礴於臺次乎?昨緣日暮,今始隨牌來避,所失尤大,請命遞斥臣職。答曰,勿辭,退待物論。
政院啓曰,因弘文館草記,下番無推移入直之員,令本院,稟旨變通事,允下矣。政官所當卽爲牌招,開政差出闕員,而日勢已暮,明日待開門,牌招開政,何如?傳曰,允。
前慶尙右兵使蔡以章拿來,禁府都事李仁復入來。
假注書韓師孟書啓,臣承命馳往楊州松山村判府事崔錫鼎所住處,傳宣聖批,則以爲,臣坐孤恩命,猥陳章牘,一倍兢懍,如無所容,史官遠辱,傳宣聖批,詞旨丁寧,慰勉有加。至以情志不孚,缺然且慙爲敎,臣拜稽莊頌,惶感交切,怳若威顔之不違咫尺也。至於來住近郊,又煩申諭,益見眷遇之不替,依近京輦,少伸瞻戀,亦豈無區區之願?顧臣踪地之外,疾病難强,恩旨荐降,未卽趨承,伏地悚隕,不知所達云矣,敢啓。答曰,知道。以上朝報
上在慶德宮。停常參·經筵。
下直,長水察訪洪受濂。
大殿·中宮殿·世子宮,嬪宮,藥房問安。答曰,知道。
藥房啓曰,伏聞昨夜入侍醫官金有鉉等所傳之言,初昏聖候有膈間痞滯之氣,仍有泄瀉嘔吐之症,旋卽鎭定云。又伏聞夜間不無熏熱之候,寢睡不如昨日云,臣等伏不勝驚慮之至。口淡其無所加,而膝痺加減,何如?今日不可不與諸醫,趁早入診,詳察症候,議定湯劑當進與否矣,敢來問安,竝爲仰稟。答曰,知道。口味比昨稍淡,而不至大段,膝痺無加矣。
禮曹參議宋正明,忠淸監司遞來。
左副承旨金興慶書啓,臣敬奉聖旨,卽往傳諭于判府事李濡處,則以爲臣年至病痼,更無供世之望,區區一念,只在於解免諸任,隨意調息,以終餘喘,敢陳危悃,冀垂矜察。不意特降手書,又遣承宣,十行綸旨,丁寧懇至,其所以開示慰勉者,出尋常萬萬,有足以感泣鬼神,臣非木石,何以爲心?臣於向來,雖有難安情跡,自承前席面諭之後,固不敢爲孤負聖恩,還出脩門之計,而至於休致一款,旣據聖訓,衰朽且極,則因其所請,亟副其願,實合於聖朝禮使之道,而不惟未蒙兪許,反紆此千古所罕聞之異數,臣誠惝怳震惕,只自伏地涕泣,不知所達云矣,敢啓。傳曰,知道。
府前啓,請還收黃順中絶島定配之命,仍令該曹,嚴鞫得情,依律處斷事。請還寢醫官李時聖加資之命事。新啓,引嫌而退。草啓通議,非欲掩置,陳章論列,亦採公議,疏斥避詆,俱不必嫌。請持平權熀出仕。答曰,不允。處置事,依啓。
持平權熀就職。
檢閱崔尙履上疏。大槪,臣於直中,得見家中所報,老母方在江舍,重患毒痁,幾過十餘直,元氣澌綴之餘,宿患更劇,卽今症情,十分危惡。且聞臣父,中暑甚重,泄候且劇,症勢輾轉,日就沈篤。臣自聞此報,方寸煎焦,情理抑塞,不得不冒死仰籲於孝理之下。伏乞亟許遞臣職名,以便省護,不勝幸甚。且臣於前校理金相元所掌時政記,以行草修正事,竊不勝慨然於中者,玆不避猥越之誅,敢此附陳於請急之章。伏願亟收成命,以嚴史例事。入啓。答曰,省疏具悉。疏辭,令該館稟處,爾其勿辭往省焉。
謝恩,副修撰申思喆。
副校理李澤牌不進,罷職傳旨。傳曰,禁推。
今日,藥房入診時,副提調兪集一所啓,頃因全羅監司李㙫所達及備局草記,有各道殿最作闕守令變通差出之命,而今日政不爲差出,故招問該吏,則以爲雖有變通之擧,而無令次官差出之命,故不敢擧行云。規例則當於判書開政時差出,而或有特命參議獨政差出,參判·參議兩員差出時,何以爲之乎?上曰,依前例令次官二員,開政差出,可也。集一曰,成命之下,卽當牌招,而今日日勢已晩。且參議李觀命,以實病不得入來,至於違牌,若待一二日,則病勢或可差歇參政云。姑待其差病,未知何如?上曰,再明日牌招,可也。
禁府,李澤拿囚。啓。朝報
兵批,以鄭翊周爲江華府中軍,金象九付上護軍,金鼎鳴·朴東相·趙元碩·黃一淸付副護軍,洪重夏·金壽剛·金重器付副司直,安䋊·蔡橚·尹有迪·尹弼殷·朴世元·鄭之僑·丁潤付副司果,李明誼·朴俊爀·金相漢·金海廷·金泰耉·沈繼錫·裵得民·趙時璧付副司正,安忠達·朴尙龜·鄭大任·劉得良·李弘柱·崔壽崗·盧成健付副司猛,任雄纘·盧尙健付副司勇,李濟夏·朴昌郁付副司勇。
吏批,黃欽爲知義禁,李晩堅爲修撰,李相周爲持平,李光佐爲獻納,李海朝爲司書,李志奭爲典牲別提,徐宗泰爲工曹判書,李喜茂爲大司諫,宋相琦爲全羅道觀察使,兪得一爲漢城判尹,韓範錫爲河東縣監,崔邦彦爲利仁察訪,李觀命爲校理,李禎翊爲掌令,徐宗泰爲提學,朴鳳齡爲兵曹參議,申靖夏爲修撰,李澤爲校理,申思喆爲修撰,李命熙爲司饔僉正,李世勉爲安州牧使,朴聖輅爲正言,李宖爲司僕正,李嘉運爲茂長縣監,張植爲長寧殿參奉。
上在慶德宮。停常參·經筵。
平壤推考敬差官宋宅相出去。
中宮殿·世子宮·嬪宮,藥房問安。答曰,知道。
藥房啓曰,伏聞醫官所傳之言,夜間熏熱不作,寢睡差安云。胃氣鎭定之後,口淡更無加減,而膝痺加減,何如?臣等不任憂慮,敢來問安。答曰,知道。口淡無加,而膝痺一樣,間日問安,宜矣。
吏曹啓目,觀此副提學趙泰老上疏,則本職例兼史局,而弟泰耉,方兼知春秋,相避之法,在下當遞,令攸司,照例處置亦爲白有臥乎所,玉堂長官之與春秋館堂上,有相避者,許遞本職,已成近例是白乎矣。宰臣進退,臣曹不敢擅便,上裁,何如?啓依回啓施行。
大司憲尹德駿上疏。大槪,情病俱苦,未赴召命,席藁私次,敢請譴罪,仍陳區區所懷事。入啓。答曰,省疏具悉。有懷疏陳,何所不可?第鄭壽期所論,不可謂之公平,而追罪之言,殊涉過當矣。臺臣疏批中,干犯名義之敎,特擧其重者而言耳。非以命遇所坐,干犯名義,而一篇精神,專在網打,安得不深惡痛斥乎?卿其勿辭,從速行公。
禮曹啓曰,壬申年宋朝四賢·我朝兩賢,文廟從祀時,因庚戌舊例,有翌日頒敎之擧,今此從享陞配,事體重大,殆有加於兩廡從祀,似當頒敎於中外,而陞配翌日,適與社稷祭受香相値,以其第三日,退行於八月初九日辰時,而自上方在靜攝之中,以權停例擧行,何如?傳曰,允。
戶曹啓曰,年分覆審時,敬差官差送,意非偶然,昨年爲慮民弊,不爲差遣矣。各道田結,比前大縮,本曹經費,職此難繼,今年,則依前例差送之意,已與大臣相議,敢此陳啓,諸道敬差官,令該曹,各別擇差,趁早發遣,以責實效,何如?傳曰,允。
禁府照目,副校理李澤矣,牌不進,罪苔五十贖,解見任別敍,私罪。啓功減一等。
吏曹參判李晩成,參議李觀命上疏。大槪,臣於殿最守令差出之命,實有難安之端,乞寢成命,容俟首席之出仕擧行,以重政體事。入啓。答曰,省疏具悉。卿等,依下敎擧行。以上朝報
備邊司啓曰,前慶尙右兵使蔡以章,被拿上來之際,得病身死於中路,凡帥臣,異於守令邊將,故在官身死,則皆使之給軍運喪矣。今以章,雖以罪被拿,旣因赦命放送,而離營未數日,在道身死,依在官身死例,沿路擔軍題給之意,分付,何如?答曰,允。備局謄錄
禮曹啓曰,文廟東西廡位次釐正事,旣已啓下矣。六賢陞配時,大成殿告文中,以此兩廡釐正之意添入事,分付藝文館,何如?傳曰,允。
又啓曰,今此六賢陞配後,八月初九日權停例頒敎節目,當爲磨鍊,而王世子行禮一款,何以爲之?敢稟。傳曰,勿爲磨鍊。禮曹謄錄
上在慶德宮。停常參·經筵
京畿監司書目,高陽呈,以大司成李縡辭職上疏上送事。啓。答曰,省疏具悉。以親病辭免至此,本職,今姑許遞焉。傳曰,虛曠此久,本館之事,實爲可慮。李縡遞改之代,今日政,以無故人差出,仍卽牌招,使之着實行公。
奉事尹重明等上疏。大槪,判府事崔錫鼎,撰兪伯曾諡狀,誣辱臣等兩先祖,罔有紀極,臣等不勝崩迫之忱,敢陳前後事實,仰瀆宸嚴。伏乞聖明,深追仁·孝兩朝伸枉之遺意,亟命改削諡狀中構誣之語,以明是非,以重國事事。入啓。答曰,省疏具悉。大臣所撰兪伯曾諡狀中文字,如是爽誤,則不但爾等之上章鳴冤,出於痛迫,大臣事體,視他自別,知其冤而置之,亦豈非未安之甚者乎?改削事,令太常擧行焉。
持平權熀啓曰,臣職忝言責,義難循默,妄陳一疏,轉成爭端,與諫臣對辨,已覺疲勞,而處置請出,實是意外,雖已黽勉就職,而旋尋長單,蓋出於悶蹙之私矣。卽伏見長僚疏,則橫擔鄭壽期之事,詆斥臣甚深,至以誠爲駭歎爲言,臣誠訝惑,繼之以慨惋也。臣疏中所論鄭壽期一款,適因事端,略附淺見,而一番懲礪云云者,只以黨私偏愎之習,終不施罰,則崇奬扶植之論,必將繼起故也。今此首席營救之言,果符臣所料,臣亦安得不爲駭歎也哉?向來壽期之攻銓曹者,始則臺望誤擬之一事,而其頭辭之怪駭,業已聖明之所洞燭也。後則逐條苛責者亦多,而其浮議之捏合,亦被斥者之所已辨,則此人之攘臂黨伐,費力敲撼,夫孰不知其情態,而其他左右搏擊,殆無異於突騎之赴湯火,則奚但駁鄭澔一着之爲刻毒耶?今長僚,雖極力奬詡,而猶謂之過重失平,則稍似一分覷破,而旋謂之有所執,無可罪者,又何以全然掩覆耶?於其所私惡之人,則自荒塞蒙放之後,又請削黜,謂有所執,於其所私好之人,則在淸朝堲讒之道,宜施削黜,而謂之不可,何其一篇之中,言議之矛盾,至於此耶?夫鄭澔,不撓剛方廉介之操,積困時人,唇吻之間,今又提起前日所已辨之行語,以添壽期所未盡之罪案,如許深刻之論,曾非所望於長憲重臣也。且今日長僚之疏,雖若外似委曲,欲以避偏黨之迹,而中論近日之政注間事,以爲循人之竊議,卒拾向時之臺論餘緖,以護網打之惡習,不思納履之嫌,反有下石之計,此豈出入銓部,年位俱隆之重臣所可爲者耶?臣竊爲長僚深惜焉。雖然殿下,旣以臣削黜之請,有過當之敎,長僚,又以臣所論之事,有詆斥之擧,則臣何顔面,一刻苟冒於臺次乎?昨緣日暮,今始來避,所失尤大。請命遞斥臣職。答曰,勿辭,退待物論。
政院啓曰,兵曹參議趙道彬,今日政,移拜大司成,有牌招察任之命,旣已出牌,而本曹判書朴權,參判申銋俱以病陳疏,參知朴鳳齡未肅拜,時無替直之員。參知朴鳳齡,卽爲牌招,以爲替直之地,何如?傳曰,允。
兼文學李秉常,文臣朔試射時,稱病不進,依承傳罷職。以上朝報
有政。兵批,崔尙㠎·李汝玉付副護軍,趙泰老付副司直,金慶豪·洪重夏·安䋊·宋世長付副司果,李明誼·梁天澤·梁泰徵·金益夏付副司正,蔡橚·方時建·朴五建·金鼎三付副司猛,洪應夢·庾壽昌·曺廷偃·金景雲·李震模·朴世輝·趙廷彪·黃弼興付副司勇。
政院啓曰,備邊司郞廳來言,今日,賓廳坐起日次,而上候尙在靜攝中,不得來會云矣,敢啓。答曰,知道。備局謄錄
吏批,以李嘉運爲茂長縣監,張植爲長寧殿參奉,趙道彬爲大司成,朴尙廉爲渭源郡守,趙重藺爲穩城府使,柳鳳鳴爲結城縣監,李景茂爲龍潭縣令,尹廷舟爲慶源府使,趙榮世爲長寧殿參奉,鄭道顯爲高敞縣監,金相斗爲興德縣監,朴性儉爲寶城郡守,姜頊爲遂安郡守,韓在垕爲理山郡守,李相成爲兵曹正郞,朴弼夢爲沃溝縣監,金萬敵爲谷城縣監。
上在慶德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,伏未審日間,聖體調攝,若何?伏聞醫官所傳之言,夜來不無熏熱,而寢睡則差安云。口淡日益差勝,而膝痺加減,亦何如?臣等憂慮未已,敢來問安。答曰,知道。口淡差勝,而膝痺無加矣。
政院啓曰,大司成趙道彬,旣有只推之命,卽爲牌招,使之從速察任,何如?傳曰,允。
大司憲尹德駿啓曰,臣之情勢病勢,不堪陳力於臺憲之職,而逃遁不得,解免無路,適會言出同僚,事在一司,義難終默,略陳愚見,畢竟狼狽,亦非不料,惟恐不槪聖心,必降譴責,乃蒙聖批,委曲備至,臣奉讀惶感,死無餘恨,昨者同僚避辭,極其醜詆,此皆臣滄浪自取,捫舌怍悔而已。今復呶呶爭競,遽破無辨之戒,則適增羞赧,何與公議之伸屈也?第臣疏本,今可按覩,鄭壽期之言,旣曰過重,又曰失平,所謂奬詡,何所據也?大抵,臣子之於君父,雖以非罪得罪,自存懲艾之意,收召之後,又形惶恐不安之色,道理事體,自應如此,而鄭澔,被謫蒙敍之餘,卽置華要,有若急賞直言者然,銓曹所爲,已不厭公議,鄭澔,又不爲例辭,抗疏論事,此不但全無悛改而已,則壽期論以削黜,擬律雖重,一番糾正,在所不已,此臣所謂壽期之有所執也。有所執,則不可罪,矧復追加削黜之罪於半年之後耶?臣之所知如此,而同僚之追仰鄭澔,一與臣相反,其以深刻責臣,無足怪也。至於政注間事,不過明非壽期之獨創,銓官被斥之後,出而供職已行大政,亦係旣往,臣言,何關於銓官之進退也?納履之喩,汚辱臣身,下石之譬,交構彼此,其計欲巧,而其說終不成矣。臣以素門平進,名位過分,冞增懍惕,更無希冀,常慮恩眷之隆厚招災害,今遭意外之疑嚇,亦臣不能早辦一退之罪也。今日詣臺自劾,亦不堪擧顔之愧矣。請命遞斥臣職。答曰,勿辭,退待物論。
知事李基夏上疏。大槪,日昨儒臣之疏,罪狀臣身,不遺餘力,惶怖戰慄,無地自容,而恭俟多日,迄無處分,玆敢略暴危悃,仰請誅罰。伏乞亟削臣職,仍命下臣司敗,勘臣罪律,以嚴國法,以謝公議事。入啓。答曰,省疏具悉卿懇。予之使卿久矣,決知卿非貪墨人也。儒臣,未諳訓局規模與兩營有異,疑之於不當疑之地,指意非常,予實駭然也。卿之被誣,予已洞察,則寧有一毫難安之端乎?安心勿辭,速出行公。
判府事李頤命箚子。大槪,宿病添劇,不得進參起居之列,乞蒙極遞內局之任,仍治廢禮之罪事。入啓。
判府事李濡箚子。大槪,敢申哀籲,冀許退休事。入啓。答曰,省箚具悉卿懇。日昨手書,意非偶然,心腹之辭,卿已體諒,欣幸曷喩?憲長之疏,別無深嫌之事,而祈免至此,無已太過。卿其亟遵前旨,安心勿辭,速出行公,用副予望。仍傳曰,遣史官傳諭。
答判府事李頤命箚曰,省箚具悉卿懇。積瘁之餘,所患如此,予用慮念,不得進參,有何所傷?憲長之疏,別無深嫌之事,卿其須體至意,安心勿辭,亦勿待罪,從容善攝。仍傳曰,遣史官傳諭,遣御醫看病。
同義禁吳命峻辭職上疏。入啓。答曰,省疏具悉。旣往之事,俱不必深嫌,須勿過辭,從速察職。以上朝報
備邊司啓曰,荒唐船之出沒洋中,未有如今年之頻數,而厥敎之夥然,今年尤甚,前頭節使之行,以申嚴海禁,毋得越境之意,措辭奏聞,似不可已,令廟堂稟處事,命下矣。今年荒唐船之出沒頻數,誠有如聖敎者,實涉可慮,曾前移咨之後,初似稍稀,旋復如前,殊無禁戢之意,而卽今往來如此,不可無更爲申嚴之道。此外關西沿邊,彼比潛越之弊,北路彼地,造家墾田之事,竝宜有奏聞之擧,將欲登對,一時稟處,此意爲先,敢啓。答曰,知道。右一條備局謄錄
上在慶德宮。停常參·經筵。
政院啓曰,持平權熀,大司憲尹德駿,引避退待,憲府多官,或在外或呈告,尙未處置,呈告人員,卽爲牌招,使之處置,何如?傳曰,允。
傳曰,再明日,大提學圈點。
傳曰,再明日開政事,分付。
掌令洪好人啓曰,臣爲謝恩除,强疾承命,數日供職,病狀越添,旋尋長單,方切憫蹙,卽以兩僚處置,召牌降辱,怵畏分義,黽勉趨詣,而第臣於兩僚處置,有不可冒當者。向日僚臺之疏,實出共公之議,故及其引避退待也,臣果措辭,置之立科矣。今者長僚疏避,詆斥僚疏,不比尋常,至謂之誠爲駭嘆,如使僚疏,一如長僚所斥,則向臣請出之啓,亦未免乖當之歸,其爲難安,比僚臺無異,臣當自處之不暇,其何敢以獨免刺擧爲幸,而晏然可否於其間乎?旣不得可否,則亦不可仍冒於臺席。請命遞斥臣職。答曰,勿辭,退待物論。
黃海監司書目,臣於新除之下,有不可晏然承當。乞賜遞免,以安微分事上疏上送事。啓。答曰,省疏具悉。事在旣往,何必深嫌?爾其勿辭,從速察職。
政院啓曰,再明日,大提學圈點事,命下矣。大臣及政府西壁六卿判尹,再明日待開門牌招,使之圈點,而圈點時,前大提學,例爲薦望矣。前大提學宋相琦,以吏曹判書,在請牌中,再明日,承牌來詣後,使之薦望,何如?傳曰,允。以上朝報
上在慶德宮。停常參·經筵。
大殿·中宮殿·世子宮·嬪宮,藥房問安。答曰,知道。
藥房啓曰,雨後蒸濕,伏未審日間,聖體調攝,若何?伏聞醫官所傳之言,昨日導水丸進服之後,卽有通利之效,而水刺所進,則有減於常時,夜來熏熱,不至大段,寢睡安寧云。口淡加減,何如,而膝痺一向無加乎?臣等憂慮未弛,敢來問安。答曰,知道。口淡比昨差勝,膝痺無加,間二日問安宜矣。
政院啓曰,憲府多官,引避退待,已至經宿,處置歸於諫院,而諫院無行公之員。除在外外,呈告未肅拜人員,竝卽牌招,以爲處置之地,何如?傳曰,允。
院前啓,請罪人河依律處斷事。請權卨嚴加鉤覈事。措語見上新啓,吳遂元科名之黯黮,擧世皆知,當初該府之徑先勘處,已有率爾之失,雖因赦令,得以放還,査事未了,疑信莫定,而日昨政院,乃於收敍之初,遽擬堂后之望,聽聞俱駭,公議轉激,其在事體,不可無規警之道。請承政院當該堂郞,從重推考。昌寧縣監李碩亨,到任以後,無一善狀,年且衰耗,坐衙常罕,捧糶簽丁,委諸監色,吏緣爲奸,民受其害,南來之人,傳說藉藉,凶歲字牧之任,不可仍畀此人。請昌寧縣監李碩亨罷職。柔遠僉使張濯,曾爲騎省書吏也,多有奸濫之事,被棍見汰,曾未幾何,圖差敎鍊官,今番大政,遽授本鎭,軍門久勤,得除邊將,雖有前例,未有如此人之全無履歷,而超拜僉節制者也。且濯,爲一書吏,尙且罪汰,則領卒鎭邊之任,決不可仍畀也,明矣。渠亦知有物議,急急下去,其爲情狀,尤極可駭。請柔遠僉使張濯罷職。敎鍊官之任,雖曰卑微,及至久勤年滿之後,則例授僉·萬戶,不可以書吏市井輩苟差也,明矣。近來此輩,夤緣圖差,末後陞遷如張濯者,間間有之,官方之淆雜,莫此爲甚。請申飭兩營門,自今以後,書吏市井未出身之類,切勿辭差敎鍊官事,定式施行。竝引嫌而退,當初疏論,深得臺體,意外侵詆,何必爲嫌?疏避抑揚,專事黨伐,揆以公議,勢難仍在,憲長疏避,旣無指斥,强引爲嫌,殊涉苟且。請持平權熀出仕,大司憲尹德駿,掌令洪好人遞差。答曰,不允。推考及張濯罷職處置事,依啓。敎鍊官事,令軍門稟處。
持平權熀牌不進,依承傳罷職。以上朝報
禮曹啓曰,永昭殿正殿雨漏等處修改事,久未擧行,事甚未安。以今月二十五日,涓吉啓下矣。今夜雨勢非常,尙未開霽,姑爲停止,更觀前頭形勢,改擇日修改,何如?傳曰,允。禮曹謄錄
上在慶德宮。停常參·經筵。
下直,江原監司尹星駿。
謝恩,判尹趙泰采。
政院啓曰,吏曹判書宋相琦牌不進,推考傳旨,今方捧入,而大提學圈點時,以前大提學薦望之意,旣已啓稟允下矣。莫重文衡圈點,不可無主薦之人,吏曹判書宋相琦,更爲牌招,何如?傳曰,依啓。吏判所遭,業已開釋,則元無必遞之義,而大政,八月內爲之事,曾已下敎,則當行於開月初,徑先許遞,尤無是理。宜體此意,卽出應命,可也。
都承旨兪集一上疏。大槪,該房請推之啓,旣有難冒之端,賤疾猝劇,又無供職之勢,玆敢冒死,呼籲於靜攝之中,罪戾彌增,乞遞臣職,以安微分,以延殘喘事。入啓。答曰,省疏具悉。爾其勿辭,從速察職。
院前啓,請罪人河依律處斷事。請權卨嚴加鉤覈事。請昌寧縣監李碩亨罷職事。措語竝見上入啓。答曰,不允。前啓,敎鍊官事,軍門稟處間,姑停。
左議政金昌集,右議政金宇杭箚子。大槪,敢陳銓長變通之意,以備裁處事。入啓。答曰,省箚具悉。事勢如此,其在禮使之道,終難强迫,銓任今姑許改,卽付軍職,以爲出肅薦望之地焉。因傳曰,遣史官傳諭。
京畿都事書目,本道觀察使鄭澔,厚被擊錚人構誣之言,且有憲臣侵斥之端,不敢晏然職次,懇乞遞罷事上疏上送事。啓。答曰,省疏具悉。誣詆之言,不足掛齒,憲長之疏,不必深嫌,卿其勿辭,宜速察職。
備忘記,監司雖在罷職中,凡狀聞等事,不得使都事代行,例也,而京畿監司鄭澔,稱以情勢難安,政院請推之後,連以都事替行,其在事體,極爲未安,從重推考。
傳曰,前兼文學李秉常,副校理魚有龜·金相元,校理黃龜河,竝敍用。
備邊司啓曰,三南災傷敬差官,因戶曹啓辭差出矣。前頭增廣大小科初試設行時,京試官當爲差送,而此時外方廚傳之弊,實涉可慮,令敬差官兼行京試官之任,以除一分之弊,似爲合宜。忠淸左道敬差官李秉常,以朔試射不進,罷職矣。檢田考試,俱爲緊重,旣是擇差之人,宜有變通之道。李秉常敍用,因爲差送,何如?傳曰,允。
謝恩,護軍宋相琦。
大提學圈點,七點金鎭圭,六點崔奎瑞·宋相琦,四點崔錫恒。
假注書金礪有頉,代尹淳爲之,假注書韓師孟有頉,代沈埈爲之。
戶曹啓曰,卽接廣興倉所報,則來八月朔頒料次,倉官進去于判府事李濡家,請受祿牌,則以爲方在辭免中,祿牌不爲出給云。係是大臣祿俸,何以爲之?敢稟。傳曰,令倉官輸送。朝報
有政。兵批,以李楗爲昌慶宮假衛將,韓聖欽爲訓鍊副正,孫碩胄爲守門將,申光夏爲都摠經歷,全城君混爲副摠管,洪時九爲內禁將,權聖徵爲同知中樞府事,趙相周爲北兵使,尹德駿爲知中樞府事,車天輯爲赴戰嶺別將,吳時翊爲大興山城中軍,成德望·黃鑌·田成一·吳德麟·李㙾付副護軍,尹德駿·趙泰老付副司直,韓祉付司果,洪好人·李縡·魚有龜付副司果,金瑾·南泰年付副司正,崔泰濟·李夏植·李瑞泌付副司正,宋相琦·嚴愼·黃河淸·鄭文後·朴昌漢·朴昌宇·李仁元·朴輝·元僑付副護軍,李眞儒·黃龜河付副司直,金國俊爲遮歸萬戶。
備邊司啓曰,鐵原府使李昌肇,在任身死矣。曾經閫帥,依例擔軍題給之意,分付各道,何如?答曰,允。
又啓曰,北兵使李溶,被論之後,累度呈狀,而以斯速赴任之意,分付,仍囚其家僮而催赴,則將欲辭朝矣。今聞病勢甚重,決無赴任之勢云。絶塞夫馬之上來,已至累朔,實爲有弊,不可等待其差復,今姑改差,何如?答曰,允。右二條備局謄錄
吏批,以申銋爲兵曹參知,李萬選爲獻納,尹憲柱爲輔德,朴台東爲弼善,金鎭龜爲刑曹判書,李涑爲社稷令,鄭世會爲戶曹佐郞,李泓爲工曹佐郞,洪璛爲禮曹參議,徐文裕爲漢城左尹,李天果爲司藝,李晩堅爲校理,韓重熙爲兵曹佐郞,徐宗泰爲右賓客,宋相琦爲吏曹參議,宋相琦爲大提學,宋來柏爲金郊察訪,金相元爲校理,魚有龜爲修撰,金相玉爲司書,趙泰老爲兵曹參判,李澤爲校理,宋相琦爲知敦寧,李箕明爲監察,金有慶爲兵曹正郞,趙尙絅爲持平,尹殷瑞爲禁府都事,申銋爲大司憲,安重弼爲掌令,柳鳳輝爲兵曹參議,金錫夏爲監察,任舜元爲鐵原府使。
上在慶德宮。停常參·經筵。
下直,成川府使韓永徽,醴泉郡守趙榮福。
弼善金始煥三度呈辭。入啓。遞差。
江原監司書目,鐵原府使李昌肇,今月十九日身死事。
判府事李濡箚子。大槪,亟收祿俸輸送之命,以安微分,仍許遞解本兼諸任,俾遂至願事。入啓。答曰,省箚具悉卿懇。所辭諸任,已諭予意,斷無允許之理,至於薄廩,不宜過辭。卿其安心勿辭領受,速出行公,勉副至望。仍傳曰,遣史官傳諭。以上朝報
政院啓曰,備邊司郞廳來言,今日賓廳坐起日次,而上候尙在靜攝中,不得來會云矣,敢啓。答曰,知道。備局謄錄
有政。吏批,李彦經爲輔德,權煜爲京畿水運判官,李泌爲司僕主簿,洪禹賢爲顯陵參奉,許玧爲翼陵參奉,趙泰采爲軍器提調,徐文裕爲全羅道觀察使,李聖漢爲海州牧使。
上在慶德宮。停常參·經筵。
下直,淸風府使沈廷輔,熙川郡守任勖,德川郡守金鼎夏,登山僉使宋夏鼎。
大殿·中宮殿·世子宮·嬪宮,藥房問安。答曰,知道。
藥房啓曰,日氣陰濕,伏未審此時,聖體調攝,若何?伏聞醫官所傳之言,夜間熏熱,不至大段,寢睡安寧云。口淡日益差勝,而膝痺加減,何如?臣等憂慮未弛,敢來問安。答曰,知道。口淡一向差勝,而膝痺無加矣。
司書金相玉辭職上疏。入啓。答曰,省疏具悉。意外詆斥,不必爲嫌,爾其勿辭,從速察職。
兵曹參議柳鳳輝,全羅監司遞來。
戶曹啓曰,依傳敎,來八月朔祿俸,令倉官輸送于判府事李濡家,則以爲今方陳箚,不爲領受云。何以爲之?敢稟。傳曰,箚批已下,更爲輸送。
吏曹判書黃欽上疏。大槪,老病垂死,更無從宦之望,而天官新除,忽降於千萬夢想之外,聞命惝怳,罔知置身之所,顧臣情跡,決不可復玷銓地,而卽今病狀,已無餘地,終不敢爲强爲趨承之計。伏乞聖慈,曲諒瀝血之懇,匪出控免之例談,特許遞改臣所授職名,使重務不至久曠,賤臣得以調息,以卒生成之澤事。入啓。答曰,省疏具悉。卿其安心,須勿過辭,速出行公。朝報
有政。吏批,以黃欽爲長興提調,李晩堅爲吏曹佐郞,李夏源爲弼善,李觀命爲應敎,任埅爲掌令,尹憲柱爲掌樂正,李光佐爲應敎洪受疇爲漢城右尹,洪萬恢爲濟用正,朴樞爲工曹佐郞,李明浚爲侍講院文學,宋相琦爲敦寧府事,李大成爲戶曹參判,金宇杭爲都承旨。
上在慶德宮。停常參·經筵。
政院啓曰,執義權忭,掌令崔慶湜,持平金在魯在外,大司憲申銋,掌令安重弼,持平趙尙絅竝未肅拜陳疏,連日監察茶時,事甚未安。除在外外,未肅拜陳疏人員,竝牌招察任,何如?傳曰,允。
備邊司啓曰,北評事宋成明,以其母病,累呈辭狀,故以待稍間赴任之意論題矣。今又呈狀,以爲卽今病狀,一向沈頓,旬月之內,難期差歇,趁科作行,萬無其路云。宋成明之有母病,同朝之所共知,而前頭科期不遠,趁此下去,私情果爲切迫,不可無變通之道。北道試官,依例使都事替行,南道則令該曹,京試官差送,宋成明,趁覆審赴任之意,分付,何如?傳曰,允。
知敦寧宋相琦上疏。大槪,幸荷天恩,得解銓任,臣誠感激,不知死所,而文衡謬命,忽及於千萬夢寐之外,驚惶震悼,罔知所措。顧臣情迹,已不可再辱於此任,而且於被圈受點事,俱有所萬萬難冒者,敢暴血懇,冀蒙鐫改,回畀應授之人,以嚴公格,以重國體事。入啓。答曰,省疏具悉。昨年臺言,殊涉過當,追書圈點,次圈受點,俱有古例之可據,則於卿實無不安之端,安心勿辭,速出行公。
府前啓,請黃順中依律處斷事。請醫官李時聖事。措語竝見上入啓。答曰,勿煩。
政院啓曰,再昨日,平安道儒生吉仁和等一百六十餘人,來呈一疏,觀其疏語,以平安道暗行御史別單書啓中,論及本道風俗七條事,有所伸辨,而詬辱必禧,無所不至。必禧旣是奉命廉問之人,則事體自別,雖有可辨之端,不宜輕加醜詆,而今此疏語,實爲可駭,故相議退却矣。今者又爲來呈,而侵斥本院,至以壅蔽爲言,則亦不可一向退却,何以爲之?敢稟。傳曰,事體所在,不宜若是,勿爲捧入。
吏曹啓曰,忠淸道災傷敬差官李秉常,因備局啓辭,仍送事,啓下矣。本曹判書黃欽,卽其外三寸叔母夫也。法當相避,前頭兼臺,不得下批。李秉常,敬差官之任改差,何如?傳曰,允。以上朝報
禮曹啓曰,上年以大殿·中宮殿上尊號時,樂章,依曾前進豐呈例,前頭進宴時,第一爵前先唱事,自本曹入啓,允下矣。今此進宴之時,依此擧行之意,分付掌樂院,何如?傳曰,允。禮曹謄錄
禁衛營啓曰,本營番上軍兵,仍年凶,限秋成停番事,曾已定奪,而來十月爲始,當爲上番矣。十月當,四番左部左司屬忠淸道五哨軍兵,來九月二十五日,京中逢點,依例准二朔入番,八九番海西別驍衛,一體調送,逐朔立番之意,兩道監兵使處,預爲知委,何如?傳曰,允。禁營謄錄
上在慶德宮。停常參·經筵。
府前啓,請黃順中依律處斷事。請醫官李時聖事。措語竝見上入啓。答曰,勿煩。
傳曰,來月初五日日次,來會賓廳事,分付。
京畿監司書目,情勢萬分危蹙,冒死更申前懇,冀蒙恩遞事上疏上送事。啓。答曰,省疏具悉。卿其勿辭察職。以上朝報
上在慶德宮。停常參·經筵。
大殿·中宮殿·世子宮·嬪宮,藥房問安。答曰,知道。
藥房啓曰,秋霖乍霽,伏未審此時,聖體調攝,若何?伏聞醫官所傳之言,寢睡連日安寧云。口淡之候,其已快減,而膝痺加減,何如?臣等久未入侍瞻望淸光,今日與諸醫入診,詳察症候宜當,憂慮未弛,敢來問安,竝此仰稟。答曰,知道。口淡之候,幾盡差減,而膝痺無加矣。
政院啓曰,判府事李畬,頃日諸大臣引見時,病未入侍矣。今日藥房,啓請入診,故來詣藥房,入診時,將同爲入侍之意,敢啓。傳曰,知道。
府前啓,請黃順中依律處斷事。請醫官李時聖事。措語竝見上新啓,醫官丁時梯,本以卑賤之人,藉其術業,厚蒙國恩,累典郡邑,致位崇品,則在渠之道,固當殫竭心力,以圖報效,而頃於聖候添重,諸醫議藥之日,時梯,不欲擔當,輒稱技窮,隨波應對,顯有依違推托觀望之色,及夫提調之煎迫詰責也,乃敢盛氣作色,突發悖慢之言,左右觀聽,莫不駭愕,若有一分嚴畏之心,安敢乃爾?論以邦憲,合置重典,頃日臺啓請拿,蓋欲深治,而削職之罰,終歸太寬,將無以懲前而勵後。況其所賞資級,係是負罪而混受,則揆以事體,萬無一毫仍授之理。輿情憤惋,久而愈激。請還收醫官丁時梯加資之命,仍亟令遠竄。請保安察訪李以濟,罷職不敍。答曰,不允。丁時梯事,所論殊涉太過矣。勿煩。
院前啓,請罪人河依律處斷事。請權卨嚴加鉤覈事。請昌寧縣監李碩亨罷職事。措語竝見上新啓,士夫行己,廉義爲重,雖在庶官,不可放倒也,明矣。四山監役李衡齡,名登臺筆,政官至被問備之責,晏然在職,無意辭避,如此忘廉冒恥之人,不可仍置衣冠之列。請四山監役李衡齡汰去。答曰,不允。末端兩件事,依啓。
京畿監司書目,楊州呈,以副修撰申靖夏辭職上疏上送事。啓。答曰,省疏具悉。當初本館之以參疏枳塞,實涉過當,何必深嫌?爾其勿辭,從速上來察職。
文學呂必禧辭職上疏。入啓。答曰,省疏具悉。昨觀政院啓辭,吉仁和等之恣意醜詆,其在事體,誠可駭然,何足爲嫌?爾其勿辭,從速察職。
有政。兵批,李眞儒付副司直。
藥房入診時,行判府事李畬所啓,臣因導水丸事,敢有所達矣。當初儒川君濎,議進導水丸之際,諸議咸疑之,而不計一身生死,力主擔當,終有平復之慶,中外之人,莫不儒川之功無限,而至於論賞之日,只陞一資,不得受品,愼惜賞典,豈不善乎?然若功重,則賞亦宜重,故物議,皆以爲功賞不相當矣。都提調李頤命曰,中外之論,果以儒川君濎之功賞不侔爲言,臣等之意亦如是,而臣則亦是賞典中人,故不敢陳矣。李畬之言,是矣。導水丸一劑,衆論多岐,而濎,不計一身死生利害,獨自擔當,不但所見之明透,爲國之誠,孰有如此者?臣常爲之感歎矣。上曰,導水丸進御後,果得其效,當初褒賞,蓋亦有意,論賞之時,予亦欲超資矣。今者大臣之言如此,超資,可也。都提調李頤命所啓,以賞典事,言端已發,臣亦有可陳之事矣。向者聖候,症情迭出,諸醫,莫適所從,其中權聖徵,力主疏利之見,與儒川君濎,意合而贊成之,但未能挺身擔當而已。渠以年少醫官,資級已高,豈敢更有所望,而旣有先見,其在激勸之道,似與他醫有間矣。崔泰齡,腫患時諸醫,皆以爲不必膿,而泰齡,獨以爲當膿,諸醫,皆以爲未膿,而泰齡,獨以爲已膿,所見明白,實爲可尙。玄孝綱,亦於受灸時,連附艾炷,自前附艾柱之醫,例有論賞之典矣。提調趙泰耉曰,權聖徵導水丸之見,與儒川君相合,故當初儒川君,於榻前陳達時,以爲醫官中亦有宜用導水丸云者,蓋指聖徵也。自初以疏利爲言,所見可謂明的,且其砥平縣監瓜滿當遞時,京畿監司,以仍任事狀聞,而其時聖候,方在未寧中,故不得入啓,日久出代之後,還爲出給,而狀啓請仍,可知其有治郡之才,又有執鍼破腫之功,似當與諸醫有別矣。上曰,權聖徵賞典,似當異於諸醫,守令除授,可也。頤命曰,鍼醫二人姑置之乎?上曰,崔泰齡,當初腫患時,獨以已膿爲達,所見明矣,加資,可也。頤命曰,泰齡,尙未出六,今若加資,則乃是超資,超資太過,施以其次賞典,未知何如?上曰,崔泰齡,則熟馬面給,玄孝綱,則實職除授,可也。頤命曰,國家賞典,以熟馬爲重,而醫官,則以實職爲重矣。上曰,崔泰齡·玄孝綱,竝實職除授,可也。以上朝報
上在慶德宮。停常參·經筵。
成均館官員,以同知館事意啓曰,今七月初七日,儒生上旬輪次,今月內無故日退行事,曾已啓達矣。大提學宋相琦,時未肅拜,今月已盡,更無餘日,不得爲之之意,敢啓。傳曰,知道。
訓鍊都正李宇恒,統制使遞來。
府前啓,無城上所,姑停。
傳曰,史官一員待命,騎馬三匹·卜馬二匹立之,崇陵石物有頉處內摘奸。以上朝報
有政。兵批,以黃龜河付副司直。
政院啓曰,備邊司郞廳來言,今日賓廳坐起日次,而來初五日日次,有來會之命,故今日不得爲之之意,敢啓。答曰,知道。備局謄錄
禮曹啓曰,卽接崇陵參奉牒呈內,今日平明時,入番軍來告陵上石物有作變之事云。故參奉卽爲奉審,則南邊馬石,耳端碎破,而高五分許,廣五分許,長一寸許云,陵上石物之作變,極爲驚慄。慰安祭,不卜日來八月初二日設行,而政府以下,依例進去奉審後稟處,今日入番首僕等,令本州爲先囚禁,作變之人,期於必捉,而入番參奉,亦難免常時不謹守直之罪,姑先從重推考,何如?傳曰,依啓。事極痛惋,守僕等,令攸司卽爲囚禁,作變人,令捕盜廳捕得事,各別嚴勅,陵上作變,每由於嫉怨,參奉勿推,可也。禮曹謄錄日記廳郞廳崔一奎書。趙景觀校正。
上在慶德宮。停常參·經筵。
府前啓,請黃順中依律處斷事。措語見上請還收醫官李時聖加資之命事。臣等以醫官丁時梯遠竄事,有所論啓矣。及承聖批,不惟不賜允兪,乃以殊涉太過爲敎,臣等竊以爲不然也。夫朝家之待時梯,異於他醫,畀之以郡邑,加之以崇品者,專爲其術業,則當聖候彌留之日,所當殫竭誠悃,以思報效,而乃反稱以技窮,隨衆應對,不欲擔當,依違推托,及夫提調之急迫詰責也,乃敢盛氣作色,突發悖慢之言,左右觀聽,莫不駭愕。渠若有一分嚴畏之心,則安敢乃爾?論其情狀,萬萬切痛,削職之罰,實無以懲其罪,遠配之論,亦出於末減,而太過之敎,遽下輿情之外,此而置之,將何以振頹綱而伸王法乎?況其所蒙資級,乃是負罪而冒受者,則撲以國體,萬無一毫仍授之理。請還收丁時梯加資之命,仍亟令遠竄。保安察訪李以濟,到任以後,專事貪饕,驛屬常貢之外,巧作名目,多般徵斂,收聚百兩錢,買一私婢,況溺蠱惑,擧措駭悖。昨年大小科時,見差試官,專不謹飭,厚招人言,傳說狼藉,謗言盈路。如此貪婪蔑法之人,決不可置而不論。請保安察訪李以濟,罷職不敍。答曰,不允。末端事,依啓。
禮曹啓曰,自上方在靜攝之中,今秋各陵展謁,不可循例取稟之意,敢啓。傳曰,知道。
又啓曰,今八月十五日,大殿誕日,陳賀節目,例以親臨磨鍊,而自上方在靜攝中,以權停例磨鍊乎?傳曰,依爲之。
又啓曰,今八月十五日,大殿誕日陳賀時,王世子致詞陳賀節目磨鍊乎?敢稟。傳曰,權停。朝報
左議政金昌集,禮曹判書閔鎭厚,觀象監提調趙泰耉,繕工監提調尹趾仁請對入侍時,禮曹判書閔鎭厚所啓,自前慶科臨期,則御前停擧之類,輒皆解罰矣。今番則何以爲之乎?上曰,解停,可也。
又所啓,陳賀時,兩都留守,封進箋文,乃是古規,而近來或不封進,故問其曲折,則留守身參賀班,故不爲封進云。雖參於百官之箋,自以應封箋之人,無端廢却,未知其穩當矣。封箋事體甚重,且係典章,不可無明白定奪之道,今後,則雖來參賀班,先爲封箋而上來。如或有不得已之事故,則以其緣由,馳啓宜當。以此分付,何如?上曰,依爲之。
政院啓曰,卽伏見江華留守金鎭圭狀啓,則以鄕校東廡修改祝文,竝稱東西廡,祝文改送事,馳啓矣。取見當初本府狀啓及藝苑分排文書,則分排之際,有此失誤。莫重祝文,如是不察,當該分排翰林,推考,下吏,自本院治罪,何如?傳曰,允。以上禮曹謄錄
上在慶德宮。停常參·經筵。
辰時·巳時,日暈。
下直,北兵使趙相周,富平府使金萬㘽,蔚山府使宋道涵,平安都事金台壽,咸鏡都事崔守慶。
大殿·中殿·世子宮·嬪宮,藥房問安。答曰,知道。
藥房啓曰,近日朝晝異候,伏未審此時,聖體調攝,若何?伏聞醫官所傳之言,寢睡連日安寧云。口淡之候,一向差勝,膝痺加減,何如?臣等憂慮未弛,敢來問安。答曰,知道。口淡一向差勝,而膝痺無加矣。
同知南致熏,江原監司遞來。
政院啓曰,仍侍講院草記,下番無入直之員,令本院,稟旨擧行事,允下矣。政官卽爲牌招開政,上下番闕員差出,以爲推移入直之地,何如?傳曰,允。
府前啓,請黃順中依律處斷事。措語見上請還寢醫官李時聖加資之命事。請還收醫官丁時梯加資之命,仍亟令遠竄事。入啓。答曰,勿煩。
傳曰,前奉敎沈珙·朴師益,前檢閱黃奎河,竝敍用。朝報
有政。兵批,金斗南·趙鳴鳳·朴乃貞·成碩夔·安時相·韓以源·沈尙尹付司直,金始㷜·鄭楷·金尙奎·李國休·李承源·申伯周·崔宗周·李廣道·李萬春·尹徵商·梁禹甸付副司果,沈珙付副司正,金伯興付副司果,張壽纘付副司正,李溶·洪時九付副護軍。
吏批,以李尙說爲弼善,尹殷瑞爲高敞縣監,李德英爲茂朱府使,洪好人爲獻納,沈珙爲說書,鄭栻爲修撰,洪廷弼爲昌寧縣監,沈尙鼎爲注書,洪重休爲校理,兪命雄爲刑曹判書。
李大成,以兵曹言啓曰,今八月初二日,仰役奴進奉山稱名人,自開陽門入來,差備門外擊錚,極爲駭愕,令攸司囚禁治罪。同門守門將李仁芳,常時不能禁斷雜人,以致闌入,亦難免其責,推考,何如?傳曰,允。
權,以禮曹言啓曰,卽接京畿監司移文,則坡州·利川·果川·高陽·衿川·振威·金浦·交河·加平·陽智·安城·陽城邑鄕校兩廡諸位,果爲倒次,依啓下別單,今此釋菜時,可以釐正云。告由祭香祝,令該司照例磨鍊,急速下送,使於釋菜前一日設行,何如?傳曰,允。以上燼餘
上在慶德宮。停常參·經筵。
下直,丹陽郡守權煜。
政院啓曰,禁府堂上,近甚不齊,久未開坐。同義禁吳命峻,卽爲牌招察任,何如?傳曰,允。
又啓曰,卽伏見慶尙左水使趙以健邊將褒貶啓本,無一人居下,殊無嚴明殿最之意,推考,何如?傳曰,允。
政院啓曰,因弘文館草記,上番無推移之員,令本院,稟旨變通事,允下矣。政官,卽爲牌招開政,差出闕員,以爲推移入直之地,何如?傳曰,允。
吏曹口傳政事,奉敎單沈珙·朴師益,檢閱單黃奎河。
前郡守兪命聃等上疏。大槪,臣等伏見尹重明等疏本,爲訟其先祖易置事實,眩亂天聽,欲刪改臣等先祖故參判贈領議政忠景公臣兪伯曾諡狀中文字,而聖批至有改削事,令太常擧行之敎,臣等不勝痛迫之情,敢陳尹昉汚衊廟社主實狀,以明諡狀中無一毫爽實之辭,冀寢改削之命,俾伸臣祖之被誣,以嚴百年之公議事。入啓。答曰,省疏具悉。彼此疏辨如此,不可不俯循公議而處之,令該曹稟處。
草土臣尹行敎上疏。大槪,猥陳崩迫之懇,乞蒙還收臣亡父前後月廩輸送之命,以卒聖明終始成就事。入啓。答曰,省疏具悉。庚寅以後月廩輸送,春間,限三年仍給之命,意非偶然,爾其勿辭焉。朝報
有政。兵批,以鄭東後·金始煥付副司果,沈埈·尹淳付副司正。
吏批,以申弼夏爲禁府都事,李秉常爲校理,南致熏爲知義禁。
李大成啓曰,大司憲申銋式暇,執義權忭,掌令崔慶湜在外,掌令安重弼,持平趙尙絅呈辭,持平金在魯受由在外,今日以監察茶時之意,敢啓。傳曰,知道。
吏批,判書黃欽牌不進,參判李晩成受由在外,參議李觀命進,左副承旨金興慶進。
兵批,判書朴權病,參判趙泰老受由在外,參議柳鳳輝進,參知朴鳳齡病,左副承旨金興慶兼進。
以備志記,傳于權曰,今日內乘宣傳官等試射時,南行宣傳官金時東,柳葉箭十巡居首,直赴殿試。
權,以侍講院言啓曰,本院兼說書沈珙入直矣,今日口傳政,移拜奉敎,入直本館,下番四員內,司書申思喆,入直玉堂,說書黃璿,身病受由,司書金相玉,還朝亦未易期,他無推移入直之員,以上番姑降入直,何如?傳曰,允。
又以兵曹言啓曰,今八月初三日,保人吳斗明稱名人,自興元門入來,差備門外擊錚,極爲駭愕,令攸司,囚禁治罪。同門守門將李東觀,常時不能禁斷雜人,以致闌入,亦難免其責,推考,何如?傳曰,允。
又以弘文館言啓曰,本館上番,將未免闕直,新除授校理李秉常,卽爲牌招,以爲入直之地,何如?傳曰,允。
以李秉常牌不進罷職傳旨,傳于權曰,禁推傳旨捧入。
權,以禮曹言啓曰,崇陵馬石耳端碎破處,大臣奉審後三字缺仍舊琢成,對立馬石,亦爲削治,令缺曹堂郞監董事,旣已定奪矣。修治吉日,令日官推擇,則今八月初十日卯時爲吉云。先告事由祭,同日曉頭行,本曹堂上郞廳及繕工監官員,一時進去董役,而所用雜物,令本道及該司,急速進排事,分付,何如?傳曰,允。以上燼餘
上在慶德宮。停常參·經筵。
自巳時至未時,日暈。
政院啓曰,近日禁府堂上,位甚不齊,久未開坐,滯囚可慮,同義禁南致熏·吳命峻,竝卽牌招察任,何如?傳曰,允。
判府事徐宗泰箚子。大槪,臣今受暇遠出,乞遞所帶扈衛之任,且請還寢恩命事。入啓。答曰,省箚具悉卿懇。所辭兼任,決難許改,由馬澆奠賜給之命,意非偶然,卿其安心勿辭,往來焉。仍傳曰,遣史官傳諭。
假注書李明誼病,代趙彦臣爲之。
假注書尹淳病,代以趙文命爲假注書。
京畿監司書目,身病危重,勢難行公,辭職上疏上送事。啓。答曰,省疏具悉。卿勿固辭,速往察職。
又書目,驪州呈,以應敎洪致中辭職上疏上送事。啓。答曰,省疏具悉。上款事,所納書啓,纔已覽矣。於爾別無可嫌,下款所陳,誠甚得宜。令廟堂稟處,爾其勿辭,調理上來察職。以上朝報
李大成,以禮曹言啓曰,卽接京畿監司移文,則楊州·驪州·竹山·長湍·漣川·砥平等邑鄕校兩廡諸位,果爲倒次,依啓下別單,今此釋菜時,可以釐正云。告由祭香祝,令該司照例磨鍊,急速下送,使於釋菜前一日設行,何如?傳曰,允。
以咸鏡監司李光佐,以七月令薦新生鰱魚,月令內不得封進,惶恐待罪事狀啓,傳于李大成曰,勿待罪事,回論。
缺監司鄭澔上疏。大槪,宿病沈痼,再陳血懇,乞賜遞免事。啓。答曰,省疏具悉。卿勿固辭,從速察職。以上燼餘
上在慶德宮。停常參·經筵。
大殿·中殿·世子宮·嬪宮,藥房問安。答曰,知道。
藥房啓曰,新涼乍動,伏未審此時,聖體調攝,若何?伏聞醫官所傳之言,寢睡連日安寧云。口淡之候,其已快減,而膝痺加減,何如?臣等憂慮未弛,敢來問安。答曰,知道。口淡之候,猶未快減,而膝痺無加矣。
政院啓曰,今日賓廳日次,兩司當爲來待,而或在外,或呈告未肅拜陳疏,除在外外,呈告未肅拜陳疏人員,竝卽牌招,以爲推移入侍之地,何如?傳曰,允。
吏曹判書黃欽辭職上疏,入啓。答曰,省疏具悉。連章辭免,實涉太過。銓任,本非劇務,則亦不宜引疾,須勿固辭,速出行公。
傳曰,大臣·備局堂上引見。引見時,大提學宋相琦,訓鍊大將李基夏,吏曹判書黃欽,竝牌招察任事,榻前下敎。
正言朴聖輅啓曰,臣於朝者,承牌退出之時,路遇香祝,而勢甚窘迫,未及回避,自速罪犯。槪此香祝,乃畿營之分送各邑者,而陪持,方自畿營出來矣。臣之前導,初未知有香祝之行,而先已經過,臣亦於人馬闐駢之中,無由覺得信馬而行,及到畿營門前,則陪持,方且騎馬,而彼此相迫,進退無路,欲避未避,香祝已過,事雖邂逅,法當應罷,臣何敢一刻仍冒乎?請命遞斥臣職。答曰,勿辭,退待物論。
引見時,左議政金昌集啓曰,近來科場之弊,外方特甚,京試官下去時,各別申飭之意分付,何如?上曰,依爲之。
禮曹判書閔鎭厚所啓,臺臣以各寺供上事論啓,臣於此亦有所欲陳達者矣。近來諸各司官員,不爲冠帶,以便服出入於各其衙門云,極可駭然。此亦嚴加申飭,何如?上曰,曾前豈不申飭乎?鎭厚曰,曾前申飭,非止一再,而我國事年久之後,則輒致懈弛,不可不更加申飭矣。判尹趙泰采曰,至以私服,出入省內云,事極駭然矣。左議政金昌集曰,此事已成風習,極爲駭然矣。上曰,非但外各司,闕內亦然,甲申年間,春塘臺蜥蜴祭時,適殿坐別堂見之,祭罷後朝士之退出者,路由通化門,而捨其便徑,必迂入賓廳,脫其公服,着私服而出去,極可駭愕。闕內如此,闕外何可言乎?鎭厚曰,臣見差敬寧殿祭官而聞之,則祭罷後諸祭官,皆自闕中,着便服而出去。此由於紀律廢弛,百隷怠慢之致矣。上曰,予之所見處,猶且如此,則今豈不然乎?只以申勅,何可禁止也?泰采曰,事當摘發論罪矣。右議政金宇杭曰,已往之事,勢難摘發論罪,自今以後,各別嚴勅,隨現科罪,似宜矣。鎭厚曰,爲先以隨其現發,別樣科罪之意嚴勅,則豈不惕念乎?上曰,各別嚴勅,隨現論罪,可也。
左議政金昌集所啓,全羅監司狀啓內,以今年勿送敬差官爲請,而敬差官每年不送,田結不無虛疎之弊,故今已差出,今年則仍爲發送,何如?右議政金宇杭曰,敬差官,謂有民弊,或送或不送惟在朝家處分,道臣之狀請勿送,事涉不可矣。敬差官,雖曰有弊,列邑有畏戢之道,不送敬差官,則恣意瞞報,無所忌憚,勿論豐凶,不可不差遣,今年則旣已擇差,何可不送乎?戶曹判書趙泰耉曰,昨年爲慮民弊,不送敬差官,故各邑惟意所欲,以致田結大縮,道臣守令,亦豈不念及於經費?而每從民願,自不得不如此,昨年所失,比凶年分數,實爲過多。敬差之任,雖不能逐庫踏驗,而各邑及監色田夫,慮其摘奸,不無畏戢之心,不敢濫數報災,今年旣已定奪擇差,決不可不送矣。上曰,昨年不送,非爲定式,今年,依前送之,可也。
兵曹判書朴權所啓,歲首朝參,仍上候未寧,以待平復後擧行事,稟定矣。今已過時,何以爲之乎?上曰,今姑權停,可也。
今日入侍時,行禮曹判書閔鎭厚所啓,頃者晉州人呈狀備局,以爲渠實捕賊,而他人蒙賞云。査問本道,則果如其言。又因暗行御史書啓,其時營將張用漢,被拿而因赦旋放,此亦令兵曹,考其文書,一體施行似當矣。兵曹判書朴權曰,臣亦以此,方欲仰達矣。啓聞姜仁輔·沈碩湖,同捕賊魁金弼成,同黨奴世綱樣爲辭,而監司査啓,則碩湖,元無指捕之事云。沈碩湖加資,似當還收矣。上曰,沈碩湖加資,還收,可也。
又所啓,上年廣興倉貢物主人等,以藏氷米事上言,下禮曹覆啓時,欲亦稟定變通,而上候未寧,登對未易,姑令依前擧行矣。當初氷米之磨鍊,多寡不齊,誠未知其故。或云一從諸司之豐薄,或云此是典僕之役,隨其役價而如是,然皆出傳說,有難徵信矣。臣意,卽今各司貢物主人,皆甚殘弊,毋論曾前出米與否,凡受貢物者,一倂通同,然後可以均一。故問於惠廳戶曹,則一年所給貢物,合爲十六萬六千七百七十餘石云,若每石除出五合八夕八釐零,則可準氷米之數,而但一時除出,則渠輩,亦必爲憫。豫爲分付,每當貢物上下之時,每石除出五合八夕八釐零,待藏氷期至,自惠廳戶曹,直爲移送,最似便當。諸議皆以爲好,以此定式,何如?上曰,依爲之。
左議政金昌集所啓,慶尙監司狀啓,今甲午式年奴婢推刷,姑待明年擧行,或合設二式年於丁酉,推奴徵債,限明春停止。全羅監司狀啓,今式年各司奴婢諸色軍兵改都案,待年退行事爲請矣。奴婢推刷之際,不無其弊,當此荐饑之餘,不可無除弊之道,今姑停止,軍兵改都案,亦令待令擧行,何如?上曰,推刷有弊,今姑停止,改都案,亦退行,可也。
又所啓,濟州民人等,呈于備邊司,以爲朝家軫念島中飢饉,移粟賑救,又減進上,凡干民役,亦皆蠲免,而內奴婢貢膳,獨未蒙蠲減之惠,實涉冤閔。粘移內司,則內司,以爲不可以一張報狀聽施,令本州,狀聞變通,而啓聞之際,自當稽久,故不得不來訴云。濟州災荒孔劇,朝家別樣軫念,自前內奴婢貢膳,如此之時,皆許蠲免,而今年獨未蒙減,宜有稱冤之端。今亦一體蠲減,何如?上曰,未及深思,偶然見漏矣。竝爲一體蠲減,可也。
又所啓,推奴徵債事,臣意,則近年以來,因凶歉禁止已久,一切防塞,亦涉偏僻,尤甚被災邑,則雖加禁斷,其餘,許之似好矣。右議政金宇杭曰,豈可分別乎?水陸操大事,亦已停止,限明年姑停,似無所妨矣。上曰,區別似難,限今年,亦一倂停止,可也。
行司直李健命所啓,小臣待罪刑曹時,有欲稟定之事,而因上候未寧,登對未易,未及變通,今始仰達矣。閔鎭厚爲刑判時,以內奴婢·驛奴婢入案,三十年勿爲聽理事定式矣。其後李彦綱爲刑判時,以爲三十年太近,更以六十年爲限事陳達,自上有令廟堂稟處之敎,而尙未定奪,故向者此等爭訟,不得決折,更令廟堂,速爲稟定,何如?上曰,依爲之。
左議政金昌集所啓,頃者以荒唐船出沒事,彼中奏聞事,傳敎矣。此外平安道江邊犯越之弊,愈往愈甚,道臣最以爲慮。且北道慶源·穩城越邊,彼人,作舍起墾治路等事,此實前所未有,情形難測,諸議皆以爲,皆當奏聞禁斷,而第荒唐船,則往來飄忽,出沒無常,自前移咨禁斷,了無其驗,而卽今往來者,不過驅逐而已。絶無捕得之事,不知有自何方來矣。在前移咨之時,以其所居地方不爲擧論之故,彼中以爲,不知其所住地方,何以禁斷乎?其言亦然矣。西路江邊犯越之弊,自前蓋因鹽醬請得,彼此丐貸之故,而今者外議,以爲近來彼中,許令採蔘,採蔘往來之人,自我國禁斷似難矣。至於北路彼邊,造家起墾之處,距江邊不過二三里,前頭村落漸盛,人煙相接,則不無生釁之患。昔在壬辰亂後,天朝爲我國軍餉之計,創設屯田於威化島近處,人民來接,田野起闢,其時猶有生事之慮,至於奏聞請寢矣。卽今時勢,固與前時有異,而一番奏聞,似不可已,而若自彼中,以爲爾國鎭堡村落,皆列於江邊,逼近我境,而獨禁我地何也云爾,則無辭可解云。此言誠然,故今欲稟旨而爲之矣。右議政金宇杭曰,海西荒唐船,曾因移咨,數年稍稀矣。近又頻數出沒,依前移咨似可矣。關西江邊犯越之弊,則實由於彼國採蔘人,結幕江邊,交易相通之致,若不禁斷,則生事可慮。分付道臣,嚴飭邊民,亦爲奏聞,似無不可。至於北路事,彼國生齒繁盛,偶然來接於境界已定之後,不是異事,而猝有此造家來接之事,其意不可測也。西北鎭堡,皆距江邊不遠,慶源則民居或多臨江云。前頭邊上生釁,誠爲可慮,豫爲奏聞,亦無不可。彼雖以我境民居,逼近江邊,而獨禁彼境爲言,似無以此生事之慮矣。上曰,今番謝恩使時,金士傑·文奉先,以爲奏聞則可以得力云云者,似有所見。今番不可不奏聞,北路事,旣令齎咨官探問於彼中,且謝恩冬至使行不遠,使臣入去後,可以探知。至於彼邊採蔘及漁船事,先爲奏聞,似宜矣。兼判尹趙泰采曰,小臣纔自彼中還,彼中物情,略已陳達矣。至於西路越邊,結幕採蔘,若生弊於我境,則可慮,而彼人自行於彼境,則我國何能以申禁乎?行戶曹判書趙泰耉曰,荒唐船,曾前奏聞請禁,而彼中初以不知何方之人,何以禁之爲言?故其時行中,多所周旋,始爲許禁云矣。上曰,當時非奏文,以咨文請禁矣。泰耉曰,此事則今雖不爲捕得,只以卽今往來頻數之形止,奏文而請禁彼人,前旣許禁,必當聽施,似無他慮。至於關西江邊越邊採蔘人,則其往來雖可慮,而自行彼地,非我可禁,必越來我境作弊者捕得,然後始可論奏請禁矣。臣在西關時,彼邊淸人,造家設帳,經冬不歸,或不無與邊氓交通之慮,故豫勅邊邑,捕捉犯越者以報矣。不久淸人之越來作弊者,果爲捕得,臣以移咨請禁之意馳啓,則廟堂,或慮無事中生事,稟達榻前後,使之方便越送。故臣曉諭而越送,其後義州人,因他事,持馳通往鳳城,則城將稱謝云,伊時則彼中,姑無採蔘之令,而鳳城將,私發所帶軍人採蔘,而被捉於我境,故以無事越送爲感,而今則異於其時,彼中旣許採蔘,以皇旨往來者,自此無端請禁,似不成說,若欲請禁,則必須捉得犯越作弊者,作爲標跡,然後奏聞請禁,事乃完備矣。左議政金昌集曰,江邊彼人之往來犯境者,則姑先另加禁勅,似宜矣。上曰,所達是矣。彼人犯我境者,姑無見捉者,只以漁採船往來奏聞好矣。行禮曹判書閔鎭厚曰,彼境往來者,何可禁止乎?聞其越來此邊者,十百爲群,殘堡弱卒,無以阻遏,其弊實爲不貲云。此旣難以干戈從事,則奏聞請加禁戢,似或無妨矣。泰耉曰,平安監司,若各別申勅於邊邑,則彼人之犯越我境者,設機捕得,其勢甚易,雖未捕得,若得犯越我境,交通作弊之標跡,則方可爲奏聞張本矣。上曰,分付本道監司,申飭,可也。
又所啓,三南水陸操,近因年凶停廢矣。今年兩湖沿邊,又不免災荒,嶺南年事,亦失稔云。此時水陸操,實爲有弊矣。得見三南監司狀啓,嶺南則請停水陸操,使各鎭營將,隨便點視,湖南則水陸操及營將·守城將·虞候巡點,竝爲停止,湖西則水陸操及安興城操停止,虞候·守城將,巡點射放事爲請矣。三南水陸操,竝依啓聞停止,只令營將,巡點,何如?右議政金宇杭曰,兩湖沿邊,又未免被災,擾民之弊,莫大於水陸操。今姑停止,只令營將巡點,似宜矣。上曰,兩湖雖如此,嶺南一體停止可乎?右議政金宇杭曰,聞嶺南亦未免災荒,一體停止,似可矣。戶曹判書趙泰耉曰,嶺民,以湖南賑穀轉輸之故,受困旣多。卽今年事,無異於湖南,而今此水陸操,若與湖南區別,則似不無嶺民稱冤之端矣。上曰,三南水陸操,一體停止,以營將巡點,可也。左議政金昌集曰,忠淸道安興鎭城操,亦一體停止乎?上曰,停止,可也。左議政金昌集曰,水禦使,以南漢合操設行事,啓稟矣。今年畿甸年事,不至於凶歉,一體停止,似爲未安。今秋則使之擧行,何如?上曰,南漢合操,累年不行,今年則設行,可也。
兼判尹趙泰采所啓,山城待變之需,不可不多數備置,而其中鹽石,三軍門旣無出處,戶曹稅鹽,亦甚苟簡,每每取用,其勢難處。聞平安道龍川·鐵山兩邑間,有空閑一島,自數年多有煮鹽處,兩邑爭稅,故民無入接之事云。此島若屬之本廳,則鹽石年年收捧之數,必不減二三百石,移屬山城,以爲儲置之地,何如?上曰,依爲之。
又所啓,北漢餉米先已運置者,依前日定奪,附近各邑,旣已分糴,此外又有受去之邑,今秋當爲還捧,而宜有定式之事矣。各邑元還上及外方軍餉米收捧之數,至於二萬二千餘石之多,收捧之際,居末守令決杖,之次邑推考,自是定律。今此北漢,乃是新設之處,當依軍餉例施行,而雖若干未收,守令推考,鄕色推治,然後可無逋欠之弊,故敢達。上曰,依爲之。
又所啓,甲士場陳荒處,頃年故判書李世華,判府事李畬,爲兵判時,募民起墾,多所設施。且樓院,仍置酒幕,使堂上軍官,給料管察矣。於兵曹無大段所損,而於山城最近,故不無所益,移屬本廳,何如?兵曹判書朴權曰,此事臣亦與聞矣。於兵曹無大段加損,移屬似宜矣。上曰,依爲之。
又所啓,經理廳新設之初,文書極爲浩繁,且有軍官布及餉米糶糴之事,而郞廳無印信,故事多苟簡。依他權設衙門例,本廳郞廳印信,令該曹造給,何如?上曰,依爲之。備局謄錄
禮曹判書閔鎭厚所啓,各司貢物主人,連値凶荒,無不蕩破。況近來科擧,甚爲頻數,而應辦之役,專使貢物人擔當,朝家元無題給之物,誠可矜念,外方設場之處,有儲置米若干石會減之規,京中應辦官當次者,亦令宣惠廳,參酌題給米石似好。故臣與惠廳堂上趙泰采相議,則其意亦然,敢此仰達矣。兼漢城府判尹趙泰采曰,事係新創,似涉重難,而一科若以數十〈石〉題給,則所費不多,而朝家軫念之意至矣。庭·謁聖,則不當給之,至於大小科時,參酌題給,似無不可矣。上曰,科場,非常有之事,依此題給,可也。以上禮曹謄錄
判尹趙泰采所啓,湖南全州地,有沃野萬餘石可落,而自是乾畓,無水可灌,久爲空棄之荒野。其中雖或有起耕作畓之處,若無天雨,則不得立種,其地民情,欲引參禮大川,以灌其野,作爲民業,而土築則頹圮可慮,石築則物力難辦云。壬辰年韓山人金弘績,自願以其所授本廳錢貨,取用其物力,自本廳亦出錢米,補用前後物力所費之錢,多至數萬兩,而役事幾盡完畢云。本廳郞廳,給馬下送,使之摘奸後,完定稅穀,以充其物戶所費,而且兩湖,纔經凶荒,大同儲置虛實,亦當摘奸。兩道沿路各邑儲置米,抽牲兼爲摘奸,何如?上曰,依爲之。
戶曹判書趙泰耉所啓,典牲署進排祭享所用羊口,因親祭頻數,元貢不足之故,中間仍禮曹啓辭,加定二十三口矣。卽今遺在頗優,殆至二百五十口之多,足以需用於應下祭享,加定之數,不必因循給價,限遺在官用間,姑爲權減,似乎得宜,敢此仰達。上曰,依爲之。宣惠廳謄錄
金相稷,以吏曹言啓曰,今此六賢陞配告由酌禮祭及釋奠大祭稠疊,文官祭官應參之數,多至六十餘員缺職之員,幾盡差塡矣。兵曹佐郞洪廷相,稱以見帶査定廳郞廳,凡干祭官安徐事,啓下云云。招致該吏,欲爲圖免,則該吏,以今番異於他時,雖兼春秋,亦不得推移。至於獻官,則都監堂上,竝爲差祭,不可以郞廳之故,獨爲頉免爲答,則洪廷相,忿其不聽,猝然發怒,稱以言辭不恭,祭享色吏,決棍八度,此實前所未有之事。祭享,事體重大,雖五上司堂上,不得施罰享吏,該曹郞廳,輕施不當用之棍,事極可駭。兵曹佐郞洪廷相,姑先汰去,何如?傳曰,允。
巳時,上御興政堂。大臣·備局堂上引見。入侍,左議政金昌集,右議政金宇杭,兼漢城判尹趙泰采,行禮曹判書閔鎭厚,行左參贊崔錫恒,行戶曹判書趙泰耉,右參贊李彦綱,工曹判書金錫衍,兵曹判書朴權,行司直李健命,校理申思喆,司諫兪崇,持平趙尙絅,左副承旨金興慶,假注書趙文命,注書沈埈,記事官沈珙,記事官崔尙履。金昌集曰,缺間稍涼冷,聖體,若何?上曰,一樣矣。以下缺以上燼餘
上在慶德宮。停常參·經筵。
下直,茂長縣監李嘉運,彌串僉使金是鑑,金郊察訪宋來伯,全羅左水虞候李惟蔓。
昨日引見時,司諫兪崇所啓,請還收罪人河減死定配之命,依律處斷事,上曰,勿煩。又所啓,請還收罪人權卨定配之命,更付攸司,嚴加鉤覈,期於輸情事。上曰,勿煩。又所啓,宋朝六賢之陞配聖殿,實是斯文之大慶,國家之盛典,苟非用意侮賢之輩,寧容他議於其間,而副司果李頤晩,迺於躋享涓吉,縟儀將擧之日,敢生異論,投進一疏,以爲創立新規,輕改成制,有違於獨秉周禮之義。又以爲曾未聞有此等論議,其果合於禮制義理等語,肆然筆之於書,顯加譏評,略無顧忌,欲使聖朝已定之典禮,歸之於一時義起,率爾變更之科,其挾雜私意,沮戱盛擧之狀,誠極駭然。公議益激,士林齊憤,決不可置而不論,請副司果李頤晩,削奪官職。上曰,頃於其疏批,已諭之矣。當初疏語,極爲無據,罷職。又所啓,永宗僉使金義萬,到任以後,專事剝割,本鎭有備局錢貨之留儲者,分給民間,逐朔取利,誤聞有本司摘奸之擧,恐致生事,一時督徵,鞭撻狼藉,囚繫滿圄,島中民人,至於鬻賣田宅,破産備納,則收其羸餘,盡歸私橐,常捧之外,橫斂無藝,所納魚産,勒加濫徵,馱載絡續,以資善事,部民治罪之際,輒令衙奴執杖,夤緣受賂,靡有紀極,其他非法之事,不一而足。如此貪縱之人,決不可置之畿輔巨鎭,以貽一島軍民之害。請永宗僉使李義萬,罷職不敍。上曰,更加詳察處之。持平趙尙絅所啓,請黃順中依律處斷事。措語見上上曰,勿煩。又所啓,請寢醫官李時聖加資之命事。上曰,勿煩。又所啓,請還收醫官丁時梯加資之命,仍亟令遠竄事。上曰,勿煩。又所啓,各司供上之規,官員親捧明朝御供之物,及至曉頭,盛諸架子,前導到闕,雖祈寒盛暑,不離一步,而坐待開門者,是不易之規也。近來此法漸廢,莫重御廚所供之物,或自貢物人家,直爲備來於闕下,官員,則來憩依幕,及至開門,始乃束帶入來,事之駭然,莫此爲甚。請申勅各該司,自今以後,凡干供上,或有仍循謬規者,各別科罪。上曰,依啓。又所啓,昨年嶺南人金履達爲名者,虛張名數,投進一疏,而其疏所請,雖以旌表朴女爲言,而精神所注,專在於構陷道臣,至引趙廣漢要斬古事而爲言,其造意之危怕,莫此爲甚。原初朴壽河之被刑,只緣言語悖慢,則此何關於被訟之立落,而因此湊合,必欲甘心於道臣而後已。夫承流宣化之任,視土主,事體自別,則以本道所統之民,而乃敢肆然誣之以人臣極罪,此實前古所未有之事也。此而置之,末流之害,難以毛擧,體統所關,不可不嚴懲。請疏頭嶺南人金履達,令該曹,考律定罪。上曰,勿煩。
刑曹判書兪命雄上疏。大槪,秋曹長席,決非如臣庸陋所可承當。且於擊錚人回啓公事,有不可冒當之嫌,亟命遞臣職名,以重官方,以安私分事。入啓。答曰,省疏具悉。秋曹劇務,不宜久曠,疏末引嫌,殊涉太過。卿其勿辭,速出行公。
府前啓,請黃順中依律處斷事,請還寢醫官李時聖加資之命事,請還收醫官丁時梯加資之命,仍亟令遠竄事,請疏頭嶺南人金履達,令該曹,考律定罪事。入啓。答曰,勿煩。
知敦寧宋相琦辭職上疏,入啓。答曰,省疏具悉。日昨疏批,已諭予意,卿胡不諒,祈免至此乎?予以爲過矣。頃年李寅燁之力辭文衡,專由人言,則與今日事大有不同,須勿固辭,速出行公。
政院啓曰,大提學宋相琦,疏批已下,且前頭頒敎時敎文,當爲製進,卽爲牌招察任,何如?傳曰,允。
政院啓曰,大提學宋相琦,牌招不進,推考傳旨,今方捧入,而初九日頒敎時敎文,不可不及時製進,明日待開門,更爲牌招,使之製進,何如?傳曰,允。
吏曹啓曰,臺諫有闕,政事,取稟。傳曰,明日爲之。以上朝報
司饔院官員,以都提調意啓曰,本院柴場,係是御用磁器燔造所需,則事體旣重且緊,而廣州武甲山,移屬守禦廳,其代以可合柴場處換定事,曾已命下,而厥後數邑空閑處,入啓折受,輒皆還罷之後,尙未擧行矣。上年秋,因醴泉民人等狀辭,査問本官,則此處與黃腸山,不相干涉,亦不載於地部量案,故從民願入啓折受,隨送差人。加火田,則已經打量,收稅量無主,則待今秋收稅之意,入啓蒙允,知會本道本官矣。今見備局覆奏御史書啓,則有曰,醴泉地司饔院折受,事體與他自別,不敢輕議革罷,而武甲山,本是廚院折受處也。本院折受醴泉地,則屬之戶曹,武甲山,則還屬本院事,蒙允矣。大抵本院折受醴泉地,遠在黃腸山五六十里之外,元不相干,而本院托以黃腸近處,累百之結,公然隱漏,爲其私用,故本院稔知事狀,請受武甲之代,以補燔用,無害於事理,屯民等,且以本官徵稅偏重,故不勝支堪,而本院則曲諒民情,隨便收稅,不但擧皆便好,本院爲進上磁器燔造,物力苟簡,請受武甲山之代,而武甲曾前長養之木,已竭於守禦廳柴炭之用,濯濯爲童山,便作無用之地,而三十餘年之後,還屬本院者,不但燔役之狼狽,其在事體,誠爲未安。且醴泉漏結,歸於戶曹,不過收捧例稅而已。本院所須,旣係御用之具,則事體輕重,不啻懸殊。卽今燔所所養樹木,已盡童濯,應入燔木,且當料理支用,而許多物力,猝難措辦,不可無變通之道。所請柴場,旣屬還罷,事勢亦甚可慮。武甲山移屬戶曹,醴泉折受處,依前啓下,仍屬本院,以爲支補莫重燔役之地,何如?傳曰,更令廟堂稟處。右一條備局謄錄
義禁府啓曰,卽接月令醫員林廷喬手本,則保房罪人朴慶餘,病勢小有減歇云。還囚之意,敢啓。答曰,知道
又啓曰,禁府堂上,近甚不齊。久未開坐,同義禁吳命峻,卽爲牌招察任,何如?傳曰,允。
又啓曰,李又得議處公事判付內,勿論事,命下矣。李又得,以前罪,方在徒配之中,依例發遣府羅將,還配之意,敢啓。傳曰,知道。義禁府謄錄
院前啓,請還收罪人河減死定配之命,依律處斷事,請還收罪人權卨定配之命,更付攸司,嚴加鉤覈,期於輸情事,請副司果李頤晩削奪官爵事。請永宗僉使金義萬罷職不敍事。措辭竝見上新啓,引嫌而退。未及回避,雖緣迫急,揆以臺體,勢難仍在,請正言朴聖輅遞差。答曰,不允。金義萬事及處置事依啓。
校理李秉常上疏。大槪,臣之苦心血懇,旣已罄盡無餘,而只緣誠意淺薄,不能見孚,除擬如舊,敦迫愈勤。又伏聞昨日筵中特敎至嚴,惶隕抑塞,無地求生,玆於荐召之下,不敢偃然退坐,謹詣闕下,申暴危悃。且臣纔遭同室妹未之喪,老母過於悲疚,氣力澌綴,臣實無一刻離違之勢,而旣非供職之人,亦不敢循例陳懇,情亦慽矣。伏乞聖明,將臣前後慢命之罪,一倂勘處事。入啓。傳曰,還出給。朝報
上在慶德宮。停常參·經筵。
下直,自如察訪朴弼正。
政院啓曰,吏曹郞廳來言,今日爲政事,命下,而判書黃欽未肅拜,參判李晩成受由在外,參議李觀命病不來,不得開政云。判書·參判,卽爲牌招開政,何如?傳曰,允。
府前啓,請黃順中依律處斷事,請醫官李時聖·丁時梯遠竄事,請嶺南人金履達,考律定罪事。措語竝見上入啓。答曰,勿煩。
政院啓曰,大提學宋相琦牌不進,推考傳旨,今方捧入,而莫重敎文,不可不及時製進,更卽牌招,使之製進,何如?傳曰,允。
備忘記,吏曹判書黃欽,旣無難安之情勢,又無難强之疾病,而再疏批下之後,一向違牌,揆以事體,殊涉未安,推考,更爲牌招察任,無使大政遷就。
政院啓曰,初九日頒敎文,必須及期製進,可無臨時窘迫之患,而大提學宋相琦,再牌不進,事甚未安,所當更請牌招,而一日三牌,有傷事體,何以爲之?敢稟。傳曰,明朝牌招。
大司憲申銋上疏。大槪,敢陳病難供職之狀,兼附區區所懷,以備財幸事。入啓。答曰,省疏具悉。大病之餘,慮或調攝之有所未盡,有此陳戒,可不留心焉。新除守令辭朝前,道臣之馳啓請遞,曾所未見,心常未安矣。兩界監司,竝推考,以示警責之意。日者李頤晩之疏,意在沮戱,極可駭惋,而卿之所論是矣。疏末所陳,亦似得宜,西關人等上疏,令政院捧入,卿其勿辭,調理察職。
京畿監司書目,果川呈,以判尹趙泰采辭職上疏上送事。啓。答曰,省疏具悉。卿其安心勿辭,依疏辭往休焉。朝報
有政。兵批,以李禎·閔周憲·金嗣鼎·趙泰果爲五衛將,朴東相爲羽林將,金昌燁爲景福宮假衛將,李復元爲守門將,尹周相爲文兼宣傳官,金洙爲兼內乘,李之驥爲永宗僉使,朴慶應爲珍島監牧官,兪命雄爲都摠管,閔昌漢爲忠壯將,邊夏徵爲忠翊將,任景尹爲昌德宮假衛將,李榶爲僉知中樞府事,金重元爲副摠管,朴聖輅付副司果,趙文命付副司正,金暉賢·金以濟·洪碩元·朱必明付副護軍,金興慶·李肇付副護軍,金相玉·李世瑾付副司果,權孚付副司正。
吏批,以韓祉爲校理,李箕翊爲正言,洪構爲萬頃縣令,李國休爲兵曹佐郞。
上在慶德宮。停常參·經筵。
大殿·中殿·世子宮·嬪宮,藥房問安。答曰,知道。
藥房啓曰,伏未審數日來,聖體調攝,若何?伏聞醫官所傳之言,寢睡連日安寧云。口淡之候,已盡差減,而膝痺加減,何如?疎風順氣丸進服,則口淡輒加云,恐不可仍進。今日臣等,與儒川君濎及諸御醫入診,詳察症候,更議當進之藥宜當,憂慮未弛,敢來問安,竝此仰稟。答曰,知道。口淡快減,而膝痺無加矣。
政院啓曰,大提學宋相琦,今日又爲違牌,莫重敎文,勢難及期製進,事極未安。更爲牌招,何如?傳曰,允。
政院啓曰,大提學宋相琦,再招不進矣,頒敎在於明朝,而敎文尙未製進,事甚可慮。宋相琦,所當更請牌招,而一日三牌,事異常規,何以爲之?敢稟。傳曰,一日三牌,有傷事體,提學牌招,可也。
政院啓曰,藝文提學崔錫恒,承牌來詣闕外,以不可代斲之意,陳疏引嫌,仍爲違牌,敎文,今日內必須製進啓下,而卽今日勢已晩,而無製進之人,事甚窘迫,似不可以一日三牌之常規爲拘。大提學宋相琦,藝文提學崔錫恒,竝卽牌招,以爲推移製進之地,何如?傳曰,允。
傳曰,史官一員待命,騎馬三匹立之,社稷大祭所內摘奸。
謝恩,知敦寧宋相琦。
藥房再啓曰,臣等入診退出後,與儒川君濎及金有鉉等諸御醫,反復商議,則皆以爲聖候口淡,猶未快減。先進除濕湯三貼,以治胃中濕熱,膝痺無減,有時脚部牽引,加味三妙丸進服,宜當云。湯劑卽爲劑入,丸藥,數日後亦當劑入矣。脚部牽引處受鍼吉日,令醫官推擇,則今初十日十三日爲吉云。定以何日乎?敢稟。傳曰,知道。受鍼定以初十日宜矣。以上朝報
巳時,上御興政堂。藥房入診入侍時,都提調李頤命,提調趙泰耉,儒川君濎,副提調兪集一,假注書趙彦臣,記事官洪尙寅·崔尙履,醫官金有鉉·柳瑺·權聖徵·趙慶基·朴星瑞·方震夔·卞三彬·李時弼·玄孝綱·權平進。李頤命進曰,日氣向涼,伏聞寢睡連日安寧云,而熏熱之候,近無發作乎?上曰,間或有微熏之氣,而不至大段矣。頤命曰,口淡之候,雖向者病患中,發而卽止矣。今則久未差減,似由於二字缺順氣丸中,大黃多入之故耳。若進服大黃所入之藥,則口淡輒加,水刺有減,以此觀之,則可知其胃氣未四字缺口淡之候,以進服丸藥之故而有加乎?不必六七字缺乎?上曰,進服大黃所入之藥而後,口淡有加,然雖非數字缺有加,時或二字缺而姑未如常矣。頤命曰,備局次對,病患後,昨始爲之,數字缺侍者甚多,而說話自然支離云。移時引接之數字缺力,得無疲勞乎?上曰,無大段疲勞矣。頤命曰,膝痺則無加云,而麻痺之症,小臣亦有之矣。每於涼生之後,症情,輒加,卽今凉氣,數字缺麻痺之候,得無所加乎?上曰,涼後姑無所加,亦無所減矣。頤命曰,脚部二字缺之候,近復何如?卽今涼氣乍生,受鍼則似有效,未知何如?上曰,姑無加減,而今則涼氣已生,欲爲受鍼矣。頤命曰,卽今〈入〉侍醫官中,鍼醫亦多入,當令診察而議定矣。趙泰耉曰,今此口淡之有加,必因大黃所入之藥,而進服此藥之後,大便無慳祕缺上曰,三四字缺大段慳祕,而亦不快利矣。泰耉曰,大便猶未快利,則其亦無效矣。頤命曰,足部麻痺之症,近復何如?上曰,間或有之,而或有如常時矣。頤命曰,令醫官診察,何如?上曰,唯。濎進伏診察後退曰,脈度一字缺三部極爲和平矣。小臣久未入診,惶恐敢請瞻望玉色。上曰,依爲之,頤命曰,臣等亦爲惶恐,而敢請瞻望。上曰,唯。濎曰,診察脈候,則雖不知肌肉勝,而瞻望玉色,則稍勝於向來矣。有鉉進曰,脈候與常時少無異矣。瑺曰,近日脈候連好,而今日則最安靜矣。泰耉曰,今朝出示小便於醫四五字缺器云。此乃一夜所放下乎?上曰,缺頤命曰,近來所放下,今夜最多,故出示乎?上曰,非不最多,近日久不出示,故出示之矣。濎曰,小便度數,何如?上曰,一夜幾至三四次矣。聖徵進曰,脈候安靜極好矣。頤命曰,近來行步,何如?上曰,或有不便時,或有勝時矣。慶基進曰,近來脈候連好,而今日尤爲從容矣。星瑞曰,脈候左右調均矣。震夔進曰,脈度左右三部,調均平和矣。三彬進曰,六七字缺矣。頤命曰,自前進服丸藥,則初雖無弊,久數三字缺之害,而數字缺進丸藥,大黃入之,故口淡之候,似由此發矣。上曰,缺前稍加者,似是大黃之害矣。頤命曰,疎風順氣三四字缺爲好,而地黃,滋潤,其餘他材,皆是疎利之劑,臣之缺亦似爲好,而反有口淡之害,似當更議他藥,而今則脾胃不好,湯劑則難進,姑以丸藥中,大黃不入數字缺進,似宜矣。上曰,以湯劑進服,則似好矣。頤命曰,口淡五六字缺引麻痺等症,皆是卽今餘症,故醫官之議,脚部則以丸藥治之,口淡則以湯劑治之爲宜云,而卽今脾胃不好,似難兼進,湯藥姑先劑入,丸藥則後日入診時議進乎?上曰,丸藥及湯劑,今日竝爲議入宜矣。頤命曰,足部久未診察,脚部亦有牽引之症,足部·脚部,竝令醫官,診察宜矣。上曰,缺亦請同診矣。上曰,缺諸鍼醫,皆入診而退。頤命曰,伏聞日昨醫官,告以鍼灸之意云。今日鍼醫多入,鍼灸當否,問議,何如?上曰,脚病已久,不知鍼灸之必有其效,而今欲爲之,問於醫官。有鉉曰,血脈牽引之氣,下至於承山穴云。此穴受鍼二三次,則似有效矣。聖徵曰,日昨以涼生後受鍼之意告達,而卽今受鍼,似宜矣。慶基曰,脚部膝上,與承山穴相缺,而且經絡壅滯後,必有牽引之症,膝上阿是穴及承山,二三次受鍼,似宜矣。孝綱曰,此乃濕痰壅滯之致也。牽引處受鍼,似宜矣。震夔曰,此由於濕痰流注壅滯而然也。阿是穴受鍼,則可以疏通其氣三四字缺灸,似宜矣。濎曰,臣未知牽引之候,必由於何症,而診三四字缺肌肉稍勝於前日,臣不勝慶幸。頤命曰,醫官或告以阿是穴受鍼,或告以承山穴受鍼,其言不一,今日當商議定之,受鍼吉日,亦當議定以入矣。上曰,唯。頤命曰,中宮殿氣候,何如?上曰,無事。頤命曰,三世子積憂之餘,氣候,何如?上曰,平穩,頤命曰,向日議藥以入於東宮矣。伏聞幾盡服矣。今日更令醫官入診,議定繼進之藥,何如?上曰,依爲之。頤命曰,嬪宮氣候,何如?上曰,缺上曰,數字缺限以幾度乎?有鉉曰,二三次則好矣。上曰,二三次無乃太少乎?有鉉曰,不少矣。今日小臣,與諸醫擇日,則今日數字缺爲受鍼吉日矣。泰耉曰,試受二三次後,觀其加減,而更缺,似好矣。上曰,脚病已久,不可猝然責效,一度爲七次,故缺受一度而問之矣。聖徵曰,有效則當連爲受鍼,而無效則不必受鍼,先試二三次,則可知其有效數字缺頤命曰,逐日受鍼有難,而若一二日受鍼,則可知其效矣。上曰,然矣。上曰,右邊曲池近處,自辛卯年秋,至壬辰年,首尾八九朔,頗五六字缺如前不便矣。有鉉曰,此則受灸後可責效矣。六七字缺風氣稍高,又爲不便例也。而此乃流注之病,自五六字缺受灸於病患後疲瘠之時乎?濎曰,常時本有大病,不可容易議灸,此時風涼,凡人易病,今月愼攝,有倍常時,則九月自可差勝矣。諸臣遂退出。以上燼餘
上在慶德宮。停常參·經筵。
夜一更,月犯南斗第六星。
吏曹口傳政事,以李世瑾爲全羅左道災傷敬差官。
敎,王若曰,群賢優入聖域,位次久歉於彝章,縟禮實循輿情,腏食新擧於廟殿,肆颺十行之絲綸,誕告八方之衿紳,惟夫子聖德如天,實萬世道統之祖,由顔曾至思孟,一貫之妙訣相傳,先德行後學文,十哲之親炙無異,惜乎七十子旣歿,久矣千百載長湮,幸天運若環相循,故宋賢應期輩出,光風霽月,茂叔灑落之胸襟,立雪坐春,程氏兄弟之氣像,太極·通書之奧旨,發前人未發之機,居敬窮理之大方,傳絶學不傳之緖,而橫渠極純無雜,曁康節旣安且成,證頑明理一分殊,蓋秦漢以來所未有,經世論事言象數,雖羲文復起亦何加,若考亭尤有大焉。殆上天所以命者,三才五常之大道,綱擧目張,六經四子之微言,毫分縷析,尊德性道學問,內外交致其工夫,明天理淑人心,巨細咸歸於牖迪,其敎則博文約禮,其功則繼往開來,接眞派之淵源,衆流宗海,揭昏衢之日月,大明中天,猗玆六賢之宏規,均爲吾道之正嫡,穿章鑿句,奚數歷代之群儒,入室升堂,無愧聖門之高弟,第於廟享之列,尙在廡位之間,縱時世之因循,莫之能改,然道德之高下,豈若是班?曩有先正之上陳,仍見國論之大定,緣時詘擧贏之議,歷三紀而未遑,顧名正理得之辭,雖百世而可質,事若有待,主張亶在於予衷,文不在玆,表章宜急於今日。乃於本月初七日,以宋朝六賢,陞配大聖殿內,道國公周敦頤,奉於魏公卜商之下,預國公程顥,奉於穎川侯顓孫師之下,洛國公程頤,奉於道國公周敦頤之下,新安伯邵雍,奉於預國公程顥之下,郿伯張載,奉於洛國公程頤之下,徽國公朱熹,奉於新安伯邵雍之下,殿宇則姑仍舊貫,牀椅則稍殺前模,位分東西,竝四科而齊列,道同前後,明一統之傳承,事擧而章甫爭歡,禮成而祀典克正,于以修千古之曠闕,奚但聳一時之瞻聆?於戱,斯文自此增光,國脈賴以潛壽,典刑風範,孰無觀感之心?棫樸菁莪,庶致作新之化,故玆敎示,想宜知悉。大提學宋相琦製進
院前啓,請罪人河依律處斷事,請權卨嚴加鉤覈事,請副司果李頤晩削奪官爵事,措辭竝見上答曰,不允。末端事依啓。
平安道生員吉仁和等上疏。大槪,關西一道,酷被暗行御史呂必禧之無限醜詆,臣等羞憤欲死,玆敢疾聲呼籲於天地父母之前。伏乞聖明,亟賜處分,昭雪至冤事。入啓。答曰,省疏具悉。頃者繡衣書啓中,論本道風俗,而勒加醜惡之目,至有與夷狄禽獸,相去幾希之語,其不體朝家一視之意,專事侮辱,可謂甚矣。不待爾等之陳疏,而已知非據實之辭也。第奉命廉問,事體不輕,而遣辭之際,多不擇發,其所謂陰險反坐,揣摩熟矣者,固已未安,而至若無誠愛於君父之說,尤可駭也。以上朝報
備忘記,崇陵陵上石物作變之人,刻日捕得事,嚴勅捕廳矣。爲日已多,而尙未捕捉,殊甚未安。左右大將,竝從重推考,更加申勅,期於必捕。
以儒川君濎三字缺掃墳呈辭,傳于兪集一曰,給由馬。
兪集一,以吏曹言啓曰,今番敬差官,兼行京試官之任,故別擇差出矣。全羅左道敬差官金始煥呈狀內,左邊膝臂,幾至不遂,氣癨寒熱,逐日數字缺千里作行之望,斯速入啓處置云,而兩任俱係關重,期日不遠,故調理往察之意,累度題辭,而終難遠役之意。今又呈狀,科期已迫,勢將狼狽,不得不變通。金始煥敬差之任改差,其代卽爲差出催促下送,何如?傳曰,允。
金興慶,以御營廳言啓曰,因備局定奪,松都案付本廳馬保軍保一千五百六十七名,專屬本府,其代以各道所在汰減餘丁劃給矣。松都軍兵之代,不可移設於他道,以本廳所管畿內保人,分戶作隊,而保人之代,以備局劃給各邑餘丁,旣已推移分定,以此分付諸道,何如?傳曰,允。
刑曹參議韓世良疏曰,伏以臣本愚昧,冒當刑獄重任,且適値僚席俱空,曹中凡務,無與相議,按事之失當,固所自料。頃於本曹日次,罪人加刑時,摠戎廳庫藏四五字缺人朴太英,內醫院人蔘偸出罪人先奉等,四五字缺例加刑中,蓋此賊人,初自捕廳取服後四五字缺而考其本律,與强盜無異。且有自捕廳數字缺人,依例三次刑推,勿爲入啓之受敎,故意謂與强盜之類,一體訊問,似無害於法意,加刑一次矣。伏聞向日賓廳會試時,右人等,以嚴訊正法判下云。然則加刑時,應有粘連啓目,而臣新進生疎,矇不致察,循例缺奏之節,不能擧行,而徑加一次之刑,臣誠瞿然以愧,而其在法例,實有疎謬之失,玆敢露章自列。伏乞聖慈,諒臣昏迷不能任事之失,亟命鐫削臣職名,以重刑獄事體,不勝幸甚。答曰,省疏具悉。爾其勿辭,從速察職。以上燼餘
上在慶德宮。停常參·經筵。
下直,忠淸水使張鵬翼,楊口縣監徐名世。
大殿·中殿·世子宮·嬪宮,藥房問安。答曰,知道。
藥房啓曰,日氣稍涼,伏未審日間,聖體調攝,若何?湯劑進服之後,口淡之候,其有差減之效,而膝痺加減,何如?今日受鍼時刻,定以何時乎?臣等憂慮未弛,敢此問安,竝爲仰稟。答曰,知道。口淡之候差勝,而膝痺無加,受鍼時刻,定以午初宜矣。
京畿監司書目,安山呈,以奉敎朴師益辭職上疏上送事。啓。答曰,省疏具悉。卿其安心勿辭,須速上來察職。
又書目,廣州呈,以注書沈尙鼎上疏上送事。啓。
政院啓曰,參下官辭疏,旣非常例,則注書沈尙鼎,因縣道陳疏,故雖爲捧入,而其所引嫌,尤涉未安,推考警責,何如?傳曰,依啓。不有朝禁,肆然引嫌,極爲駭然,此疏還爲下送,今後以私嫌回避事陳疏者,切勿捧入。
今日藥房入診時,左右曲池·陽陵泉·承山穴受鍼,大殿受鍼後,大殿·中殿·世子宮·嬪宮,藥房·政院·玉堂·二品以上·六曹問安。答曰,知道。
院前啓,請罪人河依律處斷事,請權卨嚴加鉤覈事。措語見上新啓,唐津縣監姜聖復,爲人諂佞,行己卑陋,濫通仕籍,物情多駭,曾任嶺邑也。日夜之所經營,莫非肥己善事之計,趁其未遞之日,出給還上剩穀近百斛於信任鄕所及親愛下吏,使之立碑,南中之人,至今唾罵,及授本職,不悛舊習,專事掊克,家在近地,馱載絡繹,尤可駭異者。今春賑政,全不致察,監色輩,百端用奸,至造大小升斛,分賑之際,太半耗失,飢民則未得蒙惠,奸吏則已至起家,閤境怨咨,傳說狼藉,如此之人,不可仍畀,以益民害。請唐津縣監姜聖復罷職不敍。答曰,不允。末端事,更加詳察處之。
掌令崔慶湜辭職上疏,入啓。答曰,省疏具悉。過激之言,不必深嫌,爾其勿辭,從速察職。
京畿監司書目,衿川呈,以修撰鄭栻辭職上疏上送事。啓。答曰,省疏具悉。兩款事,詳知委折矣。於爾俱無可嫌,須勿過辭,從速上來察職。以上朝報
疊書御營廳啓曰,仍備局定奪,松都案付本廳馬步軍保一千五百六十七名,專屬本府,其代以各道所在汰減餘丁劃給矣。松都軍兵之代,不可移設於他道,以本廳所管畿內保人,陞戶作隊,而保人之代,以備局劃給各邑餘丁,旣已推移分定,以此分付諸道,何如?傳曰,允。
政院啓曰,備邊司郞廳來言,今日,賓廳坐起日次,而受針相値,不得來會云矣,敢啓。答曰,知道。右二條備局謄錄
刑曹啓曰,今此進宴習儀時,儀仗差備假醫女,例以各司婢子抄用,而各司婢子中,假醫女可合者無多。各色掌,則例以貢物人差定,應入之數,亦難豫定,勿論諸上司及祭享衙門,依前例一體出用之意,敢啓。傳曰,知道。奉常寺謄錄
上在慶德宮。停常參·經筵。
下直,遂安郡守姜頊,沃溝縣監朴弼夢。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞醫官所傳之言,夜間雖微有熏熱,而寢睡則差安云。口淡之候,益加差減,而受鍼後膝痺加減,何如?今日受鍼時刻,依前定以午初乎?臣等憂慮未弛,敢此問安,竝爲仰稟。答曰,知道。口淡之候,一向差勝,而膝痺,別無加減矣。
禁府照目,前郡守喪人李畛矣,官舍改建,雖曰巨役,該廳所給,只是三百五十石,則以加數添給之意,論報營門,不待該廳回題,一百六十八石之米,置付於重記中,其虛留之罪,在所難免。罪依受敎定配,喪前所犯收贖,告身盡行追奪,私罪。啓依允。
今日藥房入診時,左右曲池·崑崙,足部左邊阿是穴受鍼,大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
院前啓,請罪人河依律處斷事,請罪人權卨嚴加鉤覈事,請唐津縣監姜聖復罷職不敍事。措語見上答曰,不允。
吏曹啓曰,承旨有闕,政事,取稟。傳曰,過國忌後爲之。
判府事趙相愚箚子。大槪,敢陳病痼廢禮之罪,冀蒙譴斥事。入啓。答曰,省箚具悉卿懇。有疾未參,別無所傷,卿其須體予意,安心勿辭,亦勿待罪。因傳曰,遣史官傳諭,遣御醫看病。
文學呂必禧上疏。大槪,臣於憲長之疏,旣難晏然,而伏見吉仁和等疏批,尤不敢一刻蹲據榮次,冒死自列,乞蒙譴斥,以爲人臣奉使無狀者之戒事。入啓。答曰,省疏具悉。書啓中條列,無非出於侮辱之意,則本道多士之陳疏辨明,烏可已乎?欺罔無嚴之斥,良可異也。
江華留守,開城留守書目,因禮官所稟定封箋事,旣不敢自安,亦有所不得不更稟者,聯名上疏上送事。啓。答曰,省疏具悉。疏辭令該曹,問于大臣,稟處。
京畿監司書目,果川呈,以左副承旨金興慶辭職上疏上送事。啓。遞差。以上朝報
上在慶德宮。停常參·經筵。
夜一更二更,有霧氣。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,連日受鍼,伏未審夜來,聖體調攝,若何?伏聞醫官所傳之言,夜間雖微有熏熱,寢睡則差安云。口淡益復差減,而膝痺加減,更何如?臣等憂慮未弛,敢來問安。答曰,知道。口淡一向差勝,而膝痺一樣矣。
假注書趙文明服制,代以權孚爲假注書。
判府事李濡箚子。大槪,敢陳闕禮之罪,仍乞亟遞宗廟署都提調事。入啓。答曰,省箚具悉卿懇。有疾未參,別無所傷,所辭兼帶,尤難許改。卿其須體予意,安心勿辭,亦勿待罪。仍傳曰,遣史官傳諭,遣御醫看病。
副校理韓祉牌不進,罷職傳旨。傳曰,只推勿罷。以上朝報
上在慶德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?伏聞醫官所傳之言,夜間熏熱差勝,寢睡差安云。口淡之候,其已快減,而膝痺加減,何如?今日受鍼時刻,依前定以午初乎,臣等憂慮未弛,敢來問安,竝爲仰稟。答曰,知道。口淡之候,猶未快減,而膝痺,別無加減矣。
判府事李畬箚子。大槪,病闕起居之禮,惶恐俟罪,仍申哀懇,冀蒙矜諒事。入啓。答曰,省箚具悉卿懇。有病未參,別無所傷,箚中以謝事申請,而頃於前席,已諭予意,斷無允許之理。卿其安心勿辭,亦勿待罪,俟間行公,以副至望。仍傳曰,遣史官傳諭,遣御醫看病。
傳曰,史官一員待命,騎馬三匹立之,明陵忌辰祭所內摘奸。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
備邊司啓曰,吏曹判書黃欽,累違召命,了無出仕之意。大政必行於今月,已有成命,不可一向遷就。訓鍊大將李基夏,前後聖敎開釋,實出尋常,則其在分義,宜卽承命,而一味引入,全廢軍務,殊涉未安。刑曹判書兪命雄,除授已久,尙未出肅,詞訟積滯,亦甚可慮。吏曹判書黃欽,訓鍊大將李基夏,刑曹判書兪命雄,竝推考警責,卽爲牌招察任,何如?傳曰,允。
館學儒生黃尙老等上疏。大槪,得見判府事崔錫恒,代撰諸生祭判府事尹拯之文,誣毁先正臣宋時烈平生所秉執之大義,至以騖外空言等語,醜辱凌踏,無復顧忌,竊恐邪說橫流,義理晦塞,終至於國不國而人不人,臣等忝居首善之地,不勝慨惋之忱,玆敢相率叫閽。伏乞聖明,亟將崔錫鼎誣辱之言,明辨痛斥,以正人心,以幸世道事。入啓。答曰,省疏具悉。大臣代撰祭文中數句語,其所指斥,未知果如爾等之所論也。況此乃諸生祭儒相文,則非公家文字,決不當推而上之於朝廷也。
校理洪重休·韓祉牌不進,罷職傳旨。傳曰,只推勿罷。以上朝報
上在慶德宮。停常參·經筵。
自一更至四更,月暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞醫官所傳之言,寢睡安寧云。口淡之候,漸益差減,而受鍼之後,膝痺加減,何如?臣等憂慮未弛,敢此問安。答曰,知道。口淡之候,一向差減,而膝痺,別無加減,依前間二日問安宜矣。
明日陳賀時,開門差早。
政院啓曰,仍侍講院草記,今十六日王世子會講時,宮官不可不備員,令本院,稟旨變通事,允下矣。或受由在外,或奉命在外,他無變通之道,何以爲之?敢稟。傳曰,奉命在外人改差。又啓曰,仍本院啓辭,侍講院奉命在外人,改差事,命下矣。會講日字已迫,政官所當牌招,開政差出,而國忌相値,何以爲之?敢稟。傳曰,牌招開政。
備邊司啓曰,慶尙道敬差官韓祉,因本職違牌坐罷矣。嶺南檢田與掌試,俱係緊急,遞易之際,必致遲延,委屬可慮,坐罷未幾,旋請收敍,殊涉未安,而實無無故可合之人,似當有變通之道。韓祉,特爲敍用,仍爲差送,何如?傳曰,允。
館學儒生黃尙老等上疏。大槪,臣等切痛先正臣文正公宋時烈平生所秉執之大義,猝爲崔錫鼎所誣,敢將一疏,以達公論,及承聖批,猶有所未盡俯燭者,玆復相率叫閽。伏乞聖明,念大義之所在,軫世道之深憂,亟將誣說,明辨痛斥,以光聖德,以正人心事。入啓。答曰,省疏具悉。昨者批旨,已悉之矣。寧有未曉底意也?今又上章,予以爲過矣。
謝恩,右副承旨權。
兵曹口傳政事,副司果韓祉。
有政。兵批,以金興慶·李肇·金鼎鳴·具鳳昌付副護軍,金相玉·李世瑾付副司果,權孚付副司正,李裕民爲平安兵使。
注書沈尙鼎牌不進,依承傳罷職。朝報
吏批,以尹大英爲禮曹正郞,尹東郊爲保安察訪,趙鳴鳳爲司書,李鳳翼爲注書,朴師東爲直講,洪錫輔爲校理,申伯周爲直講,朴弼敎爲繕工奉事,尹趾仁爲開城留守,洪允濟·具益亨爲學錄。
上在慶德宮。停常參·經筵。
未時日暈。夜一更二更,月暈廻木星。
大殿誕日,大殿·中殿·世子宮·嬪宮,政院·玉堂問安。答曰,知道。
政院啓曰,因侍講院草記,司書趙鳴鳳,時在龍仁地,今日內,勢難入來云。明日會講時,宮官,不可不備員,令本院,稟旨變通事,允下矣。會講只隔一日,不可等待其上來,何以爲之?敢稟。傳曰,改差。
又啓曰,因本院啓辭,司書趙鳴鳳改差事,命下矣。會講只隔一日,政官,所當牌招開政,而誕日相値,何以爲之?敢稟。傳曰,牌招開政。
明日,王世子會講正時,辰正初刻。
院前啓,請罪人河依律處斷事,罪人權卨嚴加鉤覈事,請唐津縣監姜聖復罷職不敍事。措語見上新啓,近來爵賞無漸,超躋太驟,識者之憂,固已久矣。新除授平安兵使李裕民,雖有能治之聲,未聞制閫之望,承褒湖邑,擢授灣府,未滿數年,異績無聞。今又遽陞雄閫,物情未允。請平安兵使李裕民改差,理山郡守韓在垕,爲人狂妄,行己鄙陋,曾任南邑,專事剝割,厚招民謗,卽遭顚沛,及授西郵,抛棄職事,侵虐驛卒,怨聲載路,遽陞本郡,物情俱駭。邊上重地,決不可付諸如此之人,以貽生民之害。請理山郡守韓在垕罷職。答曰,不允。姜聖復事依啓。
謝恩,同副承旨李喬岳。
禮曹參議宋正明,佐郞慶聖會,繕工奉事韓配愈,崇陵馬石修治後入來。朝報
有政。兵批,以金演付副護軍,趙鳴鳳付副司果。
政院啓曰,備邊司郞廳來言,今日,賓廳坐起日次,而誕日相値,不得來會云矣,敢啓。答曰,知道。以上備局謄錄
禮曹啓曰,諸道箋文,開坐看審,則北兵使李澤,箋文末端箋字,當離書,而竝與上字而書於別行。江陵府使成璹,不但末端箋字,不爲離書,而書於別行皮封職姓名之上,添書大年號月日,有違式例,竝推考警責,何如?傳曰,允。右一條禮曹謄錄
吏批,以李斗三爲禮曹佐郞,朴聖輅爲司書,李健命爲世子右副賓客,金就魯爲文學。郞廳崔一奎書。郞廳趙景觀校。
上在慶德宮。停常參·經筵。
下直,慶尙都事尹聖時,結城縣監柳鳳鳴,谷城縣監金萬敵,興德縣監金相斗。
全羅監司書目,長水縣監金鎭望,暗行御使,旣已封庫,爲先罷黜事。
政院啓曰,憲府,無行公之員,連日監察茶時,事甚未安。今日會講,又無進參之員,呈告未肅拜人員,竝卽牌招察任,何如?傳曰,允。
院前啓,請罪人河依律處斷事,請罪人權卨嚴加鉤覈事,請平安兵使李裕民改差事,請理山郡守韓在垕罷職事。入啓。措語見上答曰,不允。
政院啓曰,因禮曹草記,宗廟提調,令政院稟處事,允下矣。秋奉審,當行於今十九日,而都提調李濡,以身病陳箚受由,提調尹德駿,在外不得進參,莫重奉審,有難退行,似當有變通之道,何以爲之?敢稟。傳曰,提調尹德駿改差,卽爲口傳差出。
吏曹口傳政事,宗廟提調閔鎭厚。
濟州牧使書目,本島三邑民人等,因癘疫死亡之由,及下送藥物,分送三邑,使之救療事。啓。傳曰,本州癘疫,尙未寢息,死亡甚多,極爲驚慘,而藥物救療得活者亦多云。相當藥物,更加下送事,分付醫司。朝報
李喬岳,以內乘以提調言啓曰,上年冬至使出來時,持來禮單馬二匹,到義州俱有病,使之留養,待差上送矣。卽接義州府尹移文,則留養馬二匹,今纔差病肥澤,別定軍官,準授上送云,而其中白驄馬一匹,到鳳山致斃,遠路率來之際,病發致斃,雖出於事勢之或然,而該邑所報中,今月初三日,到本郡,同日卽爲致斃云。以此推之,未到該邑之前,已不無所傷,而不善看護,致有此患,領來監官,難免其責,自本寺從重治罪,何如?傳曰,允。
又以漢城府言啓曰,東道加五里胎峯步數內,偸葬處,摘奸後稟定,掘移可也事,命下矣。郞廳一員,今當發送,而郞廳及書吏所騎馬,令兵曹依例題給,何如?傳曰,允。以上燼餘
御營廳啓曰,本廳中軍洪以度,來言於大將臣金錫衍曰,別抄軍官林宅潤,今月初五日,以巡邏牌將,初更量,到避馬屛門近處,逢着二女人,其一卽良家女,又其一卽良女所率婢,而往其親戚家者也。宅潤,執捉兩女,以其婢授邏卒,逢授於敦寧府下,契坐更處,良女則宅潤,親自捉入,小洞源奧處,顯有殊常之跡,且同月初八日,宅潤又以門外牌將,初更,逢着捕盜軍官之巡邏者於東大門外,從容談話,而城門未開之前,四更量,又於城內捕盜軍官所會處,有來話之事,傳說狼藉云云。故臣聞來驚駭,使中軍一一査問,則宅潤招內,初五日夜巡,到避馬屛門近處,果逢二女人,則一女持鞋,一女挾裳,疑其爲盜,捉問曲折後,卽爲放送。初八日夜,果以門外牌將,出城外,自午間水門入城內云。執捉女人事,渠雖曰旋卽放釋,而似若有隱情,由水門入城事,旣已自服,兩項所犯,俱係重大,不可自本廳循例施棍罰而止。林宅潤,移送該曹,明覈定罪,何如?傳曰,允。
又啓曰,今日中日時,左哨鳳山軍尹戒衡,以監的軍貫革付標次,擧旗出頭之際,同哨軍張位成,徑先放銃,中其左耳後,丸入頭骨,移時物故,事極驚慘。題給斂葬之具,令該哨,姑爲埋置,起送渠之族屬,使之返葬事,分付本官,而事雖出於無情,不能謹愼之罪,理所難免。張位成及監放旗隊長·敎師等,自本廳從重決棍之意,敢啓。答曰,知道。事極驚慘,令該曹,各別恤典擧行。御營謄錄
進宴廳啓曰,今次進宴,熟設處所,崇政殿門外,諸司擧皆狹窄,相去亦且稍遠,無可合處。依庚寅年例,三司熟設處所,分設於內帑庫近處,何如?傳曰,允。進宴廳謄錄
禮曹啓曰,缺趙泰采所啓,王子胎峯步數,令該曹稟處事,命下矣。考見曹中謄錄,則去二字缺年本曹粘啓,有曰王子與諸阿只氏胎峯,以一百步爲限,別無定人守護之事,祖朝萬曆三十三年,公主胎峯,以二百步爲限,自本曹定奪施行,載在觀象監謄錄,似當依此定式云而允下。又取考卽今觀象監文書,則天啓五年謄錄中,大君胎峯二百步,王子胎峯一百步,入陳事載錄矣。天啓,乃是萬曆之後,則似當以一百步之法遵行,事係重大,臣曹不敢擅便,上裁,何如?傳曰,依爲之。
兵曹啓曰,今八月十七日,武臣堂上朔試事,當爲設行,而國忌齋戒相値,不得爲之之意,敢啓。傳曰,知道。
弘文館啓曰,上番闕直,已至多日,事體極爲未安。副校理洪錫輔,新除之後,尙未肅謝,修撰鄭栻,今已上來陳疏。副校理洪錫輔,修撰鄭栻,竝卽牌招,以爲推移入直之地,何如?傳曰,允。
工曹參判權上疏曰,伏以臣衰年痼疾,已無陳力之望,而千萬意外,猥膺冬至副价之命,環顧臣身,雖乏專對之才,揆以往役之義,有不敢憚勞者,束裝荏苒之際,出疆之期,只隔兩箇月矣。臣之父母丘墓,遠在湖西,未得展省,已至經歲。今當遠役,益增霜露之感,玆敢猥陳私悰,仰瀆宸聰。伏乞聖慈,特賜恩暇,俾臣省墓,以伸人子之至情,不勝幸甚。答曰,省疏具悉。卿其依疏辭往來焉。
京畿監司鄭澔上疏曰,伏以臣備將情病,屢陳血懇,至數字缺言病之外,語不及他者,非謂情勢之萬一可五六字缺爲歇后故也。不意日月之明,猶未盡燭缺恩批,俾速察職,若以臣爲循例六行餘缺尹德駿疏本,其所醜詆,轉加一層半行缺事,持之益急。噫,此豈尋常相規之意?德駿,當四五字缺鄭壽期事,迤及臣身,而捨壽期罪狀,臣之數字缺提別事者,意有所在,一則曰召募鄕儒,一則曰全無數字缺末乃曰豢養敎誘,製寫疏本,首尾相應,次第織成,有若實有是事者然,使觀者,駸駸眩幻,莫知其端倪,人之爲言,胡至此極?嗚乎,臣以孤根弱植,性乏智巧,觸事疎迂,見忤時論,不能一日安於朝暮之間,有何勢力氣焰,召募死黨之徒,措揮投疏,以乖我聖朝蕩平之治乎?其所謂指目之人,屛退則其事稍息,進用則其事復起云者,顯有所指斥,未知何人,聽臣敎咳而復起耶?信斯言也。臣雖萬被誅戮,猶不足以少贖其罪,顧何敢循例控免,以增其罪戾乎?竊伏念,卽今聖明之所以處臣,臣之所以自處者,惟在及時屛黜,使之歸死於丘壑,勿復留迹於輦下,則不但臣身,得免於大何,拂鬱之人情,亦可以少定。伏乞聖上,天地父母,特垂矜憐,亟先遞罷,仍下司敗,勘臣罪狀,以快人心,以安私分,千萬幸甚。答曰,省疏具悉。卿辭至此,本職許遞焉。以上燼餘
上在慶德宮。停常參·經筵。
夜五更,月暈廻木星。
全羅左道京試官李世瑾,忠淸左道京試官申靖夏出去。
答掌令安重弼疏曰,省疏具悉。大凡看文字,各自不同。祭文中數句語,以予觀之,未見其必如儒生之所論也。呂必禧之疏,以吉仁和等,陳疏辨明,歸之於欺罔之科,此所以有可異之敎,而若其臚列罪狀處,業已深斥,故不復提論,本非出於偏重之意而然也。尹德駿疏中入肆之說,雖未知虛實之如何,而今者爾疏,有若無一毫疵病之可言者然。此則非出公心也。爾其勿辭,調理察職。
中殿·世子宮·嬪宮,藥房問安。答曰,知道。
藥房啓曰,日氣陰濕,伏未審此時,聖體調攝,若何?口淡之候,其已快減,而膝痺加減,何如?伏聞昨夕入侍醫官所傳之言,數日以來,聖體微有感氣,咳嗽頗數云。今日臣等,與儒川君濎及諸御醫入診,詳察症候,議定進藥當否,不任憂慮,敢來問安,竝此仰稟。答曰,知道。口淡之候,猶未快減,而膝痺無加矣。
判府事趙相愚箚子。大槪,賤疾彌留,誕日賀班,又未進參,惶恐俟譴事。入啓。答曰,省箚具悉卿懇。有疾未參,別無所傷,卿其須體予意,安心勿待罪,從容善攝。仍傳曰,遣史官傳諭。
傳曰,史官一員待命,騎馬三匹立之,崇陵忌辰祭所內摘奸。
判府事李濡箚子。大槪,敢請前後闕禮廢職之罪事。入啓。答曰,省箚具悉卿懇。有病未參,別無所傷,卿其須體予意,安心勿辭,亦勿待罪,從容善攝。仍傳曰,遣史官傳諭。
禮曹,護軍李玄紀,今月十三日卒逝云。曾經從二品實職,弔祭致賻,依法例施行,何如?啓依所啓施行。
今日藥房入診時,吏曹判書黃欽,知事李基夏,刑曹判書兪命雄,牌招察任事,榻前下敎。
政院啓曰,增廣監試初試,開場迫頭,江原都事有闕之代,若待開政差出,勢難及期下去,令該曹卽爲口傳差出,催促下送,何如?傳曰,允。
吏曹口傳政事,以尹錫來爲江原都事。
副校理洪錫輔,修撰鄭栻牌不進,罷職傳旨。傳曰,禁推。朝報
李大成啓曰,密符親納,例也。而前江界府使鄭必東,稱有身病,使其軍官替納,殊甚未安,推考,何如?傳曰,允。以上燼餘
禮曹啓曰,卽接宗廟署牒報,則秋奉審,當行於今月十九日,而都提調行判中樞府事李濡,以身病陳箚受由,提調知事尹德駿,時在水原地,皆不得來參云。莫重奉審,有難退行,不可無變通之道,令政院稟處,何如?傳曰,允。禮曹謄錄
藥房入侍時,提調趙泰耉所啓,臣以觀象監事,有仰達之事矣。本監官員許遠,入送於今番使行,與幹事譯官,同爲周旋於五官司曆,訪問天文等書事,前已定奪矣。仁祖朝,亦有以如此事,別定譯官李點以送之例矣。昨年五官司曆出來時,譯官金弘祉,頗有宣力之事,司曆與許遠,問答說話,無不豫知,今番必與金弘祉同往然後,可無齟齬之慮云,依仁祖朝前例別定,金弘祉,入送,使之同力周旋,何如?旣與同任提調申銋同議,故敢此仰達。上曰,依爲之。司譯院謄錄
午時,上御會祥殿。藥房入診入侍時,都提調李頤命,提調趙泰耉,副提調兪集一,儒川君濎,記事官李鳳翼,記注官金器之,記事官崔尙履,醫官金有鉉·柳瑺·柳聖徵·趙慶基·方震夔·朴星瑞·缺泰亨·崔泰齡。頤命進伏曰,日氣陰缺蒸濕,口淡之氣有減乎?上曰,猶未快減矣。頤命曰,膝部麻痺牽引之症,何如?上曰,缺右邊膝部差勝矣。六七行缺泰耉曰,每數字缺節,輒有感候,今番有感氣,故缺咳嗽矣。有鉉曰,脈候比昨,左三部好矣。頤命曰,近來,亦以背熱,咳嗽發作乎?上曰,背熱而後咳嗽輒發矣。瑺曰,脈候調均矣。泰耉曰,消滯丸進御後,大便快下,此是瀉下之效矣。又曰,黑丑,自是劫劑,丸數少進,似當矣。諸醫皆曰,少進可矣。頤命曰,元是下藥,少進可矣。濎曰,下藥,不可不愼,自今以四十丸,進御似好矣。聖徵曰,脈候度數,平緩且均矣。慶基曰,三部脈,平安調均,而似有力矣。震夔曰,脈候左右均好,而肺候似大矣。頤命,請令諸醫,診察脚部,詳細診察,則右邊差勝,肌部亦勝,足部則猶疲矣。頤命曰,受鍼事,前已定奪矣。大病之餘,經絡猶疎,連次受鍼,似爲不當矣。上曰,臂部隱疼處,公然差勝,必是流數字缺不必受鍼,湯劑更當議進矣。濎曰,缺口,不必進御矣。頤命缺有鉉曰,湯劑當停矣。八行缺頤命曰,諸醫之說如此,龍腦安神丸數字缺妙丸,亦當進御矣。上曰,缺頤命曰,三妙丸,乃是治濕之劑,進御缺更以滋補之藥,議進好矣。諸臣遂罷出。罷出時,上招承旨進前,下敎曰,吏判,累次催促出仕,而一向違牌,使大政至今遷就,旣無難强疾病,又無難安情勢,而每每撕捱,訓將李基夏數字缺不知訓局事實,疑之以私用,予以數字缺使久矣。深知其不然,累次開釋,而三四字缺於刑判兪命雄,秋曹煩務,不六七字缺事,而引嫌累次違牌,六七行缺向日臺疏,而疏語不過偶然數字缺元無指摘侵斥之人,到今以數字缺誠甚過當。且聞陳疏臺諫之言,斷無他意,亦多悔恨,尤不足爲嫌,訓局事,臣缺釐正廳時,諸軍門捧用文書,無不考缺若知訓局事勢之異於他軍門者,以一年收捧之數,較一年應下之處,則所餘不但不敷,常多未捧,若値凶歲災減,無他推移充數於應下處,貸用於他軍門者,勢固然也。儒臣,泛聞貸得於他軍門,雖或論及於疏中,基夏,當時廉約謹愼,人所共知,儒臣,亦似不必以染指疑之。且將臣異於凡官,過自爲嫌,屢違朝命,極涉未安。又有此開釋,特命牌招,若聞聖敎如此,豈不感激卽出乎?上曰,所達誠然,不當引嫌矣。承旨遂退出。以上燼餘
上在慶德宮。停常參·經筵。
夜三更四更,雷動電光。
吏曹口傳政事,以李廣道爲江原都事。
掌令安重弼啓曰,臣於日昨館學儒生之疏,實按祭文彰著之說,以達輿人共誦之論,而殿下,疑其旨意不明,終靳辨斥,故臣於乞免之章,附陳所懷矣。殿下,至下看文字各自不同之敎,臣於是,尤有所訝惑者。祭文中所謂,豈如夫人之夫人?其果指謂何人,而高論空言等說,其果措謂何樣言論乎?臣識見固陋,終未見其儒生所論之有所錯認,而聖敎又復如此,臣切不勝抑鬱,而至於鄭澔事,聖批,乃以爾疏,有若無一毫疵病之可言者然。此則非出公心爲敎,臣奉讀以還,慙悚交極,無地自容。古人云,人非堯·舜,安得盡善。臣亦何敢以澔,謂無一毫疵病,而辭不達意,誠未格天,致勤聖敎,尙誰咎哉?臣本不與鄭澔相習,而其狷介剛直之操,則聞之素矣。募儒上疏,捲入市肆之說,未知誰果目見,而左右譸張,捏合增衍,以成其罪,終至投竄絶塞,萬死生還,而媢嫉之心,猶有不已,旣經朝家辨釋之後,復提前說,惟恐陷罪之不深,其亦甚矣。自朝議乖離以來,聖心所惡,常在於矯激,攻澔之言,輒因此成罪,而獨不察其言,非出於公心論人之意耶?尹德駿所論,無復餘地,而聖意,又若不免於偏主,故臣適忝言地,不敢泯默,略效芻蕘之言,而聖明,反疑臣以不公,此莫非臣樹立素輕,文辭荒拙,不能見信於君父之致,更何顔面,一刻仍冒於臺次乎?賤疾沈淹,咫尺之間,末由致身,經宿之後,擔舁來避,揆以臺體,所失尤太。請命遞斥臣職。答曰,勿辭,退待物論。以上朝報
禮曹啓曰,因傳敎,濟州藥物,更加下送事,知委於當該醫司,則以荊防敗毒散·升麻葛根湯·九味羌活湯·旣濟解毒湯,各一百貼,二聖救苦丸四劑,生材進排,故別定界首官主人,今日發送於本道監營,而又爲行關所經各邑,使之次次替負,急速傳送矣。敢啓。傳曰,知道。禮曹謄錄
上在慶德宮。停常參·經筵。
政院啓曰,江原都事李廣道,所當卽爲催促以送,而姑未署經,兩司呈告人員,竝卽牌招署經,何如?傳曰,允。
府前啓,請黃順中事,李時聖事,丁時梯事,嶺南疏頭金履達事。措語見上新啓,慶尙左水使趙以健,本以老昏殘劣之人,濫授邊閫之寄,赴任以後,大小軍政,一委於褊牌下吏之手,封山摘奸之時,發送無賴軍官輩,不問犯斫之有無,惟責賂物於山下村民,民不堪苦,擧皆離散,至於營中所屬,則恣意濫斫,無所顧忌,而視若尋常,不爲禁戢,其他政令之昏憒,擧措之顚妄,有不可勝言者。遠近繹騷,怨聲載路,如此之人,不可仍畀制閫之任,以貽軍民之害。請慶尙左水使趙以健罷職。柒谷府使黃再徵,赴任以後,無一善狀,政令顚妄,擧措怪悖,闔境嗷嗷,如在水火,而沈惑酒色,日事酣樂,至令下輩,作隊亂舞於官庭,瞻聆所及,已極駭然。且爲其子求妾於官吏,不肯聽許,則重施亂杖,威奪其女,釋菜之時,親自入齋,齋戒正日,乘醉施杖,勸杖之聲,狼藉廟庭,遠近傳說,莫不駭憤。如此無識鄙悖之人,不可仍畀字牧之任。請柒谷府使黃再徵,罷職不敍。引嫌而退,疏陳所懷,實循公議,未安之批,不必爲嫌。請掌令安重弼出仕。答曰,不允。處置事依啓。朝報
李大成,以都摠府言啓曰,今日入直軍士,當爲中日習射,而宗廟秋奉審相値,不得爲爲之意,敢啓。傳曰,知道。
又以司僕司言啓曰,濟州出來再運馬一百八匹內,五匹到中路病留,實納馬一百三匹,禾毛色別單書入,而年例馬八匹·御乘馬二十匹,例爲別養肥澤,成材上送矣。今此兩色馬,擧皆瘦瘠,固難免其責。第仍本州飢荒孔棘,曾有所養穀物,除出補賑,待秋上送之傳敎,而其後自本州馳啓,一體趁限封進,故未及別養,其勢固然。似當有參酌之道,敢啓。傳曰,知道。未及別養,其勢則然,置之。
李喬岳啓曰,臺諫出仕事,命下矣。今已日暮,明日待開門牌招之意,敢啓。傳曰,知道。
又啓曰,兵曹郞廳來言,闕內各處,入直軍士,夜巡檢云矣,敢啓。答曰,知道。
又以兵曹言啓曰,今八月十九日,李氏稱名人,自興元門入來,差備門外擊錚,極爲駭愕,令攸司囚禁治罪。同門守門將閔元道,常時不能禁斷雜人,以致闌入,亦難免其責,推考,何如?傳曰,允。以上燼餘
上在慶德宮。停常參·經筵。
下直,江原都事李廣道。
中殿·世子宮·嬪宮,藥房問安。答曰,知道。
藥房啓曰,伏未審數日來,聖體調攝,若何?口淡之候,其已快減,而膝痺加減,何如?咳嗽已盡減歇乎?臣等憂慮未弛,敢來問安。答曰,知道。口淡益減,而膝痺一樣,咳嗽幾盡差愈,間四日問安,宜矣。
右尹李善溥辭職上疏。入啓。答曰,省疏具悉。卿其勿辭,從速察職。
傳曰,大臣·備局堂上引見。引見時,吏曹判書黃欽,今姑許遞事,及知事李基夏,刑曹判書兪命雄,竝牌招察任事,榻前下敎。
吏曹啓曰,本曹判書有闕,政事,取稟。傳曰,當日爲之。朝報
有政。兵批,以鄭澔·尹慤·鄭德徵·楊憲錫·朴東相付副護軍,黃欽付副司正,金演付司直,李肇·趙泰果·趙鳴鳳·韓祉付司果,南道揆·金興慶·金相玉·李世瑾·金嗣鼎·閔周憲付副司果,邊夏徵·卞弘寶·金昌燁·任景尹·閔昌漢·權孚付副司正,尹周相付司猛,孫碩周·李復元付副司勇。
引見時,掌令崔慶湜所啓,請黃順中依律處斷事,請還收李時聖加資之命事,請丁時梯遠竄事,請嶺南疏頭人金履達考律定罪事,措語竝見上上曰,勿煩。又所啓,慶尙左水使趙以健罷職事。上曰,更加詳察處之。
正言趙鳴謙所啓,請罪人河依律處斷事,請罪人權卨嚴加鉤覈事。措語竝見上上曰,勿煩。又所啓,請平安兵使李裕民改差事。措語見上上曰,勿煩。又所啓,理山爲邑,接隣他境,間或有文官之差遣,而必爲擇送,則其不可人人而濫授也明矣。郡守韓在垕,爲人狂悖,行己鄙陋,曾在南邑,專事剝割,厚招民謗,卽遭顚沛,及授西郵,抛棄職事,侵虐驛卒,怨聲載路。遽陞本郡,物情俱駭,邊上重地,決不可付諸如此之人,以貽生民之害。請理山郡守韓在垕罷職。上曰,依啓。
禮曹判書閔鎭厚所啓,試紙勿用過好者,曾前申勅,非止一二,至於上年,則自上以文如珠玉,亦爲拔去下敎,而猶未見着實奉行之效,誠爲慨然。科期急迫,更以此申勅,而如有用好紙者,則不但擧子拔去而已。試官亦爲論罪之意,各別定式,何如?上曰,依爲之。
咸興判官韓配義罷黜事,榻前定奪。
上曰,刑判,一向引入,尙不出仕,以李蓍亨事爲嫌乎?左議政金昌集曰,似聞以此爲嫌云。出謝之後,以不可當之意,陳疏辭避,猶或可也。而初不出肅,連次違牌,未知其可矣。右議政金宇杭曰,以此不爲肅謝,實無意義,更爲牌招,何如?上曰,出謝之後,猶可陳疏,而以此爲嫌,一向違牌,殊涉太過,刑判推考,更爲牌招,可也。
左議政金昌集所啓,人主一日,酬應萬機,雖以出天之聰明,豈不有以耗費精力乎?伏惟殿下,臨御四紀,勵精圖治,一念孜孜,未嘗有倦勤之意,臣下孰不欽仰哉?竊伏聞殿下,常時出納文書,必以無滯爲意,故以致宵衣旰食者,居多矣。時有違豫之候,未必不由於此,此群下之所嘗憂念,而今番聖候未寧,幾至八九朔之久,纔占平復之慶,積滯公事,一時取入,遍經睿覽,而自此以後,大小文書,勿論緊歇,如常入啓,卽今聖候,諸症雖已減歇,精神氣力,猶未完復,而酬應之節,少無所損,恐非所以戒少愈之道也。臣曾見宣廟朝名臣柳希春日記,有曰戊辰四月十三日仕進,與白大諫仁傑,鄭獻納彦智,權正言徵,齊坐完席,余議以爲,慶尙監司,以牒訴公事之多,無病者生病,況一國公事,六曹諸各司啓目,八道監司兵水使啓本兩司啓箚,弘文館箚子,士庶人上言,中外臣民上疏,司憲府推考,凡上所閱覽者,一日數上卷,或至百卷,精神氣力,勞弊莫甚,不可不圖所以減除,而怡養聖躬,爲今計,莫若令承旨,看詳公事,抄記其要,粘於末端,使上一覽瞭然,庶幾精神蘇快,不至勞困矣。僚議皆從,當白大臣,然後乃啓,時卽宣廟元年,而希春,爲司諫也。希春,以學問博洽最被知奬,禮遇甚隆,卽其人可知也。夫豈不義,而希春,言之如此,而如白仁傑諸名臣,皆以爲是哉?臣且伏念,牒訴浩繁,非獨慶尙監司爲然,外方劇邑,如羅州·全州·安東·晉州等處,地大物衆,民狀,日不下千數,此其爲官者,雖有絶人之精力,必欲獨自遍看,則一日之內,何能了當乎?例使各房衙前,分受其狀,各撮其大旨要語,鱗次告白于其官曰,此狀辭,大意如許云云,而因讀其狀,要語則爲官者,先已領會,故聽其狀,易於論題,雖累千民狀,揮灑立盡,無所掩滯,而精神不甚費矣。今聖上酬應之道則不然,凡八路狀啓,各司啓目,諸臣章奏,勿論多少,從頭至尾,必經親覽,而其中文字枝蔓,曲折繁冗者,亦皆過用神思,反覆看繹,拈出要旨,以爲批辭,務欲無一差漏,其爲勞弊,當復如何?柳希春,當宣廟嗣服初年,猶以此眷眷爲慮,則況今聖上,春秋向衰,天和新復,機務酬應之規,一味因循,不思所以變通之道乎?今若一如希春之言,凡大小公事,及諸臣疏章,使政院,先抄其要語,批旨中,當爲提論者,以別紙,列書數行或數句,粘于上面,自上先覽,領會其大意,則其枝辭浮語,不待勞神窮覽,而判付下批之際,似爲簡便,其或有指意不明,事實難詳者,則隨意審閱,亦無不可。如此則可免枉費神明之患,而其於裁決,亦無差漏之慮,聖上如以臣言爲可,則亟命政院,依此擧行,何如?上曰,此事儘好,令政院依此擧行,可也。又所啓,二品以上卒逝,則例有致祭之事矣。故判書兪得一,曾爲刑官,累承嚴旨,惶恐不安,棲遑江郊,以至於死矣。本家,以其生時,情志未暴,一味惶懍,身歿之後,不敢以致祭仰請,今則已過三年矣。自上常時遇下之道,雖以一時罪過致責,曾不留滯於淵衷,旋卽開示,任使如舊。若兪得一,至今生存,則聖上,必已開釋而用之矣。今若依例弔祭,則逝者有知,亦必感泣於冥冥之中矣。上曰,雖有一時之非責,豈可終棄?兪得一,生存則亦當收用,死後弔祭,何可察也?依此擧行,可也。
政院啓曰,因弘文館草記,下番空虛,已至多日,今政院稟旨變通事,允下矣。政官所當卽爲牌招,而今日乃國忌正日,日勢且暮,開明朝牌招開政,差出闕員,何如?傳曰,允。
吏曹參判李晩成所啓,臣幸蒙恩暇,往省老母於廣州府,不免淹留多日,適有五六十里往來之事,沿路禾穀,庶有登熟之望,而村翁田民輩,猶有憂色曰,年事雖曰少熟,累年逋負,諸般身役,今若一一督徵,則反不如凶歲云,此乃哀痛之辭也。各道災實狀啓,姑未來到,雖不可豫爲分等,前頭各樣徵捧之事,不當一時盡責於孑遺之民,其在懷保之道,似不可恝視。民情如此,敢有所達。上曰,年分來到後,參酌處之宜矣。朝報
左議政金昌集所啓,江原監司尹星駿狀啓,以爲本道連値飢荒,各邑軍兵合操,停廢已久,詰戎之政,實多疎虞之患,而今年穡事,嶺西各邑,初若稍稔,終爲不實,其中江陵·三陟·平海·蔚珍等邑,凶歉尤甚,賑政將擧,至於原州,方有元·續田區別改量之事,今秋則本道邊將取才,校生考講,及原州·江陵·鐵原三鎭合操等事,姑爲停止。只令營將,巡歷點視,實合於爲民省弊之道云矣。莫重合操,不可年年停止,今年本道年事,旣不至於凶歉,若以若干邑被災之故,輒爲停廢,則豈有可行之時乎?原州,雖有元·續田改量之事,此則尤不必爲拘,今秋則使之依例擧行,何如?上曰,以江原監司狀啓觀之,亦可以斟酌矣。今年雖云失稔,習操事重,亦非大段災荒,則何可一任其久抛乎?監司,乃以停止爲請,殊涉不當,今年則依所達擧行,可也。金昌集曰,校生考講,邊將取才等事,亦當一體爲之乎?上曰,一體爲之,可也。
又所啓,水原觀武才,前年以退行今秋事,定奪矣。今年畿甸年事,不至凶歉,可以行之,而但卽今科事稠疊,事涉不便,以待後日,擧行,何如?上曰,事勢如此,明年間擧行,可也。金昌集曰,然則待明秋擧行乎?上曰,待明秋擧行,可也。
行戶曹判書趙泰耉所啓,糧餉廳形勢,近甚蕩殘,訓局侍衛軍中,器械·服色·甲布帳等物,及都監各色,許多責應,無以爲之。在前則屯田旣多,每歲所入不少,且有募軍布,以補各項支用矣。靑山島·古今島·鳥島等屯田,以設鎭而見失,金海·延安等屯田,又入於宮家折受,而募軍則因全羅道巡撫使書啓,及備局良役變通,竝皆革罷本廳物力,不成貌樣之中,連歲災荒,稅入絶少,不能支一年需用,誠甚可悶矣。卽今火藥色,土木價所當給者,春秋兩等合計,殆至七八百兩,而此無出處,且無推移之勢。今年則勢不得不以地部錢布,欲爲參酌貸給,而何可每每如此乎?事勢之窮極至此,不可不別樣變通,都監募軍所屬,竝仍前還屬,何如?行禮曹判書閔鎭厚曰,朝家爲慮隣族侵徵之弊,累有良役變通之擧,今此募軍事,亦入於年前節目中矣。廟堂反覆商量,至於啓下,而旋復如前,事甚未安。設令不得已仍存,亦當定其名數,何可全無限節乎?令廟堂更議而稟處,似宜矣。泰耉曰,非不知朝家處置之顚倒,而無他變通之道,故敢有所達矣。責應各色,實無下手處,先爲斟酌募軍幾名之布,可以責應各色所需而後,定其名數,宜當。詢問大臣,處之,何如?上曰,此事,何如?金昌集曰,臣曾待罪地部,今又兼帶軍門提擧之任,此事亦已稔知矣。糧餉廳屯田,因設鎭及折受,收稅漸至於耗縮,員役料布,無以推移繼給,本廳之事,實爲可慮。募軍旣罷而還屬,事涉顚倒,無他變通之道,不可不復舊而酌定其名數云。戶判之言是矣。上曰,與之相議,參酌名數而爲之,可也。
吏曹參判李晩成所啓,小臣待罪濟用監提擧,有所懷,敢達矣。內入衣襶綿紬,自本監進排者,水紬·鼎紬兩品,其所受價,多少懸殊,而鼎紬進排之際,尙方每以極品擇捧,故名雖鼎紬,其實水紬也。戶曹,輒以內下標紙,隨其名色而給價,貢物人等,不能支堪,每每號訴,臣問其曲折於尙方,則曾前關西奴婢納貢時,二名合納二疋,其品極好,而稱以鼎紬。故其後己巳年間,奴婢散亡,自貢物,進排貢紬之代,而仍有鼎紬之名目,以致如此云。貢物人之稱冤,其勢固然。今若區別水紬·鼎紬,而添給其價,則庶合於變通之道,戶判及尙衣提調,今方入侍,下詢而處之,何如?行戶曹判書趙泰耉曰,水紬·鼎紬,各異元貢,受價多寡懸絶,水紬標紙之下,以水紬進排,鼎紬標紙之下,以鼎紬進排,事理當然,而每於鼎紬標紙之下,尙方,輒以水紬責納,貢物人,宜乎稱冤矣。問其曲折於尙方,則以爲,在前以奴婢貢紬,進排之時,紬品甚細矣。奴婢逃亡之後,始自濟用監進排,而本監鼎紬,色品不細,故不得不以水紬責納,而係是衣襶所用,故不得不如此云。若然則標紙書下之時,以水紬書下,則似無此弊矣。如其不然,則水紬元貢,同數不多,鼎紬元貢倍多,水紬遺在常不足,鼎紬遺在常有餘,以鼎紬元貢,換作水紬元貢,則事涉便順,而係是貢案,換作恐有後弊,無已則以鼎紬之價,參酌添給,使之貿得水紬以納,則或可爲除弊之道矣。行禮曹判書閔鎭厚曰,臣雖待罪尙方,而未詳此事曲折之如何矣。但聞一提調之言,則內入鼎紬,與水紬各異,此則自上曾已洞燭,下敎於筵中矣。以水紬進排,而受鼎紬之價,貢物下人,宜乎稱冤,內入鼎紬一疋之代,以鼎紬二疋會減,則似爲便當云矣。左議政金昌集曰,鼎紬元貢,其價自宣惠廳上下,而鼎紬實少進排之事,而貢物主人輩,每年受價,以此鼎紬遺在,其數甚多。內入水紬一疋,若以鼎紬二疋價,推移會減,則似或無妨矣。鎭厚曰,水紬·鼎紬,名色各異,標紙中,一倂以水紬啓下,恐爲未安。況內入鼎紬,雖非常用鼎紬之比,直以水紬之價上下,亦似太過,故一提調之欲以鼎紬價倍給者,此也。罷出後,更加商議,參酌定式,何如?上曰,參酌爲之,似好矣。金昌集曰,水紬·鼎紬,雖欲分別,而復有後弊易矣。出去與諸臣相議定奪,似可矣。上曰,依爲之。
行戶曹判書趙泰耉所啓,內司及各司奴婢,耗縮日甚,臣於奴婢逃亡,十五年定限頉下事,有所懷仰達之事矣。奴婢逃故,異於軍兵,曾無頉下之規,蓋以軍兵雖頉下,而有代定,其數自如,奴婢頉下,便是永頉。今若定以十五年之限,則便成法式,僞逃之類,將日以益甚矣。如當饒奴婢,備給十五年,身貢於其隣族,使之替納,待其準限而頉免,則便作閑遊之身,其奸僞謀頉之習,將何以禁防乎?此法恐不可創行,更令廟堂,商量稟處,何如?吏曹參判李晩成曰,此事,曾仍巡撫使狀聞,而定式矣。戶判所達,恐其頉案永失也。而凡逃亡者,非四五歲時事也。二三十後逃亡者,例多有之,若待十五年後頉案,則或必至於老除之境,固無可惜,而逃故之隣族侵徵,奴婢與軍丁無異,朝家之矜恤,宜無彼此,十五年定限之德意纔行,而今因一有司之言,而又改其已定之事,則臣恐失信於民者大矣。行禮曹判書閔鎭厚曰,此事不難變通矣。巡撫使之啓,爲祛隣族侵徵之弊,而請定年限。趙泰耉之言,慮有因此永失之弊,而不惜減貢,若就前日定奪改頉案,爲減貢,則似爲便當矣。右議政金宇杭曰,奴婢異於軍兵,逃亡懸頉,旣無代定之規,若開限年頉案之路,奸僞百出,其弊難防,戶判之言是矣。若以頉案,改爲減貢,則似好矣。泰耉曰,雖十五年之後,明知逃亡然後,始許減貢,而頉案,決不可爲矣。上曰,戶判所達,不無意見,改頉案,爲減貢,可也。
禮曹判書閔鎭厚所啓,近以良役變通事,詳考各司成冊,則其間,多有曾所未見之色目,掌苑署山直,其數甚多,各陵山直,多少不齊,又有所謂桑田直者,而掌苑署山直,則舊有栗木處,今雖無存,亦皆仍置山直,收捧栗斗云,事甚無謂矣。此等名目,自廟堂參酌定數,而掌苑東山無栗木處山直,盡爲革罷宜當,故敢達。上曰,依爲之。
行禮曹判書閔鎭厚所啓,內官保率,必以本土人定給事,乃是規例,而專屬之邑,則稱以專屬,不許定給,誠爲可冤矣。雖是專屬之邑,內官保率則必爲定給之意,定式分付,何如?上曰,依爲之。備局謄錄
吏批政事,李太元爲承文博士,孫碩揆爲理山郡守,李善溥爲京畿觀察使,鄭翊時爲兵曹佐郞,柳奎廷爲唐津縣監,安䋊爲兵曹佐郞,徐宗績爲刑曹佐郞,宋秀衡爲長水縣監,柳萬重爲監察,黃欽爲繕工提調。
禮曹判書閔鎭厚所啓,臣纔經太廟奉審,有欲陳達者矣。楹外地衣,爲風雨所傷,而難於逐日修改,不得已就其尤甚者,庫庫修補。故所見不精,極爲未安。蓋朔望祭享及薦新,連屬行之,而其地衣,連亘十一室,卷舒亦甚難便,故以致如此云。若限二三室,各作一浮,以便卷舒,而常時則卷之,有事則排設,似或便當,敢此仰達。上曰,似無未安之事,依此爲之,可也。禮曹謄錄
上在慶德宮。停常參·經筵。
辰時,日暈。未時申時,日暈。
持平金在魯啓曰,臣伏蒙恩暇,往省老母,積久離違,幸得團會,感祝之極,報答無階,君靈所及,母病稍蘇,顧念職名未解,不敢任情遲留,强抑登程,僅以還朝,而第念臣竊有情勢之難安者。臣於頃日,略採輿誦,仰請醫官丁時梯拿鞫勘罪,而卽蒙允可矣。下鄕後,得見時梯供辭,乃敢直歸臣啓於一倂爽誤之科,又以浮謗增加,流入臺臣之耳爲辭,有若臣徒信流言,輕斷重罪者然,臣看來不勝駭惋也。時梯之不盡誠意於議藥之際,敢發慢辭於被責之時者,不惟擧世衆口,無不喧傳,實亦內院諸臣,所共說道。渠雖急於自明,安敢全然掩諱於淑問之下,若是其無嚴哉?臣啓所謂循例與聞之外,不肯出一言擧一藥云者,正指冬春間玉候添重之日,其所下語,豈不分明?今乃混擧八九朔內,間間塞責之藥名,竝與茶飮胎水之屬,而悉搜無餘,鋪張誇大,周羅籠罩,欲以掩衆目而欺聖聰,其辭雖巧,而其情,誠可惡矣。至於所謂悖慢之說,雖不敢猥煩奏御文字,而若果如供辭所陳,只曰苟不出意見,死有餘罪云爾,則提擧之列,何由而嚴辭叱退,在傍多人,何由而驚愕相傳乎?適見其不成悅也。況該府議啓,尤有所未曉者,合和御藥,誤不依本方,乃是無情,不察之少失,其於時梯罪名,萬萬不襯,該府亦豈不知,而欲輕其罪,强引此律?良可慨也。雖然,果如時梯之言,則臣固有論事不審之責,已不可晏然臺次,且本府,方有時梯遠竄之啓,而彼旣以當初所論,謂無近似,則在臣廉義,惟當自列之不暇,而其何敢硬執前說,更論其人乎?以此以彼,俱難因冒,請命遞斥臣職。答曰,勿辭,退待物論。
政院啓曰,知事李基夏,連下特敎之後,屢次違牌,續陳辭疏,無意出仕,將任與他自別,其在分義,不當如是。推考警責,更爲牌招察任,何如?傳曰,允。以上朝報
上在慶德宮。停常參·經筵。
判府事徐宗泰,加土後入來。
政院啓曰,持平金在魯,仍避退待經宿,憲府多官,或在外或呈告,尙未處置。除在外外,呈告人員,竝卽牌招,以爲處置之地,何如?傳曰,允。
府前啓,引嫌而退,囚供自明,罔非巧飾,該府擬律,在我何嫌?請持平金在魯出仕。答曰,依啓。
右議政金宇杭箚子。大槪,略陳科場事宜,以備裁處事。入啓。答曰,省箚具悉卿懇。箚陳之事,令該曹斯速稟處。以上朝報
上在慶德宮。停常參·經筵。
吏曹啓曰,今此監試初試一二所試官,當爲備擬,而堂下無故可擬之人絶乏,無以備望,曾經侍從之人,違牌坐罷者,至於七人之多,合有變通之道,何以爲之?敢稟。傳曰,別單書入。
傳,前校理李秉常,副校理洪重休·洪錫輔·金相元,修撰鄭栻,持平權熀,文學呂必禧,竝敍用。
明日監試初試一所試官三,宋正明·金萬胄·李秉常受點,二所試官三,趙道彬·洪錫輔·金東弼受點。
府前啓,請黃順中事,李時聖事,丁時梯事,嶺南疏頭金履達事,慶尙左水使趙以健事,柒谷府使黃再徵事。措語竝見上入啓。答曰,不允。末端事依啓。
吏曹參議李觀命上疏。大槪,敢陳親嫌,乞蒙遞改事。入啓。遞差。
奉敎朴師益辭職上疏。入啓。答曰,省疏具悉。爾其勿辭,救護父病。
開城留守尹趾仁上疏。大槪,受命舊都,今將西出,乞於未辭陞之前,往省父母丘墓,以伸至情事。入啓。答曰,省疏具悉。卿其依疏辭往省焉。
兵曹口傳政事,洪錫輔·權熀·李秉常·呂必禧付司直,洪重休付司果。
正言趙鳴謙上疏。大槪,敢陳病難供職之狀,冀蒙恩遞,兼附民瘼,以備裁察事。入啓。答曰,省疏具悉。疏辭,令該院稟處,爾其勿辭,調理察職。
禮曹啓目,粘連觀此右議政金宇杭箚子云云,大小科試券,備篇之無益而有弊,請爲減去事,有令該曹斯速稟處之命。此係大段變通,而大臣箚辭,又與庶僚疏章,事體有別,議于大臣稟處,何如?啓依允。
監試宮,一所成起寅,二所辛夢弼。以上朝報
禮曹啓曰,咸鏡道各陵殿奉審,本曹堂上一員,依例進去,而奉事,印信一顆齎去之意,敢啓。傳曰,知道。
又啓曰,麗王諸陵,有限三年摘奸之規矣。今年當次,依前例遣本曹郞廳摘奸,書啓,何如?傳曰,允。禮曹謄錄
上在慶德宮。停常參·經筵。
下直,黃海監司李宜顯。
傳曰,黃海監司李宜顯,留待引見。
吏曹判書李健命上疏。大槪,千萬意外,天官新命,遽及於已試僨敗之身,驚惶惝惑,累日靡定,今始露章,悉暴情實。伏乞亟賜遞改,回授可堪之人,以幸國事事。入啓。答曰,省疏具悉。向者臺言,實甚謬戾,則每引往事爲嫌,殊涉太過。卿其安心勿辭,速出行公,毋使都政遷就。
傳曰,史員二員待命,騎馬六匹立之,監試一二所內摘奸。
政院啓曰,因弘文館草記,下番無推移入直之員,令政院稟旨變通事,允下矣。政官卽爲牌招開政,差出闕員,何如?傳曰,允。
有政。兵批,以玄文獻·洪重休·李觀命·洪錫輔付副司果,姜碩望付副護軍,黃欽付司直,鄭澔付副司直,尹慤付副司正。
黃海監司李宜顯,留待引見時,李宜顯所啓,生民休戚,係於守令,守令之任,豈不重哉?聖上軫念民隱,前後累加申勅,群下孰不欽仰?思欲奉承,而銓曹,以一時職秩,循次陞遷,勢難一一得人,而臣曾在外方見之,以一邑之不得人,生民之受困,罔有紀極矣。海西則近來弊端甚多,守令尤不可不極擇,前頭瓜滿應遞者及其他遞罷者之代,極擇差送之意,各別申勅銓曹,何如?上曰,各別申勅于銓曹,可也。同副承旨李喬岳曰,李宜顯,以海西守令擇差事陳達,而非特海西,八路同然,諸道守令,一體擇差事,申勅,何如?上曰,一體擇送事,各別申勅,可也。朝報
吏批,以姜綸爲承文副正字,李彦綱爲社稷提調,金宗衍爲咸興判官,金相元爲校理,洪重休爲修撰,權尙游爲副提學,鄭澔爲漢城右尹,閔承洙爲司評,洪禹翰爲工曹正郞,李東振爲柒谷府使。
上在慶德宮。停常參·經筵。
自辰時至未時,日暈。
中殿·世子宮·嬪宮,藥房問安。答曰,知道。
藥房啓曰,雨後增涼,伏未審此時,聖體調攝,若何?膝痺加減,亦復何如?伏聞醫官所傳之言,數日來,口淡之候,比前稍加云,臣等不勝憂慮之至。今日與儒川君濎及諸醫入診,詳察症候,議定進藥當否宜當,敢此問安,竝爲仰稟。答曰,知道。膝痺一樣矣。
傳曰,史官一員待命,騎馬三匹立之,徽陵忌辰祭所內摘奸。
禁府都事金弘權,弑姑母罪人玉流花,拿來後入來。
義禁府啓曰,弑姑母罪人玉流花,旣已拿來,係是綱常,依法例三省推鞫,何如?傳曰,允。
政院啓曰,三省推鞫事,命下矣。委官,何大臣進去乎?敢稟。傳曰,左相進去。
又啓曰,三省推鞫事,命下矣。兩司進參事,城上所牌招,言送,何如?傳曰,允。
又啓曰,仍弘文館草記,本館下番,一向闕直,令政院稟旨變通事,啓下矣。政官,所當牌招開政,差出闕員,而國忌齋戒相値,何以爲之?敢稟。傳曰,牌招開政。
藥房再啓曰,臣等,入診退出後,與儒川君濎及金有鉉等諸御醫,反復商議,則皆以爲,聖候口淡之症,雖非始出於今番未寧之後,胃中濕熱,猶未盡祛,上升爲此等症候,下降爲膝痺筋攣,不可不淸熱瀉濕,加味防已飮,先進五貼,宜當云。此藥劑入之意,敢啓。答曰,知道。
禁府推鞫,問事郞廳二,南道揆·趙翼命。啓。
政院啓曰,卽者,禁府郞廳,以委官意來言,三省推鞫事,命下,而今明日,乃國忌齋戒,不得開坐云,敢啓。傳曰,知道。
江原監司書目,道內農事,已判失稔,而嶺西原州等八邑,今月初八日九日十一日,連夜霜降,結實豆太·木麥,盡爲枯死,更無餘地。前頭民事,極爲可慮事。朝報
副提調兪集一所啓,頃日大臣陳達,凡干文書,大小疏章,撮其要語之可入於批旨者,貼付以入,以便睿覽事,允下矣。昨日同副承旨李喬岳,以待同僚齊會,相議爲之,姑未及擧行矣。外方狀聞,京司回啓,公事浩多,勢難晷刻,抄出緊語於未入啓之前,而不但事涉擅便,有所掣肘。且人之看文字各異,本院則以煩冗而刪之,陳疏之人,以緊要而見刪爲言,若至互相爭辨,則欲省事,而反不免爲生事之歸矣。大臣當初所達,誠出於仰慮靜攝中酬應之有煩,而事勢則實有所難便,故敢此仰達。上曰,大臣所達,非謂疏章及狀啓,一一抄啓之意,其中條件繁多者,撮要貼付之謂也。集一曰,然則如陳弊等條列浩多之疏,抄錄貼付以入乎?上曰,唯。朝報
今日藥房入診。入侍時,都提調李頤命所啓,近日伏見文書之出入者,無異於未寧之前,未知酬應,不至疲倦,與前,何如?上曰,文書稍多,則眼視亦暗,似是大病之後,元氣未盡復而然矣。李頤命曰,聖候如此,此則政院,尤宜着念於文書出入之時矣。其日公事若稍多,則疏章則還給,而俾呈於後日,狀啓則留院,俾無入啓煩多之弊,宜矣。且近來回啓文書之規,比前頗爲支繁,曾伏見備局謄錄,則本文書,旣已粘連,故但云粘連啓下云云,而直爲論理覆奏矣。近規則本文書節該處,幾盡謄載,以致文書之煩多,今後各司,相考舊謄錄,使之從簡回啓,以復舊規,何如?副提調兪集一曰,臣於八九年前,待罪本院時,有不緊文簿承命減省者數十條,仍爲遵行,而今若依此變通,則京外,亦不無刪冗者,以一事言之臣待罪西藩時,以淸人去來形止,或逐日狀聞,或間日爲之,通計一月,小不下十餘巡,此非緊急之事,彼人之往來於彼地者,自是常事,似不必一一啓聞,若於月終,收聚各鎭堡所報,開錄馳啓,則十餘巡睿覽之事,不過爲一番看過,似無如前支煩,此外亦多有類此者,此一款,爲先問于廟堂,從今以後,令本道依此擧行,實爲簡約矣。上曰,依爲之。
又所啓,醫員鄭元有,以朝令上來,客死於旅托,殊甚可矜,葬需,令該曹參酌題給,沿路擔軍,令該道題給,以示軫恤之意,何如?上曰,依爲之。備局謄錄
有政。吏批,以金浣爲漢城判官,洪萬遇爲修撰,鄭纘先爲校理。
上在慶德宮。停常參·經筵。
掌令崔慶湜上疏。大槪,臣於數日前,猝患泄痢,症情添劇,萬無供職之望。伏乞聖明,亟遞臣職,以便調息,不勝幸甚,兼附區區所懷,以備財擇事。以國忌留政院。
政院啓曰,因弘文館草記,下番空虛,已至多日,令政院稟旨變通事,允下矣。政官,所當卽爲牌招,而今日,乃國忌正日,日勢且暮,待明朝牌招開政,闕員差出,何如?傳曰,允。以上朝報
上在慶德宮。停常參·經筵。
卯時,日暈。
下直,保安察訪尹東郊,高敞縣監尹殷瑞,渭原郡守朴尙廉,龍潭縣令李景茂。
政院啓曰,憲府,無行公之員,連日監察茶時,事甚未安。除在外及陳疏入啓人員外,呈告人員,竝卽牌招察任,何如?傳曰,允。
府前啓,請罪人黃順中事,醫官李時聖事,丁時梯事,嶺南疏頭人金履達事,慶尙左水使趙以健事。措語竝見上入啓。答曰,不允。趙以健,先罷後推。
政院啓曰,卽者,禁府郞廳,以委官意來言,三省推鞫,今日當爲開坐,而判義禁崔錫恒,同義禁權尙游,皆在外未上來,不得開坐云。何以爲之?敢稟。傳曰,判義禁,今姑改差,今日政差出。
備忘記,吏曹判書李健命,日昨辭疏之批,已諭予意,而一向違牌,無意應命,其在事體,殊涉未安。推考,更爲牌招察任。
掌令崔慶湜留院上疏。入啓。答曰,省疏具悉。條陳之事,令廟堂稟處,爾其勿辭,調理察職。
京畿監司書目,衿川呈,以判尹趙泰采,辭職上疏上送事。啓。答曰,省疏具悉。階輔國者,兼帶判尹,已有近例,則元無必遞之義。卿其安心勿辭,從速上來察職。
又書目,楊州呈,以左參贊崔錫恒辭職上疏上送事。啓。答曰,省疏具悉。臺避中,欲輕其罪等語,殊涉過當,何必爲嫌?卿其安心勿待罪,從速上來。
又書目,果川呈,以副校理金相元辭職上疏上送事。啓。答曰,省疏具悉。爾其勿辭,從速上來察職。
禁府推鞫,問事郞廳南道揆·趙翼命在外,代權熀·金尙奎啓。
謝恩,吏曹判書李健命。
持平金在魯上疏。大槪,召牌之下,趨造闕外,敢暴情病難冒之狀,冀蒙恩遞,兼附一二所懷,以備裁察事。入啓。答曰,省疏具悉。金萬胄不叶考官之說,殊涉過當,而擇擬之言固好,申勅該曹,崔慶湜之違禁乘轎,誠甚未便。特罷其職,更申禁令,李尙說事,殊可駭然,亦爲罷職,禁直之臣,以身病徑出者,政院勿復措辭陳啓,依定式直捧,禁推爲可,而疏末所陳,不可不別樣嚴勅,其令廟堂稟處,爾其勿辭,從速察職。
政院啓曰,新除授判義禁閔鎭厚,卽爲牌招,三省推鞫,開坐,何如?傳曰,允。
傳曰,三省推鞫,明日開坐。朝報
有政。兵批,以權忭·兪崇付副護軍,金萬埰付副司直,金尙奎付副司果,權熀付副司直。
吏批,以李仁壽爲南海縣令,韓重熙爲執義,洪重休爲司諫,金演爲禮曹參判,閔鎭厚爲判義禁,李澤爲應敎。
上在慶德宮。停常參·經筵。
夜五更,沈霧。
下直,安州牧使李世勉。
禮曹啓曰,粘連啓下是置有亦,議于大臣,則左議政金昌集,以爲,大小科試券,必有備篇,當初立意,蓋不偶然,而今則便成文具,存之無益,去亦無損,而自罷內打印之法,或不無自外豫書之弊。又其紙品甚薄,難於內外具書,此大臣之所以請去者也。第念此是法典所載,其來已久,到今不以文具而罷去者,似出存羊之義,且紙品,申勅之後,比前雖云品薄,亦足以內外具書,而一朝變改,似涉重難。至於該曹,請以三印,各送每所,掛題打印,固出於欲杜豫書之弊,而自罷內打印之規,更無場中紛踏之患,皆言其簡便,而旋又復舊,亦似顚倒,臣意則大小科試券備篇,仍存勿罷,內打印之法,亦爲仍罷,試券備篇,若令試官致察,則自外豫書之弊,不期去而自去,許多試券,勿論立落,擧皆點檢,固非易事,而其中入格試券備篇,則另加考閱,或有文與體制判異者,一一拔去,則雖以今日之士習,得失所關,有不敢肆行奸弊,如是變通,恐合防奸之道,伏惟上裁。判府事李畬·李濡·徐宗泰·趙相愚議,與左議政議同,判府事李頤命,以爲凡事,冒其名而無其實者,必其弊,不但文具而已。如試券備篇之類是也。諸議之今不欲遽變者,皆歸重於法典所載,其意,誠在於難愼矣。然擧子,依法意具製二篇,一體楷書,而謂之文具而當變,則是眞輕變法典,不可從也。今則仍循謬習法意,已無可言,而其胡亂不謹,別生奸弊,誠如大臣之箚,其他用巧於亂書之中者,世或傳說,此則不待乎在外豫書,何關於內打印有無也。然則其弊,誠不但文具而已。夫金科玉條,率由而無變,豈非守成之良法,而文質交弊,則以時損益,亦聖王之所不免也。是以國典所載,追後更變者,旣非一二,今以禮官所擧諸科條言之,生員試初則竝試五經義,今變爲一經,進士試,今豈有所謂銘箴者乎?或因弊而變,或襲謬而廢,今不能盡復其舊,獨持難於有弊無益之此事,實臣之所未可曉也。若慮憲章之漸變,欲稍存存羊之義,則許令擧子,自願具篇者,依定式製寫,不廢掄才之本意,其不能者,竝勿令亂寫不成文理之文,則庶有務實之政矣。臣之迷見,本來如此,大臣之箚,亦所與聞,不敢更容別意,伏惟上裁。領府事尹趾完,判府事崔錫鼎在外,不得收議,大臣之意如此,上裁,何如?啓依李判府事議施行。
吏曹啓曰,臺諫有闕,政事,取稟。傳曰,當日爲之。
刑曹判書兪命雄上疏。入啓。答曰,省疏具悉。卿之引嫌至此,令次官覆奏,安心勿辭,從速行公。
京畿監司書目,新授職名辭免上疏上送事。啓。答曰,省疏具悉。卿其勿辭,從速察職。
傳,前修撰申思喆敍用。
禮曹啓曰,因右議政金宇杭箚子,大臣收議判付內,有依李判府事議施行之命矣。原箚,以自今番大小科施行爲辭,而卽今初試,只隔旬餘日,如北道絶遠之地,決難及期行會,而同是一科,又不可異規於京外。自明春科擧,當爲擧行之意,敢啓。傳曰,知道。
吏曹參判李晩成上疏。大槪,臣於憲臣之疏,有不敢晏然者,乞遞職名,以謝臺議事。入啓。答曰,省疏具悉。卿勿過辭,從速察職。
三省推鞫,罪人玉流花,原情不服,刑問一次不服,刑問二次不服。傳曰,推鞫姑罷。
修撰鄭栻牌不進,罷職傳旨。傳曰,只推勿罷。
忠淸監司書目,報恩等五邑,今月初十日十一日,連夜霜降,未成實各穀,竝皆枯損,峽邑農事,未免失稔,前頭民事可慮事。朝報
有政。史批,以蔡德潤爲延日縣監,李宖爲掌令,李喜聃爲光州牧使,鄭澔爲刑曹參判,趙錫命爲京畿都事,尹鳳輝爲敬寧殿參奉,趙鳴國爲康陵參奉,以閔徵命爲齊陵參奉,宋相普爲獻陵參奉,金麟慶爲宣陵參奉,鄭栻爲修撰,李時番爲昌原府使,尹憲柱爲星州牧使,申思喆爲吏曹佐郞,趙鳴鳳爲弼善,成稷童爲昆陽郡守。
上在慶德宮。停常參·經筵。
自昧爽至辰時,有霧氣。巳時,日暈。
政院啓曰,今日賓廳日次,兩司當爲入侍,而憲府無進參之員,除奉命在外外,呈告陳疏未肅拜人員,竝卽牌招,以爲推移入侍之地,何如?傳曰,允。
又啓曰,卽者禁府郞廳,以委官意來言,三省推鞫,當爲開坐,而今日朔祭受香,明日朔祭正日,不得開坐云矣,敢啓。傳曰,知道。
禁府啓目,江原監司啓本云云。本府所管定配罪人張天䎘,依啓聞仍配之意,回移,何如?啓依允。
又啓目,黃海監司啓本云云。本府所管定配罪人鄭晩益放送,張天維仍配事,竝只依啓聞施行之意,回移,何如?啓依允。
又啓目,忠淸監司啓本云云。本府所管定配罪人,放秩金泰潤,未放秩張斗維·張泰維·張文維,竝只依啓聞施行之意,回移,何如?啓依允。
傳曰,大臣·備局堂上引見。引見時,訓鍊大將李基夏,卽爲牌招察任事,榻前下敎。
尙衣直長尹志益,柴場監刈後入來。朝報
今日大臣·備局堂上入侍時,左議政金所啓,全羅監司李㙫狀啓,各衙門諸宮家,導掌差人,先期下來,弊端甚多。今此失稔,海島偏酷,災邑應納稅穀,依上年例,各使其邑守令,親捧上納,導掌差人,勿爲下送事,爲請矣。大槪導掌輩,下去時,自多貽弊之事,今年勿爲下送,似宜矣。上曰,今年勿爲下送差人。
又所啓,前掌令崔慶湜上疏,各樣軍保身布,只捧一疋,其不足之數,令軍門鑄錢充補事,爲請矣。各樣身布,只捧一疋之令,不可創開,軍門鑄錢充補,尤有所不可,疏內辭緣,置之宜當,故敢達。上曰,勢難變通,置之,可也。又所啓,頃日入診時,副提調兪集一,陳達文書減省事,而平安道各鎭堡,淸人往來,每於月終,收聚開錄狀聞事,爲請矣。若其去來,似不泛然者,雖無分付,自當急急馳啓,而其他不緊着者,這這馳啓,以致出納,文書自然繁多。此後則依所達施行,似爲簡約矣。上曰,緊事則勿爲拘礙,可以急報,其餘,依此爲之,可也。
又所啓,全羅監司李㙫狀啓,今春留賑,各衙門穀物,竝許仍留,各樣還上,山城軍餉,區別新舊,參酌減捧事,爲請矣。各衙門穀物,留賑於本道者多,故經用,亦方不足,今又仍留,事涉可慮,至於軍餉還上減捧等事,姑觀前頭災實後,參酌處之,何如?上曰,姑待年分,而參酌處之,可也。
又所啓,摠戎使李宇恒,今秋各邑束伍軍習操,依例擧行事,取稟矣。今年畿邑年事,不至失稔,南漢亦行合操,似當一體擧行矣。上曰,軍政不可長廢,今年習操,許令擧行,可也。
又所啓,全羅監司李㙫狀啓,今年本道益山等邑,酷被旱災,初不付種,已無可論,而雖其晩雨後移秧者,節序已晩,斷無成實之望。其他沿邑則一邑被災,或三分過二,或參半被災,其中尤甚邑,八分災加給,之次邑特給九分災事,爲請矣。大槪分災,非但民不蒙實惠,事目旣頒之後,續續給災,事體亦甚重難,雖常年,亦豈無分災可給之處?而朝家所以持難者,良以此也。沿海尤甚邑,旣給全災,九分災則今此所請分災,誠難更許矣。上曰,然矣。分災勿許,可也。
又所啓,全羅監司李㙫狀啓,被災諸邑,當爲設賑,而本道纔經大賑,公私儲蓄蕩然,着手無地,賑廳及各軍門,留儲錢文六七萬兩,木數百同,許貸事爲請矣。本道,今春設賑之後,其勢固應如此,而京衙門亦然。公私穀物,亦留賑於本道,自京劃給,轉換者亦多,故賑恤廳則實無推移之道,雖以各軍門言之,年年裁減,經用亦患不足,豈有可以劃給者?賑廳今春種子次,錢文二萬兩,劃給於本道,則其時監司,以節晩辭之,故不爲下送矣。以此等錢,或可下送乎?上曰,各衙門形勢,誠然矣。今難劃給,賑廳錢送之,可也。
又所啓,前掌令崔慶湜上疏,嶺南木花,雖似茂盛,而不能結實,請給其災矣。自前木花災,多有虛實相蒙之弊,不可輕許矣。上曰,上上年,給木花災,而自前有虛實相蒙之患,勿許,可也。
又所啓,崔慶湜上疏,兩南畿湖沿海之邑,給災減稅事爲請矣。聞沿海之邑,果有被災處,而不可輕許,姑觀前頭年分之上來,而處之似當。田稅大同,事體重大,何可逐歲減捧乎?上曰,然矣。姑觀前頭而處之,可也。
又所啓,崔慶湜上疏,請復山訟步數之法,近來山訟甚多,而京兆及監司守令,一依大典受敎,參酌處決,則何可每每變改其法文乎?上曰,旣有大典,又有受敎,何可數數輕改乎?置之,可也。
又所啓,全羅監司李㙫,請得折衝·通政帖,各五百張,加請同知僉知帖各十張,察訪帖一百張矣。今番賑事時,空名帖,多數下送,恐無更爲應募之人,而旣已請得,似當參酌成給矣。上曰,察訪帖,曾有防塞之事矣。金昌集曰,然矣。上曰,折衝·通政,合一千張乎?金昌集曰,折衝·通政帖各三百張,同知·僉知帖各十張,下送似可矣。上曰,察訪帖,旣塞矣。其餘折衝·通政·同知·僉知等帖,依所達成送,可也。
又所啓,向因臺啓,各軍門將校,勿以吏胥市井差定事,有令各軍門稟處之命,而訓局則仍大將引入,久未回啓矣。將校,或以訓局知彀·旗牌等任,自前以行伍陞差,都監書吏,或有年久立仕解事者,則依行伍例,亦或陞差。又有閑散數窠,而此則以中庶差出矣。吏胥中,不無有才可用者,而至於市井,則人皆賤汚之矣。此輩久勤滿限而輒皆陞遷,則便出仕路,誠爲冗雜。都監則第當申勅,而至於摠戎廳,則市井·吏胥輩,混雜尤甚,同列羞與爲伍云。臣意則如此之類,爲先竝卽太去,似宜矣。上曰,其中尤甚冗雜之類,汰去,可也。金昌集曰,使各軍門,詳察而處之,何如?上曰,然矣。兵曹判書朴權曰,禁衛營則吏胥之爲敎鍊官者,只二人,臺啓旣發之後,臣與都提調相議,則以爲,雖是吏胥,爲人可合於軍門,臺啓中,只言自今以後防塞,而無已前擧論之語,似當置之云。故不爲汰去矣。今者大臣所達如此,當爲汰去,而吏胥中,曾經邊將而復爲將校者,亦多有之,此亦當入於一體汰去中乎?行禮曹判書閔鎭厚曰,雖曰本是書吏,旣經邊將則便作朝官,此則非所可論矣。朴權曰,臣有所懷,故敢達。自前大政之時,各軍門,修送久勤單子,則本曹,招見其人,親審取捨矣。近來則此規久廢,只憑久勤備擬而受點,蓋各軍門,初不擇人,且多用請囑,苟然充差,故見差人,苟無大段罪過,則因仍耐過,以至仕滿,而臨政報瓜,則本兵,不得已循例陞遷,甚非爲官擇人之道。且自前萬戶窠小,而久勤數多,則如軍門將校之類,旣出六品,則不得不直擬於僉使,僉使,階是三品,官方之無漸,極矣。差送之際,旣不問其賢愚,以其微末之故,又不入臺彈。到任後,擧職者蓋尠,此蓋由於專用久勤而然矣。金昌集曰,用人之道,不可以外貌取之,以外貌見之,或有不似者,亦有能稱其職者,不可以一槪論之矣。自前以別擇守令,屬降明旨,而初入仕,旣不愼簡,故每患守令之未得其人矣。軍門將校亦然,差出之時,若果精擇,則邊將,自可得人矣。臣意,欲擇守令,先擇初入仕,欲擇邊將,則先擇將校,始可無如前冗雜之弊,以此申勅于各軍門,似好矣。閔鎭厚曰,萬戶之窠雖窄,何可以曾無履歷之哨官,直爲擬差僉使乎?久勤報來之中,或全不識字,或爲人不似者,不得不差送。不緊邊將,或留待後都目,向臣待罪本兵時,亦嘗如是處之矣。久勤之法,雖曰有弊,其來已久,似不可猝然革罷矣。上曰,大臣亦有所達矣。以外貌見之,則可合而或有不稱其職者,不合而或有能稱其職者,不可以外貌取人。且同是久勤,而開講取舍,亦未便當。若於當初差出之際,極擇則似好,以此申勅宜矣。權曰,上敎至當矣。向者都政時,皆以久勤,差遣邊將,其中多有不似者,而不得不備擬矣。大抵軍門久勤,其數甚多,閔鎭厚,爲兵判時,有所陳達,略已汰減,其後又復如前矣。鎭厚曰,其時仍左相所建白,臣適忝本兵,故擧行而已。久勤中,追出者頗多,故臣請以竝減此類,而事多掣肘,只減得若干矣。鎭厚曰,禁衛營及兵曹堂上軍官二員,每於都政時,以久勤起其仕滿,如此之類,本非出身兩班,多是中庶輩,而仕滿之後,公然差遣邊將,而至於出身,則反不如白徒,軍門收用,宜莫先於出身,而以卽今將校言之,出身甚少,此不可不變通矣。金昌集曰,兵曹堂上軍官,本以出身禁旅差出,而中間,多以白徒中庶爲之,前後累加申勅,而此法終不行。近來亦多以閑良堂上差出,誠慨然矣。權曰,近來科擧頻數,故出身甚多。如此之類,觀其門地高下,自軍門調用則好矣。而旣成近規,勢難變通,出身中奉承傳者,曾前上言,請得各處屯田別將,其時回啓,以問于各道監司各該衙門而稟處爲言,故近來此類,來告小臣,必欲陳達。以此見之,可見出身之淹滯矣。今若以軍門將校,隨闕差出,則似爲疏通之道矣。持平金在魯曰,臣亦有所懷,惶恐敢達。臺啓之請,勿以吏胥差軍門者,是矣。蓋此輩,方其爲吏胥時,官員在上,刑罪在前,而猶且專以欺隱盜竊爲能事。況僉·萬戶,雖異於守令,而旣有鎭卒,便同臨民之官,若以此輩差遣,則是蹤鷹犬於雉免之場也。侵剝鎭卒,固其所也。今欲勿差邊將,則宜以勿差軍門爲本,而軍門將校,不但此後勿差而已。雖曾前見差者,盡爲刷汰事,明白下敎宜矣。兵曹判書朴權,以禁營將校,亦有吏胥陞差者二人,而姑無罪過,與都提調相議,仍置爲言,題有顧惜之意,殊涉未安矣。且僉使則郡守·縣令,皆爲牒呈,事體不輕,而久勤中,堂上人則雖不似之人,輒差僉使,實爲未安。萬戶則堂上,例不可爲,而別將猶可爲之,豈無隨其人物,方便區處之道乎?上曰,吏胥曾經邊將者置之,其餘一倂汰去。白徒·中庶,亦豈無可用者?不必盡用出身,而自軍門參酌,多以出身差出似好。大臣所達,以禁旅差出事,各別申勅,可也。金昌集曰,自前亦已申勅矣。卽今已差之人,雖不可汰去,此後則皆以禁旅差出宜矣。上曰,此後則皆以禁旅差出,可也。
兵曹判書朴權所啓,禁衛營標下軍,都數七百餘人,已前則柳葉箭四中以上,片箭具入鳥銃三中者,始得兼司僕帖,故試射及中日受帖者不多。辛卯改定式後,步軍之銃劍奉法柳葉箭四枝通計,則能滿六分者甚多,皆得兼司僕帖,故今則過半爲兼司僕。辛卯後,三年後受帖者二百五十餘人,所受祿米,以一年計之,則多至六百餘石。蓋一番得帖之後,終身加料,故軍餉之費,視前倍蓰,誠爲悶慮。凡賞格,行於一時則可矣。而因一番入格,至死受料,事涉無謂,自今以後,兼司僕加料,限其等數,似宜。大臣·禮判,今方入侍,下詢,何如?上曰,此事,何如?金昌集曰,兼司僕,言之久矣。非但禁衛營,諸軍門軍兵皆然,一爲兼司僕,一生受料,實是難繼之道,而一朝變改,則軍情必致落莫矣。若不變改,一向給料,形勢亦難,參酌變通,似宜矣。行禮曹判書閔鎭厚曰,此弊,臣曾屢次陳達,伏想聖聰,亦或記有矣。一番入格,終身受食厚料,誠爲太過,只升兼司僕,而限三朔加給料米,其後又爲入格,則更限三朔加給料米,或依近例,以木施賞,皆無不可,蓋一次入格,則自謂能事已畢,故懶於習藝,絶少再次入格者,此在激勸之道,亦未爲得也。上曰,御將所見,何如?工曹判書金錫衍曰,兼料之弊,兵判所達是矣。然而一生所受食之物,若限以三月,則稱冤甚多。三朔之限太少,善爲變通,俾無稱冤之弊,似好矣。鎭厚曰,輦下諸軍門,規制各異,而訓局施賞,尤爲太濫,必欲均一定法,故其勢不得不如此矣。且聞監射將官,不能精察,多有冒得優等者,故兼司僕之多出,實由於此云矣。上曰,依前定式施行,辛卯以後分數之法,勿用,可也。以上備局謄錄
禮曹判書閔鎭厚所啓,明陵初出之路,仍守陵官上疏,別遣禮官堂上,看審改之矣。卽今所改之路,反不如前,上下之際,望見陵上,事甚未安。不但臣意如此,曾經奉審之監司,亦言其宜有變通,陵官亦以當從舊路之意論報,前頭本曹堂上往來之時,詳細看審後,稟處,何如?上曰,依爲之。禮曹謄錄日記廳郞廳崔一奎書。趙景觀校正。
上在慶德宮。停常參·經筵。
自辰時至酉時,日暈。夜一更二更,有霧氣。
下直,鐵原府使任舜元,北虞候李潚。
中殿·世子宮·嬪宮,藥房問安。答曰。知道。
藥房啓曰,伏未審近日,聖體調攝,若何?口淡之候,其已快減,而膝痺加減,何如?前入湯劑,已盡於昨日。臣等今日,與儒川君濎及諸醫入診,詳察症候,更議加進當否宜當,憂慮未已,敢來問安,竝爲仰稟。答曰,知道。口淡之候,頗減而膝痺無加,湯劑不無少效,加進五貼宜矣。勿爲入診。
昨日引見時,持平金在魯所啓,臣以情則難便於參啓,以病則難强於供仕,曠日尋單,一向見阻,方切悶蹙之際,適値召牌之降,旣不敢在家違命,又不可詣臺行公,玆不得不露章申籲,兼附一二近事,伏承聖批,開納如響。臣於此,實深感惶,而第其中金萬胄事,乃以過當爲敎,固已不安。繼伏見在外重臣之疏,以丁時梯擬律事爲嫌,而至以咎責至此,抑獨何哉爲言?仍有許多譏切之意,臣看來不勝愧悚之至,夫和合御藥,誤不依本方,其於時梯罪名,只是藥之一字,相似而已。該府,苟無相當之律,則只當以律無相當,措辭仰稟,何必强引此萬萬不襯之文乎?比律照勘,固有前例,而至於此律,則不但不爲當律,亦未見其爲比律,而且其議啓,只曰考之律文,合和御藥,誤不依本方,不過杖一百,殊涉太輕。此則直以此律,爲當律之辭也。寧有一言半辭,比律照勘之云乎?此臣之所訝惑,而不得不論及者也。昨又伏見銓官之議,以金萬胄考官擬望事,過自引嫌,頗示不平,臣切爲之瞿然也。萬胄之文藝,臣未知果如何,而臺職之經,未叶公論,外試缺掌,亦招譏議,地望之允合於考官,臣不敢信也。臣初非故爲已甚之論,旣見士子輩,大不滿於心,不敢終始泯默,今者銓官,乃以何必求備爲言,則其意儘好,亦何必强立己見,以傷忠厚之風乎?雖然,臣久忝臺職,未有絲毫之補,徒被左右之斥,決不可一刻苟冒。請命遞斥臣職。上曰,勿辭,退待物論。
正言李箕翊所啓,請罪人河依律處斷事,權卨嚴加鉤覈事,平安兵使李裕民改差事。措語竝見上上曰,勿煩。
又所啓,四山松禁,非不申嚴,而國綱解弛,民不畏法,無賴之輩,居在僻洞者,潛自作黨,恣意偸斫,越城徃來,無所顧忌,數少山直,莫敢誰何?其中若或有被捉者,則此輩挾持斧斤,威喝山直,至於還奪其人者,比比有之。若不別樣禁斷,則若干稚松,將無以保養,事之寒心,莫此爲甚。請申勅該府及三軍門,左右捕廳,另加窺捕,以爲痛禁之地。上曰,依啓。
又所啓,生民休戚,係於守令,苟非其人,則民之受害,可勝言哉?軍威縣監李鐵徵,到任以後,無一善狀,蠱惑邑婢,政令多門。崔·金兩姓人,引爲心腹,率置衙中,賄賂公行,請托紛紜,衙奴輩,橫拿閭里,出入場市,勒買民産,怨讟朋興。又於昨年歲抄時,兒弱之類,盡爲搜括,一倂捧招之後,使崔·金兩人,潛出私舎,各捧賄錢,而還爲頉減,其他肥己虐民之政,不一而足,如此之人,決不可置諸字牧之任,以貽生民之害。請軍威縣監李鐵徵,罷職不敍。上曰,風聞未必盡信,更加詳察處之。
政院啓曰,持平金在魯,引避退待,已至經宿。憲府除在外外,呈告人員,竝卽牌招,以爲處置之地,何如?傳曰,允。
持平趙尙絅啓曰,三朔居臺,絲毫未補,尋單見阻,悶蹙方切。卽因僚臺處置,召牌儼臨,怵分畏義,不得不趨詣,而第臣僚避中金萬胄事,有不敢可否之嫌。臣之曾叨諫職也,略論金萬胄臺選之不合,處義之顚倒矣。其後萬胄,乃以爲人報復,襲其口氣等語,詬辱臣身,不遺餘力,臣到今思之,愧恧愈切。今者僚臺之論斥萬胄也,至以臺職之經,未叶公論爲言,則臣以曾論萬胄之人,決不可容喙於其間。且臣之被斥於萬胄,不比尋常,則尤何敢不顧廉隅,冒當處置乎?旣不得處置,則理難晏然於職次。請命遞斥臣職。答曰,勿辭,退待物論。
掌令安重弼啓曰,臣於昨日,承牌趨詣之際,猝逢香祝於生鮮廛路左,市人紛沓中,未及省察。已與香祝相値,雖欲回避,形勢急迫,終致冒犯之歸,其爲惶悚,有不可言。其在道理,宜卽自列,而病情方苦,實無作氣詣臺之路,未免擔舁而退歸矣。香祝何等敬尊處,而旣不能趨卽隱避,又不得及時引罪,揆以事體,所失尤大,臣何敢晏然仍冒於臺次乎?請命遞斥臣職。答曰,勿辭,退待物論。
大司諫尹世綏,黃海監司遞來。
院前啓,請罪人河依律處斷事,權卨嚴加鉤覈事,平安兵使李裕民改差事,軍威縣監李鐵徵罷職不敍事。入啓。答曰,不允。
府前啓,請黃順中依律處斷事,醫官李時聖事,醫官丁時梯遠竄事,嶺南疏頭金履達考律定罪事。措辭竝見上新啓,新除授掌令李宖,以京試官,時在平安南道試所,請斯速乘馹上來事,下諭。竝引嫌而退,有懷必陳,蓋出毋隱,兩臣疏語,何用深嫌?嫌難處置,其勢固然,不可以此輕遞言官,路犯香祝,雖緣迫急,揆以事體,勢雖仍在,請持平金在魯·趙尙絅,竝命出仕,掌令安重弼遞差。答曰,不允。李宖,竣事後自當上來,勿爲下諭,處置事依啓。以上朝報
禮曹啓曰,今九月二十九日,中宮殿誕日,王世子陳賀,依例磨鍊乎?敢稟。傳曰,權停。禮曹謄錄
上在慶德宮。停常參·經筵。
下直,茂朱府使李德英,金城縣令徐命均,萬頃縣令洪構。
持平金在魯·趙尙絅就職。
吏曹啓曰,臺諫有闕,政事,取稟。傳曰,明日爲之。
三省罪人玉流花,刑問三次不服,四次不服。傳曰,推鞫姑罷。
政院啓曰,因進宴廳草記,在外大臣處,遣近侍敦召,耆舊宰臣處,亦降別諭,咸造侍宴之班事,自政院稟旨擧行事,允下矣。領府事尹趾完,在安山地,判府事崔錫鼎,在楊州地,判敦寧崔奎瑞,在龍仁地,贊善權尙夏,在淸風地,司直李世弼,在果川地。大臣處則別遣史官敦召,耆舊宰臣處則別爲下諭之意,敢啓。傳曰,知道。
應敎李澤牌不進,罷職傳旨。傳曰,只推勿罷。再牌不進,罷職傳旨,傳曰,只推勿罷。以上朝報
上在慶德宮。停常參·經筵。
下直,昌寧縣監洪廷弼。
京畿監司李善溥,到界事出去。
政院啓曰,吏曹郞廳來言,今日爲政事命下,而判書李健命,參判李晩成,俱以病不來,參議未差,不得開政云。判書·參判,竝卽牌招開政,何如?傳曰,允。
大司憲申銋初度呈辭。入啓。給由。
全羅監司書目,錦山郡守呂必寬,唐津縣監鄭以規,旣已監賑御史書啓,引嫌曠官,爲先罷黜事。
京畿監司李善溥,到界後入來。
以鞫廳議啓,三省罪人玉流花,姑爲移送刑曹事。傳曰,依啓。
謝恩,左副承旨權,同副承旨韓世良。
京畿監司書目,衿川呈,以判尹趙泰采,水原呈,以知事尹德駿,病重上去不得事。啓。傳曰,須勿固辭,宜速上來行公事,回諭。又書目,果川呈,以校理鄭纘先辭職上疏上送事。啓。答曰,省疏具悉。爾其勿辭,從速上來察職。朝報
有政。兵批,以李相發爲廣州中軍,以趙儆·權忭付副司果,以安重弼付副護軍,以申載夏付副司猛。
吏批,以洪重周爲掌樂正,鄭翊時爲康津縣監,兪崇爲司僕正,洪重範爲永川縣監,宋茂錫爲錦山郡守,吳命峻爲漢城右尹,韓以原爲掌令,趙儼爲監察,韓世良爲承旨。
上在慶德宮。停常參·經筵。
去月二十九日,引見時,左議政金昌集所啓,持平金在魯上疏,關節之弊,別樣申飭爲請矣。大槪此弊,自前嚴禁,仁廟朝丙子受敎,始以一罪論斷矣。上曰,臺疏則一罪重,故七十年來,無一人現發云者,欲降之之意也。昌集曰,朝家前後累加申飭,而搢紳之間,勿論輕重,鮮有不犯者。近來則久無申飭之事,故此弊漸多,其中宰臣名流,至送乞馱於邊帥及武宰云。此則似非泛論,而果然則誠可駭愕矣。關節之弊,不但外方爲然,京中亦多請囑之風習,以至於外方乞馱,極爲寒心。此則在下者之罪也。今若稍輕其法,而更無冒犯者則好矣,而雖輕其法,終無實效,徒歸於變更舊法而已,則恐不如仍存舊法,別樣申飭之爲愈。從今以後,如有犯禁者,使臺諫隨聞論劾則可矣,而臺臣之意,則似以論人一罪爲重難,有此云云矣。上曰,關節之弊,痛禁爲可,曾有受敎已久,改之重難矣。如有犯禁者,臺臣隨聞論劾,則庶有懲戢之效,以此申飭,可也。上曰,臺疏中所謂宰臣名流,似非泛然,有所指的耶?持平金在魯曰,臣雖有所聞,蓋是風聞,今不可的達,而且臣疏本意,只欲警飭將來,非欲揚訐人隱微之失也。昌集曰,乞馱之說,誠可寒心矣。上曰,予之下詢者,正指此也。乞馱之說,似非泛然,隨聞上陳宜矣。在魯曰,臣如有詳覈得實之路,則豈不指陳於當初疏中乎?禮曹判書閔鎭厚曰,關節,以一罪論斷,自是舊法,固難輕改,而其中所犯,亦有輕重,若徒以事涉關節,而一倂置之一罪,則亦甚難處,故臺諫雖有所聞,不忍發論。今此臺臣之疏,蓋出於此矣。舊法則勿改,而事發之後,酌其輕重,當用一罪者,斷以一罪,情犯稍輕者,則亦宜差減,如是定式,則恐好矣。上曰,禮判所達是矣。受敎,今不可改,觀其所犯之輕重,而處之,似好矣。昌集曰,受敎則勿論輕重,蓋欲施之以一切之法矣。今若參酌輕重而處之則好矣,而輕重,何以區別耶?兵曹判書朴權曰,臺臣聞而論劾,朝家覈得實狀,重則以一罪斷之,輕則以贓罪論之,贓亦有滿贓未滿贓,當隨其罪之輕重而處之矣。昌集曰,政官·刑官·法府禁亂等事,俱有請囑之弊。以請囑政官一事言之,若有誤薦非人者,則其罪亦重,如此者,臺臣隨聞論啓,則自上參酌處之似當矣。左副承旨李大成曰,隨其現出,而可以罪之。乞馱邊帥,事係貪贓,爲親舊稱念等事,似涉微細,固宜參酌處之矣。上曰,受敎,勿改仍行,臺臣隨聞論劾,現出然後,重則以受敎論斷,輕則參酌處之,可也。
注書李鳳翼書啓,臣承命馳往于楊州松山村,判府事崔錫鼎所住處,傳宣聖旨,俾臣入參於進宴,詞意隆摯,恩禮優厚,臣祇奉兢惶,精爽隕越,不覺感涕之橫集也。向來玉候之康復,寔宗社無疆之慶,今玆法殿稱觴,亶爲上下同歡之意,具僚盈庭,上壽燕喜,其在區區犬馬之心,豈不欲趨造班行,共伸抃賀頌祝之誠也哉?顧臣衅累之蹤,固無徑入脩門之望,見今人言罔極,侵詆交加,滅身不足以償塞,抱此冤懣,亦不敢一言。嗚乎,臣方惶怖危懍,神魂靡定,恩召之下,無計趨承,瞻望雲天,只增悼慄。追當以文字,叩伸崩迫之衷云矣,敢啓。傳曰,知道。
假注書權孚病,代以趙彦臣爲假注書。
假注書沈埈書啓,臣承命馳往于安山元堂里,領中樞府事尹趾完所住處,傳宣聖旨則以爲,八十廢疾之人,朝暮待盡之中,伏承史官遠臨,傳宣聖旨,令臣進參於進宴之時,臣雖身在京輦之下,四體不備之病人,末由得與於稱觴登筵之列,撫躬自悼,瞻望愴咽云矣,敢啓。傳曰,知道。
應敎李澤上疏。大槪,臣於荐召之下,不得已復此進詣闕外,而旣被司諫洪重休之無限凌藉,決難冒進,而且於喉院請推之擧,尤有所惶縮不安者。玆敢悉暴情實,退歸私次,乞賜罷斥,仍治逋慢之罪,以快人心,以肅朝綱事。入啓。答曰,省疏具悉。經年之後,齗齗不已,殊涉太過,何用深嫌?爾其勿辭,從速察職。
右承旨金相稷上疏。大槪,伏見儒臣疏本,以昨日辭疏不捧事,非斥本院,不遺餘力。臣於其疏還給之時,亦有所與聞,決不可晏然仍冒於職次,乞蒙恩遞,以安微分事。及同副承旨韓世良上疏。大槪,臣於儒臣之疏,有不敢晏然者。蓋儒臣初疏之到院,在臣忝叨本職之前,其疏之捧入當否,呼望與否,非臣之所與聞,而本館之連日闕直,事甚未安,有所請推矣。今見儒臣之疏,則臣以請推之人,亦在非斥之中,臣何敢自謂無失,而仍冒於職次乎?伏乞聖慈,亟遞臣職,以謝人言事。入啓。答曰,省疏具悉。爾其勿辭,從速察職。以上朝報
御營廳啓曰,因兵曹判書朴權所啓,禁軍及禁衛營京標下軍兵,試才賞格,依前定式,辛卯以後分數之法,勿用可也事,命下矣。本廳別抄武士·別武士·京標下軍兵等,試才賞格,亦爲一體,依前擧行,何如?傳曰,允。禦營廳謄錄
上在慶德宮。停常參·經筵。
大司憲申銋三度呈辭。入啓。遞差。
應敎李澤牌不進,罷職傳旨。傳曰,只推勿罷。
左副承旨權上疏。大槪,臣於儒臣侵斥本院之疏,有不敢晏然冒居者。不得不略陳伊時委折,以冀聖明之俯察,乞蒙亟賜鐫遞,以安微分事。入啓。答曰,省疏具悉。爾其勿辭,從速察職。
院前啓,請罪人河依律處斷事。權卨嚴加鉤覈事,平安兵使李裕民改遞事。措語竝見上臣等日昨,以軍威縣監李鐵徵罷職不敍事,有所論啓,及蒙聖批,以更加詳察處之爲敎,而今此李鐵徵事,則實非泛然風聞之比,到任以後,無一善狀,蠱惑邑婢,政令多門,餘措語見上請軍威縣監李鐵徵罷職不敍。答曰,不允。末端事依啓。
左承旨南就明上疏。大槪,臣於儒臣疏斥,不勝瞿然,略陳委折,冀蒙鐫遞事。入啓。答曰,省疏具悉。爾其勿辭,從速察職。
吏曹啓曰,臺諫有闕,政事,取稟。傳曰,明日爲之。
吏曹參議李大成上疏。大槪,臣於銓任,實有萬分難安者,敢暴危懇,冀蒙恩遞事。入啓。答曰,省疏具悉。爾其勿辭,從速察職。
都承旨兪集一上疏。大槪,臣再昨,以該房,早詣政廳,風寒猝緊,凜凜如冬,寒粟遍體,歸家叫痛,斷無供職之勢,且於儒臣之疏,亦有所不得晏然者。玆敢冒死哀籲,伏乞亟遞臣職,以安私分,以延殘喘事。入啓。答曰,省疏具悉。卿其勿辭,從速察職。朝報
政院啓曰,備邊司郞廳來言,今日賓廳坐起日次,而姑無大段稟定之事,不得爲之之意,敢啓。答曰,知道。備局謄錄
御營廳啓曰,南小門洞良中,本廳別抄武士·別武士·別破陣·京標下軍,秋等賞試才設行事。禦營廳謄錄
府啓曰,近來各處諸營繕及勅使時,出役浩煩,車夫夫馬之役,罔有紀極,京外車夫,江上夫馬,相繼逃亡,前頭責應,將不得成形,極爲可慮。今聞諸宮家及各衙門,發遣差使,搜括京外車夫,或有略給廉價,督運數百馱之柴草,或有全不給價,勅令載運,故餘存五六車夫,不勝其苦,來訴於臣等,極爲矜惻。若不及時變通,則其勢將未免盡散後已,諸宮家各衙門,不爲啓下,關由本府,直發差使,威力載運者摘發,從重科罪事,奉承傳,何如?傳曰,依啓。各衙門嚴禁,隨現重治,可也。
上在慶德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,霜寒猝緊,伏未審近日,聖體調攝若何?口淡之候,其已快減,而膝痺加減,何如?前入湯劑,已盡於昨日,臣等與諸醫入診,詳察症候後,議定繼進當否。憂慮未已,敢來問安,竝此仰稟。答曰,知道。口淡之候,一向差減,而膝痺無加矣。
政院啓曰,憲府多官,無行公之員,連日監察茶時,事甚未安。守令未署經者,亦多有之,除在外外,呈告人員,竝卽牌招察任,何如?傳曰,允。
又啓曰,卽者吏曹郞廳來言,今日爲政事命下,而判書李健命,參判李晩成,情勢難安,參議李大成,未肅拜,不得開政云。判書李健命,參判李晩成,參議李大成,竝卽牌招開政,何如?傳曰,允。
左議政金昌集啓曰,省鞫問事郞廳差出,而絶無在京之人,故未免改付標矣。今番則或奉命在外,或入試所,形勢或然,而大抵朝臣之帶軍銜而任意在外者,國家每加申勅,而無有奉行者,殊甚未安。今者憲臣疏中,禁直人徑出者,直爲禁推事,爲言矣。臣意,方帶軍銜而任意在外者,實與禁直而徑出者無異,亦依禁直徑出例,一體禁推,何如?上曰,帶軍銜在外者,曾前每每申勅,而終無奉行,誠可寒心。一例禁推,可也。
司諫洪重休辭職上疏。入啓。答曰,省疏具悉。爾其勿辭,從速察職。
府前啓,請黃順中依律處斷事。醫官李時聖事。醫官丁時梯遠竄事。嶺南疏頭金履達考律定罪事。措語竝見上新啓,新除授掌令韓以原,時在忠淸道忠州地。請斯速乘馹上來事,下諭。答曰,不允。下諭事,依啓。
咸鏡監司書目,會寧府使李暉,暗行御史,旣已封庫,爲先罷黜事。
又書目,情勢不安,敢乞恩遞事,上疏上送事。啓。答曰,省疏具悉。卿其勿辭察職。
政院啓曰,吏曹判書李健命,參判李晩成,參議李大成,竝牌不進,推考及罷職傳旨,今方捧入,而開政命下之後,不卽擧行,事甚未安。判書李健命,參判李晩成,更爲牌招開政,何如?傳曰,允。
吏曹參議李大成牌不進,依承傳罷職。
今日藥房入診時,加味防已飮五貼,仍爲加進事,榻前定奪。
忠淸監司書目,公州牧使蔡成胤,暗行御史,旣已封庫,爲先罷黜事。
吏曹判書李健命,再牌不進後上疏。大槪,昨日僚席之疏,詆斥備至,語意深緊,今於荐召之下,未克祗赴,敢陳危懇,乞賜鐫遞,以謝僚議,以安微分事。入啓。答曰,省疏具悉。李大成疏語,殊欠和平,何必爲嫌?卿其勿辭,從速行公。
吏曹參判李晩成,再牌不進後上疏。大槪,臣於僚席之疏,不勝危怖,一日之內,荐違嚴召。臣罪至此,萬死猶輕。乞命削臣職名,仍勘辜犯,以嚴朝綱,以謝僚言事。入啓。
政院啓曰,吏曹判書李健命,參判李晩成,再牌不進,推考傳旨,今方捧入。所當更請牌招,而一日三牌,有傷事體,何以爲之?敢稟。傳曰,過國忌後開政。
答吏曹參判李晩成疏曰,省疏具悉。銓長疏批,已諭予意矣。卿其勿辭,從速察職。
政院啓曰,卽今玉堂,上下番俱空。政官所當牌招差出,而纔仍政官之再招不進,有過國忌後開政之命,何以爲之?敢稟。傳曰,明日開政。
應敎李澤牌不進,依承傳罷職。
持平金在魯牌不進,罷職傳旨。傳曰,只推勿罷。以上朝報
上在慶德宮。停常參·經筵。
夜一更,月暈。
政院啓曰,卽者,吏曹郞廳來言,今日爲政事,命下矣,判書李健命,參判李晩成,俱以病不來,參議未差,不得開政云。判書·參判,竝卽牌招開政,何如?傳曰,允。
政院啓曰,吏曹判書李健命,參判李晩成,俱以牌不進,推考傳旨,今方捧入,而開政命下之後,尙不擧行,事甚未安。更爲牌招開政,何如?傳曰,允。
政院啓曰,吏曹判書李健命,參判李晩成,再牌不進,推考傳旨,今方捧入,而爲政命下之後,連次違牌,尙不擧行,事甚未安。所當更請牌招,而一日三牌,有傷事體,何以爲之?敢稟。傳曰,明日開政。
監試初試一所,出榜詣闕。以上朝報
上在慶德宮。停常參·經筵。
申時酉時,日暈。
政院啓曰,因臺諫有闕,有過國忌後開政之命矣,以玉堂闕直,復有今日開政之命,而副應敎洪致中,自鄕上來,承牌就直,副校理李秉常,旣出試所,本館自當請牌,推移入直,今不必以玉堂闕員,開政於國忌正日,而成命之下,亦不當中止,何以爲之?敢稟。傳曰,明日開政。
護軍李澤,北兵使遞來。
傳曰,史官五員待命,騎馬十五匹立之,津船等處內摘奸。
副校理李秉常牌不進,罷職傳旨。傳曰,禁推。
全羅監司書目,茂長呈,以今八月十七日海溢,事係變異事。以上朝報
進宴廳堂上啓曰,今此進宴時,堂下知製敎應參人中,時無職名之人,令該曹依前例付軍職,以爲進參之地,何如?傳曰,允。進宴廳謄錄
上在慶德宮。停常參·經筵。
下直,永宗僉使李之驥。
政院啓曰,吏曹郞廳來言,今日爲政事命下,而判書李健命,參判李晩成,俱以病不來,參議未差,不得開政云。判書·參判,竝卽牌招開政,何如?傳曰,允。
成均館官員,以同知館事意啓曰,今九月初九日,儒生課製,當爲設行,而大提學宋相琦,方在陳疏引避中,大司成趙道彬,時在試所,限內不得爲之,今月內無故日,退行之意,敢啓。傳曰,知道。
政院啓曰,吏曹判書李健命,參判李晩成,牌不進,推考傳旨,今方捧入,而開政命下之後,一向違牌,尙不擧行,殊甚未安。判書·參判,竝卽牌招開政,何如?傳曰,允。
備邊司啓曰,北評事宋成明,除授之後,以其親病,呈狀本司者,至於累度,而成明,旣與兄弟鮮少之人有間,故終始靳許,則又以爲,覆審臨時,當爲觀勢赴任云,故北道試官,使本道都事替行,南道則京試官變通差送矣。卽今覆審,旣已過時,而成明,又稱身病方重,無意赴任,以入啓處置之意,呈于本司矣。成明,當初不卽勉赴,固已未安,而到今竝與檢田之行,而不欲當之,事體豈容如是?殊涉駭然。北評事宋成明罷黜,北道災傷,則仍令都事踏驗,南道則使京試官擧行,宜當。以此意急急知委于該曹及本道京試官處,何如?傳曰,允。
政院啓曰,吏曹判書李健命,參判李晩成,再牌不進,推考傳旨,今方捧入,而成命之下,尙不擧行,事甚未安。所當更請牌招,而一日三牌,有傷事體,何以爲之?敢稟。傳曰,明日開政。
吏曹判書李健命上疏。大槪,所遭非常,情勢危蹙,數日之內,連違召命,揆以常憲,合被重誅。乞賜鐫罷,仍勘臣前後逋慢之罪,以肅朝綱,以安私分事。入啓。答曰,省疏具悉。政曹注擬,設有不叶於意者,大成,方帶佐貳之任,出仕後,從容商確,何所不可,而不此之爲,徑加疑怒,此予所謂殊欠和平者也。於卿,別無難安之端,安心勿辭,速出行公。
謝恩,副校理金相元。
慶尙監司書目,南海縣令文壽元,八月十五日,遭母喪事。
吏曹參判李晩成上疏。大槪,旣有當遞之義,斷無仍據之理,數日之內,六逋嚴命,罪戾至此,萬戮猶輕。乞命遄賜處分,仍勘辜犯,以振朝綱,以安微分事。入啓。答曰,省疏具悉。銓長疏批,備悉予意矣。須勿固辭,從速察職。以上朝報
進宴廳堂上啓曰,庚寅年進宴時,禁軍將·守門將·武兼之類,皆以散果牀給之,軍兵則依犒饋例,以酒肴分給事,定奪矣。今亦依此擧行,何如?傳曰,允。進宴廳謄錄
上在慶德宮。停常參·經筵。
夜三更,流星出壁星下,入南方天際,狀如鉢,尾長二三尺許,色赤。啓。
下直,開城留守尹趾仁。
政院啓曰,卽者,吏曹郞廳來言,今日爲政事命下,而判書李健命,參判李晩成,俱以病不來,參議未差,不得開政云。判書·參判,竝卽牌招開政,何如?傳曰,允。
政院啓曰,吏曹判書李健命,參判李晩成,牌不進,推考傳旨,今方捧入,而開政之命,已至三日,連次違牌,尙不擧行,其在事體,尤極未安。判書李健命,參判李晩成,更爲牌招開政,何如?傳曰,允。
濟州牧使書目,大靜縣監李顯徵,病重罷黜事。
禮曹參判金演,開城留守遞來。
禁府啓目,粘連平安監司放未放啓本云云。本府所管定配罪人,放未放秩乙良,竝只依啓聞施行,而稟秩金重一·宋等段,當此非常之大霈,似宜有疏釋之典,而事係科場,不敢輕議,上裁,他餘罪人等段,令各該衙門稟處,何如?啓依允。金重一·宋等乙良,竝放送。
政院啓曰,吏曹判書李健命,參判李晩成,再招不進,推考傳旨,今方捧入,而前後疏批,開釋已盡,而一向違牌,今日亦不得開政,不但事體之極爲未安,增廣別試初試,試官擬望,當在明朝,亦不無臨時窘迫之慮。不可拘於一日不請三牌之近規,判書·參判,更爲牌招,何如?傳曰,允。
政院啓曰,吏曹判書李健命,來詣闕外,陳疏退去,而又爲違牌,參判李晩成,亦爲違牌,待命金吾門外云。推考傳旨,今方捧入,而三牌之下,終不承命,尤極未安。判書李健命,則所當待明朝更爲牌招,而參判李晩成,則方在待命中,一倂請牌,有違常例,何以爲之?敢稟。傳曰,依啓。勿待命事,分付。
執義韓重熙上疏。大槪,敢陳病重實狀,冀蒙恩遞,略附淺見,以備裁察事。入啓。答曰,省疏具悉。宋成明事,疏辭固好,而第催促之後,若又遷就,則事體之傷損大矣。評事,雖云厭避之任,國家少有紀綱,則安敢終始不赴,若是其肆然哉?誠極駭異。拿問處治爲宜,而臺臣之不卽引避,非朝家所可警責也。爾其勿辭,調理察職。
政院啓曰,吏曹參判李晩成,勿待命事,旣已命下矣。待明朝,與判書一體牌招,何如?傳曰,允。朝報
政院啓曰,備邊司郞廳來言,今日,賓廳坐起日次,而別無大段稟定之事,不得來會云矣,敢啓。答曰,知道。以上備局謄錄
義禁府啓曰,今此增廣別試時,本府都事十員,皆以赴擧。本府入直都事一員,當直都事一員,交代都事一員,文武科一二所禁亂都事各一員,當以分差。假都事七員,令該曹依例趁卽差出,以爲分差之地,何如?傳曰,允。
又啓曰,以咸鏡監司狀啓,刑曹粘目,輸城察訪朴奎祥,咸興前判官姜聖臣等,移本府處置事,允下矣。朴奎祥,今方待命,卽爲捉囚,而姜聖臣,時在咸鏡道富寧地本家云。依例發遣府羅將,拿來,何如?傳曰,允。禁府謄錄
上在慶德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,風寒憀慄,伏未審近日,聖體調攝若何?口淡之候,其已快減,而膝痺加減,何如?前入湯劑,已盡於昨日,依前定奪,五貼當加劑以入矣。臣等憂慮未已,敢來問安。答曰,知道。口淡之候,益加差減,而膝痺無加矣。
政院啓曰,吏曹判書李健命,參判李晩成,牌不進推考傳旨,今方捧入,而今日又不得開政,非但事體之極爲未安,試官望擬入,一刻爲急。判書李健命,參判李晩成,更爲牌招,何如?傳曰,允。
忠淸監司書目,天安郡守魚有鳳,母病沈重,受由上京,連呈辭狀,還任無期,不得已罷黜事。又書目,德山呈,以寡女私婢海今,一産二蛇,卽浮水中。雖未詳知其所産之物,形樣果如何,事係變異事。
江華留守書目,以本府守備軍制,糧餉器械風習五件,陳弊上疏上送事。啓。答曰,省疏具悉。卿受保障重任,思盡其責,另具別幅,有此條陳,當令廟堂商確稟處焉。
府前啓,請罪人黃順中依律處斷事。醫官丁時梯亟命遠竄事。嶺南疏頭金履達考,律定罪事。措語竝見上新啓,司宰主簿李徵夏,本以醫術見稱,本職之除,未必不由於此,而頃當聖候彌留,諸醫議藥之日,徵夏則輒默一語。提調目見而駭然,至發峻責之言,則渠當驚懼惕念,殫竭術業,而終始結舌,不言一藥。其袖手傍觀,不欲干預之狀,誠極痛駭。如此之類,不可不嚴加罪罰,請司宰主簿李徵夏削職。士夫行己,廉隅爲重,其不可放倒也決矣。金川郡守尹會,名登白簡,至被拿問之罰,而諉以旋寢,耐恥蹲冒。其在處義,固已可駭,而爲營遷葬,率置地師數人於衙中,凡干政令,一從其言,貨賂公行,吏緣爲奸,民受其害,怨謗載路。今春繡衣回還後,自謂當遞,忙急斂財,擧措駭異,傳說狼藉。如此之人,決不可置而不論,請金川郡守尹會罷職。日前以私屠犯禁人,勿爲徵贖,問其家長定配事,旣已定奪於榻前,則其在法官之道,固當奉行之不暇,而聞刑曹近日所捉之類,如前徵贖云。立法之初,若是其弁髦,則前頭之永久遵行,未可期必,不可無警責之道。請刑曹堂上郞廳,竝從重推考。答曰,不允。末端事依啓。前啓,醫官李時聖加資還收事,停啓。
吏曹啓曰,今此增廣文科初試一二所試官,當爲備擬,而堂下無故可擬之人絶乏,無以擬望。曾經侍從之人,卽今違牌坐罷者,亦當合有變通之道,何以爲之?敢稟。傳曰,別單書入。
禁府,宋成明·朴奎尙拿囚。啓。
傳,前應敎李澤,司果金始煥,修撰鄭栻,竝敍用。
判府事崔錫鼎上疏。大槪,敢陳駭怖崩迫之情,乞蒙照察事。入啓。
政院啓曰,文科一二所試官,吏曹參判李晩成,禮曹參判金演,戶曹參判李壄,左尹洪萬朝,同知南致熏,牌招不進,事體極爲未安。推考傳旨,今方捧入,而嘉善試官中,只有趙泰老一人,而入直於兵曹,他無推移之道。不進人員,竝卽牌招,何如?傳曰,允。
謝恩,待敎黃奎河。
明日增廣別試,武科初試一所試官,金演·鄭·申命擧·郭氣和,二所試官,柳星樞·趙之重·韓聖欽·張震炳,監試官一所柳明錫,二所金錫夏,文科一所試官,洪萬朝·安重弼·金取魯,二所試官,趙泰老·金普澤·李坦·兪崇·安䋊,監試官一所成起寅,二所辛夢弼。文科二所試官金普澤,一所進去。
試官,宋徵殷·柳鳳輝·鄭栻牌不進,依承傳罷職。
答判府事崔錫鼎疏曰,省疏具悉卿懇。泮疏中,抉摘數句語,予已覽矣。寧有近似於諸生所云乎?此予所以竟不允兪者也。噫,誣毁聖祖,乃人臣之極罪也。雖微官庶僚,不當以此等罔極之言勒加,況大臣乎?大臣之受此誣,可謂冤矣。卿其須體至意,安心勿待罪,宜速上來,以副予望。仍傳曰,遣史官傳諭。朝報
有政。兵批,以李漢章付副護軍,南舜明爲同知中樞府事,申翊夏·金鼎周·朴守綱爲僉知中樞府事,申銋·李澤·金始煥·權熀·尹陽來付副司直,鄭栻付副司果。
吏批,以康友諒爲靑巖察訪,朴泰鎭爲軍威縣監,李衡佐爲坡州牧使,金熙潤爲大靜縣監,宋相琦爲大司憲,李箕佐爲果川縣監,吳重周爲會寧府使,李頤慶爲軍器僉正,慶聖會爲兵曹佐郞,李喜涵爲天安郡守,趙泰果爲公州牧使,金興慶爲刑曹參議,鄭栻爲校理,金楺爲義州府尹。
上在慶德宮。停常參·經筵。
夜三更,月暈。
傳曰,史官二員待命,騎馬六匹立之,文科一二所內摘奸。
府前啓,請罪人黃順中依律處斷事。醫官丁時梯亟命遠竄事。嶺南疏頭金履達考律定罪事。司宰主簿李徵夏削職事。金川郡守尹會罷職事。措語竝見上入啓。答曰,不允。
吏曹啓目,粘連啓下是白有亦,江華經歷宋茂錫,移拜錦山矣,今此留守狀啓以爲,災實踏驗,不可付諸生手,官需新捧尙遠,此際迎送有弊,不可無變通之道是如爲白臥乎所,宋茂錫,依狀啓施行,何如?啓依允。
左議政金昌集箚子。大槪,憲臣之疏,有難晏然,乞遞臣職,以謝人言事。入啓。答曰,省箚具悉卿懇。憲臣疏語,別無深意,何用爲嫌?卿其安心勿辭,速出視事,以副予望。仍傳曰,遣史官傳諭。以上朝報
訓鍊都監郞廳,以都提調意啓曰,都監中軍吳重周,移拜會寧府使矣。本營中軍,爲任最重,每當有窠,輒患乏人,且今大將,引入旣久。此時遷動,尤涉重難,而今忽出補邊守,軍門之事,委屬可慮。會寧府使吳重周遞差,使之仍察中軍之任,何如?答曰,允。訓局謄錄
上在慶德宮。停常參·經筵。
未時,太白見於巳地。
工曹草記,天安郡守李喜涵,本曹郞廳仍任事,允下。
訓鍊都監草記,會寧府使吳重周遞差,仍察中軍事,允下。
吏曹啓曰,守令多闕,政事,取稟。傳曰,當日爲之。
持平金在魯三度呈辭。入啓。遞差。
府前啓,請罪人黃順中事,醫官丁時梯事,嶺南疏頭金履達事。措語竝見上司宰主簿李徵夏,素以醫術,見稱本職,頃當玉候添重,諸醫議藥之日,袖手傍觀,提調目見,駭然至發峻責,則渠當殫竭術業,而終始結舌,情狀已痛,及至導水丸之進御也。微有泄候,則徵夏,乃反恐嚇,當初勸用之鄕醫,至以結者解之等語,迫脅操切,無所不至。渠雖無識,何敢以此等無識之言,肆然發口耶?其專事推托,不欲干與之狀,綻露難掩,如此之類,不可不嚴加罪罰。請司宰主簿李徵夏削職,請金川郡守尹會罷職事。措語竝見上答曰,不允。末端兩件事,依啓。
京畿監司書目,水原等五邑呈,以去月十六日海溢,晩時種移秧,未成實,各穀多被損傷,民事可慮事。
政院啓曰,吏曹郞廳來言,今日爲政事,命下,而判書李健命,參判李晩成,俱以病不來,參議申鐔未肅拜,不得開政云。判書·參判·參議,竝卽牌招開政,何如?傳曰,允。
吏曹參議申鐔牌不進,罷職傳旨。傳曰,只推勿罷。
兵曹判書朴權上疏。大槪,臣於江華留守金鎭圭所陳別單中,有不敢晏然者。乞被罪譴,以安私分事。入啓。答曰,省疏具悉。過當之言,何必深嫌,卿其安心勿辭,從速行公。
政院啓曰,因侍講院草記,今十五日進宴,三度習儀時,實兼官不可不備員,而文學金取魯,方在試所,令政院稟旨變通事,允下矣。似當有變通之道,何以爲之?敢稟。傳曰,改差。又啓曰,吏曹判書李健命,參判李晩成,參議申鐔,旣有只推之命,更爲牌招開政,何如?傳曰,允。
京畿監司書目,龍仁呈,以判敦寧崔奎瑞辭職上疏上送事。啓。答曰,省疏具悉。卿其安心勿辭,從速上來。
政院啓曰,吏曹判書李健命,參判李晩成,再牌不進,推考傳旨,今方捧入,而參議申鐔,又有只推之命,所當更請牌招,而一日三牌,有傷事體,何以爲之?敢稟。傳曰,明日開政。
假注書沈埈書啓,臣承命馳往于楊州松山村,判府事崔錫鼎所住處,傳宣聖批,則以爲,臣猥將危蹙之悃,仰申疾痛之呼,而旣不敢費辭辨明,祗陳冤昧之腷臆,文字簡草,未能達意,徹宵耿結,心如集木。不意史官遠辱,傳宣聖批,辭旨溫諄,慰釋備至,深明受誣之爲冤,洞燭人言之罔極,十行天語,如綸如綍,臣跪奉莊誦,感涕先零,以首頓地,精爽飛越,怳如天威之不違咫尺也。噫,臣之近日所遭,實古今所未嘗聞,臣子所不忍言。自有此事以來,心神震薄,闔門怖懼,跼天蹐地,求死不得,旣蒙睿聖之照臨,開示淵衷,夬加伸白,臣雖萬萬滅死,更無所恨,銜戴洪造,隕結爲期,得此恩言,臣於是,可齒於平人矣。仍又敎之曰,須體至意,安心入來,其在區區分義,豈不欲奉承恩命。叩謝天陛,叨參式燕之盛禮,少展臣子之忱誠,而惟是驚魂乍定,餘悸尙存,加以衰病之身,猝當初寒,危喘凜凜,有如候蟲之坏蟄,雖欲强起趨造,其勢末由,瞻望觚稜,竊自悼嘆,狀惕彷徨,不知所以爲喩云矣,敢啓。答曰,知道。
司果李肇上疏。大槪,冒萬死敢陳哀懇,冀蒙矜察事。入啓。答曰,省疏具悉。疏辭,令該曹稟處。
宣惠廳郞廳趙命禎,兩湖儲置米摘奸事,出去。朝報
政院啓辭,仍備局覆啓,吉州牧使兼防禦使事,蒙允矣。諭書密符下送之意,下諭,何如?傳曰,允。備局謄錄
上在慶德宮。停常參·經筵。
未時,太白見於巳地。
政院啓曰,吏曹郞廳來言,今日爲政事,命下,而判書李健命,參判李晩成,俱以病不來,參議申鐔未肅拜,不得開政云。判書李健命,參判李晩成,參議申鐔,竝卽牌招開政,何如?傳曰,允。
府前啓,請罪人黃順中事,醫官丁時梯事,嶺南疏頭金履達事。措辭竝見上入啓。答曰,勿煩。
吏曹判書李健命,參判李晩成,牌不進。
吏曹參議申鐔上疏。大槪,臣於病伏垂死中,遽有天官佐貳之新命,驚惶震越,罔知攸措,纔具疾病之難强,亦不暇論,最是私門盛滿之懼,實有萬萬不敢冒進,再犯違慢之科,恭俟誅罰之加,不意格外異數,至令勿罷,繼有嚴召,臣怵迫嚴畏,進伏闕外,披瀝肝血,疾聲哀籲。懇乞天地父母,曲賜矜諒,亟遞新授職名,以幸公私事。入啓。答曰,省疏具悉。爾其勿辭,從速察職。
政院啓曰,吏曹判書李健命,參判李晩成,牌不進,參議申鐔,陳疏入啓,開政命下之後,尙不擧行,事甚未安。判書李健命,參判李晩成,更爲牌招,何如?傳曰,允。
政院啓曰,吏曹參議申鐔,疏批已下,更爲牌招,何如?傳曰,允。
備邊司啓曰,災邑守令,秋捧前姑勿許遞之意,曾已定奪,仁川,以畿甸災邑,還上及移轉各穀,其數頗多,府使李衡佐,分給之際,極其均一,民多稱頌秋捧時,必須在官,可以隨便收捧,不可付之生手,而頃日政,移拜坡州牧使,本邑凡事,殊涉可慮。坡州牧使,今姑改差,仍授仁川,限秋捧前,勿爲遷動之意,分付該曹,何如?傳曰,允。
京畿監司書目,長湍府使南至熏,身病甚重,不得已罷黜事。
謝恩,吏曹參議申鐔。朝報
有政。兵批,以郭齊泰爲僉知中樞府事,金洵爲兼五衛將,洪處宙爲曹司衛將,李蓍命爲四山監役,南宅夏爲僉知中樞府事,李宇恒爲副摠管,尹就商爲副摠管,宋時豪爲武兼宣傳官,李廷彬爲武兼宣傳官,李鳳祥爲南兵使,柳星樞爲忠淸兵使,申命任爲慶尙左水使,礪山君枋爲都摠管,盧遠明爲柔院僉使,洪重鉉·李宜晩·金世鎬·申思喆·蔡彭胤·尹陽來付副司果,呂必容·金取魯·金在魯·朴萬鼎·柳憲章·趙大壽·朴涏·任守幹·朴行義·李夏源·李澤·金始煥付副司直,金德龜·金志道·崔爾泰·李徵海·吳重周付副護軍,吳夢采付副司直,裵興業·黃先奉·宋時元·蔡廷瑞爲同知中樞府事,任弘迪·李鈺付副司直,李世憲·梁泰徵·張桓付副司果,金光麗·李永發·許玕·丁熠·韓克誠·鄭孝元·尹錫厚·吳尙賢·朴尙堅·金世尙·金震圭·辛志尙·崔龜瑞·尹喜生·南士汲·李祿·張二龍·金履三·張九江·李禮一·朴重聖·田致雨·朴之謙付副護軍,姜得順·金時發·朴天男·李武成·尹時永·金仁必·崔進永·李仁達·文斗成·金必達·吳貴福·朴技德·李禮孫爲兼司僕。
吏批,李澤爲弼善,徐宗績爲刑曹正郞,洪重疇爲金川郡守,李觀命爲兵曹參議,洪錫輔爲修撰,申思喆爲校理,金東弼爲文學,黃龜河爲持平,李正臣爲錦山郡守,李奎成爲會寧府使,崔昌演爲天安郡守。
上在慶德宮。停常參·經筵。
五更,月暈,廻木星。
司諫洪重休再度呈辭。入啓。加給由。
副校理李秉常三度呈辭。入啓。遞差。
謝恩,兵曹參議李觀命,應敎李澤,校理申思喆,文學金東弼。
修撰洪錫輔牌不進,依承傳罷職。
副提學權尙游辭職上疏。入啓。答曰,省疏具悉。旣往之事,過當之言,何必深嫌?卿其勿辭,從速察職。
平安都事書目,博川郡守金萬相,災傷差錯,罷黜事。
禮曹佐郞慶聖會,麗王諸陵摘奸後,入來。
謝恩,兵曹佐郞慶聖會。
忠淸監司書目,淸風呈,以贊善權尙夏辭職上疏上送事。啓。答曰,省疏具悉。有疾未參,予用缺然,卿其安心勿待罪。
江原監司書目,情勢不安,病狀添苦,乞蒙恩遞,以便公私事,上疏上送事。啓。答曰,省疏具悉。卿其勿辭察職,首倡作拿人,斯速査治焉。以上朝報
政院啓曰,備邊司郞廳來言,今日賓廳坐起日次,而進宴內習儀相値,不得來會云矣,敢啓。答曰,知道。備局謄錄
上在慶德宮。停常參·經筵。
夜自二更至四更,月暈。
中殿·世子宮·嬪宮,藥房問安。答曰,知道。
藥房啓曰,雨後陰濕,伏未審此時,聖體調攝,若何?口淡之候,其已快減,而膝痺加減,何如?加味防已飮,已進二十貼矣。今日臣等,與諸醫入診,詳察症候,議定繼進當否宜當,憂慮未已,敢來問安,竝爲仰稟。答曰,知道。口淡之候,幾盡差減,而膝痺無加矣。湯劑停止,勿爲入診。
吏曹啓曰,守令有闕,政事,取稟。傳曰,當日爲之。
司諫洪重休三度呈辭。入啓,遞差。
府前啓,請罪人黃順中事,醫官丁時梯事,嶺南疏頭金履達事。措語竝見上入啓。答曰,勿煩。
院前啓,請罪人河事,權卨事,平安兵使李裕民事。措辭竝見上入啓。答曰,勿煩。
政院啓曰,卽者吏曹郞廳來言,今日爲政事,命下,而判書李健命,參判李晩成,參議申鐔,竝卽牌招開政,何如?傳曰,允。
武一所試官,金演病,代李天根改落點。
京畿監司書目,果川呈,以司直李世弼辭職上疏上送事。啓。答曰,省疏具悉。卿其勿待罪。又書目,驪州呈,以修撰洪萬遇辭職上疏上送事。啓。答曰,省疏具悉。爾其勿辭,從速上來察職。
京畿監司李善溥,東南道各陵奉審後入來。朝報
有政。兵批,趙爾重·沈澍·洪重休付副護軍,李秉常付副司直,以尹德駿爲都摠管。
吏曹判書李健命,參判李晩成,牌不進。
觀象監,未時,太白見於巳地。啓。
吏批,以李秉常爲司書,南道揆爲司諫,南延年爲博川郡守,尹世緯爲坡州牧使,李壽民爲長湍府使,金在魯爲兵曹正郞,張震煥爲忠勳都事,金濟謙爲戶曹正郞。
上在慶德宮。停常參·經筵。
夜自一更至五更,月暈。
府前啓,請罪人黃順中事,醫官丁時梯事,嶺南疏頭金履達事。措辭竝見上入啓。答曰,勿煩。
武二所參試官,張震炳病,代柳澨改落點。
吏曹口傳政事,右通禮金萬胄爲之。
兼司書李秉常上疏。大槪,臣之難安於見任,旣與館職一樣,而意或兼帶差殊本職,獻賀有異行公,日昨勉參賀班,粗伸分義,見今宴禮已迫,歡忭尤切,而夤緣機會,一謝再謝,視若應行之例,終有所萬萬不安。且臣於憲臣之疏,尤不勝惶怖之至,當初陳達之大臣,旣被法外之斥,繼臣遞罷之人,方在拿處之中,則臣何敢獨自晏然乎?頃忝館職,方俟澄汰之不暇,贅陳他餘情勢,亦似緩歇,泯默累日,今始自列,臣罪尤大。伏乞聖明,俯重諒察,亟遞臣職,仍勘臣罪,不勝萬幸事。入啓。答曰,省疏具悉。爾其勿辭,從速察職。
院前啓,請還收河定配之命,依律處斷事,權卨嚴加鉤覈事。措辭竝見上新啓,臣等,得見江原監司尹星駿辭疏,則以本道監試初試終場之罷場,有所引咎,其疏有曰,近百科儒,突入營庭,脅持侵逼,至於三度,侮弄之言,及於臣身曰,巡使,必欲營護冒赴之類云云。夫營門與試所,本不干涉,設有冒赴之類,自有主者,則科儒之移怒道臣,突入面辱,未知緣何曲折,而其中首唱兩人之居住姓名,親自推問,旣已囚禁,則繩以當律,使之懲畏,何憚不爲。而乍囚旋放,終至罷場之後,又令各邑齊任,現告其作拿者,徒惹紛紜,迄未究覈,處事之失着,已不可勝言,而身爲道臣,見辱於科儒,亦未前聞,其損事體,而辱朝廷甚矣。請江原監司尹星駿,從重推考。近來士習渝薄,外方尤甚,鄕試之作拿罷場,前後非一。至於迫逐試官者,比比有之,此弊不防,則將無以設科於外方,事之寒心,可勝言哉?今此江原道監試擧子輩,藉口於擯攻,發怒於道臣,其所詬罵,略無顧忌,道臣之於試場,元無干涉之事,則未知有何可恕之端,而乃反再三突入,肆然面斥,作此萬萬可駭之擧,此實前古未有之事也。如此之類,若或循例科罪,則實非懲一礪百之道,道臣疏中所謂江陵儒生黃灦,春川儒生黃世命,令攸司爲先捉致囚禁,別樣重究,以杜日後科場作拏之弊,法外冒赴,自有邦禁,應赴擧子,各其邑成送都目於試所,意實有存,而今者江原道監試,初試終場之罷場,則雖以道臣之疏見之,專出於擯攻一款,果有越法冒赴之類,而錄名官,如或周遮掩護,不卽摘發,以致激怒於士子,罷場於慶科,則其僨事滅公之罪,不可不嚴懲。請當該錄名官,拿問定罪。答曰,不允。末端三件事依啓。前啓前,平安兵使李裕民改差事,停啓。
校理鄭纘先牌不進,依承傳罷職。以上朝報
上在慶德宮。停常參·經筵。
夜自三更至五更,月暈。
備邊司郞廳,以左右相意啓曰,今此進宴時,應參人員,或奉使在外,或方入試院,無故進參者不多。丙戌年進宴時,宰臣罷散人,及庚寅年進宴時,知製敎人員,因大臣陳達,竝請別敍矣。今亦勿論知製敎與玉堂,似當依此擧行,曾經摠管·承旨·玉堂,而方爲外任,未及辭朝者,亦令進參似宜,敢啓。傳曰,知道。
府前啓,請黃順中事,丁時梯事,嶺南疏頭金履達事。措辭竝見上入啓。答曰,勿煩。
府前啓,請罪人河事,權卨事。措辭竝見上入啓。答曰,勿煩。
明日進宴時,崇正殿殿坐,初嚴卯初三刻,二嚴卯正二刻,三嚴辰初一刻。
王世子出宮,正時卯正二刻,開門罷漏後。
持平趙尙絅啓曰,臣於卽者連啓也,初旣簡問於同僚,及其座目,簡通於政院也。僚臺名字,忘未列書,以致獨啓,此雖出於倉卒怱擾之致,而若言其疎漏則極矣。其在臺體,終不可自恕,而晏然於臺次。請命遞斥臣職。答曰,勿辭,退待物論。
傳曰,前府使朴弼明,參議宋徵殷·李大成·柳鳳輝,修撰洪錫輔·鄭栻,校理鄭纘先,弼善李尙說竝敍用。
執義韓重熙啓曰,臣於日昨辭疏,略附事體上一二微細,而諫臣未徹之疏,旣多不平底意,大臣及春坊之臣,亦不自安,前後陳章,皆仍臣疏,輒擧臣名,臣之情跡,未免臲卼,而適會邦慶無前,宴禮在卽,强扶疾病,累日行公矣。卽者僚臺,引避退待,臣當處置,而惟其引嫌之端,專由於座目簡通中,不書臣之名字,則臣於此,何敢可否乎?旣不得處置,則亦難仍冒於臺次。請命遞斥臣職。答曰,勿辭,退待物論。
兵曹口傳政事,司直朴弼明·李大成·宋徵殷·柳鳳輝·鄭纘先·李尙說,司果洪錫輔·鄭栻。
金羅監司書目,興陽縣監崔錫瑞,病重罷黜事。
謝恩,兼司書李秉常。
江華留守書目,因親病身病,旣不得趁宴禮習儀上去。又於重臣之疏,情勢有難冒參進宴者,請罪上疏上送事。啓。答曰,省疏具悉。卿其勿辭察職。
禁府,申命式拿囚。啓。以上朝報
禮曹啓曰,因進宴廳啓辭,內宴味數,一遵舊例,進盞後進湯之節,竝爲減去,每當新盞之進,先爲進湯事,啓下矣。中宮殿內入儀注,世子宮入達內宴儀注,還下改付標以入,何如?傳曰,允。禮曹謄錄
上在慶德宮。停常參·經筵。
辰時巳時,日暈兩珥。
大司憲宋相琦啓曰,竝引嫌而退,不書僚名。雖緣倉卒,揆以臺體,難免疏漏。上款所引,元無可嫌,不得處置,其勢亦然。請持平趙尙絅遞差,執義韓重熙出仕。答曰,依啓。
執義韓重熙就職。
吏曹啓曰,臺諫有闕,政事,取稟。傳曰,再明日爲之。
府院前啓,日暮姑停。
傳曰,明日依丙戌·庚寅兩年例,惟緊急公事,捧入。以上朝報
今日進宴入侍時,右議政金宇杭所啓,向來玉候彌留,擧國進遑,而天地宗社,默佑陰騭,得有今日大慶,此實億萬年無疆之休也。老病如臣者,得與今日盛擧,雖明日死,可無餘限矣。第伏念,浹月違豫之餘,起居寢膳,凡係攝養之節,所當十分謹愼,其次則當思安民之責矣。昔召公之戒成王,以疾敬德,爲諴小民之本,以諴小民,爲祈天永命之本。今日聖上,所當加意者,只在於諴小民,而諴小民之本,無他,惟在於安民。故書曰,民惟邦本,本固邦寧。當今日上下歡抃之日,自上宜念與民同樂之道矣。近來良役偏苦,民不支堪,故近有戶布口錢之議。而卽今連歲失稔,民間赤立,諸般身役中,二疋之役,今年所納,減其一疋,則實合於與民同樂之意,而爲惠大矣。軍門各司,儲蓄不贍,如有支用難繼之憂,而若節省浮費,又自朝家,別爲經紀,有所推移,則一年身布,雖減一疋,亦豈有難支之慮乎?若於今日,渙發德音,特許減給,以示與民同樂之意,則實爲聖德事。臣適有所懷,敢此仰達。上曰,大臣所達,實是根本之言,諸大臣之意,何如?左議政金昌集曰,右相所達,其意固好。第自前國有大慶,則必有惠政,而至於此事,恐不可輕議。卽今軍門各司,儲蓄蕩然,難以成樣,蠲減一疋之後,實無推移拮据之勢。必須從容商確,知其形勢之可行,然後可以決定。是豈今日之所可率爾變通者乎?右相曰,田賦之役,雖遇凶年,土地尙存,猶有可徵之處,而被災則給災矣。至於良役,則勿論逃故,侵虐隣族,必捧乃已。生民疾苦,莫甚於此。遇無前之大慶,特下減給之命,則八方含生,均被德惠,必皆有同樂之心矣。上曰,近來良役偏重,右相所達,是矣。他大臣之意,何如?行判中樞府事李畬曰,卽今民間形勢,誠如右相之言矣。所達之意,豈非切實?而軍門各司之形勢,亦甚窘乏,則不可輕易許減,此似出於不得商量之言矣。行判中樞府事徐宗泰曰,右相所達,似因素所蓄積而發也。諸般身布,皆減一匹,則雖有隣族之侵,及其困苦之慘,庶可少紓矣。卽今事勢,固難容易擧行,以致難處。而自上若決意行之,恐亦不至於必不可行。其要則必當以中外百度,十分節損爲先。今當大慶歡忭之日,布此德意,庶可以少慰窮民矣。上曰,大臣所達,則只減今年所捧之意也。右相曰,此非永爲蠲減之意。今年所捧,欲爲權減,以示今日同樂之意也。行判中樞府事李濡曰,二疋役半減之說,近來廟堂之所講究者也。右相所達,則蓋出於只減今年之意。而凡事必先慮後,然後可以爲之,不可徑先變通。廟堂大臣,退去商議後,稟處似宜矣。右相曰,退去相議則事不可成,且今日宴樂之餘,渙發德音,尤有光於盛德,故如是仰達。今雖蠲減一疋,軍門自有銀錢布舊儲,各司亦豈無料理充給之道乎?徐宗泰曰,國有大慶,至於設行宴禮,都下萬品,莫不歡欣,景象誠好矣。而聞今年年事,雖云稍稔,沿海諸處,災荒最甚,荐饑之民,愁嘆彌深,往往有流移之勢云。聖上更加深念,特有大段若保之政,然後遠外窮民,可得霑被同慶之澤。雖減一年所捧,其爲惠甚大,民間豈不少蘇乎?其事雖爲重難,而先令廟堂,量度講究,似宜矣。行判中樞府事李畬曰,以今日邦慶言之,雖盡減一國之役,以悅民心,何足以稱之?國力如可推移,則特施減半之惠,豈不好哉?第臣意則仁政,固莫先於輕徭。今若大加變通,以制國用,使民只納一疋,則誠大惠也。不然而以一時之惠,猝然減其半,無以繼其後,則此甚可慮。宜令廟堂,商度事勢而稟處矣。左相曰,國家凡事,一經變通,則仍爲定法,不可輕易爲之。民事固可念,而蠲減之後,若仍行戶布口錢之法則可矣。不然,則國家將無以成樣矣。李畬曰,右相之本意,臣則知之矣。常以良役不變,則國必亡爲言。故欲於今日歡慶之餘,先施大惠,以爲變通良役之兆,其意儘好。而倉卒陳達,似未及商量矣。李濡曰,以上年湖南與濟州民事言之,聖上之憂念救恤,特出尋常,則民之感祝聖德,固已極矣。今日進宴,實是千古所無之慶。其在與民同樂之道,不但身布之減一疋。雖有加於此者,顧何所惜?第念凡事,自有本末。今年三南農事,雖云稍勝於上年,亦多有被災處云。前日移轉穀物,如賑廳所儲及江都與各其該道山城軍餉,殆盡傾出。其他散在民間之物,待秋當捧者,其數甚多,勢難竝爲收拾。而若不就其稍勝之邑而有所收拾,以爲前頭推移救濟之地,而不問優劣,一例減其一疋,則旣難充給其代。而勿論國家經用,軍門若干舊儲,欲爲充數,則觸處蕩然之後,復有災荒,將無以救民,而反有呼冤之弊。脫有邊虞,亦何以爲計乎?右相所達,誠是忠懇所發,而恐不可率爾斷定,從容商度事勢而行之,似爲得宜矣。左相曰,京衙門難支之勢,自上亦已下燭矣。今若蠲減則誠爲民幸。而卽今連値災荒,各衙門災減之代,亦無以充給。各樣身布,一竝蠲減一疋之後,將何以處之?雖欲以銀錢米穀充納,卽今各衙門,擧皆枵然,此不可不慮矣。右相曰,諸大臣之意,雖如此,其在與民同樂之道,不可無別樣惠政矣。上曰,近來良役偏重,大臣所達,是矣。第商量然後,可以爲之。廟堂從容商確,更爲稟定,可也。以上備局謄錄
上在慶德宮。停常參·經筵。
夜自二更至五更,月暈。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,昨日終夕臨宴,伏未審夜來,聖體調攝,若何?口淡之候,日益快減,而膝痺加減,何如?臣等歡慶之餘,尙有區區之慮,敢來問安。答曰,知道。口淡之候快減,而膝痺無加矣。
判府事趙相愚箚子。大槪,敢陳闕禮之罪,冀蒙譴何事。入啓。答曰,省箚具悉卿懇。有疾未參,別無所傷,卿其安心勿辭,亦勿待罪。仍傳曰,遣史官傳諭。
院前啓,請罪人河事,權卨事。措語竝見上入啓。答曰,勿煩。以上朝報
上在慶德宮。停常參·經筵。
夜一更,流星出河鼓星下,入南方天際,狀如拳,尾長三四尺許,色赤。五更,有霧氣。
下直,長水縣監李壽衡。
大殿,政院·玉堂問安。答曰,知道。
中宮殿,世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?膝痺更無加減乎?臣等憂慮未已,敢來問安。答曰,知道。膝痺無加矣。
傳曰,進宴廳堂上以下,依例書啓。
備忘記,向者諸大臣,進宴之請,出於至誠,有難牢拒,不得不勉受。心之不安,曷有其已?施惠等事,旣有已行之例,令廟堂稟處。而仍念今日積痼之弊,莫如隣族。欲保吾民,宜先軫念,苟能善變,惠莫大焉。戶布口錢中,熟講以處,少解倒懸之急。
刑曹判書兪命雄,忠州地焚黃呈辭,及知事尹德駿,延豐地沐浴呈辭,及左副承旨權,連山地加土呈辭。入啓。給由。
政院啓曰,卽者吏曹郞廳來言,今日爲政事命下。而判書李健命,參判李晩成,參議申鐔俱以病不來,不得開政云。竝卽更爲牌招開政,何如?傳曰,允。
忠淸監司書目,忠州呈,以刑曹參判鄭澔辭職上疏上送事。啓。答曰,省疏具悉。卿其勿辭,上來察職。
判府事李畬箚子。大槪,冒陳衷懇,乞蒙矜諒事。入啓。答曰,省箚具悉卿懇。卿之陳懇,雖如此,卿纔經大病,日氣漸寒,此時作行,必致添傷,深用慮念,故不得允許。卿其須體此意,徐待春和,伸其至情焉。仍傳曰,遣史官傳諭。
謝恩,兼漢學敎授洪致中。朝報
有政。兵批,以李碩輔爲興陽監牧官,趙尙絅付副司直,申聖夏付副司果。
吏批,以尹大英爲興陽縣監,金重元爲谷山府使,金東翼爲戶曹佐郞,趙尙健爲持平。
上在慶德宮。停常參·經筵。
禮曹啓曰,監試初試錄名時,擧子等參下實職外,書以加資者,雖或參榜,卽爲拔去,錄名官及試官,各別論罪事,昭載於科場事目,頒布於京外試所矣。卽見全羅右道榜目,則進士試二等第三人李載憲,以通德郞書塡,一依事目。李載憲,榜目中拔去付標,當該錄名官及試官,令攸司論罪。載憲父職銜北靑之靑字,誤以淸字書之。監司李㙫,亦難免不察之失,推考,何如?傳曰,允。
又啓曰,全羅左道監試,初試榜目中,生員試三等第二十人朴萬彭役名,以吏童書塡,忠淸右道進士試三等第十人辛錫圭父大進,以禮曹進士書塡。此是法典所無之名號,俱係違格,不可仍置。朴萬彭·辛錫圭等,竝爲拔去,榜目中付標。而全羅左道京試官,雖自政院推考,其他試官·錄名官及忠淸右道試官·錄名官,俱難免不察之失,竝推考,何如?傳曰,允。
侍講院啓曰,永昭殿冬享大祭,王世子親行事,下令矣。分付該曹擧行,何如?傳曰,允。
左議政金昌集,禮曹判書閔鎭厚,正郞任泂,觀象監提調趙泰耉,繕工監提調黃欽,奉事朴弼敎,靖陵陵上莎草有頉處,奉審事出去。以上朝報
上在慶德宮。停常參·經筵。
未時,太白見於巳地。
備忘記,進宴廳堂上,領敦寧金柱臣,禮曹判書閔鎭厚,戶曹判書趙泰耉,各熟馬一匹賜給。郞廳,正郞任泂·金濟謙,主簿李德邵,竝陞敍。監造官,主簿李尙觀,奉事崔九錫·鄭重海,別工作監役官李宜祿,竝六品遷轉。已出六品者,陞敍,大小膳次知,別提柳重起,兒馬一匹賜給。執事,典樂辛柰成·權信·金以成,隊伍,典樂皮次發金世輝,令本衙門高品付錄。殿庭執拍,典樂金守延,殿後執拍,典樂李承賢,及算員以下員役工匠,令該曹米布分等,磨鍊題給。
備忘記,進宴時,進爵宰臣,延礽君·延齡君昍,判府事徐宗泰,左議政金昌集,領敦寧金柱臣,各鞍具馬一匹面給,檜原君倫,東平尉鄭載崙,判書趙泰耉,各熟馬一匹面給,都提調延礽君,熟馬一匹賜給,內外宴檢擧提調臨昌君焜,受爵進爵提調密城君栻,竝加資,進止提調臨陽君桓,判書閔鎭厚,加出提調密昌君樴,東昌君炡,咸陵君極,海城君檍,靈原君櫶,奉花盤宣敎官,右承旨金相稷,各熟馬一匹賜給,世子進止副提調益寧都正梯,達城都正棡,益陽都正檀,洛山都正㯳,加出副提調,西平都正橈,夏溪令椐,各半熟馬一匹賜給,內外宴監造官,奉事朴明東六品遷轉,進花官,僉正李命熙,左通禮朴斗瑞,右通禮金萬胄,各兒馬一匹,相禮吳勣,贊儀李尙一,代致詞官,假引儀金潤,各上弦弓一張賜給,造果次知色吏以下,令該曹米布分等,磨鍊題給。
備忘記,進宴時造果次知內官張世相,熟馬一匹賜給,排設次知內官姜以源,半熟馬一匹,從事官文有道·鄭尙賢,薜里內官李厚苾·韓景相,各兒馬一匹賜給,造果次知別監金斗澤,書題除授排設次知別監金世珍,司鑰除授排設司鑰方震倜·金泳輝·朴伸悅,各兒馬一匹賜給,書房色司鑰崔脩·朴孝建,各上弦弓一張賜給,飯監以下,令該曹米布分等,磨鍊題給。
備忘記,今此賞格中,一人雖兼數事,毋得疊受。
京畿監司李善溥,西道各陵奉審事出去。
傳曰,近來呈告紛紜,殊涉未安,本院更加申飭。以上朝報
司僕寺官員,以都提調意啓曰,八月二十九日引見時,因兵曹判書朴權所啓,大捉馬時,大將及兵判,同往捉馬,先擇邊馬後,次擇禁軍馬兵事,分付可也事,命下矣。取考本寺謄錄,則自丙子以後,箭串大捉之規,廢而不行,只送該色郞廳捉給者,不過數年而亦廢,以至于今。論其事例,殊涉埋沒。而第軍兵官給之馬,率多體少駑駘云者,非緣箭串大捉馬之廢却,職由於近年濟州與各牧場,馬種之大不如前。而每年秋,以濟州歲貢馬上來者,竝與各牧場所在之馬,磨鍊分養於各邑,至翌年春後,肥澤上納,則先爲擇立邊馬,其餘移送各軍門,使軍兵擇執,又其餘分給於各樣熟馬帖後,例放于箭串,以爲待秋區處之地。蓋分養馬中,邊馬擇立,軍兵馬擇執,在於上納後未放之前,不在於大捉馬之時,而此乃擇之又擇之餘,固無駿逸壯健,可合戰馬者矣。所謂待秋區處者,箭串所放,非獨此馬,亦有歲貢馬。七八月間,推移充數,捉給各邑分養馬之後,始令各軍門軍兵之無馬者,擇取於其中。此類則所授前馬,追後有頉,未及擇執新馬於移送各軍門之際。故旣無目前所持之馬,難於等待翌年分養之來,不得不姑爲願受,而自前其數無多,此外則分給於各樣兒馬帖,乃是規例矣。今年無馬軍兵,問于各軍門,則夏間上來分養馬,皆已受去之後,卽今無馬者,不過十人云。如此數少之時,則軍門大將,與本寺提調,齊會捉給,反爲無實,其間亦不無弊端。故在前只令該色郞廳捉給者,蓋出於此。今亦依此擧行,自明年爲始,觀其無馬軍兵數多之後,依舊例齊會捉給,似爲得宜,敢啓。傳曰,知道。禁營謄錄
禮曹啓曰,靖陵陵上莎草枯損處,大臣以下奉審後啓辭,令該曹擇日修改事,允下矣。修改吉日,令日官推擇,則來十月十一日卯時爲吉云。以此日時擧行,而事目則臨時磨鍊以入之意,敢啓。傳曰,知道。禮曹謄錄
上在慶德宮。停常參·經筵。
未時,太白見於巳地。夜五更,土星入太微垣右掖門內。
下直,咸興判官金宗衍,南海縣令李仁壽。
奉敎朴師益,實錄曝曬事,奉化地出去。
禮曹判書金演,咸興諸陵奉審事,出去。
注書李鳳翼病,代以金礪爲假注書。
右議政金宇杭鍼灸呈辭。入啓。答曰,安心調理,遣針醫看病。
判尹趙泰采初度呈辭。入啓。給由。
傳曰,近來各司公事,紙品漸好,更加申勅。
政院啓曰,憲府多官,或呈告或在外。監察茶時,已至多日,事甚未安。除在外外,呈告人員,竝卽牌招察任,何如?傳曰,允。
府前啓,請黃順中事,丁時梯事,金履達事。措語竝見上新啓,新除授持平趙尙健,時在忠淸道懷仁縣任所。請斯速乘馹上來事,下諭。答曰,不允。下諭事,依啓。
平安監司書目,龍岡縣令權益寬,受由上京之後,連呈辭狀,久不還任,不得已罷黜事。
京畿監司書目,南陽府使李台佐,以病爲辭,還任無期,不得已罷黜事。啓。答曰,勿罷,催促還任。
忠淸監司書目,忠州呈,以掌令韓以原辭職上疏上送事。啓。答曰,省疏具悉。爾其勿辭,從速上來察職。
副提學權尙游辭職上疏。入啓。答曰,省疏具悉。金吾之任,令該曹稟處,卿其勿辭,從速察職。
判府事李畬箚子。大槪,冒萬死敢申血懇,冀蒙矜許事。入啓。答曰,省箚具悉卿懇。前後疏批,前席面諭,已悉予意矣。卿胡不諒,連章乞歸,若是其邁邁耶?良由予情志不孚之致,缺然且慙,無以爲喩。箚辭雖懇,斷無允許之理。卿其體予慮念之意,安心留在,待春作行,一以副至望,一以伸至情。仍傳曰,遣史官傳諭。
備邊司啓曰,本司有司堂上,戶曹判書趙泰耉差下,使之察任,何如?傳曰,允。
文科初試一所,出榜詣闕。
武科初試二所,出榜詣闕。
謝恩,忠淸兵使柳星樞。
禮曹啓目,粘連觀此平安北道監試初試榜目,則進士試三等第三人校生金世胄父職名,以初試生書塡,有違格例。金世胄榜目中,拔去付標,而當該試官之初不拔去,監司之不察啓聞,俱有所失,竝推考警責,何如?啓依允。
司果金一鏡上疏。大槪,臣於日昨,隨諸臣之後,登法筵之末,歡忻蹈舞之誠,誠有不自禁于中者。才雖鹵奔,志切揄揚,玆敢略述短詞九章,竊效古人稱觴敍詩之義,而兼附進敬德諴民二箴,以寓頌祝之忱。文成數日,趑趄未敢,今始唐突投納,固出於盍各言不自外之意。伏乞聖明,恕察而垂省焉事。入啓。答曰,省疏具悉。所進二箴,可不留心焉?
左議政金昌集箚字。大槪,乞收賞典,以安賤分事。入啓。答曰,省疏具悉卿懇。卿其勿辭,安心領受焉。
戶曹判書趙泰耉上疏。大槪,乞蒙還收賜馬,以重賞典,以安賤分事。入啓。答曰,省疏具悉。卿其勿辭領受焉。以上朝報
禁衛營啓曰,四番左部左司屬,忠淸道五哨軍兵,逢點實數六百五十二名,八番海西別驍五十六名,步軍標下一名,已爲點閱整齊。來十月初一日,與延和門南月廊宮墻外南營入直訓鍊都監軍兵替代,而闕內則以一哨分半入番,別驍衛則本營入直之意,敢啓。答曰,知道。訓局謄錄
上在慶德宮。停常參·經筵。
傳曰,再明日,左右相命招卜相。
傳曰,再明日開政。
政院啓曰,今日賓廳日次,兩司當爲入侍,而諫院無行公之員,呈告人員,竝卽牌招,以爲推移入侍之地,何如?傳曰,允。
戶曹啓曰,卽接廣興倉所報,則來十月朔頒料次,倉官,進去于判府事李畬家,請受祿牌。則以爲,方陳箚乞歸,不敢受祿云。祿牌不爲出給,係是大臣祿俸,何以爲之?敢稟。傳曰,令倉官輸送。
判府事徐宗泰箚子。大槪,乞收賜馬恩命,以嚴賞典,以安微分事。入啓。答曰,省箚具悉卿懇。卿其勿辭,安心領受焉。
輔德權詹上疏。大槪,冒萬死敢陳煎迫情理,乞解職名,扶護病母,以伸人子至情事。入啓。答曰,省疏具悉。爾其勿辭,救護母病。
大司憲宋相琦上疏。大槪,情勢病勢,俱無供職之望。昨日召牌之下,竟未祗赴,臣罪萬死,冒陳危懇,冀蒙鐫罷,兼附愚賤之見,以備裁處事。入啓。答曰,省疏具悉。勉戒切至,可不留心焉?疏辭,令廟堂商確稟處,卿其勿辭,安心行公。
全城君混上疏。大槪,敢陳私懇,冀蒙矜許事。入啓。答曰,省疏具悉。卿其依疏辭往來焉。仍傳曰,給由馬,澆奠牀備給。
兵曹判書朴權上疏。大槪,臣於江華留守金鎭圭之疏,有不可晏然者。病情且苦,無望供職,冒陳危懇,見阻喉司,情窮勢蹙,一味縮伏。職務曠廢,公私狼狽,玆瀝肝血,疾聲呼籲,乞賜遞罷,仍勘臣罪,以謝人言,以延殘喘事。入啓。
正言李箕翊上疏。大槪,病難供職,尋單縮伏之中,忽承天牌之降臨,分義是懼,不得不忍死趨詣於闕外。而顧此病情,萬無入承之望,玆敢陳疏徑退,懇乞遞臣職名,仍治臣罪,不勝幸甚。且於疏末,略附箴規之意,以冀察納事。入啓。
傳曰,大臣·備局堂上引見。引見時,訓鍊大將從重推考,卽爲牌招察任事,及大提學宋相琦,卽爲牌招,明日設行九日製事,榻前下敎。
文科初試二所,出榜詣闕。
政院啓曰,九日製明日設行事,下敎矣。卽者大臣送言,以身病,將不得開坐云。且大提學宋相琦,違牌不進,推考傳旨,今方捧入,而旣有成命之後,明日內,勢難設行,何以爲之?敢稟。傳曰,明日大提學命招。
江原監司書目,都事呈,以監試入格,春川幼學尹應五所製,以詩見落試券,以賦祕封換貫,令該曹榜目中拔去。不察四館銀溪察訪申萬里,封官狼川縣監尹世恒,爲先罷黜事。
答兵曹判書朴權疏曰,省疏具悉。卿疏所陳,不過委折,則守臣疏語之不平,在我何嫌?安心勿辭,速出行公。
答正言李箕翊疏曰,省疏具悉。陳戒之言,予當留心,爾其勿辭,從速察職。
京畿監司書目,龍仁呈,以判敦寧崔奎瑞,病重上去不得事。啓。傳曰,須勿固辭,安心上來行公事,回諭。
司諫南道揆所啓,請罪人河事。措辭見上上曰,勿煩。請罪人權卨事。措語見上上曰,勿煩。
執義韓重熙所啓,請罪人黃順中事。措辭見上上曰,勿煩。請醫官丁時梯事。措辭見上上曰,勿煩。前啓,嶺南疏頭金履達事。停啓。
左議政金昌集所啓,都政,八月旬間設行事命下,而因李大成疏,判書·參判,俱爲引嫌,無意行公,僚席間,旣有侵攻之言,則一時難安,勢所固然。而若以此,期於必遞,則事體極爲未安。且都政,不得趁時擧行,不可不別樣申飭矣。上曰,已悉於吏判疏批矣。以佐貳之疏,必遞爲期者,終未知其可矣。銓官,若數數遞改,則此後,誰復有當之者乎?事體所在,不容如是,更爲申飭,使之從速察任,可也。
又所啓,大提學以次點受點,追書圈點,前後引嫌,則疏批,已有前例爲敎矣。向日敎文製進時,暫爲出仕,而旋卽引入。前頭大小科,大提學當進參,而九日製,亦以此不得設行,如是撕捱,似爲過當矣。今又另加申飭,使之出仕,似宜矣。上曰,大提學之以次點受點,及追書圈點者,非但今番,旣有前例,故已悉於前後疏批矣。敎文製進時,承牌暫出,又復引入,以此辭免,實爲太過。前頭連有大小科,九日製,當於今月內設行,各別申飭,使之行公,可也。禮曹判書閔鎭厚曰,宋相琦之大提學受點,稍異常例。若是新授,則引嫌,容或可也。而曾經之人,豈有以此不出之理乎?誠爲太過矣。職是憲長,似當有牌招之擧,至於九日製,則再明日以後,政府西壁,當赴雜科之坐,明日之外,實無無故日矣。上曰,大提學牌招,明日設行九日製,可也。右副承旨李喬岳曰,聖敎如此,明日當牌招矣。上曰,今日內牌招,可也。
左議政金昌集所啓,曾在先朝戊申年間,有宰臣·侍從臣,父母年七十以上書啓之命,或加資,或賜衣資食物矣。自此以後,侍從臣父年七十以上,則竝爲加資,仍成規例。而至於有老母者,無陳稟之事,故獨未蒙優恤之典,似爲不均。當此曠世之慶,依戊申年例,竝爲書啓,特爲施惠,何如?上曰,大臣所達好矣。依爲之。
又所啓,推恩之事,丙戌·庚寅兩年,大臣·宰臣·堂上官夫人,年七十以上,賜米肉,耆老宗班年七十以上,賜衣資米肉,朝士大夫及士人婦女,年八十以上,常漢女人,年九十以上,竝賜米肉,今亦依此擧行,何如?上曰,依爲之。又所啓,外方則旣有施惠之典,而都下亦不可無施惠之道。藏氷米,丙戌年則限五年除減,庚寅年則限三年除減。今則此限已過,依庚寅年例,藏氷米,限三年除減,何如?上曰,依庚寅年例,限三年除減,可也。
刑曹判書兪命雄所啓,臣雖非職掌,有所懷,敢此仰達矣。今此科擧,出於八路同慶之意。擧子中,或有非罪拔去者,則似不無向隅之嘆。日昨得見禮曹草記,則或以郞階,或以吏童,或以禮曹進士書祕封者,竝爲拔去。以郞階拔去,則臣曾亦見之,而禮曹進士書于四祖中者,元無申禁之令。而猝然拔去,似涉冤抑。今番則勿爲拔去,使赴會試。此後各別申勅,未知何如?禮曹判書閔鎭厚曰,吏童事,自政院請推試官,故禮曹,循例入啓拔去。至於禮曹進士,固有世俗流傳之說。頃者,有一儒生,以其父初試入格,未及會試而死,請出公文,臣考見法文,則元無此稱號。問於下吏,則本曹亦無成給公文之規,昔年至有拔去之擧云,故亦爲一體啓請拔去矣。追聞上年,有以禮曹進士書塡,而得參會試者。而其人,又與未及會試而死者有異,尤宜拔去云,而初未覺察,旣已經年之後,因事追拔,似涉已甚,故置之矣。此由於未諳法例之致,其情則無可惡矣。上曰,大臣所見,何如?左議政金昌集曰,刑判則以爲,同慶之科,以此拔去,必有稱冤之端云。而旣是違格,則該曹似當拔去矣。右副承旨李喬岳曰,曾見先正臣宋時烈,製人墓表,蓋其人十六歲,得參初試,未及覆試而身死者也。其文以爲,該曹例給進士帖,故稱以進士云,此是百年前事也。以此見之,則禮曹進士之稱,必是古有,而中間革罷矣。此雖不載法典,世俗因循,京外皆然,則以此拔去,似涉冤枉矣。戶曹判書趙泰耉曰,遐方人,未諳格例,不是異事,而捽然拔去,宜乎稱冤。今番則仍存,而此後則明白知委,似好矣。上曰,禮曹,以違格拔去則宜矣。而刑判所達,亦有意見,今番則勿拔仍存,此後明白定式,知委,可也。鎭厚曰,今番拔榜中,書以通德郞初試生者則仍爲拔榜,吏童·禮曹進士則還存勿拔,而以聖敎,當爲頒布於京外矣。上曰,依爲之。
左議政金昌集所啓,常漢女人年九十以上,竝賜米肉,下二品年七十以上,竝賜衣資米肉,堂上三品則文臣曾經實職者,武臣曾經牧府使者,南行曾經四品實職者,賜以米肉,改付標以下。以上朝報
備邊司啓曰,京畿監司狀啓,回啓出草之際,麻田郡守洪尙賓之賓字,以寅字誤書啓下,不勝惶恐。原粘目改付標以入之意,敢啓。答曰,知道。
行戶曹判書趙泰耉所啓,向日筵中,以糧餉廳募軍定數仍存事,定奪矣。若以一千五百名爲定,則所收身布,不過二十餘同。此等責應,訓局各色需用,雖似不足,亦不無他條補用之道。已與都提調往復相議,以此定式後,更勿加定,有闕則充定其代似好,故敢達。上曰,依爲之。
金昌集所啓,江華內,城操·場操·墩操,年年輪回設行事,前留守趙泰老,啓問定奪矣。今者留守金鎭圭,以今秋各營設操,兼行墩城之操。而自今以後,勿爲輪行,每年依此設行事,請令廟堂稟處矣。本營及各營設操,一時擧行,果無掣肘難行之弊,則使之合操,何如?上曰,依爲之。
又所啓,進宴之後,特下備忘,推恩施惠等事,使之依例擧行。且軫良役積痼之弊,戶布口錢中,熟講以處爲敎。群下孰不欽仰聖德乎?聖意旣欲斷然行之,則敢不仰體聖意,熟講稟定,而至於施惠之道,在前諸道還上,久遠未收,輒皆蕩滌。上年又仍憲臣之疏,己·庚兩年條蕩滌,無兩年條未捧處,辛巳·壬午條,纔已蕩減,今則旣無久遠年條還上,可以蕩減者,今番則似當姑爲安徐矣。上曰,他大臣之意,何如?李畬曰,還上之已往積逋未收者,多有侵徵之患。故國有慶事,則連施曠蕩之典。今則旣經累次蕩減,且無久遠年條,而外方還上,元數大縮。脫有緩急,則軍餉亦且不足,事勢殊甚悶慮。還上則姑勿擧論,而當年條收米,量減似好矣。上曰,還上,姑勿蕩減可也。金昌集曰,向者右相,請減捧民役一疋,以視上下同樂之意。其時諸大臣,以爲此非倉卒可定之事,以更爲講究處之之意爲達矣。此事,外議皆以爲,蠲減一疋,實爲莫大之惠,而他無充補之道,事勢猝難變通,若不蕩減還上,則量減大同,似好云,此亦未知何如矣。上曰,何如?李畬曰,還上,不可每每蕩減。而卽今國用蕩竭,若勿論災處,一倂量減大同,則事勢亦甚重難。而當此莫大之慶,若欲均一施惠,則無他善處之道,量減大同,似宜矣。金昌集曰,大抵還上,雖凶年,若預捧舊還上,則寧有逋欠之患?而只捧新還上,故每致年久者之未捧,至有積逋之弊矣。卽今未捧者,有辛巳·壬午以後屢年條,若以癸未爲限,則似好。今年雖不至大無,而外方皆以爲不可捧。若至於終不可捧,則此一二年條,量宜蕩減,而大同則勿爲減除,亦似便好矣。上曰,還上大同中,蠲減與否,諸臣之意,何如?閔鎭厚曰,還上積逋,終不可捧,則寧不如蕩滌之爲愈。而近來蕩滌頻仍,故民皆有希望之心,多不備納,穀物漸縮,弊端益滋。今若特減大同米若干斗,以示同慶之意,則似勝矣。左參贊崔錫恒曰,今此蠲役之擧,出於同慶之意,而還穀則近來屢加蕩滌之典,故舊還上,絶無而僅有,外方之民,視以爲常。當其收捧之時,輒生希冀之心,故不卽備納,其習可惡。且聞舊未捧之邑,甚少云。今雖蕩減,似不均一,恐不如量減大同之爲得宜也。趙泰耉曰,還上年年蕩減,民習不美。可以納而不卽納,以希蕩減之典,其弊固無窮矣。然而今番則進宴後,特軫施惠之道,備忘已下,民皆希望。而且丙戌·庚寅已行之例,到今不行,則不無落莫之嘆。若蕩減久遠還上之難捧者,則似好矣。至於大同,過爲蕩減,則宣惠廳稅入大縮,形勢亦甚悶慮。大同則限一年蕩減,而舊還上則限一年條蠲減,以副外方窮民之望,則其爲實惠,莫大於此矣。鎭厚曰,還上蕩滌,而大同又爲減捧,則有加於庚寅前例,恐不免恩竭之歸矣。李彦綱曰,還上累有蕩減之擧,故卽今外方,無久遠未捧者。雖以江原道言之,所未捧者,只是甲申條,何可爲蕩減乎?大抵兩班及官屬輩,不爲備納,每入於蕩減之中。今雖蕩滌,小民不得蒙惠,不若量減大同之爲實惠矣。兪命雄曰,蕩減還上,似不得均一蒙惠,而至於大同,歲入大縮,用度可慮,參酌略減,似乎得宜矣。權尙游曰,諸臣之意,多以量減大同爲言,此說固好。而第念全羅道沿海邑,昨年失稔尤甚,至於珍島等邑,十年凶歉。而今若施惠,則沿海慘被災荒之處,似當別爲憂恤。且沿海邑,自經賑恤之後,人民所負各樣公債甚多。雖逢豐登之年,一一盡捧,其勢末由。此等邑則不但量減其大同,還上亦爲參酌蕩減,似宜。凡施惠之道,先從窮急處優恤,乃是先王之政也。上曰,此言,何如?金昌集曰,兩湖沿邊被災尤甚處,別爲顧恤云者。權尙游之言,儘好。來頭災實狀聞來到後,大同參酌減除,以示施惠之道,似好矣。李彦綱曰,小臣,雖以量減大同似宜之意,有所仰達,而更爲思之,惟三南京畿外,他道則無大同收米。量減大同,未爲均一之惠,還上則八道俱有之。勿論年條之久近,許令蕩減一年條,則似乎均一,而三南被災尤甚之處,別爲量減大同,亦合於優恤之道矣。上曰,還上一年條蕩減,而兩湖沿海尤甚被災處,則今年大同,廟堂更爲商確,別爲參酌蠲減,可也。
行判中樞府事李濡所啓,山城守直,義僧最爲緊重,而創設之初,卽爲分定,則不無外方騷擾之端。故以南漢義僧四百餘名,爲先分半移屬,而彼此俱爲不實。每一寺,不過分排數名。三軍門分置軍器等物,不可以數名義僧守直。此外流入之僧,以其無生理之故,相繼逃散,事極疎虞。外方寺刹殘盛,僧徒多寡,略得査實之後,參酌損益。北漢·南漢兩城義僧,各以三百五十名,定額排番,以此知委施行,何如?上曰,依爲之。
行判中樞府事李畬所啓,北漢形勢,非如南漢·江都。處於都城咫尺之地,不可設置留守·府尹等官,故分屬三軍門,以爲常時着實修擧,臨急各守信地之計。而三軍門,以其哨官·敎鍊官輩,定送監官,使之次知。雖或有不謹之事,無他檢飭之人。至於軍餉出納,尤非三軍門將校之所可管者。以南漢言之,府尹雖在城內,守禦使在京,故別定留營別將及城機別將,以管凡事。今此北漢則旣無府尹,本廳提調在京,而只今郞廳,時時往來,不能恒留。則比之南漢規模,實爲疏虞。若依扈衛別將之例,以堂嘉善武弁中有地望者,擇差別將,專官一城,俾得隨事檢飭,似合事宜,亦可以兼護行宮。假衛將則革罷,取其料布,且自本廳,參酌添給,以爲支過之地,常時不許續續離次,而如或有故,則如軍餉出納之時,代送郞廳,亦無所妨。城內所居人民,幾至百餘戶,而定爲旗手軍牢者,其數不少,亦足以使喚矣。上曰,若差遣別將則似勝於衛將。依所達差遣,可也。
行判中樞府事李濡所啓,山城鹽醬,最切於待變之需。而戶曹所官三南稅鹽中數百石,劃送本廳,輸入蕩春臺,每年新舊相替,以爲恒存之地。而出其舊者發賣,移送其價於戶曹,則實合於待變之道,而亦無損於經費之用,以此分付該曹,何如?上曰,依爲之。
行判中樞府事李畬所啓,北漢山城,當初人皆謂狹窄難容。而觀其地勢,臨亂則都民雖盡入,固無不可容之慮,常時則果難於居住矣。軍餉亦難多數儲置,多則改色之際,必多弊端。初雖以十萬石爲限,臣意則只以五六萬石恒留,年年以一萬石改色似好。其餘則竝爲輸入於蕩春臺平倉,爲便矣。山城倉庫營建之外,蕩春臺,亦已造成五十餘間,宣惠廳庫舍,又有造成者,以此都民中,連有作家移接之類,倉卒民戶,漸成貌樣矣。第北漢則三軍門,各定信地,使其將校分守,而蕩春臺則無他軍門之分守者,事涉疎虞,依北漢三軍門之例,宜令摠戎廳,作爲信地,常時凡事,着實擧行,以爲臨急保守之地。摠戎使,自是京畿大將,大駕旣住北漢之後,則三軍門,俱當在內扈衛,摠戎使則在於蕩春臺,以禦其外,誠爲得宜。該廳旣在三淸洞,與彰義門外,相距不遠,移設尤爲便易矣。下詢于入侍大臣而處之,何如?上曰,左相所見,何如?左議政金昌集曰,右議政金宇杭,每言北漢,無主管之人,使摠戎使,入處似好云。摠戎使,乃是京畿兵使也。常時使之入處,與經理廳,相議凡事,則脫有緩急,似有相助之益矣。上曰,所達之言誠是。使摠戎使主管,可也。
行判中樞府事李畬所啓,國家凡事,當其始議之時,人之意見,各自不同,互有是非之端,勢所不免。而至於旣定之後,則同心協力,俾得成就,道理當然。如大興·文殊山城,當初非不費力完築,而至今累十年之間,未成頭緖。此蓋由於無人終始主張之致。豈非慨惜之甚者乎?今此北漢,非若外方他山城之比。自上折衷群議,斷然行之,至於親臨,審察形勢,乃有無異蜀道劍閣之敎,其爲日後依歸之大計何如哉?然而築城三年,凡百多未措置。臣旣受任,勿論其間事故,烏得免罪責乎?目今聖上,玉候康寧,朝廷亦得粗安,外方年事,雖云有被災之處,大抵稍稔,若不趁此時周旋,則更待何時?初頭設施,雖不欲太急,以惹浮議,而若一向遷就,則恐無可成之日。設或有浮議,因此顚沛而退,亦無所限。故强疾入對,如是陳達,必欲次第擧行,期於速得完了者也。上曰,北漢,乃京城咫尺之地,親自臨視,旣定大計,山城措置等事,不可一向遷就,所達誠是,速爲擧行,可也。
左議政金昌集所啓,此乃平安監司閔鎭遠狀啓也。兵營巡點列邑軍兵事,自備局旣已分付擧行,而點軍之際,非但弊端不些,上年旣經兵使巡點,則今年姑停,其在戎政,不至大段疎虞。監營軍兵,亦當自十月至正月,例爲立番營下,而今春城役,旣已一番付役,今又裹糧往來,立番十日,則當此歉歲,亦不無呼冤之弊,一體姑爲停止事,爲請矣。今年姑爲停止,恐無妨矣。上曰,依爲之。
行禮曹判書閔鎭厚所啓,臣極知惶恐,而竊有憂國之忱,敢此仰達。向日筵中,以荒唐船及西北邊事,大臣請爲奏聞。而諸議或以西邊姑無事端,北邊更宜詳探爲言者。故只以荒唐船事,奏聞之意停當矣。以今番申命式事觀之,西邊事端已露,固爲可慮,而猶不如北邊之緊切。蓋其作舍耕田,未必有深意。而彼我人所居,只隔一衣帶水,常時往來,亦難防禁。況合氷之後乎?前頭疆場之慮,實非尋常。今此使行之還,當在來春,設令探問而來,果有可以奏聞之事,似不可別送使臣,勢將順付於明年冬至使。其間彼人,漸次移來,村落益盛,則尤無撤還之望。今若於荒唐船奏聞之外,別以三事,合作一奏,或只以北事,添入荒唐船之下,令使臣觀其形勢,可呈則呈之,不可呈則還爲持來,似無所妨,下詢大臣而處之,何如?副提學權尙游曰,前事,有與此事恰似者矣。嘗觀先正臣李珥文集,則其時我境十里內,中厚人,有設堡之擧。李珥以爲,前頭村落蔓延,人煙相接,鷄犬相聞,則彼此有生事之慮,請別遣奏請使,當時朝家之處分,無他可考。而此是皇朝之時,固無他憂。然李珥猶慮生事。至請別遣奏請使,先正慮事,可謂深遠矣。況此事,以北道狀啓觀之,渠言前頭,寧固塔酋將,亦當出來云。如此則其憂,實不淺矣。臣意則不可不把作大事,今番使行,兼以奏請使爲號,似合於李珥之啓達矣。
左議政金昌集所啓,今此外方百姓,積痼之弊,莫甚於身役。以此民將不保,每欲別樣變通,而輒以議論之多岐,迄今未就矣。卽今國綱人心,又不如前,恐有已始而中止之慮。自上必欲斷然行之,則戶布口錢中,擇其便民而易行者,反覆商確,從便定奪後,別出堂上設廳,熟講而行之,似好矣。上曰,生民之疾苦,未有如良役者,此弊知之久矣。而尙未得變通者,蓋無善變之術故也。旣知積痼之弊,而因循不改,實非王政之所可忍也。紀綱雖云解弛,不可每每因循。反覆熟講,善變其法,則爲惠於民,孰大於此哉?更爲熟講,以解生民倒懸之急,是所望也。昌集曰,臣才分空疏,智慮淺短,此事之成就,雖不可必,然上敎之前後勤懇至此,當與原任大臣及廟堂諸宰,商議稟處矣。上曰,都憲疏批已下矣。金昌集曰,此則以遊戶役戶爲言矣。上曰,就戶布口錢及都憲疏中所論,竝以此三件事,反覆商確,擇其便好者行之則好矣。金昌集曰,然則此上疏,似無回啓之事,以三件事,通融雜議,似宜矣。閔鎭厚曰,曾前以此事下詢者,亦已屢矣。戶布口錢,有難猝行。故昔年,臣請罷一軍門,旣蒙允許,而仍故判書李寅燁箚子,又復仍存。年前廟堂,別作節目,減除各軍門募軍,而近以糧餉廳用度之不足,又爲還設,訓局之匱乏,職由兼司僕之太多。而日者兵曹判書朴權,旣發言端,終無所變通,凡事如此,故未有實效矣。今承聖敎,誠不勝欽仰感嘆?以戶布口錢及都憲所論三件事,將有商確稟處之擧,臣於此,亦有所欲陳者。頃聞一守令之言,則各軍門所屬軍兵,姑勿變通,其餘諸司所屬,如唱准諸員等類,盡爲減去,而使各邑收戶布上送,分給於諸司,而入屬民人,許令本官,任意簽丁,則軍兵闕額,皆以實戶塡充,可除隣族侵徵之弊,諸司用度無不足,而又必有餘數云。此言亦不無意見矣。行之而有效,則亦可以漸及於軍兵,亦添入於商確之中,何如?上曰,竝令廟堂,同議爲之,可也。副提學權尙游曰,昨伏見備忘辭旨,聖意卓然,雖古聖王詔令,何以加此?此法果行,則實是我東一治之幾會也。蓋自周時,有夫布載在周禮,戰國時則未詳其制,至秦而橫斂暴政極矣。漢高祖,承秦之弊,約法三章,及至四年八月,又行丁錢之法,所謂丁錢,卽口錢也。後之議者,以爲漢家四百年基業,實由於此。其法與周禮所載者暗合。蓋漢高,有聖人資質故然也。戶布口錢之議,在朝紳間者,蓋久矣。今者聖主,欲斷然行之。古制雖不得其詳,以前史所記觀之,自漢高創法之後,終漢之世,行之不廢。或値生齒之蕃息,則量減口賦之錢,如田租之蠲除矣。卽今戶布口錢利害之如何,諸議不一。今若將一年經費,知其摠數,又計八道民戶及男丁數爻,知其捧入幾許,可以知一年經費。然後此法之可行與不可行,的然易見矣。慮始之際,自上必須十分參量,見其必可行,然後委任大臣,而責成之,則積年生民之痼弊,可以除矣。人各有見,甲乙紛爭,雖良法美政,任事大臣,或被侵攻,則輒以引入爲事,上意亦或少改,畢竟終至於無成,則初不如不行之爲愈矣。曾前大同之法始行,而廷中之立異者甚多。故原平府院君臣元斗杓,以元勳重臣,有朝夕入相之望,故判書臣李基祚,亦是有地望重臣,而立異於大同之法。其時大臣,以爲法將行而立異見,竝皆黜之外,終使大同法得行。況此戶布口錢,視大同之法,其所變通,尤爲重大。惟在上意堅定,委畀大臣,以責其成,則人心紀綱,雖曰解弛,亦惟在於聖上振作之如何,寧有不可成之理乎?向者判府事李,以戶布口錢,有所陳疏。其前故參判臣兪棨,亦有所陳請云。今若議行此法,則裒聚此等論議,參互講定,似好矣。上曰,副提學所達,是矣。人君作民父母,寧有爲人父母,而恝視其子之疾苦者乎?卽今之弊,莫如良役。君臣上下,皆以少改此法然後,國可保存爲心,則寧有不可成之理乎?尙游曰,此非牽補架漏之比也。此令若成,則雖周官法制,何以加乎?王政所先,莫大於均役。孟子論王法,必曰井田,此乃均民産之道也。先正臣李珥,以行道自任,而以改貢案爲重,此亦均役之意也。卽今二疋之役,實是天下所無之苦役也。自壬辰以後新創,而非祖宗舊章。則何可拘於變法,而不解生民之倒懸乎?行戶曹判書趙泰耉曰,備忘及筵中下敎,軫念隣族侵徵之弊,至於如此,群下孰不感嘆?戶布則先輩名臣,欲行者多矣。至於口錢則此乃新出之議也。大抵法之利害,姑舍勿論,而必先講可以行法之道,然後法可行矣。以卽今人心言之,還上是應納之物,而每不備納,以希蕩減之令,應捧者尙然。況創開新制,徵布於曾不納布之類乎?自上旣念生民之疾苦,必欲行之,則必須爛熳商議,而後可行,而小臣則以爲恐終不能行矣。故相臣淸城府院君金錫胄,以壬辰年欲行此法,至於廟議歸一,而其時先臣,以江都留守入來,自上下詢,則先臣,對以法雖良美,必先立紀綱定人心而後,可行矣。自上亦以爲然,其後仍以中止矣。至於口錢則今者權尙游,引古事爲言,以漢時丁錢爲可法,而漢以後則天下皆鑄錢,中國則銅鐵不乏,故此法得行。而我國則一番鑄錢而止,卽今錢貨極貴,外方小民之窮困,日以益甚。今若計口徵錢,則錢貨本少,爲此而若許鑄錢,則銅鐵非我國所産,而萊館出來者亦少,旣甚重難。而若責錢於下民,則錢貨,何從而出乎?蓋銅鐵貴,故鑄錢難,鑄錢難,故口錢亦難。臣意以爲,決不可成也。頃年亦以良役之侵徵隣族,詢問矯弊之道於筵中。臣於伊時,以卽今生齒日蕃,良丁搜括,似不甚難。若督責守令,善爲簽補,則朝家不必大費力,而徵族之弊,似少寬矣。至於大更張變通,以卽今紀綱人心,猝難行之意陳達。柳鳳輝則請行良布之法。此則與都憲疏中,游戶役戶之設,其意略同。右相其時爲戶判,請行戶布法,自上,竝令廟堂爛熳商確,思其善變之道,如今日之下敎。而伊時判府事李□□,上箚陳釐正之法,故廟堂,仍請爲先試行此法矣。尙游曰,錢貨若難,則代以米布,有何不可?此法若成,則其爲盛德大業,前史無比,政法之初,不能的見利害,而旋復寢停,則徒益紛擾,卒無益矣。判中樞府事李畬曰,小臣則曾以戶布口錢等,凡係新創之法,有難猝行。就其方行之制,略可變通,着實行之爲宜,故敢陳釐正之法,得蒙採施矣。其後得聞守令之善治者,一遵事目擧行,皆有其效,其他守令之不解事者,反稱不便云矣。蓋此法,不過爲一時救急之計,非永爲革罷均役之道也。以大體論之,則丁錢似勝於戶布,一人所捧者旣少,則以此未必輕爲逃避矣。聖上憂念民事,惠澤靡不遍及。而今又以此事,必欲變通者,實出聖意。苟能斷然行之,亦豈有不成之理乎?第近來朝廷之上,論議多端,易致沮擾,是可慮也。旣令廟堂商確稟處,則非今日筵中,所可猝然完定者。臣等,當退而從容商確矣。上曰,依爲之。以上備局謄錄
上在慶德宮。停常參·經筵。
下直,星州牧使尹憲柱,唐津縣監柳奎廷。
宗簿提調臨陽君桓,直長朴琮,璿源錄奉安事,奉化地出去。
禮曹佐郞申兼濟,故縣監趙昱書院,賜額致祭事,砥平地出去。
中殿·世子宮·嬪宮,藥房問安。答曰,知道。
藥房啓曰,伏未審近日,聖體,若何?膝痺之候,別無加減乎?湯丸停進已久。今日臣等,與諸醫入診,詳察聖候,議定進藥當否,宜當。憂慮未已,敢來問安,竝爲仰稟。答曰,知道。膝痺無加矣。湯丸今姑停進,勿爲入診。
領敦寧金柱臣高陽地加土呈辭。入啓。給由馬,澆奠牀備給。
判尹趙奉采再度呈辭。入啓。加給由。
政院啓曰,大提學宋相琦,今日又爲牌不進,更卽牌招,何如?傳曰,允。
又啓曰,大提學宋相琦,承牌來詣賓廳矣,敢啓。傳曰,書題書入。
傳曰,都承旨持此書題,與大提學偕往泮宮,儒生等試取以來。
戶曹啓曰,依傳敎,來十月朔祿俸,令倉官輸送于判府事李畬家。則以爲,倉官輸送之命,極知萬分惶悚,而方乞還退,其在私義,終不敢冒受云。不爲領受,何以爲之?敢稟。傳曰,更令倉官輸送。
禁府,黃再徵拿囚。啓。
政院啓曰,大提學宋相琦,今將試士以來矣。兩館提學,自前有牌招同參之例,而弘文提學崔奎瑞在外,藝文提學崔錫恒卽爲牌招,同參科次,何如?傳曰,允。
藝文提學崔錫恒牌不進。
京畿假都事金重兼,臨陽君桓陪行事出去。以上朝報
御營廳啓曰,本廳屬,海西八番別馬隊五十八名,標下軍一名,已爲逢點整齊矣。來十月初一日,與北二營入直七番別馬隊替代後,舊軍放送之意,敢啓。傳曰,知道。御營廳謄錄
上在慶德宮。停常參·經筵。
夜五更,火星犯太微垣第二星。
下直,果川縣監李箕佐,鏡城判官李基聖。
政院啓曰,吏曹郞廳來言,今日爲政事命下,而判書李健命,參判李晩成參議申鐔,俱以病不來,不得開政云。判書李健命,參判李晩成,參議申鐔,竝卽牌招開政,何如?傳曰,允。
礪山君枋針灸呈辭。入啓。給由,遣針醫看病。
右議政金宇杭,命招不進。
賓廳啓曰,今日卜相事,命下矣。臣承命來詣賓廳,而卽聞右相,以病不進,命相體重,臣不敢獨爲,何以爲之?敢稟。傳曰,安心卜入。
賓廳卜相捧入。
右議政金宇杭箚子。大槪,病難陳力,不可因仍竊據,未赴召命,又犯違慢之科,略陳微悃,乞遞職名,仍治臣罪,以安賤分事。入啓。答曰,省箚具悉卿懇。前席所陳,大意儘好,有何率爾之失乎?有疾不進,尤無所傷。卿其安心勿辭,亦勿待罪,俟間視事,以副至望。仍傳曰,遣史官傳諭。
備忘記,居首幼學鄭必寧,直赴殿試,之次幼學金夢禎,進士李衡佐·姜擇,幼學尹師定,各給一分。
忠淸監司書目,瑞山郡守朴熙晉,洪陽縣監權世恒,武科參試官差定之後,或有親患,或有身病,屢度催促,終不肯來,其在事體,不可置而不論,竝只罷黜事。
吏曹啓目,粘連啓下是白有亦,玉堂長官之不兼金吾,已成近例。副提學權尙游,兼帶同義禁之任,似當許遞是白乎矣,宰臣進退,臣曹不敢擅便,上裁,何如?啓依回啓施行。
武科初試一所,出榜詣闕。朝報
有政。兵批,以金礪付副司正,以李時弼·金垕·金壽峯·李道元付副護軍,以李長白·趙興瑀·金悌望·尹聖輔付副司直,以金世明付副司果,以金大云·金國賓·崔周慶付副司正。
禮曹啓曰,大臣儒臣收議,傳曰玆事,自有朱子定論,本無可疑,斷然行之可也事,命下矣。朱子服議,只是大綱說。凡係儀文品節之間,不可不參攷古禮,作爲定制,令玉堂博考稟處,何如?傳曰,允。禮曹謄錄
吏批,以洪尙寅爲咸鏡都事,李命世爲懷仁縣監,梁禹甸爲銀溪察訪,鄭栻爲龍岡縣令,李德邵爲刑曹佐郞。
上在慶德宮。停常參·經筵。
未時,太白見於巳地。
戶曹佐郞黃夏臣,尙衣直長尹志益,靑黛田打量事,司圃直長李藎,菁根田打量事,開城府地出去。
密城君栻,加資肅拜。
禁府啓目,粘連觀此宋成明所供,則以爲,初以母病,變通試事後,必欲趁覆審發程,而病勢猝㞃,未卽赴命是如爲白有臥乎所,成明病重實狀,人多知之。而除授之任,係是邊地,執迹而論之,有似厭憚,致有臺疏之論列是白乎乃,曾在辛巳年,北評事尹星駿,病不赴任,則朝家,以佐幕之任,異於守令,不當擬以充軍之律是如,特爲參酌定罪,以托故不行之律,杖一百,告身追奪爲白有置。今此宋成明,依尹星駿例,施行何如?啓依允。
又啓目,慶尙監司,粘連放未放啓本云云,本府所管定配罪人,未放秩乙良,依啓聞施行稟秩,尹梅段,罪名甚重,仍配之意,回移何如?啓依允。
以兵曹草記,咸鏡都事洪尙寅,改差,仍任本曹佐郞事,允下。
檢閱崔尙履上疏。大槪,臣與新拜領議政,有應避之嫌,所帶館職,自在當遞之科。伏乞亟令該曹,照例處置事。入啓。答曰,省疏具悉。疏辭,令該曹稟處。
弼善趙鳴鳳上疏。大槪,臣於十數日前,重得阿睹之疾,症勢一向危苦,將至廢明之境。呈單未徹,一味惶蹙,卽今病情,有加無減,時月之內,萬無供職之望。玆敢疾聲呼籲於天地父母之前,伏乞聖慈,亟遞臣職,以爲及時醫治之地事。入啓。答曰,省疏具悉。爾其勿辭,調理察職。
京畿監司書目,水原呈,以左副承旨權辭職上疏上送事。啓。傳曰,遞差。
又書日,水原呈,以知事尹德駿辭職上疏上送事。啓。答曰,省疏具悉。鄭澔疏語,殊欠穩當,何必爲嫌?卿其安心,勿辭往來焉。
江原監司書目,重被臺臣之論劾,不可一日冒居於藩臬重地。乞蒙鐫遞,以肅朝綱事上疏上送事。啓。答曰,省疏具悉。卿其勿辭察職。
吏曹啓曰,承旨有闕,政事,取稟。傳曰,再明日爲之。
判尹趙泰采三度呈辭。入啓。只遞本職。以上朝報
上在慶德宮。停常參·經筵。
辰時,日暈。
司饔直長李衡坤,磁器補用折受處,打量定境界事,醴泉地出去。
中殿誕日,大殿·中殿·世子宮·嬪宮,政院·玉堂問安。答曰,知道。
中殿,二品以上·六曹問安。答曰,知道。
中殿·世子宮·嬪宮,藥房問安。答曰,知道。
藥房啓曰,日氣陰曀,伏未審此時,聖體,若何?膝痺加減,何如?伏聞昨日,入侍醫官金有鉉等,所傳之言,近日上候,小便有澁滯之症,睪丸間結核漸大云。臣等伏不勝驚慮之至。今日臣等,與儒川君濎及諸御醫入診,詳察症候,議定當進之藥宜當,敢來問安,竝爲仰稟。答曰,知道。膝痺一樣矣。
再啓曰,臣等入診退出後,與儒川君濎及諸醫等,反復商議,則皆以爲,龍膽瀉肝湯,甚宜於肝經濕熱,小便澁滯之症。本方,加知母鹽酒炒,黃柏酒炒,褐色各七分,連進五貼,宜當云。此藥劑入之意,敢啓。答曰,知道。
府前啓,請黃順中事,丁時梯事。措辭竝見上答曰,勿煩。
平安監司書目,昌城等三邑呈,以今九月初八日,始自西北間,雷電地震,轉向東方而止,俱係變異事。
吏曹判書李健命辭職上疏。入啓。答曰,省疏具悉。情勢雖云難安,卿之疏批,已諭予意。則元無必遞之義,須勿撕捱,速出行公。以上朝報
藥房都提調李頤命所啓,曾因判府事李濡所達,權設衙門蔭郞廳,以三十朔定限。而軍門文郞廳則依從事官例,不計朔數,武郞廳則其時未及定奪矣。訓局,有文蔭郞廳,御營廳·禁衛營,有文武郞廳。軍門武郞廳,依蔭郞廳例,以三十朔,一體定限乎,宜有明白定式,故敢達。上曰,依蔭郞廳例,爲之,可也。李濡曰,此後則永爲定式事,分付於各軍門,何如?上曰,依爲之。李濡曰,禁衛營武郞廳李之賓,今滿三十朔當遞,而之賓,頗善擧職,軍餉米捧上之時,亦有謹愼之稱。以此大將朴權,亦惜其將遞,以啓請仍任之意,送言于小臣,故敢此仰達。上曰,今姑仍任,可也。禁營謄錄
副提調兪集一所啓,疏章抄啓,爲便睿覽矣。各司啓目,例使書寫書之,而政院則入啓公事,皆使注書書之矣。此則非注書所書之事,本院元無書寫,書吏中能書者數少,頃年又仍凶歲,書吏四人,除減於元額中,今此抄啓書頒之際,殊甚苟簡。書吏二人,還爲仍存乎?書寫二人,別爲加出乎?上曰,書吏四人中,二人加出,可也。
上在慶德宮。停常參·經筵。
卯時午時未時,日暈。
下直,坡州牧使尹世緯。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?膝痺更無加減乎?昨入湯劑,其已盡服,而小便澁滯之候,比昨亦復,何如?臣等不任憂慮,敢來問安。答曰,知道。膝痺無加,湯劑進服,而小便澁滯之候,一樣矣。
大司諫尹世綏初度呈辭。入啓。傳曰,還出給。
政院啓曰,吏曹郞廳來言,今日爲政事命下,而判書李健命,參判李晩成,參議申鐔俱以病不來,不得開政云。判書·參判·參議,竝卽牌招開政,何如?傳曰,允。
府前啓,請黃順中事,醫官丁時梯事。措語竝見上入啓。答曰,勿煩。
左議政金昌集箚子。大槪,病勢猝劇,闕禮廢事,惶恐待罪事。入啓。答曰,省箚具悉卿懇。有疾不進,別無所傷。卿其須體至意,安心勿辭,亦勿待罪,從容善攝。仍傳曰,遣史官傳諭,遣御醫看病。
吏曹啓曰,因備邊司草記,狼川縣監尹世恒,銀溪察訪車萬里,竝仍存前任事,允下矣。尹世恒仍任單子,今方書入,而車萬里則以他事因臺啓,方在囚禁中,不得仍任之意,敢啓。傳曰,知道。
謝恩,左副承旨李喬岳,右副承旨韓世良,同副承旨李翊漢。
有政。兵批,以權付副護軍。以上朝報
政院啓曰,備邊司郞廳來言,今日賓廳坐起日次,而大臣有故,不得爲之之意,敢啓。答曰,知道。備局謄錄
吏批,以李翊漢爲承旨,韓以重爲瑞山郡守,申兼濟爲黃海都事,尹憲周爲咸鏡都事,安重弼爲洪陽縣監,朴師東爲禮曹正郞,鄭行五爲禮曹佐郞,鄭纘先爲修撰,李秉常爲校理,金演爲知義禁。日記廳郞廳崔一奎書。趙景觀校正。
上在慶德宮。停常參·經筵。
巳時,雨雹,狀如小豆。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?膝痺及小便澁滯之候,亦無所減乎?臣等不任憂慮,敢來問安。答曰,知道。膝痺及小便澁滯之候一樣矣。勿爲逐日問安。
獻納洪好人,積城地掃墳呈辭。入啓。給由。
院前啓,請罪人河事,權卨事。措辭竝見上新啓,近來國綱解弛,朝臣之差除邊邑者,輒生厭避之計,事之寒心,孰大於此?鏡城判官李基聖,除拜本職以後,累度呈狀,多般圖遞,該曹據法,終不許遞,數月遲留,不得已辭陛。而大臣·臺臣,多不歷見。其壞損體例,慢蹇自便之狀,已極駭然。纔出都門,偃然乘轎,自以謂旣不歷見朝廷,今又冒犯乘轎,臺官有聞必劾,道臣亦當請罷,肆然發說,略無顧忌。如使今日朝廷,少有紀綱,則基聖之厭薄邊任,用意圖免,豈若是其無嚴哉?傳說狼藉,物情齊憤,圖避之習,故犯之罪,終不可置而不論。請鏡城判官李基聖,拿問定罪。春秋釋菜時,例自四學,有章甫輩,別督進參之規。而今秋釋奠大祭時,自東學抄出別督儒生,出付當部,使之布告諸儒,則當該部官,信聽府吏之瞞告,儒生列名之中,着押打印,有若官府之推捉犯罪人者然。其全昧事體,貽辱士林,莫此爲甚。物情駭憤,久而未已。請當該部官汰去。答曰,不允。末端兩件事,依啓。
政院啓曰,仍禮曹草記,成均館守齋儒生,有捲堂之擧,而知館事,同知館事,皆有病故,不得偕往勸入,令本院稟處事,允下矣。知館事宋相琦,同知館事權尙游·申銋,竝卽牌招,使之偕往勸入,何如?傳曰,允。
吏曹判書李晩成辭職上疏。入啓。答曰,省疏具悉。卿之所遭,與首席無異。而昨於吏判疏批,纔又勉出,則於卿亦無必遞之義,須勿撕捱,卽出察職。
傳曰,吏曹判書疏批已下,竝卽牌招察任,俾無大政,一向遷就。
傳曰,訓鍊大將李基夏,以廉謹之人,猝被汚衊,豈不冤哉?以其所遭非常,故當之者,大有所不安,必欲解免,而第訓將之被誣,予已洞知。儒臣疏語,出於全昧曲折,則累次開釋之後,一向撕捱,終涉太過。且將兵之臣,與文臣有異,荐違召命,其在事體,尤極未安矣。當此艱虞之日,倚重將相,明知被誣,而不爲勉出,反解其任,寧有是哉?予志堅定,萬無准請之理也。更爲牌招,卽日察任。
京畿都事書目,永平縣令洪彦度,災傷差錯,罷黜事。
禮曹佐郞申兼濟,故縣監趙昱等書院,賜額致祭後入來。
謝恩,黃海都事申兼濟。
傳曰,吏曹判書李健命,參判李晩成,訓鍊大將李基夏,竝明朝更爲牌招察任。以上朝報
義禁府啓曰,以黃海監司啓本,刑曹粘目,遂安前郡守李畛,移本府處置事,命下矣。李畛,今方待命於本府,卽爲拿囚之意,敢啓。傳曰,知道。禁府謄錄
上在慶德宮。停常參·經筵。
下直,昆陽郡守成稷童。
成均館官員,以同知館事·大司成意啓曰,因政院啓辭,本館三堂牌招,捲堂儒生勸入事,允下矣。臣銋,祗承嚴召後,仍詣泮宮,與大司成趙道彬,同坐明倫堂,招致齋儒,以卽速還入之意,反覆開諭。則諸生等,謂有難安情勢,終不回聽,退而書進所懷,以爲臣等,得見判府事崔錫鼎,代撰儒生祭文中,有侵誣先正臣文正公宋時烈之語。竊不勝駭痛憤惋,再度封章,略暴危懇矣。今者錫鼎自辨之疏出,而其草草數語,不過曰何敢誣聖祖而已。元無一辭辨破其不誣之由,至於誣先正一款,略不擧論,其所自當之意,蓋可見矣。臣等,未知其所自辨者,果辨何辭?而聖批,乃以臣等爲勒加,以錫鼎爲受誣。臣等相顧愕眙,實未知聖意之所在也。噫,臣等亦何嘗以錫鼎爲直誣聖祖也。惟春秋討復之義,聖祖唱之於上,先正贊之於下,君臣一心,大義堂堂,欲譏此義,其誰譏乎?錫鼎,急於媢嫉時烈,譏切大義,不有餘地。而自不覺其言之上逼於聖祖,及今公議峻發之後,始乃却顧而思,自知聖祖與先正之事,有不可分而二之,故難於爲說,直爲此呑吐含糊之言,以爲厭然掩匿之計。而聖批勤摯,直謂之勒加受誣,殿下之待大臣,可謂至矣。而獨不念春秋大義,從此掃地而盡耶。臣等欲以一疏,更爲辨白,而士氣摧沮於聖批之嚴峻,畏怵於大臣之威勢,縮頭屛氣,全不相應,以至於前日疏頭及參疏諸生,亦不無觀望規避者。人心世道之變極矣,夷狄禽獸之禍迫矣。齋任李大紀,不勝憤惋,自削其名而出去。臣等,俱以當初隨參之人,旣承勒加誣人之嚴旨,而封章辨白,旣無其路,廉隅所在,尤難晏然於食堂,不得已至於捲堂之地云,而無意還入。莫重聖廟,連日空堂,事體至爲未安,何以爲之?敢啓。傳曰,今此捲堂之擧,實涉太過,更爲勸入,可也。
汰去現告,東部主簿李震燁。
全羅監司書目,井邑縣監尹志大,御史旣已封庫,爲先罷黜事。
待敎黃奎河上疏。大槪,卽聞老母,病勢甚劇,方寸交亂,實無抑情在直之勢。伏乞聖慈,亟遞臣職,俾得專意救護事。入啓。答曰,省疏具悉。爾其勿辭,救護母病。
政院啓曰,知事李基夏牌招不進,推考傳旨,捧入之後,待明朝更爲牌招事命下,而卽聞李基夏待命於金吾門外云。仍爲出牌,有異常例,何以爲之?敢稟。傳曰,勿待命事分付,更爲牌招。
禁府照目,前察訪車萬里議處云云,觀此所供,則前後處事,別無所失。雖以臺啓言之是白良置,如或二字,非如明白聞見之比。以此爲罪,殊涉冤枉,宜有分揀之道,上裁,何如?啓放送。又照目,校理李秉常,修撰鄭纘先等矣,牌不進罪,各笞五十贖,竝只解見任,別敍私罪,啓功減一等是乎矣。李秉常段,無他難安情勢,而自畫於館職,終無意義。鄭纘先段,同被瀛選之李廷濟,旣已應命,則每稱衰病,徒事撕捱,亦涉太過,分義所在,決不當若是,使之遄出行公。又照目,前萬戶趙成基矣,牟代租七十石,作錢一兩三錢者,昭著於鄭元哲招辭是白去乙,以此歸之於船運之七十石,可見其辭窮之狀是白乎旀,鄭元哲招內,又以爲,木花上納外,二百斤載去本家,則其爲私用,亦可以明知是白乎旀,其他衣資揮項價路費等物,雖涉細瑣,亦可見其濫用一端是白置,以此照律,罪決杖一百,流三千里,告身盡行追奪私罪,啓功減一等。
戶曹參判金普澤上疏。大槪,敢陳懇迫情理,冀蒙恩遞,往省母病事。入啓。答曰,省疏具悉。爾其勿辭,往省焉。
奉敎沈珙牌不進,罷職傳旨。傳曰,只推勿罷。
去月二十五日引見時,禮曹判書閔鎭厚所啓,試券備篇,仍右相箚陳,以勿書定式,而今番初試則勢未及擧行,故禮曹陳稟矣。右相送言,以爲成命之下,不可不趁卽擧行云。自今番監試會試,定式知委,何如?上曰,趁今番會試勿書事,分付,可也。
禁府,朴奎尙,安城郡康福驛,徒二年半定配啓。以上朝報
備邊司啓曰,江華府,今秋合操期會,已定於今十月初九日矣。似聞璿源錄奉安使之行,亦於今初七日發行。璿寶奉安,事體亦重,而師期相値,糴令方仍,軍民騷擾之弊,殊涉可慮。璿源錄奉安之行,姑待明春擧行,何如?答曰,允。以上備局謄錄
上在慶德宮。停常參·經筵。
未時,太白見於巳地。
下直,公州牧使趙泰果,大靜縣監金熙潤,柔院僉使盧遠明。
大司憲宋相琦初度呈辭。入啓。給由。
中殿·世子宮·嬪宮,藥房問安。答曰,知道。
藥房啓曰,初寒猝緊,伏未審日間,聖體調攝,若何?膝痺加減,何如?而核處其有消減之勢,小便澁滯之候,亦復差勝乎?前入湯劑,當盡於今日。臣等與儒川君濎及諸御醫入診,詳察症候,議定繼進當否宜當,不任憂慮,敢來問安,竝此仰稟。答曰,知道。膝痺及核處小便澁滯之候一樣。湯劑加進五貼宜矣。勿爲入診。
江華留守書目,今月初一日未時量,雷聲,自申方轉向庚方再次,幾至有頃而止,事係變異事。
傳曰,日寒如此,宿衛軍士,空石題給。
傳曰,日寒如此,薄衣軍士,襦衣題給。
領議政徐宗泰上疏。大槪,自聞除命,惝怳震悸,莫知攸措。今始冒死自列,懇乞亟收新命改卜時望,以幸國事事。入啓。答曰,省疏具悉卿懇。今玆重卜,予意非偶,何用撝謙,若是其過耶?卿其體予倚毗之誠,安心勿辭,卽起視事,勉副至望。仍傳曰,遣史官傳諭。
平安南道京試官李宖,入來。
謝恩,掌令李宖。
奉敎沈珙上疏。大槪,臣之母病危重,決無就職之勢,再召之下,末由祗承,投疏徑退,萬殞猶輕,乞削臣職名,俾得專意救護事。入啓。答曰,省疏具悉。爾其勿辭,救護母病。
掌令李宖避嫌。大槪,臣於本職,有犯禁難冒之勢,請遞事,呈政院,還出給。
成均館官員,以同知館事·大司成意啓曰,昨夜本館草記之批,今此捲堂之擧,實涉太過,更爲勸入可也事,命下矣。臣等,更招諸生於明倫堂,傳宣聖批,則諸生下庭,四拜畢,還爲陞堂。臣等再三勸諭,俾卽還入,則金漢錫等諸儒,以爲生等所懷,聖上旣已鑑燭。雖無開釋之旨,至以太過爲敎,亦可見慰諭之至意,敦勉之下,有不敢一向撕捱云。而其中李齊松三人,以爲聖批辭意,不啻勤眷,豈不欲惶感祗承?而第當初捲堂,實由於大臣疏批中,勒加受誣四字,則勒誣大臣,何等重罪?身爲士子,負此罪名,而未及申暴之前,厭然出入於食堂,其在廉義,斷無是理。今不可以略陳所懷,得承聖批,有所自解,而苟處賢關,坐糜公廩,旣不得承命還入,則亦不敢留在齊中云。而仍卽出去泮村,故齋生金錫漢等,仍此不安,又爲退去齋舍,今朝食堂,亦未免仍空。臣等不能善爲勸諭。致令莫重聖廟,累日空堂,事體極爲未安,何以爲之?惶恐,敢啓。傳曰,更爲勸諭,以爲斯速還入之地。
又啓曰,命下矣。臣等依聖敎更爲勸諭,則齋生等,以旣不能辨先正之誣,反未免勒誣大臣之罪,其何敢晏然於食堂乎?聖諭累勤,終未奉承,死罪死罪云。而終始相持,無意回聽,此莫非臣等不能開曉之致,竊不勝惶悶俟罪之至。而聖廟空堂,已至四日,事體極爲重大。在前捲堂之時,本館堂上,齋會勸諭,例也。知館事宋相琦,同知館事權尙游,更令政院,竝卽牌招,以同議勸入之地,何如?傳曰,依啓。抉摘文字,爲人求罪,本非美事。而況爲人臣而誣毁聖祖,何等罪名,而勒加於大臣乎?此等論議,爲人君者,所當裁抑之不暇,故諸生及大臣疏批,明示予意矣。今玆捲堂,終未穩當,更爲勸入,可也。
吏曹口傳政事,以洪尙寅·鄭行五爲兼春秋。
謝恩,兼春秋鄭行五。
政院啓曰,知事李基夏更爲牌招察任,何如?傳曰,允。
校理李秉常,修撰鄭纘先牌不進,罷職傳旨。傳曰,只推勿罷。
右議政金宇杭箚子。大槪,更陳病狀,乞蒙恩遞,復申前說,亟令稟施事。入啓。答曰,省箚具悉卿懇。所患尙未差可,深用慮念。箚陳之事,令廟堂商確稟處,卿其安心勿辭,益加善攝,俟間視事,以副至望。仍傳曰,遣史官傳諭。
政院啓曰,因侍講院草記,輔德有闕之代,令本院稟旨差出事,允下矣。政官,所當卽爲牌招開政,而今已日暮,闕門垂閉,待明朝牌招開政差出,仍卽牌招察任,何如?傳曰,允。
輔德權詹牌不進,依承傳罷職。以上朝報
上在慶德宮。停常參·經筵。
未時,太白見於巳地。
下直,天安郡守崔昌演。
吏曹啓目,粘連啓下是白有亦,觀此藝文館檢閱崔尙履上疏,則春秋館領事臣徐宗泰,卽外三寸叔母夫,所帶吏職,在法應避。令該曹照例處置亦爲白有臥乎所,相避之法,在下當遞,檢閱崔尙履,改差,何如?啓依允。
成均館官員,以同知館事·大司成意啓曰,臣等祗承聖旨,傳諭于諸生,仍爲縷縷敦勸,則金漢錫·李齊松等諸儒,皆以爲,臣等難安之狀,雖本蒙快賜辨釋,而書呈所懷,已經睿覽,誨諭之下,義不敢一向撕捱,謹當還入食堂云。故臣等亦爲退去之意,敢啓。傳曰,知道。
判尹洪萬朝上疏。大槪,千萬夢寐之外,忽承格外寵擢,聞命惝怳,繼以懍惕,不知所以措躬也。才分精力,萬無冒當之勢,不得不仰首呼籲。乞收新授職秩,回授可堪之人,以重名器,以安私分事。入啓。答曰,省疏具悉。今者超擢,意非偶然,卿其安心勿辭,速出行公。
傳曰,銓官疏批,業已開釋,而一向引入,無意行公。大政,八月內定行事,曾有成命,而遷就至此,極爲未安。吏曹判書·參判,卽爲牌招察任。
明日王世子,永昭殿冬享大祭,出宮正時,辰初刻。
謝恩,輔德李文興。
左參贊崔錫恒上疏。大槪,敢陳情理懇迫之狀,乞遞本兼職名,俾得專意救護事。入啓。答曰,省疏具悉。卿其勿辭,救護母病。
右參贊李彦綱上疏。大槪,敢冒出位之嫌,略陳賤見,以備察納事。入啓。答曰,省疏具悉。車萬里,令該曹一體仍任焉。
修撰鄭纘先上疏。大槪,卽仍本館草記,庚牌荐降,在家坐違,尤覺惶恐。玆又隨牌來詣,而顧臣衰病之狀,自畫之意,終難變動,承命之望,又不免露章陳懇,恭俟威罰,乞削臣職,仍治臣罪事。入啓。答曰,省疏具悉。科場備篇,實涉文具,革去何妨?李碩寬,不合統帥,李裕民西閫驟陞之說,俱未見其得當也。爾其勿辭,從速察職。
京畿監司書目,加平郡守申錫華,今月初三日,身死事。朝報
有政。兵批,以全璨·尹光殷爲兼司僕,洪重演付副司果,崔尙履付副司勇,吳命峻爲都摠管,吳重周爲副摠管。
吏批,以金尙奎爲永平縣令,李萬埰爲漢城左尹,李文興爲輔德,兪泰章爲工曹佐郞,李雨臣爲井邑縣監,兪崇爲執義。
上在慶德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,伏未審日間,聖體調攝,若何?膝痺加減,亦復何如?昨入湯劑,其已繼進,而核處及小便澁滯之候,俱有減歇之勢乎?臣等憂慮未易,敢來問安。答曰,知道。膝痺無加,湯劑繼進,而核處及小便澁滯之候,一樣矣。
傳曰,史官二員待命,騎馬六匹立之,冬享大祭所內摘奸。
大司憲宋相琦三度呈辭。以冬享大祭齋戒,留政院。朝報
政院啓曰,備邊司郞廳來言,今日賓廳坐起日次,而大祭齋戒相値,不得來會云矣,敢啓。答曰,知道。備局謄錄
夜五更,火星入太微垣右掖門內。內下記草
上在慶德宮。停常參·經筵。
下直,康津縣監鄭翊時。
王世子,永昭殿祭罷還宮後,藥房·政院·玉堂問安。答曰,知道。
大司憲宋相琦三度呈辭。入啓。只遞本職。
校理李秉常,修撰鄭纘先牌不進,罷職傳旨。傳曰,只推勿罷。
領議政徐宗泰上疏。大槪,申暴血懇,伏乞亟賜改命事。入啓。答曰,省疏具悉卿懇。日昨疏批,已悉予意矣。今以元輔之任,復畀於卿,夫豈偶然哉?況大臣職責,不在於筋力奔走,則其不可以疾病爲辭也,益明矣。卿其體寡昧虛佇之誠,念武候盡瘁之義,毋執撝謙,速出論政,用副上下之望。仍傳曰,遣史官傳諭。
獻納洪好人,正言趙鳴謙·李箕翊啓曰,臣等,頃以平安兵使李裕民改遞事,有所論啓,而未蒙允許,相議停論矣。卽見修撰鄭纘先疏本,則以不以准請爲期,遽以停論,大加非斥,臣等竊不勝瞿然之至。夫裕民之超除太驟,物情未允之狀,固已備盡於啓辭,而七啓爭執,兪音終閟,一向强聒,徒損事體。臣等之寢啓,亦循公議,而今者咎責之言,出於論思之臣,臣等亦何敢自以爲無失,而晏然仍冒於臺次乎?請命遞斥臣等之職。答曰,勿辭,退待物論。
大司諫尹世綏啓曰,臣之濫叨本職,今已屢矣。橫被醜詆,亦云數矣,而至於前冬所遭而極矣。顧臣情勢,豈可一日苟冒?而第伏念聖候,經年違豫,快臻康復,邦運回泰,讌禮斯擧,臣之至願,只欲一近耿光,獲覩盛儀,少伸區區慶祝之忱而已。本非因仍盤礴之計也。日昨尋單,實出萬不得已,而聖明不諒,至有還給之命。臣誠惶隕,冞增窮蹙,陳章控籲,見阻喉司,方深悶鬱之際,得見修撰鄭纘先之疏,以遽停李裕民之啓,有所譏斥,臣不勝瞿然之至。蓋其改差之啓,閱月爭執,久未蒙允,一向相持,太涉支離,故與同僚相議停止矣。今儒臣之言如此,徑停之失著矣。尤何敢仍冒於臺次乎?請命遞斥臣職。答曰,勿辭,退待物論。
吏曹啓曰,臺諫有闕,政事,取稟。傳曰,明日爲之。
吏曹判書李健命上疏。大槪,伏見答政院之批,辭旨嚴峻,有非人臣所敢聞者。惶怖震懍,求死不得,來伏闕外,仰請鈇鉞之誅。乞令攸司,勘臣負罪,以振朝綱事。入啓。答曰,省疏具悉。僚疏之斥,雖曰不安,因此必期解免,決知其太過。卿其勿復撕捱,卽出行公,毋使都政,漸至遷延。
京畿監司書目,慘被擊錚人李載遠之誣詆,冀蒙恩遞事,上疏上送事。啓。答曰,省疏具悉。李載遠情狀,誠極痛駭,各別搜捕,依律科罪。而構誣之說,不足爲嫌。卿其勿辭,從速察職。
政院啓曰,近來廉隅偏重,分義反輕,吏曹兩堂上,前後違牌,不知其數,聖明之開釋,更無餘蘊。況其佐貳之疏,元無深斥之意。而在僚席,實非大段難安之端。今因微細之事,過自引嫌,一向撕推,大政速行之命,已過兩朔,無意擧行,事體道理,豈容如是?勿論文武,旣在將任,則與凡官逈別。曾於十數年前,領府事臣尹趾完,以將任久不行公,連違召牌,其時聖敎,極爲嚴截,至有嚴加譴罰,以肅軍政之命。故趾完,惶恐卽出,至今稱以得體。知事李基夏之違牌,殆過十數,此實前所未聞。今日國綱,雖曰解弛,銓官之膠守不進,將臣之違逋慢蹇,俱極寒心。臣等職忝近密,有不敢每每循例請牌。而在殿下勅勵之道,亦何可一任其偃便乎?宜有別樣處分之擧,區區所懷,敢此仰達。至於兵曹判書朴權,似無難安之端,而遽爾引入,以致曹務積滯,事甚未便。吏曹判書李健命,參判李晩成,知事李基夏,竝從重推考,與兵曹判書朴權,一體牌招,何如?傳曰,依啓。銓官所遭,元無必遞之義,而疏批已下,召牌荐降,而全昧分義,略不動念。古今天下,安有如許道理耶?至於將臣,與他有異,一再違召,尙云不可。而李基夏之前後違牌,不知其數。今日國家,少有紀綱,則安敢乃爾,極爲寒心,竝各別嚴飭宜矣。大官如此,小官亦以牌不進爲高致。近日兩儒臣之疏,實無意義,而終不出而應命,人臣分義,豈容若是,予實駭惋也。以上朝報
上在慶德宮。停常參·經筵。
辰時,日有右珥。申時,日有左珥。
下直,景陽察訪金致龜。
中殿·世子宮·嬪宮,藥房問安。答曰,知道。
藥房啓曰,伏未審日間,聖體調攝,若何?膝痺加減,何如?而核處及小便澁滯之症,亦無所減乎?臣等憂慮未弛,敢來問安。答曰,知道。膝痺一樣,而核處及小便澁滯之候,亦無所減矣。
政院啓曰,判尹洪萬朝,疏批已下,尙不行公。左尹金萬采,除拜多日,亦不出肅,詞訟劇地,滯務可慮,竝卽牌招察任,何如?傳曰,允。
又啓曰,憲府未署經守令·都事,至於四人之多,夫馬留滯,事甚可慮,監察茶時,亦爲未安。除在外及奉命在外人員外,呈告人員,竝卽牌招,使之署經,何如?傳曰,允。
又啓曰,吏曹郞廳來言,今日爲政事,命下,而判書李健命,參議申鐔俱以病不來,參判李晩成待命於金吾門外,不得開政云。李晩成,旣已待命,則勢難請牌,判書李健命,參議申鐔,竝卽牌招開政,何如?傳曰,依啓。勿待命事,分付。
又啓曰,吏曹參判李晩成,旣有勿待命之敎,亦爲牌招,何如?傳曰,允。
又啓曰,來十一日,文臣殿講日次,取稟。傳曰,爲之。
謝恩,判尹洪萬朝。
兵曹口傳政事,護軍宋相琦,司直呂必禧·金始爀,司果洪錫輔。
吏曹參議申鐔上疏。大槪,臣於本職,實無一分堪承之望,而兩堂引入,無他推移之地,黽勉冒出,而若其顚沛,固已料之矣。今者儒臣之疏,詬辱深峻,至以偏頗不公爲言,臣已不勝其危怖震悚。且於重臣之疏,亦有所難安者,召牌之下,分義是懼,敢此祗詣闕下,而顧臣情迹,萬無包羞冒進之理,玆敢披瀝哀籲,懇乞聖明,俯諒危悃,亟許鐫改,以安微分,以謝人言事。入啓。答曰,省疏具悉。儒臣·重臣之疏語,俱不必深嫌,爾其勿辭,從速察職。
宣惠廳郞廳趙命禎,兩湖儲置米,摘奸後入來。
院前啓,請罪人河事,罪人權卨事。措語竝見上新啓,將兵之任,事體自別,凡有召命,則不敢以情勢爲辭者,道理則然,而訓鍊大將李基夏,向日所遭,雖甚難安,筵席開諭,非止一再,前後召牌,已至十數,而一向偃蹇,無意承命,今日體統,雖曰解弛,如使基夏,少有嚴畏之心,則安敢乃爾平時如此,緩急何責?今若一任其驕惰之習,而終無懲勵之道,則將無以嚴師律而振國綱,請訓鍊大將李基夏拿問定罪。竝引嫌而退,屢啓乃停,蓋出斟量,儒臣疏語,不必深嫌,請獻納洪好人,正言趙鳴謙·李箕翊,大司諫尹世綏,竝命出仕。答曰,不允。處置事,依啓。
政院啓曰,吏曹判書李健命,參判李晩成牌不進推考傳旨,纔已啓下,參議申鐔疏批已下,事當竝卽更爲牌招,而李健命方以試官出牌,參判李晩成,參議申鐔卽爲牌招開政,何如?傳曰,允。
試官,李健命·李彦綱·金萬埰·南致熏·崔錫恒·申銋·梁重廈·權·黃欽牌不進。
參試官,洪致中·李秉常·鄭壽期·洪錫輔,修撰鄭纘先牌不進,依承傳罷職。
吏曹參判李晩成,再牌不進後上疏。大槪,昨日嚴敎,有非人臣之所〈不〉敢聞者,走伏金吾門外,恭俟誅罰,勿待命之敎,遽出意外,繼有荐召之擧,益增惶隕,求死不得,以臣情勢,萬無一進之勢,玆暴危懇,冀蒙處分,以嚴王法,無損國體事。入啓。
政院啓曰,今此監試覆試一二所試官,從二品以上承牌者,只是三員,其餘皆不進,推考傳旨,今方捧入,而將無推移備員之勢,二品以上不進人員,竝更牌招,何如?傳曰,允。
又啓曰,吏曹判書李健命,參判李晩成再牌不進矣。李健命,纔又以試官出牌,李晩成,陳疏入啓,參議申鐔,旣有只推之命,事當更爲請牌,而一日三牌,有傷事體,何以爲之?敢稟。傳曰,明日開政。
左議政金昌集箚子。大槪,敢申情病難强之狀,冀蒙鐫罷臣職,以謝人言,以安私分事。入啓。答曰,省箚具悉卿懇。所患彌留,慮念曷已?李碩寬事,予常謂其人可用矣。昨年洪錫輔之疏,今日鄭纘先之論,俱欠平允,予甚不取也。於卿少無可嫌,安心勿辭,俟間視事,以副至望。仍傳曰,遣史官傳諭。
政院啓曰,今此監試覆試試官,崔錫恒·李彦綱·黃欽·李健命·申銋·南致熏·金萬埰·權·梁重廈,俱爲再招不進,推考傳旨,今方捧入,而從二品試官,將無以備員,何以爲之?敢稟。傳曰,試官牌不進之弊,近來益甚,前後申飭,不翅嚴明,而今日再招不進,至於九人之多。分義所在,安敢乃爾?誠極寒心。試官無以備員,事體損傷,有不暇顧,更卽牌招。
明日監試覆試,一所試官二,宋相琦·權尙游,參試官三,李肇·金在魯·趙翼命落點,二所試官二,趙泰耉·權,參試官三,李世最·洪重休·呂必禧落點。
監試官,一所成起寅,二所辛夢弼。
答吏曹參判李晩成疏曰,省疏具悉。已悉予意於長官疏批矣,須勿固辭,從速察職。
副提學權尙游,同義禁減下肅拜。以上朝報
政院啓曰,今此聖廟,六賢陞配及位次釐正時祝文,畿內府·郡·縣,以一祝通用矣,各道祝文,宜無異同,依壬戌年例,以畿內祝文,一體通行,而如有修改等事兼告之處,措辭添入,似合事宜,敢此仰稟。傳曰,依爲之。禮曹謄錄
政院啓曰,訓鍊大將,旣有拿問之命矣。所授訓鍊大將及右邊捕盜大將命召,使軍官替納,故今當修正密匣冊以入,而訓局重任與捕盜凡務,不可一刻無摠察之人,何以爲之?敢稟。傳曰,左邊捕盜大將,姑爲兼察,可也。
政院啓曰,命下矣。左邊捕盜大將洪以度,卽爲牌招,使之兼察事,分付,何如?傳曰,允。捕盜廳謄錄
上在慶德宮。停常參·經筵。
下直,博川郡守南延年,靑嚴察訪康友諒。
傳曰,近來呈告紛紜,故纔又申飭矣。憲府之官,乍出行公,旋卽尋單,連以監察茶時,其在事體,極爲未安,更加嚴勅。
政院啓曰,吏曹郞廳來言,今日爲政事,命下,而判書李健命,待命於金吾門外,參判李晩成,參議申鐔俱以病不來,不得開政云。判書旣已待命,則勢難請牌,參判·參議,卽爲牌招開政,何如?傳曰,依啓。勿待命事,分付。
又啓曰,吏曹判書李健命,旣有勿待命之敎,亦爲一體牌招,何如?傳曰,允。
大司憲尹世綏,獻納洪好人,正言趙鳴謙·李箕翊就職。
注書李鳳翼病,代以成道亨爲假注書。
假注書沈埈病,代以趙彦臣爲假注書。
政院啓曰,吏曹判書李健命,參判李晩成,參議申鐔俱爲違牌,推考及罷職傳旨,今方捧入,而開政命下之後,不得擧行,事甚未安,判書·參判更卽牌招,何如?傳曰,允。
吏曹參議申鐔牌不進,罷職傳旨。傳曰,只推勿罷。
政院啓曰,吏曹參議申鐔,旣有勿罷之命,亦爲牌招,何如?傳曰,允。
監試覆試二所,應辦官,以試官意啓曰,臣等承命來詣試所,平明開門,擧子等,計數入庭,而平安道赴擧儒生金道廈等,全數不爲入門,心甚怪訝。問其緣由,則以爲,參試官呂必禧,以夷狄禽獸等語,誣衊一道,義不與此人,爲座主門生,若無變通之擧,勢難入場云,臣等以事體道理,反覆開諭,而不爲回聽。以此之故,四館亦不入來整齊,日勢已晩,不得徑先出題,此實無前之事,其爲擧措,誠極駭然,而遐方儒生,膠守己見,終無入場之意。朝家旣已處分之後,侵詆試官,至於如此,亦甚無嚴,何以爲之?敢稟。傳曰,朝家旣已處分之後,有此意外之擧,殊甚未安。更爲開諭,斯速入場,可也。
傳曰,史官二員待命,騎馬六匹立之,監試一二所內摘奸。
備忘記,去夜從二品以上試官中,三招不進,至於五人之多,事之未安,孰大於此?然而崔錫恒,纔以母病陳疏,李彦綱情勢難安,李健命方在本職辭免中,容有可恕,而金萬埰則因鄭必東之意外疏斥,前後除拜,終不出肅,膠守己見,必欲自廢,固已過當。昨以試官出牌,而一日之內,三違召命,其在分義,安敢乃爾?尤可駭然。申銋則雖曰老病,終始違慢之失,亦不可置之,金萬埰·申銋,竝罷職。
院前啓,請罪人河事,權卨事,李基夏拿問定罪事。入啓。答曰,不允。末端事,依啓。
京畿暗行御史魚有龜,入來。
政院啓曰,吏曹判書李健命,參判李晩成,參議申鐔,再牌不進,推考及罷職傳旨,今方捧入矣。所當更請牌招,而一日三牌,有傷事體,何以爲〈之〉?敢稟。傳曰,明日開政。
都承旨兪集一上疏。大槪,臣於銓官之疏,有不得晏然者,玆敢仰籲於黈纊之下。伏乞亟遞臣職,仍治臣妄言之罪,以安私分事。入啓。答曰,省疏具悉。卿其勿辭,從速察職。
左副承旨李喬岳上疏。大槪,臣於銓官之疏,有不可晏然冒居者,玆敢陳疏自列。伏乞聖明,亟令鐫遞臣職,以謝人言,以安微分事。及右副承旨韓世良,同副承旨李翊漢上疏。大槪,臣等於銓官兩堂之疏,有不可晏然於職次者,乞削臣等之職,以謝人言事。入啓。答曰,省疏具悉。爾等勿辭,從速察職。
禁府,李基夏拿囚。啓。
右議政金宇杭箚子。大槪,情勢病狀,決難因冒,更陳微懇,乞蒙鐫遞,以謝人言,以安私分事。入啓。答曰,省箚具悉卿懇。儒臣所論三件事,予未見其得當,於卿有何難安之端乎?至於所患,調治已久,可見勿藥之喜。須勿以疾病爲辭,速出視事,用副至望。仍傳曰,遣史官傳諭。
應敎李澤上疏。大槪,臣於考官違牌,竊有所慨然者,略貢愚見,以備裁察事。入啓。答曰,省疏具悉。疏中擬望,該堂不可無責罰之說,未見其得當,而洪錫輔則大臣箚批,辭意別無大難安之端,而旣入還出,誠可駭也,罷職爲宜,嚴立科條事,令廟堂稟處。
監試覆試二所,應辦官,以試官意再啓曰,臣等以傳敎內辭意,分付四館關西儒生等,使之反復開諭勸入,而終始堅執,不爲回聽,至以參試官呂必禧出去後,始可入場云,不有聖敎,顯有作戱科場之意,畢竟各自退去,斷無勉諭以入之勢,如許士習,不可無糾警之道。首倡儒生,爲先依事目科罪,而京外已入場儒生三百餘人,因關西儒生十八人作梗之事,莫重慶科,不可停廢,故仍爲出題試士,而日勢已晩,收券時刻,不得不差退之意,敢啓。傳曰,知道。以上朝報
上在慶德宮。停常參·經筵。
未時,太白見於巳地。夜五更,有霧氣。
中殿·世子宮·嬪宮,藥房問安。答曰,知道。
藥房啓曰,伏未審日間,聖體調攝,若何?膝痺加減,何如,而核處及小便澁滯之候,其有所減乎?前入湯劑,已盡於昨日。臣等與儒川君濎及諸御醫入診,詳察症候,議定繼進當否,宜當,不任憂慮,敢來問安,竝此仰稟。答曰,知道。膝痺近來頗甚,而核處及小便澁滯之候,亦無所減矣。
政院啓曰,吏曹郞廳來言,今日開政事,命下,而判書李健命,參判李晩成,參議申鐔俱以病不來,不得開政云。判書李健命,參判李晩成,參議申鐔,竝卽牌招開政,何如?傳曰,允。
又啓曰,同義禁南致熏,以身病久未行公,而禁府滯囚可慮。南致熏卽爲牌招,使之開坐,何如?傳曰,允。
今日藥房入診時,湯劑停止,導水丸更爲進服事,榻前定奪。
府前啓,請黃順中事,丁時梯事。措辭見上入啓。答曰,勿煩。
院前啓,請罪人河事,權卨事。措辭竝見上新啓,所居官入籍,自是法典,而近來人心不古,詐僞成風,以儒爲名者,身在京洛,而或入錄於鄕籍,居接此道,而或入籍於彼道,此皆違法疊籍,而蓋爲其任便赴擧之計也。如此之類,憑藉入籍,換書居住,必欲冒赴於他道,其違越邦禁,已極寒心,而鄕試之前後紛拏,亦未嘗不由於此。雖以今番江原道監試初試,見之,世居他道之人,多有參榜者云,此必疊籍冒赴之類也。非但關東一路爲然,他道亦多冒赴,科場之混淆,莫此爲甚,而旣往之事,今難追論,日後之弊,不可不嚴防。請自今以後,勿論大小科,疊籍冒赴之類,雖或參榜,隨見拔榜論罪事,別爲定式施行。兩處入籍,自有邦禁,故必有移來移去公文,然後許其入籍,乃所以防奸,而近來各邑,慢不致察,致有恣意疊籍之弊,全無法意,事極寒心。請令該府,依事目更加嚴飭諸道。答曰,不允。末端兩件事,依啓。
同副承旨李翊漢上疏。大槪,臣於儒臣之疏,有不敢晏然者,乞削臣職,以謝人言事。入啓。答曰,省疏具悉。爾其勿辭察職。
掌令李宖上疏。大槪,臣旣有冒犯邦禁之失,又於呈告人申飭之敎,尤有所難安者,露章請譴,兼附區區所懷,以備裁察事。入啓。答曰,省疏具悉。淸北覆試赴擧儒生事,疏中所陳,正合予意。卽令該曹,依此擧行,爾其勿辭察職。
司書朴聖輅上疏。大槪,臣昨接庭信,臣父猝患暴泄,遠求藥物於京裏,臣方寸煎灼,不能自定。臣於日前,旣蒙恩暇,朝將辭去矣,喉院,諉以科時,終不許捧,不得不更此申籲,而情理煎迫,留疏徑歸。伏乞聖明,亟遞臣職,仍治臣任情作行之罪事。入啓。答曰,省疏具悉。爾其勿辭,往省焉。
禮曹參議宋正明上疏。大槪,臣於儒臣之疏,有不可一刻晏然者,況且園陵祗役,期日已迫,而情迹臲卼,斷無冒進之勢。懇乞亟削臣職,仍治辜犯,以謝人言,以便公私事。入啓。答曰,省疏具悉。儒臣疏中,眚罰之請,未見其得當,何必深嫌?爾其勿辭,從速察職。
有政。兵批,以韓世琦·鄭世赫·鄭湜·金克寶·安之碩·林再炯·洪治詗·金汝邦·朴繼命爲同知中樞府事,朴枝元爲僉知中樞府事,金寶漢·魯碩海·姜德尙·李重昌·李尙璉·朱有文爲同知中樞府事,李枝昌·金光有·李漢宰·金信元爲僉知中樞府事,金守萬·黃命老·金碩重·崔有信·史三命·安壽萬·孫弘佑·李孝明·許好明爲兼司僕,元慶老·辛斗昌·鄭萬善·安好仁·金以兌·申日華·吳始煥·柳守天·朴柄·辛宗健·李完根·李萬葉·金鼎三·李東卨·李英·朴洵付副護軍,李萬齡·金興甲·徐義達·任就文付副司直,李時昌付副司果,李翊漢·呂必禧付副司果,成道亨付副司正。以李井煥爲五衛將,尹就商爲訓鍊都正,沈澍爲宣傳官,李相發爲兼司僕將,鄭是先·鄭來祥爲五衛將,白興銓付護軍,尹就商·朴弼明·卞三彬·金壽煃付副司直,呂必容·李大成·柳鳳輝·宋徵殷·鄭壽期·李眞儒·李奎年·尹就履·金相玉付司果,金洵·李益夏·金取魯·洪重休·趙尙絅付副司果,李樟付大護軍,柳搏·金聖廈付副護軍,沈洬·申濰·宋有文付副司果,具爀·洪應夢·李昌遠付副司正,金春澤付大護軍,李觀星付副司果,金萬奎付副司正,李明浚·邊是泰·金楺付副司直,李溶·李汝迪·李澤·李天根·李岋付副護軍,柳松心·洪處疇付副司果,金天敍·金翊漢·吳泰說付副司正,李星瑞付上護軍,洪德基付大護軍,李義方·金指南·金弘祉付副司直,朴東采付副司猛,朴敏章付副司勇。
藥房入診時,都提調李頤命所啓,今初七日夜,試官擬望後,牌不進,極其紛紜。請牌公事,出納已至夜深,四更留門云,丙枕必不安,不瑕有妨於靜攝之中乎?雖曰情病,有不可强者,今番則位高之人,亦多違牌,事之寒心,莫此爲甚。旣有備忘,區別責罰,又因儒臣疏陳,有令廟堂稟處之敎,而必嚴立科條而後,庶爲矯弊之道矣。上曰,試官牌不進,前或有之,未有甚於近日,實爲痼弊,而他無矯革之道,故每當科時,此習依舊,此誠關係紀綱,豈不寒心乎?入侍都承旨,前日節目中,至有直捧禁推,出榜後放送之語,此實出於慨然之意,而其時論議不一,終至刪改矣。副提調兪集一曰,試官擬望時,該曹,詳問疾病事故有無,然後備擬,可也,而至於情迹難安之類,職事雖或控免,試官係是往役之義,其在道理,卽當承命,而或至於三牌不進,其在分義,已極未安,而此外至於特命牌招,異於自下請牌,則雖有難安情勢,承命陳情,容或可矣,而少不動念,終始違牌,尤爲不可,似當有別樣處分矣。上曰,牌不進之弊,近來尤甚。蓋緣廉隅太勝,而分義反輕,其弊至此矣。頤命曰,我國家,待士夫多寬恕,不欲驅使,禮下之道,可謂至矣,而流弊,漸至紀綱解弛,以致如此,自今以後,似當別爲嚴勅,俾無此患矣。集一曰,君使臣以禮,臣事君以忠,君父使臣以禮之道,可謂至矣,而在臣子事君之義,固宜以忠,而嚴召之下,屢度違牌,揆以分義,極爲未安。自今以後,試官及特牌之下,三度不進者,似當嚴立科條,定式施行矣。上曰,試官違牌,纔已令廟堂稟處,特命牌招,三度不進者,亦令廟堂,一體作爲節目,稟旨施行,可也。以上朝報
傳曰,訓將削職之代,勿爲差出,禁衛大將,姑爲兼察。以上備局謄錄
禮曹啓曰,今此靖陵陵上莎草修改時,大臣當爲進去,而領議政徐宗泰時未肅拜,左議政金昌集身病,右議政金宇杭鍼灸呈辭受由,無進參之員。自前改莎草時,政府有故,則原任大臣,有進去之例,而該曹不敢擅便,令政院稟處,何如?傳曰,允。
又啓曰,因禮曹草記,稟處事,命下矣。自前如此之時,多有原任大臣進去之例,今則何以爲之?敢稟。傳曰,李判府事進去。禮曹謄錄
吏批,以白興銓爲東部主簿,洪處宙爲加平郡守,申綻爲軍器主簿,以權尙游爲大司憲,朴弼明爲漢城左尹,李國休爲春秋館記事官,以車萬里仍任銀溪察訪。
上在慶德宮。停常參·經筵。
自昧爽至巳時,有霧氣。未時,太白見於巳地。
下直,穩城府使趙重藺,理山郡守孫碩揆,軍威縣監朴泰鎭。
左承旨南就明三度呈辭。入啓。遞差。
傳曰,文臣殿講,與陵上改莎草日相値,則有取稟之事耶?考啓。政院啓曰,命下矣。取考本院所置謄錄冊,則視事與改莎草日相値則頉稟,而殿講則無明白可考之例矣,敢啓。傳曰,殿講停。
禮曹啓曰,因掌令李宖上疏,淸北覆試赴擧儒生中,兩場俱入者及得參終場者,移赴一所事,卽令該曹,依此擧行事,批下矣。依聖敎,卽已分付於監試覆試一二所主掌官,使之移赴之意,敢啓。傳曰,知道。
禁府啓目,知事李基夏原情云云,旣已遲晩,照律,何如?啓。傳曰,將兵之臣,視他自別。朝家開釋之後,何敢復言情勢乎?前後違牌,殆過十數,此實前所未聞,極可駭然。削職放送。
忠淸監司書目,延豐縣監李構,今月初四日,身死事。
吏曹啓曰,承旨有闕,政事,取稟。傳曰,明日爲之。
右尹吳命峻上疏。大槪,敢陳懇迫情理,冀蒙矜許事。入啓。答曰,省疏具悉。卿其依疏辭往來焉。
府前啓,請黃順中事,丁時梯事。措語見上新啓,日者江原道監試初試時,有祕封換貫之失,封彌官狼川縣監尹世恒,四館銀溪察訪車萬里,自本道啓聞罷黜,而旋因備局草記及重臣疏請,相繼仍任。夫國家之設科取士,何等重大,而慢不致察,以他人之封,換貫於他券,以致立落倒置,事之可駭,莫大於此,則今使誤事之人,盡歸於晏然無事,而無罪擧子,公然冤落。此豈嚴科場杜後弊之道哉?藉曰曾前京試,亦有是事,止於問備云云,而此非每每援用之例,況近來人心不古,詐僞百出,一自己卯變怪之後,雖嚴立科條,另加防閑,猶患其生奸。若於日後,眞有用情換貫,冀倖無事之徒,視此爲法,則奸僞益滋,其弊難防,決不可只施推緘,仍存其任。請還收狼川縣監尹世恒,銀溪察訪車萬里仍任之命,依前罷職。試場凡事,試官無不管攝,而今此江原道監試初試時,換貫他券,長短不齊,字標亦且懸殊,則出榜査準之際,試官亦宜檢察,而矇然放過,致有錯誤之擧,此不可專諉於四館封彌官,而獨免罪罰,請當該試官,竝從重推考。答曰,不允。末端事,依啓。
兵曹,以李宇恒爲右邊捕盜大將。以上朝報
政院啓曰,備邊司郞廳來言,今日賓廳坐起日次,而大臣有故,不得爲之之意,敢啓。答曰,知道。以上備局謄錄
上在慶德宮。停常參·經筵。
未時,太白見於巳地。
下直,長湍府使李壽民。
中殿·世子宮·嬪宮,藥房問安。答曰,知道。
藥房啓曰,伏未審日間,聖體調攝,若何?導水丸,其已進服,而膝痺及核處小便澁滯之候,俱有減歇之勢乎?臣等不任憂慮,敢來問安。答曰,知道。導水丸進服,而膝痺姑無所減,核處及小便澁滯之候,一樣矣。
江原都事書目,平康縣監李泌,田政之疎闊,非略干卜錯誤之比,依事目罷黜事。
府前啓,請黃順中事,丁時梯事,狼川縣監尹世恒,銀溪察訪車萬里事。措辭竝見上入啓。答曰,不允。
傳曰,北評事有闕之代,令該曹卽爲口傳差出,不多日內發送。
謝恩,左承旨金相稷。
判府事李濡,繕工提調黃欽,禮曹參議宋正明,正郞任泂,靖陵陵上莎草修改後,入來。
兵曹口傳政事,以申思喆爲北評事。
刑曹判書兪命雄上疏。大槪,臣於關西伯之狀啓,有不敢晏然於職次者,玆敢仰首哀籲,伏乞聖明,亟遞臣職,以安微分事。入啓。答曰,省疏具悉。卿勿過辭,從速行公。
判府事李濡,繕工提調黃欽,禮曹參議宋正明,請對入侍。入侍時,靖陵陵上駕石傷處,修改與否,令該曹,議于大臣稟處事,榻前下敎。朝報
有政。兵批,以崔昌大付副護軍,南就明付副司直,以吳重周爲知弓品堂上。
吏批,以李觀命爲副提學,趙正誼爲延豐縣監,黃龜河爲修撰,金興慶爲承旨。
兵曹啓曰,左右捕盜大將,不得一時竝除摠管事,曾有定奪矣。左邊捕盜大將洪以度,方帶摠管,而新除授右邊大將李宇恒,亦兼摠管,其中一員,當爲許遞。從座目洪□□摠管之任,今姑改差,何如?傳曰,知道。
上在慶德宮。停常參·經筵。
下直,興陽縣監尹大英,延日縣監蔡德潤。
領議政徐宗泰上疏。大槪,祗承絶望,而時日益淹,惶悶抑塞,罔知爲措,敢申至懇,冀收前旨,以幸國事事。入啓。答曰,省疏具悉卿懇。前後批諭,罄悉予意矣。巽牘奚止於三上之多耶?良由予情志不孚之致,益用愕然,繼以慙恧也。當此艱虞之會,以卿宿德元老,不思鞠躬盡瘁之義,撝謙太過,造朝無期,是豈所望於卿者乎?至於旣往之事,尤無嫌端。玆遣承宣,申誥至意,卿其體諒,卽日視事,用副予日夕虛佇之望。仍傳曰,遣承旨傳諭。
謝恩,右承旨金興慶。
獻納洪好人上疏。大槪,敢陳病狀,冀蒙恩遞,兼附淺見,以備裁察事。入啓。答曰,省疏具悉。淸北儒生之終不入場,殊涉未安。儒生之事,有難强迫,而逖矣西土之士,獨未赴擧,必有落莫之歎,特許移赴,予未知其有關後弊也。爾其勿辭,從速察職。
忠淸道儒生成大齡等上疏。大槪,竊以先正臣宋時烈,慘被崔錫鼎之誣毁,不勝駭痛憤慨之忱,倡率同志,千里繭足,仰籲於九閽之下,冀蒙嚴加辨斥,以爲斯文世道之幸事。入啓。答曰,省疏具悉。今玆疏語,不過掇拾向者泮疏,而三司諸臣,太學諸生,無不侵詆,意在起鬧,固已未便,而至擧尹宣擧事,顯有侵侮儒相之意。此豈鄕儒獨辦之事耶?極可駭異也。
副提學李觀命,應敎李澤,校理金相元,修撰魚有龜牌不進,罷職傳旨。傳曰,只推勿罷。以上朝報
上在慶德宮。停常參·經筵。
未時,太白見於巳地。
下直,谷山府使金重元。
中殿·世子宮·嬪宮,藥房問安。答曰,知道。
藥房啓曰,伏未審日問,聖體調攝,若何?伏聞昨夕入侍醫官所傳之言,導水丸,進服稍多,而便道猶祕,核處比前牽墜,膝痺小便澁滯之候一樣,又有口淡之候云,臣等不勝憂慮之至。今日與儒川君濎及諸御醫入診,詳察症候,議定當進之藥,宜當,敢來問安,竝此仰稟。答曰,知道。症候,與昨一樣矣。
副摠管尹就商三度呈辭。入啓。遞差。
右副承旨韓世良書啓,臣承命馳往于領議政徐宗泰所住處,傳宣聖批,則以爲,臣惶悶之極,不得避煩瀆之罪,又上辭本,祈奉兪音。千萬意外,承宣特來,臨諭聖批,賜敎隆重,有非賤臣所敢承,臣伏讀悚懍,置身無地。臣之弱才蔑識,旣不能再誤於重任,況今老病危喘,心神都盡,尤無一分當事之理,不特因頃來情迹之難安而已也。以是誤恩天大,而只俟違忤之誅,又承特諭勤摯,而無以爲祗承之計,有臣如此,罪當萬死,衷腸焦熬,只增涕泗。臣病裏戰越,不能悉心以對,俟得少定,謹以文字陳暴,以請鈇鉞,是臣耿耿之志云矣,敢啓。傳曰,知道。
監試覆試一二所出榜次,詣闕。
掌令李宖啓曰,臣於日昨乞免之章,略附淸北科儒變通事矣,卽見諫臣疏本,則盛陳儒生之可罪,而不可移赴之意,遣辭頗緊,至謂之移赴之論,反出於執法之地,又謂之壞損舊典,以開無窮之弊,臣於是,不勝訝惑焉。臣非不知西儒之移送他所,有違法例,而此科,乃八路同慶之科。會士,卽西土絶塞之士,幸忝初解,千里來赴,固守迷見,終至坐停,此非一二人嫌避試官之比。遐裔多士,落莫空還,其在朝家同慶之義,不可無解冤之道,玆陳愚賤之見,敢請該曹之變通,此不過一時權宜慰悅之擧,眞有日後有弊之慮,諫臣疏斥,若是深峻,以臣有若專爲儒生,創出無前之規,不顧法章之壞損者然,實非臣意慮之所到也。此已臣難冒之一端,而且於湖儒含默之斥,俱不可一刻晏然於職次。昨緣日暮,今始來避,所失尤大,請命遞斥臣職。答曰,勿辭,退待物論。
副提學李觀命上疏。大槪,昨犯違慢,恭俟重戮,而只推之命,出於格外,惶隕感激,靡所容措。荐召之下,黽勉來詣禁扃之外,而新授職名,萬不近似,決不敢冒沒承命,不得不瀝血陳懇,乞蒙鐫削,以安微分事。入啓。答曰,省疏具悉。爾其勿辭,從速察職。
藥房再啓曰,臣等入診退出後,與儒川君濎及諸御醫商議,則皆以爲,聖候諸症之有加,專由於下焦濕熱壅滯。導水丸,雖不可停止,通幽湯,加麻仁泥,枳角各一錢,兼進五貼,宜當云,此藥卽爲劑入之意,敢啓。答曰,知道。
謝恩,兼春秋李國休,大司憲權尙游。
正言趙鳴謙啓曰,伏見湖西章甫之疏,以判府事崔錫鼎,侵詆先正臣誣毁大義,而三司之臣,終無一言,盛加非斥,極爲峻截,臣不勝瞿然之至。臣忝叨非據,已至四朔,而情勢臲卼,疾病癃痼,虛帶言責,一向縮伏,辜恩曠職,罪戾日積。雖微人言,臣固竦恧,則今此譏斥之來,其何敢一刻晏然於臺次乎?請命遞斥臣職。答曰,勿辭。退待物論。
正言李箕翊啓曰,如臣無似,久叨言地,效蔑塵露,罪積瘝曠,加以病情甚苦,方此縮伏之中,得伏見湖儒疏本,則以判府事崔錫鼎,代撰祭文事,侵斥三司,極其深峻。至以緘口結舌爲辭,臣亦三司之一也,其何敢一刻晏然於臺次乎?請命遞斥臣職。答曰,勿辭。退待物論。
應敎李澤,副校理金相元,修撰魚有龜等上疏。大槪,臣等厚被湖儒之斥,昨旣違逋,反荷格外之恩,今於嚴召之下,不敢又復坐違,謹此來詣闕外,而儒生侵斥,罔有紀極。至以畏縮緘結等語,侵斥至深,決不可晏然就直,投疏徑退,乞遞臣等之職,以安賤分事。入啓。
忠淸監司書目,忠州呈,以刑曹參判鄭澔,病重上去不得事。啓。傳曰,卿辭至此,本職許遞事,回諭。
獻納洪好人啓曰,臣旣有難强之病,久忝言責之任,望絶陳力,罪積瘝曠,猥上乞免之章,贅陳區區之見,及承聖批,開釋備至,而第以淸北儒生之特許移赴,未知其有關後弊爲敎。臣於是,已不勝其慙悚,而繼又得見憲臣避辭,則盛陳移赴之不害於法例,而旣謂之訝惑,又謂之意慮之所不到,臣之迷見,只在於存事體,杜後弊之意,而上而不槪於聖心,下而見斥於憲臣,已難晏然。且伏見湖儒成大齡疏本,則侵斥三司,辭意嚴峻,尤不勝瞿然之至。夫大臣之代撰祭文,誣毁先正,實是一世公議之所共拂鬱,而第館學儒生,封章申暴,未及究竟之前,辨斥之言,不宜輕發於臺閣,故含默至今矣。今其爲言,至於如此,臣亦三司中一人也,其何敢自以爲無失乎?於此於彼,俱不可一刻仍冒於臺次,請命遞斥臣職。答曰,勿辭。退待物論。
全羅監司書目,高山縣監鄭錫祚,身病危劇,南平縣監林世讓,母病沈重,災歲秋務,曠廢可慮,竝只罷黜事。
有政。兵批,以權聖揆付副司果,以兪命雄·李天根爲副摠管。
答副提學李觀命,副校理金相元,修撰魚有龜疏曰,省疏具悉。爾等勿辭,從速察職。
謝恩,副提學李觀命。以上朝報
上在慶德宮。停常參·經筵。
未時,太白見於巳地。
中殿·世子宮·嬪宮,藥房問安。答曰,知道。
藥房啓曰,風寒頗緊,伏未審夜來,聖體調攝,若何?昨入湯劑,其已進服,而膝痺及核處牽墜,小便澁滯之候,其有差減之勢,而口淡亦何如?大便尙未快利乎,臣等不勝憂慮,敢來問安。答曰,知道。湯劑進服,而膝痺及核處牽墜,小便澁滯之候,姑無加減,口淡差勝,大便尙未快利矣。
執義韓重熙啓曰,臣之風痰宿患,入冬轉劇,虛帶言責,一味瘝曠,日昨聖敎嚴勅之下,惶懍益深,力疾强起,數日行公,痛勢越添,不得不復尋長單,方切悶縮矣。竊伏見湖儒疏本,則以判府事臣崔錫鼎,代撰儒生祭文中,誣毁先正事,乃謂耳目之官,緘口結舌,至以將焉用彼等語,盛加詆斥,靡有餘地,臣於此不勝瞿然之至。蓋以玆事,士論齊起,館學之疏,連次陳辯,迄未究竟,則臺閣之論,有不必輕發,而今者人言,至於如此,臣亦以被斥中人,何可靦然冒居於言議之列乎?昨緣病苦,今始來避,所失尤大,請命遞斥臣職。答曰,勿辭。退待物論。
領議政徐宗泰上疏。大槪,猥被承宣臨諭,伏深驚惶隕塞之至,冒死復陳,終不敢趨承之情,懇乞察納,仍賜重譴事。入啓。答曰,省疏具悉卿懇。心腹之辭已竭,而巽讓至此,是豈始慮之所及耶?愕然之極,寧欲無言。噫,今玆重卜,予意非偶,則以卿體國之誠,其不可一向邁邁也,決矣。予之待卿造朝,不翅若大旱之望雲霓。卿其毋執撝謙,卽起論政,勉副如渴之望。仍傳曰,遣史官傳諭。
吏曹啓曰,守令多闕,政事,取稟。傳曰,過齋戒後爲之。
司諫南道揆啓曰,臣之素患痰病,遇寒添劇,委頓牀褥,作一僵尸,日尋辭單,見阻喉司,方切悶蹙之際,伏見湖儒疏本,則以大臣代撰祭文事,侵斥三司,語意極其深峻,僚臺旣以此相繼引避,則臣安得獨爲晏然而已乎?昨緣病苦,今始來避,所失尤大,請命遞斥臣職。答曰,勿辭。退待物論。
晉平君澤上疏。大槪,臣今當奉命出疆,乞蒙恩暇,往省丘墓事。入啓。答曰,省疏具悉。卿其依疏辭往來焉。仍傳曰,祖父母墳拜掃時,澆奠牀備給。
忠淸監司書目,沔川郡守尹夏敎,身病沈重,累度呈狀,還任無期,罷黜事。
戶曹判書趙泰耉,工曹參判權,副司果李世最·洪重休上疏。大槪,敢陳淸北儒生林瑒,參榜可怪之由,請令攸司,添入問目於首倡人科罪之際,明覈以處事。入啓。答曰,省疏具悉。疏辭得宜,令該曹,依此擧行焉。
應敎李澤,副校理金相元,修撰魚有龜牌不進,罷職傳旨。傳曰,只推勿罷。
慶尙監司書目,熊川縣監柳霆,今月初六日,身死事。以上朝報
上在慶德宮。停常參·經筵。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?膝痺及核處牽墜,小便澁滯之候,比昨何如,口淡益減,而大便其已快利乎?臣等不勝憂慮,敢來問安。答曰,知道。膝痺及核處牽墜,小便澁滯之候一樣,口淡一向差減,而大便尙未快利矣。
傳曰,違牌坐罷翰林,竝敍用。
政院啓曰,兩司多官,引避退待,已至經宿,而尙未處置,大司憲權尙游,大司諫尹世綏,竝卽牌招,以爲處置之地,何如?傳曰,允。
禁府啓目,鏡城判官李基聖元情云云。泛稱遲晩,刑推得情,何如?啓。除刑推議處。
又啓目,前府使黃再徵矣所謂中路作變,打破奸情云者,殊涉苟且,不成說話兺不喩,柱縲亂杖,旣犯濫刑之科,罪決杖一百,徒三年,告身盡行追奪。私罪。啓功減一等。
左副承旨李喬岳書啓,臣承命馳往于領議政徐宗泰所住處,傳宣聖批,則以爲,臣之病狀,不至於不能蠢動,而只是本來昏蔽之識,重以年來,衰病益劇,心神消亡,百事都廢,循常對書,尙不能理,況進於此者乎?恩遇之下,雖欲感激趨承,以死爲限,而自量此狀,萬萬不可一日强顔於當事之首席,故敢爲自畫,以死爲期。此臣區區血忱,神明所鑑燭,而聖明不加深察,不聽所辭,而異渥荐疊,承宣復降,批旨彌重,此豈賤臣所敢承當?伏地悸慄,五情俱爽,只自涕淚被面,有所仰對,則掩抑不知所以爲辭云矣,敢啓。傳曰,知道。
吏曹口傳政事,奉敎單沈珙,待敎單黃奎河。
大司憲權尙游啓曰,庸陋如臣,無所比數,濫蒙洪造,致位至此,華膴殆遍,絲毫蔑補,尋常愧懼,若隕淵谷。乃於夢寐之外,又叨憲長新除,揣量才分,寧有一毫承當之望,而試院復命,事體亦重,不得已隨諸臣詣闕,因謝恩命,私心之悚蹙則深矣。得伏見湖儒之疏,以判府事臣崔錫鼎,代撰祭文事,侵斥三司之不言,語意甚峻。夫先正臣宋時烈之平生所守,在於春秋大義。今其祭文中,乃以此,或謂之騖外循名,或謂之高論無成,欲一切歸之於虛僞不誠,此則相臣之疏所自不辨者。中外士論,孰不驚惋,而今此章甫等侵斥之言,亦所以及於三司者也。第念臣之忝長館職,亦幾閱月,而不稱之愧,難安之情,非止一二。雖仍進參宴禮,黽勉出肅,欲覲耿光,亦一登筵,此蓋出於少伸區區之情禮耳,非敢爲因仍蹲據之計。尋單縮伏,必遞爲期,是臣之所自畫,而實不欲自同無故之人,冒當論事之責也。然而久滯不似之官銜,遭此多士之譏斥,且今所叨之職,又是言責之地,則其不敢苟冒也,益決矣。卽仍僚臺處置,召牌降臨,臣之情勢如右,理難可否於其間,則亦何敢晏然於臺次乎?請命遞斥臣職。答曰,勿辭。退待物論。
大司諫尹世綏啓曰,臣之忝據臺職,蓋已久矣,情病俱苦,一向縮伏,不敢以言官自居,凡於視事,泯默度日,已極惶恧。今者湖儒之疏,以判府事臣崔錫鼎,代撰祭文中,誣毁先正事,詆斥三司,語甚嚴峻,諸臺,旣以此相繼引避,臣亦被斥中一人也。雖仍病苦,未卽自列,難冒之勢,實無異同,召牌之下,不得不趨詣,而其何敢獨自晏然處置僚臺乎?請命遞斥臣職。答曰,勿辭。退待物論。
玉堂箚子。大槪,請正言趙鳴謙,獻納洪好人,執義韓重熙,大司憲權尙游,大司諫尹世綏出仕,掌令李宖,正言李箕翊,司諫南道揆遞差事。入啓。答曰,依啓。
奉敎沈珙,待敎黃奎河牌不進,罷職傳旨。傳曰,禁推。
夜自一更至三更,月食,有霧氣。以上朝報
政院啓曰,備邊司郞廳來言,今日賓廳坐起日次,而月食齋戒相値,不得爲之之意,敢啓。答曰,知道。備局謄錄郞廳崔一奎書。郞廳趙景觀校。
上在慶德宮。停常參·經筵。
夜四更五更,月暈。
下直,忠淸兵使柳星樞,黃海都事申兼濟,龍崗縣監鄭栻。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?膝痺及核處牽墜,加減,何如而口淡小便澁滯之候,其有減歇之勢,大便更爲通利乎?臣等不勝憂慮,敢來問安。答曰,知道。口淡差減,膝痺及核處牽墜,小便澁滯之候一樣,而大便則昨今尙未通利矣。
禁府啓目,鏡城判官李基聖議處云云,旣已辭朝出去,則不可以此爲罪。今若只以乘轎照律,則適足以中其欲遞之計是白置,似當有別樣處置之道,而自下不敢擅便,上裁,何如?啓。此回啓措語,殊欠別白,使之改入。
府前啓,請罪人黃順中事,醫官丁時梯事,狼川縣監尹世恒,銀溪察訪車萬里罷職事。措辭竝見上新啓,新除授掌令金榦,時在京畿廣州地,請斯速乘馹上來事,下諭。答曰,不允。下諭事,依啓。
判府事趙相愚箚子。大槪,敢陳病未進參起居之罪,冀蒙譴罰事。入啓。答曰,省箚具悉卿懇。有疾未參,別無所傷。卿其安心勿辭,亦勿待罪,從容善攝。仍傳曰,遣史官傳諭,遣御醫看病。
傳曰,近日銓官,因佐貳疏斥,引入久矣,情勢雖云難安,期於必遞,殊涉過當,故屢次開釋,而無意行公。昨於政院啓辭,又下申飭之敎,而亦不出而應命,一向牌招,不但有傷事體,終始强迫,似有欠於禮使之道。大政遷就,亦不可不念,吏曹判書李健命,本職今姑許遞。
獻納洪好人啓曰,臣等情病,實無一分蹲冒之勢,而召牌之下,分義是懼,雖不得不黽勉祗承,旋尋長單,惶蹙冞增矣。得見囚人李基聖供辭,則以臣當初論啓,歸於一倂爽實之科,臣看來不勝駭惋也。基聖,除拜本職,托病圖免,恰滿四朔之後,始乃辭陛,而旣不肯歷辭於朝廷,又不見三司諸臣,則壞損體例,慢蹇自便之目,眞是實際語,而諉之以遞易甚數,在職無常,斥之以不加審量,囫圇爲說,適見其殆不成說也。且都門十里之外,偃然乘轎,左右褰帷之狀,人無不目見而傳說,則行到百餘里之地,駄身草轎云者,其亦欺罔之甚者也。噫,人臣事君之道,雖係死生之際,直對無隱,道理當然,而乃於王府淑問之下,敢爲假飾周遮之狀,良可寒心。至若臺官,有聞必劾,道臣,亦當請罷云者,基聖,若無對人傳說之事,則臣何以得聞此言,而其所故犯之狀,旣如是狼藉,則亦安知其無意於圖免也哉?至於不爲歷辭於大臣一款,彼旣以爲歷見云爾,則臣亦以爲不必不然也。臣久居臺地,絲毫無補,論一蔑法冒禁之人,而自明之供,又如是縷縷,直謂臣風聞爽實,則臣何顔面,晏然仍冒於臺次,而昨緣病劇,今始來避,所失尤大,請命遞斥臣職。答曰,勿辭。退待物論。
副校理金相元上疏。大槪,臣之情病,本無從宦之路,且於湖儒疏斥,已極駭怖,嚴召之下,趨詣闕外,而第老父,自數日重添寒疾,寢食俱廢,卽今症情,決難違離就直,冒陳血懇,退還私次,臣罪尤萬萬矣。伏乞亟遞臣職,以專救護事。入啓。答曰,省疏具悉。爾其勿辭,救護父病。
奉敎朴師益,實錄曝曬後入來。
吏曹啓曰,本曹判書有闕,政事,取稟。傳曰,明日爲之。
八路儒生幼學李宗海等上疏。大槪,臣等以先正臣文元公金長生從祀之請,八路齊籲,前後非一,而殿下過於愼重,尙靳兪音,公議益鬱,久而未已。玆又齊聲,瀝血叫閽。伏乞聖明,特賜允許,亟擧曠典,以光聖德,以壽國脈事。入啓。答曰,省疏具悉。京外章甫之疏批,已諭予意,蓋出愼重也。
奉敎朴師益牌不進,依承傳罷職。
奉敎沈珙,待敎黃奎河牌不進,依承傳罷職。以上朝報
上在慶德宮。停常參·經筵。
卯時,日有兩珥。
下直,咸鏡都事尹憲周。
大殿,政院·玉堂問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖體調攝,若何?昨入湯劑,其已進服,而膝痺及核處牽墜,加減,何如?口淡日益差減,而小便澁處,亦有所減,大便更不通利乎?臣等不勝憂慮,敢來問安。答曰,知道。湯劑進服,而膝痺及核處牽墜一樣,口淡一向差減,小便澁滯之候,別無所減,而大便更不通利矣。
禁府啓目,李基聖原情回啓判付內,此回啓措語,殊欠別白,使之改入事,命下矣。基聖,旣已辭朝,不當勒加厭避之律,犯禁罷職,適足中其圖遞之計。若自朝家,特貰乘轎之罪,使之還赴邊邑,則恐爲得宜是白乎矣,此是法例之外,不敢自下仰請,勤致聖敎,不勝惶恐。今承改入之命,敢陳區區淺見,恭俟睿裁。啓。基聖之乘轎,旣出圖遞之計,則今玆覆奏,不無意見,使之還赴鏡城。
左議政金昌集初度呈辭。入啓。傳曰,遣承旨敦諭。
判府事李濡箚子。大槪,病重闕禮,惶恐待罪事。入啓。答曰,省箚具悉卿懇。疾患如此,深用慮念,不得進參,有何所傷?卿其須體予意,安心勿辭。亦勿待罪,從容善攝。仍傳曰,遣史官傳諭,遣御醫看病。
政院啓曰,獻納洪好人,引避退待,已至經宿,而大司諫尹世綏,正言趙鳴謙呈辭,司諫李澤,正言金在魯未肅拜,不得處置云。呈告人員,竝卽牌招,以爲推移處置之地,何如?傳曰,允。
院前啓,請罪人河事,權卨事。措語竝見上新啓,引嫌而退,隨聞論劾,臺體則然,囚供自明,何必爲嫌?請獻納洪好人出仕。答曰,不允。處置事,依啓。
傳曰,前副應敎洪致中,輔德權詹,校理李秉常,修撰鄭纘先·洪錫輔,前縣監權世恒,竝敍用。
獻納洪好人就職。
傳曰,諸道狀聞中,多有從速覆奏者,而一向遲滯,言于備局,俾卽覆奏。朝報
有政。兵批,以李健命付副司直,金漢齡付副司果,以卞廷燁爲蔚山監牧官,玄孝綱付護軍。
疊出傳曰,諸道狀聞中,多有從速〈覆奏〉者,而一向遲滯,言于備局,俾卽覆啓。右備局謄錄
政院啓曰,兵曹判書朴權,移拜吏曹判書之後,所授兵曹判書命召及禁衛大將命召,使軍官替納矣。例兼禁衛大將及兼察訓鍊大將之任,不可一刻無摠察之人,何以爲之?敢稟。傳曰,都提調摠察事,郞廳發牌分付,而都監事,兵判差出後,兼察,可也。
政院啓曰,都監事,兵判差出後兼察事,命下矣。新除授兵曹判書趙泰耉,所當卽爲牌招分付,而今已夜深,何以爲之?敢稟。傳曰,明朝牌招。訓局謄錄
吏批,許增爲軍資判官,趙正萬爲戶曹正郞,洪致中爲應敎,柳搏爲司宰主簿,金取魯爲持平,李震亨爲禮曹佐郞,趙尙絅爲文學,金東弼爲兵曹正郞,李秉常爲校理,魚有龜爲校理,申璧爲軍器主簿,李益命爲司僕主簿,鄭至祥爲淸安縣監,李宜華爲沔川郡守,黃龜河爲校理,洪致中爲宗簿正,鄭重虎爲保寧縣監。
上在慶德宮。停常參·經筵。
大殿,政院·玉堂問安。答曰,知道。勿爲問安。中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖體調攝,若何?膝痺及核處牽墜,加減,何如?小便澁滯之候,其有差減之勢,而口淡一向差愈,大便亦已通利乎?臣等不勝憂慮,敢來問安。答曰,知道。膝痺及核處牽墜,小便澁滯之候一樣,而口淡一向差減,大便尙未通利矣。間日問安。
領議政徐宗泰初度呈辭。入啓。傳曰,遣承旨敦諭。
判尹洪萬朝上疏。大槪,臣等擊錚回啓,有不可冒當之嫌,乞遞臣職,以便公私。且因京畿監司狀啓,附陳富平獄元告人姓名事。入啓。答曰,省疏具悉。權憲卿擊錚元情,令次官覆奏,而疏末事,令該曹稟處。卿其勿辭,從速行公。
明日生進放榜時,開門差早。
同副承旨李翊漢書啓,臣承命敦諭于左議政金昌集處,則以爲,臣積瘁所發,感傷甚重,種種症情,一向沈綿,了無回甦,長委牀席,廢闕職務,其在私分,實深惶悶,玆不得不尋單請急矣,不意聖慈,特遣承宣,諭以十行綸音,而辭意勤摯,有踰尋常,臣九頓莊誦,不覺涕淚之交逬也。臣雖愚蠢,亦有一分知識,當此聖候未寧,廟務積滯之日,豈不知引疾丐免之爲未安,而顧臣所患,源委旣深,蘇完無期,陳力就列,實無其路,寧受瀆擾之罪,不敢引日瘝曠,重誤國事,必欲竭誠哀籲,冀解重負者,誠出於萬萬不獲已也。病狀如此,敦召之下,終未免坐違,揆以分義,合被重譴,伏地隕越,不知所云。謹當以文字,更申危懇,兼請逋慢之罪云矣,敢啓。傳曰,知道。
疊出。政院啓曰,都監事,兵判差出後兼察,可也事,命下矣。新除授兵曹判書趙泰耉,所當卽爲牌招分付,而今已夜深,何以爲之?敢稟。傳曰,明朝牌招。
政院啓曰,都監重任,不可一刻無兼察之人,兵曹判書趙泰耉,更爲牌招,分付,何如?傳曰,允。
政院啓曰,兵曹判書趙泰耉,再牌不進,推考傳旨,今方捧入,而都監兼察,事體緊重,所當更請牌招,而一日三牌,有傷事體,何以爲之?敢稟。傳曰,明日牌招。
兵曹判書趙泰耉上疏。大槪,新授本兵之任,萬萬不似,決無承當之勢,荐召之下,終不敢祗承,罪合萬死。乞命恩遞,以重官方,仍治臣罪,以肅朝綱事。入啓。答曰,省疏具悉。今玆新命,意非偶然,卿其安心勿辭,速出行公。
兵曹參判趙泰老上疏。大槪,敢陳親嫌應遞之狀,乞賜照法處置事。入啓。答曰,省疏具悉。疏辭,令該曹稟處。
八路儒生李宗海等上疏。大槪,更申先正臣文元公金長生從享之請,冀蒙允許之音,以幸斯文事。入啓。答曰,省疏具悉。多士陳請,予非不念,而第從享體重,有此持難也。
左議政金昌集箚子。大槪,敦諭之下,竟未祗赴,冀蒙譴罷,以安賤分事。入啓。答曰,省箚具悉卿懇。噫,今日國事,可謂孔艱矣。三公備位,協心共濟,猶懼其不克,而兩相尋單,右揆引疾,鼎席空虛,機務積滯,是豈所望於大臣者耶?病裏憂歎,如添一疾也,卿縱有榮衛之少愆,筋力尙强,且大臣職責,不在於奔走,則以此必欲釋負,決知其不然矣。向來儒臣疏語,別無深意,則以此必欲釋負,決知其太過矣。至於昨日下敎,何至引罪?卿其體予心腹之辭,深念盡瘁之義,亟斷巽牘,幡然造朝,用副予虛佇之望。仍傳曰,遣史官傳諭,與之偕來。朝報
兵批啓曰,右邊捕盜大將李宇恒,以摠戎使,畿內巡操事,今方出去,往還間,以左邊捕盜大將洪以度,姑爲兼察,何如?傳曰,允。捕廳謄錄
上在慶德宮。停常參·經筵。
未時申時,日暈兩珥。
下直,南兵使李鳳祥,北評事申思喆。
左承旨金相稷書啓,臣承命敦諭于領議政徐宗泰處,則以爲,臣之昏塞之狀,決無以堪重任,疾病纏身,又無自力之望,累疏呼籲,反承恩諭,長單請急,實出於崩迫之情,而瀆擾於靜攝之中,尤以是伏地悚慄,祗俟罪譴。伏承承宣復臨,諭旨勤懇,責勉有加,臣感隕震灼,莫知置身之地。君父之顧遇隆重,而僭忘分義,違迕不思祗承,此非臣子之常情。臣雖冥迷,其心豈出於常情之外哉?臣誠冤悶悼傷,只祝聖鑑,終有以下燭,而第其罪實合萬死,衷腸煎熬,只增涕泗而已。臣病近添別症,委席澌頓,心神迷瞀,不能措辭以對,謹當待其少定,復敢陳暴,仰請嚴誅云矣,敢啓。傳曰,知道。
假注書趙彦臣書啓,臣承命馳往于左議政金昌集所住處,傳宣聖批,則以爲,昨承別諭,恩數非常,臣誠惶感,不知死所。只緣賤疾方劇,末由强起承命,敢以一箚,仰請鈇鉞之誅,不意史官,臨宣聖批,十行絲綸,誨責丁寧,至以病裏憂歎,如添一病,爲敎,仍令史官與之偕來,臣奉讀震惕,無所措躬,不知無狀如臣,何以得此於聖明之下也?目今國勢孔艱,廟務多滯,此時息偃在牀,獨使至尊,憂勞於上,是豈臣子所敢自安於心者,而顧臣病勢,有進無退,委頓綿綴,不能自力之狀,卽近侍之所目見,豈獨向來所被人言之爲萬萬難安而已?不然而乃敢越視國事,誣飾虛辭,以爲釋負圖便之計,則其不誠不忠之罪,天必殛之矣。誠意淺薄,未蒙矜察,荐承敦勉之旨,又不得趨承,伏地戰怖,不知所達云矣,臣旣承偕來之命,姑爲仍留之意,敢啓。傳曰,知道。
政院啓曰,近來呈告之弊,非不申飭,而監察茶時,已至數日,事甚未安。除在外外,呈告未肅拜人員,竝卽牌招察任,何如?傳曰,允。
傳曰,右相處,遣承旨敦諭。
政院啓曰,兵曹判書趙泰耉牌不進,推考傳旨,今方捧入,而都監兼察,旣有成命之後,連次違牌,尙未分付,事甚未安,更卽牌招,何如?傳曰,允。
謝恩,兵曹判書趙泰耉,持平金取魯。
府前啓,請黃順中事,丁時梯事,狼川縣監尹世恒,銀溪察訪車萬里事。措語竝見上入啓。答曰,勿煩。
禁府,玉流花拿囚。啓。
校理金相元上疏。大槪,伏蒙恩暇,救護父病,而第臣經年癃廢之餘,喉痛尤劇,粥飮不忍呑下,神氣委苶,昏倒不省,臣之卽今情理,斷無就直之望。玆敢隨牌來詣闕外,更申危懇,仍爲退歸,先遞臣職,專意救護,仍治臣前後違慢之罪事。入啓。答曰,省疏具悉。爾其勿辭,救護父病。
義禁府啓曰,弑姑母罪人玉流花,仍刑曹粘目,還送禁府事,命下矣。玉流花移囚,依前三省推鞫,何如?傳曰,允。
政院啓曰,三省推鞫事,命下矣。委官,何大臣進去乎?敢稟。傳曰,右相進去。
又啓曰,三省推鞫事,命下矣。兩司城上所進去之意,所當牌招,而今已夜深,待明朝牌招言送,何如?傳曰,允。
京畿監司書目,囚人回啓,敢陳愚見,冀蒙裁幸事,上疏上送事。啓。答曰,省疏具悉。疏辭,令該曹稟處,卿其勿待罪。
右議政金宇杭箚子。大槪,瘝廢職事,不勝惶悶,敢復呼籲,乞蒙矜許事。入啓。答曰,省箚具悉卿懇。卽今兩相呈告,今又引入,鼎席一空,廟務多滯,言念國事,誠可憂悶,纔遣承宣,諭予至意矣。以卿體國之誠,胡忍棄予邁邁耶?卿之脚疾,予非不知,而調息已久,勿藥有喜,況予不以筋力責卿,則以病爲辭,決知其太過也。卿毋困我,卽起視事,用副予如渴之望。仍傳曰,遣史官傳諭,與之偕來。
領議政徐宗泰箚子。大槪,昨又蒙承宣臨諭,惶悚無地,冒死申暴至懇,乞賜聽許事。入啓。答曰,省箚具悉卿懇。昨於左相箚批,罄悉心腹之辭矣。此時何時,而大臣相繼尋單,不思盡瘁之意耶?殊非所望於元輔者也。所謂如添一病,本非過實之敎,以卿體國之誠,念及于此,則必幡然改圖矣。且卿之疾恙,不至委頓,何妨論政,而前後之疏,輒以病爲辭,決知其過矣。卿其須體虛佇之誠,亟斷巽辭之章,速出視事,以濟時艱。仍傳曰,遣史官傳諭,與之偕來。以上朝報
政院啓曰,備邊司郞廳來言,今日賓廳坐起日次,而大臣有故,不得來會云矣,敢啓。答曰,知道。備局謄錄
政院,以司謁口傳啓曰,今日生進放榜時,白牌分給之際,進士申楗之楗字,誤以健字,書塡於原榜目及白牌,故原榜目則改付標以入,而白牌,改書安寶,事甚窘急,人邊,改以木邊,仍爲出給之意,敢啓。答曰,知道。禮曹謄錄
上在慶德宮。停常參·經筵。
下直,昌原府使李時蕃。
中殿·世子宮·嬪宮,藥房問安。答曰,知道。
藥房啓曰,伏未審日間,聖體調攝,若何?膝痺及核處牽墜,加減,何如?口淡漸益差愈,而小便澁滯之候,其有差減之勢,大便其已通利乎?前入湯劑,當盡於今日。臣等令諸醫入診,詳察症候,議定繼進當否宜當,不勝憂慮,敢來問安,竝此仰稟。答曰,知道。膝痺及核處牽墜,姑無所減。口淡加減無常,而小便澁滯之候一樣,大便連日放下,而尙未快利矣。湯劑,今姑停進,勿爲入診。
假注書金礪偕來,代以李挺淵爲假注書。
假注書趙彦臣偕來,代以魚有龍爲假注書。
政院啓曰,卽者禁府郞廳來言,今日三省推鞫事,命下,而右議政金宇杭,方在身病,不得開坐云矣,敢啓。傳曰,知道。
左參贊崔錫恒上疏。大槪,敢陳情理懇迫之狀,冀蒙恩遞,以伸至情事。入啓。答曰,省疏具悉。卿其勿辭,救護母病。
右承旨金興慶書啓,臣承命敦諭于右議政金宇杭處,則以爲,臣脚疾非常,欲試醫治,在告數旬,多試砭焫,終無分效,有加無減。待差出仕,杳無其期,公私憂悶,累煩呼籲,數日以來,病甚神昏,不能構成文字,今早始呈辭本矣,未及入啓之際,不意聖明,特遣承宣,至下別諭,十行綸綍,辭意勤摯,責勉隆重,有非賤臣之所當得者,莊誦再三,以首頓地,不覺感涕之被面也。臣雖愚迷,粗識分義,當此聖體未寧之日,何敢托疾圖便,偃息在牀,而旣忝重負,與聞末議,機務之滯,亦豈不念乎?顧臣所患,雖非死生所關,全不運步,起居須人,以此病狀,實無供職之望。連章控辭,期以釋負者,實出於萬不獲已也,敦諭之下,末由趨承,罪重逋慢,合被威譴,伏地兢惶,不知所達,謹當以文字,更暴危悃云矣,敢啓。傳曰,知道。
假注書魚有龍偕來,代以趙鎭禧爲假注書。
府前啓,請黃順中事,丁時梯事。措語竝見上入啓。答曰,勿煩。前啓,狼川縣監尹世恒,銀溪察訪車萬里仍任之命,還收,依前罷職事,停啓。
假注書金礪書啓,臣敬奉聖批,傳諭于領議政徐宗泰處,則以爲,臣積有違慢瀆擾之罪,悚蹙俟命,伏承史官,傳宣聖批,綸音諄諄,甚肅且溫,誨詔責勵之旨,不啻若人家父子之面命。臣之無狀,何以得此於聖明之下?臣伏地不能起,五內震隕,涕淚橫集,臣之章牘累上,情窮而辭竭矣。臣昏昧憒憒,而聖明尙以爲稍堪任職,病喘如綫,而聖明尙以爲稍堪陳力,抱此冤悶,獨未能孚格於天地之仁,此皆臣之罪也。且伏聞有偕來之命,史官臨守,屈於委巷,隆恩絶異常數,此尤臣崩蹙命盡之會也,只祝早有收寢,以重國體。且開微臣轉動自處之路,臣之未能趨命,雖出於情懇之切,而其罪實合萬死,席藁戰灼,日俟嚴誅之加云矣。臣旣承偕來之命,姑爲仍留之意,敢啓。傳曰,知道。
假注書魚有龍書啓,臣敬奉聖批,傳諭于右議政金宇杭處,則以爲,臣昨於近侍宣諭之下,竟未祗承,一倍兢惕,更以文字仰達於書啓中矣。繼以史官,傳諭箚批,辭意懇至,逈出尋常,又有與之偕來之命,臣感激戰越,罔知所出。臣之卽今病狀,實無出入闕庭,登降殿陛之望。恩旨荐降,義難違迕,史官淹留,極涉惶悶。靜攝之中,又不敢一向瀆擾,一身顚仆,有不可計,將於明日,力疾趨命云矣。臣旣承偕來之命,姑爲仍留之意,敢啓。傳曰,知道。先爲入來。
吏曹判書朴權上疏。大槪,新授天官之職,萬不近似,決無堪承之路,乞蒙鐫遞,以幸公私事。入啓。答曰,省疏具悉。卿其勿辭安心,速出行公。
八路儒生幼學李宗海等上疏。大槪,更申先正臣文元公金長生從享之請,以光聖德,以幸斯文事。入啓。答曰,省疏具悉。前後疏批,已諭予意矣。以上朝報
政院啓曰,卽者禁府郞廳來言,今日三省推鞫事,命下矣,右議政金宇杭,方在身病,不得開坐云,敢啓。傳曰,知道。禁府謄錄
禮曹啓曰,仍大臣收議,靖陵陵上駕石折傷處改排事,命下矣,陵上石物,事體至重,有非尋常監董之比。依上年獻陵石物之例,稱以修改都監,令該曹次知堂上郞廳,爲先差出,而始役日字,待設廳後,擇吉以稟,何如?答曰,允。禮曹謄錄
上在慶德宮。停常參·經筵。
下直,慶尙左水使申命任,城津僉使李鳳徵,永平縣令金尙奎。
右議政金宇杭,鍼炙出仕。
吏曹參判李晩成三度呈辭。入啓。只遞本職。
左議政金昌集箚子。大槪,病勢益劇,末由承命,懇乞召還史官,鐫削臣職,仍治違慢之罪事。入啓。答曰,省疏具悉卿懇。日昨箚批,備悉至意矣。卿胡不諒,連章祈免,若是其邁邁耶?益用愕然,無以爲諭。卿之年齡,不甚高暮,調將亦久,昔疾庶幾今愈,至於所遭,元無大難安之端。卿其勿復以情病爲辭,卽起視事,勉副予如渴之望。仍傳曰,此批答,使偕來史官傳諭。
禁府,三省推鞫問事郞廳,南道揆·宋宅相啓。
吏曹啓目,粘連觀此兵曹參判趙泰老疏本,則臣舍弟臣泰耉,移拜本曹判書,臣在法當遞,令該曹稟處亦爲白有置,旣與判書親嫌,則其在法例,似當許遞是白乎矣,宰臣進退,臣曹不敢擅便,上裁,何如?啓依回啓施行。
平安監司書目,宣川府使李瀗,接待都事,多有失體之事,都事金台壽,因此辭狀,極口噴罵,措語駭異,竝只罷黜事。
政院啓曰,吏曹判書朴權辭疏,昨已批下,今日不爲出肅,卽爲牌招察任,何如?傳曰,允。又啓曰,卽者禁府郞廳來言,今日三省推鞫,當爲開坐,而同義禁金演奉命在外,同義禁吳命峻受由在外,堂上不齊,不得備員,合有變通之道云,何以爲之?敢稟。傳曰,同義禁吳命峻改遞,卽爲口傳差出,牌招察任。又啓曰,平安都事金台壽罷職狀啓,昨已啓下本道,覆審未畢,其代,卽爲口傳差出,一二日內給馬催促下送,何如?傳曰,允。
正言金在魯避嫌。大槪,臣於奏御文書,有疎忽不察之失,至被該曹之請推,不可一刻仍冒,請遞事,呈政院。
政院啓曰,卽者正言金在魯來避,而觀其避辭,則以頃日監試會試試官時,榜目中人名誤書被推事,爲言。臺疏之被推行公,曾有成命,故退却不捧,則再三往復,終不回聽,必欲捧入,此避嫌,何以爲之?敢稟。傳曰,此非引避之事。勿爲捧入。
吏曹口傳政事,以朴權爲同義禁,李承源爲平安都事。
備邊司啓曰,方物封裹不遠,以戶曹判書主管其事,而有闕之代,尙未差出,殊涉可慮。政官卽爲牌招,開政差出,何如?傳曰,允。
政院啓曰,禁府郞廳,以委官意來言,同義禁朴權,牌不進,日勢已暮,不得開坐。明日乃是下弦,例有拘忌,此兩日,亦不得開坐云矣,敢啓。傳曰,知道。
領議政徐宗泰箚子。大槪,懇乞亟寢偕來之命,仍加嚴譴,治臣違逋之罪事。入啓。答曰,省箚具悉卿懇。前後批諭,亶出心腹,謂卿體諒,出而論政,必不孤予重卜之意矣,章牘累上,巽讓彌堅,是何情志之不孚,一至於此耶?予實慙恧,無以爲諭,而卿之撝謙,亦可謂太過也。病裏思想,久而益切,其不可袖手恝視也,決矣。卿其深念相須之意,安心勿辭,幡然造朝,用副予虛佇之望。仍傳曰,此批答,使偕來承旨傳諭。
政院啓曰,吏曹判書朴權,再牌不進,參議申鐔,牌不進後,旣有只推之命,所當更請牌招,而因判書不但一日三牌,有傷事體。日勢已暮,闕門旣閉,判書·參議,待明朝竝爲牌招開政,何如?傳曰,允。以上朝報
上在慶德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,雨雪開霽,伏未審日間,聖體調攝,若何?膝痺及核處牽墜,加減,何如?小便澁滯之候,其有差減之勢,大便亦已快利乎?伏聞昨夕入侍醫官之言,口淡之候,比前似加云,湯劑停進,已至二日。臣等與儒川君濎及諸御醫入診,詳察症候,議定進藥當否,宜當,不勝憂慮,敢來問安,竝此仰稟。答曰,知道。膝痺及核處牽墜,小便澁滯之候一樣,而大便尙未快利矣。
假注書趙彦臣書啓,臣敬奉聖批,傳諭于左議政金昌集處,則以爲,猥辱恩命,未克趨承,敢以一箚,仰請譴罰,仍冀收史官矣,伏承聖批,不惟不加之罪,開牖之旨,反踰常格,至以勿復以情病爲辭,爲敎,臣拜稽莊誦,惶感罔措。臣之無狀,受國厚恩,義同休戚,當此艱虞孔棘之會,敢爲尋單請急計者,夫豈得已而不已哉?情勢難安之外,實緣疾病沈篤,難於陳力就列故耳。前後聖諭至此,臣雖愚迷,不至全昧,分義固當竭蹶祗詣,仰承恩旨,而惟是狗馬之疾,調治已久,頓無差減之勢,委身牀席,一味綿綴,實無自力之勢,欲起還仆,終不得承命,伏地震越,不知所達云矣。臣姑仍留之意,敢啓。傳曰,知道。
宣傳官沈澍,忠淸兵使遞來。
傳曰,史官二員待命,騎馬六匹立之外,各司內摘奸。
謝恩,吏曹判書朴權,司諫李澤,持平趙尙健。
府前啓,請黃順中事,丁時梯事。措語竝見上新啓,城津,乃北道要衝,而最稱爲關防重地,則不可不擇人以畀矣。新除授僉使李鳳徵,性本愚悖,才乏撫馭,向莅畿邑,專事剝割,稱以供勅,厚加橫斂,田結之科外責徵,旣已不些,又於束伍軍兵處,每名勒捧錢貫,闔境嗷嗷,怨聲載路。至於助虐之將校,受杖於京衙,同惡之座首,被罪於鄕中,而坐罷未幾,旋授重鎭,糾劾之論,將發於臺閣,而恬若不聞,急急辭朝,輿情俱駭,公議愈激。請城津僉使李鳳徵,罷職不敍。答曰,不允。
政院啓曰,明日文科會試試官,從二品以上六員內,吏曹判書朴權,司直趙泰老,承牌入來,其餘皆牌不進,推考傳旨,今方捧入,而莫重會試,不可無主文之人,試官三員,亦無以推移備員。司直宋相琦,左參贊崔錫恒,右參贊李彦綱,戶曹參判李壄,竝卽更爲牌招,何如?傳曰,允。
明日增廣文科會試試官三,崔錫恒·朴權·趙泰老,參試官四,朴鳳齡·李文興·尹陽來·金東弼。
武科一所試官三,姜現·李天根·李台望,參試官三,李宖·韓聖欽·盧恰。
二所試官三,兪命雄·李溶·尹遇進,參試官三,李箕翊·柳濬·黃壽聃,監試官,文所,洪好人·金取魯,武一所,趙鳴謙,二所,金在魯,武一所,趙尙健,二所,韓重熙。
八路儒生幼學李宗海等上疏。大槪,更申先正臣文元公金長生從祀之請,以光聖德,以幸斯文事。入啓。答曰,省疏具悉。先正道德,予非不知,而惟其事重,遲待後日,不害爲愼重之道也。
參試官李坦·柳鳳輝牌不進,依承傳罷職。
藥房再啓曰,臣等入診退出後,與儒川君濎及金有鉉等及諸醫,反復商議,則皆以爲,聖候諸症,本由於下焦濕熱之壅滯,不可不更試疎利之劑,而導水丸,近日進服而無捷效,且以大黃,輒生口淡之候,不可連進。脚氣門除濕丹,最有疏利之力,限數十丸連進數次,以快利爲度,宜當云,此藥劑入之意,敢啓。傳曰,知道。朝報
有政。兵批,以黃壽河爲廣州中軍,李晩成付副護軍,趙泰老付副司直,金斗南·李宜著付副司果,權詹·尹陽來付副司果。
藥房入侍時,提調趙泰耉所啓,今年節使之行,觀象監官員許遠入送事,前已定奪矣。天文要緊書十餘冊,欲爲買來,而空手入去,難以周旋。曾在乙酉·戊子兩年,有運餉銀二百兩及戶曹銀二十兩給送之事,今亦依前給送,綾花紙束·扇柄等物,又令戶曹參酌覓給,以爲隨便購得之地,而如不得貿來,則所貸銀子,還納本所無妨,故敢此仰稟。上曰,依所達爲之,可也。
吏批,以趙泰耉爲軍器提調,李秉常爲吏曹佐郞,朴見聖爲工曹正郞,成碩夔爲宗簿正,李健命爲知敦寧,權尙夏爲大司憲,朴權爲知義禁,崔昌大爲工曹參議,李晩成爲兵曹參判,李承源爲平安都事,朴守剛爲宣川府使,南道揆爲司成,白興銓爲造紙別提。
上在慶德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,雪後寒凝,伏未審夜來,聖體調攝,若何?水刺之進,數日稍減,口淡之候,亦無所加乎?膝痺及核處牽墜,小便澁滯,比昨加減何如?大便,其已快利乎?臣等不勝憂慮,敢來問安。答曰,知道。口淡之候,姑無所減,而膝痺及核處牽墜,小便澁滯一樣,大便,尙未快利矣。
政院啓曰,禁府郞廳,以委官意來言,三省推鞫,今日當爲開坐,而知義禁朴權以試官進去,同義禁金演奉命在外,無以備員,不得開坐云矣,敢啓。傳曰,知道。
假注書金礪書啓,臣敬奉聖批,傳諭于領議政徐宗泰處,則以爲,恩命荐加,臣罪日深,危迫之情,不得不復上箚牘,而累瀆於聖候靜攝之中,悚懼益深。伏承史官,傳宣聖批,威譴不加,而誨諭之旨愈隆,至以撝謙太過,爲敎,臣伏地崩隕,只痛臣之上爲國家,一片腔血,尙未仰暴於父母之聽也。臣蒙被恩造,罔極致身此地,其冒沒已慣矣,何獨於今日之命,敢爲遜讓斂避之計哉?國事多艱,聖心憂勞,凡百在列,感泣忘身殫力,而臣獨不才,垂死不能盡臣子之義,撫躬自痛,只俟嚴誅。臣憂焦之中,病情添加,尤無以爲趨承之計,又此惴慄昏瞀,不知所以仰對云矣。臣姑爲仍留之意,敢啓。傳曰,知道。
政院啓曰,因備邊司草記,以方物封裹事,戶曹判書開政差出,而新除授戶曹判書李健命,今日不爲出肅,卽爲牌招察任,何如?傳曰,允。
傳曰,史官一員待命,騎馬三匹立之,文試所內摘奸。
左議政金昌集箚子。大槪,敢申危懇,乞蒙譴罰事。入啓。答曰,省箚具悉卿懇。噫,君臣猶父子,父子之間,寧有情志之不通乎?今卿之疾病情勢,有大難强,大難安者,則豈可徒事敦迫,不思禮待大臣之道哉?積瘁之餘,縱有疾恙,調治已久,自可良已,至若儒生疏語,雖未知其得當,而此何至於決去就乎?請急之章,遽出意外,此予所以旣遣承宣敦諭,又命史官宣批,必以偕來爲期者,而卿不體予慇懃之旨,每引不當引之情病,必欲釋負,是何情志之阻隔,一至於此耶?予實愕然,繼以媿恧,不知所以爲諭也。予之倚毗益篤,決不可捨卿,卿體國誠深,亦豈忍棄予?反復以思,無求退之義也。卿其思王室之多艱,念君臣之大義,亟斷來章,卽日造朝,用慰予日夕思想之心。仍傳曰,此批答,使偕來史官傳諭。
戶曹判書李健命,牌不進後上疏。大槪,新授度支之任,萬無冒當之望,昨遭夭慘,情境有所不忍者,賤疾仍劇,考官之牌,未克祗赴,當此申勅之日,負犯尤重。今仍政院啓辭,天牌又降,達宵叫痛,無望起動,終不覺再犯違慢之科,益增死罪,伏乞聖慈,亟賜鐫改,以重國事,以安微分事。入啓。答曰,省疏具悉。卿其安心勿辭,速出行公。以上朝報
上在慶德宮。停常參·經筵。
未時,太白見於巳地。
晉平君澤,掃墳後入來。
東昌君炡,沐浴後入來。
京畿監司李善溥,延礽君陪行事,出去。
中殿·世子宮·嬪宮,藥房問安。答曰,知道。
藥房啓曰,寒氣稍緊,伏未審夜來,聖體調攝,若何?口淡之候,其有差勝之勢,而膝痺及核處牽墜,小便澁滯,比昨加減,何如?除濕丹,今已進服,而大便,亦爲快利乎?臣等不勝憂慮,敢來問安。答曰,知道。口淡之候差減,而膝痺及核處牽墜,小便澁滯一樣。除濕丹,昨已進服矣。
假注書趙彦臣書啓,臣敬奉聖批,傳諭于左議政金昌集,則以爲,卽者史官,擎宣聖批,而其所開諭,一倍勤懇,責勉一倍隆重,有非無狀賤臣,所敢承當。臣奉讀未半,汗淚俱滴,以首頓地之外,更有何辭仰復乎?雖臣情勢,萬分難强,到此地頭,區區私義,有不暇恤,而顧今賤疾尙苦,實無跬步間自力之勢,倘命史官,先還,則謹當俟間趨承云矣。大臣有造朝之意,臣旣承偕來之命,姑爲仍留之意,敢啓。傳曰,知道。先爲入來。
政院啓曰,戶曹判書李健命,昨日疏批已下,更爲牌招察任,何如?傳曰,允。
又啓曰,卽者禁府郞廳,以委官意來言,非但禁府堂上不齊,今日乃國忌齋戒,明日乃國忌正日,三省推鞫,不得開坐云矣,敢啓。傳曰,知道。
又啓曰,卽者戶曹郞廳來言,來十一月朔頒料次,倉官進去于左議政金昌集家,請受祿牌,則以爲,方在呈告中,祿牌不爲出給,而本曹堂上,無行公之員,不得啓稟云。係是大臣祿俸,何以爲之?敢稟。傳曰,令倉官輸送。
謝恩,戶曹判書李健命。
領議政徐宗泰箚子。大槪,敢申日夕惶灼之情,乞被違慢之罪事。入啓。答曰,省箚具悉卿懇。噫,君臣猶父子,父子之間,寧有情志之不通乎?今卿之疾病,若在委頓,則豈可徒思敦迫,不思禮待大臣之道哉?卿旣無難强之疾,又無難安之端,相職,未及肅命,而請急之章,遽上,尤是意外。此予所以旣命承宣敦諭,繼遣史官宣批,必以偕來爲期者,而卿不體予勤懇之旨,撝謙太過,巽牘不止,是何情志之阻隔,一至於此耶?愕然且慙,無以爲諭。今玆重卜,可想予倚毗之益篤,決不可捨卿矣。卿體國誠深,亦豈忍棄予耶?反復以思,無求退之義也。卿其思王室之多難,念君臣之大義,亟斷來章,卽日造朝,用慰予日夕思想之心。仍傳曰,此批答,使偕來史官傳諭。
咸鏡南道京試官鄭東後入來。
館學儒生李英輔等上疏。大槪,臣等忝居首善之地,目見先正臣宋時烈平生所秉之大義,酷被崔錫鼎之誣詆,士林申辨之論,反爲聖批摧抑,將使邪說肆行,義理晦塞,夷狄禽獸之禍,迫在眼前,不勝憂憤慨惋之忱。玆敢不避煩瀆,更叫天閽,伏願聖明,深軫世道之憂,夬辨先正受誣之冤,以伸多士抑鬱之懷事。入啓。答曰,省疏具悉。向者疏批,已諭予意矣。假使數句指意,如爾等所言私誄文字,非關公朝,元無損益於先正,決不當罪之也。以上朝報
備邊司郞廳,以大臣意啓曰,今日賓廳坐起日次,而國忌齋戒相値,不得爲之之意,敢啓。答曰,知道。備局謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?口淡之候,一向差減,而膝痺及核處牽墜,小便澁滯,比昨加減,何如?除濕丹,其已進服,而大便,亦得快利乎?臣等不勝憂慮,敢來問安。答曰,知道。口淡之候,一向差減,而膝痺及核處牽墜,小便澁滯,比昨無減,除濕丹連進,而大便,尙未通利矣。
假注書金礪書啓,臣敬奉聖批,傳諭于領議政徐宗泰,則以爲,威譴不加,復降諭敎諄諄,臣伏地崩隕,措躬無處。臣子之心,到此而死生顚頓,復何敢顧計?臣敢欲强綴氣息,冒進而祗承嚴命云矣,臣姑爲仍留之意,敢啓。傳曰,先爲入來。
武科一所,出榜詣闕。
傳曰,禁府堂上無故行公者,只有二員,省鞫久未開坐,不可無變通之道,同義禁金演,今姑改差,明日口傳差出,牌招察任。以上朝報
上在慶德宮。停常參·經筵。
辰時,日暈兩珥。巳時·午時,日暈。
下直,錦山郡守李正臣。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?膝痺及核處牽墜,小便澁滯,加減,何如?伏聞醫官所傳之言,昨日除濕丹進服之後,大便雖得通利,而口淡及膈間淡淡之候,頗甚,夕水刺,終不進御云,臣等不勝驚慮之至。今日與儒川君濎及諸御醫入診,詳察症候,議定當進之藥,宜當,敢來問安,竝此仰稟。答曰,知道。膝痺及核處牽墜,小便澁滯之候一樣矣。
政院啓曰,去夜,同義禁金演改差,口傳差出,牌招察任事,命下矣。卽者金演,已爲入來,同義禁改差事,何以爲之?敢稟。傳曰,勿爲改差。
謝恩,同義禁金演。
政院啓曰,卽者禁府郞廳,以委官意來言,判義禁閔鎭厚,身病猝重,今日三省推鞫,不得開坐,而二十八日,王世子誕日,二十九日,方物封裹,晦日及來初一日,例有拘忌,初二日,與拜表相値,其前不得開坐云矣,敢啓。傳曰,知道。
又啓曰,大司憲權尙夏,掌令韓以原·金榦在外,執義韓重熙,武二所監試官進去,持平金取魯,文所監試官進去,持平趙尙健呈辭,監察茶時,已至累日,殊甚未安。趙尙健,卽爲牌招察任,何如?傳曰,允。
府前啓,請黃順中事,丁時梯事,城津僉使李鳳徵罷職不敍事。措辭竝見上新啓,新除授大司憲權尙夏,時在忠淸道淸風地,請斯速乘馹上來事,下諭。答曰,不允。下諭事,依啓。
武二所,出榜詣闕。
藥房再啓曰,臣等入診退出後,與儒川君濎及金有鉉等諸御醫,反復商議,則皆以爲,聖候,卽今口淡之候,最爲悶切。芩連二陳湯,加山梔薑汁炒一錢,竹茹七分,連進三貼,先治胃口濕痰,宜當云,此藥劑入之意,敢啓。傳曰,知道。
傳曰,今後入診時,儒川君濎,勿爲入侍,勿參議藥。
傳曰,前奉敎沈珙·朴師益,前待敎黃奎河,竝敍用。以上朝報
備邊司啓曰,上年元還上及軍餉捧未捧各道狀啓,今已畢到,其中居末及之次守令,所當依定式,差等論罪,而係是宥旨前事,依例勿論之意,分付諸道,何如?答曰,允。右一條備局謄錄
上在慶德宮。停常參·經筵。
王世子誕日,二品以上·六曹·大司諫問安。答曰,知道。大殿·中殿·世子宮·嬪宮,藥房·政院·玉堂問安。答曰,知道。
藥房啓曰,非時霧雨,日氣陰濕,伏未審此時,聖體調攝,若何?昨入湯劑,其已進服,而口淡,其有差減之勢乎?膝痺及核處牽墜,小便澁滯,亦何如?大便則再昨小泄之後,更未快利乎?臣等終宵憂慮,敢來問安。答曰,知道。昨夜口淡特甚,湯劑不得進服,而今朝一樣無減,膝痺及小便澁滯之候,無減,核處牽墜,有加,而大便則昨日更不通利矣。
藥房再啓曰,卽伏承問安之批,有昨夜口淡特甚,今朝一樣無減,核處牽墜,有加之敎,臣等倍切伏慮之至。卽與諸醫入診,詳察症候,宜當,敢此仰稟。答曰,知道。
全羅左道災傷敬差官書目,光陽縣監許鐔,災傷差錯,爲先罷黜事。
府前啓,請黃順中事,丁時梯事。措辭竝見上城津,乃北路要衝,而最稱爲關防重地,則不可不擇人以畀矣。新除授僉使李鳳徵,性本愚悖,才乏撫馭,向莅畿邑,專事剝割,稱以供勅,厚加橫斂,田結之科外責徵,旣已不些,又於束伍軍兵處,每名勒捧錢貫,闔境嗷嗷,怨聲載路。至於助虐之將校,受杖於京衙,逢惡之座首,被罰於鄕中,坐罷未幾,旋授重鎭,糾劾之論,將發於臺閣,則恬若不聞,汲汲辭朝,輿情俱駭,公議愈激。請城津僉使李鳳徵,罷職不敍。答曰,不允。末端事,依啓。
吏曹口傳政事,奉敎二單,沈珙·朴師益,待敎單,黃奎河。
宗簿提調臨陽君桓,直長朴琮,璿源錄奉安後入來。
謝恩,奉敎沈珙·朴師益,待敎黃奎河。
刑曹判書兪命雄上疏。大槪,臣於江華留守金鎭圭狀啓,及京畿監司李善溥疏本,俱不可晏然於職次,而適忝武科掌試之任,連在試所,昨纔復命,今始露章請譴。伏乞聖明,亟命遞斥臣職,仍治前後擬律不嚴之罪,以謝人言事。入啓。答曰,省疏具悉。卿其勿辭,宜速行公。
吏曹參判權尙游上疏。大槪,臣於新授職名,萬無冒當之理,玆敢昧死呼籲,冀蒙鐫遞,兼陳區區淺見,以備財幸事。入啓。答曰,省疏具悉。頃於前席,已諭予意,而齎咨官,匪久出來,詳知事情而後,爲之,似爲完備,小無後時之慮矣。疏末引罪,元非大段,卿其勿辭,從速察職。
藥房入診時,都提調李頤命所啓,昨日入診時,儒川君濎之言,誠甚駭異矣。其常時爲人則端詳,而曾聞飮酒則便作別人云,故臣向於榻前,以自上戒酒之意,陳達,而特有下敎,臣亦每每戒之曰,此後異於前日,切宜强制矣。凡喜酒之人,一近口則不能小飮,故嘗見濎在藥房,不飮一勺云,一自宣醞之後,戒心稍弛,時有過飮,而昨日則且以宗班,問安入來,不意有入診之事。家在江上,朝食未來,虛腸飮酒,酒氣易動,至以不成說之言,縷縷上達,致勤嚴敎,傍觀不勝惶恐,況當之者乎?濎,向者以藥效,過蒙榮寵,今以福過生災。然功自功而罪自罪,渠旣親承恩敎,猶不知戒,乃敢飮酒入侍,極爲非矣,不可無罪罰,削職罷職中,自上下敎,以示責勵之意,似宜矣。濎之醫術,臣未知其淺深,而雖未練熟,所見則精明,且見爲國有血誠。頃於聖候彌留之時,或至涕泣矣,天地之仁,雖僬僥之微,無永棄之理,今若以一時妄言之罪,親近任使之餘,一朝永棄,則抑恐有欠於大聖人河海之量,誠宜還收昨日傳敎。且雷霆,寧有竟日之怒,日後牽復,使之依前出入,未知何如?上曰,濎,卽昌城君之子也。昌城爲人重厚,自爲正時,嘗於國家病患時,必參議藥,每見白髮崇品之人,出入愈勤,盡誠不懈。甲子年入見予病,其後不復見,而戊辰卒逝矣。濎亦頗明於醫術,導水丸之勸進,顯有功效,特施賞典矣,昨日所達,極爲駭異,如漢武帝求仙之說,歸於茫昧,可也。至於議藥,則死生所關之外,上自人君,下至匹夫,有病則皆以醫藥得力。今以勿信藥之說,肆然陳達,而膠守誤見,不成說話,罷職,而日後依前出入,可也。提調趙泰耉曰,濎,空腸飮酒,不覺過醉。昨日所達,與在外時所言,大相逕庭,此實帶酒誤達之致,旣已罷職,則昨日傳敎,似當還收矣。上曰,診察時,予亦知其有酒氣矣。副提調兪集一曰,旣已罷職,則昨日所下傳敎,當爲還收,何以爲之?上曰,出於擧條,則昨日傳敎,自在還收之中矣。以上朝報
備邊司啓曰,再昨年節使兼謝恩使行中,各衙門所貸銀貨,以三萬二千兩,分排以稟,則自上以過多,下敎,更以二萬三千兩給送矣。今此節使行中,亦宜依定奪許貸,而不但近來萊貨之路,大變,譯官等,多不能趁定限還納,各衙門所儲,日以耗縮,雖不得不許貸,而事勢有難如前。今則以二萬兩減數分排,而分排之數,竝爲列書以入之意,敢啓。答曰,知道。備局謄錄
上在慶德宮。停常參·經筵。
未時,太白見於巳地。
下直,加平郡守洪處宙,洪陽縣監安重弼。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,雨後風寒頗嚴,伏未審夜來,聖體調攝,若何?湯劑進服之後,口淡之候,其有差減之勢,膝痺及小便澁滯,加減,何如?核處牽疼,亦無所加,而大便猶未通利乎?臣等終宵憂慮,敢來問安。答曰,知道。口淡之候,比昨差減,膝痺及小便澁滯一樣,核處牽疼,別無所加,而大便猶未通利矣。
戶曹參判李壄,弼善趙鳴鳳三度呈辭。入啓。遞差。
文科會試,出榜詣闕。
江原監司書目,敢申危蹙之懇,冀蒙辱朝廷之罪,以謝公議,亟遞臣藩臬之任,以安私分事,上疏上送事。啓。答曰,省疏具悉。三疏辭免,殊涉太過,須勿固辭,從速察職。
文學趙尙絅辭職上疏。入啓。答曰,省疏具悉。爾其勿辭,調理察職。以上朝報
禁衛營啓曰,本營軍需補用次,務安地買得田畓,將官李友松,下送設屯,而法聖倉漕軍復戶米,自本營移文貸用,未卽還償者,其數不多矣。全羅都事趙聖復,因其未收之未卽備納本營,將官,不報本營請罪,而至於移囚,任自刑推云,京軍門出身將官,本非各道都事所可推治,此實前所未有之事,其在事體,豈容如是?都事趙聖復,從重推考,何如?傳曰,允。禁衛營謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,日寒漸酷,伏未審夜來,聖體調攝,若何?口淡之候,一向差減,而膝痺及小便澁滯,加減,更何如?核處牽疼,亦無所加,而大便尙未快利乎?前入湯劑,已盡於昨日。今日臣等,令諸醫入診,詳察症候,議定繼進當否,宜當,不勝憂慮,敢來問安,竝此仰稟。答曰,知道。口淡之候,一向差減,膝痺及小便澁滯一樣,核處牽疼無加,而大便尙未快利,而湯劑加進三貼,宜矣,勿爲入診。
京畿都事趙錫命,道內災傷覆審後入來。
傳曰,史官一員待命,騎馬三匹立之,到記儒生內摘奸。
傳曰,明朝大提學命招,而牌不進之弊,比來益甚,故儒生試取,每致日晩,本院各別申勅。
傳曰,今甲午儒生殿講,適緣有故,一未爲之。今此到記儒生等,竝於開月初三日,崇政殿,命官殿講事,分付。
禮曹啓曰,癸巳十二月賜柑製述居首,幼學具命圭,甲午三月節製居首,進士李匡輔,同年九月儒生製述居首,幼學鄭必寧等,直赴殿試事,命下矣。依前例,竝許赴於今增廣別試文科殿試,何如?傳曰,允。
學諭李基命,到記儒生內摘奸時,無緣闕直,依承傳罷職。以上朝報
備邊司郞廳,以大臣意啓曰,今日賓廳坐起日次,而上候方在靜攝中,無時急稟定之事,不得來會本司之意,敢啓。答曰,知道。
又啓曰,平山府使趙湜,在任身死,而曾經從二品實職,依例擔軍題給之意,分付所經各道,何如?答曰,允。
又啓曰,新除授平安兵使李裕民,自灣尹陞拜之後,呈于本司,以情勢難安,決不敢冒赴爲言。廟堂薦擬,實循群議,而初頭旣遭臺啓,又有儒生疏論,則踐歷侍從之人,職任且重,有難强令赴任,新除授平安兵使李裕民,今姑改差,何如?答曰,允。以上備局謄錄
疊出傳曰,明朝大提學命招,而牌不進之弊,比來益甚。儒生試取,每致日晩,令政院各別申勅。日記廳郞廳崔一奎書。趙景觀校正。
上在慶德宮。停常參·經筵。
下直,懷仁縣監李命世。
大殿,政院·玉堂問安。答曰,知道。勿爲問安。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨入湯劑,其已繼進,而口淡之候,一向差減乎?膝痺及小便澁滯,大便祕滯,加減,何如?核處牽疼,亦無所加乎?臣等不勝憂慮,敢來問安。答曰,知道。湯劑繼進,而口淡之候,一向差減,膝痺及小便澁滯一樣,核處牽疼,別無所加,而大便尙未快利矣。間日問安。
政院啓曰,大提學宋相琦,承牌來詣賓廳矣,敢啓。傳曰,書題書入。
傳曰,都承旨持此書題,與大提學偕往泮宮,儒生等試取以來。
慶尙監司書目,大丘呈,以本月十二日連次地震,事係變異事。
開城留守書目,辭職上疏上送事。啓。答曰,省疏具悉。落訟人之侵斥,何必爲嫌?卿其勿辭,從速察職。
傳曰,前冬啓覆,停止,今年不可不爲之,政院知悉擧行。
京畿監司書目,果川呈,以刑曹參判李世弼,病重上去不得事。啓。傳曰,卿辭如此,本職許遞事,回諭。
政院啓曰,大提學宋相琦,送言以爲自前有提學牌招,同參科次之規,今亦自本院,依例請牌云。藝文提學崔錫恒,卽爲牌招,何如?傳曰,允。
藝文提學崔錫恒,牌不進。
備邊司啓曰,新除授平安兵使李裕民,自灣尹陞拜之後,呈于本司,以情勢難安,決不敢冒赴爲言。廟堂薦擬,實循群議,而初頭旣遭臺啓,又有儒臣疏論,則踐歷侍從之人,職任且重,有難强令赴任,平安兵使李裕民,今姑改差,何如?傳曰,允。
明日拜表時,開門差早。以上朝報
禮曹啓曰,今十一月十六日冬至,大殿·中宮殿·世子宮,陳賀節目,當爲磨鍊,而自上方在靜攝之中,以權停例磨鍊乎?敢稟。傳曰,依爲之。禮曹謄錄
兵曹啓曰,去十月朔,各廳堂下武臣等試射,當爲設行,而連仍有故,未及擧行。今已踰月,不得爲之之意,敢啓。傳曰,知道。兵曹謄錄
上在慶德宮。停常參·經筵。
謝恩兼冬至正使晉平君澤,副使權,書狀官兪崇出去。
政院啓曰,今日拜表時,兩司當爲進參,而諫院多官,率皆呈辭,無行公之員,竝卽牌招察任,何如?傳曰,允。
明日崇政殿,到記儒生殿講時,考官二,朴權·金演,參考官四,李肇·李世最·李文興·魚有龜。
政院啓曰,明日儒生殿講時,命官,何大臣進去乎?敢稟。傳曰,領相進去。
院前啓,請還收罪人河減死定配之命,更加嚴刑得情,依律處斷。請還收罪人權卨定配之命,更付有司,嚴加鉤覈,期於輸情。措語見上入啓。答曰,勿煩。前啓,胥吏市井未出身之類,勿差,敎鍊官事,停啓。
傳曰,前訓鍊大將李基夏,敍用。
傳曰,罰已行矣。前訓鍊大將李基夏,還授將任,卽爲牌招,傳授密符。
備忘記,居首生員宋眞明,直赴殿試,之次生員閔鎭宏,進士柳綏,幼學兪度基,生員林光弼,各給一分。
京畿監司書目,水原呈,以知事尹德駿辭職上疏上送事。啓。答曰,省疏具悉。卿其安心勿辭,從速上來行公。又書目,廣州呈,以掌令金榦辭職上疏上送事。啓。答曰,省疏具悉。爾其勿辭,從速上來察職。以上朝報
政院啓曰,前訓鍊大將李基夏,還授將任,卽爲牌招,傳授密符事,命下矣。卽爲出牌,則李基夏,前已下去于京畿仁川地云,令兵曹催促上來,何如?傳曰,允。
備邊司啓曰,本司武郞廳權冏,奔走勤仕,已滿十五朔,依例六品遷轉事,捧承傳施行,何如?答曰,允。以上備局謄錄
夜五更,流星出柳星下,入北方天際,狀如鉢,尾長四五尺許,色赤,光照地,有聲。朝報
上在慶德宮。停常參·經筵。
下直,井邑縣監李雨臣。
中殿·世子宮·嬪宮,藥房問安。答曰,知道。
藥房啓曰,伏未審日間,聖體調攝,若何?口淡之候,日益差減,而膝痺及核處牽疼,小便澁滯,加減,何如?大便一向祕滯乎?前入湯劑,已盡於昨日。臣等今日與諸醫入診,詳察症候,議定繼進當否,宜當,不勝憂慮,敢來問安,竝此仰稟。答曰,知道。口淡之候,一向差減,膝痺及核處牽疼,小便澁滯,大便祕滯,姑無所減矣。
政院啓曰,卽者禁府郞廳,以委官意來言,身病猝重,三省推鞫,今日不得開坐云矣,敢啓。傳曰,知道。
忠淸監司書目,槐山等四邑呈,以去月十九日戌時量地震,事係變異事。
藥房再啓曰,臣等入診退出後,與金有鉉等諸御醫,反復商議,則皆以爲,聖候,口淡漸減,苦口之劑,有妨於食治。且核處幾盡成膿,開穴,當在於數日之內,此時尤不必進藥云,湯藥今姑停止之意,敢啓。答曰,知道。
備忘記,去十月朔朔書不書,至於十四人之多,極爲未安,竝從重推考。
政院啓曰,訓鍊大將李基夏,時無職名,令該曹卽爲口傳付職,何如?傳曰,大將付職,口傳未安,開政,可也。
府前啓,請還收黃順中絶島定配之命,仍令該曹,嚴鞫得情,依律處斷。請還收醫官丁時梯加資之命,仍亟命遠竄。新啓,向者大臣代撰之誄,詆毁大義,誣辱先正,略無顧憚,事之痛駭,莫此爲甚。此湖中多士之所以齊奮疏辯者,而大司諫尹世綏,正言趙鳴謙,因其被斥而引避也。抛却本事,含糊爲說,惟恐一言半辭,或逼於大臣,壞損臺體,與見遞之諸臺,無異,不可以旣往而置之,請大司諫尹世綏,正言趙鳴謙遞差。答曰,勿煩。
今日到記儒生殿講時,幼學韓斗一·鄭再僑,易純通,劉思漢,孟純通,生員申應泗,幼學崔昌和·李尙賓,易通。
今日藥房入診時,啓覆日字,初覆則今月晦間,三覆則開月初推擇事,榻前下敎。
備忘記,居首幼學韓斗一·鄭再僑,竝直赴殿試,幼學劉思漢,生員申應泗,幼學崔昌和·李尙賓·金錫奎,竝直赴會試,幼學張世文,生員鄭齊晦,幼學趙昌來·咸垕瑞·李鳳鳴·金錫勳,各給二分,幼學徐命龜,進士蔡命寶,幼學鄭友采,各給一分,幼學崔雲鵬,楮注紙四卷,黃毛筆五柄,眞墨三笏賜給。
政院啓曰,命下矣。啓覆日字,令日官推擇,則初覆,今月二十六日,再覆,今月二十九日,三覆,十二月初二日爲吉云,以此日擧行,何如?傳曰,允。以上朝報
備邊司啓曰,昨日命下矣。李基夏,前已下去于京畿仁川地,故因政院啓辭,令兵曹催促上來,蓋聞前例如此,而第念將任除授,事體甚重,宣召之節,似不當簡易。頃年李基夏在鄕時,亦有還授將任之事,而朝家無別諭之事,故其後持平宋正明,疏陳兵曹行關之不可,請自今定式,如有在鄕而拜將任者,別爲下諭,以重體貌矣。臺諫所論,誠有意見,今宜有下諭,使之斯速上來之擧,卽令政院,稟旨擧行,何如?傳曰,允。
政院啓曰,因備局草記,訓鍊大將李基夏,斯速上來,下諭事,令本院稟旨擧行事,允下矣。李基夏,時在京畿仁川地,上來事,下諭,何如?傳曰,依啓。
備邊司啓曰,本司武郞廳柳星基,奔走勤仕,已滿十五朔,依例六品遷轉事,捧承傳施行,何如?答曰,允。以上備局謄錄
吏批,以柳明錫爲光陽縣監,李基夏爲軍器提調,朴昌潤爲平山府使,洪重休爲弼善,金錫衍爲知敦寧。
上在慶德宮。停常參·經筵。
未時,太白見於巳地。夜四更,流星出弧矢星上,入巽方天際,狀如拳,尾長三四尺許,色赤,光照地。啓。
中殿·世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?口淡之候,益加減歇,而膝痺及小便澁滯,加減,何如?大便猶未快利乎?核處開穴,醫官入診後議定事,昨承下敎,而受鍼議定,事體甚重,臣等不可不率諸醫入診,不勝憂慮,敢來問安,竝此仰稟。答曰,知道。口淡之候,一向差減,而膝痺及小便澁滯,別無所加,而大便猶未快利矣。
假注書李挺淵病,代朴來羽爲假注書。
政院啓曰,卽者禁府郞廳來言,委官,身病深重,今日三省推鞫,不得開坐云矣,敢啓。傳曰,知道。
右議政金宇杭箚子。大槪,賤疾猝重,曠廢職事,冒死呼籲,乞蒙鐫遞事。入啓。答曰,省箚具悉卿懇。所患如此,深用慮念,不得開坐,有何所傷?卿其須體至意,安心勿辭,從容善攝。仍傳曰,遣史官傳諭,遣御醫看病。
禮曹判書閔鎭厚上疏。大槪,敢陳病重實狀,乞遞本職及金吾兼任事。入啓。答曰,省疏具悉。所患如此,判金吾之任,今姑勉副,卿其安心勿辭,調理行公,遣內醫看病。
府前啓,請還收黃順中絶島定配之命,仍令該曹嚴鞫得情,依律處斷。請還收醫官丁時梯加資之命,仍亟令遠竄事。請大司諫尹世綏,正言趙鳴謙,遞差事。入啓。答曰,勿煩。
持平金取魯啓曰,臣與從兄,竝在兩司,私義兢惶,踪地危迫,而違慢是懼,有牌輒承,乍出乍入,跡涉苟簡,而虛帶言責,昨又以朔書不書,至勤特推之命,尤不勝悚隕之至。臣久在試院,及至竣事,已無餘日,而情勢如右,旋尋長單,果未及寫呈,廢職之罪,著矣。且臣於僚臺請遞諫官之論,意見有不同者。夫論人之道,貴在平允,今玆發啓,實是意外,而大諫則以頃年一疏,觀之,其於原任大臣,何嘗一毫顧藉哉?向日引避時,深論誣毁二字,可謂辭約意盡,處置請出,蓋以此也。今乃追提於日久之後,比同於已遞之官,斥之以含糊,斷之以惟恐或逼者,終未免爲過當之歸。迷見如此,有難隨參,以彼以此,具不可晏然於臺次,請命遞斥臣職。答曰,勿辭。退待物論。
吏曹啓曰,承旨有闕,政事,取稟。傳曰,當日爲之。
今日藥房入診時,鍼醫別入直事,榻前定奪。
持平趙尙健啓曰,臣猥蒙洪造,忝叨言職,目見臺閣之上,風裁消沮,議論苟且,略付官制相揆之義,有所論啓矣。卽到臺廳,見得同僚避辭,以大司諫尹世綏之一體竝論,謂之過中,追提日久之後,斥之意外,臣不勝訝惑之至。嗚呼,先正一生秉執,惟是尊周大義,及夫井邑臨命之日,遺敎於門人弟子者,他不可及,只謂之今日士子學問事業,必以孝宗大王所欲爲之志,爲主。我國,國小力弱,雖不能有所爲,常以含痛忍冤迫不得已之意,存諸胸中,同志之士,相與傳授,可也,其眷眷血忱,至死不變者,此不過仰遵聖祖之志,而其至痛在心故也。目今世道日下,無復可爲,而搢紳章甫之間,一脈大義,不至泯滅者,雖賴我殿下奮揚之力,而先正倡明之功,亦安可誣也?今大臣,只以騖外徇名等語,肆然筆之於書,陰機顯斥,無所顧籍,壞亂一世之心術,塗抹衆人之耳目,必欲詆毁大義而後已,其爲世道之害,將不可勝言,則先正被誣,此是第二件事也。身居言責者,終不能明目張膽,痛斥是非,乃於引避之辭,抛却本事,草草塞責,有若全昧義理者然,其與已遞之諸臺,同歸一套,故臣之論列旣往之後者,蓋以此也。至於尹世綏頃年之疏,雖是士類之所許,今其避辭,全不別白,囫圇爲說,豈可諉以平日樹論,本有可觀,而終不爲隨事相規也哉?臺體所在,不得不言,遞差之請,元非深論,同僚猶且爲言,臣何敢自以爲是,而晏然於臺次乎?請命遞斥臣職。答曰,勿辭。退待物論。
京畿監司書目,高陽呈,以冬至副使權辭職上疏上送事。啓。答曰,省疏具悉。疏辭,令該曹稟處。
政院啓曰,卽者吏曹郞廳來言,政事當日爲之事,命下,而判書朴權,參議申鐔病不來,參判權尙游未肅拜,不得開政云,政官所當卽爲牌招,而今日日勢已暮,望筒出納之際,必致夜深。判書朴權,參判權尙游,參議申鐔,待明朝牌招開政,何如?傳曰,允。以上朝報
禮曹啓曰,今初一日賜柑製述居首生員宋眞明,初三日成均館到記儒生殿講時居首儒生韓斗一·鄭再僑等,直赴殿試事,命下,上年增廣時,壬辰二月別製入格幼學柳汝霖,方在喪中,許赴後科殿試事,啓下矣。今已闋服云,宋眞明等四人,竝許赴於今增廣別試文科殿試,何如?傳曰,允。禮曹謄錄
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?口淡漸益差減,而膝痺及小便澁滯,大便祕滯,加減,何如?核處牽疼,無加,膿頭猶薄乎?昨有一兩日後受鍼之敎,今臣等與諸醫入診,詳察症候,更爲議定受鍼當否,宜當,不勝憂慮,敢來問安,竝此仰稟。答曰,知道。口淡之候,一向減歇,而膝痺無減,小便澁滯差減,大便祕滯一樣,核處牽疼,亦無所加,明日入診,議定受鍼,宜矣。
禮曹參判金演上疏。大槪,略陳淺見,冀蒙裁察事。入啓。答曰,省疏具悉。節製賜第人李匡輔,以其被罰於泮儒,不得赴試云。旣已賜第之後,則雖未唱名,不可以儒生待之,施以儒罰,事體未安。俾卽解罰,一體許赴,而自今定式,賜第之人,毋得施儒罰,爲宜矣。
吏曹參議申鐔牌不進,罷職傳旨。傳曰,只推勿罷。
執義韓重熙啓曰,卽者兩僚,以請遞諫臣之啓,爭其是非,相繼引避,臣當處置,而第臣亦與諫臣,同被湖儒之斥,同時引避,同出於處置,與避辭草草,無甚懸殊,則今於新啓之發也,唯當自引之不暇,何敢參涉於其論,亦何敢晏然可否於兩僚立落乎?踪地到此,不可一日仍冒也,決矣。昨緣病劇,今始來避,所失尤大,請命遞斥臣職。答曰,勿辭。退待物論。
吏曹啓目,粘連,冬至副使權上疏云云。所叨職名,不可仍帶,亟許鐫改亦爲白臥乎所,所帶之職,有難曠闕,似當許遞是白乎矣,宰臣進退,臣曹不敢擅便,上裁,何如?啓依回啓施行。
正言金在魯啓曰,臣以私義之萬萬兢悚,只俟瘝曠之誅,今者憲府多官,引避退待,處置歸於本院,而持平金取魯,卽臣堂從之親也,竝忝言責,尙懷未安,參論得失,尤無是理。且臣於朔書不書人特推之敎,實有所惶怖者,臣自前月以來,重患外感,迄未和解,累日試院,一倍添苦,僅能復命,旋卽請急,故果未及自力書進矣。嚴敎之下,何敢晏然仍冒乎?請命遞斥臣職。答曰,勿辭。退待物論。
護軍趙爾重,南兵使遞來。
副提學李觀命上疏。大槪,臣旣有處置乖當之失,又有曠職之罪,乞蒙鐫削臣職,以謝臺議,以安微分事。入啓。答曰,省疏具悉。爾其勿辭,從速察職。
謝恩,左副承旨韓世良,右副承旨李翊漢,典籍黃璿。
同副承旨朴鳳齡上疏。大槪,銀臺新命,遽下於夢寐之外,召牌之下,不敢坐違,謹詣闕外,而第臣母病,自再昨,重添時感,卽今情理,萬無離側之勢,乞遞臣職,俾得專意救護事。入啓。答曰,省疏具悉。爾其勿辭,救護母病。
知事李基夏,牌招肅拜。朝報
有政。兵批,以鄭寅賓爲僉知,以李基夏爲知中樞府事,柳徵龜爲宣傳官,李遂良爲訓鍊正,兪集一付副司直,朴來羽付副司正,權付副護軍,金興胄爲多慶浦萬戶。
備邊司郞廳,以大臣意來言,今日賓廳坐起日次,而上候方在靜攝中,不得來會本司之意,敢啓。答曰,知道。
政院啓曰,卽者訓鍊都監入番把摠來言,訓鍊大將李基夏,纔已入城云,所當卽爲牌招,傳授密符,而闕門已閉,何以爲之?敢稟。傳曰,卽爲牌招,傳授密符。以上備局謄錄
吏批,以權忭爲司諫,朴鳳齡爲承旨,兪集一爲工曹參判,李澤爲校理,崔泰齡爲南部參奉,鄭重海爲禮賓別提,崔錫九爲長興主簿,李宜祿爲典牲主簿,南致熏爲刑曹參判,李命熙爲永川郡守,趙泰采爲判義禁,趙泰老爲戶曹參判,閔啓洙爲敦寧判官,黃璿爲典籍,趙泰采爲工曹判書,尹德駿爲觀象監提調,權益淳爲典籍,崔尙履爲說書,朴明東爲義盈主簿,玄孝綱爲東部主簿。
上在慶德宮。停常參·經筵。
下直,延豐縣監趙正誼。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?口淡漸益減歇,小便澁滯,一向差減,而膝痺亦無所減乎?今日臣等,當依聖敎入診,議定核處受鍼當否,而不勝憂慮,敢來問安。答曰,知道。口淡之候,小便澁滯,一向差減,膝痺無加矣。
政院啓曰,卽者禁府郞廳來言,委官身病未差,今日三省推鞫,不得開坐云矣,敢啓。傳曰,知道。又啓曰,三省推鞫命下之後,連因委官之身病,久未開坐,而昨日政,同義禁金演·南致熏,移拜他職,其代,不可不差出以待,令該曹卽爲口傳差出,何如?傳曰,允
獻納洪好人啓曰,臣病伏沈痼,無望供職,徒事祈免,方切悶蹙矣,迺者憲府多官,引避退待,處置歸於本院,而第臣與被斥之諸僚,俱被湖儒之疏論,同時引避。臣亦雖在請出之科,避辭草草,無甚異同,則今者非斥之來,亦當自訟之不暇,其何敢可否於諸臺之立落,而旣不得處置,則亦何敢晏然於臺次乎?且緣病劇,今始來避,所失尤大,請命遞斥臣職。答曰,勿辭。退待物論。
謝恩,校理李澤。
吏曹口傳政事,以洪萬朝·權尙游爲同義禁。
大殿受鍼後,大殿·中殿·世子宮·嬪宮,藥房·政院·玉堂·二品以上·六曹問安。答曰,知道。
今日藥房入診時,三提調,自今日率諸醫直宿事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,本曹佐郞李秉常,令所居官,囚家僮催促事,入啓蒙允,分付本道,已過累日,尙不上來。蓋其所執,初出於辭避館職,而曾在甲寅年間,故判書臣朴泰尙,館職則嫌不應命,銓郞則行公云,此乃前輩可據之例也。除命之下,一向違拒,揆以事體,殊極可駭。大政,因此漸至遷就,朝家若無別樣警責之道,則無以懲新進怠慢之習,而臣曹請推之外,無他可施之罰,李秉常,從重推考,更爲催促,何如?傳曰,事極可駭。拿推。
校理李澤·魚有龜,副校理金相元上疏。大槪,臣等於兩司處置,有不敢可否之嫌,乞賜鐫遞事。入啓。答曰,省疏具悉。爾等勿辭察職。以上朝報
宣惠廳啓曰,昨年,仍諸道災荒,田結大縮,三南各樣應下諸需,及京畿營官需外雜費價,依例減分,月課鳥銃,亦爲停止矣。今年則諸道,雖有間間被災之處,摠以論之,則不至於上年之尤甚,來正月爲始,依前復舊之意,就議于廟堂,則大臣之意,亦如此,分付諸道,依此擧行之意,敢達。答曰,知道。右備局謄錄
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,昨日受鍼破腫,伏未審夜來,聖體調攝,若可?瘡口膿汁順出,而牽疼頓減乎?口淡一向減歇,而膝痺及小便澁滯,何如?今日臣等,與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。瘡口膿汁順出,而牽疼頓減,口淡一向差減,膝痺及小便澁滯,亦無所加矣。勿爲入診。
政院啓曰,兩司多官,引避退待,已過累日,而大司憲權尙夏,司諫權忭,掌令金榦·韓以原皆在外,兩司俱無處置之人,處置歸於玉堂,而玉堂諸臣,亦以此引嫌陳疏,亦不爲處置。自前如此之時,在外臺官,或爲變通,使之處置,而事異常規,何以爲之?敢稟。傳曰,掌令韓以原改差。又啓曰,卽者禁府郞廳,以委官意來言,三省推鞫,今日當爲開坐,而知義禁朴權病不進,同義禁權尙游未肅拜,不得備員云。知義禁朴權,同義禁權尙游,卽爲牌招,使之參鞫,何如?傳曰,允。又啓曰,纔以兩司處置事,掌令韓以原遞差事,命下矣。卽者省鞫開坐,旣已出令,兩司當爲進參,政官竝卽牌招,開政差出,使之處置,仍參鞫坐,何如?傳曰,允。
謝恩,吏曹參判權尙游。
參議申鐔牌不進,罷職傳旨。傳曰,只推勿罷。
備邊司啓曰,會寧府使李奎成,慶源府使尹廷舟,除授本職,已過累朔,而皆以身病甚重,不得往赴,亟許變通之意,連呈本司,而武臣之旣差邊邑,以病許遞,事體未安,此是前所罕有之事。今聞奎成,本有疾病,廷舟則滿身浮脹,兩人實病,決無以登程之狀,衆所共知。李奎成·尹廷舟,竝罷黜,其代,趁速擇差,使之不多日內,催促發送,何如?傳曰,允。
謝恩,同副承旨朴鳳齡。
大殿·中殿·世子宮·嬪宮,藥房·政院·玉堂夕問安。答曰,知道。
判府事趙相愚箚子。大槪,敢陳病篤闕禮之失,恭俟譴何事。入啓。答曰,省箚具悉卿懇。有疾未參,別無所傷。卿其須體予意,安心勿待罪,益加善攝。仍傳曰,遣史官傳諭。
傳曰,新除臺官,明朝牌招。
政院啓曰,卽者禁府郞廳,以委官意來言,三省推鞫,今日兩司不齊,不得爲之,明日乃上弦日,例有拘忌,不得開坐云矣,敢啓。傳曰,知道。
京畿監司書目,擊錚人元情,尤有不得不冒死申暴者,玆敢瀆擾於靜攝之中,仍乞亟削職名,俾國體尊嚴,私分獲安事,上疏上送事。啓。答曰,省疏具悉。落訟者之言,不足爲嫌。卿其勿辭,從速察職。朝報
有政。以趙台相單付僉知,以南迪明·韓以原·李裕民·郭齊泰單付副護軍。
吏批,以金斗璧爲禁府都事,趙泰老爲禮曹參判,崔昌大爲高陽郡守,李箕獻爲安城郡守,沈瑋爲漣川縣監,趙海壽爲振威縣令,孫命來爲參禮察訪,宋明淵爲陽智縣監,朴東相爲慶源府使,李守謙爲內資奉事,李晩成爲知館事,李大成爲兵曹參知,黃一夏爲刑曹參議,鄭東後爲掌令,李德欽爲繕工監役。
夜二更,月暈。三更,流星出弧矢星下,入坤方天際,狀如拳,尾長三四尺許,色赤光照地。朝報
上在慶德宮。停常參·經筵。
下直,蔚山府使李東振。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?瘡口膿汁順出,而口淡及小便澁滯,一向差減乎?膝痺加減,亦何如?膿血新出,下元易虛,舊核未消,餘憂尙存,今日臣等,與諸醫入診,詳察症候,議定進藥當否,宜當,不勝憂慮,敢來問安,竝爲仰稟。答曰,知道。瘡口膿汁順出,而口淡及小便澁滯,一向差減,膝痺亦似減歇矣。
吏曹啓目,粘連。觀此京畿暗行御史魚有龜書啓,則陽智縣監柳一運段,一意恤民,下吏畏戢,分糶均一,民皆稱譽。創修倉庫,事多修擧是白乎矣,査得火耕十四結,每負收捧一斗租,捧置於雇馬廳,計給雇價是如爲白有臥乎所,火田,雖與元結有異,雇價添給,亦是公用,則與隱結入己者,有間,而田結事體重大,査得之後,不報該曹,難免違法之科,爲先罷黜,罪狀,令攸司稟處爲白乎旀,長湍前府使南至熏段,束吏不嚴,害及村民,漁戶納魚,輒先私捧,船隻推捉,多捧賂錢。空官時,府內屠販狼藉,殺獄盤問,未免疎漏是如爲白乎旀,高陽郡守李觀壽段,捧糴之際,不爲親檢,空殼居半,所出甚些。各陵役軍價米,會減之後,不爲分給,移送賑資,面主人處,給價貿鷄,一斗之米,定以十首是如爲白乎旀,安城郡守宋相曾段,聽斷旣欠詳明,糶糴亦不檢察,簽丁之際,不爲査實,成籍之時,一不致察,軍保之中,稱以壬·癸逃亡者,多有隱避往來,以存爲逃之弊,而亦未能明査虛實。場市收稅,軍官監考,頗有濫雜,政令不嚴,此亦可見是如爲白乎旀,振威縣令許坫段,事多妄率,政無可稱,强欲立威,擧措顚倒。今春設賑時,抄飢太略,或有怨言,乾糧還穀,分給之際,該曹乘間,多所濫雜。率置權姓人於衙中,句管田政,致有人言,用刑之際,多不審愼,軍官朴東栽之奴,重杖致斃,東栽刑推徒配。葛院主人,不捉贓物,急施亂杖周牢,怨聲載路,人言大播是如爲白乎旀,漣川縣監柳遃段,臨政聽訟,剛斷不足,分糶之時,不察濫雜之弊,官舍改建時,色吏面任,徵捧情債,憑藉官事,侵苦窮民,面主人運致其私得木物,致有怨言,束下不嚴,此亦可見捧糴之際,鄕品未收,不能嚴制,簽丁之時,夤緣鄕廳,有所圖脫是如爲白有臥乎所,此五邑守令,各項疵政,非止一二,其中雖不無輕重之別,而俱係不治,竝只罷黜爲白乎矣,南至熏段,不可以旣罷而置之,亦爲罷職爲白乎旀,金浦郡守金夢瑞段,勤於臨民,明於聽斷,設賑時,抄出甚精,量給亦均,有土飢民,加給還穀,俾繼糧資,勸以耕耘。浦民,例納生鮮·石花,或時減捧,或令追納,勤恤之政,此亦可見是白乎矣,鄕校移建時,名以扶助米,分定出牌於民間,貧戶殘氓,頗有怨言。雖因道臣防塞,不爲收捧,猝行無前之事,以致騷擾之端,終涉顚倒是如爲白有臥乎所,金夢瑞治邑之政,雖有可稱,而旣無表異之績。扶助米分定於民間,固欠商量,而旋卽中止,不爲收捧,則亦無可罪之事,置之爲白乎旀,衿川縣監崔尙恒段,莅任以後,一以便民爲先。年分戶籍紙,皆自官備,戶籍書寫價租,官用柴木,減其四分之一,漁戶所納生鮮,未嘗爲官用徵捧,草薍輸運軍價,自官料理,捧糴精實,分賑均一,闔境之民,莫不稱頌。恤民蠲役,誠爲可尙是如爲白有臥乎所,崔尙恒善治之績,合有褒賞之道,貢賦納未納,令該曹相考稟處爲白乎旀,桃源察訪玄悌綱,良才察訪金就綱等段,旣無毁譽之可稱。延曙察訪金重兼,重林察訪金若礪等段,雖有一二可稱之端,亦無表異之績,竝只置之爲白乎旀,邊將及逃故闕額,未充定守令段,令兵曹稟處,何如?啓依允。
注書李鳳翼遷轉,代以成道亨爲注書。
掌令鄭東後牌不進,罷職傳旨。傳曰,只推勿罷。
政院啓曰,掌令鄭東後,旣有只推之命,更卽牌招,以爲處置之地,何如?傳曰,允。
藥房入診時,前縣令許坫,還屬本院,口傳付職事,榻前定奪。儒川君濎敍用,令該曹口傳付職,依前出入事,下敎。
掌令鄭東後上疏。大槪,臣之累入臺地,已踰涯分,向日國子之除,又出人望之外,竟遭臺評,分甘廢棄。不意新命遽降,召牌儼臨,顧臣情地,萬無冒出之理,自速違慢,方俟譴罰,只推之命,出於格外,再招踵臨,嚴畏分義,趨詣闕外,而反復思惟,終難入肅,乞遞臣職,以安愚分事。入啓。答曰,省疏具悉。爾其勿辭,從速察職。
兵曹口傳政事,司直許坫。
吏曹口傳政事,儒川君濎。
藥房口傳啓曰,臣等入診退出後,會諸醫商議,則皆以爲,有更加詳審之事,待在外諸人入來,明日入診後,更爲議藥,宜當云,今日不爲議藥之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,掌令鄭東後疏批已下,所當更爲牌招,而一日三牌,有傷事體,待明朝牌招,使之處置之地,何如?傳曰,允。
禁府,李秉常拿囚。啓。以上朝報
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夕入侍醫官所傳之言,夕間有微熏之氣云,而卽又伏聞寢睡煩轉不寧,又有呻吟困惱之候云,臣等伏不勝憂煎之至。口淡及小便澁滯,一向差減乎?膝痺加減,何如?瘡口膿汁順出乎?臣等,昨日當爲議藥,而有不可不更爲詳審之事,今日入診之意,已爲仰稟矣。與儒川君濎及諸醫入診,詳察症候,議定當進之藥,宜當,敢此問安,竝爲仰稟。答曰,知道。口淡有加,小便澁滯,一向差減,而昨夜膝痺特甚,瘡口膿汁,順出矣。
謝恩,掌令鄭東後。
府前啓,請還收黃順中絶島定配之命,仍令該曹嚴鞫得情,依律處斷。請還收醫官丁時梯加資之命,仍亟命遠竄。請大司諫尹世綏,正言趙鳴謙遞差事。措語見上新啓,新除授司諫權忭,時在忠淸道韓山地,請斯速乘馹上來事,下諭。竝引嫌而退,論遞之啓,只出相規,立異之避,終涉太過。當初論啓,意在規警,僚臺之避,不必爲嫌,初旣同避,嫌難是非,不欲參涉,其勢固然。旣有親嫌,難於處置,一時問備,元非大段,請持平金取魯遞差,持平趙尙健,執義韓重熙,正言金在魯,獻納洪好人竝命出仕。答曰,不允。下諭及處置事,依啓。
今日藥房入診時,三省推鞫,姑勿開坐,觀勢擧行事,榻前定奪。都目大政,間日或分三四日,速爲設行事,榻前下敎。
藥房再啓曰,臣等入診退出後,與儒川君濎及諸醫等,反復商議,則皆以爲,聖候諸症之有加,皆由於火熱之鬱滯。加味敗毒散,連進三貼,以爲通經散火之地,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
成均館官員,以知館事·大司成意啓曰,因禮曹參判金演疏陳,節製賜第人李匡輔,俾得解罰,一體許赴事,命下矣。依聖敎以卽爲解罰之意,送言于兩齋任,則東齋掌議閔應洙以爲,引嫌呈單,今已有日,西齋掌議韓配斗以爲,見差之後,旣不行公,斷無入泮之勢,爲辭,而成命之下,已至累日,尙未擧行,事體至爲未安。齋任兩人,俱爲引入,逐日敦勉,無意奉承,此莫非臣等不善勉出之致,亦不勝惶恐,何以爲之?敢稟。傳曰,成命之下,尙不擧行,殊涉未安。使之卽爲解罰,可也。
執義韓重熙,持平趙尙健,正言金在魯,獻納洪好人就職。
吏曹啓曰,臺諫有闕,政事,取稟。傳曰,再明日爲之。
兵曹,增廣武科殿試規矩,柳葉箭一巡落點。
昨日藥房入診時,京外賑政軍政,時急公事,及言事情勢切急者,疏章外,令政院勿爲入啓事,榻前定奪。
今日藥房入診時,都提調李頤命所啓,都目大政,元無兩都目合行之規,亦無廢閣不行之時,前後聖敎,累勤申飭,俾得速行者,蓋以此也,遷就至此,事甚未安。聞吏·兵曹臨政擧行之事,今幾垂畢,若有行公銓郞,則似當速行,而聖候方在靜攝之中,望筒出入,有妨酬應。今夏,有間日開政之例,今亦或間日,或分排二三日,則恐不至大段妨礙,而但兵曹判書趙泰耉,方以藥房提調直宿,且有政畢後呈告之例,此爲難便,而他大臣亦以爲,兵判旣在闕中,問安傳啓後,亦可開政。政後呈告,雖是舊例,何可無變通之道,而呈告未必解職,不過循例文具,則藥房直宿之人,不可出去,雖不行此例,似無不可矣。上曰,大政,或間日,或則二三日速行,宜當,而政畢後,兵判則勿爲呈辭,亦可也。以上朝報
禮曹啓曰,壬辰二月別製入格幼學柳汝霖,許赴今番殿試事,入啓蒙允矣。卽接柳汝霖奴名呈狀內辭緣,則父在喪,時未終制云,臣曹之初不詳察,至煩啓稟,不勝惶恐。柳汝霖,許赴後科殿試之意,敢稟。傳曰,知道。禮曹謄錄
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝若何?膝痺更不苦劇,而口淡亦無所減乎?小便澁滯,一向差減,瘡口膿汁順出,而困惱之候,比昨何如?伏聞昨夕入侍醫官之言,夕間微有寒熱之候云,又伏聞夜間寢睡,猶煩轉不寧云,臣等尤不勝煎慮之至。今日與儒川君濎及諸醫入診,詳察症候,宜當。敢此問安,竝爲仰稟。答曰,知道。膝痺比昨減歇,而口淡姑無所減,小便澁滯,一向差減,瘡口膿汁順出,而困惱之候一樣矣。勿爲入診。
黃海都事書目,瑞興縣監韓聖箕,災傷差錯,罷黜事。
大殿·中殿·世子宮·嬪宮,藥房·政院·玉堂夕問安。答曰,知道。
京居進士李世庚等上疏。大槪,臣等目見兩先正之橫被誣詆,不勝痛惋之忱,玆敢瀝血齊籲於紸纊之下,伏乞聖明,益嚴是非之辨,快賜誣賢之罪,以正士趨,以幸斯文事。入啓。以上朝報
備邊司郞廳,以大臣意來言,今日,賓廳坐起日次,而上候方在靜攝中,不得來會本司之意,敢啓。答曰,知道。備局謄錄
上在慶德宮。停常參·經筵。
未時,太白見於巳地。
下直,平康縣令金養謙。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝若何?口淡無加,而小便澁滯,一向差減乎?伏聞昨日微汗之後,膝痺減歇,寒熱困惱之候不作云,夜間更何如,而瘡口膿汁順出乎?今日臣等,與儒川君濎及諸御醫入診,詳察症候,宜當。不勝終宵憂慮,敢此問安,竝爲仰稟。答曰,知道。口淡無加,而小便澁滯,一向差減,膝痺減歇,困惱之候差勝,而寒熱更不發作,明日入診,宜矣。
政院啓曰,明日慕華館武科殿試時,命官,何大臣進去乎?敢稟。傳曰,左相進去。又啓曰,明日慕華館武科殿試時,兩司進參,城上所牌招言送,何如?傳曰,允。
弼善洪重休上疏,入啓。答曰,省疏具悉。爾其勿辭,救護父病。
成均館官員,以大司成意啓曰,臣等謹以聖敎辭意,更爲送言于兩齋任,自朝至暮,反復敦勉,則齋任閔應洙,猶執前嫌,終始引入,齋任韓配斗,謂有意見,書納所懷以爲,李匡輔解罰事,旣有成命,事當趁卽奉行,而第誣毁先正,自是士子之悖行,譏詆大義,實關世道之大變,而今此匡輔,承望大臣之旨意,憑藉祭誄之文字,乃敢侵辱先正,不有餘力,竝與大義,而視若弁髦。其潛斥陰譏,情態可惡,則當初施罰,實出於士林之公論。況匡輔,雖蒙賜第之恩,未及唱名之前,自是儒巾下人也。論以儒罰,未爲不可,則施罰解罰,當付儒生,而自朝家勒令解罰,亦非聖世之美事。今若迫於嚴命,徑先解罰,則太學風規,其將從此而隳損矣。聖敎雖勤,公議亦嚴,雖被罪罰,決難承命云,而累次聖敎之下,亦無奉承之意,鎭日勸勉,終不回聽。臣等言辭未暢,不能善爲開諭,致使成命,不卽擧行,益不勝惶恐。何以爲之?敢稟。傳曰,朝家處分,事體得宜,而成命之下,終不奉承,安有如許道理?殊極未便。使之卽速解罰,一體赴試,可也。
大殿·中殿·世子宮·嬪宮,藥房·政院·玉堂夕問安。答曰,知道。
假注書朴來羽病,代以柳聖洪爲假注書。
對讀官申靖夏,牌不進,依承傳罷職。
右議政金宇杭箚子。大槪,病闕候禮,又犯違慢,不勝惶恐,席藁俟譴,乞遞臣職,仍治臣罪,以肅朝綱,以安賤分事。入啓。答曰,省箚具悉卿懇。未參候班,未赴召命,其勢則然,有何所傷?卿其安心勿辭,亦勿待罪,從容善攝。仍傳曰,遣史官傳諭。
領議政徐宗泰箚子。大槪,敢陳迷見,乞寢薦望之命事。入啓。答曰,省箚具悉卿懇。自前陞擢,或出中批,或問大臣矣。卿其安心薦望焉。仍傳曰,遣史官傳諭。
答京居儒生李世庚等疏曰,省疏具悉。私誄文字,本不當推上朝廷,而抉摘語句,强爲註釋,爲人求罪,固已不美矣。大齡輩疏中,恣意誣辱,至及於兩朝禮遇之臣,必欲甘心於儒相,決非鄕儒獨辦之事,尤極駭惋也。爾等疏辨明白,予用嘉尙焉。
謝恩,兼說書崔尙履。
說書李鳳翼牌不進,罷職傳旨。傳曰,只推勿罷。朝報
有政。兵批,以李汝迪兼內禁將,以李壄爲都摠管,以儒川君濎爲副摠管,以權爲同知,以申翊夏爲宣傳官,以崔世玉·杜仁老·鄭大周·河八圖·金是鏡·朴時采單付副護軍,以李思晟·尙輝周單付副護軍,以金永萬·趙鼎漢單付司直,以趙觀彬·尹惠敎單付副司正。
吏批,以趙泰壽爲安城郡守,趙尙絅爲持平,朴弼文爲牙山縣監,西平都正橈爲司饔提調,金彦熙爲內贍奉事,李德卲爲工曹正郞,尹聖瑀爲司饔僉正,李益命爲禁府都事,閔啓洙爲瑞興縣監,朴弼英爲監察,宋徵殷爲工曹參議,田時望爲律學敎授,朴聖輅爲文學,李秉常爲文學。
上在慶德宮。停常參·經筵。
未時,太白見於巳地。夜一更二更,月暈。
下直,熊川縣監申琔。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?口淡日漸差減,而小便澁滯,其已快減乎?膝痺加減何如?伏聞昨夜入侍醫官之言,寒熱困惱,更不發作,而瘡口左邊膿滯處,似當受鍼云。且前入湯劑,已盡於昨日。當依聖敎,今日臣等入診,詳察症候,議定進藥及受鍼當否矣。不勝終宵憂慮,敢此問安。答曰,知道。口淡一向差減,而小便澁滯之候,姑無益減之勢,膝痺加減無常矣。
成均館官員,以知館事·同知館事·大司成意啓曰,臣等,昨伏承草記批旨,更以聖敎辭意,反覆開諭,使之卽速擧行,則齋任閔應洙,膠守前見,一向引嫌,韓配斗,今又書呈所懷以爲,李匡輔不可解罰之由,旣有備陳,而聖批嚴峻,又復如此,則不得不更此煩暴焉。夫醜正蔑義,此何等悖妄,而匡輔兼而有之,則其在憂世道正士習之道,不可不一番相規,而此固士林之事,則元非朝家之所可干涉也。況且匡輔雖已賜第,而未及唱名,則其赴殿試,當着儒巾,試券書名,亦當以進士稱之。其身自是儒籍中人,施以儒罰,小無不可,則宰臣之投疏煩聽,抑獨何哉,而聖上勒令解釋,其果得宜乎?竊聞仁廟朝故名臣金德諴爲大司成也,儒生之罪關名義,而在削籍停擧者,館中任意解罰,故德諴疏陳自劾,則仁廟特遣承旨鄭廣成,以御醞罰飮泮儒。先輩之重名義,先王之扶正論,至於如此。此豈但當時之美事,實是後來之所當法者也。今者匡輔所犯,非止於誣毁先正,莫念大義之不可詆斥,則其得罪於士林,固已不輕矣,而反自朝家,有此迫促解罰之命,實非臣意慮之所到也。今若怵於朝命,遽忝解罰,則臣身之貽羞士林,顧不足恤,而泮宮流來之規,未免爲聖朝之所壞損也,豈不寒心哉?所懷如此,寧被譴罰,不敢承命云,而終始違拒,斷無承命之意。章甫之徒,旣難容易開悟,又難迫脅威制,徒煩稟啓,尙未奉行,揆以事體,誠極未安,而反覆思惟,善處無路,何以爲之?敢啓。傳曰,賜第後施罰,曾所未聞。從今定式,又有成命,而終始違拒,無意奉承,士習豈容如是?齋任韓配斗,停擧可也。
禮曹啓曰,節製居首賜第人李匡輔,解罰許赴事命下,而因太學齋任不爲行公,未卽擧行,成均館以此意草記,更有卽爲解罰之命,齋任書納所懷,無意承命。毋論其所執之如何,在前殿試及庭謁聖,元無儒罰拘礙之規。甲子年間,始有定奪,而至於賜第後儒罰,乃是無前之事,而況從今定式,又有特敎,則事體自別。今若以儒罰之不解,終至寢閣成命,則殊無別爲定式之本意。應赴之人試券,必於今日安寶,然後方可赴試,何以爲之?敢稟。傳曰,不可以無前之事,寢閣定式,成命許赴,可也。
政院啓曰,臣卽伏見成均館草記批答,有齋任韓配斗停擧之命,臣竊以爲過矣。配斗於成命之下,膠守己見,不解李匡輔之罰,固爲未安,而第章甫之徒,異於朝士,雖有朝命,不爲奉承者,不是異事,則其在聖明待士之道,惟當反復誨責,不宜輕施罪罰。請加三思,還收齋任韓配斗停擧之命。答曰,勿煩。
兼文學李秉常牌不進,罷職傳旨,傳曰,只推勿罷。
吏曹啓曰,來十七日,都目政事爲之之意,敢啓。傳曰,知道。
傳曰,因禮曹草記,賜第人李匡輔,使之許赴矣。匡輔試券,安寶與否問啓。
政院啓曰,賜第人李匡輔試券,已爲安寶矣。敢啓。傳曰,知道。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房再啓曰,臣等,入診退出後,與儒川君濎及金有鉉等,反復商議,皆以爲加味敗毒散,似有疏散火熱之效,加進二貼,宜當云。此藥劑入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
判府事李濡箚子。大槪,違召廢禮,惶恐待罪事。入啓。答曰,省箚具悉卿懇。所患如此,未赴召命,有何所傷?卿其須體予意,安心勿辭,亦勿待罪,從容善攝。仍傳曰,遣史官傳諭,遣御醫看病。
判府事李畬箚子。大槪,病闕起居之禮,又犯違慢之科,惶恐請譴事。入啓。答曰,省箚具悉卿懇。所患如此,未赴召命,有何所傷?卿其安心勿辭,從容善攝。仍傳曰,遣史官傳諭,遣御醫看病。
判府事趙相愚箚子。大槪,亟治慢命闕禮之罪,以肅朝綱,以安私分事。入啓。答曰,省箚具悉卿懇。所患如此,未赴召命,有何所傷?卿其須體予意,安心勿待罪,從容善攝。仍傳曰,遣史官傳諭。
大司成趙道彬上疏。大槪,臣於乞免之章,略附愚淺之見,以備裁察事。入啓。答曰,省疏具悉。朝家處分,本非過當,則配斗之終始違拒,豈非未安之甚者乎?第與朝士有異,施罰一款安徐,卿其勿辭察職。
咸鏡監司書目,臣於本道贓吏擬律事,竊採輿情上聞,以備裁察事。入啓。答曰,省疏具悉。疏辭如此,令該府稟處。
今日崇政殿文科殿試時,讀券官三,徐宗泰·宋相琦·吳命峻,對讀官四,李觀命·李震壽·魚有龜·金取魯。武科殿試試官三,兪命雄·李基夏·洪以度,參試官三,安䋊·李漢相·李悟。以上朝報
上在慶德宮。停常參·經筵。
夜一更,月暈兩珥。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,昨夕,受鍼開膿,伏未審夜來,聖體調攝若何?口淡日益差減,而小便澁滯,尤減乎?膝痺加減何如,而新舊瘡口濃汁順出乎?今日臣等,與儒川君濎及諸御醫入診,詳察症候,宜當。不勝終宵憂慮,敢此問安,竝爲仰稟。答曰,知道。口淡之候及小便澁滯,一向差減,而膝痺有加,新舊瘡口濃汁順出矣。勿爲入診。
吏曹啓曰,新恩政事,取稟。傳曰,當日爲之。
都承旨金演上疏。大槪,冒陳危悃,亟遞臣職,以靖私義事。入啓。答曰,省疏具悉。卿其勿辭,從速察職。
備邊司啓曰,義州府尹李裕民,陞授本道兵閫後,因其難安之勢,呈狀本司,有難强迫,啓稟許遞,交代府尹金楺,陞拜已多日矣。聞李裕民經年在任,聲績已著,今因未赴之任,而遞去可惜,欲以姑令仍任之意,稟達於登對之時而未及矣。灣府地重,使之久於其任,以責成效,事似便當。前府尹李裕民,仍任何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
奉敎沈珙上疏。大槪,母病苦劇,情理煎迫,乞遞職名,以專救護事。入啓。答曰,省疏具悉。爾其勿辭,救護母病。
藥房口傳啓曰,夜間膝痺有加,伏未審晩後加減,更何如?傳曰,朝後,比夜稍勝矣。
忠淸監司書目,淸風呈,以大司憲權尙夏辭職上疏上送事。啓。答曰,省疏具悉卿懇。都憲新命,意非偶然,卿其安心勿辭,幡然造朝,用副至望。朝報
有政。兵批,以田會一單付護軍,以成道亨單付司正。
吏批,以宋成明爲修撰,洪錫輔爲副修撰,兪命凝爲兵曹參議,洪致中爲輔德,李世玧爲掌樂主簿,金世衍爲永昭殿參奉,柳摶爲平市令,尹志益爲司䆃主簿,金泰壽爲司饔奉事,鄭健一爲敦寧判官,李箕明爲刑曹佐郞。
上在慶德宮。停常參·經筵。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝若何?口淡小便澁滯,漸益差減乎?瘡口膿汁,一向順出,而膝痺加減何如?前入湯劑,已盡於昨日,脚部阿是穴,亦有受鍼之議。今日臣等,與儒川君濎及諸醫入診,詳察症候,議定進藥及受鍼當否,宜當。不勝終宵憂慮,敢此問安,竝爲仰稟。答曰,知道。口淡及小便澁滯,一向差減,瘡口膿汁俱順出,膝痺無加矣。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房再啓曰,臣等入診退出後,與儒川君濎及諸醫,反復商議,則皆以爲聖候,肝經濕熱,流爲脚痺,上焦之火,鼻小見血,小便尙有滯氣,柴胡導赤散,加麥門冬一錢·靑皮七分,連進五貼,以爲淸火導濕之地,宜當云。此藥煎入之意,敢啓。答曰,知道。
政院啓曰,今冬至物膳,明日禮曹堂上,當爲看品,而判書閔鎭厚三度呈辭,參判趙泰老,參議宋正明,俱以被斥於留院臺疏,不爲行公云。參判趙泰老,參議宋正明,竝卽牌招察任,何如?傳曰,允。
禮曹參議宋正明牌不進,罷職傳旨,傳曰,只推勿罷。
政院啓曰,禮曹參判趙泰老,參議宋正明,俱爲牌招不進,參議宋正明,旣有只推之命矣。所當更爲請牌,而闕門已閉。參判趙泰老,參議宋正明,待開門竝爲牌招,以爲冬至物膳看品之地,何如?傳曰,允。以上朝報
藥房入診入侍時,提調趙泰耉所啓,本曹騎步收布,則係是三年二次之役,其爲苦役,與他懸殊,雖在災年,不宜容易許減。矧今秋成已過,諸道農形,不至失稔,久遠未收,雖不可責徵於一時,壬辰以後,未收應納之類,不可不趁今督捧,而今番備局事目中,今年諸般身布,久遠一年條及當年條許捧事,定奪蒙允。以此騎步布當捧之類,亦未免渾入於停捧之中,本曹事勢,誠爲切悶。災邑騎步布今年條,勿爲許減事,才已草記允下,而稍實·之次邑,壬辰以後未收應納之類,劃卽督捧事,令備局分付諸道,未知何如?且騎步兵,自是兵營之所句管,收布上納時,亦令兵使,照察而督送,則事可着實。各邑每當番應納之布,限內收納後,受到付考還事,令兵使嚴勅擧行。且於年終,自兵營詳査各邑納未納,督捧其未收,定送一營吏,次知領納於本曹,一如砲保差使員領來之例,定式施行,何如?上曰,依爲之。以上備局謄錄
未時,太白見於巳地。朝報
上在慶德宮。停常參·經筵。
夜自一更至四更,月暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,夜來風寒栗冽,伏未審聖體調攝若何?昨日受鍼之後,脚部麻痺處,其有差減之效,而口淡及小便之滯,一向差勝乎?瘡口濃汁,漸消而小出乎?今日臣等,與儒川君濎及諸御醫入診,詳察症候,宜當。不勝終宵憂慮,敢此問安,竝爲仰稟。答曰,知道。脚部麻痺,姑無差減之效,而口淡及小便之滯,一向差減,瘡口濃汁小出矣。勿爲入診。
政院啓曰,禮曹參議宋正明,參判趙泰老,牌不進,推考及罷職傳旨,纔已捧入,而臺疏留院,時未入啓,則似難卽爲行公。判書閔鎭厚三度呈辭,留政院,物膳看品,事甚緊急,合有變通之道。何以爲之?敢稟。傳曰,參議宋正明,今姑改差,其代卽爲口傳差出,牌招察任。
吏曹口傳政事,以洪重夏爲禮曹參議。
謝恩,禮曹參議洪重夏。
大殿·中殿·世子宮·嬪宮,藥房·政院夕問安。答曰,知道。以上朝報
備邊司郞廳,以大臣意來言,今日,賓廳坐起日次,而國忌正日相値,上候且在靜攝之中,不得來會之意,敢啓。答曰,知道。備局謄錄
上在慶德宮。停常參·經筵。
大殿·中殿·世子宮,政院·玉堂·二品以上·六曹冬至問安。答曰,知道。嬪宮,藥房·政院·玉堂冬至問安。答曰,知道。
藥房啓曰,節屆陽復,伏未審夜來,聖體調攝若何?口淡及小便之滯,一向差減,脚部麻痺,加減何如?瘡口濃汁,比昨愈少乎?伏聞夜間寢睡數覺不寧云,臣等憂慮倍切。今日,與儒川君濎及諸醫入診,詳察症候,宜當。敢此問安,竝爲仰稟。答曰,知道。口淡及小便之滯,一向差減,而脚部麻痺無減,瘡口濃汁小出矣。勿爲入診。
府前啓,請還收黃順中絶島定配之命,仍令該曹,嚴鞫得情,依律處斷。請還收醫官丁時梯加資之命,仍亟令遠竄事。入啓。答曰,勿煩。
忠淸右道暗行御史李眞望上疏。大槪,臣於四昨,還到城外,而得見擊錚人李星彬供辭,構誣罔極。不敢晏然復命,竝進一疏,敢請辱命之誅,而喉司退却。臣之進退,益復狼狽,祕啓旣封,宿留半旬於閭舍之中,尤不勝未安。更冒萬死,仰請譴罰,以爲人臣奉事不職者之戒事。入啓。
正言金在魯留院上疏。入啓。答曰,省疏具悉。禮官之啓,自有所執,則謬啓之說,予未見其可矣。爾其勿辭,調理察職。
右副承旨李翊漢,同副承旨朴鳳齡上疏。大槪,臣等於諫臣之疏,有不敢仍冒於出納之地,乞遞臣等之職,以安私分事。入啓。答曰,省疏具悉。爾等勿辭察職。
持平趙尙健上疏。大槪,敢陳情病之外,私分之不可冒出者,兼付區區憂慨之忱,冀蒙裁察事。入啓。答曰,省疏具悉。前後儒疏之批,已悉予意矣。此等論議,予則必欲裁抑,而爾則必欲扶植,誠未可曉也。李世庚疏辨,元無可惡之端,而疏末不承權輿之說,大是意外也。爾其勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。
答忠淸道暗行御史李眞望疏曰,省疏具悉。頃觀李星彬擊錚供辭,構捏繡衣,罔有紀極。此實前所未聞之事,固已痛惡矣。今見爾疏,星彬情狀,尤極可痛,令攸司考律定罪焉。爾無引罪之端,從速反命。
禮曹判書閔鎭厚三度呈辭。入啓。只遞本職。以上朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?口淡及小便之滯,日益差減,而脚部麻痺,加減何如?瘡口膿汁,漸消而益少乎?伏聞昨夜入侍醫官之言,又有足部往來微浮之氣云,臣等憂慮倍切。今日,與儒川君濎及諸醫入診,詳察症候,宜當。敢此問安,竝爲仰稟。答曰,知道。口淡有加,小便澁滯,一向差減,脚部麻痺,姑無所加,瘡口膿汁漸少矣。勿爲入診。
昨日吏曹啓曰,佐郞李秉常,從重推考,今日內出仕事,命下之後,日勢已暮,尙不肅謝,累度催促,終不動念。李秉常之辭避,苟有所執,則在朝家禮使之道,不當强迫,而當初儒臣之疏,只因所爲人見漏而發,而不言參錄者之不合,則以此避嫌,力辭館職,已無意義。至於銓郞,則歷數中古,不參弘錄,先經此任者,不止一二,而雖以挽近言之,亦有故判書朴泰尙銓郞行公之例。累煩啓請,必欲勉出者,不但爲速行都目之計,實慮參錄諸人之轉相慕效,竝與銓郞而無行公之員,前頭之事,實涉難處。其不度義理之當否,必遂執滯之見,嚴召之下,終始違拒,以致草記重複,瀆擾於靜攝之中,揆以事體,極爲未安。李秉常,更爲從重推考,催促出仕,何如?傳曰,允。
承文院官員,以提調意啓曰,前後榜未分館之人,其數甚多,屢加申飭,而尙未擧行,事極未便。分館之規,必有上博士,然後方可爲之,而前博士李太元,方在罷職中。在前亦有變通請敍之例,李太元,敍用付職,使之趁卽分館,何如?傳曰,允。
京畿監司書目,廣州呈,以修撰韓祉辭職上疏上送事。啓。答曰,省疏具悉。爾其勿辭,從速上來察職。
吏曹參議申鐔牌不進,罷職傳旨。傳曰,只推勿罷。再招不進,罷職傳旨,傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
平安監司書目,病勢情勢,俱難仍冒,乞遞職名,以幸公私事。入啓。答曰,省疏具悉。得天之誣罔擊錚,極可痛駭,何足爲嫌?卿其勿辭,從速察職。
左尹吳命峻,刑曹參判南致熏辭職上疏。入啓。答曰,省疏具悉。卿其勿辭,從速察職。
謝恩,吏曹佐郞李秉常。
正言金在魯啓曰,臣於病蟄中,適見禮官之謬啓,第人之駭擧,不勝慨歎之忱,略付於乞免之章,辭語草草,未槩聖心,而至以未見其可爲批。臣反復以思,終不得其說,無亦以其憑藉於定式之成命也耶?此則大有所不然者。當初殿下於宰臣之疏,先以俾卽解罰赴試爲敎,仍有自今定式之命。聖明蓋以爲,賜第後毋得施罰,雖令自今定式,而今於已施之罰,亦不容不削也。畢竟禮官一啓,謬爲辭說,導成無前之擧,物情之拂鬱,其將何辭而自解乎?若曰今番定式,竝包前日之儒罰,則朝家初何必勤勤下敎,欲令解罰,禮官又何不直爲奉行,使自赴試,而乃於解罰絶望之日,苟且援證,始有此啓稟耶?且其啓中,殿試·庭·謁聖,不拘儒罰云者,尤未可曉也。甲子以前,設有此例,付黃極罰,猶當別論,而甲子以後,則明有定奪,不許帶罰入場。禮官亦旣知此,而猶且强援,以眩人耳,抑何意耶?且試券安寶,政院之責,禮官乃曰,必於今日安寶,有若時急職掌者然,不念事體之傷損。噫,禮官之啓一出,而士論摧沮矣。以殿下之至明,必已曉然於是非之分,而今乃許禮官以有執,責臣以不可,豈殿下主於先入,憚於虛受,而有是敎歟?臣妄陳一言,未蒙採納,反承未安之批,其何敢晏然仍冒乎?請命遞斥臣職。答曰,勿辭,退待物論。
持平趙尙健啓曰,臣於昨日疏辭之末,略陳憂慨之忱,而聖批誨諭,有若慈父之詔子,臣誠感激,不知所言。第於誠未可曉之敎,實有訝惑者。夫蔑義之邪說,君上之所當裁抑者,而今大臣,詆毁大義,侵辱先正,則殿下不惟不加罪罰,乃反優容而慰藉之,中外儒生,上疏陳辨,欲明大義,則殿下不惟不加開納,乃反嚴責而摧折之,臣未知殿下裁抑之道,果可謂得其正耶?今若明示處分,稍伸公議,則旣晦之義理可明,臣恐裁抑之道,在彼而不在此也。臣言議巽軟,文辭短拙,終未能開悟聖心,只爲塞責之歸,此莫非臣人微言淺,不能見信於君父之致,其何敢晏然於臺次乎?請命遞斥臣職。答曰,勿辭,退待物論。
都政。兵批,以尹世挺爲都摠經歷,金完爲訓鍊判官,申命擧爲宣傳官,林重爲慶尙左虞候,朴敏章爲善績節制使,高傅賢爲龜山節制使,楊憲奭爲羽林將,李枝伯爲唐浦萬戶,以閔鎭厚單付副司直。
吏房承旨,以司謁啓曰,吏曹佐郞李秉常,催促已至六次,尙不應命,都目大政,將未免中止。吏曹佐郞李秉常,從重推考,使之急速進參,何如?傳曰,朝家命令,不行於一郞官,事之駭惋,莫此爲甚。星火催促,可也。又啓曰,都目間日設行事,曾已陳達,且明日入診定奪云。再明日開政之意,敢啓。傳曰,今日政事,以吏曹郞官之不卽出仕,日暮後開政。吏兵批,只入一望筒,殆與未開政無異,明日仍爲開政,可也。朝報
有政。吏批,宋相琦爲禮曹判書,李獻一爲禁府都事,李聖佐爲淸道郡守,李益命爲金溝縣令,柳重茂爲三和府使,沈壽俊爲慶山縣令,沈弼賢爲氷庫別提,朴弼震爲宗廟令,鄭世會爲濟用判官,吳鼎周爲司䆃僉正。
上在慶德宮。停常參·經筵。
下直,高陽郡守崔昌大。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,雪後陰寒,伏未審夜來,聖體調攝若何?小便之滯,日益差減,而脚部麻痺,加減何如?瘡口流汁益少乎?再昨伏聞足部微浮之氣復作,昨日又伏聞口淡有加,而至有膈間淡淡之候。臣等伏不勝煎慮之至,而數日不得入診,今日不可不與儒川君濎及諸御醫入侍,詳察症候。敢此問安,竝爲仰稟。答曰,知道。口淡無減,小便之滯,一向差減,而脚部麻痺無加,瘡口流汁益小矣。勿爲入診。口傳啓曰,昨伏見吏批啓辭之批,則有今日仍爲開政之敎。聖候旣異向減之時,昨日公事,出納頗多,醫官亦不得入侍。今日若又酬應大政,必有妨於靜攝之節,明日開政,宜當。惶恐敢啓。傳曰,都目,今日仍爲之,而分三日,可也。
政院啓曰,持平趙尙健,引避退待經宿,連日監察茶時,事甚未安。除在外外,呈告未肅拜人員,竝卽牌招,以爲處置之地,何如?傳曰,允。
院前啓,請還收罪人河減死定配之命,更加嚴刑得情,依律處斷。請還收罪人權卨定配之命,更付攸司,嚴加鉤覈,期於輸情事。措語見上新啓,引嫌而退。疏論謬啓,深得臺體,聖批未安,不必爲嫌。請正言金在魯出仕。答曰,不允。處置事,依啓。
持平趙尙健牌不進,依承傳罷職。
府前啓,請還收黃順中絶島定配之命,仍令該曹嚴鞫得情,依律處斷。請還收醫官丁時梯加資之命,仍亟令遠竄事。措語見上新啓,引嫌而退。疏辨大意,出於憂慨,意外批旨,何必爲嫌?請持平趙尙健出仕。答曰,不允。處置事,依啓。
正言金在魯牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,大政,分三日爲之事,朝者下敎。兩銓餘窠雖不多,而靜攝之中,連日酬應,甚有所妨。間日開政,曾有夏間已行之例,今亦依此爲之,未知何如?惶恐敢啓。傳曰,望筒之數無多云,明日仍爲之,可也。
司直閔鎭厚上疏。大槪,臣於北藩之疏,有不勝瞿然者,玆敢露章,乞被奏當疏緩之罪事。入啓。答曰,省疏具悉。趙成基之功減,有似輕歇,令該府依律文流配。卿其安心勿辭,益加調理行公。朝報
都政。吏批,以李相晟爲都摠都事,朴道尙爲都摠經歷,李漢相爲忠淸虞候,郭氣和爲加里浦僉使,魚必遠爲都摠都事,李遇新爲訓鍊主簿,金德重爲訓鍊僉正,李大成爲都摠管,金一鏡兼五衛將,邊尙聃爲訓鍊判官,韓聖欽單付副護軍,以鄭碩賓·金重九·金俶單付副護軍,洪錫輔單付副司果。
吏批,以李世鴻爲社稷令,趙正萬爲綾州牧使,尹聖瑀爲掌樂僉正,朴道寅爲儀賓都事,以鄭壽松爲龍川府使,安相元爲司宰主簿,李頤佐爲長興直長,尹東魯爲文義縣令,鄭志寧爲禮山縣監,朴仲徵爲龜城府使,李汝迪爲吉州牧使,尹志益爲禁府都事,李澤爲應敎,金楺爲修撰,權益敬爲內資主簿,金器之爲文川郡守,趙景命爲尙衣直長,徐文佑爲司僕主簿,趙東龍爲活人別提,李最彦爲濟用奉事,鄭重海爲監察,李時顯爲禁府都事,李竨爲司䆃主簿,李集爲禁府都事,成起寅爲直講,鄭行五爲禮曹正郞,慶明會爲司饔僉正,安相元爲監察,黃處信爲尙瑞直長,金萬胄爲順川郡守,李世玧爲刑曹佐郞,黃夏臣爲戶曹正郞,洪致中爲中學敎授,宋成明爲南學敎授,金宇埰爲掌樂主簿,李纘慶爲宗廟奉事,李秉常爲東學敎授,安汝恒爲禮賓別提,尹錫來爲持平,朴見聖爲司宰僉正,李澤爲西學敎授,朴師東爲右通禮,沈珙爲司書。
上在慶德宮。停常參·經筵。
下直,永川郡守李命熙。
藥房口傳啓曰,伏聞入侍醫官所傳之言,則瘡口有血點小見,脚部麻痺有加云,臣等憂慮倍切。醫官退出後,加減更何如?臣等天明後,不可不入診矣。症候如此,今日勿開大政之意,分付兩銓,未知何如?惶恐敢啓。傳曰,依啓。卽今,麻痺之候稍減矣。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房口傳再啓曰,天明後入診事,啓請蒙允矣。臣等方詣閤門外,而卽伏聞醫官所傳之言,則俄者假寢之後,有微汗之氣云。此時入診,日勢太早,引接之際,寒氣易觸,稍待差晩入診,恐爲得宜。惶恐敢啓。答曰,知道。
謝恩,兼春秋李斗三。
今日藥房入診時,明年啓覆停止事及此後都目政事,分兩日爲之事,榻前定奪。
政院啓曰,今日雜科覆試時,兩司當爲進參,而諫院無行公之員,除在外及呈辭受由外,呈告人員,竝卽牌招,以爲推移進參之地,何如?傳曰,允。
府前啓,請還收黃順中絶島定配之命,仍令該曹嚴鞫得情,依律處斷。請還收醫官丁時梯加資之命,仍亟命遠竄。措語見上新啓,恩賜人李匡輔,身被儒罰,未赴殿試,則其解罰與否,當付儒生,非朝家所可預知。當初禮官之陳疏請解,仍爲定式者,蓋牽於私意,而其所請解,猶出於嚴公議存事體也。及至齋任,不肯解罰,科日已迫,則禮官之爲匡輔地者,乃以不得解罰,許令赴試之意,張皇爲說,汲汲陳啓,必令冒赴而後已,使聖上屢飭館官,勸解儒罰之擧,終歸弁髦。其顚倒苟且,壞損事體甚矣。不可無糾責之道,請當該禮官遞差。士子之被罰於儒籍者,無論輕重,未解之前,不敢赴試,自是國朝三百年古規也。乃者,賜第人李匡輔,旣帶付黃極罰,又被齋任所懷中,無限論斥。苟有一分羞恥之心,則宜不敢以朝家之許赴,冒沒應擧,而乃於出身之初,全抛廉隅,揚揚入庭,已極肆然,且諫臣疏論,決末未出,而略不顧忌,晏然應榜。今日風節,雖曰掃地,其放到無忌憚,胡至此極?至於李廷熽,則罰名旣輕,且不應榜,與匡輔不宜比論,而亦旣冒赴殿試,則不可以不爲應榜,稍得自處之道,有所區別。請新及第李匡輔·李廷熽,竝命拔去殿試榜目,以待解罰後許赴。答曰,勿煩。
藥房三啓曰,臣等入診退出後,與儒川君濎及金有鉉等諸醫,反復商議,則皆以爲聖候瘡口出血,由於血虛火動,加味四物湯,連進三貼,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後瘡口血點連出乎?比朝漸減乎?敢啓。答曰,瘡口血出,一樣矣。
都承旨金演上疏。大槪,臣於憲臣牽私之斥,已難晏然,且以不緊疏章捧入,該房請推之事,尤不勝惶隕之至。敢暴危悃,乞解職名事。入啓。答曰,省疏具悉。卿其勿辭,從速察職。
今日藥房入診時,都提調李頤命所啓,大政有明日退行之命,而臣問於兩銓,則吏批餘窠,當爲四十餘望,兵批餘窠,亦至五六十云。合而計之,則當爲百餘望矣。望筒出入,勢必盡日而後畢,此亦分二日擧行,似爲得宜。上曰,依爲之。又所啓,靜攝之中,公事之酬應,最爲悶慮。凡干文書出納之際,政院所當留意,務主省約,而近日公事,稍有不緊者,捧入之事,極爲未安。不可無警責之道,當該承旨,推考何如?上曰,依爲之。又所啓,今年啓覆,趁速爲之事,命下矣。三覆日子,旣已擇啓,初覆已迫,只隔五六日,而卽今聖候,方在靜攝之中,出臨外殿,盡日酬應,大有所妨,決難擧行。今番則姑爲停止,伏未知何如?上曰,依所達停止,可也。以上朝報
答副司直閔鎭厚疏曰,省疏具悉。趙成基之功減,太似輕歇。令該府依律文流配爲宜也。卿其安心勿辭,益加調理行公。
義禁府啓曰,副司直閔鎭厚·趙成基之功減,太似輕歇,令該府依律文流配爲宜事,命下矣。成基罪目,依本律施行,以慶尙道機張縣,流三千里定配,而成基方在楊州牧延曙驛配所,依例發遣府羅將,仍令押送,何如?傳曰,允。禁府謄錄
藥房入侍時,上曰,統制使李碩寬之爲人,自在宣傳官時,予所詳知,故前後閫帥之除,臺臣多言,予則不以人言爲是矣。今以統帥,意外卒逝,予甚嗟傷。擔軍題給等事,各別分付,可也。朝報
上在慶德宮。停常參·經筵。
下直,淸安縣監鄭至祥。
大殿·中殿·世子宮,政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,日氣凝寒,伏未審夜來,聖體調攝,若何?伏聞昨夜入侍醫官所傳之言,口淡有加,小便之滯,及脚部麻痺一樣,瘡口出血小減,夕間微有悃惱之候云。夜間諸症,加減更何如?症候如此,臣等不可不逐日入診,今日,與諸醫趁早入診,宜當。不勝終宵煎慮,敢此問安,爲仰稟。答曰,知道。口淡等症一樣,而瘡口出血,比昨益減矣。勿爲入診。口傳啓曰,都目大政,今日當爲之,而聖候方有悃惱之症,酬應有妨。且初旣分日,則一二日之間,無甚關重,今日則姑爲停止,明日退行,伏未知何如?惶恐敢啓。傳曰,旣有分二日之命,今日爲之,可也。
政院啓曰,卽者吏曹郞廳來言,都目政事,今日爲之事命下,而判書朴權,纔遭服制,不爲入來云。大政與常政有異,吏曹判書朴權,卽爲牌招開政,何如?傳曰,允。
假注書柳聖洪病,代以趙觀彬爲假注書,趙鎭禧病,代以尹惠敎爲假注書。
校理魚有龜上疏。大槪,臣於直中,得聞母病,數日以來,宿患腰脅之痛,挾寒添劇。臣方寸如灼,有難一刻違離。玆敢仰瀆於靜攝之中,乞蒙恩遞,以專救護事。入啓。答曰,省疏具悉。爾其勿辭,救護母病。
疊書昨日藥房入侍時,上曰,統制使李碩寬之爲人,自在宣傳官時,予所詳知,故前後閫帥之除,臺臣多言,予則不以人言爲是矣。今以統帥,意外卒逝,予深嗟傷。擔軍題給等事,各別分付,可也。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後悃惱之候,加減何如,而瘡口出血,其已止歇乎?敢啓。傳曰,悃惱之候,與朝一樣,而瘡口出血,尙不止矣。
掌令鄭東後啓曰,臣草草一啓,竊附於隨事相規之義,而措語之間,自不得不及於當初禮官疏請之失矣。伏見都承旨金演之疏,强自辨於艱難爲說,始則曰訝惑,結之曰未曉。臣於此,竊不勝其歎慨也。夫賜第人施罰之規外與否,齋任所懷,諫臣疏避,旣已相繼備論,聖明亦必洞燭,今不須更煩辨破,而第其所謂職掌所係,安可無陳稟定式之事云者,有未可解也。科場節目,雖是儀曹所管,而儒生之施罰解罰,自有公議。此果禮官之職掌乎?汲汲投疏,直請朝家,分付許赴者,此果法例之所不容已,而非出於私意乎?臣所云存事體者,謂其定式之請。猶知罰名尙在,則不可冒赴,而必請定式,初勿施罰者,差勝於厥後禮官之謬啓,全不顧罰名之有無也。所指各異,有何未曉,而今乃藉此,欲爲反斥之資,良可異也。雖然,臣旣被其斥,則何可謂其言之不足較,而晏然於臺次乎?請命遞斥臣職。答曰,勿辭,退待物論。
政院啓曰,明日大政,仍爲之乎?抑間日爲之乎?敢稟。傳曰,明日仍爲之,可也。
修撰金楺牌不進,依承傳罷職。朝報
都政。兵批,以李悟爲都摠經歷,李復淵爲都摠都事,黃軾爲方山萬戶,權時稱爲城津僉使,南澤爲虞侯,李重泰爲宣傳官,金鼎德爲宣傳官,李德洪爲訓鍊僉正,趙健兼內禁將,柳聖基爲訓鍊主簿,李廷彬爲都摠都事,尹世綏單付副護軍,韓成仁單付司正,以李澤爲統制使。
備邊司郞廳,以大臣意來言,今日,賓廳坐起日次,而上候方在靜攝中,不得來會本司之意,敢啓。答曰,知道。備局謄錄
都政。吏批,以白時升爲司宰主簿,崔守迪爲戶曹佐郞,朴尙淳爲安城郡守,李斗三爲禮曹正郞,沈珙爲持平,權益淳爲禮曹佐郞,李箕明爲工曹正郞,申重華爲掌苑別提,牟一成爲內贍主簿,崔柱夏爲監察,權忭爲校理,沈胄賢爲繕工監役,白時升爲監察,朴斗寅爲刑曹佐郞,金可行爲漣川縣監,李慶錫爲引儀,黃應樞爲造紙別提,宋鎭東爲氷庫別提,權益敬爲監察,李澤爲司諫,柳鳳協爲殷栗縣監,李時恒·申滌·趙彦臣爲典籍,宋思胤付博士,李昌錫付學正,李斗三爲春秋館記事官,金弘迪爲養賢直長。
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,寒威日嚴,伏未審夜來,聖體調攝若何?伏聞昨夜入侍醫官所傳之言,困惱及脚部麻痺,小便之滯一樣,而口淡漸加,水刺頓減,湯劑亦不得進御,足部浮氣有加,而面部亦微有浮氣,瘡口出血,則色淡而小,自夕間又有微縮不舒之候云。夜間諸症,加減更何如?臣等驚憂一倍,不可不與御醫入診,詳察症候,更議當進之藥矣。終宵煎慮,敢此問安,竝爲仰稟。答曰,知道。困惱等症,姑無所減,而微縮之氣,更不發作矣。
藥房口傳啓曰,聖候諸症,一無所減,而都目大政,若又酬應,則甚爲悶慮。今日姑停,退行於明日,似宜。設令因行於今日,餘窠無多,入診後設行,伏未知何如?惶恐敢啓。傳曰,都目政,入診後爲之,可也。
執義韓重熙啓曰,日昨,以禮官請遞事,臣亦聯名論啓矣。伏見都承旨金演疏本,則拈出啓語中,牽私意三字,費辭辨明,而因以訝惑未曉等說,譏切頗深。臣於是不勝瞿然,而繼以一哂也。夫春曹之於科事,不過奉行節目,而凡恩賜當赴者,及有故未赴者,則例爲具由啓達而已。至於儒罰之解與不解,自有主掌,何干於禮官之職掌,而必爲之浮辭强聒,至請自朝家分付許赴者,專出於爲匡輔地,則私意所牽,人皆知之,雖欲自掩,其可得乎?噫,自有此事以來,人皆謂士論可以威制也,儒罰可以無拘也,科名可以躁進而取也,廉隅可以冒沒而行也,實由於前後禮官倡之和之,以導成朝廷之過擧耳。此所以相規之論,不得不發,而猶謂其間,差有輕重,曲加區別,不爲竝論矣。今者宰臣,又從而爲辭,乃於臺啓方發之日,汲汲投疏,欲與力爭,何其不自省而益遂非也?雖然旣被反斥,而僚臺以此引避,則臣亦安得晏然仍冒乎?請命遞斥臣職。答曰,勿辭,退待物論。
藥房再啓曰,臣等入診退出後,與儒川君濎及諸御醫等,反復商議則皆以爲,聖候別症,雖若減歇,微有寒熱之氣,瘡處亦有赤腫,不可不先解表氣,連翹敗毒散,連進三貼,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
假注書趙觀彬病,代以兪拓基爲假注書,尹惠敎病,代以宋眞明爲假注書。
謝恩,副提學李觀命。朝報
都政。兵批,以文偉珪爲方山萬戶,李廷彬爲都摠都事,徐行進爲神方萬戶,李道膺兼五衛將,權冏爲訓鍊主簿,李震亮爲宣傳官,李汝晦·金興胄·金兌鼎單付副護軍,以趙德壽·金碩賢·金元世·金鼎三單付副司果,金鼎一·崔斗七·金必泰·金成達·申以雲·李必文·金時聖·元萬坤·李廷邦單付副護軍,以李茂爲守門將,李珌爲守門將,以崔錫文爲洗馬。
都政。吏批,以張遠胄爲引儀,黃璿爲司書,洪禹瑞爲大司諫,李竨爲儀賓都事,姜世鼎爲內資主簿,趙聖復爲正言,趙奎賓爲童蒙敎官,金相尹爲禮曹佐郞,李宜錄爲司評,李觀命爲副提學,崔錫九爲戶曹佐郞,李泰觀爲瓦署別提,張世良爲司宰主簿,崔宗周爲全羅都事,劉大誨爲典牲主簿,吳德讓爲長興主簿,李宜著爲司僕主簿,權忭爲應敎,姜啓溥爲長寧殿參奉,金時發爲永昭殿參奉,鄭健柱爲東部參奉,金鼎相爲司䆃主簿,李奎祥爲莊陵參奉,趙永命爲寧陵參奉,許極爲英陵參奉,愼無逸爲齊陵參奉,李憲章爲北部參奉,鄭澔爲漢城右尹,李益著爲安東府使,申靖夏爲修撰,權厚爲恭陵參奉,金壽錫爲靖陵參奉,金胤豪爲繕工假監役,李齊恒付學錄,余垕爲典籍,卞爾玧爲南部主簿,高尙峻爲東部主簿,任以俊爲西部主簿,金善昌爲南部主簿。
上在慶德宮。停常參·經筵。
下直,平山府使朴昌漢。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,面部微浮之氣,小便之滯一樣,而瘡處出血,則愈小而益淡,赤腫無減,口淡特甚,水刺益減,困惱不減,自有呻吟之聲,夕後背部,寒氣往來數三次,仍有微熏之氣云。湯劑進服之後,諸症加減,更何如?今日臣等,不可不與諸醫,趁早入診,詳察症候,而不勝終宵煼煎之至,敢此問安,竝爲仰稟。答曰,知道。諸症一樣,而罷漏後,寒氣復作,仍有熏熱之候矣。勿爲入診。口傳啓曰,晩後困惱與熏熱之氣,更何如?敢啓。傳曰,困惱有加,熏熱之候,與朝一樣矣。
政院啓曰,雜科開場之後,兩司不齊,旋爲停止,憲府處置,亦已經宿,事甚未安。除在外外,兩司呈告未肅拜人員,竝卽牌招察任,何如?傳曰,允。
謝恩,司諫李澤,持平尹錫來。
院前啓,請還收罪人河減死定配之命,更加嚴刑得情,依律處斷。請還收罪人權卨定配之命,更付有司,嚴加鉤覈,期於輸情事。措語見上新啓,新除授大司諫洪禹瑞,時在慶尙道安東府任所,正言趙聖復,時在全羅道都事任所,請竝斯速乘馹上來事,下諭。答曰,不允。下諭事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
府啓,竝引嫌而退。隨事論列,深得臺體,自辨之疏,何必爲嫌?請掌令鄭東後,執義韓重熙,竝命出仕。答曰,依啓。
吏曹啓曰,臺諫有闕,政事取稟。以上朝報
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝若何?伏聞昨夜入侍醫官所傳之言,浮氣及脚部麻痺,小便之滯一樣,而困惱特甚,酬酢厭倦,口淡亦甚,夕水刺及湯劑,終不得進御,熏熱之氣,亦未止歇,瘡處腫大,流汁亦小,又伏聞二更後,困惱則有小減之敎云。夜間諸症,加減何如,而寒氣更不發作,困惱益加差減乎?症候如此,而藥物不能進御,臣等亦不得逐日入侍,區區煎慮,不可盡達。今日不可不與諸醫,趁早入診,詳察症候,更議當進之藥矣。敢此問安,竝爲仰稟。答曰,知道。諸症一樣,而困惱小減,瘡處腫大,比昨似減,寒氣更不發作矣。
傳曰,政事,再明日爲之。
藥房啓曰,臣等入診退出後,與儒川君濎及諸醫,反復商議,則皆以爲,聖候曉間微寒之後,浮氣及瘡處腫大之症有減,而表氣猶有未盡解者。此時,不可不繼用解表之劑。古方亦云,腫瘡再發腫痛,宜用敗毒散。人蔘敗毒散,加黃芩七分,先進二貼宜當,而此藥前,連翹敗毒散中,去連翹·荊芥·防風,味亦不甚苦云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
假注書兪拓基病,代以趙最壽爲假注書,宋眞明病,代以宋必恒爲假注書。朝報
藥房入診時,提調趙泰耉所啓,積德萬戶安稷賢,因繡衣貶啓,以罷職回啓,故都政時出代矣,聞其回啓,尙留政院,未及入啓,徑先出代。臣有不察之失,極爲惶恐,而第聞稷賢瓜限,在於來月。以此以彼,旣是應遞之窠,而新差者,乃久勤當遷之人,仍令赴任,未知何如?上曰,新差者,仍令赴任,可也。
上在慶德宮。停常參·經筵。
下直,中和府使趙脩,宣川府使朴守剛。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝若何?伏聞昨夜入侍醫官所傳之言,困惱·熏熱稍減,浮氣及脚部麻痺,小便之滯一樣,口淡愈甚,夕水刺所進至少,瘡處流汁益小,赤腫頗減,而其上舊核,又有腫脹之氣云。又伏聞夜間寢睡,煩轉不寧,熏熱有加,核處有隱疼之氣,膝痺亦甚云,臣等尤不勝驚慮之至。不可不與諸醫,趁早入診,詳察症候,更議當進之藥矣。敢此問安,竝爲仰稟。答曰,知道。諸症一樣,困惱熏熱,有加矣。勿爲入診。再啓曰,入侍醫官金有鉉等退出後,臣等與儒川君濎及諸御醫,反復商議,則皆以爲,聖候舊核,有腫脹之勢,宜用疏肝瀉濕之劑。卽今諸症中,口淡最爲悶慮,加味不換金正氣散,尤是癕疽寒熱之藥。又理胃氣,本方,加山梔薑汁炒七分,先進二貼,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
未時,太白見於巳地。內下日記
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝若何?伏聞昨夜入侍醫官所傳之言,困惱·熏熱小減,面部浮氣,脚部麻痺,小便之滯一樣,口淡小無所減,水刺之進幾廢,瘡處流汁幾止云。夜間諸症,加減何如,而湯劑進服之後,口淡其有差勝之勢乎?卽又伏聞核處,隱疼不已,寢睡不寧云,臣等尤不勝煎慮之至。今日與諸醫入診,詳察症候,宜當。敢此問安,竝爲仰稟。答曰,知道。諸症姑無所減,而困惱·熏熱小減,口淡及核處隱疼一樣矣。勿爲入診。
左承旨金興慶上疏。大槪,乞遞臣內局副提調之任,以存事體,以安私分事。入啓。答曰,省疏具悉。爾其勿辭察職。
藥房口傳啓曰,聖候以核處隱疼,寢睡連夜不寧,夜間如有不時下敎之事,醫官似當待令於差備近處,惶恐敢啓。傳曰,姑使仍直藥房,可也。
謝恩,左承旨李喬岳,右承旨韓世良,右副承旨李翊漢。
大殿·中殿·世子宮·嬪宮,藥房·政院·玉堂夕問安。答曰,知道。
假注書趙最壽病,代以崔道文爲假注書。
內醫院官員,以都提調意啓曰,本院副提調金興慶,今日政,序陞都承旨,稱以不敢承當,卽出闕門外。當此提調竝直,朝夕問安之時,不可不備員,金興慶,卽爲牌招,使之察任,何如?傳曰,允。
藥房再啓曰,伏聞入侍醫官金有鉉等所傳之言,近日大便祕滯特甚,更議疏利之劑,核處赤腫處,散鍼當否,外傅藥物,議定事下敎云。臣等與儒川君濎及諸御醫等,反復商議,則皆以爲,卽今聖候諸症,皆由於鬱熱,則雖有口淡等症,先行疏利,亦合於急則治標之法,而入門外科,內薀熱氣,腫結疼痛,當用兩解湯云。此藥連進二貼,宜當。腫處散鍼,則鍼醫等以爲,小瀉皮膚之氣,無益於核處作痛,不必受鍼云。外傅藥物,前傅紫草膏,生地黃汁,調傅宜當云。前入湯劑,姑爲停進,兩解湯,今方劑煎以入,紫草膏,醫官夕入侍時,持入之意,敢啓。答曰,知道。
假注書宋必行病,代以李仁復爲假注書。
都承旨金興慶上疏。大槪,臣於進授長席之命,實有萬萬不敢承當者。乞蒙鐫遞,以重官方,以安賤分事。入啓。答曰,省疏具悉。爾其勿辭,從速察職。
說書李鳳翼牌不進,依承傳罷職。
內醫院官員,以都提調意啓曰,副提調金興慶,疏批已下,更爲牌招察任,何如?傳曰,允。
謝恩,都承旨金興慶。以上朝報
備邊司郞廳,以大臣意來言,今日,賓廳坐起日次,而上候方在未寧中,不得來會本司之意,敢啓。答曰,知道。備局謄錄
有政。吏批,以朴聖輅爲正言,金取魯爲持平,李齊恒爲司錄,李萬始爲戶曹佐郞,以洪致中爲承旨。
未時,太白見於巳地。朝報
上在慶德宮。停常參·經筵。
下直,南平縣監趙泰耆。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉當問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,困惱·熏熱,一向無加,面部浮氣,脚部痲痺,小便之滯一樣,瘡口淸汁復出,核處赤腫隱疼一樣,而時時刺痛之候,則小減云。卽又伏聞昨入湯劑進服之後,曉頭大便快利,寢睡頗安云。諸症加減,更何如?今日臣等,與諸醫入診,詳察症候,議定湯劑連進當否,宜當。不勝終宵憂煎,敢此問安,竝爲仰稟。答曰,知道。困惱·熏熱之候無加,而脚部麻痺,小便之滯一樣,核處隱疼,比昨小減矣。
政院啓曰,新除授同副承旨洪致中,時在京畿驪州地,斯速乘馹上來事,下諭,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,卽者,星州幼學金象鉉稱名人,來呈一疏,胡辭亂寫,且有違格,而觀其主意,以禪位爲請。臣等不勝驚愕之至。如此之疏,不可退却,亦不可循例捧入,何以爲之?敢稟。傳曰,上疏入之。傳曰,今觀象鉉之疏,必有指嗾之人。如前日金廷輝之兇言,一串貫來矣。卽令禁府稟處。傳曰,禁府回啓後拿囚,則必致遲延,一邊拿囚回啓事,分付。
禁府,金象鉉拿囚。啓。以上朝報
未時,太白見於巳地。內下日記
上在慶德宮。停常參·經筵。
下直,椒島僉使安光俊。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,聖候諸症,與午間一樣云矣。卽又伏聞夜間,核處隱疼有加,脚部麻痺特甚,煩渴呻吟,寢睡不寧云。臣等憂煎一倍。兩解湯二貼,已盡於昨日,與諸御醫,趁早入診,詳察症候,議定繼進之藥,宜當。敢此問安,竝爲仰稟。答曰,知道。諸症一樣,而困惱有加矣。勿爲入診。問于入侍醫官,議定繼進之藥,宜矣。
禁府啓曰,命下矣。臣等來會本府,取見象鉉之疏,其所爲說,有非臣子所敢言者。自本府不可循例稟處,卽爲議大臣稟處,何如?傳曰,允。
政院啓曰,守令未署經,至於十員之多,夫馬留滯,委屬可慮,連日監察茶時,亦甚未安。兩司除在外外,呈告未肅拜人員,竝卽牌招察任,何如?傳曰,允。
謝恩,持平金取魯,正言朴聖輅。
藥房再啓曰,入侍醫官金有鉉等退出後,臣等與儒川君濎及諸御醫,反復商議,則皆以爲,聖候核處,隱疼未已,熏熱·困惱交作,實由於肝熱未淸之致,淸肝解鬱湯,加靑皮七分,連進五貼,宜當云。此藥煎入之意,敢啓。傳曰,知道。
謝恩,副校理黃龜河。
大殿·中殿·世子宮·嬪宮,藥房·政院·玉堂夕問安。答曰,知道。
院前啓,請還收罪人河減死定配之命,更加嚴刑得情,依律處斷。請還收罪人權卨定配之命,更付攸司,嚴加鉤覈,期於輸情事。措語見上新啓,近來邊倅厭避,作一弊習,轉相倣效,莫可救止,識者之寒心,固已久矣。前會寧府使李奎成,前慶源府使尹廷舟,係職軍門時,則無故行公,不聞有病,而及授邊倅,猝稱身病,累朔相持,終必圖免而後已。今日國綱,雖曰頹弛,若使兩人,小有顧憚之心,則豈若是其無嚴哉?平時如此,緩急何責?新差兩倅,亦皆觀望遲回,除拜浹月,尙不辭陛,徒使絶島夫馬,半年留滯,不堪凍餒,呼號道路,當初不多日內發送之啓,終歸弁髦。若此不已,則臣竊恐朝令終無可行之地也。請會寧前府使李奎成,慶源前府使尹廷舟,令該府依本律定罪。答曰,不允。
藥房口傳啓曰,晩後困惱·熏熱不舒之氣,加減,何如?傳曰,困惱之候,終日無減,而不舒之氣,間間往來矣。又口傳啓曰,卽者,入侍醫官來傳,聖候困惱特甚,寒縮之氣,頻頻往來,核處疼痛亦數,且無進御之物云。臣等尤不勝煎慮。伏未審卽今諸症,更何如?今已夜深,不敢仰請入診,明朝則趁早入診,何如?惶恐敢啓。傳曰,知道。卽今,與醫官入侍時一樣矣。以上朝報
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?三更以後,更未承候,臣等達夜憂煎一倍。卽伏聞寢睡,煩轉不寧,甚於昨日,煩渴引飮,困惱無減云。臣等卽與諸醫,依昨夜啓稟,趁早入診,詳察症候,宜當。敢此問安,竝此仰稟。答曰,知道。煩渴·困惱一樣矣。
禁府啓目,命下矣。議于大臣,則判府事李畬議以爲,臣於病迷中,得見金象鉉之疏,不勝驚愕絶痛。然其荒亂莫甚,全似妖妄病狂之人,不知爲非所宜言,而自促其死也。朝家處分,固若宜存大體,而其間旣不無可問之端。揆以常法,亦何可直以病狂斷之而已?此乃人臣所不敢聞而不敢言者。臣以昏識,無以度量,伏惟上裁。判府事李濡議,與判府事李畬同。領議政徐宗泰以爲,臣得見金象鉉之疏,不勝驚愕之至。爲臣子民庶者,欲望君上釋位退閒,此豈所敢萠於心,而所忍發於口者乎?其爲情狀,誠萬萬絶痛矣。第與昨年金廷輝初頭招辭,不同,直說爲請,似不必窮訊而知之。且其疏樣,荒亂特甚,有若風狂所爲。其罪律,自上量加處分,則似得宜矣。此乃人臣不敢聞者。臣之昏識,不能容議,伏惟上裁。左議政金昌集,右議政金宇杭議以爲,金象鉉之疏語,實是臣子之所不敢萠於心發於口者,而胡亂爲說,至煩天聽,其心所在,有不可測。臣等看來,不勝驚愕。其疏旨意,雖似畢露,此時此言,尤萬萬絶痛。亦不無可問之情,宜有所窮訊,而以臣等昏昧之見,不敢擅定,伏惟上裁。判府事李頤命議,與左議政金昌集,右議政金宇杭相同,判府事趙相愚議以爲,臣之病狀,四朔危篤,方在朝夕待盡之中,前後候班,一未造參,惶懍煼煎,交切于中矣。今以金象鉉疏陳事,因金吾稟啓,有此詢問之命。臣看來,不勝驚愕絶痛之至。其疏主意,乃敢以人臣所不敢道者,肆然爲說。其在王法,合施不道之誅,而臣於病裏,精爽昏瞀,不能裁量以對,伏惟上裁。領府事尹趾完,判府事崔錫鼎,竝在外,不得收議。大臣之議如此,上裁,何如?啓依左右相議施行。
義禁府啓曰,罪人金象鉉,今方開坐推問,此與尋常罪囚有異。堂上不可不備員,而知義禁朴權,時在陳疏中,卽爲牌招同參事,令政院稟旨擧行,何如?傳曰,允。
又啓曰,罪人金象鉉,推問捧招,則荒亂之說,一如其疏中所言,而至於指嗾事,終始發明,此外所供,且有臣子不忍聞之語,情狀尤萬萬絶痛。以事體言之,則固當設鞫嚴問,自本府不可循例請刑,其招辭,別爲書入,以俟處分之道,敢啓。傳曰,設鞫嚴問,可也。
政院啓曰,罪人金象鉉,設鞫嚴問可也事,命下矣。處所,何處爲之乎?敢稟。傳曰,本府爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,困惱·熏熱之候,晩後加減,更何如?且設鞫之命,纔下禁府。此時刑殺文書之出入,極爲未安,而此與省鞫有異,雖不敢直請姑停,文書出入,俾無犯夜事,分付鞫廳,未知何如?惶恐敢啓。傳曰,知道。熏熱稍減,而困惱一樣。推鞫事,依所啓分付,可也。
禁府,推鞫問事郞廳四,李相成·金東弼·李國休·安征。啓。
政院啓曰,卽者禁府都事,以大臣意來言,罪人金象鉉,設鞫事命下,而兩司齊會,問郞差出之際,自致日暮。文書之犯夜出入,恐有妨於靜攝之中,今日不得開坐,待明朝將爲開坐云矣,敢啓。傳曰,知道。以上朝報
上在慶德宮。停常參·經筵。
未時,太白見於巳地。
下直,慶源府使朴東相,呂島萬戶丁熙武。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,聖候諸症,與午間一樣,而困惱未已,夕間再有微縮不舒之候,口淡無減,而湯劑不得進御,强進菘菜粥數合云。夜間諸症,加減,何如?熏熱之候,不復發作乎?今日臣等,與諸醫入診,詳察症候,宜當。不勝終宵煎慮,敢此問安,竝爲仰稟。答曰,知道。諸症一樣,而困惱未已,口淡無減,夜間熏熱之候,比昨小減矣。勿爲入診。
府前啓,請還收黃順中絶島定配之命,仍令該曹,嚴鞫得情,依律處斷。請還收醫官丁時梯加資之命,仍亟令遠竄事。請新及第李匡輔·李廷熽,竝命拔去殿試榜中,以待解罰後許赴。答曰,勿煩。
院前啓,請還收罪人河減死定配之命,更加嚴刑得情,依律處斷。請還收罪人權卨定配之命,更付攸司,嚴加鉤覈,期於輸情。請會寧前府使李奎成,慶源前府使尹廷舟,竝令該府依本律定罪事。入啓。措語見上答曰,勿煩。
假注書崔道文有頉,代以具命奎爲假注書,李仁復有頉,代以金槹爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
鞫廳罪人金象鉉,元情不服,刑問一次承服。傳曰,推鞫姑罷。以上朝報
上在慶德宮。停常參·經筵。
下直,統制使李澤。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,聖候諸症,與午間無異,膈間淡淡之候有加,而口淡一樣,核處復有微疼之候,脚部麻痺小加云。卽伏聞夜間,熏熱無加,而核處隱疼及脚部有加,寢睡不寧云。症候進退如此,而水刺厭進,今已浹旬,臣等一倍憂煎,尤在於此矣。今日,不可不與諸醫入診,詳察症候。敢此問安,竝爲仰稟。答曰,知道。口淡及小便之滯一樣,核處隱疼有加,脚部特甚矣。勿爲入診。
副校理黃龜河,修撰韓祉牌不進,依承傳罷職。
院前啓,請還收罪人河減死定配之命,更加嚴刑得情,依律處斷。請還收罪人權卨定配之命,更付攸司,嚴加鉤覈。請會寧前府使李奎成,慶源前府使尹廷舟,竝令該府依本律定罪事。措語見上入啓。答曰,勿煩。
府前啓,請還收黃順中絶島定配之命,仍令該曹,嚴鞫得情,依律處斷。請當該禮官遞差事。請新及第李匡輔·李廷熽,拔去殿試榜中,以待解罰後許赴。措語見上入啓。答曰,勿煩。醫官丁時梯加資還收,亟令遠竄事,停啓。
大殿·中殿·世子宮·嬪宮,藥房·政院·玉堂夕問安。答曰,知道。
假注書金槹病,代以沈㙉爲假注書。
謝恩,同副承旨洪致中。
罪人金象鉉,刑問二次不服,三次不服。傳曰,推鞫姑罷。以上朝報
備邊司郞廳,以大臣意來言,今日,賓廳坐起日次,而上候方在未寧中,不得來會之意,敢啓。答曰,知道。以上備局謄錄
政院啓曰,卽伏見濟州牧使邊是泰狀,橘進上中,大橘二箇封進。雖云枯落於酷旱,其在事體,極爲未安,不無警責之道。濟州牧使邊是泰,推考,何如?傳曰,允。禮曹謄錄日記廳郞廳崔一奎書。趙景觀校正。
上在慶德宮。停常參·經筵。
自昧爽至申時,沈霧。夜四更,雷動電光。
下直,碧團僉使李遇聖,唐津萬戶李枝伯,井浦萬戶朴弼虎。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,日氣陰曀,伏未審夜來,聖體調攝,若何?伏聞昨夜入侍醫官所傳之言,熏熱·困惱之候,減後無加,小便之滯,脚部麻痺一樣,而口淡之候,猶無所減,核處外面浮氣似減,而內尙堅實云。卽伏聞夜間核處隱疼,脚部麻痺,雖勝於昨日,寢睡煩轉不寧云,臣等憂煎一倍。湯劑連日煎入,而不得進御。臣等久未入侍,今日,與諸御醫入診,詳察症候,宜當。敢此問安,竝爲仰稟。答曰,知道。口淡及小便之滯,脚部麻痺,一樣矣。勿爲入診。
傳,前水使具鳳昌·趙以健,司勇朴泰仁,僉使韓處寧,司果李坦·柳鳳輝·鄭壽期·洪錫輔,牧使黃爾章·鄭復先·鄭一寧·李,縣監鄭道顯·鄭以規·林世讓·沈瑋·姜聖復·都永成·崔錫瑞,監牧官李太古,郡守申聖夏·呂必寬·魚有鳳·朴熙晉·洪重範·趙泰壽,參奉洪聖輔·洪應夢·金溵,判官韓配義,學諭李基命,掌令崔慶湜,注書沈尙鼎,持平趙尙絅·趙尙健·沈珙,正言金在魯,左尹金萬埰,參判申銋,府使李瀗,說書李鳳翼,洛山都正㯳,竝敍用,主簿李徵夏,縣監李端章,職牒還授。
大殿·中殿·世子宮·嬪宮,藥房·政院·玉堂夕問安。答曰,知道。
鞫廳,罪人金象鉉,刑問第四次,施威次更招,鞫廳,罪人金春澤·張裕萬,拿來囚,罪人張裕萬元情,罪人有奉拿來元情,罪人張裕萬·有奉,竝放送。
傳曰,推鞫姑罷。以上朝報
義禁府啓曰,今此推鞫時,假都事五員,令該曹預爲差出,何如?傳曰,允。禁府謄錄
兵曹啓曰,去十一月朔,各廳堂下武臣等試射,當爲設行,而連仍有故,未及擧行。今已踰月,不得爲之之意,敢啓。傳曰,知道。兵曹謄錄
上在慶德宮。停常參·經筵。
下直,會寧府使沈澍,文山萬戶趙時璧。
夜三更,流星出天中淡雲間,入北方天際,狀如鉢,尾長三四尺許,色赤。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,非時霧雨,連日陰曀。伏未審夜來,聖體調攝,若何?伏聞昨夜入侍醫官所傳之言,聖候諸症,一樣無加,而口淡之外,胃氣甚不淸,水刺厭進,日甚無減,湯藥煎入五貼,俱不得進御,有姑爲停藥之敎云。昨日所進粥·駱·餠·餌之屬至小,藥物又不得進,臣等區區煎慮,不可盡達,而且伏聞下部核處左傍,有毒氣團聚之處云。今日,與未入侍鍼醫入診,詳察症候,宜當。敢此問安,竝爲仰稟。答曰,知道。諸症無加,而口淡水刺厭進,無減矣。勿爲入診。
政院啓曰,卽者禁府郞廳,以鞫廳大臣意來言,諸罪人拿來間,推鞫姑停云矣,敢啓。傳曰,知道。
吏曹參議申鐔再度呈辭。入啓。加給由。
承文副正字金翰運,內摘奸時,無緣闕直,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,前察訪朴奎祥罪犯,當初本府之擬以徒配,旣有所據,則固不當更爲勘律,而第此道臣之疏,論其贓汚,如是狼藉。其在懲勵之道,亦不可不從重勘處,以不枉法贓,罪止杖一百,流三千里之律,施行,何如?啓依允。
平安監司·義州府尹書目,謝恩兼冬至使一行,去月二十六日渡江入去事。以上朝報
上在慶德宮。停常參·經筵。
下直,沔川郡守李宜華,西北僉使金迪,多慶浦萬戶白弘緖。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,夜來風氣不佳,伏未審聖體調攝,若何?伏聞昨夕入侍醫官所傳之言,困惱等諸症,減後無加,口淡之候,尙無所減,核處外氣頗減,左傍團聚之處,亦無所加云。卽伏聞夜間,寢睡煩轉不寧云,熏熱及核處隱疼,不復發作乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡一樣,熏熱之候,往來未已,核處隱疼差減,明日入診,宜矣。
都承旨金興慶上疏。大槪,涕泣陳懇,冀蒙恩遞,俾得往伸至情事。入啓。答曰,省疏具悉。爾以親病陳疏,本職今姑許遞焉。
大殿·中殿·世子宮·嬪宮,藥房·政院·玉堂夕問安。答曰,知道。
假注書沈㙉有頉,代以金弘錫爲假注書。
吏曹啓曰,承旨有闕,政事,取稟。傳曰,當日爲之。
假注書具命奎有頉,代以趙命臣爲假注書。朝報
有政。兵批,以金萬埰·申銋爲副司直,李坦·柳鳳輝付副司果,徐宗穉付副司猛,金興慶·李瀗·崔錫瑞·具鳳昌·趙以健·韓處寧·朴泰仁付副護軍,金鳳來付副司勇。
備邊司啓曰,北道越邊寧古塔,淸人來住,結幕墾田事,雖未知彼意何在,而事係邊疆日後之慮,以趁節使之行,奏請寢止之意,廟堂諸臣,或筵奏,或陳論,則自上以齎咨譯官,探問以來之後奏請,事似完備爲敎,故有所遲待矣。今見回還譯官手本,則因寧古塔守將陳請,添置留兵,仍作依接之所者,已得皇旨云。其非彼人私自經營之狀,蓋可見矣。此事果出於彼中朝紙,則今雖論請,難保其必得准許,而事端旣是關重,自我有不容恬然置之,終無一言。當初筵席所達,雖以奏請爲辭,而取考槐院謄錄,自前此等事,率多移咨該部,曾無直爲奏請之例,今亦先爲移咨,似當。上候方在靜攝之中,臣等近日間登對稟定未易,敢此陳啓。咨文論理措辭,急送解事譯官,必及於使臣留館之日,善爲周旋,何如?答曰,依爲之。右備局謄錄
義禁府啓曰,咸鏡監司李光佐上疏,府回啓內,徒配罪人朴奎祥,依前罪目,流三千里定配事,允下矣。以全羅道海南縣定配所,而奎祥,方在京畿安城郡康福驛配所,依例發遣府羅將,仍令押送,何如?傳曰,允。禁府謄錄
有政。吏批,以兪集一爲都承旨,洪九鼎爲抱川縣監,李溶爲三和府使。
吏批,判書朴權病,參判權尙游進,參議申鐔呈辭,右承旨韓世良進。
備忘記,傳于李翊漢曰,今下弓矢,西北僉使金迪處給送。
備忘記,傳于韓世良曰,史官二員待命,騎馬六匹立之。以上燼餘
上在慶德宮。停常參·經筵。
明聖王后忌辰齋戒。
大殿,政院·玉堂·六曹問安。答曰,知道。中殿·世子宮,藥房·政院·玉堂·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,夜來風氣不佳,伏未審聖體調攝,若何?伏聞昨日入侍醫官所傳之言,聖候諸症,一樣無加,而核左團聚處不減云。卽伏聞夜間,寢睡煩轉不寧,熏熱及隱疼之候,時時往來云。今日臣等,依聖敎當爲入診,而不勝憂煎,敢此問安。答曰,知道。熏熱之候,往來未已,核左團聚處有加,而時時隱疼矣。
傳曰,典獄摘奸,輕囚放釋。
傳曰,史官一員待命,騎馬三匹立之,崇陵忌辰祭所內摘奸。
內醫院官員,以都提調意啓曰,新除授本院副提調兪集一,卽爲牌招,以爲同參入診,何如?傳曰,允。
謝恩,都承旨兪集一。
今日藥房入診時,醫官丁時梯,權着紗帽,入參議藥,令該曹散料題給事,榻前定奪。
禁府草記,朴圭祥,海南縣流三千里定配事。允下。
藥房再啓曰,臣等入診退出後,與儒川君濎及諸御醫等,反復商議,則皆以爲,聖候,水刺厭進,夜寢煩轉,最爲卽今悶切之症,而實由於脾胃濕熱未淸之致,竹葉石膏湯,加知母一戔,藥味亦淸淡,先進三貼,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,日寒如此,薄衣軍士,襦衣題給。
假注書金弘錫有頉,代以鄭必寧爲假注書。朝報
李翊漢啓曰,假注書趙命臣,事變假注書鄭必寧,時無職名,依例付軍職,冠帶常仕,何如?傳曰,允。
李翊漢書啓,臣承命馳往于典獄署,點閱罪囚,則承傳罪人二十四名,刑曹罪人三十七八字缺來關罪人十三名,各司罪人六名,合八六七字缺監婢貴烈·順梅,本監官員凌辱事也。公州京主人黃允中,司諫院關奴婢身貢偸食事也。甑山京主人趙萬英正妻尙伊,郭山京主人崔壽山正妻田作,江陵京主人張三萬正妻八月,右人等,司諫院鋪陳求請,終不來納事也。蔣貴萬,士夫家石役價受去後,終不輸納事也。禁吏韓好善,使令順生,右人,神祀無呈課事也。漢城府書吏姜遇文·崔昌震·權世均等,今番本府應辦時,物貨取用後,終不給價事也。牛黃主人崔繼昌,次知老音伊,臘藥牛黃,趁不進排事也。私奴成得,以津夫,士夫過涉時,奴僕詬辱事也。已上十四名罪名,俱不至大段,仰體聖上欽恤之德,竝直爲放釋,此外或犯殺獄,或犯咀呪,或係綱常,其餘罪人,亦皆緊重數字缺一向淹滯,亦甚可慮,令該曹趁速稟決。以下缺以上燼餘
上在慶德宮。停常參·經筵。
明聖王后忌辰。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,雪後陰寒,伏未審夜來,聖體調攝,若何?伏聞昨夜入侍醫官所傳之語,上候諸症,與午間一樣,而核左團聚處,時時微疼,膿意漸加云,卽伏聞夜間,寢睡雖煩轉,差勝於昨日云。微疼之候,不復發作,而湯劑進服之後,口淡亦無減歇之效乎?今日臣等,與諸御醫入診,詳察症候,宜當。不勝終宵憂煎,敢此問安,竝爲仰稟。答曰,知道。諸症與昨一樣,微疼之候,時時發作,而口淡姑無所減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
李翊漢啓曰,備邊司郞廳,以大臣意來言,今日,賓廳坐起日次,而上候方在靜攝中,且國忌相値,不得來會云矣。敢啓。答曰,知道。
又以兵曹言啓曰,傳曰,日寒如此,薄衣軍士襦衣題給事,命下矣。發遣本曹郞廳摘奸,其中尤甚薄衣者二百八十二名,別單書入,令該曹依此數題給之意,敢啓。傳曰,知道。以上燼餘
上在慶德宮。停常參·經筵。
未時,日有重暈,內暈有兩珥,暈上有背,暈下有戟,色皆內赤外靑。白氣一道如虹,橫過內暈上,良久乃滅。
下直,月串僉使李震亨,天城萬戶宋永萬,淸江萬戶李泰榮,寅火堡萬戶李明徵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,日氣凝寒,伏未審夜來,聖體調攝,若何?伏聞昨夜入診醫官所傳之言,夕間,又有微縮不舒之候,仍有熏熱困惱,口淡亦加,舊瘡口膿汁,又爲稠濁,核左團聚處,皮薄暈廣云,卽伏聞夜間,煩轉呻吟,寢睡不寧,悃惱一樣云。臣等煎慮一倍,卽與諸醫入診,詳察症候,議定開瘡當否,湯藥則待入診後,更議煎入,宜當。敢此問安,竝爲仰稟。答曰,知道。困惱口淡等症,一樣矣。
再啓曰,臣等入診退出後,與儒川君濎及諸御醫等,反復商議,則皆以爲,聖候口淡·水刺厭進,久未差減,竹葉石膏湯,又無顯效,則不宜多進,升葭二陳湯,加山梔炒一戔,連進三貼,以發胃中痰鬱,宜當云。此藥煎入之意,敢啓。答曰,知道。
吏曹參議申鐔三度政事。入啓。遞差。
江原監司書目,三陟府使兪命弘,受由上京,身病彌留,還任無期,不得已罷黜事。
傳曰,史官二員待命,騎馬六匹立之,外各司內摘奸。
大殿·中殿·世子宮·嬪宮,藥房·政院·玉堂夕問安。答曰,知道。朝報
傳于李翊漢曰,今下弓矢,淸江萬戶李泰永處給送。
洪致中,以禮曹言啓曰,來正月初九日,行宗廟春享大祭親祭,及永寧殿宗廟親傳香,當爲取稟,而自上方在靜攝之中,依近例以攝行擧行乎?敢稟。傳曰,依爲之。以上燼餘
義禁府啓曰,京畿水使狀啓,刑曹粘目,井浦前萬戶方永立,移本府處置事,允下矣。方永立,今方待命於本府,卽爲拿囚之意,敢啓。傳曰,知道。禁府謄錄
缺時,上御隆福殿,藥房入診。入侍,都提調李頤命,提調趙泰耉,儒川君濎,副提調兪集一,假注書成道亨,記事官朴師益·黃奎河,醫官金有鉉·柳瑺·權聖徵·趙慶基·朴星瑞·許坫·吳重卨·方震夔·白光璘·玄孝綱·崔泰齡。李頤命進伏曰,昨夜以煩轉呻吟,寢睡不寧云。比再昨,何如?上曰,寢睡煩轉,比再昨無加矣。頤命曰,隱疼之氣,何如?上曰,別無所加矣。頤命曰,困惱之候,卽今何如?上曰一樣矣。頤命曰,食治一樣無勝,實爲悶慮。今朝伏聞餠飯三合許進御云。初味故進御乎?上曰,口淡一樣,而餠飯乃是初味,故進御矣。頤命曰,瘡口膿汁稠濁云,團聚處加減,何如?上曰,團聚處稍減,而瘡口膿汁順出矣。頤命曰,昨夕有微數字缺之候,夜間加減,何如?上曰,缺四行缺一樣,而猶有力,診脈處,頗有寒七八字缺之氣乎?上曰,微縮之候,姑不發矣。有鉉曰,左右脈度,尙有力,而右邊肺脈,尤有力矣。瑺曰,脈候不至沈數,而尙有力矣。聖徵曰,脈候別無朝夕之異,而卽今則左右三部,頗似闊數矣。諸醫所達,與首醫略同,頤命曰,使醫官診察脚部及瘡處,何如?上曰,唯。濎曰,脚部及足跗浮氣,大抵頗減矣。頤命曰,瘡處,白蠟膏新付之乎?上曰,唯。聖徵曰,腹部浮氣,不知顯減,而瘡處及下部,大勢頗減,團聚處與瘡口相通,膿汁順出,似無更爲開穴之事矣。頤命曰,昨伏聞入侍醫官所傳之言,瘡處以手按撫,則稠濁之汁流出云。其後雖無按撫,自然順流乎?上曰,雖不按撫,稠濁之汁,連續流出矣。重卨曰,後左團聚處,外面頗減,膿道與舊瘡口相通,自然流出,數字缺瘡矣。光璘曰,團聚處,與下穴相連,濃汁順出,數字缺穴之事矣。孝綱所達,與光璘同。泰齡曰,團聚處外面頗減,膿道與舊瘡口相通,似不必開穴矣。星瑞曰,團聚處頗減,膿汁與舊瘡口相通,自然流出,似無開穴之事矣。頤命曰,瘡處若又開穴,則至於三處之多,極爲悶慮。醫言膿道與舊瘡口相通,自然流出,別無開穴之事云,實深喜幸矣。煎入湯藥,實非久進之藥,而醫官皆以爲,不可責效於二貼云。臣等退出後,與未入侍諸醫,商議繼進當否矣。上曰,依爲之。諸臣以次退出。以上燼餘
上在慶德宮。停常參·經筵。
下直,陽智縣監宋明淵,龜山僉使高傅賢。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,晩後困惱有加,仍有惡寒之候,頻頻往來,旋有熏熱之候,口淡轉甚,湯劑亦不得進御云,卽伏聞夜間,寢〈睡〉又煩轉不寧云。寒氣則不復發作,而困惱·熏熱·口淡,加減更何如?瘡口流汁順出不止乎?臣等今日,與諸御醫不可不入診,詳察症候。不勝終宵焦煎,敢此問安,竝爲仰稟。答曰,知道。寒氣不復發作,熏熱差減,而困惱·口淡一樣,瘡口流汁順出矣。勿爲入診。
府前啓,請黃順中事。措語見上請及第李匡輔·李廷熽,竝命拔去殿試榜中,以待解罰後許赴事。入啓。答曰,不允。末端事,依啓。前啓,當該禮官遞差事,停啓。
大殿·中殿·世子宮·嬪宮,藥房·政院夕問安。答曰,知道。
假注書鄭必寧出使,代任徵夏爲之。
假注書趙命臣有頉,代崔昌會爲之。
傳曰,史官一員待命,騎馬三匹,卜馬二匹立之。以上朝報
洪致中,以司饔院官員,以監膳提調意啓曰,慶尙道臘肉進上來到,而生猪四口內,二口準尺,二口不滿於尺量,此與尋常物種有異,不得已捧入。生獐六口內,一口腐傷。世子宮所封進生猪,只是一口,而又不滿尺量,生獐二口內,一口又爲腐傷。莫重進上之物,猪則間有尺量不足者,獐亦有不免腐傷者。雖不敢不捧入,而極爲惶恐。其在敬謹二字缺之道,終不可置而不論,請當該監司洪禹寧推考,封進官五字缺宅賢,義城縣監鄭勖先,星州牧使尹憲柱,梁山郡守申缺雄,昌寧縣監洪廷弼,竝命從重推考,何如?傳曰,允。以上燼餘
上在慶德宮。停常參·經筵。
仁烈王后忌辰齋戒。
午時未時,日暈。夜一更二更,月暈回木星。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,沍寒甚酷,伏未審夜來,聖體調攝,若何?伏聞昨夜入侍醫官所傳之言,聖候困惱·口淡,不無小減,脚痺頗減,瘡處膿汁,搾則小出,外面腫勢漸減云,卽伏聞夜間寢睡,比昨差勝云。諸症益有所減,而湯藥不得進御乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。困惱·口淡,減後無加,脚痺頗減,而湯藥苦口,不得進御矣。勿爲入診。
假注書任徵夏有頉,代金礪爲之。
備邊司,東萊府使薦望,韓祉·金始煥·李世瑾。
吏曹啓曰,守令多闕,政事何以爲之?敢稟。傳曰,過國忌後爲之。
大殿·中殿·世子宮·嬪宮,藥房·政院·玉堂夕問安。答曰,知道。
李喬岳啓曰,假注書崔昌會,事變假注書金礪,時無職名,依例付軍職,冠帶常仕,何如?傳曰,允。以上燼餘
禮曹啓曰,因憲府啓辭,新及第李匡輔·李廷熽,竝拔去殿試中,以待解罰後許赴事,命下矣。殿試榜目中,竝拔去付標,以待解罰後許赴,而所受紅牌及試券去紅籤等事,令政院及吏曹稟處,何如?傳曰,允。禮曹謄錄
上在慶德宮。停常參·經筵。
仁烈王后忌辰。
夜自一更至三更,月暈,
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,寒事日嚴,伏未審夜來,聖體調攝,若何?伏聞昨夕入侍醫官所傳之言,聖候諸症無加,而自午後有困惱之候,仍有惡寒之氣,頻頻往來云。卽伏聞夜間,熏熱繼作,兼有掌心之熱,煩轉呻吟,寢睡不寧云。臣等不勝一倍憂煎之至。卽與諸御醫入診,詳察症候,更議當進之藥,宜當。敢此問安,竝爲仰稟。答曰,知道。困惱特甚,而熏熱未已,口淡有加,而兼有惡心之候,湯藥決難强進,今姑停進,勿爲入診。
藥房口傳啓曰,伏承批答,湯藥決難强進,勿爲入診之敎。今雖不得議藥,症候如此之時,只使醫官入診,極爲未安,伏望更許入診,惶恐敢啓。傳曰,知道。
政院啓曰,禁府郞廳,以鞫廳大臣意來言,罪人旣已拿來,所當卽爲開鞫,而時任三公,皆見差臘享大祭,以受誓戒,原任大臣,俱有身病,不得參坐。祭享事體至重,鞫坐亦不容遷就,何以爲之云矣,敢啓。傳曰,開坐,可也。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓目,粘連觀此忠淸右道暗行御史李眞望書啓,則公州前牧使蔡成胤段,旣無剛明之政,又乏廉簡之稱,親屬之法外挈置者甚多。日用又未節約,官用益窘,引貸之多,不啻狼藉,各庫財用,多不致察,監色偸竊,邑力大損。設賑之時,不加覈察,丐乞之類,初聞其名入錄成冊,趁期赴官,則官屬及監色·面任所親者,擧皆換錄,故抱橐垂淚而還。倉舍後崗,先爲置塚,托以處地沮洳,定日移建,封庫之夜,急急撤還木石,改搆舊基,曳石之路,起耕掩跡,使面任搜告牛禁,不問虛實,不計多少,追捕勒贖,而該吏受賂潛放者過半,以此流散亦多。其他招怨之端,瑣屑之誚,難以盡擧是如爲有乎所,不治之迹,如是狼藉是白乎矣,旣已封庫罷黜,今無可論之端,而官用雉·鷄·柴草·氷丁,不捧本色,以租計捧,每結各收二石,合爲一萬四千餘石。方當穀貴,官用各樣價,沒數計除,又以五百餘石,歸之官廳後,九千餘石,用爲賑資,巡營所給帖價租,又近三千餘石,故賑穀之數,至於一萬二千石是如爲白有乎所,取考本道監司畢賑啓本,則蔡成胤穀物之多,爲道內之最是如,該曹以此覆啓,至蒙加資之典爲白乎矣,以御史書啓觀之,則賑資九千餘石,旣出於民結所捧,又有巡營所給帖價租三千石,則可知其賑資之非出於自備,而以穀物之多,至蒙恩賞,殊極猥濫。所授加資,還收是白乎旀,民結所收一萬四千石內,九千餘石,歸之賑資,其餘則官用各樣價,沒數計除云,則雉·鷄·柴草·氷丁,當在於各樣之中,五百餘石,歸之官廳,是何名色是白乎喩?令攸司明査稟處是白乎旀,大興郡守黃夏弼段,政乏明察,吏緣爲奸,害多及民,賑穀分給之際,旣多不均之譏,又有換租之怨,安興移粟之時,該吏用奸,至有頑民呼唱之變。連次居土,心不自安,捲歸鄕庄,及秋始還,而方其欲遞,民不惜去是如爲白有臥乎所,黃夏弼,不治如此,不可仍置,罷黜是白乎旀,林川郡守朴起祖段,盡心奉公,竭誠愛民,絶無侵擾之端,一境晏如,極力聚穀,所得旣多,又貸私錢,用以轉販,自備充償,精抄均分,咸得全活,蔀屋之下,稱誦洋洋是白乎旀,韓山郡守尹澤段,多般拮据,優備賑穀,分給精均,人不餓死。種種雜役,自官辦備,闔境稱善是如爲有臥乎所,朴起祖·尹澤,頃仍本道監司狀啓,已蒙表裏之典,有不可疊施恩賞,竝只置之是白乎旀,沔川前郡守尹夏敎段,自備累百石之穀,又辦鹽醬,分等續給,民多稱譽,而年老性柔,束吏頗緩,不無害民之端,而年分時,見欺於吏輩者,居多是如爲白有臥乎所,尹夏敎在官時,旣多疵政,不可以已遞而置之,罷職是白乎旀,庇仁縣監洪德望段,志在愛民,性又勤幹,多辦賑穀,分給且精,虎贖米·箭竹價,皆自辦備,官用之蟹,亦令官屬捕用,民皆稱譽,而移粟之日,任使者,欺瞞用奸,以致人言是如爲白有臥乎所,洪德望,雖有民譽,旣無表異之績,些少疵政,亦不至大段,置之是白乎旀,保寧前縣監文德麟段,律己淸簡,爲政頗詳,恪勤奉職,慈惠近民,聽斷之際,明示枉直,夤緣請囑者,爲先猛治,請托路阻,人不敢干,落訟者不敢怒,受罪者不敢怨,不事要譽而民自感悅,不務威刑而吏自畏戢。多費賑穀,竭力賑恤,抄飢分糧,吏不得容手,東作之日,觀諭課督,借力借牛,咸無失時,稱譽之聲,播於隣境,父老皆言曾所罕見。欲歸之日,闔境齊起,三日遮道,終不得發行是如爲有臥乎所,文德麟治績,若是優異,合有表賞之典,貢賦納未納,令該曹相考稟處是白乎旀,金井察訪李鼎茂段,雖有謹愼之稱,今春賑政時,屬驛率多不均之怨是如爲白有臥乎所,旣有怨言,則不可無警責之道,推考爲白乎旀,利仁察訪宋世鼎段,到任屬耳,雖無可稱,亦無疵毁是如爲白去乎,置之爲白乎旀,監司沈壽賢段,政先簡約,自捧過涼,出巡之時,騶從極寡是如爲白乎矣,道臣事體自別,別無可論是白乎旀,水使·營將·邊將等乙良,令兵曹稟處,何如?啓依允。
又啓目,粘連觀此忠淸左道暗行御史黃龜河書啓,則陰城縣監李世機段,居官旣久,手段漸滑,外沽民譽,內事肥己。今春賑政時,民多穀少,飢民成冊,多所刪去,官屬土豪,率皆冒占,村氓之丐乞無依者,多不得入參,怨聲載路。監營賑錢之分給於本縣者,以其所備賑穀,推移充數,而盡爲入已是如爲白去乙,現納賑穀文書,則營錢貿穀,不爲置簿,盤詰良久之後,始呈一張文書,而或稱先捧入庫,或稱今日捧上,臨時猝創,昭不可掩,而該吏所授之錢,歸於京外求請,上京圖遞之時,資送民人,以爲請留營門之計,事甚可駭。至於募粟空名帖,所親人處,空然出給,雇馬廳租二十九石,太一石,帖下鄕廳,使之造成碑閣,材木輸入之際,民間莫不怨罵。碑石藏置於鄕廳,刻而書之曰,李侯世機淸德善政碑。公幹出入騎卜馬,責定於民間,而會減刷價,一不出給,考出文書,則刷馬價,果已計除,而盡數出給於吏房處,貿錢私用是如爲白有臥乎所,李世機各項不法之事,如是狼藉,爲先罷黜,罪狀,令攸司稟處爲白乎旀,天安前郡守魚有鳳段,儒雅之治,謹飭之操,有足可尙,而賑政疏漏,監色濫雜,而不能檢飭,被災火田,執卜過多,峽民越訴,重施刑杖,畢竟蕩減,不足爲惠。簽丁時,色吏弄奸,捧賂頉減,禁衛色吏頭目,稱以改都案情債,勒徵於年凶停止之後是如爲白乎矣,前已罷職,今無可論,而田政磨勘之後,餘結之徵出於書員者,多至數十結,追報營門,以補賑資,雖與私用入已者有異,田結事體重大,査得之後,不報該曹,難免違法之科,罪狀,令攸司稟處爲白乎旀,堤川縣監鄭惟升段,政務寬平,志存撫摩,官用所捧,亦或蠲除。倉舍三十餘間,一時創建,役民之際,別無大段呼冤,而束吏頗欠威猛,處事或失疏緩,官人作拏場市,徵索村閭,衙奴接置其妻於邑內,任其出入而不能禁戢,簽丁時,吏私賣閑丁,至於四名之多是如爲白臥乎所,鄭惟升,疵政非一,不可置之,罷黜是白乎旀,沃川郡守金昌說段,小心居官,愛民頗謹,凡諸所捧,每從輕科,且無科外出役之事,而獄修理時,分定材木於各面,下吏防納,貽弊不貲。追後發覺,査治其罪,而御吏頗欠威猛,聽訴不能剛決,人或爲言慈良之治,撫摩之政,亦有可稱是如爲白有臥乎所,金昌說,小心愛民,雖有美政,御吏聽訟,不免疵病,推考警責是白乎旀,永春縣監李必相段,爲人剛明,處事精詳,捧入多所減省,官用一切撙節,以其贏餘,輒歸蠲役。今春稅米,自官備納,戶籍紙價,亦爲料理,而私倉修理時,鐵物責徵於民戶,不無怨言是如爲白有臥乎所,李必相,惠政頗多,不無可稱,而旣無表異之跡,且有些少之怨,今姑置之是白乎旀,延豐縣監李構段,旣已身故,今無可論,淸州牧使金鎭圭段,治績之表著,可爲列邑之最是如爲白乎矣,頃因本道監司狀聞,以善治善賑,已蒙加資之典,有不可疊施恩賞,置之爲白乎旀,連源察訪李善行段,到任未久,已有撫摩驛卒之譽是如爲白乎旀,栗峯察訪金重熙段,優備賑穀,分賙頗均,差備錢,參量減捧,馬價,分等添給,莫不稱頌是如爲白乎矣,李善行,旣無表異之績,金重熙,頃因本道監司狀啓,已蒙賜馬之典,竝爲置之是白乎旀,成歡察訪張溟羽段,處於孔道,頗勅馬政,而家在北邊絶遠之地,受由往來之際,夫馬凋弊,常時驛卒往來,有非等閑行役,或至斥賣田土,以備路費,而別無顧恤之事,怨言頗多是如爲白有臥乎所,夫馬往來絶遠之地,勞苦已極可愍。至於斥賣田土,以備路資,而不爲別樣優恤,致有怨言,則不可仍置,以貽殘驛吏卒之弊,罷職爲白乎旀,兵使·討捕使等乙良,令兵曹稟處,何如?傳曰,允。
政院啓曰,鞫廳開坐事,命下矣。該房承旨朴鳳齡,旣已申退,卽爲牌招,何如?傳曰,允。
傳曰,鞫廳坐起,明日爲之。
禁府,罪人金夢鉉·李石經拿來囚。以上朝報
缺時,上御隆福殿,藥房入診。入侍,都提調李頤命,提調趙泰耉,儒川君濎,副提調兪集一,假注書成道亨,記事官朴師益·黃奎河,醫官金有鉉·柳瑺·丁時梯·權聖徵·趙慶基·朴星瑞·吳重卨·方震夔·崔泰齡。頤命進伏曰,今夜寒熱往來,寢睡煩轉不寧云。伏未知不至全失乎?上曰,寢睡不至全失,而數覺不寧矣。頤命曰,昨日醫官來言,惡寒之後,旋有熏熱之候云。伏未知自何時始發乎?上曰,昨夕,寒氣始發,而頗甚支離,二更後,旋有熏熱之候,故調進龍腦安神丸矣。頤命曰,瘡處夜來其無牽疼乎?上曰,不爲牽疼矣。頤命曰,瘡口膿汁順出乎?上曰,膿汁順流矣。頤命曰,口淡及惡心之症,卽今何如?上曰,口淡有加,惡心之候,無時發作矣。四行餘缺有鉉曰,左右脈候,猶有沈數之候,而六七字缺脈度,比昨少緩,而猶有力矣。時梯意,與瑺同。頤命曰,令醫官診察脚部及瘡處,何如?上曰,唯。濎曰,脚部浮氣,一樣無加矣。聖徵曰,脚部及足部浮氣一樣,而腫處與昨一樣,瘡口流汁順出矣。重卨·星瑞·泰齡所達,與聖徵同。頤命曰,卽今聖候,以口淡及惡心之症,水刺厭進,已至多日。若此不已,則不知不覺之中,必有虛憊之患,不可不淸補胃氣。故臣等在外時,旣與諸醫,議用蔘茶矣。榻前更爲下詢,以定當否,何如?上曰,依爲之。濎曰,殿下前後証患,專由於濕熱壅滯,故足部以上浮氣,往來未已。水刺一向厭進,濕熱雖缺如大腫,而開穴之後,膿汁多出,不可無托裏之道。臣意則五二字缺蔘茶,和汁進御,似宜矣。有鉉曰,在外之時,略有商確缺聖候不無虛憊之慮,且脈度似甚不足,蔘茶和五六字缺宜矣。瑺曰,水刺厭進已久,且脈度似甚不足,蔘茶數字缺汁以進宜矣。時梯曰,聖候未寧,自前冬至于今日。五六月間,幸得差減,而根柢不除,濕熱壅滯,故皮膚間浮氣,徃來未已,瘡處尙未完合。水刺不進,已至一望,胃氣虛弱,推此可知。臣意則淸補胃氣而後,口味自然鎭定,進御蔘茶,少無所妨矣。聖徵曰,聖候瘡腫,專由於脾胃濕熱,故寒熱往來無常。以此觀之,則淸補胃氣,然後口味可以鎭定,蔘茶進御,無妨矣。慶基曰,水刺厭進,已至一望,淸補胃氣,然後口味可以鎭定,蔘茶一二巡進御,似宜矣。震夔曰,卽今聖候,水刺一向厭進,脈度似甚不足,蔘茶進御,似好矣。頤命曰,諸醫所達,與在外時相議之言相合。蔘茶自今日煎入,何如?上曰,唯。頤命曰,首醫以爲,蔘茶,和進竹四五字缺,宜當云。依其言劑入,何如?上曰,缺四行餘缺忍冬酒書之,而有痰火者,宜可長服云。五六字缺熱之症,先爲試服,則不無其效云。下詢則濎必有所達矣。濎曰,聖候專以濕熱,大便不順,而通利大便之藥,實無平補者矣。今見此藥方文,則藥性極爲平順。非但有利於痰火及濕熱,且有輕身益壽之效。臣意則決知其合用於卽今症候矣。小臣素抱濕熱,試爲煎服,則藥味猶勝於獨連解毒湯之類,而腹中頗似輪囷,過二三時後,始放泄便。此藥功效,必有優於導水丸,而亦無所害。口味鎭定後,試爲進御,似宜矣。頤命曰,忍冬膏,雖非今明日進御之藥,而今此諸醫入診時,下詢議定,何如?上曰,唯。泰耉曰,忍冬膏,臣亦試服矣。上曰,苦口乎?泰耉曰,味似苦口而不至太甚矣。有鉉曰,忍冬膏,實是數字缺藥,進御似宜矣。瑺曰,閭閻間,無長用此藥之數字缺雖未詳知其功效,而大抵治瘡利便之藥,進御似宜矣。時梯曰,忍冬膏,乃消渴瘡腫之聖藥,味似苦口。若難進御,則和蜜水進御,似好矣。聖徵曰,忍冬膏,實爲瘡腫及消渴之聖藥,且有利大便之功,長服似宜矣。慶基·震夔所達,與諸醫略同。頤命曰,忍冬膏進御之意,問議于在外諸醫,則皆以爲進御,宜當云。蔘茶進御,胃氣鎭定後,煎入之意,敢啓。上曰,依爲之。濎曰,忍冬膏,午末未初始服,則人定時,快放泄便矣。諸臣以次退出。以上燼餘
上在慶德宮。停常參·經筵。
夜自一更至三更,月暈。
下直,老江僉使金益相,天摩僉使鄭溢,舒川萬戶李喜升,仇寧萬戶張瑞泰。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,聖候,口淡·困惱·咳嗽,無減於午間入診時,瘡口淸汁,則順出云,卽伏聞夜間,困惱特甚,煩轉呻吟,寢睡數覺不寧。昨日蔘茶進服之後,口淡惡心,其有小減之勢,而熏熱咳嗽,亦無所加乎?今日臣等,與諸醫不可不趁早入診,詳察症候矣。不勝終宵憂煎,敢此問安,竝爲仰稟。答曰,知道。困惱口淡惡心等症,一樣無減,熏熱咳嗽,別無所加矣。勿爲入診。
府前啓,請黃順中事。措語見上新啓,暗行受命之人,竣事還歸時,路中修啓,直爲復命,不敢小留於京邸,而今番湖右御史李眞望,謂有難安情勢,還洛之日,不卽詣闕,宿止於路邊親舊之家,接賓客通書札,不小爲嫌,延過累日,始爲復命,此實前所未有之事也。眞望,設有難安之端,可辨之事,暗行爲任,比他自別,入而循例復命,出而引嫌自處,猶且未晩,不然則直詣闕外,書納書啓,陳疏退歸,亦或一道,而今乃齎持祕啓,久留私次,大失事體,有關後弊,物議爲非,久而未已。請忠淸右道暗行御史李眞望罷職。頃日暗行御史李眞望,歸到城外,不卽呈納書啓,先陳自辨之疏者,實是無前之擧,在政院之道,所當據理退却,而初猶持難,末乃捧入,終有乖於唯允之道,請當該承旨推考。答曰,不允。
藥房口傳啓曰,卽伏聞入侍醫官所傳之言,聖候困惱特甚云。臣等與未入侍醫官數人,入診之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與儒川君濎及諸醫等,反覆商議,則皆以爲,聖候寒氣困惱痰飮等症,實由於脾胃濕痰。加味正氣散,味不甚苦,連進三貼,宜當云。此藥煎入之意,敢啓。傳曰,知道。
以鞫廳草記,知義禁洪萬朝,卽爲牌招參坐事,允下。
政院啓曰,知義禁洪萬朝,牌不進,推考傳旨,今方捧入,而莫重鞫坐,禁府堂上,不可不備員,知義禁洪萬朝,更卽牌招,使之參鞫,何如?傳曰,允。
政院啓曰,鞫獄事體至重,而知義禁洪萬朝,牌不進,其在事體,極爲未安。所當更請牌招,而一日三牌,有傷事體,何以爲之?敢稟。傳曰,一日三牌,有傷事體,仍爲開坐可也。
藥房口傳啓曰,抱龍丸進服後,膈痰有減,而熏熱之候,其無小減之勢乎?惶恐敢啓。傳曰,熏熱之候無加,而竹瀝進服之後,臥則鎭定似難,故姑爲起坐,而痰滯於膈間,甚不安矣。
口傳又啓曰,伏承口傳批答,則竹瀝進服之後,痰滯於膈間爲敎。醫官皆以爲,童便和薑汁溫服,則設使還爲嘔吐,極好云。今方劑入,而臣等卽爲入診之意,敢啓。傳曰,以口淡惡心之症,藥物進服甚難。膻中欲爲受灸,問議醫官,可也。
又啓曰,以下敎之意,問議醫官則以爲,藥物不能進御,則膻中受灸,宜當云。今方率諸醫入診之意,敢啓。傳曰,依啓。
以鞫廳草記,知義禁洪萬朝,再牌不進矣,聞其病勢,有難行公云。鞫廳當爲連日開坐,而本府堂上,不可不備員,知義禁洪萬朝,今姑遞改,其代,令該曹卽爲口傳差出,牌招察任事,允下。
鞫廳,罪人金昌鉉·金老鉉·金夢鉉·李石經,原情。
今日藥房入診時,鞫廳推案入啓後姑罷事,榻前下敎,自今夕,藥院移直於廚院,醫官待令於差備事,榻前定奪。
藥院移直廚院後,口傳啓曰,受灸後移時,膈間滯氣,其有少減之勢,而困惱之候,卽今亦何如?敢啓。傳曰,受灸後,膈間滯氣則差減,口淡困惱則一樣矣。
吏曹口傳政事,以李大成爲知義禁。
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。朝報
有政。兵批,以申鐔爲副司直,崔昌會·金礪付副司正,崔文徵爲同知中樞府事,金嗣鼎·沈挺彙·邊夏徵爲僉知中樞府事,尹濟萬付副護軍,鄭興周·金士碩·崔萬崗·金德剛·金潤·方世謙·李慶錫·趙雲彬付副司正,朴時欽·鄭守範付副司果,金起明·張汝錫付副司直,朴敦成·邊尙中付副司勇,朴尙廉·金萬喜付副司猛。
備邊司郞廳,以大臣意啓曰,今日,賓廳坐起日次,而上候方在未寧中,且鞫坐方開,不得來會云矣。敢啓。答曰,知道。備局謄錄
吏批,以李大成爲知義禁,韓祉爲東萊府使,金弘寶爲校書著作,洪允濟爲養賢奉事,趙璧爲北部參奉,朴弼莘爲內資奉事,吳基周爲召村察訪,權熀爲兵曹正郞,金萬埰爲漢城左尹,權忭爲司諫,李鳳翼爲說書,朴珣爲司饔直長,鄭葵陽爲顯陵參奉嚴漢重爲成歡察訪,鄭雲柱爲珍山郡守,鄭澔爲三陟府使,朴世拯爲典獄奉事,金楺爲輔德,李澤爲應敎,許夔爲大興郡守,權詹爲校理,申銋爲工曹參判,李相成爲文學,李重協爲典籍,洪禹濟爲堤川縣監,呂命擧爲陰城縣監,鄭思大爲校書著作。
未時,藥房入診。入侍,都提調李頤命,提調趙泰耉,儒川君濎,副提調兪集一,假注書崔昌會,記事官黃奎河,醫官金有鉉·柳瑺·丁時梯·權聖徵·趙慶基·朴星瑞·吳重卨·方震夔·李時弼·玄悌綱·李徵夏·崔泰齡。上御隆福殿,李頤命進伏曰,伏聞入侍醫官所傳之言,困惱特甚之中,兼有寒氣云。寒氣自何時發乎?上曰,自午時發矣。頤命曰,卽今則寒氣何如?上曰,卽今少似止歇矣。頤命曰,卽今困惱,何如?上曰,自夜至今,困惱特甚,一樣矣。頤命曰,卽今上候,困惱如此,只令儒川君濎及未入侍醫官數人,診脈,何如?上曰唯。濎曰,左脈帶數之氣,不至大段,而右脈則沈數矣。丁時梯曰,左脈帶數之氣,不至大段,而右脈微縮,往來之氣,不得發舒矣。徵夏曰,左脈滑數,右脈沈數矣。頤命曰,日已過午,而水刺尙不得進,數字缺進粥飮,何如?上曰,卽今則有難强進矣。六行缺頤命曰,退出議藥以入之意,敢達。上曰,唯。諸臣遂以次退出。
申時,上御隆福殿,藥房入診。入侍,都提調李頤命,提調趙泰耉,儒川君濎,副提調兪集一,假注書成道亨,記事官朴師益·黃奎河,醫官金有鉉·柳瑺·丁時梯·權聖徵·趙慶基·朴星瑞·吳重卨·方震夔·李時弼·玄孝綱·李徵夏·崔泰齡。頤命曰,膈間滯氣,一樣無減乎?上曰,膈滯無減,坐臥不平矣。頤命曰,童便,以口淡惡心之候,不得進御乎?上曰,口淡一樣,惡心特甚,不得進服童便矣。頤命曰,坐臥不平之時,倚于倚子,似好矣。上曰,唯。頤命曰,伏未知氣滯於膻中乎?上曰,然矣。頤命曰,滯氣,與竹瀝未服之時,有加乎?上曰,竹瀝進御之後,滯氣尤甚矣。聖徵曰,此時强進童便,則必有嘔吐三四字缺不爲進御乎?上曰,然矣。四行餘缺受灸畢,頤命曰,氣運,別無不平之事乎?上曰,別無不平矣。頤命曰,受灸後膈間滯氣,其無少減之勢乎?上曰,不無少減之效矣。諸臣以次退出。以上燼餘
上在慶德宮。停常參·經筵。
下直,善積僉使朴敏章。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,昨日受灸於寒熱困惱之時,伏聞夜間,熏熱煩轉,達曙失睡云。朝來,困惱·口淡及痰飮·咳嗽,加減更何如?膈間滯氣,其已開利乎?臣等今日,不可不與諸御醫,趁早入診,詳察症候。不勝達夜煼煎,敢此問安,竝爲仰稟。答曰,知道。困惱口淡及痰飮咳嗽,一樣無減,而膈間滯氣,受灸後,顯無開利之效矣。勿爲入診。
李翊漢啓曰,小臣,推鞫坐起進去,下直,請出推案。傳曰,知道。
藥房再啓曰,卽伏聞入侍醫官所傳之言,聖候諸症,與午間無異,而痰飮咳嗽,暮後有加,至於不得安臥。若無所減,則今夜寢睡,又必不寧云。近日以口淡之候,食治幾廢,藥物久停,臣等日夜焦煎之狀,不可盡達,而症候今復如此。卽與儒川君濎及諸醫,反復商議,則皆以爲,膈痰不可不急先淸利,三拗湯,只入三料,味甚輕淸,治痰多有捷效,卽進一貼,宜當云。臣等欲爲入診請進,而夜深不敢。此藥方當煎入,伏願卽爲强進於寢睡之前,不勝區區煎迫之忱。惶恐敢啓。答曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。
禁府,罪人金海宗·金海益,拿來囚。
推鞫問事郞廳,以鞫廳大臣意啓曰,拿來罪人金海宗·金海益,與金象鉉面對,則海益面目依俙,似是曾見之人,而海宗則前後所不見者云,故海宗卽爲放送之意,敢啓。傳曰,知道。
傳于李翊漢曰,推鞫姑罷。
洪致中,以問事郞廳,以鞫廳大臣意啓曰,罪人金象鉉所指引居昌居皮匠,不現告其名字,只告其弟金數字缺矣。假都事下去後,金海益·海宗,同是萬徵之兄,亦皆皮匠,故不得區別,海益·海宗,一倂拿來,姑先竝囚,而兩人中象鉉所謂傳說之人,質問於象鉉之後,不干人則放送,何如?傳曰,允。以上燼餘
上在慶德宮。停常參·經筵。
夜五更,月入東井星。
下直,金溝縣令李益命,天水僉使盧泰相。
大殿·中宮殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間聖候,膈痰差減,故時時就睡云。伏未審困惱熏熱,加減何如,而口淡無減,食念猶未小開乎?昨進三拗湯,或不無其效。臣等卽與諸御醫入診,詳察症候,議定加進當否,宜當。不勝終宵憂煎,敢此問安,竝爲仰稟。答曰,知道。困惱一樣,而熏熱不加,口淡無減,而食念未開矣。
李翊漢啓曰,小臣,推鞫坐起進去,下直,請出推案。傳曰,知道。
以備忘記,傳于李翊漢曰,今下弓矢,天水僉使盧泰相處給送。
洪致中啓曰,卽者中樞府錄事來言,判中樞府事崔錫鼎,昨者伏聞藥房移設於廚院,爲便承聞起居,進住興化門外云。係是大臣去就,敢啓。傳曰,知道。
禮曹參判趙泰老再度呈辭。入啓。遞差。
傳于李喬岳曰,歸厚署棺板一部,送于內需司事,言于該曹。
大殿·中宮殿·世子宮·嬪宮,藥房·政院·玉堂夕問安。答曰,知道。
禁府,推鞫問事郞廳安䋊病,代權熀。啓。
傳于李翊漢曰,推鞫姑罷。以上燼餘
午時,上御隆福殿,藥房入診。入侍,都提調李頤命,提調趙泰耉,儒川君濎,副提調兪集一,假注書成道亨,記事官朴師益·黃奎河,醫官金有鉉·柳瑺·丁時梯·權聖徵·李時聖·趙慶基·朴星瑞·吳重卨·方震夔·李時弼·許坫·崔泰齡。李頤命進伏曰,伏聞差備醫官之言,則今夜聖候,膈痰差減,故時時入睡云。伏未知入睡幾更乎?上曰,寢未半夜矣。頤命曰,膈痰,自湯藥進御之前,差減乎?上曰,湯藥進服後,膈痰差減,開東時,膈痰復升,故竹瀝和薑汁進御矣。頤命曰,困惱之候,何如?上曰,困惱之候,少減,而不知顯愈矣。頤命曰,四字缺之候何如?上曰,姑不發矣。頤命曰,今夜咳嗽,則缺上曰,不至特甚矣。五行餘缺諸醫診察脈候,只令首醫三人數字缺官輩,診脈何如?上曰,唯。濎曰,左右三部稍平,而數字缺數矣。有鉉曰,左三部帶數,而右三部稍有力矣。瑺曰,左右脈,稍似平和,而頗帶數矣。時梯所達,與瑺同。時聖曰,左右脈候,頗似從容,而稍帶數矣。坫意與時聖同。頤命曰,瘡處外面頗減,淸汁漸少云,伏未知卽今,何如?上曰,瘡處大勢,有減矣。頤命曰,隱疼減歇乎?上曰,隱疼差減矣。頤命曰,近日脚痺,何如?上曰,脚痺無加矣。頤命曰,使醫官診察脚部及瘡處,何如?上曰,唯。濎曰,脚部浮氣,比前診察時,則頗減,而猶未快減矣。聖徵曰,脚部浮氣,別無加減,腹部一樣,瘡處淸汁,漸少,大勢頗減矣。重卨曰,瘡處頗減,而堅硬處,亦小寬矣。泰齡曰,筋絡膨脹,漸缺瘡處淸汁漸少矣。星瑞所達,與泰齡同。頤命曰,以口淡之候,湯藥久不進御,膈痰二字缺順下,方切悶迫之際,醫官皆以爲,三拗湯,庶有十一之望云,故議定煎進,而其藥多入甘草,口味,何如?上曰,藥味不甚苦口矣。頤命曰,症候如此,而終不得當劑矣。昨進湯藥,不無小效。諸醫皆以爲,不可責效於一貼,加進三貼,宜當云。榻前更爲下詢諸醫,何如?上曰,唯。有鉉曰,在外時,旣與之商議矣。一貼進御後,不可責效,加進宜矣。瑺曰,此藥,本非峻劑,不無其效,加進宜矣。聖徵所達,與瑺同。時聖曰,膈間痰響,猶未快減,則見效之藥,不可只進一貼,加進似宜矣。慶基曰,在外時,旣有商議之事,其藥不可責效於一貼,以缺肺部藏蟄之熱,庶可消散矣。六行缺泰耉曰,醫言此藥,乃是發散之藥云。進御後,數字缺之氣乎?上曰,無汗氣矣。頤命曰,牛黃間間進御,故二字缺新物,分付市廛矣。今日西小門外市人,來納今朝所得一部,而其重頗多。伏望留置于內,熏熱之時,和進,何如?上曰,唯。諸臣,以次退出。以上燼餘
上在慶德宮。停常參·經筵。
下直,禮山縣監鄭志寧,方山萬戶文偉珪。
李翊漢啓曰,小臣,推鞫坐起進去,下直,請出推案。傳曰,知道。
大殿·中宮殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間就寢,僅一更許,膈痰復作,罷漏後,竹瀝調進龍腦安神丸,雖卽鎭定,達曙失睡云。伏未審口淡困惱等症,加減更何如?臣等與諸醫,趁早入診,詳察症候,議定繼進之藥,宜當。不勝終宵煼煎,敢此問安,竝爲仰稟。答曰,知道。口淡一樣,而困惱有加,勿爲入診,問于入侍醫官,議定繼進之藥,宜矣。
藥房再啓曰,卽伏聞入侍醫官金有鉉等所傳之言,聖候口淡有加,又有微寒之氣,膈痰一樣無減云。臣等與儒川君濎及諸御醫,反復商議,則皆以爲,淸熱導痰湯,專治痰飮,兼治寒熱,本方,加山梔炒黑·桔梗,各一錢,連進三貼,宜當云。此藥煎入之意,敢啓。傳曰,知道。
假注書崔昌會有頉,代以趙榮世爲之。
傳于韓世良曰,歸厚署棺板一部,送于內需司事,言于該曹。
備忘記,傳于李翊漢曰,今下弓矢,方山萬戶文偉珪處給送。
大殿·中宮殿·世子宮·嬪宮,藥房·政院·玉堂夕問安。答曰,知道。
罪人金象鉉,依判付嚴刑施威之際,以直告爲言,故停刑推問,則所供如此,以指告金春澤兇逆之言,出於渠之做作云。係是誣告人大逆,故其招辭書入,而自初判付內,陳疏指意,終不明白承款,指嗾人,亦不現告,情狀絶痛。以此兩款問目,請依判府,嚴刑得情。答曰,依啓。
罪人金象鉉,嚴刑鞫問,問目內辭緣,忍杖不服,情狀痛惡。請加刑。傳曰,各別嚴刑,期於得情。
傳于李翊漢曰,推鞫姑罷。以上燼餘
上在慶德宮。停常參·經筵。
李翊漢啓曰,小臣,鞫廳坐起進去,下直,請出推案。傳曰,知道。
傳曰,史官四員待命,騎馬十二匹立之,臘享大祭所內摘奸。
韓世良啓曰,史官四員待命事,命下矣。史官不備,宣傳官二員代送之意,敢啓。傳曰,知道。
大殿·中宮殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,寒威酷烈,伏未審夜來,聖體調攝,若何?卽伏聞差備醫官所傳之言,今夜,以咳嗽膈痰,寢睡不寧,而不至如昨日之全失云。湯劑進服之後,困惱·口淡等症,其有小減,而熏熱不復往來乎?今日臣等,與諸醫入診,詳察症候,宜當。中宮殿玉候,數月憂遑中,何如?王世子嬪宮氣候,亦何如?不勝終宵憂煎,敢此問安,竝爲仰稟。答曰,知道。困惱小減,口淡一樣,而熏熱時時往來矣。勿爲入診。內殿氣候,無事。世子嬪宮氣候,平穩矣。
李喬岳啓曰,本院無實郞廳,今秋冬等褒貶,不得爲之之意,敢啓。傳曰,知道。
又啓曰,假注書趙榮世,時無職名,依例付軍職,冠帶常仕,何如?傳曰,允。
李翊漢啓曰,鞫廳罪人金象鉉物故,草記到院,而以大祭齋戒,不得入啓之意,敢啓。傳曰,知道。
又啓曰,卽者禁府郞廳,以鞫廳大臣意來言,罪人金象鉉,雖已物故,其他在囚罪人等,今當議啓,故大臣以下,來會禁府,承旨請來云矣,敢啓。傳曰,知道。
洪致中啓曰,永禧殿內摘奸時單子,有頉處察推事,命下矣,禁漏使令朴斗萬,無緣闕點,令攸司推治,何如?傳曰,允。
李翊漢,以摠戎廳言啓曰,本廳上番新舊軍兵,例於今日,使領軍將官等私習,而十五日,臣當習陣後,舊軍則自操場,仍爲放送矣。卽今雪滿敎場,薄衣軍兵等,凍足可慮,不得行操之意,敢啓。傳曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。
鞫廳罪人金象鉉,旣已物故,其餘在囚罪人,當爲議啓矣。罪人金春澤被告兇慘之言,象鉉招內,旣以做作自服,今無取招之事,罪人金老鉉等,以金春澤事,傳說於象鉉者,象鉉之招,且以爲自爲做作,亦無可問之端,在囚罪人金春澤·金夢鉉·金老鉉·金昌鉉·李石經·金益海,請竝放送。傳曰,依啓。以上燼餘
上在慶德宮。停常參·經筵。
李翊漢啓曰,備邊司郞廳,以大臣意來言,今日,賓廳坐起日次,而上候方在未寧中,褒貶上前開坼相値,不得來會云矣,敢啓。傳曰,知道。
大殿·中宮殿·世子宮·嬪宮,藥房·政院·玉堂問安。答曰,知道。大殿,朝廷二品以上·六曹單子問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,聖候困惱·口淡一樣,熏熱時時往來,咳嗽·痰飮無加,核左團聚處,微赤而浮,膿汁稠濁,自舊瘡口,搾出數匙許云,卽伏聞夜間,以咳嗽·痰飮,寢睡不寧云。口淡·困惱·熏熱等症,加減何如,而瘡口流汁,連出乎?今日臣等,與諸御醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡·困惱無減,熏熱往來未已,而瘡口膿汁,連出矣。勿爲入診。
政院啓曰,江華留守金鎭圭,謂其情勢難安,使經歷替報本院,而莫重褒貶,限內不得封啓,事體極爲未安,推考,何如?傳曰,允。
禁府,崔守慶,水原長足驛,徒二年半定配。啓。
大殿·中宮殿·世子宮·嬪宮,藥房·政院·玉堂夕問安。答曰,知道。
上在慶德宮。停常參·經筵。
夜自二更至五更,月暈。
下直,光陽縣監柳明錫,順川郡守金萬胄,漣川縣監金可行。
李翊漢啓曰,行大司憲權尙夏,掌令金榦,在外,執義韓重熙,掌令鄭東後,持平金取魯,尹陽來,呈辭,今日監察茶時之意,敢啓。傳曰,知道。
大殿·中宮殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖體調攝,若何?昨夜入侍醫官罷出之後,伏聞膈氣,熏熱發作,進服龍腦安神丸,而旋卽鎭定云。卽又伏聞夜間,以咳嗽·痰飮,寢睡煩轉不寧云。困惱·口淡等症,加減,何如?而熏熱·膈氣,不復往來乎?淸熱導痰湯三貼,已盡於昨日,鍼醫等,以爲核左團聚處,常有膿汁,從舊瘡口搾出,濃道屈曲,不無壅滯之慮,更宜開穴云。今日臣等,與諸醫入診,詳察症候,議定繼進之藥,及受鍼當否,宜當,不勝終宵憂煎,敢此問安,竝爲仰稟。答曰,知道。困惱小減後無加,口淡加減無常,而熏熱,罷漏後轉甚,朝來止歇,膈氣不復發作矣。
傳曰,今番都政,必於開月旬間爲之事,分付。
傳曰,省鞫,與他鞫獄,輕重有間,而亦不可一向遷就,開坐事,分付。
政院啓曰,伏見諸道監司今秋冬等褒貶啓本,則咸鏡監司李光佐,江原監司尹星駿啓本中,守令無一人居下,全羅監司李㙫啓本中,萬頃縣令洪構,以殘縣甫莅,漁戶有怨,爲目,則宜置下考,而置之上考,致勤點下,慶尙監司洪禹寧啓本中,淸河縣監吉震龜,以束吏頗緩,不無民謗,爲目,則宜置下考,而置之中考,俱無嚴明殿最之意。咸鏡監司李光佐,江原監司尹星駿,全羅監司李㙫,慶尙監司洪禹寧,竝推考,何如?傳曰,允。
又啓曰,伏見諸道今秋冬等褒貶啓本,則平安監司閔鎭遠,京畿水使李世祥,黃海兵使白時耉,忠淸水使張鵬翼啓本中,邊將無一人居下。平安兵使尹慤啓本中,牛峴鎭僉使任善後,以年旣衰耗,事多解弛,爲目,則宜置下考,而置之中考。北兵使趙相周啓本中,撫夷堡萬戶李枝萬,以弱卒把守,容有可恕,爲目,則宜置中考,而置之上考,俱無嚴明殿最之意。平安監司閔鎭遠,京畿水使李世祥,黃海兵使白時耉,忠淸水使張鵬翼,平安兵使尹慤,北兵使趙相周,竝推考,何如?傳曰,允。
大殿受鍼後,大殿·中宮殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
今日藥房入診時,提調趙泰耉,內醫院提調,今姑許遞事,榻前下敎。
藥房口傳啓曰,內醫提調趙泰耉,遞改之代,令該曹卽爲口傳差出,何如?傳曰,允。
藥房再啓曰,臣等入診退出後,與儒川君濎及諸醫等,反復商議,則皆以爲聖候,膈痰猶未減歇,前進淸熱導痰湯,加進三貼,宜當云。此藥煎入之意,敢啓。答曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。
吏曹口傳政事,以趙泰采爲內醫提調,以趙泰耉爲判義禁。
兵曹口傳政事,以趙尙絅付副司直。朝報
政院啓曰,卽者禁府郞廳來言,今日三省推鞫開坐事命下,而在前受鍼日,例不得開坐,今日不得開坐云矣,敢啓。傳曰,知道。判義禁,以內局提調直宿,合有變通,判金吾之任,今姑改差,其代,口傳差出,可也。以上禁府謄錄
午時,上御隆福殿,藥房入診入侍,都提調李頤命,提調趙泰耉,儒川君濎,副提調兪集一,假注書成道亨,記事官朴師益,黃奎河,醫官金有鉉·柳瑺·丁時梯·權時徵·趙慶基·朴星瑞·吳重卨·許坫·方震夔·白興鍾·李時弼·崔泰齡·頤命進伏曰,伏聞昨日入侍醫官之言,聖候諸症無加云。臣等,竊冀夜間寢睡安穩矣。二更後,差備醫官來言,膈氣有加,旋卽鎭定云,伏未知寢睡不至全失乎?上曰,寢睡不至全失,而以痰餘咳嗽,煩轉不寧矣。頤命曰,困惱之候,減後無加乎?上曰,困惱無加矣。頤命曰,俄伏聞水刺,米一合半所炊進御云,伏未知口淡,小減而然乎?上曰,不知顯愈矣。五行缺泰耉曰,水刺厭進已久,昨今所進,稍勝於近日,伏未知其有思食之念乎?上曰,姑無思食之念,而口淡稍勝矣。頤命曰,只使首醫以下三人及新入侍諸醫,診察脈候,何如?上曰唯。濎曰,左三部頗有力,右三部稍平,而亦有力矣。頤命曰,咳嗽特甚之時,伏未知頭目眩暈乎?上曰,不然,而咳嗽,晝歇夜加矣。有鉉曰,脈候,昨日則調均,今日左右三部,有力矣。瑺·時梯所達,略同。頤命曰,膈氣壅滯,痰火升降,故咳嗽無減矣。上曰,咳嗽之發蓋緣火盛而然矣。坫曰,比前入診時,則脈候稍似有力矣。時弼曰,右脈及左三部,頗帶數矣。頤命曰,下部腫處,浮氣頗減,膿汁漸少,因此庶有差復之望矣。昨日入侍醫官等來言,左邊團聚處,膿道屈曲不順,今又開穴,則餘濃順流,似易完合矣。使醫官診察後,議定開膿當否,何如?上曰,唯。濎曰,左右脚部及足跗浮氣,與前入診時,別無加減矣。聖徵曰,膝部浮氣,一樣,而左右足跗,微加,團聚處膿道不順,開穴宜矣。興鍾曰,腫處堅硬,膿汁尙多,受鍼宜矣。重卨曰,膿道屈曲不順,今又開穴,則膿汁順出,而完合易矣。星瑞·泰齡所達,與重卨略同。頤命曰,一瘡三處開穴,極爲悶慮,而諸醫所達如此,小爲開穴,何如?上曰,開穴,宜矣。頤命曰,朝水刺進御,旣久,粥飮進御後,受鍼何如?上曰,水刺之進,不遠,姑無虛乏之事矣。頤命曰,使權聖徵,執鍼,何如?上曰唯,有鉉,高聲奏達,下部左邊團聚處,數字缺鍼上倚枕受鍼畢。頤命曰,受鍼三行餘缺進御無妨云,進御之意,頃已十餘字缺之猪,每致腐傷,似難進御云,故臣與兵五六字缺定送禁衛軍士十五名,獵猪之意,敢達。兩軍數字缺一體出獵之意分付,何如?上曰,依爲之,泰耉曰,新除授柔遠僉使蔡蓍龜,時在于慶源地本家云,柔遠,乃是本道穩城地,當此雪寒,上來辭朝,其弊不貲,依近例除朝辭赴任之意,本道監兵使處,行移,何如?上曰,依所達分付可也。泰耉曰,小臣待罪本兵,已久,每欲仰陳公私狼狽,而靜攝中瀆擾是懼,尙今未果矣。大政旣有來月旬間定行之敎,而小臣連在直宿之中,頃日都政時,武士,一不試才,只從久勤而擬望,實非朝家選用之本意,今番則本兵之任,回授無故之人,公私幸甚矣。上曰,本兵之任,除拜不久,決無許遞之理,姑爲行公可也。泰耉曰,不但才分之難堪重任,大政異於他政,必二字缺而後,可以擬望,而以臣直宿之故,宣傳官取才及臨時褒貶等事,一不擧行,則公私狼狽,尤如何哉?缺亟許遞改本兵之任,公私俱幸,故惶恐敢達。上曰,本兵之任,決不可許遞矣。集一曰,趙泰耉,旣承下敎之後,又復陳達,極爲非矣。推考何如?上曰,此非推考之事矣。頤命曰,趙泰耉所達,誠然矣。以其坐直之故,武士取才等事,不得擧行,亦甚可慮,而泰耉除拜內局之任,已久,聖候症患,可以詳知,此時尤不可許遞內局之任矣。上曰,本兵之任,終不可輕遞,內局之任,今姑許遞矣。諸臣以次退出,王世子兩王子,猶侍上前。以上燼餘
上在慶德宮。停常參·經筵。
巳時至申時,日暈。
下直,牙山縣監朴弼文。
大殿·中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖體調攝,若何,昨日受鍼之後,瘡處膿汁順出,而舊瘡口,已無流汁乎?卽伏聞夜間,寢睡雖煩轉,差勝於昨日云,困惱口淡等症,加減何如,而熏熱,不復往來乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。瘡處膿汁順出,而困惱,減後無加,口淡一樣,熏熱,時時往來矣。勿爲入診。
假注書趙榮世有頉,代以李雲龍爲假注書。
政院啓曰,卽者禁府郞廳,以委官意來言,三省推鞫,今日當爲開坐,本府堂上,不可不備員,而知義禁朴權,病不來,同義禁李大成,以武臣堂上,朔試射試官進去,不得備員云。知義禁朴權,卽爲牌招,使之參鞫,何如?傳曰,允。
院前啓,請罪人河事,權卨事,會寧前府使李奎成,慶源前府使尹廷舟,依本律定罪事。措辭竝見上新啓,守令之多不得人,實由於初仕之不擇,此聖明所以每加申飭者也。今番大政,如許極,權厚之名參凶疏,得罪士林者,亦得寢郞之除,官方淆雜,莫此爲甚,況兩人行已鄙悖,人皆唾罵,如此之人,不可仍置其職,請英陵參奉許極,泰陵參奉權厚,汰去,新除授司諫權忭,時在忠淸道韓山地,請斯速乘馹上來事,下諭。答曰,不允,下諭事依啓。
政院啓曰,知義禁朴權,牌招不進,推考傳旨,今方捧入,而省鞫開坐命下之後,尙今遷就,事極未安。知義禁朴權,更爲牌招,使之參鞫何如?傳曰,允。
政院啓曰,卽者禁府郞廳,以委官意來言,今日三省推鞫,因本府堂上未備,不得開坐云矣,敢啓。傳曰,知道。
大殿·中殿·世子宮·嬪宮,藥房·政院·玉堂夕問安,答曰,知道。以上朝報
禮曹啓曰,來乙未年正朝,大殿·中殿·世子宮,陳賀節目,當爲磨鍊,而自上方在靜攝之中,何以爲之?敢稟。傳曰,以權停例磨鍊,可也。
又啓曰,命下矣。王世子於大殿·中宮殿陳賀一節,當爲磨鍊,而方在嘗藥之中,何以爲之?敢稟。傳曰,勿爲磨鍊。禮曹謄錄
韓世良,以弘文館言啓曰,本館下番,姑降入直已久,而修撰宋成明副修撰申靖夏,自鄕入來,今已多日,連呈辭疏,不爲出肅,牌招入直,何如?傳曰,允。
又以禮曹言啓曰,因憲府啓辭,新及第李匡輔·李廷熽,竝拔去殿試中,以待解罰後許赴事,命下矣。殿試榜目中,竝拔去付標,以待解罰後許赴,而所受紅牌及試券,去紅籤等事,令政院及吏曹稟處,何如?傳曰,允。又啓曰,因禮曹草記,新及第李廷熽,李匡輔試券,去紅籤事,令本院稟處事,允下矣,李廷熽,匡輔等試券,取來,去紅籤之意,敢啓。傳曰,知道。以上燼餘
上在慶德宮。停常參·經筵。
夜自二更至四更,有霧氣。
下直,文義縣令尹東魯,慶尙兵虞候林重一。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,聖候,自午後有微縮不舒之氣,初更,進龍腦安神丸而小減,二更以後,有熏熱之候,進牛黃六分云。卽又伏聞夜間,以痰飮咳嗽寢睡不寧云,熏熱之候,亦復往來乎?困惱·口淡等症,加減何如?而瘡處濃汁,順出乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱之候,往來未已,困惱一樣,口淡無減,而瘡處濃汁,順出,明日入診,宜矣。
藥房口傳啓曰,伏聞差備醫官處下敎,則午後有微縮不舒之候,如昨日云,卽今已得鎭定,而其無熏熱之候乎?惶恐敢啓。傳曰,微縮不舒之候,幾得鎭定,而熏熱之候,姑不發作矣。
大殿·中殿·世子宮·嬪宮,藥房·政院·玉堂夕問安,答曰,知道。
三省罪人玉流花,更推。傳曰,推鞫姑罷。以上朝報
上在慶德宮。停常參·經筵。
下直,抱川縣監洪九鼎,德積萬戶曺敬周。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,聖候午後微寒之後,熏熱往來,而不至大段,足跗微浮之氣,按指生痕云。卽又伏聞,夜間,以咳嗽·痰飮,寢睡不寧,而比昨差勝云,困惱·口淡等症,加減何如?而熏熱,不至有加,瘡處膿汁,順出乎?淸熱導痰湯,已盡於昨日,臣等,今日依聖敎入診,詳察症候,議定繼進之藥,宜當,不勝終宵憂煎,敢此問安,竝爲仰稟。答曰,知道。困惱口淡,一樣,熏熱無加,而瘡處膿汁,順出矣。
正言朴聖輅啓曰,臣於昨者,寢郞請汰之啓,恭陵之恭字,誤書以泰字,而矇然傳啓,臣不勝瞿然之至。蓋臣,憑信誤書之政目,而未及詳閱官案,致令莫重奏御文字,終不免爲爽誤之歸,臣之疏率不審之失,著矣,何敢一刻仍冒於臺次乎?請命遞斥臣職。答曰,勿辭,退待物論。
藥房入診時,湯藥停止,忍冬膏,自今日進服事,榻前定奪。
府前啓,請罪人黃順中事。請湖右暗行御史李眞望罷職事。措語竝見上頃日暗行御史李眞望,歸到城外,不卽呈納書啓,先陳自辨之疏者,實是無前之擧,在政院之道,所當據例退却,而初猶持難,末乃捧入,終有乖於惟允之道,請當該承旨,推考。答曰,勿煩。
大殿·中殿·世子宮·嬪宮,藥房·政院·玉堂夕問安,答曰,知道。
藥房口傳啓曰,伏聞差備醫官所傳之言,則口淡猝加,進御之藥及宿食,盡爲嘔吐云,臣等不勝驚慮之至。嘔吐後其無惡心之候,而已得鎭定乎?惶恐敢啓。傳曰,旣吐之後,嘔氣鎭定矣。以上朝報
上在慶德宮。停常參·經筵。
下直,興陽縣監閔啓洙。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,昨日嘔吐之後,大便三度滑利,雖因藥力,臣等憂煎一倍,卽伏聞夜間,寢睡不復煩轉,幸得差安云。伏未審口淡困惱·膈痰·咳嗽等諸症,加減更何如?熏熱,更無往來,而腫處流汁,亦順出乎?今日臣等,與諸醫入診,詳察症候,宜當,敢此問安,竝爲仰稟。答曰,知道。口淡別無加減,而困惱膈痰,咳嗽等症,小減,熏熱,姑無往來,而腫處流汁,亦出矣。勿爲入診。
藥房口傳啓曰,昨夕聖候疏利之餘,或不無虛憊之氣,今朝則伏望早進粥飮之類,何如?惶恐敢啓。傳曰,知道。
三省罪人玉流花,刑問七次不服,八次服。傳曰,推鞫姑罷。
府前啓,請黃順中事。請忠淸右道暗行御史李眞望罷職事。請當該承旨推考事。措辭竝見上入啓。答曰,不允。李眞望推考。
司直趙尙絅上疏。大槪,臣以問郞,連參省鞫,而竊見獄情,頗有疏漏可疑者,玆敢自外略暴迷見,伏乞下臣此疏於該府,反覆疑端,明覈詳査,俾盡審愼之道事。入啓。答曰,省疏具悉。頃見本道査啓,玉流花弑姑情節,似無可疑矣,第疏辭如此,令鞫廳稟處。
院前啓,請罪人河事,權卨事。措辭竝見上近來邊倅厭避,成一弊習,固已久矣。前會寧府使李奎成,前慶源府使尹廷舟,係職軍門時,無故行公,不聞有病,而逮移邊倅,稱有身病,呈狀備局,累朔相持,終必圖免而後已,今日國綱,雖曰頹弛,若使兩人,小有顧憚之心,則較量燥濕,惟意所欲,豈若是其無嚴哉?平時如此,緩急何責?其在國體,不可不另加懲治,以防末後無窮之弊。請會寧前府使李奎成,慶源前府使尹廷舟,拿問定罪,寢郞之職,不可不擇差,而英陵參奉許極,恭陵參奉權厚,俱以行已鄙陋之人,見棄士類,況名參醜正之疏,得罪斯文題目之下,物情爲駭,請英陵參奉許極,恭陵參奉權厚,汰去。新啓,楊根郡守金重呂,到任以後,無一善狀,駭異之擧,不廉之跡,不一而足,今秋山城習操時,稱以犒饋,所用器皿,分定於民戶,勒捧代錢,厥數夥然,而盡歸私橐,還上收捧之際,每斛上更加斗數,旣捧之後,逐石改量,謂之剩餘,入於私用。屠牛禁令,不啻申嚴,而累處設肆,若無顧忌,徵稅過濫,怨聲盈路。且以目不知書之故,率置方姓人於衙中,簿牒之題,決訟之案,都出其手段,夤緣爲奸,賂門大開,吏民見忤於此人,則輒至囚繫,鞭朴狼藉,一境嗷嗷,如在水火。如此之人,決不可仍置字牧之任,以貽生民之害,請楊根郡守金重呂,罷職不敍事。引嫌而退,陵號誤書,終涉疏率,揆以臺體,勢難仍在,請正言朴聖輅,遞差。答曰,不允。汰去事,及處置事,依啓。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
備邊司郞廳,以大臣意來言,今日賓廳坐起日次,而上候方在未寧中,不得來會云矣,敢啓。答曰,知道。備局謄錄
上在慶德宮。停常參·經筵。
下直,加德僉使吳達海。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,寒沍日甚,伏未審夜來,聖體調攝,若何?伏聞昨夜入侍醫官所傳之言,聖候,自午間微有寒氣,夕間又再發,仍有微熏之氣,脚部浮氣,有加云。卽又伏聞夜間,以咳嗽膈痰,寢睡不寧云,臣等不勝一倍憂煎之至,口淡·困惱,加減何如?而熏熱之候,不復往來,瘡口流汁,順出乎?今日臣等,不可不與諸御醫趁早入診,詳察症候,議定繼進之藥矣。敢此問安,竝爲仰稟。答曰,知道。口淡無減,困惱一樣,而熏熱之候,時時往來,瘡口流汁,順出矣。
府前啓,請還收黃順中事。請忠淸右道暗行御史李眞望罷職事。請當該承旨推考事。入啓。答曰。勿煩。
政院啓曰,卽者禁府郞廳來言,委官有身病,今日三省推鞫,不得開坐云矣,敢啓。傳曰,知道。又啓曰,暗行御史李眞望推考事,命下矣。臺諫方以罷職論啓,推考傳旨,不得捧入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房入診時,副提調兪集一所啓,頃於藥房直宿時,時任三大臣,爲問候,齊會于藥院,言于臣,曰卽今史局,預備不備,未免苟簡,當爲新薦,館規,末薦之人,例爲主薦,而二人中,一則以相避未應講,一則以相避見遞。見今只有上下番,以非主薦之人,不得循例爲之,而自前如此之時,有朝家分付替行薦事者,非止一再,近以上候未寧,不得入侍,使臣替達稟定,惶恐敢達矣。上曰,使卽今上下番,速爲新薦,可也。朝報
有政。兵批,以崔元緖·李付副護軍,以金士日·金尙中·白先立爲兼司僕,以李友松爲守門將,以金慶錫爲訓鍊主簿,以鄭度興爲羅州監牧官,李東馣爲五衛將,以吳重漢爲昌慶宮假衛將,以李世晃爲部將,以金泰雄爲慶福宮假衛將,李溭爲僉知中樞府事,李斗祥·裵鑽度·李桱·許承卞爲副司果,趙泰老付司直,金楺朴聖輅付副司果,金守錫爲京畿招賢站擺撥將,趙完錫付上護軍,趙泰豪付大護軍,慶昱付副護軍,李夏禎爲平壤中軍,吳英發·金時聖·柳星奎·金光漢·朴好健·丘一聖·河進海·丁有克·張鑽栻付副護軍,吳重建爲訓鍊參奉,李奇珍爲訓鍊奉事,韓祉·邊是泰·鄭世榮付副司直,沈澍·金始慶·柳就章付副司猛,閔濟章·金夏鼎·朴東相付副司勇,趙爾重·鄭弼漢·卞三彬·金漢齡付護軍,權珪·睦林一付司直,李敏夏·李泰亨付副司直,金興慶·權·權·尹鼎和·沈季良·申鐔·權重經·金壽煃付司果,金鼎三韓以原·趙鳴謙·尹就履·李眞儒·金相玉·黃泰河·李顯益·金鳳來·徐命運付副司果,金錫命·柳命雄·洪文夏·金後邦·林承業·金琦付司正,南舜明·盧斗瑞·金世興·崔尙震·金礪·崔尙履·朴荃·李雲龍·宋瑞格·金斗翼·金慶新·南泰年·宋道錫·趙奎彬·李謐·金胤豪付副司正,李溭·宋奎炫·尹周相·韓汲付司猛,崔世雄·金得大付副司猛,李彦瑞·李聖漢·金時賢·崔斗英付司勇,嚴錫興·林時華·李後鍵·鄭善付副司勇,李時徹·張斗星付上護軍,丁熙哲·崔斗滿·表世望付副護軍,李相華·韓相五·李枝昌·朴五建付副司直,林蕃·柳纘邦·高泰興付副司果,金泰亨·李守哲·文星佐·崔時泰·金夏珍付副司正,朴壽億·朴時興·金潤基·韓世旭付副司直,金仲器·李挺益·鄭奇昌·申仁萬·黃一淸·金仁達·金時建·高廷柱·張世佑·白世元·兪彦任付副司果,李弘柱·柳植·咸萬九·李萬雄·朴廷贊·孫以福付副司正,邊相謙·宋載海·金起良·金世振付副司猛,李壽剛·金信建·李時遇·崔海柱付副司勇,林世雨付上護軍,表世建·朴璜·張善興付副護軍,沈武慶·李斗進·趙明元·全璨付副司直,朴孝建·朴枝蕃·曺敬周·姜萬奎·沈天雄付副司果,表明達·姜碩望·崔鎔·張文星·裵斗星·金就文付副司正,黃珩·崔天建·李三碩·强哉矯·鄭尙海付副司果,金斗白·劉贊郁·鄭益昌·尹光殷·石之堅·李俊興·玄德明·金世珍付副司正,金滿淨·李震芳付副護軍,李天根·尹濟萬付副護軍,李復休·尹聖輔·金垕·金壽歲·李道元·金翊漢·金楨南·李後絳付副司直,權克升·洪以度·元次周·李相發·申命仁·趙鍵·元德夏·申憲周·楊憲奭·趙以建·李長白·李時弼付副護軍,金天敍·張得萬·韓後良付副司果,柳松心·崔奎·張繼萬·李天培付副司正,申翊夏付上護軍,金鼎瑞付大護軍,尹師勛付副護軍,申命擧·金時鏡付副司果,申思聖·金九敍·韓時翊·李碩聃·朴東采·李光炯·金尙重·吳遂雄·權殷錫·李時裁·裵必昌·洪禹治·洪啓賢·李厚根付副司正,黃壽聃付副司正,安之雲付副司果,金宗元·李元善付副司直,張震烋付大護軍,李樟付副護軍,具守禎·沈洬·具爀·金梡付副司直,趙慤·金有秋·李時吉·宋有文·李昌遠·洪應夢·金萬奎·洪三元·鄭昌堯付副司果,李廣孝·申德夏·朴成思·張澤·申濰·崔昌翼·姜俊傑付副司正,金聖廈付大護軍,李芳華付副護軍,南珝·金春澤·朴爾淳付司直,李觀星付副司正,朴思昌·洪雲·韓世相·洪舜元付副司勇,朴世楫·尹世任·韓善協付副司猛,韓震相·李錫三·柳華·金元俊·閔道一·柳夏聖·柳世煥付副司勇,崔炯付副司直,李振華·邢翊賓·簡益昌·宣翊三付副司勇。
吏批,以洪錫輔爲修撰李世瑾爲副修撰,黃以章爲正言,申銋爲禮曹參判,安壽相爲思陵參奉,洪九采爲山陰縣監,尹世謙爲扶餘縣監,趙泰耉爲判義禁,朴昌厚爲廣興奉事。
上在慶德宮。停常參·經筵。
下直,三和府使李溶,文川郡守金器之。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,今夜大便三度滑利,又以膈痰咳嗽,寢睡不寧,而困惱有加云。伏未審口淡·熏熱等症,加減更何如?瘡口淸汁,小出乎?大便滑利之餘,又有困惱之候,今日則忍冬膏,姑爲停止。臣等與諸御醫趁早入診,詳察症候,議定當進湯劑,宜當,不勝終宵憂煎,敢此問安,竝爲仰稟。答曰,知道。熏熱之候,往來未已,瘡口流汁,不多,而口淡轉甚,他藥亦難進服,勿爲入診,湯劑姑爲停止,宜矣。
政院啓曰,卽者禁府郞廳來言,委官,身病未差,今日三省推鞫,不得開坐,二十三日國忌齋戒,二十四日國忌正日,此兩日亦不得開坐云矣,敢啓。傳曰,知道。
府前啓,請罪人黃順中事。請忠淸右道暗行御史李眞望罷職事。請當該承旨推考事。措辭竝見上入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏聞困惱之候,自朝特甚云,而醫官尙未入侍,晩來症候,不得承聞,未知卽今加減,何如?惶恐敢啓。傳曰,困惱之候,無減,而朝者批答,有口淡轉甚之敎矣。卽今一樣矣。
護軍李瀗,宣川府使遞來。
藥房口傳啓曰,卽伏聞入侍醫官所傳之言,困惱之候,尙今未已,口淡有加無減,氣甚不舒云,臣等煎慮,不可勝達。卽與未入侍醫官數人入侍之意,惶恐敢啓。傳曰,明日入診,宜矣。
江華留守書目,一家變故之餘,惶蹙倍切,憂畏猶深,以此情地,決不可冒居重任,辭職上疏上送事。啓。答曰,省疏具悉。金象鉉之誣人以大逆,極其兇慘,寧不痛心?卿之廢務引入,實涉太過,安心勿辭,從速行公。以上朝報
備邊司啓曰,平安監司閔鎭遠狀啓,以爲今番入送咨文中結辭,太涉樸直,只以參量彼此事勢,善爲指揮之意,爲結語,則似爲穩便,令廟堂卽爲稟處矣。咨文撰出之後,反復商議,句語之間,稍涉不便,則輒皆刪去,而今此道臣所論中結語,太涉樸直云者,誠然,不可不刪改,務歸穩便之地,卽令槐院,以他文字,改其結語,急急正寫,別定禁軍,罔夜下送,俾無齎咨譯官遲滯之弊,何如?答曰允。右備局謄錄
鞫廳啓曰,仍問事郞廳趙尙絅上疏,令鞫廳有稟處之命矣。罪人玉流花獄事,以文案見之,罪人旣已自服,詞證亦且具備,弑姑情節,明白無疑,本道査啓,與當初文案,別無異同,故依前請刑,四次刑訊,忍杖不服,又請加刑矣。尙絅之疏,論列獄情,拈出疏漏可疑之端,有所條陳,蓋出於詳審重獄之道矣。疏中所謂李禮中夫妻,至親立談成獄之事,已經本道更査之缺不必更問而其中禮中,身冒烈火,急先入房,見其屍體被壓於粟石,手自下置,仍爲撫摩云,夫失火紛撓之時,房外火熾,而入其房者,何如是從容仔細,頓無慌急底意思耶?揆以事理,殆不近似,東蕃祖父成男,年已八十,旣因其子婦柱合之所傳而立證,則似是柱合慫惥之致也。當初鄭太晃以玉流花奸夫被囚時,太晃之父以贊,得聞東蕃交奸之說於柱合,則其在爲子伸理之道,所當奔告官家之不暇,而必待其四寸李時蕃譏察之時,使之告達於營門者,未知其由,時蕃與太晃·以贊等,旣是至親,則此亦殊常。且鄭太晃之妻大阿只招內,灰水借來事,往于玉流花家,則玉流花,未及戴䯻,東蕃,袴腰未收云云,而大阿只,旣是太晃之妻,太晃,以玉流花奸夫,被囚,則此亦未知其果爲公證也。且大阿只,旣知其玉流花,與東蕃交奸之形迹,則當其夫之被囚,何不直告官門,脫出其夫,而私自言說於柱合,傳於以贊,必使其族李時蕃,密告耶。以贊,又何沒其子婦之所傳,必引柱合以爲訂耶。其間情跡,尤涉可疑。當初鄭太晃被囚之由,不載於文案,未知初何疑之,而捉囚耶?凡此疏論諸案,各人處,宜無嚴査得實之道,而且考前後文案,則柱合之木花弓借來大阿只之灰水借來之日,同是正月二十六日,一日之內,再次現捉其奸迹,此甚可疑。當初愛花家,出火時,東蕃,以隣里居生之人,不在往救之中,則宜問而不問,亦涉疏漏。禮中當初招辭中,救火時先到者,以鄭以贊妻與子,爲言,而及其更査時,則換稱鄭太晃兄弟之妻,前後變幻,亦涉可疑,莫重綱常之獄,不可不十分明覈而處之。玉流花,姑爲移送刑曹,更以各項條件,令本道嚴査啓聞後,稟處何如?傳曰,依啓。義禁府謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖體調攝,若何?卽伏聞夜間,以咳嗽膈痰,寢睡不寧,而差勝於昨日云,困惱之候,一樣減歇,熏熱,不復往來,而口淡加減,何如?瘡處流汁,益少,而浮氣亦無所減乎?今日臣等,依聖敎當爲入診,而不勝終宵煼煎,敢此問安。答曰,知道。朝來困惱有加,熏熱時時往來,而口淡一樣,瘡處流汁,益少,而浮氣別無所減矣。
藥房再啓曰,臣等入診退出後,與儒川君濎及諸御醫等反復商議,則皆以爲聖候,膈痰咳嗽,每妨寢睡,他症之有加,亦未必不由於此,加減瀉白散,加赤茯苓一錢,連進三貼,以爲淸金降火之地,宜當云。藥味亦不至甚苦,此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?卽伏聞夜間,以膈痰咳嗽,寢睡不寧,如昨日云,困惱·口淡,加減何如?而熏熱不復往來乎?瘡處流汁不止,而浮氣亦無所減乎?今日臣等,與諸醫入診,詳察症候宜當,不勝終宵煎慮,敢此問安,竝爲仰稟。答曰,知道。困惱之候,比昨夜小減,而一日之內,加減無常,熏熱之候,往來未已,瘡處流汁不止,而口淡及浮氣,比昨一樣矣。勿爲入診。
大殿·中殿·世子宮·宮嬪宮,藥房·政院·玉堂夕問安。答曰,知道。
藥房口傳啓曰,卽伏聞入侍醫官所傳之言,聖候自巳時困惱特甚,且有虛暈之氣,至今不得鎭定云,臣等驚慮,不可勝達。伏未知醫官退出後,加減何如?臣等請與未入侍醫官,卽爲入診,何如?敢啓。傳曰,困惱之候,一樣,而虛暈之氣,小減,明日入診,宜矣。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。傳曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?卽伏聞夜間,以膈痰咳嗽,寢睡雖不寧,而差勝於昨日云,困惱之候,有減,而虛暈之氣,不復往來乎?昨日湯劑,不得進御,口淡有加乎,瘡處及浮氣,加減何如?今日臣等,當依聖敎入診,而不勝終宵憂煎,敢此問安。答曰,知道。困惱之候,少減,而虛暈之氣,時時發作,昨日口淡,有加,湯劑不得進御,而瘡處漸益差減,浮氣無加矣。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞醫官處下敎之言,則困惱之候,一樣,口淡有加云,伏未知卽今加減,何如?惶恐敢啓。傳曰,困惱之候,一樣,而口淡之有加,此時稍減矣。
鞫廳議啓,弑姑罪人玉流花,姑爲移送刑曹,更令本道,明査啓聞後,稟處事。傳曰,依啓。以上朝報
備邊司郞廳,以大臣意來言,今日賓廳坐起日次,而上候方在未寧中,不得來會云矣,敢啓。答曰,知道。備局謄錄
上在慶德宮。停常參·經筵。
下直,加里浦僉使郭氣和。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以咳嗽膈痰,寢睡不寧,四更後,有寒氣,移時鎭定云,伏未審口淡·困惱,加減何如?而虛暈之氣,不復發作乎?瘡處浮氣及脚痺,更何如?湯劑連日不得進御,今日臣等,不可不與諸醫入診,詳察症候,更議當進之藥矣。不勝終宵煎灼之至,敢此問安,竝爲仰稟。答曰,知道。口淡困惱及浮氣脚痺,無減,而虛暈之氣,姑不發作,瘡處與昨一樣,勿爲入診,問于入侍醫官,議定當進之藥,宜矣。
再啓曰,入侍醫官退出後,臣等與儒川君濎及諸御醫等,反復商議,則皆以爲聖候諸症,雖加減無常,皆由於胃中濕痰,淸鬱二陳湯,先進三貼,宜當云。此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,入侍醫官退出時,困惱之候有加云,其後伏聞又有微寒之氣云,伏未知卽今加減,何如?惶恐敢啓。傳曰,困惱特甚之候,差減,微縮不舒之氣,止歇,而卽今有熏熱之候矣。
吏曹啓曰,萬頃縣令洪構,宜置下考,而置之上考,淸河縣監吉震龜宜置下考,而置之中考,政院,以此請推道臣,則兩邑守令,不可仍置。藍浦縣監李杙,以十考守令,三次居中,中間雖因赦令蕩滌,依法典罷黜,已有近例。萬頃縣令洪構,淸河縣監吉震龜,藍浦縣監李杙,竝罷黜,何如?傳曰,允。
今秋冬等褒貶,吏曹佐郞李秉常,兵曹正郞李眞望,司果韓以原,司勇楊再興,武兼柳泳·吳遂雄·李時裁·姜尙文·守門將安之雲·李茂,副率金載海,侍直兪岦,洗馬尹智敎·崔錫文,漢江別將李斗慶,以上,中。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞夜間,聖候,以膈痰咳嗽,寢睡不寧云,伏未審困惱·口淡,加減何如?而熏熱虛暈之氣,不復往來乎?腫處流汁,不止,而浮氣不至有加乎?昨入湯劑,亦不得進服云,臣等煎慮一倍。今日與諸御醫入診,詳察症候,宜當,敢此問安,竝爲仰稟。答曰,知道。困惱特甚之候,小減,口淡一樣,而熏熱往來未已,虛暈之氣,時時發作,而腫處流汁不止,浮氣小無所減,勿爲入診。
府前啓,請黃順中事。措辭見上。入啓。答曰,勿煩。前啓,忠淸右道暗行御史李眞望罷職事,及當該承旨推考事。停啓。
全羅左道暗行御史李眞儒,入來。
政院啓曰,卽者中樞府錄事來言,判府事趙相愚,近日爲承起居,來住闕下閭舍矣。忽自今朝,元氣陷虛,症情萬分危劇云,係是大臣病患,敢啓。傳曰,卽遣御醫看病,逐日書啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,伏聞入侍醫官所傳之言,聖候諸症,亦無顯然所加,而口淡一樣云。近日症候,諸醫等,莫不以爲濕症所致,而治痰之劑,間以口淡,不得進御,水刺厭進,今已月餘,中氣虛憊,理所必至,臣等。
