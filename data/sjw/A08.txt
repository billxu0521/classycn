上在慶德宮。停常參·經筵。
正朝望闕禮親臨後,藥房·政院·玉堂·二品以上·六曹問安。答曰,知道。
備忘記,推鞫,領議政吳允謙,左議政金瑬,右議政李廷龜,各鞍具馬一匹面給,海昌君尹昉,判義禁李貴,知義禁洪瑞鳳·金自點·朴鼎賢,各熟馬一匹賜給,大司諫鄭百昌,刑房承旨朴弘美,執義趙邦直,問事郞廳呂爾徵·金光煜·李景□·趙錫胤,各半孰馬一匹賜給,別刑房都事金弘翼·朴敞,文書都事沈·睦蓍善陞敍,前判義禁金尙容,史官李惕然,假注書崔煜,前都事柳景詔·南鎰·李裕□□□□□□李光翼,各兒馬一匹賜給,問事郞廳□□□□□□□□□□都事□□璛,假都事金怡,各上弦弓一張賜給,假都事李賢男,不粧弓一張賜給,其中承服罪人拿來者,六品遷轉,已出六品者陞敍,律官以下令該曹米布題給。
政院啓曰,漂海唐人接見事,命下矣。何日爲之乎?傳曰,過大祭後爲之。
兵曹判書箚子,下議政府,同知權泰一,全羅監司遞任上來。
禮曹以三公意啓曰,自古亂賊之徒,何代無之,而今此兇逆之慘,更爲相謀逆,賊中之賊,此實古今天地所未有之大變也。誅討之典,雖已行矣,若不頒布中外,明其罪惡,則將無以快臣民之憤。況旣已告廟,則頒敎之典,尤不可已,請依前例,亟令該曹擇日擧行,何如?傳曰,依啓。出故判書朴鼎賢家日記中
上在慶德宮。停常參·經筵。
春信使朴蘭英出去。
明日王世子率百官,陳賀出宮。正時辰初一刻,禮曹陳賀頒敎,初七日推擇。啓。朴鼎賢日記
上在慶德宮。停常參·經筵。
有政。洪瑞鳳爲大司憲,權潗爲掌令,李尙質爲正言。
院啓,仁同府使閔仁佶,請削去仕版,永不敍用。梁嗣福,旣以其子繼賢,受來凶書,將傳虜中,渠實目見爲供,則其所謂不知書中辭說者,特其飭詐之言,其子所爲,爲其父者,宜無所不知,請命嚴鞫正刑。慶尙道都事崔衢,行己麤濛,爲人所棄,請命遞差。開城府敎授吳權,昏惑失性,不省人事,請命遞差。答曰,依啓。吳權,必無不堪此任之理,勿煩。閔仁佶·梁嗣福等事,不允。
府啓,請梁嗣福嚴鞫正刑事。請全義縣監朴訢罷職事。答曰,勿煩。朴鼎賢家日記
兵曹啓曰,政院啓辭,盧敦武放送事,命下矣。敦武,本非北道之人,而因充軍入去,故移配他道事,自鞫廳入啓蒙允,姑爲仍囚,令該曹速爲處置,何如?傳曰,允事,傳敎矣。鞫廳罪人盧敦武,本非兵曹罪人,問于當身,則當初訓鍊都監定配云,必是得罪於都監者也。令訓鍊都監,覆啓處置,何如?傳曰,允。
訓鍊都監啓曰,今見兵曹啓辭,則鞫廳罪人盧敦武,令訓鍊都監覆啓處置事,入啓蒙允矣。敦武非本名,而以盧乭無赤,丙午年都監射手入屬從軍,己酉年赴防被抄后,厭憚防戍,無緣逃走,故其時都監,充軍啓請,而已至於定配一款,則非都監所爲,且定配之后,以敦武改名及第云。令該曹處置,何如?傳曰,允。
兵曹啓曰,今見訓鍊都監啓辭,盧敦武本名,盧乭無赤,入配北道,改名敦武,爲出身云,其罪狀,今不可追論,依傳敎仍前充軍,移配防踏之意,敢啓。傳曰,依啓。訓局謄錄
上在慶德宮。停常參·經筵。
東宮誕日,藥房·政院·玉堂·二品以上·六曹·大司諫問安。答曰,知道。
禮曹啓曰,各陵五享甲子年逆變后,大臣,戶·禮曹·兩司長官,同議裁減,而自今年,當復爲設行矣。國初五享則事係初創,不敢擅便,議大臣定奪,何如?傳曰,依啓。
院前啓,請閔仁佶事。措語見上請梁嗣福事。措語見上請吳權。措語見上答曰,不允。吳權,依啓。
府前啓,請梁嗣福事。措語見上請朴訢事。措語見上答曰,不允。
傳曰,初八日王守備等,接見爲之。
政院啓曰,禁府都事,以大臣意來言,崔景禧,因臺諫所啓拿來,然而初非鞫廳罪人,自本府先爲捧招,如有可疑之端,移於鞫廳乎?自鞫廳,直爲推問乎?敢稟。傳曰,令本府捧招。
禁府,會寧判官崔景禧,拿囚。啓。朴鼎賢家日記
上在慶德宮。以春享大祭,齋戒相値,停常參·經筵。
朴弘美,以都摠府意啓曰,今日入直軍士,當爲中日習射,而以春享大祭相値,退行之意,敢啓。傳曰,知道。
未時,太白見於巳地。燼餘
禮曹啓傳敎云云,議于大臣,則海昌君·三公議以爲,我國祀典,本似煩瀆,故變亂之後,廟堂與戶·禮曹兩司長官同議,以太廟旣行五享,陵寢不必疊行大祭,入啓裁減,非但爲時省費之意,而亦無限年之語,今若復設,則該曹似當依前,更爲稟處也。至於園所則四仲朔行於私廟,五名日行於園所,該曹旣已啓下遵行,初非爲年凶而姑廢,亦非限過而復設,恐難輕議,伏惟上裁。鄭判府事,病不收議,大臣之意如此,上裁。啓。傳曰,依議。
政院啓,大槪,禮曹議大臣草記內,今若復設,則該曹似當依前更議講定,而該曹不爲前期講定,今日春享大祭,陵寢傳香,何以爲之乎?傳曰,喪祭從先祖,可也,仍爲傳香。
禁府,前府使李瑞麟,前判官金慄,色吏元承春等,拿囚。啓。
以大祭齋戒無所啓。以上朴鼎賢日記
上在慶德宮。停常參·經筵。
有政。沈悅爲右參贊,李曙爲工曹判書,李泳道爲□□,成汝寬爲兵曹正郞,崔葕爲校理,李碩達爲僉知,吳爲慶尙都事,韓汝溭爲知義禁,金起宗爲知經筵,南碝爲工曹佐郞,韓汝溭爲知事。
明日東宮,率百官陳賀出宮,正時辰正一刻。
院前啓,請閔仁佶事。措語見上請梁嗣福事。措語見上新啓,奉常主簿金景杓,愚而多氣,擧名相辱同僚,請命罷職。答曰,不允。金景杓推考。
府前啓,請梁嗣福事。措語見上請朴訴事。措語見上答曰,不允。
未時,太白見於巳地。朴鼎賢家日記
上在慶德宮。停常參·經筵。
未時,太白見於巳地。
明日王守備接見,三嚴正時巳正一刻。
院啓,請閔仁佶事。措語見上請梁嗣福事。措語見上請金景杓事。措語見上鎭川縣監卞悌元,爲人昏錯,居官廢事,多爲可駭可愕之事,請命罷職。答曰,卞悌元,自前盡心國事,不可以無名之罪,遞罷也。金景杓,已爲推考,不必罷職,閔仁佶·梁嗣卜事,不允。
府啓,請梁嗣卜事。措語見上今日陳賀時,東西班列極爲稀疎,衆所共知,老病人外不參人員,摘發推考。答曰,依啓。梁嗣卜不允。朴訴罷職事,停啓。朴鼎賢家日記
敎書示中外大小臣民等,王若曰,天地有陰沴之種,或梟獍蘖芽於邦域,宗祊屬靈長之會,乃鯨鯢磔肉於藁街,常刑旣盡於彝章,誕告可已於中外,噫,亂賊何代無之,而悖逆此類最凶,處五流五宅之鄕,罔念竝生之德,非一朝一夕之故,久稔射天之謀,締繼賢爲腹心,密通書檄,約韓潤以嚮導,將据要衝,又稱平遼之克期,欲致誕隣之胥伐,旣盡讒言罔極,寧不禍□日憎,將謂鬼神之莫窺,竟爲徒黨之所發,陰謀秘計,已盡輸於榜笞,亂領妖腰,尋卽就於鐵鑕,事異潢池之盜弄,實係國步之安危,已於去十二月三十日,將賊魁梁景鴻等,謀逆伏誅之狀,告于廟社訖,播告臣民,咸使知之。於戲,見無禮於君輿,憤已極於食肉,吾何快於是邦?憲是嚴於瀦宮,故敎示云云。亂中雜錄
上在慶德宮,停常參·經筵。
政院啓曰,過擧動后,視事取稟之意,敢啓。傳曰,知道。
院前啓,請閔仁佶事。措語見上請梁嗣卜事。措語見上請卞悌元事,措語見上答曰,不允。
府前啓,請梁嗣〈福〉事。措語見上答曰,不允。朴鼎賢家日記
卯時,日暈兩珥。自辰時至未時,日暈。夜一更,月暈。春坊日記
上在慶德宮。停常參·經筵。
徐景雨,以戶曹言啓曰,楊都司所送禮物,依傳敎送于三公及綾城君臣曹判書接待所兩堂上,則皆不受,還送于本曹,何以爲之?敢啓。傳曰,竝給。燼餘
有政。金慶徵爲都承旨,蔡裕後爲獻納,李行健爲兵曹正郞。韓興一爲修撰,李彙稷爲兵曹參判,李曼爲兵曹佐郞,崔鳴吉爲資憲大夫。
備忘記,軍籍句管堂上李曙,鞍具馬一匹賜給,崔鳴吉加資,南以恭,郞廳李浚,熟馬一匹賜給,李英耋半熟馬一匹賜給,李後陽陞敍,堂上趙翼,郞廳姜晉昕,各兒馬一匹賜給,朴省吾上弦弓一張賜給。
院前啓,請閔仁佶事。措語見上請梁嗣卜事。措語見上請卞悌元事,措語見上答曰,不允。
府前啓,請梁嗣卜事。措語見上答曰,不允。
傳曰,今此進豐呈處所,定於仁慶宮重輝堂,竝敍留宿處,上年修理殿閣仍用,而重輝堂外,命婦入接,若干房舍閣爲修理,俾成貌樣事,言于該曹。朴鼎賢家日記
上在慶德宮。停常參·經筵。
未時,太白見於巳地。
吏曹啓曰,幼學李益培上疏,大槪,爲其祖父馨郁,年滿八十,有此祈恩之疏。馨郁,以先祖待從之臣,年至大耋,依近日鄭光績·康復誠等例,別加優老之典,以爲宜當,而自下不敢擅便,上裁,何如?啓。傳曰,依他例超資。
全羅兵使書目,樂安呈,以尙燭鄭瑛家,明火大賊突入,至於殺害鄭瑛,事極㤥愕。
院前啓,請閔仁佶事。措語見上請卞悌元事。措語見上請梁嗣卜事。措語見上答曰,不允。梁嗣卜事,議大臣處置。
府前啓,請梁嗣卜事。措語見上答曰,議大臣處置。朴鼎賢家日記
北兵使書目,黃拓坡權管牒呈,罪人梁景鴻,胡語傳敎白允卜,慶源捉囚事。
傳曰,召對爲之。出上同
上在慶德宮。停常參·經筵。
下直,榮川郡守李藏。
鄭基廣啓曰,漂海唐人,今日出去云,令接待所好爲出去之意,爲辭言之,何如?傳曰,依啓。
鄭基廣啓曰,漂海唐人處,令接待所,好爲下去之意言之,則答曰,不勝感謝云矣。傳曰,知道。燼餘
京畿監司書目,長湍呈以自西上來百總張平國,率從人十七名上京事。
院前啓,請閔仁佶事。措語見上請梁嗣卜事。措語見上答曰,姑停。請卞悌元事措語見上答曰,不允。
府前啓,請梁嗣卜事。措語見上答曰,議處間姑停。朴鼎賢日記
司憲府啓曰,自古帝王,所以同民志一下情,使天下服其法,隣國畏其威者,不過刑以懲惡,守而不失而已。今嗣福旣知通書,而其子繼賢,傳於虜中,則其爲罪惡極矣。豈可謂貪貸而有所容貸乎?所當先加嚴鞫然後,凶計之知否,自可辦矣。而況當初供把其通書,而與謀之狀,大槪承服,則不下一杖,如視薄罪者,大乖討逆之典,而臣等所未曉也。殿下好生之心,雖出於至仁無他,以如此罪惡,而猶逭於常刑,則非但法不一而人不服,日後之患,有不可勝言,其可使聞於隣國乎?凡人無知,或可恕宥,此賊之罪,不可不刑,請梁嗣福,亟命嚴刑,以洩神人之憤。答曰,議大臣處置。
政院啓曰,當初梁嗣服之招,旣以其子繼賢,受來凶書,將虜中爲供,則其所謂不知書中辭說云者,特其飾詐之言也。其子之所爲,爲父者,宜無所不知,況親見其凶書者乎?鞫廳之請刑,意實在此,而特軫好生之仁,只施流配之律,刑章失宜,獄體不嚴,請亟命嚴鞫正刑。答曰,議大臣處置。義禁府謄錄
黃海暗行御史趙絅書目,兎山李淑,海州朴簉,牛峯尹俊元,江陰李大純,治理最著,朝庭各別褒奬事,松禾鄭亨道,私用國穀,朝廷處置事。兵使申景禋,牢閉城門,使御史不得入察,不法朝廷處置事,吾義浦萬戶黃壽聃,撫恤水卒褒奬事。
咸鏡御史趙廷虎書目,文川朴霽,自奉簡約,定平朴由憲,闔境晏然,會寧許完,撫摩得宜,富寧權應命,政治不明,罷黜事。又書目,鍾城韓仁及,莅職嚴重,一境賴以爲安,慶興徐佑申,赴任初政,皆有能名,鍾城判官李銘立,盡心奉公,民情賴悅事。朴鼎賢家日記
巳時至未時,日暈。夜一更,月暈,入東井星。三更四更,月暈。春坊日記
上在慶德宮。停常參·經筵。
下直,利川府使成時憲,伊川縣監金重鐻,咸鏡都事李莆,永宗萬戶吳鸞。
鄭基廣啓曰,明明日私忌,明日齋戒,此兩日視事,不爲,取稟。傳曰,知道。
尹知敬啓曰,餘丁木當爲添入,請出步兵御覽會計冊。傳曰,知道。
朴弘美啓曰,臺諫有闕,政事,何以爲之?傳曰,私忌過后爲之。以上燼餘
備忘記,駙馬揀擇幼學申用根·沈景得·韓仲倫·許舒·權休·權大恒·南斗綱·鄭繼勳禁婚,其餘許婚。
院啓,卞悌元事。答曰,不允。
禁府啓,會寧判官崔景禧,係于逆獄,自本府擅便爲難,上裁。啓判付,刑推當否,自本府議啓。
刑曹啓,全州提督金嶭,前萬戶金夢參,濫騎驛馬罪,決杖二百流三千里,告身盡奪。啓依允。又啓目,金嶭等,移禁府決杖定配,何如?啓〈依〉允。朴鼎賢家日記
上在慶德宮。停常參·經筵。
備邊司啓曰,晉州旣有兵營虞候,而金海亦是秩高武臣,虞候·府使,使之兼察營將之任,何如?傳曰,依啓。
吏曹啓曰,靈光郡守宋克訒,病滿三十日,改差。啓。傳曰,允。
府·院啓,梁嗣福事。措語見上停啓。朴鼎賢家日記
上在慶德宮。停常參·經筵。
京畿監司書目,百總張平國等十八名,還爲下去事。
平安監司書目,義州呈,以胡差乭屎率從胡十名出來問情事。
兵曹判書李貴箚子。大槪,告逆者封功,斬逆者封功,誣告者斬,乃國典也,所以破逆謀而壽國脈也。是故,奬告者爲國,疾告者助逆,其心之公私,於斯判矣。向年睦性善輩,以四大將譏察,爲甚於賊适,又以請罪倫紀之逆珙者,反以爲陷君於不測,趙絅亦曰,南以興之死,以其譏察也。至發臺論,欲罪大將,時論如此,故逆賊仁居之流,亦以譏察,歸怨於朝廷,元勳重臣,雖聞告變,莫敢先發,乃畏時論也。時論之極,至於釀成兇逆之謀,終致孝立之變,此不過好名之弊,有以致之也。今日時論,初出於好名,終至於亡國,而不自覺,可歎可歎,臣愚以爲如此之論,不塞不流,不止不行,伏願聖明,勿以深遠之計,爲闊於事情,勿撓於好名之論,勿沮於姑息之說。告逆者陳命生,依前規遵國法,特命封君,以壽國脈,而前日斬逆者李守白等,亦依當初榜約,竝爲封功。一以褒告逆之功,一以施斬逆之賞,而不失信義,亦在其中,臣意又以爲,初無朴蘭英知凶書來告,則朝廷必不得命生之告,蘭英之功,亦不可不論事。朴鼎賢家日記
夜二更五更,月暈。春坊日記
上在慶德宮。停常參·經筵。
有政。沈東龜爲持平,宋國澤爲注書,睦大欽爲工曹參議,李馨郁爲知敦寧,任絖爲靈光郡守,金元立·鄭百亨爲禮曹正郞,金世濂爲副修撰,鄭良弼爲儀賓府正,朴安孝爲相禮,任忠幹爲富寧縣監,元䎘爲龍川府使,李之華爲大同察訪。
平安兵吏書目,胡差乭屎開諭入送事。
院前啓,請卞悌元事。措語見上答曰,不允。朴鼎賢日記
訓鍊都監啓曰,兵曹啓辭內,平丘驛卒訓鍊都監投屬丙生,依法典還屬本驛,以爲蘇復殘驛之地,何如?傳曰,知道。訓鍊都監投屬之數,令本監成才與否,入屬久近,査考處置事,傳敎矣。考諸軍案,則右司中哨軍韓丙生,其父韓莫福,果爲平丘驛保,丙生則生長京城,故去庚戌年,所居中部式年砲手,抄送都監,編伍從軍,于今二十餘年,初非投屬都監之類也。非但年久,已爲成才,禁軍除授,當此對壘之時,積年敎養之卒,一朝頉下,誠爲可惜,仍屬都監之意,敢啓。傳曰,依啓。訓局謄錄
巳時,日暈,暈上有冠,色內赤外靑。自午時至申時,日暈。春坊日記
上在慶德宮。停常參·經筵。
院前啓,請卞悌元事。措語見上答曰,不允。
黃海監司李如璜,春川府使遞任上來。
平安監司書目,咸從呈,以自登州出來唐差海中遇風十人漂到事。
全羅都事書目,災傷差錯,樂安郡守禹省中,玉果縣監蔡忠晉,請罷黜事。入啓。
傳曰,吏曹佐郞崔惠吉御史治裝。
政院啓曰,胡變之后,因承旨李明漢啓辭,朔書篆文等事,竝皆停罷,至今不復,勸奬之道,殊似欠缺,自今年更爲申明擧行,何如?傳曰,依啓。朴鼎賢日記
義禁府啓曰,逆賊梁嗣福,已爲承服正刑,破家瀦澤,罷其守令,降其邑號,緣坐·籍沒等事,依律文捧承傳施行,何如?答曰,允。禁府謄錄
申時,日暈。酉時,日暈沈霧。夜自一更至四更,月暈沈霧。五更,沈霧。春坊日記
上在慶德宮。停常參·經筵。
春信使朴蘭英書目,金汗出兵云云。入去便否,令廟堂指揮事。入啓。
管餉史書目,病重乞遞事。入啓。
忠勳府啓曰,胡變時衆子忠義,姑爲減祿,時生存功臣嫡長,竝爲減祿,而舊功臣嫡長,仍存不減今者,凡諸蠲之事,已爲復舊,生存與否,竝爲題給事。入啓。傳曰,依啓。
傳曰,召對爲之。
院前啓,請卞悌元事。措語見上答曰,依啓。
李貴箚子。大槪,朴蘭英渡江與否,令廟堂更爲定奪事。入啓。
府啓,忠淸兵使李義培,頃以德山等數邑闕軍充定事,偃然狀啓,其中所抄之軍,率多不精,其任情循私之罪,不可不懲,請命罷職。司評李源,本以賤孽,不解文字,請遞宣傳官。宣若采,行身悖戾,人皆唾鄙,本廳羞與相伍,請汰去事。入啓。答曰,依啓。李義培推考,李源以閑官換差,朴鼎賢家日記
自昧爽至午時,沈霧。夜一更,月暈。四更五更,有霧氣。春坊日記
上在慶德宮。停常參·經筵。
答李貴箚子曰,箚辭實合予意,當令廟堂施行焉。
府啓,請李義培事。措語見上請李源勿爲閑官換差,直命遞差事。入啓。答曰,不允。以上朴鼎賢日記
自昧爽至辰時,有霧氣。夜自二更至四更,沈霧。五更,月暈沈霧。春坊日記
上御資政殿。晝講,知事洪瑞鳳,特進官金自點,參贊官李敬輿·李基祚,檢討官蔡裕後,假注書崔煜,記事官宋國澤·李惕然入侍。上讀前受音一遍。李敬輿讀自伊尹乃言曰,至克終允德,具註音一遍,釋大文一遍。上讀新受音一遍,釋一遍。李敬輿曰,註云洗濯澡雪,此善形容也。篇中有曰,昧爽丕顯,聖人修德,無時不然,而至於昧爽,乃淸明之時,洗濯其德之幾也。以其方寸虛靈,無少渣滓,而及其朝後施諸事爲之間,恐有不過不及之差也。聖帝明王出治之本,恐不出此四字也。人君雖能修德,萬機至蘩,不能獨理,故以至誠必求良弼,求之一國而不得,則必求之天下,以爲致治之本,修德任賢,實是爲國之本也。缺
李敬輿啓曰,近年以來,別無宮中華奢之事,而閭閻間侈風日甚,至於下賤,衣服之制,貴賤無章。古語曰,奢侈之害,甚於天災,此難救之弊也。若能痛禁,則豈有是弊,抑根本之地,不能盡其儉之德而然耶?臣實憂之。洪瑞鳳曰,敬輿言,是也。民窮財盡,莫此時若也,而閭閻間,衣服飮食,在下賤尤甚,臣忝冒風憲之地,雖申明力禁,而人情勝之,禁吏等亦不敢下手者,亦有之,此習如此,亦可以觀世變矣。古語宮中好高髻,四方高一尺,本源之地,昭儉之實,或有所未盡而然歟?上曰,自祖宗朝崇儉之治,垂二百年,以尙方言之,衣帶·表衣外,至於緞絹,無造入之事。宮中不用紋緞,而侈風如此,此必本源之地,未盡其實而然也。時勢有異,未易變革,爲之可憂。敬輿曰,馬政爲重。瑞鳳曰,國初封進馬匹以萬數,以今言之,何可當也?上曰,前朝我國,亦殷富,銀器亦多,至於軍士賞格,以銀器爲之,自大明初,多定貢馬。洪瑞鳳曰,金義有殺天使之變,自時厥後,貢馬之數爲多。上曰,以今物力見之,何能爲也?元時亦爲多徵,板蕩之餘,亦能進貢,其時之物力,可知也已。瑞鳳曰,脫有邊患,糧餉爲難,前朝時宰相權臣,多有富家,而尙方之金,只有一錢八分也。公私蕩竭,閭閻無食,如有邊患,人將皆死,而侈弊則如此,是未可知也。敬輿曰,天之生物也有限,人之用財也無節,焉得不然乎?況農之家少乎?市民在京,而游手而食,農民在鄕,而竭力而飢,經亂以後,農民之土着者尤少,市民之下鄕者尤多,農之家十纔二三。且以屠殺耕牛,以爲販食之資,缺更無所食,或連命,或不能連命,而惟彼遊食之徒,酒肉淋漓,衣服奢華,然而能爲國者,臣未之見也。上曰,屠宰農牛則守令不禁耶?敬輿曰,豪悍者流,交游本官,官吏不能禁,其中被捉者,不過疲殘者耳。臣冒忝監司時,別令營下人禁之,則似乎禁止,而弊亦生之。金自點啓曰,巨弊場市,是也。一郡場市,一月六出者居多,通計隣近官場市,則殆無虛日。故屠牛販賣者,最多遊手之徒,致飽之餘,又從而挐鬪盜賊,又必聚於場市。以此見之,場市之出,似妨於農,一郡多有場市者,省之可也。敬輿曰,民貧之弊,有不可憂,而昭儉之事,以至誠當爲,竊聞在宣祖朝,宮中房屋甚少,故其人柴木,不至如今日之浩大。是以,以官吏爲之,不以民結捧之,雖不可一朝猝變,念焉幸矣。金銀·珠玉·紗羅·綾緞,不宜置於宮中,自宮中痛禁,則何憂乎外間之侈風乎?瑞鳳曰,兵亂以來,士大夫家法亦垢,平時則崇品宰相,得着黑染紬直領,所謂好事宰相,着冒緞衣,故其時皆爲之指示曰,某也着冒段衣,不亦奢侈乎云云矣。今則無着黑染紬直領者,有識之士夫如此,何以責下賤乎?中人三衣之資,才入一衣之直,民何由不貧窮哉?小臣知人事者,四十年來,古儉之風,未見於士夫之間,世變如此,是以憂之。上曰,曩時聞之,法府禁下人捉來,犯禁者則官員隨其所知,或以傳請皆減之,獨其中無告者被罰,今則必無是事,而爲官員者,若以其所知者而減之,請囑者而除之,則下人安得不然乎?他人所見,必曰此何功見減,而彼何辜被罰乎?人安有畏戢之理哉?此甚末務,而末務亦不能公,人豈服哉?缺
上曰,年若稍豐,則欲爲措置,而年之豐凶,未可知也。今年下雪太過,此必豐年之祥耶?瑞鳳曰,尺雪驗豐,古有其說,而或曰地脈傷焉。李基祚啓曰,文義畢講后,奏事,宜矣。敬輿曰,書曰往省括于度則釋弩小數也。省括然後,有中物則然矣。人君發號施令之際,初不可不愼,非但發號施令之際爲然也。善則推之,惡則遏之,合於義理,宜於人情,夫如是則何事不成?若見小利近功,而不察於義理,不便於人情,則危者益危,微者益微,於此可愼處也。篇中有曰,王未克變,夫欲敗度,縱敗禮,惑之已甚,改之不易,伊尹之訓戒至矣。而尙不能變革舊染之習,逮于伊尹,訓戒切實,而乃有克終之德,其英明之質,足可想矣。我聖上不聞亦式,而務去偏係之私然後,學問益進矣。左右前後,罔非正人然後,正言畢聞,而萬幾正矣。其曰克終允德之釋,釋之以克允於終云,此則不以義理知之也,宜以克終其德之意釋之也。上曰,以何意如是釋之乎?瑞鳳曰,釋其實有其德於身,故如是矣。敬輿曰,下云克終厥德,是也。上曰,諺解亦多未盡處。敬輿曰,文意則實是,以左右無非終其實德之意也。其德實然後,有得於己,是以古人曰,實有諸己之謂德也。其德欲實然後,方可謂之德,否則非德也。故曰允德允,人君其善也,由其左右前後皆正人也,其惡也,亦由其前後左右非正人也。缺
上曰,雖有伊尹之志,若使不重其權,則豈能訓戒之哉?由其重其權,故其言而其君聽從之。敬輿曰,非但權也,公忠正直之心,暴於天下,一世之人,皆以之信,故有如此之事,而人不之疑,以此見之,不可徒以其權,取信於當時也。上曰,徒以其權,則人必不信,有可信之處,而兼有其權故也。瑞鳳曰,微子·箕子之徒,豈無伊尹之心而不能焉?此則知其勢不可與有爲也已,豈不欲去其君惡德乎?上曰,太甲終能改過而遷善,此非特國家之幸也。實是伊尹之幸也。放之桐宮,終不能改然後,不得已有易置之擧,則豈不爲伊尹之累乎?瑞鳳曰,聖敎至當,由其心上是只公忠,故己不之避,人不之疑。上曰,此篇註有曰,此太甲受〈之〉病處,故持言之云,古人必先言其君之受病處,眷眷於戒告者如此,卿等亦各言予受病處,如何?敬輿曰,受病處如醫用藥,必須詳知病根之所由生然後,以之下藥,而藥有效,以之治病可愈,爲術業者,若不知病根,則自不知其術之不明,反謂之病不可爲也。受病之處,知之不易,旣或知之,亦難知救之之術,凡有憂當時之憂者,豈敢面謾者乎?欲納君於無過之地而已。至於受病之處,先宜自知,如欲聞藥石之聞,而直言不至,則當曰吾病在此,以何術治之云爾,則今日廷臣,皆可告戒矣。苟非聖人,人孰無過?聖敎下詢,不自滿暇,咨之以受病之處,臣不忍負聖上之淸問也。缺臣不敢知聖上愛民之仁至矣,而求之政令之間,質之方策之中,則不能無換古之愧,臣竊痛之。近來習俗不美,力國事者,謂之國邊,言便民者,謂之民邊,是可結也。民依於國,國保於民,而如是云云,最是有識者之憂也。誠之爲德,何事不做?誠於愛民則黎民保,誠於求言則直言至,此必然之理也。今者言路似乎開矣,堂陛似乎通矣,而嘉謨不至,昌言莫聞,臣恐求言之誠不足也。瑞鳳曰,受病之處,使各言之,聖敎至當,國家之福也。自非大聖,豈無其過?近日言路不廣,體言之誠,微不如初,圖治之誠,如癸亥初,則國必平矣。自點曰,自上使各言病處,國家之福也。斥言病處,在儕輩間平交,亦不易也。自非無病處之人,則安可以言人之病處乎?至如小臣,最在人下,其於聖上病處,何可言哉?然聖問及此,請以所見,以副上敎。此篇曰,克終允德,自上務文不務實,萬幾之煩,苟非實德,何事可爲?李基祚曰,如臣愚鈍,其於聖敎,無以奉揚,第卽祚以來,無一事就成者,自上其以爲難可有爲耶?以姑息之政,翫惕而已耶?何其無惕慮振作之擧耶?以奢侈言之,內外屠牛之弊,已痼矣。自上而當勉也。執法之官,亦當力爲也。缺
上曰,自前爲予進言者,皆以無實爲言,此言正中予病,非不務實,而治化微壞,予實悶之,先知病根,隨疾下藥然后,病可愈也。何以則文具之弊祛,而眞實之德進歟?裕後曰,上文曰,昧爽丕顯,坐以待朝,必須無一念之作爲,唯以眞實之德,以爲出治之本,丕顯待朝,乃修實德之要。敬輿曰,誠之爲德大哉。天道無妄,自然而化,至於事事物物,苟非其誠,於何憑依,而做諸事爲也。愛民之誠,自然浹洽於民心,而能合乎天理,則是愛民之誠也。有爲而發則非誠也。體言之際可體則聽之,樂聞己過,改過不吝者,誠也。外雖聽聞,而內不翕受者,非體言之誠也。至於臨筵講學,必以洋洋聖謨,參之於己,篤志力行,則誠也。拘於文具,以備顧問而已,則日月往矣,而無益於事矣,此豈向學之誠也?欲知受病之處,以誠求之,則誠也。聞疾若驚,勇於改之,則誠也。體用之心,或存或舍,則非誠也。天道無妄,而萬物化成者誠也。人君體天,不出於誠之一字也。缺
李敬輿啓曰,中朝被兵之言三至,不無其惑也。雖不得見其狀啓,而袁帥將其十萬人,以在關則汗兵要出,進迫於帝都,似無是理也。通州之言若然,天下事不幾於去乎?人有固其墻垣,且多閭閻,盜不可入,而有人來言,汝之父母家盜入云爾,則其將曰固其墻垣,盜必難入也。且多閭閻,盜必難入也。諉之理無安坐,不往見耶?今此汗人圍皇城之說,必無是理,而其報三至,則誠不可輕動,而亦不可諉之理無,而安坐過聽也。卽令大臣以求善處之道,或遣使臣趁解氷探問以來,何如?此軍國之大事也。非小臣所可敢達,而亦係於義理如何,故敢此仰達。上曰,此事聞來,極可驚駭,聞而安坐,亦不可也。而卒胡之言,不可專信,故時無所爲也。缺瑞鳳曰,賊若犯關,則更無據險之處,極可驚慮,通州若已圍住,則皇都之被圍,安保其必無是理也?上曰,通州相距皇都幾許耶?瑞鳳曰,四十里程也。上曰,自闕下以水路通之云,其水如何?瑞鳳曰,水勢弱,有若坊築瀦水,然如有緩急,則決其水,以增水勢,自都城下有小船,所謂都督船·翰林船皆有之。上曰,其水冬節則氷合耶?瑞鳳曰,然。上曰,其水廣耶?瑞鳳曰,狹。上曰,狹則急遽之際,可及乘其船耶?瑞鳳曰,勢不方舟。上曰,南京之路,以江河通耶?以海路通耶?瑞鳳曰,以河缺上曰,自闕中出來之水多耶?瑞鳳曰,不多。上曰,闕中無山云,則何水有之乎?瑞鳳曰,瀦水。上曰,以賊形勢言之,則於卿意,已作何樣耶?如是僞報耶?雖不深入,犯關則似然耶?瑞鳳曰,犯關之說則似矣。若入關則內無住軍處,似無圍皇都之理。上曰,通州有城耶?瑞鳳曰,有之。高牙夫出見蘭英,留於義州,惟我國或有事於渠之巢穴也,必以此而來矣。若入關內,則皇都之圍不難矣。椵島氷解,而寧遠之奇,必未易得聞也。島人之不知,與我國無異矣。缺
瑞鳳曰,嘉靖間獺賊入寇,而都城保全,此賊則非穿塞入寇之比,極爲可慮也。上曰,賊不入則已矣。若入長城,則入都不難耶?瑞鳳曰,然。長驅渠之長技也。疾如飄風。李基祚曰,臣聞昔在壬辰萬歷,皇帝軫念我國,橫罹兵禍,且念東征將士,久身行陣,至於避正殿云,今此圍皇都之說,雖出於胡人誇詡之言,而聞來不勝驚㤥,今豈小邦君臣上下晏然之日乎?似當上有避正殿之等擧措,以示不安之意,令禮官議于大臣,定奪,何如?敬輿曰,誠如承旨之言,旣聞圍皇都之說,則虛實間,宜有某擧措。瑞鳳曰,旣聞圍都之說,當有變常之擧,後聞眞報,復常何妨?上曰,是言當矣,依爲之。袁崇煥,威震天下,有男子氣像,必無以賊遺君父,退坐關外之理,勝敗間必有進戰之事矣。雖有是事,渠必不言。上曰,喜澤口,爲寧遠入去之路耶?瑞鳳曰,西獺越邊之地也。缺上曰,於卿意欲何爲之耶?自點曰,鳥銃則自國家無造給之路,而各有自己之物,新降在則無之,故具仁垕所五十餘柄,已給之矣。軍需需用之物無出處,是以爲悶,聞兵曹餘丁價布,亦多有之,賑恤廳亦有四百同之木云,多數除出,送于本廳,以資軍需,何如?上曰,短兵之接,環刀最關,雖火兵,皆可佩持,思所以造用之策,可也,軍需則令備局量宜題給。自點曰,當初事目內,私奴則復戶五十卜,良人則給保一人,一應雜役勿侵事,令監司·守令,着實擧行,而今則守令不有事目,私賤之應受復戶者,非徒不許,反爲侵責,至於雉獐豬著,使之捉納,以爲私用之資,軍士等,將不支保,極爲寒心,枚擧申飭,何如?上曰,依爲之。缺上曰,屯田之於貿販,差善而有弊,缺上避正殿御月廊。燭下引見大臣,領議政吳允謙,左議政金瑬,右議政李廷龜,右副承旨李基祚,假注書崔煜,記事官宋國澤·李惕然入侍。上曰,奴賊西犯之說,連纔入來,而此是奴中所出來之言,故初不信矣。今日狀啓則虛實間有汗兵圍皇城之說,萬無是理,而不勝驚愕。若或信然,則在我國可爲之義,必須預定其策,何以則可也?吳允謙啓曰,臣等亦以爲,此說連續入來,而皆是自奴中出來之言,且前後之說,未有詳略,而究其言根,則似是一說所傳也。此不過賊中同聲合說,以爲誇詡之意也。缺金瑬曰,今來狀啓之說,極可驚愕,而第渠之誇張之言,不可取信,且前後之言,大同小異,此實則必是渠預定誇詡之說,故互相來言,而如出一口,以此見之,似非的實之奇也。但不久,有入通州圍皇城之事,則誇大之說,必不止此,而渠之所言,止於如此,似是深入失志,疑懼於我國,故一以爲夸大之言,一以爲偵探之計耳。天下之事,誠不可遙度。李廷龜曰,頃者吳信男來言,汗人與西獺通和云,臣意以爲,此必與西獺同謀爲此擧也。初言桂州·中和·楊州等十六城,望風迎降,中言兩軍求和,後言進圍皇城,臣意以爲,豈有先犯,密雲大陣所在,而袁帥豈不迎戰乎?誇張之言,不可取信。吳允謙曰,此必深入通州,故有誇張之說也。上曰,犯關之言,似無疑也。今所云云,必以入寇深淺言之也。金瑬曰,以形勢言之,關防失守,則長驅深入,所無其理,臣赴京時見之,單甫·大同·遼廣,皆有重兵,關以內則更無兵屯處,且皇京太平日久,繁華文物則盛矣,而武備疏疎,賊之入關,不難缺金瑬曰,自山海關入,則有右北平所謂桂州,卽古之漁陽也,上郡也,距帝都不遠,喜峰口,亦近於帝都,故嘉靖間,亦有自喜峰口,入犯帝都者有之,中原縻不振,且無軍士,故久圍帝都,其時募市民得五萬,而其五萬之衆,不知兵者也。不戰而走,嘉靖出新楊守謙兵部尙書等,賊乃解圍而去,此賊則與前不然。上曰,素稱城堅固,且多軍兵云者也。金瑬曰,四萬之衆留住,而皆是雇立之軍,有似丐乞之人,懸鶉百結者滔滔。李廷龜曰,近者萬曆皇帝,太平五十年,摠權綱而已,人不知兵,有軍無用矣。金瑬曰,朝天時見之,則闕內軍兵,皆無衣服矣。上曰,禁中守衛之軍,皆然耶?金瑬曰,皆然矣。關以外則有守遼之軍。似爲精强,而關以內則無軍。廷龜曰,關以外,軍士皆百姓,而生聚繁盛矣。金瑬曰,皆丁壯而不善治兵。吳允謙曰,袁帥持兵在關,而賊若入寇,則必入勤赴難矣。此則已治之兵也。缺李廷龜曰,此賊不連營,去若豕突,孤軍深入,不知兵者也。元世祖初,起得中原人,能用其材,此賊不然旣得遼廣,而盡失人心,以奪掠爲能事,此不過盜也。允謙曰,元世祖積微以來,大業不常有於虜中之人物也,此則不然。金瑬曰,此則徒持兵力者也。上曰,如彼深入,南幸與否,不能聞知,悶慮悶慮。金瑬曰,天子若蒙塵,則古有奔問事,諸候之禮也。李廷龜曰,此必誇張之言也。金瑬曰,自古無以實直告於敵國者也。渠預議而出來言之,故其言如一。李廷龜曰,蘭英入去時,臣等謂之曰,希參往來後,汝當入往,今見其狀啓,則已於二十六日治行渡江云矣。上曰,非矣,何以率爾爲乎?吳允謙曰,朝廷已爲分付,而渠任意入去,非矣。上曰,我國板蕩,少有兵力,則往討賊巢,此正其時,而使臣入去,於事不可,於心未安。吳允謙曰,奉使之人,不遵朝廷分付,經先越去,渠何敢如是?上曰,其巢穴想必孤危,自寧遠無出伐之力歟?李廷龜曰,若討巢穴,則賊必歸求本巢之不暇矣。缺金瑬曰,譬之如博,一手賢於我則我不知也。今袁帥不知,則是賊謀賢於袁帥也。上曰,雖以天下之力,處處固守,亦非易事,頻年對壘,力分則孤故也。李廷龜曰,潘陽距皇都二十日程也。袁帥在於寧遠,則豈不知之?吳允謙曰,袁帥若有眞智,禮不使入,而深入如此,則袁帥之知未及處也。金瑬曰,此或擊蒙古掠牛羊耶?上曰,不無其理。吳允謙曰,若能偵探,豈不知之?上曰,無路可知,良用鬱鬱,今往島中,亦豈易知?吳允謙曰,椵島若有所聞,必來報於我國,況海島種種相連,且是將士設營處也。上國如有事,則雖冬節,豈不通海路乎?宣傳官·譯官罔晝夜入送,可也。金瑬曰,奔問,重事也。未有的報,經先入送,亦甚未安,宣傳官往來後差出,何如?上曰,差出之後,若聞果爲虛報,則不送而已。若臨時差出,則事不忙遽,若不題送,則亦甚未安,予意以爲預爲差出,以待的報,可也。使西方整齊以待事,預爲分付,可矣。吳允謙曰,萬一不幸,則趁卽起送,可也。上曰,平安道有可用之船耶?金瑬曰,使臣往來時,每患不足。上曰,崔有海已去,何以爲之?可慮可慮。吳允謙曰,過冬於赤城島云云。金瑬曰,在赤城島,若聞此奇,則亦豈敢輕進?吳允謙曰,將不島連陸地也。與龍川相近,此報非如凡奇,雖冬節,海路則相通,在椵島必有所聞矣。第椵島,雖有所聞,不的之奇,恐或傳播,故不欲通報於我國。金瑬曰,若專仍聞之,則必言之。缺上曰,虛實難知,而旣聞其報,則避之,何害?議大臣則予不言之矣。李基祚曰,果非自上傳敎之言也。臣於晝講進啓時,請令禮曹郞廳收議于大臣然後,定奪,何如云,故果爲分付矣。上曰,然則予未及聞之矣。吳允謙曰,只憑奴中出來之言,而遽避正殿,似爲未安。金瑬曰,臣等聞收議事,坐於閤門外,意以爲虛實間,聞此大變,自上驚動是矣,而渠之前後之言,不過誇張之說也。島中問來後,爲之宜當,以此意欲將入達矣,自上果已避殿矣。李廷龜曰,臣等入來時,禮曹郞廳公事持來,而日黑未得開見,問於郞廳,則曰避正殿收議事也。自上驚動,實出於情理,而避殿,莫重之擧也,不可以胡人偵探之言,輕易避殿也。吳允謙曰,得聞此奇,國事已至難爲,唯當整齊軍士,以待玆也,而勢與事殊,臣等熟思,而亦不得善策也。只可遣奔問之使,缺上曰,皇城形勢,卿等所見,如何?金瑬曰,高而廣大。上曰,幾許大耶?方之我都城,如何?金瑬曰,遠於我國都城,而中原野築之城也。李廷龜曰,重城也。金瑬曰,皇城難可據險,而以壁築之。上曰,前聞嘉靖間,賊來圍逼。以此見之,其城似不固。金瑬曰,若久圍則何城能固?上曰,大於此都城乎?李廷龜曰,倍大所謂鳳城,如鳳形也。東西則長而南北則尖。金瑬曰,人肩相磨之說,初以爲張大之言也,見之則果然矣。以如此之物力治之,則敵何有哉?李廷龜曰,中原多造火藥,汗賊與西獺,同心賂守者,燒八萬斤,聲震天地,樑飛半空,傷死者千餘人,遼人皆曰,天亡之秋也。出其不意,乃渠長技也。上曰,秋冬間氷合之後,則雖有舟,何爲?吳允謙曰,皇帝若南邊,則必有守城大將,而若在圍中,則危不可言,被圍月餘,豈無勤兵?以上燼餘
上在慶德宮。停常參·經筵。
有政。金自點爲判尹,鄭百亨爲文學,崔有淵爲禮曹正郞,吳行敏爲工曹正郞,宋國澤爲待敎,金述爲龍川府使,鄭元弼爲樂安郡守。
禮曹判書金尙容上疏。大槪,年滿七十,疾病又重,不能供職,依禮經乞致仕事。入啓。答曰,七十致仕,乃太平時,非今日所可論者,卿之衰病,亦不至大段,勿生此心,調理行公。
府前啓,請李義培事。措語見上答曰,待其緘辭而處之未晩,勿煩。朴鼎賢日記
夜五更,月犯土星。春坊日記
上在慶德宮。停常參·經筵。
吏曹啓曰,忠淸監司狀啓云云,淸州牧使鄭孝成,年滿七十,遞差事。入啓。傳曰,此時善治守令,決不可輕遞,狀啓內辭緣,受理安徐。
傳曰,召對爲之,入侍玉堂李敬輿·韓興一,承旨權鑊,假注書崔煜,史官宋國澤·李惕然。
工曹啓曰,忠淸監司書狀,公州前牧使,以悅民干譽爲心,各樣未收文書,盡爲燒火,當初出賦與否,不能的知,南漢山城所送官廳米,令本廳覆啓,何如?傳曰,依回啓施行,而宋興周拿推。朴鼎賢日記
卯時,日暈。自辰時至午時,日暈,兩珥,申時,日暈。春坊日記
上在慶德宮。停常參·經筵。
備邊司啓曰,臣等昨因三道合操之不便,敢爲陳啓,允下矣。第念此事,令出已久,期會且迫,若但移會于統制使,而始爲分付各道,則其間日子未免遲滯,恐難前會於未發之前,統制使及各道監司處,竝爲急急,下諭,何如?傳曰,允。朴鼎賢日記
自巳時至申時,日暈。夜五更,月暈。春坊日記
上在慶德宮。停常參·經筵。
槐山進士權大信上疏。大槪,禦賊獻策事。入啓。答曰,益嘉爾誠,所造龜車等物,予亦從當親見,姑先示於備局諸宰。
傳曰,幼學許舒·權休·權大恒,禁婚,其餘許婚。
兵曹判書李貴上疏。大槪,臣名在匿名書中,故待罪事。入啓。傳曰,兇書中說話,形諸文字,至於上疏,極爲不當,此疏還出給,今後如此疏章,切勿捧入。
靑原君沈器遠,原平君元斗杓,延陽君李時白等上疏曰,臣等之名,在投書中,待罪事,呈政院還出給。
同知洪霶,慶尙監司遞任上來。朴鼎賢日記
自巳時至酉時,日暈。春坊日記
上在慶德宮。停常參,只晝講。
傳曰,晝講后鄭鳳壽,當爲引見知悉。
政院啓曰,禁府都事來言,匿名書,非不知父子間勿傳,而前日當直投書,呈于政院,至於入啓,而自上有燒火之命,夜來投書,尤極兇惡,不可不稟于政院云,而來呈,何以爲之?傳曰,知道。且頃日禁府堂上引見時,兵曹判書李貴,以爲兇書之變,任哥死後絶無云云,予意其言不能無弊,厥後投書之變,接跡而起,此實李貴失言之致也。人或以爲,此變又生,前言事,非任哥所爲云,則任黨不無停止之理矣。判義禁前旣失言,今又動心違法,來稟極爲不當,推考,兇書勿爲捧入。
政院啓曰,卽以傳敎之意,分付于當直都事,則云匿名書來呈之由,難以言語,故渠自書呈,而非判府事之所稟云,推考傳旨,仍爲捧之乎?傳曰,然則勿推。
備邊司啓曰,管餉使成俊耉,獨勞最甚,又被臺評,其欲遞歸,實情勢之所不容已,而陳副總物貨價徵責之事,愈往愈甚,此時此任,決不可遞易,仍令調理察任,何如?啓傳曰,成俊耉頃日之事,不無所失,臺論之發,未爲不可,不思恐懼省愆,反生相激之心,累次短辭,期於必遞,此誠可駭之事也。所當置之重律,以肅頹網,而本司之不欲輕遞,亦有意見,姑依回啓施行,而從重推考。朴鼎賢家日記
未時,日暈。申時,日有重暈,內暈有兩珥,外暈上有冠,色皆內赤外靑。酉時,日暈兩珥。春坊日記
上在慶德宮。停常參·經筵。
觀象監啓曰,曆書私印,其罪莫重,而校書館匠人桂仁,欲專其利,私自開刊,所印曆書,遺漏太半,誤字亦多,極爲駭愕,請令攸司依律治罪。傳曰,拿推。
院啓曰,淸安沈民覺,爲人泛濫,貢布輸納之際,多行奸鄙之事,請命罷職不敍。黃腸木敬差官李瑾,爲人愚蠢,且多罪累,行到列邑,酬其恩怨,移囚逮獄,鞭扑狼藉,請命罷職。監察辛應貞,爲人愚庸,不解文字,請命遞差。答曰,依啓。李瑾推考,沈民覺罷職。
備邊司啓目,帖連李貴箚子云云。陳命生與兇黨,締結通書,日月已久,事發移配之後,命生吐出實狀,得脫不測之罪,卽加堂上實職,可謂賞得其中,至於錄功,似難輕議,且朴蘭英,前以周旋之功,已受賞加,此外似爲重疊,上裁,何如?傳曰,依啓施行,而朴蘭英亦爲籍沒奴婢賜給。
傳曰,明日晝講爲之。
答曰,禮曹判書金尙容,請致仕再箚,予意已諭,卿勿固辭。朴鼎賢家日記
夜五更,流星出貫索星下,入左旗星上,狀如鉢,尾長三四尺許,色赤。春坊日記
上在慶德宮。停常參,只晝講。
有政。崔有淵爲持平,崔惠吉爲吏曹正郞,趙絅·韓興一爲吏曹佐郞,柳恒爲戶曹參議,李濯爲戶曹正郞,洪命耉爲安東府使,許涵爲金堤察訪。
二十三日晝講時,知經筵鄭經世所啓,廢朝收議時,李恒福之立節,與死節者何異乎?聞其妾,貧不聊生云,極爲殘忍,其妾子奎男,生員也。欲待相當窠干而擬望,使養其母,但此庶孽,何以爲之?敢啓。傳曰,然則賢者一家如此,不祥事也。相當干有之,則收用,可也。
傳曰,鄭鳳壽,藍段表衣次靴子及內廐馬一匹賜給。
院前啓,請李瑾事。措語見上答曰,不允。請沈民覺事。措語見上答曰,停啓,朴鼎賢家日記
卯時,日暈兩珥,暈上有背,色內赤外靑。春坊日記
上御資政殿。晝講入侍時,特進官李曙,知事鄭經世,參贊官徐景雨,待讀官趙絅,檢討官韓興一,記事官安時賢,假注書崔煜,記事官李惕然。讀商書伊訓篇,自曰嗚呼,至可不思所以繼之哉。燼餘
上在慶德宮。停常參·經筵。
有政。李基祚爲承旨,趙緯韓爲副校理,蔡裕後爲修撰,金尙容爲判中樞,鄭鳳壽爲副摠管,尹璛爲訓鍊都正,金光炫爲司諫,李景曾爲獻納。
備邊司啓曰,戶曹牒呈云云,西邊設屯,專爲賑活飢民,淸川以西,爲先停罷,則西民自當還入本土,此意行會,何如?傳曰,允。
院啓,請李瑾事。措語見上又啓曰,我國五享,旣行於太廟,又行於陵寢,典祀重疊,曾因大臣·戶禮曹·兩司同議裁減。初有限年之語,而該曹不爲覆稟,經自復設,未曉其意,請依前定奪,亟停陵寢五享大祭。且楊根郡守李茂林,本以奸猾麤薄之人,曾在昏朝,行賂得官,到任之後,益肆貪虐,請罷職不敍用。答曰,喪祭從先祖,古今之通規,而近來莫重祭享,不究本意,輕易減省,此實未安之甚者也。復設之事,決不可還停,更勿煩瀆,李茂林至任未久,此時迎送,弊亦不貲,詳察論之,李瑾事,不允。朴鼎賢家日記
上在慶德宮。停常參,有朝講。
已上竝缺束伍營將事目內,從舊案只充逃故·老弱,則別缺隊以此爲啓,而以忠淸一道加抄事言之,號牌則丁十六萬四千也。缺一於十則一萬六千四百也。臣與李曙及體察使等,屢屢商量,以爲正軍分離,則可得三千有餘,是爲十一之法,而無人散之患,故敢爲之啓矣。今有姑停之敎,豈非欲鎭騷屑之意哉?上曰,以此見之,朝廷命令不能行,可爲寒心矣。束伍什一之事,上年常參時所出之論也。外方聞之已久,其時若能趁卽擧行,則善不善間,必於歲前,可及爲之,如兵判所謂無擔當之人,故四行缺若果爲之,則其年秋間,可及完了,而不果焉。當初缺監司之意,果安在哉?受一道之任,而所爲若此,誠缺徒歸咎於守令矣。李廷龜曰,忠淸道每州守令所報,皆以騷動爲言,其意,若曰括之以什一,則邑吏操縱,取舍不精,徒有騷屑之患,以此報監司,監司轉報,以此爲言,不曰某條爲之,而其數闊狹,不爲之同量,直以難便之意,直報本司者,亦有之,朝廷命令,可謂不行矣。上曰,予意則守令中尤甚不擧者,監司必詳知之,使監司摘發啓聞,欲知其罪,朝廷重事,尙不出令者,亦有之,可謂痛憤,今之守令,違道干譽而已。李廷龜曰,今之守令,皆是各愛其身者,而徒知除減,只欲脫己,若此者多,勉力者少。貴曰,自祖宗朝爲守令者,旣充元穀,用其毛穀,而自今上朝爲守令者,徒欲悅於民間,或有不宜除而除之,此則非爲國除之也,要名而已。元穀旣無,毛穀何而出乎?守令之衙屬少者,計其用除之,甚者,遞來時至焚其籍者,亦有之。李廷龜曰,以此軍糧,漸至無儲。貴曰,若歲凶農則坐見其悶,十年兵興,國無餘儲,今雖有變,一千之兵,亦難繼餉,至於官祿,亦將中絶,臣意以爲,今雖賊來,恐難徵兵,兵雖徵來,何食以饋?臣意以爲,限今年廢百事,專治軍糧,今年若稍稔,則常平倉自有其例,各捧五斗春以還。
上御資政殿。晝講入侍時,特進官洪靌,知事金起宗,參贊官鄭基廣,侍讀官趙絅,檢討官韓興一,假注書崔煜,記事官宋國澤·李惕然。上讀前受音一遍,鄭基廣,讀自敷求哲人,至申戒之也。上曰,篇中有曰,遠耆德,耆德之人,苟或遠,則人君之失,莫大於此,以今日言之,年德俱尊之人,尙且遠在,此非遠耆德乎?於心不安,俾也可忌。金起宗啓曰,臣不敢知指何人有是敎也,而彼若筋力之不至衰老者,則此豈遠退之時,而若年老而退去,則豈聖上遠之而遠也?上曰,待之之誠,予惟未盡,且由否德,彼自遠去耳。金起宗曰,豈其然乎?只緣筋力有所不逮,退去矣。上曰,國之有此人,猶黃鍾大呂也。是以鎭國家之耆德也,在於朝廷是矣,何可以職任責哉?韓興一曰,退去之不可,渠豈不自知,第老病兼之,不堪任事,思欲在丘壟耳。如完平爺,家本淸貧,眷屬且多,在於京裏,難於支過,事勢如此,故只在近鄕耳。上敎如此,渠若聞之,必不自安矣。起宗曰,渠乃受國厚恩者也,豈以家屬爲慮哉?以禮言之,致仕之年也,未死之前,欲於丘壟,得保餘年而已,豈是難於在京而然也?趙絅曰,丁卯之變,世子南下時,李元翼陪去,而羸病方劇,以藁草作爲鷄蔞,坐於其中,賴以作行,筋力不逮,勢所然也。自上眷遇之恩,渠亦感激者多矣。而老病之餘,情亦戚於首丘,爲國一念,不暫忘於斯須,則彼豈以家累爲哉?興一曰,臣之所言,亦豈謂以家累決去就云爾乎?基廣曰,頃見政院日記,得見李元翼箚子,其所以在近畿者,意亦有在矣,豈有忘國家而退去之理哉?近來國家多事,自知八十之人,筋力不逮,而退在矣,豈有他情哉?起宗曰,渠以筋力不逮近在畿,而心罔不在國家,自上軫念之恩,至於此極,求之前史,亦未易得也。基廣曰,自上眷念,邁出尋常,第未知其人近來安否如何也,或遣史官問其安否,如何?上曰,頃使看病,得見書啓,則其病似差於上年云矣。日氣向暖,則將欲使之入來。基廣曰,身上別無疾恙云矣。上曰,頃年出去時,聞其言,則初無永去之意,以此見之,則必將更來見我矣。若無更來之意,則當初告君之辭,必不如是矣。憶得其言,則似是更來之意耳。來雖復去,若更來則幸矣,而未知其意之如何也。若夫齒德,不須云云。而其人淸簡,方之古人,可謂無雙,此亦甚可貴處也。爲國之誠,又如彼,此予之所以心服者也。玆欲更見,而如彼遠在,是以言之。起宗曰,聖敎至此,渠豈不動念哉?必觀筋力而上來矣。上曰,予聞黃喜一日醉臥,天雨漏屋,張雨傘以避其雨,謂其妻曰,吾之有雨傘,幸矣,無雨傘者,何以爲乎?以淸簡言之,此人之謂也。起宗曰,此閭閻間盛行之美談也。上敎至此,豈非好善之盛心乎?今以李元翼,方諸黃喜,人君苟有奬善之實,則必有丕變之化。上曰,昔在先朝,淸簡之人,或於闕內,特令賜宴,其尙賢之道如此,故人多觀感也。起宗曰,觀感之捷於形響。出故相臣李元翼家日記
上在慶德宮。停常參·經筵。
藥房都提調金瑬,提調洪瑞鳳啓曰,春寒猶未解嚴,而自上連御經筵,恐或有妨於靜攝,不勝憂意之至,敢來問安。且前日進御芎夏湯,停止已久,伏未審聖候,何如?前者伏承治痰之劑,更視病勢,加減用之宜矣之敎,故敢此竝啓。答曰,平安。且治痰之藥,更待下敎,議啓,可也。
鄭基廣啓曰,明日常參·經筵,敢稟。傳曰,只晝講。
朴弘美啓曰,昨日朝講時,奉常寺提調推考事傳敎,而臣未及察聽,推考傳令,不卽捧之,至勤聖敎,不勝惶恐待罪。傳曰,勿待罪。
鄭基廣啓曰,擊蒙要訣,今當安印,請出寶。傳曰,知道。
李基祚啓曰,臺諫出去,請出開門標信。傳曰,知道。
下直,甑山縣令南斗柄,利仁察訪沈慣。
吏批,判書鄭經世進,參判金壽賢,合坐進,參議李明漢病,都承旨金慶徵進。
兵批,判書李貴病,參判李京校病,參議趙誠立進,參知姜碩期病,右承旨朴弘美進。
以備忘記,傳于政廳曰,副護軍李義傳,楊根郡守除授。
吏批,鄭廣成爲通政大夫戶曹參議,全湜爲通政大夫禮曹參議知製敎,閔機爲通政大夫掌隷院判決事,金槃爲通訓大夫宗簿寺正知製校兼世子侍講院輔德校書館校理,柳景緝爲通訓大夫行司諫院正言,李尙質爲朝奉大夫行成均館典籍,李義傳爲通政大夫行楊根郡守,任孝達爲通訓大夫行光山縣監,金瑗爲通訓大夫行全州敎授兼提督屬校官。兵批,柳斐爲嘉善大夫平安道兵馬水軍節度使,宋駿爲折衝將軍行龍驤衛副護軍,柳恒爲折衝將軍行龍驤衛副護軍,李翊爲折衝將軍行龍驤衛副司直。
朴弘美啓曰,昨日朝右議政李廷龜所啓,有一官員,自穆陵春享大祭所來言曰,油·淸·祭酒入盛之器,麤惡不潔,詰問其由,則熟手等答以奉常寺三行缺王世子冊封,所當趁卽奏請,而以國家多事,尙未擧行,且以天使接待爲難,應行大事,豈可以物力之故,不爲之汲汲奏請乎?況今雖爲奏請,天使則其勢必未易出來矣。今冬至使兼奏請使,又以解事譯官,帶行赴京,冕服衣章,汲汲請來,宜當。上曰,果是當爲之事,而物力如此,姑徐爲之。李廷龜曰,當行之禮,久不奏請,竊恐天朝人亦必謂何請命之稽遲也。上曰,天使若不來,則民弊則除矣,而二百年流來大禮,一朝中廢,則於心亦甚未安,何必速爲?李貴曰,國之大事,不計小曲折,行之,可也。況名位所係,豈顧他事,頃年頌詔時,亦不遣,天使行便順付矣。名位則不可一日不定也。至於八年之久而不爲之請,則書之史冊,此大節目,未安之甚者也。李廷龜曰,姜天使時,未受冊命,故不爲稱王世子,而以王長子稱之,此實未安之甚者也。竝無發落,取稟。傳曰,凡無發落,取稟者,啓辭之後,無一言發落,然後乃可,取稟,而今此取稟中,下書啓辭,已爲發落矣。何以更爲取稟乎?祭器一款,前例問于該司,處置爲敎矣。又何以更爲,取稟乎?正言南銑來啓曰,禴祀·蒸嘗,合祭於太廟者也。旣行於太廟,而疊行於陵寢,則於我無據,而於禮爲黷,不幾於黷,則不敬者乎?當初商議減省,實出數字缺擧,非爲時屈惜費,裁損祀典也。喪祭從先祖,本非聖人之論也。乃滕之百官宗族一時之言,而文公亦不之從焉,則豈今日聖朝之所當遵行者乎?如知其非,斯速已矣。復設還止,有不暇論,請依前定奪,亟停陵寢五享大祭,侍從之臣,承召上來,過其所守,則雖非分路,使之凍餒,已極未安,而至於拘留先報之人,事體極爲埋沒,物情莫不駭異,果川縣監徐京霦,請命罷職。答曰,不允。且徐京霦事,守法之人,如是論劾不當,勿煩。
持平沈東龜來啓曰,我國太廟五享之外,又行五享於陵寢者,初非所據於古經,特出於一時之創設,故久爲知禮者之所惜,而未免夫黷祀之歸也。頃因甲子變亂,廟堂會同三曹兩司長官商議裁減,不及限年之語,其不但爲省費之意,固非偶然矣。昔者英廟,以追遠之〈至〉誠,始立文昭·延恩兩殿之制,其時相臣黃喜,率百官爭之,而不能得,後世論者,指爲大聖人之過擧,殊非貽後經遠之典則也。逮至壬辰亂定之後,祀典復舊,而兩殿享祀則仍爲不擧,宣祖聖慮之所及,豈在於時屈省費,而有所未遑也。數行缺丁寧不啻再三,故新功臣等,敬此遵行,不敢違越,而忠勳府都事尹仁演,以其父泂,參光國之功,乃敢冒占官屬,爲其賜牌,至於選妓累次,勒作家婢,當此豐呈閱樂之日,使掌樂院官員,不得下手於其間,其縱恣無忌憚之狀,人莫不痛憤,請命罷職,令該司査出前後,冒定官屬,還其本役。答曰,依啓。祭享事,已諭。以上燼餘□□□闕下拜辭,寸心兢惶,榻前瞻望,天顔咫尺,感淚先零,不知所達。上曰,近來守令,徒隆虛譽,不務實效,往哉勉力,使隣近小縣,必有所矜式,德緘拜曰,聖敎丁寧,臣雖無似,敢不體念,對時有如此,號令不行,民且悴苦,才亦不逮,而職分所係,惟力是視,臣嘗有所懷,仰達無路,此日前席,昧死敢言,前頭如有缺事,或於朝遣使之時三行缺上曰,爲國之忠如彼,良可嘉也。德緘受命退復位,宋錫夢進前。上曰,所謂守令七事,何事何事乎?錫夢曰,農桑勸,賦役均,學校興,軍政修奸獢息,詞訟簡等事是也。上曰,爲守令能者,能行此七事,則他無可爲之事矣。錫夢曰,欲將恪謹勉力,而勤恐才或不逮也。錫夢受命而退,復位,徐景履,以次進前。上曰,本縣有何民弊乎?景履對曰,自前役重,民不能保,堇有五十餘戶矣。一自大同設立之後,流民稍稍還集,安於産業,此外無〈它〉大段之弊,而小臣官居,數三之縣民,呼泣而來告曰,當初自願爲大同,故民皆便之,三年之後,其法將罷,民以爲悶,卽呈監司,監司狀啓則特命仍三年爲之,三年將滿,自今歲當罷,民又爲悶,是以來告耳。臣問其爲之之便及其罷之之害,則民等皆曰,各司貢物,納本官納各司,一也,而惠民署人蔘三斤之價,納木五同,歸厚署板子一立,納木二十疋,大不等一條,納木二十七疋,若罷大同,則將不能保存矣。若不爲依江原道例爲之,則限一二年,不罷大同,俾民得蒙一分之惠云云矣。上曰,言于該曹,待缺本縣上年農事,如何?對曰,雖未極豐,積粟缺數行上曰,缺今之守令,與古有異,徒要譽不勉國事,爲當今痼弊,汝受百里之任,法古之守令。無法今之守令。景履曰,臣生於京長於京,其於民間事,固不能備知,而至蒙天恩,受任百里,臣雖迷劣,視力爲之,本縣居民,只欲爲目前之役,爲官員,故欲徵旣往未收之役,則不無民怨,欲置之則該曹催督不已,是爲悶也。燼餘
平安兵使書目,義州呈,以胡差乭屎之語,十月初二日,自瀋陽起兵,十二月初二日,先陷薊州等官,圍住通川,兩軍相持,時未決戰云,春信使護送軍官,回還時如有所聞,則更卽報聽,馳啓計料事。入啓。
全羅監司書目,光山呈,以李惟達去官上去,罷職事。入啓。以下缺
不近者或有佯頉者,臣切欲摘發,而何可每人而罪之乎?近來人不知奉上之爲重也,臣切痛之。鄭百昌曰,黃場木敬差官李瑾,非徒人物愚蠢,曩者凶疏時,亦有罪累,故前日雖爲工曹佐郞,亦爲被論,頃者承令,得爲此任,而本來不知人事故也。下去之後,到處以稱命事,移囚逮捕,鞭扑狼藉之狀,本院官員,有目覩耳聞,而上來爲論劾,而如此不關之事,尙未蒙三行缺鄭百昌曰,我國祀典,似爲煩數,所謂禮煩則亂,事神則難,此之謂也。至如五享者,卽所謂禴祀烝嘗之禮也。旣行於太廟,則不當疊行於陵寢,祀典一事,誠不可輕議,而前日減省時,以其稠疊而煩數,故同議裁省,此非限年之意也。玆者禮曹,不爲更議,而循例請復,甚爲非矣。公論所在,不可不陣達而,昨日批答,以喪祭從先祖爲敎,所謂從先祖之言,初非聖人之論也,滕之百官宗族,一時之言也,故文公亦不行之,不可以此爲拘也,審矣。國之大事,祀典爲重,今者若於春享之前言之,則猶可及止,而該曹率爾請復,故未及論啓,請依前停罷。上曰,予意已諭。鄭百昌曰,臣等昨日論啓李茂林事,則以此時迎送,弊亦不些爲敎,臣等亦豈不思而論之乎?凡風聞論啓之際,易於失審,故每必詳謹察知,然後爲之也。今此茂林則一生所爲,防納牟利之人也。不齒人類者,久矣。廢朝時,與奇允獻相善,牟利於兩道,貪贓已想知,反正之後,豈可齒在於仕版,而近來官不擇人,至爲楊根郡守,其時物論,亦皆駭然,或云有才可使,故試可送之矣。赴任之後,若能操心善治,則不須追論前愆,而猶未懲艾,多行非法,似聞柴炭,全船輸下,此則未知果送於誰家也。且薄氷時畢捧後,其餘則作米捧之矣。所爲若此,言可已乎?且臣等,豈不念此時迎送之弊而所爲若此?敢此論啓,一守令之劾彈,尙未蒙允,事體未安,請數行缺正言李尙質·南銑,竝引避而退,軍職有帶,不可徑先出外,已爲非矣。承召上來時,不由分路,故果川縣不爲出待,以此以彼,似難在職。南銑則初不知分路,行到驛村,始見付壁票文,改出先文,到水原聞之,則露梁津求云,不得已由果川路,皆已退待,李尙質則無論軍職實職,受由而出,例也。南銑初不知分路,旣知之後,急於赴召,由果川渡漢江,事勢使然,請李尙質遞差,南銑出仕。上曰,依啓。且近來臺諫,彈劾守令,似爲頻數,詳知爲之,可也。諺曰,耳聞不如目見,聞之雖詳,不如見之,而如是頻數,若或失實,則有害無益矣。目今農節漸迫,迎送之弊,亦不可不顧,若實有不得之事,則迎送之弊,有不暇論,若不至於甚者,則詳細聞見,量宜爲之,俾不至煩數,可也。百昌曰,聖敎允當,臣等亦慮有失實之弊,故初或發論,而終不論啓者有之,不得已然後論之矣。迎送之弊及後官,或不如前官之弊,豈不念及於斯乎?且獻納李景曾,受由方在公州地,乘馹上來,依前例,院書吏給馬下送,如何?上曰,依爲之。趙邦直曰,祭享一事,諫院旣已啓達,臣請尾之,而申誥焉。當初廟堂,商量裁減者,非爲省費,而該曹啓稟,不知裁減之本意,濫爲請復。故物議非之,大臣收議所達,實是的確之論也。上曰,當初率爾而減之,故於予心,每以爲未安矣。今已缺難可中止,禮曹之不爲定奪,果似疏漏,旣復之事,決難中止。趙邦直曰,奉常寺,專掌祭物,而今聞相臣所奏,至於油·淸·祭酒等物,以不潔之物盛去云,色官請先罷後推。上曰,姑先推考。趙邦直曰,筵中奏事,極重事也,而頃日緊關說話有疏漏之失,當該注書請推考。上曰,依啓。朝講罷後,守令春川府使金德諴,高山縣監宋錫夢,永春縣監徐景履等引見。金德諴進前。上曰,如有所懷,畢達而去。金德諴對曰,書曰,知人則哲,,安民則惠,吏曹不知,臣之無似,謬爲之擬望,聖上不知臣無似,謬與之重任,上失知人之明,下失安民之望。以下缺
阻塞之後赴京,使臣由水路入去,當初禮部,以登州爲定,而袁帥以毛將之故,有疑慮之心,改其朝貢之路,使往來使臣,下陸於覺花島,以入山海關矣。覺花島則水路之遠,倍於登州,且水淺舟大,多致敗沒,方今奴勢如此,道路之復改,未易爲期,此甚憂慮處也。臣初欲別奏,依前水路,以爲朝貢之便,而袁帥風力,亦不於違越未果矣。李忔之行,業已入往,前頭冬至使,將爲入去,而寧遠消息,時未詳聞,尤不可以開新水路,使行若不通前路,則非徒水路危險,方物難通,而中原商賈,亦阻絶矣。目今南北兩敵,酬應之際,若非上國之物貸,則只以我國綿紬等物,決難成形,使臣往來時,復開前路事,或奏請,或移咨禮部,何如?上曰,依爲之。李廷龜曰,王世子冊封一事,所當趁卽奏請,以國家多事之故,尙未擧行,數行缺今冬至使兼奏請使,又以解事譯官,帶行赴京,冕服衣章,汲汲請來,爲宜。上曰,請封果是當爲之事,而目今物力如此,若天使出來,則民之受害,多矣。若如卿所言,天使不來,則於禮亦甚歉然,姑徐爲之,可矣。李廷龜曰,當行之禮,久不能行,甚不可也。只恐天朝人,亦必謂請命稽遲也云矣。上曰,天使若不出來,則或可除弊,而二百年流來大禮,一朝中廢,則於心亦爲未安,何必速爲知事?李貴啓曰,國之大事,不計小曲折,速爲之,可也。況名位所係,豈顧他事?頃者新天子,登極頒詔時,亦不送天使,行便順付矣。名分則誠不可一時不定也。冊封一事,莫重且大,而至於八年之久,尙未擧行,則臣民之情,必將曰有何大於此事者〈而〉不爲乎?設或以特命,出送天使,其弊幾許乎?至於八年之久,而不爲之請,則書之史冊,此大節目未安之事也。廷龜曰,姜天使出來時,未及冊命,故不得稱王世子,而以王長子稱之,此未安之,甚也。且我國祀典煩瀆,二行缺喪祭從先祖,而輕易論停,非矣爲敎,卽位之初,裁省之時。李元翼,亦在朝中,小臣冒居禮曹,大臣議定,則以爲禴·祀·烝·嘗,太廟之祭,而用之陵寢,非禮也。旣行於太廟,疊行於陵寢,此爲未安,故啓請減之矣。今之仍與不仍,可以更議,而禮曹循例請復,臣等之啓,始入於受香之日,宜有聖敎之云云也。禮數則煩,煩則亂矣。況與其禮有餘而敬不足,不若禮不足而敬有餘者乎?只宜致敬而已。且有一官員,自穆陵春享祭所來言曰,油·淸及祭酒等祭物,奉常寺無器皿熟手,以渠之器,持來盛去云,不潔,甚矣。不敬,甚矣,聞來不勝驚愕,或自司饔院,造用砂器,或以鍮鑄,刻書於其器曰,某陵之器,某陵之器云,則庶乎可矣。上曰,前豈有如此事?褻慢如此,駭愕之甚者也。本寺提調推考前例,問啓處置。李廷龜曰,北部初日祭時見之,則無香盒,下人以手持香,或以貼匙盛之,至於風雲雷雨,祭板以物縛去,事甚駭愕。數行缺李貴曰,進豐呈妓才初則鬼形如也。近日頻頻調習,臣亦往往點閱,則似乎成樣,臣竊念豐呈爲禮,非徒爲壽筵,實是祈禱,歷代功烈之盛擧也。上之歌詞,頌之揄揚,使後嗣欲其思而法之也。非爲一書。至我世宗朝而極備,久爲廢罷之事,一朝復設,殊極齟齬,而近日調習,似入矩律,進豐呈之時,先或失禮,極可慮也。至於豐呈妓生,旣已見選,其事重矣。是以錦原君不張贖碧桃花一妓,誠以所重者,在彼也。相臣金瑬,亦不敢以妓生,定出丘賜之婢。以此見之,則爲人臣者,何可贖選妓乎?近來國綱解弛,妓生中如有稍優者,則作妾家留者有之,圖作賜婢者有之,爲人臣者何敢如是爲哉?選上之時,兩提調眼同點退,然後或以之作妾,或以之作婢,猶爲不可,況提調未及知之,而圖退自點者亦有之,國家紀綱,誠難收拾,臣喩若是申明推之,則或有未規者,或有論之,其慾一也。貪功名者,則與取媚於大臣者,其爲慾等耳。上曰,今之守令,皆不知法,夫奉公便民二事,皆能之然後,可謂之善治,今之所謂善治者,不過要譽而已,考其實則蔑如也。近來監司之褒奬守令者,何所見而褒之耶?監司亦可謂不知褒奬之道也。以近來言之,獨淸州牧使鄭孝誠,能以古治之法,治之矣。曩在江華時,官庫盈溢,勉於國事,便於民情,可謂眞守令矣。若此者則方伯奬之,朝廷知之,然後渠亦有興起之心,人亦有取則之效,而方伯別褒奬之擧,御史或有非之者,盡心奉職者,未見褒嘉之事,誰復肯爲之勉力哉?江原道則李如璜,亦可謂眞守令者也。貴曰,勉力於事者,必有謗之者,孝誠則不爲謗言所動,故保存耳。若非孝誠,則必不能保矣。李廷龜曰,如孝誠,可合戶曹才也。貴曰,其才亦合監司,其氣力亦頗康健云矣。缺三行守令若能如此,則何患軍糧之不給?貴曰,缺業武,爲武業則各有所尙,而爲監司者,至於習陣之法,亦未有知之者,誠可慮也。今之能麽兒之法,知者衆多,武經七書通者亦多,家家戶戶,皆能誦之,以用劍言之,試才於科擧,故能用劍者亦多,全羅道則人皆力習,御史治裝之命已久,今將發遣暗行後,行到都會官,兼察試才則好矣。八道中能用劍者,使之各薦二三人,以示勸奬之意,甚爲宜當,且使守令,知國家所尙則孰不力哉?孰不力哉?上曰,兵書及能麽兒等敎訓一事,卿所爲也。必終始力爲,而勿爲作輟,益加勉力,使之成才。貴曰,拔其尤者,取試而入仕,渠亦知如此然後,當爲入仕,故時無某請囑來言於臣處也。近欲考其勸慢,試其能否,而第臣衰老,筋力莫逮,是以爲悶,或以年小者,替授臣任,仍其可仍者,幸甚幸甚,至於禁府兼帶,皆是重任也。二者不宜得兼。上曰,以事理言之,年小者方强,似可力爲,而考其實則不如舊人,無他,老人學故事而爲之,故易可得力,今之年小者,不知故事,徒言自便而已。領事李廷龜曰,光海時史記一百八十朔內,一百三十朔則已修中草,其餘五十朔則尙未畢修,竊恐其史之中絶也。大提學鄭經世時未帶春秋館,大提學兼帶春秋館然後,本館之事,可以修擧,而求後會而畢修,宜當,使本館稟定,何如?上曰,依爲之。李貴曰,臣有一事,欲爲陳疏,而未果焉。頃者鄭經世,以其時年小後輩,未知其詳故也。此乃先賢之事也。不可缺傳也。李珥於癸未年間爲銓曹時,罷格郞薦之事缺罷之也。其時自缺數行罷格之意,前日筵中,已爲言及矣。頃見東宮朝報缺郞薦事缺一款不出之矣。史官雖於忽遽之間,有所未盡,而入侍承旨,所當詳察爲之。貴曰,郞薦之不歸於堂上,其所由來久矣。昔在宣祖朝,李珥聞鄭惟淸之賢,言擬持平之望,則有一郞官不可。李珥曰,吾三堂,皆以爲可,而郞官何以獨曰不可乎?其郞官曰,吾郞官等未及完議故也。以此言之,堂上不得擬郞官之規,尙矣。宣祖朝,自上欲罷郞官薦郞官之規,而誤以李珥爲欲,罷其薦云,此則鄭經世,不能詳知其事,而注書誤書出之矣。臣學於李珥之門,故其時之事,詳聞知之。李珥曰,他日如有不善堂上,自專郞官之薦,則其流之弊,必至於專擅郞官薦矣。郞官之薦,不如歸之於堂上云。若以李珥謂欲罷郞薦,播之於中外,則人或不能〈知〉之矣,注書詳書出之,可也。李珥卽臣之先師也,儒先之事,一言一行,皆爲後世法,故不敢不諫。上曰,其事如是,故前日筵中,予則以爲郞官之薦,在先朝或罷云,而不言其歸之於堂上云矣。其時鄭經世曰,李珥罷之云,予答曰,非李珥所爲也。先王傳敎罷之云,而注書所記,殊失此意矣。筵中說話,善言惡言,皆傳之後世,最是關重事也。今此郞薦事,傳敎之意,所記未瑩,凡事所記,失實如是,則政院日記,皆將虛誤矣。非徒史官,不能詳記,近來筵中言語,太甚疾數,雖以雄文巨筆,亦何能及書之乎?古則筵中奏事者,必擇切當可言者而言之,且俟史官之及書而後缺更言之矣。今則不然矣,予亦有言語不能缺數行李廷龜曰,朝報中缺都事一款,果爲不出矣。上曰,缺後郞官無薦之者。僉議皆曰,可然後議而爲之。李廷龜曰,郞官,乃一時之極選,故必使郞官薦之,法必有弊,他日如不善堂上,自爲郞官所爲之事,則其弊尤,甚矣。貴曰,淸論在郞官,是誠末世之弊也,而士論在於淸輩,不可以奪也。李廷龜曰,自道路。以下缺
〈還〉上給之,秋則計剩餘捧之,前之所以不宜除而除者,一一復之,以爲儲蓄之策,則兵食何患不足乎?以今日言之,安有如此罔極之國乎?所謂案付軍士選軍,皆是公私賤也。古則案付軍赴防,而其保則治農,故兵農兩全焉。四行缺還都之前,勿論正軍,爲之束伍之法,還都之後,宜分作隊,而仍爲束伍,合以雜之,赴防之時,未有其保,案付軍則上番而已。頃者大臣議之,設立營將,束伍案付軍,爲之給保,使之赴防,如有事變,此番赴戰,而衣服·餱糧·弓矢等物,各員以去,安有貴重之人,能爲緩急之用哉?祖宗朝二百年來,不知兵農而然耶?甲士之保有四,騎兵之保有三,步兵之保有二,如有不備其保者,例爲充給,此兵政之大者也。而近來兵政紊亂,他爲無奉足者,皆入赴防,則誰復力於農乎?自前未知其要故也,況主張之無其人乎?臣曾爲柳成龍從事官,故知之,他人則無有知者,新束伍之法,人雖缺之,豈可中止?今者行移八道,成冊中闕額,使監司守令充定之矣。兵曹考其歲抄冊,則其間奸僞,以知之矣。正軍則必須表而出之,別作一隊。李廷龜曰,軍糧措置,此爲大事。貴曰,有糧然後,兵可爲兵,至如鳥銃火藥,皆出於民力者也。今之軍兵,雖云已備,而臣意以爲不法也。如劍才,雖曰不好,以劍擊賊,賊豈不死?都監物力浩大,其中尤不能堪者楊根也。以木一疋,捧炭十石,自都監催促,則以五馬之力,可輸十石之炭,到江輸入時,一駄之價,給米五六升,且都監所定柴木二萬迲,而各官所捧倍之,如此等事,皆難堪者也。凡作事有要,苟失其要,事不就成,苟無糧餉,則軍不爲軍,若於今明年爲之措置,則坐待其債敗而已。若夫什一之法,勢若未易,則爲監司者,所當具由以報,而只以難成之意,每每搪報,監司守令,皆不能無失,缺皆在於人,法豈不好,京畿則能抄二萬,而缺四行雜色,皆入爲二萬,脫有事,則守護軍,以守護軍而去,操舟者以操舟出,以至各色,各以其所事去,則其餘正軍,能幾許耶?若除如此輩,而只抄正軍,取一於十,則其數決難爲二萬之多矣。如慶尙道,雖曰垂成云,而亦不能爲矣。問於弘美,則可知之矣。臣意以爲棄者當棄者,而只抄其可抄,則得軍雖小或可謂緩急之用矣。束伍爲軍,不須在多,全羅道軍兵一萬,添防於義州,則反不如本道土兵,南兵雖多,亦將奚爲。上曰,卿可謂習知兵書,而有似乎膠柱矣。若有事變,則將以爲南兵不如土兵,而不爲之起送耶?貴曰,臣之所言其弊而已。言其邊方八軍之事而已。言雖不中,以小臣之言則輒不見信,以此之故,李貴若又從而不言,則誰復云云,若依京畿什一之規,勿論雜色,盡括抄之,則雖五分之一,亦可得矣。雖或得之,非正軍也,將焉用?今聞慶尙道,亦多不實云矣。朴弘美曰,幾於抄充□民間逃散之弊,果難防禁,移坐隣邑,亦能免本縣之抄,誰肯坐於渠地而被抄哉?若到處皆指,俾知雖爲逃散,終不得免之意,則庶無逃散之患矣。貴曰,不有號牌之法,則難防逃散之患。弘美曰,若非號牌,逃散之弊,誠難防矣。貴曰,軍籍有,各佩其牌,則庶乎可矣。罷號牌之法,行號牌之令,何可得也?唯案付軍則有根着者也。難可逃散,雖或逃散,惟還亦易,至於而來而去之束五則雖多無關,且御營軍則公料三朔,故正軍·定虜諸色争相投入於營軍,此亦難便事也。祖宗朝則騎兵·步兵·定虜等軍,豈有投屬於他處者乎?必須有畫一之法,然後騎兵自騎兵,步兵自步兵,定虜自定虜,庶無之他之弊矣。臣二十朔尸位,缺四行更無善策,臣意以爲,使守令各措月課軍糧·月課弓箭,例不煩民力,朔朔措置,則與其汚吏之自犯,其已定爲月課之米,以爲郡國之用,如何?貴曰,此則右相,由其不爲守令之故,其言如是,若於會穀,有二萬三萬之處,則或可爲之,而會穀多有之處無幾,而若使守令,別樣措備,則守令無從可得,亦不可自其家取來,此必難成之事也。各官官庫納米減,自今上爲始,其他所減之物,亦不爲不多。至如官穀,則使民貸食年年長之,公州之穀,三千餘石,而宋興周減其一千石,無要譽己之名,自古流來之物,一朝除之,事可乎哉?今之各官,官庫蕩盡者,滔滔,此無非或爲入己之物,或爲善事之資而然也。貪財貪功名察以。以下缺
上在慶德宮。停常參,有晝講。
自巳時至酉時,日暈。
鄭基廣啓曰,明明日國忌,明日齋戒,此兩日視事不爲,取稟。傳曰,知道。
朴弘美,以都摠府意啓曰,今日入直軍士,中日習射請,出標信。傳曰,知道。
傳于朴弘美曰,大臣命招。
朴弘美,以備邊司意啓曰,金汗之西犯,似爲分明,而入關之說,出於前後金人之口,無論虛實,旣聞其說,似不可不問於島中,急差解事譯官及宣傳官,馳送于椵島,問於陳副摠曰,如此如此之言,出於金人,必是誇張之言,萬無是理,而聞來不勝驚愕,必島中得聞其詳,故敢此來問云云,宜當,敢啓。傳曰,依啓。
朴弘美啓曰,卽刻備邊司郞廳,以大臣意來言曰,今此宣傳官之行,陳副摠前拜帖,揭帖中以當成送云,何以爲之?敢稟。傳曰,拜帖書送,可也。
正言南銑啓曰,五享,卽所謂禴祠·烝嘗,合祭於太廟者也。旣行於太廟,而疊行於陵寢,則於義無據,而於禮爲音䵭,不幾於䵭則不敬者,故當初商議減省,實出釐正之擧,非爲時屈惜費,裁損祀典也。喪祭從先祖,本非聖人之論,乃滕之百官宗族一時之言,而文公亦不之從焉,則豈今日聖朝之所當遵行者乎?如知其非,斯速已矣。復設還止,有不暇論,請依前定奪,亟停陵寢五享大祭,臣等論罷徐景霦,非謂不由分路者,未爲無失也。侍從之〈臣〉承召上來,旣入其境,則使之陳餧經夜,已極未安,而先報之人,至於拘留,揆之事體,極爲埋沒,況路梁流澌,不可渡,將坐於津邊,以待氷泮之日乎?尤不可以一切之法言之,其妄作之罪,不可不懲,果川縣監徐景霦,請命罷職。胡人浮誇之說,固不足取信,犯關之報,相繼來傳,則其在藩封,不可無問慰之禮,請命廟堂,定奪施行。
朴弘美,以義禁府意啓曰,道難·福只等,當初以國籍通書重罪之人,定配安州,而逃還本土,只令決杖,還發配所,則所當感激天恩,卽赴配所,而終始稱頉,遷延不納,到。以下缺
上在慶德宮。以宣祖大王國忌齋戒,停常參·經筵。
金慶徵啓曰,假注書崔煜有故,不得察任,他假注書,差出,何如?傳曰,依啓。卞時益,爲假注書。
靑原君沈器遠上疏。大槪,通州被圍之說,雖出於虜人之口,實虛間,旣聞天朝之變,則不可委諸難信,使二百事大之誠,一朝掃地。故敢陳一得,亟寢豐呈之禮,又差辭慰之使,避殿撤樂,廣開言路,弗咈如流,以重臺閣體面事。入啓。以上燼餘金晉鐸添書。郞廳元啓英校正。郞廳李廷重書。
上在慶德宮。停常參·經筵。
春信使書目,今二十六日渡江事。入啓。
吏曹啓曰,東宮正位貳極,今已有年,而頃緣國家多故,冊封之典,至今未得奏請,群下之情,悶鬱久矣。伏聞昨日筵中,右議政備盡陳達,而亦未蒙分明發落,臣等待罪禮官,敢此更稟,奏請使臣,令該曹速爲差出入送,何如?傳曰,知道。此時奏請,似甚非便當,與大臣議處焉。
進慰使落點金大德,書狀沈之溟。
傳曰,進慰使望議于大臣爲之乎?問啓。政院啓曰,問于吏曹,則以正二品從二品中差送事,議于大臣而,擬望自本曹爲之云矣。傳曰,落點人,合於厥任與否,問于大臣以啓。朴鼎賢家日記
白氣一道,起自艮方,直截坤邊,俄而四五道同橫,移時乃滅。
春信使書目,汗深入中原,去十二月一番送人之後,消息斷絶,虜中十分憂慮事。入啓。亂中雜錄
上在慶德宮。停常參·經筵。
管餉使書目,寧邊居民崔如哲等,納米一百石,願借郡守李必達一年事。入啓。
吏曹啓曰,傳敎已下矣。問于大臣,則進慰使除老病,有老親,曾經海行者外,就見在無故中選簡,則文華·計慮·忠實·陳事如金大德者,實未易得。但此人,纔免草土,筋力之能逮與否,所未可料也云,敢啓。傳曰,然則極擇加望。
禮曹判書金尙容箚子。大槪,各陵五享,臣取考丁卯議大臣定奪公事,則與進上御供,一體施行爲當矣。御供復舊時,不爲更議講定,只依前日議得請復,其昏錯誤事之罪,臣實難免,亟鐫臣職名,以定臣罪事。入啓。答曰,其時公事如此,則啓請復舊,亦不無所據,安心勿辭。
院前啓,請五享事。措語見上請徐景霦事。措語見上答曰,不允。且避嫌中所謂拘留之說,似乎不近,勿信,可也。
府前啓,請五享事。答曰,不允。
進慰使加望崔鳴吉·李安訥·權泰一,前望鄭斗源落點。朴鼎賢家日記
義禁府啓曰,逆賊鄭洎,公淸道藍浦縣,已爲捉囚云,本府都事,發遣拿來,何如?答曰,依允。禁府謄錄
自巳時至未時,日暈。春坊日記
上在慶德宮。停常參,有晝講。
公淸道監兵使書目,亡命逆賊鄭洎,藍浦縣監捕捉事,見其狀啓,縣監與李德溍·李德滉等,往庇仁中路,見洎負莎土而去,追逐執捉之際,拔劍自刎其項,病重云事。入啓。
春秋館啓曰,傳敎已下矣。自前大提學例兼春秋館,大提學鄭經世,依例下批,何如?啓。傳曰,允。
答沈器遠疏曰,奴胡所傳雖極可慮,實難取信,豐呈之期,日子尙遠,率爾停罷,亦似不可矣。且避殿進慰使等事,數日前,已定擧行,卿必未得聞知也。
院啓,請五享事。措語見上請徐景霦事。措語見上頃日朝講時,相臣所答奉常寺祭器事及晝講時參贊官所啓避正殿事,自上初無議大臣之敎,而政院,分付該曹,使之收議,事甚可駭,當該承旨推考,注書罷職。答曰,依啓。注書徐景霦等推考,五享事,不允。
府啓,請五享事。禁府都事李光翼,爲人庸劣,昏朝筮仕之時,多有人言,請汰去事。入啓。答曰,李光翼,依啓。五享事,載在祀典,決不可到今永罷矣。
上御資政殿。晝講入侍時,知事李貴,參贊官金慶徵,特進官南以恭,侍讀官趙緯韓,檢討官蔡裕後,假注書卞時益,記事官宋國澤·李惕然,講商書太甲中,自惟三祀十有二月朔,至豈居成王之下乎。朴鼎賢家日記
義禁府啓曰,推鞫時,如有在逃逆賊,例爲移文列邑,申飭捕捉,則又設里布而購捕,金萬國必知鄭洎之爲逆賊,而容護接置,不爲告官,其凶頑不畏國法,至於如此,極爲痛惡,本府都事,發遣拿來,依法治罪,其妾女乭介及其幼子等,堅囚本縣,以待處置,何如?鄭洎拿來時,所當一時拿來,而鄭洎自知其罪,至於自刎,方在死間云,故急於拿來,金萬國未及一時啓請,故今始請拿之意,敢啓。答曰,依啓。禁府謄錄
自午時至酉時,日暈。春坊日記
上在慶德宮。停常參·經筵。
院啓,請五享事。措語見上請注書事。措語見上進慰使書狀沈之溟,以曩時兇黨餘孽,爲世所棄,頃爲言官,亦被臺評,則專价之任,決不可付諸此人,請改差,其代極擇差送,何如?啓。答曰,依啓。注書已爲推考,不必罷職,五享事,不允。徐景霦罷職事,停啓。
府前啓,請五享事。措語見上答曰,不允。朴鼎賢家日記
未時,太白見於巳地。春坊日記
上在慶德宮。停常參·經筵。
備忘記,果川縣監徐景霦,以微末蔭官,執法不撓,極爲可嘉,陞敍。
備邊司啓曰,昨因兵曹判書李貴榻前所啓,上曰,令廟堂議處,傳敎矣。聞有上國之變,馳師赴難,乃天下第一義也。臣等豈不慮及於此哉?聞變以來,夙夜思度,而但憑虜說,虛實難知,未有的報,遽議此事,非但先事而動遠近騷屑,虛起實禍,亦甚可慮,臣等之未敢預論者,實出於此也。今見啓辭,辭語正大,姑俟各處探報之實狀,更爲稟處,何如?啓。傳曰,依啓。大槪,李貴啓辭,奴圍通州云,抄兵各道,爲勤王之擧也。
江原監司書目,原州牧使沈命世上疏上送事。
傳曰,召對爲之。
府前啓,請五享事。措語見上答曰,數百年來奉先之禮,決不可一朝停廢,更勿煩論。
京畿監司書目,慶安呈,以訓鍊都監郞廳鄭應井無馬,牌責立夫馬,打傷驛卒事。入啓。朴鼎賢家日記
上在慶德宮。停常參·經筵。
有政。吏批,朴東善爲右參贊,鄭經世爲知春秋,洪瑞鳳爲藝文提學,金尙憲爲弘文提學,鄭斗源爲工曹參判,洪思效爲判決事,申尙哲爲戶曹正郞,趙廷虎爲舍人。〈兵批,〉朴鼎賢爲知中樞,元斗杓爲副摠管。
以禮曹毓慶園奉審書啓。傳曰,其時提調及都廳,竝爲推考,匠人拿推。
傳曰,革罷昭格署,似是中廟朝事,而憲府何以罷於先朝爲言乎?政院察啓。朴鼎賢家日記
自昧爽至辰時,有霧氣。未時,太白見於巳地。申時,日暈。春坊日記
上在慶德宮。停常參·經筵。
平安監司書目,島中譯官告目云,冬至使尹安國,上年九月十七日洋中渰沒事。入啓。
陳副摠接伴使書目,島中事情聞見事。入啓。
平安監司書目,鐵山呈,以椵島唐糧船四隻,到泊事。及自蛇浦至義州唐擺撥分立等事。入啓。
進賀使書狀官書目,三道書狀官書狀一送事。入啓。
政院啓曰,毓慶園石役監審監役官匠人,該曹請推,而郞廳似無獨免之理,該色郞廳,請竝推考,何如?傳曰,依啓。
傳曰,冬至使所乘船致敗之事,極爲驚慘,令該司,凡干恤典等事,依前例相考擧行。
禮曹啓目,帖連原州牧使沈命世上疏云云,穆陵遷葬之事,莫重且大,非該曹所敢擅便,令廟堂議處,何如?傳曰,允。朴鼎賢家日記
上在慶德宮。停常參·經筵。
禁府,藍浦地鄭洎,止接主人金萬國拿囚。啓。
政院啓曰,金萬國已爲拿來,先爲推鞫乎?鄭洎入來後,一時竝鞫乎?傳曰,鄭洎入來後推鞫。
春信使書目,汗深入之後,去十二月初生,一番送人之後,消息斷絶,是必彼等十分憂慮之色云云事。啓。
平安監司·義州府尹書目,汗本在通州,而天朝大軍,遮前截後,汗之進退,勢甚狼狽事。入啓。
府院啓,請五享事。措語見上答曰,不允。
吏曹,監試會試,小學·家禮試官二,申敏一·李時校。啓。朴鼎賢家日記
上在慶德宮。停常參·經筵。
有政。吏批,全湜爲大司諫,金尙憲爲同春秋,尹坵爲兵曹佐郞,崔惠吉爲惠民署敎授,鄭百昌爲禮曹參議,鄭孝成爲公淸監司,裵尙益爲全羅都事,李景曾爲副校理,李敬輿爲淸州牧使,趙錫胤爲獻納,金熹爲安岳郡守。
政院啓曰,全羅都事姜瑜,注書時丁卯疏章,公然不錄,畢修之後,下去之意,丁寧分付,而卽爲下直,請推考。傳曰,先罷後推。又啓曰,上年五月以後日記,專不修正,故五月望前畢修事,曾已分付,而無一人修正,而到今牌招,又不進來,牌招不進之員,請竝推考。傳曰,先罷後推。又啓曰,應罷者司贍直長宋國準,禮曹正郞金元立,學正金益禧,承文著作李慶相,正字李夢徵,副正字尹㻩·柳慶昌,內贍奉事李後奭啓。
宣傳官書目,風勢不順,椵島趁未入往事。入啓。
禁府啓,在逃逆賊鄭洎拿來。啓。
政院啓曰,禁府都事,以大臣意來言,罪人鄭洎入來,推鞫闕內爲之乎?本府爲之乎?傳曰,明日自本府爲之。朴鼎賢家日記
夜一更二更,日暈。春坊日記
上在慶德宮。停常參·經筵。
禮曹啓曰,毓慶園莎臺石,動退處修改,吉日擇定則今月二十二日八月十三日爲吉云。二十二日則日期急迫,八月則似爲太遠,何以爲之?取稟。傳曰,知道。當初參奉牒呈之日,卽爲入啓處置,則足以及於吉日,而本曹視之尋常,至於開報,然後緩緩啓稟,以致未卽修改,事甚非矣。其時當該堂上,難免慢忽之失,先罷後推。
禮曹啓曰,堂上應罷者,判書金尙容。啓。
兵曹判書李貴箚子。大槪,事有緩急,時有不可失者,惟智者能察其機,而因時判事,無有後悔焉。備局回啓曰,先事而動,遠近騷屑,此專以利害言也。臣意雖以利害言之,爲中朝預爲抄兵,名正言順,一時騷屑,固不可計也。預先抄兵,使遠近騷屑,有三利而無一害也,何者?使我國民人聞此擧,而愚夫愚婦,皆知君臣大義一利也。使中朝知我國一心拱北之忠,而可破款奴之疑,此二利也。雖使胡虜聞之,知我國家有君臣大義,謂其臣必爲君死節,自此必有憚我之心,此三利也。臣所言不見施,汎汎隨行,觀望成敗,然後乃欲發兵,則無面見趙憲於地下,請先削臣職名,以爲人臣憚禍後義之戒。答曰,勿辭察職。
禮曹啓曰,監試覆試,一所成均館,二所東學。啓。
禁府啓曰,罪人鄭洎行刑,許接人金萬國放送事。入啓。朴鼎賢家日記
上在慶德宮。停常參·經筵。
監試覆試一所試官鄭經世·趙希逸·權濤·金光煜·安時賢,監試官李皥,二所試官金尙憲·趙翼·李昭漢·權淰·成汝寬,監試官洪錫禹。
禮曹啓曰,毓慶園莎臺石修改之役,昨日仰稟聖裁,而不下分明發落,惶恐更稟。傳曰,八月修改,可矣。
院前啓,請五享事,措語見上答曰,不允。
府啓,請五享事。措語見上晉州判官郭天衢,到任之後,沈酒爲常,昏昏度日,不省州務之爲何事,受害之民,反思兵使獨在之時,請命罷職。以曾經臺侍擇送事,及慶尙都事吳晪,爲人庸劣,曾爲守令,多有取侮之事,請遞差。答曰,依啓。五享事,不允。且郭天衢,到任未久,必無如此之理,勿煩,可也。
傳曰,鄭洎捕捉之人,令該曹照例論賞。朴鼎賢家日記義禁府啓曰,逆賊鄭洎,已爲正刑,緣坐籍沒,破家瀦澤,罷其守令,降其邑號等事,依律文擧行之意,捧承傳施行,何如?答曰,允。
又啓曰,政院宋興周傳旨,乃曰,甲子條其人價布,乙丑四月遞去,而無一疋上納云。憑閱監司狀啓及工曹回啓,則乃曰癸亥條其人價布云,而竝無甲子條,其人價布之說,政院捧傳旨時,似是誤書,甲子二字,改付標,何如?答曰,依啓。禁府謄錄
未時,太白見於巳地。春坊日記
上在慶德宮。停常參·經筵。
兵曹啓曰,皂隷雇立之價,只靠於公淸一道,而二三年不納之處,多至二十餘官,尤甚處先罷後推,監司竝推考事。入啓。傳曰,依啓。又啓曰,應罷者連山郡守朴東緯,鎭岑縣監金友淹。啓。
政院啓曰,來十五日儒生殿講,取稟。傳曰,爲之。
禮曹郞廳,以大臣意啓曰,原州牧使沈命世上疏,令廟堂議處事,傳敎矣。風水之說,本來茫昧,而遷動之擧,極爲重難,苟非明見而灼知,則決不可輕議,至於吉凶禍福之論,尤涉不經,先儒亦以爲非,穆陵穴道之騰覆,則人多言之,臣等亦嘗熟聞,而其於山家之術,全昧向方,莫大之事,雖不敢遽以爲不然,而亦不敢遽以爲必然。但莎土凍拆,各洩崩塌之狀,臣等亦嘗目見,而不能無疑訝之慮,疏中所陳,若是其痛切,旣云明有水患,此說若是,他事不暇計,先令該曹廣取知風水者,士大夫中博通之人,亦爲招集,精審熟講,俾無未盡之悔,似不可已,上裁,何如?傳曰,依啓。
傳曰,渰死使臣妻子,前例有給料事乎?問啓。
傳曰,召對爲之。
陳副摠接伴使書目,譯官金汝恭告目,上年奴賊見敗於喜峯口云云事。入啓。
公淸水使宋英望書目,名在匿書中云,故退伏城底民家待罪事。政院啓曰,匿名書,雖父子間不得相傳,況於外方乎?宋英望,因此無據之事,遽爲引入,以操鍊重事,付之虞候,極爲非矣。請推。傳曰,依啓。朴鼎賢家日記
午時未時,日暈。
春信使狀啓,臣去正月二十二日渡江,今月初一日到新城,胡人皆言春信之行,例爲歲時,而聞金國與南朝相戰,使臣觀變,故如是遲延云。及其入城,接待如前,初三日到混河,接待將自審陽馳來言曰,仲男先來言,使臣之行,明當到此云。故河邊接待宴,具未及措備,使臣明日入城,宜當。臣答云,日勢不暮,以飮食一節,留待明日,似爲未妥,因入城到館。三息哈·三阿康·未太·仲男等,以二王子意來言曰,使臣之來,例於河邊迎接。今則仲男言,使臣初四日,當到此遼東,馳報亦今始到,迎接器具,未及措備,因此欠禮,不勝未安。臣答曰,兩國相好,事同一家,信義敦厚爲上,如此曲折,不須更言,何未安之有?但慰問至此,反爲未安,三息哈等起去,夕時糧料饌物,依前備給,初四日林河東·三息哈等,殺牛宰羊,設宴于臣館云。昨日河邊迎接欠禮,以此追呈,心甚未安,宴罷。臣曰,奉來國書,禮單何日傳命乎?彼等曰,當問二王子回報云云而去。俄而來言曰,出兵兩將,明當入來,來則受之云。初五日三息哈等來言曰,要土·虎口兩將,捉劉海弟,今日來宿不遠之地,使臣亦可往見。臣答曰,使臣之行,不過奉命瀋陽而已,寸步不可踰越。彼等曰,然則帶率軍官一二人,往見不妨云云而去。俄而仲男,持二匹馬來,請臣軍官李馨長·張應吉二人,騎其馬而去。初六日馨長等來言,帶同仲男,往見要·虎於六十里外,觀其一行,龍骨大之類,十餘人,軍兵七八千,俘獲漢人男女萬餘名馬匹驅來者及輜重卜駄萬餘許,問其入關形止,則初由蒙古地方,汗領一半兵入紅山口,大王子領一半兵,入馬來口。紅山·馬來,皆遵化地方,或襲長城門而入,或穿長城而入。自去年十月晦間,交戰處處勝捷,遵化·永平·蓟州等三十餘城,盡爲陷沒,寧遠·山海等關,迎戰大敗。劉海領投胡戰,死於大平縣,其弟劉二活,捉着唐服,騎瘦馬,要土與之帶行,關內事情,北京軍兵十三萬,城外五里結陣,與之相戰,盡爲敗沒。便過北京三十餘里,梁縣圍北京二十餘日,今年正月十五日,汗盡率兵馬,退駐永平縣,秋毫不犯,使市民買賣如常,收拾牛隻,以爲作農之計,一邊送言于京城曰,自古分天下,作爲兄弟之國,共致太平,今欲戰戰不欲戰,速往南京,使价互相往來,而北京回答之言,未得聞知,袁軍門被囚,而山海關近處,敗亡餘卒,雖或有之,而未足爲慮云。前後相戰,大捷八巡,摠兵以上大將死者十一人,活捉留置陣中者四人,其說皆出於渠等之口,似不可盡信,而彼等亦云朝鮮使臣,方在北京城中,彼必詳知,我不必盡言云。要·虎等正月十九日,永平縣離發,今月初六日入來本巢,留在將卒等,迎接兩將之時,歡喜之色,不可盡言。初七日三息哈·龍骨大等來言,使臣之行,如是遲延,必是我國與南朝相戰,觀望勝敗云云。臣答曰,春信使,初以吳信男差出,而適有病患,以我代之,且聞汗出兵未還,無傳命處,故來在義州,聞汗回還,入來爲計,又聞仲男之言,汗雖不在,留鎭王子,可以接應云,故入來。龍骨大等曰,今番則物貨買賣多少。臣答曰,持物貨者無一人,只員役中或有靑布·南靈草若干云云。龍因言入關形止,與馨長等所聞相同,語及袁軍門之說。龍僻左右密言曰,袁公果有與我國同心,事機洩漏,被囚,南朝亦有與我國同心者,我與使臣素親,故語及之,切勿出口云,此則分明行間之計也。臣語及逆變之事,兩國相親,旣爲兄弟之國,則凡有事故,必須先通,乃是信義,而流配貸死者,不戢其惡,敢生逆謀,爾國初言隱諱,是何道理?邊民告變,逆黨伏誅矣。龍等似爲無顔,而實則欣幸矣。臣言齎來國書與禮單,何以處之?龍等答曰,要·虎兩王子,自陣上入來未久,有祈禱之事,以待安歇受之云云而去,初八日聞時方調發八千兵馬,不久還去云。十一日龍等來言,汗出兵未還,使臣與員役,留此待汗,而若干卜人與金差等出送云云。臣答曰,汗之出兵歲前,仁同聞知,將欲留待義州。又聞仲男之言,急於春信之禮,兼程入來,今若被留,則殊無相信之意,又致朝廷疑慮,國書及禮單,奉安此處,卽當復命,或退我境,待汗回還入來云。則彼云兩國,已成一家,留此三箇月,有何難事,而如是多言乎?臣答曰,爾等留我而獨行,則誠非我國之失,而爾等無禮,甚矣,爾等將此辭意,告于王子們爲可,龍等卽起去。俄以王子之意回報曰,使臣待汗之回,未爲不可,國書則當送傳于汗,今可受來,禮單則姑留使臣云。不得已將國書奉安于床上,四拜後傳授而送之。十二日龍胡來言一行員役去留,分數行糧磨鍊云云。臣答曰,今行當留我境,以待汗回,而信聆仲男之言,致有被留之患,仲男在座,是實爾所誣,每事如此,則何事可信?金人曲虎,曾被毛營誘引執捉,此亦無異矣。仲男勃然作色曰,義州相見時,汗雖不在,王子應接還送之意,果是,而使臣觀望成敗,欲留義州,此亦好意耶?龍胡發怒曰,兩國誓盟之後,朝鮮侮我欺隱之事甚多,而我國本無欺隱之事而去。俄而還來,報以王子之意曰,仲男出去義州時,留鎭王子應接還送之言,果爲不虛,時汗留兵關內,不久還來,故諸處蒙古使者,皆留此待汗,朝鮮使臣,亦可留待,而使臣至擧文龍之於曲虎,事甚爲不似,文龍之於我國,出於未和約之時,金國之於朝鮮,旣已誓天爲盟,少無相疑,故今方金差出去。朝鮮若有兩間不平之意,如是送人相通,無異一家乎?千萬勿疑云,而彼等不信我國,時方聚軍於甜水站,待變甚嚴,臣所率員役二十五人留置,其餘人馬及金希參等,盡爲出送。希參偶與我國虜人方得水等,語及赴京使臣之事。得水曰,朝鮮使臣入去北京時,與金兵海邊,相見一人云,非徒相見,朝鮮四隻船人,盡爲殺害云。更欲詳問之際,爲把門金人所出,不得更問其事矣。臣之今行,慮有被缺之患,姑留義州,以待汗回,而仲男專以觀望成敗爲執言,彼若歸曲於我國家,則莫如以身當之,伏節死義而已。通情之後,解其疑意,而猶存餘蘊,托以待汗,留臣一行,差送其人,欲探我國事情,不勝痛惡,金差入來則彼必無疑,冀其因此生還事。入啓。亂中雜錄
上在慶德宮。停常參·經筵。
戶曹啓曰,自前渰死使臣則妻子每朔米十二斗,太六斗,員役則米九斗,限三年有題給之規,故今亦依此題給之意,敢啓。答曰,知道。
吏曹啓曰,逆賊梁嗣卜所居穩城,降其邑號,罷其守令,事與內地同法,降爲縣監,革去判官,恐或未妥,議于廟堂,則討逆之法,不可異施,而邊民蠢蠢,或不知謀逆之爲極罪,尤不可不施重典云。請依法降邑號罷守令,革去判官,何如?傳曰,依啓。且勿拘常規,定年限,可也。
平安道幼學康元立等上疏,爲副元帥金景瑞死節伸冤事。入啓。
院啓,請五享事。措語見上答曰,不允。
公淸監司書目,公州·稷山等官,陳地設屯時,各其營所屬束伍軍,除一番習操,一兩日赴役開渠事,備局回啓,今日之事,軍糧最急,設屯耕作,亦爲便益,依此擧行之意,移會,何如?傳曰,束伍調用於雜役之事,決不可開例,而鹽鎭等事,臨遞,分付,亦似無實,回啓內辭緣,施行安徐,以爲欺侮朝廷者之戒。朴鼎賢家日記
午時未時,日暈,暈上有冠,色內赤外靑。申時酉時,日暈。初昏至三更,南方有氣如火光。四更五更,雷動電光。春坊日記
上在慶德宮。停常參,有晝講。
有政。吏批,鄭百昌爲承旨,李師孟爲軍資正,洪處厚爲檢閱,金遂爲慶尙都事,鄭名振爲穩城縣監,李曼爲禮曹佐郞,李瀞爲龍川府使,李稷爲中和府使,尹知敬爲禮曹參議。
明日儒生殿講試官二,朴東善·南以恭,參試官四,李植·沈詻·趙緯韓·蔡裕後,命官右議政。
院前啓,請五享事。措語見上請進豐呈事。措語見上且停仁慶宮修理之役,以省浮費事。入啓。答曰,依啓。仁慶宮修理之處,非徒不多,工役亦將垂畢,停止無益矣。五享事,不允。
禮曹啓曰,宗廟署呈內,今日卯時廟大門內,柳木一條,雷震慰安祭,來十六日設行,何如?啓。傳曰,設行。
晝講入侍時,特進官李曙,知事朴東善,參贊官權鑊,侍讀官趙緯韓,檢討官蔡裕后,假注書柳,記事官宋國泰·李惕然,讀商書太甲下,自若升高至必有爲以發也。朴鼎賢家日記
備忘記,余以否德,君臨大寶,八年于玆,慄慄危懼,若隕淵谷,臨政願治,非不勤也,而事不徯志,食效愈邈,大亂屢作,災異疊見,飢饉荐臻,由予不辟,獲戾于上下神祗,哀我生民,何辜于天。乃今仲春之月,雷始發聲之時,而大風震雷,擊損我太廟之木,驚動我祖宗之靈,上天降災,實自寡躬,深思厥咎,莫知所由。將生民失寧,乖氣致異,刑獄不中,冤氣傷和歟,抑亦上下不交,而四民失業,享祀不潔,而百神不歆,賞罰不出於公,法令不信於民歟,召災之道不一,而予未知其某失,示警之意甚勤,而予未知某事,中夜不寐,臨餐忘食,凡我食土,上自公卿大夫連帥牧伯,下至中外閭巷士庶軍民,直斥予過,各陳所懷,毋有所隱,言或可採,予不吝改,言雖不中,亦不汝罪。嗚呼,天心仁愛,若面命而耳提,人事交修,或轉禍而爲福矣。下議政府頒示八方。亂中雜錄
卯時,雷動電光。自辰時至酉時,四方昏蒙。春坊日記
上在慶德宮。停常參·經筵。
有政。吏批,趙邦直爲司諫,李尙馨爲正言,沈溟爲禮曹正郞,申敏一爲直講,徐挺然爲注書,全湜·宋興周,還除。義禁府啓曰,宋興周議處公事判付,無大段所犯,放送還除本任,且李景憲,以有識文官,張皇虛事,欺罔朝廷,其心所在,誠不可測,置而不治,欺罔成風,國不爲國矣。請拿鞫定罪事。入啓。
政院啓曰,今玆雷始發之日,大風震電,遽及於廟傍之木,天之示警之意,必非偶然。且近來天朝消息,虛實間有不忍聞者,故自上至於避正殿,則豐呈之禮,亦宜暫停,以待的報,而自上至誠所在,臣等不敢請停。仁慶宮修理之事,甚爲無據,伏願亟停此役,敢啓。傳曰,數三處作突,十餘隻窓戶造作,似不至大段,且非爲己之事,更勿煩瀆。朴鼎賢家日記
未時,太白見於巳地。申時,白雲一道如氣,起自艮方,直指巽方,長十餘丈,廣二尺許,漸移東方,良久乃滅。春坊日記
上在慶德宮。停常參·經筵。
傳曰,殿講周易通,生員金好德,直赴會試,書傳略,進士閔忱,周易粗,生員李尙逸,論語略,幼學姜鎬給一分,論〈語〉粗幼學朴廷瑢,紙四卷·筆四柄·墨三笏賜給。
禮曹參議尹知敬上疏。大槪,求言朝野,以應天變事。入啓。朴鼎賢家日記
上在慶德宮。停常參·經筵。
禮曹啓曰,毓慶園莎臺石動退處,以八月修改事,傳敎矣,往在乙丑年,穆陵莎土崩壞時,招問敎授鄭熙周及吳世俊·李衎等,以制殺法擇日,四月初八日修改矣。今卽亦招鄭熙周等,以三四月間雨水前,改擇日,何如?傳曰,依啓。
平安監兵使書目,宣川小譯應天,在島中,西來唐人處,探問天朝賊情事。入啓。
島中探問宣傳官書目,西㺚與天朝,同心誑賊,誘引喜峯口,半入水門之際,西㺚與天兵,挾擊大敗,餘卒亦爲圍住云云事。接伴使書目,奴賊深入喜峯口急水門半入未畢入之際,西㺚與天朝,同心閉關襲擊,賊勢大挫事。入啓。
備邊司啓曰,李元立等上疏云,金景瑞雖不能立節於見敗之日,而六年在囚,疏陳虜情,蠟紙絞繩,間關傳送,可謂有向國之誠,而終以此致死,則不無哀矜可恕之道,而復其官爵,以爲降虜,終始無恥者之戒,似無所妨,而事係重大,上裁,何如?啓。傳曰,回啓之辭,似當依此施行。朴鼎賢家日記
義州府尹報狀,金差仲男,率從胡三十餘名人蔘二十餘駄,春信使軍官金希參,一時渡來,直〈向安〉州,謂言互市,而其實譏察我國事情而來,唐差呂得寶言,天兵大捷奴賊於通州北邊山城,又西㺚與天朝,同心誑賊,誘引挾擊於喜峯口,大破之事。入啓。亂中雜錄
上在慶德宮。停常參·經筵。
有政。吏批,南以恭爲大司憲,洪瑞鳳爲左參贊,柳景緝爲兵曹正郞,趙公潚爲說書。
政院啓曰,今二十一日輪對日次,取稟。傳曰,爲之。
管餉使書目,陳副摠差官夏五等出來,虜中聲息問答事。入啓。
傳曰,召對爲之,入侍,玉堂李省身·蔡裕后,承旨朴弘美。
府前啓,請五享事。措語見上答曰,不允。朴鼎賢家日記
午時未時,日暈。亂中雜錄
上在慶德宮。停常參·經筵。
答尹知敬疏曰,深嘉爾誠,又備忘記,此疏所陳似當,承旨宜代予草敎,廣求直言。
接伴使書目,譯官金汝恭告目,奴兵西犯之說,似爲不虛事。及宣傳官書目,陳副摠前探知事,入啓。
府啓,請五享事。措語見上咸安郡守許曙,頃在逆适之變,爲李興立中軍,興立與逆适,通謀之際,與之同事,其黨逆之罪,固不容誅,請削去仕版。答曰,依啓。五享事,不允。
司憲府箚子。大槪,克修厥失,以應天變事。入啓。答曰,深嘉爾等愛君憂國之忠,箚辭無非至論,予雖不敏,當服膺而力行焉。朴鼎賢家日記
大風雨。
陳副摠接伴使李碩達,在椵島狀啓,當日唐人崔志高,自登州出來,言于副摠曰,去十一月奴兵圍皇城四十餘日,諸道兵馬咸集。十二月二十九日,皇帝親臨城上,諸將大戰于蘆口橋,生禽六王子一名,將斬獲數萬級,賊退屯三召營,西㺚截後,天兵遮前,進退不得。正月初一日,設宴犒賞,摠兵滿桂·祖大壽爲首功,劉興祚次之,袁經略則縱奴入關拿囚,閣老孫承宗,代領其衆,在島諸將,莫不歡喜。臣亦詣衙門入賀,請見文報,則副摠答曰,文報不來,而此人之言,誠爲不虛云事。入啓。亂錄興祚,海名也。自椵島入中原,受副摠之職。亂錄
訓鍊都監郞廳,以大將意啓曰,今日習陣日次,故昨已入啓。方以聚軍行兵於敎場,而雨勢如此,非但旂鼓械機添濕,許多軍兵,添雨可慮,不得已罷遣,而第嚴寒三朔廢操之兵,今初九日日次,因雨不得操練,今次又如此,軍兵等坐作進退,節操必多生疎,前頭日次之無。故亦未可預料,雖非元定日次,乘其晴日,聚兵操練之意,惶恐敢啓。答曰,依啓。訓局謄錄
李基祚啓曰,明日常參·經筵,取稟。缺半行
持平缺龜來啓曰,臣等伏覩昨日下筵中之批,五享缺數字疊行於陵寢,以各祖宗朝流來,缺四五字意非偶然,聖意所在,亦甚盛也。而惟缺半行禮經實無所據,元非古聖人祭祀之本意,則當初設立,特出於一時之制,而未免於虛文煩黷之歸也。缺祖宗已行之規,而泥而不改,不思釐正之道乎?請加缺數字亟缺四五字許曙,頃在逆适之變,爲李興立中缺數字通謀之際,曙也晏然在其軍中,與之缺六七字之罪,固不容誅,而不但網漏,至於臨民物缺請命削去仕版。答曰,依啓。五享事,不允。
獻納趙錫胤啓曰,無狀小臣,濫蒙缺數三字擢,千萬夢寐之外,復叨匪據,兢惶缺半行見日者以國所看審,不欲缺半行堂上先罷後推之命,當初缺半行在禮曹曹司之時也。本曹凡百缺半行罪,臣實有之,堂上旣已罷推缺一行請命罷斥臣職。缺一行大司諫全湜在外未上來,缺一行備員,臣與正言洪,不得已缺半行答曰,知道。
正言李缺半行檢閱洪處厚署徑事,旣已命缺半行臣與正言洪,亦爲署徑之意,敢啓。傳曰,知道。
李基祚啓曰,金世濂上疏,缺四五字江原監司處傳諭事,有旨,今將發送事矣。缺五六字肅拜有旨,不爲下送矣。傳曰,知道。
缺三字以吏曹言啓曰,臺諫有闕,政事,何以爲之?傳曰,明日爲之。
司憲府掌令臣權潗,掌令缺持平臣崔有淵,持平臣沈東龜,伏以臣等,竊觀古昔明君誼辟,可以有爲,而政或不修則,天必缺三四字懼之,若知其仁愛而惕然改悟,則災轉爲福,缺三字猶不動念,則危凶必至,此無他,惟在人主缺六七字臣等伏見殿下卽祚以來,志慮缺數字當初設缺三四字懷引接,勵精求治,以華髮舊德之良,缺數三字祖宗缺彦峨冠委佩,咸萃于朝,孜孜爲政,八年于玆,缺半行人事潰裂禍亂相尋,豈意殿下缺五六字衰亡之象,至於此極乎?臣等職忝言地,缺五六字愚衷所激,敢獻一得,伏惟殿下試嘗缺一字焉。蓋恤民之政,非不欲修也,而號令之際,文具徒煩蠲減缺數字實惠未通,猶興寒暑之怨,擧懷萇楚之憂,飢饉相仍,疫癘繼作,救死不給,氣像悲慘,言之至此,缺五六字守令者,民之父母也。今之爲守令者,或不恤缺半行奉公偏當刻剝,此二者之弊,皆非細故,缺半行批累下,責以干譽,觀感所係,就不缺七八字可易得,而間有暴官汚吏,憑藉缺半行利入於己,怨歸於公,則缺半行乃今日恤民之所急也。缺半行念雖切於聖衷好惡之缺一字今臣等缺五六字人情不服,此豈殿下美缺半行引去而聘召之誠,漸不爲初,宿望耆艾缺七八字愚之誠,有時而倦,未知殿下,亦念缺半行之上同心戮力,少無寅協之風,左矛右盾,缺六七字是非不定,國事委靡,終至於不可收拾之境,殿下之缺一字方且急矣。臣等以爲,殿下毋以一毫缺數字私之意,視諸臣僚,然後使朝廷和穆,一心共濟,乃今日用人之先務也。聽言之道,非不欲盡也,而殿下聰明過缺四五字英毅缺露有輕下之心。故進講之時,缺一字向淵默論事之際,厭聞讜缺一字至於言及宮家,則缺五字事關宗社,則色示訑訑,此實群下之所缺數字蓋骨鯁正直之人,必假優容和色,乃可盡言,缺六七字輒取乖語,則誰肯竭忠悃以犯缺三四字臣等以爲,開筵坐講,以盡雍容之道,從諫平心,以廣翕受之路,乃今日聽言之缺二字嗚呼,一事之誤,一政之闕,亦足以召缺七八字叢于殿下有爲之日乎?邇年以來,星文告愆,物怪呈異,太白之變,式日斯生,廟門之木,方且雷震,此正君臣上下,汲汲遑遑,思所以消弭之策,而求言之旨,旣不下布,繩糾之章,絶於中外,以殿下初年缺一字之今日,其有氣象,亦相遠矣。嗚呼,缺一字朝聲缺數字凶相訝,則此實擧國奔遑,朝暮待變,缺六七字尙不寢止,在庭諸臣,孰無憂㦖,至缺半行作之際,浮費太煩,財力殆竭,臣等恐缺半行此也。殿下視膳之養,缺半行豈宜退於秋成,有何一毫所缺半行臣等固不可論之,天變缺一行之,則天不必至於怒,而猶且缺一行殿下之意,蓋可見缺半行見異者,恬然有若尋常文具缺半行耶?臣等恐上帝仁愛之心,自此而益缺半行中宗用巫咸之言,不敢荒寧,雊雉缺半行克正厥事,今臣等之言,雖愧於二人,爲國缺七八字他矣。伏願殿下,體天心仁愛之至,思變異示譴缺數字廣採群議,動求厥失,先推大道,毋昵細務,能行此三者,以爲弭災之實,不勝幸甚。取進止。批答見上
李基祚啓曰,臺諫出去,請缺一字開門標信。傳曰,知道。
李基祚,以奉常寺提調意啓曰,頃因政院回啓,缺八九字依前規擧行,俾無不潔之事,傳敎矣。祭酒·眞油所盛陶器,工曹所當進排,而卽見本曹移文,則有曰實非十四戶,乃十戶也。分給淸州甕匠十戶,使缺數字徵布貿用云。大槪大典頒布時,初定十戶,而其戶陵所漸加,添定四戶,流來已久,工曹只憑法文,止定十戶,已爲不可,況外方匠戶,多有名存實無者,雖有上司之威令,亦不得收捧,今以小各司行文,萬無徵德布貿用之理,設使可爲,貿用之際,事甚苟且,元非定匠進排之本意,必以京江匠人,定缺一字然後庶得無弊供用矣。且淸蜜所盛白缸,司饔院亦當進排,而所送九部中七部則破漏缺半行勢似然,當此寒食迫近之日,器皿之缺半行各該司,各別更爲料理,俾無不及之患,何如?缺
李基祚,以司饔院官員,以都提調意啓曰,缺太半見失手,可加以缺半行年例進上磁器,諸處缺半行沙器燔造之役,將無以成形,方爲㦖慮之缺半行牒呈禮曹移文,則各處各樣祭物缺半行白丹知五十三部,白甁六部,白所用一百缺半行祭前造排云。沙器所停罷之餘,凡干器皿缺半行方,亦未刷還,而如此體大之器,非小器之類,缺終年燔造,猶難充其數,況只隔四五日寒食前乎?眞重祭享之用,必未及期,將未免生事之患,百爾思之,極爲所慮。頃見政院啓辭,則只淸蜜所盛白缸,自本院進排,而奉常寺所報,則一應雜物入盛之器,竝爲磨鍊,其數之多,至於如此,以些少物力,萬無燔造之勢,只依承傳淸蜜所盛白缸,卽令分院,隨燔輸送之意,惶恐敢啓。傳曰,知道。器數太多,令本寺參酌減定。
傳于李基祚曰,缺四五字坐次似誤矣。
李基祚,以戶曹言啓曰,缺辭內芙蓉香遺在數小,前頭大禮迫近,用缺五六字造而庫中香材垂乏,其中三乃子白檀·丁香,則缺徵布,貿三種各四斤,令戶曹給價貿用,何如?傳曰,依。缺數字傳敎矣。年例所用各種藥材,赴京之行,計其一年應用之數,給價貿來,而近來譯官輩所納,或品劣或未得趁時貿納,以致御用乏絶,每有臨時貿用之擧,本月初生,因本院啓辭,貿送藥材之價,木綿四同,今此芙蓉所入三種材料中,三乃子白檀·香則自本曹給價貿送,而丁香則雖給缺價,無可得之路,招致兩醫司官員,使之貿易,而醫司官員缺數字廣求諸處,絶無所儲,不得貿易云。譯官等缺半行貿送之意,敢啓。傳曰,知道。
缺司言啓曰,上年因筵中臺諫所啓,缺五六字賑恤廳給帖募粟,盡免其役,慶尙道則缺半行募之物,木綿則今方輸運,而米缺半行本廳,以此辭緣,行文各道,缺半行其父役名,一一相考,雇定軍役,缺半行以憑處置事,知會矣。取考副摠管缺半行百二名,漕水軍子枝七十一名,閑良缺半行慶尙道閑良三百四十九名,校生一百缺半行八名,他道則數甚零星,漕水軍子枝傳敎缺有世傳其役之法,今宜還給所捧之物,仍定其父之役,而所謂正軍,則無世傳之法,騎兵之子,未必爲騎兵,步兵之子,未必爲步兵,或入於校生,或入於三醫司,或爲歲貢生,或爲武學,或投屬於匠人,奉足正軍之子,終爲世傳之役,而不屬他役,有難預料,當初募粟時有軍役者,則一切勿許,而時無役,未有屬處者,必問其世系,然後給帖事則不爲擧論於事目中,今日缺數字之患,蓋由於此,正軍子枝,旣無世傳之役,而因此納粟之擧,若盡爲汰定軍役,則非但失信於民,其中有才藝可免軍役者,不無稱冤之弊,至於校生,則非落講之缺數字不據缺一字役,例也。此亦因一時納物,汰定軍役,似未妥當,正軍子枝及校生則仍爲給帖,以示朝家不失信之意,而漕水軍子枝則還給所納之物,仍定其役,以重世傳之法,何如?傳曰,依啓。
傳于鄭百昌曰,楊州官吏之怠慢,甚於他邑,本月十三日三大君墓加土時役軍,只送三名色吏,亦不趁卽定送云。極爲可該,本州牧使推考,色吏令本道囚禁重治。
李基祚,以司饔院官員,以都提調意啓曰,本院無典僕殘弊,衙門只靠諸員輪番,缺數三字其數極多,畿甸諸處,或有一二缺半行使喚,無以成形,每爲心慮,今者缺半行移文督現,終至稱頉不爲,缺半行視之楚越,已成痼弊,若置而不缺半行請高陽郡守,從重推考。缺一行
李基祚,以都摠府言啓曰,缺一行信內兵曹進去之意,敢啓。傳曰。缺半行
言啓曰,穩城降邑號,革判缺半行依啓。且勿拘常規,減定年限事,缺四五字事體與內地不同,減其年數,使邊土之民,知謀逆之爲極惡大罪而止,聖敎極爲允當,降號滿三年後,還復舊號事,奉承傳施行,何如?傳曰,允。
李基祚啓曰,近來史官員,只有二員,預備久缺三四字事甚未妥,新除授檢閱洪處厚,缺五六字命招言之,何如?傳曰,依啓。缺四五字
同知春秋館事金尙憲啓曰,伏以臣落傷缺五字欲爲鍼灸,冒昧煩籲,伏蒙聖恩缺治旌入試場,所患之症,有加無減,缺七八字矜察,俾臣解去職名,專意調治,缺未死之前,無非天地再生之恩也。臣不勝缺謹昧死以聞。答曰,省疏具悉。缺
上在慶德宮。停常參·經筵。
有政。吏批,金光炫爲執義,吳百齡爲禮曹參議,趙翼爲副提學,金宗一爲晉州判官,崔鳴吉爲知經筵,李德洙爲禮曹正郞,金慶徵爲司譯院提調。
金景瑞,復職平安兵使。
吏曹啓曰,穩城降號,本曹草記傳曰,勿拘常規,減定年限事,傳敎矣。上敎允當,降號滿三年後,還復舊號,何如?傳曰,允。
下求言敎于中外。
戶曹啓曰,公淸監司啓辭云,田稅各項未收各邑,本道監司成冊姓名,竝爲抄啓,無端未納,各官依事目施行,何如?啓。答曰,無端不納,各官所當一依事目施行,但荒節迎送,弊甚不貲,一百石以上,竝爲罷職,三十石以上,今京外拿致決杖,十石以上推考。朴鼎賢家日記
自辰時至酉時,四方昏蒙若下塵。春坊日記
上在慶德宮。停常參·經筵。
金敬徵啓曰,明日常參·經筵,取稟。傳曰,只晝講。燼餘
吏曹啓曰,故幼學李戣妻黃氏呈狀內云,卑寡無依,只有無妹獨子,進尉使書狀李大純也。年前聖敎,有勿送獨子之命,請依承傳云。臣等當初擬望之際,李大純家有老親之實,全未聞知,至於擬差,依他改差,何如?傳曰,允。
兵曹啓曰,今此捕捉鄭洎,首功之人,雖陞堂上,未爲不可,而但閔濧捕捉事目內,有曰六品者,超授實職云,李德滉應蒙超授之典,何以爲之?傳曰,知道。首捕之人則依事目,似爲輕矣。
吏曹啓曰,鄭洎助捕人李德溍,論賞上裁,何如?啓傳曰,陞敍。
全羅監司書目,今月初八日,羅州牧使合操時,軍兵有頉,期會不及守令,靈巖郡守李坰,羅州牧使張維,長城府使李庾俊,罷黜事。入啓。
島中探問宣傳官入來。朴鼎賢家日記
自卯時至酉時,四方濛濛若下塵。春坊日記
上在慶德宮。停常參,有晝講·政事。
金敬徵啓曰,明日常參·經筵,取稟。傳曰,停。
有政。吏批,金奉祖爲持平,李俔爲濟用監正,朴而立爲進尉使書狀。
前司果李德滉,加折衝。
兵曹啓曰,鄭洎首捕李德滉,依事目論賞,似爲輕矣事,傳敎矣。下敎宜當,而不敢輕議,上裁,何如?傳曰,陞堂上,可矣。
禮曹,以毓慶園修改,吉日三月二十七日推擇。啓。
吏曹啓曰,全羅監司書目云,合操未卜日之前,旣已覲親受由,則張維之未及期限,宜若無罪,而旣未免罷黜,則宋象仁之臨期給由,難免不察之失,方伯重任,該曹不敢輕易處置,上裁,何如?傳曰,監司推考,張〈維〉罷黜安徐。
司諫院箚子。大槪,請盡修省之實,以應天變事。入啓。答曰,深嘉爾等愛君之誠,箚辭無非格言,予當體念焉。
禁府啓,李景憲啓,晝講入侍時,特進官申景禛,知事金起宗,參贊官金慶徵,侍講官李昭漢,檢討官蔡裕后,記事官徐挺然·李惕然·洪處厚,讀商書咸有一德,自今嗣王至惟此爲精密。朴鼎賢家日記
晝講時,特進官大將申景禛啓曰,濟州兒馬當送木同貿來,而一同之木,馬二匹,以此計之,則木同元數,可貿三百匹馬,但畜養甚難,所貿兒馬雖出來,二三年內,不能卽騎,若得司僕寺所管空閑海島中牧場,放而養之,則可以孶長矣。上曰,司僕所管海島有空閑處則好矣。傳于司僕提調。訓局謄錄
自辰時至酉時,四方濛濛若下塵。未時,太白見於巳地。申時酉時,日暈。春坊日記
上在慶德宮。停常參·經筵。
鄭基廣啓曰,明日生進放榜,故視事不爲,取稟。傳曰,知道。
自申時至酉時,四方濛濛若下塵。卯時辰時,日暈兩珥。自巳時至申時,日暈,暈上有冠,色內赤外靑。酉時,日暈左珥。燼餘
傳曰,慈殿仁慶宮擧動日,來月旬後望前擇入。
以明日生進放榜嚴時刻單子。傳曰,權停例爲之,開門差早。
兵曹啓曰,以皂隷價米連山·鎭岑兩邑,以尤甚不納,已爲先罷後推矣。因色吏林茂生親告,前色吏李信元,僞造文書,諭用本官,則丙寅條價布,戊辰年已爲畢納,兩邑罷推,極爲冤枉,上項李信元,令攸司依律定罪,何如?傳曰,依啓。連山等官守令,還除本任。
管餉使書目,差官呂得寶等言曰,天朝大兵,大捷奴賊於通州北邊山城辭緣事。入啓。
大司憲南以恭,再箚乞遞事。入啓。答曰,須體予意,更勿固辭。
兵曹啓曰,書吏李信元推考傳旨,下禁府。朴鼎賢家日記
上在慶德宮。停常參·經筵。
鄭基廣啓曰,明日常參·經筵,取稟。傳曰,停。燼餘
兵曹判書李貴箚子。大槪,管餉使書狀云云。虜賊殲滅與否,雖不可盡信,而儻此言不虛,袁軍門出送今箭調兵,則當此之時,一番騷屑,勢所難免,全羅·慶尙道各三千五百名,公淸道二千五百名,平安道四千名,黃海道三千名,江原道一千名,爲先徵發,令各道兵使裝束精銳,一以明天下大義,一以捄君父之急難事,啓下備邊司。
禮曹啓曰,慈殿移御仁慶宮,吉日令日官推擇,則旬後望前,無吉日云,何以爲之?傳曰,定於十一日,可矣。
傳曰,召對爲之入侍,玉堂趙緯韓·蔡裕后,承旨鄭基慶。朴鼎賢家日記
夜一更至五更,沈霧。自昧爽至酉時,四方濛濛若下塵。巳時午時,日暈。春坊日記
上在慶德宮。停常參·經筵。
鄭基廣,以毓慶園修改所言啓曰,浮石助役軍四十名,烟家軍草記。傳曰,知道。給價雇立,可矣。
鄭基廣啓曰,今月二十九日,乃文科覆試講經之日也。其前當爲大典考講,而監察竝見遞,不得設行,前頭只隔三日,事已急迫,今政新除授監察二人,竝卽命招肅拜,似爲宜當,且監察肅拜之後,今日內署經之意,兩司城上所,亦命卽爲之,何如?傳曰,允。燼餘
有政。吏批,李德洙爲正言,趙公淑爲注書,洪爲司藝,尹順之爲修撰,徐挺然爲說書,沈東龜爲禮曹正郞,李尙質爲禮曹佐郞。
備邊司啓曰,兵曹判書李貴箚子云,成俊耉狀啓,出於呂得寶之口,未知眞的,當爲有的報,姑待巡察使·接伴使狀啓,議處,何如?傳曰,允。
管餉使書目,蘇萬祥所言,金州大捷票文,謄書上送事。入啓。
兵曹判書箚子。大槪,精抄精銳事,斷自上衷,毋失機會事。入啓。朴鼎賢家日記
夜自一更至三更,有霧氣。三更,流星出司諫星下,入北方天際,狀如鉢,尾長三四尺許,色赤。自卯時至酉時,四方濛濛若下塵。辰時巳時,日暈。春坊日記
上在慶德宮。停常參·經筵。
李基祚,以吏曹言啓曰,文臣監察差出政事,何以爲之?敢稟。傳曰,當日爲之。
吏批,鄭經世政進,參判金壽賢病,參議李明漢病,鄭基廣進。燼餘
去夜議政府·六曹·漢城府內摘奸。
接伴使書目,陳副摠揭帖監封上送事。入啓。
傳曰,陳副摠前揭帖齎去宣傳官,極擇差送。
平安監司書目,義州呈,以九連城,前後唐胡未辨五十餘騎出來,而春信使朴蘭英,出來是喩,更良偵探,馳啓事。入啓。
黃海監司,信川呈,以唐差韓卜等傳言,天兵與奴賊相戰勝捷事。入啓。
司憲府啓目,禮葬都監提調申景禛·金慶徵,毓慶園莎臺石破缺罪,上裁,何如?啓。傳曰,竝降資。
玉堂箚子。大槪,務安邦本,以應天變事,入啓。答曰,深嘉爾誠,箚辭甚當,予敢不惕念而採用哉?朴鼎賢家日記
正言李尙馨來啓曰,臣等將陵寢五享事,旣論其於古無稽,又論其禮無據,繼之以變通之道,而天聽愈邈,至以須勿煩瀆爲敎,臣等亦知瀆擾之爲罪,强聒之未安,而逐日籲呼,不敢自止者,誠以非禮之禮,不經之典,不及聖明時變通,則因循謬規,永爲宿弊,非徒貽欠於當今,亦將取譏於後世,中朝缺數字禮家聞之,又以爲何如,而可謂數百年來缺六七字者乎?而況祭祀之禮,貴於簡而不缺易煩,則致誠難也。故曰曷之用二簋可用享,東隣殺牛,不如西隣之禴,古昔明王缺四五字於誠敬,而不取繁文,所以郊焉而天神格,廟焉而人鬼享,我朝陵寢之祭與宗廟無別,重疊煩瀆,不經太甚,至於五享,尤爲無據,莫大之事,反歸慢神,則釐正之道,一日爲急,請勿留難,亟命停罷。答曰,不允。
朴弘美,以戶曹言啓曰,公淸道田三稅不納各官,以監司査覈成冊,令該掌郞廳抄出名數,開錄前後守令姓名入啓,〈有〉分等施罰之命矣。應罷應杖人員,今將移文于各該曹,而莫重査罪之擧,缺錯誤之處,今缺未赴衙前臣起宗取本道成冊缺四五字啓單子,親自査準於私第,則其中多有缺五六字年條未收之時,在任者當之,而缺一行監司成冊中,雖非其年缺二行査啓施行,而如缺六七字乃是丙寅·丁卯年條,而交代官沈民覺,缺七八字啓可應罷之中,忠原未收中缺七八字交代李培元到任,戊辰十二月,亦在應罷之中,缺數字所以非其年條,而不爲施罰則已,旣施其罰,則不宜異同,漏落守令,更爲抄出,改付標以入,而其中淸州則各年未收通,一道最多,前牧使鄭孝成,到任之後,專以督捧逋欠爲事,各樣貢物田三稅,幾盡畢捧,而到任於戊辰四月,則乙丑·丙寅兩年未收,非其等內,而淸安縣監沈民覺,忠原縣監李培元,亦在應罷之中,則鄭孝成似難獨免。此外兪是曾·安䅍·李裕後·羅宜素·權省五·金孝誠等,亦以交代之官,當在應罰之中,故改付標以入,蓋該掌郞廳之意,則或以到任日淺,或以非其年條,故更爲抄出,使公事郞廳,旣已査考,着署上於堂上,故缺四五字未及致察,及其取考私室之後,始知其落漏,臣等不察之失,在所難免,極爲惶恐之至。該掌郞廳,雖無其有用私之跡,而其不爲詳察之失,則果有之矣。當該郞廳,推考,何如?傳曰,依啓。且鄭孝誠,不無可恕之道,推考,其中到任日淺,未及周旋者,亦爲抄出,稟處。
李基祚,以兵曹言啓曰,機張官吏,以水軍之子,不爲捧招,潛定歇役,罪已〈爲〉進晩,今當照律。依萬曆十年軍籍時受敎,以作散軍士及保人雜類移定之例照斷,則九人以下守令,杖八十,色吏杖一百云。以大典推新條論之,則私罪杖八十者,當爲奪告身三等,臣等取考當初受敎,則有曰散軍士及保人雜類移缺者,二十缺人,守令罷職,色吏全家入居,十人以上降資,色吏杖一百·徒三年,九人以下守令,杖八十,色吏,杖一百云,此乃歲抄缺三字斷之律也。歲抄缺四五字公罪杖八十,不至於罷,故如是照斷矣。此則缺一行二十人以上者,只罷其缺半行降其資,而今此機張官吏所缺只一人也。色吏缺雖論以私罪,決杖一百,未爲不可,而缺三四字雖有不察之失,而至於奪告身三等,反重於缺定十人者,斷無是理,臣等反覆詳量,他無可擬,缺數字此律稍爲近似,而有輕者反重之弊,欲斷以缺三四字色吏私罪者,有缺數字名一而用律有異之弊,未知照斷何律,敢此仰稟。傳曰,知道。官員以公罪照斷,無妨矣。
鄭基廣,以都摠府言啓曰,今日入直軍士,中日習射事,標信,命下矣。政事相値退行之意,敢啓。傳曰,知道。
傳于李基祚曰,御營軍明日別中日事,言于各該司。
權鑊身病初度呈辭。傳曰,還出給。鄭基廣啓曰,新除授監察,今日亦爲牌招肅拜,而署經亦今日內爲之事,兩司城上所命缺五六字傳曰,知道。
鄭基廣,以扈衛廳言啓曰,缺三四字平安監司狀啓,平壤居閑良金仁龍缺四五字圖出公文,頉下身役云。臣李貴,招問兵房軍官申景涑,則乃曰金仁龍稱名者,來言願屬本廳軍官,不知居住,矇然出給公文云。扈衛廳軍官,當初則勿論出身·閑良,竝爲自望,而近日則閑良之自初帶率者外,雖內地閑良,切不自望,而仁龍欲避身役,而申景涑泛然成到付公文,受臣署押,移文於平壤府,爲此啓聞,臣之矇然着署之失,固所難免,而金仁龍,謀免本官身役,托屬京衙門,情狀極爲駭愕,依監司狀啓,按律重治,臣兵房軍官申景涑,令攸司推缺罪,何如?傳曰,允。
傳于李基祚曰,去夜內摘奸單子,有頉處察推。
傳于鄭基廣曰,缺呈儀註速爲之。缺五六行
李基祚,以都摠府言啓曰,今日入直軍士,中日習射,請出標信。傳曰,知道。
鄭基廣啓曰,倭船之來,只有年條,曾無月限,狀缺月以前後缺恐未妥當,況其書契則日月缺多有到釜山改書之時,此言一泄,盡書六月以後,則亦將奈何?己巳條則依前給送,渠若相爭開諭,以蒙許之後,當以庚午爲準云云,而不必提起六月以前後,似當,敢啓。傳曰,啓辭似當,言于該曹。
鄭基廣啓曰,新除授監察徐挺然,牌招肅拜之意,敢啓。且徐挺然,當爲署經,兩司城上所命招,今日內署經之意,敢啓。傳曰,依啓。
弘文館行副提學趙翼,校理趙緯韓,副校理李省身,修撰蔡裕後等,箚曰,伏以,臣等伏見聖敎,以太廟樹木雷震之變,令中外臣民各陳所懷,竊以春月纔半,稚陽用事,雷始發聲,未宜震擊,而所震不於他處,乃於太廟墻垣之內,臣等聞見所及,曾所未有,竊以爲此莫大之變也。此固變異之最可□可懼者,而近年以來,凡災異之見,殆不可勝言。水旱連仍,飢饉荐臻,以致公私貧乏俱極,而至於日月·星文·虹霓□氣,種種災異,殆至於每月缺而見,奈何聖明圖治之日,衆異俱見,頻數稠疊如此也?臣等竊□人事有失,天示之變,又聞變不虛生,必有其應,以今玆變異之大且衆觀之,則其應必有不可勝言者,而其所以致此之由,人事必大有所失以致之,非一二所失所致也。其應之之道,缺大警省,凡政令·事爲,不合數行缺苦,愁怨之所召也,明矣。臣等請言民生之所以困苦也。哀我生靈,酷被廢朝殘虐,如在水火之中,十有餘年,殿下卽位之初,銳意爲治,首用李元翼爲相,國內之人,皆欣然如更生,而李元翼,以蘇民爲任,竭其忠慮,蠲其弊缺政,凡元翼之所欲爲者,殿下從之如流,如使元翼,終得展布,至於累年,則民之蒙惠必多,不幸議論不一,李元翼亦以病而退,自是以後,朝廷之上,未聞有憂民之言,撫民之政,而凡所計畫而施爲者,不過括兵得糧等事而已。夫治兵聚糧,固爲國之不可已者,然不善爲之,則其事皆足以擾害於民,而民者,邦之本也。若兵食則視邦本猶爲末也。故民生之失寧,其憂尤大,而救民之政,尤所當急,若夫兵甲之不多,貨財之不聚,視邦本之不固,其患猶爲小也。若民之休戚,全不顧恤,而專以治兵聚糧爲務,則一事之行,民之受害,一倍矣。今只以徵督逋欠一事言之,列邑逋負,非必皆出於民頑也。蓋民力蕩竭,流亡者多,其所逋欠,或有貧不能納者,或有流亡無可徵者,或有已納而中間爲官吏所偸者,今者許多逋負,一時收徵,或時存者,爲流亡之役,或已納者,有疊徵之患,以貧殘寡民之力,應積年之欠,其勢有所不給,守令之未能充補,其出於要譽者,固或有之,其誠心愛民而勢不能捧者,亦或有之,今乃一切繩之以要譽之罪,竊恐自此爲官吏,無復敢施寬惠,而競爲刻急,民益不堪也。十數年來,塗炭困悴之民,財力已盡,命脈僅存,如人大病之餘,氣力未蘇,羸弱已甚,而加以師旅·飢饉,反覆相因,未有寧息之時。今者撫恤之政,未見行之,而侵擾之事,不一其端,則□民安得而不困苦,安得而不愁怨也?天人感召,影響不忒,民之怨苦如此,則天心何自而悅豫,變異之作二行缺唐,胡差貿易之侵,所失輒缺之銀,此市民之所以重困也。近日□□豐呈所用各種器物及尙方儀物之造,別宮修理之事,竝出於一時,而皆用市民之力,以都中數十各市之民,應許多一時竝出之役,每市所出,其數不貲,市民男女,搥胸叩心,流涕號呼之狀,不可忍見,然則京外之民,怨苦同然也。殿下居深宮之中,群臣亦未有以此上聞者,豈知怨苦,至於此極也?近觀都中之人,自士大夫,至於民庶,無不匱乏,朝夕不給,艱窘莫狀,聞外方之言,民間喫飯者殆少,京中米價,一疋僅餘二斗,外方則不過三斗,而其米麤甚,非但畿甸如此,兩湖亦然,若至春暮,必減於此,與庚申之貧,相去幾何?非但今者如此,前年亦然,又前年亦然,而春雨過多,今年農事,亦甚可慮,自古固有飢歲矣。至於年年如是,則豈不可怯?夫公私之窘急如此,民心之怨苦如此,災異之衆多如此,豈意聖明之世,治效之不著,乃至於此極哉?誠可爲痛哭者也。臣等深思厥由,實由政令之失,有以致之,如前所陳也。夫生民立□,所以爲民也。則君人之道,豈有大於愛民哉?其職豈有急於保民哉?殿下承大亂之後,生民困悴莫甚,誠宜專以愛恤撫摩爲心,以安樂休息爲事,使民財漸足,民心悅服,苟民心懽缺則天意何爲而不豫,水旱何爲而屢作,飢饉何爲而荐臻?自古以來,豈聞有人心愛戴懽悅,而國家不缺乎?誠如是也。豈有兵甲之不多,米粟之不足乎?昔唐缺假仁之主也。用魏徵仁義之說,行之四年,乃有豐□之效,誠如此也。殿下以堯·舜之資,行堯·舜之道,致堯·舜之治,豈有難哉?缺爲殿下計者,不以堯·舜之道導之,而只以小二行缺上念皇天之譴怒,下閔生民之困窘,深以衰替缺赫然自奮,以安民固邦,如古之盛世爲□,而以古之帝王安民之仁,保民之政爲法,凡所以安民之策,至誠講究,□其實效,而至於目前救民之道,則今年貢賦應缺年未收,限秋成,一切停捧,一應抄兵之事,亦缺止各衙門貿易不急,而害於民者,一切禁斷,而缺給之物,則亦令戶曹,計直給價,如是則民間侵擾少缺民心稍可慰悅,而天念亦可少回矣。且□豐呈之擧,本似非時,臣等竊意豐呈之設,乃豐年豫樂之義,必須時和年豐,四方無虞之日,乃可行之,今者天怒方嚴,民愁方深,夷狄憑陵,邊虞莫測,正當恐懼憂䘏之時,豈宜大爲娛樂?慈殿當初下敎,不欲受之,此誠美意也。殿下誠宜承順之如不得已,依。以下缺已上燼餘
上在慶德宮。停常參·經筵。
義州府尹書目,胡差冲男,率從胡三十一名,暮宿九連城,明朝渡來事。入啓。
春信使朴蘭英書目,臣留瀋陽,聞見辭緣事。入啓。
平安兵使書目,春信使軍官金希參,率冲男等反賣事,安州至出來事。入啓。
禁府啓曰,李景憲元情判付內,除刑推議處。
府院,啓請五享事。措語見上答曰,不允。朴鼎賢家日記
上在慶德宮。停常參·經筵。
文科講經試官朴鼎賢·洪靌·安應亨,參試官高傅川·金南重·成汝寬·金光爀,二所試官趙希逸·趙翼·鄭廣敬,參試官李莯·洪恕·兪守曾·李行健,武科試官李瑱·元悅·鄭斗源,參試官鄭應井·朴安孝·李恪,二所試官柳舜懋·申景濱·金壽賢,參試官金光煜·李馣·韓榮。
監試一所試官,大司憲南以恭,司諫趙邦直,二所試官掌令權潗,獻納趙錫胤。
府院啓,請五享事。措語見上答曰,不允。朴鼎賢家日記
訓鍊都監啓曰,昨日以大將降資,未及下批之故,今日習陣日次,而不得操練之意,入啓,蒙允矣。大將臣申景禛,昨夕加資下批,今以謝恩肅拜,依例聚軍,今日次習陣之意,敢啓。答曰,知道。訓局謄錄
正言李尙馨啓曰,無狀小臣,猥忝重地,墜失體面,不一而足,昨遇宰臣於途,未及預避,自有應遞之規,至於使缺下人,則揆諸體面,不可在職,古有碎首臺官,未聞有〈保〉身臺官,而同僚處置之際,不思大義,泛請出仕,致勤〈聖〉缺敎,惶懼冞深,無地自容,缺如彼,大義又如此,決不可仍冒言地,請命罷斥臣職。答曰,勿辭。
李基祚啓曰,正言李尙馨,再啓煩瀆,退待物論矣。傳曰,知道。
兵曹參判李景稷,缺二十六日,由松峴大路而行,有一臺官,回避於廣缺間許,回其馬首,缺唱道,急問誰某來缺應避之員,有可避缺不爲隱避,只回其馬首,缺某傳誰下人缺臣亦忝在宰臣。以下缺
鄭基廣,以毓慶園修改所言啓曰,今見浮石所郞廳李以省所報,二十六日午後始役,而二十七日連下大雨,役事遲滯,應改莎臺石餘數,竝四內二片,已爲浮取,二片今日當畢浮,童車及雪馬,亦於今日內畢造,而但童車所造之地,距石所一息,畢造之後,運致無軍造乼,生蒭亦未入手云。前日啓請,到防軍中八十名,今夕爲先出送,以爲連二日付役之地,而其餘則童車曳致石所後,連次出送,使缺宜當,此軍出去之際,不可無領率之人,次知分軍赴缺員及禁軍中,可堪領役者一人,亦爲定送,便當,敢啓。傳曰,依啓。
掌令兪省曾來啓曰,臣等伏見頃日〈筵〉中之批,以陵寢五享,爲〈例〉缺朝流來之典,而設立之意,必非偶然,聖意所在,其缺矣第祭墓之法,始於秦漢,盛於隋唐,則元非古聖人創制之意,斷不可缺以時祭審,尙乖於禮經,則況此五享,疊行於陵寢者,果爲合禮乎?祀典,國之大事,苟非不領而不黷,則臣等何敢一毫容議於我聖上奉先之典,而過與不及,俱是失中,缺可以祖家已行之規,而泥於古經,不思所以釐正之道乎?〈請〉缺加三思,亟賜允兪。缺又所啓,竝引嫌而退,鬧街撞着,雖〈未〉預避而猶及回馬缺假架則未是全然不避之類也,而且非違法之類也。循例請出者,別無可避之嫌也。雖未預避回入,假架則亦足避也,而但下率先被促囚,則諫官體面,未免墜落,至於再避,勢難在職,請正言李德洙,司諫趙邦直,獻納趙錫胤,正言李尙馨遞差。答曰,依啓。
鄭基廣啓曰,今日政事,命下,而都承旨金慶徵降資未下批,左承旨朴弘美式暇,右承旨鄭百昌日入後出去,同副承旨權鑊病不仕進,廳中只有臣及右副承旨李基祚,而臣以代房吏批進去,兵批則李基祚,當爲進去,而廳中無他員,權鑊牌招,何如?傳曰,無相避承旨兼進。
鄭基廣啓曰,持平金奉祖,以病不來,莫重科擧,臺諫不備,極爲狼狽,請執義金光耿,持平崔有淵,雖有病,竝牌招,何如?傳曰,允。
李基祚啓曰,一所試官落點中,豐寧君洪靌與典籍洪,同姓四寸兄弟,法當相避,而擧子苟非相避云,望筒還入之意,敢啓。傳曰,知道。
李基祚啓曰,臣今日進去政廳,則京畿水使備望書,於古缺京畿水使缺捧承傳之事,何以爲之?〈傳曰〉以下缺
正言李德洙啓曰,無狀小臣,猥參言地,瀆擾極知缺卽見兵曹判書李景稷箚辭,有曰彼旣不入於緞街,缺捉囚其下人,而避辭如此,臣實怯訝,臣意以爲缺正言李尙馨,避嫌之事,乃曰回馬急避於假家,又曰捉囚其所率云爾,旣令捉囚,則無下人,縱未擧行,而囚與不囚,似無輕重,宰臣與諫官,雖曰隔,而曾無捉囚下人之擧,故慮或所失在彼,言及此矣。緣臣不識事體,重被宰臣詆斥,決不可仍冒言地,請命遞斥臣職。答曰,勿辭。
獻納趙錫胤來啓曰,臣缺將陵寢五享事,旣論其於古無稽,於禮無據,缺以變通之道,而天聽愈邈,兪音尙閟,臣〈等〉切悶焉,臣等亦知瀆擾之爲未安,而逐日籲呼,不敢自止者,誠以非禮之禮,不經之典,不及聖明時變通,則因循謬規,永爲缺有欠於當今,亦將貽譏於後世矣。況缺在於誠敬,不在於煩數,郊焉而天神格,廟焉而人鬼饗者,皆以誠敬爲本故也。我朝陵寢缺宗廟無別,已極煩黷,而至於五享,尤爲無缺豈可以已行之規,而不爲之釐正乎?請加聖思,亟賜允兪。答曰,不允。
兵批,韓明勗爲兼五衛將,李屹爲兼五衛將,李德滉爲副護軍,愼天翊爲副司果,宋震爲折衝將軍行花梁鎭僉節制使。
持平崔有淵啓曰,微末賤臣,猥忝匪據,曾不能整頓頹綱,糾劾官邦邪,每以引避,瀆擾天聽,臣之罪戾,至此爲大,第臣甲子之春,偶患疝症,仍成痼疾,或時苦劇,不省人事,故今朝召命臨門,不得趨詣,有乖臣子不竢駕之義,臣之逋慢,罪合萬死,不可晷刻仍冒言地,請命罷斥臣職。答曰,勿辭。
李基祚啓曰,持平崔有淵,再啓煩瀆,退待物論矣。傳曰,知道。
鄭基廣啓曰,監試官缺臺諫處置後,當爲之意,敢啓。傳曰,諫院使之速爲處置。
李基祚啓曰,持平崔有淵命招,則以病不來矣。敢啓。傳曰,知道。
鄭基廣啓曰,都承旨金慶徵,以毓慶園莎臺石破碎事,降資時未改下批,不得仕進者屢日,而吏曹以無郞廳之故,政事又不取稟,出納之地,不可暫曠,當日政事改下批,何如?傳曰,允。已上燼餘
上在慶德宮。停常參·經筵。
禮曹判書徐渻箚子。大槪,請豐呈退定事。入啓。朴鼎賢家日記
兵曹啓曰,不允事,允下矣。紫門役軍士三名價布,三十九疋,每朔上下闕內,雖命工役之處,其非常常有之,或有閑立之時,價木猶有所儲,故自備局量宜減數之後,今始請增,故具由防啓矣。今承不允之敎,不敢更爲煩瀆,常時則依前十三名給價,而脫有大段工役之處,則隨其所報而上下,以除一分虛費之弊,何如?答曰,依啓。兵曹謄錄
夜一更,巽方有氣如火光。春坊日記
上在慶德宮。停常參·經筵。
傳曰,宋〈興〉周元情公事覓入。
以禁府議啓公事。傳曰,此事曲折雖多,不過其人價布等數款事也。癸亥條其人價布,宋興周時,不爲置簿,而趙誠立等內十餘同先納,則無憑可考之說,一不實也。燒火文書中,癸亥以後散在之物最少,所謂大同廳各樣文書,盡爲燒火之說,二不實也。別備米及官儲米,不爲不多,推移上納,事理當然,而以推徵無據爲言,此三不實也,而禁府回啓如彼捄彼,深可怪也,然不可徒信己見,政院詳察以啓。
政院啓曰,臣等取考其元情公事,則癸亥條其人價布,與南漢山城扶助米,宋興周雖不處置,而趙誠立時,已爲擧論,宋興周燒火文書,亦不過數三條,而乃謂之盡爲燒火,出賦與否,無憑可考云者,出於乘忿不察之致,而竊詳禁府回啓,宋興周別備千餘石之米,而元貢其人,不爲出賦,山城扶助米,當身不爲推移輸送,重記又不分明處置,皆使後人當之,此是興周處事未盡之處,故想必如是回啓矣。但臣等只見兩人招辭,而未見所持各樣文書,令禁府更爲明査覈覆啓,何如?傳曰,依啓。且禁府回啓,殊極不公,去私明査,未可必也。
有政。吏批,洪·沈東龜爲持平。
吏曹啓曰,持平金奉祖,今二十九日身死。啓。傳曰,別致賻喪柩,下去時,令所經各官護送。朴鼎賢家日記
接伴使狀啓,臣進衙門副摠曰,奴兵圍皇城,皇上斬一戶部·一兵部親督諸將,以獲全勝,袁督師拿囚之後,棍打八十度,仍置牢裏,登州兵備道王廷式,不饋軍餉,致令摠兵張可大,未及期會,亦拿去云。副摠又言因今來登州人聞之,貴國使臣所乘船,漂到登州,逢風致敗,而一行員役,別無渰死者,登州宋戶部,送米十石,以周其急,修葺船隻,將向寧遠云,千摠林棟,告登州道爺云,奴酋帶兵,從大安口龍井關而入,槍〈掠〉至鹿門橋,圍攻北京二十日,有寧遠祖老爺,帶各路副參遊擊等,將從關外,追至牢裏,衝敗隨後,天下十三省兵馬齊會,又用紅衣國大炮竝天下各挺火器,打死太半奴酋,見兵勢衆,屢吃大虧,二十九日,敗絶俱奔,居庸關我兵追趕不退,不得出還,奴酋這遭,必死無疑,正月初一日,設太平宴,初六日將京城九門洞開,天下人物通行云云事。入啓。亂中雜錄郞廳元啓英校正。郞廳李廷重書。
上在慶德宮。停常參·經筵。
府院,以國忌齋戒,停啓。朴鼎賢家日記
辰時巳時,日暈。春坊日記
上在慶德宮。停常參·經筵。
咸鏡監司書目,前任吉州牧使玄極等所用各穀,無遺點錄事,及吉州牧使崔衎,前日倉穀査覈時,循私現著,罷黜事。入啓。朴鼎賢家日記
太白見於巳地。夜一更,流星出軫星內,入南方天際,狀如甁,尾長四五尺許,色赤光照地。春坊日記
上在慶德宮。停常參·經筵。
傳曰,大妃殿豐呈儀註入啓乎?且命婦單子,明日內捧入。
二所講經罷場,詣闕入格者二十六人。朴鼎賢家日記
接伴使狀啓,當日副摠,招譯官金汝恭密言曰,胡差五十,時在安州,俺欲與貴國,協力捕捉後,俺當修築義州城池,領兵設防,速令陪臣,啓知國王,俺亦將移咨云。譯官等,備陳我國事勢,閔迫之狀,扣頭爭詰,無意聆動,金兵西犯之說,出於文報,而副摠持重兵在外,旣不能議後,又不能入援,勦捕此賊,欲爲後日塞責之地,今雖力陳,亦不聆諾,請令廟堂議處事。入啓。
椵島賊漢,無慮百餘名,潛到義州,托稱胡差,搜捕結縛,府尹李時英,無數亂打,追逐下率,搶掠官庫,所有之物,掃如持去,時仲男,自安州持物貨,退還本州,盡棄卜駄,遁向昌城,渡江入走事。
咸慶監司狀啓,本月二十四日,昌城報唐將楊有通等三人,各領兵仇寧·雲頭里等堡及本州江邊三處屯兵,把守將官等,各率二十餘人,留在城中,問其所由,則或云偵探,或云天朝大捷,金兵奔還,敗卒捕捉云。觀其氣色,仲男與春信使,府境過涉之事,心甚惡之,多有不恭之言,胡差渡江之後,漢人往來,各持糧米七八石,木疋·靑布·南草·白紬·我國扇子等物,必是義州所搶之物矣。一自義州變後,孑遺之民,皆懷鳥散,頓無東作之計,極爲閟慮事。入啓。
又狀啓,胡人一名渡來,看審府尹病勢云,龍將領兵,來在越邊,假判官乾川·權管靑城僉使等,率去龍胡言曰,南朝與朝鮮,父子之國,府尹至於打傷,千萬理無。權管答曰,仲男來到,漢人早朝下陸,進兵衆寡不敵,故府尹親見仲男,議出送,使軍官指路,無事到昌城越江,以此漢人作亂。龍曰,若如所言,則仲男之事幸矣,而春信使回來渡江時,國書齎來金差,何不出見?權管曰,其時義州有變。龍曰,我人往見府尹,病勢甚重云云。且問仲男所失之物及遺在之數。權管曰,漢人旣辱府尹,則靑布閪失,勢所然矣。龍曰,我之領兵出來,以爲朝鮮·漢人,同心謀害仲男,而來義州,事勢如此,所領軍兵撤去,國書齎去金差,爾等,親爲護送,無弊往還。權管答曰,漢人尙在椵島,出兵未易,今日一時走馬,則明日未明,當到定州,過定州則無患矣。龍曰,今日日暮,風勢甚惡,明日早朝,自江起馬,直抵定州云云。當日曉頭,國書齎來滿月介父狸狐稱名者,年可七十餘許,一人則前任遼東都司稱號者也。言曰,判官之言雖易,義州·鐵山·定州,都是椵島至近之地也。義州之境,雖或過去,出截宣·郭之間則以若干所率,勢難抵當,無事往還,不可決言,當還本國,死於汗前,再三爭詰。龍曰,狸狐之老怯若此,勢當還歸,更聆汗,分付云事。入啓。
進賀使狀啓,臣之一行,節節不幸,去年十月二十五日,發自寧遠。二十九日,過關奴賊,其前二日夜,自棚路潘家口,毁入長城,克漢兒莊,進圍遵化縣,縣在薊州北〈距大〉路,玉田·豐潤等處,僅九十里,變出不意,京外震驚,關內摠兵趙率敎,已於二十八日,領兵馳援。三十日,袁軍門過關,蓋初以關內巡檢事發行,而中路聞變馳還也。令譯官問安,因探賊報,則曰伊賊從前,竊發如此,不須動念,然不可輕進,須留五六日,聞奇發行爲可云,臣雖欲前進。騾主等曰,我亦爲人生,豈就死地?皆不宜行,加以沿路人家一空,驛路斷絶,光棍等乘時劫掠,中路恐有狼狽之患,不得已姑留觀勢。十一月初四日軍門領諸將兵馬一萬四五千,發向西路,而遵化旣爲失守,赴援趙率敎等,皆已戰亡,軍門行到薊州之日,賊到城外,不爲攻打,經過西路軍門,領諸將,由間道馳進北京,二十日,與賊對陣于皇城齊華門前,賊兵直攻沙窩門,領祖摠兵諸將等,自午至酉,鏖戰數十合,至於中箭,幸而勝捷,賊退奔三十餘里。二十二日,賊又來相戰,又爲敗遁,賊之不得攻陷皇城者,兩將力戰之功也。大同摠兵左都督滿桂,宣府摠兵右都督候世祿等,夙有人望,朝廷倚以爲重。今皆領兵赴來,而未聞力戰之功,竢我少退,宣召入對之後,袁軍門遽爲革職被監,祖總兵非但無賞,軍糧亦不俵給。又於軍門被拿之日,衆軍齊哭於城外,乞恩而不聆,因此軍情憤怨,不意潰還,祖總兵·河中軍·張副摠等,亦從他回軍。十二月十二日,出關,還向錦州衛關內,多官勸留不從,至於馬摠兵世龍持孫閣部,題奉聖旨憲牌,委來召還,亦不回意。十四日閣部承命出來,鎭守山海,屢次召還,今年正月初四日,祖·河·張三將,領馬步兵四萬餘名,一時到關,閣部深喜極自其尊待,祋祭犒賞祖送。初六日,祖摠兵發向西路,閣部聞永平失守,還爲招來,留駐西門外,札營使其弟祖可法,參將黃惟正·孟道·劉興選等,領萬餘兵,前往撫寧縣,守城北京,賊勢則自祖軍潰還之後,無人對敵,任其橫行,結陣於京城南,虎圈地方,四出搶掠。至於良鄕,在城南四十里,而被賊搶據,所謂良鄕,人物閭閻之盛,甲於畿輔。正月初,賊又向東路,摠兵劉興祚,遇賊先鋒於永平北太平路,夜擊大捷,斬獲六百餘給,報來未數日,猝遇賊兵,中箭陣亡,所領降㺚八百名,而其姪子率二百餘名,奔還關內,今聞賊酋四王子,攻圍永平,城中奸細人,內應陷沒,至於鄕官前,布政白養粹僞署兵備道云云。撫寧縣,去此僅百里,遼兵萬餘人,與地方官兵把守,而如此小城,賊奴或不攻打,任意經過,此不足恃也。所賴者祖摠兵,領數萬軍在外諸截,朱摠兵梅在內把守,晝夜戒嚴,孫閣部逐日巡城,檢督諸將,慰撫軍卒,嚴禁奸細云,北京之奇,近來阻絶,一未聞知,袁軍門被囚之由,或云城內諸將,爭功誣陷云,以閣部城上敵砲,城外廝殺,內外爭功,果有之語,觀之此言,似不虛矣。擧朝上本保救,未蒙恩命,近日則上怒稍解,聞其疾,遣醫救療,且賜衣衾云。近聞滿摠兵·黑摠兵·麻摠兵等,大戰于京城外,皆敗,二將被虜,滿則不知去處,其後馬摠兵,又領大軍五六萬,追賊出來,京城近處,時無賊兵云。書狀官鄭之羽,十月晦日,無事到北京,一行騾主等,回還云云。臣卜船至今不來,未知吉凶,臣到關外,有漢人自椵島追來言,俺〈九〉月晦間到泊長山島,有朝鮮敗船,板掛於海邊,又有斜笠破衣,掛在巖石間云。臣竊想九月十七日,到此見敗,不無其疑。臣初到山海關,雖聞賊報,而距此稍遠,大勢之賊,專向西路,故留此待變,已至三箇月,苦待道路之通,前進計料,而今則賊勢專力於東路,永平巨府,兵衆城堅,遽卽見陷去,此只二日程,其間雖有撫寧一縣,專無可恃之勢,禍迫朝夕,不可堅坐不動,有同守秼之愚,竊擬姑退寧遠衛,竢今月晦間解氷之期,觀勢乘船。若西路,久爲賊藪,不得通行,則由海路欲往天津·登州等處,因達北京爲計,而非但未解氷前,不得乘船,寧·錦軍兵,掃盡西援,彼此安危,亦難臆度,以此趑趄,而其中悶迫事則格軍糧料,當初只齎三朔所食,而在海二朔,留寧遠見糧,亦爲乏絶,自十二月,專不題給。頃日留船軍官柳敬友,委來告急,一行盤纏幾盡,他無出處云,不得已將別人情銀子百餘兩給送,使之合合作粥連命矣。回船格軍炮射手·團鍊使,竝一百二十餘名,繼糧無路,留此遲速,亦未預定,許多人口,不忍坐視其死,敢此馳啓。臣等一行盤纏,在寧遠,累被都司之需索,留此旣久,又多應用之地,因此蕩竭,閣部軫念遠人,特用大手題給歲需銀二百兩,上下員役,資以過歲,此後留滯,久近難期,朝廷十分商量,從速題給,俾濟一行。玆今譯官金後覺,出送寧遠船所,帶同〈水〉手一名,兼令陳達,急速還送,俾無中間謀避之患,臣之一行不幸,又値前古所無之變,一身死生,有不足言,而受命七朔,尙未得達,竣事無期,又由事勢之不得已,種種煩瀆,不勝惶恐。
進慰使狀啓,近日賊勢,別無他餘聲息,大陣如前入據錦城,分屯灤·暉等處,祖摠兵分送五營〈將〉等,斬獲首級,連絡不絶,又有哲頭營副將王維城,前後斬獲,至於一百三十一顆。二月初七日,五營將馳入建昌府,斬叛守城,解送首惡,白衍慶等,閣部喜甚,驗功論賞,懸首街橋,甚於㺚賊,所以然者,衍慶以白養粹姓親,聆其指揮,首倡附賊,强怯主將馬光遠削髮,光遠哭別妻子,不知去處云。十一日奴賊,來攻建昌城,燒燬關廟,劉遊擊,大開城門,縱兵出射,斬獲五十二級,奪回人畜,不知其數,殺賊之功,無與此比,朝廷加祖摠御太子少保,賞銀四萬兩,又書壯烈忠膽,太子亦褒加,又送銀三十兩,朝廷明知祖將之大功矣。袁軍門尙未蒙恩,奴賊差人,齎書請和,前後三度,閣部卽斬使焚書,江東軍兵,曾有撤回之奇,而閣部派送諸〈將〉,領船載回,住札雙島等處,以爲擣巢之計云云。臣等觀勢,晦間乘船發計料事。入啓。後五月賊退忔到北京病死,七月鄭之羽獨還返命亂中雜錄
申時酉時,日暈。春坊日記
上在慶德宮。停常參·經筵。
有政。吏批,吳百齡爲大司憲,申敏一爲持平,金榮祖爲吉州牧使,李埈爲三陟府使,崔有淵爲忠原縣監,朴應善爲戶曹正郞,李尙馨爲禮曹佐郞,洪爲司藝,南以恭爲禮曹參議。
去夜各司內摘奸。
文科會試試官鄭經世·崔鳴吉·李顯英,參試官金聲發·趙緯韓·蔡裕后·權淰。
院前啓,請五享事。措語見上答曰,不允。朴鼎賢家日記
巳時午時,日暈。春坊日記
上在慶德宮。停常參·經筵。
陳副摠接伴使書目,皇上親臨城上陣,上督諸將,大戰生禽六王子,各將斬獲數萬,伊賊退屯三台營云云事。入啓。
以內摘奸單子。傳曰,有頉處察推。
以進豐呈外命婦單子,傳曰,莫重大禮,如是稱病,事極埋沒,此單子還出給。
全羅監司書目,錦山郡守尹衝彦,棄官罷黜事。入啓。
府前啓,請五享事。措語見上答曰,不允。朴鼎賢家日記
巳時午時,日暈。春坊日記
上在慶德宮。停常參·經筵。
有政。吏批,洪爲持平,洪振道爲公州牧使,沈詻爲錦山縣監,金應海爲仁同府使,鄭世規爲戶曹佐郞,趙絅爲修撰,柳恒爲刑曹參議,沈東龜爲直講,尹順之爲典籍。
禁府啓曰,李景憲公事判付,李景憲罷職放送,宋興周推考。啓。
政院啓曰,伏見囚人李信元元情招辭,則備陳李華私用之事,極其狼藉,有駭人目,李華私用之迹,若爲不虛,則贓汚之律,固不可少緩,信元之言,如出於誣陷,則亦宜明白分辨,毋令獨蒙惡聲,可也。今此林茂生等,頭辭問目中,此一款,專不擧論,禁府之事,似爲疎漏,此公事還出給,使之添入於問目中,更爲捧招,詳覈得情,何如?傳曰,允。
江原監司書目,都事全以性,頻頻受由,所管之事,趁不擧行,請罷黜事。入啓。
嬪宮誕日,政院·玉堂問安。入啓。囊子賜給。
進豐呈都監啓曰,豐呈日期已迫,而無以號令,各司依例設立都監,今日會同坐起于南別宮,兼爲閱習,何如?傳曰,依啓。朴鼎賢家日記
上在慶德宮。停常參·經筵。
豐呈都監啓曰,出身申墰與無賴人李湜·鄭昱·尹慶唋,哨官金克瑾子,名不知譯官子黃有昌,常人韓吉等,或稱白馬將軍,或稱捕盜軍官,多率其徒,橫行閭里,捕盜軍官,連日追捕而未得,頃日申墰,率其父景裕軍官,自稱捕盜部將,掌樂院習樂時,官員未散之前,突入院中,恐喝官員,搜覓妓生,或犯夜半作拿於妓生,入接家亂打妓生,幾至死域,慶宴會集之所,處處突入作亂,人皆畏㤼,不敢捕捉,此而不治,將來之弊,有不可勝言,今日都監坐起將罷時,六七結黨,曳出童妓,令捕盜廳一一緝捕,痛革橫行作弊之習,何如?傳曰,依啓。
禮曹啓曰,文·武科殿試,三月十三日,改付標。啓。朴鼎賢家日記
未時申時,日暈。春坊日記
上在慶德宮。停常參·經筵。
左邊捕盜大將啓曰,豐呈都監啓辭云云。哨官金克瑾子信命,爲先捕捉,出身申墰,自現於本廳,故此人等,移送刑曹之意,敢啓。傳曰,知道。
傳曰,慈殿擧動時,中宮殿擧動時,亦爲磨鍊乎?如未磨鍊則一時擧動,而凡干儀物整齊。朴鼎賢家日記
上在慶德宮。停常參·經筵。
有政。吏批,金槃爲執義,尹棨爲獻納,黃瀡爲司藝,姜允亨爲江原都事,羅緯素爲禮曹正郞,金光炫爲司藝,李尙馨爲兵曹佐郞。府前啓,請五享事。措語見上答曰,不允。朴鼎〈賢〉家日記
平安道監司宋象仁,到義州,因告者,密與府尹,捕得盜三十餘名于南村等處,卽日誅之,白龍時在河山,失捕事。入啓。
府尹又捕賊十餘名於南村誅之,此後連續捕斬,幾至五六十名,時南村豆背洞·東村鼈洞,爲賊窟矣。亂中雜錄
春坊草記,本院下番四員內,兼司書崔惠吉,本曹呈旬,說書宋國澤,受由方在公淸道懷德地,兼說書未差。只有司書尹孝永,入直已久,疾病事故,未可預料,他無替直之人,請宋國澤,斯速上來事,下諭,依前例,院書吏給馬下送,先達後啓。傳曰,依啓。春坊日記
上在慶德宮。停常參·經筵。
捕盜廳啓曰,習樂時突入作拿之人黃益昌,自現,移送該曹。啓。答曰,知道。
明日大妃殿擧動仁慶宮三嚴正時,午正一刻。傳曰,時刻進豐呈出宮,正時辰巳間。
大殿興化門內祗送三嚴正時,辰巳正一刻,中宮殿出宮正時,午正一刻。
黃海監司書目,文化呈,以韓賊族黨二人,捕捉事。入啓。朴鼎賢家日記
義禁府啓曰,僧宗敏,李季福等,俱以逆賊韓明連族屬,被囚於文化縣,發遣都事,拿來,何如?答曰,依啓。禁府謄錄
上在慶德宮。停常參·經筵。
有政。吏批,李尙質爲正言,朴筳爲海運判官,尹璛爲京畿水使,尹煌爲舍人,尹孝永爲北評事,柳廷寬爲摠管,沈悅爲判中樞,李顯英爲同知,申景裕爲訓鍊都正。
刑曹啓目,無族人尹慶餘等刑推,申墰係是朝官,移禁府處置,何如?傳曰,允。且尹慶餘等,俱以士族子弟,行同禽獸,此實父兄之過也。雖然,如有人心,則縲絏之辱,亦可知恥,竝命放送。
前監司崔晛,承召上來,上疏穆陵形勢事。入啓。朴鼎賢家日記
春坊啓曰,本院下番四員內說書宋國澤,受由下鄕,兼說書未差,兼司書崔惠吉,本狀呈旬,只有司書尹孝永,入直已久,今日政,北評事除授,他無替直之員,請兼司書崔惠吉牌招,使之入直,以此先達後啓。傳曰,依啓。
夜一更,月暈,流星出柳星上,入坤方天際,狀如鉢,尾長三四尺許,色赤。四五更,月暈。春坊日記
上在慶德宮。停常參·經筵。
日出時,日色赤。自卯時至午時,日暈。
李基祚,以吏曹意啓曰,臺諫有闕,政事,何以爲之?取稟。傳曰,當日爲之。
權鑊啓曰,小臣慈殿問安事,進去下直。傳曰,知道。
鄭基廣,以禮曹意啓曰,本曹見存郞廳三員內,正郞沈演,奉先殿影幀修改事,江華府進去,李崍□園所修改〈所〉,郞廳佐郞安時賢,豐呈都監郞廳,明日穆陵奉審時,郞廳一員,當爲進去,而無郞廳,新除授佐郞徐挺然,今日肅拜,使之進去,何如?傳曰,允。
正言李時稷來啓曰,陵寢五享,前禮無稽,兩司交章,已盡陳達,而缺無期,臣等悶鬱焉,非禮之禮,因循缺
吏批,判書缺政進,參判金壽賢政進,參議未差,左副承旨鄭基廣。以吏批答曰,正郞崔惠吉缺政事同缺兵曹郞官缺汝稷爲資憲大夫刑曹判書兼都摠府事,哲男爲正義大夫懷義君,李顯英爲嘉義大夫司憲府大司憲,吳百齡爲兼同知春秋館事者,缺明善大夫興原都正缺知製敎,姜碩期爲通政大夫吏曹參議缺李明漢爲通政大夫兵曹參知知製敎缺通訓大夫宗簿正知製敎,柳時會爲通訓大夫司饔院正,富正爲嘉善大夫行嵩善副守,鄭維城爲奉直郞守兵曹正郞,李景曾爲通訓大夫司諫院獻納知製敎,尹棨爲通訓大夫〈行〉吏曹佐郞兼春秋館記事官,趙絅爲中直大夫行吏曹佐郞知製敎,徐挺然爲朝散大夫行禮曹佐郞兼春秋館記事官,閔□□爲朝散大夫行兵曹佐郞兼春秋館記事官缺行司憲府監察,權稱爲宣務郞守成缺養賢庫主簿,柳景緝爲通訓大夫缺侍講院司書。
兵批,判書豐呈都監進,參判□景稷政進,參議趙誠立仁慶宮直,參知未肅拜。
兵批,吳百齡爲嘉善大夫同知中樞府事。
鄭基廣,以禮曹言啓曰,豐呈儀註,曾已磨鍊,入啓矣。其時倉卒,未及詳考,頗有差誤之處,改缺何如?傳曰,依啓。
鄭基廣,以禮曹言啓曰,缺因傳敎內缺一款付標矣。甲子年缺則胡變時遺失,問聞於其時入參醫女,則缺先朝後宮入侍缺後云云。外議皆以爲先朝後宮,旣待之以不缺慈殿之後,則不可不奉進壽觴云,缺仰稟睿裁,缺以爲入參矣。缺亦論其事之缺之疊行於陵寢,旣非古缺出於無據之謬例,則豈可以祖宗已行之規,缺釐正於今日乎?臣等之逐日論列,尙不知止者,亦缺祀多費而發,必欲使缺奉先盡禮,不至於缺黷之意也。請勿留難。答曰,不允。燼餘
上在慶德宮。停常參·經筵。
日出時,日色赤。
朴弘美啓曰,小臣以慈殿問安事,進去下直。傳曰,知道。
鄭基廣,以命官意啓曰,擧子一人,追入殿門封閉之後,而自前書題未揭之前,有許入之時,何以爲之?敢稟。傳曰,許入。
權鑊,以毓慶園修改所啓曰,莎臺石畢運後,堂上一員,園所下去,更加奉審事,啓下矣。近以前後募軍百三十名,自初八日至十二日,盡爲曳運,今日午初載船,堂上臣李曙,明日未明時,同船下去之意,敢啓。傳曰,知道。
李基祚啓曰,小臣武科殿試,進去下直,且先試取稟。傳曰,知道。先試鐵箭。
李基祚啓曰,守宮注書,以事變假注書申晌爲之之意,敢啓。傳曰,知道。
權鑊曰,明朝由武德門親往問缺禁府言啓曰,缺例則豈可以缺釐正於今日乎?兩司交章,論缺非爲享祀糜費而發,必欲使殿下奉先缺不歸於煩黷之意也。請勿留難,亟賜一兪。答曰,不允。
執義金槃啓曰,缺猥荷洪私缺淸顯,涯分已過,缺又出夢寐之外,臣非木石,寧不知缺肅謝,奔走供職之不暇,而適自上年冬,重患眼病,日漸有加,今至於幾不視物,勢甚危劇,敢欲鍼灸調治,曾於宗簿寺正,呈旬受由,而不意又遭外三寸叔母之喪,纔過成服,今始出肅,以致稽謝累日,不可缺遞斥臣職。答曰,勿辭。
朴弘美缺大王大妃殿問安。答曰,缺傳曰,知道。
李基祚缺之典,歸於煩黷,抑恐在天之靈,亦必缺亟命停罷,缺需司之侵擾外方,至昏朝而極矣。其他之弊,至今猶未革去,田畓奴婢,査出啓下公事,關由於吏曹者,積成卷軸,而該曹無防啓之規,例爲反貼,行移監司·守令,諉以啓下公事奉行,恐後外方騷屑,無時可已,小民之怨咨,國脈之銷鑠,日滋月甚,豈非朝家憂慮者乎?自今缺刷括公事,一切缺啓下,以祛民生一分缺允。
且內需司公事,當缺處之。
領議政吳允謙箚曰,伏以臣有賤疾,蒙恩調理,而所患尙未盡完,復加以受鍼過多,以致元氣傷敗,虛缺召命臨門,未卽趨詣,臣不勝惶缺看審以來,缺豐呈自上出還宮單子,缺廣曰,當由武德門擧動,此意言于該曹,缺啓曰,臣承命大王大妃殿問安,缺安仍命饋酒。傳曰,知道。
李基祚缺大司憲未差,明日武科〈殿試〉缺以次官進參之意,城上所命招言缺傳曰,知道。
李基祚啓曰,明日武科殿試,大司諫全湜進參之意,城上所命招言之之意,敢啓。傳曰,知道。
李基祚啓曰,武科殿試命官,何大臣進去乎?傳曰,領敦寧尹昉進去。
鄭基廣啓曰,文科殿試,試券安寶,請出寶,且春秋館及香室缺場間,不得入省記之意,敢啓。傳曰,知道。
李基祚啓曰,政府無郞廳,領相箚缺使假注書申恦,傳諭之意,敢啓。傳曰,知道。
傳于李基祚曰,明日待開門,慈殿問安承旨進去。
爲嫁禍國家之心哉?臣雖缺近日國事之日就無形,皆由於低聲缺姑息,無意於謀國遠慮,逆變之累起,缺主張是乎?臣每以好名之弊,陳達於缺者,慮有今日也。臣之與大臣·臺諫,前後爭辨者,無慮十數事,而悔不用臣言者數矣。而殿下當國大事,每以臣言,爲虛妄而不用,乃以姑息之言,爲長策而輒用,七八年間,殿下旣已試矣。未知誰爲得而誰爲失乎,誰爲長而誰爲短乎?臣實愚戇,缺矯情之態,干譽之事,缺不相近,故曾於江都斥缺論崢嶸,而臣主和議,向年還送被擄之議,正缺堂堂,而臣連二日請對,期於必送而後已,如缺者而徒以量度國勢,以爲權缺以待皇命者,缺截大言之比也。以義理言之,聞君圍則盡我兵力,直擣巢穴,當如趙憲之請斬缺也,而抄兵待命,近於觀望,人臣之所不忍言,而臺諫反以此爲大言,其亦缺雖以利害言之,奴賊如以抄兵爲言,則缺可答之辭,彼亦知君臣大義,終無貽患於國家,若天朝得勝勢,如通報所見,則得罪於天,無所禱也。雖以百臺諫,無釋其亂,其可得乎?臣之有所大懼於此者,人心世道,月異而時不同也。何者?向年則以臣謀國之計,或有攻臣過情者,而皆出於士氣之過激,故臣反以此缺臣之言,非敢爲直截也,實出計較利害,缺有暇顧也。幸而臺諫之中,一人缺有則論臣以觀望之罪,明大義缺常,可也,豈意臺諫,以抄兵待缺失有所歸,請出攻臣之臺諫乎?缺降之後,則臣未知復有何事也。此所以缺而國家之興亡判焉者,正謂此也,豈不爲寒心乎?愚臣每意令朴蘭英·金希參,語於胡中曰,我國於皇朝,非徒有君臣之義,壬辰皇上生成之恩,無異於父子,大小臣民,皆言爲皇上效死,而主兵之臣,亦言抄兵,以待皇命,朝廷以其有與爾誓天之盟,故缺不抄兵則在我有弛張缺彼亦不無德我缺兵法所謂以虛爲實,以實爲虛者也。缺今不缺徒言諱抄兵之迹,不亦拙計之甚者乎?曾將缺於金希參之行,而聖批迄今不下,臣缺復瀆,伏願缺其意所在,設令缺況自我而遽及其無實之缺於無事,有害而無益,此一款,勿施,何如?
上幸仁慶宮。問安于慈殿。卯時,以小輿從武德門還宮。
酉時,日有右珥。夜一更,月犯土星。五更,月暈兩珥。
權鑊缺奉常寺僉正梁景遇,監察兪榗,肅拜缺來詣,極爲駭愕,請推考。缺郞廳改落點,交替出送,何如?傳曰,依啓。
正言李時稷來啓曰,臣等將此五享一事,陳達無餘,而殿下每以不允答之,臣等竊念焉。夫祭享之道,惟在於誠敬,而不在於煩數,我朝陵寢之祭,已極調疊,到於五享,尤爲無據,豈可因循謬規,不爲之變通乎?請勿留難,亟賜允兪。答曰,不允。
朴弘美啓曰,假注書尹衡志,自昨日頭痛與齒痛極重,不省人事,不能察任,他假注書差出,何如?傳曰,依啓。
傳于鄭基廣曰,夕時還宮矣,政院知悉。
鄭基廣,以兵曹言啓曰,今日當爲進豐呈初度習儀,臣李貴,多有檢勅之事,而本曹堂上四員內,參判臣景稷,侍衛,參議臣誠立,仁慶宮入直,參知未肅拜,臣李貴,方爲守宮,參知臣李明漢,牌招肅拜,守宮改落點後,臣李貴,往參習儀之意,敢啓。傳曰,依啓。
假注書尹衡志,以病出去,假注書洪瑑,當爲入直於仁慶宮,而院中注書,無一人,以事變假注書申恦,姑爲兼察,何如?傳曰,依啓。
右議政李廷龜啓曰,臣等昨日曉頭,馳詣穆陵,與崔晛等諸人及術官等,先審穆陵形勢,因上主山,使之再三詳審,則各人所論如此,竝列單書啓之意,敢啓。又啓曰,拜辭之日,伏承陵內諸崗中可用處,亦爲看審以來之缺穆陵奉審後,因與諸人,登覽諸岡,泛鐵缺左第一岡·第二岡皆好,而第缺諸人所論,亦爲缺仍使察任之缺不待處置,經先出去缺矣。請推考,他假注書差出,何如?傳曰,依啓。
凡邊報秘密之事,事變假注書,例爲書送于侍講院,以備東宮進覽矣。近來爲注書者,慢不察職,凡干奇別,或致遺漏,故本院下人,自講院決罰,臣待罪該房,不能檢勅郞官,致有此事,臣不勝惶恐,伏地待罪。且事變假注書申恦,不能擧職,墮落前規之失,不可不懲,從重推考,何如?傳曰,依啓。勿待罪。
持平洪來啓曰,五享之疊行於陵寢,旣非禮經,出於謬例,則豈可缺典而因循膠守,不爲釐正於今日缺論列不已者,亦非爲享祀糜費缺下,奉先盡禮,不歸於煩黷之意也。請勿留難,亟賜一兪。公州爲邑,物衆地大,最稱難治,且當兩湖要會之處,爲國家保障之地,牧守之任,不可不極擇,而新除授牧使洪振道,曾爲富平府使,不治之狀,人所共知,如此重地,決難委諸此人,幸請命遞差,其代以廉謹有才局之人,各別擇送。新除授長城縣監沈廷翼,爲人庸鄙,曾爲守令,行己不謹,人言藉藉,重被臺評,不可復據臨民之任。而本縣爲湖南巨邑,素稱難治,決非此人所可堪當,請命罷職。答曰,不允。
酉時,上以小輿從武德宮還宮。
還宮後,大殿,政院問安。答曰,知道。
藥房問安。答曰,知道。燼餘
上在慶德宮。停常參·經筵。
鄭基廣啓曰,溫繹間再明日,常參·經筵,取稟。傳曰,只晝講。
卯時,日有左珥。巳時,日暈。
鄭基廣啓曰,小臣慈殿問安進去下直。傳曰,知道。
又啓曰,臣承命大王大妃殿問安。答曰,平安,仍賜。傳曰,知道。
權鑊,以吏曹言啓曰,新恩政事,何以爲之?敢稟。傳曰,爲之。
假注書尹衡志病,代洪纘緖。
傳于鄭基廣曰,豐呈習儀,次次退定。
以備忘記,傳于鄭基廣曰,闕內有故,進豐呈日,念後退定事,言于該曹。
答刑曹判書韓汝稷箚子曰,省箚具悉。箚辭,當令該司考例處置焉。
權鑊,以戶曹言啓曰,每年田稅,例於三月內,到泊京江,及於夏等頒祿,而今此兩湖田稅,尙未上江,前頭頒祿,只隔二十餘日,兩倉罄竭,決無推移頒祿之路,極爲渴悶,方當藏載發送之際,海運判官,不幸遭喪,催督無人,若未及於今月之內,則事甚狼狽,直亦納米官守令及牙山·群山·可興倉田稅差使員押領官,竝推考,急速催促上送之意,全羅·慶尙·忠淸道處,發馬行移,何如?傳曰,依啓。
刑曹判書韓汝稷箚子,伏以螻蟻微臣,素乏適用之才,尋常職務,尙未克擧。況刑部之長,古之大司寇,苟非淑問之才,決難承當,而千萬夢寐之外,濫紆寵命。不但臣之以冒忝僨事爲懼,在梁之誚,實所難免,兢惶踧踖,若無所容,且臣方兼禁府堂上,刑曹·禁府,皆是刑獄衙門,故自前刑曹之官,例不得兼帶,禁府猶兵曹之不得兼帶摠府也。伏望命遞臣知義禁,以復前例,不勝幸甚。取進止。啓下吏曹,吏曹啓目粘連啓下是白有亦,刑曹·禁府自前不得相兼,已成規例,依箚辭施行,何如?崇禎三年三月十六日,啓依權鑊次知。
鄭基廣,以命官意啓曰,式年取人之規,自缺名紙則書名榜末缺之意,敢啓。傳曰,知道。
權鑊缺府摘奸時之忠翊衛金香福,定虜衛張大男,江陵缺國,無緣闕直,忠翊衛金化文,忠壯衛景大雲,江陵正兵高唜夢失,淸江正兵都應信·朴景男,醴泉正兵嚴順京,豐基正兵金□香等,竝皆軍裝有頉,依前例缺決罪,何如?傳曰,允。
鄭百昌,以義禁府言啓曰,缺以禁府羅禮男公事。傳曰,此回啓,似乎不察,承旨缺敬矣。此公事入啓之時,臣考見,則劉天男議啓一款,不缺爲禁府,先陳羅禮男誤蒙重律之狀,待判付後他餘事,更爲一體回啓,故仍爲捧入矣。今承聖敎,此公事還出給,何如?傳曰,知道。非特此也,禮男之事,亦如不察故缺敎矣。常時本府規例,回啓則判事雖在家,而缺於諸堂上,蒙準可否後入啓,議啓則必於缺啓矣。去十三日,非坐起日,故劉天男事缺禮男事,回啓之時,不察判付文勢,只知李□焚之事而回啓矣。今觀判下,莫重文書,不謹守直現捉之缺官之敎,始知必指,當初樻中捧上冊見偸後,不卽告官之罪,禮男公事則更爲粘啓,劉天男則姑待後日坐起議啓之意,敢啓。傳曰,知道。
姜碩期身病,初度呈辭。還出給。
持平洪,正言李時稷啓曰,五享之疊行於陵寢,缺不知不經非禮,特以事係奉先,留難至此,臣等悶鬱焉。瀆于缺謂不敬,不敬之禮,雖於薄物細故,固不當須臾處之,況缺而因循謬例,不爲釐正於今日乎?此臣等之缺也。請加三思,亟賜允兪。缺曾爲富平,不治之狀,人所共知,缺臣等非不知勳宰之不可輕論,而公議所在,不缺請勿留難,亟命遞差。其代以廉謹有才局之人,各別擇送。缺令迎送之弊,爲民切害,已赴之人,缺必去其太甚者,未赴之人則極擇可合者,可以無弊於民,而有得於缺曾爲守令,行己不謹,則此已試之人也,湖南巨邑缺所以論列於未赴之前,而欲擇其可合者也,請亟命罷職。答曰,不允。且洪振道事,所論過矣,更勿論執。
鄭基廣,以承文言啓曰,缺去冬褒貶居下矣。今者進慰使鄭□,依前例付軍職冠帶常仕,何如?傳曰,依啓。
缺下入大角星下,狀如鉢,尾長三四尺許,色赤蒼白,氣缺起自缺逶迤,指天津,星長可三四丈,廣尺餘,漸移巽方,良久乃滅。
司諫院正言李尙質疏曰,伏以愚劣微臣,無一可取,而濫蒙拔擢,誤恩疊臻,夢寐之外,又叨新命,感懼交竝,罔知所措,卽當出謝供職之不暇,而第念頃因果川之缺臣誠惶恐,進退狼狽,事雖猥屑,不得不仰溷天聽,伏願聖明垂察焉。臣雖無狀,亦嘗聞缺之風矣。於敵以下固缺二十日缺君父之前乎?臣承缺時雖聞有分路之說,而缺之如何,從直路促還,正二十五日夕到良才站,招問驛吏曰,先文何時到此,而果川不爲缺驛吏答以先文昨暮來到,卽入送本縣而持去,人尙不出來缺儀,而所謂先文持去人來現,臣問曰,汝昨暮入去云,缺傳致先文,拘留待令,今缺在身,不得默然,略爲缺罪乎?平生所學,粗知不欺君三字,而發身缺信,臣誠惶恧,罪合萬隕,雖微官庶職,猶懼强冒,況此缺之重地乎?今雖言感激天恩,强顔就列,更將何物仰補,廉恥所關,決難冒據,伏願天地父母,俯察危悃,亟命鐫削臣職,以便公私,不勝幸甚,臣無任屛營隕越之至,謹昧死以聞。答曰,省疏具悉。爾其勿辭察職。燼餘
上在慶德宮。停常參,有晝講,有政。
鄭基廣啓曰,明日常參,取稟。傳曰,停。
鄭基廣,以禮曹言啓曰,備忘記,闕內有故,進豐呈日,念後退定事,言于該曹事,傳敎矣。二十三日則平吉,而二十四日國忌齋戒,來四月初六日亦是,而初七日國忌齋戒,此外更無吉日,定於旬後,則日期太遠,何以爲之?敢稟。傳曰,知道。退定本月二十二日,可矣。
鄭基廣,以弘文館言啓曰,新除授修撰金世濂,今在江原道原州地,副修撰愼天翊,時在全羅道靈巖地,經筵入番事緊急,竝斯速乘馹上來事,下諭,依前例館書吏,給馬發送,何如?傳曰,依啓。
朴弘美啓曰,明日擧動時,以前落點假承旨鄭弘佐及事變假注書申恦,仍爲守宮之意,敢啓。傳曰,知道。
持平洪,正言李時稷啓曰,請勿疊行五享之祭事。措語見上答曰,已諭。
李基祚啓曰,沈廷翼遞差事,啓下矣。臺諫方以罷職論啓,遞次承傳不得捧之之意,敢啓。傳曰,知道。正言李時稷啓曰,獻納李景曾,以東宮入達朝報,事變注書,不謹書送,累承東宮下令,略笞注書陪使令矣。卽見政院請推,不可冒居言地,引嫌而退,當初下人治罪,明有曲折,未可輕議,而言官旣已被推,勢難在職,獻納李景曾,請命遞差。答曰,依啓。
李基祚,以兵曹言啓曰,臺諫出去時,宣傳官奉留門標信,到開陽門,則守門將,不在直所云,極爲駭愕,當該守門將,以政院啓辭,拿命已下云,不得已以興化門入直守門將二員中一人,分把之意,敢啓。傳曰,知道。
李基祚,以禮曹言啓曰,四館牒呈于本曹曰,今此文科試出榜後,四館一會于中學時,新及第朴啓榮,凌侮四館,不恭逃避,百般招入,偃臥拒逆,墜落古風,事體埋沒,曹以依啓處置事,牒呈矣。新及第出榜後則四館,例爲招致,敎以揖拜事,長官之節,流來古規也。朴啓榮,〈亦〉凌侮逃避,極爲未便,令攸司推考,以懲其慢。傳曰,允。
鄭基廣,以毓慶園修改事官員意啓曰,園所改排莎臺石·魂游石,已爲到泊,今當鍊鍊,甕家諸役,亦爲竝起,而三處所掌官,他無監董之員,所郞廳禮曹正郞李崍,專委下送,使糾檢董役,何如?傳曰,依啓。
李基祚,以備邊司言啓曰,進慰使發行之期不遠,而中原歸報,尙未得聞,奏聞頭辭,撰出無據,虛實間必須得陳副摠咨文然後,方可撰出,令承文院咨問皇朝,被兵殺退等,頃以爲奏聞措語之地,急遣解事譯官,使之速爲往還,何如?傳曰,依啓。
李基祚啓曰,臺諫留門出去之時,宣傳官持標信,往開陽門,則守門將,不在直所,故標信無傳示之處,還爲持來,更遣注書與宣傳官,眼同開門而來,此前所未有之事也。當該守門將,擅離直所之罪,不可不懲,令攸司從重推考。傳曰,拿推。
晝講入侍時,同知事崔鳴吉,特進官洪霶,參贊官趙翼·李基祚,檢討官蔡裕後,記事官南煥,假注書洪纘緖,記事官洪處厚。〈上〉御資政殿,方講書傳,親讀前受,自〈俾〉萬姓咸曰,止周公·孔子同一揆也。參贊官臣趙翼進講,〈自〉盤庚陽甲之弟,止致治四方乎?問首大文衆慼之意。翼曰,言欲使衆民皆安也。翌講遷都之意曰,都邑不宜數遷,而只以〈其時〉其都有河水之災,故不得不遷也。蓋帝王之心,必以安民爲重,故如有災患,則不得已遷都也。缺曰,盤庚則以河水之災遷都,而盤庚以前,五遷其都者,亦以河水之災歟?蔡裕後曰,中原都邑,率多定鼎於河邊,故數被水災也。崔鳴吉曰,前古之事,不可易言,而其所以五遷者,恐或有不當遷而遷者也。翼曰,先王之遷都,豈有不當遷而遷者乎?上曰,遷都實是重難之事,而盤庚遷其都,可想其水災之可避也。翼曰,所謂顚木之孽,言木顚必有其孽,國替必有其興,故以顚木之孽,比於盤庚之興也。上曰,我國別無河水之災,而中原河水,數爲災害,何也?翼曰,中原則古無山岳,只有河水,故國都人家,皆濱河而宅之,故數被水災也。
講訖。翼進奏於榻前曰,國家不幸,事變連仍,飢饉荐臻,方今之計,宜以安民爲政,而今外方之言,則或治兵,或收穀,官多騷屑之擧,民無息肩之時,生民之愁嘆,豈非可念者乎?且曩在昏朝,生民倒懸,今及聖代,咸曰其蘇,宜行懷保之政,使無怨咨之心,而今也治兵爲政,又以收穀爲務,二者皆是病民之事,故缺生民貧乏,方有愁嘆之色,中原消息,互聞吉凶之報,虜兵退屯於永平府云,則雖似有摧挫之勢,而猶未知的報,此時豐呈之設,似爲未安矣。鳴吉曰,今此大禮,只爲慈殿而設之,諸事已備,不可中止,然閭閻之間,不念此意,頗有紛紜說話矣。小臣於前年習陣之日,伏聞慈殿登曲城,臣意以爲慈殿十年索寞之餘,幸有此擧耳。然其時外間則亦有說話矣。上曰,慈殿豈有登曲城之理乎?然以先朝之事言之,或觀南山,或遊三淸洞,則慈殿雖登曲城,亦無妨矣。上又曰,豐呈之設,或云無妨,故爲慈殿設之耳。卿等亦有老親,欲設悅親之禮,而人或止之,則於卿等之心,亦何如也?翼曰,悅親之道,固非一二,有當設之時,有不當設之時,目今天朝旣被猾夏之禍,我國亦多示警之災,豐呈之設,似非其時矣。鳴吉曰,連年不登,而民得以生者,特荷聖上惠鮮之澤也。但前年秋獲不實,目今市價不騰,稅令不幸,今年又不登,則生民將未免餓之患,豈非可慮者乎?上曰,旱徵有之,日夜憂慮。
鳴吉曰,百姓固不可以一槪論也。或有貧乏,不能償逋欠者,若此者可哀也。近來朝廷,以逋欠一事,責勵守令,以爲矯弊之地,故守令皆以督徵逋欠爲急務,識者憂之。唐臣陽城曰,撫字心勞,催科政拙,其言至切矣。上曰,如卿所言,盛行於方外,故疏章之間,比比有之,然逋欠之可徵者,不可不徵也。守令但以悅民爲務,而不念國事,則亦非善治也。近來守令,非但不收逋欠也。不收當收之穀,而反謂之逋欠,此則徒干民譽,而不務國事者也。如宋興周蕩滌之類是也。缺洪霶曰,小臣自嶺南來,而粗知其大槪矣。臣觀逋欠一事,當收之穀,逐年捧之,則可無逋欠,而守令多不能嚴飭,今年不捧,明年又不捧,以抵於又明年,則反謂之逋欠矣。小臣以各年逋欠,擧案上送事,行移於各邑,則各邑擧案中,或有明査者,或有不能明査者,問以何年逋欠,則或有不能對者矣。且閔聖徵,爲監司時,盡數蕩滌,而其後逋欠之數,尙如前也。聖徵及爲安東府使,峻發嚴令,盡收逋欠,安東北面,多有流離者,然本府所儲二萬八千餘石,似不能一時盡收,而聖徵則沒數收之,可謂彈力於國事者也。臣觀各官守令,欲徵逋欠者,或徵之一族,或徵之隣里,小臣之意,似或過也。至於居昌縣監,則雖盡收逋欠,而民亦無怨,愛之若父母,可謂兩全也。上曰,如此守令,可比於古之善治也。嶺南列邑,如此者幾人歟?
洪霶曰,嶺南守令,無貪鄙,無縱恣,能盡缺船裝修,則民役煩重,而昌原府使缺爲苦,若武班守令則必不能如是也。上曰,武班守令,率多不治云。然專缺霶曰,中原不使武班,得以臨民,而我缺除吏時,專棄武班,則誠如聖敎,所謂有妨於政體矣。鳴吉曰,文缺豈皆不治,曩者高陽郡守趙缺。
霶曰,臣觀嶺南舟師缺三年,則無不腐破,缺或裝修或守直,而至於缺河東裝修戰船,船缺守直之人,以此缺依前例裝修,缺因循舊例,而不有缺無裝修之理,缺言于備邊司。
完豐缺上召問石物事,曙曰,諸事缺設之處,堀土之事,亦已完矣。小臣之意以爲,深堀缺莎臺石則可無裂破之虞,而但盡拔舊石然後,似可爲之,以此爲念,缺盡爲遷動,似難。曙曰,寸寸堅築之後,宜用石灰,以釁石間,則似爲堅固矣。上曰,初不能堅築石臺,以致裂破,今之着力處,只在乎堅築石底也。用灰奚益?上曰,薄石傾側歟?石底不固而然歟?曙曰,觀其石物,或高或低,意者不能合力,致有毁裂矣。曙又曰,薄石則似不能改之也。上曰,薄石不固,以致毁裂,可改者薄石也。曙曰,歲月久則土潤而石毁,臣之意以爲,屛風石底,排以薄石,斲削內面,合而爲力,則土氣之潤,似不能爲害也。上不允。善與不善間,一依前規爲之,可矣。上曰,石工不如古,使內外薄石,不得合力,故致有毁裂,今則內外薄石,牢合爲一,可也。曙曰,至於役軍事缺不爲使役矣。罷出。
吏批,判書鄭經世進,缺參議姜碩期進,左副承旨鄭基廣進。
缺氣振武功臣資憲大夫原興君,韓汝稷爲資憲大夫,缺李顯英兼同知義禁府事,鄭蘊爲嘉善大夫,缺崔衍爲通訓大夫宗簿正,兪省曾爲通訓大夫,缺知製敎,申達道爲缺爲通訓大夫行長城縣監缺判書李貴病,參判缺稷病,參議趙誠立仁慶宮缺漠進,右承旨鄭百昌進。
李顯英爲嘉善大夫缺司直,趙公淑爲果毅校尉行龍驤尉副司正,辛缺副尉龍驤衛副司正,崔起雲爲禦侮將軍行龍驤衛。缺
吏曹參議姜碩期疏曰,伏以臣疾病危苦,情勢悶缺單未蒙缺改悚蹙之至,益無所措,顚倒肅謝,分義當然,而念此銓衡之任,乃一時極選,苟非才望素著,衆所推許,則莫或居之,如臣駑劣,最出人下,從前忝竊,皆不近似,而至於今日之寵擢,尤有所不敢當承也。況自三四年來,臣之形迹,與平昔有別,若貪戀恩榮,强顔就列,則瞻聆所及,物議謂何,且曾在省直,重感風寒,不汗五日,訂狀彌留旬望之間,蘇歇難期,久帶虛銜,亦極惶悶,此臣之所以不避缺必欲解免而後已者也。伏乞聖慈,俯察危悃,特缺恤,亟命遞臣新授職名缺愚分臣無任瞻天仰祈懇屛營之至,謹昧死以聞。
鄭基廣,以毓慶園修改所言啓曰,曳石軍一百三十名,一朔給價事,啓請蒙允,而欲觀役事難易,以爲進去之計,先用募軍百名,各給二十日糧價赴役,今旣九日,莎臺缺園所薄石二面,亦已浮出,運入不過一兩日,此缺當初所募助役三十缺稜隅見缺處奉審,則當缺而排之,內面若排二石,與外面石縫合處,低陷一二分,缺床石亦向北而暫傾接於魂遊石之南,所差傾不過二分,魂遊石東頭上面缺起,廣二寸五分,長五寸五分,而厚則不滿三分,雖仍用本石,改磨還排,猶勝於用新,且缺石二面所缺之稜,雖不至重大,然有不可仍用者,蓋其邊地勢,旣已陷低,若用本石,改鍊而排之,必不與外面石平面,其所不足者,不可以小石,撑而高之,又不可深鑿薄石,下前排重重堅築之石,新而高之,宜用新石,比舊樣稍厚,改排而成完之,已自昨日,浮取新石於陽川浮石所,使之運入矣。至於莎臺石修改一事,極難且重,石隅破傷當改者,東北西三方,各有一石,改排新石之際,其缺不犯破莎土,欲於所傷之方,堀出當改之石,隨缺而舊土與新土堅合,恐不如完築之爲固,以缺上舊土排作臺石,不以成園形,則杵築之役缺未安,以此以彼,決不可自下擅便,伏候睿裁。傳曰,依啓。且莎臺石修改一事,則引見時已爲下缺
持平洪來啓曰,缺之狀,人所共知,而連日論列,未蒙允兪,臣等竊想缺聖明,未及洞燭而然也。振道之爲富平,不無勤幹之稱,而缺怒過中,刑杖太濫,政令施措之間,多有駭人瞻聽者,若以治富平者,移之於公州,則保障重地,恐失人心,功勳有無,非所當論,此臣之所以論之不已者也。請勿留難,亟命遞差,其代以廉謹有才局之人,各別擇送。守令迎送之弊,爲民切害,已赴之人則必去其太甚者,未赴之人,極擇其可合者,可以無弊於民,而有得於政體矣。沈廷翼,曾爲守令,行己不謹,則此已試之人也。湖南巨邑,決難更試其賢否,此臣等之所以論列於未赴之前,而別擇其可合者也,請命罷職。贓汚之法,至嚴且重,苟非淺出缺依律處置,大司憲鄭蘊,缺斯速乘馹上來事,下諭,依前例府書吏,給馬下缺啓,沈廷翼遞次,且贓吏之事,已爲議處,不必煩論,洪振道事,別無現著之失,而遽加不廉之名,非但待勳臣之道太薄,論事之體,亦不當如是不中也。
執義金槃啓曰,臣缺藏氷之役,顧臣雖乏才能,每以當官盡職爲念,而缺役,不能一一看檢,承傳擲奸時,以氷丁不能密積見頉,臣缺主梗之官,俱被推考矣。今日本府坐起,得見文書中,有禮曹郞廳開氷時工曹平市署缺梗氷丁消瀜之故,次知官員,皆請推者,臣則雖幸甚,而其不能檢勅之失,實在臣身,況臣前冬推考緘答,有曰似當無消瀜之缺云,而今乃如此,則旣有不能檢勅之失,又有不愼緘答之罪,緘辭亦是告君之語,而舛錯謬戾,至於此極,其何以冒居重地,糾正他人乎?請命罷斥臣職。答曰,勿辭。
李基祚啓曰,執義金槃,再啓煩瀆,退待物論矣。傳曰,知道。
以豐呈儀註,傳曰,宴缺行禮時兩殿兩宮,各行拜禮,似爲支煩,自缺座則外庭命婦出避,而缺時仍參,亦似未妥,缺不時入于便次,則世子以下,離位缺勢難莫及,此不思之處也。
賓廳再啓曰,伏承聖批,有推擇吉地之敎,缺二岡前前承命往審各人所論,皆以爲極吉之地,別單書入,缺庚子年國葬時,缺
本院啓曰,缺以事變假注書,不爲循例送于講院,色承旨待罪,下吏推治矣。臣等,卽聞其日侍講院招致注書陪人,輒加笞杖云。政院與講院,事體懸殊,從前政缺聞,此實二百年所無之事,極爲駭愕。缺
朴弘美啓曰,假注書洪纘緖缺處問安,政院知悉。
權鑊缺從速議定事,命下矣。卽今大臣禮官出命缺敢且同參,術業人等,亦令該曹知委來待,何如?傳曰,依啓。
正言李尙質啓曰,無狀小臣,猥叨寵擢,屢忝非據,絲毫莫報,徒事瀆擾,罪合萬殞,而缺又及臣非木石,寧不知感,奔走供職,固不敢小緩,而第臣之情勢,實有所惶悶,戰兢縮伏,罔知所裁,冒昧控章,懇祈鐫削,而未蒙允兪之音,感懼殊深,措躬無地,今始來詣,强顔肅謝,逋慢之罪,在所難免,言責重地不可仍冒,請命遞斥臣職。答曰,勿辭。
獻納李景曾,缺報注書親書以呈,古也,而向往墜廢,今不復擧缺報者,書送入達矣。近日則又怠而不擧,或缺其勞,非徒事體可駭,至勤東宮,累次下令,缺有請推注書之規云。而事舊難明,恐生鬧端,但以缺令攸司推治下人之意,爲草記先達,東宮則以煩瀆姑缺自講院,另加檢勅,故講院略笞假注書之陪使令矣。卽見政院啓辭,以二百年所無之事,請推該員,體面是非,臣不敢知,而臣於其時,以兼官入直,親承世子下令於筵席,主管是事者也,該員推考,臣實當之,不可一刻冒居言地,請命罷斥臣職。答曰,勿辭。
李基祚啓曰,獻納李景曾,再啓煩瀆,退待物論矣。傳曰,知道。
海昌君尹昉,領議政吳允謙,左議政金瑬,右議政李廷龜,禮曹判書徐渻,參判南□啓曰,缺俱盡於別單書啓,旣經睿覽,臣等無容更議,而缺疏中所謂吉凶禍福之說,固不可取,必於缺未聞以此說而遷改,缺水嚙其墓之類是也。缺所論如出一口,旣聞其說之後,則臣等亦安得不爲動心乎?臣等專昧方術,於各人所論,不敢有異同,伏惟缺答曰,知道。予意〈亦〉如此,卿等缺極擇吉地,俾無未盡之憂。
鄭基廣,以禮曹言啓曰,缺員內正郞沈演缺先殿影禎修改事進去,李崍□園所修改〈所〉,郞廳佐郞安時賢,豐呈都監郞〈廳〉李尙馦,泰陵陵上莎單枯損處修改事,明日進去,本曹無仕上直之員,令吏曹假郞廳一員差出,使之察任,何如?傳曰,依啓。
鄭基廣,以弘文館言啓曰,缺校書館所送唱準,到全州監董刻板矣,缺刻之,事甚煩劇,不可易爲之,而缺出事當遍到列邑,有刊本處,勢難專在缺州則必至稽緩,完役無期,本館冊色吏自初缺者一人,持寫本給馬下送,專董其事,使於數月內,完役卽出以來,何如?傳曰,依啓。
有擧動,停常參·經筵。上幸仁慶宮,問安于慈殿。
權鑊啓曰,明日常參·經筵及來二十一日,輪對日次,取稟。傳曰,停。
金慶徵,以吏曹言啓曰,臺諫有闕,政事,何以爲之?取稟。傳曰,當日爲之。
擧動後政院問安。傳曰,知道。
正言李尙質,持平洪啓曰,請勿疊行五享之祭事。措辭見上答曰,不允。
傳于鄭基廣曰,雨勢如此,豐呈二度習儀,明明日爲之。
李基祚,以兵曹言啓曰,御所則都監大將,率領軍兵,直宿于新營矣。今夜則大將,似當來宿於此闕門外,敢稟。傳曰,依啓。
金慶徵啓曰,雨勢如此,似難以小輿還往,明朝當待晴還宮事,傳敎矣。
傳于鄭基廣曰,雨勢如此,似難以小輿還往,明朝當待晴還宮。
李基祚以兵曹言啓曰,自上明日還宮,則侍衛諸將及軍兵等,皆當入省記於此,而時御所則只有摠府本曹守宮堂上郞廳衛將二員,宣傳官二員及他若干員而已。軍兵則只各衙門把守軍堡守直者外,無他軍兵,都監軍兵,似當依常時入省記數,急急守直宜當,且闕內各處,應爲直宿官員,竝以出直人員內,三廳亦以下番軍禁,通共百名,入省記直宿似當,敢稟。傳曰,知道。日已昏,有徵召有弊,不必添入。
金慶徵啓曰,今日承命二員依例入直,小臣出直之意,敢稟。傳曰,知道。
李基祚啓曰,都監哨官來言,懸燈刁斗,取稟,傳曰,勿爲聚會事,旣已下敎,何以廢閣,如是取稟乎事,傳敎矣。都監將官,以此來言。臣問曰,自上無聚軍之命,以何事懸燈刁斗乎?將官曰,下番軍,雖無聚會之事,大將來直宿于宮門外,故五營軍則循例來衛,以此列立懸燈刁斗云矣。何以爲之?敢稟。傳曰,知道。許多軍兵,任意聚會經夜,極爲非矣。
李基祚,以訓鍊都監意啓曰,例以武德門擧動,卽日還宮時則只以入番軍,扈衛矣。今日仍爲經夜於仁慶宮之敎,墻外扈衛,不可不嚴,設下番軍兵,沒以聚會扈衛之意,敢啓。傳曰,知道。昏暮徵召有弊,勿爲聚會。
執義金槃出仕,燼餘院啓辭,大槪,扈衛等事,分付事。入啓。傳曰,知道。慶德宮入直軍兵數百名,使之移直于后苑空家,可也。訓局謄錄
鄭基廣缺答曰,依啓。且裁穴一事,國用置簿處,竝爲看審後缺傳敎矣。令觀象監,缺置簿可合之處,速爲書啓缺憑看審,且遷陵之擧,缺本曹經亂之後,文書散失,莫重大事,無憑可據,亦令缺速考出前後遷陵時實錄謄錄有無,則臣等亦未能詳知,實錄考出時,亦爲搜出,以爲憑據遵行之地,何如?傳曰,允。
持平洪來啓曰,伏承聖批,以贓吏之事,已爲議處爲敎,贓汚之律,載在缺且重者,其意有在,而若得其實狀,則雖不可缺前後官吏貪贓狼藉,不啻百千,則不可以事在缺昂,廟堂之議,亦以爲旣已發覺之後,則無論前犯後犯,只觀罪之輕重,似是按法之禮云者,深有得祖宗立法之意也。奸贓旣如彼,公論又如此,似不可以一時恩典,有所撓法於其間,前後官吏,請竝命依律處置。執義金槃,以臣於上年冬,以都廳往檢藏氷之役,承傳擲奸時,以氷丁不能密積見頉,臣與主梗之官,俱被推考矣。今日本府坐起,得見文書中,有禮曹郞廳開氷缺平市兩梗氷丁消瀜之故,缺官員皆請推者,其不能檢缺失,實在臣身,況臣前冬推缺答有曰,似當無消瀜缺不能檢勅之失,又有缺之罪,其何以冒居重地,引嫌而退,藏氷之缺以爲駭欲爲牌招缺止之以積習已痼缺云。臣初不以爲然,及夫牌招缺多然後,始乃覺悟,缺無所及,揆以事理,不可中止,缺請推而一時罷職,至於十人,言其失則固無所措,而於臣心私切不安,故頃見金元立緘答之辭,而不欲,更爲提起,勉强含默矣。今見姜瑜之緘答辭說,甚於金元立,有若以臣爲含怒不平者然,素昧平生,不相交遊,果如其言,有何恩怨,而置不平底意思,只以不修而下直,下直而留連爲非,而請推,日記之修不修,於臣身何大損益,而生怒乎?姜瑜牌招之日,言及於應敎李昭漢則云,昨日抵書於家,明將發行云。然則其他說話,雖委於下人之瞞告,而下直後留連三日,不可掩也。其所謂寸刻不留,天日在上,其忍欺乎?缺不幾於欺罔乎?政院規例大小文書,堂上郞廳,無缺啓下之後,書某疏下某司,而其下又註元疏見下云者,缺史之規,而爲他日推錄之地矣。今其所修日記,竝無此一款缺故必謂之不修之計,而其推尋無據之弊,實由於此矣。缺謬例以爲證,抑新送之人,未知舊規而云歟,金□丁卯年五度,戊辰年十一度,己巳二月二度,則臨遞時,雖不及修,而丁·戊兩年未修者,己巳年何故而不修之乎?姜瑜之假注書時不修者,丁卯七月·八月竝三度,而戊辰年三月爲實注書,七月遞差則果可謂未及推尋者乎?出入堂后,如此之久,何不催促於在任之時,而乃於旣遞之後,推諉於下人乎?況其啓下各司者,無非回啓,以到政院者,翰林得以修之爲祕史,則缺注書者獨未之見乎?兩人俱以缺之緘辭如此,則外間之紛紜,可缺久在外,實未曉世道之至斯,缺作增玆多,口張呈辭,缺不足多辨,而在我之道,不缺恐待罪之至。缺
行禮時,仍參缺世子以下,離位降階,勢實莫及,此亦缺也事,傳敎矣。當初儀註磨鍊時,甲子年文書,盡爲散失,無得可考,以辛亥年謄錄傳書以啓,雖有可疑之缺自曹未敢擅爲增損矣。缺行禮時各行拜禮,果似支煩,殿下行禮時,王世子在後行禮,大〈王〉妃行禮時,世子嬪在後行禮,似爲宜當,自缺在座則外庭命婦出避,而獨於行禮時仍參者,雖未能出,詳知其意之所在,而庭參頗遠,似與殿階之上有異,故不敢上座,而行禮於庭則不避也。今承傳敎處〈更爲〉參商,則缺率王世子行禮後,與王世子出小次,王妃率世子嬪,缺行禮時外庭,命婦入庭,行禮畢,出避自〈上〉就座,行第一盞後,出小次,王世子行第三盞後,亦出便次,缺命婦始就座,則前後行禮時,竝避不相接,而於禮亦似妥當,慈殿不時入於便次,則世子以下離位降階云者,雖因舊謄錄,書啓,而今則殿外階上,皆以板補,無可下之處,離位小退立,亦似宜當,且宴罷辭退時,亦依此磨鍊,竝爲改付標,何如?傳曰,依啓。且兩殿及王世子,先行拜禮,入小次之後,世子嬪以下,行禮似當,昨日所謂外庭命婦,仍未參未妥云者,爲兩殿行禮之時而言,此則世子嬪,東向行禮之時,外庭命婦,勿爲入參,世子進酌出便次之後,外庭命婦則西向拜禮,仍爲就座,亦似便當,更議處置。
當初慈殿前期臨御,此宮缺間說話,況大駕以問安進詣,而關於小而今將缺宮城扈衛等事,依前例缺于兵曹,訓鍊都監,使速磨鍊事目以入,何如?缺慶德宮入直軍兵數百名,使之移直于後苑空家,可也。
上在仁慶宮。停常參·經筵。
鄭基廣啓曰,明日常參·經筵,取稟。傳曰,停。
鄭基廣啓曰,待晴還宮事啓下矣。雨勢如此,何以爲之?取稟。傳曰,待雨小霽,還宮,爲可。
李基祚啓曰,昨緣日勢昏暮,事多不成貌樣,已極可駭,而其又訓鍊都監則不遵傳敎,任意聚軍,其誤傳批答及瞞告政院之將官則已。以下缺
李基祚,以訓鍊都監言啓曰,今夜下番軍兵,沒數聚會墻外扈衛事,入啓草記以蒙允。入番把總沈瀁,書出門隙,故信而不疑,下番軍兵,聚會之後,懸燈刁斗啓稟,則以某軍扈衛下問之時,入番哨官李元慶,不問都監,以五營入直軍扈衛之意,擅意誤對,極爲駭愕,承傳誤傳把總沈瀁及政院問啓之時,擅自失對,哨官李元慶,似當自都監,依軍律治罪,而其罪不止於都監處置,令攸司從重推考,因此誤傳之故,致誤聖上軫念之意,極爲惶恐,已聚軍兵,何以爲之?敢稟。傳曰,知道。竝拿囚,聚會軍兵,速爲罷遣。
傳于李基祚曰,後苑空家入直軍士,狹窄難容云,出置于外月郞。
鄭基廣啓曰,明朝待晴還宮事,昨日,傳敎矣。今日雨勢如此,何以爲之?敢稟。傳曰,待雨小霽,還宮,可也。
朴弘美啓曰,慶德宮守宮假注書申恦,以翰林應講事,今日將赴議政府,合坐出來間,以隨駕假注書洪纘緖,守宮,何如?傳曰,允。
傳于鄭基廣曰,嚴時刻單子則不爲啓下矣。還宮節次,預爲整齊,諸軍亦完備,命下後卽爲動駕之意察爲。
正言李尙質啓曰,武德門小輿擧動,已極苟簡,而昨日因雨又停,還宮無大段事故,而久離法宮,甚爲未安,今日雨勢,似難快霽,請命早定嚴刻,以法駕正路還宮。
持平申敏一,正言李尙質啓曰,請勿疊行五享之祭事。措辭見上答曰,不允。
鄭基廣,以弘文館言啓曰,本館下番修撰蔡裕後,今以祖母病重之故,將受由出去,無他可替之員,姑以上番見存之人,推移入直,何如?傳曰,允。
鄭百昌,以義禁府言啓曰,本府未元情及議啓罪人積滯累日,連有公故,未能坐起,今日當爲坐起,而判府事李貴,陳箚待罪,未敢出仕,知事金自點身病,同知事李顯英,未肅拜,不得備員,不爲坐起之意,敢啓。傳曰,知道。
鄭基廣,以禮曹言啓曰,自前看山本曹堂上,觀象監提調帶同術官等,擇地之可用處,看審以來後,政府堂上,更審以定,今亦依此例,擧行,何如?傳曰,允。
鄭基廣,以禮曹言啓曰,以豐呈註儀改付標草記,傳曰,依啓。且兩殿及世子,先行拜禮,入小次之後,世子嬪以下,行禮似當,昨日所謂外庭命婦,仍參,未妥云者,爲兩殿行禮之時而言,此則世子嬪,東向行禮之時,外庭命婦,勿爲入參,世子進壽酌,出便次之後,外庭命婦入行,西向拜禮,仍爲就座,亦似便當,更議處置,傳敎矣。更爲參商,則罪殷之意,極爲允當,付標以入之意,敢啓。傳曰,知道。
權鑊,以觀象監提調意啓曰,再昨伏承聖批,以裁穴一事,國用置薄處,竝爲看審後,更議以定爲敎矣。臣等昨日取考庚子以後因山謄錄,且與諸術官相議,則以爲置簿處雖多,而皆爲不用之地,故頃年園所議定時,就元置簿中,抄其僅可處,則高陽郡基交河邑,居水原客舍後,抱川·新坪·楊州·瓦村及廣州之臨瀛大君·李之芳兩墓,高陽之金千齡墓山凡八處,一一看後,以爲不可用,其中水原之山則雖不用,而官舍及民戶應撤者多至千餘戶,故其時已爲具由聞啓,今雖往見,亦無益矣。然聖敎如此,實出於極擇吉地之意,此臣子所當盡心處,且方外風水人則多有未見其處者,依傳敎更爲看審,以爲無妨,但水原則山非不佳,而勢甚難便,而廣州則曾在陵因山之時,宣祖大王,有何爲越江用之之敎,今雖看審,用之未安,何以爲之?敢稟。傳曰,知道。然則水原·廣州不必往見,且諸陵中如有可用之處,一一看審。
權鑊,以觀象監提調意啓曰,前日啓下曉解風水人,多至十八員,不但過爲冗雜,夫馬之弊,亦不可不顧,崔晛等十二人外,李弘立·朴子羽·呂爾恒·趙松男·具仁民·李時豪等六人,勿爲帶去,宜當,敢啓。傳曰,依啓。
有政。吏批,判書鄭經世進,參判金壽賢史官取才進,參議姜碩期未肅拜,都承旨金慶徵進。
未時,上還慶德宮。
政院問安。傳曰,知道。
藥房都提調臣金瑬問安。答曰,知道。
兵曹判書李貴箚子,伏以民無食不生,古有此說,而方今切迫之弊,缺旬月之儲,雖無兵革之事,而百官缺倚墻壁立之缺誠可寒心,而近日各官守令,缺穀例以散在民間,懸錄於文書中,北道尤甚缺官廳有應物粗米一千石則官家一年所用,缺元穀三萬餘石,則皆以散在民間,懸錄備耗三千餘石,自缺物任意濫用,及其見露之後,則乃曰我用備缺朝廷亦不知法典內缺耗會外,皆報於戶曹,竝爲缺入己之文書則雖缺耗穀之數,多至數千餘石,亦諉以耗穀,而置之勿論,自此贓法永虧,而國穀終無儲置之時矣。況元穀盡爲散在,則所捧之備耗,隨捧隨儲,以充元穀之後,備耗則守令當以耗之耗,以爲私用中之公用,可也。而今則旣用官廳別納之穀,猶以爲不足,盡用備耗,則元數每年會減,國穀何時得長,以備緩急之用乎?至於吉州則缺等四人私用之穀,多至萬餘石,而皆懸錄於散在民間,故頃見御史趙廷虎書啓,窮民一戶散在還上之多,至於累百石,北民之流散,實由於此云。玄極請推事,在曩時,不能依法定罪,而羅德憲帖下私用之穀,缺崔衎査覈公事,皆懸錄於散在民間云,豈有守令偸缺理乎?依倉缺法施行,乃補國用之第一擧措也。且法者,缺法非缺所得以輕重之也。玄極等私用官穀,狼藉私自帖下之中,不可以事在曩時,有所低仰於其間,而玄極等私用之穀,多至累千餘石,所當律以贓法,少缺而殿下,諉以曩時,只罪尤甚者,而玄極等,竝爲蕩滌勿問,不下一杖而放送,此豈可以爲燕翼之謨者乎?自此以後,僅足備贓之人,何以議其律乎?非徒贓吏無足懲艾,國法亦爲之限其先後,而不能行矣。羅德憲,以其尤甚者,降爲次律,則玄極獨蒙蕩滌之缺王法實無所據,故本府具由請罪,殿下乃下依前判下施行之敎,臣爲執法之官,旣不得按律定罪,使贓吏有所懲戒,而又不得次次用律,缺皐陶之罪人,生逢堯·舜之君臣,實無缺殿下,不能如堯·舜,故殿下亦不能使臣如皐陶,臣之不能執法之罪,至此尤大,請罷斥臣職名,以爲人臣不能執法不撓者之缺不勝幸甚。取進止。答曰,省箚具悉。皐陶復生,如此之事,則必爲變通,卿其勿以不如皐陶爲恥,速出行公。
傳于權鑊曰,以王世子嬪宮事。缺
泰陵改莎草事進去安時賢,豐呈都監郞廳缺司仕上直,方以假郞廳入省記,而新除授佐郞朴敦復,以母病寧海地本家下去,上來遲速,未可預料,當此多事之時,只有假郞廳一員,奔走無暇,正郞羅緯素,佐郞朴敦復,竝卽遞差,令該曹以在京無故人差出,俾察曹務,何如?傳曰,允。
趙邦直爲通訓大夫行司諫院缺春秋館編修官,金應祖爲朝奉大夫行兵曹佐郞,徐挺然缺愼天翼,爲朝散大夫行弘文館副修撰知製敎兼缺討官春秋館記事官,李元龍爲朝散大夫行通禮院引儀,曺漢賓爲通訓大夫行司僕寺主簿,裴時亮爲宣務郞禮賓寺主簿務功郞成均館博士,郭龍伯務功郞司饔院直長,南宮穕務功郞宗廟寺直長,吳熙胤□外金怡爲通訓大夫行慶山縣監,尹博爲承議郞行金井道察訪,金爲奉列大夫兼春秋館·記事官,柳咸亨通訓大夫水原敎授者。
上在慶德宮。停常參·經筵。
下直,靈巖郡守李善行。
鄭基廣啓曰,明日常參·經筵,取稟。傳曰,停。
鄭基廣啓曰,穆陵遷改,當用子·午·卯·酉,必須考出實錄,然後可以及期遵行,而該曹草記,頃已允下,速令春秋館,考出,何如?傳曰,允。
持平洪,正言李尙質啓曰,請勿疊行五享之祭事。措辭見上答曰,莫重祭享,決不可永廢,更勿煩瀆。
持平洪來啓曰,伏承聖批,以贓吏之事,已爲議處爲敎,贓汚之律,至嚴且重,若得其實狀,則斷不可撓改,而今此吉州前後官吏,貪贓狼藉,不啻百千,豈可以事在曩時,屈法低仰乎?廟堂之議,亦以爲旣已發覺之後,無論前犯後犯,只觀罪之輕重云者,實得按法之體,決不可以一時恩命,有所撓法於其間,前後官吏,請竝命依律處置。新除授掌令申達道,今在慶尙道義城地,請斯速乘馹上來事,依前例,府書吏給馬下送。答曰,依啓。吉州官吏事,不允。傳曰,明朝當親往問安于慈殿之意,擧行。
持平洪啓曰,無狀小臣,忝冒匪據,絲毫無補,每事瀆擾,罪合萬死,臣本癃病,素患健忘,今日以掌令申達道處,下諭事,循例搆草合啓,一時入啓,而同僚處簡通一款,專然忘却,旣覺之後,欲爲簡通下吏,以入啓後簡通,有違前例云,臣之矇瞀不察,墜落規例之失着矣。勢難仍冒言地,請命罷斥臣職。答曰,勿辭。
李基祚啓曰,持平洪,再啓煩瀆,退待物論矣。傳曰,知道。
鄭基廣啓曰,明日擧動以前,落點假承旨鄭弘佐,事變假注書申恦,仍爲守宮,而今後擧動時,例使入直,何如?每每煩稟未安,故敢啓。傳曰,依啓。
掌令權潗啓曰,頃者持平洪,以執義金槃處置事,來到臣處,仍及洪振道·沈廷翼等停啓事,卽爲簡通相議矣。退待之員,雖不得開見,簡通亦當別封送詣,以存體面,而悤遽間專然忘却,同封於處置執義之簡,且不待執義之出,以停啓之事,經先發論,致有人言,不可靦然冒據言地,請命罷斥臣職。答曰,勿辭。
李基祚啓曰,掌令權潗再啓煩瀆,退待物論矣。傳曰,知道。
持平申敏一啓曰,再昨洪振道·沈廷翼等停啓之事,所當待執義金槃出仕,商議以處,而同僚以停論簡通,故臣亦矇然書送僅悉,致有人言不察之失,與同僚無異,不可靦然仍冒,請命亟遞臣職。答曰,勿辭。
李基祚啓曰,持平申敏一,再啓煩瀆,退待物論矣。傳曰,知道。
禮曹參判崔鳴吉啓曰,臣等伏承用可合處看審之命,明日當往高陽·交河等地,而所看之山,高陽二處,交河一處,必須侵晨早發,窮兩日之力,然後三處有可得從容看審,不得已今日先肅拜之意,敢啓。傳曰,知道。
權鑊,以侍講院言啓曰,今日世子嬪仁慶宮擧動時,有一內人騎缺所見駭愕,當該內官,不能檢飭之罪,不可不懲,推考,何如?傳曰,依啓。
李基祚,以備邊司言啓曰,近日唐人來在都中者頗多,令五部査出知數,則諸處來接者,凡十七名,又有自海西來者十八名,自稱劉副摠差官,漂風來泊於白川云,而無公文,又無本道狀啓,此人等亦當入送,令司譯院譯官,差定,數日內發送,使之押去交付,而咨文令承文院撰出以送,其未發送前,聚於司譯院,令該官供饋,何如?傳曰,依啓。
權鑊,以觀象監領事提調意啓曰,昨日伏承諸陵中如有可用處,亦爲一一看審之敎,且聞下敎,相地官宋健之語,因此更爲商量,則諸陵中國用置簿者,有獻陵白虎內,光陵火巢內,泰陵齋室後,凡三處,術官等以爲泰陵·光陵則皆無可用之處,獻陵則未曾看審,有地與否,難於臆料,但聞英陵火巢內,有可用之處,人多言之,而不在國用置簿之中,且是過江之地,故昨日啓辭時,不敢書啓矣。下敎如此,今之所當看審,只有此兩陵矣。且詳謄錄語意稟上,所謂何爲過江用之者,似是意有所在而發,非謂江外之地,不可用也。宣祖大王,特下嚴敎,令本監地官,各爲密封,毋得隱諱,故術官等,奉命惶恐,凡士大夫墓山之在畿境者,不擇善惡,多數書上,自爲免罪之計,今之載在謄錄者,多至四十餘處,其時本監提調鄭逑,禮曹參判柳永吉及曉解風水人海平府院君尹根壽,左尹成泳,承旨金時獻等,帶領唐人葉靖國·李文通及術官朴尙義·李懿信等,歷歷看審,然後以臨瀛大君及李好閔父母墓山,爲稍可,而宣祖定用於李好閔墓山矣。始役之後,穴中有水,遂至中棄,其時事迹,考諸謄錄,皆可見〈也〉,上項諸山,皆非國用置簿,乃出於一時密封矣。宣祖朝已知其不合,而棄之者,故昨日啓辭時,與〈術〉官相議,不復請看矣。臣等雖無狀,此何等大事,而豈敢有阿護之理乎?然術士眼目,〈不〉無彼此之別,天地造化,亦待時而發,不可拘守一定之見,今此看審時,與術官相議,勿拘置簿有無,如可合處,使之一一看審而來,以爲無妨,敢啓。傳曰,依啓。
李基祚,以仁慶宮兵曹言啓曰,卽刻有人於禁川橋邊,拔劍刺人兩人,係是尙衣院匠人,而拔劍者,小木匠崔金,被刺者,雕刻匠孫命吉云。闕內白晝,拔劍刺人,自有常律,令攸司依法處置,何如?傳曰,拿推。
鄭百昌,以義禁府言啓曰,禮男,旣以文書直爲名,則文書樻被偸之罪,似難得免,當初知其信元等偸出,而不爲告官,不可以厥後所納,爲有罪無罪也。若宥此罪,則守直文書者,益不謹愼,照律施行事啓,伏臣等之意,初非以禮男,爲全然無罪,雖曰難免不謹守直,陳省冊趁未納官,事覺後入納之罪,而與茂生所犯觀之,似缺茂生㤼缺之律而名例云。凡稱與缺等罪止杖一百·流三千里,不在刺字·絞·斬之律,缺倉庫不覺被盜條云。缺有人從倉庫中出,把守之人,缺搜拾以致〈盜〉物缺庫而不覺者,減盜罪二等,又律文倉庫直宿官攢·斗級庫·缺盜者,止杖一百,此則直守庫子之罪,禮男見偸官文書之罪,近於此律也。又律文盜制書印信條云,凡盜各衙門文書者,杖一百,刺者有所規避者,從重論事,干軍機錢糧者,絞,又律文棄毁制書印信條云。若棄毁官文書者,杖一百,有所規避者,從重論事,干軍機錢糧者,絞,當該官吏知而不擧缺人同罪,又律文知人欲告而自首者,減罪二等,坐之小缺罪之人,聞之他人,欲赴官陳告,而犯人身自出首者,減本罪二等云。禮男之罪,以大明律缺知而侵欺咨用,匿而不擧論之,則文書樻置於官家,而見偸之後,渠雖覺,卽言於林茂生,使之告官,雖不無不爲直告之罪,而缺信元等,同謀之情,據此可知矣。且陳省冊則庫直,常自爲缺置,而信元等,僞造文書之後,此冊欲爲㤼奪而見,禮男終始不爲出示,事覺之後,直告于郞官,若無此冊,則信元等奸僞之狀,缺發覺,若以律文缺宿官攢斗級庫子,不覺盜者,止杖一百之律,照禮男則缺法俱得其宜,而自下不敢擅便,伏候上裁。傳曰,依啓。
以兵曹世子嬪仁慶宮陪衛單子,傳于李基祚曰,衛將以下,勿爲入直。
鄭百昌,以義禁府言啓曰,玄極等蕩滌勿問事,羅德憲,以次律論斷事,判下矣。臺諫以依律處置,方爲論啓,不得放送照律之意,敢啓。傳曰,知道。當初不爲放釋,今始稱頉,殊甚非矣。
領議政吳允謙,〈箚曰〉伏以,臣愚,常仰殿下,有聖人資質,當爲聖王事業,越自遭遇八年以來,其向望期之誠,有非臣口所能盡臣之情也。但聖王事業,不可以智力而爲之也。必有聖人之學,爲之根本然後,可以格物致知,至於修身治國之道,不可舍此而他求焉。無非聖人切要之言,而皆是隨事答問,只一項事,自爲一項道德,學者讀之,難見要領,不如此書統說爲之大方,其規模·節目·前後次第,井井不紊,一開卷而便可領會,不欲爲學則已,苟志於學,則當於此書,反復熟玩,專精體認,循序用功,須臾不可離也。昔尹和靖,見伊川半年,方讀此書,朱子亦言吾平生精力,盡在此書,聖賢之用功,於此書可見,今世之人,視此書爲少子誦習之陳談,讀了一過,更不收拾,誠可痛歎,臣竊惟殿下之於此書,旣講之久矣。聖學高明,其於規模節目文義句讀,想已通透,無有未盡之恨矣。第未知聖心之功何如也。夫讀書,將以行之也。如讀格物致知,則實用力於格物之功,以致其知,若只如此讀,實不如此做,則所讀之書,只資口舌潤文筆而已。於身心有何益乎?其間雖不無感發善端,開明知識,而終不得爲大段全體之聖學也。伏願殿下,擔當聖學素質,從事常以此書,置之几案,披閱玩索,日復一日,雖讀他書,將他所說道理,都就此書條目,逐日塡補理會,交相發明,且凡日夜應接用心處事之際,必以此書爲準,則晝而行之,夜而驗之,行有不合者,惕然改之,如恐不及,至於性偏之處,尤可猛省,克去之功,無容一毫苗脈焉。持守旣久,漸見純熟,然後能是講此書之效也。誠意之功,務在篤實,正心之功,最爲精密,切願殿下專念焉。若乃齊家治國之道,自有推廣之序,而本末先後,經有明訓,臣未暇陳達,更願殿下,日新己德,以爲新民之本焉。臣自少授讀是書,雖氣質凡庸,物欲汩沒,不能有所持循,而愚下之見,未嘗不深信其必然,猶於侍講之初,以先講此書爲啓,旣講之後,以通講或缺退休缺披讀章句,玩復之間,深有所感焉。蓋臣衰病,已死之日將迫,衆念消減,本心呈露,傷旣往之莫追,慨前途之已暮,不任犬馬之情,敢效芹曝之獻,伏惟殿下,虛心留看焉。取進止。答曰,看卿上箚,深嘉至誠,箚辭予雖不敏,當服膺而自勉焉。
江原監司尹履之疏,伏以臣,祗承因災求言之敎,丁寧懇惻之旨,溢於十行之外,甚盛意也。弭災之機,其在斯乎,臣雖有一二仰答聖明者,而皆略而不敢言,臣素惡世人,以文眩實之習,語甚淺俚,其亦何以動聖聽者乎?顧惟君上之闕失,中外之利害筵席之上講之熟矣。臺閣之臣論之切矣。惟在聖明擇而力行之如何耳。至於都下之人,以生計鮮薄,歸咎朝廷,遠外之民,不識朝廷德意,在在怨苦,以至强虜壓境,事關天下,虞危之象,不一而足,中外臣僚,亦必言之盡矣。愚魯如臣,不習文字,口又拙訥,其何〈以〉鋪張對飾,以新聽聞,但願聖明,斷去自信之見,杜絶尙名之志,廷臣打破朋比之私,痛除呈病之習,以去一切文具,竝皆除去,則臣愚不敏,以爲國事其庶幾矣。臣之所言,不甚新奇,而聖明若不去自信尙名之志,廷臣若不除朋比呈病之習,而欲以文具,把持大勢,粉飾治體,則雖使聖明,勤身於上,群臣奔走於下,斷無補於今日之國事矣。臣受恩以世,誠不知死,所銜命外方,殆無虛歲,民情弊瘼之欲言者非一,而敢以此兩段事,以爲做國事初程地,勿以言淺而忽之,則國之幸也。臣不勝瞻天仰聖激切屛營之至,謹昧死以聞。答曰,省疏具悉。予深嘉尙,疏辭甚當,可不留念哉?
江原道平海居李友夷等上疏,伏以,莫畏者天,莫嚴者父,然而疾痛則呼父,窮窘則呼天非以天無有不仁,父無有不慈者耶?情發於中,不覺濫越,豈以呼號之故,謂無嚴畏之心乎?臣等之所患,不止於疾痛,所憂有甚於窮窘,若不呼號於君父,更又何地?海曲千里,裹足而來,天門九重,披臆而叫之者,誠見殿下聖德寬大,聽納不疑,故敢以疾痛之甚者,仰達于殿下一二焉。伏惟殿下,小加憐察,蓋郡之爲邑,邈在於一道之一域,凡爲之役,亦異於他邑,而其中民所難保者有三,一則田結虛徵之弊,一則束伍優額之弊,一則大同餘米之弊,三弊之病於一郡,積有年矣。冀聖明更變,而至今未蒙更變之命,一族之流離破産者,以此也。父子兄弟之不得相保者,以此也。怨痛之狀,呈于其時御史,則御史不許其直,反幸其曲,遂以平時之數責充,而時見存量則不及於舊數者,三百餘結,於是不計其樹木成林,川反浦落,久遠陳荒之地,而勒令數等,以六等升於五等,以五等升於四等,次次升等,以充舊數,而且於戊申十餘年間,民之逃散者過半,田之荒廢者過半,以過半逃散之民,應過半荒廢之役,故有田一結者,當其二三結之賦,有民時存者,當其舊逃民之役,而有族則族,無族則隣,侵徵之患,及於隣族也。如此哿矣者,尙亦難保,況煢獨而無告者乎?國家所以量田者無他意也。山川十年則變易矣,故從時存時起,而均適賦稅也。若一從舊案而爲之,則八道各官,皆用舊案之數而已。何必改量而從時起乎?臣等側聞全羅·慶尙左道及公淸一道經亂各官,亦仍此虛應重賦者居多,而旣蒙聖明之弘恩,皆已蕩滌,而一從時起耕云。伏望聖明,令該曹取考本官已去壬午舊案,則可知臣等之至冤極痛也。其間儻有一分欺詐,則臣等當伏欺罔之罪,而無辭矣。臣等生當聖明之朝,將欲盡忠萬一,豈敢欺罔於聖代,而偸生苟活,終伏欺罔之律哉?三百結虛稅之數,至于今二十八年矣,民安得不怨爾乎?此臣等之所謂侵及隣族,破産流離者也。且夫壬辰·癸巳亂離之後,武弁守令,連莅玆土,束伍始定之時,元軍士案付外,不分校生·僧徒·官屬·驛卒·流寓·行商者,而渾充其數,虛張名額,以多爲能,徒衒一時之要功,姑息目前,而不計後日之生患,隊伍之數,多至三百三十有餘名,作隊未入國家再造,校生歸於校,驛卒歸於驛,僧徒爲僧徒,官屬爲官屬,流離還于故土,行商反于本廛,則畢竟爲束伍者,只存元軍士耳。以此元額欠縮,其本之定,何以得之?其額之數,何以充之?故所謂父子兄弟,不得相保者也。至於大同設立之規,一年一結,定於十六斗,而十斗則作木而上之,作木之中所減者其人也。貢物則紙地與進獻人蔘也。六斗所減則各朔進上及四節藥材,種種色色之物,皆以此半計價,而其中非土産之物,則厥價倍增於上司劃定之半,而如是貿易者,亦多其數,然且止此而無他役,則或不至流離破産,而所以獨苦於他邑者何哉?郡之距京城,最爲絶遠,而物之巨細,必陸載而上納,故路運之價,倍於所載之物,一年民結所出物價木,多至於二百餘匹,路稅米必至二百餘石,此則六斗米計價之外,而該曹莫此之察,反以六斗米爲有餘,或以他邑之役,移定於本郡,或新舊官迎送,從馬之價,亦以六斗米計給,此實重疊之役也。此臣等之所以不勝其苦,而願罷大同者也。大槪凡弊之爲患,實根於田結之虛徵,田結之多少,人民之衆寡,亦在於土地之廣狹,殿下若下詢於曾經監司·守令及巡歷此道之奉命者,則田墾人居之多小,可從知矣。臣等之偏苦,亦有可據而證者,以本道嶺東九官而言之,則郡之土地·人民,比諸三陟·襄陽則大小懸絶,而田結及編伍之數,反優於兩邑,非勒令而升等,苟充而衍額乎?今有千斤之重,而使百夫擧之可乎,使一夫擧之可乎,使百夫擧之,則擧之必易,而所擧者必不勞矣。使一夫擧之,則擧之必難,而所擧者必不勝矣。然則以一夫之力,任百夫之擧,而欲免其覆壓,而殘其形體者,不亦難乎?臣等之獨苦於此弊,何以異於一夫之擧千斤乎?嗚呼,經曰,民之所好好之,民之所惡惡之,此之謂民之父母,信乎殿下之謂也。自殿下臨御以來,革除外方之民瘼,罷却內司之雜獻,而群生鼓舞之懽聲,佇見於今日,然而遠方孑遺之氓,旣失其所,妻子不相保,流離破産,不得聊生之狀,數行缺殘民渙散之患,不幸近止,勢若不止於燃眉之急,而敢冒犯聖德,以速僭越之罪乎?常聞古之人言賦役者,必曰正經界,言兵者必曰兵不在多,必也賦於田結,隨起而隨稅,束伍隨籍而隨編,餘米隨役而隨計,則賦無虛僞之稅,軍無苟充之數,役無重疊之苦,臣等餘存者,庶幾得蘇矣。臣等無任激切屛營之至,謹昧死以聞。啓下戶曹·兵曹啓目粘連啓下是白有亦,近來國綱解弛,各道各邑之人,若有些事,或聯名上疏,或呈本司,必欲售其計者,已成痼弊是白在果,本道上有監司,下有守令,如有如此虛僞之事,則前後守令,豈不報於監司,監司亦豈不隨聞釐正乎?其中不分僧徒之說,尤爲不近,若非還俗之僧,豈有定束伍之理乎?以此一事見之,則餘皆可推,疏內辭緣,受理安徐,爲當,而但旣曰民之怨苦,則亦不可不爲之動念,令本道詳加査覈啓聞,然後處置,何如?崇禎三年〈三月〉二十五日。啓依允。右副承旨臣李基祚次。
李基祚,以備邊言啓曰,特進官洪霶所啓,慶尙道缺九鎭戰船裝修事,召募九鎭設立初募民入之缺數千餘名,恒居焉。缺船而戰船裝修,例以間年輪繕改,缺十餘同,正鐵數百斤,米三百石則可以裝修,以此意備局回啓曰,依前例裝修云云。若因循舊例,而不爲別樣處置,則萬無裝修之理云云。缺曰,言于備邊司事,傳敎缺日洪霶狀啓回啓時,泛言本道之取辦,而亦無依前例修缺之語,及其呈牒於本司也。欲以統營斫伐船材,因以管缺稅辦給米·布·正鐵,則當自監營,備價貿給云云。故缺材木斫伐事則與統營相議施行,米·布則不須除出,鹽·船稅,宜以管餉米·布,量宜題給後狀啓事,明白分付矣。旣令伐木於統營,又給米·布管餉,則造船之事,要不出缺況且鐵則自監營貿給者乎?洪霶必未見此回送,有此所啓矣。此外更無別樣處置之意,敢啓。傳曰,知道。
鄭基廣,以禮曹言啓曰,缺實錄姑未考出,本曹未詳前規,令該曹缺使之前期磨鍊,俾無窘急之患,何如?傳曰,依啓。且誌文,亦當改撰,預爲製進,可也。
上幸仁慶宮,問安于慈殿。
辰時巳時,日暈,白雲一道,如氣橫在暈上,長可十餘丈,廣尺餘,良久乃滅。
鄭基廣啓曰,明日常參·經筵,取稟。傳曰,停。
朴弘美啓曰,右承旨鄭百昌病重,不得隨駕矣。傳曰,知道。
李基祚啓曰,今此刑曹許多公事,謾不致察,落字及誤書者頗多,唱准之事,本院替受其勞,以致趁未啓下,已極無謂,其中今月初三日內擲奸推考,承傳啓下,已過半月,始爲回啓,其稽緩之狀,尤爲可該,當該郞廳,從重推考,何如?傳曰,允。
又啓曰,豐呈過後還宮事,傳敎矣。武德門還閉,請出閉門標信。傳曰,知道。
鄭基廣啓曰,武德門還閉矣。還宮間只興化門,而狹門開閉出入,其餘門閉門之意,敢啓。傳曰,知道。
傳于李基祚曰,軍兵食代。
金慶徵,以司饔院提調意啓曰,進豐呈時所用烏賊魚,卜定於京畿各官矣。卽者本道牒呈云,烏賊魚本四月令薦新之魚,今則節早,未及産出,請以他魚代封,所報如此,不得已以他魚代捧之意,敢啓。傳曰,知道。
鄭基廣啓曰,嚴刻已迫,而單子未下,何以爲之?傳曰,豐呈過後,當爲還宮,政院知悉。
正言李時稷啓曰,請勿疊行五享之祭祭事。措語見上答曰,不允。
鄭基廣,以兵曹言啓曰,參判李景稷,方爲守宮,而卒得霍亂,上吐下泄,不省人事,以無故人改付標之意,敢啓。傳曰,依啓。
本院啓曰,慈殿移御之後,自上頻數問安之時,則似難每備法駕,而至於豐呈之日,則所當備法駕遵正路,以侈莫重之盛儀,且使臣民,動庶無疾之觀,而今承過禮還宮之敎,前期行幸,而曾無下敎,而因問安仍留,非但事體未妥,況此別宮,非至尊,累日淹留經宿之所,臣等職在近密,區區所懷,不避煩瀆,敢此仰稟。傳曰,知道。仍留,無妨矣。
持平申敏一啓曰,如臣庸陋,濫叨匪據,無絲毫裨補,而徒以引避爲事,固知罪合萬死,而第有不安於心者,不得不再爲煩瀆,今此洪振道等停啓之事,雖自同僚發論,而簡通之際,臣亦以謹悉答之矣。凡臺中事體發論,與謹悉小無異同,豈有同僚,以此見遞,而臣獨出仕之理?其曰泛書,謹悉勢或當然,而不察之失,與同僚不同云者,尤見其苟且,臣何敢自以爲無失,而靦然就職乎?勢難仍冒,請命亟遞臣職。答曰,勿煩。
鄭基廣,以兵曹言啓曰,常時時御所則五衛將四員,受點分入四所,而今則大駕留駐此闕前,受點四員,仍直此闕,慶德宮則以他衛將二員,東西所分入,何如?傳曰,允。
又以兵曹言啓曰,卽刻司饔院,物膳捧入之際,名不知京營庫私主人,乘醉突入,高聲作亂,極爲驚駭,令攸司囚禁治罪,何如?傳曰,依啓。燼餘
李基祚啓曰,前日大駕,經宿于此宮時,凡事緣日暮,頗多窘速,今以傳敎觀之,則勢將屢日駐駕于此處,訓鍊都監軍兵,合番侍衛等事,依舊例分付,何如?傳曰,知道。勿爲合番,慶德宮內外入直軍兵,移置于此處。訓局謄錄
未時,日暈。
正言李時稷來啓曰,持平洪,以掌令申達道處,下諭事,入啓時忘却,不通於同僚,有違前例,掌令權潗,以洪振道·沈廷翼停啓事,不待執義之出,徑先發論,致有人言,持平申敏一,以洪振道等停啓事,見同僚簡通,矇然書送,謹悉不察之失,與同僚無異,竝引嫌而退,新除臺諫,下諭一事,固是流來例規,非大段商確之事,而凡有啓必通,同僚亦爲臺中事體,忘却不通,不無不察之失,議停前啓,缺同僚簡通,泛書缺累日駐駕于此處,訓鍊都監軍兵,合番侍衛事,依舊例分付,何如?傳曰,知道。勿爲合番,慶德宮內外入直軍兵,移置于此處。
鄭基廣,以義禁府言啓曰,逆賊梁景鴻等,推案缺修正時句管堂上知事韓汝稷,移拜刑曹判書,其代同知事缺句管修正之意,敢啓。缺
缺前後官吏貪贓狼籍,不啻百千,缺屈法低仰乎?廟堂之議,亦以爲旣已發覺之後,則無論前犯後犯,〈只〉觀罪之輕重云者,實得按法之體,決不可以一時恩命,有所撓法於其間,前後官吏,請竝命依律處置。答曰,勿煩。
申敏一出仕。
公淸監司鄭孝成下直。
敎嘉善大夫公淸道觀察使兼兵馬水軍節度使管餉使鄭孝成書,王若曰,予惟承流宣化,方伯所以兼將相之權,任賢使能,銓法所以在資格之外,言念維屛之重,特起字牧之良,載申絲綸,式賁旌鉞,卿剛明鍊事,廉白禔身,家傳忠孝,世瞻表閭之榮,業究詩書,缺專場之藝,始雖爲親而筮仕,終焉許國而履危,塡門而謝朝,參克扶倫紀,出郊以俟刑典,備經艱難,惟其名節學行之完,是素蓄積,乃若簿書筦庫之務,特出緖餘爰屆,寡昧之君,臨屢膺簡,畀於守相,江都保障,子所爲歸,湖牧撫摩,卿於何有?旣聲猷之益茂,宜方面之獨當,矧玆公淸一路,實爲襟束兩南,雖云百濟之餘,財力素蓄,粵自多難而後,鄕邑最殘,稅案不均,逋滯累積,天時或懟,水旱連仍,良民迫於塡溝,豪猾籍以營窟,惟監司可以辦此,顧人才無以易鄕,玆用卿爲觀察使兼巡察使,兵糧之事,兼管如前,由西原之舊莅,按本道之全疆,卿其往卽乃封,深體予意,持其大而擧其細,綱絡畢張,糾以猛而濟以寬,甘苦宜適,勸農桑而敦本,興學校而宣風,儲胥以備暮夜,詰刑而消暴奸,凡諸補苴拮据之方與夫呴嚅披剔之策,通訓以下,大辟之次,黜陟之明,處斷之公,卿當游刃以自恢,予豈潤草而多誥,於戲,功名無間於晩暮,愷悌所勞於神明,缺勉力於咨詢,可無負於任使,故玆敎示,想宜知悉。
上仍在仁慶宮。停常參·經筵。
鄭基廣啓曰,明日進豐呈,二十四日國忌,二十三日齋戒,此三日視事,不爲,取稟。傳曰,知道。
金慶徵,以吏曹言啓曰,臺諫有闕,政事,何以爲之?傳曰,當日爲之。
政院,大殿問安。傳曰,知道。
大司諫全湜,正言李時稷啓曰,昨下過豐呈還宮之敎,而下吏分發,日暮始至,臣等所寓,各在東西一隅,通議之際,必至夜深,非但爲留門未安,昏黑之後,入請動駕,勢所不敢,玆不得趁期論啓,捄正過擧,臣等不職之失,到此極矣。不可偃然仍冒,請命罷斥臣等之職。答曰,勿辭。
正言李尙質啓曰,昨下過豐呈還宮之敎,累日留連,事極未安,而適値日已昏黑,未能趁時論啓,捄正過擧,臣之不職之失,與同僚無異,不可偃然仍冒,請命罷斥臣職。答曰,勿辭。
正言李時稷來啓曰,人君一動一靜,所關非細,不可苟簡爲也。昨日擧動之前,未有經宿之敎,而還宮臨迫,遽下仍留之命,擧措之間,多有未安曲折,且此別宮,非至尊經宿淹留之地,請於今日,早還法宮,明日擧動,特由正路,以重大禮,以尊體貌。答曰,仍留無妨,勿煩。
持平申敏一來啓曰,伏承聖批,以贓吏之事,已爲議處爲敎,贓汚之律,至嚴且重,若得其實狀,則斷不可撓改,而今此吉州,前後官吏,貪贓狼藉,不啻百千,豈可以事在曩時,屈法低昻乎?廟堂之議,亦以爲旣已發覺之後,則無論前犯後犯,只觀罪之輕重云者,實得按法之體,決不可以一時恩命,有所撓法於其間,前後官吏,請竝命依律處置。至尊擧動,不可苟簡,而昨日還宮,嚴時刻入啓之後,遽下仍留之命,自聖上必以往來頻數爲難,物情極以爲未安,謂此別宮,本不合於人主淹留之地,擧措之際,未免顚倒,請於今日,亟還法宮,明日擧動,更由正路,以重體貌。答曰,仍留無妨,不必煩瀆,吉州官吏事,不煩論。
持平申敏一,正言李時稷啓曰,請勿疊行五享之祭事。措辭見上人君動止,必有法度,不可苟簡爲也。自上昨日擧動之前,未有經宿之敎,而還宮時刻,入啓之後,遽下仍留之命,擧措之際,未免顚倒,前者因雨,未果還宮,今又仍留,欲過宴禮,是固以問安爲重,不憚於日三,且慮儀仗扈衛,往來頻數之弊耳。伏念法宮聽治之所,不可久曠,而況此別宮,本不合人主淹留之地,則宴安之萌,恐或因此而發,此物情之所以未安,而臣等之所大懼也。請於今日還宮,而明日擧動,更由正路,以副臣民之望。答曰,今日還宮之請,所論過矣。須勿瀆擾。
權鑊啓曰,豐呈時多事,而禮曹郞廳,察任無人,新除授佐郞南碝·羅直素,卽日牌招肅拜,何如?傳曰,依啓。
又以義禁府言啓曰,姜瑜罪狀傳旨內,乃以不幾於欺罔爲言,若以欺罔照律,則不幾二字,似非質言欺罔也。大明律對制上書詐不〈以〉實條云,凡對制及奏事上書詐不以實者,杖一百徒三年,此外他無可擬之律,似當以此律照斷,自下不得擅便,伏候上裁。傳曰,依啓。
又以觀象監領事提調意啓曰,山陵未定,方有諸處看審之擧,定山固未易,旣定之後,裁穴尤難,其勢非可以旬月期也。方外解風水人,多是無職之人,久留京中,資活爲難,不可不量給料食,崔晛則遐方之人,承召上來,無所依泊,尤爲可念,而雖在罪籍,係是堂上官,固無給料之規矣。其餘前縣監朴弘中,前參奉成汝時在罷散,自鄕上來軍官李震龜,本監前銜姜俊尙,雖在京中,竝無料祿,令戶曹照例給料,宜當,敢啓。傳曰,依啓。崔晛亦給米饌。
權鑊,以吏曹言啓曰,因禮曹啓辭,遷陵都監當差出,而謄錄旣已散矣。實錄又未考出,本曹參商無據,勢須稟議于大臣,故因此趁未差出矣。謹考五禮儀國恤時戒令條,則設殯殿·國葬·山陵三都監,而殯殿都監提調三內,一以禮曹判書爲之,堂下官六內,一以禮曹堂下官差充,國葬都監提調三,以戶曹·禮曹判書及繕工監提調爲之,堂下官八內四,以禮曹·工曹堂下官及濟用監·繕工監官差充,山陵都監提調三內,以工曹判書及繕工監提調爲之,堂下官十內〈二〉,以文臣及繕工監〈官〉差充,三都監都提調,以左議政爲之,稱總護使,總治喪葬諸事云。今此遷陵之擧,似與初喪之禮節目,或有不同,而姑依五禮儀,盡爲差出,俟他日實錄考出後,如有減損之事,則臨時啓稟,定奪施行,何如?傳曰,依啓。
鄭基廣啓曰,傳曰實錄考出事,何至今不爲乎?問于春秋館則二十四日·五日吉日,故臨時下直云矣。傳曰,二十四日,使之下直。
傳于鄭基廣曰,遷陵都監官員事,命下矣。何至今不爲差出乎?政院申飭。
夜一更,火星犯輿鬼西北星。五更,沈霧。
有政,吏批,判書鄭經世進,參判金壽賢進,參議姜碩期,都承旨金慶徵進。
吏曹,權潗,爲尙衣院正,兪守曾爲掌令,李尙馦爲禮曹正郞,沈東龜爲持平,洪爲直講,羅宜素爲禮曹佐郞,南碝爲禮曹佐郞,李志賤爲工曹佐郞,金秀南爲典籍,李光春爲全羅道都事。
兵曹佐郞〈臣〉李尙馨上疏,伏以,無狀小臣,待罪騎曹,尋常職事,亦恐隕墜,而大臣薦臣以曉解風水,俾參會議之列,惶汗沾背,無地自容,臣嘗觀先儒程子每恨英宗卜陵不擇,平生自以爲忠孝罪人,朱子亦以孝宗山陵不吉,至於再疏三疏,於此可見古人事君之誠也。山陵若有不幸之事,則一國臣民,萬世之遺恨,粗知其術者,所當盡心,而臣則雖嘗從事易學象數,未能究竟其底蘊,師門之敎,亦在觀雜書分精力,故未嘗登一山看一水,則至於國家遷陵之時,豈敢輕議哉?今且關膈之證,卒然上攻胸膈,呼吸不利,行步難運,故將此情事,呈于禮曹,而禮曹不受,通于本監,而本監不察臣之進退,實爲悶迫,計無所出,冒昧陳疏,猥濫之罪,至此尤大,伏願聖明,洞燭危迫之懇,俾免顚殞之歸,不勝幸甚,臣無任兢惶戰灼之至,謹昧死以聞。答曰,省疏具悉。爾其勿辭,往審。燼餘
李基祚,以備邊言啓曰,唐人虐害義州之事,極爲痛心,缺仲男聞唐船之來,使其卒胡三名,變着我國衣缺招漢人相語,漢人不缺之時,護送軍,皆爲潰散無缺擒唐人有麗人指囑之語,仲男亦必生疑,我國於唐朝·胡着皆無隱諱之事,不失誠信,而今日之事,不免兩處俱見疑,不幸莫大,而前頭酬應極難,爲悶慮缺前,不可不明白陳辨,以解其怒,急遣譯官朴□與宣傳官一人,撥馬下送,開陳於副摠前,若副摠已離義州,則宣傳官直到義州,看審被害形止,仍爲慰諭而來,仲男走向水上,如或不及渡去,則令本道急遣人,亦明言義州被患慘酷,府尹·邊將,皆至死域之狀,而若唐船已退,越邊呼船之人,果是仲男,迎護金兵,則亦令某條接渡,招至城中,接待以送,使見府尹以下逢箭,公私財畜蕩失之狀,爲缺敢啓。傳曰,依啓。且了遺之民,又遭此變,極爲矜慘,令本道急速運米,尤甚被奪者,抄出分給。
持平申敏一啓曰,昨以缺詣闕,再避之後,伏聞過豐呈還宮之命,臣以爲未安,所當卽爲缺而臣見事不敏,未及捄正,不可靦然仍冒,請命遞斥臣職。缺
鄭基廣啓曰,進豐呈,是莫重盛禮,缺出實官牌招行公,未爲不可,而當此大禮缺諸事體實涉未安,此公事還出給何如?傳曰,依啓。
缺君擧書,必不可苟也。今此擧動缺而遽下仍留之命,擧措未妥,物情固已驚訝矣。缺聽治之所不可久曠,則離宮·別殿,本不合人主淹留之地,缺每次仍留則宴安之萌,亦不無因此而發,此尤臣等之過缺不得不言者也。請加三思,亟命還宮缺答曰,勿煩。
權鑊,以訓鍊都監言啓曰,兒童右哨官魯德信,受料後,無緣逃躱,欲問其去處,其同生居在甕里云。故發差推捉,則其里居引儀沈健奴子仁男,果是逃軍之妹夫,率無賴數人,發送使令,無數亂打,至於血流衣襟,不得接足而返,所見駭怪,沈健事知奴子,使其里都將·伺察管,捉來之意,丁寧缺送,則都將·伺察管等來言,以指敎之意通言,則沈引儀宅缺輟夜結縛,無數打下,不敢捉來云,都監許多軍兵,缺其編伍操練之苦,投入士大夫家,不缺伍苦缺結縛亂打之律缺之意,敢啓。缺
上在仁慶宮。行豐呈禮。
自昧爽至卯時,有霧氣。自午時至酉時,日暈。
鄭百昌,以備邊司言啓曰,金希參,已令入送,而今聞〈春〉信使,已爲出來云。若與相遇,則必不入去,使希參,仍爲入往瀋陽,以漢人從水路來搶之意,屢次言及於仲男,而仲男終不動念,以致奔避之患,所齎行李,盡爲見奪,義州城中府尹以下,皆爲逢箭,幾至死域,而至於城中男婦,無不被傷,缺我國不幸,密通强寇,素爲邊患,丁卯之變,酷被兵禍,兩西生靈,已盡處劉,城池器械,無復可恃,姑緩目前之禍,爲此羈縻之計,而與貴鎭,同舟共難之義,則有倍於前日,此貴鎭之所知也。曾前胡差一往一來,無不報知,貴鎭貴鎭之缺爲鼷鼠,而發千斤之弩者,蓋深量我國形勢,不欲開邊上之釁,今者胡差之來,令儐臣業已報貴鎭,初非欺了貴鎭,而大人領率軍兵,揚帆鴨江,泊近城外,則彼旣目覩官兵之來,逃逸之患,勢所必至,此非我人漏通之所致,而貴鎭軍兵,闌入義州,奪我牛畜,掠我官藏,曾無錙銖之遺,被掠物貨,邊臣應計開報,知於貴鎭,貴鎭必當査處,且府尹李時英,累度中箭,又被棧子之酷刑,兩脛幾至折傷,此外龍川前節制使池汝海,逢四箭,臂又刃傷,竝皆命在晷刻,判官白光宗以下將官,無不中箭,滿城居民,亦且酷被鋒鏑,瘡痍狼藉,慘不忍見,此豈大人之所盡知耶?戕害我人,必非大人容護屬國之意,而鎭下將領,不體大人之本意,致有此變,大人如燭此間等因,亦必有處斷之擧,願大人,曲察我國事情,深究作拿軍丁,今後另加禁戢,使邊城纔聚之民,得以保存云云。以此意令承文院,撰出咨文,何如?傳曰,依啓。
李基祚,以備邊司言啓曰,以本司草記,傳曰,此草記中應諱之字改之事,傳敎矣。應諱之字,不能致察,致勤缺敎,不勝惶恐之至,改付標以入之意,敢啓。傳曰,知道。
鄭基廣啓曰,今日豐呈禮畢早晩,自外不能的知,還宮時嚴刻,何以爲之?且豐呈過後,缺殿還宮擧動時,凡事所當預爲,分付各司,竝此敢稟。傳曰,知道。今日禮畢,似至犯夜,勢難還宮矣。且慈殿還宮日子時,未稟定,更待傳敎,分付,可也。
又以禮曹言啓曰,月令薦新謄錄內生石首魚,京畿·黃海道,當爲封進,而黃海監司則以海水尙寒,未及魚産待罪矣。卽今市上,狼藉買賣,而尙不封進,極爲未便,兩道監司竝推考,以懲其慢,何如?傳曰,允。
又以禮曹言啓曰,政院啓辭,頃日中殿出宮之時,自廣達門外鼓吹,至仁慶宮下輦後乃止,壓尊之處,禮宜降殺,群議皆以爲未安,臣待罪該房,儀注入啓之時,矇不致察,未及申稟,極爲惶恐,還宮時此一款,令禮官更議定奪,何如?傳曰,依啓事,傳敎矣。大殿擧動時則崇政門外,卽爲鼓吹,故中殿擧動時,以乘輦以出後,鼓吹振作,儀注磨鍊矣。政院啓辭,極爲宜當,中殿還宮時,以駕出明化門外,鼓吹振作,至興化門外,鼓吹止,改付標,何如?傳曰,依啓。慈殿動駕後,空闕則不必門外爲之。
鄭百昌,以義禁府言啓曰,宗敏等分揀事,命下矣。放送,何如?傳曰,依啓。
權鑊,以長生殿都提調言啓曰,遷陵時所用外梓宮板葉,當爲前期會坐,備盡揀擇,稟旨定用矣。提調臣工曹判書李曙,當日往審,則殿儲黃腸板,元數不多,外梓宮擇用之後則補板板子,無一葉可用,且梓宮板葉長廣,非如私家所用之比,非爲國用斫伐者,則他無周旋之路,到此地頭,極爲悶慮,必待新伐之板上來,然後可無一毫未盡之患,上年十月,有本殿請遣敬差官元振河于江原道,纔斫十四葉,尙未上納,其後十二月,李瑾代任,下去于兩湖,而今至四朔,時無往某處斫幾板之報,莫重之事,稽緩至此,極爲不當,請敬差官李瑾,爲先推考,已斫伐板子,委定差使員,罔晝夜上送之意,下諭于兩湖及江原道監司,宜當,敢啓。傳曰,依啓。
鄭百昌啓曰,豐呈罷後,都監役員及妓工等,當以明化門出送,而若外命婦出去,則亦當以北墻〈門〉出送何門留門乎?敢稟。傳曰,明化門留門。
持平申敏一,正言李尙質啓曰,五享之疊行,實爲無據,揆之古禮,是謂不敬,國家祀典,是何等大事,而不爲釐正於今日乎?請加三思,亟賜一兪,缺臣等以亟還法宮事,昨日論缺盡,而未蒙允兪,法宮久曠,有同空闕,而缺世子,又爲經宿仍留,則揆之事理,極爲未安,日晷極長,今日缺動駕,請於今夕缺前後官吏,請竝命依律處置。缺
權鑊,以吏曹言啓曰,臺諫有闕,政事,何以爲之?敢稟。傳曰,允。
金慶徵,以司饔院都提調言啓曰,進豐呈饌案床缺入饌品,所盛太略,非但觀瞻埋沒,其中丁香脯代片脯,白條脯代片脯,都缺細昌代生雉以一色用二器,牛足代獐缺皆以不貴之物,擅自代用,莫重大禮,事甚不謹,內資寺當缺推考。缺
缺問于本院拾律,取考律文,缺政篇有擅調官軍及失誤軍事等律,而細看其文義,缺今沈瀁所犯,似不相同,若以此律論之,則制書有違條,有失錯缺意者,杖七十缺寫失錯者,杖一百之文,而此則太輕,故禁府想必以遺失制書比擬,以杖九十·徒三年半照斷,李元慶則不問都監,誤對於本院,故以奏事錯誤,杖六十照律云,敢啓。傳曰,知道。
豐呈後,上仍在仁慶宮。巳時還慶德宮。
政院,大殿問安。傳曰,知道。慈殿問安。傳曰,平安,中殿問安。傳曰,知道。傳于金慶徵曰,政事,過國忌後爲之。
鄭基廣啓曰,今日還宮時刻,以何時爲之乎?取稟。傳曰,定於巳時。還宮後,政院,大殿問安。傳曰,知道。藥房問安。答曰,知道。
午時未時,日暈。
朴弘美啓曰,都承旨金慶徵,承命來此,已過旬餘,疾病事故,未可預料,限慈殿還宮間,臣等替直之意,惶恐敢稟。傳曰,知道。慈殿不久還宮,仍直,可也。
觀象監提調崔鳴吉,禮曹參判南以恭啓曰,臣等與方外風水人及地官輩,先往高陽,看審金千齡墓及古郡基,則皆以爲不合國用,至於交河客舍後則似非高陽之比,自客舍後山西南行數百許步,得一處,乃故判書鄭淵所葬之地,此則雖不載國用置簿,而形勢之美,人皆稱之,故交河兩處,別爲山圖以來,而各人四處山論,竝爲投進,佐郞李尙馨則因有身病,不得同行矣。今聞病勢已差,所當追送交河,別爲山論以進,而明間又有東道看審之行,尙馨不可落後,姑待東道畢審後,下送交河,往審而來,似當,敢此竝稟。傳曰,知道。李尙馨事,依啓。
以陳副摠移咨草,傳于權鑊曰,毋再侵擾四字,亦當刪去。
權鑊,以戶曹言啓曰,因本曹經費罄竭,曾於上年冬,以人參百餘斤,以銀子七百餘兩,入送椵島,換貿唐物,以爲辦糧之資,差譯官黃孝誠以送矣。今聞銀·參,則已納副摠前,而緣西船不來,尙未討得物貨,且接孫經略檄諭,則陳副摠,將有移駐他島之擧,許多銀·參,旣入其囊橐,而若不准推其直,則所損非細,周旋受出之際,黃孝誠一人,似難辦此,今此譯官朴璇,副摠前齎咨下去,令朴璇同力受出,俾無閪失之患,而此意接伴使處,亦爲移文,使之推送,何如?傳曰,依啓。
獻納趙錫胤啓曰,臣頃本職,以母所患危劇,再上辭章,得蒙恩遞,未踰一旬,新命又下,驚惶感激,若無所容,第緣臣母宿症彌留,尙在危苦之中,晝夜扶救,憂遑度日,未缺謝恩命,逋慢之失,實所難免,不可晏然仍冒,而未署經缺引避,今始瀆擾於淸齋之日。缺
上在慶德宮。停常參·經筵。
昭憲王后國忌。
鄭基廣啓曰,明日放榜,故視事不爲,取稟。傳曰,知道。
下直,忠原縣監崔有淵。
酉時,日暈,四方昏濛。
李基祚,以兵曹言啓曰,明日上番軍點考時,本曹堂上,當爲進去,而判書臣李貴式暇,參判臣李景稷,以備邊司有司堂上,因他堂上有故,逐日本司坐起進參,參議臣趙誠立,仁慶宮入直,參知臣李明漢,內曹入直,他無替直之員,不得〈己〉假參知,差出替直,何如?傳曰,依啓。
以禁府玄極公事,傳于李基祚曰,玄極等私用雜穀,皆未備千石,何以小不下二三千石爲言乎?承旨察啓。
傳于李基祚曰,明日世子嬪當還宮,凡事察爲。
李基祚,以弘文館言啓曰,本館官員,無故在京者,只有校理臣趙緯韓,副校理臣李省身,副修撰臣李景曾,非但上下番入直之外,他無可替之員,至於冊校正一會,亦不成貌樣,論思重地,孤陋莫甚,請於明日政,闕員盡爲差出,何如?傳曰,依啓。觀象監提調崔鳴吉,禮曹參議尹□□啓曰,臣等今日,欲向楊州·抱川等地,今方來會闕下,而陰雲四起,雨意方盛,看山之役,缺雨可爲莫重之事,固不可一日稽滯,而事勢如此,退觀日勢缺何如?缺殿。答曰,平安。仍賜囊子一部矣。缺
上在慶德宮。停常參·經筵。
自卯時至午時,日暈。
鄭基廣啓曰,明日常參·經筵,取稟。傳曰,停。
鄭百昌啓曰,注書一員放榜進參,兼春秋金尙績,以史官待命,事變假注書申晌,病重不進,請改差,他假注書,差出,何如?傳曰,依啓。
鄭基廣,以山陵都監言啓曰,取考山陵都監謄錄,則郞廳十員外,兵曹郞官一員,稱以京〈郞〉廳加啓下,蓋調用軍兵,在於本曹故也。兵曹郞官鄭維城,今亦依前啓下,使之察任,何如?傳曰,依啓。
又以國葬都監摠護使意啓曰,繕工監主簿姜應世,國葬都監郞廳啓下,而爲人衰老,且無幹能,郞廳改差,以他可合者差出,何如?傳曰,依啓。
又啓曰,以禁府玄極等公事,承旨察啓事,傳敎矣。玄極私用皮穀·米·太,竝六百七石零,趙邦輔私用皮穀·米·太,竝四百三十石零,而以二三千石爲啓,未免失實,此公事還出給,何如?傳曰,允。
傳于李基祚曰,明日夕,慈殿還宮,凡事察爲。
朴弘美啓曰,左副承旨臣鄭基廣,同副承旨臣權鑊,唱榜時入參,右副承旨臣李基祚,今日政事,當爲兵批進去,臣司饔院供上監捧事進去,院中只有右承旨臣鄭百昌,而吏批有相避,吏批何承旨進去乎?傳曰,竝進。
以大妃殿嚴刻單子,傳于鄭基廣曰,以申正磨鍊,而各殿勿爲各各磨鍊。
正言李尙質啓曰,殿下不知臣無狀,置之言責之地,縱不能敢言極諫,以補聖明之萬一,而豈敢有一毫慢誣之心,萌於腔子裏乎?臣得見果川縣監徐景霦,推考緘辭,種種虛妄,不成說話,與之爭辯,臣實恥之,臣於正月二十五日,到良才驛,而果川人吏,頓無形影,及見先報人還來,所納印信·小帖,然後始知景霦,致責於驛吏,而不爲出待也。景霦乃曰,先文謄書二十五日日暮時送縣,又諱其帖文曲折,而泛稱傳言,此皆臣所目睹,而如是云云。不幾於欺罔乎?至於移宿廣州云者,尤極可駭,臣薄暮直到驛吏家留宿,翌曉向京,此則其驛吏及臣所帶本院下人具在,何可誣乎?良才爲驛,本無公官往來,使命皆宿於驛吏家,則不可諉以廣州之境,矧所謂移宿者,始到應宿之處,而更爲移去也。景霦乃做無據之說,有若臣處處枉道橫行,而厥縣支待,勢不能追及者,然其言可謂巧且誣矣。若使景霦緘答,以爲彼由枉道,故厭其支供,未能趁時出待云。則事雖埋沒,臣亦其時,以不由分路被遞,彼有輒言之地,而臣無更辨之事矣。設令重罪及爲,義不當欺君而苟免,況此事,何至大段,而做虛巧搆至此耶?臣之被誣,有不足道,而告君之辭,果若是乎?大抵曲直所在,厥罪非細,而臣未免被人搆陷,何敢自以爲是,而靦然仍冒乎?且臣前後屢叨匪據,涓埃莫效,而每以引嫌爲辭,瀆擾之罪,至此尤大,請命罷斥臣職。傳曰,勿辭。
傳于鄭基廣曰,智陵今又失火,極爲驚駭,遣承旨奉審,仍行慰安祭。
掌令兪守曾,獻納趙錫胤啓曰,請勿疊行五享之祭事。措語見上
掌令兪守曾啓曰,贓汚之律,不可撓改,而旣已査覈之後,則尤不可屈法低昻,吉州前後牧使,請竝命依律處置,何如?答曰,勿煩。
獻納趙錫胤啓曰,正言李尙質,以果川縣監徐景霦,緘辭虛妄,謂之被誣,引嫌而引,當時曲折,已盡於啓辭,而誣飾緘辭,失有所歸,何可以此輕遞言官?請正言李尙質出仕。義州府尹李時英,委受西門重寄,凡大小軍機,所當十分周詳,以備朝夕警急,而頃日之事,不能相機善處,以致生事,如此誤事之人,不可仍置重地,重誤他日機務,請李時英拿鞫定罪,擇送有計慮之人,以爲善後之策。答曰,依啓。李時英,已爲遞差,不必拿鞫。
正言李尙質出仕。
鄭百昌,以義禁府言啓曰,玄極等草記,答曰,當初不爲放釋,今始稱頉,殊甚非矣事,傳敎矣。玄極等旣下當滌勿問之敎,則臣等非不知更爲稟啓卽放矣。第臣等之意,癸亥年分三月前後蕩滌時,乃曰贓犯現著者,外發於風聞,事涉冤悶者,分揀放送,而玄極等犯贓之數,雖與羅德憲有間,旣爲査覈之後,以其曩時而全釋不問,則近日御史時犯贓,未滿十餘石者,皆決爲之記,而玄極等十倍滿贓之人,而獨爲全釋,尙帶官爵,則御史不察之失,至此尤重,不勝惶悚之至。傳曰,知道。
朴弘美啓曰,智陵今又失火,極爲驚駭,遣承旨奉審,仍行慰安之祭事,命下矣。何承旨進去乎?傳曰,禮房承旨進去。李基祚啓曰,火延先陵,自有變服避殿節次,則明日慈殿還宮擧動時,凡預備之事,何以爲之?事係變禮,令禮官速爲啓稟,定奪,何如?傳曰,允。
李基祚,以兵曹言啓曰,仁慶宮常時爲廢闕,而今則慈殿留駐,無異時御所,故紅箭門外大小人員,皆下馬於遠外事,常加申飭。備邊司郞廳李仁健,旣到門邊,始爲下馬,極爲非矣。請推考。傳曰,依啓。
李基祚,以弘文館言啓曰,新除授副校理,時在開城府任所,經筵入番事緊請,乘馹斯速上來事,下諭,依前例,館書吏給馬下送。傳曰,依啓。
鄭基廣,以禮曹言啓曰,智陵失火,自上變服,新及第謝恩,似當去花,以玉色團領行之之意,敢啓。傳曰,依啓。以火延智陵事,政院,大殿問安。傳曰,知道。
吏批,判書鄭經世政進,參判金壽賢病,參議姜碩期進,右副承旨李基祚進,以崔以衍爲宗簿正兼春秋館編修官,尹煌爲執義,申達道爲掌令兼春秋館編修官,金槃爲弘文館應敎知製敎兼經筵侍講官春秋館編修官世子侍講院輔德校書館校理,吳端爲弘文館副校理,田闢爲春秋館記事官,吳行敏爲工曹正郞,李正身爲谷城縣監,缺立爲通禮院引儀,河繼仁爲宣務郞內資寺缺外田大方爲通德郞行缺傳于李基祚曰,史官一員待命騎馬三匹卜馬一匹。缺
李基祚,以兵曹言啓曰,今日政事與雜色軍兵,點考坐缺令濟州封進靑橘一百八十箇開封缺靑橘一百八十箇內二十九箇腐朽,不合薦新,其中一百五十箇改擇取封進,而二十九箇腐朽,不合薦新,不得封□以處置事牒呈矣。過海之際,雖或風勢不順,累日稽滯,不謹看護,以致腐朽,極爲不當,當該陪持人,令攸司察之,何如?傳曰,允。
鄭基廣,以山陵都監言啓曰,山陵都監郞廳洪履一·洪有炯·李仁後·朴景範·李憕·李邦益·李敬元,殯殿都監郞廳李惇五,國葬都監郞廳金缺以省等,皆是前銜付軍職,使之察任,何如?傳曰,依啓。
鄭基廣,以豐呈都監言啓曰,都監自二十二日,已停罷矣。都監例因國家大擧措設立,故罷後必有謄錄豐呈,昏朝時辛亥年及反正後甲子年二十年缺兩慶行之,而甲子·丁卯空城之日,久缺今時矣。都監雖罷,謄錄撰出,郞廳一員及缺使令一,仍存使喚限事畢間,令戶·兵曹給料布,從速缺以爲後日憑據之地,何如?傳曰,允。
事變假注書缺李明傳·鄭翼卿·沈之漢·鄭百昌啓曰,正言李尙質,再啓煩瀆,退待勿論矣。
李基祚,以兵曹言啓曰,昨日女人天伊稱以。缺
李基祚,以備邊司言啓曰,缺使价奉慰而已。方物則未遑磨鍊矣。臣等更思之,自前缺行,例有方物,今此使臣之去,獨不可闕,令該曹速爲磨鍊,缺待,何如?傳曰,允。缺俱與臣,且駭且懼,不敢抗顔出仕,露章祈懇,竟蒙缺惟終始曲全之恩,何可量也?臣於是時,未有職名,欲缺父母丘壟,退歸桑梓之鄕矣。下來未久,前患偏虛缺之證,猝然增劇,一日昏倒于地,缺晌方醒,自是左邊,尤極虛損,若有缺不得運用,心神憒亂,言語艱澁,是謂缺加以阿睹之患,一竝作苦,左目全不見物,右目亦不能遠視,人在數步之外,不辨誰某,惟〈此〉二症,俱是重病,有一於此,缺廢疾之人,況臣兼而有之乎?臣行身無狀,雖不見容缺聖恩至渥,糜粉艱報,退處田間,遠離京輦,豈臣之所欲哉?只緣負累之身,有此難醫之疾,一則顔面靦然,不敢復廁周行,一則筋力澌頓,未能起身登程,瞻望雲天,不覺涕零,伏願聖明,察臣至情,亟遞臣職,以安微分,以全危喘,幸甚,臣無任激切屛營之至,謹昧〈死〉以聞。答曰,省疏具悉卿懇。情外之謗,不敢如是相較,宜勿固辭,從速上來。
上在慶德宮。停常參·經筵。
權鑊啓曰,停朝市,故視事不爲,取稟。傳曰,知道。
李基祚,以吏曹言啓曰,義州府尹遞差,當爲差出,而自上方在變服之中,二十九日國忌,二十八日齋戒,政事何以爲之?傳曰,當日爲之。
藥房,大殿問安。答曰,知道。
朴弘美啓曰,政事,當日爲之事,命下矣,都承旨臣金慶徵,仁慶宮入直,左副承旨鄭基廣,以智陵奉審事出去,右副承旨臣李基祚,兵批進去,右承旨臣鄭百昌,吏批有相避,院中只有臣及同副承旨臣權鑊,吏批何承旨進去乎?傳曰,左承旨進去。
進慰使鄭斗源啓曰,阮有奏文及咨文,則別人情,自前例給,而中朝兵興處處將官及大衙門,必多禮單呈文之擧,別盤纏不可無之,且山東土賊方起云,往來遲速,未可預料,行糧比前加磨鍊事,竝請令備局定奪,優數題給,何如?傳曰,依啓。
執義尹煌啓曰,臣賦性愚戇,論事謬妄,已試之驗,聖鑑所燭,而拂拭之恩,遽出夢寐之外,數月之內,再授風憲之任,臣誠感激惶恐,措身無地,非不欲奔走供職,以報聖恩之萬一,而第念臣大病之餘,餘證未復,方爲政府郞,全廢職務上直入省記者,積十餘日,而一不直宿,頃者同僚,旣以闕直見罷,則是臣身負應罷之罪,而特未發覺耳。何敢自掩其罪,而冒居言地乎?況曾有臺臣,亦以此事引嫌而見遞者,尤不可矇然在職,且持平申敏一,臣之妻三寸姪女夫也。法當相避,以彼以此,決難仍冒,請命罷斥臣職。答曰,勿辭,鄭百昌啓曰,執義尹煌,再啓煩瀆,退待勿論矣,傳曰,知道。
持平沈東龜,獻納趙錫胤啓曰,請勿疊行五享之祭事。見上傳曰,不允。
持平沈東龜啓曰,執義尹煌啓辭內,以彼以此,決難在職,引嫌而退,相避之法,在下者當遞,而曾在政府郞,旣不宿直,則不無所失,身爲法官,勢難在職,請執義尹煌遞差。傳曰,依啓。
獻納趙錫胤啓曰,義州府尹李時英,委受西門重寄,凡大小軍機,所當十分周詳,以備朝夕警急,而頃日之事,不能相機善處,以致生事,雖已遞差,而誤事之罪,不可置而不問,請拿鞫定罪。人臣奉使出疆,責任非細,無論事之大小難易,當盡其所當爲而已。齎咨使崔有海,受命過海之後,事機大變,無可用力之地,則當啓稟朝廷,以爲進退,而不審督師之的被何罪,但知旄丘之寓居多日,無所稟旨,遽自回來,其處事無據,奉使不職之罪,不可不論,齎咨使崔有海,請命罷職推考。傳曰,推考。
吏批,判書鄭經世,參判金壽賢病,參議姜碩期進,左承旨朴弘美進。兵批,兼判書李貴進,參判李景稷病,參議趙誠立,仁慶宮入直,參知李明漢進,右副承知李基祚進。吏批,鄭之罕爲義州府尹,李省身爲執義,尹煌爲直講,崔維吉爲昌城都護府使,陳武晟爲龜城都護府使者。兵批,金藎國爲中樞府事,韓明翼爲世子翊衛司,司禦李井吉爲世子翊衛司,翊贊姜文星爲衛率,李志裕爲副率,金光燦爲侍直,宋浚吉爲洗馬,南宮戭爲副護軍,洪有烱·洪履一·李仁俊·李憕·李敬元·李惇五·金光煥·李以省·李邦益爲副司果外,斐德生爲臨淄鎭管萬戶。吏批,啓曰,判書臣鄭經世,參判臣金壽賢,皆以病不來,小臣獨政未安,何以敢稟?傳曰,仍爲之。
自巳時至申時,日暈,四方濛濛若下塵。
執義李省身啓曰,不才如臣,猥蒙天恩,前後蕫擢,忝竊多矣,矧玆風憲之亞出於夢寐之外,臣心猶愧,物議謂何,且臣與司諫趙邦直婚姻家,兩司一體,通避有例,請命遞臣職。答曰,勿辭,鄭百昌啓曰,執義李省身,再啓煩瀆,退待勿論矣。傳曰,知道。
執義李省身出仕。
權鑊,以兵曹言啓曰,當初營將之設,或有事變,而守令領兵赴難則治邑其無人也。如廣州則只守南漢山城,本州牧使,無領兵赴難之事,使之兼察營將,而中軍依前例,從其自辟,定送爲當,備局體臣之意亦然,故敢啓。傳曰,依啓。缺今下缺穩城縣監鄭名振給之。缺
慈殿還宮擧動,令禮官定奪事。傳曰,允。缺旣已變服則隨駕百官,當以素服,事體未安,姑待數日,似爲得宜,而不敢擅定,上裁,何如?傳曰,依啓。
權鑊,以山陵都監言啓曰,山陵役事,比他都缺浩大,應行事目及該用雜物則其中生葛則必於時節缺十餘日准採不可用,考諸謄錄則或定缺錄爲准磨鍊,爲先分定於京畿·江原·公淸缺採取改行移,卽時上送事,下諭爲當,今若失時,則不關缺用力必倍,而終歸於無用,不得不先行之意,敢啓。傳曰,依啓。
持平沈東龜來啓曰,贓汚之律,至嚴且重,缺親冒矢石之辱,則不計國勢之難易,不論兵力之强弱,在我之道,惟當死生以之,而今者旣不能出兵赴援,又不能及缺奔問,大小泛泛缺度日,置之無可奈何之地,揆以大義,竊不勝痛切焉,區區小助,雖涉末節,請進慰一行方物代以兵器,一以爲臨陣助戰之用,一以示不忘讎敵之意。妓樂召集,雖出於爲豐呈不得〈已〉之擧,豐呈旣行之後,則當此危急待變之日,不可使此輩仍留,以示宴安之意,請令該掌,斯速罷遣。執義尹煌,以臣大病之餘,缺諸症未復,方爲政府郞,全廢職務上直入省記者,積十餘日,而一不直宿,頃者同僚,旣以闕直見罷,則是臣身負應罷之罪,特未發覺耳。何敢自掩其罪,而冒居言地乎?況曾有臺臣,亦以此事引嫌而見遞者,尤不可矇然在職,且持平臣申敏一,臣之妻三寸姪女夫也。法當相避,以彼以此,決難在職,引嫌而退,相避之法,在下者當遞,而曾在政府郞,旣不直宿,則不無所失,身爲法官,勢難在職,請執義尹煌遞差。答曰,依啓。方物代封事,令廟堂議處,吉州前後牧使事不允。
權鑊啓曰,臣缺園所摘奸單子則承傳缺崙兼春秋金尙績回來時,路遇祭物,下馬鞫躬,而缺臣則偃然騎馬,以犯缺祀官,從重推考。缺
缺自不至矣,中興則邦運已衰,缺元氣已弱,雖沈痾少蘇,如或失攝,則客邪易入,必須缺調養,常服對證之藥,然後可以得終天年,若用藥缺方斲喪眞元及缺乃曰,無可奈何,坐而待天,則其何以救之哉?今之國勢,實同於此,臣嘗中夜撫枕,仰屋竊歎,中心鬱結,獨自流涕,缺臣於頃日,伏見缺求言手敎,遇災敬天,反躬自責,憂勤恐懼之心,若無所容,丁寧懸惻之辭,動人心目,臣伏以讀之圭復,終日感涕自零,丹衷自激,欲進瞽說心,不能自抑,缺不避忌諱,罄竭素蘊,仰瀆天聽,伏願殿下,平心省察焉,夫人之有邪正,猶天地之有陰陽也。雖以唐堯之世,而四凶在朝,周盛缺管·蔡流言,況乎世降俗末,正者少而邪者多矣,物以群分,方以類聚,同聲相應,同氣相求,君子小人,各有其朋,或消或長,相傾相軋,君子進而國治,小人用而國亡,此所謂一君子進則衆君子進,一小人退則衆小人退者也。今之朋黨,異於是,其初雖有是非之可言,而自東西分黨之後,今已五十餘年矣。缺子襲父論,君子之後,未必皆賢,小人之後,未必皆惡,淸濁或混,優劣相雜,務在調和,使之保合,而必須是是非非,使公論行於其間,而缺朝著□□而可致同寅之美矣,若物色彼此,慮其擠援不缺惟欲鎭定,則公論不行,賢愚莫辨,其所取舍之者,將無以服人心而定國是矣。殿下天縱睿智,厲精圖治,思欲破朋黨而一彼此,振紀綱而淸朝廷,求之於古罕有倫,則專務缺之,及其有事,竝徵下番,蓋業專則技精,道近則來速,缺或戰一委之,其將不使朝廷遙制,使盡其規畫,其餘外缺處之軍,或繼缺分守要害,則庶可以禦敵,營將何必缺存乎?今日爲國之策,譬如七年之病求三年之艾,其勢誠難矣,然及今求而蓄之,則猶可用於後,缺猶於拱手待亡乎?且兩界及嶺南,皆一國之門戶,受敵缺而方伯瓜期,或一年,久不過二年,雖有出衆之才,其何能缺乎?設或有成繼之者,不及前人,則竝與前功而棄之,自今以後,若有治績茂著者,則嶺南亦使挈家,皆不限年月,許以便宜從事,若臨敵蹉跌,則斷行軍法,可也,臣仍念奴賊行兵,有進無退者,非有仁義結於其心也。只是用法之嚴也。堂堂缺獨不如犬戎之用法乎?夫人情莫不好生,而惡死也。赴敵而死,退走而生,則何故舍生而就死乎?聖人知其如此,故不得已而嚴軍律,與其退而死於法,曷若力戰而死於敵乎?況力戰者,非必死之道也?力戰而勝則重賞隨之,是故軍律嚴則冒鋒鏑而爭前,軍律弛則望賊壘而先潰,孫武之斬宮嬪,諸葛之斬馬謖,宋祖之斬劍迹,狄靑之斬陳曙,非出於嗜殺之心也。今也則逗遛奔潰之類,非但得保首領,且復身帶爵名,此我國壯士所以無交兵之見,嗚呼,千里之國,未聞畏人,一旅之衆,能致中興,其可曰今之國勢已微,兵力已弱,而置之於無可奈何之地乎?力不擧一羽,明不見輿薪,豈其力不能明不足而然哉?伏願殿下,奮然立志,亟揮乾剛,行賞先於疏遠,用法先於貴近,凡有所缺一從其律,則弱者化而爲强,怯者變而□□,焉有棄城缺擁兵而坐觀者乎?孔子曰,爲政在於取人以身,蓋人不得則徒法,不能以自行,身不修,則私有缺弊,或以道學爲僞學,或以協心爲朋黨,或以□□而短於從人,傷於多疑而至於好勝,仁慈有餘而缺憂勤雖切而實德不著,罷推之罪不小饒貸,而重缺不行文書之缺用聰明,而大綱則不立,昔秦始皇缺隋文帝缺此果人君之禮乎?加以內無柱石可倚之臣,外無干城禦侮之托,人心怨叛而逆變繼起,貢案不改而賦役不均,發號施令,朝更夕變,而恩信不及於民,循利滅公,仕路混濁,而苞苴盛行於朝,國家之危,有若綴旒,臣恐光海未死而宗社先亡,爲千古所笑也。嗚呼,人臣憂國,不以內外而有間,古人有謫裏言事者,有數因縣道上言者,況臣身雖微末,義同休戚者乎?雖無寸長少補於王化之萬一,而愛君之誠,不下於古人,苟利於國,死無所辭,況今殿下廓開言路,容受不諱,臣若上慮聖聰,或不悅聞,旁懼時人,將爲訾警,心雖懷憂而言不敢發,則非事君無隱之道也。敢將葵忱,以效芹獻,伏望殿下,勿以人而廢言,臣無任云云。下備邊司回啓缺粘連啓下是白有亦,兪伯曾,誠心憂缺旨陳章,其於用人·革弊習·明軍律等事,勤懇備至,無缺言只在缺心採納而已。缺揀兵三萬,設此□藝之缺得養兵之策,嶺南監司挈家之請,亦是識務之論,令該曹覆啓,何如?崇禎三年四月三十日缺左副承旨李基祚次知。
上在慶德宮。停常參·經筵。
權鑊啓曰,明明日國忌,明日齋戒,此兩日視事,不爲取稟,且來初一日輪對日次,取稟。傳曰,知道。輪對爲之。
又啓曰,以禮曹草記缺宮,姑待數日缺允矣,變服盡於今日,而明日還宮,缺磨鍊乎,預爲,分付于各該司,故敢啓缺擧行。
傳于權鑊曰,明日缺□□缺齎去咨文中,變著缺院改撰正書,別定缺的實,此四字勿改,可也,缺啓辭旣有奏文及咨缺例給,而缺兵興處處,將官及大衙門缺禮單呈文缺別盤纏,不可無之,且山東土賊方起云,往來遲滯,不可預料,行糧比前加磨鍊事,竝請令備局定奪,優數題給,何如?傳曰,依啓事,傳敎矣。使臣到泊登州之後,登州衙門,必經奏稟,然後方許入送,勢將久滯,事勢與前頓異,別盤纏令該曹優數題給,行糧缺給送之意,兩西監司處,行移,何如?傳曰,依啓。
鄭缺司言啓曰,今此使臣之行,正爲奔問,所齎方物中,除難缺物代以軍器寺之意,臣等方爲講定,未及啓,而臺諫之論,又與臣等之意相符,雖或有因以爲例之意,而變亂不常有,咨奏中以本國所造若干戎器,以助討賊之用,缺令承政院措辭撰缺而禮·兵部竝爲移咨,何如?傳曰,依啓。且代封未安,缺進獻,可也。
執義李省身啓曰,不才如臣,猥蒙天恩,前後寵擢,忝竊多矣,矧玆風憲之亞,出於夢寐之外,臣心猶愧,物議謂何,且臣與司諫趙邦直婚姻家,兩司一體,通避有例,請命遞臣職。答曰,勿辭。鄭百昌啓曰,執義李省身,再啓煩瀆,退待物論矣。答曰,知道。
持平沈東龜來啓曰,贓汚之律,至嚴且重,而旣已査缺之後,則尤不可屈法低昂,吉州前後牧使,請竝命依律處置。慶尙左兵營虞候辛商賚,前爲豐川府使,缺適値丁卯胡亂,缺所獲稱以缺使員受賊將令,缺道路,自爲得缺之人,不可復通任籍,請命削去仕版。執義李省身缺司諫趙邦直婚姻家,兩司一體,通避有例,引嫌而退。缺
缺趙錫胤來啓曰,前義州府尹李時英,委受西門重寄,凡大小軍機,所當十分周詳,以備朝夕警急,而頃日之事,不能相機善處,以致生事,雖已遞差,而誤事之罪,不可置而不問,請〈拿〉鞫定罪。人臣奉使出疆,責任非細,無論事之難易,當盡其所當爲而已。齎咨使崔有海,受命過海之後,事機大變,無可容力之地,則當啓稟朝廷,以爲進退,而不審督師之的被何罪,但知旄丘之寓居多日,無所稟旨,遽自回來,其處事無據,奉使不職之狀,不可推考而止,請罷職。答曰,當觀緘辭而處之,勿煩。
執義李省身出仕。
權鑊,以兵曹言啓曰,當初營將之設,或有事變,而守令領兵赴難,則治邑無其人也。如廣州則只守南漢山城,本州牧使,無領兵赴難之事,使之兼察營將,而中軍依前例,從其自辟,定送爲當,備局體臣之意,亦然,故敢啓。傳曰,依啓。
兼兵曹判書李貴箚曰,伏見司憲府啓辭,有曰妓樂,樂雖出於爲豐呈不得已之擧,豐呈□□後,則當此危急待變之日,不可使此輩仍留,以示宴安之意,請令該掌,斯速罷遣云。憲府此言,若以一時目前之事言之,不可謂之無據,而實未知宗朝京選設妓本意,而有此云云也。當初設妓樂,非徒爲豐呈一時遊宴之具也。王非不知設此樂之爲不關於治道,而以孝子誠心奉親之意,無所不用其極,班衣之戲,猶足以悅親之心,況設豐呈,而其無缺隷習缺我朝之堯·舜禮樂文物,皆備於此,缺開大業,致太平豐功盛德,而缺之管弦,當缺時使妓工節節吟詠,使繼繼承承之嗣王,有所觀缺祖宗創業之艱難,致治之有本,而興起其缺儒宗興起斯文,濟濟多士缺之務,竝爲蠲除,而至於法典所裁,祀儀朝章,無缺變通,獨於妓樂無可廢之議,缺及廢妓樂,則缺妓樂爲豐呈設也。豐呈爲缺豐呈不可廢也。妓樂亦不可廢也。其議遂止,逮我朝壬辰大亂之後,雖無豐呈之擧,而諸道廢妓樂之缺者,誠以異日豐呈若設,則不可無此,而祖宗朝設妓樂,流來法典,亦不可以一時之搶攘而輕廢,故宗朝亦有廢外方妓樂之議,其時□臣許稠,以爲若廢官妓,則使命公行之久在外方者,不無貽弊於民間也。遂沮我朝之制作,許稠缺見趙光祖之高識,豈此時之人,所可及哉?癸亥年□□□□□□□□之輩,欲廢妓樂□□於筵上,臣力辨其不可廢之由,而臣言果不見聖明,其後榻前筵臣,又以罷遣建白,今右相臣李廷龜,爲禮曹判書,亦極言其不可罷遣之意,而其言不見沮格,終至罷遣矣,今至七年之後,欲爲招集,而習樂則前日年少而成才者,不待本院頉案,而或冒屬於賜牌丘史,或冒爲贖身,或爲人作妾,以此餘存者無幾,本院遽法還推,無一漏落,僅成摸樣,□推還選聚之□凡所衣裝□辦備,傾家破産,跋涉呼訴之狀,難以形言,當罷□□若慮其□弊而仍存可罷,則豈有今日如此之弊哉?臣忝本院提調,目覩其弊,故敢陳□□矣。況習樂節目,有未易解習者,缺一字之妓,習誦詩句,和樂而歌缺中其節奏非時月所可肄習,故本院自前設一朔六衙缺習樂,以重其□□□豐□□面也□妓缺於豐呈而已缺接待時,亦用妓樂,載於五禮儀,非大小宴如□□□□□□□□賜一□樂,皆載於禮典,缺或謀免妓役,招屬作妾之類,依□□□□□□□□本院習樂之時,則不得稱頉,以重缺體面,則臺諫所啓之意,□據法之□□□而不悖。伏願聖明,一以重祖宗誠孝之盛,一以法還來頻數之□□□□□幸甚。取進止。禮曹啓目粘連箚子,據下該曹回啓事下敎矣是白有亦,李貴與臣渻,同爲掌樂院提調,目覩妓女等敎閱成就之難至□□□□當□□□旣以豐呈後□□罷遣啓下,故渠輩計日以待,而□□□之變尙未□□□□塞多虞胡漢交釁,正當枕戈待變之時,調習妓樂,雖□慰悅之誠有不可已,而殊似未妥爲白在果。臣渻,嘗聞於人,先朝□□仁順兩大妃在時春秋好時節,則或設內宴而官妓之弦歌者,亦爲參入云。後日或設□□□□□將有內宴,則散遣,經歲之後,歌曲遺忘,必如今日初來之時,亦不可不慮也。量留成材妓數十,常爲閱習缺恐宜,當依箚辭施行,何如?答曰,依允,同副承旨權鑊次知。燼餘
咸鏡監司書目,慶興呈,以厚罷島注胡等進告辭緣及兵使書目,造山萬戶呈,以胡甲丹進告奴穴軍物運轉尼應仇太部落事。入啓。合啓,請勿疊行五享事。措語見上答曰,不允。
傳曰,慈殿明日還宮事,磨鍊擧行,還宮正時午初一刻,大殿·興化門內祗迎二嚴正時午初二刻。院啓,請李時英·崔有海等事。措語見上答曰,當觀緘辭而處之。
府前啓,請方物代封事議處間姑停。答李貴箚子曰,箚末所陳李時英事,乃是虛言,今無處置之事矣。
上在慶德宮。停常參·經筵。
有政。吏批,申恦爲檢閱,蔡裕後爲獻納,沈溟爲持平,愼天翊爲正言,李惕然爲待敎,金尙容爲判敦寧,金南重爲開城經歷,李德洙爲司書,閔應亨爲修撰,柳景緝爲兵曹正郞,趙錫胤爲禮曹正郞,金尙炫爲應敎,權濤爲校理,呂爾徵爲副校理。
備邊司公事,舟師格軍不送十名以上,扶安李後陽,臨陂姜渭載罷職事,捧承傳。
合啓,請吉州事。措語上見請辛商賚事。措語見上答曰,不允。
冬至使高用厚。
傳曰,前判書金尙容敍用。
禮曹啓曰,進豐呈妓生,量留成才妓數十,常爲閱習,恐或宜當,依李貴箚辭施行,何如?傳曰,依啓。
備邊司啓曰,嶺南添防戰船,今年數,勿調送,見此狀啓,又出於公文來到之前,而各邑格軍·射夫闕到甚多,其中尤甚十名以上守令,爲先罷黜,十名以下竝命推考,何如?傳曰,允。
冬至使韓明勗啓曰,臣今年六十四歲,精神昏耗,一行策應之事,茫昧未及啓達者,追啓之意,敢啓。傳曰,依啓。
傳曰,如此年老之人,何以擬望乎?問于該曹以啓。
政院啓曰,問于該曹,則上年李忔,亦年過六十,而擬差以行,故不得已擬之云矣。傳曰,知道。韓明勗改差,今後年過六十人,勿爲擬望。
備忘記,敬老尊賢,治國之本,古昔帝王,親臨宴慰,或賜爵賜帛,此皆尊尙之義也。今予忝位以來,涼德不能上副天心,七八年間,兵火飢饉,殆無虛歲,言念耆老,不覺矜慘,目今經費板蕩,宴慰之擧,固不可輕議,賜爵之典,行之實當,令該曹授老爵,以表優老之意。朴鼎賢家日記
未時申時,日暈。春坊日記
上在慶德宮。停常參,有晝講。
刑曹啓目,南原之賊,今已就捕,巨魁梟示,未捕之賊,一一跟捕事,行移府使,朴炡等分輕重,照例論賞,何如?傳曰,允。且監司宋象仁,㤼於前日賊徒之言,不稟朝廷,許多人命,擅行梟示,事極可駭,姑先推考。
府啓,請吉州事。措語見上請辛商賚事。措語見上豐呈旣行之後,則妓生所當不論其成才與否,竝卽罷遣,而該曹請留之意,臣等實未曉也。況當初,旣以豐呈罷遣啓下,頃日臣等之啓,亦且蒙允,則尤不可到今仍留,請亟命罷遣。答曰,不允。且妓樂事,所論甚當,然該曹回啓之辭,亦不無意見,姑爲置之,宜矣。
傳曰,內官辛大容處事,多有可駭之事,罷職。
晝講,入侍時,知事鄭經世,特進官李景稷,參贊官權鑊,侍讀官趙緯韓,檢討官李景曾,假注書洪纘緖,記事官李惕然·洪處厚,讀商書盤庚上,自若綱在網,至申言傲上之害。朴鼎賢家日記
未時,日暈。春坊日記
上在慶德宮。停常參·經筵。
政院啓曰,齎咨使崔有淵來到門外,而臺諫方有論啓,故不得肅謝云矣。傳曰,知道。
國葬都監,以總護使意,啓曰,今者春秋館堂上實錄謄書之後,試以其啓辭觀之,英陵·禧陵奉遷之時,則某都監稱號,全不擧論,而只於靖陵賞格傳旨,有遷陵·山陵兩都監提調等語,而無殯殿·國葬兩都監,其時,若設三都監,則似無不載於論賞之列,以此見之,則殯殿國葬諸事,似是皆屬於遷陵都監,而且只稱都監郞廳,而無監役官,此則或是記事疏漏處,或頒賞不及於監役官而然耶?旣謂山陵·遷陵兩都監,則國葬殯殿,合而稱之以遷陵都監乎,抑亦依五禮儀初喪例,仍存已出之都監乎?且監造官差出與否,何以爲之乎?如此莫重莫大之擧,旣無分明可据之地,以臣等一時臆見,不敢容議,令禮官,議大臣定奪,何如?傳曰,依啓。
進賀兼謝恩使李忔書目,臣受命累朔,尙未得達,竣事無期,極爲惶恐事,日後水陸貢道難通,自朝廷商量,變通海路事。入啓。
合啓,請五享事。措語見上答曰,不允。
府前啓,請吉州事。措語見上請辛商賚事。措語見上請妓樂事。措語見上答曰,依啓。辛商賚遞差。吉州事不允。朴鼎賢家日記
兵曹啓曰,本曹機務重緊,各色郞廳,勿爲遷動,累捧承傳矣。至於軍色郞廳,則各道步木,專掌出納,旣捧之後,凡文書及尺文,令下吏踏印於堂上,堂上只觀郞廳署押而踏印,又爲着署而已。故郞廳遞改之際,下吏因緣其間,塗擦下吏文書,僞造署押,偸取官物,如探囊中物,以近日李信·信元·林茂生等奸僞之事,推可知矣。事機如此,故平時則軍色郞廳有印信,且於步木捧上時,凡文書例爲踏印,而亂後搶攘之際,不復此規,致有如此虛疏之弊,軍色郞廳,依平時例使用印信一顆,令該曹造給,凡郞廳所掌米布,出納文書,以此印通用,以絶下吏奸濫之弊,何如?傳曰,依啓。兵曹謄錄
辰時巳時,日暈。春坊日記
上在慶德宮。停常參·經筵。
兵曹判書李貴箚子。大槪,選妓成才者,勿爲罷遣事。入啓。
司憲府啓曰,宋時吉,前爲禮葬都監郞廳時,毓慶園石物破缺,罪杖一百贖公罪。入啓。答曰,功減一等,除贖決杖。朴鼎賢家日記
接伴使狀啓,臣今日往見副摠,問王遠等出來之由。答曰,諸道軍兵與俺,眼同抄送雙島後,俺亦移駐子島,而龍武營軍四萬,已出山東,添送獐子島,分路進兵,以爲擣巢之計,且聞孫閣部近將,移咨于國王,合勢勦賊云云。以閣部令牌觀之,此言似非前日汎言之比。且閣部令牌,事係軍機,祕而不發,內相公處給賂,圖出謄書,上送。副摠及劉興等,今月內,皆爲移去,遊擊徐大復,留此,以候調發,而軍兵妻子及老弱男女,仍在此處云,故各營軍兵,齊會衙門,呼訴曰,自虜中逃還之後,朝廷別無撫養之典,到今徵發,急於星火,而安家錢糧,亦不題給,許多家口,他無依賴之地,若今一時率去,則猶當前赴,不然則雖被軍律,不敢從令云。副摠百般開諭曰,每名靑布四疋米一石,先爲分給,宋戶部不久出來,又當加給,且待船隻回來,隨後載送云云,而軍兵等,猶不聆信,無意入去,若或驅迫載船,則不無亂作之患。
春信使朴蘭英入來。亂中雜錄
上在慶德宮。停常參·經筵。
進賀使書目,近日關內賊情,諸將官斬獲報稱謄書上送事及臣一行,今月晦間,乘船發向天津事,入〈啓〉。朴鼎賢家日記
自巳時至酉時,日暈。春坊日記
上在慶德宮。停常參·經筵。
明日有晝講。
以國忌齋戒,停啓。朴鼎賢家日記
上在慶德宮。停常參,有晝講。
有政。吏批,閔光勛·鄭沇爲兵曹正郞,李尙質爲兵曹佐郞,柳景緝爲京畿都事,尹煌爲輔德,李昭漢爲掌樂正,南銑爲正言,尹璛爲南兵使,申敏一爲司藝,韓必遠·李馨遠爲直講,金槃爲舍人,崔震立爲全羅右水使,黃溭爲京畿水使,李頊爲總管。
政院啓曰,來十一日輪對,取稟。傳曰,爲之。
禮曹啓曰,請山陵都監與郞廳監造官事。措語見上傳曰,依啓。都監依前例,只設兩都監,郞廳監造官,亦令兼察,似可矣。
備忘記,領府事李元翼,忠廉無比,予用丕欽,頃年因予失德,退還鄕里,非但慙愧實深,若失蓍龜也。昔者敦諭之時,辭以疾病,今則病勢少愈,可以入城閑臥,以副上下之至望,承旨其代予言,草敎敦諭。
府啓,請吉州事。措語見上請辛商賚事。措語見上江華別將趙潝,盡心國事,不可以不近之諭,輕罷其職事。入啓。
晝講,入侍時,知事朴東善,特進官洪靌,參贊官趙翼·朴弘美,檢討官李景曾,假注書洪纘緖,記事官李惕然,洪處厚,讀商書盤庚上,自遲任有言曰,至不可矣。朴鼎賢家日記
未時申時,日暈。
備忘記,領府事李元翼,忠廉無比,予用丕欽,頃年因余失德,退還鄕里,非但慙愧實深,若失蓍龜也。昔者敦諭之時,辭以疾病,今則病勢少愈,可以入城閑臥,以副上下之望,承旨代余草敎,齎往敦諭。承旨往來入啓曰,元翼以爲,臣受聖朝曠代之殊遇,豈有退托之理乎?九十之年,氣力耗盡,正月以後,精神都喪,日日漸深,自數十日前,下泄之症,還爲頻數,遍身竣痛,寸步不運,今者至遣承旨,嚴命臨門,悚慄惶懼,心氣尤亂,雖欲陳情上箚,而勢不得,只此仰達云矣。答曰,知道。亂中雜錄
卯時辰時,有霧氣。未時辰時,日暈。酉時,日暈右珥。夜一更,月暈。春坊日記
上在慶德宮。停常參·經筵。
以宣傳官書啓,傳曰,前義州府尹金時英處,令該司醫官,劑藥下送,使之捄療。
吏曹啓曰,傳敎云云,今當遵奉聖敎,各授以爵,而但士大夫間,年八十九十者,因子孫陳疏,或授通政,或授嘉善者,比比,然猶是循例之事,似與特命有間,若於原資之上,更加一資,則事體又重,非該曹所敢擅行。且養老之宴,五禮儀則勿論公賤,竝皆入參,而賜爵之擧,則竝及於賤人,亦似重難,敢此竝稟。傳曰,知道。毋論貴賤,一體施行,而堂上以上則各加一資,似當,問于大臣處置。
國葬都監啓曰,傳敎云云,殯殿都監提調,郞廳監造官,竝爲減革,而國葬殯殿都監所管之事,皆屬於遷陵都監之意,敢啓。傳曰,依啓。
傳曰,居齋儒生,明日,殿講爲之。
殿講試官,右議政考官二,金尙容·韓汝溭,參考官四,睦長欽·姜弘重·權淰·趙錫胤。
府前啓,請吉州事。措語見上請辛商賚·趙潝等事。措語見上答曰,不允。趙潝推考。朴鼎賢家日記
接伴使狀啓,今日副摠送請帖于臣,臣卽詣衙門,則副摠排宴于後堂,參謀程禧·鄧子智等亦來,半日杯話,極其從容。程禧等曰,奴兵傾巢入關,孫閣部,已令分路進兵,直擣巢穴,未知貴國發兵助順否。臣答曰,小邦之於天朝,有父子之義,父家有變,子敢不救乎?但小邦將卒,己·丁之變,敗亡殆盡,若干遺存,亦皆恇㤼,無乃陳爺之所洞知也。禧曰,自鎭江至瀋陽,道路頗遠,必得戰馬,然後可以擧事,戰馬未知許買否。臣曰,我國之馬,本不合戰用,而己未之敗,數萬將士之馬,沒數不還,丁卯之亂,兩西公私馬,亦皆被掠,身彌等島,是我國養牧之大處,而今無一匹之馬,我國將士有馬者,未滿百〈分〉之一,雖有重價,萬無買得之路矣。副摠顧謂程禧曰,自有處置之道,不必强詰云云。助兵事則似爲試我之意,而買馬事則旣有所報,不是泛言,反覆開陳,而副摠不爲提起,自有處置之道云云者,此是待閣部移檄之意也。副摠報閣部文書及搪報等,令譯官贈物,圖出謄書上送事。入啓。
又遣承旨于李元翼家,敎曰,卽今時事之艱危,已到十分地頭,予寡昧,罔知攸濟,頃遣近臣,諭以予意,望卿幡然,不啻若渴之待飮,而卿一向堅臥,無意改圖,予甚缺然,雖棄寡躬,獨不念累朝之殊遇,國事之危急乎?今者非欲勞卿以事,惟冀臥鎭衆望,卿雖有病,肩輿入來,以慰上下之情。承旨往來入啓,元翼以爲精神昏耗,氣息垂盡,遍身竣痛,寸步不運,雖欲致身闕下,勢不可得,而再遣承旨,嚴命又下,尤爲惶憫,心神不能自定,罔知攸達,只待死罪云矣。亂中雜錄
上在慶德宮。停常參·經筵。
答李貴箚曰,箚陳之事,不無所見,然已從臺論,今難更改矣。
吏曹啓曰,議于大臣,則領敦寧三公議,依上敎施行,極爲允當云,伏惟上裁,何如?傳曰,依議施行,年老寡婦,亦令該曹,分等賜物,使之均蒙恩典。
傳曰,明日晝講爲之。
傳曰,河潤九·安碩,直赴會試,李益新,賜一分其餘紙四卷·筆四柄·墨四笏賜給。
明日輪對落點,吏曹佐郞尹棨,工曹佐郞尹善道,奉常寺僉正梁景遇,軍器寺副正元翻,典籍閔希顔。
兵曹判書李貴箚子。大槪,略留成才選妓若干名,以爲肄習成禮,而祖宗制作之本意事,請議大臣定奪,以重豐呈體面事。入啓。朴鼎賢家日記
上在慶德宮。停常參,有晝講。
刑曹啓目,南原朴炡中軍金級獷悍大倘捕捉,似當加階,上裁,何如?啓。傳曰,依啓施行,而金級亦爲加階,又啓目,信川朴以夢,明火大倘捕捉,依大典賞加事,上裁,何如?啓。傳曰,依啓。
榻前府啓,請吉州事。措語見上上曰,已爲議處,不必煩論,請辛商賚事。措語見上上曰,罷職。請趙潝事。措語見上上曰,觀其緘辭而處之未晚,勿煩。
院啓,請李時英事。措語見上上曰,別無大段所犯,身且有疾,拿問則過矣。崔有海事,停啓。朴鼎賢家日記
訓鍊都監啓曰,因戶曹啓辭,砲手中茵匠數三人使喚事,蒙允矣。大內修理之擧,非今斯今,而砲手不得啓請使喚者,非但操練無暇,此路一開,後弊難防,還收〈成〉命,敢啓。
晝講入侍時,領府事金瑬,特進官李守一·洪瑞鳳·南以恭,參贊官金慶徵,大司諫金湜,掌令兪省曾,侍讀官趙緯韓,檢討官李景曾,假注書洪瑑,記事官李惕然·洪處厚,讀商書盤庚中,自盤庚作,至何損於困苦乎?
晝講,入侍時,左議政金瑬啓曰,小臣爲總護使,考見前後謄錄磨鍊遷陵時役事,則其中最難者役軍也。大槪,定山後,可以知之,而亦有遠近之異,若用健元陵第二岡,則役事甚省,若用新山遠處,則功役甚倍,穆陵國葬時,用役軍九千名一朔赴役,以此通計則二十七萬,一日赴役如此,農時調發役軍,則似難支當,而亦不可以農時而已也。兵曹留衛軍三百名,則自初至終赴役,若前期定送,則渠等或可給價雇立,而且僧軍異於作農之民,亦可以先爲使役,若至秋來,則乞糧以爲生計,留衛軍及僧軍爲先使役,何如?上曰,依爲之。兵曹謄錄
申時,日暈,白雲一道,如氣起自巽方,直指暈上,長十餘丈,廣尺許,良久乃滅。酉時,日暈。夜自一更至三更,月暈。春坊日記
上在慶德宮。停常參·經筵。
有政。吏批,李明漢爲大諫,李省身爲修撰,申敏一爲掌令,鄭良弼·趙錫胤爲持平,尹煌爲執義,全湜爲參知,閔應亨爲副修撰,金敬直爲司藝,兪守曾爲儀賓府正,權濤爲輔德,沈東龜爲文學,沈溟爲禮曹正郞,權稱爲工曹佐郞,八十以上賜爵。
傳曰,領府事李元翼處,遣承旨更爲敦諭。
遷陵都監,以總護使意啓曰,排設殯殿諸具,應行於陵所者,則非在京之員,所可往來檢飭,而且各房旣有分掌之事,更無餘員,郞廳一員,監造官二員,加啓下,使之專委察任,何如?傳曰,依啓。
院前啓,請李時英事。措語見上答曰,不允。朴鼎賢家日記
上在慶德宮。停常參·經筵。
政院啓曰,大臣·禮官·觀象監提調命招事,命下矣。三司長官,亦爲命招乎?傳曰,命招。
大臣以下啓曰,伏覩今下諸山陵看審各人所論及圖形,雖或有稱美之處,而論議不同,互有休咎,唯英陵內弘濟洞及前啓下健元陵左第二岡,竝稱最吉,第二岡則臣等考見裕陵國葬時,謄錄其時術官及方外曉解風水之人等,皆極贊美,而且先王留爲後日之用,傳敎昭載,故當初群議,皆以爲此岡之外,更無他議矣,自上特下諸處看審之敎,此是十分愼重,欲使萬無未盡之悔也。今者該官,帶同各人,遍審諸山,則皆以爲弘濟爲最,而亦未愈於第二岡,大槪山形格局,有優劣休咎之判然,則固當勿論他事,可定取舍,若同是吉地,則事務之順便,亦不可不計,而事係重大,第二岡及弘濟洞,再爲看審後,稟旨裁定,何如?答曰,依啓。
全羅監司書目,備邊司關,以羅州添防軍還送辭緣,牧使張維未及還官,兼任南平朴濠當受事。入啓。朴鼎賢家日記
上在慶德宮。停常參·經筵。
山陵都監啓曰,穆陵石物及丁字閣,以舊件移用事,議于大臣,則領議政吳允謙,議與左議政金瑬意無異,領敦寧尹昉,右議政李廷龜,議用舊件,似爲宜當,伏惟上裁,何如?傳曰,依啓施行。
禮曹啓曰,兵曹判書李貴箚子,略留妓生事,議于大臣,則以爲古者錢穀甲兵之問,猶不至於廟堂,況此妓生去留,不係於成敗利害者乎,臣等雖庸劣,有關事體,不敢獻議云。大臣之意如此,上裁,何如?啓。傳曰,依臺諫啓辭,施行。
長生殿啓曰,上年淮陽地斫伐黃腸木,非但元長不足,品劣無比,監斫木手及不檢擧敬差官推考。傳曰,竝推考。
吏曹啓目,全羅監司狀啓云云,今見此啓,則不送添防軍,果非張維所犯,其時兼任南平府使朴濠罷黜,何如?傳曰,允。
禮曹,進慰使拜表,以今月二十五日改付標。啓。
右承旨李基祚書啓曰,臣往諭于李元翼,則以爲氣且垂盡,寸步不能運轉,致身闕下,勢不可得,而嚴命又下,尤爲惶悶,心神不能定,罔知所達云矣。傳曰,知道。朴鼎賢家日記
上在慶德宮。停常參·經筵。
傳曰,明日晝講爲之。
刑曹啓目,前廣興奉事閔應辰,副奉事李後奭等,本倉反庫則米一百十九石·太七石無面,罪杖六十決杖·徒一年,告身盡行追奪,無面米還徵。主簿尹琬身死,勿論啓。傳曰,依啓。只除徒。朴鼎賢家日記
月有食之,食在地下,只爲齋戒,不爲救食。自巳時至酉時,日暈。夜自一更至五更,月暈。春坊日記
上在慶德宮。停常參,有晝講。
有政。吏批,兪省曾爲掌令,申敏一爲大司成,趙公淑爲典籍。
大司憲鄭蘊上疏。大槪,遞職歸養事,又因求言之敎,竄謫罪人,詳覈輕重,霈然疏放事,及王子珙追復官爵,老妻稚子速令出陸,結廬墓下,不絶香火,如子可嫁者,以禮成婚,長成之子,移置近島,俾免寒飢,以應太廟震木之變事。入啓。
院前啓,請李時英事。措語見上答曰,不允。
府前啓,請吉州事。措語見上請辛商賚·趙潝等事。措語見上答曰,不允。朴鼎賢家日記
卯時,日暈。酉時,又日暈,亂錄
晝講,入侍時,知事李貴,特進官金大德,參贊官鄭基廣,侍讀官金光炫,檢討官李省身,假注書沈之漢,記事官李惕然·洪處厚,讀商書盤庚中,自汝不謀長,至不救汝死也。
上在慶德宮。停常參·經筵。
答鄭蘊疏曰,疏辭當議處焉。
晝講,侍讀官金光炫所啓,逆珙廢母之論,文籍昭然,且出諸賊之招,狼藉無疑,朝廷請法,聖上不終以私恩掩義,勉從擧國之請矣,其妻兒放送之論,外間容或有之,至於復官爵,則不可爲矣。上曰,其兒則已赦之矣,玉堂尙不知之,況遠方乎?光炫曰,逆珙廢母之論,賊招之出,皆以爲虛,然後可復其官,則蘊之失言大矣。不可在執法之官,請命姑先遞差也。上曰,因頃日求言而上章,言雖不當,不必遞差。
府啓,請吉州事。措語見上請辛商賚·趙潝事。措語見上逆珙廢母之論,謀逆之狀,昭著無疑,擧朝累月力爭,聖上割恩正法,而大司憲鄭蘊上疏中,乃以復官爵爲請,有若無罪而被罪者然,其無謂,甚矣,請罷職。答曰,言雖不中,罪之不可,勿煩,吉州事·趙潝事不允。辛商賚事依啓。
兵曹判書李貴箚子。大槪,昏朝逆珙收議,賊臣仁俊等,引春秋討武后之說,雖誅之,可也,斬之,可也。而疏曰,臣伏見儒疏,大槪,無非爲君父忠誠安社稷大計,況與國同休戚死生以之者,獨異於草野諸儒乎?唯在廟堂,亟從公共之論,以安社稷,而光海雖君臨一國,而尙以幽廢之罪,廢處江都,珙以王子試弑國母,其罪浮於光海,則爲大妃之臣子者,以終始護逆珙,爲堂堂士論,反斥臣言明倫紀之疏,而或曰無倫,或曰病風,釀成凶謀,竟使凶徒,將成其計,幸賴宗社嘿祐得免,三日孝立之變,以春秋大義治之,則非徒不能討逆,終始救護逆珙者,烏得免釀成逆謀之罪乎?宣祖治相臣盧守性,薦逆賊鄭汝立之罪於數十年之後者,豈以守性,爲與其謀也?以嚴護逆之律,欲壽國脈也。然則欲治護珙之罪,性善與蘊,實難免,而若不斬鄭蘊,以示父子君臣大義於天下,則五公子爭立之變,無世無之,將禽獸我東土矣,請斬鄭蘊,以明倫紀事。入啓。朴鼎賢家日記
接伴使在椵島狀啓,今月十一日劉興治,詐爲其兄興祚設齋於其家,通判及副總以下諸將,皆會巳時,興治謂其下曰,今日設齋,爾等何佩弓劍乎?言未已,起立揮手,降㺚着甲者五十餘名,一時突入,副總以下皆結縛,通判劉興鶴,旂鼓王遠卽於門內斫殺,王士元·楊武烈·鄧子智·程禧等,同日夕斬之,李柏·李恒發等,十三日朝斬之,副總及妻娚鄭國梁等,大會島中頭頭人,焚香誓天而斬之,副總子長祚,卽日解放事。入啓。
平安監司狀啓,通事尹孝永,自島中,持伴臣狀啓,出來狀啓時,興治取見草本正書後。又爲取見,方許出送,啓辭皆是不得自由之言。孝永言興治作亂,皆所目見,方戮繼盛時,島中商賈八十餘人,乞免其死,興治自脫其衣,以劍擬頸曰,此賊謀陷吾家,以交通奴賊,使吾兄殉國大節,亦被誣衊,汝輩欲活繼盛,當先斬,我商賈皆退,是朝副賊密通于伴臣曰,興治裝束㺚兵,送向龍鐵,未知其意,伴臣方草狀啓之際,亂已作矣。㺚兵十餘名,奄到伴臣館所,下人等,盡爲結縛,十三日乃解,移置伴臣于其家,近處諸將馬近千匹,盡爲奪取,㺚兵七百,着甲者僅五十餘名,興治設役,晝夜作甲,一日所造三十餘領,島中軍民,皆言興治,旣殺欽差文官,其勢雖欲不叛,不可得也。且言欲竝害伴臣一行,劉興基以爲吾等擧事,糧資皆倚朝鮮,鮮人不可輕易下手,興治從之,而興治深惡朝鮮,畢竟必遭其禍云。興基來見伴臣曰,吾等以今日之事,一邊奏聞天朝,天朝雖以爲罪,至加誅戮,事已如此,無可奈何云。悖逆之言,自恣無忌,臣之愚意,天朝必無爲渠所欺之理,國力不足則不過置之如唐之藩鎭而已。興治旣爲叛逆,我之所以應之者,決不可一任其所爲,設或保得三四朔無事,豈有終爲保全之理?如其終不免作隙,不若名其爲賊,早爲拒絶之爲得也。其所以調兵防備之策,不可緩忽,且在島譯官等,不敢告目于臣,其氣色亦可知之,孝永又言出海漢人等,掠奪我國船四隻入歸,其中一船,有宣川格軍四名,亦爲被虜云,而以空船到泊,必於海中沈殺矣事,入啓。
遣摠戎使李曙,副元帥鄭忠信,征椵島。
命京畿·兩湖水使,領率舟師赴戰。
玉堂箚子。大槪,備邊司回啓島中之事,以形跡觀之,逆節已昭,以事勢論之,後患無窮,與奴相結之後,雖欲除之,勢難下手,故及其羽翼未成,急擊勿失,聲大義而絶後患,玆於當初召對之日,仰贊睿算,已決討罪之擧,但機謀未易透漏,兵力未免孤弱,此則不能無慮矣,數日之間,論議頗多,至於始言可擊者,亦復言今不可擊,紛紜不止,師期已迫,軍情未定,臣等不勝憂悶焉,夫行師出兵,以氣爲主,故兵法曰,朝氣銳晝氣惰暮氣歸,今日之事,誠未免惰歸之患,可惜哉?昔唐憲宗平淮西,惟斷乃成,詩云謀夫孔多,事用不集,皆可爲今日戒矣,然儒臣所陳,亦出於遠憂遠慮,臣等不敢謬守己見,伏乞快賜聖斷事,何如?啓。答曰,回啓之辭甚當,今後更爲發怯,動撓軍情者,論以重律。
平安監司狀啓,鐵山呈以本府海邊人林應進告,今月十八日唐船數百艘,自獐子島,直向椵島,檣帆蔽江云。近人漢人,柴燒,往來大小船隻,盡爲取入椵島,一不通涉,凡干事情,邈然不知,興治若欲投胡,則當自椵島,向獐子島,而今反向此,賊謀難測,恐有出陸之患,事機已變,異於前日,若漢人作拿,以干戈相應,決非方便,善待猶可彌縫,請令廟堂急速指揮事。入啓。
平安監司書目,肅川呈以本府西面約正進告,無標文漢人二十三十或五六十爲群,自老江沿邊等處,連絡出來,或留或去,侵擾居民,罔有紀極,非如前日行乞之類,佩弓帶劍,驅脅村民,打食鷄犬,索米積置,責出閭家牛馬,輸運連絡,差違渠欲,鞭扑狼藉,氣色頓異,搶掠倍前,帶船出來者,布滿江邊,其意莫測云。又見安州報狀,李梅·尹光裕等,托以管餉使換米,盤桓於安戎,似有密約等待之意,極爲荒唐,而肅川報狀又如此,賊船若不意出來,則必有相應俱發之患,極爲可慮,若李梅等,除去不難,先事處置,破其陰謀,則彼必氣阻,而亦不無促其來陸之變,未知何如。啓。
平安監司狀啓,今朝唐差蘇萬良辭歸,臣曰你見陸九州,問商賈等保奏題本,何時入送與否通示?萬良曰,興治擇其所親南商若干人,已爲入送,使之先容於天朝奏本,則以五月初一日登程,伴臣則興治執其階梯,欲通情於貴國,新接伴未來之前,必無出送之理,仍曰,吾深恐漏洩之禍。臣曰,此言出於爾口,入於吾耳。爾若不言,誰則知之?萬良曰,此言誠是。問島中兵船之數,則鋪張之言,略與朴璇所言相同,不足取信也。管餉軍官韓得立,出入島中,甚慣降㺚,可用不過三百,其曰六七百者,皆誇胡之言也事。入啓。
平安監司狀啓,臣妄度島中事跡,興治非不欲卽投胡中,而興治所恃而作亂者降㺚,而降㺚皆得罪彼處,偸命而來,必不肯更入其地,故興治北走之計,必以此遲延矣,天朝兵力不足,不能討除興治,則置之度外而已。必無勞民涉海,息養寇賊之理,與唐之藩鎭,事勢不同,不過四五朔,興治不北走,則東侵,事在不疑,伏見備局啓辭,深以伴臣陷賊爲念,凡有心腸者,孰不感激,而竦動哉,前日島中船隻出入時,必呈報草,方許下船擧帆,則水出之難,倍於陸地,興治若知朝廷之意,在於伴臣,則彼必執以爲奇貨,斷無出送之理,而防備嚴,其所以惜伴臣,適所以害之,方謀水陸之擧,則李靖所謂如唐儉輩不足惜者,正指今日事也。出陸譯官之言,未免如唐之楊弁十五里光明甲之說,廟堂不爲動心,則大事可成矣,或者以爲投胡,則彼中詰責,何以答之?臣之愚意,亦有所不然者,興治旣作義州之事,而伴臣謄送興治文書及今日漢人出來之事,皆足爲我之執言之大段,何慮答之無辭,係是疆場之事,有懷必達,極爲僭越,備局回啓曰,金時讓審察島中之事,連續馳啓,其料度興治情形,瞭如目見,當此有事之日,得此人爲西道主人,誠爲多幸,凡干機務一一馳啓事,行移云云事。入啓。
劉興治揭帖,慨自待罪兄弟,陷入虜穴,旅地無休,不惟中朝稔聞,而貴國亦素所相信者,嗣而徼幸得果於行,此原移孝作忠之至念也。詎意先兄亡,弟去冬戰死薊州,就中眞僞與否,蓋可想見矣,夫何同事者,猶操殘忍之心,必欲覆巢盡卵,是何心哉?若非神人見憤,不果其謀,奪矟申槊,以撲其焰,不恃待罪一門不白,島中無辜,悉遭魚肉,是以勢迫於兩斷之地,不得不然,而鹵莽自專之罪,誠百喙難辨也。謹將聞上疏藁,倂本揭細錄呈,殿下惟詳察之,事在已然,雖苟然待罪爲念,獨念島中數萬生靈,莫非朝廷赤子,行會各道,昭常貿易,則內外安而人民悅,罪人不敢敍寒暄語,草率幸特鑑原,不備,各俱正幅,佐中。
合啓,廟算旣定,師期已迫,國之大事,似不敢輕議,而安危所係,朝野憂惶,臣等雖皆迂拙書生,愛君憂國,同出至誠,職是言責,安敢有懷不達,興治之擅殺主人,固是王法之所當誅,而島中形情,時未盡知,天朝處置,亦難預料,旣不能急擊於變作之日。又不能徐圖於詳探之後,深恐堂堂大擧,反或見疑於天朝,而重貽日後難處之患也。國家事勢,十分憂危,靜化吉凶之戒,政爲今日道也。如非大不得已,則豈可强拂群議,六月興師,生事於無事中乎?熟講非晚,後悔難追事。入啓。答曰,今難撓改。
遣備邊司郞廳于瀋陽探賊情。亂中雜錄
辰時,日暈。春坊日記
上在慶德宮。停常參·經筵。
有政。吏批,李顯英爲都承旨,金蓍國爲左承旨,尹棨爲兼校理。
傳曰,貞和翁主駙馬,權益中子大恒定之,翁主吉禮吉日,推擇以啓。
院啓,逆珙,陰結孝立相應之迹,昭著無疑,況河仁俊凶逆之疏,不忍見不忍言,而珙謂之忠誠大計,則其得罪宗社,蓋已久矣,而鄭蘊乃於事過之後,傅會方異之說,敢以有罪無罪爲言,至有復爵之請,吁,亦異矣。其措語無倫,眩亂是非之罪大矣,豈可諉以應旨進言,而不以罪之乎?請命罷職。答曰,因求言上章,不必論罪。
兵曹啓曰,備邊司關水操事,洪仁傑·趙希進,當爲論賞,而自下不敢擅便,上裁,何如?啓。傳曰,趙希進陞敍,洪仁傑守令除授爲乎矣,睦敍欽前後所爲,俱極駭愕,罷黜。
府啓,請吉州事。措語見上請趙潝·鄭蘊等事。措語見上宮闈不嚴,女謁盛行,此乃亂亡之漸,而近來宮掖之內,禁防日解,外人出入之說,已足可駭。頃於進豐呈時,應入命婦之外,閭閻婦女,因緣冒入,至於卿士大夫有識之家,亦挾私屬,恣意遊觀,其紛沓雜亂之弊,尤極驚㤥,其中表著者,不可不治家長,定豐府院君李曙,司直洪霙,吏曹參議姜碩期,請竝命罷職。答曰,不允。且洪霙等,連姻王室,其妻之出入闕內,實〈非〉異事,其中李曙家,無一人扶帶云,而所論若此,以此觀之,則遠外之事,無足怪也。
執義尹煌,掌令兪省曾避嫌。大槪,臣等妄謂宮禁至嚴之地,雖姻婭親屬,私相出入,固非聖世美事,況於外命婦私親乎?直接所聞,率爾論啓,而聖敎如此,臣等風聞爽失之罪,在所難免。退待持平趙錫胤請出。答曰,尹煌等似難在職,遞差。朴鼎賢家日記
辰時巳時,日暈。春坊日記
上在慶德宮。停常參·經筵。
院前啓,請鄭蘊事。措語見上答曰,已諭,勿煩。
右議政李廷龜箚子。大槪,待罪辭職事。入啓。答曰,卿無未安之事,安心勿辭。
府啓,請吉州事。措語見上請趙潝·鄭蘊·洪霙·姜碩期等事。答曰,不允。朴鼎賢家日記
申時,日暈。酉時,日暈,白雲三道,如氣起自暈上,直指天中,皆十餘丈,廣數尺,良久乃滅。夜一更,土星退犯亢第三星。四更五更,月暈。春坊日記
晝講入侍時,知事鄭經世,特進官金壽賢,參贊官金蓍國,侍讀官吳瑞,檢討官李省身,假注書李時楳,記事官洪處厚·申恂,讀商書盤庚中,自予有亂政同位,至無窮之業也。
上在慶德宮。停常參·經筵。
慶尙監司,東萊前後守令無面査覈會計都錄冊,該曹上送事。入啓。
刑曹判書韓汝溭上疏,辭職待罪事。入啓。
院前啓,請鄭蘊事。措語見上答曰,遞差。
答李貴箚子曰,鄭蘊疏章,出於有懷必達,而斷無他腸,卿勿過疑。
藥房啓曰,聞殿下醫官之敎,與御醫及李惟聖相議,則芎歸湯加益母草·人蔘·白朮各一錢,紅花·桃仁·生乾地黃酒炒·蒲黃炒各五分,倍當歸日再進爲當云,臣與醫官,限七日直宿待候之意,敢啓。答曰,依啓。證勢已歇,不必直宿。
宗廟·社稷內摘奸。
府前啓,請吉州事。措語見上請趙潝·鄭蘊·洪霙·姜碩期事。措語見上答曰,不允。鄭蘊已爲遞差,停論,可也。
玉堂箚子。大槪,鄭蘊妄論,不可不明辨而痛斥,且尹煌等遞差未安事,入啓。答曰,蘊之言,雖涉不中,出於求言,置之宜當。且尹煌等事所論失實,遞差未爲不可,然箚辭當矣。
有政。吏批,張顯光爲大司憲,權潗爲掌令,趙緯韓爲執義,崔鳴吉爲知義禁,洪恕爲舒川府使,尹煌爲尙衣院正,兪省曾爲軍資監正。朴鼎賢家日記
卯時辰時,有霧氣。未時,日暈。春坊日記
上在慶德宮。停常參·經筵。
答韓汝溭疏曰,卿旣與延興家,有族分,則子婦之隨入,似無所妨,安心勿辭。
傳曰,大臣及備邊司堂上,命招引見。平安監司及兵使狀啓,椵島劉興治,倡率降㺚作亂,殺陳副摠將官七八人,副摠陳繼盛或云被殺,或云被囚,徐參將亦被監禁,以此引見,聞天朝撥還椵島軍民,移住諸島,繼盛將移薪島,軍民大厭遷移,致有此變,日後事機,極爲難處,引見定議,抄兵追討云,興治卽劉海之弟也。
兵曹判書李貴再疏,請斬鄭蘊事。入啓。答曰,辭說極其狼藉。朴鼎賢家日記
昧爽,有霧氣。卯時辰時,沈霧。春坊日記
上在慶德宮。停常參·經筵。
有政。全羅右水使黃溭,京畿水使柳應泂,宣川府使孟孝男,長淵府使李一元,昨日引見時,榻前定奪除授。
傳曰,此時大臣,不可以小嫌退在,右議政李廷龜處,遣承旨敦諭,使之速出行公。
副元帥鄭忠信啓曰,臣將西下,不可無從事官,前修撰辛啓榮自辟,送于陸路,策應西路,刑曹佐郞姜晉昕陣上帶去之意,敢啓。傳曰,依啓。朴鼎賢家日記
備邊司啓曰,訓鍊都監砲手調用事,已達於榻前矣。砲手十哨抄發,付送於副元帥鄭忠信,何如?傳曰,依啓。十哨過多,量宜減磨鍊,可也。又啓曰,都監砲手十哨抄發事草記,答曰,依啓。十哨過多,量宜減磨鍊,可也事,傳敎矣。與鄭忠信相議,則非十哨不可云,如是啓稟矣。今承聖敎,以七哨改磨鍊之意,敢啓。傳曰,知道。近道御營軍,亦爲量宜給送,訓鍊備邊司啓曰,摠戎使所帶去軍兵幾名調出領去事,令廟堂定奪事。答曰,依啓事,傳敎矣。李曙以重臣,若久於外,非但事體未安,彼中聞之,亦不無所妨,事若究竟之後,鄭忠信當出陸,李曙自當上來,而其間不可無慮患之〈事〉手下軍兵降軍官別武士外,京砲手一哨,御營軍四百名,以足五百之數,抄出帶去事,令御營廳訓鍊都監擧行,何如?傳曰,依啓。又啓曰,副元帥鄭忠信下去時,戰用另造弓五百張,長箭五百部,片箭五百部,筒兒五百箇,鐵甲五十部,冑五十頂,火藥二千斤另造,環刀二百柄,拂狼械十二門,合口大丸每門二十介,火箭一千枝,噴火筒三百介,當爲輸送,而備邊司所儲弓箭甲冑,太半不足,此外未准數及其餘軍物,令該司依此數充送,何如?傳曰,依啓。下去時所領軍兵,令該司犒饋以送。
訓鍊都監啓曰,前郡守金琂,都監郞廳已爲啓下,而時無職名,付軍職常仕,何如?傳曰,依啓。訓局謄記
自辰時至酉時,日暈。春坊日記
上在慶德宮。停常參·經筵。
傳曰,領府事李元翼處,遣承旨敦諭。
摠戎使啓曰,臣所管南漢山城米穀·布物,散在三南,今方收捧,臣令遠行從事官二員中,典籍金光爀留京,督令收捧,吏曹佐郞韓興一,臣行帶去之意,敢啓。傳曰,依啓。
公淸監司書目,恩津呈,以聖節書狀官金秀南病重,上去不得事。入啓。
判義禁李貴箚子。大槪,玄極·趙邦輔等,用以羅德憲之次律,使前頭贓吏,少有所徵事。入啓。
大司諫李明漢,司諫趙邦直,正言南銑,掌令申達道,持平鄭良弼,以鄭蘊事,李貴箚子中,有烏可以君臣父子之義,責之於今日臺諫之語,竝爲引避。執義趙緯韓,以鄭蘊事,欲以削奪論啓,而同僚皆以爲不當,且以洪霙等停啓發言,而同僚皆以爲公論重發,不可遽停,而宮闈不嚴,女謁盛行,不當言於今日,故再三力辨,只削其八字事。入啓。答曰,不然。固守己見爲避,竝退待物論。朴記
諭領中樞府事李元翼曰,卿以宿德元老,義同休戚,予之望卿也。不啻若渴者之思水,而卿必以病爲辭,予雖德薄,獨不念先王之恩遇耶?目今邊虞孔棘,時事多艱,比如瘡痏須杖而行,卿其念哉?昔師相父九十,猶未告老,文潞公年踰八十,尙赴朝堂,大臣之道,當如是也。今又遣近臣,諭予至意,趁此風日和暖,卿宜肩輿入城,以副同朝之望,故諭。承旨金蓍國回啓曰,臣承命往諭于李元翼處,則屢遣近臣,嚴諭至此,惶怖震慄,罔知攸達,九十垂死之人,精盡神喪,寸步難運之狀,前已盡達,勢不得赴召,只待死罪云矣。傳曰,知道。朴鼎賢家日記
上在慶德宮。停常參·經筵。
有政。吏批,金槃爲典翰,閔應亨爲校理,金世濂爲獻納,崔應水爲宣川府使,韓敏政爲雲山郡守,金聲發爲原州牧使,沈誢爲淮陽府使,蔡裕後爲校理。
吏曹啓曰,公淸監司書狀云,冬至使書狀官金秀南,有病之實,頗有知之者,狀啓辭緣,似爲不虛,改差,何如?傳曰,允。
平安監司書目,雲山郡守李惟恕,定配罪人,受賂放送,請罷黜事。入啓。
兵曹判書李貴箚子。大槪,邊情事。入啓。答曰,勿爲興事云。
府前啓,請鄭蘊·洪霙等事。措語見上答曰,不允。
院前啓,請鄭蘊事。措語見上答曰,不允。朴鼎賢家日記
上在慶德宮。停常參·經筵。
副元帥內摘奸。
靑原君沈器遠,完城君崔鳴吉,聯名箚子。大槪,邊情事,入啓。答曰,勿爲動兵事云。
府前啓,請鄭蘊·洪霙·姜碩期等事。措語見上答曰,不允。
院前啓,請鄭蘊事。入啓。答〈曰〉,如是堅執,亟停勿煩。
李曙箚子。大槪,軍務事。入啓。答曰,箚辭當議處焉。
兵曹佐郞李尙質上疏。大槪,軍務事,入啓。
傳曰,海昌君·領議政·左議政·李貴·李曙·鄭忠信·金起宗,命招引見。
傳曰,明日晝講爲之。朴鼎賢家日記
上在慶德宮。停常參,有晝講。
有政。吏批,李景容爲承旨,宋國澤爲注書,尹煌爲舍人。
府前啓,請鄭蘊·洪霙等事。措語見上答曰,不允。洪霙以不關之事,累日論執,使大臣不安其位,國家大事,亦不得趁卽議定,今日臺官,可謂不知輕重者也。如是煩瀆,殊極過矣。答曰,亟停勿煩。
傳曰,摠戎使李曙西下時,戰馬二十匹給送。
兵曹判書李貴上疏。大槪,邊情事。入啓。答曰,不允。啓辭不出朝報,而請勿動師事也。聞昨日陳副摠接伴使狀啓入來,劉興治與降㺚,殺陳繼盛等,欲奏聞繼盛之罪於天朝,而其狀啓使之示渠後上送,故島中事變,不能詳言以達云。興師之後,事機若變,則必有難處之患,而善後之策,亦難料矣,國事極爲可憂。
院啓,頃日冬至使韓明勗,乃於使事陳啓之時,竝及自己年老之狀,顯有望倖之意,極爲可駭,書狀〈官〉金秀南所當扶曳上京,以待朝廷處置,而偃然呈狀本州,殊無人臣事不辭難之義,監司視爲尋常,輕易狀啓,請韓明勗·金秀南罷職不敍。監司鄭孝成推考事及鄭蘊事。入啓。答曰,依啓。韓明勗等竝推考,鄭蘊事不允。
晝講,入侍時,特進官金藎國,知事金起宗,參贊官金蓍國,侍讀官閔應亨,檢討官李景曾,假注書李時楳,記事官洪處厚·申恦,講商書自盤庚下,至用長居于此新邑也。朴鼎賢家日記
上在慶德宮。停常參·經筵。
傳曰,李曙·鄭忠信西下時,內外宣醞,一等賜樂。
院前啓,請鄭蘊·韓明勗·金秀南等事。措語見上答曰,不允。
府前啓,請鄭蘊·洪霙·姜碩期等事。措語見上答曰,不允。
傳曰,大臣·備邊司有司堂上李曙·鄭忠信,命招引見,聞劉興治所送差官,議拘留與否,而以依例好待而送信,當云。
答李貴箚子曰,玄極等當更爲的處焉。
李曙·鄭忠信上疏,乞收內醫定送之命事。入啓。朴鼎賢家日記
上在慶德宮。停常參·經筵。
開城留守書目,差官睦指揮率官備及家丁,二十七日到本府,卽向長湍事。入啓。
答李曙·鄭忠信疏曰,此是循例之事,安心帶去。
副帥內摘奸。
府前啓,請鄭蘊·洪霙等事。措語見上答曰,不允。
院前啓,請鄭蘊·韓明勗·金秀南事。措語見上答曰,不允。
玉堂箚子。祕察事。入啓。
兵曹判書李貴啓辭。邊情事。入啓。答曰,引見。
備邊司啓曰,唐差所館處哨官不現,推考事。入啓。傳曰,拿推。
右議政李廷龜箚子。大槪,法府請罪宮闈冒進之家,名雖見漏,臣亦家長,曾已陳情自首,臺諫所論辭意嚴正,臣實嘉敬,國有大事,朝野憂遑,諭命屢下,召牌臨門,臣忝大臣之列,不敢退在,扶疾登筵,略陳淺見,理合還縮私室,乃敢冒赴朝堂,臣之悚靦,又添一節,調治旣失,病勢又劇,情事悶蹙,更申前請,特賜遞免,以答公議事。入啓。
劉興治差官入來,聞陳繼盛,以興治率家屬,自虜中,其心叵測,欲除之意,累通于軍門,仍成讎隙,設度懇請令降㺚作亂,殺繼盛·劉通判及將官王士善以下六七人,軍卒百餘名,見其揭帖,言繼盛之過惡,欲奏天朝,而仍行商市,以濟糧餉矣。自上欲拘留差官,而以備局之議,隱發兵之奇,回揭以送,未知瞞過彼聽,而終得濟事否?國事極可憂。朴鼎賢家日記
完豐君李曙所啓,若只以都監軍兵,把守於差官所處,則似無盡誠愼察之事,宜以諸大將親信軍官擇定,而着常服無軍器,祕其蹤跡,遠處分守,如有雜人出入,以漏事機,則把守軍官等,重加罪罰事,申飭,何如?上曰,允。亂中雜錄
上在慶德宮。停常參·經筵。
玉堂箚子,啓下備邊司,請停動兵,而備局防啓云。
府前啓,請鄭蘊事。措語見上答曰,不允。洪霙·姜碩期事停啓。
院前啓,請鄭蘊·韓明勗事。措語見上答曰,不允。金秀南罷職不敍事,依啓。
合啓。批答封下,請停動兵云。
答右議政李廷龜箚子曰,余意已諭,須勿控辭。
吏曹判書鄭經世箚子。大槪,邊情事。入啓。
總戎使李曙,從事官韓興一,中軍朴宗一,別將李溭。朴鼎賢家日記
備邊司啓曰,副元帥之行,木綿則雖已題給,如到島邊,或招諭島民,或有用間之事,不可無輕貨,令管餉使給付銀子一千兩,宜當。且副元帥所帶者,乃是都監砲手,則不可無旂牌官,解事旂牌二人,令都監定送之意,敢啓。傳曰,依啓。訓局謄錄
卯時,有霧氣。辰時,太白見。春坊日記
上在慶德宮。停常參·經筵。
院啓,請鄭蘊事。措語見上答曰,不允。
府啓,請鄭蘊事。答曰,不允。
兵曹判書李貴箚子。邊情待罪事。入啓。答曰,知道。勿待罪。
備忘記,李貴不有嚴令,無以倫之語,眩惑軍情,事極駭然,所當論以重律,而有功之人,不可徒用一切之法,姑先罷職。
兵曹口傳政事,副護軍羅德憲,陳副摠接伴使李碩達,在島逢變,被拘無得,其代則出送云。備局之意,無以德憲蕩滌其罪,而差送,渠亦自願,故爲先復職。朴鼎賢家日記郞廳元啓英校正。郞廳李廷重書。
上在慶德宮。停常參·經筵。
有政。吏批,李弘胄爲兵曹判書,金尙容爲判義禁,尹煌爲輔德,南以恭爲京畿監司,李惕然爲典籍,李義培爲嘉善。
戶曹啓曰,田稅米尤甚麤粗,新昌縣監朴瀍罷黜事。入啓。傳曰,允。
慶尙監司書目,奉化呈以喪人金柱旻狀內,其三寸金得淸,咀呪其父中淸身死,按法處事。入啓。
兵曹啓曰,公淸監司啓下云,兵使李義培,軍器盡心措備,論賞事,上裁,何如?傳曰,加資。朴鼎賢家日記
接伴使書目,當日劉都事,以安州等地散出唐人拿回事,另定差官一人,夜役二名,小通事一名,帶同出送,劉都事言,陳將爲人庸劣,不能戢下,擾害爾國,罔有紀極,心常痛惋,今後侵害之人,一一梟示,以警他人云。陳將所屬諸島,皆已鎭服,且盔甲打造之數,百六七部,而各營軍兵,逐日操鍊,許多旂幟,一一新備,臣逾月被留,脫還無期,極爲悶迫事。入啓。亂錄
副元帥鄭忠信引見時,上曰,舟師所關旂幟等物,未知措辦耶?鄭忠信曰,京畿水營處,李曙已爲傳令,而時未到矣。上曰,訓鍊都監有退件旂幟,持去,似好矣。訓局謄錄
春坊啓曰,王世子會講,其禮莫重,而輔德尹煌新授未肅拜,兼輔德金槃典翰未肅拜,弼善權淰以體察使從事官,看檢舟師之役,兼弼善金光炫呈辭,本館兼文學李景曾,兼春秋減下時未肅拜,兼司書崔惠吉本曹呈旬,說書未差,本院入直之外,他無進參之員,事體埋沒,極爲未安,明日開門,竝命牌招來參,何如?傳曰,依啓。春坊日記
上在慶德宮。停常參·經筵。
院啓,老人加資之命,出於曠世之恩典,孰不感激?今聞冒年軍保及公賤私奴,皆陞恩秩,竝受敎旨云。名器之紊,莫此爲甚,此輩則隨其所在,沾以食物足矣,豈可使爵命,濫施於不施之地,貴賤無另,至此哉?請令該曹更爲定奪,何如?啓。答曰,不允。且老職事,貴賤雖殊,其老則一也。竝施恩典,未爲不可矣。
府前啓,請鄭蘊事。措語見上答曰,不允。朴鼎賢家日記
辰時,太白見於巳地。
夜一更,流星出軫星內,入南方天際,狀如甁,尾長四五尺許,色赤光照地。春坊日記
上在慶德宮。停常參·經筵。
傳曰,大臣·禮官命招,以看山,書啓。傳曰,此兩處中詳議以定。
賓廳大臣啓曰,臣等伏見前後各人所論健元陵第二岡及英陵弘濟洞兩處形勢,雖所見不同,論兩處之吉格,則第二岡之淸貴,弘濟洞之縝密,俱極稱美,而論兩處之疵病,則第二岡只是左肩稍似低微,此外更無所欠。今若略爲補土,則終爲十全之地,弘濟洞則正穴有雙墳形止,其下亦多古塚掘去之跡,非但有洩氣之患。且水破之不吉,最是山家之大忌,雖形局純美之處,水破不吉,則閭閻士夫家,亦且不用,以此二者,可以審定其取舍,況第二岡則先王敎以爲後日之用,則亦可謂已定之地矣。臣等之意如此,伏候上斷,何如?答曰,知道。第二岡有窺峯云。若然則用之未盡,更議以定。
左議政金瑬啓曰,伏覩大臣啓辭批答,不覺骨悚心寒,抵死惶恐,臣受命往審第二岡時,或者指靑龍外遠山而言曰,此無乃爲窺山乎?諸術官皆曰,自應爲正穴處而望之,則高峯特起之狀,分明露出,決不可爲窺峯,循岡而下數三丈,至最淺處而見之,則亦可謂窺山,蓋山家之所謂窺山者,乃是從正穴而論之也。群議以爲然,不過一場說話而罷,若此峯實爲此岡之凶咎云,則不見於山論,不著於圖形,不記於啓辭,寧有是理?雖未知此說之上徹宸聽,生自何處,而臣旣已承命,擔當莫重之擧,奉職無狀,幾誤大事,臣之罪極矣。請下臣司敗,以正臣罪,無任惶恐,伏地待罪。答曰,知道。勿待罪。
賓廳再啓曰,臣等取考前後山論,未嘗有窺峯之說,不勝驚怪之至,卽招崔晛以下各人等問之,則皆以爲第二岡之穴,本無窺山,而靑龍最低處,有遠峯秀出,若居中點穴,則分明爲一星峯,有吉無凶,其時或以差下裁穴爲言者,群議以爲若然,則非但穴道前短,遠峯反爲窺山,此穴不可下也。窺山之說,恐或因此而發云,當用之正穴,旣無窺山,分明一星峯,有吉無凶,則所窺山之說,不過爲自中一場論說而止耳。恐不可以此爲拘,臣等更無可議之事,敢啓。答曰,知道。然則定於第二岡。
府啓,判校趙緯韓,前爲執義時,以抹去數句語,提起於別款引避之事,有若自以爲能事者然,昏錯無據,墜落風采之失,不可不重治,以警委靡之習,請罷職。答曰,偶然言及之事,執以爲罪,殊未妥當,更勿煩論。鄭蘊事不允。朴鼎賢家日記
自辰時至酉時,日暈。春坊日記
上在慶德宮。停常參·經筵。
備邊司啓曰,刑曹參判趙希逸,吏曹參判金壽賢,有司堂上差下,俾察有司之任,何如?啓。傳曰,依啓。
兵曹判書李弘胄箚子,病重乞遞事。入啓。答曰,卿實合此任,宜勿控辭,從速察職。
院前啓,請鄭蘊事。措語見上老職依法典,更爲定奪事。入啓。答曰,不允。
府前啓,請鄭蘊·趙緯韓等事。措語見上答曰,不允。
山陵都監啓曰,五禮儀山陵都監提調一員,以工曹判書差出,故以李曙啓下,今者李曙受命出征,請李曙工曹判書改差,其代令該曹差出,何如?傳曰,依啓。
左議政金瑬摠戎使辭免事。入啓。答曰,箚辭當令廟堂議處焉。朴鼎賢家日記
都承旨李顯英啓曰,臣宣醞事,承命進到慕華館,則犒饋時軍人等,或有呼訴者,或有呈狀者,呼訴人中都監軍兵,則以爲常時赴防,被抄則例有一朔給由,臨行試放·論賞之事,而今則不意出去,皆未得依例云,臣答曰,今日發行,無可奈何,則摠戒使李曙曰,給由則回還後追給,試放亦於回還後爲之無妨,或令臣留駐處試放,啓聞,亦可施賞云。傳曰,言于該曹,此公事令各該司今日內回啓事,傳敎矣。
訓鍊都監啓曰,云云事,傳敎矣。今此出兵,事出不意,施賞·試才,治裝給由,皆未得擧行,軍兵等呼訴,勢所必然,施賞·給由等事,竝爲回還後,施行,何如?傳曰,依啓。試才一事,依摠戎使李曙啓辭施行。訓局謄錄
巳時午時,日暈。春坊日記
上在慶德宮。停常參·經筵。
咸鏡監司書目,鍾城韓仁及病重罷黜事。入啓。
院前啓,請老職事。措語見上答曰,不允。
府前啓,請趙緯韓事。措語見上答曰,不允。
全羅監司書目,殺人契賊餘黨拷問之際,自放殯斃者,至於四十餘名,臣實難問事。入啓。朴鼎賢家日記
上在慶德宮。停常參·經筵。
備邊司啓曰,左議政金瑬箚子,令廟堂議處事,傳敎矣。摠戎使必,以左議政爲之,昭載於五禮儀,二百年來,已成典禮,未嘗有以他官爲之者,今不可別生論議,況體察總護受命兼察已久?莫重之任,不可輕易撓改,敢啓。傳曰,依啓。
刑曹啓曰,向前金得淸咀呪殺兄之狀,極爲兇慘,依前例推考,敬差官發送窮問就服後,依律處置,何如?傳曰,允。朴鼎賢家日記
上在慶德宮。停常參,有晝講。
有政。吏批,金藎國爲工曹判書,金慶徵爲禮曹參判,李昭漢爲副應敎,愼天翊爲修撰,崔煜爲注書,金敬直爲平市庶尹,鄭良弼爲鍾城府使,鄭百亨爲正言,洪爲持平。
山陵都監啓曰,執義權濤,自初都監稱號,詳知首末,雖拜臺諫,無改差之規,請仍爲察任,今後他員之移授臺諫者,竝令仍察,何如?傳曰,依啓。
傳曰,信城君繼後子,以慶昌君第三子俅定之。
府前啓,請趙緯韓事。答曰,不允。
院前啓,請老職加資事。答曰,不允。朴鼎賢家日記
晝講入侍時,特進官韓汝溭,知事崔鳴吉,參贊官金蓍國,侍讀官閔應亨,檢討官李省身,記事官田闢·宋國澤·申恦,講商書盤庚下,自肆予沖人,至於不可以不論。
上在慶德宮。停常參·經筵。
傳曰,該房承旨,今初十日副帥會集處下去,各樣什物及犒饋等事,看審以來。
禦營廳啓曰,禦營廳軍雜役及山行禁斷事,再三行移,而竹山軍孟太京等,納十張牌子,皆是生獐山豬,不卽捉納,故囚禁次知文書也。請竹山縣監推考,色吏自本廳捉來重棍,何如?傳曰,依啓。
前府院君李貴邊情事。入啓。
府啓,山陵都監,取考毓慶園所用鐵物,多至二萬二千八百斤,而戶曹時存之數,只六百餘斤,事極痛駭,其時該曹當該堂上·郞廳,先罷後推,次知算員囚禁生徵,都監堂上·郞廳,亦不可無傳與不明之失,竝推考事。入啓。答曰,其時堂上·郞廳,竝推考。
慶尙道推考敬差官李時稷落點。
政院啓曰,今十一日輪對,何以爲之?取稟。傳曰,爲之。朴鼎賢家日記
平安監司狀啓,臣送軍官,密探于鐵山·漢撥等處,劉興良到廣鹿島,爲守將所擊,㺚賊百餘皆死,渠僅脫身,遁還島中,人心因此益擾,興治密殺可疑者,逐日不知,島中洶洶不定,自寧遠出來將官,聞島中之奇,盡爲還歸,故興治奏本持去者,聞此言,亦殺帶商賈,還來島中,而興治載甲冑于船上云事。入啓。
兩湖舟師,皆會喬桐。
遣體副使李景稷,左承旨徐景容,看審舟師器具,因犒軍而還。
平安監司狀啓,郭山報,唐船多類發向蛇浦,而戰馬載船者亦多,興治必待陸九州回還,或御下或出陸〈云〉,而陸九州以今日畫水入往,唐船出來蛇浦,伊賊必有出陸之變,各官軍兵急急取會事。入啓。
平安監司書目,鐵山呈以唐船大小,幾至四十餘隻,過大猪島外洋,指向獐子島,而海路隔遠,不得詳計,崔耀武,已領四十隻,向長山島,而四五十隻,今又繼發,凶謀所在,雖不可測,而島中船師太半抽出,舟師進薄,此正直走魏都之機會,而風勢不順,海路遲速,難所預料事。入啓。
平安監司書目,興治若不北走,仍據椵島,納和于瀋陽,以舟師直犯登萊,則其爲我國之患,有所難言,而興治前後所發八十九隻,一船所載,必不下三四十人,槪計軍數三千餘也。昇平三百年,民不見兵革之登州,事出不意,豈有抵當之理?臣欲拘留陸九州,而罪之云者,蓋爲名正言順,慮或有如此患也。爲今之計,旣已興師,當進薄椵島,禽興治腹心,獻馘于天朝,封府庫以待皇命,足以驚破賊膽,而渠或不利於登州,則進退無據,亦可爲奇功之次事。入啓。
備邊司啓曰,興治領兵西向,其進犯登州,或投虜,或㥘掠諸島,或往愬天朝衙門,歸命與否,俱未的知,而必待陸九州入去後西去者,似是知我無憂而後始發,形迹實爲叵測,留駐大兵,以若干船隻入送,申諭以逆順,因言興治有東搶之計,故我國亦整舟師,以爲應變之備,今聞興治西向云。島中必無不知之理,明言其去向者,是爲天朝者也。祕而不言者,與興治同惡者云,則其中必有明言者,興治去若不遠,則不無還軍相戰之意,洞知島中事情,且知興治實狀,然後隨時應變事,下諭于李曙等西下諸將事,入啓。亂錄
平安監司書目,獐子島家丁王稱右進告,劉將請兵瀋陽,問其去處。答曰,去四月步漢二名,自椵島,持密書入去瀋陽,本月初四日右人等,皆剃頭,賞給馬二匹,滿載物貨,騎驢眞㺚一名偕到,十三日劉將發船,故其人等,回到獐子島,翌日變着胡服,還歸瀋陽,其言胡將處,請三百甲兵,合勢於海州衛云云事。入啓。
平安監司書目,唐差蕭文擧,帶兵一百名,留朔州一日,往昌城,府使崔惟吉因體副使書目,如此輩竝爲捉囚事回送,捕捉之際,其所率水下上來軍兵作倘,府使及下人殺害之時,勢不得已相戰,蕭差軍卒居半除之,留船十餘名,亦皆逃亡,中路捕捉,欲爲除之,分送軍民,埋伏甲巖前鴨綠沿路,又多除之,其餘登山逃走,孤弱殘民,如是結嫌,安州·昌城,勢將難保,軍兵優數添方事。備局回啓,崔惟吉妄作之罪,請拿鞫事。入啓。亂中雜錄
上在慶德宮。停常參·經筵。
以國忌齋戒,兩司,停啓。朴鼎賢家日記
上在慶德宮。停常參·經筵。
傳曰,明日朝講爲之。
吏曹判書鄭經世箚子。大槪,乞賜鐫削職名事。入啓。
明日輪對官落點,戶曹正郞申哲,兵曹佐郞李尙質,都摠經歷南孝元,內贍正李泳道,主簿崔裕男。朴鼎賢家日記
上在慶德宮。停常參,有朝講。
御營廳別將李澤,把總姜綬·邊岌,哨官文應奎·田慶百·朴宗軾·趙國男·柳信傑西下。
榻前院啓,老職事。措語見上答曰,旣施恩典,似難還收。府啓,請戶曹堂上·郞廳事。措語見上答曰,觀其緘辭,處之未晚。
答吏曹判書箚曰,得見判下公事,在於陳箚之後,則似無所失,宜勿控辭。
慶尙監司書目,仁同呈以大司憲張顯光病重,上去不得事。入啓。朴鼎賢家日記
自卯時至巳時,日暈。午時,日暈兩珥。春坊日記
朝講入侍時,領府事李廷龜知事朴東善,特進官趙希逸·鄭斗源,參贊官金藎國,司諫趙邦直,侍講官金集,掌令申達道,檢討官李省身,記事官田闢,假注書李一相,記事官申恦,讀商書,自說命上,至先敍事治如此。
上在慶德宮。停常參·經筵。
有政。吏批,洪瑞鳳爲大司憲,李景曾爲獻納,李景義爲副修撰,李惕然爲戶曹佐郞,金大德爲判決事,金世濂爲副校理,柳廷益爲刑曹佐郞,宋國澤爲待敎,洪處厚爲檢閱。
去夜外各司內摘奸。
備邊司啓曰,體察副使書狀,全羅水營艨艟船二隻上來,受來於江華,閣置岸上,不爲改槊蓋覆,以致腐破,竟歸於無用之地,其時水使推考,何如?傳曰,拿推。
府啓,宮家折受之弊,及於海洋,興陽羅老島,湖南徵海,七八邑漁採之一都會也,大君房折受云,此等弊端,及於遠方,亦曩日之所未聞也,請令本道査覈啓聞,嚴加禁斷事。及尙牧宋碩祚,性本弛緩,加以老昏,大小公務,專委胥吏之手,下至皂隷之賤,莫不干預於號令之際,稍定色品,日就無形,請罷職。答曰,不允。羅老島事,令本邑査啓處置。宋碩祚風聞,未必盡實,此時迎送,弊極不貲,更爲詳察論之,可也。
府啓,玄極·趙邦輔等,前因議大臣公事,蕩滌勿問事判下,而其後因臺諫所啓,仍囚矣。臺諫已爲停啓,合有處置之事,而又因前判府事李貴箚,有當更爲的處之敎,故至今未爲處置,何以爲之?敢稟。傳曰,參酌施罰。朴鼎賢家日記
卯時辰時,有霧氣。夜四更五更,月暈。春坊日記
上在慶德宮。停常參·經筵。
御營廳啓曰,昨日西下軍兵犒饋時,尙州軍兵五十餘名,齊訴被役之事。且納豬獐及皮物督納印信牌子,係是西下戰卒之事,不敢不達,請牧使推考,色吏捉致決棍,何如?傳曰,牧使拿推。
院啓,奉常主簿金景杓,以微賤之人,性且愚濫,公廳衆會之地,專昧禮數,高聲叫呼,請罷職。答曰,推考。
府前啓,請戶曹堂上·郞廳罷職事。措語見上請宋碩祚事。措語見上答曰,依啓。
鄭經世箚子。大槪,再乞遞免事。入啓。朴鼎賢家日記
自卯時至未時,日暈。春坊日記
上在慶德宮。停常參·經筵。
答鄭經世箚曰,卿勿固辭,安心察職。
李貴再疏。邊情事。入啓。
傳曰,召對爲之。入侍承旨李景容,玉堂閔應亨·李省身。
院啓,茂朱李德溥,曾爲守令時,以號牌男丁,徵捧歲雉,換木私用及授本職,不思改舊圖,自知不久,種種貪鄙之事,不一而足,請罷職不敍,吏民告其守令者,全家徙邊,昭載法典,若使管下之人,任其告訴之習,則因嫌構捏之弊,亦安保其必無也?竹山·尙州兩邑守令,皆以部民之訴,連有拿命,人心如此,風俗可知,兩邑守令供招,若涉冤枉,則告訴軍人,請令有司更爲査覈,依律施行。答曰,依啓。竹山等官守令,方命虐民之罪甚重,軍人告訴,皆眞實,似無覈治之事矣。
府啓,近來小各司色吏·私主人刁蹬泛濫之弊,罔有紀極,爲其官員者,矇然尸居,受其頤指,漫不知爲何事,其中尤甚不職長興直長具橚,請罷職。答曰,依啓。朴鼎賢家日記
上在慶德宮。停常參·經筵。
昨日召對,承旨李景容啓曰,臣與李景稷,到江華,人民多聚,以別將趙潝之事,呈狀,圍籬軍人處,徵責狗皮。且托稱內摘奸人情,收木三十疋,圍籬定送官婢,㤼奸作妾,其他作弊,不可勝紀,不可不速遞矣。上曰,言于該曹。
院啓,御營軍告訴土主者,請令有司摘發科罪,今後若有如前之事,絶不饒貸,一依法律施行事。入啓。答曰,今此拿推之擧,非特出於慰悅,勿煩。
府啓,公私賤互相投屬之弊,罔有紀極,癸亥以後,大開伸理之門,而漸不如初,公然投屬,如忠勳府等上司衙門,而其中內需司爲尤甚,識者之深憂隱痛,不止於流涕痛哭而已。請內需司官員中主張作弊者,令攸司摘發治罪,外方愚民投訴稱冤者,一一啓聞伸理事,下諭各道監司事。入啓。答曰,實有如此之事,則稱冤曲折及作弊者姓名,一一詳論,可也。朴鼎賢家日記
上在慶德宮。停常參·經筵。
兵曹啓曰,全羅水使柳琳,另備軍糧米七百十九石,當此乏糧之日,所當論賞,而係于恩命,上裁,何如?啓。傳曰,加資。
傳曰,召對爲之。入侍玉堂閔應亨·李省身,承旨鄭百昌。
兵曹,江華別將宋岦落點。
府前啓,請內需司投屬人伸理事。措語見上答曰,不知實狀,有此論啓,則似爲無據,若或知而不言,則殊欠正直,此予所以不取也。雖然所論如此,當令該曹覈處。朴鼎賢家日記
上在慶德宮。停常參·經筵。
有政。吏批,崔鳴吉爲右參贊,沈悅爲工曹判書,柳恒大爲尙州□□,閔聖徵爲摠管,閔有慶爲僉知,李濯爲司藝,金尙憲爲知事,姜弘重爲刑曹參議,高仁健爲工曹正郞,辛啓榮爲校理,田闢爲謝恩使書狀。
平安監司書目,椵島船向蛇浦云,而宣鎭馳報,尙不來到事。入啓。朴鼎賢家日記
上在慶德宮。停常參·經筵。
行護軍方水上疏,揚除不急,專意防禦,明萬古綱常之重,立萬世無疆之福事。入啓。答曰,深嘉爾誠,元疏啓下備邊司。
玉堂箚子。大槪,摧折臺臣,深爲未安事,入啓。答曰,箚辭當留念焉。
禁府啓,邊潝元情,判付內,罷職放送事。入啓。朴鼎賢家日記
上在慶德宮。停常參·經筵。
平安監司書目,接伴使羅德憲狀啓謄草,興治領船四十隻,十三日向登州云云事,蓋德憲,聞鐵山唐撥將之言而狀啓。
傳曰,大臣·備局堂上·三司長官命招引見。聞榻前言使鄭忠信,雖無興治前進椵島,剿殺興治之黨,封府庫器物,以待他將之來,而使德憲,仍爲入去島中云。
府啓,請出執義以下事。入啓。答曰,依啓。大司憲洪瑞鳳處置也。
傳曰,召對爲之。入侍玉堂閔應亨·愼天翊,承旨李景容。
院啓,前京畿水使邊潝,不思朝廷委任之意,舟師器械,置之相忘之域,以致腐朽,豈可尋常罷職而止哉?請削奪官爵。答曰,不無可恕之道,故已爲參酌施罰,不必深治。
府啓,請內需司事。措語見上前水使邊潝拿來科罪,罷職而止,徵勸之道,不當如是,請削奪官爵。答曰,凡京外決訟,自有流來規例,雖不下諭,自當照律處置矣。邊潝事,不必深治。朴鼎賢家日記
上在慶德宮。停常參·經筵。
去夜禁府內摘奸。
傳曰,明日晝講爲之。
戶曹等內摘奸。
院啓,請邊潝事。措語見上副司直具仁曁家奴,白晝成黨,突入故參判鄭協之家,無數作亂,至於婦女僅以避,几筵亦被顚覆,家長不能禁戢之罪,不可不懲,請罷職。答曰,依啓。具仁曁推考。
府前啓,請內需司事。措語見上請邊潝事。措語見上答曰,依啓。且公私投屬事,令該道監司,如有抱冤者,一一啓聞〈施〉行。朴鼎賢家日記
上在慶德宮。停常參,有晝講。
劉都事接伴使羅德憲書目,卽見前接伴使李碩達狀啓,陪持軍官,則劉都事果爲十三日發向的奇,而待臣入島交代,今日朝水,自鐵山乘船入島事,十七日成貼狀啓也事。入啓。
平安監司書目,鐵山呈以本月十六日十七日島中出來唐撥,皆言劉興治十三日巡海發船事。入啓。
院前啓,請具仁曁事。措語見上答曰,旣已推考,不必罷職。朴鼎賢家日記
晝講,入侍時,知事鄭經世,特進官李景稷,參贊官趙翼·權鑊,侍讀官呂爾徵,假注書李一相,記事官宋國澤·申恦,講商書,自說命下,至論聖賢之學也。
上在慶德宮。停常參·經筵。
有政。吏批,姜碩期爲承旨,金光炫爲舍人,崔煜爲注書,李明漢爲吏曹參議,鄭基廣爲江原監司,李馨遠爲宗簿正,崔有汝爲掌樂正,蔡裕后爲副修撰,尹敬得爲江界府使,李植爲大諫,李昭漢爲直講。
副元帥鄭忠信書目,鐵山呈以高哥問答,十三日興治有西去之語,此爲巧心甚,不無渡我之計,不論其去與否,督率舟師,直到椵島計料事。入啓。
平安兵使書目,鐵山呈以呂得寶西歸被抄事及劉都事接伴使十七日入島事。入啓。
院前啓,請具仁墍事。措語見上答曰,不允。朴鼎賢家日記
午時未時,日暈。春坊日記
上在慶德宮。停常參·經筵。
吏曹啓曰,冬至使書狀田闢奴名呈狀,上典有七十八歲老母云,擬望時,家有老親之實,未及聞知,奉使重事,或有因此狼狽之患,則十分可慮,書狀官改差,何如?傳曰,依啓。
副元帥書目,椒島披討中船三隻漢人五十五名,而漢人則使陳琜抄率三十分載豐川,興治持令箭者,梟示警衆,而湖·畿諸船,尙未過長山串,涉期漸滯〈極爲〉悶慮事。入啓。
摠戎使書目,安戎浦近處漢船三隻來泊事及分軍入送事。入啓。
平安監司書目,老江別將申元柱告目,三板船三隻執捉事。入啓。
京畿水使柳應絅書目,領諸船親行到所江破緣由,及格軍鄭守明等,持伺候船落後事。入啓。朴鼎賢家日記
備邊司郞廳帶去牙兵金成吉,先渡江來言,郞廳到瀋陽,其恐嚇之言,比前殊甚,待亦不厚,一行出來之胡,未詳其數,或立馬場或十馬場作伍行兵,頭局幾至湯站,尾局出鳳皇城,皆牽空馬一二疋,咸載甲冑,陣中有八大旂幟,如我國五方神旂之狀。龍胡云,靑布若不在義州,則盡數前進安州云,金石言內,在瀋陽時得見興治同生者云,興治全家載船,已離本島,未知得達于某處云。金汗曰,興治欲爲歸順我國,汝國何不給糧云云。過涉中船一隻越送,只欲仲廳及仲男渡來,許多軍兵,盡爲渡江,則民情騷動搪塞爲計而渠若靑布盡數恐嚇,則何以爲之?敢啓。
義州報狀,龍胡等到江頭,府尹持〈牛〉酒委去,三胡先問,靑布何不在義州乎?怒目疾視,言甚叵測。答云,貴國每言,我國與漢同心,而今則前〈府〉尹已被中矢之患,何以仲男走往昌城爲釁乎?興治作亂,陳將被殺,而本府無形至此,故靑布恐有前日之患,置於安定云。則龍胡曰,義州不呈,則安定亦是一國,皆爲詐說云。因問興治,今在何處?答云,本月十三日盡率軍兵,不知去處。龍胡曰,朝鮮自約和之後,無一言信,今又失信,靑布期限已過,我等領率兵馬,累日野屯,事甚爲難,還歸瀋陽,或領兵直到安州運來,聞府尹指揮進退云云。答云,五日十日爲期,而慮有劉賊之亂,不及輸運,昨已馳報安州,靑布數日內運到本府,願〈勿〉前進云云。則龍胡曰,更勿多言,急往整齊夫馬云。馳還城內候望,則仲男率從胡三十名先到,龍胡領兵五百,殿后入城,明早發向安州云云。次將實伊阿者,率三千餘騎,退屯越邊事。入啓。
平安監司書目,眞㺚二名,各率其妻及假㺚三名,自老土灘越邊出來,蕭文擧逃在靑城,以其馬渡來,問之則三月初九日,汗領四萬兵,進去遵化留駐,油摠兵率三千兵,自帝都出來設計,防禦使,因問渠出來之由,虜勢漸弱,厭於征戰,島中劉將,前在瀋陽,我之將帥故出來云云。若拘留文擧,奪取降㺚,付諸龍胡,則可除昌城後患,兼博金汗喜悅,而僉使安得幹,已知文擧逃躱之事,而至給刷馬護送,極爲痛惋事。入啓。
平安監司書目,聞龍胡以蔘價靑布輸運事出來,送次知軍官韓得立于義州,使之開諭,靑布一萬六千五百二十桶內,一萬九百十桶,則已爲措備方使輸來,五千二百二桶,則島中生變,人不相通,未及措置云。則龍胡等發怒曰,前日兵糧未及事,累次言之,每稱天朝爲父子之國,豈有相奪之理哉?更勿開口云云。輸送靑布,不計駄數,因使軍人,直送義州,未收之物,一日內備給,龍胡七將軍,率其軍兵,當到安州,本道靑布,勿計公私,已盡收合,他無辦出之路,未收靑布,水獺皮等,令該曹急急下送事。入啓。
接伴使書目,沈·李兩將送言曰,造船漢人六十餘名,出在椵島,貴國舟師,放砲捕捉云,査問于兩西監司云云事。入啓。
摠戎使書目,龍胡領兵出來,未知其意,而又有上來之奇,臣在安州,不無相遇難處之患,姑避他地,觀勢計料事。入啓。
備邊司郞廳書目,龍胡處,不可前進安州之意,反覆開諭,終不聽從事。入啓。
平安監司書目,安州在靑布六千六百九十六桶六疋內,五千三百九十六桶,當日輸送于義州事。入啓。
平安監司書目,龍胡率兵到安州發言,本道布政使,須及安州相見,若不來見,是與漢人同心也。且率兵深入,其心難測,仲男亦以朝廷不遣一官爲言,此出龍胡之意,急遣朴蘭英·吳信男等一人,開諭於安州,似不可已事。入啓。
平安兵使馳啓,龍胡到安州,再三招致,不往則其怒不止,不得已往見,則城堞及官家屋上,使其㺚子,登高望候。龍胡謂臣曰,昨日要見監司,而監司至今不來,監司聞而不來耶?聽者聞而不傳耶?無數發怒,臣答曰,龍將來期已通,而布政遠巡山郡,其行遲速,未可預料云。則龍胡曰,我將上京,刷馬五百四十匹,卽刻立待。臣答曰,本州夫馬,沒數靑布載去,時未回來,五百夫馬,辦出無路云。則龍胡曰,不給靑布,不給刷馬,每事搪塞,不如一決,起身拔劍,欲加臣身,仍爲斫地勵聲,則衆胡俱起,臣中軍及軍官三名,一時結縛後,使其從胡,作蒙古書一封,以能走馬,馳傳於越邊屯胡處曰,蔘價靑布,時未準捧故稽留云,而其書同封一片木,則此乃進兵恐嚇之意,前頭之事,極爲可慮。五將又到臣處曰,靑布代木,得之不難,布政不爲沒數領來,則我將與監司·兵使·管餉使,偕往京城講定云云,其情悖惡,蔘價令該曹急速處置事。入啓。
平安監司書目,仲男一行,平壤人李龍·金守等隨來,此人等前日出來時,臣贈物厚待,今以營將李時英詳問事情,卽刻回報,李龍言鴨綠江留屯之胡,不過三千餘名,而太半驅馬卒,專爲運靑布,別無他意,龍胡之要見臣,無非自輕之計,備給蔘價,則雖或不見,亦無大段事,至於上京之說,旣無國汗分付,萬無是理,然臣往見則不無逢辱之患,旣托出巡,則不如不見之爲愈云云。一時到付臣中軍金得振馳通內,李龍直來中軍處,屛人密言曰,到肅川日,有頎而長者,跪仲男前,獻三隅木一片,其木乃斲一而分三,有若軍符者曰,吾有所言。李龍曰,此不過狂人爲咀呪者也,不如驅逐云。則仲男曰,所可究問。以夜爲約,其夜入睡後,其人蹴李龍腹,而入言于仲男曰,吾乃前年逆獄逃出之人也。今番我國擧兵攻劉,竝圖爾等云,阿之好曰如此人做出如此言,害兩國和好,不如捉送朝鮮。仲男曰,若不受如此人,則後來安得聞敵情乎?阿之好曰,然。因送木片於龍胡,而約曰,汝當在近處,待我還來,偕爲入去云云。得振曰,欲捉此人,非汝,難矣。龍胡曰,吾欲言於肅川官,捉囚,而兼官無號,令恐致疏漏,不敢開口,願令公急報監司,爲可云。與李龍,約於回來時,物色捕捉,李龍密應而去,故時方密通於李浣處,設計捕捉矣,龍胡聞我國發兵,密問於我人,略言曲折云事。入啓。
平安監司書目,龍胡領其軍,仍留安州,阿之好·仲男,率其從胡上京,使通事金希參,從容開諭,請見國書則云,汗別無分付,希參與阿之好,昏夜杯酒間,微言龍胡,領兵深入,歐辱兵使。又有上京之言,傷弓之民,驚動難定云,則阿之好答曰,兩國講和時,刑馬牛祭天地,彼此如有渝盟之擧,則必告于天地神明,然後乃絶之,豈其易耶?貴國不如我國之信,故有此驚動之心矣,前汗死,今汗立,與中原相戰之後,到處必捷,豈非天地之德,神明之佑乎?阿之好·仲男等,聞〈俄國〉發兵之奇,言語之間,每及於兩西擧師,必聽下輩妄發云事。入啓。
義州報狀,越邊屯人馬,送軍官探見,則精兵未滿千數,老弱幾至數千,廣野散屯,未詳約數,當初龍胡言,退屯兵馬,無一裹糧,留屯之弊,實由貴國失信,靑布不在義州之過也。領將四名口食牛酒及三千五百名計日給糧云。臣答曰,本府無形,儲米數少,給糧爲難,再三搪塞,則以靑布失約歸咎,太則只給壯馬,口糧一一分給云云,初日大牛一首,太糧十石贈給,則龍胡云,此軍一日應入五十石,臣依數加給,龍胡所領數百兵馬,止宿城內,朝夕兩時及諸將糧米,計數放料,而恐嚇不止,臣不避歐辱,間日贈給十石,胡將日日將來,萬端恐嚇,極爲難處事。入啓。亂中雜錄
上在慶德宮。停常參·經筵。
平安監司書目,鐵山呈以舊接伴使李碩達二十日出來云,赴邊洋中擧火事及老江來泊漢人廖國惠等二十三人安州囚禁事。入啓。又書目,備局關據,興治離島已久,雖無設計,必未及辭緣事。入啓。朴鼎賢家日記
巳時,日暈。春坊日記
上在慶德宮。停常參·經筵。
執義權濤,掌令申達道,持平洪·趙錫胤啓曰,前判書金藎國,緘答自明之辭,未免侵及於臣等,其說之紕繆,亦略及於引避之辭矣,今日當爲本府齊坐,而臣等之不敢署名,猶夫前也。不必可以長官單署入啓,又不可移他司,則請遞斥臣等之職。答曰,勿辭。
院前啓,請具仁墍事。措語見上答曰,觀緘辭而處之,勿煩。
府啓,平市庶尹金敬直風痺極重,肢體不能自運,酬答之間,氣息殆絶,此時此任,不可付之於垂死之人,以貽公私狼狽之患,請遞差事。及近來人心日渝,禁防隨弛,無籍女人之冒禁出入者,罔有限極,兵曹全不檢飭,難免怠棄之責,請當該堂上·郞廳,從重推考。答曰,不允。兵曹事,近因嚴禁女人,頗有未安之事,勿推,可也。
劉都事接伴使書目,本月二十日沈·李二將,以劉都事分付,初舊伴臣請宴問答事。入啓。
接伴使李碩達書目,二十一日午潮乘船,三更量來泊楡江事。入啓。
摠戎使書目,龍川呈,以劉興治送人瀋陽之言,出於漢人之口事。入啓。朴鼎賢家日記
上在慶德宮。停常參·經筵。
摠戎使書目,宣若海及胡差出來事。入啓。
府前啓,請兵曹當該堂上郞廳推考事及金敬直事。措語見上答曰,不允。金敬直事。依啓。
傳曰,前判書金藎國緘答,至今不入,極爲不當,入之。
傳曰,召對爲之。入侍玉堂金集·蔡裕后,承旨姜碩期。
義州府尹書目,胡將龍骨大,率夫馬靑布領去事出來,而仲男則率從胡二十三騎上京云云事。入啓。
平安兵使書目,臣稱爲進告,劉將請兵瀋陽事。胡差,備局郞廳一行,本月二十二日到義州事。入啓。朴鼎賢家日記
上在慶德宮。停常參·經筵。
有政。吏批,權淰爲掌令,李行健爲正言,呂爾徵爲應敎,李昭漢爲副應敎,吳端爲修撰,成夏宗爲江界府使,李崍爲平市庶尹,崔有海爲副校理,李省身爲弼善,閔應亨爲江陵府使,朴省吾爲刑曹佐郞。
備邊司啓曰,新除授江界府使尹敬得奴呈狀,上典父母俱在,而年老七十八歲云,情理果爲切迫,請改差,何如?傳曰,依啓。
刑曹啓曰,田稅㤼略船人殺害作賊人金豐男·仲立,龍山江邊梟示。啓。
府前啓,請兵曹推考事。措語見上答曰,不允。
平安監司書目,鐵山呈以興治差官顧林入往蛇浦等項事。入啓。
平安兵使書目,唐人陳有功等三十一名,本州拘留事。本州所在諸色靑布六千六百九十六桶六疋內,五千三百九十六桶,當日輸送事。朔州馳報,二十二日唐差蕭文擧等,與昌城府使相戰事。入啓。
備邊司郞廳宣若海書目,自瀋陽今月十六日離發,二十三日金差阿之好·仲男等,一時義州出來事。入啓。
劉都事接伴使書目,沈·李二將送言曰,以造船事,漢人六十餘名,出送扝島,我國船十餘隻,放砲捕捉,査問兩西監司事。入啓。
總戎使書目,嘉山呈以義州府尹與龍骨大等胡差三四十名,渡義州事及宣川呈以漢人作拿事。入啓。
前判書李貴箚子。大槪,邊情事,入啓。朴鼎賢家日記
上在慶德宮。停常參·經筵。
府前啓,請兵曹推考事。措語見上答曰,闕內出入男女佩持信符者,勿禁,乃是流來法例,而頃者兵曹,妄生別見,混同禁斷,故多有未安之事,爾等亦必聞知也。如是累日論執,過矣,勿煩。
平安監司書目,義州呈以二十四日,阿之好率從胡發向京洛事及昌城崔惟吉,率爾妄作辭緣,朝廷以處置事。入啓。
以內摘奸單子,傳曰,有頉處察推。
摠戎使書目,永柔呈以荒唐船二十四隻,自大灿外洋,向黃海道事及胡差明日當到安州云,不宜仍在本城,馳向永柔事。入啓。
平安兵使書目,義州呈以龍骨大胡差等,以靑布輸運稱云,五百餘騎入城事。入啓。
平安監司書目,鐵山呈以自北以南放砲三聲事。入啓。
兵使書目,義州呈以龍胡率二百三十三名,亦爲出來安州事。入啓。
副元帥書目,二十五日三和·廣梁來泊事。入啓。
備邊司郞廳書目,龍骨大不可前向安州,反覆開諭,終不聽從,不能禁抑,極爲悶慮事。入啓。朴鼎賢家日記
義禁府啓曰,許應祥議處公事,定配事,判下矣。考諸大明律,則漏泄軍情大事條,凡聞知朝廷及總兵將軍調兵討襲外藩機密大事,而輒漏泄於敵人者斬云。許應祥以其罪觀之,則似當以此律照斷,而但判付內有定配之敎,漏泄軍情條,又有若邊將報到軍情重事而漏泄者,杖一百徒三年之律,若定配則似當以此律照斷,而何以爲之?敢稟。答曰,依啓。禁府謄錄
上在慶德宮。停常參·經筵。
有政。吏批,金槃爲執義,兪守曾爲掌令,沈演爲持平,趙錫胤爲直講,申達道爲掌樂正,吳端爲儀賓府正,趙磼爲昌城縣監。
備邊司公事,昌城縣監崔惟吉拿鞫事,捧承傳,以不稟朝廷,私自處置唐差也事。入啓。
傳曰,穆陵所排石物中,封陵石物,則似當改備,此意言于都監。
傳曰,召對爲之,入侍玉堂金世濂·蔡裕后,承旨李顯英。
院啓,結城縣監金尙賓,爲人顚妄,專事貪虐,貢物之價,每自克減,以爲私用之資,貿販徵斂,一任悍妻,衙門之外,鞭扑狼藉,請罷職不敍用事。及蔚珍縣監金繼祖,目不知書,有同土偶,恣意剝割,畎畝疲民,責出芝蔘,盡爲入己,出賦役民,委之胥吏之手,流亡相繼,請罷職不敍,其代以文官差送,何如?啓。答曰,依啓。文官事不允。
吏曹佐郞趙絅上疏,請下嚴旨,以正摠戎使李曙等將兵避匿之罪,且明言我國代叛之擧,其金差,以振國勢事。入啓。朴鼎賢家日記
未時申時,日暈。春坊日記郞廳元啓英校正。郞廳李廷重書。
上在慶德宮。停常參·經筵。
山陵都監啓曰,傳敎云云,欄干石則雖在於陵上,猶可移運於仙寢未動之前,竝與石〈?〉羊馬石·文武石等物,而前期排設於新陵,其他屛風面石·隅石·地臺石·博石·備石·引石等物,則破陵之後,方可移用,此則不可不以新件改備,封陵石物中,只移用欄干,其餘則竝皆依數新造之意,敢啓。傳曰,知道。我國雖貧,遷陵重事,不可如是苟簡,欄干石亦爲新造。且仍用石物,預先移運,亦甚未安,竝破舊陵後移用。
摠戎使書目,肅川呈以胡差入安州與兵使問答事。入啓。
平安兵使書目,仲男·龍胡到安州,問答恐嚇事。眞·假㺚五名,自瀋陽出來入島事。入啓。
平安監司書目,龍胡多率軍馬,徵前日義州之變事。入啓。
院啓,翊衛成汝撥,本以麤鄙之人,居官行己,無一可觀,請罷職。答曰,遞差。
府啓,刑曹佐郞李之薰,爲人愚濫,請汰去。答曰,依啓。
平安監司書目,龍川呈以唐船七隻,自獐子島向椵島事。及龍胡到安州,作蒙古書,差送從胡于義州越邊屯胡處,前頭處置之事,朝廷以明日指揮事。及平安兵使書目,龍胡等責出刷馬五百四十匹,前進京城計料事。入啓。朴鼎賢家日記
萬頃地大雨雹,大如大椀有三角,中如小鉢有兩刃,小如鷄卵。亂中雜錄
上在慶德宮。停常參·經筵。
有政。吏批,金藎國·李塡爲知事,南銑爲禮曹正郞,朴日省爲刑曹佐郞,李聖求爲嘉善。
傳曰,管餉使成俊耉,金人蔘價靑布,趁不準備,以致辱國,事極痛心矣。金差回還後,拿推定罪宜當,備局議啓。
備邊司回啓,請拿鞫。傳曰,依啓。前日仲男等,貿覓靑布一萬八千餘桶,還到義州,爲劉興治所奪而空還,今者龍骨大等,以靑布輸去事,領三千數百人出來,三千則在義州越邊,渠率二百餘人到安州,與兵使柳斐相接,言其未及畢備之意,骨大發怒,拔佩劍擬兵使,因擊地數三,從胡突出,結縛兵使·中軍·軍官,卽爲蒙古書,送于越邊成屯胡人處。且令責立刷馬五百餘匹,欲上京討得靑布云,故有此傳敎也。
傳曰,昨觀都監啓辭,則舊陵石物處置之事,極爲苟簡,以此推之,則其他可知也。令都監更加惕慮,凡事勿以省費爲意,盡心措置,俾無一毫未盡之事。
院前啓,請成汝撥事。措語見上答曰,已爲遞差,不必罷職。
慶尙道推考敬差官李時稷病,代權潗落點。朴鼎賢家日記
上在慶德宮。停常參·經筵。
備邊司啓曰,延平府院君李貴,知事金藎國,〈本〉司堂上依前啓下事。入啓。答曰,依啓。
山陵都監啓曰,陵上舊排文武石·羊馬石等物,若刻期促成,則雖移運於破舊陵之後,猶可及設於新陵,至於丁字閣,不爲前期移運,以至氷凍之節,則塗曁丹雘之後,決不可爲,似當及時處置,何如?敢此竝稟。傳曰,知道。然則丁字閣,八月望後先爲移建,似或可也。朴鼎賢家日記
上在慶德宮。停常參·經筵。
有政。吏批,南銑爲正言,金光炫爲判校,趙廷虎爲司䆃正,李行健爲宗廟令。
工曹判書沈悅箚子。辭職事。入啓。答曰,遞差。
平安監司書目,蔘價靑布未準之數四千桶,而龍胡段匹則一切勿捧,木綿代計靑布勒捧計木八百同,萬無措辦之路,請令廟堂定奪處置事。入啓。
宣川呈,以唐差一人及譯官劉誠立出來,聞胡差出來之由,還入島中辭緣事,及龍胡欲爲還向義州事。入啓。
平安兵使書目,龍胡等變生擬慮,明日還向義州事。入啓。
刑曹啓目,出身呂起伯妻春伊㤼奸人出身池元祥,移禁府處置,何如?啓。答曰,依啓。朴鼎賢家日記
上在慶德宮。停常參·經筵。
慶尙監司書目,晉州判官金宗一,居官生疏,事體埋沒,請罷黜事。入啓。
院啓,韓天京以相訟之事,擊錚,自上特下覈決之敎,而累月淹置,不曾一問,訟者之呈訴法府,例也,而至加刑訊,以拑其口,顯有偏聽之失,請當該堂上推考,色郞廳罷職。答曰,依啓。應罷佐郞宋熙箂。
口傳政事,禮賓正李濯,以胡差今日入來,而本官只有一員,吏曹啓,請差出。朴鼎賢家日記
義禁府啓曰,前後逆賊在逃者,物色窮尋捕捉事,知委于京外,非不嚴明,而國綱解弛,人心惋惕,置之尋常,無意措捕,事已可駭。伏聞肅川有在逃盜賊,夜間潛入胡差所宿之處,漏通軍機,構誣本國云。極爲驚愕,如此行迹荒唐之人,橫行於境內及近處,則平安兵使·肅川府使,所當窺伺跟捕,而至於胡差到館之時,亦不機察雜人,致令潛入,事發之後,又不登時窮尋追捕,難免縱賊之律,請竝從重推考,此賊不無潛隨龍胡,投入虜中之弊急急,密諭于平安監·兵使及義州府尹處,使之十分用心譏察,期於必捕,且京中及外方,凡在逃逆賊,各別設機,窮極購捕事,更爲下諭申飭,何如?答曰,允。禁府謄錄
上在慶德宮。停常參·經筵。
有政。吏批,愼天翊爲持平,申敏一爲弼善,洪爲直講,吳端爲司藝,金藎國爲工曹判書,金汝水爲刑曹佐郞,徐挺然爲兵曹正郞,朴日省爲兵曹佐郞,尹左辟爲晉州判官,李省身爲司成。
傳曰,朝廷處置,有所未盡,則凡有所懷者,陳其是非,使之覺悟而已。吏曹佐郞趙絅,因近日之事,侮辱元勳及大臣,無所不至,事極可駭,姑先推考,使年少輕妄之輩,得知朝廷體面。
前參奉嚴大仁上疏。大槪,軍務,祕察事。入啓。
傳曰,明日金差招見,殿坐三嚴正時辰正一刻。
以大司憲洪瑞鳳,因刑曹訟者韓天京事避嫌,答曰,勿辭,且近者臺官,或以循私無恥之人苟充,爲富商請罷刑官之職,無足怪也。蓋以城府人韓天京,與儀賓府對訟奴婢,諫院右天京,而請罷刑官,而憲府則以儀賓府爲是而引避。朴鼎賢家日記
夜一更,月入太微東垣內。春坊日記
上在慶德宮。停常參·經筵。
有政。吏批,以崔葕爲司諫,以李景曾〈爲〉輔德。春坊日記
上在慶德宮。停常參·經筵。
有政。吏批,李弘美爲承旨,南煥爲兵曹佐郞,崔義爲刑曹佐郞,李景曾爲副校理,羅宜素爲禮曹正郞,李㬅·李景仁爲禮曹佐郞,蔡裕后爲獻納,李省身爲修撰。
以備邊司草記,傳曰,管餉使成俊耉,不爲拿鞫。朴鼎賢家日記
上在慶德宮。停常參·經筵。
兩司,以韓天京事,竝引避,玉堂處置。大槪,竝命出仕,正言鄭百亨遞差事。入啓。答曰,依啓。且本館公論所在之地,所論如是苟且,紀綱之不振,官吏之縱恣,無足怪也。鄭百亨旣無論事之失,則其用予言之罪,奚至於遞職哉?蓋天京之事,鄭百亨發言論啓,且其避嫌有循私無恥之罪,自有當之者云云故也。朴鼎賢家日記
夜一更二更,月暈。春坊日記
上在慶德宮。停常參·經筵。
有政。吏批,趙錫胤爲持平,李㬅爲正言,金光爀·吳竱爲副修撰,裵尙益爲黃海都事,沈演爲禮曹正郞,李惕然爲禮曹佐郞,趙誠立爲大司諫。
副提學趙翼以下啓辭。大槪,伏承昨日聖批,臣等苟且之失著矣,請鐫削臣等之職名。答曰,勿辭。
備忘記,諫官,上格君非,下劾官邪,國之治亂興衰,在於諫官之得人與否也。近來在此職者,皆是名流,而自前論刻,或不無可疑可怪之事,余嘗痛歎,而反躬自責也。前正言鄭百亨,以父兄子弟,不以正道事君,爲人圖決曲訟,其循私汚器,莫此爲甚也。此習不祛,則聽人指嗾,傷人誤事之弊,似難禁抑,削去仕版,以爲徵後之地。且以大司憲洪瑞鳳避嫌之事觀之,則刑曹郞廳似無其罪,勿爲罷職。
政院啓曰,鄭百亨削去仕版,全湜初度呈辭,遞差未安事。入啓。答曰,臺閣,端人正士充滿,然後朝廷因之以尊,無論賢否是非,而優容寬假,未知其可也,卿等之言,有同膠柱鼓瑟,其更思之。朴
義禁府啓曰,房瑚分揀事,命下矣。放送,何如?答曰,依允。朴鼎賢家日記
上在慶德宮。停常參·經筵。
冬至使書狀姜栢年爲之。朴鼎賢家日記
上在慶德宮。停常參·經筵。
傳曰,宣若海一行員役,書啓。
校理權濤上疏。大槪,不信言語,受人擧征,便是玷累之人,論思重地,不可一日冒居,請削臣職事,入啓。答曰,以鄭百亨避辭,有權濤亦以訟者天京爲直之語故也。
吏曹啓曰,法典內褒貶居下者,經二年乃敍,註議親而臣居下者,經一年云,己巳春夏等居下人員中,沈之源·李岦·元克咸,竝皆功臣,已經一年,依法典施行,何如?啓。傳曰,依啓。朴鼎賢家日記
上在慶德宮。停常參·經筵。
有政。吏批,閔機爲承旨,趙邦直爲大司成,鄭鳳壽爲全羅左水使,姜文星爲戶曹佐郞,洪霶爲摠管,李基祚爲兵曹參議。
全昌君柳廷寬上疏。大槪,前正言鄭百亨避嫌中,以臣爲證據,不勝惶恐,玆敢略陳當初曲折,仍請鐫削職名事。入啓。答曰,安心勿辭。
江原監司書目,平海縣監李後天,襄陽府使李忠養,洪川縣監金天錫善治事。入啓。
管餉使書目,金差酬給未准靑布代木綿等物,拮据收拾,入送灣上事。入啓。
承文院新來揀擇趙績·李汝翊·李海昌·朴啓榮·崔時遇·徐相履·李舶·崔文湜·李晠傳·趙珩·崔夢旭·柳寅寬·尹珹·李道長。
以權濤上疏,傳曰,此疏末端所陳,極爲泛濫,還出給,今後如此無忌憚疏章,勿爲捧入。朴鼎賢家日記
夜一更,月暈。春坊日記
上在慶德宮。停常參·經筵。
有政。吏批,沈演爲持平,崔有海·朴潢爲副校理,李景曾爲直講,趙錫胤爲典籍,柳穎爲說書,金世濂爲司䆃正。
傳曰,宣若海加資,譯官金希參以下,令該曹前例相考,參酌論賞。
傳曰,召對爲之,入侍,玉堂呂爾徵·李省身,承旨閔機。
傳曰,鳳林大君年已長成,宜有其室,令該曹照例擧行。
全羅監司書目,全州呈,以雨雹事。入啓。朴鼎賢家日記
自午時至酉時,日暈。夜四更五更,沈霧。春坊日記
上在慶德宮。停常參·經筵。
去夜外城門內摘奸。
吏曹啓曰,江原監司書狀云云,李后天等居官之狀,果爲可嘉,褒賞之典,非該曹所能擅便,上裁,何如?啓。傳曰,各賜表裏。
吏曹,奉化推考敬差官權潗病,代李濯落點。朴鼎賢家日記
自昧爽至辰時,沈霧。午時,日暈。春坊日記
上在慶德宮。停常參·經筵。
弼善申敏一上疏。大槪,請令該曹,勿管內需司之財,以補軍餉,而詰戎兵爲自强禦敵之備事。入啓。
傳曰,江原監司褒奬守令等,各年貢物畢納與否,相考以啓,戶曹本道大同廳設立後,皆以米布來納大同廳,別無貢物未納之處,只以田三稅大同米布納未納別單子書啓。傳曰,其中襄陽各年未收最多,論賞安徐。
禮曹啓曰,傳敎云云,大君吉禮揀擇處女,然嘉禮廳排設,處女自某歲至某歲單子捧入乎?敢稟。傳曰,自十歲至十五歲爲限。朴鼎賢家日記
上在慶德宮。停常參·經筵。
備邊司郞廳,以大臣意啓曰,摠戎使李曙處,發遣宣傳官時,下察旨一封,使之傳授,而政院亦勿令拆見云。臣等未知所諭者何事,而待罪廟堂,軍機重事,臣等不得與知,則不但於事體未安,後日之弊,亦不可不慮也。政院居喉舌之地,不知申稟,一承上敎,率爾承受,極爲不當,色承旨推考,何如?傳曰,此非承旨之失,勿推,政院及色承旨皆待罪。
以備邊司公事,南平格軍,未及期限之罪,在於加里浦僉使李綣拿鞫事,捧承傳。
備忘記,延平府院君李貴病重云,其壻罪人金卨放釋,以慰其心。
有政。吏批,尹煌爲舍人,閔光勛爲正言,崔貞吉爲兼文學,趙邦直爲輔德,李㬅爲典籍。朴鼎賢家日記
上在慶德宮。停常參·經筵。
以刑曹,楊口權勛濫騎公事,傳曰,近日刑曹凡査覈之事,不考書,皆以己意斷定,極爲不當,此公事還出給。
府啓,平安兵使柳斐受委重地,積致尸居之誚矣。今番龍胡應接之時,節節生梗,以辱名器,荒唐漢人,恇撓失措,不卽囚繫,以致胡人之闌入披中,盡奪漢囚而誘脅,使軍機重事,透露無餘,其辱國誤事之罪,不可不重治,請拿鞫定罪。原昌君玖,以秩高宗室,偃然在外。今番胡差要見時,緩緩來到,終未見胡差之面,其縱恣無忌之罪,不可不懲,請先罷後推事。及政院居喉舌之地,其於入啓宣命之際,無所不知,無所不見,而傾傾特遣宣傳官,下送封書於軍前,所當申稟,不容泛視,而矇然承受,有若循常者然,請該房承旨罷職事。入啓。答曰,頃日之事,非承旨之罪,而至於請罷,殊甚過矣。柳斐不無所失,但此時遞易非便,勿爲更煩。玖推考。
院啓,政院封書不爲申稟色承旨罷職,同參承旨請推考事。入啓。答曰,頃日之事,惟予妄作,非承旨之罪,勿煩。
吏曹啓曰,都目政事,二十二日爲之意,敢啓。答曰,知道。朴鼎賢家日記
巳時午時,日暈。
夜一更,白雲一道,如氣起自乾方,直指艮方,長十餘丈,廣尺餘,漸移東方,良久乃滅。四更五更,月暈沈霧。春坊日記
上在慶德宮。停常參·經筵。
傳曰,典獄摘奸,輕囚放釋。
左議政金瑬啓曰,伏聞數日前縣監朴弘中,投呈上疏,見却於政院,今始聞梗槪,乃是健元陵第二岡裁穴未盡事云。初不詳愼,幾誤大事之罪,實在臣身,請下攸司,以正臣罪,亟命該曹,會其時同參諸術官,更加商確審定,不勝幸甚。答曰,依啓。且卿昧於風水,則點穴之未盡,非卿所失,宜安心勿待罪。
平安監司書目,龍川呈以金差等見汗招書,明日沒數渡江計料事。入啓。
左副承旨啓曰,大臣會于賓廳請對,敢稟。傳曰,欲爲引見,而近得暑症,氣體不平,故未果,此封書承旨傳于大臣。
李行健爲持平。
府前啓,請承旨罷職事,及柳斐拿鞫事,玖罷推事。措語見上答曰,不允。
院前啓,請承旨事。措語見上答曰,不允。朴鼎賢家日記
辰時,有霧氣。春坊日記
上在慶德宮。停常參·經筵。
禮曹啓曰,左議政啓辭云云,山陵裁穴時,朴弘中亦同參,而不爲就質於摠戎使,退有後言,莫重之事,不可獨與在京術官議定,崔晚成,稱世號爲精於術業,下諭觀察使,使之乘馹上送齊到後,更爲商議啓稟,何如?傳曰,允。
咸鏡道潛商禁斷御史沈之源爲之。
義州府尹書目,胡差二名,自瀋陽出來卽時,龍胡督運其卜,達夜到江事。入啓。
府前啓,請承旨事。措語見上請柳斐事。措語見上請玖事。措語見上答曰,不允。柳斐事問于大臣處置。朴鼎賢家日記
上在慶德宮。停常參·經筵。
院前啓,請承旨事。措語見上答曰,不允。同參承旨推考事,停啓。
府啓,請玖事。措語見上慶山□□金怡,前爲內贍主簿時,庫儲油及雜物,公然濫用,逋欠甚多,請罷職。答曰,不允。金怡事,此時遞易,弊亦不貲,更觀治民善否處之,可也。柳斐事,大臣處置間姑停。承旨事,停啓。朴鼎賢家日記
上在慶德宮。停常參·經筵。
戶曹啓曰,今年災傷覈審時,各官所隱私結,使之竝入於時報中,勿令一容私事,下諭於諸道監司,嚴飭列邑,竝錄於年分結數,年分上來之後,發遣御史,訪問私結之有無,如有犯者,計其私結所捧之數,繩以贓律,何如?啓。傳曰,允。
備邊司啓曰,傳敎云云,今番胡差出來時,柳斐身爲主將,不能臨機善處,種種辱國之事,不一而足,今者臺論重發,勢難仍在,速爲改差,何如?啓。傳曰,允。
府前啓,請原昌君玖,柳斐·金怡等事。措語見上答曰,不允。玖當觀緘辭而處之,勿煩。柳斐罷職。
諫院箚子。大槪,陳弊六條事,入啓。
院啓,副司果朴弘中,本以詭譎之人,從事雜術,自初至終,隨參於諸術官之列,定山裁穴,無不與知,而事過之後,乃敢偃然呈疏,其反覆其說,輕蔑朝廷之罪,不可不痛懲,削去仕版事,及禮曹正郞羅宜素,爲人麤鄙,不合南宮之選,請遞差。答曰,依啓。朴弘中陳其所懷,未爲不可,勿煩,承旨罷職事,停啓。
答諫院箚子曰,爾等之誠,當留念焉。朴鼎賢家日記
上在慶德宮。停常參·經筵。
戶曹啓曰,今年災傷踏驗,不幸有徵發之擧,又有遷陵之役,兩湖·兩西·畿甸,皆未免騷擾,依上年例,令各道都事,詳細踏驗,何如?啓。傳曰,允。
院前啓,請朴弘中事。措語見上答曰,推考。
府前啓,請柳斐事。措語見上請金怡事。措語見上答曰,已爲罷職,不必拿鞫。玖事停啓。
二十二二十三日,都目政事,吏批,柳舜懋爲知事,金鎭爲慶尙左水使,全三達爲金海府使,李必榮爲密陽郡守,梁貴生爲坡州牧使,孫必大爲公淸都事,南宮煒爲文川□□,李梣爲戶曹佐郞,閔光勛爲兵曹正郞,李㬅爲兵曹佐郞,崔茂爲工曹正郞,沈之源爲校理,趙錫胤爲禮曹正郞,金㠍爲刑曹正郞,李公益爲刑曹佐郞,金忠淹爲工曹佐郞,宋國澤·郭龍伯爲典籍,朴潢爲吏曹佐郞,張喚爲刑曹佐郞,李景曾爲副校理,柳琳爲平安兵使,柳景紹爲戶曹佐郞,李景仁爲禮曹正郞,趙公潚爲禮曹佐郞。朴鼎賢家日記
自午時至申時,日暈。夜五更,月暈。春坊日記
上在慶德宮。停常參·經筵。
有政。吏批,李溭爲義州府尹,趙緯韓爲直講,權稱爲戶曹佐郞,李梣爲工曹佐郞。
院前啓,請朴弘中事。措語見上答曰,已爲推考,不必深治。
備邊司啓曰,義州府尹鄭之罕拿鞫事。入啓。答曰,依啓。以龍胡到本府,斬殺漢撥三名,捉去一名故也。
府前啓,請柳斐事。措語見上答曰,不允。金怡事,停啓。朴鼎賢家日記義禁府啓曰,以鄭之罕拿來公事,一二日差后發送事,傳敎矣。已過二日,拿來都事發送事,何以爲之,取稟。答曰,明日發送。禁府謄錄
辰時巳時,日暈。自未時至酉時,日暈。春坊日記
上在慶德宮。停常參·經筵。
禮曹啓曰,進慰使拜表日期,尙未擇定,風高之節漸近,發行乘船,待候島中近處,事定卽發事,議于大臣,則大臣之意亦然,拜表乘船日,令日官推擇,何如?啓。傳曰,依啓。且前日下問時,大臣以決難預送回啓,未滿數日,以本曹之意爲然,未曉其意也。
備邊司啓曰,各道舟師軍兵,暴露海上,今已數朔,其辛苦之狀,何可勝言?兩西物力蕩竭,雖未犒饋,特遣宣傳官,問其疾苦,仍令兩西監司,收得若干魚鹽,逐名分給事,敢稟。傳曰,啓辭甚當,依此施行。
戶曹啓曰,今七月等祿俸,勿論東西班禁軍兵,於各其科內正職,一時頒給,祿都目政事,令兵曹前期爲之,俾及於開倉之日,何如?傳曰,啓辭甚當,今後令該曹依此施行。
平安監司書目,卽見冬至使船付送臣貿販差人李長坤告目,則四月二十七日,北京離發,由天津衛海洛書狀官所乘船,及團鍊使張敬仁所乘二隻,六月二十三日石多山來泊事。入啓。朴鼎賢家日記
上在慶德宮。停常參·經筵。
平安監司書目,冬至書狀官二十三日石多山到泊,太子冊封詔勅齎來事。入啓。
進賀兼謝恩使李忔書目,臣一行,三月二十四日,到北京,方物及表奏驗納事。前在山海關狀啓,慮未得達,更爲謄書上送事。兵部辨誣咨未呈前,聖旨已下昭雪,更無呈辨之事,還爲齎去計料事。夷情塘報別單一道事。禮部請勅題本,四月三十日奉聖旨是是日允下,先來譯官李春實狀啓,通報齎持,爲先發送事。入啓。
冬至使書狀官書目,慶賀事竣,皇太子冊封詔諭,已爲順付,先送譯官,以報緊奇事。入啓。
政院啓曰,冬至使書狀行次,江上搜驗,取稟。傳曰,令本道都事爲之。
禮曹啓曰,迎勅吉日七月十一日推擇。啓。朴鼎賢家日記
上在慶德宮。停常參·經筵。
禮曹啓曰,冬至使拜表之日,若後於迎詔勅,則皇太子殿,當有進賀箋文及方物,而稽之古例,則必進賀然後,方有太子殿下賀箋方物,此是天使齎詔頒降之規,事與古異,旣已頒詔,則賀箋方物,似不可闕,令廟堂議處,何如?啓。傳曰,允。
又啓曰,傳敎云云。臣徐渻,在備邊司,得見西來狀啓,則興治大敗於李界來,中軍崔姓者,死守兵船十八隻,反投登州云,而亦欲七月間當還云。故稟議于大臣,而乘船待候島中近處,事定卽發等語,乃臣之本意,而措語未瑩,以致與大臣回啓之意有異,極爲惶恐,大臣之意則兩起之行,久留海上,供應之費不貲,欲預爲擇日,事定之奇,入來卽時,發送,爲當云。令日官依例推擇,以爲臨時進退計,何如?傳曰,依啓。朴鼎賢家日記
上在慶德宮。停常參·經筵。
護行官書目,金差仲男等,本月二十二日無弊渡江事。入啓。
禮曹啓曰,冬至使拜表吉日七月二十六日辰時,方物封裹二十三日,乘船八月十五日,進慰使拜表七月十七日辰時,方物封裹十四日,乘船八月十八日。啓。朴鼎賢家日記
上在慶德宮。停常參·經筵。
傳曰,大臣·備局堂上·三司長官命招引見。聞筵中言,昨日左議政以,興治雖不出來,而仍爲進兵,攻打劉興基·沈世魁事,啓之,領議政以,進兵薄島,開諭島中,而罷還之意,啓之。故以此引見,而上意以興治必不久還島,且閣部咨諭之意,雖不明言,而蓋欲本國之征討也。姑令副元帥,留待治賊之還。且待進賀使回還,有何事機而處之未晚,本道陸兵則爲先罷遣,副元帥及摠戎使所率京軍,姑爲仍留事,定奪云。
延平府院君李貴身病出仕啓曰,今者請討空島之議,出於慮外,殿下曾有告孫閣老后伐椵島之敎,必不以一二臣之議,有所撓改聖算也。恐不無先入之慮,故迫於事勢,扶疾冒瀆。答曰,知道。當廣議處置,卿其退而俟之。
兵曹啓曰,卽刻有一常漢玄守男稱名者,乘醉發狂,披髮持長劍,突入興化門之際,守門將申魏望,出門禁止,則以劍擊傷其手指,艱難捕縛于禁川橋邊,請令攸司按法察之,軍士等不爲闌阻,經先奔散,竝令察之。傳曰,竝令禁府察之。
以禮曹啓辭,賀箋方物事,備局啓,依該曹啓辭施行。傳曰,依啓。朴鼎賢家日記郞廳元啓英校正。郞廳李廷重書。
上在慶德宮。停常參·經筵。
中宮殿誕日,政院·玉堂·二品以上問安。答曰,知道。囊子一部賜給。
禮曹啓曰,冊封頒詔后,當有進謝恩使,而明年二月初四日,乃千秋節,千秋進賀使,亦當卽爲差出,未寒之前,第念進慰·冬至使,開月當爲發送,進賀·謝恩·千秋使,亦當相繼發程,一兩月之間,五起使臣,齎送方物之外,各行員役·盤纏,及所騎船隻·格軍等項,卽今物力,辦出無路。近例一使之行,兼付兩三事者有之,某使而合于某使行,該曹不敢擅定,議大臣定奪,何如?傳曰,允。
平安監司書目,義州呈以,漢人數十名,明火突入,家藏雜物牛隻奪去,前頭作挐,令廟堂指揮事。入啓。朴鼎賢家日記
未時酉時,日暈。春坊日記
上在慶德宮。停常參·經筵。
平安監司書目,劉興基揭帖無職名還送事。入啓。
禮曹啓曰,傳敎云云。吉事則聞卽經先頒布,事理爲當,而第稽古例,景泰·嘉靖,皆有皇城被圍之變,而我國〈無〉進慰·進賀之擧,望闕進賀及頒布八方,事係創始,議大臣定奪,何如?傳曰,允。
備邊司郞廳,以都體察使意啓曰,兵曹判書李弘胄榻前啓辭,各道軍額充定事,今者有意外興師之擧,且有遷陵之役,依聖敎姑待明年,徐議處之,而逃故缺額,依前行會,一一充補啓聞事,兩湖監·兵使處行會,何如?傳曰,允。
院啓,請朴弘中事。措語見上慶尙道左水使金鎭,素蔑名稱,又無履歷,專制鎭壓之責,決不可付諸此人,請遞差事。入啓。答曰,不允。金鎭,前爲守令及營將時,無不善治,今之所論,似乎不察矣。
府前啓,請柳斐·金鎭等事。措語見上新除授禁府都事鄭儉·鄭栻,治無名稱,不合此任,請遞差。答曰,不允。
副護軍李命俊上疏。大槪,內修外攘事。入啓。朴鼎賢家日記
接伴使書目,興治下島后,到泊下島后,諸將等招致譯官等皆言,近日胥動浮言,出陸漢人及差官等,或囚或留,水陸進兵,將犯島中云云,是何事也?其爲恐喝揚揚之狀,罔有紀極,措辭以答,少不動聽。亂中雜錄
自昧爽至辰時,有霧氣。春坊日記
上在慶德宮。停常參·經筵。
禮曹啓曰,傳敎云云。議于大臣,則海昌·大臣以爲,在昔陸路赴京之日,亦不能各差別使,或兼數三事,況此海程險惡,兵戈塞路,豈可隨事各差使臣乎?進慰使則旣兼進兵器·改貢路兩件奏聞,今宜更兼冊封進賀,而冬至使則兼以平奴進賀降勅謝恩千秋進賀以送,似爲宜當云。大臣之議如此,上裁,何如?傳曰,依議施行。
平安監司書目,雲山·義州等官雨雹事。入啓。
禮曹啓曰,宣布八方事,議于大臣,則海昌君尹昉,領議政吳允謙,右議政金瑬,左議政李廷龜以爲,景泰·嘉靖之變,我國無進慰·進賀之擧云。當時之欠典,非可援例於今日,況已爲定奪之事,豈容復生他議,至於望闕進賀,宣布八方,姑待進賀使李忔回還而擧行,恐無不可。伏惟大臣之意如此,上裁,何如?傳曰,依議。
院前啓,請朴弘中·金鎭等事。措語見上答曰,不允。
府啓,請金鎭事。措語見上通禮院行前掌務官罷職事。今月初一日中宮殿誕日表裏進獻時,濟用監官員,偃然退在,使下人代行,當該官請罷職事。入啓。答曰,依啓。通禮院官員推考,金鎭事,已諭,柳斐事,停啓,濟用監官員應罷,副奉事李光源。朴鼎賢家日記
卯時辰時,有霧氣。申時酉時,日暈。
初昏,白雲一道如氣,起自乾方,直指坤方,長十餘丈,廣尺許,漸移天中,移時乃滅。春坊日記
上在慶德宮。停常參·經筵。
有政。吏批,李景曾爲獻納,李德洙爲弼善,鄭之羽爲刑曹正郞,沈悅爲判中樞,金尙憲爲知事,李惟侃爲同知,蔡裕后爲副校理,李省身爲大司成,趙錫胤爲司書,閔有慶爲敦寧府都正。
答李命俊上疏曰,余用嘉尙,所陳之事,當留念焉。
吏曹判書鄭經世三度加由后箚子,乞賜鐫免事。入啓。答曰,無心之失,人所難免,宜勿固辭,速出行公。
府啓,請金鎭,通禮院掌務官等事。措語見上監察金翼吉,以都案廳發身,擧止不似,朝官貽笑各司,取侮同僚,請遞差事,及慶尙左水虞候李應徵,係出賤孽,請遞差事。入啓。答曰,依啓。通禮院官員,已爲推考,不必罷職,金鎭事,不允。朴鼎賢家日記
上在慶德宮。停常參·經筵。
翰林取才,李海昌綱目略。
軍器寺·訓鍊都監·別造廳·驛馬軍營內摘奸。
吏曹啓曰,三曹郞官汰去,刑曹正郞金鍊佐郞張,工曹正郞崔茂,佐郞金忠淹·李梣,戶曹佐郞柳景紹。
傳曰,今此汰去郞官中金鍊,乃是正勳之人,亦不至於不堪此任,勿爲汰去。朴鼎賢家日記
上在慶德宮。停常參·經筵。
有政。吏批,李尙馨爲持平,李海昌爲檢閱,鄭之羽爲禮曹正郞,高用厚爲僉知,沈之源爲吏曹正郞,崔山立爲摠管,朴筳爲兵曹正郞,李景賢爲刑曹正郞,趙公潚爲刑曹佐郞,朴敍復爲戶曹佐郞,黃胤后爲工曹正郞,鄭復吉爲工曹佐郞,羅宜素爲冬至使書狀,沈演·羅宜素爲典籍,趙後說爲工曹佐郞。
前察訪姜籍上疏。大槪,陳情事。下吏曹,吏曹粘啓曰,見此疏內辭緣,極可迫切,若非甚無狀之人,則必不敢肆爲欺罔,姜柏年書狀官改差,何如?傳曰,允。
院啓,請朴弘中事。措語見上今年式年榜,承文院攔選之數,至於十四人之多,而其中冗雜苟充之人,尹珹·崔夢旭·李馹等,尤甚不合,爲人笑罵,亟命削去,其時掌務官柳主張專擅之迹,播於衆口,縱恣無忌之罪,不可不懲,請罷職不敍用。答曰,依啓。柳推考,朴弘中,不允。
延平府院君李貴上疏,請勿撓於執抑之說,速罷舟師,以解軍民之怨事。入啓。朴鼎賢家日記
義禁府啓曰,金乭孫等元情公事,金貴仁分揀事,判下矣。金貴仁,則分揀放送之意,敢啓。答曰,知道。禁府謄錄
自昧爽至巳時,沈霧。午時未時,日暈。夜一更二更,月掩塡星。五更,沈霧。春坊日記
上在慶德宮。停常參·經筵。
院前啓,請朴弘中·柳等事。措語見上答曰,觀其緘辭而處之,未晩,勿煩。
府啓,今年書狀官之謀免不行,不止一二計,人臣不辭難之義,於此絶矣。若不以重律繩之,則日頹之紀網,終無以收拾,請査前後謀免之員,竝命永不敍用。前察訪姜籍,敢將舐犢之私,冒呈犯濫之疏,此實曾所未有之事,其蔑國法無忌憚之罪,不可不痛懲,請削去仕版。新除授工曹佐郞趙後說,爲人凡庸,不合郞署之任,請遞差事。入啓。答曰,依啓。趙後說,工曹事務不繁,試可宜矣。朴鼎賢家日記
義禁府啓曰,本府都事韓必明除授後,以病不得出仕,請改差。答曰,依啓。
政院啓曰,前結城縣監金尙賓,以會操時,軍器什物,多有未盡之處,決杖事,命下矣。刑曹錯認尙賓遞來于京,請移義禁府,而今見禁府啓辭,則時在報恩地云。尙賓旣在本道,此時王府羅將往來,亦極有弊,令本道依他在任守令例,營門決杖,似或便當,臣在該房,惶恐敢稟。傳曰,依啓。義禁府謄錄
自昧爽至辰時,沈霧。未時申時,日暈。春坊日記
春坊啓曰,司書趙錫胤,書筵入番事緊,謝前出仕,何如?傳曰,依所啓施行。上同
上在慶德宮。停常參·經筵。
吏曹啓曰,冬至使書狀官謀避現告,前縣監李大純·田闢,前典籍姜柏年·金秀南。啓。傳曰,其中有老母及衆所知有疾者,分揀。
刑曹啓曰,前舒川縣監睦□□,前能城縣監金尙賓遞來,移禁府決杖,藍浦□□柳道元等,令本道決杖,何如?啓。傳曰,允。
院前啓,請朴弘中·柳等事。措語見上答曰,不允。
李貴箚子。大槪,辭職事。入啓。答曰,卿其勿辭,調理行公。朴鼎賢家日記
卯時辰時,有霧氣。自巳時至申時,日暈。初昏,流星出密雲中,入坤方天際,狀如鉢,尾長四五尺許,色白。春坊日記
上在慶德宮。停常參·經筵。
辰時,有霧氣。巳時,日暈。午時,日有重暈,外暈有履,色赤。春坊日記
上在慶德宮。停常參·經筵。
明日迎詔勅出宮,三嚴正時,寅正一刻。
備邊司啓曰,榻前兵曹判書李弘胄所啓云云。虛位充定,今年雖是式年,而新年籍,才已頒行,姑勿充定,自后式年充定,似爲宜當,敢啓。傳曰,依啓。
黃海監司書目,副元帥陳前逃亡海州武將金應吉行刑事。入啓。朴鼎賢家日記
自巳時至申時,日暈。春坊日記
上在慶德宮。停常參·經筵。
傳曰,捧上言。
迎詔勅還宮后,政院·玉堂·二品以上·六曹問安。答曰,知道。
以誌文,傳曰,今此改撰之文,添削得宜,下字的當,可謂善改矣,但其中一二語,有不當削而刪去處,使之更加詳察爲之,且構成癸丑之獄,非特爾瞻之罪,而希奮之名,落而不錄,似爲不正矣。
傳曰,遷陵時,慈殿所御服色,及宮人服色,預爲磨鍊以啓。
李貴箚子。大槪,速罷舟師,以慰軍心事。入啓。朴鼎賢家日記
自辰時至未時,日暈。
夜一更,白雲如氣,自坤方,直指乾方,長十餘丈,廣尺許,良久乃滅。春坊日記
上在慶德宮。停常參·經筵。
傳曰,頒赦·百官加爲之。以政院,取稟。傳曰,雜犯死罪以下竝宥之。
禮曹啓曰,今年別試,依壬寅年規例,而咸聚京師,規矩磨鍊,別單子,書啓。傳曰,允,初試論賦,初場策文,終場講經,三經自願,四書抽栍,分三所各取二百云。又啓曰,諸術官,會同朴弘中第,二岡更爲裁穴,何如?傳曰,允。
以李命俊上疏九條內,嚴宮禁一條,備邊司單擧回啓,答曰,因余無狀,如此艱虞之日,添一大憂於相臣,過亦重矣,誰怨誰尤?但孽子賤人,僕役微事,非廷臣所可干預,而一聞此語,年少敢吻廟堂憤怒,此實天下怪底事也。闕中本無以嬪妾侍之者,而如彼勒定成罪而後已,此必姦兇之怨國者,造言扇動而然也。雖然,回啓內辭意,極爲嚴正,令法府,言根出處,一一査出,嚴鞫處置,回啓之辭,書于下。
答玉堂箚子曰,卿等之誠以庶孽爲宮人,非但自前有之,癸亥年間,入在宮中者,亦不無其人,而未聞以此爲言,今因微細之事,擧朝警遑,疏箚紛紜,實未曉其意之所在也。此兩人在闕時,皆行婢僕之事,且余本無嬪妾,而卿等欲爲勒定,是亦奇怪事也。目今人心極惡,邊虞孔棘,此所當慮,未然之事,不必徑憂也。雖然兩款所陳,似出於愛君之誠,余當留念焉。
答大司諫以下避嫌上疏曰,勿辭退待。
答獻納李景曾上疏曰,唐撥捉給胡差者,只請推考,侍女媒進之人,必欲誅殛,廟堂何其弱於大義,而强於此事乎?推此觀之,不可謂知輕重也。余之處身,與宦相似,而猶不容於臣僚,誠可哂也。勿辭退待。朴鼎賢家日記
自午時至申時,日暈。
夜一更,流星出織女星下,入北斗星上,狀如甁,尾長五六尺許,色赤。春坊日記
上在慶德宮。停常參·經筵。
掌令兪守曾·權淰,持平李行健避嫌。大槪,諫院,雖已陳箚,尙被廟堂之嚴斥,況臣等久在言地,全然含默,疲軟不職,何敢仍冒?請罷職。答曰,勿辭,言根出處,從速査出,媒進之人,依大臣定律施行。
傳曰,余以否德,猥承丕緖,恐獲戾于上下,故恒懷懍然,未遑他事,昨日備局回啓中嬪御一事,引古援例,前日之未遑,實余之不察也。夫蠱心害政,不獨在於賤人,證古援今,未必由乎平心,然群情難遏,衆怒可畏,令該曹參酌擧行。
領議政吳允謙,左議政金瑬,右議政李廷龜啓辭。大槪,以昨日回啓待罪。答曰,余實過矣,卿等安心勿待罪。
禮曹啓曰,今此皇太子冊封別試,初場論賦具篇,終場策文一道,講經五中自願一經,四書中抽栍一書,取粗以上分三所,各取二百人,初試八月二十八日,講經九月十八日,殿試同月三十日,放榜十月初十日。啓。
傳曰,召對爲之。
延平府院君李貴箚子,少霽雷霆之威,以安大臣臺諫之心事。入啓。
副提學趙翼,副應敎李昭漢等啓曰,臣等陳箚,在於備局回啓之前,方且席藁待罪之不暇,兩司之避,何敢偃然處置?請鐫削臣等之職。答曰,勿辭。
玉堂箚子,大司諫趙誠立,司諫趙廷虎,正言南銑·鄭沇出仕,兩掌令·獻納·持平李行健,請遞差事。入啓。答曰,依啓。李景曾等,勿爲遞差。朴鼎賢家日記
自巳時至酉時,日暈。夜自一更至三更,月暈。春坊日記
上在慶德宮。停常參·經筵。
政院啓曰,備局回啓判下,似當捧承傳擧行,而何不書入耶?傳敎矣。夜深,明日捧入之意,敢啓。傳曰,誅殛罪人査出之事,極爲緊重,而如是稽緩,殊甚不當矣。又啓曰,令法府査出事,院中將陳其未安之意,故傳旨不敢擧行,惶恐敢啓。傳曰,速爲捧之。又啓曰,言根出處査出嚴鞫,速捧承傳事,傳敎矣。王言一下,傳播中外,瞻聆所及,關係非輕,不敢捧之之意,敢啓。傳曰,卿等昨日張皇陳啓,今又防塞,意非偶然,媒進重罪,誅殛極刑,不尋言根,而遽加殺戮,豈有是理乎?卿等如知媒妁之人,則此承傳,不捧而直啓,未爲不可矣。又啓曰,言根不得直啓之意,惶恐敢啓。傳曰,此事不問於出處之本,則媒妁之人,似難的知,故欲爲査問,而本院必欲抑遏,未知其意也。
答李貴箚子曰,余之深惡者,非爲不在闕中之一二女僕也,因此一事,欲害無辜之人。大抵疏中條列,非止一二,而單擧此事,竝不回啓,是誠何心哉?此必落於兇人術中也。非余所見,不過如此,卿勿爲怪。朴鼎賢家日記
義禁府啓曰,玄守男已爲定配,啓下,令兵曹依例家口推刷,卽卽入送,何如?答曰,允。禁府謄錄
上在慶德宮。停常參·經筵。
有政。吏批,兪守曾·高傅川爲掌令,愼天翊·沈演爲持平,沈東龜爲獻納,李景容爲襄陽□□,權鑊爲承旨,鄭晳爲大同察訪,權淰爲禮曹正郞,李尙馨爲文學,洪錫禹爲工曹佐郞,金光炫爲應敎,李景曾爲校理,兪守曾爲資正。
大司諫以下避嫌。大槪,殿下必欲罪媒進人,則事係宮中,外廷之臣,何得以摘發乎?苟有其人,則宮中之人,必知其名,果有其事,則何必屢降嚴旨,使外廷之臣,求之太急乎?女僕旣不在宮中,則殿下之從諫至矣,而猶未祛不平底氣象,辭意一向嚴峻,聖明之下,安有殺戮無辜,而爲殿下之憂者乎?臣等首論言根,實在臣等之身,請亟命罷斥事。入啓。答曰,目今耉長,無忠厚效君之心,年少有浮邪害物之志,此甚可慮也。此事,爾等謂之,內間引進,而今言問於宮中,頃日所謂內間,何人耶?直斥此人,則當卽下問,以服奸兇之心也。余雖昏庸,今日情狀,足以覺悟,爾等勿爲徒事欺瞞,憂之一字,實涉愚弄,誠可寒心也,勿辭退待。
玉堂箚子。大槪,大司諫趙誠立,司諫趙廷虎,正言南銑·鄭沇,竝命出仕。答曰,依啓。朴鼎賢家日記
上在慶德宮。停常參·經筵。
有政。吏批,李命俊爲大司諫,朴東善爲大司憲,金光炫爲司諫,李時稷爲正言,尹坵爲正言,金世濂爲副校理,朴漪·安時賢爲兵曹佐郞。
傳曰,大提學命招,今下讀書堂制述科次。
明日進慰使拜表,三嚴正時卯初。
政院啓,大司諫·司諫·正言·承旨,來到闕門外,以爲罪重,不敢入來云。傳曰,使之入來。
大司諫以下啓曰,當初箚中內間云者,闕內通謂之內間,故指閭閻女子之入於闕內而言,非謂內間之人,有所引進者也。聖批所謂內間何人之敎,實出於千萬意慮之外,臣等不知所以爲對也。至於欺瞞愚弄之敎,在臣子,爲極惡大罪,而遽加於臣等,人臣負此罪名,不可仍冒,請命遞斥事。入啓。答曰,勿辭退待。
玉堂箚子,大諫以下竝遞差事,及請霽雷霆之威,以通上下之情事。入啓。答曰,知道。朴鼎賢家日記
酉時,蒼黑氣二道,起自乾方,直指巽方天際,長竟天,廣尺餘,良久乃滅。
夜一更,流星出貫索星下,入坤方天際,狀如鉢,尾長三四尺許,色赤。四更,沈霧。五更,月暈,沈霧。春坊日記
上在慶德宮。停常參·經筵。
進慰使鄭斗源,書狀李志賤拜辭。
左議政金瑬以下啓曰,臣等昨因朴弘中上疏,觀象監水靈龜與姜后尙乾靈龜,提調崔鳴吉帶同朴弘中及前日同參諸術官,親往本監,就正兩靈龜于日影臺,則別無差違,而臣等今日進去健元陵第二岡,更令弘中及諸術官等,將此兩靈龜,自主峯,隨其曲折,逐節引繩,泛鐵看靈,前日定以亥山,而今則明是主山,此必是其時未免差謬也。術官等皆言,自前定正穴,循岡以下二十四尺許,改定新穴,而向背則仍爲壬坐丙向,崔鳴吉,自初看山時,終始隨參,故疑其前後之不同,設爲問目,令諸術官,各陳所見,則大槪皆以爲,國朝二百年,列聖陵寢,皆以胡舜〈申〉之法,裁穴,而退計十年間,中原新方土出來,始爲降陰降陽之說,士夫家多用此法云,至於山陵,則未嘗用之,今亦法胡舜〈申〉之法,爲當云。故一依其所言,定穴封標以來,而問目及各人所論,詳具別單以啓。傳曰,知道。
傳曰,讀書堂製述居首李明漢,虎皮一張賜給,其次李植·李昭漢,豹皮一張賜給,鄭百昌·李景義,馬粧賜給,趙錫胤,丹木二十斤賜給,朴漪胡,杍一斗賜給。
院啓,今此外間女子,當初入宮之時,臣不知進自何逕,而媒妁匿迹,不以其道而進,則爲其家長者,烏得免罪罰?副司正金斗南,以秩高年老之人,不思據義而拒之,曲爲攀附,顯有希覬之心,原其情狀,實爲陰譎,可鄙可惡之甚者也。其貽累聖朝,啓日后私邪之逕,未必不由於此,請削去仕版。答曰,罷職。
吏曹判書鄭經世箚子。大槪,前後聖敎,過於嚴峻,請虛心觀理,快示悔後之意事。入啓。
政院啓曰,言根査覈事,今日始傳於臺諫,則不爲承受矣,敢啓。傳曰,臺諫所爲,殊無人臣之禮,極爲可駭矣。
掌令兪省曾,持平沈演避嫌。大槪,大臣之回啓,臺諫之進言,不但威而拒之,又從而尋其根,臣等寧死於鈇鉞之下,不敢奉行,以益殿下之過,請遞斥。答曰,今此啓辭,皆是不識余意之言,誠不能知,不敏也。知而欲掩,眞所謂不直者也。勿辭退待,諫院啓,還出給。朴鼎賢家日記
上在慶德宮。停常參·經筵。
大司諫李命俊肅拜後避嫌。大槪,凡官未解由之前,不得調遷,乃是法例,勢難仍冒,請遞差事。入啓。答曰,退待。
諫院啓曰,解由前不得調遷,乃該曹注擬時常例,非所與論於特拜之典也。請出仕。答曰,依啓。
三公箚子。大槪,嚴批屢降,益極惶殞,先削臣等職名,以爲人臣妄言者之戒。答曰,前後之事,咎在寡躬,其於卿等,有何損益?宜勿控辭,以安余心。
傳曰,召對爲之。
秋信使書目,本月十三日,無弊渡江事。入啓。
總戎使書目,軍務面議事,從事官韓興一上送事。入啓。
鐵山呈,以焰硝所載落後唐船一隻,到泊椵島,譯官二員爲興基拘執,不得上來事。入啓。
延平君李貴箚子,請金時讓前後歸報,致誤軍機之罪,速罷舟師,以濟數千舟軍垂死之命,且宣布聖上欽恤赤子之德意,一國臣民事。入啓。
院啓,請亟還收査出言根之命事,及金斗南削去仕版事。入啓。答曰,已因鄭經世箚子,停止,不必煩瀆,金斗南事,不允。
答鄭經世箚子曰,嘉卿愛君之誠,所陳査覈事,當勉副卿意焉。朴鼎賢家日記
上在慶德宮。停常參·經筵。
領議政吳允謙,左議政金瑬,右議政李廷龜初度呈辭。入啓。答曰,因余言辭不中,諸大臣不安厥位,言念所失,心甚悔恨,目今邊虞之孔棘,大臣不可一日退在,須念國事,勿以忿懥之言介懷事,遣承旨敦諭。
院前啓,請金斗南事。措語見上答曰,不允。朴鼎賢家日記
夜五更,沈霧。春坊日記
上在慶德宮。停常參·經筵。
有政。吏批,李行健爲持平,沈之漢爲注書,權淰爲軍器寺正,申敏一爲司䆃寺正,趙絅爲修撰,尹煌爲應敎,金槃爲典翰,宣若海爲平山府使,鄭復吉爲禮曹佐郞,鄭元奭爲禮曹正郞,趙邦直爲執義,鄭時望爲黃海都事,元海一爲典籍。
大諫李命俊初度呈辭。入啓。傳曰,調理出仕。
傳曰,大臣命招,使之安心行公。
政院啓曰,大臣命招,則領議政吳允謙,右議政李廷龜,來詣賓廳,左議政金瑬,以病不來矣。傳曰,知道。依今朝下敎,傳言。
院啓,請金斗南事。措語見上木川縣監閔後謇爲人迂拙,年紀衰耗,凡干政令,一委下吏,民怨日滋,請罷事。入啓。答曰,不允。閔後謇到任未久,更觀能否,論之,可也。
左議政金瑬箚子。大槪,賤疾危苦,不能承命趨詣,亟命先削臣職,以爲人臣慢命者之戒事。入啓。答曰,卿勿固辭,調理行公。朴鼎賢家日記
上在慶德宮。停常參·經筵。
進慰使鄭斗源書目,本職工曹參判遞差事。入啓。傳曰,遞差。
院前啓,請金斗南·閔希謇事。措語見上答曰,不允。
大司諫李命俊上疏,病重乞遞事。入啓。答曰,卿勿固辭,速出行公。
政院啓曰,頒赦後罪人放未放,分秩啓聞,各其名下,懸錄罪名,而今見江都留守啓本,則只書罪人姓名,而放未放,全不擧論,開城留守則只書未放,而蒙放人,全不書名,有違常規,請開城留守李德泂,江都留守李安竝推考,放未放,令該曹査考處置,何如?啓。傳曰,依啓。
延平君李貴箚子。大槪,臣伏見筵臣崔有海所啓,袁經略處,使小臣齎咨,而孫閣老則令譯官齎咨而去,未知事體如何?上曰,不無所見,言于備局而回啓。乃曰,崔有海之行,臣等未知恰當,至今論議紛紜,此啓辭勿施云,有海所陳,十分恰當,而又爲廟議所防。伏願聖明,斷自聖衷,無使事大之至誠,反不及於交隣一切,而無貽後悔事。入啓。朴鼎賢家日記
上在慶德宮。停常參·經筵。
院前啓,請金斗南·閔後謇事。措語見上答曰,不允。
京畿監司書目,楊州牧使李景奭病重罷職事,及振威呈,以公淸都事孫必大一路貽弊,朝廷處置事。入啓。朴鼎賢家日記
上在慶德宮。停常參·經筵。
答李貴箚子曰,所陳之事,旣已講定,不必更議。
備邊司啓曰,曾以罷兵一事,累次陳稟,而尙未信當者,蓋以興治之出來,且欲知王德功之的報,而近見西來之報,興治之見拘於旅順,不得任自進退者,似爲無疑。王德功,初非以總鎭差官,督還興基之入,以商出來,還入去已久。今日罷兵,更等待之事,許多軍兵,暴露疲病之狀,已不可勝言,而衣葛之輩,旣已逢秋,若或少遲,海上風高,必病傷益多,繼餉之難,已到十分地頭,此時罷兵,一刻爲急,敢此仰稟。傳曰,興治見拘之說,似是虛傳,但無衣軍卒,病傷可慮,依啓辭罷兵。朴鼎賢家日記
午時未時,日暈。春坊日記
上在慶德宮。停常參·經筵。
有政。吏批,金世濂爲舍人,尹煌爲承旨,李時白爲判決事,洪靌·金完爲摠管,金德承爲戶曹正郞,蔡裕後爲副修撰,李尙質爲禮曹佐郞,李景嚴爲楊州牧使,呂爾徵爲輔德,金光爀爲直講,李省身爲副校理。
備邊司啓曰,伏覩聖批,許令罷兵,軫念軍兵,辭旨惻怛,凡在瞻聽,孰不感激?前者罷兵之時,有耀兵之議者,欲張威而示之意也。今者賀尙進·陳琜·李永俊,皆在舟師陣中,彼若入島,則不待耀兵,而足知我舟師之虛實,只令諸將中,曉解事理,的當一員,單舸進去,以劉興治殺害陳繼盛,欽差諸將,皆言將叛天朝,犯搶登州,且訛言洶洶,爲潛師東搶之語,故興問罪之師,以爲待變之擧,使臣之回,得孫閣部咨文及諭帖,有奉聖旨,相機慰撫,或待以不死,勿致紛紜等語,故今始罷兵,以觀所爲,島中將官軍民,恪遵天朝命令,自今以後,愼勿出疆作挐云云。以此意作爲通文,明白開諭事,發遣宣傳官,〈將〉標信密符,急急下諭於李曙·鄭忠信處,何如?傳曰,依啓。
左議政金瑬三度呈辭。入啓。答曰,不允。
延平君李貴箚子。大槪,孫閣部前,請送問安使事,下臣箚子于廟堂,使之更議處置事。入啓。
平安兵使書目,鐵山呈,以唐船十八隻,自西大洋,指向椵島事。入啓。
海昌君尹昉箚子。大槪,頃日傳敎未安,因爲進言事。入啓。答曰,深嘉箚辭,無非格言,余當服膺,而省念焉。朴鼎賢家日記
義禁府啓曰,本府都事崔徽之,聞其父荇遭喪病重,不意下去于南原地,上來遲速,未可預料,且都事徐元履,久病不仕,請竝改差,其代,以在京無故人,後政速爲差出。啓。答曰,依啓。禁府謄錄
夜五更,黑氣一道,起自西方天際,直指乾方,長可十餘丈,廣尺許,良久乃滅,沈霧。春坊日記
上在慶德宮。停常參·經筵。
明日冬至使拜表,三嚴正時卯初一刻。
吏曹口傳政事,趙公潚爲禮曹佐郞。朴鼎賢家日記
昧爽至辰時,沈霧。夜一更,白雲一道如氣,起自乾方,直指坤方,長十餘丈,廣尺許,漸移東方,良久乃滅。四更五更,月暈,月入東井星。春坊日記
上在慶德宮。停常參·經筵。
冬至使高用厚,書狀羅宜素赴京。
兵曹啓曰,武科別試初試規矩,六兩二矢百步,騎射一次四中,鳥銃三柄一巡,雖不中,六兩·騎射試取。
備邊司啓曰,以副元帥鄭忠信舟師設科狀啓,政院啓辭,今當罷兵之日,不可無至慰之擧,令廟堂商量事宜,以示激動之意事,依啓矣。未罷兵前,鄭忠信之請海科,雖出於群情之所願言,而亦涉未妥,況今罷兵之後,仍留陣上,以待設科之日,尤極非便,狀啓內辭緣,勿施,宜當,第念咸鏡北道及平安道地方懸遠,且値秋防,今此別試武科初試,兩界則定其額數,仍設於道內事,令該曹,稟奪施行,何如?啓。傳曰,允。
京畿監司書目,慶安呈,以濫騎,禮曹佐郞李惕然,朝廷處置事。入啓。
都承旨金藎國上疏,陳情事。入啓。朴鼎賢家日記
自昧爽至辰時,沈霧。巳時午時,日暈。夜五更,月暈,流星出五車星上,入北方天際,狀如鉢,尾長三四尺許,色赤。春坊日記
上在慶德宮。停常參·經筵。
答金藎國疏曰,其時之事,有親之人,尤不可無恕之道,宜勿控辭,安心察職。
大諫李命俊上疏。大槪,陳言事。入啓。
觀象監啓曰,國陵坐向,令地官往審事,傳敎矣。外方風水人,竝令往審乎?敢稟。傳曰,分遣地官,使之數日內往還,外方風水人,勿送。
接伴使書目,唐船十五隻來到,劉興治已到鹿島事,及劉興治率兵船三十餘隻,還來椵島事,及糧船二十一隻又到探問曲折事,及採蔘漢人三百餘名,送于麟山越邊云云事。入啓。
摠戎使書目,劉興治已到椵島云云事。入啓。
傳曰,大臣·備局堂上·摠戎使·從事官韓興一,三司長官,命招引見。
都承旨金藎國再疏,更申危懇,請鐫改職名事。入啓。朴鼎賢家日記
自辰時至申時,日暈。夜一更,白雲一道如氣,起自坤方,直指巽方,長二十餘丈,廣尺許,橫在南方天際,漸移東方,至四更,乃滅。五更,月暈,黑雲一道如氣,起自西方,直指艮方,長竟天,廣尺餘,良久乃滅。春坊日記
上在慶德宮。停常參·經筵。
有政。吏批,洪瑞鳳爲左參贊,李時白爲楊州牧使,黃瀡爲潭陽□□,金槃爲司諫,金光炫爲應敎,李景嚴爲判決事,尹棨爲吏曹佐郞,李昭漢爲大司成,朴而立爲刑曹佐郞。
答金藎國疏曰,余意已諭,宜勿更辭。
答李命俊疏曰,疏辭出於至誠,敢不省念?其中嬪御事,已從僉議,今難還收矣。
府啓,摠管之任,比來專不愼簡,南武中不合者居多,而至於副摠管金完,身負失律之罪,尙保首領,幸矣。如此之人,亦廁其列,下輩莫不嗤點,極爲寒心,請兵曹堂上色郞廳推考,金完遞差事。及近來國綱解弛,人懷自便,年少新進之人,非因大段疾故,猥濫呈疏,紛紜相繼,世道之日渝,誠極寒心,請自今以後,以病陳疏者,切勿捧入,以杜怠慢之習事。入啓。答曰,依啓。金完失律之罪,前功極重,今授此任,未爲不可矣,兵曹不必推考。朴鼎賢家日記
未時酉時,日暈。
上在慶德宮。停常參·經筵。
平安兵使書目,鐵山呈,以劉興治將兵率兵船,本月二十三日來島下陸事。摠戎使書目,軍務稟定事。副元帥書目,興治旣還島中,待朝廷分付,進兵計料事。入啓。
禮曹啓曰,傳敎云云,稽之禮經,王者一娶一后·三夫人·九嬪·二十七世婦·八十一御女,而諸侯之禮,雖未得詳,而小星江沱之詩推之,媵侍之有,可懲矣。國典內命婦,自正一品嬪,至從九品女官之職,備矣,聖上卽祚以後,今至八年,未嘗有選入之令,其不邇聲色,恭儉自持之盛德,朝野之欽仰而歎美者,久矣。第備忘記之中,有群情難遏,衆怒可畏之敎,極爲未安。且念卽今大君夫人揀擇事,時方收捧處女單子,雖年歲差異,事似未妥,少俟大君夫人單子畢捧後,令漢城府,收捧淑議單子,殊爲便當,伏承參酌擧行之敎,敢啓。傳曰,知道。
院啓,近來爲守宰者,剋減官家流來應納之物,不徵該曹年例貢物,以爲要譽之地,此實當今巨弊,請自今減除官家應納及〈不〉徵該司貢物,以此爲要名者,特爲禁斷,勿以善治褒啓事,下諭各道監司,何如?啓。答曰,依啓。
府啓,選嬪一事,尙未信當,而昨見李命俊上疏批答,則以已從僉議,今難還收爲敎,雖在平居無事之時,帝王擧措,少涉於不平,則決不可率爾行之,況此邊虞孔棘,患將朝夕,山陵大役,迫在目前,則臣等未知此何等之時也。且殿下旣有參酌之命,則殿下之意,不在於必行,而禮曹援引古今,張皇辭說,有若承順奉行者然,其無謂,甚矣,請當該堂上郞廳推考,亟收擧行之命。答〈曰〉,不允。選嬪一事,或謂寡人勿行,或謂寡人行之,以如此之時,發如此之言,異之者鮮,此豈人力所至哉?今不附循,後必有悔,然啓辭之意,亦似有理,當從之,禮曹不必推考。
山陵都廳權濤病,代趙廷虎改遞。啓。傳曰,擇差其代,以李昭漢爲之啓。朴鼎賢家日記
夜四更,流星出畢星上,入坤方天際,狀如鉢,尾長七八尺許,色赤。春坊日記
上在慶德宮。停常參·經筵。
平安監司書目,宣川呈,以因伴臣軍官,得聞興治欽差摠兵率遊擊三員,二十四日出來云,而舟師軍官,今明當爲出來,盤問事情,追乎馳啓計料旀,本營譯官,自鐵山回來言內,興治欽差出來之事,樵汲漢人,無不說道,文龍之子及旅順口劉副摠,今明亦爲出來椵島云云事。入啓。
管餉使書目,從事官鄭晳代,李之華催促下送事。入啓。
接伴使書目,劉將將告示二張,掛榜衙門,翌日後堂私禮接見,呈納禮單,仍爲問答事。入啓。
日暈。亂中雜錄
初昏,四方昏濛。春坊日記郞廳元啓英校正。郞廳李廷重書。
上在慶德宮。停常參·經筵。
有政。吏批,姜碩期爲都承旨,尹墀爲左副承旨,李昭漢爲副應敎,愼天翊爲副修撰,李尙質爲工曹佐郞,兪守曾爲南陽府使,李士祥爲司藝。
山陵都監啓曰,觀先王陵寢,則顯陵·昌陵·敬陵·光陵先王妃皆異陵,而丁字閣及齋室,合設於一處矣,今此新卜第二岡之於裕陵形勢,與右四陵相似,令禮官參考典禮,稟旨定奪,何如?啓。傳曰,依啓。
副元帥書目,興治今旣出來,罷兵一節,令廟堂指揮事。入啓。
慶尙監司書目,河陽等官取服,明火大賊殺人三十六名,正刑事。入啓。
平安監司書目,李國男今始出來,接伴使狀啓,仍爲准授上送事。入啓。
接伴使書目,劉將二十四日告示二張,張掛衙門,故原本謄書,備邊司上送事,本月二十五日,劉將後堂私禮接見,呈納禮單問答事。入啓。
進賀使書目,三月初七日成帖,臣一行今三月初八〈日〉望海亭乘船,發向天津,閣部回咨諭帖,上送事。入啓。
副元帥書目,三道舟師諸將中,表表盡心國事者,別爲抄啓,以爲褒奬之地事。朴鼎賢家日記
慶尙道河陽·大丘等地內盜賊發,摽掠閭閻,殺害民人,各邑守令,計設措捕。亂中雜錄
自辰時至酉時,日暈。
上在慶德宮。停常參·經筵。
院啓,昭格之祀,先正斥其左道,追崇之事,禮家所極愼重,而陰城縣監鄭大鵬,素是閭閻匹夫,雖嘗執針,而有何高識,有何知禮,而敢以國家事,唐突言之,而聞者莫不駭愕,請罷職事。及權大有,東昌尉之兄,代主其婚,五禮儀,主婚者雖無職,亦許權着紗帽品帶云,則自當依法例施行,而遽有實職除授之命,殊無爲官擇人之意,權大有所授軍資監參奉,請遞差事。入啓。答曰,不允。權大有事,意非偶然,不必煩論,鄭大鵬上疏,監司捧送,權大有,以其父益中在喪中,無人主婚,禮曹請令其兄,權着紗帽,代行主人之禮,自上特令除實職也。
京監書目,前司果朴子羽上疏上送事。朴鼎賢家日記
備邊司啓曰,以本司摠戎使所帶御營軍·京砲手等,留付于柳琳處事,草記。答曰,知道。訓局謄錄
山陵都監郞廳,以摠護使意啓曰,山陵之役,乃是國家莫重之事,故雖在庚子·戊申等年,經亂未久之時,不得不調用民丁者,以其事大且急,不可苟簡也。今此遷陵之役,固當依舊例,調發民丁,而更化之後,民生未甚蘇復,臣等亦欲仰體聖上視民如傷之德,有此給價募軍之議,大槪料度,如得一千同木綿,則庶幾完役,故請以戶曹·兵曹·司僕寺·賑恤廳餘丁木合一千同,募軍如役,而寒天短晷,役鉅力綿,方外經事之人,亦多憂之者矣。今者事與計左,入手者僅五百三十同,他無加得之路,如將未准五百同之木,分定於四道,合三十萬結,則十結有零收捧一匹之木,一結所出,未滿斗米,似不至大段,故臣會同都監諸臣,萬分參酌,不得已敢發收布之請,今承此時役民未妥之敎,臣不敢更有所瀆,無已則依前定奪戶曹木三百同,兵曹已輸送木一百同外,又加二百同,更勿稱頉,卽爲輸送,以濟大事之意,請捧承傳施行。傳曰,依啓。兵曹木綿,量減其數。兵曹謄錄
自卯時至申時,日暈。
上在慶德宮。停常參·經筵。
有政。吏批,李景曾爲獻納,金止男爲禮曹參議,鄭弘溟爲軍資監正,尹履之爲戶曹參議,李尙質爲正言,趙絅爲吏曹佐郞,金光爀爲校理。
院啓,請鄭大鵬·權大有事。措語見上副元帥鄭忠信,奉命出仕,未有功伐,而徒以將官之事,偃然褒啓,極爲無謂,請從重推考,何如?啓。答曰,已諭,鄭忠信不必推考。
北兵使書目,慶興等六官,一樣水災失稔,前頭民事,極爲可慮事。入啓。
山陵都監啓曰,以役軍價布,令戶曹·兵曹加輸送事,草記,答曰,兵曹木綿,量減其數事,傳敎矣。臣等之請得一千同者,亦非明知一千同之足用與否也。大槪,以穆陵時用軍事例,而參酌定數也。今承聖敎,兵曹木綿加輸送二百同內,姑減五十同,徐觀事勢,更爲議處,何如?傳曰,允。兵曹謄錄
上在慶德宮。停常參·經筵。
禮曹啓曰,傳敎矣。祭墓非古也,禮經不載,考之前代,亦無可考之地,而第先王陵寢顯陵以下四陵,先王·先后,竝皆二岡,而丁字閣及齋室,合於一處,是乃祖宗朝已行之例,今之所當遵行者也。依此營建,允合事宜,而但裕陵丁字閣,頗近於第二岡,更爲卜地於第二岡前,合祭一□,而裕陵丁字閣,則摘去似當,議大臣定奪,何如?啓。傳曰,他陵有各設之處,則各設無妨,更爲察處。
平安監司書目,乞遞事,及劉將出駐義州之言,秋信使之行,不無阻攔之弊,令廟堂指揮事。入啓。
平安兵使書目,接伴使本月初七八日間,鐵山出去計料事。入啓。
接伴使書目,劉遊擊來到問答事,李都司上京牌文出送事。入啓。
進慰使鄭斗源書目,興治旣受天朝分付,總管諸島,若然則自前例有受稟之擧,今臣經過之際,渠若邀於路而請見,則何以爲之?令廟堂指揮事。入啓。
院啓,請鄭大鵬·權大有·鄭忠信等事。措語見上近來官方淆亂,不似之人,多於百執事之列,社稷令柳重炯,居官鄙瑣,濫躋五品,工曹佐郞趙後說,名稱未著,且無廉恥,司禦趙文英,侍直韓喜仁,俱以闒葺之人,人皆嗤點,禮賓寺主簿鄭好禮,爲人鄙劣,年紀衰耗,獻陵參奉申瑞民,行己麤鄙,侵虐陵卒,西部參奉權侙,本以孽産,性且愚妄,竝命爲汰去,何如?答曰,依啓。且西征將士,久處海中,備嘗艱苦,一番褒啓,未爲不可,勿煩,其餘鄭大鵬·權大有事,不允。
平安監司書目,平壤進士金義燁等呈據,今別試,依武科例,兩界本道試取事。入啓。朴鼎賢家日記
上在慶德宮。停常參·經筵。
以內摘奸單子,傳曰,有頉處察推。
院啓,軍器寺鑄成火器,頃日出征之時,試放新造佛狼機,則所試三坐,而二坐破裂,終使許多功役,歸於虛地,請鑄成時堂上推考,郞廳罷職。答曰,依啓。且鄭大鵬·權大有事,不允。
府啓,近來佐幕之人,專不愼簡,冗雜苟充,江原都事姜允亨,性本顚妄,處事乖戾,慶尙都事金遂,人物昏劣,貽弊列邑,黃海都事鄭時望,發身之初,多有人言,如此之輩,決不可彈壓一道,請竝遞差事。及左尹柳舜翼,以鐵馬宰臣,不嫌自己之事,擅囚外方之人,其冒法行私之罪,不可不懲,請罷職。掌隷院,曲聽一邊之言,行文推捉,勒令就訟於京中,刑曹不問曲直,未決訟前,旣已決杖,又加刑訊,請其時掌隷院·刑曹當該堂上推考,色郞廳罷職,何如?答曰,依啓,郞廳亦爲推考。朴鼎賢家日記
上在慶德宮。停常參·經筵。
平安監司書目,鐵山呈,以新來大將一員,姓名不得聞知,到島之時,一如劉五大吹打放砲事。入啓。
平安兵使書目,鐵山呈,以梁戶部及李見出來事。入啓。
傳曰,明日晝講爲之。
備忘記,鄭忠信,以有病之人,久處海中,傷於瘴毒,如此秋風,若乘船回還,則其無恙得達,不可必也,使之從陸上來。
禮曹啓曰,傳敎矣。國朝大王大妃異陵,健元陵·齊陵·宣陵·順陵·靖陵·禧陵·泰陵,而兩陵相距,近者亦在數十里外,其不能同祭一廟,固然矣,顯陵·昌陵·敬陵·光陵,皆異岡,而丁字閣合設於一處,此外無各設之處,取考於史,亦無可據,敢啓。傳曰,知道。
又啓曰,五禮儀,大行發引及下玄宮時儀註,皆以啓下親臨磨鍊,而先王朝仁聖·仁順王后發引·下玄宮時,竝不爲親臨,此則士夫耳目所覩記,而問諸古老,則自明廟以後,無親行前例云,親行在於五禮儀,而祖宗朝皆莫之行,今者遷陵之禮,與大行有異,而服乃緦麻者,緬古擧下也。今當差出代奠官,磨鍊應行各件儀註,故敢稟。傳曰,依啓。發引前當行親祭,此意知悉擧行。
接伴使書目,遊擊李見兵部文書,自北京由登州出來,差官都司李梅率家丁三十餘名,發向宣川事。入啓。
兵使書目,李見齎劉將副摠官敎出來,梁戶部則雖不知名,而管餉使糧貨等船二十隻,二十九日朝水,來泊椵島事。入啓。
接伴使狀啓中,進賀使李忔,五月初九日,在北京病死事。入啓。朴鼎賢家日記
上在慶德宮。停常參,有晝講。
兵曹判書李弘胄再度呈辭,病勢甚重,乞賜遞免事。入啓。答曰,如是固辭,似爲過矣,速出行公。
府啓,請柳後聖罷職事。措語見上答曰,停啓。
有政。吏批,吳百齡爲禮曹參判,林得悅爲慶尙都事,金㠍爲黃海都事,鄭元奭爲江原都事。朴鼎賢家日記
訓鍊都監啓曰,今此平安道赴防軍元數五百名內,御營軍一百十七名,都監軍三百八十三名,通計五百名入送事,啓下,而赴防之軍,例於次第輪回抄送,故砲手二百八十三名,武士一百名,竝三百八十三名,今八月十九日,爲先當爲發送,俵衣次步木各一疋,三人竝刷馬一匹,軍器載持馬每哨各四匹,令兵曹題給,落幅紙,令戶曹題給,亢羅鞋,令本道造給,何如?
晝講入侍時,知事洪瑞鳳,特進官洪靌,參贊官趙翼·尹墀,檢討官蔡裕後,記事官沈之漢·申恦·李海昌,讀周書,自周文王國號,至人君之所當體念也。
御營廳啓曰,因傳敎,今當抄送之軍一百十七名,而皆是作農之人,當此秋涼,衣資等物,非一二日所可卒備,今月二十日京中都點事,京畿監司處行會,令本官裝送事,竝爲知委,而所領將官,亦爲差出之意,敢啓。傳曰,依啓。御營廳謄錄
上在慶德宮。停常參·經筵。
平安監司書目,昌城呈,以走回人李奉鶴言內,奴賊八月初十日又爲西向,如不利則還去窟穴云云事。入啓。又書目,鐵山呈,以梁戶部出來之言,出於趙堅之虛傳,而吳遊擊之言,亦難准信事。入啓。
禮曹啓曰,鄭大鵬上疏云云,祭日月星辰,乃天子之禮,而古禮諸侯只祭封內山川,故春秋列國,雖分野之星,不敢祭之矣。前朝歷事宋·元,習聞道佛醮祭之說,而有摩尼山祭星之壇,我朝因之,列聖行之不廢,至于中廟朝,先正臣趙光祖,爲副提學,三司竝啓,議大臣稟罷,其時大臣,則鄭光弼·安塘·金應箕也。己卯之後,因傳敎啓請復立,猶以昭格署之設,涉於不經革之,爲宜,而自上以大妃不豫之故,欲爲復立,臣等不敢異議云云。是則己卯之后,排斥光祖之說,而尙云當罷爲白乎旀,壬辰之後,朝廷稟定先王,而大鵬亦道家之粗魄,亦不能聞,而敢請復立,極爲猥濫,至於追崇之典,前日朝廷,稽考禮經,援据歷代已行之例,以定一代之典禮,而大鵬本以不學無識之人,拔身醫流,乃敢獻議於講定累年之後,極爲痛憤,右件兩條,勿爲更議,何如?啓。傳曰,允。
接伴使書目,劉將送答椒杛島埋炭軍兵至今不送,是必多般該問事。入啓。
黃海兵使書目,閣部票下都司李梅率千摠董祚,把摠徐世貴·劉一俊及家丁三十三名,初五日到黃州事。入啓。朴鼎賢家日記
自巳時至酉時,日暈。夜一更二更,月暈。
上在慶德宮。停常參·經筵。
有政。吏批,朴鼎賢·金大德爲摠管,尹昕爲同知,姜紘爲僉知,徐景雨爲承旨,全湜爲兵曹參議,李行遠爲副校理,崔有海爲副修撰。
延平君李貴箚子。大槪,辭職事。入啓。朴鼎賢家日記
上在仁慶宮。停常參·經筵。
姜碩期啓曰,事變假注書徐祥履,卽左承旨徐景雨同姓三寸姪也,似當相避,依近例,請徐景履改差,他假注書差出。傳曰,依啓。朴啓榮爲事變假注書。
尹墀,以接待所言啓曰,今此差官之行,家〈丁〉帶來之數甚多,意外橫行作弊之患,不可不慮,今兵軍士,量宜定送,一以除橫行之弊,一以禁雜人之出入,何如?傳曰,允。
尹墀,以接待所言啓曰,本所郞廳四員,各分所掌,皆有時急熟看檢之事,而政院公事出入之時,多有顚倒虛疎之弊,依楊都司時例,公事郞廳一員,令吏曹別爲差出,何如?傳曰,依啓。
尹墀,以弘文館言啓曰,新除授兼修撰崔有海,時在京畿楊州地,經筵入番事緊,斯速乘馹上來事,下諭,依前例,館書吏給馬下送。傳曰,依啓。
司諫金槃,獻納李景曾,正言李尙質·尹坵啓曰,臣等伏見延平府院君李貴箚子,大槪,多費說話,至以苟容壅蔽等語,譏斥臺諫,臣等何敢自以爲無眞而晏然仍冒乎?且陰城縣監鄭大鵬之罪,臣等以爲不足深責,而只請罷職,而聞物議譁然,以擬律之輕,爲非云。臣等論事,疲矣失著也。以此以彼,俱難在職,請命遞斥臣等之職。答曰,勿辭。燼餘
上在仁慶宮。停常參·經筵。
下直,文川郡守南宮煒,熊川縣監洪仁傑,惠山僉使田潝。
尹墀啓曰,明日常參·經筵,取稟。傳曰,停。
尹墀啓曰,來十五日儒生殿講,取稟。傳曰,停。
備忘記,傳于權鑊曰,今下弓矢,惠山僉使田潝給送。
權鑊,以都摠府言啓曰,今日入直軍士,中日習射,請出標信。傳曰,知道。
權鑊,以都摠府言啓曰,今日入直軍士,中日習射,標信,命下矣。政事相値,退行之意,敢啓。傳曰,知道。
吏批,判書鄭經世病,參判金壽賢病,參議李明漢進,都承旨姜碩期進。兵批,判書李弘曺病,參判未差,參議全湜進,參知李基祚病,右副承旨權鑊進。
吏批啓曰,今日爲政,禮曹判書差出事,命下矣。判書臣鄭經世,參判臣金壽賢,皆以病不來,宗□重任,小臣不敢獨爲擬望,判書·參判,更爲命招,何如?傳曰,依啓。
朴弘美啓曰,大司憲朴東善,執義趙邦直,掌令兪省曾,持平沈演·李行健避嫌,掌令高傅川在外,今日以監察爲茶時之意,敢啓。傳曰,知道。
朴弘美啓曰,大司憲朴東善,執義趙邦直,掌令兪省曾,持平沈演·李行健,大司諫李命俊,再啓煩瀆,退待物論。傳曰,知道。
尹墀啓曰,卽今接待所郞廳,問安于唐差,則答以多拜上云矣。
吏批啓曰,判書·參判,皆以病不來,小臣獨政未安,何以爲之?敢稟。傳曰,仍爲之。
尹墀,以接待所言啓曰,唐差李梅到館,問于差官譯官曰,今次俺行,何無接伴官乎?答以,都司以下,前日所無之規,則差官又曰,然則前日楊都司之行,何以差使接伴官乎?答云,前日都司之行,或多不爲差出之時,規例如此云,則差官答稱,曉得云。槪觀其意,則不無希冀接伴之意云,敢啓。傳曰,知道。
吏批,以刑曹判書望,傳于姜碩期曰,守令中可合之人,加望。
尹墀,以接待所言啓曰,都司招譯官權得仁言曰,明日當爲焚香于關王廟,人馬整齊待令云,敢啓。傳曰,知道。燼餘
上在慶德宮。停常參·經筵。
辰時,有霧氣。
下直,南陽府使兪守曾,晉州判官尹左辟。
尹墀啓曰,明日常參·經筵,取稟。傳曰,停。
掌令兪省曾啓曰,陰城縣監鄭大鵬,以蠢蠢無識之人,乃敢干預大事,猥自陳疏,略無顧忌,愚濫無倫之狀,人所共憤,不可齒在衣冠之列,請亟命削去仕版。答曰,不允。
以吏曹各陵祭獻官單子,傳曰,各陵獻官差除中,文官,何如是最少耶?問啓。
尹煌啓曰,大司諫李命俊,以牌招來詣闕下,而痰喘窒塞,不能就職云,敢啓。傳曰,知道。
以備邊司平安監司狀啓回啓,傳曰,預爲通諭一款落漏,此意言之。
朴弘美,以刑曹言啓曰,本曹判書在外除授,則例有乘馹之規,新判書張維,在羅州任所,乘馹上來事,下諭,何如?傳曰,允。
姜碩期,以宗簿寺官員,以都提調意啓曰,本寺直長朴遾,差遷陵都監,監造官除本司仕上直,本寺之事,只有主簿一員,疾病事故,未可預料,直長朴遾,閑官換差,宜當,敢啓。傳曰,依啓。
尹墀,以接待所言啓曰,卽因差備譯官,聽得差官前所送禮物及家丁等所給之物,竝爲積置于〈□〉處,或言臨還,當留置以去云,旣有所聞,敢啓。傳曰,知道。
尹墀,以接待所言啓曰,卽者差官,招差備譯官權得仁面言曰,俺代劉老爺而來,非如向者差官等要得禮物之比,咨文封書及禮單等物,明欲親呈於殿下,如蒙接見,當爲趨進,不然還齎所持文書以去,人馬預爲整待云,接見與否,令廟堂議處,何如?傳曰,依啓。燼餘
徐景雨,以漢城府言啓曰,缺林大君夫人可當處女單子二十張捧入之後,加捧單子日日催促,而五部官員,皆稱深閨處女年歲,部官無由得知,捧入無路云,部官更爲推考督捧,何如?傳曰,依啓。且人心不淑,益厭國婚,已極可駭,而部官亦不盡心擧行,以致如此,極爲寒心,缺官吏竝拿推定罪。
完豐府院君李曙上疏,伏以,臣譾劣,謬當征討重寄,殆缺恐無缺效行師千里,事機百變,終未免虛行,固已自合於萬戮之加,重缺內外言事有異之論,出於千萬本情之外,震悼駭慄,不知所由,其時有人來言,延平府院君臣李貴謂臣狀啓,與私書有異,至發於廟堂缺以爲傳者之誤矣。又聞李貴,傳瀉臣書,逢人卽示,臣始驚駭,求見臣書,果是臣六月二十日所修之書也。其書辭則比見朝報,仍知台呈辭,得無愆候而然耶?遙自費慮,生受命西征,事與意乖,尙未有所效,若終如是而已,則不但仰累聖眷,將西土人心,彌見背馳,到此地頭,還服台前日疏箚之意,其沈幾偉度,不可尙已,玆顓申榕,替布起居,因致衷言,幸有以敎之,其所謂事與意乖,未有所效云者,機多累變,計有掣肘,曠日黽勉,未效微勞,此臣之情,發於辭者也。其所謂若終如是而已云者,蓋其時已有興治不得,則椵島不必缺數字命,故臣其終不伸缺見發於辭者也。其所謂不但累聖眷,將西土人心,彌見背馳云者,師旣有名而出,若至無聲而入,則上無以體聖上之心,下無以鎭西土之望,臣每念至此,心實如殞,故前日狀啓,旣已備陳,而情隘意迫,不覺重複而發於辭者也。所謂到此地頭云者,與終如是三字,照應之意也。所謂還服台前日疏箚之意者,若知如此而止,則無寧初不出師之意也。所謂仍致衷言云者,蓋申榕齎持狀啓中措語,實臣衷曲之言,其辭引陶侃王導之語,且言雖只有興基,必當先討,以明義擧云,則何嘗有一毫罷兵之言乎?又何有公私缺乎?且臣與李貴,同心同事,戮力王室,非不欲缺李貴論事不合,則輒至怒罵,或不無一時相詰者,故臣不得已不爭鋒,但守己者,不但此事而已,此則聖明之所洞燭也。今此之書,亦不外乎此矣。且見李貴六月二十日缺數行臣之書曰,我國逆賊,亦不得盡用緣坐,顧欲以興治之緣,殺興基乎?仍以戒臣速改前見,至以陳箚論之之意示之,然則李貴之意,與臣終不苟合,缺三字於罷師之際,遠因李貴不能審擇缺只以還服台缺四字爲言,仍致播人耳目,至達於天威之下,爲人臣果有是態,雖萬戮無惜,豈不瞿然哉?雖然臣原其意,非以臣言爲重而然也。特以臣方以是役,在外故耳。然他不知臣心者,聞此,豈不愕然?臣之終始於征討前後狀啓具在,豈當日請速罷兵之本心哉?蓋不和於國,不可以出軍,此古之明訓,今玆出軍,則軍未出,而朝議已分,其於勞費之空多,成效之終難者,無愚智而皆先知之,獨臣區區之見,終始不悟,其所非之者誠是也。當其受命之初,因備局諸宰命招登對,卒遇缺數字之擧,相臣謬以臣擧之,聖批至以功多其老,不可臨危爲敎,而臣實耳聾,未詳玉音,顧詢於比肩宰臣,伏感聖眷,遂體聖旨,不敢以無能蔑識爲辭,因膺莫重之寄,臣非木石,豈無犬馬之誠,而乃敢有變於初心,或分於他端哉?不量才力之不逮,時勢之當否,而只益眷眷於所奉之命,蓋至今猶未已也。臣於罷兵之後,所慮難處之事,竊不後於李貴未罷兵前所慮之比,其胡漢策應之事,兩西人心自支之道,臣未得其所當,尤不勝惶恐之至,殆至成病,前患火症,上衝面部,口舌俱爛,赤膜蔽睛,重聽愈甚,精神昏聵,廢食引飮,食則輒嘔逆,誠恐一朝顚仆,缺職名在身,虛帶未安。伏願聖明,特察情曲,賜鐫職名,以安愚分,以恤殘喘,公私幸甚。答曰,省疏具悉。卿之本心,予所詳知,豈有輕信人言之理哉?卿其勿辭。以下缺
尹墀,以山陵都監言啓曰,堂上郞廳所接假家,皆於陵外造設,陵內假家,一切勿爲造堗,以防意外火災,庚子年有宣祖大王受敎,其先事戒謹如此,其時亦未免火災之變,今者次知中使,分付內侍女長番內官以下司鑰別監假家,各皆造堗,缺五字奠官假家竝缺十六間陵近之地,溫堗之多,至於如此,意外之患,難保其必無,缺三字且內外水刺間,各造二間,而中使,分付使之加造,都監則一遵謄錄,不敢增加,若臨時窄狹爲咎,則亦爲未安,何以爲之?敢稟。傳曰,知道。今番侍衛之事,晝夜經過之時不同,似當有變通之擧矣,且內外水刺間次知內官言聽,量宜加造,下人入接處,勿爲造堗,可也。燼餘添書
上在慶德宮。停常參·經筵。
自未時至酉時,日暈。
下直,襄陽府使李景容,長城縣監張暎。
尹墀啓曰,明日常參·經筵,取稟。傳曰,停。
尹煌,以戶曹言啓曰,繕工監報于本曹,惠化門雨漏破落,工匠役軍及應入雜物磨鍊修理云。郞廳發遣摘奸,則果如所報,量其功役,則可用百名之卒,其他石·木·鐵物·灰石·葛索所入不貲,當此遷陵始役之日,石手等各匠,亦盡赴陵所,勢難竝擧,姑待陵役完畢之後,卽爲修築,似爲便當,敢啓。傳曰,知道。若待陵役之完畢,則今年內,勢難修改,搜得遺漏匠人,赴卽修築。
尹墀啓曰,原興君邊潝病矣,其子弟來言親功,臣故敢啓。傳曰,遣內醫看病。
朴弘美,以備邊司言啓曰,因黃海監司狀啓,本司覆啓內,有落漏條件事,傳敎矣。前回啓中,未免疎漏,致勤上敎,極爲惶恐,本道監營,去直路遙遠,不必相見,以此意移文,何如?傳曰,知道。
朴弘美,以備邊司言啓曰,因平安監司狀啓,本司覆啓內,預爲通諭一件落漏事,傳敎矣。狀啓事意,果爲宜當,臨時善處,專在主將云,則自可觀勢爲之,故通諭一款,不爲竝入於回啓中矣,今承聖敎,添入移文之意,敢啓。傳曰,知道。
姜碩期,以吏曹言啓曰,〈各〉陵獻官望單子,傳曰,差祭中文官,何如是最少耶?傳敎矣。近日連有大祭,堂上以上,除老病公頉,無故甚少,今番秋夕祭,或掃墳受由,呈病有頉,不得已如是磨鍊,致勤下問,不勝惶恐之至,敢啓。傳曰,知道。今後均差,俾無偏苦之歎。
傳曰,史官一員待命,騎馬三匹立之。
尹墀,以承文院官員,以都提調意啓曰,本院專爲肄習而設,故六品以上則稱以兼官,本院參下則雖罷散,必請付軍職,冠帶常仕者,乃所以重其事,而嚴勤慢之課也。副提調例於二日開坐,上簿近來紀綱解弛,怠惰成風,一坐所進之人,恒不過十許員,已極寒心,本院博士以下,多至二十四人,而今此十二日例坐之時,所進者只三人,其餘則或稱病,或稱在外,不爲來參,新進自便之習,委屬可駭,請稱頉不進人員,竝推考。傳曰,依啓。
尹墀,以金景行言啓曰,務寧君朴瑺腫症,大槪膿血少出之後,朝晝按膿,各出一匙許,昏悶牽痛之候似減,而腫暈尙高,熱氣猶前,啓下牛黃膏,方活命飮,依前仍用,且引膿去毒之劑,不可不用,太乙膏加乳香·沒藥貼付,爲當,敢啓。傳曰,劑送。燼餘
尹墀,以接待所言啓曰,卽朝以備局啓下事意,詳細開諭于差官,則答言,俺非徒親承劉副摠分付,且覺華島主將周副摠,䨥島主將劉副摠,通判賈明傑等咨文齎來,必欲親呈於殿下,而貴國諉非欽差,不肯接見,欽差實狀,俱在於三官文書中,糧餉陸續出來之狀,接伴使及往來通官,亦所目見,況有孫閣部移咨貴國之擧,則可知皇朝待劉副摠之事,而尙致疑訝於其實,未曉貴國之意,劉副摠之兄興祚,盛稱貴國不用天總僞號,抵死效忠之節於皇朝,以是天下稱美貴國不已,劉副摠,何負於貴國,而貴國遽生疑阻至此乎?當初未詳事情之時,出兵擬討,猶之可也,到今皇朝赦過錄用之後,接待反不如虜使,貴國旣已如是接待,俺當今日發行,而近於悻悻者然,再明當發行,缺數行上不爲接見,意甚落莫,定欲發行,自本所更無周旋之事,廟堂十分商量,從長處置之意,敢啓。傳曰,依啓。
尹墀啓曰,匿名書,父子間所不傳,而吏曹判書鄭經世,副護軍李景稷,以凶人不測之事,至於相繼上章。臣等固知捧入之爲未安,而宰臣之議,不得無端還却,姑爲入啓矣。今後因匿名書上疏及呈辭,絶勿捧入,以爲恒式,使凶人無以遂其計,似當敢啓。傳曰,此上疏,亦爲還出給。燼餘
上在慶德宮。停常參·經筵。
尹墀啓曰,明日常參·經筵,取稟。傳曰,停。
尹墀啓曰,今日各陵秋夕祭傳香時,孝陵獻官姜弘重,興慶園獻官申垓,最晚來到,顚倒莫甚,請推考。答曰,依啓。
朴弘美,以都摠府言啓曰,今日入直軍士中日習射事,標信,命下矣。雨勢如此,退行之意,敢啓。傳曰,知道。
尹墀,以內醫劉正邦言啓曰,原興君邊潝病症,大槪上年冬,重得傷寒,彌留不差,專廢食飮,已過十朔,元氣漸敗,仍得左右不仁之病,骨節刺痛,風痰流注於肩胛與胸膈,互相拘攣,呼吸艱澁,鍼灸無效,治風豁痰之劑,不可不用於此時,宜以芎夏湯,加蒼朮·荊芥穗·威靈仙·天南星各五分,人蔘一錢,連用十餘貼,爲當。傳曰,劑送。
正言尹坵,請鄭大鵬削去仕版事。措語見上答曰,不允。
尹墀,以接待所言啓曰,差官招差備譯官言曰,明日望日也,當焚香于東關㡺,夫馬立待云,敢啓。傳曰,知道。
尹墀,以接待所言啓曰,卽者捕盜軍官來言,去夜差官所館東外,有一犯夜人,捕捉究問,則稱以別監朴貴忠,仍言渠以禮賓寺下典,居在本寺近處,歸家之際,見捉云,旣已見〈捉〉,敢啓。傳曰,令該曹,推考治罪。
尹墀,以接待所言啓曰,卽朝差官,令家丁,持告示三張,掛于外城門,差備譯官言,老爺管下之人,不須往云,則差官曰,然則爾等往掛後,俺當使家丁往審云。仍言漢人夏雲正,上年多持物貨,終無置處,仍逃匿于貴國地,便卽捕還,且漢人之逃留貴國者,死於飢寒之外,亦有被殺者,而已往之事,則置而不言,此外餘存者,亦多有之,徒爲貽弊於貴國,願得一一刷還云云,其告示,謄書以啓。傳曰,知道。告示,依願施行。
以李都司處下程單子,傳曰,前例如此乎?此物似爲薄略,問于該曹以啓。
持平沈演啓曰,請鄭大鵬事。措語見上答曰,不允。
權鑊,以備邊司言啓曰,本司郞廳,爲任極苦,勤任十五朔者,參下則出六,參上則陞敍事,曾有承傳,司果李之薰,勤仕十五朔,其勞甚多,令該曹,照例施行,宜當,敢啓。傳曰,依啓。
尹墀,以接待所言啓曰,差官出給張遊擊所送崔校理有海處所傳封書及段匹等物,使之傳致之意,敢啓。傳曰,依啓。
朴弘美,以摠戎廳言啓曰,別抄武士所騎馬匹,前年則十月爲始給料矣。今則自西新還,場草向衰,此時放牧非便,依前令司僕寺,題給料太,宜今西下時,別傳敎戰馬二十匹,亦爲分給武士,依他給料之意,敢啓。傳曰,依啓。
尹墀,以遷陵都監言啓曰,監造官沈暄,尙瑞院直長已爲改差,而時無職名,令該曹,依例付軍職,冠帶常任,何如?傳曰,允。
徐景雨,以戶曹言啓曰,以李都司下程單子,傳曰,前例如此乎?似爲薄略,問于該曹以啓事,傳敎矣。凡接待唐差時,禮單等物,自本曹磨鍊啓下,而至於下程物膳,則接待所分付各該司,使之進排,例也。及其唐差下去之后,本曹依各司所報,會減其所用雜物而已。下程謄錄,無憑可考,令接待所,前謄錄相考以啓之意,敢啓。傳曰,知道。
尹墀,以接待所言啓曰,以秋夕下程單子,傳敎矣。此非該曹磨鍊,自本所以楊都司時謄錄,書啓矣,聖敎至爲允當,加元數付標以入之意,敢啓。傳曰,知道。
徐景雨,以戶曹言啓曰,自金差往來之后,應給靑布等物,罔有紀極,不可不前期措備,故上年冬,本曹銀蔘二千餘兩,入送島中,換貿靑布事,至於入啓,差送譯官,而因陳副摠專利,旣受銀蔘,不給其直,逮至劉興治領島之后,發給若干物貨,而其數不滿三分之一,當此國計罄竭之時,前頭有接應胡人之擧,許多物貨,尙未准推,委屬渴悶,令接待所,善爲措辭,使之准給事,十分開諭,譯官黃孝誠,差官一時入送島中,期於准討物貨而來,何如?傳曰,知道。言于差官,未安矣。
朴弘美,以備邊司言啓曰,自前唐使留館,如遇節日,則有設宴之規,明日是秋夕也,令接待所,設宴贈物等,照例擧行,且差官上來時,接伴差出與否,禮曹啓請,而島中事奇,未得詳知,以此姑勿差送事,覆啓矣。以下缺
徐景雨,以戶曹言啓曰,大內修理雜物除出應上納木布,使之換貿上送,而各官所送雜物,率多麤劣,前日本曹佐郞,坐此見罷,非不欲盡心擇捧,而點退則利歸防納,弊歸外方,今捧亦非盡善,而京中則無貿納之路,還退之物,往復改備之際,自至遲延,以此仍致未收之數甚多,各樣席子元數三千六百三十餘張內,已納三千三十二張,未納五百九十餘張,擣鍊楮注紙二百卷內,已納一百十八卷,未納八十二卷,此外細草席等物,則幾盡來納,上項未收之數,或累度移文,或囚禁京主人,日日催促,而尙未畢納,尤甚稽緩,各官當査覈請推,而秋節已高,修理一刻爲急,雖未准到,爲先修理乎?待其畢納,一時爲之乎?惶恐敢啓。傳曰,知道。畢納后爲之,可也。
尹墀,以接待所言啓曰,卽朝以廟堂回啓內辭緣,自上因拜表之禮,有欠安之候,玆未卽接見,要見齎到咨揭之意,自朝至午,反覆開諭於差官,則答云,昨日以更無所言,言之,你等何以再來,煩聒至此,貴國盡殺天朝生靈,不知其數,而劉老爺目見陳賊貪饕無厭之狀,聲罪致討,則何與於貴國,而遽有興兵致討之擧乎?此則姑舍不言,天朝赦過錄用之后,猶且致疑,尤未曉貴國之意,俺當再明定發,后日差官出來,的知老爺欽差後,國王方可接見,俺則雖有引接之擧,叛賊之差官,何面目趨拜乎?但有僞接伴賚去回禮,明當使人進呈,別無所傳文書云。大槪所言,皆是不平底辭氣,以罪人起送接伴事,以接伴官不爲定送事,以到今致疑興治事。二行缺傳曰,依啓。
朴弘美,以備邊司言啓曰,昨因接待所啓辭,本司以自上親接,事體重大,不可輕易許之之意,覆啓定奪矣。今見本所啓意,則唐差之重言復言,都在引見接一款,至引興祚之言,有若歸功於我國,而所齎文書,必欲親呈,不然則再明當還發,其勢似難以譯舌爭之。業已罷兵之后,則惟當不失歡心,以貽前頭難處之患,天朝旣令因領島衆,則欽命雖未詳知,畢竟應爲接待之人,不宜拒絶其來使,以益其嗔怒,今宜答之曰,自上近有未安節之候,未卽引見,若過數日,當有親接之擧,所齎文書,先爲呈納,允合事宜,自前差官之來,先呈咨揭,從后引見,明有舊例,一行員役中,亦必有知之者,以此多般開諭,使之先呈文書,隨后接見,似或無妨,依此施行,何如?傳曰,依啓。
姜碩期,以司饔院官員,以提調意啓曰,黃海道八月朔封進大妃殿生蛤五斗內,二斗腐敗,大殿生蛤五斗內,三斗腐敗,中宮殿生蛤三斗內,一斗腐敗,世子宮生蛤二斗內,一斗腐敗,不得已不爲腐敗者,隨捧封進,其餘還爲退送,而莫重進上,如是苟充,殊無敬謹之意,請本道監司推考,使之改封進,何如?傳曰,依啓。
巳時,上御資政殿,參贊官姜碩期,侍讀官辛啓榮,檢討官蔡裕後,記事官沈之漢·申垧·李海昌,入侍。上讀前受音一遍,辛啓榮講泰誓,自今商王受,止註〈言〉一體於天而已。音一遍釋大文,上讀如之,辛啓榮講旨義曰,上文言紂之慢天虐民而至此,乃敍其慢虐之目,文考謂文王也。文王之時,三分天下,有其二,故註云,文王時,未嘗有意云,當時天命人心,猶未絶於紂,故文王未嘗有意於伐紂也。故註云,學者當言外得之矣。上曰,紂之惡,已著於文王時矣,若云天命未絶,則是矣,觀此註,則至武王而惡盈云,何歟?上曰,族世之事,亦必非矣?辛啓榮曰,任官惟賢才矣,豈以世代而官之乎?上曰,不可以一槪言之,古有世祿之言,有功則何可不任之以官乎?若無功而官,則必非矣。辛啓榮曰,此大文,卽上所謂慢天虐民者也。上曰,犧牲之竊,上文亦有之,而犧牷牲,謂其全體也,豈有全體而竊之者乎?未可知也。姜碩期曰,紂不祀上帝神祇,不祀先宗廟,則非惟失其君之道,亦自絶於人之道也。犧牲之旣于凶盜,何足怪哉?辛啓榮曰,此所謂作之君作之師者,君師之道,惟當克相上帝,寵綏四方,有罪無罪,而君上不當過用其心,一體於天而已。此雖武王當時誓師之言,而實後辟之所當體念者也。姜碩期曰,人君之道,不外乎敬天勤民,而紂則慢天虐民,後世爲人君者,撫養斯民,則克相上帝之道,自然而成矣。啓榮曰,紂者萬古暴惡之主也。萬惡俱備,不足道也。人君之有民有命者,少有怠慢放肆,則人心之向背,捷於影響矣。蔡裕後曰,觀古書則蘇軌之子李嶠之子·俱少,唐玄宗召入而問書傳,蘇之子誦后從諫則聖之語以對,李之子誦朝涉之脛以對。玄宗曰,蘇有子而李無兒云,人君所當猛省於驚惕,而至於時世之艱難,尤宜惕厲,所以享國矣。姜碩期曰,今以此書觀之,紂之惡貫盈,天命人心已絶矣,歷文王而至武王,當誓師之時,反覆乎以天命人心爲言,而上文吳氏,乃謂湯之數桀也恭,武之數紂也傲云,以武王之聖,猶未免後人傲之之語,此後世有爲之君,必當驚省處,不可放過,苟延而已也。
姜碩期啓曰,觀接待所草記,則李梅希望接見云,備局初以不當接見回啓,繼以先見其所持文書後,徐爲接見事,啓稟,而本院之意,則以接見爲不當矣。卽者差備譯官來言,李梅欲刷逃漢,出者不掛於諸處云,告示一張,方到本院,該房承旨,將爲啓稟矣。其所希望於我者,似難一從矣。上曰,此言不無所見,然已爲罷兵,渠旣來此,許以天朝之人接見善待,不使懷感而去,可矣。姜碩期曰,渠旣來此,善待之,可矣,興治之欽差與否,不能詳知,其差官之來,自上親爲接見,極爲未妥。上曰,票文云閣部票下,不獨興治之差官也。然其所持文書,必不速爲示之矣。
上曰,物議以何語爲未安歟?姜碩期曰,小臣之意以爲,批答,無繾眷之意,此爲未安,待大臣之道,似不當如此,故惶恐冒達耳。頃者三公一時呈告,此是大段事,而自上命招出仕,臣意以爲,旣已命招詣闕,則自上必欲引見,面諭其時之事,仍命出仕,可矣,而只使政院,傳言下敎,極爲未安矣。上曰,其時處置,莫如今所陳則善矣,而予未及思之耳。姜碩期曰,聖敎如此,極爲感激。上曰,左相箚批之辭,予意則不如此,而再箚似有多端語,承旨見其批答,亦如是歟?姜碩期曰,小臣所見,果爲未安矣。上曰,其時之言,似爲過矣,而過言亦豈深嫌哉?凡人之言,或出於無心,或出於抑制,出於抑制,則過矣,而此則不然,人之忿懥,言必過矣,過言雖謂之無心可矣,俗有妄發之語,豈以妄發爲過言而有心也哉?
姜碩期曰,聖敎至當,君臣上下,情意相通,然後交修成功,而近日臣僚,或有不知上意,而自上亦不知臣僚之意矣。御臨八年,臣僚之處心行事,聖明必已洞燭,而時有備忘之下,似有未盡知臣僚意之敎,甚可慮也。微末小臣,猥達此言,萬死萬死,而旣有下問,敢此陳瀆。上曰,君臣之間,情意相通,可矣,有何事謂之不通歟?姜碩期曰,上下相通,則國其庶幾,小臣矇然,不敢指爲某事某事,而自上有情意相通可矣之敎,聖敎至矣盡矣。仍罷出。燼餘
上在慶德宮。停常參·經筵。
尹墀啓曰,明日常參·經筵,取稟。傳曰,停。
傳于朴弘美曰,副元帥鄭忠信處內,廏馬一匹賜給。
自一更至五更,月暈。春坊日記
上御資政殿,引見副元帥鄭忠信。右承旨朴弘美,記事官沈之漢·申垧·李海昌入侍。上命鄭忠信進曰,卿素病之人,久身海上,恐或添傷也。鄭忠信曰,臣由海而往,由海而來,別無添傷,若夫素患之病,則固有之,豈以水陸而加減哉?上曰,所患何症耶?忠信曰,素患腹痛,今數月不愈矣。上曰,西征將士,雖無功力,累月海上,其苦則甚矣。忠信曰,國家養士卒,所以用於戰鬪,豈計其身苦乎?燼餘
上在慶德宮。停常參·經筵。
夜自一更至五更,月暈。
自卯時至酉時,日暈。申時,白氣二道,起自乾方,直指巽方,長各十餘丈,廣數尺許,移時乃滅。
尹墀啓曰,明日差官接見,故視事不爲,取稟。傳曰,知道。
徐景雨啓曰,假注書鄭致和,卒患胸腹痛,證勢煩滿,故不得已改差,其代,以李時楳爲之。
有政。吏批,判書鄭經世呈辭受由,參判金壽賢進,參議李明漢進,都承旨姜碩期進。
吏批啓曰,今日政,判書·參判,又不來,〈竝〉命招,何如?傳曰,允。
以申翊聖爲東陽尉,李時昉爲延城君,李命俊爲兵曹參判,姜絪爲左尹,閔聖徵爲右尹,李顯英爲大司諫,鄭之羽爲禮曹正郞,李祗先爲行禮曹正郞,李時煥爲刑曹正郞,李景曾爲獻納,朴潢爲直講,李勸爲社稷署令,池德海爲工曹正郞,金光翼爲司憲府監察,林㙐爲軍器寺主簿,李碩達爲廣州牧使,元斗杓爲羅州牧使,許喬爲衿川縣監,羅緯素爲咸平縣監,李梣爲平康縣監。
具陽昇爲武兼宣傳官,裴弘德爲朱溫萬戶,柳大華爲副司直,睦敍欽爲副司直,趙濈·李慶爲副司果,沈暄爲副司正,李大仁爲德萬洞權管。
尹墀,以接待所言啓曰,昨日董千摠,率家僮八名,馳往松山,得漢人十五名,而漢人二名中路逃走,十三名及漢女五名率來云,敢啓。傳曰,知道。
尹墀,以接待所言啓曰,卽日早朝,差官招譯官言曰,今日發行事,前已言之,夫馬已爲立待乎?譯官答曰,明日殿下當有接見之擧,今日安得發行乎?差官答云,昨蒙殿下,特以兩侍郞設宴,已陳鄙懷,必爲啓知殿下,不必親拜面陳云,而渠之本意,但在於接見一款,必不經自發行,而方令譯官,措辭勸留之意,敢啓。傳曰,知道。
尹墀,以接待所言啓曰,明日以差官催發之意,一邊啓知,而一邊令譯官開諭勸留矣,差備譯官權得仁,以明當接見,不宜經發之意,强辭請留,則差官發怒,拿致權得仁於庭下,棍打一箇,仍捉備立夫馬,臣等更令張禮忠措辭開諭,而差官含憤未已,至於先呈文書事,似不聆從,而竝命張譯,極力周旋之意,敢啓。傳曰,知道。見辱之后,如是强請,殊甚不可,渠若更催夫馬,勿爲防塞。
尹墀,以接待所言啓曰,差官以今不得接見之禮,意甚怏怏,定欲發行,張禮忠極力開諭,終不聽從,蓋以當初不爲接見之故,雖知明日接見之意,而卽不爲詣闕云,極爲痛心,臣等竭力周旋,而未回其意,前出牌文,因傳敎,姑爲留置矣。渠若終不肯留,則一路支待等事,不無窘迫生事之弊,敢稟。傳曰,知道。牌文出送。
尹墀,以接待所言啓曰,牌文發送事,啓下,故牌已爲出送矣,差官若趁明早發則,上馬宴設行與否,何以爲之?敢稟。傳曰,知道。渠若不欲來現,則不可哀乞,觀勢設行。
尹墀,以接待所言啓曰,臣等以秋夕節日之故,國王別以臣等設宴之由,措辭請宴,則差官下帷牢臥,辭以氣候不平,不得受宴之意牢拒,臣等令張禮忠等,多般開諭,姑得出來,臣等以館宇齟齬,供帳疎涼云,則差官答稱,示意至此多謝云。臣等又以自大人到館之初,伺候於衙門,飽聞大人淸儉率下之奇,思欲一拜,而義無私交之故,不敢矣。今者,國王特以俺等設宴,仍行茶禮后,請行酒禮,差官把盃而言曰,劉老爺雖殺陳賊,而此是天朝將士,二行缺所未曉,而此猶不言,義州節制使捉拿唐撥,發送于虜中,而中路逃還,安州兵使,老江來迫漢人三十三名,使之行計下陸,十名則廝殺,其餘則囚於順天,椒島造船,漢人三十餘人,盡數廝殺,此何等事理耶?此非朝廷之所知,邊臣誤聽趙堅妖舌之所致也。以此金布政處,已言此意,若不捉送趙堅,則恐不得終始妥帖,以此四件說話,一言再言反覆言之。臣等答曰,當初島中事情,未能詳知,果爲出兵,旋聞閣部移咨,始知天朝處分,卽爲罷兵,始之出兵,爲天朝也,終之罷兵,亦爲天朝也。此外有何疑阻?差官答曰,是矣是矣。但楊都司之來,亦有接伴官,而俺行無之,亦無郊外慰問之擧,入京五六日,亦無接見之擧,俺當明日發行云。臣等答云,弊邦以大人之行,屈指計程,則當至於十二三日間,而兼程來到,事多未遑,國王又以連行拜表之禮,致有欠安之候,未卽接見大人,承主將之命,來至弊邦,而不傳文書,遽爲還發於義州如云,則差官答云,此言亦是,而俺行甚忙,不得更留云。行酒九酬,頗有歡意,仍言,貴國爲劉摠兵尙欠一奠云。臣等答云,劉摠兵暴白我國忠義於天下,終爲死節於天朝,海外小邦,何敢忘,何敢忘?差官答云,是矣。仍出紅絹二匹·靑絹二匹·靑布二十匹·小帽子二十頂·靑囊二十枚·網巾八部,分給舞童及都監下人矣。臣等仍呈禮單,則再三固辭。二行缺
權鑊,以備邊司言啓曰,以接待所啓辭,明日唐差接見,知委擧行事,命下矣。聞張禮忠之言,渠以入來后,自上時無一問爲言云。近因欠安,未卽相見,明日欲爲接見之意,別遣禮曹郞廳,言于差官爲當,敢啓。傳曰,知道。渠之所爲,殊甚無禮,不必遣官。
尹墀啓曰,明日差官接見時,問答之辭,自上當臨時酬應,而然此差官,與常時不同,問答措語,令備局,依前定奪,以備睿覽無妨,且興兵一事,則渠雖不言,自上先爲說破,以解其疑阻,似當,且義州唐撥捉給事及老江·椒島漢人被殺事,渠或有發端之理,戰馬軍糧,或不無求索之弊,所答之辭,竝命備局預爲定奪,何如?傳曰,依啓。興兵事,不必言及,可也。
傳于尹墀曰,今番劉差所爲,尤極痛心,明朝渠欲直還,切勿請留,任其所爲,且示慍色,更勿見侮事,卽言于接待所。
權鑊,以備邊司言啓曰,師興之擧,罷兵之由,已悉於副元帥諭帖中,而但此乃帥臣之書,非朝廷咨揭也。今者差官,還到於罷兵之后,在我之道,當洞釋疑阻,一以明聲罪致討之本意,一以示鎭撫解紛之曲折,使彼渙然無疑者,此乃好機會也。然此非接待之臣,所能致信,咨會之間,所能盡審,明日引見時,自上若言及其曲折曰,當初接得邊耗,島中亂作,陳繼盛以下諸將及欽差王使,竝被殺害,或言及天朝犯鳳州,或言殺島衆投虜穴,或言潛師而東,直搶我國,傳聞汹駭,莫不鼓心張膽,上以爲天朝討罪,下以爲自衛計,果興問罪之師,待變於邊上矣。厥後朝天使价之還,見得孫閣部咨文,有待罪投誠,或以興祚之功,待以不死,該國當有以待之等語,始知天朝軫念劉副摠死節之意,宥及於同氣也。然而未卽輟警於邊塞者,以其訛報,尙有所云云。不敢徑罷,今者劉大人,業已還島,旣審中朝事情,玆令帥臣,告以終始曲折,劃卽班師,蓋向也爲天朝發兵,今也爲天朝罷兵,二行缺有甚於前,與蠢蠢之民,私相鬪詰,仍致殺傷者,間有之,各邑守宰,兼有此弊,收聚散落漢人,拘留館舍,勿令浪走村閭,以防意外之患,其死者,我民均罹此害,其生者,自官家供給而厚饋,此則渠輩之所知也。豈以島中生變之故,欲害在陸無辜之漢人乎?設有往來行言,事在旣往,彼我俱不當追咎,自今以后,益敦同舟之義,無以向來訛言,有所芥滯,使邊封寧靜,民庶乂安,則我國之所以恪遵天朝之命令,天朝之所以寬宥劉大人之盛典,竝相不悖,豈不美哉?以此意措辭開諭,則彼雖無諳,必感激聖意,而歸報主將,可以因此釋感,依此爲之,恐無所妨,敢此仰稟。傳曰,知道。此事,不必如是言之。
尹墀,以接待所言啓曰,家丁四五名,要見市肆,排門出去,令譯官隨往之意,敢啓。傳曰,知道。守門將拿推。
正言尹坵啓曰,請鄭大鵬事。措語見上答曰,不允。
掌令兪省曾啓曰,請鄭大鵬事。措語見上答曰,不允。
權鑊,以御營廳言啓曰,本廳軍兵上番之數,每因餉糧不足,多寡不能一定,故例於秋初稟奪,定數徵召,而上年則八哨爲限,分運推捉矣,今冬立番之軍,必於此時行移,可無不及之患,當以幾名定限推捉乎?惶恐敢稟。傳曰,自本廳,斟酌磨鍊以啓。
權鑊,以遷陵都監言啓曰,都監堂上,依五禮儀,以戶禮曹判書,例兼察任矣。前啓下禮曹判書徐渻,改差本職,其代,以時禮曹判書金尙彦,啓下察任之意,敢啓。傳曰,依啓。燼餘
上在慶德宮。停常參·經筵。
自卯時至午時,日暈。
下直,黔毛浦萬戶禹弘濟。
徐景雨啓曰,明日常參·經筵,取稟。且來二十一日輪對日次,而國忌齋戒,故不爲,取稟。傳曰,停。知道。
尹墀,以接待所言啓曰,卽者差官,使把摠一員,家丁一名,領送禮單于闕下之意,敢啓。傳曰,知道。
尹墀,以接待所言啓曰,昨暮夫馬備給,而今朝日高后,差官始爲起身,將有發行之色,而臣等亦示不爲勸留之色,差官問張禮忠來否,禮忠入見,據理責之,差官始言詣闕,親呈禮單之意,敢啓。傳曰,知道。今此差官,與前日毛差,大相不同,不察輕重,徒示㤼懼之色,使幺麽賤漢,任意侮辱,爾等所爲,殊極非矣。
權鑊,以備邊司言啓曰,以政院啓辭,差官接見時,興兵一事,及義州唐撥捉給,老江·椒島漢人被殺,戰馬軍糧或不無求索之弊,所答之辭,竝令備局,預爲定奪,何如?傳曰,依啓。興兵一事,不必言及,可也事,傳敎矣。義州唐撥事,則府尹先通,胡差當到之意,使之預避,而不卽避,致有殺傷擒獲之患,設有其時府尹,不能善處之擧,而此則渠等所不聞知,似不當提起,只言其不以我言爲信,終致此患,初非我不爲相通之所致,以此爲答,宜當,至於老江·椒島事,則當初訛言汹駭,有朝夕東搶之報,而漢人等,恣意作拏,或來泊官糧所儲之處,或出沒官船留泊之地,顯有攘奪之漸,守直之卒,欲防其患,與之相抗,彼我均有殺傷之害,此豈官吏之所與知乎?戰馬軍糧則彼雖有求索,以自經亂之后,二行缺彼雖不言,自上不可不說破,以明其事矣。及承下政院之批,聖意亦必有□,彼若不爲言及,則不必落誤,如或言及,則以本司啓辭之意,明白措語,洞釋其疑阻,似當,敢啓。傳曰,知道。
權鑊,以備邊司言啓曰,政院啓曰,李梅乃以不卽接見之故,敢生嗔怒,言辭悖慢,極其無禮,而舌官輩,必欲挽上,卑辭力請,轉增其驕氣,詬辱之說,不一而足,此而容接,則非但徒損國體,渠之毁讒,亦不以一見,而有所增減。臣等之意,莫若言辭峻責,以〈明〉其無禮,卽將其乘怒逞憤,詬罵敗禮之狀,咨會于興治,李梅未還前,急先馳通,以破挾憾讒構之謀,似爲得宜,令備局議處,何如?答曰,依啓事,傳敎矣。劉差發怒,至於棍打譯官,無禮甚矣。譯官不能臨事周旋,致增其驕氣,使操縱在彼,極爲駭愕,嚴辭峻責之意,臣等亦將陳啓矣。今見政院啓辭,果爲宜當,渠若無謝罪請拜之意,則自上不必更爲强請,似當任其去留,而別遣一官,稱以回謝事,旣已命下矣。令承文院,亟撰一咨,具陳此曲折,兼齎回禮禮單,另差解事文官,急速發遣,李梅未還之前,入送島中,允合事機,似不可以遲緩,敢啓。傳曰,依啓。
傳于尹墀曰,今日擧動,退定於午時。
權鑊,以都摠府言啓曰,今日入直軍士,當爲中日習射,而擧動相値,退行之意,敢啓。傳曰,知道。
正言尹坵啓曰,請鄭大鵬事。措語見上答曰,不允。
政院啓曰,差官李梅,乃以不卽接見之故,敢生嗔怒,言辭悖慢,極其無禮,而舌官輩必欲挽止,卑辭力請,轉增其驕氣,詬辱之說,不一而足。此而容接,則非但徒損國體,渠之讒毁,亦不以一見,而爲所增憾,臣等之意,莫若嚴辭峻責,以明其無禮,卽將其乘怒逞憤,詬詈敗禮之狀,咨會于興治,李梅未還前,急先馳通,以破其挾憾讒構之謀,似爲得宜,令備局議處,何如?傳曰,依啓。
傳于尹墀曰,差官下去時,使一路各官,勿失前規,善爲接待事,令備局,行會于三道監司。
傳于尹墀曰,今日差官禮單,令李曙·鄭忠信,分給于西征將官。
尹墀啓曰,以差官禮單,分給將官事,李曙·鄭忠信從事官,卽爲發牌,而闕門將閣,未及入來,許多禮單,不可留置闕內,令備局郞廳,姑爲封授,封置于備局,待明日分給之意,敢啓。傳曰,依啓。
權鑊,以內醫官看病后啓達之言,啓曰,靑原君沈器遠病證,大槪退計十五日前,適出郊外,回洛時,騎馬驚仆,再蹶再壓,精神怳惚,扶曳還家,翌朝胸膈拘痛,心神短少,有時驚悸,卽用藥物及俗方,多般治瘳,今則所患,幾盡差愈,恐妨胃氣,姑停藥物,專以針等攻理,如此落傷,例有腫患,預服牛黃,以除其瘀血,宜當云。傳曰,送之。
尹墀,以奉常寺都提調言啓曰,本司官員,各有所掌,不可久曠,而僉正李尙馦,以山陵都監郞廳,陵所出去,數月之內,勢難察任,所掌之事,極爲虛疎,請李尙馦閑官換差。傳曰,依啓。
尹煌,以戶曹言啓曰,以副元帥鄭忠信引見時啓辭,今日所急,莫如兵糧,而各道元穀,在在空竭,脫有興師之擧,萬無繼餉之路,誠非細慮。臣之所經目見,農事極其豐稔,若於今年,方便置穀,儲爲元穀,以爲不時之需,似爲宜當。上曰,此言甚當,言于該曹事,傳敎矣。今年農事,頗似豐稔,生穀之道,所當急急料理,而第稅入,旣有元數,年凶則爲減,年豐則無加,其勢不得不收合木布,以爲貿穀之資。今年有意外兵興遷陵之擧,費用木綿,其數甚多,前頭繼用,萬分渴悶。然若失稍豐之歲,則儲糧未易,除出湖南應上納木綿數百餘同,及秋貿穀,宜當。至於兩西,則無尺布斗粟上來之擧,不可與下三道爲比。本曹銀一千兩,春初管餉使處,已爲下送,姑以此銀,換貿靑布木綿,使之貿穀,行移,何如?以下缺
尹墀,以禮曹言啓曰,政院啓辭,伏見遷陵儀註,定自梓宮出安靈幄殿后,至下玄宮前,似當有承旨·史官·兵曹·都摠府各一員侍衛節目,而此一款該曹節目中,不爲擧論,令該曹更議定奪,何如?傳曰,允事,傳敎矣。英陵·靖陵遷陵時實錄謄出,各項節目相考,則承旨·史官·兵曹·都摠府等官侍衛之事,未有現出之處,穆陵初喪時謄錄相考,則發引時有承旨二員·史官·兵曹·都摠府陪從之事,祖宗時遷陵古例,雖無可據,而以近例觀之,則承旨·史官·兵曹·摠府,似當一依初喪侍衛,令各衙門,前例相考,前期稟旨定奪,何如?傳曰,允。
領議政吳允謙箚子,伏以臣,伏蒙恩暇,省掃先墳,且蒙澆奠床食物臘藥之賜,幽明感激,不知所達。臣自辭朝之日,不幸有感傷之患,及到墓山,痛勢漸苦。秋夕之日,力疾行祭,仍値重傷,頭痛寒熱,尙未和解,牙頰疼痛,面部浮動,延及咽喉,全廢食飮。臣之所患至此,不能起身,進趨闕下,僅僅扶曳,徑還私室,揆之情禮,不勝未安之至,伏地待罪。答曰,省疏具悉。予用慮念,卿其安心調理,勿爲待罪。仍傳曰,遣內醫看病。
弘文館副修撰崔有海上疏,伏以,臣自登州回來時,宋戶部差人出牌文,令各道護送接待,長山島居遊擊張燾送揭相問,且以西洋國火砲造作冊來示,臣亦修謝,留數日后,有我國人物刷出事,臣不得已往見,請盡刷還,張燾及王承鸞等,皆待臣以禮,翌日張燾來謝,製送詩文,臣亦略送禮單,張燾又送禮樂疏冊六本,臣謝其厚意而別。今者李梅上來時,付送揭帖及禮單,接待所來傳臣處矣,人臣義無私交,而此人分義,與前日宋戶部厚待事體有異,不可私相修答,臣不得已還送接待所,若使譯官善爲措辭曰,崔有海適受由在外,不能及時相答,因爲還送云云,則未知何如?係是華人往復之事,元揭帖,竝傳寫上達,事涉煩瀆,不勝惶恐待罪。答曰,疏辭似可,依此答之。燼餘
午時,上御崇政殿,接見都司李梅,自正門而入,缺二行與差官分立于殿中央,差官請行拜禮。上曰,勿爲拜禮。差官固請再三,上辭之,相北面竝肩而揖至三巡。上在西,差官在東,竝据交倚而坐。上曰,劉大人平安否?答曰,平安。上又慰之曰,遠路行役良苦。差官答曰,緣途供給馬匹,竝以豐備,何苦之有?遂下床呈進禮單帖曰,此乃主將新得島中,通好薄禮也。又呈曰,此乃小人之獻誠也。上曰,予欲送使,而辱賜先至,慙愧慙愧,且厚意多謝。差官又呈揭帖曰,此則劉兵部之文書也。上開見后,命尹墀,詳見其條件以啓。於是進茶,上執茶鍾,下床相揖而坐,擧鍾而勸之。茶罷,上令譯官張禮忠,使謂曰,身上適有疾病,未卽接見,未安未安。差官答曰,不寧之候,曾已聞之矣。上使禮忠請酒禮。差官曰,領命,司饔院列尊俎于兩楹之內。進一勺,衆樂作,舞童舞於前,上爲擧爵相揖而侑,差官答揖。果盤進,上又擧箸以勸之,差官亦擧箸答禮。姜碩期進曰,此揭帖中條件,皆是刷還漢人及興兵一事也。上頷之,俄而進大卓,行再爵,勸儀及舞樂如上儀。上曰,所館齟齬,殊甚淡泊,不勝未安。差官曰,屢蒙聖眷,館寓華好,且數賜宴,實多感激,何淡泊之有也?姜碩期進曰,家丁饋酒事,言于差官,何如?上從之。差官曰,賜宴及於小鯫,又及家丁,不敢當,不敢當。酒三行,上令禮忠勸酒。差官答曰,酒量本來不供,且御前過飮,則二行缺上曰,進花雖不關,而渠必以爲秩卑故不設云也,進花無妨。差官曰,主將差送小官之意,本爲陳此小儀而來也。且有許多說話,而惶恐不敢矣。大槪,島中之妖言,起於意外,此後則共爲兄弟,幸勿聽小人之言。上曰,已往之事,皆爲天朝,豈有恩怨而然乎?若彼此勿信間言,則可以同心共事也。差官曰,主兵所望,亦不過如此也。六月間,再度呈文字,未知殿下已下覽耶?沿邊各官,多殺漢人,今之遺落者亦多,速爲刷送,何如?上曰,呈文則一不得見矣,當初訛言盛行,漢人乘時作亂,至於打殺人民,不可禁止也。拘留漢人則劉大人出來之后,皆盡放送矣,此后妖說,豈可信聽乎?先摠兵劉海,丁卯時出來,有恩於我國,厥后入於中朝,終未爲裹革,尤爲嘉歎,劉大人則有恩於本國,何憾之有?天朝亦已容怒,在我國亦豈有疑阻之心乎?漢人則多有作勢者所拘留,而今已放送矣,差官到彼,則自可知也。尹墀進曰,差官入來時,家丁有帶弓矢者,禁之勿入矣,卽者舍其弓矢,願入觀光云,何以爲之?上曰,許令入之。差官曰,殿下丁寧款遇之意,歸白于主將,豈非幸甚乎?然遠國通情,惟信文書,而今者再度文書,至於浮沈,日后之事,亦不可信也。海州居漢人,綁縛以給㺚子云,守邊之臣,甚爲非矣。上曰,文書之浮沈,則虜差出來時,再三預通,而擺撥不能善避,至於被搶,此豈守令之過哉?今後勿爲更通,但自毛師以后,號令不明,漢卒之作亂,二行缺進曰,不可以譯言,盡爲詳傳,差官回,去之意言之,何如?上曰,依啓。差官曰,主將以四月擧事,軍法甚嚴,故四月以后,則無生患於貴國之事也。欲成大事,何難檢下乎?且於宣·鐵四五郡近處,欲以刈柴出來,其處官邑,甚爲虛疎,擇送良吏,多作民家,兩國相爲保護,何如?前日殺害,非今主將之所爲也。御前通事尹履之進曰,差官之言,有意於沿邊柴草,何以答之?上曰,此等事,不必應答也。上謂差官曰,今復兩家相爲協保,俾無殺害之弊,豈非好事耶?我國亦當禁戢,毋令擾害矣。差官曰,再三冒瀆惶恐,但夏雲蒸·李成龍等,必欲刷還,此意敢陳。上曰,此人等,皆已入送矣,且李成龍則不知其人也。差官曰,答云放送,則歸島可見也。成龍,時在忠淸道,率漢人三百餘人云,若不刷送,則當送人取來矣。上曰,此人則全未知也。當初擾殺漢人者,出於不知漢法之嚴故也。今則不爲禁抑之官,已爲拿推,自貴處亦當禁戢,使無前弊,然其時生靈,多死於我國地方,深爲矜惻也。差官曰,前後傳敎辭緣,當一一歸報主將矣。來時肅川府使李浣,分明囚禁漢人,而反自欺瞞,此官之事,其爲非也。上曰,豈有此理乎?差官曰,我乃天朝官使,且是都司,而肅川府使,以待侍生帖,給之,待之甚薄,殊極非也。上命承旨曰,今後唐人往來時,守令等,勿爲壓倒,各別善待事,令備局行文。仍謂差官曰,今後接待,勿爲如此事,言之矣,差官飮五勺而辭,仍請賞給工人等。二行缺上又勸一勺。差官曰,謹領命。上使禮忠勸酒。差官曰,此盃之外,更不能飮也。此處丐乞漢人率去乎?願聽傳敎。上曰,如此漢人,則自前無刷還之例,而雖或刷還,中路逃還矣。然今後則當連續入送矣。差官曰,成龍明知在南方,殿下若査問,則可知也。上曰,若眞有之,則當捉送矣。酒至六勺,差官辭退,因下交倚,請拜曰,前後疑心,今日盡爲說破,必欲拜謝。上曰,無可謝之事,不必拜也。承旨呈禮單帖,上開見后,令承旨傳授差官。差官開見而喜曰,旣蒙厚眷,此禮決不可受也。上曰,薄禮,何必辭焉?差官曰,恩錫之物,義不敢辭,而厚禮決不敢當,固辭再三而受之。仍拜,上答拜,送至殿門外。差官遙揖,請上還內。上亦答揖,如是者五,差官出正門沒階,然後上乘輿還入大內。尹墀啓曰,差官出去,依例問安,何如?上曰,依啓。燼餘劉興治揭帖,待罪奉調西行,荷諸上臺,秦鏡畢照,聖天子,湯網宏開,晉秩總戎,期效桑楡,以補東隅之失,非安漢宰衡以逐奸也。仗庇旋撓,已抵皮島,但在旅順時,目擊流離,自貴國來述所見聞,不無詑異,當事者亦目擊而詢之,不肖以佩地比隣,不得不補牘以告,故當事諸,備咨奉覽,惟是殿下,忠義立國,孝友維風,豈一朝興戎,而二視黔黎,妄行誅戮,其間必有以焉,意或不肖鹵莽,致殿下群工,見疑以跡,而未信以心,是以認子爲賊,而草菅之,若薙氏之芟,惟恐滋蔓,復自思負罪之初,具咨于殿下,而道出平壤,迄今不反,意或浮沈不達歟,抑亦鄙悖見遺歟?猶豫聰明,不殊豐蔀,而四方執事,溢惡訛傳,有若二行缺殿下左右,豈不聞知乎?斯時也。不肖隱□尙爾暌隔,肝膽披露,昭著朝常,俯憐亡兄致身,始終不渝之節,更矜不肖挺身,自認撫衆之情,不惟賖罪立功,尤且加恩奉族,生死骨肉,烏足以諭?若不盡死心死力,以圖報效,非人類也。獨是愚弟兄,一腔爲國精誠,有未取信於貴國當事者,懷慙欲死,且無論脣齒相依,爲貴國,猶爲中朝,而諸事有關,多方曲護,卽鐵山虜薄,貴國震驚,僞王行二之子,乘敵欲簒,若非先兄竭力維持,幾於不免,殆得免,而先兄又幾於不免,如此奸膽,竟付無何,今不肖,哆口而談,豈望見德?惟望相知,貴於知心,玆卽迹有可疑,遂至投不避器,且禍延於井,何哉?雖遼民,乃不肖之鄕人,實朝廷之赤子,上天之生命,卽不肖罪惡滔天,法止誅夷三族,何至累及於隣里鄕黨乎?今甑已破,䘏之無益,意謂當事,率意爲之,殿下未之聞耳。惟冀殿下昭示通國,而家視中華,人饑而猶己饑,無傷而視若傷,戮力同心,天滅虜,而彼將食,則蒼生幸甚,國家幸甚。目下銀餉,深荷天恩,及諸上臺,嚴催趲運,接濟如流,庶免枵腹之虞,因言贅及,外附不腆,竝祈殿下監涵,不阮琰瀆,名具正幅,左沖期服侍敎生劉興治,頓首拜。
先與國王書稿,興治弟兄,生長邊繳,家世業儒,頗知禮法,不幸陷虜,而一腔忠義,至今不磨,尙其初,尤幸廟堂知之,以母在,不忍絶祜,奈何獻策有年,而保赤歸化,實繫有徒,屢經敗露,二行缺皇恩,各司其職,故兄得盡忠畿輔,蒙樞覈實,以爲從來未有之功,輿聞聖主,寵䘏殊優,何期群妬流言,旣誣兄死爲生,更欲置生於死,而密揭潛通,顯揜假奠,將一網打盡,爲莫須有之案,幸得其隱不能容,甘冒變書,鹵莽從事,蓋迫於萬不獲已,有甚於貴國廢立除害之危,傷虎之談,惟當局者知之,不可使聞於局外,詎可使聞於隣國?今幸閣部擔當,有若故鎭,昔年爲殿下之擔當,致蒙今上曲原興治,亦若先君曲原於殿下,矜激迫而愍兄功,湯網擴開,天恩浩蕩,不以罪責,晉秩統兵,舟次旅順,以候調遺,而糧餉金錢,遄散若流,則自今至死之年,皆聖明所賜,而弟兄報國精誠,固有地有日也。因而却計,頻年大兵未解,未免搔擾於隣,然繇居上乏穀,爲上多悖,有殘貴國,得無尤玆興治,抱挽時奸,挺身冒死,一掃陋習,冀相與以圖懋功,而躡后徂東,不朝暮間,惟無馬請詳,尙艤舟而待耳。左提右挈,行仰望於殿下焉,惟恐山川相邈,穀覆易生見錯,練馬聞誤,机杼致疑,鹵莽於芻狗,則有非聖主矜憐匪材之意,而有傷殿下察微見著之明,是以乘風前玆納牖,惟殿下垂記焉耳。況殿下同仇共載,有功社稷者哉?使罪若此,使功,何如?殿下當作如是觀,而屬兵秣馬襄犂,掃不二視焉,則東江幸甚,國家幸甚,聖主必得,當以報殿下也。切懇伏楮,翹首屛營,期服劉興治,頓首拜。
先與國王書,二行缺以數萬騎,入平安而欲直趨京畿道,非不熟計也。比時先兄陷于敵,而其聞之,嘔心竭血,百計繼持,始得保全,行道旋旋之日,被雄黃膚愬,幾自不保,其孰知之?昨籍貴國,得歸天朝,貴國與虜通好,寧出不佞之臆,雖我聖天子,亦早已洞矚,具阭情所原者,强弱衆寡之不敵也。貴國亦自信之久矣,適有人從東來者報云,肅寧館到有虜騎數十名,而被麗兵而欲殲之,甚非策也。奴狡而悍,非一日矣,但恐得償失,更有難盡言者焉。愚意必非殿下之旨,幸再勿爲管見者悞,未成則已,成則構禍匪細,爲今之計,莫若收拾村落,歸之城郭,堅壁淸野,靜以聽之,不佞當爲之效一謀,以全脣齒之情,以見始終爲貴國之心不二也。無以爲貴國,正所以爲我朝廷也。不得不爲之諄諄,惟殿下,推今昔之意,明肝膈之言,善攝之是所願也。島中卽事,謹以備聞,不宣,期服。劉興治,頓首拜。
劉興治禮單帖,謹具大紅蟒段一端,天藍蟒段一端,天藍絨氅一件,葱白針納一段,靑粧金段一端,月白結羅一端,花粧金段一端,油綠結羅一端,月白雲段一端,天藍雲段一端,本色絨褐一端,油綠絨褐一端,松花色綾一端,月白花綾一端,天藍絲紬一端,月白絲紬一端,鍾盤二副,桃杯一對,壽壺一對,牙笏一執,印綬一品,金盒一對,蟒補二副,金扇四柄,銅鎖四開,座褥二墊,息香二百,玉簪一枝,段靴一雙,羢襪一雙,朱〈履〉一雙,綾襪一雙,奉申敬。期服侍敎生劉興治,頓首拜。
二行缺各色潞紬四端,成白帽段四端,各色花綾四端,各色絲紬四端,銀鼎盃一對,琥珀杯一對,牙笏一對,印綬一品,蟒補二副,金扇四柄,香墜一對,邊香二百,肥皂十匣,香囊一對,絲盒一對,香袋二枚,京靴一雙,羢襪一雙,朱履一雙,綾襪一雙,奉申復敬。期服侍敎生劉興治,頓首拜。
五綵金緞一端,天靑羢褐一端,大紅鳳段一端,官綠鳳段一端,油綠雲段一端,月白雲段一端,沙藍潞紬一端,官綠潞紬一端,角杯一對,牙笏一執,印綬一品,金扇四柄,京靴一雙,羢襪一雙,朱履一雙,綾襪一雙,奉申。督理閣部標下都僉司僉書李梅,頓首拜。燼餘
上在慶德宮。停常參·經筵。
下直,淳昌郡守朴應善。
夜五更,月暈沈霧。
尹墀,以接待所言啓曰,唐差送劉將所送禮單於三公云,故敢啓。傳曰,知道。
尹煌,以備邊司言啓曰,劉將揭帖中,縷縷辭說,大槪見疑於我,無以自明爲念,今將備悉示諭,洞釋無疑之意,及昨日接見時,自上所答之語,令承文院參酌措辭,撰出回揭,以付於回答官之行,所當。至於差官追納兩度書,則乃是草本未來之書語,且有不避受,本不當呈進,而於爾冒瀆,極力未安,還送于接待所,使之給付差官之意,敢啓。傳曰,依啓。
尹煌,以備邊司郞廳,以三公意啓曰,卽者差官李梅,傳致劉將所送名帖及紬段·牙笏·履襪等各十餘件于臣等,義無私交,而旣已遠送不得不受之,而令該曹從價直回禮,其物件竝送于該曹之意,敢啓。傳曰,依啓。
尹墀,以吏曹言啓曰,劉將處回答官,問于大臣差出乎?問啓事,傳敎矣。未及問于大臣,自曹差出矣。傳曰,問于大臣,極擇差出。
尹墀,以司饔院官員,以都提調意啓曰,天使時則進止假提調·假郞廳等,預爲差出,屢度習儀,猶患失禮,而凡差官接見命下之后,假提調郞廳以曾未見接見之禮,生疎之人,臨時苟充,而多致生事,昨日李都司接見時,假郞廳等,尤甚生疎,其中第一爵果盤進止,假郞廳訓鍊習讀李師敏,例自邊捧進,而當前直進,饌案奉持,假郞廳通禮院引儀韓慶祐,終不跪進,俱致失禮。且近來怠慢成習,假提調行廣城副令悌吉,行星山副令義胤,行蓮昌副令次虎,行柳陽令忠吉,行副護軍李維賢,行司果李疇,行司正朴戟彬,皆無緣不進,請竝推考。傳曰,依啓。
權鑊,以兵曹言啓曰,引見時副元帥鄭忠信所啓,統營添防,如加里浦等船三隻,未交代之前,自統營仍爲西下,久留海上,以此累訴其偏苦矣。上曰,言于該曹,各別處置。又所啓,京江船格,則官給十五疋,而各道各浦水軍,則例一番三十日,而今西征之苦,則九十日矣,不無怨苦於其間。其有奉足者,或加徵木匹以給,而無奉足者,亦依他人例,量宜均施,宜當。以下缺
尹墀,以山陵都監言啓曰,鐵物趁不上送兵·水使,曾已請推催促矣。其后日字已多,而尙不齊到,其中水蒙同·中蒙同等物,最急於浮石之用,故當初分定於黃海兵營,兵使雖諉以下海,而亦有中軍判官,可以分付造送,兵使還任之后,亦不動念,尙無一介納者,全羅監營所定鐵物,亦不上送,左右浮石郞廳,率軍出去已久,而空手坐待,極爲渴悶,今此遷陵之役,朝廷不煩民力,方便拮据,則藩閫之臣,所當竭心扶助,而近來外方官員,不念固所自盡之意,緩忽若此,極爲寒心,黃海兵營所定水蒙同等及全羅監營鐵物,罔晝夜上送事,令該曹更爲移文,別定禁軍,撥上催促,何如?傳曰,依啓。
司饔院官員,以都提調意啓曰,昨日差官接見時,進花一款,隨差官職品高下,或有或無,一從禮曹儀註,而昨日李都司接見時,該曹所送儀註中,進花一款,不爲書送,故竟致顚倒失禮,不勝惶恐,第觀今番儀註,與前日所用,或有降殺之節,以致如此,極爲駭愕,禮曹當該郞廳及色吏,推考治罪,何如?傳曰,依啓。
以回答官望,傳于尹煌曰,當以堂上官差送,而何故以堂下差送乎?問啓。
尹墀啓曰,云云事,傳敎矣。問于吏曹,則當初備邊司啓辭,問安使差送云,故以堂上官鄭之經差出矣,及承聖敎,則有別遣一官,稱以回謝之敎,前日沈東龜,亦以堂下官差往,故稟定于大臣,以見在堂下官,擇以差出云矣。傳曰,知道。
徐景雨,以禁府言啓曰,新除授都事李幼淳,在鄕病重,過限不得上來,依例改差,以在京無故人差出,何如?傳曰,依啓。
掌令兪省曾啓曰,請鄭大鵬事。措語見上答曰,不允。
正言尹坵啓曰,請鄭大鵬事。措語見上答曰,不允。
尹墀啓曰,明日常參·經筵,取稟。傳曰,停常參,只晝講。燼餘
上在慶德宮。停常參,有晝講。
自昧爽至辰時,沈霧。夜五更,月暈沈霧。
尹墀啓曰,明日常參·經筵,取稟。傳曰,停。
姜碩期啓曰,接待所郞廳來言,差官處規例問安,則答以多拜上云矣。傳曰,知道。
尹墀,以該曹言啓曰,曹啓辭,祖宗朝陵寢,大王·王后之陵,各在遠處,則丁字閣各設,若在近之處,則例皆合設一處,今此新卜第二岡,與裕陵相距至近,依祖宗朝舊禮,合設一處事,議大臣定奪,何如?傳曰,依啓事,傳敎矣。議于大臣則領敦寧府事尹昉以爲,兩陵相去不遠,則合設,旣有舊例,依該曹啓辭施行。右相李廷龜以爲,合設固無妨矣。但考該曹啓辭,前則曰裕陵丁字閣,頗遠於第二岡,後則曰新卜第二岡,與裕陵相距至近,惟在當事之臣,相度形勢,稟旨審定,伏惟上裁。行判中樞府事鄭昌衍,領議政吳允謙,左議政金瑬,病不收議,大臣之意如此,敢啓。傳曰,知道。
權鑊,以御營廳言啓曰,本廳啓辭,軍兵上番之數,當以幾名推捉乎事草記,傳曰,自本廳斟酌磨鍊以啓辭,傳敎矣。本廳軍兵元數三千有六七百,而番限則經一年以立事,啓下矣,以此分番,則一年應立,當准一千八百餘名,而緣該曹給料爲艱,或減或加,迨無定規,故戊辰則關西流武,竝只只三哨,而上年則前·後運,名以八哨来立,今亦依上年,定以八哨徵召,何如?傳曰,知道。減數三哨徵召,可矣。
姜碩期,以司饔院意啓曰,七月令私廟薦新生鮮魚,江原·咸鏡兩道,當爲進排,而至今不封,極爲駭愕,兩道監司,請推考,使之從速進排,何如?傳曰,允。
尹墀,以接待所言啓,接見時唐差所納草本二張,因備局啓辭,還給差官事,命下矣。卽令譯官還給差官之意,敢啓。傳曰,知道。
又啓,唐差招差備譯官言曰,以官下之人持若干匹段,願以平價換賣,須速賣給云云矣。臣等令譯官如此等事,一切禁斷,使不得發言,則差官乃言,前日李見·楊永華,則發賣之數,比此甚多,而俺則從略出給矣。如是禁塞,兩間相厚之意,安在?因爲出給物目單字,故別單書啓,而其中不用之物,則不須竝爲換給,而大槪許賣與否,令該曹稟處,何如?傳曰,依啓。
持平李行健啓曰,咸平名雖縣,而實爲巨邑。新縣監羅緯素,曾爲守令,顯有不治之誚,且家在隣境,必多貽弊之事,請命遞差,以廉簡有聲績人,十分擇遣。黃腸木敬差官李瑾,本以愚劣無形之人,被論之后,仍察其任,已極苟且,所當懷謹奉職,而猶踵前習,少不懲戢,出入郡邑之際,多行怪悖之事,鞭扑狼藉,賄賂盈路,幾盡竣事,而淹留不還,南中之人,莫不唾罵,如此之人,不可齒在衣冠之列,請命削去仕版。答曰,依啓。李瑾,推考。
姜碩期啓曰,御史等言,前例如有時急之事,一馬牌加齎去云,何以爲之?取稟。傳曰,加給送。
權鑊,以都摠府言啓曰,副摠管金大德,以會同分軍內兵曹,除標信進去之意,敢啓。傳曰,知道。
尹墀,以觀象監言啓曰,禁漏使令,爲役苦重,料食甚少,常常呼訴,時或逃散,而近以國儲不敷之,故臣等未卽啓稟矣。今則使令等,至於上言,該曹回啓內,禁漏使令等,所役甚苦,而料食甚少,每每呼訴不已,而至於逃散,闕入之時,比比有之,雖係微賤之人,瑣細之事,大內至近之地,一夫懷怨,亦似未妥,令本監提調,或加給料食,使之支堪,爲當,參酌啓稟處置,何如?入啓,允下矣。原其情理,定爲矜惻,所役使令十三名,依內醫院下人例,令該曹題給價布,使之支堪,何如?傳曰,陵役過后,監宜施行。
姜碩期,以吏曹言啓曰,臺諫有闕,政事,何以爲之?取稟。傳曰,明日爲之。
朴弘美啓曰,李瑾推考事,命下矣。臺諫方以削去仕版論啓,推考傳旨,不得捧入之意,敢啓。傳曰,知道。燼餘
上在慶德宮。停常參·經筵。
自昧爽至巳時,沈霧。
尹墀啓曰,明明日國忌,明日齋戒,此兩日視事不爲,取稟。傳曰,知道。
權鑊,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
以備忘記,傳于尹墀曰,史官一員待命,騎馬三匹立之。
尹墀,以接待所言啓曰,唐差出給劉副摠應龍咨文一道,咨內辭緣,卽進前遼漳時糴糧一款,而非但前面,有國王處字,到京累日,今始出給,委屬未妥之意,嚴辭斥之,而不爲聽從,還爲出送入啓與否,何以爲之?敢稟。傳曰,捧入。
尹墀,以接待所言啓曰,唐差言于譯官曰,二十二日,俺當發行,回揭等事,須趁早來給云,敢啓。傳曰,知道。
傳于尹墀曰,更思之,則鄭維城齎去揭帖禮單,別爲磨鍊授送,似可,此意言于備局。又傳曰,劉將處回揭,速爲製入。
以平安監司金時讓辭狀,傳于尹墀曰,此時西路方伯重任,決不可輕遞,卿雖有病,調理察職,須勿更辭。
以咸鏡監司尹毅立辭狀,傳于尹墀曰,勿辭,調理察職,回諭。
以左相金瑬三度呈辭,傳曰,不允批答。
持平李行健啓曰,請李瑾事。措語見上答曰,凡人盡心國事,則或不無橫被情外之論,更加詳察,勿爲煩瀆。
有政。吏批,判書鄭經世進,參判金壽賢呈辭,參議李明漢式暇,左副承旨尹墀進。兵批,判書李弘胄進,參判李命俊未肅拜,參議全湜進,參知李基祚進,右副承旨權鑊進。
權鑊,以備邊司言啓曰,鄭維城齎去揭帖禮單,別爲磨鍊授送事,傳敎矣。李梅回去時,無可只齎回帖以去,略備禮物,先致修謝之意,而鄭維城下去時,持去禮單,則別爲磨鍊以送事,依上敎施行,允宜,敢啓。傳曰,依啓。
權鑊,以備邊司言啓曰,島中每以刷還逃漢爲言,而劉將亦有告示矣,在京漢人等,旣已捉給差官處,宜令承文院具咨計聞名數,以付差官之行,而一路前後押送漢人,到宣川,令接伴使羅德憲,亦爲文牒計聞入送之意,竝入於咨文,爲當,敢啓。傳曰,依啓。
吏曹,鄭百昌爲大司諫,李尙謙爲司藝,李士祥爲奉常寺僉正,全以性爲刑曹正郞,趙啓遠爲工曹佐郞,韓夢龍爲珍島郡守,朴日省爲咸平縣監。兵曹,李顯英爲中樞府事,尹進卿爲副司直。
權鑊,以義禁府言啓曰,刑曹啓辭,令禁府議處事,傳敎矣。韓善乃渠旣自稱逆賊,則虛實間,爲藩臣者,所當急急馳啓,以待朝廷處置,而視爲尋常,泛然移文于刑曹,極爲可駭,監司宋象仁,爲先推考,韓善,乃發遣都事,拿來推鞫,何如?傳曰,允。燼餘
左相再度呈辭。不允批答。王若曰,予之倚卿也,不啻盤石,方切霖雨之思,卿之棄予,而欲從赤松,遽有煙霞之想,此非長往之日,休煩引退之辭,惟卿,白雪襟期,靑松操節,言言直稟,快若一鶚之橫空,落落雄圖,壯似猛虎之當風,朝野想望其風采,隣國畏憚其威稜,宗社之重恢,乃卿之功也。彝倫之不斁,是誰之力乎?恢公道於持衡,錙銖,莫逃其輕重,殫誠意於調鼎,品物,咸得其陶匀,方期共享太平,庶幾不負始願,何圖邦運之捏扤,頻遭國步之艱難,缺歷觀載籍於千載之間,未有再罹缺於五年之內,其周旋筐救缺拓之功,皆出於卿之竭誠盡忠,絡繹缺復國,寧忘在莒之辱,每思存楚之功,示事自勞,雖有霜露之病,率口輕發,豈避言語之嫌?況今時勢之艱虞,有甚曩日之顚覆,財匱民困,已至十分地頭,綱壞俗偸,亦將無計收拾,舟師纔返,已有西隣之責言,秋信將回,恐致南風之不競,山陵之大役經始,摠護寧容於避辭,關塞之重寄方殷,體察尤急於規劃,此誠君臣上下,枕戈待命之時,豈可偸安丐閑?納履高蹈而去,進退若是乎重,去就奚可以輕,所辭宜不允。於戲,卿是何人,此誠何日?秉丹心炳炳,卿其益勉於晚年,添黃髮皤皤,予且不忘乎初志,故玆敎示,想宜知悉。直講趙緯韓製進
徐景雨,以戶曹言啓曰,以接待所啓辭,唐差物貨許賣與否,稟處事,傳敎矣。近日唐差發賣時,勒賣之弊,罔有紀極,曹儲之罄竭,市民之怨苦,皆由於缺一聞發賣之令,則平市署官員,㤼於唐差缺接待所之令,捉入市民,鞭扑缺許賣之物,勒定高價,必充溪壑之慾,而已缺弊已到十分地頭,凡買賣一事,以平價折定,市井牟利之徒,雖禁之,尙有潛商之患,況自官家令之乎?彼之所給之物,以平價論之,則未備三分之一,市民皆願其從略白給,不願其發賣,其情亦戚矣。春初楊都司之行,雜色物貨折銀,多至四千兩,而市井亦無所儲,不得發賣,自上有從速許市之命,故臣曹計窮力竭,不得已以曹儲銀子計給,而元物貨則時方留置,尙未換銀,今若復開此路,本曹之儲,市民之力,萬無抵當之理。自上旣已引見贈給之數,亦已多矣,雖不許賣,似無所妨,多般開諭,終始不許事,令接待所兼爲周旋,何如?傳曰,知道。此事勢難防塞,量宜許賣,可矣。
尹墀,以山陵都監言啓曰,募軍一事,萬分不易,各所募立,僅一千五百十一名,而京中應募者,絶無二百名,分定五部,已有騷擾之患,委屬可慮。若使京畿附近各官,量宜募發民丁,立十日役者,減給其戶所納米十斗,則兩班主戶之應納宣惠廳及收米者,願送其數,立十日之役,而得免缺米輸納,京中之苦必多,樂爲之者,議于畿甸秩高守令等,皆以爲便云,若然則趁此秋收前,調用爲當,其價則當以宣惠廳應送米還給本廳,而減各官秋等應納米,至於戶曹,則亦以應送木三百同除出,換得京畿應納米幾千石,一體施行,如此則得軍易,而實寓募立之意,似爲便當,知委,何如?傳曰,依啓。燼餘
上在慶德宮。停常參·經筵。
自昧爽至卯時,有霧氣。日出時,色赤。酉時,日暈。夜一更,流星出河鼓星上,入虛梁星下,狀如鉢,尾長三四尺許,色赤。自二更至五更,月暈。
傳于姜碩期曰,金世濂·李景義命招。
姜碩期啓曰,金世濂·李景義等,命招來詣矣。
傳于姜碩期曰,金世濂·李景義等,各道相避有無,問啓。
姜碩期啓曰,金世濂·李景義來言,如有時急之事,一馬牌,依他例,加齎去云,敢啓。傳曰,知道。
尹墀,以弘文館言啓曰,本館下番,牌招入直之意,入啓蒙允矣。副修撰崔有海,以故不來,不得已上番一員,姑陞入直,何如?傳曰,依啓。
尹墀,以接待所言啓曰,再昨千摠一員,率家丁,逃兵捕捉事,松山地,出去矣。今朝捉得十餘名來,前後竝三十七人內,四五名則以家丁帶率,其餘則今日爲先發送云,敢啓。傳曰,知道。
尹墀,以接待所言啓曰,差官虛實間,明日發行云,故上馬宴,今日設行之意,敢啓。傳曰,知道。明日發行之言,若非實情,則觀勢行之,可也。
尹墀,以接待所言,以上馬宴宰臣南原君奇宗獻意啓曰,臣承命詣李都司所館處,設行上馬宴,第四勺,令家丁,靑絹四疋·枕隅四件·網巾纓子二十條·眞梳十六等物,賞給舞童及樂工等。仍爲辭酒,臣又請行二勺然后,都司固辭起立。臣呈禮單,則都司曰,宴宴每有禮單,此禮不受,則必然忌請,姑受此禮,與前受禮單,一樣處置云云之意,敢啓。傳曰,知道。
上在慶德宮。停常參·經筵。
自卯時至午時,日暈。申時酉時,日暈。夜四更,月暈。
尹墀啓曰,明日常參·經筵,取稟。傳曰,只晝講。
傳于尹墀曰,差官所齎去禮單單字及揭帖,何至今不入乎?催入。
尹墀,以接待所言啓曰,回禮單子,呈于差官,差官多般固辭,臣等令譯官,再三據理言之,則終不領受,渠意所在,不能揣知,而日已暮矣,待明朝,更爲開諭之意,敢稟。傳曰,知道。
權鑊啓曰,唐差自蒙接見之后,頗有忻喜之色,而至於回禮之物,則固辭不受,若由於不得發賣之致,而觀其辭氣,似有今日發行之意,旣行接見之禮,又行上馬之宴,任意發還,似爲無妨,而禮單終始不受,令張禮忠,更爲周旋乎?敢此仰稟。傳曰,依啓。
尹墀,以禮曹言啓曰,備忘記,遷陵后,慈殿欲爲拜陵,此意言于禮官事,傳敎矣。遷陵日期,在於十一月二十一日,各設完畢,則似當在於十一月晦間,其后則時候極寒,日晷極短,慈殿拜陵,擧動往還,必犯兩夜,事勢極爲未安,稍待明春,擇日擧行,何如?傳曰,依啓。
權鑊啓曰,防禦使李塡所受密符還納,請出密匣。傳曰,知道。
尹墀,以山陵都監言啓〈曰〉,在京郞廳兵曹正郞鄭維城椵島出使,其代,以兵曹正郞朴筳善差下,察任,何如?傳曰,允。
尹墀,以接待所言啓曰,發賣之事,則不欲以平價受之,不無後弊,故臣等一力牢拒,使不得更爲發言,差官刻期,已爲發行,而回禮禮單及各日設宴禮單,依前所言,竝爲留置以去之意,敢啓。傳曰,知道。留置禮物,令譯官追送,措辭給之。
又啓曰,以差官處,回禮禮單追送中路事,纔爲入啓,而卽者譯官張禮忠來言,差官始則發怒於不得發賣,終以無御帖之故,不受禮單,至以家丁贈給之物,竝爲留置而去云。以此觀之,則今雖追送,而若無御帖,則必無受去之理,都司以下,雖無御帖規例,其回禮之物,亦不可不勸令持去。御帖一節,令廟堂竝爲議處,何如?傳曰,依啓。燼餘
徐景雨,以戶曹言啓曰,以山陵都監關內節該都監啓辭內,戶曹應送木三百同除出,換得京畿應納收布,則得軍易,而實寓募立之意,似爲便好。本曹應送木三百同內,二百同,爲先除出,每一疋作米五斗,則合米三千三百三十石五斗。京畿各官今年應納三稅,量宜除出,成冊輸送,以爲從其官應納米數,分定役軍,令京畿監司,知委調發,以二百同作米募軍,如得畢役,則其餘大同之木,自當不用事,啓下移文矣。山陵之役,與他役不同,宣惠設廳之時,山陵詔使不在缺數行容易畢役故也。朝廷特念生民凋瘁之極,欲施一分之惠,有此募立之議,而畢竟狼狽之狀,料之首之矣。見此都監移文,則役巨力盡,雖有萬金之資,無人應募者,不得已爲此計云。日字不遠,功役甚大,前頭之事,極爲渴悶,而但念本曹稅入,不足以應一年之經費,每於正月頒祿給料之時,則必待京畿收稅米添補支放。蓋緣一年所捧,垂盡於歲末,海路已塞,如無畿甸所捧,萬無推移成形之理。今若除出三千三百之米,則畿甸應捧之所減者,居半焉。雖有木布,不可代給於百官頒祿,亦不可勒給於砲手支放,本曹之勢,誠爲渴悶,專以京畿歲收米,繼用歲末曲折,都監提調金藎國,爲本曹判書時,亦所詳知,缺啓稟想必出於不得已也。若因本曹經費缺而防啓,則莫重陵役,勢將中止,姑以缺別米務准三千三百之數,以爲募立之用,缺今年畿甸西糧收捧於本曹,以爲添補三千支放之資,彼此便益,計其西糧應捧之數,亦如此數相同。若然則可以雇立畿民,可以繼用砲糧,上年因年凶,通五道所捧西糧,減五升,只捧一斗,而猶可支用於今年軍興之時,今年則年歲豐登,當依前例,準捧一斗五升,雖除却京畿一道,其餘四道所捧之米,必優於上年西運之數矣。況缺西農事,比上年豐足,西糧則自當拮据措處,今日救急之策,無過於此。若以指一道西糧爲不可云,則遷陵大役也,雖有若干卜定之物,旣無役軍分定,擧外方之蒙惠,固已多矣。若通三南田結,每結收米五升,以充京畿三年糧用缺數行策,請令廟堂,商確處置,何如?傳曰,允。
權鑊,以備邊司言啓曰,今此劉差齎來雙島劉副摠移咨,乃是請糧一款,而天朝自有東事,無一番發餉於我國之事。雙島是中原地方,其與毛將留住椵島時,事體亦異,不可因一將官之咨文,遽爲準施,勿爲回咨之意,令接待所,論理開諭,何如?傳曰,依啓。且此啓辭措語,則似乎未妥,更爲善辭開諭。
本院啓辭,臣等伏覩備忘,有遷陵後,慈殿欲爲拜陵之敎,臣等竊念,禮有定制,不可踰越,雖在閭閻士夫家,亦無婦人上墓之禮,況於帝王陵寢,后妃之幸?旣無據於古禮,又未現於前史,固不當徑情直行也,明矣。今此慈殿之敎,雖出於至情,而禮典斷不可行,而該曹回啓,乃以明春爲請,此非但一時〈之〉過擧,且啓萬世之流弊,殊非發乎情,止乎禮之義也。其他節目間,種種難便之事,有不可枚擧,而悉陳之也。伏願聖明,從容陳達,期於停止,似爲便當,臣等職在近密,區區所懷,不敢不達,惶恐敢啓。答曰,禮官旣已講定,不必煩瀆。燼餘添書
上在慶德宮。停常參,有晝講。
權鑊,以都摠府意啓曰,今日入直軍士,中日習射,請出標信。傳曰,知道。
權鑊,以備邊司意啓曰,以政院啓辭,差官處御帖一節,令廟堂議處事。答曰,依啓事,傳敎矣。都司以下,不爲御帖,雖是規例,而事有權徑,不可無隨時變通之事耶?將以及其人,亦或一道,具御帖,竝其回禮之物,追送於中路,使之開諭以給,似爲宜當,敢啓。傳曰,依啓。
以左相金瑬四度呈辭。傳曰,不允批答。
尹煌,以忠勳府言啓曰,本府單郞廳李䓲以下,三道田畓奴婢推刷敬差官下去,忠義衛尹慶承,依舊例假郞廳稱號,都事未及或有疾病事故之際,使之冠帶常仕,凡公事專掌次〈知〉,敢啓。傳曰,依啓。
尹煌,以忠翊府言啓曰,自前本府郞廳,以忠勛都事入啓兼察矣。今者都事李䓲以下,三道田畓奴婢推刷事,已爲下去。其代,前司果李孝性,假郞廳稱號,公事使之句管,而忠翊衛點考時,則與忠翊衛將出番一員,眼同點閱,何如?傳曰,依啓。
權鑊,以禮曹言啓曰,前日因本曹啓辭,劉興治處,名日禮單事,令備邊司議處事,啓下,而備邊司,以秋夕日期已迫,且興治欽差官與否,時未的知,今番禮單,姑勿入送事,回啓蒙允矣。今此九九已迫,問安禮單,何以爲之?取稟。傳曰,依前例下送,可也。燼餘
夜一更,流星出璧星下,入東方天際,狀如針,尾長三四尺許,色赤。
權鑊,以備邊司意啓曰,以山陵都監換米募軍事啓辭,戶曹缺或除出京畿西糧,或通三南田結,每結收米五升,以充糧用事,令廟堂處置事,啓下矣。遷陵乃國家莫大之役也,戊申年宣惠廳磨鍊時,亦曰山陵詔使,不在此限,則今此遷陵之日,量用民力,斷可知矣。三南田結,別樣收米,則似爲重難,而今年農事,各道一樣豐登,三南西糧,今當以一斗五升收捧,則雖減京畿一道,而西糧一道之數,與前相準,依該曹公事施行,似爲便當,敢啓。傳曰,依啓。
持平李行健來啓曰,黃腸木敬差官李瑾,貽弊列邑事,臣等論之已盡,而聖批,以盡心國事,不無橫謗爲敎,臣等竊惑焉。凡黃腸伐木之事,不必以多取爲務,缺數行不擇精麤之□□,不計地勢之險易,留連郡邑,以多爲事,究其實用,半歸虛地,則盡心國事者,果如是乎?至於濫用刑杖,多致殞命,賄賂盈路,啓讟崩興,其他種種麤鄙,可駭可愕,貽笑列邑之狀,不一而足,則果可諉之以橫被其謗者乎?此非臣等泛然風聞之比,南中之人,無不唾罵,如此之人,不可推考而止,請亟命削去仕版。慈殿母儀一國,凡動靜不可苟也。宮掖之中,壼闈之內,固當將之以禮,況此郊外之行,山陵之遠乎?至情雖切於展省,禮義要立於節中,臣等未聞,自古后妃,有出幸陵寢之禮,而稽之本朝,亦無此事,今何以越禮踰閑,爲此閭閻所未有之擧乎?臣等初聞聖敎,意謂該曹必據禮防之,而今以待明春擧行回啓,有若應行之禮焉,其無謂甚矣。請禮曹當該堂上·郞廳,竝從重推考,亟寢慈殿拜陵之擧。答曰,今此拜陵之擧,似無大段不可,毋庸更煩。禮曹堂上郞廳,俱無所失,不可推考。李瑾事,不允。
尹煌,以戶曹意啓曰,卽接禮曹移文,今此文科別試時,一所應辦官,定於本曹矣。大內修理之役,當始於來月初二日,此乃試場未罷之前也。應辦官之任場中,酬應諸事,極爲浩大,一曹□差缺人,必專委於缺然後可以成形,適與修理之事相値,決難兩處周旋。今番應辦官,則移定他司,講經時應辦官,定於本曹,則不過先後之殊而已,似爲便益。且本曹書吏,移差山陵·遷陵兩都監之數甚多,大內修理之時,雖沒數使喚,猶患不足,若移差於易書書吏,則修理之際,決無推移之路,易書書吏,不爲缺宜當,下吏差送易書一事。傳曰,依啓。燼餘
上在慶德宮。停常參·經筵。
尹墀啓曰,明日常參·經筵,取稟。傳曰,只晝講。
權鑊啓曰,以刑曹公淸道頒赦后,罪人放未放回啓,判付內,姜瑜勿揀赦前事,傳敎,而姜瑜乃是禁府罪人,非刑曹所知也。此意,分付禁府,使之擧行,何如?傳曰,允。
以備忘記,傳于權鑊曰,今日宗廟薦新之物,殊極不精,當該官吏竝推考,以徵其不敬之罪。
以穆陵遷葬時誌文,傳于尹墀曰,更思之,則此誌文中,遭値否運,不克展布等語,似或未盡,議于大臣定奪。
傳于尹墀曰,鳳林大君夫人初揀擇,來月二十四日行之事,言于該曹。
傳于尹墀曰,處女單子,何乃至今不爲加捧以入乎?問于該曹以啓。
正言尹坵啓曰,白川郡守尹侊,以措備些少軍器·軍糧之事,偃然牒報於監司,至以赴任以來,圖報萬一爲言,其愚陋無恥,希冀幸冒之習,不可不懲,請命罷職。守令有所措備,爲監司者据實啓聞,猶之可也。若因其自己論牒,直請照例論賞,則似非藩臣之所敢爲,其不識事禮,甚矣,豈可謂循例之常事乎?黃海監司李如璜,請命推考。寧邊爲西路巨鎭,責任非輕,而府使梁應深,政令解馳,不能收拾,使關防之地,日就凋瘵,西來帥臣幕官,皆以爲憂,實非風聞之比也。若待其赴任之久而論啓,則爲害滋甚,將不可及矣,請命罷職,其代,各別擇差,急速下送。祭墓非古也,自漢以除,雖莫之或改,而至於婦人上墳,則於禮不載,其爲非禮也,明矣。卽今閭閻之間,亦無此擧,則況於宮闈之嚴,國母之尊乎?喬山遷兆,霜露旣除,慈殿雖不能勉抑至情,乃有此旨,而殿下固當反覆從容,期於勸止,初不使外廷知之也。禮者,至於情而止於義也,豈可徑情直行,以取非禮之譏乎?非但有乖於古典,亦不可垂法於后世,節目之難便,民弊之不貲,非所論也。爲禮官者,所當据禮防啓,而不此之思,乃以退行爲請,有若終當奉行者然,其不察甚矣。請禮曹當該堂上·郞廳,從重推考,亟寢慈殿拜陵之命。答曰,今此拜陵之擧,似爲無妨,不必煩瀆。尹侊等事,已諭。
權鑊,以備邊司言啓曰,本月十九日晝講時,特進官李守一所啓,西北逃民,一切刷推,至當。上曰,其言甚當。言于備局事,傳敎矣。刷送一事,本司非不着實,因西界請刷之報,督刷行文,前後相望,而趁未現出處,則非但許接各官色吏,竝令本道嚴囚刑推,期於刷出原籍交付,受到付考准事,不知其幾,而國綱解弛,各道各官,不勤奉行,徒以飾詐□報,爲能事,以此本司之論責回送,非止一再,各邑之事,專不着念,極爲痛駭,第自前流來請刷舊案,至於五六十年之久,其中亦不無因嫌虛僞者,一向催督,則兼□冤枉之事,曾使西界監司,逃移內地之民,明覈陳告人點錄成冊,据一一行移各道,而此亦十居一刷,尤爲駭愕,請刷文牒之外,自本司聞見刷入者,間或有之,亦令刑曹·漢城府·各道各官,來接西界人物,雖不在文簿之中,一一聞見,刷送原籍,前行移付應刷之人,各別申明,嚴督入送,若如前玩揭,不卽擧行官吏,依事目重究之意,更加知會,何如?傳曰,依啓。海西流民,亦令一體擧行。燼餘
尹墀啓曰,以接待所草記,御帖前例,問于其時缺數行其時毛將問安使,兼致慰問於世科云。臣卽令往問于大欽,則以爲,任世科,以蛇浦留鎭將,爲胡差護送㺚子所敗,自上有慰問之擧,故果有御帖,而任世科,卽被毛將監禁,故問安使雖入島中,不得傳之云。以此觀之,則任世科雖曰都司,旣有慰問之擧,則御帖之送,在所不已,似不可以此爲前例也,御帖雖已發送,而旣有問啓之敎,故敢此仰達。傳曰,知道。
持平沈演啓曰,李瑾之愚劣無形,人所共知,及授黃腸木敬差官,橫行列邑,到處作弊,今至九朔之久,尙無竣事之期,其間麤鄙鎖屑,可駭可愕,爲士夫羞焉者,固不可盡言,而至於訊杖之際,不問罪之有無,必以不翦木爲準,如探候官人山直妻孥,本非干預於公事者,而輒加嚴刑,比比殞命,此豈盡心國事,而橫致毁謗之者之爲哉?遠近藉藉,無不唾罵,不可尋常推考而止,請亟命削去仕版。慈殿母儀一國,凡動靜不可苟也。宮掖之中,壼闈之內,固當將之以禮,況此郊外之行,山陵之遠乎?至情雖切於展省,禮義要在於節中,臣等未聞,自古后妃,有出幸陵寢之禮,而稽之本朝,亦無此事,缺數行爲應行之禮焉,亦豈可謂無所失乎?請禮曹當該堂上郞廳,竝推考,亟寢慈殿拜陵之擧。答曰,已諭,勿煩。
尹墀,以禮曹言啓曰,曹啓辭進香云云。傳曰,依啓。進香一事,問于大臣定奪事,傳敎矣。問于大臣,則尹昉·李廷龜以爲,遷墓非古也,國禮無常不言變,遷陵節目,只據英陵·禧陵時實錄,而記載疎略,未得其詳,進香一節,不載於實錄考出之中,原不行之與行之,略而不錄,俱未可知。旣不載古禮,又未詳舊例,今欲行之,惟當義起,臣奠君靈,禮之大者,而情之所不可闕者,諸道進香節次非便,決難竝行,議政府率各司一員,行奠於靈幄,而宗室儀賓每品二員之行奠,似不可已,伏惟上裁。判中樞府事半張缺領議政吳允謙,左議政金瑬有故,不得收議,大臣之議如此,敢啓。傳曰,依議施行,諸道亦令進香。
權鑊,以軍器寺言啓曰,前後別造鐵甲五百三十部,故加造七十部,以準六百部之意,稟奪,而頭甲則以鐵依故制,已爲完造矣。甲衣亦皆畢造,所入正鐵,已爲措備,而但無匠人,竝移屬於遷陵·山陵兩都監,玆未打造,此則待訓鍊都監,別造廳畢役,以其匠人畢造計料矣。臣等得見武士,私持皮甲防箭,不下於鐵甲,且其衣着甚便,先造一部,其制甚好,欲爲此樣,優數造作之計,四十部所入皮葉,已爲措備鍊精,而本寺貢案全漆,竝入於作木中,時無一升,故未得完造,該曹所在全漆五斗取來,及時畢造,宜當,前造五百部鐵甲,副元帥鄭忠信西下時,缺半張造之意,敢啓。傳曰,依啓。
尹墀,以禮曹言啓曰,宣陵改葬都監謄錄相考,則殯殿有侍殯內官一員,進止內官二員缺數行今考五禮儀,則內喪有宮闈令,大王喪則無宮闈令,只內侍傳捧禮饌入設云。旣有進止內官二員,則宮闈令,似不必差出,敢啓。傳曰,依啓。
權鑊啓曰,以刑曹別監徐逸男公事,傳曰,以抗拒不服,加二等之說,非但未妥,前所未見,承旨察啓事,傳敎矣。臣考見刑曹公事,則徐逸男等,敢生中毒之計,差備門咫尺之內,敺打作挐之事,兵曹堂上,目覩請推之後,猶不言戢,又爲打傷而飾辭抗拒,缺數行考律文以啓,何如?傳曰,依啓事,傳敎矣。臣以本院律官,査出律文,則該曹所擬加二等之說,果是常行之律也。徐逸男,當初罪犯甚重,而兵曹堂上目覩,請推之啓下之後,又爲打傷巡廳下人,則該曹比擬之際,用以抗拒不服,加二等之律,似爲宜當,敢啓。傳曰,知道。其中再犯之人,査出加罪,勿爲混同施罰,可也。
權鑊啓曰,以刑曹啓目,京畿監司放未放粘目,傳曰,刑曹罪人放未放磨鍊,是乎?色承旨察見事,傳敎矣。臣取考本公事,則南漢山城定配罪人李義元等,以焰硝鳥銃等物欠縮而見放,金成福,則亦與義元等同是欠縮而未放,似爲未妥,此公事還出給,使之改回啓,何如?傳曰,依啓。此外亦不無不察之事也事,傳敎矣。臣旣承不察之敎,惶恐反覆詳査,則京畿監司啓本中,鳥銃公然欠縮,罪人非但有放未放之殊也。所謂欠縮云者,豈可書入於放秩乎?其餘罪人,則禁府未及回啓,故姑不擧論,只以刑曹回啓言之,則以殺人相隣,未得蒙放者五人,此則似涉於冤枉矣。火山囚永男,則以强奸爲罪目,而本官以冤枉論報,則謂之分揀則猶可,而似不當在於蒙宥之中矣,敢啓。傳曰,知道。
徐景雨,以戶曹言啓曰,本曹郞廳六員內,正郞申尙哲,覲親呈辭,受由下鄕,金德承,以遷陵都監郞廳,專掌都監之務,佐郞朴敦復,李遊擊接待所郞廳差下,此外三員,皆掌緊務,而其中佐郞權稱,以版別房郞廳,前頭大內修理雜物,專管次知,而今春李遊擊接伴官差下,非但數少,郞廳不能周旋所掌之務,缺二行改差,何如?傳曰,依啓。
副修撰崔有海上疏,伏以,臣積傷之餘,飮食失時,胃氣大敗,頃日往省父母墳,風雨之時,上下山壟,因得感冒,病勢極重,適承召命,惶恐趨朝,數日在直,連患霍亂,風濕所傷,左邊不仁,出直顚仆,不省人事,旬月之間,差復無期,呈辭到館,趁不入啓,經幄重地,決難久曠,缺數行專昧學問,昨日猝遇重臣論禮之說,此實前缺一字每以不知爲書者也。茫如涉海無津,不知所對,職參論思,略控所懷,實有無知妄論之失,上敎嚴峻,重臣詆斥,臣實惶悚,罔知所喩。凡在庶官,若有顚妄之罪,不敢供職,公論重地,臣何敢冒恥行公,以貽淸朝之累乎?且國家大禮,非一人之私議,聖上擧措,係後世之公論,人臣之義,必引吾君於至正之道,不可有一毫依違苟且之意矣,人君事親之必無違於至正之禮,不可有一毫過不及之差矣。今日上下交修之意,莫非求至於中正之德,豈有私心,而昨日聖敎,雖緣臣妄言,有所嚴諭,病伏深思,恐有害於上下交孚之德也。天地不交,情意不通,則否,致辭之兆,此下皆缺,批答亦缺
左議政金瑬身病四度呈辭。不允批答。王若曰,如失手足,諭意已盡於三,願乞形骸辭章,胡至于四,雖其益遜,斷不夬從,予惟卿之忠貞,實同國之休戚,雲臺麟閣,旣若浴日之勳,赤舃黃扉,方懋亮天之績,澆缺數行卿百奏輔予一人,若涉大川,正齊舟楫之用,如作巨廈,所賴棟梁之扶云。胡倚毗之辰,遽進引避之懇,勤勞夙夜,詎無霜露之憂?愷悌神明,不待瞑眩之效,言念今日之臲卼,殊甚曩時之艱虞,海師初班,猶深西顧之慮,山戎無厭,尙稔東犯之兇,天其儆予,非常災異之現,民亦勞止,不一怨咨之端,況玆因山之遷,已迫期,草草之封章,又至,誰任摠護之權?昨疾今缺庶回果決之計,所爭公耳。人或疑於其間,夫豈他傷予已觸於卿意,亟完大事,毋起小嫌。於戲,言實由中,禮非假外,病可去,義不可去,卿豈莫知,休無疆恤亦無疆?予罔攸濟,益勉篤棐,永肩終始,所辭宜不允。故玆敎示,相宜知悉。校理金光爀製進
吏曹判書鄭經世箚子,伏以,臣之才分,眞如襪線,無一箇長,百事皆不及人,文翰尤非所長,其得早年決科,通籍金閨,已爲僥倖,至於文衡重任,則非徒臣夢寐之所不到,一國公論,皆知其維鵜在梁矣。往在中興初,故相臣申欽爲銓長,好而不知其惡,擬臣以藝文提學,此是文衡養望之地,臣於其時上章陳懇,謝以不堪,而終不力辭牢讓,以得請爲期,臣於是不免爲上欺君相矣。今則齒髮益衰,精神益耗,且哭子悲傷之後,目常腫爛,不能開卷讀數行書,已五年矣。古人之爲文,以多積而薄發,爲能天下,缺數行修治辭命以應對天朝交好隣邦,不至於賜事乎?臣雖不明,自知則審,決不敢代大匠,斵以血其指,曾於榻前,再申苦懇,而聖明認爲謙讓,不卽快許,然而區區匹夫之志,則終有不可回者,特以所承誌文改撰之命,尙未奉塞,故遲延至今耳。今幸已得脫藁,入石有期,玆尋前日面請之語,敢此號籲。伏乞聖慈,曲賜怜察,特許遞改,不强其所不能,使入於僨事之誅,則非一身之幸也。答曰,省疏具悉卿懇。卿文章過人,氣力未甚衰老,宜勿控辭。燼餘添書
上在慶德宮。停常參,有晝講。
下直,廣州牧使李碩達。
尹墀啓曰,明日常參·經筵,取稟。傳曰,停。
以左相金瑬五度呈辭,傳于尹墀曰,如是固辭,似虧國體,宜速出行公事,遣承旨敦諭。
尹墀,以遷陵都監言啓曰,郞廳南坼,時無職名,依前例付軍職,冠帶常仕,何如?傳曰,允。
權鑊,以義禁府言啓曰,今月二十八日,皇太子冊封別試初試時,府郞廳盡爲赴試,本司當直晝夜直各一員,公事回告郞廳一員,文武科五試禁亂官各一員,依前例假郞廳八員,令吏曹差出,何如?傳曰,依啓。
權鑊,以兵曹言啓曰,巡將李德滉,今日巡將受點,而巡廳書員來言,李德滉今朝楊州地下去云。李德滉,以有職名之人,任意下鄕,請從重推考。巡廳下吏,慢不知巡將出入,矇然書呈,事極可駭,令攸司囚禁治罪。李德滉改付標,何如?傳曰,允。
權鑊,以兵曹言啓〈曰〉,二所巡將李必建受點之后,僅到門外,而門閉不得入,請留門入之,使之察任,何如?傳曰,依啓。且本曹不爲檢飭,以致如此,極爲非矣。
持平李行健啓曰,李瑾之愚劣無形,人所共知,及授黃腸木敬差官,橫行列邑,到處作弊,今至九朔之久,尙無竣事之期,其間麤鄙瑣屑,可駭可愕,爲士夫羞辱者,固不可盡言,而至於訊杖之際,不問罪之有無,必以不翦木爲準,如探候官人山直妻子,本非干預於公事者,而輒加嚴刑,比比殞命,此豈盡心國事,而橫被毁謗者之爲哉?遠近藉藉,無不唾罵,決不可尋常推考,而請亟命削去仕版。慈殿母儀一國,凡動靜不可苟也。宮掖之中,壼闈之內,固當將之以禮,況此郊外之行,山陵之遠乎?至情雖切於展省,禮義要在於節中,臣等未聞,自古后妃,有出幸陵寢之禮,則豈非大段不可乎?臣等初聞聖敎,意謂該曹,必據禮防塞,而今以待明春擧行回啓,有若應行之禮焉,亦豈可謂無所失乎?請禮曹當該堂上郞廳,竝從重推考,亟寢慈殿拜陵之擧。答曰,不允。李瑾,觀其緘辭而處之,未晚,亦勿煩瀆。
尹墀啓曰,處女單子,何以至今不爲加捧以入乎?問于該部缺數行督促部官,非止一再,至於入啓請推,而部官等皆言已捧單子者,或以爲年過,或以爲年未滿,士夫家處子年歲,無從的知,今方聞見督捧云,自該曹亦加申飭,數日內期於畢捧云矣。傳曰,知道。漢城府當該堂上郞廳,竝推考。
徐景雨,以戶曹言啓曰,進獻油芚六張,付缺三字折定之價,多至五十餘匹,以其價重缺三字人碎首爭之,以此各官,專委於防納人,而缺三字上納,近年以來,國綱解弛,人心狡詐,所納油芚,麤薄品劣,不合於進獻之用,取考前日退件,則猶勝於今年之所捧,委屬痛駭。我國土産,本來不腆,方物之中,惟席子油芚,自前稱美於中原,而其品劣如此,若不變通,明年必不如今年所捧。全羅一道,紙地所産之官,非一,惟全州一府,甲於一道,若收聚本道年例卜定三十四官油芚之價,令全州府,貿楮精造,優給役價於匠人,使之十分致力造作,則制度厚薄,皆出一手,而可無參差不齊之患,全州判官缺頃日上來時,亦無,依此爲之,可定正議,令缺三字送入於本曹,更爲定奪,想必料理形勢,缺有此請也。本道監司之意,亦如此云。若然則各官必無屢次見退之弊,而進獻之物,亦不至如前麤劣,試一爲之,似爲便益,以此意行移本道,趁此秋前,預爲造作,俾無臨時窘迫生事之患,何如?傳曰,依啓。
午時,上御資政殿。知事鄭經世,特進官洪霶,參贊官權鑊,侍讀官金光爀·李省身,記事官沈之漢·申恦·李海昌,入侍。上讀前受音一遍。金光爀進講,自受有億兆夷人,止註以克永世也。音一遍,釋大文,上讀新受如其講。光爀講旨義曰,此大文,卽上文紂有臣億萬,惟億萬心之意,紂惡貫盈,使億兆夷人之叛紂者,紂也。當是時雖有仁人,至於剝喪元良,則豈無仁人而然哉?爲人君而使元良剝喪,使億兆離心,則其亡一轍也。且天視自我民視,天聽自我民聽,與皐陶謨天聰明等語,最爲親切,所當證省處,罔或無畏者,以武之聖伐紂之惡,豈有可畏哉?然猶戒之以罔,或無畏則可見其愼重缺二行咸有一德,必有同德之美,然后可以治其國矣。上曰,凡事惟在上之人,導率而已。一德一心之爲可者,孰不明知?惟不能行耳。鄭經世曰,凡厥聖人無有淫朋,〈人〉無有比德,今聞上敎,惟在上之人,導率而已者,極爲允當,人無有不知一德之爲美,而然以私意,各自爲心,故不能耳。傳曰,人心之不同,其猶面焉,人各爲心,而朋黨若出,則必至於亡國而后已。聖上卽祚以來,朋黨之欲禁,非惟發於言語,至誠以禁絶之,猶且傾軋,未聞有一德者,甚可歎也。上曰,人之是非不同,以己之是非爲主者,未知有所守於其間耶?鄭經〈世〉曰,勿論彼此,是者是之,非者非之,可也。然而此則勢缺自有痛絶朋黨之意,故人雖缺必曰,非其邊故耳。雖欲缺人爲是,而恐人之必曰,惟其邊故耳。以此無掩形跡,而不敢言耳。上曰,如此則不惟傷於其己,必害於國事。雖其人之不善,而同於己,則必以爲善,雖其人之善,而異於己,則必以爲不善,此國家之大害也。夫苟同於是,則必異於非矣,若以其見之異同,而取相和,則其所以異同者,尤爲好也。權鑊曰,上敎至當。然近來朝著,雖有欲爲是非者,而掩其形跡之意,勝而不爲之是是非非,此爲可慮矣。上曰,人於其所親者,則不知其人之惡,而於其所惡者,則何其可惡之必見耶?經世曰,書曰,無有作好無有作惡,臣僚之中,孰有公於其作好作惡之道者哉?若夫聖上,尤不可一毫所偏矣,如此然後爲表準於臣僚矣。上曰,此言至當。好惡是非之必中者,必是明哲者,缺數行無偏無黨,王道蕩蕩矣。人君之心,先澄其源,如澄澈,然後可以明其是非矣。若有推測之心,而聞人之是非人者,以爲以其所親故救之,以其所惡故毁之也云爾,則是大不可矣。近日以形跡不得言,是非者多矣,雖或有可論者,欲可論列,而人孰有脫於名目者哉?恐其指點,終亦含默,以此是非不明矣,是非不明,國家之大害也。近來不是朋黨,不是協和,而大缺虞於國家矣。鄭經世曰,以德報德,以惠報怨,非謂必報其怨也。於其所怨者,必以惠道處之耳。或者故曰,以德報德者,則必爲之用其心,大不可也,至於宋賈昌道之事,其非則判矣,以其前有相隙,故不爲之報,而終使昌道,誤其國政,凡人忘其人之好惡,而以其事之是非而處之,未爲不可矣,而私心必勝,恐人之議己,故不然,缺自上所可體念處,必須缺爲言可矣,聖人所言,至爲允當。上曰,此不過公私之間耳,逆詐與信不是公私。鄭經世曰,昔齊景公有梁丘據最幸,景公曰,惟拔與我相和。晏子曰,可謂同,不可謂和。景公曰,同與和異乎?晏子曰,和如五味相調,同如以水投水云。晏子雖不見許於聖人,而其言善矣。上曰,書云,取彼凶殘者,似爲太薄。鄭經世曰,自常情言之,則似薄,而聖人以天下爲心,紂是天下之凶殘,故直言之耳。然湯·武以征伐得天下,與堯·舜揖遜有間,且同是征伐,而湯與武,亦似有異故云,湯之數桀也,恭,武之數紂〈也〉,傲。講訖。鄭經世進曰,臣之受誌文,久矣,而多有刪改處,意以爲已畢撰矣。昨承傳敎,則下敎至爲允當。小·臣文不的當,缺數行不覺其結末之未妥矣,昨見大臣定奪,改撰當於晝講前入啓,而領左相處則昨已定奪,右相處則欲於備局開坐而定奪,故差進耳。上曰,大臣之意,則何如?經世曰,先王非不善爲處置,而致此寇也,而卽於其躬,克恢中興之業矣。前誌文則文勢似爲不善於其事,然極爲□當,大臣之意,亦傳敎爲至當矣。上曰,前誌文中措語,亦不啻止於此,而其終如此意也。此甚痛惜之辭,而然後之觀者,不能明知作者之意,則必不如此看之,似爲未妥矣。經世曰,小臣之才,非徒聖上誤認爲可堪是任,雖儕輩亦誤知以臣文士者矣。臣早占科第,猥侍先王之侍從,以此認臣爲文士,然其中空空如也。臣自龍仁,始聞爲大提學,驚惶罔措,欲逃不得,其時以本職欲遞之速,故未及辭大提學之任,只一箚而止耳。前於筵中,再次陳啓,而聖上以爲謙讓,而不許鐫免,若以謙而辭之,則是面謾也,焉有臣子而面謾於君上哉?小臣精神日昏,加以病甚,不得看書,已五年矣。古人云,文章□□衰老而日退云,此任豈是昏耗者所堪哉?人君用人,猶匠之用木,匠之用木,不以其材,則巨廈終以頹矣。頃者鄭忠信揭帖,命小臣製之,小臣自引見時出去,使承文院,更執紙而製之,雖甚急迫,豈有不盡臣之才乎?抑揚反覆,似不當甚怒矣,備局所見,亦以爲的當矣,及後觀興治所答回揭,則辭語極爲悖謾,有若臣之文詞,自取其辱,然意以爲,若善爲文詞,則不至於見辱如此也。負罪惶恐,無地自容,缺數行任者乞解,而或上疏箚,則必曰,諸大臣其時洪暹之辭大提學,有何文章與氣衰耗,當從其願云者,眞確論也。臣雖屢陳此情,而以謙讓觀之,極爲悶迫。上曰,豈以謙言觀之?卿可以堪此任故耳。頃日興治之揭,予亦以爲善製矣,興治已怒於興兵,雖百善於其作,豈有不怒者乎?經世曰,興治必是桀驁之人,其回揭中,大義自處缺人之言,必是桀驁所致,而臣之意則以爲□□故有此詬辱之辭,以不善辭命之致耳。上曰,予意以爲,必罪其齎去之人矣,多少間有禮物云,必是太忍而爲之耳。經世曰,興治廣議而處之云矣,且聞李見出來云,此亦何以待之耶?亦可慮也。權鑊曰,差官所待之例,必須預爲講定,勿使缺矣。上曰,今此差官,以名帖不爲之故,怒之云矣。權鑊曰,名帖一事,臣未知廟堂之議矣。若前無名帖之例,則豈以其怒,而遽爲名帖,至於接見之日,乃以發怒欲去,强請引接,亦未妥當矣。經世曰,天子旣赦興治,在我無不待之道,初爲接見,未爲不可矣。缺當初引接似當,而不善商量,其後之見,亦不已也。經世曰,廟堂之議以爲,開移其差官發怒之意於劉興治處,似當云,雖然,渠曰,吾輩旣已見赦於天朝,則有何不見之理乎,此言何辭塞之乎?雖善爲辭命,萬無見信於劉將處矣。洪霶曰,上年毛文龍,往見孫軍門,其時小臣,則在北京未發,而如管餉使及小臣員役等物貨,盡爲被奪,皆李見之所爲也。至如欺取其人蔘,又不給本貨,此亦李見之所爲,且解我國缺數行遊擊出來云,極可慮也。洪霶曰,今聞狀啓,則已過宣·鐵間矣,先王朝遊擊,則必有接見之擧,非如小官之比,必須先得其歡心,可矣。經世曰,中朝有賄賂公行之說云,若然則此輩之得志,有何怪乎?且見其塘報,則袁崇煥眞名將也。祖摠兵之立功,亦以救活崇煥也。然未聞崇煥之見赦,則中朝之政,可知也。權鑊曰,頃者漢城府車夫之役,本府啓辭,有宮家缺三字切勿施行事,而傳敎內,限陵役完畢,姑停爲敎,似不省民弊然矣。臣之聞此弊,久矣,許多宮家,豈盡備責舟車乎?必有侵責之宮家,而車子及舟,雖或云給價,而只以麤木塞責,責立舟車,連運以入,民之呼怨極矣。且柴場處郊外,以若干處,而都民缺刈取資生,而曩自昏朝,多有宮家立案,□其立案之眞僞,而宮家之人,募其山下之民,以守直之,民有刈柴草於其傍,則奪其斧斤,而備責之,此亦民以爲悶矣。上曰,凡事有條理,若或給價而運之,則有何怨乎?若專不使舟車而運之,則不可也。權鑊曰,若平價以給,則何怨之有?必有其間可怨之端矣。洪霶曰,今者一德一功之言,上敎至當。小臣自平時缺數字以明經學術,累爲持平·掌令於先王朝。且庶孽朴泂,亦以學行,士大夫多與之受學焉。古之人,篤志力行,故人知孝親敬長,而亂後則各司分散,明經學術之人,絶不得聞矣。京師,士大夫之根柢,而未聞有一學行者,雖自上累爲勸課於館學,而其所勸課,不過科業而已。夫人生八歲,皆入小學,則豈專在科業乎?反正之初,如童蒙訓導,必爲擇缺數行敎官則庶可敎養人才,而古者家塾·黨序,缺道今可復見,他日立朝,必得同德同心之人矣。上曰,此言極當,銓曹之所當留念處也。鄭經世曰,着實蒙學,至當之論也。善養於蒙,然後可以成人。故易曰,蒙以養正,聖功臣亦知重矣。有李挺豪者,缺窮不能自生,且有老親,不得缺以此見遞,其爲敎官時終日缺人皆有所成就,且聞挺豪有學行,缺除敎官。且有李昌祚者,亦有學行,勤於敎誨,此兩人則可謂得人於敎官之任矣。上曰,先朝有聚童蒙於禮曹,講其所學云,今亦爲之否?經世曰,今亦有考講之規矣。洪霶曰,小臣自十歲後,學於缺雖不善於讀,而能明經學矣,缺非徒學經書也。至如克己·敬齋等箴,朝夕講論,多有補益矣,人不能自成,必須爲之敎導之,可望其成就,如心志未定之人,一聞朋黨之論,必與之趨向矣。若有師表於一時者,與之講學,則他日立朝,必有大關於國家矣。而已罷出。
上在慶德宮。停常參·經筵。
下直,潭陽府使黃瀡。
權鑊,以摠府言啓曰,今日入直軍士,中日習射,請出標信。傳曰,知道。
傳于尹墀曰,來二十九日,延興府院君家,一等賜樂事,言于該曹。
尹墀,以侍講院言啓曰,本院下番四員內,兼司書沈之源,以御史,時去咸鏡道,司書兼說書未差,只有說書柳穎,今方入直,而他無替直之員,前頭疾病事故,未可預料,闕員,後政盡爲差出,何如?傳曰,依啓。
以左相六度呈辭,傳曰,安心調理。
朴弘美啓曰,慶平君,令本道給馬還送,可也事,命下矣。臺諫方以罷職,不敢論啓,不得下諭之意,敢啓。傳曰,知道。
朴弘美啓曰,左相呈辭批答,今此夜深,且政府無郞廳,明日以史官傳諭之意,敢啓。傳曰,知道。
燼餘兵曹判書李弘胄,參判李命俊,參議全湜,參知李基祚啓辭,巡將人員,望前後,分爲兩番,各其番次不離待候,如有受點不進者,則事係軍務,例有拿推之命,故不敢任意出入矣。缺數行待罪。傳曰,知道。勿待罪。
正言尹坵啓曰,白川郡守尹侊,以措備些少軍器軍糧之事,偃然牒報於監司,至以赴任以來,圖報萬一爲言,愚陋無恥,希冀幸冒之狀,已極可駭,而爲方伯者,又從而褒啓,直請照例論賞,其不識事體,甚矣。請尹侊罷,黃海監司李汝鎭推考。
寧邊爲西路巨鎭,責任非輕,而府使梁庭源,政令解弛,不能收拾,使關防之地,日就凋瘵,西來帥臣幕官,皆以爲憂,請亟命罷職,其代,各別擇差,急速下送。
祭墓非古也。自漢以降,雖莫之或改,而至於婦人上墓,則於禮不載,其爲非禮也,明矣。卽今閭閻之間,亦無此擧,則況於宮闈之嚴,國母之尊乎?喬山遷兆,霜露旣降,缺一字雖不能勉抑至情,乃有此旨,而殿下固當從容,期於勸止,初不使外廷知之也。禮者出於情,而止於義者也。豈可徑情直行,以取非禮之譏乎?非但有乖於古典,亦不可垂法於後世,節目之難便,民弊之不貲,非所論也。爲禮官,所當據禮防啓,而不此之思,乃以退行爲請,有若終當奉行者〈然〉,其不察甚矣,請禮曹當該堂上·郞廳,從重推考。亟寢慈殿拜陵之令。答曰,不允。拜陵一事,令該曹,依例相考稟處。
尹墀啓曰,明日常參·經筵,取稟。傳曰,停。
朴弘美啓曰,廣州牧使李時昉所受密符還納,請出密匣。
朴弘美啓曰,拜陵一事,令該曹前例相考稟處事,命下矣。臺諫方以亟寢論啓稟處事,不得分付之意,敢啓。傳曰,知道。
尹□,以各城禁火司言啓曰,本司別坐二員缺入直,朝夕受納牌,時方留董築城,而其間不無疾病事故,常患不足,今者別坐柳時寬,以遷陵都監監造官,除本司仕上直,只有別坐鄭昌祖勢難獨察,柳時寬,依他例閑官換差,何如?傳曰,依啓。
權鑊,以訓鍊都監言啓曰,副護軍鄭楷,以都監千摠啓下,察任有日矣。平安兵使柳琳,必不知爲都監將官,今以中軍啓請,千摠重任,不可人人而爲之,鄭楷勿爲下送,何如?傳曰,依啓。
東陽尉申翊聖箚子,伏以,先臣遺文在篋者,不忍謾棄,纂次印出,本欲藏于家而已,竊聞故事,國中書籍登刊者,必經進御,而昨於前席,缺數行任,應製篇翰,咨奏敎命,有關於時政者,不爲不多,而淪失於搶攘之際,放竄幽憂之中,頗事論著,雖小說單辭,皆有所激而發。至於東國事蹟,人物是非,直書,不避忌諱者,出於傷時悼道之懷,而實寓勸懲,其志誠可悲也。先臣嘗觀宋史,慨然而歎曰,熙豐奸孽,矯誣當世,而不足,欲竝欺後世,眩亂史牒,賴高宗改修,可見天道之好還也。不幸先朝實錄,成於凶人之手,遂爲穢史,小人之禍,古今一轍,國可亡,史不可亡,乃著神宗·哲宗實錄,修纂顚末,以明舊史,改纂成例,意實惓惓。因國家多事,〈昏朝實錄〉迄未刪正,天不少延,齎志入地,臣在草土,常自悲痛耿耿者也。仍竊伏念,先臣遭遇聖明,妄思深重,盡瘁多年,六字缺或有過擧,則憂懼缺恒謂今日國勢,無一可恃,而惟恃君德耳。君德一虧,則國不可爲,民心之係屬在是,天命之迓續〈在是〉,錢穀·甲兵,有不足憂,此先臣雅志也。臣推先臣之意,敢獻一得焉。御物必誠,勿任數而臨之,慮事必〈愼〉勿違衆而自用,辭氣勿太露,使人窺其深淺。言路必廓開,使人得盡其情,體乾之健,行巽之貞,此今日君德之所當勉者也。古人曰,內重則可以勝外之輕,得深則可以見誘之小,言約而意備,最切於向裏工夫。伏願聖明,留神焉。臣孤露餘生,匏繫於世,固不當冒進瞽說,而玆因家乘之獻,不勝感慨之忱,惟殿下,恕其狂僭焉。答曰,觀卿上箚,深用嘉尙,且投進先卿遺稿,對卷悲感,無以爲心,箚末所陳,以下缺
左議政金瑬箚子,伏以,臣冒死請急,今已五矣,獸駭餘息,日俟嚴譴,聖度如天,終始曲全,至於遣承旨敦諭,而又以似虧國體爲敎,臣罪至此,而尤大矣,惶恐感激,罔知所措。臣雖無狀,稍有人心,寧不知奔走出謝,仰答鴻私。第以臣之事君者,只是筋力精神,而狗馬之疾,日益沈劇,眞元斲喪,形骸換脫,漸至難醫之域,如此而缺以備驅策哉?況同列重臣?以臣之言,一向引入,臣雖欲獨蒙愧恥,强顔出仕,其於公儀,何?此臣之所以干冒天威,連章累辭,而不知止者也。伏乞聖明,俯察前後危懇,亟許鐫遞,以安愚分,不勝幸甚。答曰,省箚具悉。目今遷陵之日不遠,邊虞孔棘。以下缺已上燼餘
上在慶德宮。停常參·經筵。
有召對。
尹墀,以禮曹言啓曰,文科試官,當爲差出,而二品以上無故可合之人,不滿其數,依前例堂上官竝擬,何如?傳曰,依啓。
持平李行健啓,請禮曹當該堂上郞廳,從重推考,亟寢慈殿拜陵事。措語見上
尹煌,以工曹言啓曰,今此山陵大禮時,數少郞廳,奔走無暇,正郞李志賤,以書狀官赴京,其代,後政差出,何如?傳曰,依啓。
尹墀啓曰,明日常參·經筵,及來九月初一日輪對日次,取稟。傳曰,視事停,輪對爲之。
傳于尹墀曰,召對爲之。
權鑊啓曰,牌招不進試官沈悅·吳竱,請竝推考。傳曰,依啓。最晚來到者,推考。燼餘
府啓,拜陵亟寢事,禮曹推考事。慶平君罷職不敍事。不允。
院啓,梁應深罷職事。禮曹推考事。慈殿拜陵亟寢事。竝不允。尹洸·李如璜事,停啓。
慶尙道推考敬差官書目,奉化罪人金得淸等推考事。
左相六度呈辭。傳曰,安心調理。
江原道暗行〈御史〉書目,伊川金重鐻接待京人,私沒工匠,朝廷處置事。
傳曰,召對爲之。朴鼎賢家日記上御資政殿,召對。參贊官尹煌,侍讀官金光爀·李省身,記事官崔煜·申恦·李海昌入侍。上讀前受音一遍,金光爀讀自泰誓下篇,止敬行天罰乎,註音一遍。燼餘
上在慶德宮。停常參·經筵。
下直,江原道都事鄭允奭,朱乙溫萬戶裵弘德。
以左相七度呈辭,傳曰,須勿固辭,速出行公,以副予望事,遣承旨敦諭。
以備忘記,傳于權鑊曰,今下弓矢,朱乙溫萬戶裵弘德給送。
以忠淸監司辭狀,傳曰,勿辭察職事,回諭。
尹墀啓曰,明日常參·經筵,取稟。傳曰,停。燼餘
府院啓,亟寢慈殿拜陵事,及府啓慶平君事,無城上所姑停。禮曹堂上郞廳推考事,停啓。
府啓,本樞經歷李培迪,工曹佐郞池徵海,典籍鄭斗慶,吏曹巡檢時干直,依大典罷黜。啓。傳曰,允。池徵海,分揀。
左相七度呈辭。傳曰,須勿固辭,速出行公,以副予望事,遣承旨敦諭。
京畿監司〈書目〉,安山呈,以海運判官朴,二十四日母在喪事。朴鼎賢家日記
上在慶德宮。停常參·經筵。
卯時,日有右珥。
姜碩期啓曰,明日常參·經筵,取稟。傳曰,停。
朴弘美,以都摠府言啓曰,今日入直軍士,中日習射,請出標信。傳曰,知道。燼餘
公淸監司辭狀。傳曰,勿辭察職事,回諭。
傳曰,召對爲之。
府院前啓,無城上所姑停。
左相八度呈辭。傳曰,安心調理。朴鼎賢家日記郞廳元啓英校正。郞廳李廷重書。金晉鐸添書。
上在慶德宮。停常參·經筵。
黃海道監司□如璜書目,延安民人納米五百石,願仍府使吳竣事。
禮曹啓曰,庭試初六日推擇。啓。
明日李遊擊接見,三嚴正時,巳正一刻。朴鼎賢家日記
上在慶德宮。停常參·經筵。
合啓曰,韓善乃初不拿來則已,旣已拿鞫承服,則安知其所供之辭,盡爲不實乎?所援引之人,謀爲事狀,似有可疑,豈可諉之不實,置而不問乎?殿下之不拘常規,爲除民弊之意,可謂至矣。臣等竊恐,有罪者或逭常刑,而奸賊竊笑於其間,請依鞫廳啓辭,所引之人,竝命拿來,何如?啓。答曰,旣已議處,不必煩瀆。
吏曹啓曰,沈之源狀啓,鍾城判官趙純仁,爲先罷黜事。入啓。答曰,依啓。又所啓,暗行御史書狀云云。伊川縣監金重鐻,罪犯贓汚,爲先罷黜,何如?啓。傳曰,拿推。
政院啓曰,禁府都事,以大臣意來言,韓善乃援引各人拿來事,兩司方爲合啓,今日推鞫不得爲之之意,敢啓。傳曰,知道。
慶尙道推考敬差官李濯書目,奉化囚正犯金得淸,旣已物故,事干各人等,令攸司處置事。入啓。
禮曹啓曰,公淸監司狀啓云云。永同定山儒生等,欲以本縣鄕校移建他地,令監司,審其地勢狀啓後處置,何如?啓。傳曰,近來士習浮誕,不修學業,歸咎於校基,若此不已,則三百州縣所在鄕校,擧未更改移也。事涉虛妄,弊亦不貲,今后如此之事,施行安徐。朴鼎賢家日記
日出時,色赤。申時酉時,日暈。春坊日記
上在慶德宮。停常參·經筵。
進慰書目,二十七日到宣川,翌日向椵島事。入啓。
江原監司書目,慶平君遊山后,向嶺東事。入啓。
接伴使書目,宣川呈,以進慰書狀,乘船發向椵島,到磨彔島,中風氣絶,還到本郡浦村事。入啓。
合啓,韓善乃所引之人,拿問事。入啓。答曰,不允。
以劉副摠禮單,傳曰,竝下禮曹。
院前啓,請慈殿拜陵事。措語見上請梁應深事。措語見上答曰,不允。且啓辭中措語,似涉欠敬,殊甚不當矣。正言尹坵,以此引避,玉堂箚出而特命遞差。朴鼎賢家日記
政院啓曰,砲手,以何病身死云耶?傳敎矣。問于兵曹,則去夜啓,痛症如霍亂,而因爲嘔血卽死云矣。傳曰,知道。今后凡闕內入直之人,如有如此急病,使之來告于政院,分付內局,趁卽救療,俾無橫死之患。訓局謄錄
巳午時,日暈。春坊日記
上在慶德宮。停常參,有晝講。
禮曹啓曰,遷陵時,諸道監司,則依戊申年國喪例,進香代奠,京畿·開城·江華,依前本曹啓辭,躬親進香,宜當。啓。傳曰,依啓。又所啓,大君夫人,處女單子,七道皆以無報,全羅道至今了無黑白,請竝命推考,何如?啓。傳曰,依啓。且各道方伯,皆爲愼簡,爲國盡心者鮮少,此實余之不能知人也。雖以此事言之,三百餘州縣許多士夫及守令·邊將·監·兵·水使,豈有皆無女子之理哉?如此可駭之事,不可以尋常推考懲治,而撊擇過後,尤甚慢忽者,各別論罪,以爲不有君命,蔑視國事者之戒。
遷陵都監啓曰,今者繕工監官員,稱以山陵都監所用,不報都監與戶曹,又不稟都監提調,徑先移文,卜定至於四五萬束,請當該官吏推考,何如?啓。傳曰,拿推。
明日儒生庭試,讀卷官七,李廷龜·金尙容·洪瑞鳳·金尙憲·崔鳴吉·金大德·南以雄。對讀官十,鄭廣成·睦長欽·李·呂爾徵·辛啓榮·尹棨·朴漪·韓興一·李德洙·李惕然。
明日開門罷漏時。
左議政金瑬箚子。大槪,山陵開金井,只隔數日,而病重不能監役,請亟命遞差事。入啓。朴鼎賢家日記
晝講,入侍時,特進官申景禛,知事金起宗,參贊官尹墀,侍讀官辛啓榮,檢討官崔有海,記事官沈之漢·申恦·李海昌,讀周書自牧誓,至能〈聽〉誓命。
日沒後,雷動。初昏,雷動電光。夜五更,流星出井星上,入參星下,狀如拳尾,長二三尺許,色赤。春坊日記
上在慶德宮。停常參·經筵。
禮曹啓曰,破舊陵十月初四日,下玄宮二十一日,其間大妃殿·大殿·中宮殿·世子宮供上,當用素饌,各道同月朔饌,亦以素饍封進之意,知委,何如?傳曰,依啓。且慈殿供上,則兩旬皆以素饍磨鍊,似爲未安矣。
忠勳府啓曰,依本府謄錄,進香勿屬於議政府,本府設行進香之意,敢啓。傳曰,啓辭甚當,依爲之。備邊司啓曰,接伴使書狀云云。書狀官李志賤赴京之行,已爲落後,觀其前後情跡,大矣人臣受命忘身之義,請拿鞫定罪,何如?啓。傳曰,依啓。李遊擊接伴官李時煥,與遊擊一時西下。
合啓,請韓善乃事。措語見上請梁應深事。措語見上答曰,考例定奪,未爲不可,勿煩。梁應深事,不允。
府啓,請慈殿拜陵事。措語見上請慶平君罷職不敍用,且令本道監司催促上送事。入啓。答曰,依啓。慈殿拜陵事,考例定奪,未爲不可矣。朴鼎賢家日記
大雨雹。
平安監司書目,劉將自義州,領兵渡江,遇㺚兵三百餘騎,進至通遠堡,夜襲斬首四十餘級,奪馬十餘匹,生禽眞㺚一名而還,撤兵入向島中事。入啓。亂中雜錄
夜五更,下霜。
上在慶德宮。停常參·經筵。
平安監司書目,進慰使狀啓草坼見后,臣狀啓同封上送事。入啓。
備邊司啓曰,李志賤拿命,已下,書目似當汲汲差送,而使臣之行,已於前月二十七日離發椵島,今雖差送,已矣及矣,不得差送之意,敢啓。答曰,知道。
政院啓曰,庭試儒生小學頒給,限何示頒給乎?似當掛榜知委,敢稟。傳曰,次下以上,頒給。
政院啓曰,山陵開金井時,摠護使及禮曹堂上·觀象監提調·都承旨進去事,該曹公事,已爲啓下矣。開金井只隔一日,而摠護使方在呈告中,何以爲之?敢啓。傳曰,三遣近臣懇請,而猶不聽從,予亦無可奈何矣。
禮曹啓曰,開金井,摠護使當爲出去看審,而方在呈告中,所病不得出去云,何以爲之?敢稟。傳曰,知道。以右議政,出去看審。
庭試科次,二上,別提李元鎭,二中,生員吳添慶,三上,前判官李重溟,三中,進士李好讓,幼學李興祿,三下生員,洪適·閔愚·申得洪·進士李溫。入啓。傳曰,李元鎭直赴殿試,吳添慶·李重溟直赴會試,李好讓·李興祿給二分,洪適以下給一分。朴鼎賢家日記
上在慶德宮。停常參·經筵。
左議政金瑬身病出仕後啓曰,欲扶曳出謝,仍詣陵所,旣已分付都監,而禮曹不知臣之將出。又爲啓辭,令右議政李廷龜,出往看審,尤極惶恐待罪事。入啓。答〈曰〉,卿以佩國安危之人,如此極艱之時,累不出,心甚悶慮,卿今出仕,予無憂矣。宜安心勿待罪,往審摠護之任。
政院啓曰,庭試入格三下以上,已蒙恩典,小學頒賜,何以爲之乎?取稟。傳曰,一體頒給。
京畿暗行御史書狀,磨田縣監梁譔,都監卜定甕家材木,不定其價,許人防納,農時發民,修理衙舍,衙養,有貿販有料。水使柳應洞,西征時侵虐軍卒,濫用大杖,船上卒去官婢。德浦僉使申弘翊,擅用軍糧,放軍收布,竝只朝廷處置事。入啓。左議政金瑬,禮曹判書金尙容,觀象監提調崔鳴吉,都承旨姜碩期,明日開金井事,山陵出去。朴鼎賢家日記
上在慶德宮。停常參·經筵。
有政。吏批,閔光勳爲正言,呂爾徵爲舍人,鄭之羽爲司書,李顯英爲禮曹參判,申得淵爲判決事,金岉爲通政,李時煥爲海運判官,尹坵爲兵曹佐郞,權稱爲慶尙都事,李埛·李惟達爲禮曹正郞,趙絅爲修撰,黃尙馦爲工曹正郞,南橃爲宗廟令,吳行敏爲刑曹正郞,宋國澤爲戶曹佐郞,姜善餘爲左通禮,吳海橃爲右通禮。
刑曹啓目,敬差官李濯書狀,奉化罪人金得淸子柱天·應吉·仁吉,已爲承服,移禁府,何如?啓。傳曰,允。
江原監司書目,杆城呈,以品官崔震昌所志,養父大立乙,奴夢伊弑主,依律處置事。入啓。
刑曹啓曰,夢伊罪犯綱常,推考敬差官差送,何如?啓。傳曰,允。
合啓,請韓善乃所援引之人,拿來處置事。措語見上請慈殿拜陵亟寢事。措語見上答曰,勿煩。
府前啓,請慶平君事。措語見上答曰,罷職。
院前啓,請梁應深事。措語見上答曰,不允。
江原道推考敬差官洪,落點。
禁府啓曰,罪人韓善乃,軍器寺前,行刑。啓。
吏曹判書鄭經世箚子。大槪,再申情懇,乞免大提學事。入啓。答曰,予意已諭,須勿固辭。朴鼎賢家日記
卯時辰時未時,日暈。春坊日記
上在慶德宮。停常參·經筵。
吏曹啓曰,新及第李馹·崔夢旭·尹誠,成均權知,口傳。啓。傳曰,依啓。
吏曹啓曰,暗行御史狀啓,麻田縣監梁譔,居官貽弊之狀,可駭,罷職,何如?啓。傳曰,拿推。
延平君李貴箚子。大槪,當初金長生,稱祖稱叔之說,鄭經世,持重大統之言,皆歸於持擬無據。殿下,曾以箚陳之辭,從當議定爲敎,而迄無一言及於大院君追榮,未遑應意添入誌文之敎。未知殿下,緣何遲延至於此歟?父子大倫,一日未定,則是一日無父子之天,一刻未定,則是一刻無父子之天也。伏願殿下,亟下臣前後箚子于禮曹,使誌文中措語,及期定奪事。入啓。
興化門摘奸。
吏曹啓曰,暗行御史書狀云云。江華留守李安訥,陰竹縣監全以直,居官盡職之實,通津府使朴由寬,濫率衙眷之狀,交河郡守金澃,久離任所之失,自下不敢擅便,上裁,何如?啓。傳曰,各賜表裏。朴由寬罷職。金澃推考。
兵曹啓曰,暗行御史書狀云云,柳應泂·申弘翊,罪犯狼藉,不可尋常罷職,上裁,何如?啓。傳曰,拿推。
合啓,請拜陵事。措語見上請韓善乃所引之人,依鞫廳啓辭,拿來事。入啓。答曰,不允。
府啓,公淸水使宋英望,旣有罪犯,更無可問之事,亟寢覈問之命事,及司藝李馦,爲人凡庸,不合師儒之任,請遞事。入啓。答曰,依啓。宋英望覈處無妨,勿爲煩論。慶平君事,停啓。
院啓曰,梁應深啓辭云云,不特此也,奸本府妓,率畜衙中,賄賂公行,請罷職事。及考官之任,極爲重大,而近來全不擇人,至以如趙元範·姜善餘,闒葺不文之流,冗雜苟充,至於受點,請當該堂上·郞廳推考事。慶平君不爲受由,擅往關東,爲該守者,所當據法請罪,而乃以不敢矇然回啓,請宗簿寺當該堂上·郞廳推考事。及惡逆,天下之極罪,渠旣自首,則爲藩臣者,所當枚擧馳啓,而全羅監司宋義仁,曾於善乃之獄,泛然移文于刑曹,壞邦家之常憲,啓後來之弊,請見罷後推事。及內乘李厚輿,當逆适稱亂之日,身爲西路守令,棄其官守,逃竄偸生,國綱不振,軍律不行,復皆仕版叶政議,拜奉車之任,請罷職事。入啓。傳曰,依啓。李厚輿遞差,〈禮曹〉不必推考。梁應深事,不允。朴鼎賢家日記
夜一更,流星出天棓星下,入天紀星上,狀如鉢,尾長三四尺許,色赤,月暈。二更,月暈。春坊日記
上在慶德宮。停常參·經筵。
平安監司書目,宣川·博川呈,以今月初五日雹換下雪事。入啓。
合啓,請亟寢拜陵事。措語見上請善乃所引之人事。措語見上答曰,不允。院前啓,請梁應深事。措語見上請禮曹堂上·郞廳事。措語見上答曰,依啓。禮曹堂·郞推考事,不允。
禁府啓曰,逆賊善乃,已爲正刑,罷其守令,降其邑號,緣坐籍沒等事,依例施行,何如?啓。傳曰,依啓。朴鼎賢家日記
昧爽至巳時,沈霧。春坊日記
上在慶德宮。停常參,有晝講。
有政。吏批,鄭世矩爲全羅監司,安頴男爲京畿水使,李士祥爲司藝,李時聃爲內乘,金士濂爲輔德,李惟達爲兵曹正郞,趙絅爲吏曹正郞,李廷馦爲洪州牧使,趙錫胤爲禮曹正郞。
禮曹啓曰,忠勳府啓辭,進香則依政府例磨鍊,而日次,則令觀象監,擇日稟施行,何如?啓。傳曰,依啓。
朝講,榻前合啓,請慈殿拜陵亟寢事。措語見上上曰,祖宗朝之有前規,不能詳知,考諸古事,有則遵行矣,停止未爲不可。又所啓,請善乃所引之人事。措語見上上曰,觀其援引招辭,大不近實,旣知其不實,何不爲如許巨弊乎?又所啓,請禮曹堂上·郞廳事。措語見上上曰,依啓。又所啓,玉堂官員,皆稱病重牌招不進,終致干直,親病及呈辭受由人外,竝命先罷後推,何如?啓。上曰,姑先推考。政院啓曰,玉堂牌招不進官員,竝被論劾,請副校理李省身,牌招入直敢啓。傳曰,君命,爲其臣者,不俟駕而造朝,乃是古人事君之禮也。曩者朴承宗輩,或不滿其慾,或怠心萌動,則杜門偃臥,不赴君命,已無人臣禮,而爲其君者,亦不矯其傲慢怠惰,至於屢招不已,此上下俱失其道也。予雖昏庸,此習則厭惡矣,不欲强請,以損國體也。朴鼎賢家日記
朝講,入侍時,領議政吳允謙,特進官洪靌·韓汝稷,知事崔鳴吉,參贊官徐景雨,大司諫鄭百昌,掌令高傅川,檢討官崔有海·蔡裕後,假注書李道長,記事官申恦·李海昌。講周書牧誓,自上曰古人有言曰,至讀者其味之。
未時申時,日暈。夜二更,月暈。春坊日記
上在慶德宮。停常參·經筵。
有政。吏批,李景曾爲修撰,朴演爲校理,李命雄爲副修撰,李行遠爲獻納。
公淸道暗行御史書目,木川郡守閔後謇,尤甚不治事。入啓。
山陵都監,以摠護使意啓曰,外梓宮奉安時所用馬木,及來往木,未及來到,以山陵所用小防木代用,請漢城府當該郞廳推考,色吏囚治,何如?啓。傳曰,竝拿推。
昨日朝講時,領議政吳允謙啓曰,近來淸川以北島中之人,名以差官者,如許其多,且將物貨,抑賣閭閻,初頭如是,未知終作何如。姑令接伴使開諭矣。上曰,予意則接伴使,以多才文官,依前擇送,則庶有畏戢之心矣。渠以爲,所送接伴使,以有罪者,苟充以送,故懷憾侮慢矣。吳允謙曰,今承聖敎,極爲允當,依此爲之。上曰,接伴使,極擇可合之人以送。
吏曹啓曰,劉副摠接伴使,尹知敬爲之。啓。
合啓,請慈殿拜陵亟寢事。措語見上請善乃所引之人事。措語見上答曰,不允。
府啓,請宋英望事。措語見上答曰,不允。
院啓,請玉堂牌不進官員罷職事。請崔有海罷職事。答曰,依啓。崔有海推考。
全羅道暗行御史書目,寶城縣監裵命純,弊政極多,營將朴成仁侵虐軍卒,罷黜事。入啓。朴鼎賢家日記
上在慶德宮。停常參·經筵。
吏曹啓曰,公淸道暗行御史書狀,木川郡守閔後謇不治之狀,極爲可駭,請罷職,何如?啓。答曰,拿推。
延平君李貴箚子。大槪,誌文,去大院定遠君等六字,只書曰光海得罪而廢,宣祖長子某子,某以長孫,承大統云云,則不但爲後追崇之階梯,亦不害於子不爵父之義也。亟令禮官,得中定奪,必以先儒論爲法事。入啓。禮曹啓曰,今見政院啓辭,則不無意見,且考宣·靖陵改葬時謄錄,自上爲緦服,遇朔望則率百官哭臨,至於臨群臣治事之時,以黑笠白衣黑帶從事,至改葬而止云。大明集禮所載時王之制,旣如彼,先朝已行前例,又如此,臣等不敢自是己見,依政院啓辭,改磨鍊施行,似當,事係重大,更議大臣定奪,何如?啓。傳曰,允。翰林取才,鄭致和·李時楳,綱目略。府前啓,請宋英望事。措語見上請辛啓榮事。措語見上答曰,不允。朴鼎賢家日記
上在慶德宮。停常參·經筵。
去夜,平安監司兵使書目,鐵山呈,以劉將率兵馬,已爲渡海云,三營軍兵,聚集營將所在處,待改分付事。入啓。傳曰,大臣·備局堂上會于備邊曰,今下狀啓,卽爲回啓,聞興治盡率島中軍兵,出陸宣川·鐵山間,言于小通事,勿爲驚擾云。
合啓,請慈殿拜陵亟寢事。措語見上答曰,不允。
府前啓,請宋英望·辛啓榮等事。措語見上答曰,不允。
安州進士卞之益上疏,又言治安之道,凡二篇二十有三章。入啓。答曰,覽疏嘉尙,投進所著書,文約而意深,眞格言也。予當懸諸左右,朝夕觀覽焉。仍傳曰,此人非但爲國盡誠,其所投進之書,亦似不凡。令該曹錄用。
江原暗行御史崔惠吉,入來。
平安監司書目,劉將率馬兵百餘名,不入本府,直向龍川大路,其去向探問飛報事。入啓。
接伴使書目,劉將率軍馬百有餘名,出來龍川地境,錢亭院繼陣事。入啓。
延平君李貴箚子。大槪,臣見興治擧措,只以身下百餘騎,輕爲渡海,必有隱情於其間也。旣有東搶之形,而遽發兩西軍,其有懷於軍機,何哉?請姑罷,悉待一處之命,徐觀事機,緩急進退事。入啓。答曰,當議處爲,蓋備局回啓,盡聚平安道軍兵于安州,付之柳琳,海西軍三千,亦聚一處,待變故也。
劉將問安官書目,本月初九日到宣川,十一日乘船,入向島中事。入啓。朴鼎賢家日記
接伴使書目,鐵山呈,以小通事李仲男,自島中當日出來,進告劉將聞奴兵出來,率諸將兵馬,自島中,還爲出來,同日當過本府,先送仲男以言,此由於節制使乃陪臣·閭民等,不爲搖動云云事。入啓。
鐵山呈,劉將率馬兵百餘名,由本府向龍川大路,餞亭院結陣事。入啓。亂中雜錄
夜自二更至五更,月暈。春坊日記
上在慶德宮。停常參·經筵。
有政。吏批,洪霶爲兵曹參判,鄭致和爲檢閱,崔敬一·邊復一爲刑曹正郞,李景蒙爲副校理,趙錫胤爲副修撰,鄭弘演爲掌樂正。
禮曹啓曰,頃日庭試壯元李元軫,直赴殿試事,命下矣。前頭,將有別擧,李元軫許赴與否,何以爲之?敢啓。傳曰,許赴。
以弘錄單子,傳曰,鄭維城·朴漪,有父祖之累,得參弘文錄,似爲猥濫矣。
備邊司啓曰,接伴使尹知敬戶奴所志云云,尹知敬病重實狀,諸宰明知,改差,何如?傳曰,依啓。
吏曹啓目,慶尙道暗行御史書狀內,丹城縣監權益慶,不計農時,輕用民結,罷黜之意,敢啓。傳曰,近來守令,專務姑息,不恤官事,大小公家,任其自頹,此實寒心之處,而今若營造官舍爲罪,則公家之頹落無形,必有甚於今日,更議處置。
合啓,亟寢慈殿拜陵之命。答曰,不允。
府啓,請亟寢公淸水使査覈之命事。措語見上校理辛啓榮,其病之輕重,雖不可知,而偃然陳疏,若無顧忌,請命罷職。答曰,依啓。辛啓榮,不允。
江原道暗行御史書啓內,平昌郡守李有慶罷黜,三陟僉使魚大振罪狀,朝廷處置事。
吏曹,以柳大華爲劉副摠接伴使。朴鼎賢家日記
上在慶德宮。停常參·經筵。
禮曹啓曰,傳敎云云。議于大臣,則領議政尹昉,左議政金瑬,右議政李廷龜以爲,改葬之服,先儒所論,互有異同,甚難折衷,而大槪禮經註之必服緦者,不忍無服送其親也。改葬而緦,旣葬而除之,子思著說甚明。杜氏通傳曰,葬無再服,雖哀甚,不可無服,若終月數,則是再服也。此說,亦似的當,況帝王家服制,與士大夫不同,大明集禮,參酌時宜,定爲時王之制,宣靖陵故例,亦皆至葬而除,不敢更有他議。伏惟領議政吳允謙,議鄭玄儀禮,明有服緦終三月之文,朱子以鄭說爲是,旣有定論,臣不敢更容他議,前日禮官,以緦服之後,着素服以終三月,議於臣,臣以爲,此與丘濬家禮,葬卽除緦服,素服以還之議,相似,而猶不失終三月之制,故臣不敢更有異論也。伏惟大臣之議如此,何以爲之?傳曰,依前例施行。
接伴使·兵使書目內,劉將不入龍川,直向義州事。入啓。
合啓,請亟寢拜陵事。答曰,不允。
府前啓,李瑾之罪,臣等論之已盡,而今以自己誣飾緘辭,特命棄其推考。臣等,以微末一瑾之事,前後塵瀆,亦可羞矣,請削去仕版。前吏曹佐郞尹棨,以內需司,專不擧行之故,至罷其職,特罷銓郞,非但於事體未安,本司將來之弊,有不可勝言,請還收罷職之命。劉副摠接伴使尹知敬,以病解職,退在田廬,人所共知,而偃然呈狀于備局,終得遞免,殊無人臣事不辭難之義,請先罷後推。陳慰使書狀官李志賤,托病不行,事極駭愕。接伴使羅德憲,張皇病勢,偃然馳啓,請罷職。監司金時讓,又從而狀啓,有若伸救者然,其肆意行私之失,大矣,請推考。答曰,依啓。尹知敬,頃年胡變,願赴軍前,此非辭難之類,勿爲情外之說,可也。尹棨,啓下公事,任意廢閣,專不擧行,今此罷職,未爲不可。羅德憲,推考。李瑾,不允。
別試講經,一所試官三,張維·尹昕·安應亨,參試官四,金光煜·崔惠吉·宋國澤·李濯,二所試官三,洪瑞鳳·洪霶·金壽賢,參試官四,呂爾徵·李德洙·趙綱·鄭之羽,監試官一所,兪省曾·金槃,二所,高傅川·閔光勳。朴鼎賢家日記
夜一二三更,雷動電光。春坊日記
上在慶德宮。停常參·經筵。
政院啓曰,來二十一日輪臺,取稟。傳曰,爲之。
遷陵都監內摘奸。
平安兵使書目內,義州報,劉將率水兵二千餘名,自麟山,渡江進去十家庄云云事。入啓。
合啓,請亟寢拜陵事。措語見上答曰,不允。平安監司書目內,臣入往島中,節節難處,違賜,請罷斥事。入啓。
府前啓,李瑾等罷職事,敢啓。措語見上傳曰,不允。
禁府公事判付內,梁譔·柳應泂,罷職放送。朴鼎賢家日記
夜一更,月出時,色赤。春坊日記
上在慶德宮。停常參·經筵。
平安兵使書目內,鐵山報,島中步兵三千餘名,中軍稱號李逝擊率領渡來,劉將分付,還爲入島中事。入啓。
義州·龍川報,劉將乘船下碇江中,仍留船上事。入啓。
接伴使書目內,劉將兵馬,時留越邊,還爲乘船中流事。入啓。
兵曹啓曰,江原道暗行御史狀啓,三陟僉使魚大振,見捉文書,極其狼藉,似當拿來,而未敢擅便,上裁,敢啓。傳曰,拿推。
吏曹啓曰,暗行御史書啓,金化府使黃泳,盡心官事,治聲藉藉云,論賞之典,上裁,敢啓。傳曰,表裏賜給。
劉都事問安官書目內,本月十一日入往椵島,則劉將已爲領兵出陸矣,還爲出來,劉將所駐處進去事。入啓。
傳曰,召對爲之。
慶尙監司書目內,祕密事,見其狀啓,則囚推河陽吏金大器,臨刑告變之故,禁府,發遣都事拿來事。入啓。
合啓,拜陵事。措語見上答曰,如是堅執,殊甚過矣,更勿煩瀆。
尹槃勿罷事。措語見上答曰,不允。朴鼎賢家日記
辰時巳時,日暈,暈上有戴色,內赤外靑。春坊日記
上在慶德宮。停常參·經筵。
吏曹啓曰,金時讓上疏云云。時讓之言,非出於避事畏患之計,易以他人,似無不可,而西關鎖鑰,方倚此人,令廟堂,商量善處,何如?傳曰,允。
明日有朝講。
吏曹啓曰,咸鏡監司尹毅立辭狀云云。病勢若不深重,則必不敢再瀆於恩命纔下之後,遞差似當,而臣等不敢擅便,上裁,敢啓。傳曰,此時如此之人,得之甚難,遞差安徐,使之調理察職。
合啓,拜陵事。措語見上答曰,不允。
府前啓,尹槃罷職之命還收。陜川新縣監鄭之諶,爲人孱劣,別無名稱,剸煩理劇之責,不可付諸此人,請遞差其職,文官擇遣,何如?傳曰,依啓。
明日輪對官落點,刑曹佐郞李公益,工曹正郞徐景需,司評洪瑱,奉僉安璥,宰主南銑。
禁府都事趙,罪人金大器拿來事,河陽地出去。
禁府,李廷望,元情判付,除刑推覈處。朴悌儉,元情判付,除刑推照律。朴鼎賢家日記
上在慶德宮。停常參·經筵。
平安監司·兵使書目內,龍川·義州報,劉將過涉,船一隻下送,其老母,竟不圖出事報來,胡人射殺一名,生擒二名事。入啓。
接伴使書目內,劉將還爲下岸事。入啓。
平安監司書目內,劉將揭帖中有咨,道出平壤,迄今未返云,捏造無形之言,以爲侵臣之計,勢難相容,節節如此,請令廟堂,商量處置事。入啓。
文科講經一二所,罷場詣闕。
禮曹,因傳敎,處女單子,不爲加捧,漢城府當該官員推考。傳曰,先罷後推,應罷庶尹尹晊。
禁府都事金是樞,奉化罪人金柱天·應吉·仁吉等拿來。
朝講,入侍時,領事金瑬,大司憲朴東善,同知事金起宗,特進官金慶徵·姜絪,參贊官李基祚,檢討官李景曾·崔有海,正言李尙質,假注書李道長,記事官李海昌·鄭致和,講書傳周書武成,自底商之罪,至當在于征伐商之下。
朝講,榻前,請亟寢拜陵之事。措語見上上曰,予意已諭矣。朴鼎賢家日記
上在慶德宮。停常參·經筵。
慶尙道暗行御史書目內,寧海府使兪大逸,爲政稽緩,吏緣爲奸,請罷黜事。入啓。
平安兵使書目內,義州報,劉將尙留江上,送靑布義州,大小米抑買事。入啓。
公淸監司書目內,保寧呈,鄕校聖廟後壁掘穴,位版偸出燒火事。入啓。
備邊司啓曰,竊觀金時讓疏辭,劉將之含怨蓄憤,惹致意外之禍,不可不慮,主客相接之間,節節難便,機牙已露,彌縫未易,非但貽害於其身,亦恐有妨於濟事,請依願施行,何如?傳曰,允。
合啓,以國忌齋戒,姑停。
府前啓,奉化罪人金得淸子柱天·應吉·仁吉已爲拿來,罪關倫紀,依前例三省推鞫,何如?傳曰,依啓。
去夜政院啓曰,柱天等,所當卽爲推鞫,而明日齋戒,明明日國忌,何以爲之?傳曰,過後爲之。
又啓本,朴悌儉巡將更點後,私自下鄕罪,決杖一百,罷職不敍,告身盡行追奪,敢啓。傳曰,功減一等,又池允祥加刑,判付內姑停刑推,議處。朴鼎賢家日記
自未時至酉時,日暈。春坊日記
上在慶德宮。停常參·經筵。
禮曹啓曰,遷陵時習儀,十月二十二日初度,二十七日二度,十一月十二日三度事,取稟。傳曰,知道。
忠淸道暗行御史書目內,林川郡守金光燧,催促下送事。入啓。
以節目單子,傳于禮曹官員曰,騎驛馬,王子大臣設只事,據前例而爲之乎?問啓。
禮曹啓曰,破舊陵在於十月初四日,下玄宮在於同月二十一日,其間三殿及世子宮供上,皆以素饍磨鍊,知委矣。但念,大殿誕日在於同月初七日,大妃殿誕日在於十四日,冬至在於十八日,此三名日,議政府六曹物膳及外方進上,循例以肉膳封進,似爲未安,當竝以素膳封進,而係于上供,自下不敢擅便,何以爲之?傳曰,議政府六曹物膳,大殿誕日進上,依啓辭施行。
平安監司書目,臣偵探軍官,自義州來言,興治方屯駐麻田仇非,處處設伏,牧馬田畝,責令居民,納馬子及釜鼎云云事。入啓。
國忌,無所啓。朴鼎賢家日記
自辰時至酉時,日暈。夜四更,月暈。春坊日記
上在慶德宮。停常參·經筵。
有政。修撰沈東龜,正言鄭之羽,寧海府使權潗,平安監司張紳。
吏批啓曰,劉將接伴使柳大華病代,李景憲爲之事。傳曰,依啓。
合啓,拜陵事。措語見上答曰,不允。
禁府,李志賤拿囚。啓。朴鼎賢家日記
上在慶德宮。停常參·經筵。
禮曹啓曰,服色單子,傳敎矣。當初磨鍊時,他無考據之處,稟議于大臣,參酌磨鍊,入啓矣。近日外議,或以爲自丁卯胡變以後,朝廷定制,百官以下限事定,皆以戎服從仕,今因緦服,便着冠帶,似未安,當以黑笠白衣天益黑帶,仍前戎服,宜當云。大臣之意,亦以爲然,冠帶固無不可,此言似無妨云,故方欲宜由啓稟定奪矣。今承下敎,先朝之例亦如此,依上敎,元單子中改付標之意,敢啓。傳曰,知道。
慶尙監司書目,祕密金大器事。入啓。
平安監司書目,義州呈,以劉將處禮單進呈事。及宣川呈,以劉將,自麟山,由船路還島計料事。龍川報,問安官及重陽問安官等,到麟山則渡江稱云,還鐵山留待云云,故還向鐵山事。劉將親近使喚皆以降㺚,所帶漢將段置,未能出入云云事。入啓。
李遊擊接伴官李時煥,入來。
三省罪人金柱天,決杖七十,徒三年,蔚珍定配。
全羅道暗行御史書目,鎭安縣監柳益源,防踏僉使李廷彦,鉢浦萬戶安孝達,會寧浦萬戶李陽生等罪狀,朝廷處置事。入啓。
江原監司書目,慶平君行次,自金剛山白紅陵,還由北官事。入啓。朴鼎賢家日記
上在慶德宮。停常參·經筵。
明日有晝講。
傳曰,召對爲之。
合啓,拜陵事。措語見上答曰,不允。
兵曹,別試殿試規矩,片箭三矢二巡一中,騎芻一次一中。
政院啓曰,今番別試講經之時,四館不能公明課錄,以致外議紛紜,請主掌官先罷後推,同參四館,竝爲推考,何如?答曰,竝拿推。
四館現告,張熙載·南振演·李回寶·尹衡志·崔琢·申晌·李一相·權坽·徐祥履·朴思誠。朴鼎賢家日記
上在慶德宮。停常參·經筵。
有政。
禮曹啓曰,大槪今此講經時,進士成時亮,以式年陳試之人,圖囑於四館,違法冒入,至於參榜,物論謄播,無不駭怪,成時亮,爲先削榜停擧,以正士子濫入之習,當該四館推考。依啓。四館已令拿推矣。
平安監司書目,義州呈,以漢差一名來到曰,㺚兵三百餘騎出來,追往通遠堡,夜襲斬首四十餘級,奪馬十餘匹,生擒一名云云事。入啓。
接伴使書目,麟山呈,以漢兵與奴,通遠堡相戰,多獲擒殺,劉將校兵還向椵島云云事。入啓。
承文院權知趙珩·朴啓榮上疏,請與日次四館,同被罪罰事。答曰,本院之不爲現告,必非偶然,安心察職。
合啓,拜陵事。措語見上答曰,不允。
府啓,金中淸之死,由於得淸之咀呪,則爲中淸之子者,欲復父讎,告官推問,在所不已,以得淸之故,其祖母,自縊於獄中,父讎可復,而祖母何可不保也?其不能終始顧護,致令殞命之狀,昭著無疑,係關倫紀,不可置而不問,請中淸子柱旻·柱國·柱宇·柱漢等拿鞫定罪。推考敬差官李濯,先加栲訊於正犯,致令徑斃,使極罪之人,不得正刑,至於應吉,則年未滿兒童,亦爲杖訊,請先罷後推。禮安金瑨,奉化洪檃,牒報監司,回送內,有曰,凡大獄按問之體,必請刑題刑後施刑,而推官有不察之失,遽加刑訊云。洪檃,則應吉·仁吉推問時,先加亂杖,其前後違法之罪亦大,金瑨·洪檃,請先罷後推,何如?傳曰,依啓。金瑨·洪檃·李濯等,竝推考。
晝講,入侍時,知事李貴,特進官李顯英,參贊官姜碩期,檢討官李景曾·崔有海,記事官崔煜·李海昌·鄭致和,講書傳周書,自洪範,止卽洛書之數也。朴鼎賢家日記
吏批,李景仁爲司書,李行遠爲兼司書。
侍講院啓曰,新除授司書李景仁,時在京畿安城地,書筵入番事緊,斯速乘馹上來事,下諭,依前例,院書吏給馬下送,何如?傳曰,允。
夜一更,流星出墳墓星下,狀如鉢,尾長三四尺許,色白。四更,流星出輿鬼積尸星,搖頭緩緩行,入軒轅大星下,軒轅大星,搖動失色,流星,其大如甁,尾長四五尺,色赤,光照地。春坊日記
上在慶德宮。停常參·經筵。
備忘記,初揀擇處女,沈器遠·張維·鄭廣敬·金光炫·黃瀡·金南重·金光爀·趙緯韓·宋熙萊·尹善道·金坰·金光燦等女子禁婚,其餘許婚。
明日文科殿試讀卷官,左議政金尙憲·張維,對讀官,尹墀·崔惠吉·趙絅·朴漪,武科命官,領議政,參試官,元裕男·閔聖徵·元悅,參考官,金汝頲·李大喜·崔嶔。
禁府,金柱宇拿囚。啓。
禁府都事趙㠍,河陽罪人金大器·許廷樞·崔一止等拿來。啓。
合啓,拜陵事。措語見上答曰,不允。
府前啓,請李濯等罷推事。措語見上答曰,觀其緘辭,處之未晚。朴鼎賢家日記
上在慶德宮。停常參·經筵。
吏曹啓曰,新除授水原府使李時昉,方在越課之中,改差,何如?傳曰,允。
殿試書題策問,問復讎雪恥,入庭擧子二百十八人,收卷二百二丈。
合啓,拜陵事。措語見上不允。
府前啓,請李濯等罷職事。傳曰,不允。
平安監司張紳辭職上疏。答曰,遞差,遞差承傳,入啓。傳曰,下吏曹。
禮曹啓曰,前日穆陵親祭時,健元陵·顯陵·裕陵,有展謁之禮,又有遣大臣設祭之規,十一月十一日穆陵親祭時,則何以爲之?傳曰,依前例爲之。
平安監司書目內,宣川等官呈,以持靑布出來唐差,依朝旨開諭入送,而作挐漢人,必無俯首聽從之理,誠非細慮事。入啓。
接伴使書目,唐撥所報邊情事。入啓。
平安兵使書目,鐵山報漢撥傳言,奴賊追漢兵越邊結陳云,而義州馳報,時未來到,虛實間馳啓事。入啓。
京畿監司,永平呈,以慶平君上來事。入啓。
禁府啓曰,參軍李廷望,外梓宮所用馬木等物,未及山陵,罪笞五十,解見任事,判付罷職事。入啓。朴鼎賢家日記
自辰時至未時,日暈。春坊日記郞廳元啓英校正。郞廳李廷重書。
上在慶德宮。停常參·經筵。
訓鍊都監啓曰,甲冑畢造,自初監董,起總·哨官·員役·匠人功勞,分等書啓。傳曰,都提調·句管提調,各賜熟馬一匹,張應一加資,金述陞敍,工匹員役,令該曹,分輕重,量宜論賞。
東小門·東關王廟內擲奸。
合啓,拜陵事。見上傳曰,不允。
府前啓,李濯等,請罷推事。傳曰,依啓。李濯,不允。
接伴使書目,義州呈,以鴨綠越邊㺚兵,不爲來屯,而漢撥妄傳事。入啓。
禁府,四館主掌官南振演·張熙載等,元情判付內,除刑照律,同參人竝罷職放送。玄元〈情〉判付,除刑照律,處女單子,不爲加捧罪。啓。
禁府,尹衡志拿囚。朴記
未時申時,日暈。亂中雜錄
侍講院啓曰,本院下番四員內,司書李景仁,在外未上來,兼司書李行遠,未肅拜,兼說書未差,說書柳穎,今方入直,而掃墳呈辭受由,明將出去,他無替直之員,兼司書李行遠,牌招肅拜,使之替直,何如?答曰,依啓。春坊日記
上在慶德宮。停常參·經筵。
全羅道暗行御史金世濂,入來。
合啓,請亟寢慈殿拜陵之事。措語見上答曰,不允。
府前啓,李濯,請罷推事。傳曰,不允。新啓,大司憲朴東善,自試場罷還時,吏曹佐郞尹槃,不爲避馬,等馬先過,請罷職。答曰,依啓。
吏曹啓目,張紳上疏云云。前日雖有積於毛·陳之事,李見·夏雲蒸之輩,未必能令興治喜怒,似不當因此遞易,唯只遷旣非乾淨之地,而不便於將母以行,則私情果爲切迫,公私輕重之間,上裁,何如?啓。傳曰,遞差。朴鼎賢家日記
政院啓曰,鞫刑,殿試過後爲之事,命下矣。今日文武科殿試,皆已出榜,而明日·明明日大祭致齋,推鞫,何以爲之?敢稟。傳曰,過祭後爲之。禁府謄錄
侍講院啓曰,本院下番四員內,司書李景仁在外未上來,兼說書未差,兼司書李行遠,以親病受由,說書柳穎,掃墳呈辭,今日出去,更無入直之員,不得已當以兼文學崔惠吉,推移姑降,而方以對讀官,入殿試所,限其罷出間,弼善李德洙,使之入直,何如?傳曰,允。
巳時,雨雹,狀如小豆,雷動。春坊日記
上在慶德宮。停常參·經筵。
有政。刑曹佐郞金光宇,工曹佐郞元海一,修撰兪省曾,校理趙邦直,副校理崔有海,副修撰李德洙,相禮李志宏,掌令申敏一,執義金世濂,典籍鄭雷卿,廣興主簿崔從男,直講朴安悌,輔德金光炫,平安監司閔聖徵,水原府使張紳,特命還授。
禮曹啓曰,十一月內,有慈殿·大殿誕日,冬至節日,陳賀,何以爲之?傳曰,知道。本朝陳賀,勿爲。
又啓曰,改葬時,虞祭服色,大明集禮及杜氏通傳·家禮儀節等書,主人以下〈及〉妻妾女子,具緦服,周親以下,素服,祭畢,主人以下出就別所,釋衰服,着素服而還云。以此見之,則虞祭時服色,當用緦服,而考諸宣·靖陵改葬時謄錄,則百官及祭官諸執事服色,烏紗帽·黑團領·烏角帶,未備則黑笠·黑天益,染色天益中,着而行禮云,靖陵改葬時,亦百官吉服陪祭云。先朝已行之禮,與古禮,大相不同如此,其時以吉服行虞祭,未知考倣於何禮也。臣等不敢輕易折衷,議大臣定奪,何如?傳曰,依啓。且當初講定之時,不考前例,率爾定奪,以致累度煩稟,極爲不當矣。
又啓曰,大槪專經文臣,依筵臣所啓,抄擇文官年少四十以下者,依舊例,各其名下,懸錄業經啓下,時時命大臣,考講賞罰,宜當。傳曰,依啓。
管餉使書目,劉將差官何天貴等,催糧事,出來事。及咨文一道上送事。入啓。
平安監司書目,淸江各官留置,無慮萬餘桶,請令廟堂,明白起劃,知委于餉臣事。入啓。
備忘記,書狀官鄭之羽,萬里風濤,幾死生還,且有辨誣等功勞,其回來之初,卽欲褒賞,而使臣未回,故苦待畢還,今則員役又被兇害,更無可待之事,令該曹,其一行竝爲論賞。
以管餉狀啓,備忘記曰,觀此狀啓,則漢人所傳,極爲驚慘,令該曹,使臣以下追贈恤典等事,各別擧行。
傳曰,李忔行次,員役某某人被害乎?問啓。
政院啓曰,大槪明日,明明日,大祭齋戒,推鞫,何以爲之?傳曰,過後爲之。朴鼎賢家日記
卯時至巳時,有霧氣。
上在慶德宮。停常參·經筵。
有政。
吏曹啓目,公淸道暗行御史書狀,林川郡守金光燧,善治之績,權淰已爲別啓,極其稱道,堤川縣監趙釴,居官廉謹,撫恤赤子,海美縣監李耆,賦役平均,闔境便之云,合有褒賞之典。其餘丁好善·權正中·李時白等,〈則〉只當在無賞無罰,勸徵之事,皆不在抽栍之類,上裁,何如?啓。傳曰,金光燧陞敍,趙釴等各賜表裏,不在抽栍之類,勿施賞罰。
備忘記,暗行御史書啓中,有曰,父老相言,年凶則飢饉可畏,而憂事絶少,穀登則公私逋欠,一時竝督,以所入計出,不及者甚多,烏得爲无憂云云。夫年豐民樂,古今所同,而惟我黎元,遇稔懷憂,見書靦面,思想惻然。噫,爲民父母,使民凶年不能免其死亡,樂歲猶且蹙額相憂,天之示譴,無足悔也。南土猶如此,西北可知,稍稔之處,若是,專失之地,何言?其令該曹,久遠逋欠,量宜蠲除,以紓民力。
吏曹啓曰,全羅道暗行御史書啓云云。茂長縣監吳暹,善治之狀,極爲可嘉。南原府使朴炡,雖有太嚴之病,吏民畏憚折獄,賦役平均,民甚便之,亦不可謂不善治,似當隨輕重褒奬。順天府使姜大進,政事畢擧,威令竝行,可謂善治,而吏民不悅,毁言四布,又不可謂善治,毁譽之間,得失相半,雖不可罰,亦不可賞。其餘安復善·宋興周·朴守弘·宋㦿·崔來吉等,盡心居官之實,宋錫夢手生政拙,官事墜廢之狀,至於濟原察訪宋興詩,有能名,其餘察訪朴嶔·李槳·李値·朴弘先等,不善居官之罪,當有從輕重勸懲之事,而皆非抽栍之類,上裁,何如?傳曰,吳暹陞敍,朴炡賜表裏,其餘不在抽栍之類,竝勿施賞罰。朴鼎賢家日記
上在慶德宮。停常參·經筵。
明日有晝講。
合啓,拜陵事。措語見上傳曰,不允。
府前啓,李濯事。措語見上傳曰,不允。
禁府,三陟浦僉使魚大振拿囚。啓。
同府啓,成均博士南振演,學錄張熙載,講經時,不爲公明錄名,請罪,杖八十,贖奪告身三等。啓。傳曰,允。
又啓曰,北部主簿玄璣,處女單子不爲加捧罪,杖九十贖。啓罷職。朴鼎賢家日記
夜三更,盜入南原衙中,刺府使傷足,因都事狀啓,府使朴炡改差,以睦長欽,代兼討捕使。亂中雜錄
巳時,電動,雨雹,狀如小豆。
上在慶德宮。停常參·經筵。
晝講,入侍時,特進官張維,同知事崔鳴吉,參贊官徐景雨,侍讀官崔有海,檢討官李德洙,記事官崔煜·鄭致和·李海昌,講書傳周書洪範,自初一曰五行,止聖者無不通也。
摠護使,山陵出去。
劉將接伴使李景憲,西下。
禮曹啓曰,傳敎云云。議于大臣,則領敦寧尹昉,右議政李廷龜以爲,通典及家禮儀節所論,衰服行虞祭者,似指士大夫家禮也。帝王家服制,自不相同,旣葬而除,子思著說甚明,今旣據此,除衰服於旣葬,則虞祭,乃是旣葬之後,仍以衰服行禮,似非禮文本意,祭在葬日,遽用吉服,亦似未安,宣·靖陵之用烏帽·黑帶,亦此意也。今宜就此參酌施行,未知何如?伏惟領議政吳允謙以爲,改葬時虞祭服色,大明集禮及通典·家禮儀節等書,皆有服緦服行祭,祭畢,釋衰服,着素服,其主意甚明,此爲可據之禮,況大明集禮,乃時王之制,當爲今日遵行之禮,而先王朝宣·靖陵改葬時,百官及祭官,用烏紗帽·黑團領·烏角帶云。竊思吉服,則當用品帶,而用烏角帶者,不敢遽用純吉,恐是依倣皇朝國忌素服之例也,只靖陵改葬時,亦以吉服陪祭云,不知有何所以然也。以情理言之,則葬事纔畢,虞祭未行之前,遽用吉服,恐爲未安也。左議政金瑬以爲,家禮儀節等書,改葬時虞祭服色,皆定以緦服,而宣·靖陵改葬時,則以烏紗帽·黑團領·烏角帶行之,其時老成宿儒,猶有存者,講定之際,必非偶然。而第念緦服雖除於旣葬,虞祭乃在於同日,則玄宮纔閉,便脫衰服,遽以吉服行事,等之情禮,似未妥當,宣·靖陵已行之禮,未知考倣於何處,依禮文行之,似無不可,伏惟上裁。大臣之意如此,敢稟,上裁。傳曰,知道。以烏紗帽·白衣行祭,似爲得中,更議處置。
接伴使書目,千總董祚軍糧發賣事,上京事。入啓。
府啓,大槪水原張紳,頃受西門重寄,陳疏冀免,至於母子間私情,雖甚切迫,張皇塵瀆,必欲得遞,請罷職。順天府使姜大振,有不廉之誚,高山縣監宋錫夢,不治之罪,傳播遠近,藍浦縣監柳弘元,政委下吏,以媚悅土豪爲務,請竝罷職。答曰,依啓。朴鼎賢家日記
上在慶德宮。停常參·經筵。
夕講入侍時,同知事金起宗,特進官趙希逸,參贊官權鑊,侍讀官崔有海,檢討官兪省曾,記事官崔煜·鄭致和·李時楳,講大學衍義格物篇,自孝至愛親者,至以上專言天子之孝。
去夜典獄內摘奸。
冬至使陳慰使書目,長山島无弊到泊事。入啓。
劉將問安官書目,再入椵島,與劉將相見問答事。入啓。
管餉使書目,唐差,搶掠人物,朝廷,以急急處置事。入啓。
英陵獻官書目,冬享大祭典祀官終不來到事。入啓。
黃海監司書目,白川郡守尹侊馳報,在逃逆賊金應龍,捕捉囚禁事。入啓。
禁府都事趙㠍,逆賊金應龍拿來事,出去。
合啓,拜陵事。措語見上答曰,不允。
府啓,請張紳·姜大振·宋錫夢罷職事。措語見上答曰,已諭勿煩,張紳旣已推考,不必罷職。朴鼎賢家日記
上在慶德宮。停常參·經筵。
合啓,請亟寢慈殿拜陵之事。措語見上答曰,不允。
府前啓,請姜大進等罷職事。措語見上答曰,不允。張紳罷職事,停啓。
江原道敬差官書目,杆城時囚咀呪殺主罪人,奴夢伊等,變辭還諱,刑推四次不服,徑斃可慮,令攸司處置事。朴鼎賢家日記
義禁府啓曰,今日三省命下之後,郞廳趁不請坐于委官,以致日勢頗晚,稽緩之罪,不可不懲,當該都事,請推考。傳曰,允。
傳曰,今日夜深,三省推鞫姑罷。禁府謄錄
上在慶德宮。停常參·經筵。
禮曹啓曰,臣等,以下敎之意,反覆參商,則緦服行虞祭,旣現於通典·集禮·儀節等書,此則明有可據之禮。宣·靖陵改葬,以吉服行祭,雖有謄錄,未知其時,考據何禮而爲之,以烏帽白衣行祭,似有得中之敎,參酌情文,甚合事宜,但旣非古禮,又非先朝所行之禮,進退皆無可據,臣等之意,莫若遵守時王制而行之,爲當,伏惟上裁。傳曰,依啓。
傳曰,領府事家,遣內醫看病。
傳曰,明日放榜權停例,爲之。
平安監司書目,宣川報島中乏食,李見出來,恐喝萬端,仍向管餉使處事。劉將十二三日間出獵麟山云云事。入啓。
平安監司書目,錢都司,自登州當到島中,前往京城云云事。入啓。
合啓,拜陵事。見上答曰,不允。
府前啓,姜大進等事。措語見上答曰,不允。
吏曹啓曰,初十日課,都目政事爲之之意,敢啓。傳曰,知道。朴鼎賢家日記
工曹啓曰,兵曹移文內,遷陵時轝士軍,當爲抄出,京居水〈鐵〉匠,原數只三十一名,別司饔及各司祭奠進香釜鼎造作之數浩大,勢難及期造作,極爲悶慮,陵所進排間,轝士軍,勿爲抄定事,捧承〈傳〉施行,何如?傳曰,令該曹,前例相考處置事,傳敎矣。據兵曹啓曰,今此遷陵時,應入轝軍,多至二千三百餘名,而各司成冊輸送之數,極爲零星,臨時恐有顚倒之患,方爲悶慮,今若續續頉減,則將不成模樣。且無水鐵匠等,減下前規,仍爲〈依〉前調用之意,敢啓。傳曰,依啓。兵曹謄錄
上在慶德宮。停常參·經筵。
未時申時,日暈。
政事,校理兪省曾,弼善李坰·金堤·李時聃,直講朴潢·辛啓榮,僉知金蓍國,摠管南以雄,修撰李尙質,禮曹正郞林得悅,正言朴安悌,麻田郡守朴希賢,副提學李顯英,禮曹參議趙希逸,內乘金省宓。
禁府都事趙㠍,白川時囚在逃逆賊金應元拿來。
以政院啓辭,傳曰,詩傳,百官頒賜。
慶尙道暗行御史書目,慶州府尹鄭文翼,尤甚不治,朝廷處置事。多大浦僉使成台壽,侵漁軍卒,罷黜事。入啓。
禁府都事李椲,金得淸妻拿來事,出去。
禁府,主簿劉得信元情判付,除刑放送。
慶尙道暗行御史書目,道內今年木花大無,倭稅木刁蹬點退之弊,罔有紀極,倭通事色吏中一人,令監司査覈,境上梟示事。入啓。
管餉使書目,唐差尹光裕,糧船趁未發船之故,載寧·文化守令捉來,結縛倒懸,毆辱肆惡無窮事。入啓。
咸鏡監司書目,慶興呈,以甲丹言內,阿之只乃來言,不服海胡攻擊事,三將,各率千餘名,下去人鬼部落云云事。入啓。
摠護使入來。
書吏李惟馨,捉納金大器奴九門,蓋來接于其家也。朴鼎賢家日記
上在慶德宮。停常參·經筵。
姜碩期缺明日常參·經筵,及來十五日儒生缺次,取稟。傳曰,只晝講·殿講爲之。
朴弘美啓曰,今日推鞫當爲,而憲府缺未及處置,使諫缺處置。缺
缺已向晚,尙無形影,缺莫甚,誠爲可駭,請當該郞廳推考,缺禁治罪。傳曰,依啓。
朴弘美啓曰,缺避嫌退待,以監察爲茶時之意,敢啓。傳曰,知道。
朴弘美啓曰,大司諫鄭百昌,再啓煩瀆,退待物論。傳曰,知道。
以義禁缺旻等照本,傳于朴弘美曰,此律,似爲缺院詳察,以啓。
司諫金槃來啓曰,缺殿不可拜陵之意,臣等備盡論列,缺一向牢拒。臣等竊悶焉,情雖無窮,禮缺今以慈敎,出於至情,而乃爲承順,則缺實甚未安,國母動靜,必合於禮,缺無過之地,臣等不得請則決不敢退,缺賜一兪。答曰,不允。
司諫金槃來缺令申敏一,大司憲朴東善,掌令高□·沈演,持平李行健,正言鄭之羽,缺大司諫鄭百昌,竝引嫌而退。累日缺蒙允兪,待其緘辭間姑停,未爲不缺之法,在下者遞,則自有應遞之員缺近來常事,實非不見信之致,重感缺放榜之班,勢所然也,俱無可避之嫌,缺命出仕。答曰,依啓。
姜碩期啓曰,缺廳來言,今日董千摠所館處,缺出仕一員,當直郞廳,缺假郞廳缺差出,何如?傳曰,允。
朴弘美啓曰,缺金柱旻等照律察啓事,傳敎矣。缺減等,則柱旻當爲杖一百而徒三年,柱國缺十徒二年半,似爲宜當,而考諸律文,缺初所啓過失,殺律若用他律,則子孫缺令條云,凡子孫違犯祖父母·父母敎令,缺有缺者杖一百,係是十惡,故又有錄缺律,亦不襯着·斷罪,無定條云。凡律缺盡事理,若斷死而無定條者,引律缺減定擬罪名云。以此觀之,則於過缺爲杖一百徒三年,柱國等,以此減缺事係省鞫,臣不敢斷以己意缺傳曰,允。
持平沈演來啓曰,缺誚,出於御史之詢問,則決不可仍不缺夢,性本弛緩,尸居其職,民役軍政,缺吏之手,使峽中稍完之邑,日就凋弊,缺拾御史之詢問,實與臣等之所論,相缺人不可一日在官,重貽民弊,請竝命缺答曰,不允。
尹煌,以內醫院言啓曰,內缺冬紅燒酒,自前優儲百許甁,以爲不時之缺今者餘存,只二十餘甁,至爲略少,此非缺所能辦出者,氷凍前八十餘甁,預爲造缺留待,何如?傳曰,所餘雖少,足以過冬。缺
缺令該曹,量宜施賞。
尹煌,以禮曹言啓曰,劉副摠處,冬至問安禮單揭帖,令戶曹·承文院磨鍊,別定譯官,齎持下送,缺令差定問安官稱號,依例呈進之意,缺委,何如?傳曰,允。
鞫廳啓曰,金應元所供如此,諱不直招,極爲兇詐,請刑推。傳曰,勿爲刑推,正刑宜當,議啓。
又啓缺金大器奴九文,已爲拿囚,似當仍爲缺啓。傳曰,依啓。燼餘
朴弘美啓曰,憲府全數避嫌退待,以監察爲茶時之意,敢啓。傳曰,知道。
接伴使書目,劉將告示一角上送事。入啓。
合啓,拜陵事。措語見上答曰,不允。
府前啓,姜大進罷職事。措語見上答曰,不允。朴鼎賢家日記
上在慶德宮。停常參·經筵。
姜碩期啓曰,明日常參·經筵,取稟。傳曰,只晝講。
朴弘美啓曰,小臣推鞫廳進去,下直,請出推案。傳曰,知道。
權鑊,以義禁府言啓曰,逆賊金□退待物論。傳曰,知道。
朴弘美,缺得淸妻禮立,自現拿囚,三省推鞫之意,敢啓。傳曰,知道。
權鑊啓曰,禮立推鞫事,命下矣,委官,何大臣進去乎?且兩司參鞫之意,城上所命招言之。傳曰,知道。右相進去。
權鑊,以義禁府言啓曰,政院啓辭,金柱旻等照本事云云,傳曰,允事傳敎,缺事,乃是前所未有之變,其間事迹,式缺愼罪輕重,尤難得中,一輕一重,實缺所關,奏讞之難,無大於此,故前日省缺處之敎,委官·兩司承旨會坐,處缺律文得二條,其一,乃子孫違犯敎缺乃過失殺祖父母條也。取此二條,反覆缺下,群議皆以過失殺條爲相近,故以此議,缺國等三人事,又因傳敎,詳考律文,大明缺共犯罪,分首從,有同家人共犯,止坐尊缺議,或以爲柱國等事,與此條相近,依聖敎缺未爲不可,或以爲律文所謂分首從者,乃指缺而言也。三省罪人,不可與凡罪等,而兄弟四人,因缺家難免不能善處之失,輕重間不得缺論者居多,故以降等論罪,爲啓矣。今缺辭,亦是其時相議之言也。但所謂過失缺等,爲杖一百徒三年云者,亦是出於一時之見,缺所載,不敢以爲必當,大缺當初發狀之日,缺其辭,苟非明義理審缺兩司議定之事。臣等尤不敢輕議,議大臣缺何如?傳曰,依啓。
尹煌,以禮曹言啓曰,缺洪瑞鳳,刑曹判書張維,戶曹判書金□,參判安應亨,及堂上·堂下朝官等,缺名呈單于本曹曰,昔在世宗朝,觀察缺幹,設盛宴獻壽母夫人,事聞,遣中官缺問之典,其後故西平府院君韓浚謙,判缺晉興君姜紳,同知中樞府事洪履祥,缺壽親契,設席一堂,宣祖大王時賜樂缺其勝事至今,在人耳目,以爲美談,瑞鳳等亦缺皆過稀齡,作爲一禊,將於今月十五日缺設行壽宴,內外之孫,咸集一席,非狹缺容,暫借古兵曹,欲行一日之禮,而係是公缺申稟有司,且旣行宴禮於公廳,則用樂缺擅便,參商分付,特霈老老之典,幸甚云云。缺參商,經亂之後,國家多事,養老之宴,缺此人等,各爲其私親,作爲一禊,合力設辦,缺其意極可嘉尙,古兵曹,雖曰公廨,一日暫缺可,且旣行壽宴,則自公家,似當賜樂,以缺典,而自下不敢擅便,惶恐敢啓。傳曰,缺借一等賜樂。
以禮曹洪瑞鳳等,壽宴缺傳于尹煌曰,所謂十八人姓名,書啓。
司諫缺啓曰,正言朴安悌,引嫌而退,相避之缺三思,亟賜一兪。答曰,勿煩。
缺今日罪人行刑,晝講不得爲之,敢啓。傳曰,知道。
朴弘美啓曰,小臣三省推鞫進去,下直,請出金得淸推案。傳曰,知道。
缺李行健來啓曰,高山縣監宋錫夢,不治缺傳播遠近,執義臣世濂,詢問之言,實與臣所聞相符,如此之人,決不可久使在官,重貽民弊,請亟命罷職。答曰,勿煩。
以遷陵節目判付,傳于權鑊曰,妖草一事,政院缺曹專掌摘發。
徐景雨,以戶曹言啓曰,缺曹除逋欠草記,傳曰,此啓辭中,缺請除逋欠,逋欠豈獨在於死者乎?何如是缺傳敎矣,啓辭中,有欲還入故土,則舊案猶缺移他處,則生理絶無,彷徨隣邑,不敢復缺等語,此則指生者而言也。其下,有或錄於名缺人或錄於作古之人等語,所謂或者未定之言,缺指死者而言也。大槪,當身生存之人,則守令缺捧,而今其未捧者,乃是逃故之類也。如有一族,缺得已徵諸一族,無一族則侵及切隣,怨讟崩缺督無期,臣曹之意,則毋論死生,欲爲專減,以示缺之典,況啓辭結語,有壬戌以上還上逋欠,缺收,竝皆蕩滌之語,此則竝擧生死者而言也,非謂缺死者請減,臣等本意,大槪如此,而措語未瑩,缺聖敎,惶恐敢啓。傳曰,知道。此事在於守令,缺思想惻然。噫,爲民父母,使民凶年不能缺死亡,樂歲猶且蹙頞相憂,天之示譴,無足缺土如此,西北可想,稍稔之處,若是,專夫之缺其令該曹,久遠逋欠,量宜蠲除,以紓民力,缺傳敎矣。反正之初,發遣御史,宣諭八方,缺雜役,蕩滌逋欠,其留心民事,渙發德意缺至也,而第昏朝守令,率多輦賄得官,缺養元穀,日漸消盡,所存特一空簿,事缺先慮解由之拘礙,以爲後日之地,以散在缺錄於留庫,上計於該曹者,八路同然。及缺日以留庫懸錄之數,則該曹之不許蠲缺誠然,而無識之民,皆以爲德音纔降,缺澤旣下而旋廢,窮荒蔀屋之下,或不缺自癸亥以後,韋布之上事,守令之陳缺達,每以徵捧逋欠,爲今日第一痼弊,蓋缺積小成大。曩時魚駭鳥散之民,欲還入缺案猶存,欲轉移他處,則生理絶無,彷徨缺視田疇之荒廢,而不敢復尋井閭者,蓋以缺非不欲査減,而許多國穀,盡爲蕩滌,缺費告匱,繼用無策,至於蕩滌之際,亦缺之弊,不敢輕許,以至今日,非欲徒存空簿,缺府而已。實欲待年徵捧,以充元數,而八年以缺所捧於官者甚少,招怨於民者甚多,使缺如傷之澤,不得遍及於缺軫念邦本之意,溢於缺表,瞻聆故及,缺自虞,民生之困悴,已至此極,經費之竭缺論,第聖敎中,有量宜蠲除之缺逋欠或錄於名無之人,或錄於作古之人,缺而收捧愈難,徵求急而民怨益深,缺邈無爭捧之期,不如專減,以示廣蕩之缺朝廷之求所以息民,無所不用其極,豐缺而旣不煩民力,遷陵大役,而又不用民力,缺酬應華夷,動以萬計,拮据湊合,缺而獨於逋欠一款,厚取民怨,無前故缺而所失者甚多耶?壬戌以上,還上逋欠缺收,今宜竝皆蕩滌,使知朝廷實缺之際,令道臣,親起精査,俾無虛僞之弊,缺于八道監司,何如?傳曰,依啓。且壬戌以上,缺亦是量宜減,以量減,爲未妥者,似乎不察缺生存之人,則雖壬戌以上,似難專減,亦不缺也。如是蕩滌,則蠲除之物,少不下十餘萬石,缺中所謂甚微云者,亦似不察也。大抵此事,關缺細問于大臣,更爲稟處。
以兵曹,遷陵時缺官單子,傳于權鑊曰,梓宮出安靈幄,缺及下玄宮日,判書出往侍衛。
以兵曹,遷陵時事目,傳于權鑊曰,每運各定七百名。
權鑊,以御營廳言啓曰,本廳軍兵本營缺事,已爲啓下矣。依前中日及六日一次缺傳曰,允。
又啓,金大器奴九文,已爲缺來,崔應富似無可問之事,竝放送,何如?傳曰,允。
以戶曹,慶尙道暗行御史狀啓,傳于徐景雨曰,木綿尺數,必有當初,缺該曹回啓,勿爲如是率爾定奪,以貽缺
權鑊,以兵曹言啓曰,以曹事目判付內,缺而扈衛軍兵,分三運相替。且近來人缺惑於妖草太甚,陵內留在之人,若不缺火災可畏,無論貴賤吸煙者,竝爲拿缺俾免意外之患事,傳敎矣,陵內缺火災之可畏,誠如聖敎,以判下內,缺內各所及軍兵等處,預先檢飭之缺傳曰,依啓。着實擧行。
尹煌啓曰,左副承旨李基祚,同生姊前察訪黃沔妻李□服制,已行四日,出仕,何如?傳曰,允。
缺啓曰,臺諫有闕,政事何以爲之?取稟。傳曰,明日爲之。
鞫廳啓曰,九文所供,如缺金大器之招,節節相違,大器誣告之缺著無疑,依前啓請,刑推得情,何如?傳曰,依啓。許等,分揀宜當,議處。
又啓曰,金大器誣告實狀,已爲承服,請依律文處斷,九文別無可問之事,放送,何如?傳曰,允。
又答曰,許等分揀宜當,議處事,傳敎矣,金大器誣告之狀,已爲昭著,缺以爲不爲取服,徑先正刑,非但有違缺不無後弊云。依前啓請,刑推取服缺傳曰,亡命之賊,非但與在家被捉者不同,刑缺際,若或援引相知之人,則處置亦難,依前例施行,無妨。
又啓曰,禮立所供如此,刑推與否,何以爲之?敢稟。傳曰,議啓。
又啓曰,禮立元情公事,議啓事,傳敎矣,禮立所供辭緣,雖不可一一取信,厥夫與缺時入獄,所依而生者,只恃其姑,而方缺時,與姑遙聞栲掠之聲,搥胸呼缺然矣,及爲官軍所驅,遂與姑相失缺極之際,其姑,自經獄下,渠旣不缺及救解,以形勢想之,似非虛語,婦女缺有不能善處之事,恐與男子有間,缺唯在聖裁。傳曰,尊婦女京外同,缺相失之理,設或被缺棄,而獨往缺以此推之,則厥罪重於柱旻,且事親缺以男女有間,此人若以輕罪論斷,則缺等不服也。
又啓曰,臣等但見渠供辭,缺勢似或如此,女人遭變,雖或有不能善處,缺與男子有間,故敢陳區區所見矣。伏缺聖批,事親之道,無間男女之敎,極爲缺禁府與柱旻,一樣照斷之意,敢啓。缺
缺在,苟能內修德政,外備防守,則危可使缺爲治,臣謹將若干,以效一得。伏願殿下省察焉,一,選拔武士,身言書判,而一缺收竝用,棄短取長,猶匠之用木,則缺必在其中矣,一,傳曰,民惟邦本,以愛缺仁民有政,仁民之政,莫先乎省刑罰薄稅斂,今刑罰,非不省也,稅斂,非不薄也,而如缺存廢朝之失,請變通,以慰民望焉。缺於軍兵,猶心腹之於手足,而軍兵之缺帥將非其人,則侵漁浚膏,軍不能缺流亡自死,以脫其苦,言之至此,不勝寒心,缺士死於王事,而父母妻子,未見奬缺使其孤寡,號泣奔走。請自今後,賞缺除其本定,以激來今。一,有身則有缺典,古今通義也。壬辰以後,不辨缺而免役,不文不武者無屬處,而偸閑缺數欲,求軍額之無縮,得乎?請別缺一,兩西多出勇士,而胡亂以後,喪失缺者,常懷復讎切齒者,多矣。請設廣缺其心。一,以盡得其壯士,作隊練撫恤愛缺爲父子兵乎?然則不待南兵之添入,不缺之轉輸,而守則固,戰則勝矣。一,兩西缺兼帶州牧之任,當此兵務劇煩之日,兼缺職,必有曠官之刺,況猝有急難,則領缺請於平安道,置左·右兵使,分缺西營則連接北道兵勢,南營則缺軍威,遙爲昌義之形勢,近爲安黃之缺犬牙相制,自爲援救,豈令賊騎如入缺乎?一,胡亂以後,西邊板蕩,請令平缺令限事定間,依六鎭例,無得勢家缺弊,以安殘民焉。一,黃海道都城之缺安之根柢,陸接西塞,水連江都,缺直路,而實是國家之要衝也。請沿缺立舟師,以爲之守,昔蘇定邦,領舟師到缺島,與高麗合力,共滅百濟,殷鑑不遠,今日缺事機危急,有甚於此者,一朝興治,與缺通,鐵騎帆穡,水陸竝進,入犯江都,則其缺能禦之,下三道舟師,雖云盛張,水路迥遠,缺以易致,風勢不順,則決不〈及〉救亂耳。請於缺道沿海列邑,廣造戰艦,與京畿舟師,缺遮截江都,豈非今日急務乎?所江僉使,雖缺帶防禦使,本職僉使,故秩卑權輕,受制於缺兵營軍,不得自擅,何所措手足乎?請改兼缺防禦,特設兼帶統制,以重其職焉,夫胡倭之爲患,孰輕孰重,而兩南,設左·右兵使,又設兼三道統制使,則禦倭之備,可謂至矣,而當缺邊道,急兆已見矣,防備之務,殆不及缺惑焉,以爲虜賊無舟師乎?虜賊雖無舟師,缺可以東邊之寧息而少忽乎?夫禦倭,善莫缺師,而近罷格糧,臣竊以爲非也。有舟師則必有格糧,不可廢也。稽昔水軍各給三南足,故無格糧,比來不論戶奉足,輪回分番,而罷格糧,臣竊惑焉,或云舟師,減立防日數,故罷格糧云。臣以爲寧減日數,格糧不可罷也,自罷格糧,舟師不堪其苦,有浦土兵,不能資生,已散之四方,有倉卒之變,國家從何辦格糧以運,戰缺一,各處山城,以僧將僧軍修築,山野缺入流民,兼設屯田,以備軍餉,以資國計焉,缺武夫敢竭情素,伏願採納焉。答曰,省疏具悉嘉爾誠。所陳之事,當令該司。缺燼餘
鞫廳啓曰,金大器之節節相違,大器誣告之狀,極著無疑,依前啓請,刑推得情,何如?傳曰,依啓。許等分揀宜當,議處。
推鞫罪人金大器,刑問六度承服,堂古介行刑。啓。罪人許廷樞·許·崔一山·九文等放送。啓。
義禁府啓曰,政院啓辭云云。傳曰,允事,傳敎矣。措語見上禁府謄錄
咸鏡監司書目,甲山尤甚失裝,府使李興國,特許仍任事。入啓。朴鼎賢家日記
管餉使書目,回還進賀使出來之奇,李見相接時問答事,見其狀啓,則使臣及員役一人,在北京身死,船二隻來到轅順口,逢颶風,帆檣摧折,修補出來事,撥船來傳云云事。入啓。
府前啓,宋錫夢事。答曰,不允。姜大進事,停啓。
山陵內摘奸。
平安監司書目,安州報,唐船一隻,軍糧裝載,自甑山,指向椵島,到鹽場海口致敗,漢人七名溺死云云事。入啓。
上在慶德宮。停常參,有晝講。
下直,木川縣監許佾,三陟浦僉使朴信吉。
姜碩期啓曰,明日,常參·經筵,取稟。傳曰,停。
尹煌啓曰,今日罪人行刑,晝講不得爲之之意,敢啓。傳曰,知道。
朴弘美啓曰,罪人金應元,接主人。缺
缺射,而政事相値,退行之意,敢啓。傳曰,知道。傳于姜碩期曰,史官一員待命,騎馬三匹,卜馬一匹立之。
劉興治副啓,遠辱星使下問,更缺雲牋煥頒,珍錯篚筐,拜賜溢感,投桃缺玖,媿何敢當?東望五雲,無緣一晤,琳琅缺雅之也溫,往事不言,服膺永好。矧缺亡兄,足徵踦履不忘之誼,弄丸排難,恥缺德,異域通家,王之率土,豈罔聞焉?顧彼缺將兵之將,莫非王臣,而遷怒報怨,過矣缺革,而罔知所忌,詎可委於長刀大㦸,而不缺毛錐也耶?事勢若斯,益見殿下休容缺化而不亞,我聖上寵渥撫安之典,玆仗缺血戰班師,固不敢言功,報主亦不淺,鄭帥何缺殿下,而報我天皇,以釋擊烏及屋之愆,缺若毛陳故轍,方欲矯枉,從玆而儲,胥逢缺反,身遭茶毒,又遑䘏就食,赤子靡有孑遺,缺獨是責擾害,則謂漢人實繁,及至遺缺又謂,漢人絶少顧,堂簾萬里,況邊境哉?唯望殿下垂察焉,不以故易粟而乞船輸缺唯恐群下,兩不相禮,而尤以冀聞于殿下也。上行而下不欲與之,何哉?今以後,一切傳心書箚,務期編號直達,庶不致于浮沈,却以防夫詐僞所易之粟,唯望如缺速運,恐地方嫠䘏,而多方遲滯,致缺端金補貳副,印綬一品,息有一百池缺封,京靴一雙,羢襪一雙,雲履一雙,綾襪一雙奉引敬,期服侍敎生劉興治,頓首拜。
姜碩期,以遷陵都監,以摠護使意啓曰,遷陵時,內梓宮所入衣襨預備事,前日榻前定奪,而自上,以封陵未久,似無改梓宮爲敎,其後,因都監啓辭,又下不必預備之敎,故衣襨初不預備,旣無改備衣缺擧,則長生殿內梓宮,似不必陪往缺設有千萬意外不幸之事,破舊陵之缺玄宮日子尙遠,其間可以及期陪往,今番則梓宮不爲陪往陵所之意,敢啓。傳曰,知道。
姜碩期,以遷陵都監言啓曰,以兵曹啓辭,傳語一款,令都監戊申年例,相考施行事,傳敎矣。興慶園移葬時,則自缺郊外祗迎·祗送之禮,故以京畿束伍軍及缺曹軍士排立,傳語矣。今番則旣無自上祗送之禮,陵上擧動,當以狀啓啓達,似無缺傳語之擧,又考戊申年謄錄,則無傳語軍缺錄之處,依戊申年例,傳語軍勿爲磨鍊,自都監連續馳報,似當,敢稟。傳曰,依啓。
掌令申敏一,正言鄭之羽等來啓,缺致不可拜陵之意,臣等備盡論列,而缺殿下一向牢拒,臣等竊悶焉,情雖無窮,缺啓,亦與之相符,決不久在其官,重貽民弊,請命罷職。答曰,不允。
正言鄭之羽來啓曰,逆賊家産,折給於發告之人,乃國家酬報之典也。旣已賜牌,則應受者,只當受之而已,豈可貪得,不已紛紜乎?陽陵君許,圖覬尺寸之基,便生無恥之心,初呈於戶曹,戶曹却之,再呈於漢城府,漢城府却之,多般缺未遂其計,則終乃偃然陳箚,至以追錄敎書爲請,而又見却於政院,堂堂聖朝,豈有如許士大夫乎?鄙瑣猥濫,有傷風敎,缺莫不唾罵,衣冠羞與爲伍,請命罷職不敍。答曰,處事之間,雖或未盡,元勳之事,不可輕論,勿爲更煩。
權鑊,以義禁府言啓曰,金得淸妻禮立之罪,去夜委官缺府,與柱旻一樣論斷事,入啓,允下矣。柱旻照律公事,有似爲太重之敎,故方缺大臣以啓,時未定奪,竢其公事歸一,缺後照律之意,敢啓。傳曰,知道。
有政。吏批,判書鄭經世進,參判金壽賢進,參議李明漢進,都承旨姜碩期進。兵批,判書李弘胄備邊司進,參判洪霶進,參議金蓍國未肅拜,參知李楘病,右副承旨權鑊進。
以備邊司,管餉使狀粘目,傳于徐景雨曰,皮穀換〈給〉一款,似爲落莫,傳于備邊司。
傳于朴弘美曰,缺
缺從仕郞行奉常參奉兼校書館正字缺勳,卞時望爲陽智縣監。
兵曹,副司果朴安悌。
權鑊,以兵曹言啓曰,義禁府啓辭,金大器奴子九文,及九文一時上來人崔應富稱名者,刑曹書吏李惟馨,捉得事云云。傳曰,依啓。惟馨,令該曹,量宜施賞事,傳敎矣,此等論賞,無的當可據之例,考諸大典捕盜條,則有綿布題給之規,似當依此施賞,令該曹,量宜題給,何如?傳曰,依啓。
推鞫廳啓曰,銀德所供如此,是迷劣女人,刑推與否,何以爲之?敢稟。傳曰,仍囚。
又啓曰,唜龍所供如此,諱不直招,請刑推。傳曰,依啓。
夜一更二更,月暈。
弘文館修撰李尙質上疏,伏以,犬馬賤缺出人下,性本懵劣,才且魯鈍,加以缺不讀書,兀然爲空空一庸夫耳。偶充蔭職,缺隨行,粗習觚墨,苟應科擧,不自意缺天恩,倖竊巍科,驟躋華顯,屢叨言責,人缺榮寵已極,絲毫莫效,感懼徒深,每一念至,缺嘗不面發赤而粟遍體也。況此經幄,是何等地,而如臣萬不近似之人,乃敢偃然而冒處乎?且釋褐通籍,未及周年,忝竊匪據,缺極,臣雖無識,安得自定?臣於此時,感泣缺伏願聖明,灼察微忱,重惜名器,亟收缺命,以安愚分。答曰,省疏具悉爾懇,爾其勿辭察職。燼餘
罪人金應元父,緣坐行刑。
劉將問安官鄭維城,入來。
京畿都事書目,災傷尤甚差錯,陽智縣監洪孝孫罷黜。啓。
有政。吏批,正言閔光勛,廣州府尹全湜,刑曹參判南以雄,兵曹參議金蓍國。
上在慶德宮。停常參·經筵。
權鑊,以都摠府言啓曰,副摠管南以雄,昨日政,刑曹參判〈除〉授除標信,肅拜進去之意。啓。傳曰,知道。
權鑊,以備邊司言啓,卽見幼學朴世奎呈狀內,其父南原府使朴炡,走人缺報曰,本月初五日三更間睡熟時,左足忽被刃刺,流血淋漓,窓戶如明,而窓紙成穴,此必境內賊黨,潛爲報復之計也。今雖幸而獲全,後必難免,缺,或不無乘夜成群突入直犯之患。本道旣缺方伯,必未趁卽馳啓處置,尤爲悶望,此非但父子私情罔極,實是國家無前之變,自朝廷商量善處,俾無意外之患云。上項朴炡,以特遣之人,盡心捕賊,四境之內,桴鼓不響,此實朝廷之所嘉,而餘孽未殄,敢行賊害之計,至於刃及太守之身,此實前所未有之事。若不善處,恐有後悔,臣等之意,朴炡似當改差,其代,以年少有智計者,各別擇送,稱以討捕使,缺之,多設方略,期於盡勦餘黨,然後紀綱可立,而民志可服,故惶恐敢啓。傳曰,依啓。
以備邊司,南原府使改差事草記,傳于權鑊曰,當日爲政,極擇差出。
傳于姜碩期曰,平安都事宋行吉,喪柩出來時,令一路,各別護送。
權鑊,以義禁府言啓曰,本府草記缺柱旻等,議大臣事,答曰,依啓事,傳敎。故議于大臣,則海昌君尹昉,領議政吳允謙議,臣等本不解律,今始考大明律,則有過失缺祖父母者,杖一百流三千里之文。且過失殺註云,過失者,耳目所不及,思慮所不到,初無害人之意,偶致殺傷者,金柱旻雖非殺祖母之人,而充缺論之,則其死,實由於柱旻,此獄用法此律,爲缺,他無可據,又考律文,分首從條,家人缺立法之外者,唯在上裁。左議政金瑬議,缺不知金柱旻祖母之自經曲折,而柱旻若缺得淸之故,迫其祖母,使至死域,則雖謂之殺,可也。若志專於復讎,不計其祖母,無濡忍之志,終至於自經而死,則臺諫所論,不同顧護者,似是實情,而今者禁府之當,乃引有過失殺祖母者,杖一百流三千里之律,蓋考諸律文,他無的當可據者,故充類而論之者也。非謂柱旻,實有殺祖母之心,而迫令之死也。缺之,則今之所引有過失殺祖父母者,似非正缺,施之於柱旻,亦或過矣。若竝與諸弟,而缺論罪,則大違律文,分首從條,家人共犯缺尊長之本意,此則臣之所不敢輕議也。大槪缺之所在法理而變,故律文,又有若其斷罪缺正律,則引律,比附應加應減之文,其所以參酌人情,屈伸法文之意,可謂盡矣。臣本不解律文,不可以一時臆見,輕議重獄,伏惟上裁。右議政李廷龜議,臣承委官之命,已有缺議,今不敢別生意見,伏惟上裁。領中樞府事李元翼在外,判中樞府事鄭昌衍,病不收議,大臣之意如此,上裁施行,何如?傳曰,依議施行。
以備邊司,平安監司狀粘,傳于權鑊曰,近觀本道狀啓,則已爲送人云云,此缺啓中末端指語,付標。
傳于朴弘美曰,缺拿鞫,宜當,議處。
缺則決不敢退,請加三思,亟賜一兪。缺
姜碩期啓曰,明日儒生殿講,明明日月食,此兩日視事,不爲取稟。傳曰,知道。
朴弘美啓曰,小臣推鞫廳進去,下直,請出推案。傳曰,知道。
正言鄭之羽來啓曰,昨承聖批,以元勳之事,不可輕論爲敎,臣等竊惑焉。若有罪過,則豈可以元勳,而置而不論乎?逆賊家産,折給發告之人,乃國家酬報之典也。旣已賜牌,則應受者,只當受之而已,豈可貪得不已,紛紜自列乎?陽陵君許,圖覬尺寸之基,都忘廉恥之心,屢呈該司,皆以爲據却之,多般鑽竇,未遂其計,終乃公然陳箚,至以追錄敎書爲請,而又見却於政院,堂堂聖朝,豈有如許士大夫乎?鄙瑣猥濫,有傷風敎,瞻聆莫不唾罵,衣冠羞與爲伍,請命罷職不敍。答曰,已諭。
有政。吏批,判書鄭經世進,參判金壽賢病,參議李明漢進,都承旨姜碩期進。兵批,判書李弘胄進,參判洪霶式暇,參議金蓍國未肅拜,參知李楘進,右副承旨權鑊進。吏批,缺李慶恒爲缺正郞,沈演爲持平,李景義爲獻納,高傅行爲成均館直講,趙啓遠爲工曹佐郞,缺繕工副奉事李沔,朴簉爲海州牧使,睦長欽爲南原府使,趙濈爲原州牧使,缺濬爲遂安郡守,秦尙弘爲平海郡守,鄭元奭爲江原都事,邊復一爲平安都事,任孝□爲光山縣監,李泰男爲麟蹄縣監者。兵批,申景珍爲兼內禁衛將,洪雴爲僉知中樞府事,別兒,尹衡彦爲副司直,趙景禛爲副司直,李行進爲副司果,外,元聖男爲缺鎭管乙坡知兵馬僉節制使,吳□爲多大浦鎭水軍僉節制使,缺孝誠爲釜山鎭管甘浦缺萬戶,金逸爲釜山鎭缺浦水軍萬戶者。
徐景雨,以戶曹言啓曰,以本曹慶尙道暗行御史狀啓回啓,傳曰,木綿尺數,必有當初約條,問于該曹,回啓,勿爲如是率爾定奪,以貽民弊事,傳敎矣。木綿尺數,在於約條中與否,問于禮曹,則缺。傳曰,依啓。回啓公事中,亦爲付標。
權鑊,以缺司言啓曰,以管餉使狀啓,回啓,傳曰,皮穀缺給一款,似爲落漏,問于備局事,傳敎矣,管餉使狀啓末端,果有皮穀換給事,何以爲答之語,而其間終無差官,要換皮穀之言,故回啓時,未及覺察矣。今因傳敎,更爲相考,缺狀啓中,一邊易換粗糧云者,必指皮穀而言也。臣等疎漏之失,在所難免,不勝惶恐。缺內,此一款,添入付標之意,敢啓。傳曰,知道。
兵批啓曰,文臣兼宣傳官弼善李坰,缺正郞池德海,呈狀于本曹曰,本職俱係缺,前頭擧動時,勢難兼察云。請宣傳官缺。傳曰,依啓。
傳于政廳曰,睦長欽,前爲守令缺外,家屬濫率衙中,以貽民弊,今者用缺,實爲不可,然今此首擬,必非偶然,前聞缺故落點,此意知悉。
權鑊,以義禁府言啓曰,金柱旻等,議大臣公事,依議施行事,判下缺柱國·柱宇·柱漢等,則當依議分揀矣。柱旻缺領·左相議,似有不同,從何大臣議施行乎?敢稟。傳曰,依議,減等照律。
尹煌,以禮曹言啓曰,遷陵下玄宮,在於十一月二十一日,丁字閣亦爲合設於兩陵之間,則自此以後,兩陵祭享,當合設於一閣,來臘享祭爲始,一處合享之意,敢啓。傳曰,依啓。
尹煌,以禮曹言啓曰,穆陵旣缺
朴弘美,以鞫廳缺加刑。傳曰,依啓。
又啓曰,唜龍刑缺一向不服,請加刑。傳曰,依啓。
姜碩期啓曰,明日儒生殿講,命官何大臣進去乎?傳曰,右相進去。
夜一更,缺如星下,入河鼓星上,狀如鉢,尾長四缺色赤。五更,有霧氣。燼餘
錦州君朴炡,海州牧使朴簉,今加通政,大黨捕捉,賞格。
明日儒生殿講,考官鄭經世·趙翼,參考官鄭廣成·李莯·崔有海·李惕然,命官右相。
北兵使書目,會寧呈,以胡差者老等,胡種雁出,亦言說朝廷處置事。啓。
全羅都事書目,南原府使朴炡,爲賊所傷事緣事。啓。
合啓,請亟寢慈殿拜陵之事。措語見上答曰,不允。
江原都事書目,災傷尤甚差錯,平海郡守李後天,原州牧使金敬發,麟蹄縣監金㵪,請罷黜事。入啓。朴鼎賢家日記
上在慶德宮。停常參·經筵。
儒生殿講。
下直,平昌郡守權儆己。
自昧爽至巳時,沈霧。
朴弘美,以義禁言啓曰,金柱國·柱宇·柱漢,依大臣議分揀事,允下矣。竝放送之意,敢啓。傳曰,知道。
姜碩期啓曰,啓審陵日,承旨二員及史官缺如眞實,設或的實,旣有此事,則大鵬之疏,似非無所缺察見事,傳敎矣。臣搬問砲保所納木品,則不缺以常木一疋半,換一疋云,則鄭大鵬之疏,所謂砲保缺疋常木者,似爲過重,至於人情及輸運價,每三疋添缺云者,果爲列邑規例云矣。傳曰,知道。回啓中以缺言,故言之耳。
時汎龍山黃菊,心馳白岳翠華,缺未謀焉足,辱承惠問,翻覺闕如,知不敢違登缺谿,毛統祈葑萊,臨楮主臣,右期服侍敎生劉興治,缺段二端,綠紬二端,潞紬二端,八脚絹二端,白氅紬缺端缺段二端,土紬二端,金補一副,肥皂二匣,香缺一封,京靴一雙,羢襪一雙,雲履一雙,綾襪一雙,期服侍敎生劉興治頓首拜。
權鑊啓曰,缺章,傳曰,鶴馭二字,似未妥當,如何?問于色承旨,以缺挽章,傳曰,謳歌一句,若謂寡躬,則如是措語,未缺改之以節之,爲挽章,傳曰,馬鬣二字,用於國陵缺察啓,以金世濂挽章,傳曰,神孫聖之聖字,改之宜缺傳敎矣。鶴馭馬鬣等語,果爲未穩,至於謳歌,歸神孫缺自下製進之詞,固無未安之義,第上敎如此,竝爲改進之意,敢啓。傳曰,依啓。
以劉興治,禮缺傳于權鑊曰,此禮單之物,竝下該曹。
朴弘美,以義禁府言啓曰,本府奴婢,數少使喚之際,常患不足,王府衙門,不成模樣。今此正刑罪人金應元,籍沒奴婢中,以在京者五六名缺定給,何如?傳曰,依啓。
持平沈演,正言鄭之羽等來啓曰,慈殿不可拜陵之意,臣等備盡論列,而缺
缺傳于權鑊曰,卿等皆有老親,備盡榮養,予甚羨焉,此缺有餘儲,故雖微,爲卿等老母,各給二斤,領受勿謝。
正言鄭之羽,請陽陵君許,罷職不敍。措語見上
朴弘美啓曰,小臣推鞫坐起進去,下直,且請出推案。傳曰,依啓。
朴弘美啓曰,大司諫鄭百昌,以病缺鞫之意,敢啓。傳曰,知道。
姜碩期啓曰,注書崔煜殿講入侍,沈之漢式暇不進,姑以事變假注書朴啓榮兼察之意,敢啓。傳曰,知道。
朴弘美,以推鞫廳意啓曰,唜龍刑問四次,一向牢諱,所當加刑,而徑斃可慮,請明日缺傳曰,依啓。
朴弘美又啓曰,銀德之夫,亦爲拿鞫,宜當,議缺傳敎,荐遣都事拿之意,敢啓。傳曰,依啓。
又啓曰,唜龍刑問五次,一向牢諱,請加刑。傳曰,依啓。
又啓曰,唜龍刑問六次,一向牢諱,請加刑。傳曰,依啓。燼餘
儒生殿講,進士李彬書閣,幼學朴廷㼀孟粗,禹鼎易閣。傳曰,禹鼎直赴會試,李彬給一分,朴廷㼀紙四卷·筆四柄·墨三笏賜給。
京畿都事柳景緝,覆審後入來。
罪人唜龍,物故。啓。朴鼎賢家日記
上在慶德宮。停常參·經筵。
下直,寧邊府使李顯達,缺使權潗。
辰時,有霧氣。
權鑊,以都摠府意啓曰,今日軍士,當爲中日習射,而以月食齋戒退行之意,敢啓。傳曰,依啓。
姜碩期啓曰,承旨二員進去事,只據缺陵發引時謄錄,磨鍊啓下矣,今此靈幄奉安。缺
缺稱以副摠,可也。
徐渻啓曰,國朝耆老所,乃古來缺膠之遺意,洪惟我太祖大王,因前朝已行之規設立,而恩典加隆焉。至於耆英六飛臨幸,親題御諱於寶軸,則在古所未聞,而二百年來流傳之美談也。自是列聖繼述,每春秋宴會缺惇史之記,不絶矣。逮壬辰以後,典章蕩然,而猶尋故缺存羊之意,數十年來,設會者凡四度,春間豐呈宴設行,而荐遭荒歲,又値虜逼皇城之變,迄未之果,來本月二十一日,邀請大臣,略缺依故例來啓。傳曰,知道。
姜碩期,以儀缺啓曰,破舊陵下玄宮時,各司一員進參事,禮曹缺啓下矣,竊稽裕陵·穆陵國喪時,他衙門缺參,而本府堂上病故人員外,盡數進參,今亦似當缺惶恐敢啓。傳曰,依啓。
以詩傳頒賜單子,傳于李基祚曰,只此件記中,兵判之名,落書矣。
權鑊,以缺言啓曰,遷陵時陪往大將柳舜懋,呈狀于本院曰,缺日以後,痰喘極重,不得出入云。習儀日迫,勢難缺改差,何如?傳曰,依啓。
李基祚,以觀象監官員〈以〉都提調意啓曰,將仕郞柳襑,曉解命保術業,命保缺鄭熙周六品遷轉代,差下,付軍職冠帶常仕,何如?傳曰,依啓。
李基祚啓曰,以挽章製進單子,連下改,傳敎矣。凡文字間,不爲襯着處,則本院當詳察,使之缺至於神孫聖作等語,乃是臣子贊揚君父之缺際,自不得不爾。此外諸臣撰述之篇,亦多有之,似缺不爲磨鍊之意,敢啓。傳曰,知道。
李基祚,以缺言啓曰,前因顯陵參奉牒呈,本陵紅門頹缺令本陵參奉,次知修改事,入啓,允下矣。卽者本陵參奉,又爲牒呈於本曹,常時則陵內修改之役,參奉例專缺今則諸都監役事方急,以參奉之力,材木及木手,萬無缺之路,來十一月親祭前,勢未及修改,極爲悶慮云。此缺日之役,而參奉之力,材木·木手,果難辦得,令繕工監別缺官,親祭前急急改造,何如?傳曰,允。
李基祚,以缺院意啓曰,下番四員內,兼說書未差,兼司書缺聞其親病極重,已爲出去,司書李景仁,承缺道得病,僅到京城,症勢甚重,不得肅謝。說書缺病呈辭到院,他無替直之員,請說書柳穎牌招,何如?傳曰,依啓。
尹煌,以義禁府郞廳,以大臣意啓曰,缺容接人婢銀德,因傳敎仍囚,欲待其夫拿來缺矣。今者拿來都事,回啓言內,銀德夫,乙丑年,已爲物故云,何以處之?敢稟。傳曰,放釋。
以接伴使羅德□,傳于尹煌曰,此狀啓,付勅草入之。
傳〈于〉李基祚曰,缺老宴時,內·外宣醞,一等賜樂。
李基祚啓曰,缺經筵,取稟。傳曰,停。
以洪瑞鳳·張維·金起宗缺傳于李基祚曰,昨送之物甚微,故使之勿謝,今至缺予反赧然。
李基祚啓曰,洪瑞鳳等進箋缺出去矣。今下批答,自本院,招其司錄事,傳諭之意,敢啓。傳曰,旣已出去,不必傳諭。批答還入
李基祚啓曰,缺書李行遠,雖緣母病危急,情理切迫,春坊重地,缺代,徑先出往。說書柳穎,以應入之員,趁不入替,閉門缺極爲非矣。李行遠·柳穎,〈請〉竝推考。傳曰,允。燼餘
禁府,金柱旻,安東安奇驛,決杖一百,徒三年定配。啓。
又啓本,金得淸妻禮立,舅母縊死,在側不爲顧護罪,決杖一百,徒三年徒段,婦人,以收贖。啓。傳曰,允。
平安兵使書目,譯學金克仁,自島中回來言內,進賀使李忔,去六月初九日,在北京身死。員役等乘船出來,九月初二日漂泊登州雇船事,呈文于軍門衙門,將爲出來事。入啓。
平安監司書目,胡差阿之好,從人八十二名,馬駝竝一百六十匹,十一日到義州事。入啓。
義州府尹書目,金差阿之好,從人八十四名,渡江事。入啓。
慶尙道暗行御史李景義,入來。
以月食齋戒,無所啓。朴鼎賢家日記
上在慶德宮。停常參·經筵。
下直,水原府使張紳,全羅兵虞候邊彦珩。
尹煌,以備邊司意啓曰,以接伴使狀缺傳曰,此狀啓,付勅草入之事,下敎矣。狀啓付別紙缺原草不精,故更書以入之意,敢啓。傳曰,知道。
尹煌,以缺司意啓曰,劉將處移咨中,光裕斫指出血,令人缺
〈缺〉原數,只三十一石,別司饔及各司祭奠進,缺鼎造作之數浩大,勢難及期造作,極爲悶慮,陵所缺間轝士軍,勿爲抄定事,奉承傳施行,何如?傳曰,令該缺例,相考處置事,傳敎矣。今此遷陵時,應入轝士軍,至二千三百餘名,而各司成冊輸送之數,極爲零星,臨缺顚倒之患,方爲悶慮。今若續續頉減,則將不成模樣,缺匠等減下前規,依前調用之〈意〉,敢啓。傳曰,依啓。傳敎矣。前者遷陵時,以匠人等輸運各樣祭缺則諸色匠人等六十一名,沒數抄定於轝士缺祭物,輸運無策,極爲悶慮,水鐵匠代,軍士三十一名缺送,俾無窘迫之患事,捧承傳施行,何如?傳曰,允。
李基祚,以禮曹言啓曰,曹啓辭,穆陵旣已缺閣,亦爲合設,則裕陵陵號,及參奉·守護軍等,缺當有議處之事,而本曹,不敢擅便,議大臣定奪缺傳敎矣。議于大臣,則領敦府事尹昉,領議政吳允謙,左議政金瑬,右議政李廷龜,以爲丁字閣,旣已合設,則陵缺陵號,旣已合稱,則參奉似難竝存,至於守護軍,則或缺減其數,該曹自當參量,稟處,伏惟上裁。判中樞府事鄭昌衍,病不收議,大臣之議如此,上裁,何如?傳曰,依缺
李基祚,以禮曹言啓曰,曹正郞李祇先,以病呈旬缺仕,當此遷陵多事之時,不可久曠,請改差,以在京無故之人差出。傳曰,依啓。
尹煌,以備邊司言啓曰,接伴使羅□,唐將處前後所受禮單紗羅段綃,共三十七疋,及各色物缺補用次,移牒輸送于本司,故竝與別單,送于該曹。缺
尹煌,以備邊司言啓曰,缺中間僞造文書,圖出解由,事極驚駭。本司書缺推問,則司書吏龍友龜所爲云,所志僞題,致令缺其爲情狀,極爲痛駭。上項龍友龜,今攸司囚禁,缺解由勿施,以重刷還之法,宜當,敢啓。傳曰,拿推不缺官,先罷後推。
尹煌啓曰,解由勿施事,必有缺可以擧行,何以爲之?傳曰,依啓。
左議政金瑬,缺金尙容,戶曹判書金起宗,平城君申景禛,穆陵誌文,自藝文館,啓下送敎單子于遷陵缺以此書草圖啓下後,始爲入石,而臣等恐或有缺多官齊會,非至再三相準,而光海時,有追上缺擧,臣等未有所聞,思慮亦且不及,徽號中缺道隆祚貽謨垂裕廣休延慶十六字,終至落缺在都監不能致察之罪,極矣,惶恐待罪。且誌石缺刻,計無所出,卽問于刻手,則只鍊磨第一行云,缺而改書,則雖微有痕迹,而高低不至大段不平。缺淺深計之,則不過去一分許,今姑依此爲之,缺則雖盡磨全石,而改書鐫刻,工役則必無不及之缺之,敢此竝稟。答曰,知道。勿待罪,且曩時所上缺必載錄,若以爲不可不錄,則盡磨改書,可也。
缺曩時所上徽號,不必載錄,若以爲不可不錄,則缺書,可也事,傳敎矣。臣等,亦知曩時所上徽號缺錄,而事係重大,自下不敢輕議,如是仰稟矣。今承缺而莫重莫大缺所可擅定。缺
掌令申敏一,正言鄭之羽合啓,拜陵事。措語見上答曰,勿煩。
正言鄭之羽來啓曰,許罷職不敍事。措語見上寶城郡守安埈,本院三度越署經,請遞差。成時亮之不當赴擧,而錄名之官,旣已拿推罷職。其移書請錄之人,不可獨免,請竝命罷職。狼川縣監金俊男,受寄十室之邑,多行麤鄙之事,曾因黃腸缺憑公營私,至於收布於民結,使峽內凋氓,不得聊生,請命罷職。保安察訪李俶,以衰耗之人,當死缺所以保存驛卒,而多行麤鄙泛濫之事,往來之缺請命罷職。答曰,依啓。許事,不允。
以趙絅·池缺傳尹煌曰,依前傳敎,承旨察爲。
李基祚啓曰,缺日似不遠,依前例差出,句管堂上·郞廳,凡事預爲料缺于各該司,何如?大臣令本院稟處,故敢啓。傳曰,依啓。
李基祚,以侍講院意啓曰,昨日兼司書李行遠,聞缺不意出去之後,說書柳穎請牌招替直,而闕門缺來。以此本院下番,去夜闕直,今日書筵,亦不得備員,缺以司書說書中一人,不可不入之意,卽令下吏,申告缺極重,尙未肅謝說書,則方在被。缺
缺經筵缺次對日次,取稟。缺
尹煌,以張紳諭書啓曰,此諭書安印,請出缺寶及缺傳曰,知道。
尹煌啓曰,臺諫出去,請出開門標信。傳曰,知道。燼餘
侍講院啓曰,昨日兼司書李行遠,聞親病還劇,不意出去之後,說書柳穎,牌招替直,而闕門已閉,未及入來,以此本院下番,去夜闕直,今日書筵,亦不得備員,極爲未安。以司書·說書中一人,不可不入之意,卽令下吏申告,而司書則承召上來,而病勢極重,尙未肅謝,說書則方在被勘,不敢行公云,俱不入來,兼說書未差,他無入番之員,勢將連日闕直,請司書李景仁,牌招肅拜,仍爲入直,先達後啓。傳曰,知道。說書柳穎,明日牌招,使之入直。春坊日記
上在慶德宮。停常參·經筵。
姜碩期啓曰,明日常參·經筵,取稟。傳曰,停。
事變假注書朴啓榮罷職,代鄭翼卿。
朴弘美,以備邊司言啓曰,以政院啓辭,接伴使羅德憲狀啓,中路遲滯,及撥王哥出來,問答狀啓,顯有坼見之迹,各處擺撥,令備邊司摘發,推考治罪事,傳敎矣。羅德憲本月十三日,在宣川成帖狀啓,十八日始爲入來,莫急邊報,中路遲滯,至於六日之久,事甚可駭。各處擺撥稽傳處分,令三道監司,明査覈出,一一治罪,而其中狀啓坼見處,則撥將軍人等拿致營門,嚴問摘撥,從重治罪後,啓聞之意,三道監司處,行移,宜當,敢啓。傳曰,依啓。
掌令辛啓榮,正言鄭之羽合啓,拜陵事。措語見上答曰,勿煩。
朴弘美啓曰,龍·鐵間缺到京,而缺劉都缺。
缺鴻私,累忝匪據,缺不意今者,又叨寵擢,揆缺所當卽爲出肅,奔走供職,而缺,又觸風寒,賤疾復作,以致稽謝,逋慢缺知難逭。況臣,頃忝玉堂,在直病劇,不得缺陳疏徑出,雖蒙特恕,其失猶存,身缺失,而旋欲糾人,則臣雖强顔,人將謂何?以此以彼,俱難在職,請命遞斥臣職。答曰,勿辭。
正言鄭之羽來啓,許罷職不敍之事。措語見上答曰,推考。
以趙翼·李貴·缺男·李德洙,遷陵挽章,傳于尹煌曰,缺傳敎,察啓。
以柳舜懋推考傳旨,傳于缺是實病,勿推。
傳于尹煌曰,缺
以吏曹參議李明漢,遷陵缺進有祭文,傳于尹煌曰,缺
朴弘美缺事,命下矣。臺諫方以缺推考承傳,不得〈捧〉之之意,敢啓。傳曰,依啓。
大司憲朴東善箚子,伏以,臣病年衰缺易乘,重感風寒,不得已冒昧呈告,未蒙缺改,反下加由之命,驚惶悶蹙。若無所措,非不知遷陵之期,迫在旬日,臣子分義,不敢缺病,而症勢彌留,差歇無日,臥起須人,眠食全廢,供職之難,百倍於前。臣非木石,豈敢缺矯飾虛辭,以爲欲避之計乎?況臣血缺,風力蔑如,前後忝竊,謗積瘝曠,缺於衮職,而規外恩由,非一非再,缺安心乎?伏乞聖慈,亟遞臣職。缺經筵事,以便公私,不勝幸甚。缺燼餘
李貴箚曰,請以朴炡爲全羅監司,以武臣之曾有記績,而有計慮者,爲南原府使,又以不能勦滅此賊,本道監司·兵使,從重推考事。啓曰,當議處焉,元箚下備邊司。朴鼎賢家日記
上在慶德宮。停常參·經筵。
下直,高城郡守李敬仁,丹城縣監朴。
姜碩期啓曰,明日常參·經筵,取稟。傳曰,只晝講。
朴弘美,以都摠府言啓曰,今日入缺出標信。傳曰,知道。
缺倒出謝,曚然不以爲嫌,缺近日出繼之人,雖是寸外,除缺規例云,至以此啓遞,尹坦臣缺亦猶尹坦之於金蓍國也,臣誠昏謬,缺家成例,使相避莫重之法,壞了不行,缺法官罪戾尤大,請命罷斥臣職。答曰,勿辭。
朴弘美啓曰,持平沈演,再啓煩瀆,退待物論。傳曰,知道。
吏曹,鄭經世啓辭,再昨摠護使及都監提調,以誌文缺誤脫光海時所上兩次尊號十六字事,缺而臣聞知差晩,未及一時待罪,及聞聖批缺不必載錄之敎,則臣之妄料,又以爲不必缺後待罪,姑爲縮伏矣。昨日諦聞之,則缺號內,聖敬之敬字,天朝賜諡下頒之後,缺字之故,易以睿字云,而臣於其時,遠在外缺未得聞,故當初誌文出草之日,只依前誌文缺寫頭行,以敬字仍書,是則不察之罪,專由缺致誤莫大重事,不勝惶怖,伏地待罪。答曰,知道。勿待罪。
姜碩期,以遷陵都監言啓曰,穆陵誌石,今當改書,延安府使吳竣,罔夜上來事,別差禁軍,發馬下諭,何如?傳曰,允。
朴弘美,以備邊司言啓曰,傳缺下番乃是三·甲入防之規回啓,缺今變通之說,似乎不察,且再缺束伍軍,缺甲年例缺入之軍,則非但南道無待缺必有軍卒之怨,故有此啓缺目中,不分正軍與束伍軍,而缺變通,爲分三番入送之意,率爾回啓,缺聖敎,臣等疎漏不察之失,在所難免,原缺中付標以入,而不勝惶恐待罪,敢啓。傳曰,知道。勿待罪。
姜碩期,以遷陵都監言啓曰,臣等亦知曩時所上徽號,不必載錄,而事係重大,自下不敢輕議,如是仰稟矣。今承聖敎,至爲允當,莫重莫大之事,非臣等所可擅定,議于他大臣,稟旨定奪施行,何如?傳曰,依啓事,傳敎矣。議于大臣,則領敦寧府事尹昉,領議政臣吳允謙,右議政臣李廷龜,缺曩時所上徽號,似不必載錄,聖敎誠允當。但反正之初,亦有此論,而以追去爲未安,祭享祝文,皆爲仍用,且宣祖之祖,亦曩時缺字同上之號,今若竝去,則事體尤爲重大,惟在禮官熟議,稟處,且顯文毅武聖敬達孝,亦曩時例上之徽號也。天朝賜諡之後,昭敬之敬字,與聖敬之敬字相疊,故其時祭告,改以睿字,今於誌文因書敬字,此亦與位牌所題不同,只此一字,亦不可不改,事若當改,則功役固不可計,第以日期不遠,若盡爲磨改,則恐有未及之患,此甚難處,或以爲初行第二行,空處皆多,雖磨改而改刻,痕迹不至大段云,未知如何?此在都監重量形勢稟裁。伏惟左議政臣,於昨日,以上敎至爲允當,回啓,此實曩時尊號,不必載錄之意也,今不可更容他議。伏惟領府事李元翼,判府事鄭昌衍,病不收議,缺大臣之意如此,敢啓。傳曰,知道。前後徽號,雖曰皆是曩時所上,應上之號,與追上之稱誌不同,誌文中,旣曰加上徽號,改廟號爲祖云,則不必竝錄,但其中敬字,則不可不改,依前下敎,盡爲改刻。
姜碩期,以禮曹言啓曰,遷陵後穆·裕兩陵參奉竝存等事,已爲議大臣定奪,裕陵參奉,似當減革,守護軍則穆陵闕額處充定後,如有餘數,則健·顯兩陵及他各陵未準數處,充給爲當,敢啓。傳曰,依啓。
知事徐渻啓辭,耆英會,當初與本廳堂上同議,欲於本月二十四日設行,旋聞遷陵初度習儀,以二十二日啓下,習儀之後,設宴未安,更以二十一日進定,稟告于左·右相,竝許來參缺矣。今聞外議,以習儀只隔一日,而設宴未妥,缺更稟于大臣,則群議如此,退行爲當云,敢此惶恐來啓。傳曰,知道。
掌令辛啓榮,正言鄭之羽來啓曰,臣等,以慈殿不可拜陵之意,論列備盡,而兪音尙閟,臣等不勝悶菀焉,情雖無窮,禮則有節,豈可以慈敎之出於至情,而乃有承順乎?國母動靜,不可不愼,請加三思,亟賜一兪。答曰,勿煩。
掌令辛啓榮來啓曰,持平沈演,缺出繼之人,寸外無相避,旣載法典,則缺不可,而且與實職堂上·郞廳體面缺尤不可以此缺例,別無可避之缺
朴弘美啓曰,臺諫出去,請缺傳曰,知道。
姜碩期,以遷陵都監缺啓曰,都監草記,誌石磨改缺收議事,答曰,知道云云,依前下敎,盡磨刻事,命下矣。以傳敎之意,見之,則曩時追上,啓統光憲凝道隆祚貽謨垂裕廣休延慶十六字,不爲竝錄,而今之所當改者,只缺敬爲睿一字耳。前日啓辭中,所謂雖缺改功役,必無不及之患云者,只言一片磨改之缺而誌石,兩邊俱有敬字,若以此一字之誤,改兩石,功役決不及於封陵之日,旣不可缺遷陵日字,又不可隨後埋瘞,事勢缺臣等取考戊申年謄錄,則其時亦缺出處,援據庚子年裕陵誌石例,缺字而改刻,以此見之,則庚子年,亦有不爲盡缺全石之擧矣。且聞文廟碑重豎時,兵曹判書李弘胄書之,而及其旣刻之後,始覺誤書,缺啓焉磨正,而亦無大段窪橢之迹云,依此爲之,未爲不可,或以爲如或不精,則鑿去其字,塡以一色他石,而刻之爲當云,蓋誌石,乃千萬歲缺遠之計也。今雖塡以他石,兩石相合,纏以鐵缺必出挑出之患,雖不如盡美之爲缺功役不及,致有難處之患也。敢缺若無大段不精,則依庚子年例。缺燼餘
明日有晝講。
院啓,栗峯察訪閔海,爲人庸劣,行己鄙□,驛田所收,盡入私,請罷職。答曰,依啓。且近日論劾太煩,予恐後往之人,未必勝於前官,徒貽民弊也。前啓,許罷職不敍事,停啓。
平安監司書目,中和府使李稷,身得重病,罷黜事。啓。
黃海監司書目,鳳山郡守慶信俊,重得土疾,此時善治之倅不易,令該曹處置事。啓。朴鼎賢家日記
上在慶德宮。停常參,有晝講。
缺有霧氣。
李基祚啓曰,明日常參·經筵,取稟。傳曰,停。
傳于朴弘美曰,缺德門。
執義金世濂初度呈辭。缺還出給。
以兵曹今月缺
缺亟賜允兪。答曰,勿煩。
缺人無相避,非是法典所載,而缺遞郞官,則旣曰成規,亦足爲例,缺之與該曹體面不同,春秋之與凡官缺別,實職兼官,非所當論,臣雖貪榮缺苟冒,請命罷斥臣職。答曰,勿辭。
缺辛啓榮啓曰,出繼之人,寸外無相避,昭缺則兵曹之啓遞郞廳,雖或拘於一時體面,缺典本意,不可援此謬例,輕遞言官,故臣與同缺議出矣。持平沈演,又以此引嫌,臣之缺當之失著矣,請命罷斥臣職。答曰,勿辭。
朴弘美啓曰,持平沈演,掌令辛啓榮,再啓煩瀆,退待物論。傳曰,知道。
掌令申敏一啓曰,寸外本不當相避,兼帶與實職,體面缺臣與同僚,相議請出矣。今者持平沈演缺避,則臣處置乖當之失,與掌令辛啓榮缺決難仍冒,請命罷斥臣職。答曰,勿辭。
持平李行健啓曰,卽見同僚避嫌之辭,乃持平缺處置乖當事也。旣已相議請出,則臣之所失,與同僚無異,而適緣賤疾,不得偕避,所失尤大,請命罷斥臣職。答曰,勿辭。
朴弘美啓曰,掌令申敏一,持平李行健,再啓煩瀆,退待物論。傳曰,知道。
李基祚,以金差句管堂上言啓曰,缺時,啓下郞廳及禮賓寺官缺何如?傳曰,允。
又啓曰,金差缺節目,不可每每啓下,一依謄錄所缺行之意,敢啓。傳曰,依啓。
李基祚,以成均館言啓曰,學宮奴婢,勿爲斜付,載在法典,故自前各殿別監及諸處斜付,未嘗缺奴婢差定,蓋館學奴婢,若依他司例缺役,則士子供饋之事,將無以成形,往在戊申缺西學奴善一,差定東宮別監禮曹及本缺例入啓,判付內,自今以後,勿爲差定事,傳敎矣。今年春,西學奴無侈,又厭避學役,缺圖差大妃殿別監,本館又爲入啓還缺矣。承業,今者爲大妃殿別監云,學宮缺屬他役,法典所不許,二百年所遵守者,今缺承業,初冒法圖差,啓下還學之後,缺屬,是不有國法,不有聖旨,而必欲售缺之計,其情狀極爲駭憤,別監承業,除下缺曹,囚禁治罪,以杜後弊,何如?傳曰,依啓。
朴弘美啓曰,以兵曹本月二十日都試時,進不進缺單子,傳曰,吏·禮曹,何以不參乎?問啓事,傳敎矣。問于兵曹,則本曹於進不進單子中,進則書進,不進則書不進而已。相等衙門,無糾檢缺云,大槪吏·禮曹三堂上中,似無一樣缺當該堂上推考。傳曰,依啓。
缺傳于左副曰政事,明日爲之缺矣,啓。缺
缺時,甕匠無一名之故,以私匠人缺一人,今方督役,而今者盡爲抄定於缺山陵遷陵時,進排陶器及時造成,缺亦爲悶慮,轝士軍,竝令頉下,前頭擧動,缺上司進排陶器,亦令停止,俾無臨時不及之缺事,捧承傳施行。傳曰,不允。朴仲男缺名頉下事,依啓。
午時,上御資政殿,晝講,知事鄭經世,特進官張維,參贊官尹煌,侍讀官崔有海,檢討官李尙質,記事官沈之漢,記事官鄭致和,缺官李時楳入侍,上讀前受音一遍,侍讀官崔有海,講書傳洪範,自三八政,止注君不可以不建極也。缺大文,經世曰,作極之作,必以爲字釋之矣。上讀新受如之,有海講旨義曰,此八政,卽缺盡在於此,首言食與貨者,必使而缺後,可以爲國,缺後世之專務富强,缺君孰與不足之義,必欲掊克而缺似是古意,而今之吏曹,只以缺經世曰,宮中府中,俱有一體者,缺人君所儲,必使外官掌之者,無私之缺朱子稱諸葛此言,與周禮合云,如今內需司奴婢,則令掌隷院掌之,身貢則令戶曹掌之,缺而必使吏曹管之者,未知其意也。張維曰,缺天官掌財之意也。上曰,中國之制,何如?經世曰,未之知也。上曰,諸卿,以內需司爲人缺處,予意則以爲不然,人君必有私財,無濫用國儲之弊,若不用財則已,如用財則何妨信然,觀之則人君私財不可儲,而缺則似不可無矣。鄭經世曰,聖上所缺然,然昏朝之事,不可言,而其時外方,缺於內需,至於侵虐其本主,罔有紀極,缺初痛禁此弊,人無不踊躍欣抃矣,而缺內需者,亦不無此弊,漸有投屬之者云,小臣缺目見,而萬一如此,則極爲寒心矣。張維曰,外缺投屬內需之弊云,其言雖不盡信,必使缺矣。臣於外間,得聞此言,極爲寒心。上曰,頃者有陳告之事,今則無之矣,外方守令缺爲善處有陳告,而令該司査覈,則明日缺鄭經世〈曰〉,聖意如此,至當至當。上曰,缺賞四口之一云,內需司則以木綿缺者,得賞於內需,復爲徵價於其缺告者缺內需缺侵以此勞缺各殊,孰不企羨,而缺得革罷內需,而使分其勞,似當,鄭經世缺尹煌之啓辭,知其報本之言也。內需與各寺缺同是一民,而內奴則復戶,是未知也。人缺不均則必拂鬱而不平,人心之拂鬱,誠缺崔有海曰,此言至當。凡民,小有不平,而缺而成大,其得人心也,由小事而得之,其失人缺然發政施仁,必自鰥寡孤獨者,其義有在,缺寡婦之流離貧乏者何限,似聞故相臣缺之妻,來自淸州,窮餓莫甚云,若使賑缺食物,則亦仁政之一端也。鄭經世曰,缺之人,慶尙等道流民還集,而聞朝廷缺一皆爲蹙頞云云,大槪十分之一,朝家以爲善缺見金孝誠上疏,極言不便,而其言似是矣。張維曰,缺十分之一者,通計號牌時男丁,上自士夫,下至黎庶之謂也。除其不當充軍者,則應充軍缺甚少,若如前日全羅兵使上疏,除其不當爲軍者,而只以應爲軍役者,充其十分之一,則未缺上曰,頃見他邑,有充其十分之一,而有餘數者缺餘數者,何如邑也?其不及其數者何如邑?缺經世曰,臣頃以葬子事,受由下去,適洪思斅缺以士人各面有司,有司等,任此大役,罔缺自京來,必知號牌曲折,而有來缺事目缺讀而爲之缺義歟?有海曰,躔似是次字之義,缺星躔之語,日亦由躔而行。故有缺次,躔亦此義。張維曰,周天三百六十五日,不及天一度,至三百六十五日,復與天合缺之語,似是此語也耶?鄭經世曰,五星爲緯,缺有經,竝日月爲七精矣。上曰,七精之中,日則有道,而月五星則未有常道,何也?張維曰,缺日若有常道,則春夏秋冬,何有日之長短?上曰,曆家之書,儒家排之,而其說似是曆家云,缺日行一度者,似是。張維曰,先儒之說,日一日一周,缺而未及一度云,此與先儒說,少異矣。上曰,缺亦與先儒說相符矣,其說左右旋者,雖缺曆家之日行一度,與先儒之一日一周天,不及缺無差矣。鄭經世曰,曆家,以蟻旋磨濟,其說缺人之易見耳。必如先儒之左旋者,是矣,先儒豈我欺也哉?又曰,日月之行,雖講之精明,而非今日所缺此下皇極講之,宜當。仍曰,洪範之篇,爲缺之大經大法,而洪範之中,皇極卽其要旨,缺皇極則必自敬用五常也。貌言視聽思,必缺爲主,可矣。張維曰,錫汝保極者,非民有錫缺民安而國治,則是錫保極也。鄭經世曰,人君缺使民各得其極,則是君與民福者也。民缺使國家庶績咸熙,則是民錫君福,缺以思爲缺視聽之主,未知何缺意下字缺耳目之功用,此不缺心字缺思字,卽心字之意也。李尙質曰,貌言視聽,必主於思,思如五行之土,必以思爲主,可矣。上曰,貌言視聽思,無所不包,無所不用,爲子則思孝,爲兄則思友,可也。吏判,洪範中以五思爲缺至當矣。經世曰,凡厥庶民,無有淫朋云,缺爲惕念也。然方以類聚,物以群分,自然相缺免有朋黨矣。人君,以大公至正之道立極,缺群下化之,無有淫朋矣。聖上,自臨御之後,缺朋黨之弊,而然亦必以無偏無黨爲作極之本,然後斯可以食效矣。上曰,感化之道,必須在上人,有至德而後,可也。如予不德,何敢望乎?缺下,不以予爲觀感,而各盡其道,斯可矣。鄭經世曰,聖上謙沖之敎,孰不感動?然立心不以謙沖,而小缺古人,有舜何人,予何人之言,立志不可以小屈之。張維曰,諸葛孔明言,勿爲菲薄,以窒忠諫,人缺須强其立志,不爲少退,至當講論。鄭經世曰,近日兩司合啓所爭之事,極爲重大,爭缺一向牢拒,〈臣〉恐有損於聖上聽言之道。缺慈殿之欲拜陵者,情豈有極哉?然婦人之所缺男子,況國母動靜,不可不愼。今若行之,則缺必有規例,須於聖上入侍慈殿之日,細陳缺則慈殿必不强而行之,不可以缺上曰,缺定奪無妨,而缺此事,視其缺矣,本館久欲缺出,玆以未遑矣。鄭經世曰,閭閻缺有上墓拜哭之情乎?然婦人異於男子,不得拜於墓者,止乎禮也。況國母之尊,缺誌文中,徽號再上事,未得聞知,致誤大段,不勝惶恐。小臣則在外方,其不聞不須言也。缺朝之臣,亦無聞知者,當時群下之所爲,未缺以爲之矣。摠護使及提調等待罪之時,臣未與之一時待罪,尤爲惶怖。且聖敬之敬字,與昭敬之敬字相疊,只知昭敬之敬字爲皇朝賜諡,缺知聖敬之敬,改爲睿字也。今十六字徽號,缺前,朝廷果改與否,而聖敬字,則必缺臣不察之失,無所逃矣。上曰,其所書缺一再見,而皆爲放送矣。鄭經世曰,所書之缺觀之,而出草之時,不察之罪,專由臣始也。上曰,追上十六字徽號,則曩時無理之事,若缺王,而追上徽號,則先朝亦有追上之擧,而缺朝爲其自贊,而妄加徽號於先王無缺也。鄭經世曰,當昏朝追上徽號之時,以群缺揚昏主之故,妄加於先王,先王在天之靈,缺若將浼焉,語云,曾謂泰山不如林放乎?在天之靈,必不受昏朝之號也,明矣。故臣於反正之初,以廟改題主,爲請矣。然此誌文,則缺何以處之?缺且國事去去缺承欽命,缺此難支矣。鄭經世曰,劉興治,多得胡㺚首級云,其然乎?缺虛誇耳。上曰,予意則似不是虛誇,缺聞漢人,有受箭云,似是相與戰鬪也。經世曰,聞狀啓,金差有遜順之色云矣。上曰,胡亦人也,有勝則出氣,見敗則奪氣,固然也。張維曰,興治如是作挐,必須示其缺可得禁戢矣。聞淸川以南,則稍有顯缺淸川以北,則盡爲其呑噬,決無保全缺於宣·鐵間聚軍以屯,禁其作挐,可矣。上曰,如是則擧措不好,聚兵於一邑,而亦不可禁其傍近耶?張維曰,宣·鐵,國之邊邑也,缺聚軍,有何害乎?渠雖有疑,不可執言也。經世曰,缺李如璜狀啓中,都慶兪聚軍,以示漢人,缺人之作挐,不至太甚云,今雖不得多聚軍兵,缺屯數百餘人,則似不得輕慢之也。上曰,缺有名分,則雖被其侵虐,不得下手於其間,缺都慶兪之善處者,使彼自懼,則可也,若或缺戾之人,至於相戰殺害,則事多難處矣。張維曰,淸北,必須別樣善處,使民生得保,可矣。崔有海曰,近來兩西官家,無依着之處,何以禁其漢人作挐乎?若於黔州凌漢山城等處,聚缺傍近居民缺過冬至春分,缺約束之缺似當,渠以亦用杖,從缺亦賊也。禁戢盜賊,國之大事,何有不可?上曰,興治在島之日,恐無善策也。尹煌曰,臣意,興治必無天朝欽命,此是叛賊,豈可待以王人,絶其糧餉,明其叛賊,則自缺函首來降者矣。鄭經世曰,頃者筵臣所缺各邑訓導,提督敎授中,擇遣敎導,缺上,有言于該曹之敎,本曹所當啓辭而未果,頃於入侍而面〈達〉爾,曩者鄭曄,務先敎導,缺訓導敎授,改其官號,新人耳目差送,各缺之敎誨,而適緣國家之多事,未遑缺外方民生困悴,缺所食則不多缺難於待之也。雖或差遣,恐未見實效,而多弊端也。先朝柳成龍,請設提督缺各道,俾專敎訓,而終未見成效之缺上曰,然則徐議爲之,罷出。燼餘
司憲府啓本,陜川縣監李濯,慶尙道推考敬差官時,年未滿兒刑訊,罪杖九十,徒二年半,告身,盡行追奪。啓。傳曰,功減一等,徒杖贖。
管餉使書目,平壤庶尹呈,以文化軍糧五百六十八石,所載船敗沒事。入啓。朴鼎賢家日記
上在慶德宮。停常參·經筵。
下直,全羅監司鄭世矩,公淸水使李慶餘,麻田縣監朴世賢,鍾城判官裵時亮。
姜碩期啓曰,明日,乃遷陵初度習儀,雖非百官之隨參,缺何以爲之?取稟。傳曰。停。
傳于姜碩期曰,全羅監司鄭世矩,公淸水使李慶餘。缺
敎全羅道觀察使兼兵馬水軍節度使巡察使管餉使鄭世矩書,王若曰,予惟湖南一道,其疆千里,其土缺野,海濱之饒魚鹽橘柚,界嶺之産羽毛齒缺生齒巨萬,商農騈馳,國家轉洪,專靠於缺以湖南穰則一國足,湖南飢則一國歉,此缺之天府也。矧惟俗尙勇銳,爲兵者盡拔距缺石之缺其爲國家緩急之用,自昔以然,然而缺民羯羠不均,有濫而觸辟者,有豪而缺有聚而爲群,介於山藪間,機毒矢缺其道,方伯之任者,詎不難歟?一於武缺民驚,而至於怨,一於姑息,少仁,則民驕而缺犯,譬如治病而缺者,不知病去而缺消,譬如放火而不知屋燥而火缺能審二者之間,寬猛相濟,文武竝張,缺是用卿云云。卿之治洪之政,予嘗聞焉。缺同法吏酷迫乎?長才韙度,率是而行,其缺不擧哉?顧念器有大小,事有終始,能於小缺不能推其大,勤其始者,或不能有其終,究缺則人心易怠也。卿其懋哉。官通訓則任卿自缺罪大辟則稟予朝廷。故玆敎示,想宜知悉。吏曹正郞趙絅製進
掌令金世濂,正言鄭之羽來啓,拜陵事。措語見上答曰,勿煩。
有政。吏批,判書鄭經世進,參判金壽賢,參議李明漢進,都承旨姜碩期進。兵批,判書李弘胄病,參判洪霶備邊司進,參議金蓍國進,參知李楘病,右承旨朴弘美進。
傳于姜弘重曰,召對爲之。
姜弘重啓曰,召對爲之事,命下矣。知敦寧李馨郁卒逝,停朝市,故召對不得爲之之意,敢啓。傳曰,知道。
沈演啓曰,臣之忝竊缺半年矣,旣無絲毫之補,徒積尸素之缺日來辭避,至再至三,瀆擾之罪,萬死缺念,天下無兩是,缺避是,則尹坦之遞非也,尹坦之遞是,則臣之遞非也。若以體面而恕,兵曹據法,而出臣職,則不缺事兩是,而法不一定乎?況政曹是何等重地,缺官乃一時之淸選,而旣以此啓遞,至謂近來成規例云,則起法之官,非所當引云者,臣未之信也。且臣於戊辰年秋間,除拜刑曹佐郞,缺有人,其時代房之故,擧臣姓名於文簿中,缺以日代察之事,臣實茫然,不能記憶,渠亦以不知首末爲言云,而旣出於訟者之口,以彼以此,俱難可晏然仍冒,以辱名器,請命罷斥臣職。答曰,勿辭。
姜碩期,以句管所言啓曰,缺錄則自前堂上一員,必以備局堂上,缺在彼中,缺斯速乘馹上來,下諭,依前例書吏給馬下送,何如?傳曰,允。
朴弘美,以刑曹言啓曰,屠牛之禁,國法至嚴,近來紀綱解弛,人不畏法,奸濫之徒,任意宰殺,缺肆販賣,而一邊憑付於諸宮家及勢家,缺藏匿容庇之地,本曹時發禁吏,捉缺科罪,或徵贖,則渠反告訴于憑付之勢家,捉致禁吏及其妻子等,歐打縛懸,殘酷無狀,盡徵其所贖而後已,以此禁吏等,以此懲戒,不敢何問,每被肉禁之差,如就死地,缺寧罪於本曹,不敢觸怒於勢家,蓋本曹之缺治其身,而宮家缺及妻子故也。缺法曹之禁缺屠牛之輩缺戢之地,委屬痛駭。今後,如有如此之事,犯禁者,則自本曹,所當依律重究矣。缺之勢家,勿論諸宮家,一一入啓處置事,捧承傳施行,何如?傳曰,依啓。
朴弘美,以吏曹言啓曰,書狀官鄭之羽一行,竝爲論缺事,命下矣,其中員役被害一款,出於缺似未的實,故經世欲於入侍之日,面稟擧行矣。後因經筵,累次還停,至今未得入侍,缺賞命遲延,事體未安。鄭之羽爲先論賞,一行員役功勞,令鄭之羽書啓,宜當。但鄭之羽缺輕重,自下不敢擅便,上裁施行。缺員役竝缺之意,敢啓。傳曰,知道。
以二十日晝講,缺擧行條件,備邊回啓,傳于尹煌曰,缺條件何不詳察,而虛事爲之乎?
吏曹,鄭廣成爲刑曹參議,尹煌爲右副承旨,姜弘重爲同副承旨,高傅川爲宗簿正,李時稷爲內資正,李省身爲輔德,金光炫爲舍人,朴安悌爲禮曹正郞,許稷爲刑曹正郞,李尙馨爲直講,李惟達爲文學,許宷爲儀賓都事,缺起爲戶曹正郞,柳廷益爲刑曹佐郞,金克恒爲典籍,缺議政府司錄,缺時益爲正字,田大方爲學諭,鄭弘緖爲正字,琴忠達爲禧陵參奉,金秋任,外,缺植爲寶城郡守,朴悌立爲鳳山郡守,慶信後爲缺郡守,鄭沇爲陜川郡守,缺爲狼川縣監,韓憬爲中和府使,李亨胤爲栗峯察訪。缺
缺不知其言之切至,而執法之官,處缺而法外謬例,有不敢顧,必欲舍先王之缺創一時之規,兵曹啓意,臣所未曉,故敢請缺出仕矣。今者又以此引避,處置乖當之失缺著矣,請命罷斥臣職。答曰,勿辭。
姜弘重啓曰,執義金世濂,再啓煩瀆,退待物論。傳曰,知道。
巳時,上御資政殿,全羅監司鄭世矩,承旨朴弘美,公淸水使李慶餘,麻田縣監朴世賢,記事官沈之漢·鄭致和·李時楷,鍾城判官裵時亮入侍。上命鄭世矩進前曰,本道風俗,近來尤不缺若何以民風土俗之還淳歟?鄭世矩曰,湖南素稱强悍,近聞南原之事,不勝寒心。大槪缺自捕賊之急也。小臣,受此重任,未知缺以善處也。頃見備局堂上,則捕賊不可緩缺急云矣。上曰,南方之人,本强缺有它人之不及而惡者,亦它人之尤不缺之,而分其玉石,斯可謂善治矣,缺其中,必有巨魁。書曰,殲厥巨魁,脅缺誅其魁首,則餘可自戢矣。上曰,本道缺政,似條十一之法,亦未嘗團束,且沿海各缺役倍它民,甚苦之云矣。世矩曰,臣曾爲洪州牧使,沿海民役之苦,果如聖敎。且束伍軍役尤苦,其中有私賤者,則厥主收貢之外,缺有弓箭等物,使之自備,貧寒軍卒,缺束伍之不精,固也。雖有復戶之令,而缺之除者,不過氷丁等數三事而已。故民缺今日點閱,而明日逃避,艱難充定,勢不得缺朝廷別樣處置,缺稍歇,似當。上曰,朝廷必欲缺不分兵農之缺其軍之便也。又曰,近見暗行御史書啓,缺得賢守令,則稍有保安者,若不得其賢,則民怨固無異曩時云,守令賢否之黜陟,是方伯之責也,必爲之嚴明黜陟,可也。世矩曰,小臣,才雖不逮,敢不盡心?聞近日守令,無如曩時之貪濫者云矣。上命公淸水使李慶餘進前曰,本營在之事,近來何如云耶?李慶餘曰,小臣未到任初,不能詳知,但聞前水使勤缺善治,故本營器械,稍勝於前日云矣。缺前水使,有幹局,且盡心於國事,凡戰具缺信也。慶餘曰,本營前日,則凡百缺哉?臣發身吏文,專掌承文院缺院事達焉,國家旣設肄習官,復置缺官,而爲學官者,皆以科業爲事,不專於吏文,缺事大之事,誠可寒心。雖於國家顚沛之際,缺大之文,不可廢也。必須預養吏文之人,使之缺才,以爲它日事大之用,至當。上曰,此言缺令該曹着實擧行。又曰,今之吏文,學缺孰優。希賢曰,李榮後最優,權侙次。上曰,本縣弊瘼,何事?希賢曰,小臣未之缺詳知,然本縣,極爲無形云矣。上命裵時亮進前,問守令七事曰,何事何事?時亮誦之。上曰,守令能盡其缺以加矣。鍾城地缺遠,不以朝廷之缺盡於事缺出身未半歲,遽任專城之職,天恩缺中,臣未到任,雖不能詳知其弊,缺以治,才甚魯下,恐未能當也。上仍以弓矢·臘藥·胡楸等物,賜監司各缺則加豹皮一,守令則只賜胡楸缺
右副承旨權鑊上疏,伏以,愚劣微臣,缺寵,叨竊匪據,常懷感激,庶竭筋力,圖報鴻私,而衰老之年,疾病易生,頃於入直之日,重得缺痛之症,四肢如解,痰熱塞胸,奄奄有氣缺扶曳而出,見者驚慘。經夜之後,痛勢缺之地,不可暫曠,缺呈單,冀蒙缺給之。缺
憲府,以避嫌,無所啓。
侍講啓曰,新除授文學李惟達,時在京畿抱川地,書筵入番事緊,斯速乘馹上來事,下諭,依前例院書吏給馬下送,何如?傳曰,允。春坊日記
上在慶德宮。停常參·經筵。
下直,平安監司閔聖徵,中軍林慶業,參禮察訪,缺
尹煌啓曰,明日常參·經筵,取稟。傳曰,只晝講。
傳于尹煌曰,平安監司引見,今日下直。
平安監司書目,進賀使譯官朴得龍手本,使臣喪柩,載上第二船,自登州無事回來,十月十八日到泊石多山事,及製述官李長培祕客別錄,及陳慰使鄭斗源,到登州狀啓,竝以上送事。入啓。
吏曹啓目,慶尙暗行御史書狀,抽栍各邑中,善山府使趙纘韓,金山郡守孟世衡,固城縣令李命雄,治有善治之實,其間雖有苛察過擧之失,不害於從輕重論責。此外仁同府使金應海,醴泉郡守許徽,盈德縣令李安眞,眞寶縣監李榮仁,則有褒無貶,而抽栍外守令,自前有勿爲論賞之敎,上裁,何如?傳曰,各賜表裏,不在抽栍,論賞安徐。
缺以山陵都監言啓曰,今此山陵之役,補土處闊大,故應入莎草甚多。前日兵曹到防軍九百名,浮取莎草,僅可封陵及岡上之用,卽今左肩補土處,與兩陵間林木芟刈之地,亦當以莎草蓋覆,而畿甸募軍,已爲盡用,他無應役之人,今朔逢點九百名,令兵曹,依前例部將領率,每名莎草各二張,依樣浮取來納,宜當,敢啓。傳曰,依啓。兵曹謄錄
四五更,月暈。
合啓,請亟寢慈殿拜陵事。措語見上答曰,不允。
傳曰,明朝晝講後,御史仍爲引見。
缺所不忍,李成龍姑勿入送,而缺處之,宜當,敢啓。傳曰,依啓。
缺例,而越法啓遞,旣爲缺之規,則乖了法典,自此始矣,缺法而已。臣等賤見如是,故相議缺於三避,臣等處置乖當之失,缺昏,未及來避,所失亦大,不可缺請命遞斥臣等之職。答曰,勿辭。
上在慶德宮。停常參·經筵。
晝請入侍時,特進官李曙,知事洪瑞鳳,參贊官李基祚,侍讀官兪省曾,檢討官李德洙,記事官沈之漢·鄭致和·李時楳。講書傳周書洪範,自凡厥庶民,至皆可能也。
去夜,禁府當直外,各司內摘奸。
合啓,請亟寢慈殿拜陵事,措語見上答曰,不允。朴鼎賢家日記
午時,日暈。春坊日記
上在慶德宮。停常參·經筵。
吏批,持平李㬅,都摠管李景稷,兵曹正郞吳竱,兵曹佐郞尹絳·李廷圭,慶尙道右兵使申景瑗,戶曹參判李景稷,迎曙察訪鄭時望。
兵曹啓目,暗行御史書狀云云,慶尙道左兵使李榏,驕恣濫刑,積失軍情之狀,極爲痛愕,爲先罷黜。左水使金鎭之淸謹慈詳,統制使具宸之謹愼盡職,俱得軍民之心,合有褒嘉之典,上裁敢啓。傳曰,依允。李榏拿推,金鎭等,各賜表裏。
傳曰,召對爲之。
合啓。措語見上答曰,不允。
府啓,銀溪察訪柳孝健,其子新恩慶宴時,托以宴需,駄載京家。又從以率歸其驛,責徵郵卒,怨咨盈路,請罷事。答曰,依啓。
政院啓曰,延城君李時昉戶奴,敢以中間僞造文書,圖出緣由,事極可駭,請罷。答曰,推考。朴鼎賢家日記
上在慶德宮。停常參·經筵。
晝講入侍時,同知事朴東善,特進官金壽賢,參贊官李顯英·徐景雨,檢討官李尙質,記事官沈之漢·鄭致和·李時楳,講書傳周書洪範,自六三德至皆八是也。
去夜,外城門內擲奸。
以備邊司郞廳金汝水,推考三度,抗拒判付內,莫重印信,委諸奸吏之手,以致任意恣用,此實有司堂上尸居之罪也。此郞廳似爲曖昧,罷職安徐,推考分揀,當該堂上,先罷後推,應罷,堂上崔鳴吉。
李貴箚子。大槪,以興治待興治,嚴家之備,以禁其侵擾,遜家之辭,以緩其暴怒而已。渠之自稱欽差,非我所可爭辨,文書之間,因前勿改,姑觀其事機,如何事。入啓。
掌令申敏一上疏曰,遷陵時服色,令儒臣,更加商量,俾無未盡之悔事。入啓。朴鼎賢家日記
未時,靑虹見於東方。春坊日記
上在慶德宮。停常參·經筵。
吏批,持平朴安悌,知義禁韓汝溭,迎暑察訪李大純,銀溪察訪姜允亨,戶曹正郞李敏樹,工曹佐郞鄭雷卿,禮曹正郞李行健,陽智縣監趙鈺。
遷陵都監郞廳,以摠護使意啓曰,今日會同坐郞廳,戶曹正郞金德承,工曹佐郞趙啓遠,俱以同房郞廳,稱病不進,請推考。傳曰,先罷後推。
觀象監,今二十五日未時,雙虹見於東方。啓。
黃海道都事書目,災傷尤甚差錯,長連府使盧希聖,請罷事。啓。
傳曰,慶平君敍用。
合啓。措語見上答曰,不允。
府啓,儀賓府都事許宷,以賊筠猶子,爲人麤鄙,不合收用,請罷不敍。黃海監司李如璜狀啓,以鳳山郡守慶信後,能擧其職,而得土疾,欲使相換他邑,以便調治,藩臣事體,恐不當如是爲言。況信後專以善事得名,實多泛濫之謗。且有殘忍薄行之事,請慶信後罷職,李如璜推考。相換公事,勿爲擧行。答曰,依啓。許宷,遞差。
傳曰,召對爲之。
傳曰,來二十八日金差招見,胡差阿之好·仲男,率從胡八十名,昨日入來。
摠護使及遷陵都監堂上以下,先肅拜出去。
判義禁金尙容啓辭。大槪,以都監堂上,明將出去,入來日字,幾至一朔,王府重地,不可久曠,判義禁改差事。啓。答曰,勿辭往來。朴鼎賢家日記
上在慶德宮。停常參·經筵。
答延平箚曰,箚辭不無所見,但旣已酌定,今難更改矣。
申敏一上疏。傳曰,下禮曹。
政院啓曰,啓舊陵時,何承旨進去乎?傳曰,都承旨·左承旨進去。
明日胡差招見時,殿坐三嚴,巳正。
合啓,拜陵事。措語見上答曰,不允。
府啓,許宷罷〈職〉不敍事。停啓。朴鼎賢家日記
兵曹啓曰,本曹步兵價布,專爲軍需,而各司下人等逐朔應下之數,少不下四十餘同,自遷陵興師之后,流來封不動,幾盡用下,前頭繼用無策,方爲悶慮之際。慶尙道監司李溟,請除出本道步兵四十戶,以爲倭館柴炭之軍,備局覆啓允下。前此因戶曹公事,慶尙一道今年步兵價布,沒入於倭人贈給,此乃無前之事,而今又四十戶除出,永爲恒式,則價布之數,漸至減削,誠非細慮。臣等取考本道匠人案,則多至五千七百八十餘名,其中雖有若干雜頉,而元數極多,步兵與匠人應役之事,輕重懸殊,若照數換定,則事理便當。令廟堂,更爲商量定奪,何如?傳曰,依啓。兵曹謄錄
上在慶德宮。停常參·經筵。
禮曹啓目,申敏一上疏云云,莫重之禮,屢次議大臣定奪。今難輕易更議,而係是群臣陳疏,令儒臣,博考禮文,擧行,何如?啓。答曰,先王朝已行之例,不可輕議,勿施。
北兵使書目,評事尹孝永,病重罷出事。啓。
府啓,公淸都事孫必大,以本道之人,貽弊列邑,至於災傷覆重之時,任意加減,多有泛濫之事,請罷事。黃海都事金㠍,人微望輕,敢侮道內,請遞事。答曰,風聞未必盡實,近因頻遞,弊甚不貲,更爲詳察論之,可也。
延平府院君李貴箚曰,父子大倫,天經地緯,不可以臆見强定,當依先儒定論,然後倫紀可明於萬世。今日廷臣,徒知愛國爲重,不知尊父爲重,旣爲稱考,而使□□其祀,又不欲入廟,其違禮背經,孰甚焉?伏願聖明,斷自聖衷,勿使一刻遲延,以明大倫事。入啓。朴鼎賢家日記
遷陵都監郞廳,以摠護使意啓曰,因兵曹啓辭,開城府軍四百二十名,以轝士軍上來,而用之於誌石輸送矣。已爲運到陵所,今無可用之處,遠地之軍,留滯有弊,故畫數罷送之意,敢啓。傳曰,知道。兵曹謄錄
侍講院啓曰,司書柳穎,聞其推考公事,以奪告身照律,入啓,不敢在直,已爲出去,兼司書李行遠,所當來替,而非但有親病,一體被推,亦不敢來替,不得已以文學李惟達,姑降下番,使之入直,何如?傳曰,依啓。春坊日記
上在慶德宮。停常參·經筵。
明日有晝講。
合啓,請亟寢慈殿拜陵事。措語見上答曰,不允。
府前啓,孫必大·金㠍事。措語見上答曰,不允。朴鼎賢家日記
夜五更,沈霧。
上在慶德宮。停常參·經筵。
晝講入侍時,知事李貴,特進官朴鼎賢,參贊官朴弘美,侍讀官趙邦直,檢討官沈東龜,記事官崔煜·鄭致和·李時楳。講書傳周書洪範,自八庶徵各以其大小言也。
吏批,右參贊韓汝溭,知經筵張維,正言李行健,說書沈之漢,北評事柳慶昌,安邊特旨南銑,鳳山郡守李元吉。
兵曹啓曰,備邊司關云云,甲山府使李興國,別軍器·軍糧之數頗優,合有論賞之擧,上裁。啓。傳曰,加資。
合啓。措語見上答曰,不允。
府前啓,孫必大·金㠍事。措語見上傳曰,不允。
禁府都事金是樞,監牧官柳時健拿來事,昌州地出去,以晉州監牧官,興善場馬四百餘匹欠縮罪也。
傳曰,大妃殿進香祭文製入事,言于該曹。
大司憲朴東善,持平李㬅,掌令申敏一,避嫌啓辭。傳于政院後,還爲停止,時臣等,俱書謹悉於簡通,而事同而罰異,請遞事,退待。蓋頃日都承旨姜碩期,於筵中陳啓,遷陵都監雜物卜定失當之事。憲府,因其言爲啓辭,請罪都監官員,詣闕後,見摠護使啓辭,知碩期之言不實。啓辭旣傳政院之後,還爲取來而不啓,物議,以苟且非之。城上所掌令辛啓榮,及多官,皆避,持平朴安悌處置,以爲旣呈政院,不當追止,而纔傳啓辭之後,又爲簡通而停止,其責專在於城上所,在外同僚,循例書送。謹悉似無所失爲辭,只遞城上所,而其餘請出,而大司憲以下再避也。朴鼎賢家日記
侍講院啓曰,本院官員,闕員甚多,前頭連有擧動,而陪從之際,殊爲埋沒,兼弼善·說書·兼說書,今政,盡爲差出,何如?傳曰,依啓。
自昧爽至巳時,沈霧。自午時至申時,日暈兩珥。春坊日記郞廳元啓英校正。郞廳李廷重書。
上在慶德宮。停常參·經筵。
龜川君睟,以代奠官山陵出去。
玉堂箚子。大槪,請寢慈殿拜陵之命事。措語見上答曰,考例擧行,後勿爲式,未爲不可矣。
傳曰,召對爲之。
合啓。措語見上答曰,不允。
院啓,大司憲朴東善,掌令申敏一,持平李㬅·朴安悌,竝避嫌而退,臺諫論啓,所當十分詳悉,而旣傳政院之後,旋聞大臣之啓,遽爲退出,極爲不當。初旣發論,則與簡通之人,似無異同,處置之際,所當一樣請遞,而或遞或出,未免乖當之失,請竝遞差。答曰,依啓。朴鼎賢家日記
平安監司鄭世矩,囚義州四鄕所,及守衙門下人四十餘名于獄,初七日巡到義州,各刑訊一次,因囚。亂中雜錄
夜二更,巽方,有火氣如火光。春坊日記
上在慶德宮。停常參·經筵。
吏批,大司憲趙翼,執義趙邦直,掌令二,李德洙·李惟達,持平沈演·鄭之羽,延安府使閔機,文學朴安悌,司成辛啓榮,副修撰愼天翊,應敎金世濂,禮曹正郞李㬅,吏曹正郞李行遠。
摠護使金瑬,都承旨姜碩期,左承旨徐景雨,注書崔煜,史官鄭致和,摠管柳廷亮,經歷南孝允,兵曹參判洪霶,正郞吳竱,侍衛諸將諸執事,東陽尉申翊聖,山陵出去。
右議政李廷龜,梓宮拂拭事,禮曹參議趙希逸,正郞林得悅,工曹佐郞洪錫禹,外梓宮檢飭事,山陵出去。
副校理崔有海上疏,請速奏請世子冊封之禮。還收南銑外補之命事。
江原道推考敬差官書目,杆城囚人夢甲,抵死不服,令攸司,考例處決事。啓。朴鼎賢家日記
侍講院啓曰,書筵入番事緊,新除授說書沈之漢,依前出仕,何如?傳曰,依啓。春坊日記
上在慶德宮。停常參·經筵。
吏曹啓目,判下醴泉郡守許徽,賊魁捕捉,依海州牧使朴簉例,加資,何如?傳曰,允。
義昌君·慶昌君·慶平君·仁興君·寧海君·凌原君,山陵出去。
明日望哭時,三嚴,三更三點。
兵曹參判李弘胄,輔德李省身,山陵出去。
禮曹啓曰,來初四日,破舊陵,望哭時,未赴任守令,班行品末,具緦服入參,何如?傳曰,允。
合啓。措語見上答曰,不允。
府前啓,孫必大·金㠍遞差事。措語見上答曰,不允。
答崔有海疏曰,省疏具悉爾誠。爾其勿辭,原疏下該曹。朴鼎賢家日記
上在慶德宮。停常參·經筵。
禁府都事金是樞,柳時健拿來。啓。
所啓,以開陵,停朝市,姑停。朴鼎賢家日記
上在慶德宮。停常參·經筵。
備忘記,一夜之間,天氣相變,思想陵所,深用憂念。其中王子君居養,異於他人,尤恐不能耐寒,若有疾病,則醫藥不可少緩,內醫一員,齎藥出送,使之不離留待令,尙方貂皮耳掩,各一部造送,且軍·匠凍餒,亦令都監念恤,俾無病傷之患。
傳曰,大妃殿祭文,令李明漢製入。
刑曹啓目,江原道敬差官啓本云,弑主罪人夢伊等,更加明覈,綱常重獄,俾無未盡事,行移,何如?傳曰,允。
遷陵都監書目,今日平明,又爲始役,今已出金井機,時方開役事。啓。
以停朝市,無所啓。
山陵內擲奸。朴鼎賢家日記
上在慶德宮。停常參·經筵。
公淸道都事書目,災傷尤甚差錯,庇仁縣監邊以震,請罷事。啓。
平安監司書目,永柔報,李遊擊·高千總等,所把屬馬七十餘匹中,十餘匹到老江逃還,其餘失馬,幾盡載船開洋,安州·老江近處,査問辭緣事,啓。
江原監司書目,都事鄭元爽罷黜事。啓。
遷陵都監書目,作日穴深七尺穿斸,今日卯時又爲始役事。啓。朴鼎賢家日記
夜二更,月暈,有沈霧。春坊日記
上在慶德宮。停常參·經筵。
去夜傳曰,梓宮今日猶未及奉出云,明日不爲停朝市,殊甚未安,政院議啓。政院啓曰,梓宮未奉安前,似當仍爲停朝市,依上敎,分付該曹,何如?傳曰,依啓。
傳曰,大妃殿進香祭文,李明漢入來後製之,則似有未及之患,初七日正書,初九日用之之意,政院察爲。
禮曹啓曰,梓宮出安幕次奠,靈幄成殯奠,皆以初四日啓下,而摠護使狀啓內,恐有震驚玄宮之患,徐徐穿斸,以致日字遲延云,待其役畢,出安幕次,靈幄成殯,臨時兩奠設行事,改付標,都監發馬行移,何如?傳曰,依啓。
都承旨姜碩期書目,哀冊等物,所盛函十三,奉出事。啓。
都監書目,哀冊等明器函出案,到底穿土,極其乾燥事。啓。
都承旨姜碩期書目,辰時紙榜奉安事。啓。
傳曰,大妃殿進香,香祝,明日出自大妃殿,政承下直於慈殿,承旨亦傳香於慈殿門外。
都監書目,玄宮前面補板,始爲露出,補板下面,暫爲變色,紙榜亦於辰時書寫事。啓。外梓宮前面,時方抉開,少無所傷,內梓宮移安幕次後,追乎馳事。啓。
都承旨書目,奉出梓宮事。
司藝吳端,紙榜書寫後入來。朴鼎賢家日記
自辰時至巳時,日暈左珥。午時,日暈。未時申時,日暈兩珥,暈上有背色,內赤外靑。夜一更,有霧氣。東方有氣如火光。二更,東方坤方,有氣如火光。春坊日記
上在慶德宮。停常參·經筵。
去夜傳曰,承旨,待開門,進去穆陵,問安。
公淸監司書目,公州地震事。啓。
遷陵都監書目,啓出梓宮,少無潤濕之氣,行移安幕次奠後,將爲奉安于靈幄殿,行成殯奠事。啓。
領議政,陵所出去。
合啓,請亟寢慈殿拜陵之命事。答曰,依啓。
府前啓,請公淸都事孫必大罷職,黃海都事金㠍遞差事。答曰,依啓。孫必大,遞差。
禮曹啓曰,近來下雨無常,行幸及山陵之事,亦甚可慮,四門祈晴祭設行,何如?傳曰,依啓。朴鼎賢家日記
上在慶德宮。停常參·經筵。
傳曰,此硯匣·筆墨,用之於新陵。
左承旨啓曰,梓宮出安靈幄殿節次,旣爲馳啓矣,但禮曹儀註,間有疏漏處,臨時隨事改定,未免顚倒,請當該郞廳察之。傳曰,依啓。
同副承旨啓曰,臣今朝承命進詣於穆陵,肅拜後,請中使祗傳問安,則中使入啓於靈幄殿矣。答曰,知道。
遷陵都監書目,郞廳·監役官等,各有所掌,留待察任,而今則已爲奉安梓宮于靈幄殿,俱無緊關所掌,郞廳·監役官各一員,輪回相替直宿于外梓宮,所藏衣襨,今日中使奉審,則幾盡完存,而朽罷者亦多,製造形體,不知爲某樣衣襨,言于中使,姑使分明開錄事。啓。
都承旨書目,代奠官龜川君病重,以陵原君代行事,且議政府進香時,本院及諸將入侍事。啓。朴鼎賢家日記
兵曹啓曰,拜陵擧動時,大將二員留都,而無〈所〉帶軍兵,扈衛廳入番軍官及訓鍊都監軍一二哨,除出,使之領率留衛,何如?啓。答曰,依啓。訓局謄錄
上在慶德宮。停常參·經筵。
禁府都事金頍,前慶尙兵使李榏拿來。啓。
明日穆陵親祭,三嚴,四更一點。
領議政,陵所進香後入來,大妃殿進香也。
政院啓曰,今此擧動,雖不經宿于外,王世子亦爲扈駕,都城內,只有留都大將二員,事體未安。前日拜陵時,則有大臣留都之事,今亦依此擧行乎?傳曰,依啓。朴鼎賢家日記
上在慶德宮。停常參·經筵。
傳曰,封陵時,石物次知官員及匠人,書啓。
靈幄殿行祭後,藥房·政院二品以上,六曹·兩司長官,問安。傳曰,知道。
備忘記,本道監司南以恭,豹皮一張,都事柳景緝,楊州牧使李時白,各鹿皮一令,三陵參奉,各弓子一張,穆陵參奉,各綿紬二疋賜給。
傳曰,殯殿朝夕水剌所用,不爲豐備云,不依謄錄爲之乎?一依永慕殿例,詳察爲之。
吏曹,錢守備接伴使朴嶔。啓。
大駕還宮後,二品以上問安。傳曰,知道。朴鼎賢家日記
上在慶德宮。停常參·經筵。
開城留守李德泂,以進香上來。
傳曰,封陵都監提調·都廳,竝爲書啓。
領·右相,進香事,山陵出去。
兩司,無所啓。朴鼎賢家日記
夜一更,有霧氣。春坊日記
上在慶德宮。停常參·經筵。
靈幄殿行,議政府進香。
忠勳府啓曰,自前本府進香時,諸勛臣及襲封君等,例爲進參,故今於陵所,來十五日進香時,疾病·在外及公故人員外,十四日竝爲出往之意,敢啓。傳曰,知道。
兵曹啓目,摠戎使書狀云云,凡軍兵調發,必從主將分付,不可任意進退,亦不可數外加減,而竹山營將金致勤,難免違令之律,令摠戎使決杖,何如?啓。傳曰,拿推。
江華留守李安訥,進香事,上來。
領敦令尹昉,進香事,陵所出去。朴鼎賢家日記
夜一更,有霧氣。春坊日記
上在慶德宮。停常參·經筵。
領·右相,進香後入來。
公州牧使洪振道,進香事,上來。
傳曰,摠護使虎皮一令,提調三員各豹皮一令,都廳二員各馬裝一部,郞廳二員,監造官二員,各鼠皮紗帽耳掩一部,匠人邊首五名,各木三疋,其餘各木二疋賜給。
去夜,吏曹,巡檢時,中學典籍丁彦璜,中部參奉黃孝濬,干直。啓。
大妃殿誕日,二品以上·六曹·兩司長官問安。傳曰,知道。
明日望哭時,三嚴,五更三點。
兵曹書目,靈幄殿中,南靈子吸煙,各色掌禹承吉,守護軍玄德仁,囚禁楊州,啓下禁府,遣羅將拿來。啓。
平安監司書目,巡邊使呈,以安州印信錢穀及諸務,盡歸判官,兵使只管兵政事,令備邊司處置事。啓。朴鼎賢家日記
夜一更,有霧氣。春坊日記
上在慶德宮。停常參·經筵。
望哭後,朝廷問安。傳曰,知道。
密陽府使李必榮,會葬官上來。朴鼎賢家日記
上在慶德宮。停常參·經筵。
吏批,掌令辛啓榮,校理李德洙,江原都事李㬅,黃海都事尹絳,公淸都事特旨趙廷虎,司成申達道,直講羅緯素,兵曹佐郞李惕然,禮曹正郞洪鎬,原州牧使李詠道。
知製敎二十五,李行遠·崔惠吉·鄭維城·李命雄·崔有海·趙邦直·李德洙·申達道·沈東龜·尹坵·李尙馨·洪·閔光勛·李㬅·李惕然·李尙質·鄭之羽·趙公湛·尹絳·李景仁·沈演·金宗一·申悅道·安時賢·林得悅。
襄陽府使李景容,進香事,上來。
平安監司書目,鐵山報,漢兵一百五十餘騎,龍·義入去之言,不無可慮,无已則與胡差相議,昌·朔之路,以指送爲去,乃相機善處事,兵使處馳通事。啓。
備忘記,安岳郡守南銑除授之後,所當趁卽下去,而崔有海以此陳疏,徘徊不往,以致監司,啓請催促,士夫廉恥,似不當如是板蕩也。所宜推治,以勵不美之習,今姑置之,政院知悉。
又備忘記,進賀使李忔,萬里風濤,艱難入往,病死客館,予甚矜惻,其喪柩,想已回還,令該曹,追贈賜祭,特爲禮葬,以示優恤之意。
右議政,破殯事,山陵出去。
府啓,初四日罷舊陵時,各司一員進參,有堂上衙門,則堂上·郞廳各一員進參,而今聞有不爲進參之各司云,請令該曹,摘發治罪。答曰,依啓。
政院啓,大槪,今此冬至,梓宮在殯,望闕禮,多以爲行之,未安。且冬至,莫大之節,望哭之禮,尤不可廢云,令該曹,急速稟定,何如?傳曰,允。朴鼎賢家日記
義禁府啓曰,本月十一日穆陵擧動時,王世子輦後,犯馬人方敬民,令攸司囚禁治罪,何如?答曰,允。禁府謄錄
辰時,沈霧。夜三更至五更,月暈。春坊日記
上在慶德宮。停常參·經筵。
傳曰,更思之,則新陵左肩補土處,似爲未盡,此意,言于都監,使之更加添補。
竹山營將金致勤拿囚。啓。
政院啓曰,南銑之出補安岳,物情多以爲未穩,昨者趙廷虎,都事除授之命,又出於意外,廷虎等其時所論,雖或有過激之言,而其心則出於愛君,聖上不諒其情,而反加譴罰,此豈聖朝之美事乎?請竝收成命。答曰,不允。
吏曹判書鄭經世箚子,今冬至望闕禮,與遷陵相値,一日之內,兩禮竝行未安,請寢賀禮事。答箚辭曰,當議定焉。
傳曰,鄭經世箚子,問于在京大臣,以啓。
禮曹啓曰,問于大臣,則領議政吳允謙,以爲鄭經世箚論甚當,權宜停止,恐有得中,愚臣所見亦如此,方欲陳啓而未及也。大臣之意,亦如此,上裁。啓。傳曰,依議。
又啓曰,冬至望闕禮在前,自上雖憂服之中,行之不廢,今者梓宮,雖在殯殿,賀至之禮,恐不可廢也。望哭一節,當初議註磨鍊,只據謄錄中,朔望望哭之文,而冬至則未及致察,以致遺漏,極爲惶恐,朔望旣有望哭,則冬至望哭,似不可廢,望闕禮,禮畢後,自上易服,率百官行望哭之禮,似爲宜當,敢啓。答曰,望闕禮,依大臣議後施行。朴鼎賢家日記
上在慶德宮。停常參·經筵。
禁府啓曰,山陵內南草吸煙人禹承吉·玄德仁等,羅將盧信友拿來之際,禹承吉中路逃亡云,羅將及本州刑吏,不謹守直,以致逃亡,羅將·刑吏,拿來重治後,令本道捕盜廳,跟捕,何如?傳曰,允。
江原道推考敬差官書目,杆城罪人夢伊,旣服還諱,故啓稟刑訊矣,筵臣,罪臣以用刑,該曹,責臣以嚴鞫,出於微臣,眩於是非,令攸司,從長處決事。啓。
平安監司書目,定州報,持鷹犬漢人,或百或五十,作屯,彌滿山谷言,金差來云,則或避或望,而不聞金差護送,極爲難處事。啓。
望哭後,百官問安。傳曰,知道。
政院啓曰,南銑·趙廷虎,還收成命事。措語見上傳曰,不允。
府啓,請收南銑等事。見上答曰,不允。
禮曹,粘目啓下云云,東宮,正位貳極,今已六載,而因國家多事,冊封之典,尙未奏請,今此崔有海上疏,實是一國輿情之所同,令該曹,急急擇差使臣,待明春海路開通,卽時入送,何如?啓,節使兼請,宜當。傳曰,依此施行。
右議政,啓殯後入來事。朴鼎賢家日記
上在慶德宮。停常參·經筵。
淸州牧使李敬輿,會葬上來。
禁府啓曰,山陵侍衛,兵曹堂上書狀內,宗親府依幕守直軍士鄭廷玄,哨軍金大成,肩轝軍卜從等,南草吸煙,現捉楊州官囚禁云,發遣羅將拿來,何如?傳曰,依啓。朝官中違令者,亦令摘發啓聞。
左邊捕盜廳啓曰,罪人禹承吉,今已自現,故移送禁府矣。傳曰,知道。
平安監司書目,渭原呈,以土兵崔世男·崔應周等,採蔘出去,終未還來云,郡守李起築罪狀,朝廷處置事。
江原監司書目,江陵罪人沈箕友,三寸叔父妻潛奸,依法處置事。啓。
領·右相,下玄宮時,贈玉帛事,陵所出去。
政院啓,南銑等還收事。措語見上答曰,不允。
府前啓,南銑事。措語見上答曰,不允。朴鼎賢家日記
上在慶德宮。停常參·經筵。
執義趙邦直,司諫金槃,鎖閉事,陵所出去。
李貴箚曰,人主修身之本,乃嚴宮禁,第一件事也。請寢降損趙廷虎之命,一以伸直氣,二以開言路事。
明日,下玄宮望哭三嚴,辰初,同日虞祭望哭三嚴,未初。
羅德憲接伴事遞來。
以停朝市,无所啓。朴鼎賢家日記
上在慶德宮。停常參·經筵。
傳曰,今明日,不緊啓·箚,雜公事勿入。
副校理崔有海上疏,改葬緦服三月,見於禮記及韓文·朱子等書。請依禮文,以盡三月之禮事。答曰,所陳之事,乃是先朝旣行之禮,今難輕改矣。
下玄宮望哭後,虞祭望哭後,百官奉慰問安。傳曰,知道。
平安兵使書目,鐵山報,馬兵百餘騎,自島出來,結陣於場門內事。啓。
陽陵君許箚子,旣遷聖祖之葬,以安其所,蓋尊考妣之□,以得其所事。
以停朝市,無所啓。朴鼎賢家日記
上在慶德宮。停常參·經筵。
吏曹判書鄭經世,尙州地加土事,出去。
領·右相,遷陵都監堂上金尙容·申景裕·金起宗,都廳呂爾徵·金光煜以下,長生殿堂上趙希逸以下,義昌君以下,自陵所入來。
平安監司書目,宣川府使崔應水,老病罷黜事。啓。
山陵都監,以摠護使意啓曰,左肩補土加築事,畿邑煙軍一千名調發,二十二日爲始逢點事,行會矣,冬月所築若至土消融之後,必有頹圮之患,群議皆以爲,姑停明春解氷後始役,則不過數三日,可以畢役,而比之凍節所築,事半功倍云,敢此仰稟。傳曰,依啓。
平安兵使書目,鐵山報,劉將發諭帖于金起運,使之回兵云,其諭帖,及金起運與柳持敬問答,謄送事。
以停朝市,無所啓。朴鼎賢家日記
上在慶德宮。停常參·經筵。
府·院啓,南銑事。措語見上答曰,不允。
平安監司書目,錢守備到平壤,相見問答事。啓。
禮曹啓目,粘連啓下,向前保寧縣監崔振潤,已爲遲晩,令攸司照律,何如?傳曰,近來人心不若古,守令中,盡心國事者,或偸棄祖先神主,或燒毁聖廟位版,百計圖遞,事極兇慘。若此不已,則列邑守令,勢難措其手足,推考分揀,以盡職功,表裏一襲賜給。
兵曹正郞鄭維城,知製敎李行遠等,辭免上疏。啓下吏曹。朴鼎賢家日記
夜一更,東方有氣如火光。春坊日記
上在慶德宮。停常參·經筵。
刑曹啓目,推考敬差官書狀,杆城罪人夢伊,似當令禁府處置,上裁。啓。傳曰,依回啓施行。
錢守備接伴使書目,二十一日到黃州,始逢守備,相見後,仍爲伴行事。啓。
禮曹啓,大槪,今此李忔禮葬,依法典三等禮葬事,各該司知委,何如?傳曰,依啓。且凡干減省之物,復役者頗多,而禮葬雜物,獨未復古,事甚埋沒,今後凡禮葬之物,依前例題給,以厚送死之禮。
府啓,南銑·趙廷虎事。見上新啓,地理禍福之說,本自茫昧,雖其來已久,有不可廢,如謂人之有吉凶,專由於此,而以遷移墓山,爲求福避凶之道,則惑之,甚也,其術深微,豈人之淺見,所能識哉?近世士大夫家,多惑於其說,無故遷墓者,比比有之,識者,固憂其俗尙之爲弊也。靑雲君沈命世,惑信術士之言,敢上疏章,論國家莫重之事,其言禍福之說,怪誕莫甚,且陵內有水之言,尤臣子之心,所共驚怪而慘痛者,以致人莫敢異議,山陵因此遷動,山家吉凶之說,雖未可知,至於陵內燥剛,少無潤濕之氣,則其有水之說,全是虛妄矣,雖曰新陵,有先王遺命,於地術,亦吉凶差異,遷此就彼,未全爲失,然若非有水之說,驚動人聽,則豈敢以茫昧之事,輕爲遷動之計哉?遠近聞者,莫不駭憤,國言藉藉,原其本心,雖出於爲國家,爲此莫大之擧措,而其言之虛妄已著,臣等切以爲,不罪命世,則無以塞衆怒而防後弊,請削奪官爵。答曰,陵上旣有水氣,人之致疑於此者,無足怪也。大抵有懷必達,事君之道,明定可否,廟堂之任,不顧事理,而罪其言者,實涉未安也。南銑·趙廷虎事,不允。
司諫院,亦欲論啓,而正言李行健立異,大司諫鄭百昌,司諫金槃,獻納李景義,正言閔光勛,竝避嫌。朴鼎賢家日記
義禁府啓曰,罪人金重鐻·朴春陽等,曾有除加刑議置之命,而因本府堂上有頉,尙未諸會回啓矣,今者判府事金尙容,自陵所,已爲入來,而以病呈告,係于贓汚重獄,臣等不敢獨爲議啓矣,侍判府事出仕後議啓之意,敢啓。答曰,知道。禁府謄錄
上在慶德宮。停常參·經筵。
平安監司書目,宣川·鐵山呈,以漢兵撤還事。啓。
咸鏡都事書目,災傷尤甚差錯,洪原縣監崔悌源,罷黜事。啓。
李貴箚曰,宋戶部書,說盡當今議禮,一見可知是非,祖子孫繼繼承承,周禮,程·朱已爲垂訓萬世,不贅之說,而定大禮矣,廷議以爲,稱甚持重之說,爲正論,反以臣等欲明倫紀之言,迎合攻之,不遺餘力,臣等則雖謂之迎合,可也,宋戶部,天朝有名文士,其所論,卽與朴知誡之言,若合符契,眞所謂天下之公議也。宋戶部有何迎合而爲此論乎?知誡坐此論,見忤於年少曲學之人,至以蓼蟲辱之,此可以觀世變也。我朝草墅知禮之論,旣如此,天朝儒臣之言,又如彼,殿下,有何所難而遲延不決乎?宋戶部原書上陳,伏願亟定大禮,以爲天下萬世之準則事。啓。
府前啓,南銑·趙廷虎還收成命事。沈命世削奪事。正言李行建偏執己見,獨異衆論,有乖物情,請遞差,鄭百昌以下竝爲出仕。答曰,依啓。沈命世事,舊陵多咎,新岡協吉,未見處水氣之有無,非所當論也。當初不爲排斥,到今成罪,殊甚不可,宜勿更煩,李行建言論中正,別無乖當之失,勿爲遞差,南銑·趙廷虎事,不允。
大司諫以下李行健,再避。
穆陵內擲奸。朴鼎賢家日記
上在慶德宮。停常參·經筵。
禁府,李榏元情判付,除刑推議處,金致勤元情判付,除刑照律。啓。
健元陵·顯陵·穆陵內擲奸。傳曰,陵參奉竝拿推,以陵內松木斫伐之罪也。現告,健元陵參奉申翊隆·尹堣,顯陵參奉李後山·李命益,穆陵參奉朴吉應·宋希進。
傳曰,裕陵參奉,從重推考。
傳曰,左議政處,遣內醫看病,提調以下,如有疾者,亦令看病以來。
玉堂箚,大司憲以下,大司諫以下,竝命出仕,李行健遞差事。答曰,依啓。李行健,勿爲遞差。朴鼎賢家日記
夜四更,白氣一道,起自乾方,直指巽方,長竟天,廣尺餘,良久乃滅。春坊日記
上在慶德宮。停常參·經筵。
兵曹判書李弘胄,三度呈辭。加給由。
大司憲以下,大司諫以下,以勿遞李行健之敎,三避。
義禁府,健元陵參奉申翊隆,顯陵參奉李命益,穆陵參奉宋希進,拿囚。啓。
政院啓曰,大司諫以下引避之後,有勿辭之敎,而卽者,正言李行徤,以兩司多官,盡爲遞差之事,來啓,故鄭百昌等,皆出待于闕門外,勿辭批答,無傳授之處,何以爲之?敢稟。啓。
正言李行健啓曰,南銑·趙廷虎還收郡守·都事之命事。天下之事,必無兩是,臣言是,則兩司多官之論必非,兩司多官之論是,則臣言必非,臣出則兩司多官應遞,兩司多官出,則臣應見遞,玉堂旣已啓遞臣職,則是玉堂,以臣言爲非也。今日之勢,兩司多官,必不苟同於臣,臣亦必不苟同於多官,其勢決難兩立,夫臺諫,爲人主之耳目,主一世之公論,凡有所論,不可不商其輕重是非,而今此論罪沈命世之擧,當初旣不能痛斥,則不可追論於大事旣完之後,此理甚明,人孰不知,而只欲成罪於發言之人,而不知其歸過於朝廷,其論議苟且,不識事理之輕重,大矣,請大司憲趙翼,執義趙邦直,掌令李惟達·辛啓榮,持平沈演·鄭之羽,大司諫鄭百昌,司諫金槃,獻納李景義,正言閔光勛,竝命遞差。答曰,依啓。南銑·趙廷虎事,不允。
全羅都事書目,災傷尤甚差錯,高山縣監宋錫夢罷黜事。啓。
禁府都事李椲,杆城弑主罪人夢伊等拿來事,出去。朴鼎賢家日記
上在慶德宮。停常參·經筵。
副校理崔有海上疏,臣前年入去登州時,宋戶部詳問國事,臣以實對之,戶部因製送禮說等文字,臣知其不是,故未及上達,今聞重臣,以此到處詆斥云,而臣亦病重,未及承命參箚,乞賜遞罷事。呈政院。還出給。
吏曹啓曰,禮曹移文,裕陵丁字閣,已爲合設於穆陵矣,裕陵參奉盧瀚·崔復憲,竝爲減下,何如?傳曰,允。
應敎金世濂,修撰沈東龜啓曰,昨於兩司處置之際,與二三同僚相議,敢以一出一遞爲請矣,正言李行健,以兩司多官之論爲苟且,不識事理,獨啓而遞之,臣等切以爲臺官,旣見斥於物議,方且引嫌之不暇,敢上殫章,使臺席一空,擧措駭異,瞻聽錯愕,此誠近來所未有之事也。臣等旣已請出兩司,而兩司盡〈被〉殫去,則臣等何敢晏然處於論思之地,有若無罪者然哉?請與兩司同彼罪罰。答曰,知道。勿辭。
錢守備接伴使朴嶔入來。朴鼎賢家日記
上在慶德宮。停常參·經筵。
傳曰,明日錢守備接見爲之。
前主簿韓宜吉上疏,以追崇之禮,繼亡父生時前後所見,冒昧塵瀆事。呈政院。
正言李行健,初度呈辭。呈政院。還出給。
玉堂箚子。大槪,正言李行健罷職不敍,大司憲以下,大司諫以下,竝還收遞差之命事。呈政院。
政院啓曰,玉堂以李行健罷不敍,大司憲·大司諫以下,還收遞差之命,以張公議,陳箚來呈,而以國忌正日,不得入啓之意,敢啓。傳曰,知道。朴鼎賢家日記郞廳元啓英校正。郞廳李廷重書。
上在慶德宮。停常參·經筵。
以備邊司啓辭,今日接見,退行。
答玉堂箚曰,言官之職,以直爲貴,捨己所見,隨人進退,非所當務也。李行健之不避獨啓,雖似未安,其言則不非,還收之請,實涉不,可也,行健之事,風采可出,似有後弊,遞差。
玉堂箚,李行健事。大司憲·大司諫以下還收遞差之命事。朴鼎賢家日記
有政。吏批,以李行遠爲兼弼善。春坊日記
上在慶德宮。停常參·經筵。
去夜,答玉堂箚曰,李行健不無過當之失,故已今遞差本官,猶爲連啓,代行臺閣之任,此亦異事也。卿等,旣以應遞冒出爲非,又請趙翼等出仕,趙翼等則雖出行公,其有廉恥耶?知其不敢行公,而如是煩瀆,則是好勝也文過也。好勝與文過,予所不取也。趙翼等,雖極無恥,似不敢一從玉堂指揮,勿煩。
下歲抄。
傳曰,明日錢守備接見爲之,三嚴午初。
玉堂箚,李行健罷不敍,趙翼等還收遞差命事。措語見上
政院啓曰,臣等伏見昨日答玉堂之箚,聖批多有未安之事,臣等騷首相顧,未知聖意之所在也。當初兩司之欲論沈命世之罪,非有他意,只以風水之說,茫昧難知,而陵寢遷改,係是莫重莫大之事,有非誕妄之輩,無稽之言,所敢輕議於其間也。沈命世,惑信左道,妄陳疏章,其壙中有水之語,群情之所以不得不動,而及其開陵之後,少無潤濕之氣,則衆怒齊發,國言藉藉,請罪之擧,實出於公共之論,削職之啓,猶以爲輕,而前正言李行健,傅會妖說,偃然立異,司憲府·玉堂,相繼請遞,固其宜也。行健不恤公議,唐突出仕,兩司多官,一筆斥盡,此正無前可駭可愕之事,玉堂以公論所在之地,君上過擧,朝家是非,隨事捄正,乃其責任,再箚陳懇,不能自已者,正所以恢公道而謝衆怒也。實是事理之當然,豈可謂代行臺閣之任,好勝文過而然哉?至於不從玉堂指揮等敎,尤非平穩底所發,殿下,待儒臣之道,似不當如是之薄也。人主一言,衆所傾耳,樞機之發,在所必愼,而今此玉堂之批,辭氣之間,未免太露,是非之實,亦有所未燭,殿下今日之擧措,不但爲聖德之累,瞻聽所及,關係非細,臣等忝在近密,區區所懷,不敢不陳也。
左議政金瑬,今日陵所出去。朴鼎賢家日記
義禁府啓曰,逆賊金應元·金大器·韓善乃等推案,當爲修正,依近例,設廳本府,令本府堂上一員,郞廳二員,專掌修正,何如?傳曰,允。禁府謄錄
上在慶德宮。停常參·經筵。
去夜,答玉堂箚曰,予意已諭,更勿煩瀆,且先〈正〉臣趙光祖,處心行己,可法者非一,過當之擧,雖不學得,可也。
答政院啓曰,風水之說,雖曰茫昧,自古建都封陵,皆用此術,似不可以難知而專廢,但當不惑而已,可也。大抵今番遷陵,非獨爲水,避凶取吉,是亦慶事,大役旣完之後,敢發不當之論,有若專無凶咎,而只爲水氣遷動者然,今日擧措,不亦非乎?如欲杜弊,則採用之人,宜受其責矣。且前正言李行健之事,玉堂一番論之,容或可矣,至於連啓請罪,予未知洽當也。
傳曰,今番遷陵,初欲不煩民力,而事與心違,貽弊多端,言念畿甸,心甚不安,其令該司,量減田租,以示朝廷軫念之意。
以吏曹判書辭狀,傳曰,只遞本職。
義禁府,李應澤刑問八十九次,龍友龜四次,權景倫七次,趙國彦二十四次,林茂生三十二次,白愛福十二次,方斗元十九次,金彦祥·朴純粹十四次,加刑。啓。傳曰,依允。健元陵參奉申翊隆等,元情判付照律,柳時健議啓,判付照律,李榏議啓,判付罷職放送,金就礪加刑,判付議處,金致謹照律,摠戎使傳令違令罪,杖六十,贖奪告身一等。啓。傳曰,罷職放送。
領議政吳允謙,右議政李廷龜啓曰,頃日兩司,請罪沈命世,臣等方踧踖不安於心,伏見昨夜答政院之敎,尤增隕越,措躬無地,舊陵凶咎,人多言之,命世之動於風水之說,亦猶臣等之動於命世之疏也。地中水患,雖不足信其必然,而旣聞之後,臣子之心,可謂必無,而不爲之動心乎?發言者命世,而議定者廟堂也。臣等忝在大臣之列,當國家莫大之事,不能先知而明辨,事過之後,致有論議之至此,臣等,與有罪焉,惶恐待罪。答曰,昨日之敎,非卿等有過,宜安心勿待罪,朴鼎賢家日記
辰時巳時,日暈右珥,暈上背色,內赤外靑。午時未時,日暈。夜一更二更,東方,有氣如火光。春坊日記
上在慶德宮。停常參·經筵。
吏批,判書李貴·金尙容·徐渻·李弘胄。
洪瑞鳳·朴東善·張維·金尙憲,副摠管申垓,公淸兵使柳舜懋,知事三,鄭光績·李慶全·鄭經世,大司憲朴東善,大司諫洪霶,執義李省身,司諫金世濂,掌令二,高傅川·李德洙,持平二,林得悅·尹坵,正言李惕然,獻納金光爀,同知吳百齡,禮曹判書金尙憲,禮曹正郞二,鄭之羽·沈演,兵曹正郞池德海,兵曹佐郞宋錫胤,應敎金光炫,校理朴潢,輔德韓必遠,宗簿正辛啓榮,兵曹參判特旨金時讓,兼司書趙絅。
義禁府,穆陵參奉宋希進,健元陵參奉申益隆,顯陵參奉李命益,陵內生松木斫伐不禁罪,杖一百,贖公罪。啓。答曰,竝罷職。
院前啓,南銑·趙廷虎還收之命事。沈命世削奪事。新啓,臺諫之職,旣被物議,則不敢一日安於其位,猶恐引避之不及,此所以重名節,而不顧廉恥也。前正言李行健,敢爲立幟於公議方張之日,固不足深責,至於司憲府·玉堂啓遞之後,唯恃聖批之寬假,乃敢偃然出仕,反劾十許多官,有若專無自己干涉者然,古今天下,安有若是其不恤人言,無所忌殫之臺諫乎?此習若長,則朝廷不尊,廉恥日喪,而國不爲國矣,請削奪官爵,答曰,不允。
以崔有海上疏,傳曰,莫重議禮之文,搔匿不啓,使中國公言,不得聞知,事甚非矣,先罷後推。朴鼎賢家日記
禁府啓曰,健元陵·顯陵·穆陵一番參奉申益隆·李命益·宋希進等,旣爲拿推,罷職放送矣。二番參奉尹堣·李後山·朴吉應等,依前例,令本府羅將拿來,何如?答曰,知道。其代差出下送,後以擧行。禁府謄錄
上在慶德宮。停常參·經筵。
摠護使以下,山陵畢役後入來。
院前啓,南銑·趙廷虎·沈命世·李行健事,措語見上答曰,不允。
左議政金瑬啓曰,臣在陵所,得接朝報,伏見答政院之敎,臣誠殞越,罔知所措,遷陵之意,雖出於沈命世,用其議者臣也,命世之罪,卽臣之罪也。當初公議之發,旣不能引罪自列,及其兩相臣待罪之日,身在遠處,又不得聯名,前後絗,有若甘心幸免者然,臣之罪,至此而尤大矣,惶恐待罪。答曰,頃日〈之〉敎,非謂卿等有過,宜安心勿待罪。
兩司一空,只有正言宋國澤,而昨日政事,除授兩司,無一人出謝。朴鼎賢家日記新倅到任後,又刑鄕所各一次,下人等分揀放釋。亂中雜錄
上在慶德宮。停常參·經筵。
接伴使書目,漢人三百餘名,打圍出來事。啓。
前參奉崔㵾上疏。大槪,早定大禮,以正倫紀事。
禁府,陵參奉朴吉應·李後山·尹堣拿囚元情,判付罷職放送。啓。
府啓,南銑·趙廷虎還收補外之命事。沈命世惑於風水,迂怪實深,其言有所指的甚明,廟堂安得不爲之動哉?旣因此疏,妄興大役,而其言終至於不驗,物情駭怪,衆口譁然,皆歸咎命世,凡爲國之道,賞罰是非,皆隨乎國人,物情之駭憤如是,豈宜置而不罪,以拂國人之怒乎?請削奪官爵。臺諫論事之際,所見不同,則容或有立異之時,而事之是非,自有公論,一進一退,唯俟處置如何,未聞有强顔,自以爲是,而反攻攻己之論者也。李行健再被臺閣之請遞,則雖有勿遞之敎,自處之道,所當引入求退之不暇,而乃敢不顧物議,冒恥出仕,至於兩司多官,一時啓遞,凡在瞻聽,其不駭異,其虧損事體,經情妄作之罪,不可不徵,請削奪官爵事。人臣出疆,義無私交,所幹之外,豈遑他事乎?崔有海奉使上國,未免委命於草莽,而乃敢私與唐官,輕議國家莫大之禮,作事怪妄之罪人,莫不駭痛,請削去仕版,以爲奉使不謹者之戒。答曰,不允。崔有海事,如是論之,實涉迂怪,更勿煩瀆。
院啓,南銑·趙廷虎事。沈命世·李行健削奪事。新啓,奉使之臣,旣爲出疆,則唯當竣事回還而已。崔有海,以袁經閣衙門齎咨使,漂到登州,敢以朝家大禮,妄自問答於宋戶部,其不識事體,莫此爲甚,此路一開,則使价往來,本國之情,無不傳泄,將來之禍,有不可勝言,請削去仕版。直講李尙馦,曾爲司藝,以望輕被論,而纔過數月,又授本職,請遞差。該曹不恤公議,殫墨未乾,旋卽注擬,當該堂上·郞廳推考,而頃者兩司多官竝遞,而停箚之後,該曹所當啓稟爲政,而留時引日,致令臺閣久空,識者寒心,請堂上·郞廳推考。答曰,依啓。崔有海,隨問隨答,勢所不已,設或論難,未爲不可,如是重論,實涉迂怪也。臺官趁未差出,非該曹之失,不必推考,其餘不允。朴鼎賢家日記
禁府啓曰,因吏曹公事,在逃逆賊金應元,捕捉人論賞,似當依事目施行,而其中有首捕助捕差等之事,令禁府,分等啓下後擧行,何如?啓,依啓事,傳敎矣。取考當初黃海監司李汝璜狀啓,則趙時豪·趙時俊爲首功,劉應邦·金弘達爲助捕矣,敢啓。答曰,知道。
又啓曰,逆賊金應元·金大器·韓善乃等推案文書,修正事,啓下矣,堂上一員,知事韓汝溭,郞廳則經歷丁彦璛·金頍二員差下,句管修正之意,敢啓。答曰,知道。禁府謄錄
上在慶德宮。停常參·經筵。
有政。承旨尹墀,司書李尙質,直講李景仁,禮曹判書□□,參議□□。
春秋館啓,大槪,香山史庫守直僧人,呈狀于禮曹曰,丁卯胡變時,庫中所藏實錄,移置于佛菴僻處,事定後還置本閣云,史官一員,斯速下送,奉審査覈處置,何如?傳曰,允。
府前啓,南銑等事。見上答曰,不允。李行健,旣已施罰,不必深治。
政院前啓,南銑等事,措語見上答曰,不允。
義禁府啓曰,杆城罪人夢伊等,已爲拿來,罪關綱常,三省推鞫,何如?傳曰,允。
政院啓曰,委官何大臣進去乎,敢稟。傳曰,右相進去。朴鼎賢家日記
禁府啓曰,杆城罪人夢伊等,已爲拿來,罪關綱常,三省推鞫,,何如?答曰,允。禁府謄錄疊書
上在慶德宮。停常參·經筵。
政院啓曰,臈享大祭,已爲受誓戒散齋之時,推鞫未安,而不小綱常罪人,亦不可七日淹置,今日三省推鞫,何以爲之?大臣,令本院稟定,故敢啓。傳曰,過後爲之。
院前啓,府前啓,南銑等事,見上答曰,不允。朴鼎賢家日記
兵曹啓曰,公州今當番步兵價布應納者,本道兵使,除有頉,都目上送之數,多至十同零,而今見本州公文,則只送七同零,不送者幾至三同,前後文書,大相差誤,不無中間奸僞之事,極爲駭愕,此以不治,則該弊難防,且前番未收之數,通共六同零,而只送一同,慢忽莫甚,本州牧使從重推考,次知色吏,自本道,刑推重治,從速畢捧上送之意,行移,何如?傳曰,依啓。兵曹謄錄
未時申時,日有重暈,內暈上有冠,色內赤外靑。申時,有霧氣。夜一更,月暈,有霧氣。二更三更,東方,有氣如火光。春坊日記
上在慶德宮。停常參·經筵。
有政。修撰尹棨,正言李尙馨,副校理趙邦直,舍人金槃,完城君崔鳴吉。
答延平府院君李貴前日箚曰,卿等力言此事,予愚無知識,且畏不許考衆,未定大禮,今看宋戶部論禮文,可謂不謀而同,今日始信卿等之識也。大抵此事,求之千古,而絶無其儔,而援比不類,箝抑太甚,人或以追崇爲言,則怒目相待,恣意排擊,此豈偶然計哉?兩司之論劾崔有海,亦有深情,予實慙靦,而薄其爲人也。噫,欲尊父母,人子常情,不得與無財,至痛,得之而不得尊,亦至痛,苟無是心則非人也。雖然,人皆憤怒,慢言蜂起,則欲尊而反貽辱也。且先君無德,予亦無功,朝廷之不敢言而敢怒,實出於此,予安敢排衆怒而强請者乎?天朝公論雖如此,予不敢靦然開口,卿知此意,勿使予得罪於臣隣。
政院,以批答嚴峻,請少霽嚴威,亟收批答之辭,以安群下之心。傳曰,知道。若不如是開說,則陳箚之人,必不解悟,傳云,勿防,可也,臺諫,以此竝引避而出。
院前啓,南銑等事,見上答曰,不允。大司憲以下,裕陵內松木斫伐人,照以輕律,致勤上敎,引避,院啓。遞差。朴鼎賢家日記
傳旨,譯官秦仁男當爲發賣之事,彼此所當相議可否,定價換貿,而市民入庭,高下物價之際,欲行抑賣,先作威㤼之狀,以唐人捉門,不得通內外,以棍杖從事,而不能據理痛禁,極力周旋,委屬痛駭,拿來推鞫爲只爲,義禁府爲良如敎。禁府謄錄
上在慶德宮。停常參·經筵。
有政。大司憲張維,執義兪省曾,左賓客李貴,右賓客張維,弘文館提學金尙憲,掌令二,李時稷·權淰,持平二,金元立·李景仁,吏曹佐郞蔡裕後,知敦令朴東善,刑曹判書沈器遠,校理李省身,直講二,李德洙·高傅川。
待敎鄭致和,香山實錄奉審事,出去。
院啓,南銑·趙廷虎事。沈命世·李行健事。崔有海稟定事。答曰,不允。朴鼎賢家日記
上在慶德宮。停常參·經筵。
吏曹,前正言李馨遠身死,曾經臺侍。啓。傳曰,別致賻。
管餉使書目,病重乞罷事。傳曰,漢人詭謀,不足與較,未然之事,亦不必深慮,爾其勿辭,更加盡心察任事,回諭。
李貴箚曰,今者議禮之事,考諸禮經及先儒定論如此,聞諸中朝公議又如彼,更無可擬可罪之事,而臺閣不能改其謬見,反惡公議之上達,又從而深文問禮之人,其心慘矣。當初金長生稱停之言,朝廷不用,鄭經世持重之論,自服其罪,而殿下,旣以後勿如是爲敎,韓嶠引光武之說,其子,以其父改其所見,上疏,則三人之說,皆歸虛把,其時不學無識,靡然從之者,不知三臣之說,不爲取信,而尙執前日謬見,揶揄至此,欲晦人倫,抑何意歟?當初惑於三說者,猶謂之公罪也。至今尙守芻狗之說者,及其先儒定論,與今日中朝公議,旣發之後,則所當平心覺悟,喜幸自責之不暇,而反欲罪其問禮之人,不幾於斁人倫輕君父乎?伏願聖明,勿爲群議所撓,亟定大禮,以明倫紀事。答曰,予意已諭,卿其深思。朴鼎賢家日記
上在慶德宮。停常參·經筵。
傳曰,遷陵時侍衛人員,及代奠官,書啓。
吏曹佐郞蔡裕後上疏,請與南銑·趙廷虎,均蒙恩譴事。答曰,爾無愚弄君上之失,勿辭。
承文院新來揀擇,李時楷·朴遾·柳俊昌·李時萬·嚴鼎耉。
慶尙監司李演,病重辭職事。啓。傳曰,下該曹,朴鼎賢家日記
辰時,日暈左珥,暈上有背,色內赤外靑。春坊日記
上在慶德宮。停常參·經筵。
答許箚曰,嘉卿愛君之誠,此事,宋戶部以爲,厥考辭世,不能如唐宗之尊父,其茹痛固也。又曰,余揆之,豈無義起之禮?天無二日,人無二尊,旣爲人後,又隆所生,則是二本也。二本而不之嫌,則如不義何?若無所後,則父子大倫,天地定位,不敍昭穆,如非禮何?持重大宗者,隆於小宗,以義掩恩也。取支子入承大統,則義重君臣,不敢以私恩,躋大宗也。若無受國之恩,而身懋鴻烈,直紹祖統,則尊父承祖,乃所以尊祖敍倫,非循私恩儔也云云,末端,又以大綱旣定,則萬目擧矣,求於心之安,可矣,爲言,其末端之文,雖涉譏斥,然其大志,則嚴正公平,故只服其言之合禮,而未知爲羞,今觀卿箚,多卿所見出衆矣。
李貴箚曰,伏承答臣箚之敎,一札十行,皆出於至誠惻怛,凡在瞻聽,莫不感動,況於老臣之心乎?奉讀再三,涕淚先零,伏願聖明,勿爲政院壅弊之說所沮,亟下臣等前後疏箚,使之聚會大臣·禮官·三司,及前日議禮臣鄭經世·金長生·崔鳴吉·朴知誡等於榻前,與臣一一對辨,速定大禮,以明倫紀,毋貽譏於天下萬世事。入啓。
忠原居儒生金上疏曰,今之大臣,不能早定大禮,彝倫不明,將至天地夜而晦塞,將焉用彼相哉?請令該司,速定尊崇之禮,使一國臣民,不至長夜事。入啓。
院前啓,南銑等事。答曰,自古用言之道,以善爲貴,不以位尊爲重,其言善,則雖出於運糧之卒,用之,可也,而爾等,稱以管餉官,以爲輕侮之地,此亦異事也。雖以地位論之,宋戶部,乃是有名文官,勝於婁敬,遠矣,玉堂及爾等,勿以如此拙謀,取笑於有識之人,可也。朴鼎賢家日記
上在慶德宮。停常參·經筵。
吏曹啓曰,傳敎云云,今此金應元捕捉時,趙時豪·趙時俊爲首功,劉應邦·金弘遠爲助捕,今此論賞,依何永男捕捉之例,施行,何如?傳曰,趙時俊加資。
慶尙監司書目,昌原府使黃敬中,十一月二十七日身死事。入啓。
錢守備接伴官朴嶔,與守備,西下。
李貴箚曰,臣之前後與廷臣相爭,非欲與臺諫爭長短也,欲明父子大倫於萬世也。玉堂眩於是非,以欲明倫紀者爲非,欲廢倫者爲是,欲護臺諫,而反以責固,有此爲臣罪名,請鐫削臣職,以快三司之心事。入啓。朴鼎賢家日記
上在慶德宮。停常參·經筵。
吏批,持平朴安悌,慶尙監司趙希逸,長淵府使李英達,副修撰尹坵,金海府使李義培,昌原府使吳汝撥,軍資正南撥,禮曹參判尹昕,文學金元立,鐵山府使李屹,右通禮李惟聖,軍器正李景賢。
三省交坐,問事郞廳尹棨·韓興一。
慶尙都事書目,漆原縣監李岦,金海府使金三達,義城縣令許洙,年分漏報,罷黜事。啓。
府前啓,南銑等事,措語見上答曰,不允。沈命世削奪事,停啓。
院啓,無城上所,姑停朴鼎賢家日記
夜一更,木星,犯壘壁陳西第五星。春坊日記
上在慶德宮。停常參·經筵。
答李貴箚曰,恥過作非,憸人能事,護黨罔上,末世惡習,君不明而臣不賢,則此習難去矣。大抵今日之事,若火之燎于原,不可向邇,卿其罔爲逸言,亦勿控辭。
黃海監司書目,白川郡守尹侊身死事。啓。
遷陵都監啓曰,當初各衙門輸送木綿一百同內,用下二十八同五疋,遺在七十一同四十四疋,正鐵二千斤內,用下六百八十七斤,遺在一千三百十三斤,其他用餘各樣雜物,竝爲還下各該司之意,敢啓。傳曰,知道。盡心節用,以致餘物頗多,極爲可嘉矣。
三省罪人夢伊·洛今堂古介,行刑。啓。
許箚子,伏願聖明,遍閱臣僚草野之疏,慙恧,宋戶部之書,斷自聖衷,亟定大禮,以副國中之望,以免天下之譏事。入啓。朴鼎賢家日記
禁府啓曰,殺主罪人夢伊·洛今等,已爲正刑,降其邑號,罷其守令,破家瀦澤,子女屬公等事,捧承旨,依例擧行,何如?答曰,允。禁府謄錄
右邊捕盜廳從事官,以大將意啓曰,在逃逆賊李景儉,隱匿於高陽地寧安君崔山立奴守億家云,發遣軍官等,其容隱守億,竝爲捉致,令攸司處置之意,敢啓。答曰,知道。拿鞫定罪,進告捕捉人等,令該曹論賞。禁府謄錄
義禁府啓曰,在逃逆賊李景儉,及接主人奴守億等,已爲拿囚,推鞫闕庭爲之乎,本府爲之乎?敢稟。答曰,本府爲之,禁府謄錄
午時至申時,日暈。夜一更,月暈。春坊日記
上在慶德宮。停常參·經筵。
備忘記,摠護使金瑬,具鞍馬一匹賜給,山陵提調尹新之·金藎國·沈器遠,都廳金光炫·李昭漢,遷陵提調申景禛·金起宗加資,金尙容熟馬一匹賜給,都廳呂爾徵·金光煜加資,山陵都監郞廳李尙馦等八人,遷陵郞廳洪履一等六人,陞敍,已准職者,半熟馬一匹,金光煥·鄭太和·金德承·趙啓遠加資,資窮者,兒馬一匹,山陵監役官柳信男等十人,六品遷轉,已出者陞敍,別工作監役官朴遠基陞敍,遷陵監造官洪命顯等五人,前監造官朴遾,竝陞敍,李濕·蘇啓興,別工作成民厚加資,資窮者兒馬一匹,京郞廳徐挺然等三分,長興庫監造官尹高擧·南鎰,各加資,資窮代加,相地官宋鍵·崔楠,本衙門正職除授,玄宮監鎖官領議政吳允謙,拭梓宮右議政李廷龜,誌文製述官鄭經世熟馬一匹,代奠官晉山君順慶,玄宮封閉官趙邦直,誌文書寫官吳竣,都承旨姜碩期加資,史官二,六品遷轉,侍衛官兵曹參判洪霶,都摠管柳廷亮,熟馬一匹,紙牓書寫官吳端,長生殿提調柳希逸,監膳提調荒海君浩,曳梓宮官丁元發·南湛,半熟馬一匹,長生殿郞廳林得悅等二匹,監造官李聖尞加資,資窮兒馬一匹,兵曹判書李弘胄,京畿監司南以恭,都差使員楊州牧使李時白等四,兒馬一匹,捧哀冊官崔敬一,紙牓出納大祝官李皞,奉安大祝官金尙珪,司饔院郞廳洪思立加資,資窮,兒馬一匹,諸執事及挽章書寫官,加資,資窮,代加,陵參奉朴吉應等敍用。
禁府,弑主罪人夢伊·洛今已爲正刑,除其邑號,罷其守令,破家瀦〈澤〉,俾子女屬公等事,依例擧行,何如?傳曰,允。
接伴使書目,崔遊擊管下漢人,到黃州爲家,國人殺傷事。啓。
府·院前啓,南銑等事。措語見上答曰,不允。
右邊捕盜廳啓曰,在逃逆賊算員李景儉,隱匿於高陽地崔山立奴守億家云,發遣軍官,守億竝爲捉致,令攸司處置之意,敢啓。傳曰,拿鞫定罪,進告捕捉人,令該曹論賞。朴鼎賢家日記疊書
上在慶德宮。停常參·經筵。
吏批,海嵩尉尹新之,今加光祿,工曹判書金藎國,加崇祿,刑曹判書沈器遠,加正憲,平城君申景禛,加輔國,戶曹判書金起宗,加正憲,都承旨姜碩期,加嘉善,金光炫爲應校,李昭漢爲司䆃正,呂爾徵爲舍人,金光煜爲判校,趙邦直加通政,晉山君順慶,加中義,內官吳大邦,加正憲,權泰一爲大司諫,鄭弘演爲司僕正,金德承爲持平,金光爀爲副校理,洪鎬爲司藝,李志宏爲司䆃正,趙緯韓爲判校,李景仁爲禮曹正郞,洪霶爲同知,李景義爲校理。
傳曰,宰臣中,年老之人,令該曹依前歲饌及衣資,題給。
去夜,禁府啓曰,在逃逆賊李景儉,已爲拿囚,推鞫闕庭爲之乎,本府爲之乎?傳曰,本府爲之。疊書
問事郞廳四,辛啓榮·金光爀·沈演·鄭之羽。
府前啓,李行健·崔有海事。答曰不允。南銑·趙廷虎事。措語見上傳曰,停啓。
刑曹啓目,黃海監司狀啓云,長淵府使李閱殺人,宰列之人,自本曹,不敢推治,移禁府處置,何如?傳曰,允。
院前啓,措語見上無城上所,姑停。朴鼎賢家日記金差·仲男,率從胡一百七名,馬驢各一百六十匹出來,到義州。
春信使朴蘭英,往審陽。亂中雜錄
義禁府啓曰,罪人推鞫時,如有逮捕出使之事,則本府郞廳不足,假都事五員,令吏曹差出,何如?啓。
又啓曰,罪人李景儉,元情刑推啓辭,答曰,逆狀昭著,別無刑訊之事,直爲正刑,可也。
又啓曰,在逃逆賊李景儉,爲已的,只取招當依律,不待時行刑,而但先王朝,有夜未明雨未晴,勿爲行刑之敎,今日夜深,待明日行刑之意,敢啓。〈傳〉曰,知道。禁府謄錄
自巳時至未時,日暈。申時,日暈兩珥。夜一更,月暈兩珥,暈上有冠,色內赤外靑,霧氣。二更,月暈,有霧氣,自三更至五更,月暈。春坊日記
上在慶德宮。停常參·經筵。
府前啓,李行健·崔有海事。措語見上答曰,不允。
罪人李景儉,軍器寺前行刑。
院前啓,崔有海·李行健事,措語見上答曰,不允。趙廷虎·南銑事,措語見上傳曰,停啓。朴鼎賢家日記
上在慶德宮。停常參·經筵。
都目政事。吏批,海州牧使閔應墀,相禮李敏樹,工曹正郞洪錫禹,兵曹佐郞二,趙公湛·南碝,江華留守李時白,弼善李惟達,京畿水使特旨崔震立,同知李顯英,都摠官元裕男,戶曹正郞趙榮立,掌樂正尹衡彦,北靑判官鄭時望,定州牧使申景虎,工曹正郞特旨尹善道,工曹參議特旨鄭廣成,工曹佐郞李命達,刑曹正郞李仁傳,判決事金光炫,戶曹正郞黃胤後,佐郞姜翯,副提學趙翼,刑曹參議吳䎘,佐郞鄭斗卿,正郞金述,禮曹佐郞趙啓遠。
持平金德承避嫌,將欲相會禮,入衙門之際,監察等不爲祗迎,緣臣無狀,壞了法例,請罷斥,蓋諸監察,以德承,科擧借作,完議不行,祗迎及公禮引避,本府以見輕於監察,請遞德承,且以不行上下之禮,請推行首掌監察事。
進士安城居李元瑞上疏,請追崇大院君,以明大禮事。
府·院前啓,李行健·崔有海事,措語見上答曰,不允。朴鼎賢家日記
禁府啓曰,逆賊李景儉,已爲正刑,破家瀦澤,妻子爲奴,緣坐籍沒等事,捧承傳,令該曹,依例擧行,何如?傳曰,依他人例,勿爲緣坐,議大臣處置,禁府謄錄
四更五更,月暈。春坊日記
上在慶德宮。停常參·經筵。
有都目政。
禁府啓曰,逆賊李景儉,已爲正刑,破家瀦澤,妻子爲孥,緣坐籍沒等事,捧承傳,何如?傳曰,依當初他人例,勿爲緣坐,似當議大臣處置,又啓曰,議大臣則皆以爲,緣坐爲當,故依大臣議爲之事。啓。
李貴疏曰,伏以,父子大倫,一刻不明,則一刻爲長夜,一日不明,則一日爲禽獸,而廷議昧於義理,膠守謬見,徒知文過爲能事,不知明倫爲何等事,未定之禮,以爲已定,箝制人口,使大倫不得趁明於世,豈不痛哉?今此追崇之禮事,若以爲不可而實爲的見,則當碎首力爭,如前日庭請,期於必行己見,可也,若以爲可,則待罪前日之謬見,將順其美,乃事理之當然者也。今日若干廷臣,自是其非,而猶以必勝爲務,其餘唯以不違於時議,爲行身之計,到今禮經及先儒定論,章章昭著,天朝公議已發,則所當因聖明哀痛惻怛之敎,大臣率百官,惟恐待罪之不暇,而皆聆若不聞,恬若不動,曰聖明爲之,則何敢爭卞云?此乃自以爲是,而欲以觀過知仁,歸之於殿下之計也。以子尊父,以父承祖,自古帝王之繼繼承承之正統,今日尊崇,有何觀過之失乎?尤所痛心者,一二同盟之人,或趨時議,徒知明廢朝時倫紀,而不思所以扶明今日之倫紀,人之所見□前後之不同,乃至於此極乎?張維亦不能自守己見,以從衆爲得計,張維尙如此,況他人乎?須見張維於公廳,責之曰,崔有海之被論,公不爲都憲前,乃言其不可,而及爲都憲,則不停其啓,何其前後所見不相符耶?張維答曰,已發之論,勢難遽停,臣又曰,旣爲知其不可,而身爲都憲,從衆連啓,不特欺其心,乃欺君上也。張維嘿然而罷,其後所啓,則幾盡停之,而有海之啓,以其係於時,故獨不停之,此足以觀世情也。大槪前後議禮之紊亂,不可勝記,而至以廟闕補位之故,殿下之廟,爲二高祖焉,古今天下,安有無補位之宗廟,安有二高祖之宗廟乎?廷議以爲大院君入廟,爲不可,徒知爭之不已,而不知以二高祖,爲可駭,不思所以議處之擧,雖謂之不知君臣父子之倫,可也,且臣於反正之初,以聖明長子·長孫承重之言,欲奏聞天朝,添入於慈殿敎書中,以爲尊崇之張本,而張維無遠慮,拒而不從,以致今日之紛紜,其時朝廷,若從臣言,啓運宮在世之日,使尊崇之擧,先於國舅之封爵,則可無殿下今日終天之痛,言念及此,不覺氣塞,往事已不可追,頃因崔有海上疏已下,請封王世子之命,此甚盛擧,不可一刻遲延者也。然大院君追崇之事,今將議定,不欲追崇則已,若欲追崇,則追崇與冊封,其先後輕重,甚爲懸絶,臣意先定追崇之可否,然後王世子冊封之擧,可以次第擧行,唯在聖明之決斷,然後,前則殿下旣知廷議之無理,喪葬祭禮,一從王禮,少無餘憾,獨於追崇一事,不得不沮於廷議,以爲殿下之至痛,而今則不特先儒定論,天下公議,聖明亦已洞燭,近日舛錯紊亂之禮,孰主張是,而不知倫紀,乃如是乎?伏願聖明,亟下臣箚於廟堂,以廟有二高祖之未安,及尊崇冊封等禮,先後輕重,速令議定,俾無貽譏於天下萬世事。入啓。傳曰,知道。
再啓。答曰,當議處焉。朴鼎賢家日記
上在慶德宮。停常參·經筵。
禮曹啓曰,皇太子千秋節,在於明年二月初四日,故冬至使高用厚之行,兼差進賀事,本曹入啓,議大臣定奪,而厥後大臣,又爲啓辭,九起方物,該曹不得一時措備,設或千秋方物,未及於正月,越海萬里之行,差遲時月,亦何損於恪謹侯度乎?天朝亦必不以爲欠禮,惶恐敢啓。傳曰,依啓事,傳敎矣。千秋方物措備事,頃已啓下,移文該曹,千秋使,亦當移文,從速差出矣,但頃者世子冊封奏請使,明年節使兼差事,亦有傳敎,兼差於千秋使乎,兼差於冬至聖節使乎?問于大臣定奪,何如?傳曰,允。
領議政吳允謙箚子,前日榻前下問之時,臣之陳達所懷之言,與追崇入廟之相左矣。伏見前後答箚之批,以過情之言,疑群下太甚,殊非聖明之美事。伏乞早賜斥黜,不學無識之臣,改卜重望達禮之賢,則論議定而朝廷尊,國家幸甚。答曰,卿其安心,勿辭。
兩司前啓,措語見上答曰,不允。朴鼎賢家日記
上在慶德宮。停常參·經筵。
昨日府啓,晉州判官尹左辟,本以凶悖之人,曾參於癸丑鄭昌言之疏,至今網漏,得齒朝列,凡在物情,已極駭憤,及授本職,恣行汎濫之事,且其父農庄,多在於境內,種種貽弊,民不堪苦,請削去仕版。答曰,新設之地,數遞不可,更加詳察論之,宜矣。
義州府尹書目,差胡仲男,率從胡一百七名,馬驢一百六十匹,十八日越江入府事。啓。
平安都事書目,災傷漏報,咸從縣令洪永孚,罷黜事。啓。
山陵都監啓曰,當初役軍磨鍊時,各處所儲木綿,都合一千同啓下,厥後計不入手,各處取來及京畿收米,換用木綿,通共七百二十同三十二疋,宣惠廳司僕寺米一千五百石,而各道助工木通計,則木綿八百五十一同,以此募軍及匠人償役價上下,木六百九十七同三十疋,遺在木一百五十四同,各處取來木綿及各道助工木上下,遺在之數,分秩開錄,別單以啓,就遺在木綿中助工木布,遺在七十五同,令該曹別置,以爲明春補土之用,宜當。且正鐵外方卜定及膳工監取來,都合一萬五千九百七十一斤,而實入一萬一千九百七斤,用餘及各樣器具殘鐵,都合重四千六十四斤,送于該曹之意,敢啓。答曰,盡心節用,以致遺在甚多,極可嘉矣。
明日聖節望闕禮,三嚴,罷漏後。
禁府,李一元拿囚。啓。
以國忌齋戒,無所啓,朴鼎賢家日記
午時未時,日暈。夜一更,東方,有氣如火光。春坊日記
上在慶德宮。停常參·經筵。
領議政吳允謙,初度呈辭。答曰,過激之言,不必相較,卿宜勿辭,安心行公事,遣史官諭之。
都廳辛啓榮,奉僉安璥以下,藏氷事出去。
以國忌,無所啓。朴鼎賢家日記
上在慶德宮。停常參·經筵。
以禮曹冊封奏請,兼差於千秋·聖節使,與否事,議大臣,傳曰,付送於聖節使,可矣。
全羅監司書目,全州居前僉正安旭上疏上送事,請行追崇云,李貴·許,以追崇連上啓箚,批答頗致奬諭,無賴之徒,希冀上意,迭投疏章,有如前日所謂大論時事,時事可歎。
傳曰,近來廷臣,率怠不協,徒以呈告爲能事,極爲寒心。今後分明有疾病外,其餘假托之類,切勿捧入。
府前啓,李行健削奪事。崔有海削去仕版事。尹左辟削版事。刑曹正郞金述,佐郞金光翼,俱無名稱,不合本職,請遞事。濬源殿參奉沈度,用心無狀,行己悖戾,請罷事。答曰,依啓。李行健及削版事,不允。
院前啓,李行健事。崔有海新啓追崇之論,本非正禮,李貴有偏見,只陳其所懷而止,則可矣。至於日上啓箚,恣言無忌,貽書相臣,詬辱狼藉,有若脅迫君父,勒制朝廷者然,紀綱大壞,禮法掃地,堂堂國家,安有如此事體?且蠢蠢無賴之輩,不知禮文之爲何物,而承望風旨,相繼投疏,侮辱朝家,擧國寒心,至以疏軍,目之無論禮之可不可,擧措駭異,爻象不佳,此等,未必非李貴所以啓之也,不可以重臣而容貸,請罷職不敍。陽陵君許,本以怪妄,爲世所棄,幸緣立勛,得忝宰列,而有何知識,可以議禮?此不過乘時希望,屢度抗疏,敢以制作,莫重典禮自當,瞻聆所及,孰不寒心哉?且近因聖批之優容,妄謂天意之可測,揶揄闔闢,尤無所不至,交通無賴,迭投疏章,而至以草野疏稱之欺罔君父,愚弄朝廷,堂堂聖朝,豈容一怪妄人壞亂乎?其情可惡,其事可愕,物情駭憤,氣象愁慘,請削奪官爵。刑曹正郞金述,佐郞金光翼,本以闒葺,人器不稱,請遞差。高陽郡守李仁民,年紀衰耗,政刑顚倒,專事剝劇,至於唐胡差往來時,稱以用後還給,分定器皿於民間,及其旣用之後,不給一物,且以差人等所饋退餠,介介分給於村民,督捧南靈草,此外濫優聚怨之事,種種難悉,請罷職。答曰,不允。朴鼎賢家日記
上在慶德宮。停常參·經筵。
去夜,傳曰,夜對爲之。
管餉使書目,病勢危劇,差復無期,乞遞事。傳下吏曹。
平安監司書目,咸從縣令,限三四年,除挈家事。入啓。
領議政吳允謙,再度呈辭。傳曰,不允批答。
典獄內摘奸單子。傳曰,輕囚放釋。
院啓,李行健·崔有海·李貴·許·李仁民事,措語見上答曰,不允。
府啓,國家莫重典禮,非一人一家之私議,雖或自有意見,只可一再陳達,以待朝廷之裁擇而已。延平府院君李貴,以追崇之論,連上啓箚,前答未下,後章繼進,有若驅迫爭勝者然,已極無謂,而貽書相臣,語涉侵辱,使相臣不安其位,揆之事體,尤極未安,請罷職。陽陵君許,本以世所嗤黜之人,强作解事,妄論大禮,曾被重劾,尙不懲艾,連章累牘,必欲售其妄見,已極可駭,而聚集草莽庸雜之徒,迭投疏章,眩惑上聆,凡在瞻聆,莫不駭憤,請削奪官爵。答曰,不允。朴鼎賢家日記
夜一更二更,東方·巽方·坤方,有氣如火光。春坊日記
上在慶德宮。停常參·經筵。
以右副承旨尹煌,典獄摘奸啓辭,傳曰,比來各衙門貿販,皆以爲有弊,而此則出於不得已,雖或懋遷,若不抑勒,則容或可也,至於貸給都民,計朔取利之事,則非但事體不當,囚徵之際,怨讟必深,此眞謂小貪大失者也。此弊不禁,則貧民有敗家之患,囹圉無空虛之時,各衙門堂上·郞廳及體府從事官,竝爲推考,今後使之勿爲出給,以便公事。
傳曰,冬月牢獄,度日如年,刑官怠慢,無意裁決,獄囚至於百有餘名之多,事極痛駭。堂上·郞廳竝爲推考,以徵其不職之罪,使之逐日開坐,趁爲處決,如金自點,爲判書之時,各衙門中,以不關之罪,久囚不放者,連贖摘發,書啓。
府前啓,崔有海等事,措語見上答曰,李貴以侵辱相臣之失,推考,尹左辟罷職,其餘不允。朴鼎賢家日記
上在慶德宮。停常參·經筵。
吏曹啓曰,管餉使辭狀云云,成俊耉受任七年,奔走靡暇,勤身備至,積致傷損,疾病沈痼,以至於廣廢職事乙仍于,不避煩瀆,終始祈遞,但念餉餫之任,有非人人所可承當,應遞與否,該曹擅便爲難,令廟堂商議處置,何如?傳曰,允。
接伴使書目,唐差童遊擊,齎禮上京。入啓。
領議政吳允謙,三度呈辭。呈政院。
童遊擊接伴官李皥,出去。
以私忌齋戒,無所啓。朴鼎賢家日記
上在慶德宮。停常參·經筵。
接伴官李皥,入來。
領議政吳允謙,三度呈辭。傳曰,不允批答。
以劉副摠禮單進□,傳曰,禮單,竝下該曹,物膳,政院·玉堂·藝文館分給。
以大院君忌辰,無所啓,朴鼎賢家日記
辰時,日暈兩珥。自巳時至申時,日暈。春坊日記
上在慶德宮。停常參·經筵。
吏批,參判趙翼,刑曹參議呂祐,掌令高傅川,校理趙絅,全羅都事金集,禮曹正郞林得悅,刑曹正郞金濕,佐郞朴嶔,漢學敎授韓興一,晉州判官李尙馦。
明日正朝望闕時,三嚴罷漏後。
府前啓,崔有海削版,尹左辟削版,李貴罷職,許請削奪事。答曰,不允。
院前啓,崔有海等事。見上李行健事。傳曰,停啓。朴鼎賢家日記
