以上缺其亦太康,昨日以後,豈云今世?怳若□前,君心若此,嗟哉群工,何敢曰邦慶?昨朝三聲,其猶魂飛,今雖常時,何云賀禮,爲予諭群工,此後邦慶二字,莫敢開啄筵席,悠悠蒼蒼,此何人哉,此何人哉?豈云八十一?予則曰,百十歲也。
尹得毅啓曰,大臣·備局堂上,依下敎來待矣。
金若行啓曰,奉朝賀·原任大臣,依下敎來待矣。
傳于李致中曰,當入耆社人韓師直,將與同入。
傳于尹得毅曰,竝入侍。
傳于金若行曰,金孝大爲同敦寧。
兵曹口傳政事,以韓師直爲知事。
傳于尹得毅曰,旣示其意,問備下敎,儒臣下敎,皆安徐。
尹得毅,以義禁府言啓曰,當該陪進官,令該府,嚴問口招事,命下矣。陪進官宋樂,今方待命於本府,卽爲拿囚擧行之意,敢啓。答曰,知道。
尹得毅啓曰,判義禁洪名漢,同義禁李得宗·李瀰,持宋樂口供,依下敎,來待矣。
尹得毅啓曰,刑曹判書韓光會,持下吏口供,依下敎來待矣。
傳于金若行曰,內局入侍時,金吾堂·秋堂·守令,同爲入侍。
金若行,以濟州防漂使狀啓,稱慶陳賀箋文,風勢不順,遲滯惶恐待罪之意,敢啓。傳曰,勿待罪事,回諭。
趙載俊,以賑恤廳言啓曰,宣傳官領付鍾街流丐四名,過歲後,放送事,命下矣。連爲供饋,今已過歲,放送之意,敢啓。答曰,知道。
尹得毅,以刑曹言啓曰,囹圄輕囚若有人,今日內卽放事,命下矣。取考囚徒案,則重囚外輕囚,無一名囚禁之意,敢啓。答曰,知道。
李致中,以禁衛營·一二所巡廳·左右捕廳言啓曰,去夜犯夜人,無所捉之意,敢啓。答曰,知道。
左副承旨李致中疏曰,伏以臣無似,本不合於惟允之任,而適値臨歲,黽勉供職矣。日昨臺評,以傳啓之不卽捧入,至有該房重推之請,臣實其時該房也,竊不勝其訝惑也。蓋伊日午後,臺臣傳啓,方欲入徹之際,適有殿座之命,故雖近例,姑留稟達之狀,臺臣之所日擊,而今忽强覓侵斥者,抑何意耶?勿論被論之當否,旣有臺評,則固當卽地自引,而適當此時,異於常日,故不敢瀆擾,今始短章自劃。伏乞聖明,俯垂鑑察,特許遞改,以靖私義,以謝人言,千萬幸甚。無任屛營祈懇之至,謹昧死以聞。答曰,省疏具悉。其斥過中,於我何嫌?勿辭察職。
甲午正月初二日巳時,上御集慶堂。藥房入診入侍時,都提調元仁孫,提調李翼元,副提調李,假注書李羽晉,記事官洪國榮·閔慶世,醫官方泰輿·鄭允協·慶絢·吳道炯·金季良·白文昌,以次進伏訖,仁孫曰,夜間聖候,若何?上曰,一樣矣。奉朝賀洪鳳漢,與時原任大臣及備堂,一齊呼千歲者三曰,今而後,抑鬱之下情少愈矣。仁孫奉湯劑,至榻前,上曰,殿上呼嵩,古豈有之乎?得可據文蹟,然後當進御矣。賤臣與入侍儒臣林得浩出來,持名臣錄韓琦卷以入,仁孫,讀至殿上群臣皆賀,因奏曰,此卽可據之文矣。上進御。仁孫請診候,上曰,置之。內局先退。
甲午正月初二日巳時,上御集慶堂。大臣·備局堂上引見入侍時,奉朝賀·原任大臣·耆社堂上,同爲入侍,領議政金相福,左議政金尙喆,右議政元仁孫,奉朝賀洪鳳漢,領府事韓翼謩,領敦寧金湯澤,判府事李思觀·申晦,綾恩君具允明,仁陽君李景祜,行司直具善行·蔡濟恭,行左參贊鄭弘淳,刑曹判書韓光會,行吏曹判書朴相德,行戶曹判書徐命膺,行司直洪名漢,兵曹判書趙重晦,行副司直李章吾,禮曹判書閔百興,行副司直具允鈺·尹東暹·李潭,判尹李重祜,行副司直李徽之,開城留守李聖圭,行訓鍊都正李潤成,行副司直尹泰淵·尹得養,淸川君金鍾正,江華留守成天柱,吏曹參判鄭尙淳,行副司直金應淳·金相翊·徐命善·洪樂命·李瀰·尹養厚,耆社堂上韓師直,掌令申昕,司諫金復休,校理林得浩,右副承旨尹得毅,假注書李心傳,事變假注書宋相殷,記事官洪國榮·閔慶世,諸臣以次進伏訖。相福曰,昨日動駕之餘,聖體,若何?上曰,一樣矣。痰候,何如?寢睡·水刺之節,亦何如?上曰,一樣矣。中宮殿氣候,若何?上曰,平安矣。王世孫氣候,若何?上曰,好過矣。上命韓師直進前,上曰,韓判府事,呼新來可也。翼謩畵其面。傳曰,旣書諭,韓師直,特爲加設知中樞,當日傳下批,此後有窠,依本數。出傳敎上仍書特除知中樞,卿直拜壽閣十字賜之,上命承旨,讀御製詩二首,又命讀諸臣賡韻詩,鳳漢曰,臣詩則臣當自達矣。仍解詩意而仰達,相福,亦解其詩意而仰達,其餘則皆使承旨讀之,鳳漢及諸大臣進伏曰,臣等今日,有所爲矣。仍一齊呼千歲者三,諸臣皆呼焉。上曰,殿上豈爲呼嵩之事?鳳漢及諸大臣,皆曰,古有殿上呼萬歲之事,使玉堂,考前例,得於名臣錄韓琦卷奏達。上笑之。相福曰,金奉朝賀,歲前上來,今日自城外還爲下去云矣。上曰,今聞鄕來到城外,今方還鄕云,而何晩也?心甚悵然。噫,當今時體世界,咸曰邦慶,卿此來,寔由於此,而何所聞而來,何所見而去?嗚呼,思卿之心,夙宵何弛?況歲律已新,今聞卿年,年將六十,咫尺近畿,暮年係戀。噫,予心若此,卿心,若何?卿若入來而若受賀於卿,一番來見,卿何惜乎?卿須體此意,安心入來事,遣史官傳諭於金奉朝賀,仍爲偕入,今聞登程云,何循常例?持此卽爲傳諭。出傳敎原任大臣,先爲退出。相福曰,目下第一大事,不能得請,雖備局之事,無意仰達矣。上曰,備局事爲之。相福曰,此忠淸監司安兼濟狀啓,而條列民瘼,請令廟堂,稟處矣。其一,淸州收田稅一半,輸納牙山貢津倉,一半輸納忠州可興倉,而可興路險,每以錢往貿,倉底備納,故米價倍入,爲弊不貲,當初分倉,專出於便民之意,而到今民弊如此,本州田稅,竝皆輸納於貢津倉事也。上曰,此則狀聞觀,無他持難,而當初分倉,亦必有意見,令道臣,更考其初前例,狀聞·後稟處,可也。相福曰,其一,以爲三局保人之山郡納木,沿邑納米,從其所産,欲令便民,而淸州禁御官保,以米輸納,船所甚遠,每當出浦之際,往來之費不貲,軍民納米之類,擧皆厭避,公州以沿海邑,猶許作木,則如本州大同米木參半之山邑,合有變通事。上曰,將臣之意,何如?潤成曰,庚午減疋之後,軍門木保米保,通同磨鍊可以作木邑爲木保,可以納米邑爲米保,而其不足之數,自均廳,爲內給代矣。已爲參的定元數,納米邑今若作木,則作木邑,更爲納米,以充其代,然後可以變通矣。泰淵曰,當初均役時,旣爲米木酌定之數,今若作木,則納木邑,更爲作米,然後可以充數,今則似難變改矣。上曰,聞將臣所奏,其勢似難,置之,可也。相福曰,其一,陰城大同,以米上納,而江口險遠,出浦之際,民弊不貲,依槐山例,作木上納,以除民弊事。上曰,惠堂之意,何如?弘淳曰,納米納木,果有勞逸之異,而當初磨鍊,不能爲一例便民之政者,米之關係於經費旣大,亦以該邑不甚相左於舡路故也,因其些小不便,輒許變通,恐生他弊,莫如仍舊遵行之爲好矣。上曰,今問該堂果然,置之,可也。相福曰,其一,韓山等諸邑戰防兵舡改造時,物力太半不足,爲舟師邑巨弊,舊退舡價,勿爲會錄,劃給發賣,以補新造舡不足之物力事也。戰防兵舡改造時,會減之米,昔爲三百石者,今爲五十石,昔爲一百二十五石者,今爲二十五石,昔爲三十石者,今爲十石,昔之太多,今之太少,有不可知,而以其所減者推之,其不足之數,可以知之。且曾前本道狀請新造舡時,舊退舡許給補用,而以臨時請得,則許之之意,回啓矣。新造會減之米,適當舊舡會錄之價,而移舊改新,價無所添,則宜爲別邑之弊,舊退舡之許補新造,便是已許者,會錄而所得不多,許劃而除弊不少,依所請許施,何如?上曰,依爲之。出擧條相福曰,此慶尙兵使李長燁狀啓也,以爲今春習操及營將巡點,依例擧行事,請令廟堂,稟旨分付矣,嶺南年事,猶未豐登當春行操,實有民弊,今年春操,竝與營將巡操而停止,何如?上曰,依爲之。出擧條相福曰,同敦寧金漢耆,地處有異,資歷俱優,不宜久於從卿之班,事當陞品,而知敦寧,亦方有窠矣。上曰,依爲之。今適有窠云,特授知敦寧,可也。出擧條相福曰,時憲書齎官之回,三水犯越罪人金順丁等,及江界犯越罪人朴厚贊等,緩決咨文帶來矣。回咨,依前撰出,定禁軍給馬下送于灣府,使之傳于鳳城將,以爲轉送北京之地,何如?上曰,依爲之。出擧條昕曰,請還寢罪人張光碩,減律定配之命,依前下敎擧行。上曰,勿煩。出擧條昕曰,國之大事,祀典爲重,今番正朝,懿陵祭物中,以眞油之不足,致有臺監呈課之擧,其在懲後之道,不可無飭,請當該陪進官拿處。上曰,依啓。出擧條上曰,當該陪進官拿處。出榻敎上曰,噫,暮年一心,惟在祀典,祭物見縮,今乃初聞,臺啓旣允,豈特官員?下吏,亦令攸司,今日內嚴問持口供入侍,前聞領相所奏,已涉駭然,今又有此,此皆由於該郞,專委下吏,不能着實之致,不爲嚴懲,關係非細。噫,此事,已見故金奉朝賀申飭之時,各庫皆懸牌,予則曰,正正方方,聞極寒心,着實嚴問以啓。出傳旨復休曰,請還寢殺獄罪人河必雄,印信僞造罪人宋興三,減律定配之命,依律處斷。上曰,勿煩。出擧條復休曰,歲首初政,莫尙於勸農一事,而農家先務,惟在於儲水備旱之策,畿輔三南,水田所在處,瀦澤灌漑之法,非不美矣,而近來農民惰業,守令莫察,儲水之政,全不修擧,一遇旱災,上下望望,數月愆期,便至災荒,各邑堤堰,雖有備郞之摘奸,而一時走馬看過,徒爲文具,誠甚慨然。請今年,則自歲初,另飭京畿三南道臣守令,儲水之政,各別從長區劃,俾免民事遇災愆期之弊。上曰,依啓。出擧條上曰,嗚呼,歲初朝者旣諭,嗚呼今年八十一,餘懷憧憧,而次對進定,意蓋深也。況諸臺無一闕焉?三司入侍,意謂其聞嘉言善謨,壓於時體,氣沮而然乎?嗟哉昔年,每次對,其奏多書故,其間至有某則聽時易矣。看擧條難,某則聽時難,擧條易,下敎,此可謂盛世,而於今舊歲皆默,新歲亦然,卽於耳目臺閣,命脈而只有一啓,卽若有下諭,倖以兼焉。噫,昔年一臺臣金槹,初入臺閣,能十啓,一臺臣,以昏禮奢侈傳啓,昔則若聞喝導聲,大小臣皆戒嚴,雖輿儓,聞聲自㤼,於今其猶臺風,趙豐原外,予見湖西伯。噫,此何世界,此何臺風?萬萬寒心,暮年歉然,今日入待有實職人,一竝從重推考。噫,朝參旣停,有此命,可謂便殿代正門,此日三司入侍者,雖文具,豈無勉戒之言,而了無聞焉,至於儒臣,考奏誠當,默無一言,此由何?嗟君益衰而然也,然莫云其衰,飭其不衰,然兩司雖一啓,其能爲焉,入侍儒臣遞差。嗚呼,暮年衰君,今聞邦慶,嗟哉元元,困於蔀屋,興懷及此,息食奚便?其於減政,昨年已施,今無加焉,嗚呼昨已伸禮,爲都民捲窓而行,民則見君,君則莫能,若無示意,豈令承宣慰諭之意乎?聞中朝十五日後,開印午禁外,凡諸亂禁,十五日內皆停,諸各司牌,亦限此日禁,與昨年有異,懸房贖,限十日特減,該曹日次用刑,望後擧行,囹圄輕囚捕廳拘留,若有人,今日內卽放事,分付,令此輩,咸知暮年君。嗚呼,六十年過此道,予懷萬倍,自備邊司前路,至中學橋道傍,左右居民,竝限一年免役,以示予意。出傳旨復休·昕曰,臣等,俱以無似,忝居言地,不稱之實,自知已審,而適當歲首次對,冒沒登筵,草草一啓,俱未免塞責之歸,惶愧之忱,方切于中,及承傳敎下者,責敎截嚴,繼以有重推之命,臣等溺職之失,於是乎著矣。帶推行公,亦無其例,以此以彼,其何可冒據於臺次乎?請命遞斥臣職。上曰,無則加勉,聖人攸訓,旣有一啓,特推之命,亦非指耳目,果然帶推行公,業已申飭,勿辭,亦勿退待。出擧條相福曰,新除守令,皆令明日辭朝,仍爲入侍。出榻敎相福曰,臣冒披此任,無所報效,及今應行之典,亦未得請,此莫非臣等之罪也,乞受罪而退。尙喆曰,臣之待罪此任,比領相亦多,一無報效,盤礴不去,已極惶愧,況微忱未伸,應行之典,不得蒙允,受罪而退,是臣之願。仁孫曰,臣年少歷淺,不合此任,又當此日,忱誠未伸,合當受罪而退。相福曰,臣職居首席,左右之罪,臣皆當之。諸臣以次退出。
甲午正月初二日酉時,上御集慶堂。藥房入侍,金吾堂上·秋判·守令,同爲入侍時,都提調元仁孫,提調李翼元,副提調李,判義禁洪名漢,刑曹判書韓光會,同義禁李瀰,假注書李羽晉,記事官洪國榮·閔慶世,寧越府使權穎,南陽府使朴奎壽,豐基郡守丁範祖,慈仁縣監柳德申,抱川縣監申暎,平海郡守金九重,歙谷縣令沈逵,洪原縣監黃仁燮,興海郡守金圭,眞寶縣監韓榮祖,明川府使李潤春,昌原府使金致暖,中和府使趙夢錫,郭山郡守趙漢經,果川縣監李禹圭,高山縣監鄭國仁,順安縣令李璨,甑山縣令金履銈,機張縣監南履五,以次進伏訖。仁孫,奉進湯劑,上進御。仁孫曰,臣自歲前,待罪藥院,閱月供職,筋力已疲,今無驅策之望,乞蒙體下之恩矣。上命書傳敎曰,右相內局都提擧許副,領敦寧爲都提擧,命下直守令進前,穎·範祖·奎壽·德申,以侍從,不命誦七事,只宣諭而退,其餘皆命誦七事,宣諭後,守令先退。上命判金吾·秋判進前,名漢奏宋樂口供,上命書傳敎曰,下敎後,恐或無乃其捧時,有下吏不滿意,有此呈課,今聞所供,寺供,渠更爲斗量,渠有何欠縮之事,而以供辭聞也?初不斗量綻露,雖稱冬,一升豈有欠縮之理乎?曾聞日前典祀官,在造果廳,親自看檢,比諸此人,慢忽可知,況以侍從,職在兼大祝者乎?萬萬可駭,此無前聞者,宋樂特施刊版之典,以放。光會,奏太常下吏草供,上命書傳敎曰,聞此所供,與受者初不祥審,綻露無餘,而方當歲首,且由於本寺官員,與典祀官無形之致,竝杖一百徵贖以放。又命書傳敎曰,今聞典祀官所供,噫,典祀官,不過一時受去人,該寺官員,卽主人,斗量時,初不斗量,其不敬謹而然也。況頃者因祭物不謹,領相有申飭之事,則此處若此,其他不看檢,自可綻露若此,本寺下吏足矣。何用官員?此輩尋常若此,予常憫矣。今已綻露,豈可尋常處之?伊日直官,永刊仕版,不齒官類。噫,祭監監察,卽殿中御史也,而莫知其重,無狀者多故,曾前親臨時,亦有飭,而今番旌義縣事觀之,房主監察,若此,其他只束帶者,何足道也,而此人猶若此?昔此年十月,西郊獻官來差也,因祭監擧職聞焉,其後副擬點下,此李世鴻也。聞此,豈特此處,而其皆彌縫,此人能呈課,其涉可嘉,比諸柳翼星,不可同日而語此,若此宰百里可信。今聞耽羅文官云,其亦奇也。使政院,問名捧傳旨,日後守令有窠,令銓曹,懸註調用。金吾·秋堂先退。讀湖南道臣公都會啓本,上命賤臣,出問全羅都事睦祖洙除授日子以入,命書傳敎曰,頃者殿最已懸頉,今於公都會亦然,故下問除授日子,卽昨年九月也,因何事若此?此等怠慢之習,不可不懲,全羅都事睦祖洙,亟施不敍之典。讀江華留守公都會啓本,上命書傳敎曰,今覽江都公都會啓本,試官中具性玉,卽頃年以掌議入侍承傳者,而登科幾年,尙在郞階,此人若此,他尙何說?噫,此人釋褐前,已知名。嗚呼,此年,循例踏下,沈滯牖下者,其何望也?特令該曹,陞六調用,以示予十年若一之意。又命書傳敎曰,噫,暮年親臨犒饋宿衛將士,事體,若何?若有不謹之事,當該都薛里與薛里,當重繩,預爲申飭。諸臣以次退出。
上在慶熙宮。停常參·經筵。
藥房都提調臣金陽澤,提調臣李翼元,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。逢新年氣益苶,將何能年衰耗,嗟此時何豐亨?犒饋後待敎侍。中宮殿·惠嬪宮,藥房口傳問安。答曰,知道。
李啓曰,今日殿坐時,承旨當爲備員,右承旨洪龍漢,不爲仕進,卽爲牌招,何如?傳曰,允。
以備忘記,傳于金若行曰,昔漢叔孫通制禮,其規正者,卽殿中御史。故漢高,亦稱今日知貴云,雖大官公卿,隨憚卽古例,而近者此輩駭然,故視若尋常侍從者流,自謂曰,余名于此,豈若此?雖呼唱起坐,脾晲以坐,予常駭然者,此後此輩,復若此。臺閣,必也呈過以聞,雖公卿以下,慢忽怠慢者,依漢法殿中御史規正,呈過臺監亦然依此。噫,昔一漢臣能擧法,漢高稱焉,自稱其尊。噫,八旬其君,豈下於漢一臣,以此申飭。
親臨犒饋罷後,政院·玉堂·藥房口傳問安。答曰,知道。
以承傳色口傳下敎,久任郞廳,皆令來待,宣傳官一員,送于驪州·利川·陰竹道路民人處,問其過歲還穀停捧與否,皆安頓以居之意,亦慰諭而來。
以備忘記,傳于李致中曰,今下弓矢,玉江萬戶鄭錫曾處,給送。
傳于李曰,內局入侍,俄命入侍人,竝入侍。
江華留守狀啓,餉米未捧爲三百餘石,惶悚待罪,勿待罪事回諭之意,傳于李。
以傳忘記,傳于金若行曰,自今月後,其睡豈睡,其醒豈醒?今日特甚,雖在今世,怳若前生,此豈曰慶,亦何敢康?建功冷水,扁鵲楚越,或曰,脈勝,氣何若此,其何寓懷?只自掇文,何應內局,何心神丹?其將爲予,言於內局,嗚呼予心惟在舊邸。
以備忘記,傳于金若行曰,予今年其衰判,其若睡豈果睡?若問何氣昏然?此何由因豐亨,八十一猶受困,雖若鬧兒必言,麥浪者其脈也,氣若此,或曰勝,其異常自揚焉,亦異常蓋可知,建功氏諸扁鵲,自矜效衆便休。
又傳曰,今予氣何若此?嗟哉夙夜心,一則追慕,二則生民,於追慕元朝何伸禮,於生民八旬何濟民?興懷及此,欲籲高高,欲訴漠漠,自顧靦然,何顔對民?君心日悶,臣何豐亨?嗟哉崇政門,再明必自歎,爲予謂群工,必也免時體。
李致中,以御營廳·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
知敦寧府事金漢耆疏曰,伏以泰運載回於三陽,寶算彌躋於九旬,慶溢宗祊,事曠簡冊,歡抃之忱,曷有其極?臣於千萬夢想之外,忽伏承昨日所下恩旨,以臣陞授知敦寧府事者,臣於是,惝怳驚惑,罔知所以自措也。臣之通籍立朝,十年于玆,內外歷敭,已踰涯分,常切集木之戒,恒抱循墻之計,而聖恩如天,報答無地,眷係明時,遲徊散局,瞻依日月之光,粗伸犬馬之忱而已。進取一步,意念已灰,而今乃遽然晋擢,有若節次推排,臣誠莫知其故也。噫,入座之列,何等峻秩,而如臣最劣之下品。又乏可紀之勞勩,初非可以擬望於此者,而大僚之剡擧,聖上之允許。只爲地處之異他,罔念人器之不合,其爲駭物情而咈公議,非細故也。臣之區區所自效者,不過筋力奔走,出入起居,則顧何關於爵品之高下,而晉之以不相稱之秩,加之以不敢當之命,私心之恧蹙不安,固無可論,而亦豈不有傷於淸朝綜核之政哉?反覆揣量,承膺無路,玆敢略入文字,悉暴肝膈。伏乞聖慈,俯察由中之懇,特推體下之仁,亟命收還臣新授資級,以重公器,以安私分。無任屛營祈懇之至,謹昧死以聞。答曰,省鄕章,噫,見卿若國舅,今陞擢亦晩矣。卿何辭,卽諭行公焉。
甲午二月初三日卯時,上御集慶堂。藥房入診入侍時,都提調申晦,提調李重祜,副提調李,記事官權偀·閔慶世·南鶴聞,醫官方泰輿·鄭允協·慶絢·吳道炯·金季良·鄭允說·徐命緯·白文昌,以次進伏訖。晦曰,昨夜至夜深,酬應甚多,聖候,若何?上曰,一樣矣。晦曰,水刺幾許進御乎?上曰,略進矣。晦曰,寢睡,何如?上曰,少睡矣。晦曰,診候,何如?上曰,依爲之。泰輿診察訖,奏曰,脈候度數,漸漸調均,而胃脈則猶弱矣。其下諸醫,皆如泰輿所奏,上進御湯劑訖。上曰,吏·兵房承旨入侍。上曰,奉朝賀·時原任大臣入侍。竝出榻敎上命書傳敎曰,工曹佐郞尹守儉,卽備邊郞也。佐郞勿汰事,分付。上曰,赦典已過,義盈,庫官員處分,安徐。出榻敎上又命書傳敎曰,差備待令中,方在守令者,其令明日回官。又命書傳敎曰,予氣予知,此豈快復而然乎?賀禮已過,朝廷問安傔從隨來,其若親見,況朝廷則□□亦然?明日朝廷問安勿爲事,卽爲分付,以便予心。上曰,箋文差使員入侍。出榻敎藥房諸臣,先爲退出。
甲午正月初三日巳時,上御崇政殿東月臺。殿座入侍時,行都承旨李,左承旨趙載俊,左副承旨李致中,右副承旨尹得毅,同副承旨金若行,假注書李羽晉·李心傳,記事官洪國榮·閔慶世,以次侍立。上具翼善冠·袞龍袍,乘輿出資政門,詣崇政殿東月臺,仍爲殿座,上曰,軍兵依例先爲叩頭。命延和門新入直軍兵,使之同食,命宣傳官,往審有闕食者,宣傳官,往審復命曰,無一人闕食矣。上使承旨,呼諭軍兵曰,予思御詩,年年爲此,而今年八十一,復爲此,予心愴感矣。上命書御製二句,使入侍諸臣及通禮賡進。上命敎鍊官,鄕軍中,有能爲敎鍊官講者,率而入侍,敎鍊官,率鄕軍一人入侍,講畢後,上曰,善講而極了了矣。致中曰,渠入此地,能如此爲之,必有膽氣之人矣。上曰,此輩中,往往有人才矣。上命敎鍊官曰,往諭于爾大將,直付本營執事也。上仍乘輿還內,諸臣退出。
甲午正月初三日未時,上御集慶堂。藥房入診,詣臺臺臣,同爲入侍時,都提調金陽澤,提調李翼元,副提調李,掌令申昕,正言李昌漢,假注書李心傳,記事官洪國榮·閔慶世,醫官方泰輿·鄭允協·慶絢·吳道炯·金季良·柳光翼·鄭允說·徐命瑋·金孝儉·李敏德以次進伏訖。陽澤曰,夜間聖候,若何?上曰,一樣矣。痰候,何如?寢睡·水刺之節,亦何如?上曰,一樣矣。中宮殿氣候,若何?上曰,平安矣。王世孫氣候,若何?上曰,善過矣。上進御湯劑後,命諸醫診候,泰輿等,以次診候,退伏奏曰,脈體左右三部調均,脾胃脈亦好矣。陽澤曰,聖體勞動之餘,氣候一向,臣實懽抃矣。上曰,藥房先退,更待下敎入侍。都提調·提調先退。上曰,承旨洪龍漢許遞,其代以前承旨李碩載爲承旨,卽爲牌招察任,房順房。出傳敎昕曰,請還寢罪人張光碩,減律定配之命,依前下敎擧行。上曰,勿煩。出擧條昌漢曰,請還寢殺獄罪人河必雄,印信僞造罪人宋興三,減律定配之命,依律處斷。上曰,勿煩。出擧條曰,木浦萬戶安,肅拜單子入啓之後,仍不入來,事體未安。推考警責,何如?上曰,依爲之。出擧條上曰,注書出去,各司久任郞廳入侍,戶曹正郞趙鼎鎭,佐郞李赫胄,兵曹二軍色正郞姜彝正,一軍色正郞韓鼎運,宣惠郞廳趙載述·李溵,刑曹正郞田泰祥,司僕僉正尹遠東,李龍中,學正金□□以次進伏。上曰,有所懷乎?皆曰,無所懷矣。以次退出,上曰,藥房提調,持湯劑更爲入侍。賤臣心傳,承命出來,與提調進伏後,陽澤進湯劑,上進御。上曰,金季良,不知脈矣。脈勝云者,卽新年德談也。陽澤曰,湯劑爲效矣,脈候豈不勝乎?上曰,藥房先退。上曰,今聞奉常寺官員,其時皆差祭假官云,特爲分揀,本寺何等重地,而亦有祭物封進之事,則盡數差祭,其涉駭然,此後申飭。出傳敎諸臣,以次退出。
上在慶熙宮。停常參·經筵。
藥房都提調金陽澤,提調李翼元,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。建功何功,扁鵲何鵲,旣諭何飮?某時待敎。
中宮殿·惠嬪宮,藥房口傳問安。答曰,知道。
備忘記,再明三明,皆祗迎,當宿憶昔窩,禮房知悉。
傳于趙載俊曰,內局三提調入侍。
尹得毅,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
備忘記,傳于趙載俊曰,今下弓矢,西林僉使金愿慶,潼關僉使金兌福,天摩僉使朴景洙處,給送。
備忘記,於今時體,一則邦慶,一則建功,其於邦慶於八朔內,孰何敢開喙,而惟於建功,扁鵲垂袖,群工右袒,可笑代諸扁鵲,爲都提調人皆然,爲提調人亦然,爲副提調人隨衆。今於朝鮮大官公卿,皆徒知建功,莫量君悶,萬古豈有此等世界,果若此?秦皇·漢武,何求蓬萊?噫,一日兩飮,於今年憊特甚。噫,建功若冷水,其若有功,歲初何伸禮?今月氣益苶,停其進,觀數日,可謂今者小水皆詣厠,故旣詣厠而入,誤以將詣厠。嗚呼,今年,類皆若此,三公何知,九卿何謂?此果功功,召諸扁鵲,其令坐於堂中,此功乎此昏乎?果功,停數日便予心,果昏,日雖百貼,其何益乎?果若此,僅束帶,掌務官,代徐市,詣三神山,得神丹來後,入侍。
備忘記,萬古豈有此等世界乎?君心固而必欲豐享,此豈體孔聖將順其美之訓?建功果有功,視若前步若前,而連日兩飮,歲前二日三貼,而今月特甚,豈特氣苶?怳若前生人,此時少休可乎,强勸可乎?噫,三陽開泰,萬品咸新,而嗟八旬其君,日何蹙眉?其果愛君乎?莫信者脈,而聞其孟浪差勝,益勸益勸,若此其何,二貼三貼,可也。日氣淸朗,衆何迷昏?令備位掌務官,銀釜都煎醒,神丹百貼,今日大小臣群工咸飮焉。
備忘記,今予心,追慕爲民,而歲初欲謁,旋寢其命,其於春享,只爲祗迎,是豈孝也?亦云追慕,祝其年御詩,侍湯中仰覩,而辛日新年,輔相替攝,祗迎何謂?是豈爲民?氣則益苶,心亦浮雲,而只自憧憧,恒抱沓沓,俯仰斯世,此何人哉?興惟及此,心欲奮膽欲隕。嗚呼,若此,千乘其何,萬機亦何?嗟哉此心,其雖常年雖賀,何心升殿受也?嗚呼,此心若此,良欲溘然,嗟哉今日大小群工,聞此敎悶予心,抑豐享,其宜將順焉。
備忘記,問今時體人,建功自蓬萊來乎,自方丈來乎?人蔘,靈草則靈草,此三仙山金光草,鹿茸,其亦氣血雙補,則雙補是麟茸乎?張子其神農氏臣,岐伯弟子,予脾胃美故雖若此,比諸常飯,夏則三時,冬則兩時而已。何以能食,三時加三,二時加二,是過乎是中乎?雖金光草,連日連食,可也。一錢猶欠,一日食一兩,可也。其果得中乎?金光草,卽長生草,連食猶,可也。宜食一錢者,日食一兩,其亦中乎過乎?此猶抑揚而謂者,世上豈有長生草?秦皇·漢武,浮海而求者,其皆迂矣。雖有然則豈特一萬八千歲?其皆混沌而後,一姓至今可也,何云漢唐?人皇氏君臣,與民尙存可也,豈有是理,豈有是理?今朝鮮時體人,其亦過矣,其亦過矣。問更鼓靜臥以惟,慷慨何抑?此至理也,爲予諭今日迷昏時體諸君子,此亦若水中投石矣。
李啓曰,假注書李心傳,身病猝重,勢難察任,今姑改差,何如?傳曰,允。
假注書望李心傳改差,代崔烜爲假注書。
趙載俊,以侍講院啓曰,王世孫進講御製祖訓,今已畢講,因傳敎,以聖學輯要,繼講之意,敢啓。傳曰,知道。
又以禮曹言啓曰,每年親耕,歲首以稟事,曾已定式矣。來二月初四日,先農祭親行及親耕等節,方在靜攝中,不敢循例取稟,何以爲之乎?敢稟。傳曰,嗟哉八旬,躬耕勸民,一倍乎前,而以予氣,莫重典禮,皆莫能若意,況此乎?依昨年例攝爲。
尹得毅,以兵曹言啓曰,去冬三朔能麽兒考講時,宣傳官李延喆·李恒林,二次不通,依定式竝從重推考,何如?傳曰,允。
又以兵曹言啓曰,新除授慶尙右兵虞侯李仁海,歷辭之際,落馬重傷,時月之內,勢難登途赴任之望,呈伏乞遞,不可等待其差復,依例罷黜,何如?傳曰,允。
又以訓鍊都監·一二所巡廳·左右邊捕盜廳言啓曰,去夜無犯夜人被捉之意,敢啓。傳曰,知道。
持平李濟萬啓曰,火藥重物也,罪人張光碩,偸賣至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸,請還寢罪人張光碩,減律定配之命,依前下敎擧行。又啓曰,恭陵令洪志漢,曾爲監察也。爲人徵債,與同其利,刑具狼藉於私第,醜謗喧騰於一世,及爲陵官,飯饌朔柴之類,亦用倍克之政,衛卒難支,願其移職,如此之類,或畀字牧,則貽害生民,有不可言。請恭陵令洪志漢,削去仕版。又啓曰,五衛將,守令階梯也。不可以無履歷堂上爲之,而今番都政,平壤之人趙昌大,以無履歷,雜技堂上見差,衛將僉使萬戶之不得假銜,朝家申飭坊塞,前後非止一再,而潼關前僉使朴成恒,古豐山前萬戶崔斗元,卽地草記,旋卽改差,此所謂假銜也。此而仍置,官方漸淆,後弊難防。請五衛將趙昌大汰去,兩邊將假銜勿施,不察銓官,從重推考。答曰,不允,末端兩件事,依啓。
仁陽君李景祜上疏曰,伏以春回壽域,籌添海屋,聖化已洽於五紀,寶算誕躋於九旬,八域含生,歡欣鼓舞,區區下情,曷勝欣忭?仍念臣,生逢太平之世,跡厠崇班,齒滿希年,迺以迷息之忝在從班,推恩加階。又於報春之翌日,特軫賤臣之將入耆社,寵之以佩印登筵,優之以加給歲饌,寶墨煒煌,天語諄複,曠絶之渥,惠養之恩,此殆從古人臣所未得者,龍光所被,觀瞻驚聳,繼而追念先臣,至命賜祭,製下祭文,凡七十有二言,而莫非悼舊撫古之至意,字字恩言,惻怛懇摯,感結幽明,恩浹肥膚,雖使臣闔門老少,殞結圖報,將何以仰酬萬一哉?感極而涕,繼之以血也。抑臣有苦情至懇,何敢自阻於君父之前,而不一陳暴乎?臣之叨竊廩祿,殆將四十年,通籍于朝,亦已二十餘年矣。偏荷我聖上不世之遇,凡所以庇覆而全保之者,無異於慈父之護嬰兒,頂踵毛髮,皆歸造化,豈敢於官位崇高之後,罔念同休之義,徒懷便身之圖,輒爲引年告休之計也哉?第陳力就列,不能者止,人臣立朝之大關耳。今臣蒲質已衰,弱力已竭,形殼雖存,神精專耗,而人之見之者,只見外貌之不甚凋落,有以筋力之尙强,仰塵天聽,雖以日月之明,亦何由俯燭其實狀也?臣若不自量力,强其難强,委蛇班聯,趨走爲恭,則不過爲饕榮戀寵之一鄙夫,豈不重貽當世士大夫之羞哉?此臣所以徊徨踧踖,若無所容者也。臣之所帶將符,初非臣之所可冒當,蓋其受任之日,自謂差過五六朔,則犬馬之齒,洽滿懸車,軍旅之事,應在卸解,無所事乎費辭煩籲,冒沒至今,此則不惟臣之自知如此,輿議亦莫不若此,至於籌堂,年至減下,便成定制,不待臣辭之畢,而朝家亦必有處臣者矣。上天至仁,靡物不遂,聖鑑至明,無微不燭,凡有朝紳陳懇,輒蒙體下之恩,臣亦大化陶鎔中一物,安得不有望於終始之惠也?今臣所蔪祝,有異他人之乞身,此則義分之所不敢出。惟願將臣守禦籌司·槐院兼帶,盡行鐫免,不復縻之以職事,俾得優遊勳祿,瞻依京闕·歌詠聖澤,以終餘日,則上有禮退之美,下遂俱全之榮,亦豈不有光於天地生物之仁耶?玆敢不避煩猥,悉暴肝膈。伏乞聖慈,曲加矜憐,特賜準許,千萬幸甚。
甲午正月初四日未時,上御集慶堂。藥房入診入侍時,都提調金陽澤,提調李翼元,副提調李,記事官權偀·洪國榮·閔慶世,醫官方泰輿·鄭允協·慶絢·吳道炯·柳光翼·徐命緯·李敏德,以次進伏訖。陽澤曰,夜間聖體,若何?上曰,一樣矣。陽澤曰,寢睡·水刺,何如?上曰,一樣矣。上進御湯劑訖,陽澤曰,診候,何如?上曰,置之。翼元先退,上命讀春享大祭杜壇祈穀大祭報府訖,上曰,藥房持湯劑入侍。出榻敎翼元,持湯劑更爲進伏,上進御訖,命書傳敎曰,嗚呼,其君,今年若是憊苶,而今年入耆社人,其皆强健,而況昨年旣諭,則若是陳章,其涉太過,且故相李元翼,八十杖於政事堂,周之呂尙,八十爲鷹揚將,今仁陽,豈特予之視少?比諸兩人,猶欠十年。噫,無事世界,守禦使,何比於太公?今者特資,豈爲人?所重在焉,且藩臣體兒異焉。噫,今下敎,氣苶誠特甚慷慨,文雖製,此等章何酬應?於此於彼,其答一也,而意蓋深也,仁陽君章特給,海西伯章封下,諸臣以次退出。
上在慶熙宮。停常參·經筵。
未時,太白見於巳地。
藥房都提調金陽澤,提調李翼元,副提調李,啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。强飮建功,氣則益苶,待敎入侍。
中宮殿·惠嬪宮,藥房口傳問安。答曰,知道。
傳于趙載俊曰,內局入侍,館學掌議·色掌,同爲入侍。
傳于李曰,內局入侍時,壬寅年入學時執事日記謄錄,持入。
備忘記,噫,今予年八十一,故氣益衰心益耗,今若泯默,其待何時,予果大成乎?予自哂也,奧昔浮囂,今皆含枚,三件事業,亦何信乎?今予夙夜深悶者,時體也。其弊勝道,於邦慶莫云,八十一歲君,有甲有乙於國慶也,於建功其果功也,而於人常飯,或飯或粥,其皆自量,一貼二貼,有何關係,而固持固持,甚至於一時兼飮,此一時八錢也。功何言,亦何益?於邦慶中,果有愛君丹衷者,而其餘或曰,其若立二,人將謂何,以此恐㤼,或曰,若此然後,今日朝鮮臣子,隨衆唯勸,此果公世界,於建功亦中果有愛君公言者,而其餘莫知人蔘,亦莫知鹿茸,而亦隨衆,咸曰,可二貼,何異楚人?旣命超二資賞百金,而此雖欲爲彼勸止曰,爾雖爲此,君雖賞衆皆許焉,爾何時超資,何時受百金?或有愚者,亦恐爲人譏嘲,緊着含枚纓,臥而飮草,予竊悶者,嗟哉海東,其將無語世界,若此而國能爲國,君能爲君乎?興懷及此,中夜無寐,其雖若此,於今朝鮮,若水投石,其令翰注,細謄日記史草,其令日後,與我同志者見焉。
備忘記,今予伸忱,只在祗迎,而兩日當宿憶昔窩,於予得矣。靜思於食果,若何?來門兩日勸建功,亦何堪也?嗚呼八十一,予心追慕爲民而已,而歲初豈曰,伸禮?兩日宿窩,亦命寢,豈曰追慕?亦曰爲民?況今月加一年,於予若負泰山,今世前生,猶莫知,乍睡乍覺,精神惝怳,霎時若今世人,厥判二人,惟問更点,聞開東心少紓。噫,再明東方朔人日,庶可勝乎?雖載類聚,一日爲鷄,二日爲狗,三日爲承,四日爲羊,五日爲牛,六日爲馬,七日爲人,人何載六畜後,方朔是何意,亦何諒?雖載文,予何信?於唐時爲名日,我國亦有人日製,而嗟哉予心,精神雖若此,追慕爲民而已。何者爲慶,何者爲權?雖耗予守慶且問今群工,八旬將逢人亦將賀乎?予自哂也,明倫堂,揭三條,諸生其能體驗乎?暮年欲問,兩掌議諸色掌,皆令來待,壬申冬,聞學亦有掌議,道中見一學掌議,洪好仁子學掌議,今皆有焉,其令一體來待。
備忘記,明日再明日,皆祗迎入來,內宿德游堂,禮房知悉。
備忘記,嗟予年二十九,與靑衿齒于學故,今八旬一欲見,嗟兩日祗迎,觀予氣,爲然後,可謂爲也。
備忘記,今予一心,深祝有年,其若祝也,享禮宜精,以今番聞也,可勝寒心,典司官與奉常寺官員,另加申勅,必精必潔,再明日,一體另飭。
傳于李曰,政事當日爲之,陞六人,今日政擧行。
李,以吏曹言啓曰,曾經承旨·參議年八十人,每於歲初,抄啓加資事,載在法典矣。曾經承旨參·議年八十人員,別單書入之意,敢啓。答曰,知道。竝加資,今日政下批。
又以吏曹言啓曰,新除授通禮院相禮金瑞應,除授後過限未上來,依例改差,何如?傳曰,允。
又以吏曹言啓曰,宗簿寺主簿金峙默呈狀內,身病猝重,勢難察任云,今姑改差,何如?傳曰,允。
李致中,以兵曹言啓曰,新差廟洞權管朴輔東,老母今年七十五歲,法不當遠雖赴任,呈狀乞遞,邊將之親年七十五歲以上者,許遞其任,已有定式,依法典改差,何如?傳曰,允。
李,以吏曹言啓曰,今此永寧殿,春享大祭大祝,前校理申應顯,前司諫宋霮,執禮前掌令辛應三塡差矣。已過誓戒,俱稱身病,今日隷儀,終不進參,不得已以本曹佐郞李有白,兵曹正郞姜彝正,前持平盧允中,更爲塡差,而本曹請推之外,無他可施之罰,何以爲之?敢稟。傳曰,萬萬可駭,竝施刊版之典。
有政,吏曹判書朴相德進,參判鄭尙淳進,參議洪檢進,都承旨李進,佐郞權坪進。吏批啓曰,大司諫今方差出,而擬望之人乏少,外任竝擬,何如?傳曰,允。以洪纘海爲大司諫,尹在醇爲正言,李克生爲獻納,南履寬爲持平,金思穆爲副應敎,吳載紹爲校理,鄭枋爲奉常正,李養和爲尙衣僉正,沈鉀爲恭陵令,金光緯爲全羅都事,任光鉉爲旌義縣監,李漢興爲監察,文衡中爲兼春秋,辛普謙爲學諭,徐有大爲喬桐府使,通德郞李度陽,贈吏參例兼,行副司直沈殼加輔國,沈星鎭加崇祿,李廷喆加正憲,洪啓遠加嘉義。
兵曹判書趙重晦病,參判宋瑩中病,參議李世演病,參知任珹入直進。尹昌東·金椊爲護軍,洪龍漢爲副司直,梁塤爲副司果,田景祥爲僉知。
傳于尹得毅曰,內局入侍闕內入直官員,皆待令。
兼春秋申光翰書啓,臣敬奉聖諭,馳往傳諭于京畿仁川府田返面鞍峴里奉朝賀金致仁所住處,則以爲臣以未絶之喘,値無前之慶,縱莫能進參起居,亦不敢退處田野,謹詣城闉之外,少伸忭祝之悃,不自意才還鄕盧,近臣踵臨,宣之以十行聖諭,眷係之意,誨譬之敎,諄復懇惻,若父詔子,以臣承此,當作何心?雙擎九頓,有淚被面。噫,歲律已更,寶算彌隆,三代以後,未聞斯慶,凡在含生,莫不蹈忭,況以臣寤寐一覲之願,至承偕入之命,以情以禮,寧敢逡巡,不幸往來觸冒,中寒忒重,煖堗原衾,欲汗未汗宛轉叫楚,生意都盡,此卽王人之所目覩,反復自量,無望登程,終未免上孤聖意,下負賤忱,且悚且恨,生不如死,伏枕俟譴,不知所達云矣,臣旣承偕入之命,姑爲仍留之意馳啓。
李致中,以禁衛營·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
掌令李弘濟上疏曰,伏以歲籥維新,玉候彌康,元日祗謁,聖懷克伸,群情胥悅,曷有其極?仍伏念臣,才識鹵莽,言議巽劣,本不合於淸朝耳目之任,而向叨諫職,黽勉行公,一次登筵,三度陳章,莫非罪戾之自速,而奔走之餘,宿病添苦,賓對有命,不得承膺,至有憲長請削之擧,至今追思,惶愧無地,臣於伊時,病情危劇之狀,實是輿儓之所共知,而必爲歸之於無故違牌之科,聲罪狼籍,此乃臣平日言行不能見乎於同朝之致,自顧靦然,只事縮伏,今此除旨,實出望外,去就一節,初無可論,而適當歲除之日,分義惶悚,章皇出肅,至登筵席,而仍因蹲冒,有關廉隅。玆敢略入文字,仰暴微懇。伏乞聖慈,亟賜鐫改之恩,以重公器,俾安私分,千萬幸甚。臣於乞免之章,不宜贅他,而區區憂愛之忱,出於秉彝之天。玆將陳芻之說,敢效新年之祝,伏願聖明,垂察焉。臣謹按國語,衛之武公,年九十有五,猶箴儆于國曰,自卿以下,至子師長士在朝者,無謂我老耄而捨我,必恪恭於朝,以交戒我,遂作抑戒之什以自警,又著賓筵之篇而以悔過,其有文章而能聽規諫,以禮自防者可知矣。唯我殿下,膺唐堯倦勤之壽,懋夏禹惜陰之德,殿下之壽,姑未及於武公,而殿下之德,實無讓於武公,魯以淇澳綠竹,命題於策士之日,臣深仰殿下愛慕武公之盛念也。臣請以其詩之義,爲殿下誦之,大學傳曰,如切如瑳者,道學也,如琢如磨者,自修也,瑟兮僴兮者,恂慓也,赫兮咺兮者,威儀也,有斐君子,終不可緩兮者,道盛德至,善民之不能忘也。伏願殿下,念玆在玆,趁今歲色之更新,克圖聖德之日新,典學之方,非不至矣,而益加切瑳之工,自修之道,非不盡矣,而益勉琢磨之工,嚴敬之存乎中而無怠恂慓之度,光輝之發乎外而克愼威儀之節,則自底於德之盛善之至,而民將心悅誠服,不敢頃刻忘于懷矣。豈不休哉?臣伏見漢史,文帝有詔曰,方春和時,草木群生,皆有自樂,而哀我鰥寡孤獨,阽於危亡,其議所以賑貸之,此實往牒之義事也,我殿下勤勞於厦氈之上,惻怛於綠論之間,五十年如一日者,只惟民事,而適値三南之告飢,方切九重之殷憂,廟堂講究之策,想必得矣,外邑賑濟之資,想必備矣。而當此三陽開泰,萬品向榮之辰,蔀屋愁歎,尤不可不念也,生靈殿屎,尤不可不恤也。伏願聖上,深推視傷之恩,亟下勉勅之諭,使方伯守今,盡心設賑,俾無一民捐瘠之患,是臣區區之望也。且臣伏念近年以來,芻牧之實惠未究,黎元之困悴益甚,此專由於守宰之不得其人矣。政注差遣,惟以計仕循次爲務,至於簡拔茂才,擢授劇邑,如漢唐奬廉吏用良牧之規,則絶無聞焉。是我聖上眷眷憂民,愼擇守令之敎,終無實效也。臣謂使備局諸堂,每於歲首,各薦才堪州牧者一人,而大臣就其中,更加抄擇,啓下銓曹,不拘常格,以備調用,如甲申前例,則其於儲望需才,爲官擇人之政,必有其效,此非創出新格,實是修明舊典也。前後臺臣,或有以此陳請者,而徒歸文具,未見實效,亦願聖明留心採狏焉。嗚呼,百里之任,固當另擇,至於邊上重地,尤宜審愼,而吉州牧使李邦鵬,三載居官,一事貪淫,搜括峽珉,以充漁戶之役,而山民疾首,憑籍方物,以豐肥己之資而海鎭蹙額,寵妓于預於獄訟而貨賂公行,猾吏橫行於閭里而徵斂無厭,其他政令之狂悖,刑杖之濫酷,罔有紀極,傳說喧籍,所聞駭然,如此之人,不可以迎送之多弊而有所容貸。臣謂吉州牧使李邦鵬,亟施削版之典,斷不可已也。臣無任屛營祈懇之至。答曰,省疏具悉。幾次求言,應旨漠然,臺閣媕阿,寥無一言,今於歲首,職在耳目,有此陳章,豈特錚錚皎皎?苶中頓然,引淇澳詩以勉,言甚切實,雖衰可不猛惕焉。嗚呼,畿甸·三南·海西三州,中夜興惟,食息奚便?歲初已勅,薦守令事,曾有定規,令備局,依此抄啓,李邦鵬事依施,爾其勿辭察職。
大司成洪趾海上疏曰,伏以皇天默佑,寶算彌高,歡欣慶祝,帀域與均,仍伏念臣,罪通于天,罹禍客土,千里扶櫬,穹壤慟絶,冥頑不死,遽及三年,禮制已窮,冠服猶常,俛仰慟冤,尙安有生世之念哉?唯我聖上,隱恤之旨,曠絶今古,特降絲綸,恩言惻怛,仍又親爲文以賜祭,未期而又賜之謚,幽明之感,泉塗之榮,於斯至矣。臣每一承恩,闔門感祝,母子兄弟,聚首號泣,瞻望雲天,誠不知圖報之所也。嗚呼,從古人臣之遭遇明世,獲被殊知者,不爲不多,而若其特簡於孤立之地,曲全於群忌之中,隆私厚渥,終始不替,未有如先臣者也。先臣由是感激,國耳忘家,知無不言,任謗做事,其於鞠躬盡瘁,死而後已之義,庶無愧焉。是宜福善之天,介以眉壽,而惟臣兄弟,俱以不肖,猥厠近列,滿盈之災,延及先臣,罪大不孝,自分爲聖世之棄物,不意外除未久,新命忽辱,此出錄孤之盛眷,豈以臣故也?臣手奉官誥,感淚被面,固宜不竢駕屨,祗肅天陛,以伸叩謝之微忱,而臣母今年七十三,數十年痼疾,自經禍變,轉就危劇,肥血銷鑠,神精昏瞀,食飮近口,腸胃先敗,有時氣息澟綴,實難頃刻離捨。似此情理,萬無出而供仕之望,儻蒙慈覆之仁,俯加憐恤,不復縻以職事,俾得扶將病母,涵泳聖澤,則不獨臣情私之得伸,亦足以有裨於孝治之萬一。伏乞天地父母,特垂矜察,亟命遞臣職名,以便公私,不勝萬幸。臣無任屛營祈懇之至。答曰,省疏具悉。噫,歲月一何速?聞卿闋服,今聞卿章,追憶卿父,暮年予心,若何?歲首國子,其宜敦勅,卿勿辭速察職。
甲午正月初五日巳時,上御集慶堂。藥房入診,太學掌議·色掌,同爲入侍,持平·摘奸宣傳官,追後入侍時,都提調金陽澤,提調李翼元,副提調李,記事官權偀·洪國榮·閔慶世,掌議李範朱·金光烈,色掌蔡一揆·李敬臣·朴世覃·趙彦翼,醫官方泰輿·鄭允協·慶絢·吳道炯·柳光翼·金季良·徐命緯·元命述·李以材,以次進伏訖。陽澤曰,雪後日寒,聖體,若何?上曰,一樣矣。陽澤曰,寢睡·水刺,何如?上曰,一樣矣。上曰,儒生各奏姓名居住,範朱曰,臣居京矣。光烈曰,臣居白川矣。一揆曰,臣居平山矣。敬身曰,臣居安邊矣。彦翼曰,臣居龍仁矣。上曰,今爲八十二歲氣益苶,而猶憶二十九歲齒于學,故予當誦入學時所講,汝輩有能誦經一章者,講之。諸儒皆不能誦,上曰,然則誦夙夜箴,諸儒俱未能善誦。上曰,講規,猶勝於浮囂,故近創其規,而皆未善誦,予爲五十年君師,實予之責也。上曰,汝輩所見大劑,日進二貼,以爲如何乎?諸儒以次進對曰,玉體康寧,莫非湯劑之功也,二貼豈過乎?上曰,皆時體矣。仍命書傳敎曰,嗚呼,予年二十九,與儒生齒于學,于今八十一,與五儒一堂中,豈無表意,各賜紙三卷·筆五枝·墨三笏,其中一人,安邊人,卽豐沛故鄕人,紙一卷·筆一枝·墨一笏加給。上仍賜御製詩一句,命諸儒賡進,上又命書傳敎曰,昔唐陽城豈不云乎?若聞有親者,予懷萬倍,今日掌議·色掌五人中,安邊生員李敬身,平山進士蔡一揆,奉親云,此心何抑?席前給由,令該廳,路費顧助,下去後,令本官,給歲饌,以表予意,儒生先退。上進御湯劑訖,陽澤曰,診候,何如?上曰,置之。讀奏偕來史官書啓,上命書傳敎曰,惜乎其若早聞,使卿若是狼狽,爲予而來,人莫聞焉,故旋卽尋鄕觸冒風寒,聞書啓爲卿悶焉,相當藥物,令內局竝與御醫下送,卿須體此意,安心善攝,待其日暖,其卽登程,予當聞卿來召見事,令偕來史官傳諭,史官先爲來焉,以便奉朝賀心。上又命書傳敎曰,旣下敎,令內局,遣御醫持藥物下去,本府奉朝賀所住處,奉朝賀差愈間,仍留事,分付。上曰,壬寅年入學時,儒生入庭擧案,持入,賤臣偀,趨出持入,讀奏訖,又讀奏江華歲饌單子。上命書傳敎曰,聞江都歲饌啓本中,夫妻俱年八十五歲,可謂稀有,加給歲饌事,回諭,又讀奏開城府歲饌單子。上又命書傳敎曰,今聞開城留守啓本,夫妻八十六歲同年,可謂稀有,加給歲饌事,回諭,上曰,驪州·利川摘奸宣傳官入侍。出榻敎宣傳官權崙進伏,上曰,三邑,何如?崙曰,歲前停捧後,民皆還集,安堵居生,而臣往宣恩綸,民皆感泣矣。上曰,詣臺臺臣入侍。出榻敎持平李濟萬進伏曰,請還寢罪人張光碩減律定配之命,依前下敎擧行。上曰,勿煩。諸臣以次退出。
甲午正月初五日申時,上御集慶堂。藥房入診,闕內入直官員,同爲入侍時,都提調金陽澤,提調李翼元,副提調李,記事官權偀·洪國榮·閔慶世,醫官方泰輿,兵曹佐郞·鄭宅東,承文副正字申膺祜,香室官員崔錫圭,尙衣別提崔粹曾,司饔奉事崔宗斗,尙瑞直長李鴻祥,司僕內乘尹敬喆,都摠都事李度海,柳光國,宣傳官尹壽民·李吉培·李恒林·張鉉國,武兼金興碩·金文澤·河景世·尹範勳·李彬·趙羽逵,部將朴載憲·李光春·陳宗文·金宗勳,以次進伏訖。上進御湯劑,陽澤·翼元先退,宅東進伏。上曰,以次奏姓名居住。宅東曰,居嶺南矣。上曰,講經乎?誦九經章。宅東誦訖。上曰,兵曹郞廳,社稷壇摘奸以奏,吏曹郞廳,祈穀大祭諸執事,摘奸以奏。竝出榻敎膺祜進伏曰,居交河矣。上曰,何科乎?膺祜曰,昨年十月科矣。錫圭進伏曰,居鳳山矣。上曰,何科乎?錫圭曰,己丑年科矣。粹曾,進伏奏姓名。上曰,汝以宣傳官移拜乎?粹曾曰,然矣。宗斗進伏。上曰,誰族乎?宗斗曰,前承旨崔台衡七寸侄矣。鴻祥進伏。上曰,誰也?鴻祥曰,李徽之七寸侄矣。度海進伏。上曰,誰也。度海曰,李漢膺七寸侄矣。壽民進伏。上曰,誰也?壽民曰,故摠管尹就五曾孫矣。吉培進伏。上曰,誰也?吉培曰,武承旨李廷壽五寸侄矣。恒林進伏。曰,此先正臣子孫矣。上曰,此文成公子孫乎?曰,然矣。鉉國進伏。上曰,此張志恒之子矣。範勳進伏。上曰,誰也?範勳曰,尹復淵之子矣。彬進伏。上曰,誰也?彬曰,故兵使李鐽之族矣。羽逵進伏曰,臣趙雲逵之族矣。載漢曰,臣居洪州矣。光春進伏曰,臣居瑞興矣。宗勳曰,臣居平壤矣。上曰,竝退去。諸臣以次退出。
上在慶熙宮。停常參·經筵。
藥房都提調金陽澤,提調李翼元,副提調李啓曰,伏未審夜來,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日予心,惟在祝年,祗迎雖爲,宿窩莫能,此豈誠也,亦豈爲民?入內釋衣後,待敎入侍,建功有功,今予若此,此等日,何心受飮?入內前,內局本院待令。
中宮殿·惠嬪宮,藥房,口傳問安。答曰,知道。
香祗迎罷後,政院·玉堂·藥房,口傳問安。答曰,知道。
建明門殿座罷後,政院·玉堂·藥房,口傳問安。答曰,知道。
以承傳色口傳下敎曰,風勢若此,昨日墻內已見之,遣宣傳官一員,墻底看審以來。
傳于趙載俊曰,內局入侍。
傳于金若行曰,宣傳官一員,待令,騎馬三匹立之。
備忘記,自古祈年,夜皆若日,寒日甚寒,故嗣服三年正月,祈年夜,予禮畢後下臺,其時承旨古金判府事曰,果寒云,且頃年祈年夜,於玄明門見禮畢而回,故判書李之億,以內局提調,待令,翌日,今奉朝賀領相時,問夜光景,氣又澟寒以待云矣,今日亦然,初聞風寒,爲領相悶焉,夜深後少勝,昨冬臘享,左相爲獻官,爲相悶焉,其日果稍暖,今夜若此,以領相氣若何心悶曷勝?噫,八十一歲,復過此日,其亦萬萬料表,然憧憧此心,其惟祝有年也,令院隷,問奉安以奏。
命題七律,春服初成麗景遲押遲,五律,誰知沮溺賢,押賢,諸承旨時任儒臣·入直春坊·翰注·騎省堂郞,承文院官員製進。
傳于趙載俊曰,此是人日製代,明日製進。
兼春秋申光翰書啓,臣敬奉聖批傳諭于奉朝賀金致仁所住處,則以爲臣病未承命,猥上書啓,撫躬悼悚,若無所容,乃者批旨,又下不惟不加之罪,所以慰存而悶念者,益復鄭重,迥出常倫,至於御醫下送之命,日暖登程之敎,此係從前大臣之異恩殊禮,以臣釁穢,乃敢當此,臣之昨年以來,所被恩造,與天罔極,有非殞結所可仰酬,而今又以罪媒榮,反承不敢當之寵命,惝惶隕越,有涕無從,噫,初年一覲,卽臣夙宵之願,而巧値病作,坐犯違慢,致勤聖敎洊下,恩數太褻,此亦臣罪也。顧今賤疾少減,庶可自力,更加一兩日調理,謹當進伏城外,仰聽進退偕入之敎,異於偕來,而史官未諳規例,旣去旋還,多日相守,惶悶之極,加添一罪,特命先來,又出體諒,臣尤不勝感惶之至云矣。臣旣承先爲來焉之命,故仍爲入來之意,敢啓。
李瀰,以吏曹言啓曰,今此社稷祈穀大祭大祝,前校理閔恒烈,時無職名,令該曹,口傳付軍職,何如?傳曰,允。
金若行,以刑曹言啓曰,奉常寺下吏等,竝杖一百徵贖以放事,命下矣。書員梁海雲,庫直洪舜擧·李廷福,熟手李枝萬等,依傳敎,竝杖一百收贖放送之意,敢啓。傳曰,知道。
又以義禁言啓曰,時囚罪人宋樂,施以刊版之典,以放事,命下矣。宋樂,刊版放送之意,敢啓。傳曰,知道。
又以左邊捕盜廳言啓曰,囹圄輕囚,捕廳拘留,若有人,今日內卽放事,命下矣。依傳敎,本廳拘留罪人金宗大·金廷煥等,放送之意,敢啓。傳曰,知道。
又以右邊捕盜廳言啓曰,傳敎內,囹圄輕囚,捕廳拘留,若有人,今日內卽放事,命下矣。依傳敎,本廳時囚罪人文以采放送之意,敢啓。傳曰,知道。
又以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午正月初六日辰時,上御延和門外。香祗迎入侍時,行都承旨李,左承旨李碩載,右承旨趙載俊,右副承旨尹得毅,同副承旨金若行,記事官權偀,假注書崔烜,記事官洪國榮·閔慶世,以次進伏。上具翼善冠·袞龍袍,乘輿出通陽門,詣延和門外,降輿立板位上,祗迎訖,步詣數十步。仍又乘輿,進前奏曰,左副承旨李致中,以式暇不爲仕進矣。上命停輿,命碩載書傳敎曰,莫重祗迎,承旨煩稟,當該承旨特遞。又命書傳敎曰,承旨有闕代,李瀰爲都承旨,牌招察任,房順房,三院副提調例兼。左副承旨許遞,其代通禮徐有元爲承旨,牌招察任,房順房。仍詣至紫極門,望社壇,祗伏移時,還詣步輿,歷御光明殿南階。上命徐有元肅謝入侍,又命都承旨肅謝,又命碩載,書御製七言一句,命諸臣賡進。又命書傳敎曰,國依於民,民依於國,本固邦寧,予聞于昔,噫,臨御五十載,嗟哉元元,受困窮村,此何由乎?職在一人,若問一人,予何敢辭?若此若此,卽祚年其已久,問其年八十一,靦然歉然,於予卽歇後語也。嗚呼,予年三十四,躬詣社壇祈年,今年命元輔攝爲,其雖親爲,何能感孚,而且旣命攝,此心,若何?初欲宿窩,亦莫能,只祗迎而隨詣北苑,雖瞻望社壇,嗟哉咫尺,亦何能瞻?噫,頃年祈年,夜來此門,聞禮畢而回,於今欲爲,亦何能也?今予一心,嗚呼,惟神雖莫恤予,宜恤元元,風雨調順,麥農先登,史書大有,氣雖衰心益切,雖然,子曰,必也正名,亦曰,繪事後素,若祈有年,事神以誠,曾已下敎,今當歲初,州縣社壇,必也淨潔,凡於祀典,必誠必慤事,下諭于八道道臣兩都留守,頃日,聞禮記月令立春後,先施四民之政,而昨冬旣爲恩竭則慢,欲爲終默,噫,年已八十,臨御五十載,今當歲首,亦何汎汎?今日宿窩,亦寢,午後當臨時親問民弊,令五部,着實知委,若有抱悶者,皆令來待,侍衛諸臣,次次賡韻進奏,賤臣第二次賡奏。上曰,誰也?碩載曰,假注書而卽故相崔興源之孫也。上曰,然乎?以次賡奏訖。又命書三字御製數十句。又下敎曰,還內後內局入侍。出榻敎上曰,殿座時刻安徐,承旨侍衛,以時服爲之。出傳敎仍乘輿還入,諸臣陪至閤門外,問安後退出。
甲午正月初六日午時,上御建明門。殿座入侍時,行都承旨李瀰,左承旨李碩載,右承旨趙載俊,左副承旨尹得毅,右副承旨金若行,同副承旨徐有元,記事官權偀,假注書崔烜,記事官洪國榮·閔慶世,以次進伏訖。上具翼善冠·袞龍袍,乘輿出通陽門,歷延和門詣建明門殿座,命有元,召入五部民人來待者,以次進奏情願,理山阿耳鎭將校崔春德所懷,本鎭土卒三百十名內,一百五十名逃散故,時存一百六十名,兼役逃散之數而一家當二三戶五六番,不勝支撐矣。庚申年分劃給阿耳一面內未推八里,依判下推給,以爲數少土卒支保之地,而大槪庚申,乃三十五年,旣已判下之地,所謂三巨里等八處,此土時居權鄕猾校,以其威力,不能推尋,又爲府鎭强弱之勢,乃至三十五年之久,而未能推尋矣,適當下詢,故敢此仰達矣。上曰,出擧條,令備局稟處。出擧條又有雲峯民人,進奏爲萬民情願。上曰,使秋曹受供辭以納。金泰連之子奏曰,其父以他人之罪,方替囚於禁衛營,自昨年十月,至今年正月而未放矣。上曰,歲初輕囚,皆放爲敎矣,今有此囚禁何也,問于禁將而入奏,其餘民人,各各進奏,而或命退去,或命令該曹受供辭,乘輿還入時。上曰,俄者爲萬民情願供辭,承旨持入,諸臣陪至閤門外,問安後退出。
甲午正月初六日申時,上御集慶堂。藥房入診入侍時,都提調金陽澤,提調李翼元,副提調李瀰,記事官權偀·洪國榮·閔慶世,醫官方泰輿·鄭允協·慶絢·吳道炯·柳光翼·金季良·徐命緯·元命述·李以材,以次進伏訖。陽澤曰,風寒勞動,聖體,若何?上曰,一樣矣。陽澤曰,寢睡·水刺,何如?上曰,一樣矣。上進御湯劑訖。陽澤曰,診候,何如?上曰,置之。翼元先退。上曰,禁營拘留事知來乎?瀰曰,以家儈事保授。上曰,家儈緣何保授乎?瀰曰,負債人家舍,使之斥賣,則中間偸食云矣。上命書傳敎曰,噫,臨御五十年,無一濟民,暮年當祈年,此心一倍,依禮記旣報春,宜恤四民,而昨冬旣諭,故只欲問民弊,其中一民,自前冬十月,至今月拘留禁營云,旣禁諸處拘留間,而況今月皆命放釋,則萬萬爲駭,下問果有是事,而可駭者,拘留該營,若何?拘留民間一也,其雖負債,定日懲捧可也,而其令賣家以償,使此漢有從中偸食之擧,此甚於借貰,凡負債,其皆若此,吁嗟元元,將爲鍾閣乞人乎?旣聞之後,不可不嚴懲,禁衛大將李潤成,亟施不敍之典,況今日乎?遣宣傳官卽放以奏。又命書傳敎曰,禁將下敎代勿出其代,其命召,令訓將兼佩察任事,牌招聽傳敎。上命讀奏雲峯人上言訖。仍命書傳敎曰,今日召問民人,意蓋深矣,于今八十一,豈爲爲觀瞻文具事,今日一人,爲萬民所懷云故,令承旨,持所懷入侍,卽上言而一雲峯縣,雖一縣,果若此,亦萬民之弊,且與頃日湖西作錢事有異,旣有他縣前例云,此上言,下備局,令備局先問,本道狀聞來到後,稟處。上又命書傳敎曰,每歲勸婚,猶有滲漏者,故昨歲申飭,果有京師中四十未婚者,今日臨門時,一民卽總角,而其年二十歲云,有此而何漏於昨冬乎?此京民乎,鄕民乎?令京兆問啓,若京民,其何部,亦爲問啓。上又命書傳敎曰,自古駱粥停止之命,爲春耕也,噫,此粥,自十月入,而予食不過三次,自明日勿封,耆社亦爲分付,而其牛卽爲下送事,亦爲分付內局及耆社,噫,此粥不過食治,猶若此,以此心苦口建功,日再進,其悶乎否乎,豈特內局,欲問國中時體則一,言之何益?不耐慷慨兼諭。上曰,藥房提調持湯劑入侍。出榻敎翼元,持湯劑進伏,上進御訖,諸臣以次退出。
上在慶熙宮。停常參·經筵。
藥房都提調金陽澤,提調李翼元,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日只亦祗迎,是豈孝乎?待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
詣典設司齋所後,政院·玉堂·藥房口傳問安。答曰,知道。
還內後,政院·玉堂·藥房口傳問安。答曰,知道。
以承傳色口傳下敎曰,御製年月下,復下敎,宿典設司。
尹得毅,以都摠府言啓曰,今日入直內三廳,武兼禁軍及軍兵等,當爲中日習射,而春享大祭齋戒相値,不得爲之之意,敢啓。傳曰,知道。
備忘記,初夜極寒,甚於三冬,中夜風靜,頓勝,聞奉安,此心少紓,若此來夜,可勝於今夜,獻官執事,庶可周旋,此則心欣,逢今日東方朔自鷄至人日排日,抑何意乎?類聚只書日字,令儒臣博考,入侍時以奏,撤漏已久,開東漠然,心悶心悶。
傳于趙載俊曰,皆以時服待令。
傳于尹得毅曰,宣傳官一員待命,騎馬三匹立之。
傳于李瀰曰,畿伯入來,來京民人,建明門外待令。
李瀰啓曰,京畿監司金載順,依下敎來待矣。傳曰,入侍。
傳于尹得毅曰,喬桐水使,其令今日辭朝,因爲入侍。
又傳于曰,喬桐水使留待。
備忘記,逢人日氣若此,於今朝誠特甚,嗟,昨今何伸禮?在今世心前生,詣建明伸微忱。
備忘記,嗚呼近者,皆宿憶昔窩,此何以然?取其近也,於昨夜在咫尺德游堂,昔南頭憶昔窩,卽西頭丹門,若瞻其何敢也?此廊北頭故也,以此量予精神,以典設來,問喜雨廊書揭,若此,果今世人乎?雖然,元月鄕民流丐,賜米數雖鮮,八十一歲準五十衰君,一小惠也,良可哂也,而莫云乞兒,亦予赤子,此則暮年心欣者也。
尹得毅,以訓鍊都監·一二所巡廳·左右邊捕盜廳言啓曰,去夜無犯夜人被捉之意,敢啓。傳曰,知道。
甲午正月初七日辰時,上御延和門外。香祗迎入侍時,行都承旨李瀰,左承旨李碩載,右承旨趙載俊,左副承旨尹得毅,右副承旨金若行,同副承旨徐有元,記事官權偀,假注書崔烜,記事官洪國榮·閔慶世,以次進伏。上具翼善冠·袞龍袍,乘輿出通陽門,詣延和門外,降輿立板位上,祗迎訖,仍隨香,步詣建明門,祗伏,命禮房承旨,馳詣太廟·永寧殿,奉審以來。出榻敎命書御製七言一句,命侍衛諸臣及藥院諸臣賡進,命召禮曹書吏,下詢自前祈雨祭攝行時用樂與否。奏曰,親行及攝行同矣。上曰,昨日則風寒,今朝風息日溫,若有神助,亦異常矣。命瀰書傳敎曰,禮云禮云,王帛云乎哉,樂云樂云,鍾鼓云乎哉,此物有本末,繪事後素之意,而雖然豈闕禮樂,亦捨其繪,昨日風日,其涉異常,恐或欠潔,更命中官,摘奸進排官,亦令宣傳官,摘奸墻底而曰以無頉,中夜興惟,曰爲民命攝,此無乃勉飭予乎云矣。今朝藏風於囊,雨師其亦停雨,百爾思量,莫知何故,今日忽憶祈年親享雖攝,其命大臣,卽昔年下敎,而於親享,鍾鼓太牢,而於攝祀,鍾鼓無可論,而於犧牲,以一豕用四位,若此而神可歆,雖然祈雨祭前例若何,問於禮曹,用樂用牲,親攝無異云,噫,一時祈雨,其猶若此,祝一歲大有,豈不若乎?此後樂與犧牲,凡諸等節,雖攝皆依親享例事,分付儀曹,其若昨日若覺,嗟哉暮年,體昔定制,而今乃覺焉,何以體昔?中祀爲大祀,卽昔年例也,而暮年若此,是豈孝也,亦豈國君守社之意?初則日氣若此,今日欲宿窩靜思,昨未能今爲,其亦若何?欲宿東殿於今不體于昔,不思國君守社之意兼焉,何敢便也?亦云窩,今日申牌後,當宿典設司,籲左廟謝右社,政院知悉,摠府騎曹只入直待令。上曰,祭用之牛,予其殘忍矣,無一毛所棄云矣,盛哉,予聞昔年,進御牛肉,而有小害,是後終不進御,故相亦或有不食牛肉者云矣。禮房持入祭物單子及進排官單子,讀奏訖。上曰,陵則大祝兼典祀官,廟亦然乎?載俊對曰,各差矣。又命召奉常寺書員及熟手,下詢祭物規例後,還詣,步輿入內,諸臣陪至閤門外,問安後退出。
甲午正月初七日申時,上詣典設司。齋宿入侍時,行都承旨李瀰,左承旨李碩載,右承旨趙載俊,左副承旨尹得毅,右副承旨金若行,同副承旨徐有元,記事官權偀,假注書崔烜,記事官洪國榮·閔慶世,以次進伏。上具翼善冠·袞龍袍,乘輿出通陽門,歷延和門詣尙瑞院,殿座於東窓內。下敎曰,藥房提調,持湯劑入侍。出榻敎進御湯劑後,命畿伯率鄕民進前。上曰,賑恤,十日一次耶,五日一次耶?載順曰,以十日爲定,一月三次矣。上曰,然乎?上曰,初對旣已進定,備局初十日日次,進定於明日。出傳敎上曰,門軍士,今月立番乎?瀰曰,前臘月初一日立番,今月亦立之矣。上曰,臘月立之,則着襦衣乎?瀰曰,皆得着矣。載順曰,今當喬桐設賑之時,而水使姑未下去,事多可悶矣。上命書催促辭朝之敎。瀰曰,今日齋宿,諸承旨,當竝入直矣。上曰,諸承旨竝爲別省記入直。出榻敎上曰,兵判則勿爲別入直。上曰,禮記報春後,有施賞之規,宣傳官,馳往鍾街,率流乞以入。上曰,鄕民入來者幾人乎?載順曰,七人矣。上曰,一人式進奏。廣州·楊州·高陽·陽城·富平·喬桐·坡州民人,以次入伏。上下詢尤甚稍實,停捧設賑形止,民人,次次進奏。坡州民奏曰,別有情願,故仰達矣,本州牧使方善政,而連呈辭狀,若失此賢守,百姓當流散,以此之故,一州之民,方相率上京,以爲願留計矣。上曰,牧使誰也?載順曰,蔡弘履也。上曰,到任久乎?載順曰,匪久矣。上曰,當申勅而不遞,汝其弛心下去。命戶房承旨曰,歲初民來,當使惠廳給米矣,且停捧停債,民皆樂之乎?又命載順,傳敎於民人等曰,卽今新年也,今日亦爲民祈年,故召汝等問之,汝等雖若干,可代多民之召見,雖有尤甚之邑,當給還米,汝等各歸安頓,民人皆退。上曰,陽城勝於陽智乎?載順曰,未勝矣,陽城尤甚,陽智之次,驪州舊通其中最多矣。上曰,然乎?上曰,人日之義何也,諸臣知之乎?仍命儒臣,持所考冊子入侍。出榻敎金思穆,持類苑叢寶入侍,考閱後,上曰,唐人,則以人日爲重矣。瀰曰,然故,唐人多人日詩矣。得毅曰,人日之義,未敢詳知,而鷄則報晨,故取其最先之義,以初一日爲鷄日,七日則以大統小之義爲人日云云,而東方朔占筮記,有此言,他無出處矣。上曰,東方朔傳,儒臣持入,命讀訖,宣傳官率乞人老少七十餘人入來。碩載曰,賜民米石待令矣。上命賜鄕民各三斗米,流丐中年踰七十者,各給三斗,其餘各給二斗,兒乞則各給一斗式訖。命皆退去,命藥房提調,持湯劑更爲入侍。出榻敎上進御湯劑後,還詣典設司齋宿所,諸臣以次退出。
甲午正月初七日酉時,上御典設司齋所。喬桐水使入侍時,同副承旨徐有元,假注書崔烜,記事官洪國榮·閔慶世,喬桐水使徐有大,以次進伏訖。上命有大曰,盡濟喬桐民而後來見予焉,敎書則,在政院受去可也。仍卽命退,有大承命退出,諸臣亦皆退出。
上在慶熙宮。停常參·經筵。
藥房都提調金陽澤,提調李翼元,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼嗚呼甚矣,冥然,兩日命攝,何乘駕轎?誠難粧束,此若此故瞿然少解,昨日所食,其僅數匙,人日故然,予自哂焉,其猶欣者,歲初恤乞,氣何暇諭?次對同入。
中宮殿·惠嬪宮,藥房口傳問安。答曰,知道。
尹得毅啓曰,臣依定式,今日進詣崇政殿月臺,入直禁軍等戎器服色,點考則,皆無頉,仍以傳敎內辭意,勞問,則亦皆好在云矣。傳曰,知道。
又啓曰,大臣·備局堂上,依下敎來待矣。傳曰,引見。
李瀰啓曰,假注書崔烜,身病甚重,勢難察任,今姑改差,何如?傳曰,允。
假注書望崔烜改差代,李運彬爲假注書。
傳于李瀰曰,內局入侍。
備邊司,江華留守李徽之。
傳于金若行曰,待開門開政。
李碩戴,以成均館官員,以同知館事意啓曰,今正月初七日,儒生上旬輪次,當爲設行,而大提學未差,行大司成洪趾海未肅拜,限內不得爲之之意,敢啓。傳曰,知道。
尹得毅,以兵曹言啓曰,羽林衛將趙升泰,身病猝劇,勢難供職,呈狀乞遞,宿衛領軍之任,不宜久曠,今姑改差,何如?傳曰,允。
金若行,以漢城府言啓曰,傳敎內,每歲勸婚,猶有滲漏,故昨歲申飭,果有京師中四十歲未婚者,今日臨門時,一民卽總角,而其年二十歲云,有此,何漏於昨冬乎,京民乎,鄕民乎?令京兆,問啓,京民其何部,亦爲問啓事,命下矣。依傳敎,知委各部,則北部都事李復顯所報內,總角金廷瑞,居生於部屬司宰監契,而昨年爲十九歲,身被衰麻,故不爲擧論於勸婚中緣由,敢啓。傳曰,知道。
金若行,以禁衛營·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
藥房,口傳啓曰,臣等祗奉湯劑,竟夕顒俟,尙未蒙召接之擧,下情悶鬱,其當如何?昨今兩日,勞動之餘,保護之道,尤不容少忽,日方向曛,再進之劑,尙未奉進,焦迫之極,敢此詣閤求對,乞垂俯諒,暫許入侍,千萬幸甚,惶恐敢啓。無批答
大司憲李秀得疏曰,伏以上天降祉,祖宗垂祜,聖算已躋於望九,治化允覃於普萬,臣民歡忭,曷有其極?第念臣,以簪履舊物,病伏田里,將十年于玆,而不自意以已退之身,頃蒙進秩之恩,復有佐貳之除,區區感結之私,豈不欲竭?蹶趨承,少伸螻蟻之忱,而狗馬之疾,閱歲況篤,强策病軀,斷然無望,遙望雲天,惟有涕淚而已,迺者聖恩去而愈隆,除臣以風憲之長,臣聞命驚惶,不知所以自措,噫,古者都御史,爲任最重,必與三公九鄕爭是非,行其道之職,則掄選自別,苟非其人,莫宜居之,決非如臣庸陋衰朽者,所可擬議,誤恩之過,乃至於此,在臣身雖榮,豈不有累於聖朝難愼之政乎?且臣年,七十有八矣,神精頓消,疾病入髓,宛轉床席,特一未冷之尸,重入脩門,仰瞻耿光,此生難期,有臣如此,實難瞑目,不稱之失,去就之節,臣不敢更事覼縷。伏乞聖明,俯察臣懇迫之情,亟解臣都憲之任,以重官房,以安私分,不勝幸甚。答曰,省疏具悉。拜卿此任,聞卿之衰,今聞卿章,果然,以懋實政道,本職許遞,令該曹,西樞待窠調用,卿須體此意,俟問登途焉。
獻納李克生疏曰,伏以歲籥載新,海屋添籌,臣民慶忭,曷有其極?仍念臣,顓愚蔑識,孤子無援,而濫竊一第之僥倖,歷玷三司之淸華,群猜衆怒,勢所必至,福過災生,理亦宜然,危塗一敗,自量蓋久,向來金光岳之疏,亦云晩矣,何幸上天至明,無幽不燭,溫音澳降,洞加昭晣,臣攢手知恩,沒齒無憾,一切榮途,夢寐不到,卽者薇垣新除,何爲而及於臣哉?嗚呼,脫身泥坑,已荷洪私,厠名朝籍,別是殊榮,感極涕零,不知所以自措也。噫,聲色之目,易以汚人,暗昧之事,難於立證,彼所以勒成是說者,自以爲聖聰之可眩,而臣身之可累也,聲罪於西試,而擬律於三司,則又恐其所怒在此而不在彼也,若有緘辭條列之對,何爲竝及於淸問之外,割對同處之說,曾所未見於試場之規,一何其急於陷人而疏於爲說也?凡此數條,使識者聞之,直可拊掌,臣何必呶呶較挈,以益其疲惱也哉?抑臣所愧則有之,苟使臣,立朝而有介石之操,奉命而盡不辱之義,則雖有如臺臣百輩,豈足以累臣毫髮,而只緣平生名檢,不能見孚於同朝,一時往役,遂至身名之狼狽,反躬循省,良足自悼,惟有謝跡淸塗,遠身駥機,上無負洗拂之恩,下可免顚沛之患,是爲臣自靖之道,三司一步,此生已矣,有死而已,不敢復爲彈冠之計耳。伏乞天地父母,俯垂鑑諒,亟賜鐫削臣職,以全微諒,仍命勿復擧擬,以快人心,千萬幸甚。答曰,省疏具悉。孟浪之斥,帳殿已判,於爾何累焉?勿辭速察職。
甲午正月初八日巳時,上御集慶堂。藥房入診入侍時,都提調金陽澤,提調李翼元,副提調李瀰,記事官權偀·洪國榮·閔慶世,醫官方泰輿·鄭允協·慶絢·吳道炯·柳光翼·徐命緯·金季良·金孝儉·鄭允說·白文昌,以次進伏訖。陽澤曰,夜間聖體,若何?上曰,一樣矣。陽澤曰,移次經宿,寢睡,何如?上曰,少睡矣。陽澤曰,水刺,何如?上曰,不過數匙矣。上仍進御湯劑訖。陽澤曰,診候,何如?上曰,置之。諸臣以次退出。
甲午正月初八日巳時,上御集慶堂。大臣·備局堂上,引見入侍時,領議政金相福,左議政金尙喆,右議政元仁孫,仁陽君李景祜,行司直具善行,行司直蔡濟恭,行刑曹判書韓光會,行吏曹判書朴相德,行司直洪名漢,兵曹判書趙重晦,行副司直李章吾,禮曹判書閔百興,行副司直洪樂性,行副司直尹東暹,行副司直李潭,漢城判尹李重祜,行副司直尹泰淵,行副司直尹得養,淸川君金鍾正,吏曹參判鄭尙淳,行副司直金應淳,行副司直徐命善,行副司直尹養厚,大司諫洪纘海,掌令李弘濟,副應敎金思穆,左副承旨尹得毅,假注書崔烜,事變〈假〉注書宋相殷,記事官洪國榮,記事官閔慶世,以次進伏訖。上曰,領相今日入侍,甚喜矣,再昨風日不佳,予用心矣。相福曰,行祭時則日氣好矣。上曰,然乎?今日之氣,勝於昨日矣。藥房進湯劑,上進御。都提調金陽澤曰,奉朝賀金致仁,方來留城外云矣。上曰,遣入侍史官,卽爲入來事,下敎。出榻敎相殷,承命出去,與致仁偕入。上曰,入侍。致仁進伏曰,臣前後被罔極之天恩,今年聖壽添一,享禮已擧,異於常年矣,故欲一瞻天顔而來伏矣,史官臨召故入來矣。上特命仰瞻。上曰,卿今日來見,喜矣,今月月捧,受之可也,嗣續有之乎?對曰,小臣眇福故無之。上曰,與領相同矣。仍命出去。傳曰,今日寧嬪房,遣昌城尉致祭,安國洞遣恩全君致祭兩位,慶恩國舅家,遣內侍與府夫人,同爲致祭。仍命書御製三處祭文。傳曰,昨日祈雨祭,皆用樂云,故下敎,今聞不然云,昨日下敎置之,雖不太牢,一豕太簡,比後用二事,分付。出傳敎上曰,卿等入來,皆菀結乎?相福對曰,聖壽八十一,豈非大慶乎?上曰,予思之,幾番賀幾番宴乎?昨年受賀者誰也,非我乎?今年又何如是貪貪請賀?此亦時體矣。相福曰,人情天理,所不可已者,仍合辭請復樂事,屢次懇請,上不許。相福啓曰,此江華留守成天柱狀啓也,本營軍兵及所屬四營,今春合操設行當否,請令廟堂,稟旨分付矣,方當春窮,停操,何如?上曰,依爲之。相福曰,此開城留守李聖圭狀啓也,今春習操,依例設行事,請令廟堂,稟旨分付矣,此亦一體停止,何如?上曰,依爲之。相福曰,此前統禦使李達海狀啓也,今春海西舟師,當爲合操於其前洋,請令廟堂,稟旨分付矣,本營今方設賑,合操停止,何如?上曰,依爲之。相福曰,合操停止,則或令各操設行矣。上曰,皆停可也。竝出擧條相福啓曰,此南兵使白東俊狀啓也,三甲左右營春操及南各營所屬各其其官鎭門聚點事,請令廟堂,稟旨分付矣,北道昨年豐登,秋操亦未設行,春操及聚點,竝令趁農前擧行,何如?上曰,依爲之。出擧條相福啓曰,此守禦使李景祜狀啓也,本廳屬三營及左右部合操,昨秋因朝令停止,今春合操,何以爲之事?令廟堂稟旨分付矣,戎政雖重,民事宜顧,今春合操,停止,何如?上曰,依爲之。相福曰,此摠戎使具善行狀啓也,今春輪操,坡州長湍,當次,依例擧行事,請令廟堂稟旨分付矣,此亦一體停止,何如?上曰,依爲之。竝出擧條相福曰,江華留守薦,今當爲之,而韓光會·趙明鼎·李徽之·洪樂命四人中,可爲之矣。上曰,李徽之可也。上曰,昨聞坡州民,以牧使願留事,有所陳訴,此後牧使蔡弘履,勿復呈辭事,分付。相福啓曰,適因言端陳達矣,坡州防營,當初創設時,雖爲廟薦,亦不必永作廟薦之窠,此後遞代時,以當爲防禦使之武弁,各別擇送,俾爲其履歷,則似有所勝矣。上曰,誠是,依爲之。出擧條重祜啓曰,式年帳籍之上送,自有定限,而近來外邑,趁未奉行,以致磨勘之稽滯,事甚未安,今當式年,預爲申飭諸道,卽速修整,定色吏趁限上送,俾無如前愆期之弊,何如?上曰,依爲之。出擧條重祜又啓曰,奸民輩亂廛之弊,愈往愈甚,各廛市民之失利不少,實有難支之勢,亦甚可矜,臣待罪京兆後,亦嘗推治亂廛之類,而所捉物件,還爲出給,故其所買賣,固自如,旣無懲畏之道,亦不成事理,臣意則物件依前屬公,而使本廛發賣,納其價本於保民司,則庶可有禁戢之效矣,敢達。上曰,其所下敎,不無意思,其何續續更爲?出擧條光會進前曰,昨日有受原情以納之敎矣,童蒙安孝顯供辭持入矣。仍讀奏。上曰,飭已施特放。光會曰,童蒙金廷瑞,則以殺獄酌處事,啓下矣。上曰,減等。光會曰,童蒙金友喆·李孝明·羅宗繼等原情,竝持入矣。仍讀奏。上曰,竝特放,大司諫洪纘海所啓,罪人河必雄·宋興三之減律定配之命,雖出於我聖上好生之德意,而永乞之卽地致命,實由必雄之所踢,實因分明,興三則僞造密印,渠旣自服,論其罪犯,俱係一律,三尺至嚴,不可容貸,請還寢殺獄罪人河必雄,印信僞造,罪人宋興三減律定配之命,依律處斷。上曰,勿煩。出擧條纘海又曰,今此停樂之命,雖出聖孝之無窮,而求之經傳,無可引古之禮,而況當此聖算彌隆,群情欣忭鼓舞之時,尤何可一日廢也?伏願亟循群情,特寢停樂之命。上曰,當初下敎,意在追慕。噫,雖曰追慕追慕,豈有若今番者乎?豈特此也,文昭殿建閣,在舊闕,則今日臣子,焉敢開喙於此?雖常人言之,臺閣其宜執法,今雖皆在時體中,關係莫重,尤焉敢若此?今者薇垣長,初欲若李宗榮下敎,更思,今者此事,於兩司長官,葛藤謀免之一條路,若不嚴飭,噫,彼兩司長官,何時暖席?不可一任見遞,而偃臥其家,洪纘海先遞差後禁推,正時體後,待下敎勘律。出傳敎弘濟啓曰,火藥重物也,罪人張光碩,偸賣至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸,請還寢罪人張光碩減律定配之命,依前下敎擧行。上曰,勿煩。出擧條弘濟又啓曰,新除授持平南履寬,時在忠淸道溫陽地,請斯速乘馹上來事,下諭。上曰,依啓。出擧條相福·尙喆·仁孫,合辭請與纘海同被罪。上曰,卿等如是,尤沓沓矣。相福曰,復樂之請,臣等與臺臣同矣,臣等當先被罪,而只臺諫被罪,臣等之心,豈能安乎?上曰,賀宴外第三件事,非所可論。相福曰,臣等之心,實如此矣。上曰,卿等此請,有何職分而然耶?相福曰,非職分,乃臣分,今則四方之責,沓至於臣等之身,豈不悶乎?仁孫曰,臣等無誠故然,臣等請被無誠之罪然後可便矣。上曰,此事義理囫圇矣。相福曰,今則一世皆責臣等矣。上曰,時體矣。上命考四韻五七言兩律製進者,三大臣,合考書等以奏。上曰,兩律居首副修撰金普淳,貂皮笠耳掩一部,兩律之次校理吳載紹,鹿皮一領,注書崔烜三中,紙三卷·筆五枝·墨三笏賜給,應敎洪相簡,副應敎金思穆,校理林得浩,副修撰李會遂,注書權偀,各紙二卷·筆三枝·墨二笏賜給。出傳敎上曰,奉朝賀鄭宲,明日診筵,同爲入侍。出榻敎上命退出,諸臣以次退出。
甲午正月初八日申時,上御集慶堂。藥房入診入侍時,都提調金陽澤,提調李翼元,副提調李瀰,記事官權偀·洪國榮·閔慶世,醫官方泰輿,以次進伏訖。陽澤曰,酬應旣多,水刺幾何進御乎?上曰,略進矣。上進御湯劑訖,命瀰讀問建功御製文訖,諸臣以次退出。
甲午正月初八日酉時,上御集慶堂。坐直承旨儒臣,同爲入侍時,左副承旨尹得毅,假注書崔烜,記事官洪國榮·閔慶世,副應敎金思穆,副修撰金普淳,以次進伏訖。上命金思穆,讀奏東方朔傳訖。又命得毅,讀諸道狀啓,又讀奏南兵使白東俊褒貶啓本訖。得毅啓曰,卽伏見南兵使白東俊去秋冬等褒貶啓本,則邊將,無一人居下者,殊無嚴明殿最之意,推考警責,何如?上曰,依爲之。出擧條上曰,東方朔傳所付冊名云何?思穆對曰,此冊卽史漢一統也,上曰,史漢一統,誰所撰耶?思穆曰,未能知矣。上仍命退出,諸臣以次退出。
上在慶熙宮。停常參·經筵。
藥房都提調金陽澤,提調李翼元,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦若何?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。建功支撐,氣何暇喩?下敎時入侍焉。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
備忘記,傳于尹得毅曰,今下弓矢,老江僉使金鼎禹,方垣萬戶金世寬處,給送。
吏批啓曰,判書朴相德式暇,參議洪檢病不來,小臣獨政未安,何以爲之?敢稟。傳曰,仍爲之。
有政。判書朴相德式暇,參判鄭尙淳進,參議洪檢病,都承旨李瀰進,啓曰,吉州牧使,今當差出,而防禦使重地,不可不擇差,他道有聲績守令,竝擬,何如?傳曰,允。以徐晦修爲大司憲,金熤爲大司諫,朴相甲爲輔德,李東郁爲左通禮,成胤儉爲相禮,洪良漢爲同義禁,許霮爲禮曹正郞,具性玉爲宗簿主簿,尹復厚爲禁府都事,李策爲吉州牧使,李光宅爲端川府使,李復顯爲積城縣監,黃泰彦爲求禮縣監。
兵批,判書趙重晦進,參判宋瑩中病,參議李世演呈辭,參知任珹入直進,左副承旨尹得毅進,啓曰,前判書沈㲄,今陞輔國,當爲知中樞置處,而時無見窠,依例作闕下批之意,敢啓。答曰,知道。以洪良漢爲同知,李秀得爲同知,白東毅爲羽林將,金得秋爲景福將,李東昌爲景福將,羅璜爲荏子島僉使,李邦綏爲訓鍊都正,李壽完爲慶尙右兵虞候,曺景休爲龜山僉使,李昌燮爲文兼,鄭克濟爲五衛將,鄭肅良爲五衛將,朴相甲爲副護軍,成天柱·李秀得·李致中爲副司直,知事作闕單沈星鎭,知事單沈㲄,廟洞權管單李邦原,副司果韓民敎,備忘記,前道臣尹東晢,尙在軍銜,授此任,同知單尹東晢。
備忘記,傳于趙載俊曰,昔漢時賢良科,例以爲常,有大儒董仲舒,今人豈若古人,而然才豈借於異代?只存三製此例,暮年宜施,而旣有忠良科,此則可對,大抵唐尙文,漢尙質,良二千石賢良科,蓋此意也,噫,臨御五十載,其豈泄泄?況漢武初年爲者,予今五十年者乎?今日金商門,依忠良例,當設賢良科,侍衛只入直,試官領敦寧徐命膺·李福源·李昌任·吳載純·金普淳·朴相甲,禮房承旨入侍,時刻皆整齊後,待下敎只入正時,懸題後,入便殿,入侍科次。
備忘記,傳于趙載俊曰,名雖賢良科,依頃年忠良科例,當付於今式年殿試,此豈忽忽科次,豈當日了當?先爲知悉。
傳于趙載俊曰,試官李福源代,黃景源爲之。
金若行,以義禁府言啓曰,今日親臨賢良科時,本府都事皆爲赴擧,武都事一員,本府入直,而當直入直都事,公事回公都事,及建明門禁亂都事,無以推移,假都事三員,令該曹,依例差出,以爲分排之地,何如?傳曰,允。
傳于金若行曰,自金商門至建明門,設布帳。
傳于趙載俊曰,世孫當隨出,桂坊則赴擧置之,只春坊待令。
傳于徐有元曰,闕門早閉,興化西挾仍留,呈券覆帳後閉之,內巡,自二更爲之。
傳于趙載俊曰,撤場後,夜巡爲之。
傳于徐有元曰,科次入侍。
傳于徐有元曰,八旬其君,未就寢之前,中官皆昏睡,竝記過,越捧一等。
傳于徐有元曰,中官下敎安徐。
李瀰,以忠勳府言啓曰,本府書寫忠義衛李興白,有頉代,忠義衛李斌差下,依例以假郞廳稱號,何如?傳曰,允。
金若行,以義禁府言啓曰,因刑曹啓目,咸鏡道明川府流三千里定配罪人安光五,飭已施,特放事,判下矣,卽爲放送事,分付該道道臣之意,敢啓。答曰,知道。
尹得毅,以御營廳·一二所巡廳·左右邊捕廳言啓曰,去夜犯夜人,無所捉之意,敢啓。傳曰,知道。
甲午正月初九日巳時,上御集慶堂。藥房入診入侍時,都提調金陽澤,提調李翼元,副提調李瀰,記事官權偀·洪國榮·閔慶世,醫官方泰輿·鄭允協·慶絢·吳道炯·柳光翼·徐命緯·金季良·金孝儉·白文昌,以次進伏訖。陽澤曰,夜間聖體,若何?上曰,一樣矣。陽澤曰,寢睡·水刺,何如?上曰,一樣矣。上進御湯劑訖。陽澤曰,診候,何如?上曰,置之。諸臣以次退出。
甲午正月初九日午時,上御金商門。親臨賢良科入侍時,上具翼善冠·袞龍袍,乘輿出通陽門,御延和門外殿座,王世孫侍坐,都承旨李瀰,左承旨李碩載,右承旨趙載俊,左副承旨尹得毅,右副承旨金若行,同副承旨徐有元,記事官權偀,假注書李運彬,記事官洪國榮·閔慶世,先四拜進伏訖。命書傳敎曰,此時守令,豈可一時曠官?新除守令,其令當日謝恩,仍令辭朝,入侍,試官領敦寧金陽澤,行戶判徐命膺,行司直黃景源·李昌任·吳載純,副修撰金普淳,輔德朴相甲進伏訖。上命相甲·普淳,書策題,王若曰,嗚呼,三代以後,未聞復有三代,而於三代稱聖主,漢唐稱中主,無乃世降道衰而然歟?漢唐諸君,未及三代而然歟?噫,孔聖夢見周公,至有吾衰之嘆,此乃前聖後聖自然相感之理,而此太上也。殷高宗,恭默思道,夢見良弼,果得傳說,愛立作相,東漢明帝,其猶可稱之君,而夢見金人,求諸西域,嗟,開異端,夢則一也,而若是異焉,此亦何故也?噫,紫陽大學序文,豈不云乎三代以後,作之君作之師,君師一也,而嗟哉其後,何分爲二?師道在下,予雖涼德,興惟乎此,不覺慨然。紫陽小學之辭曰,凡此厥初,無有不善,以此觀之,聖人衆人,其性一也,而若是異焉者何也?嗚呼,予年八十一,心惟民國,故纔聞東方朔傳,篡漢武取賢良事,卽予試士,而亦取孔聖必也定名之義,亦命名賢良,初意自盤古欲問,更思于今暮年,豈以荒誕事,欺許多靑於乎?且夫子曰,繪事後素,與其史寧野,今只取易對者揭問,嗚呼,乾坤古今同,人雖古人今人,人則一也,性亦一也,而三代漢唐,一何判異?噫,何時復見熙熙皥皥世界,且見眞實淳朴之俗乎?嗚呼,且以邵康節十二會言之,惟在乎初,而今予當望九,日益衰耗,雖欲再見,旣晩亦衰矣,無寐臥思,不覺掩抑,欲問不問,更待何時?問雖簡略,意實含包,嗟哉諸生,讀聖人之書,學聖人之訓,必有蘊於中而嘅於心者,且予悶時體菀於中者二焉,而於今其惟末節,其豈眩於諸生?且諸生,其亦時體科臼中人,問何益之有也?願諸生,兩條三代漢唐設問者,其各無隱悉著于篇,懸題訖。命書傳敎,藥房提調,持湯劑入侍事,下敎。都提調陽澤進伏曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御訖。命書傳敎曰,奉朝賀鄭宲,明日入侍事,下敎。若行曰,臺臣詣臺矣。上曰,詣臺臺臣入侍事。出榻敎司諫金復休所啓,罪人河必雄·宋興三之減律定配之命,雖出於我聖上好生之德意,而永乞之卽地致命,實必雄之所踢,實因分明,興三則僞造密印,渠旣自服,論其罪犯,俱係一律,三尺至嚴,不可容貸,請還寢殺獄罪人河必雄,印信僞造罪人宋興三,減律定配之命,依律處斷。上曰,勿煩。又所啓,新除授大司諫金熤,時在京畿高陽地,請斯速乘馹上來事,下諭。上曰,依啓。出擧條持平李濟萬所啓,火藥重物也,罪人張光碩,偸賣至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸,請還寢罪人張光碩減律定配之命,依前下敎擧行。上曰,勿煩。出擧條上曰,都承旨進前,都承旨瀰進伏。上曰,歲初尙未展拜皇壇,今日旣已臨此,當望拜敬奉閣,以此擧行。上仍乘輿詣敬奉閣外,行望拜禮,王世孫,隨詣行拜禮訖,仍還內,諸臣以次退出。
甲午正月初九日酉時,上御集慶堂。科次入侍時,同副承旨徐有元,假注書李運彬,記事官洪國榮·閔慶世,試官領敦寧金陽澤,行戶判徐命膺,行司直黃景源·李昌任·吳載純,副修撰金普淳,輔德朴相甲,以次進伏訖。上曰,對讀官,輪讀可也,因爲考券。上曰,諸生對策,似有方正之言,而無一可觀,是豈暮年設此科之意乎?右承旨趙載俊,畢捧試券後入侍,有元先退。上曰,已考券幾何?陽澤曰,四軸矣。上曰,暮年此科,豈可悤悤?待明日科次可也。諸試官以次先退。載俊曰,下直守令留待矣。上曰,留待守令入侍。出榻敎端川府使李光宅,求禮縣監黃泰彦,積城縣監李復顯,進伏,上命誦七事,以次誦之,別諭訖。守令先退。上曰,科次未畢,開門後只口傳問安。出榻敎諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
尹得毅,以都摠府言啓曰,今日入直內三廳,武兼禁軍及軍兵等,中日習射,請出標信。答曰,知道。
金若行啓曰,諫院闕啓,事甚未安,除在外式暇外,未肅拜不爲行公人員,竝卽牌招,何如?傳曰,牌其勞矣,置之。
傳于趙載俊曰,試官入侍。
備忘記,傳于李瀰曰,南北山漢江,卽護都城者,固重也,況今年乎?初次祈禱,必先乎此,凡諸例祀,必也怠慢,申飭三處,必也精潔,位板陪來奉安,亦令謹焉,令三宣傳看審以來,三處報府,都承旨入侍時持奏。
傳于徐有元曰,內局入侍,儒生同爲入侍。
李碩載啓曰,弘文提學徐命膺,依下敎來待矣。
掌令李弘濟啓曰,火藥重物也,罪人張光碩,偸賣至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸,請還寢罪人張光碩減律定配之命,依前下敎擧行,密安順義,俱以宗班,自相圭角,轉成釁隙,至有廟主爭奪之擧,事係變異,不可無飭,請密安君焍,順義君烜,竝施削職之典,令該府査實嚴處。答曰,不允。末端事,聞甚駭然,嗚呼,纔踰八旬,豈聞乎此?來朝當召大臣門長與諸宗,下詢若此,其在國體,不可偃處,焍與烜,令該府先處,其於勘律,其時當下敎矣。
徐有元,以義禁府言啓曰,時囚罪人洪纘海,卽放事,命下矣,卽爲放送之意,敢啓。答曰,知道。
徐有元,以訓鍊都監·一二所巡廳·左右邊捕廳言啓曰,去夜犯夜人,無所捉之意,敢啓。答曰,知道。
領中樞府事韓翼謩箚曰,伏以歲籥載新,天休滋至,寶算初啓於九旬,祈祝擧切於萬年,區區慶抃,曷有其極?念臣引年之請,三載于玆矣,古人論休致之難,有曰,君臣之恩係縻之於前,妻子之計推荷之於後,臣每誦斯言,咄咄逼人,自不覺愧汗之浹背,雖然,便臣筋力不甚衰疲,神識不甚凋弊,或可以備器使而任驅策,則前後恩批之下,豈不欲殫竭餘生,仰承德意,數年以來,老將疾而偕至,軀殼雖存,精爽都謝,陳力就列,實無其望,西樞雖曰散秩,寧容臣尸祿而養病,乖一身知足之義,累淸朝敦廉之治也哉?惟我聖明,至仁至慈,臣下有願,罔不曲副,或以其年至而許休,或以其病深而許休,體下之德,孰不欽頌,顧臣年已過矣,病亦深矣,有一於此,尙可休矣。今且兼有而獨未蒙一視之恩,則豈非所謂天地之大,人猶有所憾者耶?噫,人臣謝事,古人謂之便訣,矧臣生逢千載之熙運,上奉九耋之聖君,頂踵毛髮,皆歸造化,塵露絲毫,未有報答,則一朝告老,是豈臣樂爲,而誠恐一日二日,未遂志願,而先狗馬塡壑,其爲不瞑之恨,當如何哉?情勢窮極,玆不得不更申依籲,仰瀆崇嚴。伏乞聖慈,俯諒微懇,亟許臣引年之請,以存大防,俾遂至願,千萬懇祝,取進止。答曰,省箚具悉卿懇。聞卿箚,到業已諒矣,果然卿何費辭,予何費答?予諭一言,踰八旬其君,其猶强爲國事,七十二原任,有何此請?卿之筋力,勝於予,昔故相李元翼,八十杖於朝,若問卿年,未及者其幾年,況今月日益衰耗,應酬應者,誠難誠難,來詣其未能記,臺臣傳啓,竟夕忘焉,噫,卿曾經內局都提擧,悶其衰君之道,何用過辭?卿須體此意,安心勿辭。仍傳曰,遣史官傳諭。
資憲大夫行龍驤尉副司直兼知春秋館事具允鈺疏曰,伏以泰運載回於三陽,寶算誕躋於九旬,八域慶抃,曷有其極?仍念臣於本兵重任,非可堪承,而竟歲盤礴,前冬大政,有必遞之義,而終至冒當,醜拙畢露,廉愧都喪,糾劾之來,勢所必至,日前問備之啓,果發於司直之地,臣誠愧訟之不暇,而但以衛將邊將事爲說,則臣亦有可言者,有薦出身城役堂上之已經巡將者,固異於白徒雜技之類,久勤之差以邊將而因其以親年呈遞,仍以他久勤出代,此亦都政時多有之事,假銜之稱,臣未知其何謂也,雖然,事係官方,名登白簡,有不可以薄勘而晏然自恕,且非臣自暴,則雖以日月之明,亦無以俯燭其事實,玆敢略入文字,仰瀆崇嚴。伏乞聖明,亟命重勘,以爲爲銓官失職者之戎,千萬幸甚,臣無任屛營祈懇之至。答曰,省疏具悉。初不過問備,卿何辭焉?聞卿之章,前例固然,予亦知矣。
通訓大夫行司憲府掌令申昕疏曰,伏以新春載屆,景福無疆,寶算踰八,至治登三,八域臣民,蹈舞惟均,仍竊伏念臣之向來持憲之除,誠是格例之所未有,而抑亦意想之所未到,臣雖至愚,豈不知限死循墻?不敢進於不敢當之地,而遂乃一不祈免,卽地膺命,有若視之以倘來者,實有所區區微諒,夫職是匪據,則難循辭遜之例套,恩出不世,則宜伸叩謝之微忱,無寧先盡竭蹶之義,終俟處分之歸,故顚倒出肅,未暇爲外面辭遜之節,而斷斷衷情,不敢以見職自居,一出狼狽,自速罪戾,至今追思,愧汗浹背,杜門訟愆,自分永棄,曾未幾何,獲蒙恩敍,掌憲新命,又及此際,義分是懼,雖不得不抗顔肅命,而若其非分之實,難冒之義,有倍於前,臣何敢若固有之,不思所以自處之道乎?噫,臣是聖世之一棄物,跡本卑微,不齒於鄕黨之列,才且蔑劣,無當於文質之用,濫竊科第,得免爲下戶編氓,獲沾寸祿,賴以養七耋偏母,莫非聖恩,復何餘望?何意聖德如天,無物不遂,至使數百年廢痼之蹤,咸囿於大化陶甄之中,恩言渙發,不啻若勢蟲之驚春,幽谷之回陽,臣奉讀論音,一字一涕,噫,恩造罔極,非比山海之高深,報答無階,惟期頂踵之放磨,在臣私分雖關析之賤,固當感激恩數,奔走承命,少效涓埃之報,而第念臺閣之職,責任甚廛,苟非地望言講,足以彈壓一世者,莫宜居之,臣亦世祿之餘裔,猶識官方之至嚴,如臣人地,而厠諸此任,曾所未有,荷千古曠絶之恩,而如不知感,有一端廉愧之性,而若無所措,殆不知其爲榮於一身,臣情到此,亦可謂窮且慽矣。百爾思量,祗益悶隘,其敢以時月之稍久,官職之屢叨,晏然冒據,上以壞朝家之典章,下以陷放恣無憚之科哉,抑臣情理,尤有所萬萬焦迫者,臣之偏母,年深病痼,長在床褥,已不勝其澟稟之憂,而近因日候之不適,將攝失宜,重添毒感,種種諸症,一倍危苦,情私所迫,按住不得,瀆擾是懼,不敢言私,抑情隨行,已過數日,而方寸則無時不焦遑煎迫矣。又自昨夕,別症層生,寒熟交作,飮啖全却,神識昏迷,若將有頃刻難保之意,臣賦命窮獨,終鮮兄弟,起居之扶將,藥饍之調和,非臣則代管無人,目下情私,萬無暫時離捨之勢,玆敢悉暴肝膈之懇,仰瀆崇高之聽。伏乞天地父母,察臣踪地之惶蹙,諒臣情事之哀矜,特降明命,亟許遞改,以重掄選,俾便救護,千萬幸甚,臣於請急之章,不宜贅及他說,而昨伏見傳敎下者,有大司諫洪纘海先遞差後禁推之命,臣於是,竊不勝訝惑之至,今此停樂之擧,雖出於我聖上追慕之心,而事異常典,情或勝禮,法樂久停,群情抑鬱,諫長之請復,實出於有懷必達之義,宜納而不宜罪也,處分過重,恐或有欠於大聖人容受之量。伏願亟收威命,以光聖德,臣無任屛營祈懇之至,謹昧死以聞。
甲午正月初十日巳時,上御集慶堂。藥房入診入侍時,都提調金陽澤,提調李翼元,副提調李瀰,記事官權偀·洪國榮·閔慶世,醫官方泰輿·鄭允協·慶絢·吳道炯·柳光翼·徐命緯·金季良·金孝儉·白文昌,以次進伏訖。陽澤曰,侵夜酬應,聖體,若何?上曰,一樣矣。陽澤曰,寢睡·水刺,何如?上曰,一樣矣。陽澤曰,湯劑待令矣。上曰,持入。仍爲進御訖。陽澤曰,診候,何如?上曰,置之,退而考券,可也。諸臣以次退出。
甲午正月初十日巳時,上御集慶堂。科次入侍時,右承旨趙載俊,假注書李運彬,記事官洪國榮·閔慶世,試官領敦寧金陽澤,行戶判徐命膺,行司直黃景源,李昌任·吳載純,副修撰金普淳,輔德朴相甲,以次進伏訖。上命考券,至李光淵券。命書傳敎曰,昔高皇,以君羊竝書爲重律,噫,當此末世,君臣之義若不嚴,則將至於禽獸之域,其雖大賢,於章奏必稱宋臣某,義理昭然,旣稱宋臣,何敢言得其位?此萬萬無形,昨日一張㦖時體之時,敢曰私慶故,欲示意,雖先拆封,不過示意,而此則關係甚重故命拆,旣拆之後,與昨儒大有間焉,事當從重處之,而嗚呼,暮年設科,以律繩之,儒何措手?年亦不至立年,未瑩而然,雖然昨題旣問臨御五十載,雖未能君師之道,於此君師之飭,亦不可忽,幼學李光淵,分付四館,特爲停擧,以示予頃年正士習揭堂之意,考券訖。上曰,合考幾丈乎?陽澤曰,八券矣。上曰,更考之,更考而擢二券。上命書等第,命拆封。上曰,李頤祥誰也?對曰,李延伋之叔云矣。上曰,李儁徽之子,又爲之矣,儁徽賢而孝矣。命書傳敎曰,今者此製曾有乎?旣名賢良,亦何循常?居首生員李頤祥,之次進士李東馨,竝直赴殿試,此二人,皆令來待,次下宋銓,文有氣,欲見人,一體來待。命書傳敎曰,到記儒生殿講,昔年兩等無闕,此殿講雖命官賜第,況小科會試,在於來月乎?禮房承旨馳詣太學,取來朝食堂到記,明日崇政殿,與四學儒生,命官一體殿講,而試官,判府事李思觀,右參贊趙明鼎,副司直徐命善·任珹·洪檢,入直兩儒臣·禮房承旨進參,命退,諸臣以次退出。
甲午正月初十日申時,上御集慶堂。藥房入診,入格儒生,同爲入侍,奉朝賀詣臺臺臣,入直儒臣,追後入侍時,都提調金陽澤,提調李翼元,副提調李瀰,記事官權偀·洪國榮·閔慶世,醫官方泰輿,儒生李頤祥·李東馨·宋銓,以次進伏訖。上進御湯劑訖。上曰,儒生以次進前,頤祥進伏奏姓名。上曰,誦文。頤祥誦訖,退出。東馨,進前奏姓名,誦文退出。銓進前,上曰,誰也?銓曰,前承旨宋鍈弟也。上曰,誦文。銓誦訖。上曰,難矣,聲亦有氣,果非浮氣也。仍命書傳敎曰,今番製述中,一人其文多氣,故欲知其名,置諸於前,畢考後拆封,仍令入侍,年踰三十,初則意或浮氣,聞其聲見其面,決非若此者,昨日悤悤製進,能誦虛頭,誠才也。噫,今番此擧,其非文具,亦非爲觀瞻,旣知其才,焉可伈伈?昔漢武三策,董仲舒初意,亦欲取三人也。特更命題,令宋銓,在闕中公廨製進,令該曹,以助試紙筆墨,提學徐命膺,牌招來待。又命書論題,命銓持出製進。陽澤曰,奉朝賀鄭宲來待矣。上曰,入侍。宲進伏。上曰,見卿久矣,二日都忘卿之入來,未召見矣。宲曰,昨年養老宴時,仰瞻天顔矣,其間迄近一年,而今當新元,聖體益康,玉色益腴,不勝欣忭矣。上曰,何時下去乎?宲曰,從近下去,而日後若有邦慶,則當上來矣。上曰,此亦時體矣。陽澤曰,在野之人,何必爲時體乎?宲曰,臣日與村翁野叟相對,而亦皆顒望稱慶矣。上仍命書傳敎曰,奉朝賀鄭宲,昨年見予,則未能記憶,今聞果然,況歲首復見,予心,若何?予旣勸留,令該曹顧助桂玉,以表予意。上曰,儒臣持班倢伃傳入侍。出榻敎校理吳載紹,修撰洪鳴漢進伏。上命讀倢伃傳訖,瀰讀奏掌令李弘濟啓辭。上曰,詣臺臺臣入侍。出榻敎瀰讀奏掌令申昕疏訖。上命書傳數曰,關係莫重,爲今臣子者,焉敢左提右護?若此不已,復詣舊闕,其將近矣,良可駭也。掌令申昕特遞其職,其令守分。又命書傳敎曰,前則憲府連日監察茶時,則政院請牌,諫院連日闕啓,則請牌卽古例,而近者兩司,只各一啓,旣有多臺,而臺廳久鎖,政院默默,故申飭,於今臺臣,必待其牌,該房逐日請牌,觀朝鮮,卽時體世界,於事爲,或寥或酸,其過也,政院知悉。又命書傳敎曰,欲下敎而因予神氣未果,今有申昕之章,此答若諭,此非今予意,先諭,欲諭者何?今番停鼓吹,所重在焉,頃者舊闕口奏,若何?爲今臣子者,何敢容喙於此,而若此,故前後不可不處分,而於洪纘海何異?靜而恩之,幾年登筵席,其欲無隱而然也,嚴堤防之道,豈無處分,而末梢欲免之敎,決非其意思,故奉朝賀,令歲首囹圄欲放者也,卽放事,分付該府。上曰,坐直承旨入侍。諸臣以次退出。
甲午正月初十日酉時,上御集慶堂。儒臣入侍時,同副承旨徐有元,假注書李運彬,記事官洪國榮·閔慶世,校理吳載紹,修撰洪鳴漢,以次進伏訖。上命有元,讀順義君烜疏。上曰,密安君焍疏持入。賤臣趨出持入,有元讀奏訖。上曰,臺臣進前。李弘濟進伏,上命有元書啓辭批答訖。上曰,臺臣親受退去,弘濟受批答先退。上曰,宗臣摠管入直者入侍。出榻敎賤臣,趨出召入花陽君權進伏。上曰,順義與密安,誰爲兄乎?對曰,密安爲兄矣。上命有元,書傳敎曰,臺臣批答旣諭,噫,堯典豈不云以親九族?今暮年聞此,不覺寒心,欲問而處焉,時原任正一品宗臣中門長與於密安順義,爲尊行者,皆令入侍。上曰,儒臣進前。載紹·鳴漢進伏。上曰,班婕妤傳讀之。載紹進讀。上曰,儒臣先退。上曰,入格儒生進前。李頤祥·李東馨進伏,命誦所製文。上曰,汝知賢良之意乎?頤祥曰,方正直言之士也。上曰,誰爲賢良?頤祥曰,董仲舒輩也。上曰,儒生先退。上曰,三處摘奸宣傳官入侍。出榻敎木覓山摘奸宣傳官安橚,三角山摘奸宣傳官辛錫範,漢江摘奸宣傳官趙應鉉進伏。上問祭祀凡節。對曰,修掃極爲淨潔,祭物無頉矣。上曰,弘文提學徐命膺入侍。出榻敎命膺進伏,命考宋銓文,命膺考之而批點書三中。上命書傳敎曰,噫,今賢良科,暮年何意?大略旣諭,以論考試能貫三中,無愧於三策,可嘉,幼學宋銓,一體直赴嚴試。上命有元,讀諸道歲饌單子。命書傳敎曰,今聞畿甸歲饌啓本,夫妻八十二歲同年者,其涉稀有,況此年何年?予懷一倍,歲饌加給事,下諭道臣,傳敎書訖。諸臣以次退出。
上在慶熙宮。停常參,只晝講。
藥房都提調金陽澤,提調李翼元,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。噫,涼德偶與唐堯甲癸同,冞切歉然,粤昔唐堯,免明峻德,以親九族,九族睦,夫子載於書經首編,眞西山亦編大學衍義第一,而今予年猶八旬一,而位在正一品宗臣六寸相章,萬古初聞,其曰睦乎,噫,若此而平章百姓何諭?聞此曷勝自恧,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于李瀰曰,噫,誠淺涼德,臨御已五十載,年踰入旬,而顧今宗臣,可勝寒心,於近,只有恩全一人,而於前代豈復有付職者,且諸宗金玉圈者誰?雖以今於歲初,正一品宗臣,古人云一家生八寸,則爲六寸親者二人相章,此何景像,此何擧措?嗚呼,涉唐堯年,其若親九族,九族豈若此?何顔對群民,遙瞻金陵,亦何心交睫?況此人予常信矣,若此亦予也,命時原任入侍,同會九卿也。
趙載俊啓曰,卽者奉敎洪國榮,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
李瀰啓曰,時原任大臣,依下敎來待矣,海運君槤,鶴城君楡,光興君橏,亦依下敎來待矣。傳曰,竝入侍。
傳于趙載俊曰,着衣襨後,當爲晝講,仍爲殿講,而今當新元,經筵特進參贊官儒臣,皆以試官服色入侍,經筵官如不入來,催促入來。
傳于趙載俊曰,晝講入侍時,殿講儒生,同爲入侍。
傳于趙載俊曰,冊子以羲經爲之。
傳于徐有元曰,時刻安徐,竝詣閤。
傳于徐有元曰,沁留當下批,今日開政。
有政。吏批,判書朴相德進,參判鄭尙淳進,參議洪檢,試官都承旨李瀰進,以趙鎭衡爲掌令,李宇喆爲掌令,徐有慶爲兼弼善,洪良漢爲刑曹參判,金復元爲刑曹佐郞,尹守儉爲工曹佐郞,朴大淳爲北部都事,韓弘世爲長寧殿別檢,李仁遂爲昭寧園守奉官,朴宗益爲肅川府使,趙明鼎爲知經筵,洪樂性爲同經筵。
兵批,判書趙重晦病,參判宋瑩中病,參議李世演病,參知任珹入直進,左副承旨尹得毅進,以申昕·李弘濟爲副護軍,沈星鎭·洪重一·洪纘海爲副司直,李昌燮爲副司果。
備忘記,傳于趙載俊曰,六朔香,自明日至六月云,聞此,予懷千萬,明日崇政東庭,祗迎後,自古禁軍每初日差備門戎器點考事,而欲抑承傳色,權停焉,此則欽仰,而予欲愛禮,命承旨代焉,今日卽初日,明日祗迎後,東月臺當見禁軍將領,禁軍着入直戎衣帶入直,筒箇持入直諸具待令,待下敎只入正時。
金若行,以兵曹言啓曰,今正月十一日武臣賓廳武經講書日次,而儒生殿講相値,不得爲之之意,敢啓。答曰,知道。
金若行,以濬川司言啓曰,本司都廳尹彝復有頉代,以御營廳千摠申大謙差下,使之察任,何如?傳曰,允。
尹得毅,以禁衛營·一二所巡廳·左右邊捕廳言啓曰,去夜犯夜人,無所捉之意,敢啓。啓曰,知道。
議政府左議政金尙喆箚曰,伏以卽者入侍有命,固當顚倒不殿,而臣於向日,重經痰眩之症,連服藥物,幸得少歇,前後筵對,未或敢獨後,數日以來,又復添發,少有勞動,轉暈如磨,閉戶涔涔,索然無生意,蓋此症形,非一時偶感之比,積有源委,兆朕不佳,如未得便意調息,及時治療,則實有輾轉難醫之慮,顧今寶算愈隆,聖治冞勤,此時臣子,孰敢懷便身之念,而疾病之來,無奈何矣。旣未能仰承召命,將不免久曠職事,伏枕悚惶,若員大何,中書重任,難容時日虛帶,上天至仁,庶幾終始生成。伏乞聖明,俯垂矜諒,亟卽鐫解臣職名,以幸國事,仍命重勘臣辜犯,少安私心焉。取進止。答曰,省箚具悉卿懇。卿恙若此,爲卿㦖焉,不參何傷?卿其安心勿辭,其須善攝焉。仍傳曰,遣史官傳諭。
朝奉大夫行藝文館奉敎兼春秋館記事官洪國榮疏曰,伏以三陽回泰,萬品咸新,聖算彌隆,邦籙無疆,臣民慶忭,曷有其極?因念臣於直中,得接家信,臣父宿疾,近又添苦,藥餌方事,床玆委苶,病裏思臣,促臣歸護,臣方寸昏亂,按住不得,玆陳短章,徑出禁門。伏乞聖慈,亟削臣職,以安私分,仍治臣罪,以肅朝綱,千萬幸甚,臣無任屛營祈懇之至,謹昧死以聞,踏啓字。
甲午正月十一日巳時,上御集慶堂。藥房入診入侍時,都提調金陽澤,提調李翼元,副提調李瀰,記事官權偀,記注官文衡中,記事官閔慶世,醫官方泰輿·鄭允協·慶絢·吳道炯·金季良·柳光翼·白文昌·金光顯,以次進伏訖。陽澤曰,聖體,若何?上曰,一樣矣。陽澤曰,寢睡·水刺,何如?上曰,一樣矣。上進御湯劑訖。陽澤曰,屢日未得診候,請診察,何如?上曰,置之,次對諸臣進伏。翼元·瀰及賤臣偀,先爲退出,未時持湯劑更爲入侍,上進御訖。命書傳敎曰,純通儒生比較,當親臨拜禮,侍衛安徐,只試所承旨入侍,而待下敎入侍。諸臣以次退出。
甲午正月十一日巳時,上御集慶堂。時原任·宗班同爲入侍時,領議政金相福,判府事申晦,右議政元仁孫,海運君槤,鶴城君檜,光興君橏,左承旨李碩載,假注書李運彬,記注官文衡中,記事官閔慶世,以次進伏訖。上曰,門長進前,海運君槤進伏。上曰,克明峻德,以親九族,九族旣睦,則今之九族亦睦乎?槤對曰,九族之睦,莫今時若也。上曰,然則密安·順義之事何也?對曰,最祊長故也。上曰,密安·順義,誰爲兄乎?對曰,密安爲兄,而門地異也。上曰,然乎?上曰,卿意,何如?槤曰,以閭巷之禮論之,順義似是也。上曰,大臣之意,何如?相福曰,朝家用人,雖無拘礙,而各其家中,自有定式,則順義似爲長矣。仁孫曰,此非上達之事,而若是煩章,二宗不可無罪矣。上命書傳敎曰,嗚呼,以親九族,九族旣睦,昨日兩宗擧措,睦乎否乎?嗚呼,纔踰八旬,聞此等事,豈特歉然?萬萬可駭,故有下敎,今日先問宗臣乃覺,此非九族之不睦,不過禮節間相爭,噫,幾百年後復舊制,予意非偶然,而此異於彼,大抵此非不祧,則亦不可推問於朝者,莫云密安·順義,仍存亦美意也。仍舊貫雖各有所執,宗中有門長,其呈于門長可也,何敢若是陳章乎?密安君焍,特施不敍之典以放,順義君烜,對擧之章,非無端也。事勢不可已,分揀以放,噫,此雖與九族不睦有異,昔漢蕭何繫囹圄?已非美事,噫,正一品宗,與大匡同,而雖一時有此擧,不勝慨然,頃年因李匡德,故相宋寅明,謂予曰,以曾經文衡入此,關係非細云,尙今不忘,計資品憶其奏,其奏若此,而其後雖文衡前,復有若此者,古人云,作法於涼,其弊也貪,此後資至大匡同,曾經文衡者,復勿繫囹圄事,捧承傳施行,雖有下敎者,依今番該府草記該房勿捧傳旨,以捧承傳執奏,雖非草記,筵中欲爲下敎,該府草記,誠是,當該判金吾特賜虎皮,示予嘉賞之意,文衡與大匡同品,旣若此,則輔國亦正一品,輔國貳相入耆社人,一體捧承傳。上曰,講經入格儒生入侍。出榻敎諸大臣起伏合辭曰,今年之慶,萬古所無,而尙靳稱慶之兪音,臣等不勝抑鬱。上曰,今日之擧,欲解一衆之䦧也,非爲此也。上命碩載,進讀文獻備考科第卷。上曰,予欲爲登俊試矣。仁孫曰,此亦繼述,若爲之則誠盛擧也。諸臣以次退出。
甲午正月十一日未時,上御集慶堂。晝講殿講,同爲入侍時,知事趙明鼎,特進官徐命善,參贊官趙載俊,侍讀官吳載紹,檢討官洪鳴漢,假注書李運彬,記注官文衡中,記事官閔慶世,殿講試官判府事李思觀,右參贊趙明鼎,行司直徐命善,兵曹參議任珹,校理吳載紹,修撰洪鳴漢,以次進伏訖。上講大學,自凡傳文,止知之至也。載紹進讀。上曰,陳文義。載紹曰,顧諟之顧,常目在之之義也,顧字義好矣。鳴漢曰,作新民之作,興發之義也,作字義好矣。明鼎曰,新字義尤好矣,新年法講,旣已新矣,寶算八旬後,初一則一亦新矣,臣亦新歲,初登講筵,亦旣新矣,賢良科名,千載復創,不亦新乎?然而賢良對策,宜有直言,而俄者,政院見其券,則甚平平矣,臣愚以爲,三代新民之化,不復作於今日者,聖德有所未逮也,自今日新又新,期於自新而新民,則邦命惟新,自在其中矣。上曰,好矣,今予祖孫,與卿講文義,誠美矣。命善曰,臣別無意見,而臣民之抑鬱者,庶或有鼓舞振發之道也。上笑曰,此乃文義外說也。思觀曰,此亦出於新民之義也,當今年無論賢愚貴賤,同出於秉彝之天也,不可一歸之於時體也。明鼎曰,甲午稱慶,在所不已,敬大臣通下情之道,亦不當如是矣。上笑曰,卿年幾何?對曰,六十六矣。命賜熟馬。晝講時,上曰,在外同經筵許遞,其代以趙明鼎爲知經筵,先入侍後謝恩。出榻敎殿講訖,命書傳敎曰,居首愼思稷·承綸·金瀍,直赴殿試,之次劉有恒·洪宜燮·李鎭豐·任熙·洪聖淵·崔一衡·李省存·柳誨·安濟元直赴會試,曺亨壽·宋日修·李東益·安潤瑞·承大鼎·李挺漢,各給二分,金禎麟給一分。更命書傳敎曰,昨聞駭然,其令入侍下問,則對曰,臺臣風聞,何知本事云,雖許以風聞,末杪眞僞,其果然矣,勿論風聞與否,莫知本事,而有何此啓乎?此指順義而然也,然則非風聞,受囑可知,其雖他人,頃者使价鬧端,已有其本,今者亦然,其人雖默,自可知也,此決非風聞也,卽受囑者,嗚呼,暮年非啞,若此,豈設臺閣之意?此雖非親聽者,造訛入臺臣耳,其誰,宜正臺風,其臺亦駭然,掌令李弘濟特遞,以示予暮年不爲見欺之意。命退,諸臣以次退出。
上在慶熙宮。停常參·經筵。
藥房都提調金陽澤,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。卯酉雖報,夜猶其長,心眩氣苶,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于金若行曰,今八十一,最悶者建功,其果有功,視步豈若此,豈特此也?嗚呼歲初,其能若意伸禮,其爲世道悶者時體也。今欲皆豐亨時體,信建功若金丹,亦時體,喑啞含默,亦時體,中夜深慨者,國中氣像,此何世界,混淪世界,是何風俗,彌縫風俗也?雖熙皥世界,亦有甲乙,嗟哉今日,此何世界,此何世道?以今賢良科觀也。其君踰八旬,誠求助,而噫,三千三百人,皆苟且依違,昨日知經筵奏,可謂今世良者,而予哂,亦因時體中一,其雖應製,噫,予雖誠淺,果若其奏乎?涼德人雖諱,予其於此世,混淪汨董,亦猶默,何意此豈興機乎,替機乎?興惟及此,曷勝慨然?今人徒知者,一則豐亨,一則建功,噫,建功果有功,心何若此,氣何若此乎?近日特甚,凡諸命爲,豈氣勝而然乎?可量者心也。
徐有元,以司憲府言啓曰,大司憲徐晦修,服制,執義黃幹在外,掌令趙鎭衡在外,李宇喆在外,持平李濟萬式暇,南履寬在外,今以監察茶時之意,敢啓。傳曰,知道。
傳于徐有元曰,今日集慶堂,當漢語殿講,試官右相徐命膺,李·李在簡·任希曾·金普淳·李崇祜,只禮房承旨入侍,儀注時刻侍衛,安徐。
傳于趙載俊曰,試官徐命膺代,具允明爲之。
兵曹口傳政事,知事單鄭基安。
趙載俊,以奉常等官員,以都提調提調意啓曰,東籍親耕田所種九穀,先農大祭後,卽爲起墾付種之意,敢啓。答曰,知道。
徐有元,以御營廳·一二所巡廳·左右邊捕廳言啓曰,去夜犯夜人,無所捉之意,敢啓。傳曰,知道。
甲午正月十二日辰時,上御崇政殿月臺。香祗迎入侍時,行都承旨李瀰,左承旨李碩載,右承旨趙載俊,左副承旨尹得毅,右副承旨金若行,同副承旨徐有元,記事官權偀,假注書李運彬,記注官文衡中,記事官閔慶世,以次侍立訖。上具翼善冠·袞龍袍,乘輿出通陽門,詣崇政殿月臺,昇板位祗迎訖,仍爲東月臺殿座,諸臣進伏訖。瀰請進湯。上曰,藥房副提調遞差,前都承旨金應淳爲承旨,牌招察任,房順房,三院副提調例兼。出榻敎命書傳敎曰,噫,精神索漠,曰以六朔傳香,以爲皆爲下敎,臨覩果然先三陵,然今日三陵,亦非偶然,追慕曷極?旣此再明,漠然頹臥,是豈孝乎?再明日延和門當香祗迎,禮房知悉,儀注安徐。上曰,禁軍中三江人,使之進前,進伏訖。上曰,氷丁之弊,何如?對曰,今則無弊矣。上曰,禁軍中,有能誦陳法者,龍虎營敎鍊官領入事,宣傳官知委三人進伏,突誦陳法。上曰,爾能知守城節目乎?對曰,東西南北,皆有當部之守耳。上曰,都城何處難守也?對曰,東邊虛疎,故築雉城而外植木也。命書傳敎曰,嗚呼,今日擧措,非爲觀瞻也,亦非偶然,嗟哉今日,其亦仰體聖意,朴泰根·李宗恒·吳昌旭,龍虎營·禁御兩營,依書下次第,亦依待闕次第塡差敎鍊官事,分付。命書傳敎曰,嗚呼,暮年逢此月,予懷何言?雖逢者元日,此心當新,予心雖若此,嗚呼暮年,豈不思吾民乎?嗚呼,今予暮年,士庶逢此,此亦千千萬萬料表,三明日通五更撤禁事,今日預爲分付左右巡廳·左右捕廳,當日巡邏廳。上還御,而諸臣退出。
甲午正月十二日巳時,上御集慶堂。藥房入診入侍時,都提調金陽澤,副提調金應淳,記事官權偀,記注官文衡中,記事官閔慶世,醫官方泰輿·鄭允協·慶絢·吳道炯·柳光翼·徐命緯·金季良·金孝儉·鄭允說·白文昌,以次進伏訖。陽澤曰,夜間聖體,若何?上曰,一樣矣,陽澤曰,寢睡·水刺,何如?上曰,乍睡乍覺矣。上進御湯劑訖。陽澤曰,屢日不得診候,請診察,何如?泰輿診察訖奏曰,脈候左右三部度數調均,胃脈差勝,與前一樣矣,其下諸醫,一如泰輿所奏。上曰,金季良今日始入來矣。陽澤曰,季良則診候已久,所診尤當詳矣。上曰,久而診之果,何如?季良曰,老人尺脈每弱,而聖躬脈候,則尺脈滔滔,勝於前矣。陽澤曰,提調有故,不得入來矣。上仍命書傳敎曰,提調許遞,其代判尹爲內局提調。陽澤曰,臣當退去監煎矣。仍爲先退,上命讀諸道歲饌啓本訖。命書傳敎曰,今聞江原監司歲饌啓本,有年八十八歲·八十七歲·八十二歲人,予懷曷極?豈云歲饌,米與紬加給,其中過百歲者,至於三人之多,其涉異常,夫妻皆年過九十者,踰八十同庚人,加給歲饌,況此人?噫,漢文豈不云非肉不飽,非帛不煖乎?加給斤肉疋紬,以示予意。又命書傳敎曰,關東百歲人三人中,一人已崇祿,今無所加,而二人一則正憲,一則嘉善,令該曹特爲加資,今日內口傳下批,官敎付撥下送本道,其令卽爲傳給焉。又命書傳敎曰,噫,關東已下敎,又聞海西歲饌啓本,八十八歲七歲人,多於關東,而八十二歲人亦夥然,聞此心瞻皆墜,米與紬,令加給,其中九十九歲者亦數人,明將百歲,特爲加給歲饌事,回諭。陽澤,持湯劑進伏,上進御訖。上曰,鄭基安不得上來乎?陽澤曰,近少差病,數日內上來云矣。上命書傳敎曰,今當歲初,鄭基安尙無消息,故豈特耆社,小科回榜,其將若何?心庸悶焉,今聞其將謝恩云,予心欣喜,知中樞下批,然後當拜靈壽閣,令該曹,特爲加設以付,今日內口傳下批,此後知中樞有窠,以充,其勿若前,仍爲加設。諸臣以次退出。
甲午正月十二日申時,上御集慶堂。漢學殿講入侍時,試官右議政元仁孫,綾恩君具允明,行司直李·李在簡·任希曾,副修撰金普淳,右承旨趙載俊,假注書李運彬,記注官文衡中,記事官閔慶世,以次進伏訖。以講記次第進講。上命書傳敎曰,漢語殿講純通人,各半熟馬一匹賜給,大抵今番能讀者多,暮年可嘉,而兵曹佐郞趙夢濂,以趙昌來從孫,漢語亦能讀,令銓曹,爲先陞敍調用,未通者,今番歲初,本傳旨參酌,其令各其司,入直騎省太常,能誦後,草記替直,司錄,能誦後許假官代直,榜目書啓時,非純粗者勿啓。命書傳敎曰,昨下敎時未書下云,今番賢良製,予已慨然,其言直切,趙明鼎,昨命差備親受,今已過日,熟馬一匹面給。命書傳敎曰,今於暮年,其皆勸課,明日文臣製述,而試官申判府事黃景源·李在協·李昌任·趙英鎭·吳載純,承旨以左承旨入侍,儀注時刻侍衛安徐,待下敎只入正時,命退,諸臣以次退出。
甲午正月十二日酉時,上御集慶堂。同副承旨徐有元,假注書李運彬,記注官文衡中,記事官閔慶世,以此進伏訖。上曰,知事鄭基安,爲承旨之婦翁云,然否。有元對曰,然矣,上曰,筋力果,何如?對曰,脚力不調,而精神則好矣。上曰,欲問此也。退去,諸臣以次退出。
上在慶熙堂。停常參·經筵。
藥房都提調金陽澤,提調李重祜,副提調金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。聞問候若見建功悶,氣何諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于趙載俊曰,爲予言於內局,建功果有功,近日令我若此,於前臥則便,近者特甚,凡諸命者,寔由於此,日日兩飮,一何若此?日雖百飮,八十加一,勢固然矣,關東百餘歲三人,亦皆飮建功而然乎?旣曰脈勝,數日休息,亦中則止意也。近者其悶特甚,氣亦特甚,亦勢固然矣,爲予言於得時便休諸扁鵲,今予氣將籲乎彼蒼矣,其若强勸,更其名曰支撐湯,然後予當飮矣,旣於食色,莫知一毫世間滋味,此亦建功功乎?爲予亦諭時體人。
徐有元,以司憲府言啓曰,大司憲徐晦修服制,執義黃幹在外,掌令趙鎭衡在外,李宇喆在外,持平李濟萬式暇,南履寬在外,今日以監察茶時之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射,而文臣製述殿座相値,不得爲之之意,敢啓。答曰,知道。
備忘記,傳于趙載俊曰,明日祗迎後,隆武堂,堂下武臣柳葉箭一巡,片箭一巡,朔試射試官,騎判訓御兩將,騎省勳府入直郞,儀注時刻安徐,承旨只右承旨入侍,當日祗迎處直入矣。
備忘記,傳于趙載俊曰,堂下武臣親臨朔試射皆喜,而況今番兩技一巡,暮年體昔,意蓋深矣,皆令知悉。
備忘記,傳于徐有元曰,昨日習操稟狀聞來者多,月半將近,何待次對?今日內,令備局草記稟處。
備忘記,傳于趙載俊曰,於今朝鮮,大小咸曰邦慶,予則追慕而已,八十一歲,以何事答,此日亦何碌碌?十五日當詣舊闕,先拜文昭殿舊基·勤政舊基殿座,古科中,此科適中,製述當爲登俊試,試官,領相·時任提學徐命膺,黃景源·蔡濟恭·趙重晦·判尹,爲試官,此科從二品皆取故,試官以此品命也。儀注安徐,侍衛只入直,時刻待下敎只入正時,有下問者,左相許調理,領右相禮判入侍,當以賀轎詣,世孫隨駕,只大臣文武正二品以上宗臣隨駕,挾輦軍六十名,挾輿軍二十名,內入直前後廂軍一百名,禁御兩營五十名式,以入直軍,訓將只領入直標下都領,留營·留陣·副駕轎皆安徐。
備忘記,傳于徐有元曰,再明常參停,只次對。
傳于徐有元曰,都承旨同爲入侍。
注書權偀病代,以吳彦敎爲假注書。
徐有元啓曰,禁衛大將李潤成,時無職名,令該曹,口傳付軍職,何如?傳曰,允。
兵曹口傳政事,副司直李潤成。
徐有元,以備邊司言啓曰,守禦使李景祜狀啓,合操旣已停止,巡點何以爲之事?令廟堂,稟旨分付矣,停操之年,巡點多有竝停之例,今亦一體停止,何如?傳曰,允。
又以備邊司言啓曰,統制使趙濟泰狀啓,今春合操設行當否及全羅兵使李漢泰,慶尙右兵使田得雨狀啓,春操及營城將節制使巡點擧行,竝請令廟堂,稟旨分付矣,兩南俱未登熟,多有設賑之邑,統營合操與各操·兩道兵使操鍊,營城將巡點,竝皆停止,何如?傳曰,允。
金應淳,以吏曹言啓曰,新除授繕工監假監役官金養淳,除授後過限未出仕,依例改差,何如?傳曰,允。
徐有元,以兵曹言啓曰,內禁衛將宋載岳,身病猝劇,旬月之內,無望供職,呈狀乞遞,宿衛領軍之任,不宜久曠,今姑改差,何如?傳曰,允。
徐有元,以訓鍊都監·一二所巡廳·左右邊捕廳言啓曰,去夜犯夜人,無所捉之意,敢啓。傳曰,知道。
甲午正月十三日巳時,上御集慶堂。文臣製述入侍時,試官判府事申晦,行司直黃景源·李在協·李昌任·趙英鎭·吳載純,左承旨李碩載,假注書李運彬,記注官文衡中,記事官閔慶世,以次進伏訖。上命留都承旨金應淳,命書傳敎曰,領議政·右議政入侍事,禮判入侍事,下敎,上命書題懸之。領議政金相福,右議政元仁孫,進伏問候。上曰,一樣矣。禮判閔百興進伏,上曰,登俊試科制,考來乎?對曰,考來矣。上曰,揷花乎?對曰,然矣。相福曰,此乃繼述之盛擧也,古樂不可廢也。仁孫曰,踐其位行其禮奏其樂,固所當然也。百興曰,此樂,乃先王之樂,行先王之禮而廢先王之樂可乎?上笑曰,予有所執,不可回也。仁孫曰,再明殿下,當拜文昭殿,朱絃疏越如復見之樂,斷不可已也。百興曰,臣持來登俊試節目矣。上命讀之。上曰,正二品以下皆觀矣,今番則自從一品至下大夫,許赴好矣。命書傳敎曰,噫,雖復古禮而不可濫,今番自從一品至下大夫許赴,試官若此,則前命者,今無可論,領議政金相福,領敦寧金陽澤,領府事韓翼謩,左議政金尙喆,判府事申晦,判府事李思觀,右議政元仁孫,爲讀券官,李益炡·南泰齊·趙雲逵·沈㲄爲對讀官,其日,承旨同中樞尹東晢,爲權行左承旨,右尹趙載得爲權行右承旨,爲吏兵房,曾有龍虎榜云,武科正憲以下嘉善以上許赴,試官具善復·具善行·李泰祥,參試官田光勳·李邦五·申大謙爲之,畿伯兩都留守與畿甸文武守令當品應擧者,一體許赴,雖有古禮,旣有新定式,有父子者,只許其父。上曰,今番入門單子,與常科有異,勿書擧子,只書入門幾人事,預爲分付。出榻敎相福曰,李潤成尙在罪中,似不赴擧矣。上曰,然乎?命書傳敎曰,前禁衛大將李潤成敍用,復授將任,牌招傳授命召。上曰,武科今謂嘉善者,卽曾爲宣薦者也。出榻敎相福曰,其時當有賀矣。上曰,不必張大也。應淳曰,臣等所賀者,只爲繼述,非爲他也。命退,諸臣以次退出。
甲午正月十三日申時,上御集慶堂。文臣製述科次入侍時,左承旨李碩載,假注書吳彦敎,記注官文衡中,記事宮閔慶世,試官判府事申晦,行司直黃景源·李在協·李昌任·吳載純·趙英鎭,以次進伏訖。上親製致詞,命承旨書之。又命書傳敎曰,今科與儒科有異,文臣庭試給寫乎,亦嚴科場之意,今科許寫乎?上曰,近來四六,勝於向來乎?晦對曰,今則大勝於前矣,前則或爲一項,而今則三四項,容易爲之矣。上曰,對讀官一人,各讀五張可也。英鎭·昌任·載純,各讀五張,而餘者又爲五張。上命英鎭,更讀五張,而仍爲拆榜。命書傳敎曰,居首輔德朴相甲,半熟馬一匹賜給。又命書傳敎曰,歲初勸課,白文呈券人,今番特爲分揀。上命退去,諸臣以次退出。
甲午正月十三日酉時,上御集慶堂。內局入侍時,都提調金陽澤,提調李重祜,副提調金應淳,假注書李運彬,記注官文衡中,記事官閔慶世,以次進伏訖。陽澤進曰,聖體,若何?上曰,一樣矣。起居水刺之節,更何如?上曰,一樣矣。奉進湯劑,上進御訖。上曰,再明日料,提調之兄觀乎?重祜對曰,當觀矣。上曰,徐命膺·蔡濟恭,年孰多?重祜曰,命膺之年多矣。應淳曰,批封當書父名乎?上曰,當依庭試例矣。命書傳敎曰,文科再明日,自可命題,而武科規矩,帿箭貫革一中百三十步。上曰,武科應試中,隨駕人,其令除標信應赴。出榻敎命書傳敎曰,噫,爲此禮卽繼述,祛其繁卽追慕,只東西班文武正一品以上,堂下三品以下蔭與堂三品以下武宗臣儀賓,動駕時唱榜時,依例進參,雖從一品以下,後班依例進參,當卽日唱榜,賜牌·賜蓋·賜花等節,回駕時文武東西隨駕依例擧行,依古例給馬。上曰,今番文武科新恩,只給花帽,服色從常服,今花只存其制,勿以高大。出榻敎上曰,此輩久廢之文,難爲應擧矣,此科有謝恩乎?陽澤曰,有之矣。上曰,三日遊街乎?對曰,然矣。上曰,李章吾能射乎?重祜曰,曾於慕華館觀之,則能善射矣。上笑曰,使安臥者醒睡矣。命退,諸臣以次退出。
上在慶熙宮。停常參·經筵。
藥房都提調金陽澤,提調李重祜,副提調金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。六朔祗迎,予懷千萬,遙瞻三東,曷勝此忱?試射畢,入便殿後,待敎入侍,繼述三百九年事,心猶得焉,於予其亦太康矣。
中宮殿·惠嬪宮,藥房口傳問安。答曰,知道。
金應淳,以吏曹言啓曰,今此宗廟望祭大祝,前校理鄭宇淳塡差,時無職名,令該曹,口傳付軍職,何如?傳曰,允。
兵曹口傳政事,副司果鄭宇淳。
傳于趙載俊曰,內局三相,禮判,同爲入侍。
尹得毅,以兵曹言啓曰,明日動駕敎是時,本曹堂上守宮及侍衛陪衛,不可不備員,而參議未差,參判宋瑩中,身病猝重,勢難行公,令政院,稟旨變通,令該曹,在京無故人,口傳差出,待下批牌招,以爲侍衛備員之地,何如?傳曰,宋瑩中許遞,其代與未差代,皆令今日政備擬。
有政。吏批,判書朴相德進,參判鄭尙淳,參議洪檢式暇,左副承旨尹得毅進,以李爲兵曹參判,金悌行爲參議,徐有臣爲檢詳,奉敎洪國榮,待敎李魯述,檢閱李勉修。
兵批,判書趙重晦病,參判李未肅拜,參議任珹進,參知金悌行未肅拜,同副承旨徐有元進,同知李東昌,僉知鄭克濟·金得秋,副護軍李尙直·申載文,副司直張志恒·李瀰·宋瑩中·李世演。
尹得毅啓曰,奉敎洪國榮,待敎李魯述,檢閱李勉修,旣已付職,竝卽牌招,以爲推移入直,何如?傳曰,允。
金若行,以義禁府言啓曰,明日動駕時,王世孫左右考喧都事,當爲備員,假都事二員,令該曹,差出分排之地,何如?傳曰,允。
金若行,以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳,左右捕盜廳言啓曰,去夜犯夜人,無所捉之意,敢啓。傳曰,知道。
甲午正月十四日辰時,上詣延和門外。香祗迎入侍時,行都承旨金應淳,左承旨李碩載,右承旨趙載俊,左副承旨尹得毅,右副承旨金若行,同副承旨徐有元,假注書李運彬·吳彦敎,記注官文衡中,記事官閔慶世,以此侍立訖。上具翼善冠·袞龍袍,以乘輿出通陽門,至延和門,降輿就板位,祗迎訖,以乘輿,仍詣隆武堂。上曰,禮房承旨隨入,而武臣朔試射試官,亦令隨入,試官兵曹判書趙重晦,行司直李章吾·尹泰淵,兵曹佐郞鄭宅東,都摠都事具翼遠·閔致協,以次進伏訖。上問兵判訓將曰,明日之科,文臣則依儒生例,只書父名,而武臣則,何以爲之?對曰,四祖錄名單子,已收之矣。上曰,依文臣例,只書父名及年本可也。命書傳敎曰,明日射員,皆戎服,筒箇安徐。又命書傳敎曰,以入直禁軍擧行,扈衛廳·有廳軍,皆安徐。上曰,明日科見者多乎?載俊曰,如此盛擧,孰不見之?近畿應見者,宜皆上來矣。命書傳敎曰,今者此擧,其雖繼述,卿宰應擧與儒生製述有異,況中朝儒生造舍,頃年春塘臺翰林召試,亦有此例,舊闕殿庭東西,設草舍事,分付。上命賤臣彦敎,王世孫致詞與否,知來爲敎,賤臣承命出來,則禮判閔百興,以此來待矣,禮判待令之意入稟,則上卽命禮判入侍,禮判進伏。上曰,禮判何以來待?立而奏對可也。對曰,王世孫致詞,非有特敎,故欲爲稟定而來待矣。上曰,同爲之可也。百興曰,大臣有稟達事,故臣亦同來,而有入侍之命故,臣則先入侍矣。上曰,領右相來乎?對曰,左相亦來矣。上曰,明日之科,從容爲之好矣。仍命禮判退去。上曰,趙台祥精精乎?載俊曰,果精精矣。上曰,入侍可也。台祥,自侍衛入侍。上曰,所食幾許?對曰,三合矣。上又曰,睡何如?對曰,不過一更矣。上曰,此有侍衛,退休摠府可也。命書傳敎曰,前捕將張志恒,給牒敍用。又命書傳敎曰,更思以宣薦爲定,噫,文臣旣許下大夫,而武臣若此,宜有向隅之歎,況亦豈常時愛恤之意乎?雖非宣薦,曾經東班正職至二品者,一體許赴,雖堂上,與營將有異,曾經閫帥人,一體許赴。上命賤臣,持來禮曹節目,命載俊讀之,試射訖。命書傳敎曰,旣下敎,亦一巡依常時試射例施賞,武兼林大元,四中加資,部將李顯忠四中陞六,三中人半熟馬一匹,二中人各兒馬一匹,一中人各弦弓一張賜給。又命書傳敎曰,武兼林大元旣陞資,聞關西人云,令銓曹,相當窠卽爲懸注調用,今無窠,巡將啓下,其令食祿,口傳下批。又命書傳敎曰,部將金益大,柳葉箭三中片箭一中,兩技入格,其涉可嘉,守令待窠懸注調用。上曰,關西武技,皆善爲乎?載俊對曰,關西弓馬之技,素稱善爲矣。命書傳敎曰,李尙直·申載文,片箭貫一中邊一中,依例加資,李周聃二中加資,尹守訥·李鼎運,皆片箭二中,陞六,一中人,弓矢賜給,須賞訖。諸臣以次退出。
甲午正月十四日未時,上御集慶堂。藥房入診,三相禮判,同爲入侍時,都提調金陽澤,提調李重祜,副提調金應淳,假注書李運彬,記注官文衡中,記事官閔慶世,領議政金相福,左議政金尙喆,右議政元仁孫,禮曹判書閔百興,醫官方泰輿·鄭允協·慶絢,以次進伏訖。陽澤進曰,聖體,若何?上曰,一樣矣。寢睡·水刺之節,更何如?上曰,一樣矣。請診候,上曰,置之。奉進湯劑,上進御訖。相福曰,今當幾百年盛擧,而法樂可以行矣。上曰,予厭聞之矣。陽澤曰,禮以節之,樂以和之。仁孫曰,行古之禮而廢古之樂乎?上曰,百世不惑,予志固矣。相福曰,大提學,似難赴擧矣,旣已主文,則文衡之文,誰能考之?上曰,似然矣。命書傳敎曰,今聞曾經三文衡,不無所執,成其美,亦人君導率之道,若此然後,豈可坐於依幕乎?徐命膺·黃景源·李福源爲對讀官。上曰,入門官當出,舍人爲之,以銓郞收券似好矣。命書傳敎曰,入門官,今日政官,牌招開政備擬,政府實郞爲之,以銓郞代行,四館所官員,依例啓下。上曰,致詞其命安徐,若是請雖許,必也正名,昔稱慶賀者,今稱稱慶。命書傳敎曰,莫重登後試,史官不可不備,洪國榮欲爲下敎,更思,頃者二翰林擧措,雖若何?飭已行,業亦放,豈可區區於一人?李魯述·李勉修,竝給牒敍用,今日政,三翰林一體付職。命書傳敎曰,今聞湖西歲饌狀啓,今年百餘歲者二人,明年將百者亦二人,踰百歲者,依他道例,歲饌加給,八十八歲七歲人亦有,八十二歲人亦數人,予懷曷勝?歲饌亦令加給事,下諭。命書傳敎曰,今聞北伯狀聞,聞甚慘然,此時何論?習操卽停,其民顧恤事,令備局,卽爲分付。命書傳敎曰,習操狀啓數張,已令備局,草記回啓,而忠淸兵使啓本今到,噫,彼此道,何令備局回啓?習操與凡諸等事,一倂停止事,令備局,今日卽爲分付本道。仁孫曰,明日無樂,豈古聖王作樂之意乎?上笑曰,過矣。尙喆曰,前後請復樂被罪臺臣,赦之似好矣。命退,諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
趙載俊啓曰,新除授待敎李魯述,時在京畿砥平地,斯速乘馹上來事,下諭,何如?傳曰,允。
大駕·王世孫詣景福宮,懸題後,仍詣毓祥宮,政院·玉堂口傳問安。答曰,知道。
大殿,藥房口傳問安。答曰,知道。
以承傳色口傳下敎曰,將臣登科奇異,兩將特爲加資。
又以下敎曰,新恩開政,而武科中堂上人,竝陞資。
又以下敎曰,今日來處是何地?政府亦有先生案,以近家禮麪一器·餠一器·片肉一器待令。
又以下敎曰,豈獨時任爲之乎?原任,亦令中樞府,三器待令。
又以下敎曰,午時之次時後,捧券單子,卽爲入之。
有政。吏批,判書朴相德進,參判鄭尙淳進,參議洪檢進,行都承旨金應淳進,以宋載禧爲同義禁,知事安今加正憲,行都承旨金應淳今加嘉義,副司直宋載禧·趙德成今加嘉善,副護軍李章吾今加崇政,李潤成今加嘉義,李春琦今加資憲,閔範洙·安宗奎·崔朝岳·田光勳,已上嘉善。
兵批,無政事。
傳于徐有元曰,禮房承旨入侍。
尹得毅,以御營廳一所巡廳·二所巡廳,左右捕盜廳言啓曰,去夜犯夜人,無所捉之意,敢啓。傳曰,知道。
江華府留守李徽之疏曰,伏以臣三陽回泰,萬品維新,聖算彌隆,天休滋至,臣民忭懽,曷有其極?臣於疾病泯伏之中,祗奉恩旨,以臣爲江華府留守者,臣誠且惶且感,莫知攸爲,念此居留之任,實兼保障之寄,苟非長材雋望,不宜輕授而濫冒也明矣,殿下奚取於臣身,有此誤恩耶?顧今邊燧無警,海波不驚,保釐之責,綢繆之謨,不足爲務,而空疏如臣者,雖玩愒苟安,無甚顧憂而然耶?國之重任,授以匪人,不思所以損戶之才,則其何能他日之爲歸乎?伏惟聖明在上,臣之長短伎倆,豈有一毫之可逃,而收臣於滓穢之餘,紆臣之委寄之恩,臣雖欲上感特簡之眷,下畏惟命之義,庶竭魯鈍,圖報涓埃,而散木無用,蒲柳易衰,僨誤之罪,其勢必至,玆敢疾聲哀籲,仰暴危懇。伏乞聖慈,頫察臣才分之難堪,情病之難强,亟遞臣職,以重關防,以安微分,不勝大願。答曰,省疏具悉。今者此任,於予得矣,卿勿辭赴任。
甲午正月十五日卯時,上詣景福宮。登俊科擧動入侍時,行都承旨金應淳,左承旨李碩載,左副承旨尹得毅,右副承旨金若行,同副承旨徐有元,記事官權偀,假注書吳彦敎,記事官李勉修·閔慶世,以次隨駕訖。上具翼善冠·袞龍袍,以乘輿出通陽門,至延和門,降輿乘轎,詣景福宮文昭殿,展拜後,還詣勤政殿,王世孫侍坐於東。上曰,藥房提調,持湯劑入侍。出榻敎都提調金陽澤,提調李重祜,副提調金應淳,奉進湯劑,上進御訖。上曰,權差承旨及試官入侍。行左承旨尹東晢,行右承旨趙載得,試官領議政金相福,領敦寧金陽澤,領府事韓翼謩,左議政金尙喆,判府事申晦·李思觀,右議政元仁孫,對讀官知中樞李益炡,判中樞南泰齊·趙雲逵·沈㲄,戶曹判書徐命膺,行司直黃景源·李福源,武試官行司直具善復·具善行·李泰祥,行副護軍田光勳·李邦五·申大謙進伏訖。相福等進曰,動駕之餘,聖候,何如?上曰,一樣矣。上曰,擧案來乎?載得曰,來矣。命讀擧案後,卽爲懸題。相福等曰,日氣甚好,殿座於此殿,設行此科,揭題以二典三謨,如此盛擧,何可無樂?上曰,堯舜之時,豈皆用樂乎?仁孫曰,二典三謨之時,鳳凰來儀,豈非樂乎?上曰,題可代樂,上降御製一句,命入侍諸臣賡韻,而李章五·李潤成·李國賢,射各一中,上命翰林,先呼新來以入,而命載得,以墨漆面。仁孫曰,承旨非及第,而能呼新來矣。上笑曰,奉承傳呼之何關也?其餘中者,皆使訓將李章吾,呼新來進退之。上曰,訓鍊大將中軍皆登科,今日以御將兼察事,牌招聽傳敎。出傳敎上曰,此殿此科貴矣,而於予太康矣。相福等曰,極盛事也。上曰,趙載得,以蔭官,墨畵人面,今日爲好官矣,李春琦爲三中。上曰,此爲壯元乎?相福曰,姑未畢射,而此似爲壯元矣。上問春琦曰,居於何處?對曰,居慕華館矣。上曰,何以爲東班正職?對曰,以壯元及第,爲內資主簿矣。上曰,中者何少也?相福曰,登俊試,三百年後盛擧,人皆必欲中,故不能善射,而常時則沒技者多矣。上曰,詣毓祥宮。出榻敎上以乘輿,出北宸門,詣毓祥宮,王世孫亦隨駕,上展拜後,還詣勤政殿。上曰,慕華館人之壯元,誠壯矣。相福曰,慕華館弓才有名矣。尙喆曰,訓將以下,皆爲榜下,尤壯矣。上曰,爲此科者,若有父母,到門時,榮親極矣。相福等曰,千載一時之盛事,豈無昔時已行之樂乎?仙樂,足爲導揚和氣之道矣。上曰,此科亦足爲導和矣。東晢等亦進曰,臣等雖權差,亦知今日不可無樂。上又降御製一句,命二品以上和進。上曰,今番此科,三百九年後初也。文科,待榜當下敎,而武科壯元,昨日曾經東班正職,一體應試之命故,今爲壯元,而此人果十八人中特異,於今日,豈循常例?甲科李春琦,特爲加資,加設同中樞,仍差軍職,其令問安。出傳敎上曰,收券能爲五十張乎?相福曰,五十張有餘矣。上曰,出榜,能滿十五人耶?尙喆曰,足爲十五人矣。上降御饌一床,賜試官及入侍諸臣。上曰,科次至於何境?相福曰,十四張選置,而一張姑未得矣。上曰,速爲之可也。上曰,承言色車德中,令該府處之。出榻敎科次畢,上先上壯元文,親自拆封,呼名以入,墨畵進退後,使壯元呼第二,使第二呼第三,次次呼之,十五人畢呼後,上命趙載俊,催促吏兵曹紅牌,而紅牌未及盡書。上曰,當該吏曹郞廳,刊名侍從案。出榻敎上曰,吏曹諸堂,越捧一等。出榻敎上曰,吏曹書寫不足,而紅牌若是遲延耶?載俊曰,職銜或多,故似致遲延矣。上曰,吏曹諸郞,明日一竝禁推。出榻敎上曰,吏曹郞廳,行步駭然,禁推以校書館施行。出榻敎上曰,禁軍以兼將擧行。出榻敎上曰,事過後,贊儀,令該府處之。出榻敎上曰,藥房提調,持湯劑更爲入侍。出榻敎陽澤,奉進一貼,上進御訖。陽澤曰,聖體終日勞動,更進一貼好矣,上不許,文武科唱榜時,王世孫就板位,行先四拜,致詞訖,行後四拜,相福等,致詞,亦行先後四拜。上曰,吏曹堂郞書吏下敎,皆安徐。出榻敎上曰,假引儀任藗,弦弓一張賜給。出榻敎上曰,都承旨,具新恩服色來乎?碩載曰,然矣。上曰,安,以耆社人參榜,宋載禧,以昨年耆耉榜參榜,都承旨,今日知申參榜,可謂稀矣,特爲加資,今番登俊科壯元,豈可只加資而唱榜,今聞趙載得尋單云,許遞,其代趙德成爲右尹。出傳敎上曰,回駕,當殿座於景賢堂,登俊試,皆令入侍,只禮房入侍。出傳敎上曰,合考誰也?仁孫曰,李景祜·趙明鼎·具允明·鄭光漢·金鍾正等也。上命應淳,讀趙明鼎合考文。上又問碩載曰,李徽中爲小科乎?對曰,爲之。上曰,兩場乎?對曰,此則不能詳知矣。上曰,明日崇政殿東月臺,受新恩謝恩,禮房知悉。出傳敎卽命回駕,率文武新恩御景賢堂,十五人許,各賜御製一句,進政府樞府饌,小許進御後,頒賜文武新恩,而御製賡韻,使新恩各自來奏訖。上曰,永順君,卽丙戌此榜,今年李徽中爲十二代孫云,其涉異常,且不祧云,當製下祭文,明日新恩謝恩後,遣禮官致祭。出傳敎上曰,位在將臣,名登此榜,是豈偶然,而況李章吾,是誰之子?暮年予用愴焉,祭文製下,其令明日,新恩謝恩後,遣禮官致祭告重臣李重庚。出傳敎上曰,今日此科,誠是千千萬萬料表,於予亦太康,莫云欠停吹,忘在繼述也,此中判金吾洪名漢,是誰之子?可謂功存社稷,今登此科,可見其蔭,予懷曷極?大司成洪趾海,噫,奉朝賀,若見于昨,闋服屬耳,今登此科,此心何抑?都承旨金應淳,豈特知名?闋服屬耳,以知申,亦登此科,誠是料表,嗚呼此日,豈拘常例?祭文製下,明日一體致祭。出傳敎上曰,問今登後試壯元人,卽古編次人故判書趙明履子,噫,予今踰八十,見此人之爲登俊試壯元,郞其尤異者,兩編次人之子,同登一榜,祭文製下,明朝一體致祭。出傳敎上曰,噫,今此科,三百九年,再有此擧人,豈循常例?率來時,雖給馬,其已乘軒人,令三日內,揷花乘軒遊街。出傳敎上曰,嗚呼光陵,昔年,永順君,亦賜御衣鞍馬,三百年再有事,豈無表意?今番參榜文武科三十三人,各賜表裏一襲。出傳敎上曰,嗚呼,今番參榜人,起予懷者多,故幾乎遺也,況其中宋載禧,卽其孫也,噫,其祖,以大提學,癸巳年,予爲宗正時,譜略跋文製進,其孫再昨年登耆耉科,今年又登此科,予懷曷勝?祭文製下,明日一體致祭。出傳敎文武新恩退出時,上命賜黃燭各一雙於三十三人處,使之燃燭歸家。諸臣以次退出。
甲午正月十五日初更三點,上御集慶堂。禮房承旨入侍時,右承旨趙載俊,假注書吳彦敎,記事官李勉修·閔慶世,以次進伏訖。上曰,今日於勤政殿,唱榜科次前,欲爲晝講,未果,明日月臺新恩謝恩後,仍爲晝講,時刻安徐,只入侍,噫,壬午以後,次對雖進定,未一闕,昨日已命,因庭試未果,明日食後來待,午後次對事,分付。出傳敎上曰,祭文製下,明日贈領相家,遣內侍致祭。出傳敎上親製七家祭文,命載俊書之,仍命退去,諸臣以次退出。
上在慶熙宮。停常參,只晝講。
藥房都提調金陽澤,提調李重祜,副提調金應淳啓曰,昨日動駕伸慕,曠典追述,竟夕酬應,抵暮回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。三百九年,復設此科,其雖追述,於予太康,日吉辰良,舊闕禮成,誠是料表,於予太康,其猶喜者,停樂從容,能遂抑意,雖然,嗚呼元朝,其氣益衰,已知嗟哉,昨日已判,昨日已判,小次臥時與坐椅酬應,猶若今世人,起動時,於步也尺寸艱辛,莫眩莫昏,怳若前世,嗟哉建功,近者特甚,其於昨日,慷慨亘中,何心强飮?便殿次對同入,世孫氣候一樣矣。
中宮殿·惠嬪宮,藥房口傳問安。答曰,知道。
親臨新恩謝恩罷後,政院·玉堂·藥房口傳問安。答曰,知道。
以承傳色口傳下敎曰,今日酬應甚憊,其退去。
藥房口傳啓曰,臣等顒竢召命之際,伏承退去之敎,下情不勝抑鬱之至,常進之湯劑,連日勞動之餘,尤豈可減進一貼乎?玆敢冒罪仰瀆,乞垂俯諒,暫許入侍,千萬伏望,惶恐敢啓。
答曰,湯劑封入,其退去,若不退去,當坐古廊矣。
金若行啓曰,憲府連日監察茶時,諫院許久闕啓,俱涉未安,除在外式暇外,未肅拜呈告人員,竝卽牌招,何如?傳曰,允。
尹得毅,以都摠府言啓曰,今日入直內三廳,武兼禁軍及軍兵等,當爲中日習射,而殿座相値,不得爲之之意,敢啓。傳曰,知道。
又啓曰,大臣·備局堂上,依下敎來待矣。傳曰,引見。
又啓曰,以司諫院獻納李克生,正言李昌漢牌不進罷職傳旨。傳曰,只推。
傳于徐有元曰,已多酬應,亦憊矣,成均館進饌內入。
尹得毅,以訓鍊都監·一所巡廳·二所巡廳·左右捕盜廳言啓曰,依傳敎,去夜夜禁撤禁之意,敢啓。傳曰,知道。
甲午正月十六日辰時,上御崇政殿東月臺。親臨新恩謝恩入侍,晝講同爲入侍時,行都承旨金應淳,左承旨李碩載,右承旨趙載俊,左副承旨尹得毅,右副承旨金若行,同副承旨徐有元,記事官權偀,假注書吳彦敎,記事官李勉修·閔慶世,知事蔡濟恭,特進官徐有隣,參贊官金若行,侍讀官鄭元始,檢討官金普淳,以次進伏訖。上具翼善冠·袞龍袍,以乘輿出資政門,崇政殿東月臺殿座後,上曰,新恩謝恩後,依昨日翰林呼新來以入,文武新恩皆進前,上親取鍮硯,墨畵章吾之面。應淳曰,訓將之生日,今日云矣。上曰,異矣。文臣新恩則皆自相呼新來,而文東武西,序坐後,仍命宣醞,上命榜中曾經大司成者,自成均館進三器饌。又下敎曰,崇政殿東月臺,謂之恩政臺。命注書日記中,亦書恩政臺,蓋取先朝恩政殿之義也。新恩退出後,仍開晝講,上親讀小學,自古者小學,至惟聖之謨。元始曰,愛親敬兄,治國平天下之道,亦在此矣。普淳曰,元亨利貞,是天道也,殿下自强之道,宜如湯盤日新之工好矣。濟恭曰,殿下躬行心得者,在小學一部,而在下者,多不擧行,至於今番賢良科言之,御題裂破,士習之可駭,亦出於利慾紛挐之致也,鄕無善俗,初不可論,而京無善俗可知矣,以此不得見題者多,不能呈券云,殿下加勉於導俗之道好矣。上曰,不見者多乎?對曰,然矣。有隣曰,昨日揭題以典謨,今又以小學進講,益勉聖工好矣。若行曰,浩浩其天,殿下加勉則尤光於敬天之德矣。上曰,洪名漢何年及第乎?濟恭對曰,甲戌年爲之矣。上命退去,諸臣以次退出。
甲午正月十六日午時,上御集慶堂。大臣·備局堂上,引見入侍時,領議政金相福,左議政金尙喆,右議政元仁孫,仁陽君李景祜,行司直具善行,行司直蔡濟恭,左參贊鄭弘淳,行刑曹判書韓光會,行吏曹判書朴相德,兵曹判書趙重晦,禮曹判書閔百興,行副司直具允鈺,行副司直尹泰淵,吏曹參判鄭尙淳,行副司直徐命善,行副司直李瀰,大司憲徐晦修,司諫金復休,校理鄭元始,左副承旨尹得毅,假注書吳彦敎,事變假注書宋相殷,記事官李勉修·閔慶世,以次進伏訖。相福曰,無前盛擧,終未蒙許樂之音,群情尙今缺歎矣。上曰,李章吾之生日今日云,異矣。尙喆曰,訓將到門之時,威儀甚盛云矣。上曰,趙明鼎必憤矣。尙喆曰,趙明鼎,若參今科,則紅白牌合爲五矣。上曰,昨日觀光者多乎?仁孫曰,多矣,內行至有捉家觀光之擧,尹養厚之母,亦爲觀光而來,率二子到門云矣。上曰,貴矣。相福曰,今日更見試券,則洪良漢之文善作,宜居魁而誤居第五矣。尙喆曰,臣之入燕時,洪良漢,爲海伯矣,臣托製呈文,及其到彼之日,略有增刪處,而燕人閣老以下皆見之,無不稱賞,皆曰朝鮮閣老善文云,臣實愧矣。上曰,善文矣。尙喆曰,今番盛事,宜圖畵以傳好矣,而榜目亦宜活印好矣。上命書傳敎曰,頃年小科榜,命活印以頒,況此乎?書題曰,丙戌後三百九年甲午再登俊試榜,文武科,皆活印,令榜中人作序文,一體活印,一件內入,一件入于世孫宮,五處史庫,各藏,三十三人各頒,噫,予八十一歲追述之意,未泯於來世。上曰,噫,六曹民人,又觀光於三百年後,此卽舊遺民,舊闕洞口左右各司所居民,特爲限一年免役。出傳敎相福曰,此黃海兵使李得濟狀啓也,以爲團束軍兵別武士,今春習操及各邑鎭軍器點視,依定式擧行事,請令廟堂,稟旨分付矣,海西方有設賑之邑,而當春設操,有關民弊,軍兵武士習操,各邑鎭軍器巡點,竝令停止,何如?上曰,依爲之。相福曰,此永宗前僉使金廷遇狀啓也,今春水陸操,依例設行事,令廟堂稟旨分付矣,喬桐旣已停操,此亦一體停止,何如?上曰,依爲之。已上出擧條相福曰,此平安兵使李仁康狀啓也,以爲今春淸南各邑鎭巡操,依例擧行事,請令廟堂,稟旨分付矣,關西年事豐登,且本道詰戒之政,果與他道有異,而巡操之秋北春南,乃是不可廢者,今春淸南各邑鎭巡操,使之依例擧行,何如?上曰,依爲之。出擧條相福曰,日前建明門殿座入侍,因理山牙耳鎭將校崔春德所懷,本鎭土率三百十名內,一百五十名逃散,時存一百六十名,一家當二三戶五六番之役,不勝支撐,庚申年,劃給本府一面於本鎭,所謂三巨里等八里,以權鄕猾校之所居,而爲府鎭强弱之有異,今至三十五年,未能推尋,有令備局,稟處之命矣,其移劃之難易便否,令道臣,更爲商量,狀聞後稟處,何如?上曰,依爲之。出擧條相福曰,日前因咸鏡監司李最中狀聞,有咸興府失火民人顧恤事,令備局卽爲分付之命矣。考見前例,則年前平壤府,有五百餘戶延燒,人命爛斃之事,而以管餉米五百十二石題給,逐戶分給,身役,限一年蠲減,別爲恤典擧行,家舍改造時,令本道,從便顧助矣。今此咸興府人家燒燼,至於六百十四戶之多,人命致斃,亦爲四人,朝家顧恤,宜無西北之異故,敢此仰達矣。上曰,依其例擧行事,分付可也。出擧條仁孫曰,訓鍊副正,卽堂下武弁堂上階梯也,通擬之際,必觀踐歷,而近或有只經僉正而擬副正者,此非古規也,亦非抑躁競之道也。從今以後,經經歷及參上宣傳官,然後始乃通擬事,定式施行,何如?上曰,所奏誠是,依爲之。出擧條相德曰,向來有扈聖功臣靖社功臣嫡長孫,知入之下敎,而多在遠鄕,故今始知來矣。上命得毅讀其單子。上曰,今聞抄啓,其數夥然,其無職名者,扈聖功臣一等,只一人爲先懸注調用,靖社功臣一等無職名人,只二人,其亦次第懸注調用。出傳敎相福曰,扈聖功臣錦溪君朴東亮,予孫雖多,而奉祀孫作故,其弟方攝行奉祀,而其名卽朴海壽云,攝祀者之除職,亦有前例矣。上曰,依他例擧行可也。出擧條弘淳曰,慶基殿修改,自全州府擧行,所入物力,磨勘於惠廳,而外邑文書,患繁亂故,不得不有存削之擧,其於事面,誠亦未安,自今所用物力,酌定劃授於道臣,使爲句管,則不但革從前如許之弊,修改之役,亦必精實,可以無功役頻數,事體煩瀆之慮,若其酌定之數,雖不可臆料硬定,而眞殿事體,京外無異,以永禧殿修改所入之數,溯考數十年文書,折衷磨鍊,每年都授於監營,俾其無事,謹其儲蓄,有役檢其出納,以爲永久遵行之道似好故,敢達矣。上曰,所奏誠是,莫重此等事,豈可憑公挾私?依爲之。出擧條徐晦修所啓,請還寢罪人張光碩減律定配之命,依前下敎擧行。措辭見上上曰,勿煩。晦修曰,昨日親臨舊闕,行登俊試,卽三百年再有盛擧,而我聖上紹述之意至矣,陳賀之時,實職軍銜,當爲一齊成班,多不入參,朝儀未成,事體極爲寒心,數多軍職,有難盡責,請不入參實職卿宰,一竝從重推考。上曰,依啓,聞大臣所奏,百官皆然云,其涉寒心,當該東西班押班監察,令該府處之。晦修曰,新除授掌令李宇喆,時在全羅道全州地,掌令趙鎭衡,時在忠淸道舒川地,請竝斯速乘馹上來事,下諭。上曰,依啓。復休曰,諸還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。復休曰,虞候之設置,法意甚重,而其所差除,每歸無勢之類,故挽近以來,便作厭避之窠,誠爲可駭,自昨年皆以副正差遣者,實有爲官擇人之義,而晋州兵虞候李仁海,敢生圖避之意,托以病故,呈遞乃已,苟有顧忌之心,何敢如是乎?騎判之許題,亦未免曲循,請前虞候李仁海,令該府勘處,兵曹判書趙重晦,從重推考。上曰,依啓。復休曰,今番登俊試,寔出我聖上追述曠典之盛意,而凡在群下,孰不歡欣勇赴,而昨日應赴之人,多有不參者,或有在京而不入場者,亦有有實職在近畿,初不上來者,分義道理,誠其未安,請登俊試不參人員,老病外,竝施譴罷之典。上曰,依啓,只實職人捧傳旨。上曰,退去。諸臣以次退出。
上在慶熙宮。停常參·經筵。
夜自一更至五更,月暈。
藥房提調李重祜,副提調金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。三百九年登俊試第三日,於予太康,建功一日兩貼,氣則益苶,於予可悶,氣何暇諭?待敎入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,代房爲之,都承旨謁聖。
金若行啓曰,假注書吳彦敎,身病猝重,勢難察任,今姑改差,何如?傳曰,允。
以備忘記傳于金若行曰,都提調許副,申判府爲都提調。
假注書吳彦敎改差代,以宋鎭運爲假注書。
傳于趙載俊曰,回榜進士鄭基安,謝恩,當親受於隆武堂,侍衛安徐,只禮房入侍,呼唱引儀待令。
傳于趙載俊曰,禮房與同副承旨,同爲入侍。
傳于尹得毅曰,虎皮一令侍令。
趙載俊啓曰,耆堂,持饌床來待矣。傳曰,入侍。
傳于趙載俊曰,內局入侍。
金若行,以兵曹言啓曰,今正月十六日,居昌居幼學朴增彩稱名人,自興化西挾門入來,鳴申聞鼓,依定式下該曹推問,何如?傳曰,允。
尹得毅,以禁衛營·一所巡廳·二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
持平李濟萬啓曰,火藥重物也,罪人張光碩,偸賣至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸,請還寢罪人張光碩減律定配之命,依前下敎擧行。答曰,勿煩。
領敦寧府事金陽澤箚曰,伏以臣,頃患急癨,吐泄不輕,幸得差歇,尙有餘氣,而遽當內局之任,職事攸重,未敢言病,晨夕奔奏,其亦久矣。外襲風寒,內損榮衛,宿症復作,日甚一日,頭疼而乾嘔頻發,膈痞而食飮不下,形神漸脫,見者慮之,猶且强策供劇,昨夕退歸之際,重得寒感,渾身洒淅,肢節如磨,腦骨若刺,素患流痰之症,乘其氣虛,凝滯於腰腿間,屈伸牽礙,行步酸楚,貼席叫苦,昏督不省,今曉本院問安,末由進參,伏地惶悚,如負大何,玆於呻囈之中,略綴數行,仰瀆崇嚴。伏乞聖慈,府垂諒察,亟降威罰,治臣闕職之罪,以肅朝綱,以安私悰,不勝大願。答曰,省箚具悉。朝已量先勉副,卿須安心勿辭,其須善攝焉。仍傳曰,遣史官傳諭。
甲午正月十七日辰時,上御隆武堂。知事鄭基安,回榜謝恩入侍時,右承旨趙載俊,同副承旨徐有元,假注書吳彦敎,記事官李勉修·閔慶世,以次進伏訖。上曰,知事鄭基安,呼新來以入。基安進前,上命賤臣,進退之後,使有元,以墨畵面。上問曰,以墨畵者誰也?基安對曰,臣之壻也。上親製七言一句,使之賡進,使有元,來告其所賡之詩,又製一句,使之賡韻,而亦命有元,來奏其所賡之詩,又賜以虎皮一領下敎曰,借都提調平轎子,掛虎皮出去,展拜靈壽閣後,依滹沱河麥飯蕪婁亭豆粥例,進麪一器可也。仍命有元,護送開陽門外,又命賤臣彦敎,持來舊闕賡韻軸,命載俊讀訖。諸臣以次退出。
甲午正月十七日午時,上御隆武堂。耆老所堂上持進饌入侍時,行司直李景祜,右承旨趙載俊,假注書吳彦敎,記事官李勉修·閔慶世,以次進伏訖。上命進饌物,而還爲頒給耆堂及承史,同食爲敎,諸臣,承命同食訖。上命景祜,誦登俊試合考文,景祜誦數句,上命止之,而命載俊書傳敎曰,綾恩君·仁陽君,俱以勳府堂,舊闕皆能初選,其涉可嘉,旣聞以代被選,特賜虎皮一令。仍命退去,諸臣以次退出。
甲午正月十七日未時,上御集慶堂。藥房入診時,奉朝賀同爲入侍時,都提調申晦,提調李重祜,右承旨趙載俊,奉朝賀鄭宲,記事官權偀·李勉修·閔慶世,醫官方泰輿·鄭允協·慶絢·吳道炯·金季良·金孝儉·鄭允說,以次進伏訖。晦曰,聖體,若何?上曰,太康矣。晦曰,寢睡·水刺,何如?上曰,一樣矣。晦曰,中宮殿氣候,何如?上曰,一樣矣。晦曰,王世孫氣候,何如?上曰,好在矣。上進御湯劑訖。晦曰,診候,何如?上曰,依爲之。泰輿奏曰,脈候度數調均,胃脈一樣矣。其下諸醫,皆如泰輿所奏。上命書傳敎曰,其宜拜兼有命,都承旨本職許遞,其代宋載禧爲承旨三院副提調例兼,房順房。重晦先退,實進伏。上曰,姑爲留京,何如?宲曰,病甚欲爲下去矣,仍賜御筆。宲曰,筆畵勝於前,伏爲欣幸。上仍命書傳敎曰,今聞奉朝賀鄭宲尋鄕云,數昨以在京助桂玉,若是處然,予心悵然,漢文豈不士乎?非帛不煖,非肉不飽,正謂此人,莫見其面,聞其聲若古,何云循例?歲饌今本官,疋帛斤肉,特給,以表予意事,下諭于湖西道臣。上曰,虎皮一令,知事鄭基安賜給。出榻敎上曰,尹象厚之母,爲觀光而來,羅立其兩子而歸云,在婦人爲難矣。晦曰,然矣。上仍命書傳敎曰,噫,故宰臣尹心衡,卽予嗣服初儒臣,應對入侍,承命製進,怳若昨日,豈特此乎?此人淸白,予已聞於故相,兩子登科,予曰有蔭,豈意今登俊試,皆以下大夫同榜乎?此亦異常,其聞其母,心也謂以三百年再有之擧,欲觀羽旄而來,聞其科待,而以兩子雙導,以轎隨後云,噫,此科雖三百年再有,此事,三百年所未聞者,噫,非此時,其宜給樂榮觀,而今無可論,何以表意?噫,淸寒之家,心雖喜,兩子不過下大夫,祿何以榮親?況此亦非肉不飽非帛不煖之年,令該曹,賜帛,亦賜米肉,其令兩子,設饌以奉焉。又命書傳敎曰,今番文武科壯元者,其涉異常,況兩榜,俱皆兄弟,其亦奇矣,文科旣下敎,武科何異?李昌運兄弟,若有其母,依此例助給,其或永感之下,令該曹,特給祭需,其令榮親於泉壤。上曰,藥房提調,持湯劑入侍。重祜持湯劑進伏,上進御訖。諸臣以次退出。
上在慶熙宮。停常參·經筵。
自辰時至午時,日暈。
藥房都提調申晦,提調李重祜,副提調宋載禧,啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追慕昔登俊試,於昨夕準三日,嗟,歲月一何速?日兩飮氣益苶,只自悶氣何諭?待敎入侍。
中宮殿·惠嬪宮,藥房口傳問安。答曰,知道。
備忘記,領府事判敦寧,與八十二歲堂,今年新入諸堂入侍,而鄭基安,昨入侍,安徐。
傳于趙載俊曰,內局與入侍諸堂,竝入侍。
傳于趙載俊曰,參班二品以上賡韻,無遺製進事,申勅。
備忘記,今番登後試,比諸八旬,誠是千千萬萬料表,旣有榜目,其可知也,永順君十二代孫已有李徽中,其榜十四人中,爲後孫者其誰?其令廣問以奏,丘從直孫,曾問有道臣狀聞者,其誰?問于銓曹。
尹得毅,以御營廳·左右捕盜廳·左右巡廳言啓曰,去夜犯夜人,無所捉之意,敢啓。傳曰,知道。
洞諭大小群工綸音,噫,臨御五十年,年八十一,數百年內,能繼述昔年者,一則親耕,一則親釋菜,一則舊闕親蠶,一則昨年養老宴,一則今年登俊試,噫,五十年臨御,僅追述五禮,平生事業,有三,一則良役,一則濬川,一則蕩平,而噫,彼良役濬川,頭緖旣定,均廳與濬川司亦有,而噫,其中蕩平一事,予果大成,予果廣運,中夜興惟,心切靦然,臥而興嗟,其猶遂志者,卽禁奢一條,而初禁紋縀而猶有其縀,再禁廣織綾屬而猶有方紬,豈曰快遂予志?噫,效漢故事,選賢良科,而其見光景,躁競若前,曷勝其歎?以圓點試觀也。聞其會試,其皆逡巡,此何風俗,良可寒心,此可謂開泰,予自一哂,而雖然,五次繼述,於予卽萬太康,三巡遂忘,於予可謂百豐亨,而況今年八十一,三百九年內,兩巡登俊科,先拜文昭殿,次臨勤政殿,三入癸亥擧義闕,此誠千千萬萬料表,噫,顧今朝鮮,只有纔踰八旬其君,而略干年歲沖子,嗚呼,今日諸臣,皆世祿臣也,何敢夙夜一弛心而敢自便乎?咸須知悉,宜自勉勵,輔我三百餘年宗國,噫,觀今國中,時體世界,含默度日,昨者賢良科時,咫只儒習觀也,因予莫知,相臣其何沁沁?此等時,亦何閙閙?卽此一事,嗟哉暮年,予何恃誰?靜臥慨歎,然觀登後試應題,其誠可知,凡皆若此,百事可做,嗚呼,今予將此深祝,今世人若問年月,甲午正月壬申日。
慶尙左水使狀啓,東萊居崔岩外等渰死事,傳于徐有元曰,令本道,恤典擧行。
兵曹判書趙重晦疏曰,伏以三陽回泰,萬品載斷,寶算彌隆,邦籙無疆,臣民慶忭,曷有其極?仍伏念臣,猥叨重寄,黽勉冒膺,觸事憒憒,無一善狀,愧深尸素,若隕淵谷,日昨諫臣,以虞候遞改事,至有重推之請,臣於是,不勝瞿然慙悚之至,蓋前慶尙右兵虞候李仁海,卽北兵使漢膺之子也。其父年近七十,而南北相距,殆至三千餘里,則孝理之下,勢難强令赴任,故臣果因其狀而草記黜罷,此豈臣私於仁海而然哉?今其言,至謂之曲循,殆若有顔情者,然一虞候遞改,無甚緊關,而臣若有一毫容私於其間,則孤負委畀,罪不容誅,臣雖無狀,寧爲此也,雖然官師相規,自是淸朝美事,臣何必以此過爲自引哉?第臣於見職,萬萬不稱之狀,已悉於前疏,今不敢復事覼縷,而素患脚疾,越添於數旬供職之餘,脛膝拘攣,腰膂牽痛,每常侍衛之際,行步蹣跚,前仆後顚,汗流如漿,氣喘欲絶,此實同朝之所共愍,而抑亦天鑑之所俯燭也。臣受恩罔極,圖酬無地,惟以筋力奔走,爲一半分報效之計,而其於疾病之難强,臣亦末知之何矣。臣殘齡望七,賤分踰涯,螻蟻微軀,非所敢恤,而貪饕榮寵,强加驅策,以至於促其命,則不亦仰累於天地生成之大德乎?反復思度,自量已審,因仍蹲冒,斷無其望,玆敢略入文字,悉暴血懇,仰首鳴號於聽畀之天。伏乞聖慈,俯垂矜憐,特許鐫改臣職,回授可堪之人,以幸國事,以安私分,不勝幸甚。答曰,省疏具悉。卿於侍衛,其悶予諒,莫重此任,豈可數遞?李仁海事,旣聞相臣所奏,故已特放,於今可謂毛將焉傳,卿勿辭行公焉。
甲午正月十八日申時,上御集慶堂。藥房入診入侍時,都提調申晦,提調李重祜,右承旨趙載俊,記事官權偀·李勉修·閔慶世,醫官方泰輿,以次進伏訖。上進御湯劑。仍命書傳敎曰,噫,纔逾八旬,夙夜湯悶者時體也,嗚呼,當此臘,憶八朔,心瞻俱隕,亦歇後語也。嗚呼,莫云九月邦慶,今予坐八朔中,二月內,嗚呼,九月邦慶,其雖無前,仲冬復入直,以至於庚子六月初八日,其間且有戊戌,於予到此,停吹猶可也,而惟此者,嗚呼,以予之氣,八朔停吹,已杳然,況此乎?且若是冥然,重逢戊戌,復逢庚子,何以表意?嗚呼,八朔停吹,予量已深,而諸臣若此者,非徒爲此,意實復樂,問其本時體中來,建功其若神丹,使予視昏一樣,步艱若此,近者,加以重聽,自今年其誠忒甚,若諸臣言,其果有效,中則止,理固當也,誠無效,間或休息,亦常道也,而日再勸,若朝夕飯,甚至於一席再飮,此兩飯,兼食於一朝也,日以悶焉,其亦例語,而若是兼付,此亦時體中來,可謂一則時體,二則時體,謂今朝鮮,三公皆時體,九卿皆時體,百僚皆時體,萬民皆時體,摠而言之,一國皆時體,問其超然,卽逾八旬一君也。嗚呼暮年,坐此世界,下敎若不及,其將鬱結于中,噫,此猶末節,嗚呼此年,遭人子所不忍之光景,冥然回甲,心非金腸非石,則其所興懷,焉可已乎?此亦末節,諸臣其欲張大,故詣舊闕口奏文昭殿,嗚呼,三貼陟降,必俯燭否德曰,今日可知頃日口奏之意,嗚呼其日,若無重臣之袖,將至何境?興惟及此,盾例回駕,於予亦異事,雖對臣僚,暮年必欲踐言,況莫重乎?其將處分,而是者必曰是,意雖時體,文則切直,而今於予所重在焉,其所切直,非可論也。今日雖飮建功,氣果誠苶,自謂曰,近者皆云脈勝,而無乃此亦時體中來乎?自欲占焉,臥以自按,果非孟浪,而噫,難信者脈也,其何恃乎?況氣涉難强,故再貼雖强飮,諭予意欲休,其前黃幹所懷,已涉異常,豈意未答此人之章?亦有此請,今日氣苶忒焉,誠由乎此,噫,人則雖衰,嗚呼,靈臺不衰,而惺予而然也,莫云職在正卿,其雖大官,其若綴文而進,予何假借?噫,敬大臣體群臣,雖在九經,人之爲人,孝悌而已,況居千乘之位,爲億兆之君者乎?其若忽也,鄒聖豈云堯舜之道孝惊而已乎?文雖直切無隱,意則從時體揚氣也,況此人職在大小勸講之任,若此予雖衰,豈動於此,而嗟哉沖子,宜顧嗟今時體,予則曰甚於鄕愿也,若不嚴處,嗚呼,孝悌之道,將泯於今世乎,駭然陳章趙明鼎,亟施刊版之典,使海東輿儓下賤,咸知予意焉,旣已處分,其章給之,上命讀湖南道臣狀啓訖。上命書傳敎曰,今聞湖南道臣開賑狀聞,噫,湖南若此,予已切悶,今聞狀啓,雖臥中,若憶諸處,自守令僉萬戶,以至牧場,若是夥然,於近初聞,況全州,豐沛故鄕,抄飢過萬,靈光·珍島·興陽,亦皆近萬,珍島牧場,其亦過千,以抄飢聞之,此中緊歇,庶可諒也。嗚呼,湖南,國之府庫,而嗟哉歲初,聞此抄飢,何心玉食?雖無追慕,飢歲藏樂,載於禮記,今無可論,嗚呼,湖南一道,兩麥其登,而民無捐瘠,聞其撤賑然後,暮年此心,其可少紓,嗟哉,湖南諸州赤子,逾八旬暮年時,諸道臣守令察訪邊將監牧官,咸體此意,莫云言敎,誠心賙賑,其雖開賑時,若衰君臨於東軒,懋哉懋哉事,今日書下諭道臣,嗚呼今日,予氣其涉異常,此狀聞到,其況此際,黃幹,敢以所懷,趙明鼎肆然陳章,此亦高高彼蒼,若指導乎?涼德冞切悚然,深體此意,竭誠賑濟事,一體下諭。諸臣以次退出。
上在慶熙宮。停常參·經筵。
藥房都提調申晦,提調李重祜,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予若有孝,一日內何敢一懷一章?其本冥然,且其本建功,何心問候,何心建功?待敎入侍。
中宮殿·惠嬪宮,藥房口傳問安。答曰,知道。
尹得毅,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
尹得毅,以訓鍊都監·左右捕盜廳·左右巡廳言啓曰,去夜犯夜人,無所捉之意,敢啓。傳曰,知道。
備忘記,明日隆武堂,宗臣與開國功臣·扈聖功臣·保社功臣嫡長忠義,帿箭試射,試官綾恩君·仁陽君·判敦寧,入直騎郞,入直兩摠郞,只禮房承旨入侍,侍衛安徐,待下敎只入正時,以帿布待令。
藥房口傳啓曰,臣等伏承朝者問候之批,有待敎入侍之命,相率顒俟,日已向夕,尙未蒙召命,下情悶鬱,有不勝言,玆不得不齊聲仰籲,卽許臣等持湯劑入侍,千萬伏望,惶恐敢啓。答曰,問予若此,其皆建功,旣諭何心飮?卿等休焉。
藥房口傳再啓曰,臣等寸陳口啓,恭俟兪音,及承批旨,至以休焉爲敎,臣等相顧抑塞,不知所措,見今日勢已曛,常御之湯劑,尙未進一貼,下情焦迫,姑不暇言,而其在保護聖躬之道,關係顧何如哉?玆敢祗奉湯劑,相率詣閤。伏乞暫許召接,千萬顒祝,惶恐敢啓。備忘記,豈諭一臣,何異二品請予今欽歎者,故相閔百祥頃年知人也。
藥房口傳三啓曰,臣等相率詣閤,更陳口啓,及承聖批,不惟不賜許接,縷縷辭敎,轉益嚴截,臣等之惶懍罔措,固不暇言,而何殿下不念保嗇之重,一至此哉?常御之湯劑,決不可一日停進,臣等不得請則不敢退,更此瀆擾,亟許入侍,奉進湯劑,千萬伏望,惶恐敢啓。答曰,年雖八十一,欲爲大丈夫,何飮小人湯?此湯何名小人,時體故也,次對當同見,卿等速休焉。
備忘記,予若有誠,位正卿者,焉敢掇文書奏?對近習靦然,宗班忠義,一則敦宗,一則憶勳,明日次對其雖見也。駭然建功,自爲時體,正卿諂諛,何謂建功湯?其誠小人湯,欲爲大丈夫,何飮小人湯?其雖百酬應,何飮一貼?其愈駭者,於莫重已萬萬駭然,何敢挾雜乎?此豈謂重臣誠愚者,彼愚者何處來?自時體中來,若云時體,卿等一也,藏鎖鈔皆休焉。
備忘記,予若有誠,豈有愚者?當見機而作,須看昨日下敎,其觀今日軍號,卽此人二品前導也,當爲大丈夫,何飮小人湯?嗟哉八旬,一何爲苟且君?明日次對,諭予意於三公備堂後,其飮爲有所據,君六十猶然,況八旬其若强請,予當臥廳撤夜,卿等速休焉。
徐有元,以禮曹言啓曰,皇壇壇上及祭器等物,每年孟春,戶禮曹堂上奉審事,定式矣,今正月二十日,臣曹與戶曹堂上,奉審後稟處,何如?傳曰,允。
正言尹在醇啓曰,罪人河必雄·宋興三之減律定配之命,雖出於我聖上好生之德意,而永乞之卽地致命,實由必雄之所踢,實因分明,興三,則僞造密印,渠旣自服,論其罪犯,俱係一律,三尺至嚴,不可容貸,請還寢殺獄罪人河必雄,印信僞造罪人宋興三減律定配之命,依律處斷。答曰,勿煩。
右參贊趙明鼎疏曰,伏以寶算彌隆,玉體彌康,親臨勤政之殿,復行登俊之試,此三百九年後再有之盛擧,臣民慶忭,曷有其極?仍念臣頃於晝講特進之班,忽伏承經筵移拜之命,承乏苟充,昵侍香案,愚衷所激,敢引目下事,略陳憂慨之忱,不料大度虛受,恩諭鄭重,華袞之褒,特許直切,天駟之錫,迥出常格,至於經筵書筵,殫心輔導之敎,尤非庸陋賤臣,所敢承當者,臣於是,惶隕感激,自不覺淸血之被面,嗚呼,臣受恩如天,報答無路,古人所謂出入禁闥,補闕拾遺,實爲臣之至願,而溫音之所俯屬者,又如是丁寧,則雖甚無似,更何敢爲逃免之計哉?謹當勉策駑鈍,拚死自效,區區衷赤,或可蒙天日之俯諒也。臣職忝經筵,凡係君德闕遺,固宜隨事匡救,況此復樂一節,臣旣發端於前席,亦伏承從後更論之敎,則尤何敢嚴畏趑趄,不盡其說乎?嗚呼,禮樂之於邦國,關係甚重,誠不可一日或廢,此亘古今建天地不易之通義也。只緣聖孝之不匱,一時義起,創行無前之禮,往者一二次行之,已不免爲過中之歸矣,今年行之,又是過中之尤過者也。向臣所陳,先憂患後吉慶之說,伏聞伊後筵敎,乃以臣言爲是云,天下之事,本無兩是,殿下旣許臣言之是,而猶不肯改圖者,恐有欠於聖主轉環之量,且伏念日前舊闕之光臨,卽傳所謂踐其位而行其禮者也,夫旣踐位而行禮,又何爲而不奏其樂也。伏惟陟降洋洋,臨之在上,俯視殿下之擧此典,其必曰予有後嗣王,能述予昔行之事,而嘉悅於冥冥之中矣,及其唱名放榜之際,軒架不作,管籥無音,則亦必有睠顧而悵缺者矣,此必然之理也。仍伏念我殿下,九旬之遐齡,卽陟降之所賜也,五紀之至治,亦陟降之攸導也。迨玆春王之正,仰答陟降之眷者,其惟在於陳法樂而備縟儀,以盡其繼述揄揚之道而已,以我殿下,視無形聽無聲之孝思,何不念及於此?臣竊爲之慨然也,往者不諫,來猶可追。伏願殿下,穆然深思,渙然發命,以慰神人之望焉。抑臣於湯劑事,亦有所仰規者,伏見近來藥院之批,建功二字,無日不登,此非關於政令大體,而其有妨於心學則大矣。伏惟我殿下,平日工夫,專在於一部心鑑,物來順應,又是大聖人酬酢萬變之要,則今於此二字,繳繞不捨,容耐不得者,玆曷故焉?惟此建功,爲聖候之對劑者,積以數十年之久,所進蔘料,亦過累百斤之多,而只見奇效,了無微害,此實千萬古奇異之事,其不可以凡見常情,容易增減也決矣。伏願殿下,以此常進之湯劑,視作朝夕之茶飯,無或一日間掇,時召諸醫,使之從容診察,殿下亦自量其氣度之虛實,斟酌多少,務歸適中,勿復以建功二字,煩惱聖心,提及絲綸,則不但聖體之日臻康安,其於存心養性之方,亦必有大益矣,豈不休哉?此非時體之論,實出於斷斷憂愛之悃,惟聖明念哉念哉。批答出傳敎
上在慶熙宮。停常參·經筵。
藥房都提調申晦,提調李重祜,副提調徐命善啓曰,伏末審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。於今朝鮮,其君萬古時體中君,其臣萬古時體中臣,予則曰時體國可也。今日二品,雖卽一愚者前導,君雖暮年,豈劫於此輩,頃笑賢良科人聞其登俊製其何苟且,若有氣,何憚三公,何拘耳目,而苟且注合建功,一日內,前黃後趙,一苟且懷一注合章,此何景像,亦何擧措,暮年予見多,其誰剛也?便便者今諸扁鵲,揚揚者小人湯,渠雖得愚者,予則睥睨,已停一日氣自勝,試射後當次對,其時同入,聽下敎,深歎者,故相知人也。
中宮殿·惠嬪宮,藥房口傳問安。答曰,知道。
備忘記,今予深慨者卽此也,爲予問於愚者,於鼓吹,掇文陳章,先黃後趙,已涉肆然,日飮兩次建功挾雜,抑何意乎?其雖下敎,靜惟則可勝寒心,此爲時體爲小人湯,敢欲前導也,曷勝寒心?欲爲大丈夫,何飮小人湯,予意當諭次對矣。
備忘記,此人頃年爲銓郞時,敢欲尹學東爲郞,挽留其陞,指揮其堂,一愚者,一故相爲冢宰時親政也,敢以三銓,因相爭,譏嘲長席,二愚者,爲申被故相規正,卽三愚者,今者此事,豈比乎此?萬萬可駭,肆然莫甚,而建功挾雜,愚者自判矣。
備忘記,前密安君敍用,令銓曹,口傳付職,先試射後謝恩。
備忘記,彼建功漠效,欺一世多年矣,其功惟今君支撐,再昨鼓動,本來一愚者,今予命名小人,於渠可謂得矣,自歎者,卽予誠淺也。
備忘記,建功果有功,令予若是衰,諂諛時體,狂惑愚者,莫重追慕,渠敢挾雜,心常若雍齒,近者慷慨亘,揭板若楚越,予豈食言?是渠肆然,嗚呼,莫重追慕,渠何敢闖雜,而他湯雖飮,此湯豈飮?
趙載俊,以侍講院言啓曰,本院文學鄭義達,自鄕上來云,卽爲牌招察任,何如?傳曰,允。
趙載俊,以禮曹言啓曰,臣海重,與戶曹判書徐命膺,進詣大報壇,擧審則,奉室第一位神位袱,神榻座榻蓋覆袱各一件,第二位神位袱神榻褥及神榻座榻蓋覆袱各一件,第三位神位袱神榻座榻蓋覆袱各一件,尊卓巾三件,儀註蓋覆袱一件,竝偸色退,地衣雉尾箒二柄破傷,奉室樑上塗灰,庫庫剝落,大草芚二番竹索具破傷,壇上曲墻塗灰,間間剝落,南壝門箭木一箇折傷,北壝門腐傷傾側,籩七·篚三·羃七·瓦登二·沙盞臺具二·沙磁椀三·曲水油芚三浮破傷,黃帳一浮偸色,黃綿絲中束乼三艮衣破傷,白布遮日一浮,油遮日一浮,別大束乼一艮衣·大中束乼各四艮衣竝破傷,工人所着紅紬衣八件,皁紬衣十三件,㡤頭一部介,幘冠十一部,進賢冠八部,皮弁冠七部,烏皮履十部,干二介,角槌五柄,竝破傷,趁卽改備修補之意,分付各該司,何如?傳曰,允。
趙載俊,以奉常寺都提調·提調意啓曰,本寺奉事金奎祥,漢語能誦後,草記替直事,命下矣。今則已爲能誦,依傳敎替直之意,敢啓。傳曰,知道。
尹得毅,以兵曹言啓曰,今正月二十日文臣朔試射試官望擬入矣,親臨試射相値,不得爲之之意,敢啓。傳曰,知道。
尹得毅,以兵曹言啓曰,今正月十九日,大興居旗牌官金壽天稱名人,自興化西挾門入來,鳴申聞鼓,依定式下該曹推問,何如?傳曰,允。
尹得毅,以禁衛營·左右捕盜廳·左右巡廳言啓曰,去夜犯夜人,無所捉之意,敢啓。傳曰,知道。
吏曹口傳政事,密安君焍。
傳于尹得毅曰,引見。
傳于徐有元曰,內局入侍,儒臣持問答,與坐直承旨同爲入侍。
吏曹口傳有政,以雲南君榗,安昌君燝加興祿,義林君塘,鶴林君焴加綏德,安恩君燝加崇德,雲峯君杺加中義,雲山君楢加綏德,以上加資事承傳。
咸鏡道觀察使李最中疏曰,伏以歲籥載新於三元,聖算彌隆於九旬,慶溢宗祊,歡均中外,仍念臣聞人有疾痛之極,必呼天呼父母者,以其庇覆之哀憐之,有籲必格,有願必從也。惟我殿下,天於臣而父母於臣,敢將疾痛之號,以冀聖慈之矜察焉,臣賦命奇窮,早失所怙,憂疚得疾,醫藥罔效,臣母保若嬰兒,辛苦多年,賴而復起,而仍成癃殘,不比於平人,晩來倖第,本圖祿養,以報劬勞之恩,一身榮達,意想不到,過被洪造,節次推遷,人極駑下,寵踰涯分,臣母每憂其盈溢,臣亦怵焉知懼,早晩引退,未或暫忘,自臣母沒後,憑依無所,悲哀結中,轉添心,多乖常性,摧朽頓挫,有何一分世念,而生逢聖世,化洽壽域,移孝爲忠,臣有所受,愛日深誠,不後於人,此時便訣,尤非臣分之所敢出,强勵疲劣,身不自有,惟盡瘁是期,年來積損於奔奏之餘,屢經危症,幾殊復甦者數矣。委身床褥,寄命藥裹,前後之當事昏錯,受任癏曠,有命逋慢,皆職由此耳,衷情未暴,罪釁徒積,尋常惴慄,撫躬自悼,顧此藩屛重地,豈是養病之坊,而筋力效勞,已無其路,則隨便調息,或冀延喘,以圖絲毫之報,黽勉冒赴,今已經年,而食僅數匙,眠失全夜,乍有動作,輒發暈窒,營邑事務,一切擔閣,方春巡審,當前大操,亦難自力,則臣於內於外,一是尸居,欲報之德,此生已矣,況今犬馬之齒,洽滿六十,視諸懸車之〈日〉雖未及十年,澟然虛殼,譬如旣蠹之木,少被搖撼,易致僵仆,苟使强其難强,驅策不已,溘先朝露,則上而累殿下遂物之仁,下而負臣母過福之戒,反顧初心,恐遂爲不瞑之鬼,百爾揣量,惟有一退,趙暾之盛壯無病,李彦衡之强健不衰,尙侈異渥,各遂其願,若臣膏肓之疾,羸毁之容,銷鑠之之神精,綿綴之氣息,種種可哀可愍之狀。伏想聖鑑,有所臨照,慱詢諸臣,宜無異辭,彼二臣者之所得於聖明,臣豈自阻於今日也?伏願天地父母,特賜曲諒,趁此一縷之存,借以三字之銜,俾得謝事就聞,惟意調息,以時節慶賀,仰承起居,俯伸微忱,則雖退猶進,惟殿下哀之憐之,以卒生成之澤焉,遙望宸極,瀝血齎誠,臨章涕泣,不知所云。答曰,省疏具悉。趙暾之終休,非予尙今哂也,李彦衡則非特嘉其志,意亦在焉,今卿於致仕之年,猶未及十,且今人才渺然之時,許卿之請,嗟哉朝廷,其皆有五十歲人乎?寧有是理,難然,此亦漫批答,噫,今當步九之年,衰苶特甚,而猶欲强爲者,心許宗國而然,嗚呼,其君若此,則雖休致之年,義不敢此請,況若卿年者乎?萬萬過矣,事當下送而欲諭此下批,卿勿復萌此心,其卽供仕焉。
修撰洪鳴漢疏曰,伏以三陽回泰,百祿滋至,寶算已躋於九旬,曠典載擧於舊闕,事光簡牒,歡均朝野,臣於是時,適厠邇列,獲覩盛儀,區區忭頌,有倍他人。仍伏念臣有至苦絶悲之懇,欲一陳暴於慈覆之天,而嚴畏不敢,囁嚅至今,方當歲籥又換,情私益急,敢此冒昧而鳴號焉。噫,臣卽天下之一鮮民也,托胎數月,嚴父見背,臣母晝燭孤影,澟然如線,而特以一塊在腹之故,含哀忍痛,苟延危喘,彌月之間,偏貽若保之憂,墮地之後,不識所怙之面,俯仰穹壤,此何人哉?顧腹之恩,成立之艱,無與倫比,而臣母雖於悲苦之中,猶加義方之訓,日夜之所敎誘而祈望者,惟在於式穀似之母忝所生矣。臣以險奇之蹤,寧有立揚之念,而自悼造命之不幸,思盡服勤之誠,小報劬勞之恩,少就蔭途,獲沾微祿,屈指而計仕,惟望得借一麾,幸遂反哺之願矣。不自料僥倖一第,已出望外,夤緣名塗,尤溢涯分,數年之間,偏蒙恩顧,珥筆橫經,翺翔禁近,可謂人臣之至榮,每於朝退之時,母子相對,感頌洪渥,回思生長之孤苦,不覺悲喜之交竝也。第念臣母積傷禍釁,早抱貞疾,年未篤老,已成癃衰,桑暉漸迫於埯嵫,草心莫報於陽春,雖幸臣兄蒙被隆眷,歷試州藩,屢致專城之養,而獨於臣身,偏受鞠我之恩,未效將母之願,每誦古人惜日之語,未嘗不戚然潛懼也。惟我聖上,化洽孝理,仁推錫類,凡於近臣陳情乞養者,靡不曲體而矜許,則臣雖不肖,何敢自阻於天地父母,而未蒙一視之澤哉?玆敢披瀝肝膈,疾聲仰籲。伏乞聖慈,哀其情而恕其僭,特命該曹,畀臣一邑,以遂便養之誠,則人子至情,更無餘恨,生成大造,隕結難報,臣無任瞻天拜叩攅手祈懇之至。答曰,省疏具悉。聞爾章,予用愴焉,何待畢讀?卽令撤讀而賜批,旣若此,亦何循常例?特許所請焉。
甲午正月二十日未時,上御集慶堂。藥房入診入侍時,都提調申晦,提調李重祜,副提調徐命善,記事官權偀·李勉修·閔慶世,醫官方泰輿·鄭允協·慶絢·吳道炯·金季良·金孝儉·徐命緯,以次進伏訖。晦曰,聖體,若何?上曰,一樣矣。晦曰,昨日不進湯劑,下情不勝焦迫矣。上曰,使予若是困之者,此湯也。晦曰,非如是下敎者矣。上曰,請其復樂猶可也,而予日飮二貼,則又擧建功而言之者,挾雜也,豈可嘗試其君?晦曰,建功之有功,何如?而下敎每及於建功,故心嘗悶然而言之也。上曰,此則然矣。晦請進湯劑。上曰,名以建功,則予當不飮矣。晦曰,何如是下敎乎?當持入矣。晦仍持湯劑跪進,上推而注之,三提調更爲煎入,上進御訖。三提調先爲退出。
甲午正月二十日辰時,上御隆武堂。宗臣開國功臣扈聖功臣保社功臣嫡長忠義,試射入侍時,試官判敦寧李益炡,綾恩君具允明,仁陽君李景祜,兵曹佐郞朴鎭宇,都摠都事李度海,都摠經歷柳光國,右承旨趙載俊,假注書宋鎭運,記事官李勉修·閔慶世,以次進伏訖。上曰,自宗臣,以次試射,而射隊以三爲紀。上下敎曰,必有向隅之歎,在京功臣及光國功臣嫡長忠義,皆捧擧案。出榻敎上下敎曰,忠義旣爲之,司謁·司鑰,皆捧擧案,靖社功臣嫡長忠義,亦捧擧案。出榻敎上命書傳敎曰,完溪君李起築,卽昔年命名者,今見其玄孫,可謂稀有,何待其薦?令銓曹,守衛官待窠懸注調用,宗臣忠義·司謁·司鑰試射訖。益炡·允明·景祜,齊聲奏曰,宗臣及諸功臣子孫,皆參試射,而臣等獨漏,豈無向隅之歎乎?上曰,卿等欲射乎?欲射,射。益炡等出而持弓矢入試射。允明·景祜,各一中。上下敎曰,綾恩君·仁陽君,各虎皮一令賜給。出榻敎試射罷後,上曰,當饋饌,諸臣少俟。因命頒饋,而御製七言一句曰,今日此堂,亦太康君心,必也戒乎抑,自試官宗臣至于記注,皆令賡進,諸臣俯伏啖饌訖,以次退出。
甲午正月二十日午時,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,綾恩君具允明,仁陽君李景祜,行司直具善行·蔡濟恭,刑曹判書韓光會,行司直李章吾,禮曹判書閔百興,行副司直洪樂性·具允鈺·尹東暹,江華留守李徽之,行副司直李潤成,行副護軍尹泰淵,行副司直李瀰·尹養厚,大司憲徐晦修,司諫金復休,校理林得浩,左副承旨尹得毅,假注書宋鎭運,事變假注書宋相殷,記事官李勉修·閔慶世,以次進伏訖。上曰,予若不進湯劑,則趙明鼎上疏,猶之可也,連日進御之時,豈有上疏之竗理乎?相福曰,雖若不思爲之而其心則斷斷矣。上曰,建功無毫末之效矣。相福曰,不然矣。尙喆·仁孫亦皆曰,不然矣。上笑曰,卿等皆時體矣。尙喆·仁孫,齊聲曰,如此時體,臣等願爲之矣。相福曰,訓鍊大將李章吾,聞其情理,欲爲省墓,地且不遠,而身帶將任,有所不敢云,而前例則有之矣。上曰,許省,其令因佩往來。出擧條相福曰,廣州府尹金頤柱,山嵐之地,受任頗久,連呈辭狀,不可强迫,許遞,何如?上曰,依爲之。出擧條相福曰,坡州牧使蔡弘履,連呈辭狀,而聞其情理,實難還官云,許遞,何如?上曰,許遞可也。出擧條相福曰,弼善李普行,病難行公云,許遞,何如?上曰,許遞可也。出擧條百興曰,各陵寢紅箭門有頉修改時,本曹郞廳,奉審董役事,定式矣,今此寧越莊陵紅箭門,年久傾側,寒食當爲兼告修改,依定式,郞廳進去董役,而遠道則道臣擧行,亦有前例,使道臣擧行,何如?上曰,依爲之。百興曰,莊陵旣使道臣擧行,則此後北道各陵寢紅箭門修改,亦依此擧行乎?上曰,依爲之。出擧條百興曰,社稷祈穀祭猪牲,用二事,命下矣。當依傳敎擧行,而其他祈雨祈晴告由移還安祭時,亦以二口一體進排乎,上曰,只祈穀祭用二口,其他則依例爲之。出擧條章吾曰,大臣所達,卽李潤謙也,此是故將臣義豐之孫,兵使邦燁之子也,旣是武家之人,且身手好矣,實合勸武矣。上曰,自軍門,軍官傳令可矣。章吾曰,此等之人,亦有將官差出之例矣。上曰,依爲之。出擧條上命書傳敎曰,前大司憲李徽中敍用。上命書傳敎曰,未下直守令,其令明日辭朝入侍。出傳數晦修曰,火藥重物也,罪人張光碩,偸賣至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸,請還寢罪人張光碩減律定配之命,依前下敎擧行。上曰,勿煩。出擧條復休曰,罪人河必雄·宋興三之減律定配之命,雖出於我聖上好生之德意,而永乞之卽地致命,實由必雄之所踢,實因分明,興三則僞造蜜印,渠旣自服,論其罪犯,俱係一律,三尺至嚴,不可容貸,請還寢殺獄罪人河必雄,印信僞造罪人宋興三減律定配之命,依律處斷。上曰,勿煩。出擧條上曰,登俊科,禮判觀之乎?仁孫曰,曳白云矣。上曰,徐晦修觀之乎?仁孫曰,未觀云矣。上曰,登俊科人,皆無滋味乎?仁孫曰,凡科皆有滋味,況登科兼加資者乎?大抵列聖朝,多有此等科,賁飾太平矣。上命得毅,讀李最中乞骸疏,讀訖。上曰,此人可多用矣,不意今者,有此請矣。得毅,又讀洪鳴漢乞養疏,未撤讀。上曰,其止之。下批訖,諸臣以次退出。
甲午正月二十日酉時,上御集慶堂。藥房入診,坐直承旨,儒臣同爲入侍時,都提調申晦,提調李重祜,副提調徐命善,同副承旨徐有元,校理林得浩,修撰洪鳴漢,假注書宋鎭運,記事官李勉修·閔慶世,以次進伏訖。上進御湯劑後,藥院諸臣先退。上曰,儒臣持問答來乎?有元曰,持來矣。上曰,讀之。得浩,讀過二章。上曰,下番讀之。鳴漢讀一章餘。上曰,承旨讀之。有元讀過一章。上曰,注書讀之。賤臣鎭運,讀二章餘。上曰,上番翰林讀之。勉修讀一章。上曰,下番讀之,慶世讀一章餘。讀訖,以次退出。
上在慶熙宮。停常參·經筵。
藥房都提調申晦,提調李重祜,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。兩飮建功,氣苶特甚,其果功乎?若此而篤信,此何時體,亦何以然?問于日便諸扁鵲,待敎入侍。
中宮殿·惠嬪宮,藥房口傳問安。答曰,知道。
備忘記,初三日·初四日·初八日,當祗迎,禮房知悉,入直侍衛,儀注安徐,只入正時,皆依前。
傳于趙載俊曰,內局入侍。
假注書望,權偀病代,以尹㬦爲假注書。
備忘記,嗚呼,今逢此年,是豈孝也?若過二年,將逢丁酉回甲,追憶溫泉,此心何抑?噫,一日日兩飮,氣苶日甚,光武日復,一曰心正,今予寧有是理,過三年將逢戊戌,過五年將逢庚子,寧有是理,寧有是理,而靜臥興惟,予懷千萬,嗚呼,三明日五明日,於予已料表,況其年,雖然夙夜一心,惟在宗國,頃者賢良科已涉猛浪,深慨乎心,今日聚文蔭,當問爲國,道試官·左相前戶判蔡濟恭,前文衡黃景源·吳載純·趙英鎭·李世演,同副承旨入侍,當於便殿,侍衛儀注時刻安徐,待下敎入侍,只有職人來待,懸題後,於崇政東月廊製進,頒紙給寫手。
備忘記,當以實事求是,文臣中專經人安徐,諸翰林實注書應製翰林皆應製,兼春秋入侍,試官一人,沈翔雲。
備忘記,今日予心,可質彼蒼,意雖駭,言則直也,此若此,其誰開口,宜開乎此,趙明鼎,給牒敍用。
備忘記,逢今年已是千千萬萬料表,今月其亦仲旬一日,且問世人,是豈孝乎?心自謂曰,冥然冥然,豈特兩冥然?可謂百冥然,賢良科意雖深,卽寓懷,登俊試,三百九年亦繼述也,而孟浪文具,今日此擧,心可質於彼蒼,特捧靜臥,予懷千萬,嗟哉建功,渠雖金丹,於予心,若何?可笑鹿葺,其加幾月,莫知其葺,氣苶日甚,予睥睨時體,一何篤信建功?予復命名曰,太庸湯,何以曰,庸兼錫名鹿庸也。
假注書尹㬦在外代,以姜爲假注書。
傳于尹得毅曰,試官入侍。
備忘記,予於幼時,年纔三十,已製詩自笑,其後且過二十年,千千萬萬料表,於六十甲戌逢回甲,追憶庚子,心膽皆隕,而其且冥然,加十年且到八旬,自古來,今豈若予冥然冥然者乎?噫,君心若此,而戒曰邦慶,兼欲豐亨,抑何意抑何意?良欲溘然,正謂今予,其況近年,連爲太康,予心,若何?頃者賢良科,效漢美事,而已涉孟浪,舊闕登俊試,三百九年追述,而其亦觀美,故今日文蔭製,卽體唐堯問於朝,問於野,意其若一般,予有自量,其時寬限而問先呈太速,予哂其能三伏讀,當今世道,予聞予見,時體世界,有何表表,予聞多矣,予見熟矣,其亦水中投石矣,果若此詣舊邸,當問於我子我孫,衆必然矣,以予步何遊康衢?噫,雖舊邸,欲誰聽問誰答也,興惟及此,貼身慷慨也夫。
尹得毅,以兵曹言啓曰,今日武臣賓廳講書人員望單子,纔已入啓,而文蔭製述相値,不得爲之之意,敢啓。傳曰,知道。
又以兵曹言啓曰,本曹正郞韓鼎運,漢語能誦後,草記替直事,命下矣。今則已爲能誦,依傳敎替直之意,敢啓。傳曰,知道。
又以御營廳·一二所巡廳·左右邊捕盜廳言啓曰,去夜無犯夜人被捉之意,敢啓。傳曰,知道。
甲午正月二十一日巳時,上御集慶堂。藥房入診,守令同爲入侍時,都提調申晦,提調李重祜,副提調徐命善,記事官宋景煥,記注官康文祥,記事官安以權,醫官方泰輿·鄭允協·慶絢·吳道炯·金季良·柳光翼·李文載·白文昌,肅川府使朴宗益,金堤郡守李樂培,積城縣監李復顯,旌義縣監任光鉉,以次進伏訖。晦曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。仍進湯劑,上進御訖,請診候,泰輿等,以次診脈。退伏奏曰,脈候左右三部度數調均,滑體胃脈連勝矣。上曰,守令以次進前,講七事可也。諸守令,次次誦奏訖。上曰,百里之任,不可小忽,懋哉懋哉。諸守令奏曰,聖敎如此,敢不盡心。仍命守令先退。上曰,試官與擧子盡入耶?命善曰,試官詣閤,而擧子則有職者入矣。上命賤臣,試官入侍,承命出來時。上曰,注書誰也?命善曰,宋景煥矣。上曰,在何處?命善曰,舒川人矣。上曰,誰家族耶?對曰,故掌令臣宋道涵之從孫也。試官左議政金尙喆·行司直蔡濟恭·黃景源·兵曹參議李世演·司直吳載純·趙英鎭·沈翔雲,偕入進伏。上曰,試官持書題紙進前,承命進前。上曰,誰耶?承旨曰,沈翔雲也。上曰,題則策文也,宜細書也。仍命書書題訖。上曰,彼試官,曾已聞名,今見其人,誠不易矣。尙喆曰,然矣。仍命懸題。上曰,蔭官亦有能作者耶?濟恭曰,實才多矣。上曰,老蔭亦有能作者耶?尙喆曰,似或有之矣。仍命退出,諸臣以次退出。
甲午正月二十一日初更四點,上御集慶堂。藥房入診入侍時,都提調申晦,提調李重祜,副提調徐命善,記事官宋景煥,記注官康文祥,記事官安以權,醫官方泰輿,以次進伏。晦曰,午間聖體,若何?上曰,一樣矣。進湯劑,上進御訖。晦請診候,泰輿,診脈後奏曰,脈候左右三部度數調均,滑體胃脈連勝矣。上命試官入侍,持試券考之,試官左議政金尙喆·行司直蔡濟恭·黃景源,兵曹參議李世演,司直吳載純·趙英鎭·沈翔雲,持試軸科次,取五人。上曰,今番製述,比賢良科則稍勝,奇矣,居首李寅燮誰耶?濟恭曰,古己巳名疏臣李後定之孫也。上曰,能文乎?對曰,然矣。上曰,前銜何職?對曰,曾經眞寶矣。上曰,其文得格矣,慷慨流涕云者,正合予意矣。對曰,能文爲名矣。上曰,李赫胄誰耶?對曰,其來歷好矣。上曰,具性玉,向來陞大者耶?尙喆曰,然矣。上曰,陞六屬耳,更無可施之賞矣,趙光逵誰也?尙喆曰,昌逵之弟也。上曰,閔慶世何如人耶?對曰,今檢閱矣,南泰齊同儕人也。上曰,其文與兒,稱翰林乎?命善曰,然矣。上命書傳敎曰,噫,今番此擧,意豈偶然?何循常例?居首令李寅燮,今曰以十考褒啓爲此任,且其祖宜憶,噫,前後策問,亦效漢超次,府使待窠懸註調用,之次佐郞李赫胄陞敍,主簿具性玉,參奉趙光逵,各兒馬一匹賜給,檢閱閔慶世,其雖同等,旣命批點,噫,此猶若此,史筆可信,特賜虎皮一令,以勸將來。上曰,今番被選人,明日內局入侍,同爲入侍。出榻敎上曰,藥房提調,持湯劑更爲入侍。提調持湯劑進前,上進御訖,諸臣以次退出。
上在慶熙宮。停常參·經筵。
夜五更,月暈。
藥房都提調申晦,提調李重祜,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。三次求助,昨夕少勝,文二蔭三,予心少舒,雖然豈云得董子?氣則一樣,待敎入侍。
中宮殿·惠嬪宮,藥房口傳問安。答曰,知道。
大駕詣彰義宮後,王世孫,遣宮官問安。答曰,知道。
政院·玉堂·藥房口傳問安。答曰,知道。
還宮後,政院·玉堂·藥房口傳問安。答曰,知道。
尹得毅,以都摠府言啓曰,今日入直內三廳,武兼禁軍及軍兵等,中日習射,請出標信。答曰,知道。
傳于趙載俊曰,疏儒,內局入侍時率入。
傳于徐命善曰,內局入侍時,禮房承旨,同爲入侍。
備忘記,傳于徐有元曰,嗚呼,今年聞此報,予心,若何?旣有莫重,則何敢若是曠日?萬萬駭然,諸承旨一倂解見任,騎堂李,爲都承旨,牌招察任。
備忘記,傳于李曰,當詣舊邸,挾輦軍前後廳軍,皆依前,儀注·時刻·留營·留陳·世孫祗迎隨駕皆安徐,當以駕轎詣,副駕轎安徐,只備堂隨駕,待下敎只入正時。
傳于李曰,道路以夜晝介擧行。
傳于李曰,都承旨,先入侍後謝恩,儒生率入。
傳于李曰,兵曹參判參知,牌招察任。
李啓曰,右邊捕盜大將李國賢,以東關王廟祭官,今方受香出去矣,在前如此之時,有他邊大將兼察之例,今番則何以爲之?敢稟。傳曰,兼察。
李啓曰,右邊捕盜大將,以他邊大將兼察事,命下矣。左邊捕盜大將李柱國,卽爲牌招,聽傳敎,何如?傳曰,允。
備忘記,傳于趙載俊曰,嗚呼,暮年一心宗國,頃者賢良科,只豈效漢,而已涉孟浪,舊闕登俊試,意專在繼述,而亦近乎觀瞻,昨日文蔭製,意蓋問左右問朝問野,意其亦若前,暮年何心南面,而以予氣何遊康衢?昨夕少勝,而雖然此心猶欠,而其中一文,豈特石竇,意涉欠正,若此何得賢良,良可慨然,然若是勤懇,可見暮年爲國苦心,夙夜爲悶者,其惟時體建功乎?
有政。吏批,判書朴相德式暇,參判鄭尙淳受由在外,參議洪檢進,行都承旨李啓曰,判書朴相德式暇,參判鄭尙淳受由在外,小臣獨政未安,何以爲之?敢稟。傳曰,只出緊任。又啓曰,坡州牧使,今當差出,而未準朔禁軍將,竝擬,何如?傳曰,允。以朴師訥爲大司諫,金履禧爲執義,徐有臣爲副修撰,洪樂純爲兵曹參判,李蓍廷爲兵曹參知,沈頤之·任希敎爲同義禁,李奭濟爲監察,權栻爲坡州牧使,柳光國爲金川郡守,李鼎運爲吏曹佐郞,故牧使宋必煥贈吏參例兼,同義禁宋載禧考。兵批,判書趙重晦進,參判未差,參議未差,參知任珹守宮,左承旨李漢豐進,以黃幹·李普行·李漢明爲副護軍,趙明鼎·金應淳·宋載禧·徐有寧·李徽中·金頤柱·蔡弘覆·李鎭復爲副司直,李會遂·金鑧爲副司果。
備忘記,傳于李曰,前承旨吳載純·趙英鎭·李世演·沈翔雲,宣傳官李漢豐,爲承旨,牌招察任,都承旨三院副提調例兼,房順房,李漢豐爲軍士房。
傳于李曰,相臣睡乎?竝入侍。
傳于李漢豐曰,該司預備。
備于吳載純曰,內局入侍。
李世演,以禮曹言啓曰,大報壇祭,每年三月上旬內,擇日擧行事定式矣,吉日三月初七日爲吉云,而初雖以親祭磨鍊,多有攝行之例,今番則何以爲之乎?敢稟。答曰,嗚呼,命攝多年,而欲爲誠難,遣大臣攝事。
李,以吏批言啓曰,新除授本曹佐郞吳鼎源,除拜後過限未肅拜,依例改差,何如?傳曰,允。
趙英鎭,以兵曹言啓曰,今正月二十二日,靑山居良人黃德孫稱名人,自興化西挾門入來,鳴申聞鼓,依定式下該曹,推聞,何如?傳曰,允。
忠淸水使李聖師啓本,瑞山安眠島居私奴李太先等渰死事,傳于李漢豐曰,令本道,恤典擧行。
趙英鎭,以漢城府言啓曰,依傳敎金重鎰,放逐江郊之意,敢啓。答曰,知道。又以義禁府言啓曰,今日文蔭製述時,本府都事,皆爲赴擧,武都事一員,本府入直·當直·入直公事·回公都事,及崇政門·麗春門·宜秋門,禁亂都事,無以推移,假都事五員,令該曹,依例差出,以爲分排之地,何如?傳曰,允。
李漢豐,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。答曰,知道。
甲午正月二十二日巳時,上御集慶堂。疏儒入侍時,儒生金重鎰,行都承旨李,假注書姜,記事官李勉修·閔慶世,以次進伏訖。上命儒生,讀疏訖。命書傳敎曰,嗚呼,無事世界,蓋已久矣,衆皆豐亨,心常懍惕,若彼蒼指導,再昨殿策稍勝,故心雖紓,恐或有造物,聞鄕儒來,果有而聞大旨,果莫重事,噫,昔朱夫子,以餕餘褻慢,稱以不孝,況莫重請者,多日相持,褻慢勝言,聞此何心早飯,況關係莫重,則稟而進退可也,何敢循例拒之,便臥政院乎?諸承旨先爲下敎,且聞若趙明鼎挾雜建功云,何問內局?新除都承旨,亦令先入侍後謝恩,問儒生,其初所奏,已涉荒雜,而令讀誤呼莫重,荒雜亦莫甚,莫重稱號,其文誤書,萬萬可駭,而況挾雜建功,肆然特甚,嗚呼,予若有誠,豈令此輩若此?事當嚴處,而以忌器意,十分參酌,只停擧,其令京兆,卽逐江郊。上曰,金重謐戶籍,令京兆詳考,明日入侍以奏。上命勉修金重鎰上疏,置之史庫,上命退,諸臣以次退出。
甲午正月二十二日午時,上詣彰義宮。擧動入侍時,行都承旨李,記事官宋景煥,假注書姜,記事官李勉修·閔慶世,以次序立訖,上具翼善冠·袞龍袍,乘駕轎出資政門,由興化門詣彰義宮,諸臣遂退出。
甲午二月二十二日未時,上御日閑齋。時原任大臣入侍時,領議政金相福,左議政金尙喆,判府事李思觀,右議政元仁孫,同副承旨沈翔雲,假注書姜,記事官李勉修·閔慶世,以次進伏訖。相福曰,夜間聖體,若何?上曰,賢良科孟浪,登俊試觀美而已,昨日之製少愈矣。尙喆曰,興懷無窮,有光聖孝而邦之慶也。上曰,領左右原任,竝石竇中人乎?上笑曰,中朝人豈可謂域外之人乎?都提調申晦曰,奏御文字,用石寶人事不可矣。上曰,文蔭製述人待令乎?都承旨李曰,待令矣。上命進前,賤臣出來。李寅燮·李赫胄·具性玉·趙光逵,偕入進前。上問職姓名,寅燮對曰,陵令李寅燮也。上命誦所作,至四五行止之。上曰,十考十上,選於良二千石可乎?尙喆曰,作其文納之,蒙此賞典而渠不爲良二千石乎?赫胄對曰,戶曹佐郞李赫胄也。上曰,汝前爲狀元乎?對曰,年前七夕製,入格居首矣。上曰,升敍則當爲郡守乎?尙喆曰,然矣。性玉對曰,宗薄主簿具性玉也。上曰,曾以掌議,承傳除蔭職矣。光逵對曰,趙光逵也。上曰,像貌,何如?尙喆曰,頗同其父矣。上命文蔭製述人先退,命書傳敎曰,嗚呼,冥然到今,三次製述,庶可紓懷,時體釀成,朝聞怪儒,此何來乎?自豐享來,若問其本,寔由冥然,今來舊邸,問子問孫,其皆漢然,嗚呼舊邸,漢高豐沛,欲問村叟,東西墻外梅谷十字洞,年六十以上人,其令來待。傳曰,嗚呼,今予舊邸,卽昔五公主第中一也,況故右尹,自少時熟知,而追憶庚子隆福殿事,予懷何抑?今適其孫,以承宣入侍,何以表意?回駕後靑平尉家,當令入侍承宣致祭,祭文製下,其令預備。上曰,宮墻外梅谷十字橋,老人待令乎?翔雲曰,傳令矣。上命賤臣,率入進前。上曰,宮墻外梅谷十字橋老人十八人,各賜帛一疋肉三斤。出榻敎上命退,諸臣以次退出。
甲午正月二十二日酉時,上詣彰義宮。還宮入侍時,行都承旨李,左承旨李漢豐,右承旨吳載純,左副承旨李世演,右副承旨趙英鎭,同副承旨沈翔雲,記事官宋景煥,假注書姜,記事官李勉修·閔慶世,以次序立訖。上具翼善冠·袞龍袍,乘駕轎出宮門,仍爲還宮,上還入大內,諸臣遂退出。
甲午正月二十二日初更五點,上御集慶堂。藥房入診入侍時,都提調申晦,提調李重祜,副提調李,記事官宋景煥·李勉修·閔慶世,醫官方泰輿,以次進伏訖。晦曰,動駕勞攘之餘,聖體,若何?上曰,一樣矣。晦曰,夕水刺進之乎?上曰,小許進之矣。仍進湯劑,上進御訖。坐直承旨儒臣,持問答入侍,命內局先退,以次退出。
甲午正月二十二日二更三點,上御集慶堂。儒臣入侍時,校理李謙彬,副修撰洪鳴漢,右副承旨趙英鎭,假注書姜,記事官李勉修·閔慶世,以次進伏訖。上命謙彬,讀問答,讀訖。又命鳴漢讀,讀訖,上命入侍承史,次次讀之,讀訖。上命退,諸臣以次退出。
上在慶熙宮。停常參·經筵。
申時,日暈。
藥房都提調申晦,提調李重祜,副提調李啓曰,昨日動駕舊邸,抵暮還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼歲初,見我子我婦我孫,此心少紓,雖然擧皆豐亨,該儒來,曷勝寒心,氣何暇諭?待敎入侍。
傳于李世演曰,內局入侍。
傳于李曰,昨日政新除守令,今日辭朝,內局同爲入侍。
有政。吏批,判書朴相德進,參判鄭尙淳受由在外,參議洪檢進,左副承旨李世演進,啓曰,大司諫今當差出,而擬望之人之少,承旨竝擬,何如?傳曰,允。以宋文載爲大司憲,尹得毅爲大司諫,李益烍爲執義,李崇祜爲司諫,成大中·安鼎大爲掌令,姜彝福·吳著爲持平,李世奭爲獻納,金峙默·羅㷜爲正言,李惠祚爲弼善,趙曮爲右參贊,李海鎭爲宗簿正,李普中爲江華經歷,吳普源爲造紙別提。兵批,判書趙重晦病,參判洪樂純病,參議任珹病,參知李蓍廷入直進,左承旨李漢豐進,以徐命善·李碩載·趙載俊·尹得毅·金若行·徐有元爲副司直。
傳于李世演曰,內局入侍。
傳于趙英鎭曰,皆慵睡,竝牌招。
吏批,再政,以崔景岳·金致九爲掌令,兵批,再政,成大中·安鼎大爲護軍。
李世演,以宗薄寺官員,以提調意啓曰,西平奉祀,命宗薄寺擇定後,草記事,命下矣。依聖敎,以陽平君檣孫輯圭第二子鍾殷,定爲西平君橈奉祀孫之意,敢啓。答曰,噫,此宗臣,豈比尋常?況憶昔,予懷曷勝?旣已定後,亦何淹滯?其令銓曹,待窠懸註調用。
沈翔雲,以漢城府言啓曰,癸巳十二月十五日,童蒙入侍時,童蒙金元協,令該廳,婚需比他加給,歲初成婚後,草記事,命下矣。卽接西部奉事李星會所報,則部屬,聚賢洞居故副正金斗秋子元協年十五,與前參奉吳載絅女年十六,今月二十二日,過婚之意,敢啓。答曰,知道。
又以義禁府言啓曰,前執義金履禧,前掌令李宇喆·趙鎭衡,前持平南履寬等,禁推事,傳旨啓下矣。李宇喆,時在全羅道全州地,金履禧時在忠淸道木川地,趙鎭衡時在舒川地,南履寬時在溫陽地云,依例發遣府羅將,竝拿來,何如?傳曰,允。
李漢豐,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。答曰,知道。
江華留守李徽之敎書。王若曰,關防乃國家之重,予方軫於保釐,薦判卽廟堂之公,卿實合於委寄,玆宣十行之綸綍,以畀一都之繭絲,惟卿久屈蔭途,晩編桂籍,槐院之副提乃授,拭衆目於詞華,銓席之佐貳持除,服群心於鑑識,素守克勵於淸約,可徽古家遺風,雅志若浼於奔趨,是謂賢父肖子,故此褒嘉之意,屢已見於內庸,然猶倚毗之心久未遑於外試,睠彼沁都雄府,實我海門巨防,臺隍槪水陸之交,天旣設於險阻,城池壯金湯之勢,地惟恃於安危,積一區之餱糧,允矣畿甸之根本,通三方之舟楫,展也鎭堡之咽喉,苟非文武俱全之才,曷膺軍民兼摠之任?玆授卿以江華留守兼鎭撫使,卿其勉順良圖,祗服寵命,守海鑰而贊岩廊之算,爲任固不自輕,佩戒符而分芻牧之憂,惕念毋或少忽,自餘裁稟,厥有典常,於戲若長孺之誠忠,縱抱出入禁闥之願,追叔子之綏撫,庶殫坐鎭江漢之謨,故玆敎示,想宜知悉。知製敎臣吳載紹製進
甲午正月二十三日辰時,上御集慶堂。藥房入診入侍時,都提調申晦,提調李重祜,副提調李,假注書姜,記事官李勉修·閔慶世,醫官方泰輿·鄭允協·慶絢·吳道炯·金季良·柳光翼·白文昌·金光顯,以次進伏訖。晦曰,夜間聖體,若何?上曰,一樣矣,寢睡·水刺之節,亦何如?上曰,亦一樣矣。晦請進湯劑,上進御。請診候,上曰,置之可也。上曰,金漢佑老乎?曰,年六十二矣。上曰,漢佑,卽漢佐之弟,而其爲人,大迂闊矣,金有慶則好人矣。上曰,欲施三等律而旣是六十,則亦何用大罰乎?命書傳敎曰,今聞江都前留守狀聞,此是五十年初聞者,萬萬可駭,況留守兼鎭撫使,則經歷爲從事官,將幕體貌,焉敢若此?關係非細,若不嚴懲,爲從事官者,仍以使氣,大將執事,必將效尤此習,令留守,卽詣本府,大張威儀,決棍十度,汰去後,其令狀聞,其代今日政擇差,使之當日辭朝。又命書傳敎曰,金川郡守柳光國,一司已署經云,一司除署經,其令當日辭朝入侍。又命書傳敎曰,昨日金重鎰所爲,萬萬無狀,其欲籍重,忽擧莫重,語無倫脊,旣有禁令,何敢肆然?況莫重二字誤書,可勝寒心,其於挾雜建功,尤亦無狀,若再昨對策時,域外石竇希顗之心,綻露難掩,噫,殿策雖重,此人事無形而然也。不過付諸一哂,而昨儒所爲,關係非細,嗚呼,其君慷慨就邸,則意謂今日耳目之人,必也隨來求對,而寥然無聞,皆偃息其家,於今日諫院,旣已備員署經,無端闕啓,此何事體?憲府長官,雖無獨啓之事,旣有二員,則亦何敢若此?至有李濟萬請牌之擧,今日臺閣,誠若頃年故判書朴師洙言,其革可也。嗚呼八旬,若不嚴飭,將至於國不國君不君,下敎頒布者,人孰不知?在京兩司諸臺,一倂施以刊版之典,使海東臣子,少知莫重。又命書傳敎曰,關西邊地,武士薦剡,自古設置,意蓋深矣,況西北邊地,頃設付料廳,亦非偶然,而其雖薦剡,不過爲該曹休紙,故爲守令者,其亦怠慢,孔聖豈不云我愛其禮乎?噫,今當暮年歲初,其若循例踏下,豈飭勵之意乎?義州府尹·昌城府使·理山府使·渭原郡守,一倂從重推考,當該兵房軍官,令道臣決棍,其令受薦狀聞,昨年薦剡人,兵曹修正以置乎?若置該房,夕入侍持奏,若無,其時判書,從重推考,不修正該吏,令入直該堂,從重決棍,其令修正後,夕入侍持奏。又命書傳敎曰,無事世界,兩司之在外者,若是夥然,事之寒心,莫此爲甚,在外人,一竝先遞差後禁推,政官牌招開政,以在京無故人備擬。上命退,諸臣以次退出。
甲午正月二十三日申時,上御集慶堂。藥房入診入侍時,都提調申晦,提調李重祜,副提調李,假注書姜,記事官李勉修·閔慶世,醫官方泰輿,以次進伏訖。晦請進湯劑,上進御。上曰,注書誰也?曰,姜矣。上曰,是故大提學姜鋧之孫乎?曰,然矣。其父曾以承傳,爲參奉,而善文善筆矣。上曰,有名乎?曰,然矣。姜兄弟,亦皆能文稱矣,而於今八月,當付翰林矣。上曰,然乎?命書傳敎曰,國之所以爲國,卽綱紀體統也,至於佐幕,尤爲嚴重,此法蕩然,其弊勝言,有此下敎,卽席問年過六十云,果然若何?入侍後下問,其欲卽其地月串充軍,問焉年過六十,噫,此人非己卯年,何以至此?且憶其父奉朝賀,亦宜參酌,且聞雖下敎,舊留守交龜在近,難以下去云,雖然,其在國體,不可循例狀聞踏下而止,朝者下敎置之,金漢佑,亟施刊板之律。上曰,詣臺臺臣入侍。出榻敎大司憲宋文載,大司諫尹得毅,執義李益烍,司諫李崇祜,獻納李世奭,持平姜彝福·吳著,正言金峙默·羅㷜,進伏。文載曰,臣衰朽病劣,本不合於言責重任,而連値有事之時,嚴命所迫,逃遁不得,有命輒膺,冒沒隨行,而不能出一言論一事,自顧慙恧,無地自容,卽於千萬意外,除旨復降,天牌踵臨,義分是懼,章皇出肅,而顧臣向來所被嚴敎,極其峻截,至今追思,惶愧欲死,以此情地,其何敢晏然於臺次乎?請命遞斥臣職。上曰,一時申飭,其何自畵?人皆若此,孰爲此任?勿辭,亦勿退待。文載·益烍·彝福·著曰,昨日疏儒之奏語荒雜,固已無嚴,而至於莫重文字之誤讀,尤極萬萬痛駭,撥以國體,不可放逐而止,請放逐罪人金重鎰邊遠定配。上曰,依啓。又曰,請還寢罪人張光碩減律定配之命,依前下敎擧行。措辭見上上曰,勿煩。得毅·崇祜·世奭·峙默·㷜曰,殿策事體,何等嚴重,而日昨監察梁周翊,對策之文,遣辭荒亂,全無敬謹之意,末端句語,顯有希覬之心,此等之人,不可置而不論,請監察梁周翊,邊遠定配。上曰,依啓。又曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。得毅曰,臣言議巽軟,本不合於淸朝耳目之任,至於見叨之職,地望自別,尤不宜冒據,而飭敎截嚴,天牌下降,他不暇顧,章皇出肅,固已萬萬愧慙,而臣於待罪銀臺之日,以邊遠定配罪人金重鎰上疏,不卽稟達,至被嚴旨,今於重鎰定罪之後,臣之溺職之罪,尤無所逃,以此以彼,不可冒居,請命遞斥臣職。上曰,一時飭勵,何過撕捱?勿辭,亦勿退待。已上出擧條上命他承旨入侍,賤臣出來,與李漢豐,偕入進前。上曰,內局先退。仍命書傳敎曰,金重鎰聞其所奏,亦聞觀奏,其涉殊常,令京兆,居昌帳籍詳考以啓。又命書傳敎曰,今日下敎若何,而首望意謂必也,在京點下,二人在鄕云,幾百文臣,若是苟艱,在外人遞差,常該政官,從重推考,更爲牌招開政,以在京人備擬。又命書傳敎曰,將幕之間若此,臺臣風聞,其何信乎?此必是見汰軍官,囑經歷而作此駭擧者,金漢佑,旣已嚴處,軍官不可置之,分付該曹,喬桐府水軍充定。上命退,諸臣以次退出。
上在慶熙宮。停常參·經筵。
藥房都提調申晦,提調李重祜,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日欲豐亨人勸建功,人心則量也,其出時體,故釀成居昌駭儒,其宜懲創者,雖然其鑑自勉,惟在大小群工,而於予誠悶誠悶,況近者特甚,建功何功,扁鵲何鵲?今日朝鮮人,其若醒焉,豈特便予?予則曰此誠於今邦慶也,氣何暇諭?其將次對有命,次對同入。中宮殿·惠嬪宮,藥房口傳問安。答曰,知道。
備忘記,傳于李世演曰,嗚呼,今年八十一,已是千萬料表,恰滿五十年,亦是千千萬萬料表,且今年何年,今月何月?大小群工,皆欲豐亨,遐方駭儒,闖生駭擧,噫,賢良科,何得賢良,而擧皆含枚中,有儒則若此,八旬暮年君何堪乎?建功何功,時體世界,曷勝慨歎?晝夜平在近,夜猶長,人皆甘睡,予則自醒,聞間東,若飮淸心,問於大小群工,此亦邦慶,予自哂也。
備忘記,傳于趙英鎭曰,今日朝鮮,朝鮮乎?大小群工,日欲豐亨,時體成習,衆皆含枚,耳目逡巡,有一於此,國何國君何君,其況金重鎰,此豈謂嶺儒?且二字自書,萬萬爲駭,其召誰?此時體中來,而此豈備數於儒類?且再昨,已謂渠雖萬萬可駭,其請莫重府請得請,故一請卽允,意示飭勵,令該曹,其律特爲安徐,令成均館,刊名靑衿案,其意欠正,句語亦駭,噫,慨然賢良者,此,命趙明鼎特敍用,遍示製述人,院請亦得體,卽允示飭勵,昨日薇垣長請監察令該府其律若已施,特爲安徐,令銓曹,只永刊其名,以示予意。
備忘記,傳于李世演曰,萬古豈有若今日建功湯乎?頃年果有效,故錫名乎此其猶今八年,視果功步果功,日兩飮若冷水,其飮猶快也,此令予蹙眉而已,豈特蹙而已?見奉鈔來若逢抱虎來,何以然?物久則神故也。且若異端惑世誣人,爲重臣者,其敢挾雜,身爲嶺儒,其亦若此渠爲小人,易判乎此,今世人篤信建功,何異於唐憲迎佛骨?果若此,今世人,若求鹿茸,將求扁鵲骨乎,一何昏乎?慷慨亘中,以敎勉群工焉,噫,昨飮若法,晝與夕矣,夜中氣乏,幾乎求食,若問時體,必將加勸一貼,故仍以靜臥,氣乏自息,金重鎰請果驗,爲予言於今時陷於時體中人。
備邊司薦望,以申光緝爲廣州府尹。
備忘記,傳于李世演曰,西域雖有佛骨,於其處尊若其尊賢,豈傳於中國?雖唐憲,得於何,蓋仙豈有骨?今世信建功者,類若此,果若是,盤古必也在今,其何三皇,亦何五帝,漢唐亦豈有乎?東國壇君,旣入山故,後亦有箕子朝鮮·三國·前朝,今建功若在於彭祖時,豈特八百歲?其將八千歲,此亦小矣,其將八萬歲,若此,雖過十二會,復何混沌?果然則宇宙內,只有一君,百官萬民,皆與君同壽,噫,誠若此,一宇宙內,君與臣尙在,五倫何暇言?甚矣迷昏也,予則曰,今世人篤信建功,甚於唐憲佛骨矣,晏平仲今在,其笑勝道,噫,彼晏子,以臣謂君猶然,見今世人,必也鼓掌大笑矣,見哂於晏子可乎,小脫時體可乎,令衆宜擇焉。嗚呼,予雖衰,今者此諭,可謂理言也,噫,昨日兩次建功,氣猶乏,今日一器醬麪氣勝,令諸扁鵲,皆令掩鼻焉,此豈抑揚?誠由慷慨矣。
備忘記,傳于李世演曰,嗚呼,昔堯舜享百十歲,載於二典,年纔八旬餘,咸曰邦慶,是何世道?幾巡追慕,此冥然而然也,幾次光景,此冥然而然也,幾巡豐亨,此冥然而然也,幾次太康,此冥然而然也,觀奇怪世道,因冥然而然也,觀駭然時體,因冥然而然也,雖視莫辨耳目,此建功駭然而然也,莫能起動,夙夜貼臥,此建功駭然而然也。嗟,今八十一,須觀八條可也,欲諭而猶默者,亦在當諭入侍,千乘浮雲,萬機楚越,而進定次對,稟爲宗國而然也。
李漢豐啓曰,大臣·備局堂上,依下敎來待矣。傳曰,引見。傳于李世演曰,內局入侍,儒臣,持問答,同爲入侍。
統制使啓本,巨濟延草面德浦里居私奴朴文善孫女等,採食蚌蛤,中毒致死事。傳于沈翔雲曰,令本道恤典擧行。
李漢豐,以兵曹言啓曰,今正月二十四日,尼山居幼學尹啓基稱名人,自興化西挾門入來,鳴申聞鼓,依定式下該曹推問,何如?傳曰,允。
沈翔雲,以漢城府言啓曰,依傳敎,詳考慶尙道居昌府金重鎰辛卯帳籍,則府北面五山里第二統一戶幼學金重鎰年四十九,癸卯生,本淸道,父幼學致彭,祖學生孝元,曾祖學生逸英,外祖學生千繼仁,本咸平,妻白氏,年五十二,庚子生,籍水原,父學生守光,祖學生世建,曾祖武科及第有祥,外祖學生朴俊達,本密陽,母千氏,年七十,壬午生,率女年二十,壬申生,女十四,戊寅生,女年十一,辛巳生,女年二,庚寅生之意,敢啓。答曰,知道。
李漢豐,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。答曰,知道。
判義禁洪名漢,行司直李章吾,知事安,行副司直金應淳·李潤成,大司成洪趾海,左尹李萬恢,行副司直李徽中,禮曹參判李海重,刑曹參判洪良漢,右尹趙德成,行副司直宋載禧·洪錀·尹象厚·養厚·李得臣·趙瑍等疏曰,伏以春回泰階,光添壽曜,寶算彌隆於望九,聖慕益切於追先,乃於上元昕朝,親臨勤政舊基,咸格文武卿士,揭題以典謨,考藝以觀德,唱名帳殿,受賀彤庭。此實史牒所未聞之盛擧,國朝僅再有之休典,凡在瞻聆,莫不鼓舞踊躍,歌頌太平。臣等俱以無似之賤,遭逢盛會,獲與顧名不稱,撫躬多慙,伏況恩數曠絶,賜賚便蕃,榮極而有匪分之懼,寵溢而生過福之憂,感隕之中,踧踖靡寧,乃於千萬夢想之外,伏奉日昨傳敎,有一榜圖像之命,臣等聚首驚惶,罔知攸措。夫人臣之貌入丹靑者,肇自漢世之獜閣雲臺,乃是紀功之盛典,傳爲歷代之美事,至於我朝耆社,寔倣宋代洛社故事,而蓋亦所重在焉,外此則未之或行。今臣等不過科目被選之人,元無可紀之勞,而遽加非賞之典,不但賤分之萬萬不敢當,豈不大有損於國體乎?仰惟聖念,非直爲榮耀臣等,實出於賁飾文治,傳詔後代,而旣命鐫行榜目,書之靑簡,藏諸名山,則斯可以永垂千億,何待乎數幅生綃,乃壽其傳耶?此是國朝典禮之所未載,丙戌諸臣之所未得者,臣等何敢晏然承當,若固有之乎?徊徨跼蹐,歷日靡定,玆敢不避猥越,相率齊籲於黈纊之下。伏乞聖明,俯諒誠懇,亟寢成命,以重典章,以安微分,不勝萬幸。答曰,省疏具悉。予聞唐詩曰,少年天子愛邊功,親到凌烟畵閣中。敎覓功臣寫眞影,長生殿裏作屛風。嗚呼此詩,曾在御筆,故尙今誦焉,嗚呼邊功猶然,況三百年再有之事,長生殿中,猶作屛風,況留帖兩曹乎?豈爲卿等,意在留傳,予非濫也,卿等何辭焉?況其敎旣印,卿等勿辭焉。
大司諫尹得毅疏曰,伏以臣至庸極陋,百無一能,只以先臣之故,猥蒙拂拭之恩,通籍未幾,驟躋緋玉,前後踐歷,罔非踰濫,居恒隕越,如集于木,銀臺近密,有除輒膺,竊自附於筋力報效之義,環顧其中,夫豈有一分可堪之實而然哉?且臣八耋偏母,素抱貞疾,近年以來,寧日絶少,臣以終鮮兄弟之人,實無離舍供職之勢,而聖恩如天,圖報無地,感激低回,未敢言私,至於薇省新命之冒沒入肅,則處義之郞當極矣,臣誠自恧,人其謂何?今者賓對有命,而母病諸症,越添於昨今,風氣之不適,頑痰肆而食飮不下,虛煩作而寢睡全失,臣左右扶護,方寸焦熬,情理切急,進身無路,玆敢疾聲仰籲於慈覆之下。伏乞天地父母,俯加諒察,亟命鐫削臣職名,仍治臣瀆擾之罪,以便救護,以嚴綱法,公私不勝大願。答曰,省疏具悉。爾其勿辭,護焉。
同義禁任希敎疏曰,伏以歲籥載新於三元,聖算彌隆於九旬,臣民慶忭,曷有其極?仍念臣,跡旣孤危,人又疲劣,本不合於淸朝任使之列,而幸蒙不世之殊遇,偏荷曠絶之洪私,從前踐歷,有溢涯分,至於向時水曹特擢之命,實非夢寐之攸期,恩敎之下,撫躬躑躅,辭章見阻,職秩虛縻,嚴畏分義,黽勉行公者,此固臣之罪也,而向來臺言,責之以不卽自引,譏之以厭然掩置,一筆句斷,唯事汚辱,語意深緊,非比官師之規。噫,聖眷偏隆於無似之賤,恩諭屢及於臣前母之父,前後此敎之承奉,非止一再,經幄進對之時,喉院入侍之日,天語繾綣,每及於此,臣輒以前母之家,仰對於前席,聖聰尙必記有之,伊後筵臣之對,承宣之奏,旣詳且盡,聖鑑亦已俯燭之矣,若臣辭疏中數句自陳之言,臺臣亦豈不聞,而今其言乃至於斯,臣身汚衊,固不足言,而其爲辱朝廷羞當世,尤何如哉?祗緣臣人微識淺,全昧冥之譏,濫竽驟躐,終取顚沛之災,莫非滄浪,尙誰咎哉?唯當永謝名塗,杜門息影,歌詠聖澤,優游自靖而已,不意金吾新除,適下此際,驚惶感激,莫省攸措。顧此情勢,實無抗顔朝班,彯纓冒進之望,玆敢仰暴肝血之懇。伏乞聖慈,俯垂矜察,亟賜斥退,以快人心,俾安私分,千萬幸甚。批答在傳敎中
甲午正月二十四日辰時,上御集慶堂。大臣·備局堂上,引見入侍時,領議政金相福,左議政金尙喆,右議政元仁孫,行司直蔡濟恭,左參贊鄭弘淳,行刑曹判書韓光會,行戶曹判書徐命膺,行司直李章吾,兵曹判書趙重晦,禮曹判書閔百興,行副司直具允鈺·李潤成·尹泰淵·尹得養,淸川君金鍾正,行副司直徐命善·李瀰·尹養厚,大司憲宋文載,正言羅㷜,應敎金思穆,左承旨李漢豐,假注書姜,事變假注書宋相殷,記事官李勉修·閔慶世,以次進伏訖。相福曰,梁周翊下敎安徐,渠豈無罪乎?上曰,故永刊矣。上命都承旨李,讀金重鑑戶籍訖。上曰,帳籍誠貴矣,坐此而知之,我國籍法好矣。曰,任希敎上疏入來矣。上曰,希敎非礪城之外孫乎?仁孫曰,希敎前母之父,卽礪城,以義爲礪城外孫矣。相福曰,加資旣在三年之久,其時渠亦達于前席矣,頃年升資時,自上觀其人而命之,豈但爲礪城外孫乎?頃者臺臣誰也?仁孫曰,鄭光漢也。仍命書傳敎曰,其雖前母,子道一也,扶摘以奏,旣欠淳朴,初欲弛張,更思,嗚呼暮年,事豈苟且?況旣已給牒敍用,事在乎前,何過撕捱?任希敎章給之,牌招察任。上命,讀登俊科榜目訖。上曰,此榜目誰爲之乎?曰,國子長洪趾海爲之矣。仍命書傳敎曰,莫重國子長,豈可數遞,屬耳尋單,欲爲下敎,仍置。今問與無端尋單有異,而雖帶此任,何拘榮掃,其呈其捧,俱難免倖會,曲循初捧承旨,從重推考。大司成洪趾海單給之,牌招察任,仍許榮掃。相福曰,頃因忠淸監司安兼濟,民瘼狀啓,淸州牧田稅,當初分倉,必有意見,更考前例,狀聞後稟處事,下敎矣。卽者狀啓,以爲本州幅員甚大,而貢津·可興,俱爲一百五十里,故從其附近分納,蓋出於道里惟均之意,而但可興路險,其雖附近,難於輸未,倉底貿納,米直倍入,貢津則雖曰稍遠,路道平坦,一州之民,皆願往納,從民願施行事,請令廟堂稟處矣。今此道臣之上聞,實由民瘼之下詢,當初分屬,道里雖均,到今運輸難易懸殊,民願旣關便否,公納無異彼此,而貢津漕舡,本自有餘,差員領騎,近頗無欠,依狀請許施,何如?上曰,依爲之。相福曰,會寧·慶源開市,旣已完畢,令承文院,撰出回咨,別定禁軍,騎撥下送于義州府,使之傳給鳳凰城將處,以爲轉送北京之地,何如?上曰,依爲之。弘淳曰,惠廳員役,以三公句管衙門之故,雖詞訟之官,不得任意推捉,例也。前大司憲徐晦修,囚禁本廳下人,始意其風聞,及其推治,非關風化者,固已未安,原其本事,其爲惠郞時,以員役事,有違臣約束者,治其員役,警責其陪吏矣。今乃謂其員役之訐訴,爲此追理,堂郞體貌,雖不可論之於遞久之後,其於衙門,於其員役,於其事關堂郞之際,無顧籍如此,臣實慙愧,不敢不言矣。上曰,大臣之意,何如?領議政金相福曰,臣始聞之,而似未善爲矣。左議政金尙喆曰,若關風化,安可不治,而旣係私事,難免失體矣。右議政元仁孫曰,此不但事係爲堂郞時,都憲之不關風化而以私事推治,非前聞矣。上曰,聞甚駭然,若不嚴處,後弊勝言,前大司憲徐晦修,亟施不敍之典可也。命膺曰,前戶判蔡濟恭,以四學靑衿錄,物力上下事,筵稟出擧條,而句語之間,或不分明,戶曹·四學,不免有相持者矣。前戶判今方入侍,使之更奏,詳定擧條,何如?上曰,奏之可也。行司直蔡濟恭曰,四學京鄕靑衿錄及各樣冊子之續續請改,不但有違於度支定例,貽弊貢人,亦甚不貲,故臣於待罪度支時,以此後設有當改之事,姑爲付籤,以待式年上下,始爲一新修改之意,陳達筵中,出擧條定式,而擧條中,一新修改云者,乃指付籤處,盡爲修正之意矣。今聞四學,擧其一新二字,京鄕各冊,無論付籤有無,請以一傡改錄云,式年上下之數,旣有定例,則各樣冊子之一傡改錄,事理不當,亦非臣當初筵稟本意矣。右議政元仁孫曰,式年上下,旣有定例,只於式年,一依定例上下,而定例外,則勿施宜矣。上曰,依右相所奏,擧行可也。百興曰,登後科文武榜圖像,文則藏於禮曹,武則藏於兵曹事,命下矣。圖畵似當各其曹爲之,而物力,本曹無出處,推用於戶曹,圖畵依耆英帖例爲之乎?上曰,文榜物力,戶曹擧行,武榜物力,兵曹擧行,而作帖依爲之可也。重晦曰,登俊科武榜圖像,兵曹擧行事,命下矣。文榜畵像,自禮曹擧行,而畵員又是禮曹所屬,本曹則移送物力於禮曹,以爲一體擧行之地,何如?上曰,物力則戶兵曹擧行,圖像則自禮曹爲之可也。已上出擧條文載曰,請還寢罪人張光碩減律定配之命,依前下敎擧行。措辭見上上曰,勿煩。㷜曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。上曰,吏禮換房。出榻敎上命退,諸臣以次退出。
甲午正月二十四日午時,上御集慶堂。藥房入診入侍時,都提調申晦,提調李重祜,副提調李,記事官宋景煥·李勉修·閔慶世,醫官方泰輿·鄭允協·吳道炯·慶絢·金季良·柳光翼·李文載·白文昌,以次進伏訖。晦曰,夜間聖體,若何?上曰,夜則氣乏矣。晦曰,湯劑有效故,常膳易有消下而然矣。上曰,建功何功,寧味辛則好矣。晦曰,氣虛之症,以湯劑之晩進所致也,藥效雖似無驗,勝於一日一次水刺矣。仍進湯劑,上進御訖,請診候,泰輿等,以次診候。退伏奏曰,左右三部度數調均,滑體胃脈連勝矣。仍行次對,命內局先退。
甲午正月二十四日酉時,上御集慶堂。藥房入診儒臣同爲入侍時,都提調申晦,提調李重祜,副提調李,記事官宋景煥·李勉修·閔慶世,修撰徐有臣,副修撰吳載紹,醫官方泰輿,以次進伏訖。晦曰,午間聖體,若何?上曰,一樣矣。仍進湯劑,上進御訖。上曰,儒臣入之耶?曰,入來矣。上命兩儒臣·承史,輪讀,諸臣以次讀訖。命儒臣先退。晦曰,有吏禮房相換之敎,而吏禮房無異,何以則可也?上曰,吏戶房相換可矣。仍命退出,諸臣以次退出。
甲午正月二十四日酉時,上御集慶堂。儒臣都承旨入侍時,副應敎金思穆,校理徐有臣,行都承旨李,假注書姜,記事官李勉修·閔慶世,以次進伏訖。上命儒臣上下番,讀問答讀訖。又命入侍承史,次次讀之,讀訖。上曰,檢詳爲古風乎?有臣曰,古風爲之矣。上曰,無先進乎?有臣曰,水原府使來而爲古風矣。曰,小臣待罪兵參時,適逢儒臣於闕下,亦爲古風矣。上曰,徐浩修與儒臣爲幾寸乎?有臣曰,九寸矣。上命退,諸臣以次退出。
上在慶熙宮。停常參·經筵。
藥房都提調申晦,提調李重祜,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予夙夜悶,其惟建功,少停建功,勝於問候,夢中若見鎖鈔,欲走,一日十二時,一時八刻,其悶者建功,諸扁鵲若曰,數日少止云,則此心誠若受,卿等請賀,飮時見悶樣,聞此敎,卿等心豈木石乎?氣何暇諭?待敎入侍。中宮殿·惠嬪宮,藥房口傳問安。答曰,知道。
李漢豐,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
傳于李世演曰,內局入侍,江華留守同爲入侍。
傳于李曰,舊邸洞人旣見,況兩本宮民人乎?兩本宮洞內年自九十,至年六十人,可以能來者,待令通陽門,戶綿惠米,一體待令。
傳于吳載純曰,畿伯持抄飢,承旨入侍時,入侍。
又傳于曰,內局入侍,畿伯同爲入侍,老人如入來,待令。
兵曹口傳政事,以金弘得爲知中樞,金趾行爲僉知,李德祚爲同知。
李漢豐啓曰,訓鍊大將李章吾,以掃墳事,京畿楊州地出去矣,將兵之任,不可一刻無摠察之人,何以爲之?敢稟。傳曰,訓鍊都監,都提調兼察事,分付郞廳。
李漢豐,以兵曹言啓曰,今正月二十四日,木川居良人朴時文稱名人,自興化西挾門入來,鳴申聞鼓,依定式,下該曹推問,何如?傳曰,允。
又以司僕寺內乘,以一二提調意啓曰,兼內乘鄭雲達,病難察任,今姑改差,其代卽令該曹差出,以爲推移入直之地,何如?傳曰,允。
又以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。答曰,知道。
甲午正月二十五日辰時,上御集慶堂。藥房入診,江華留守同爲入侍時,都提調申晦,提調李重祜,副提調李,記事官宋景煥·李勉修·閔慶世,江華留守李徽之,醫官方泰輿·鄭允協·慶絢·吳道炯·金季良·柳光翼·李文載,以次進伏訖。晦曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進湯劑,上進御訖。請診候,泰輿等,以次診脈。退伏奏曰,脈候左右三部度數調均,滑體胃脈亦一樣矣。都提及提調先退。上曰,江留進前。徽之進伏。上曰,尹鐸云抑爲保障,江都,國之要地也,軍政軍餉,一心勉之,不可少忽可也,卿其懋哉。徽之,起伏奏曰,臣雖不才,敢不竭力?仍命賜弓矢,徽之拜受而退。上曰,曝曬何以爲之耶?勉修對曰,慶尙·全羅·江都,當次而未及擇日矣。上命勉修,持入曝曬行所去冊子。命書傳敎曰,今番曝曬時,奉安持去者,問翰林,有莫重者,於莫重處,鼓吹事已下敎,依例鼓吹事,分付。又命書傳敎曰,噫,國君守社稷而享禮其闕,今幾年,今當春享,明夜,當爲受誓戒,定預差進參事申飭,有不進者,令臺監呈課。上曰,兩本宮洞內民人待令時,只同副承旨入侍。出榻敎上曰,登俊科文武圖像帖,一件內入。出榻敎上曰,詣臺臺臣入侍。出榻敎持平吳著啓曰,請還寢罪人張光碩減律定配之命,依前下敎擧行。上曰,勿煩。出擧條諸臣遂退出。
甲午正月二十五日午時,上御德遊堂。兩本宮老人賜米入侍時,同副承旨沈翔雲,假注書姜,記事官李勉修·閔慶世,以次進伏訖。上曰,老人待令乎?翔雲曰,待令。上命賤臣,招入進前。上曰,老人姓名各陳之,老人次次各告其姓名。上命翔雲諭之曰,頃日舊邸老人,旣給肉帛矣,汝等,今各給米三斗綿紬一疋,年七十以上人,竝加給肉三斤。上曰,漢人子孫,只有二人乎?下問于老人可也。翔雲曰,只有二人矣。上曰,加給一斗可也。上曰,兩於義宮底居民,皆來乎?翔雲曰,然矣。上曰,興化門·開陽門,等牌,持省記待令。賤臣出來,招入進前等牌三人。上曰,闕內門軍士幾名乎?對曰,四十七名矣。上曰,汝矣等曾見八十一歲人君乎?汝等守門,今當還鄕,亦應悵然矣,特令各給米三斗,咸知予意。上命退,諸臣以次退出。
甲午正月二十五日申時,上御集慶堂。藥房入診,畿伯同爲入侍時,都提調申晦,提調李重祜,副提調李,記事官宋景煥·李勉修·閔慶世,京畿監司金載順,醫官方泰輿·鄭允協·慶絢·吳道炯·柳光翼,以次進伏訖。晦曰,午間聖體,若何?上曰,一樣矣。進湯劑,上進御訖。請診候,泰輿等,以次診脈。退伏奏曰,脈候與朝診時一樣矣。上命畿伯進前曰,有稟達事乎?對曰,抄飢,已賑二巡,而一巡則二十六日當爲之,而此外別無可達矣。命畿伯先退,壯洞老人入侍,賤臣承命出來,與金弘得·金趾行·李德祚偕入進伏。上曰,各奏姓名。三老人,各奏姓名。上曰,予欲乞言,其有世道鳳俗慷慨者乎?弘得對曰,臣雖有所懷,至尊之前,何敢奏事?趾行曰,臣年今七十九,一家子姪輩,皆以臣年老,設饌以待,此常情也,今聖算望九,邦慶無前,殿下謙挹不受,臣民抑鬱,曷可勝達?上曰,欲乞言而又聞怪談矣。仍命書傳敎曰,今見幼學金趾行,以仙源五代孫,八旬在明,見無表意,僉中樞加設啓下,今日口傳下批,令該曹,特給玉圈以懸謝恩。又命書傳敎曰,資憲金弘得,尙無實職云,令該曹,今日內口傳知中樞加設啓下,此後有窠,依前勿代。李德祚,以海安君六代孫,以八十,昨年歲首,雖加資,而方無實職云,令該曹,口傳加設同中樞啓下,亦令該曹,給帽帶,其令一體當日謝恩。又命書傳敎曰,噫,外方之人,猶然,況壯洞人,癸酉生,予懷萬倍,且淸白吏金斗南孫云,其涉異常,其子金永暐,待窠懸註調用,漢文旣云,二疋帛,五斤肉,二石米,特給,以表予意。噫,今春凡事,其作追慕,豈特耆民賜米,以乞言之意特召壯洞年七十八十士夫三人內,一人癸酉生,予懷千萬,而一人豈特明將八旬,仙源六代孫,一人異常,甲戌生,亦璿派。噫,頃年使行,得古器而來,其時副使黃梓云,不侈不濫而刻中朝年號,故得來云,今日三人,其亦不侈不濫也,予心欣喜而乞言,噫年雖高,亦時體中人,其請與今世同,噫初嘉言聞時體,不覺撫心自嘆。嗚呼,今世若此,望九何恃?心倍之中,曷勝慨嘆?仍命退出,遂退出。
上在慶熙宮。停常參·經筵。
藥房都提調申晦,提調李重祜,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,傡此仰稟。答曰,知道。昔齊桓能聽麥衢野叟,漢高問董公言,大擧其義,而嗟哉八旬,一雖審舊邸洞內三公,一則起予萬懷,一則忠臣三代孫,可謂眉壽人,其中超焉,而亦時體中人,一則年雖甲戌人,言甚瑣。噫,賢良科孟浪,親策文蔭,希覬挾雜,舊洞三耉,其亦時體,何聞直言?今世已見,建功若此,悶夜長八旬一,已可笑,世道卽時體只自慨乎中,千乘浮雲,萬機楚越,氣何暇諭?孔聖欲居心切矣,今雖萬人,皆今時體,貼臥房中,於予第一計,待下敎入侍焉。中宮殿·惠嬪宮,藥房口傳問安。答曰,知道。
傳于李世演曰,內局入侍。
備忘記,傳于李世演曰,今日時體,三皇時,豈有五帝時,豈有謂以邦慶,其甲者愛君,其乙者亦愛君,於今十干,只有甲,是豈理也?於建功爲慕年君其勸愛君也,悶其君心,請停亦愛君也,而於今十二支亦皆稱曰甲,然則乙丑亦曰,甲丑乎?自古來今,豈有道理若此?彼指目而若曰耳,此亦必曰然,咸曰,二貼若此,人皆只有耳,豈有此道理?今予深欲者,其豈細乎?關係深也,此有甚於頃日淸類名類,此正混圇世界,汨董世界,寧有是理,寧有是理,問何益言何益?嗟哉朝鮮,一人自醒而已,豈有此理,豈有此理,曷勝寒心,曷勝寒心?
備忘記,傳于吳載純曰,爲予問大小群工,其君逢今年,懷千萬此邦慶,臥集慶瞻隆福,憶昔年此邦慶,興政堂怳若今,此邦慶,聞鳥聲亦興懷,此邦慶,於古殿心欲隕,此邦慶,踐古道猶憶昔,此邦慶,亦爲予問建功與諸扁鵲,視猶昏,敢曰功何敢扁,步猶艱,敢曰功何敢扁,僅數匙卽席臥,敢曰功何敢扁,纔數步氣莫定,敢曰功何敢扁,苦建功悶夜長,敢曰功何敢扁,難知者脈,難信者氣,敢曰功何敢扁,莫云肥富,此臥肥,若以此恃,李文海尙今在,欲止而衆皆信金丹,欲問而渠輩時體人,日再蹙眉而飮湯,唐玄作六更,於予一夜若一朔,嗚呼,其君心,豈木也,腸豈石歟?若此而其臣,猶信揚揚,扁鵲信脈便便,其悶猶一人,其苦者亦一人。
傳于李世演曰,內局入侍。
吳載純,以吏曹言啓曰,繕工監假監役官金相岳,除拜後過限未出仕,依例改差,何如?傳曰,允。
沈翔雲,以兵曹言啓曰,今正月二十六日,新昌居幼學李敬穆稱名人,自興化西挾門入來,鳴申聞鼓,依定式,下該曹推問,何如?傳曰,允。
李漢豐,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。答曰,知道。
甲午正月二十六日巳時,上御集慶堂。藥房入診入侍時,都提調申晦,提調李重祜,副提調李,記事官宋景煥·洪國榮·閔慶世,醫官方泰輿·鄭允協·慶絢·吳道炯·柳光翼·金季良·李文載,以次進伏訖。晦曰,夜間聖體,若何?上曰,一樣矣。寢睡·水刺之節,亦何如?上曰,一樣矣。上曰,賢良登俊,意謂得人,皆麥浪,昨日三老人,亦時體矣。晦曰,豈時體乎?上曰,日氣陰冷,皆時體之所由也。晦曰,草木發生之際,日氣如是,此太和氣像也。仍進湯劑,上進御訖。請診候,泰輿等,以次診脈。退伏奏曰,脈候左右三部滑體調均,胃脈亦如前矣。上曰,脈候調均,亦邦慶乎?曰,邦慶莫大於此矣。仍命書傳敎曰,深知勤實,頃遞猶惜,豈可此人,以軍職望,畿甸今適有窠,前京畿監司沈鏽,工判除授,牌招察任。又命書傳敎曰,軍門都提調摠察,自有古例,亦有替行習操之例,而今皆闕焉,以他將兼察,心常慨然,故昨有此命,聞都提調,以領相意所奏,果然特寢其命,令禁將兼察,而牌招聽傳敎。上曰,詣臺臺臣入侍。持平姜彛福所啓,請還寢罪人張光碩減律定配之命,依前下敎擧行。上曰,勿煩。正言羅㷜所啓,請還寢殺獄罪人河必雄,印信僞造罪人宋興三,減律定配之命,依律處斷。上曰,勿煩。出擧條上曰,坐直承旨與儒臣,持史漢一統入侍。出榻敎內局先退。
甲午正月二十六日巳時,上御集慶堂。儒臣入侍時,校理吳載紹,副修撰徐有臣,左副承旨李世演,假注書姜,記事官洪國榮·閔慶世,以次進伏訖。上命儒臣上下番,讀史漢一統班婕妤卷,讀訖。上命承史,次次讀之,讀訖。上曰,承旨誰也?對曰,李世演也。上命賤臣,東南關廟祭報府持入。上命世演,讀報府訖。上命退,諸臣以次退出。
甲午正月二十六日酉時,上御集慶堂。藥房入診入侍時,都提調申晦,提調李重祜,副提調李,記事官宋景煥·李勉修·閔慶世,醫官方泰輿·鄭允協·慶絢·吳道炯·金季良·柳光翼,以次進伏訖。晦曰,午間聖體,若何?上曰,一樣矣。夕水刺進御乎?上曰,小許進之矣。奉進湯劑。上曰,黃髮兒齒,於經有之,而予則髮非黃,其亦異常。晦曰,莫非好矣,堯舜以後,遭此時而應爲之事,未能爲之,臣等鬱抑矣。仍進湯劑,上進御訖,請診候。泰輿等,以次診脈後,退伏奏曰,脈候如朝診時一樣矣。都提及提調先退。上命承旨,讀奏尹啓基爲其父光莘伸冤原情訖。上曰,來朝三公該府堂上,持其時文案入侍。出榻敎上曰,昨年逢回正月,諱日在近,追慕萬倍,初欲親製祭文,旣已精寫,而三明日當香祗迎,仍詣武德門,瞻望誕生舊邸,仍宿憶昔窩,少伸微忱,世孫祗迎與儀註安徐,入直侍衛,只入正時,皆依前。出傳敎諸臣以次退出。
上在慶熙宮。停常參·經筵。
藥房都提調申晦,提調李重祜,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安。答曰,知道。悶雖亘中,雖諭何益,其若此氣何諭?待敎入侍。中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
吳載純啓曰,右參贊趙曮,除拜後過三日不爲出肅,依定式,推考警責,仍卽牌招察任,何如?傳曰,允。
備忘記,傳于李世演曰,靜臥以惟,乙酉以後十年內,太康曷勝道哉?若此而咸曰邦慶,抑何時體?若此故,淸風淡眉壽耆耉亦然,雖然其抑在予,予何用心?建功時體,於予最悶,若是雨勸故,近日,日日兩飮,若冷水醬麪,夜或一食,故此近於建功,豈特苦乎?爲予而言,其憊日甚,而若是强勸,若此其將日飮五貼,噫曰,以金丹,若是冷水,是誰由?今時體,儒川在今,必也已矣,誠悶誠悶,投石於水,其亦在予,依南奉賀言,今日必將一飮,內局知悉。
李漢豐啓曰,領議政金相福,左議政金尙喆,右議政元仁孫,同義禁洪樂純,依下敎來待矣。傳曰,竝入侍。
備忘記,傳于李曰,今日入侍詳下敎,今日擧措,暮年意建功果有功,予豈若此,雖有效,中則止當然,其效漠然時,停亦理也,旣揭板故,雖强一飮,其於兩飮,其宜信敎,逐日兩飮,神農氏敎,歧伯勸一,則時體二,則誤信而然,嗚呼暮年,旣諭內局,亦豈二焉?欲答原任箚,以卿等在故,其默,雖徹宵,豈酬應,其若此,將闕夕水刺,建功雖金丹,豈勝於常食卿等速休焉。
藥房口傳啓曰,臣等俄者筵中,旣承待下敎之命,相率詣閤,恭竢召命,伏見所下傳敎,縷縷辭旨,若是嚴截,至有速休之敎,臣等相顧愕貽,誠不勝悶迫之至,湯劑之一日兩貼,便若常饍,決不可停進,不避煩瀆,敢此呼籲。伏乞暫許持湯劑入侍,千萬顒祝,惶恐敢啓。
傳于李曰,內局入侍。
吳載純,以春秋館郞廳,以領監事意啓曰,史庫曝曬,間一年擧行,乃是定式,而金羅道茂朱府赤裳山城史庫曝曬,今年當次,依例發遣郞廳,使之擇日後擧行,何如?傳曰,其雖當次,今年兩南,其何廚傳民廢,待明年擧行可也。
李漢豐,以兵曹言啓曰,昌慶宮衛將徐命蕃,除授在外,過限未上來,依法典改差,何如?傳曰,允。
又以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
領府事韓翼謩箚曰,伏以臣衰疾侵尋,挾以感傷,委頓床玆,經旬及望,中間召命之屢逋,陪班之未赴,縱曰實恙,合被常憲,而聖慈曲諒,不惟不罪,至於向日珍饌之特頒,實是從古曠絶之異數,榮光所及,同朝變色,德意所暨,闔門均飽,臣雖伏枕呻囈之中,北望攢頌,惟有感涕之無從,而病思昏涔,竟未效叩謝之忱,殆若全無省覺者然,有臣如此,生不如死。噫,臣當退未退,至今遲徊,每歲引年之章,徒歸應文之具,一念惶愧,羞面看人,而月初恩批,旣肅且嚴,則在臣分義,雖不敢輒事瀆陳,姑且隱默,至若當被之罪,亦敢諉以旣往,不思自引也哉?賤疾少間,今始短箚哀籲,懇包亟降威罰,以安賤分焉,取進止。答曰,省箚具悉卿懇。頃者,耆堂入侍,卿未參焉,予用悵然,持傳已備之饍,今箚叩謝,數日卿恙,可知,爲卿悶焉,卿須體此意,安心善攝焉。仍傳曰,遣史官傳諭。
甲午正月二十七日辰時,上御集慶堂。三公該府堂上,同爲入侍時,領議政金相福,左議政金尙喆,右議政元仁孫,同義禁洪樂純,左承旨李漢豐,假注書姜,記事官李勉修·閔慶世,以次進伏訖。相福曰,聖體,若何?上曰,一樣矣。上曰,申聞鼓有效驗矣。相福曰,果然矣。上曰,戊申年事,如還上不納者,囚在獄中正法者多矣,乙亥亦多矣。上曰,尹光莘事欲下詢,召卿等矣。上曰,光莘不過杖斃矣,尹九淵事,南泰會言之矣,其時三大臣皆箚子,玉堂亦箚子矣,酒旣不禁,則毛將焉傳者也。上曰,金致龜給牒乎?無形矣,祈雨祭祭官豈如是乎?姜必履言之矣,薄薄酒勝茶湯,水汲婢,有何可惡而如是乎?僧輩,以屛風障之云,固無足惜也,亦何足責也?然亦已給牒矣。許礈子,予問之曰,書冊於汝何當乎?渠以至當,捧侤音處置矣。上曰,尹光莘,果何如?相福曰,其時就拿則小罪也,慢命則逆也,其時事,決是狂人也。尙喆曰,臣其時,以玉堂入侍見之,杖斃則固不足惜也,然狂則狂矣,其時趙顯命箚子,亦有之矣故。金奉賀曰,光莘爲亞將時,軍兵難堪云矣。都提調申晦曰,眞狂也,以狂人容恕則好矣。上曰,一言可破,非狂則逆也,以狂則可恕矣,尹九淵,何如?相福曰,權極言之矣,事在令前矣。尙喆曰,下敎如此,人心必感激矣。晦曰,其時大臣有箚子矣。命讀本府草記訖。上曰,杖斃乎?尙喆曰,然矣。相福·尙喆·仁孫皆曰,狂矣。上曰,其時旣已杖下物故,亦已年矣,給牒乎?相福曰,下敎誠然矣。上曰,玆事旣如是,則尹九淵,亦可給牒矣。仍命書傳敎曰,昨已下敎而靜夜思之,有一言可判者,非狂則奚止於物故,今日復聞其狂無疑,嗚呼頃年,豐原箚與奏今予意同也,其人雖在,猶有可論,況今旣無,事亦若此。嗚呼,今予意,洞諭於三公一原任,予今不諭,嗟哉,光莘狂魂,其將飮恨於九原,特爲給牒,因此兼有思者,其中一人,已給牒云,而一人猶在丹書,其誰,尹九淵也。其時正法焉敢逭也,而今聞其果令前云,雖無此,於今與其時異焉,若此而已施之法,雖不可言,旣知其分數過,則何惜給牒?頃者數次稱冤,皆令勿施,已示弦韋,一體給牒事,分付該曹。上曰,承旨誰也?漢豐對曰,李漢豐矣。相福曰,武承旨善書矣。臣每於將臣中,期待此人矣。上曰,李漢豐誰也?漢豐對曰,李泰祥之子也。相福曰,李匡呂,方在儒籍,而年多能文,可惜之人,下敎銓曹,錄用,何如?上曰,領相如此之言賢矣。命書傳敎曰,今聞領相所奏,李眞洙子匡呂,自有見稱,而年已五十云,此亦沈滯中一人,令該曹,待窠懸註調用。上曰,申光履事,欲一問之矣。申光履非自來也,李益炡招來云矣。今日,則申光履時也,渠之夫婦間反目然乎?仁孫曰,閔百興,頃日於闕中,言不與光履相絶云矣。尙喆曰,臣未知其詳,而臣待罪度支時,光履爲郞廳,知其人之可用矣。上曰,凡事皆有時,今日則申光履日也。仁孫曰,招問閔百興,則可知其絶不絶矣。上命閔百興入侍。出榻敎百興承命入來進前。上曰,申光履,何如?百興曰,卽小臣之妹夫也。上曰,反目於夫婦而然云,然乎?百興曰,小臣之妹,不幸早年,反目與否,非可論也,光履傳語一款,決無是理,欲殺臣父子之事,光履豈參預乎?上曰,然則申光緝,聞於申光履云者,何也?百興曰,中間之言也。上曰,將信將疑矣。百興曰,節次下賜之物,長派皆持之,承顔之人,則雖非長派,亦分持之矣,其時臣之從叔,作文而記之矣,其時臣家,則旣非長派,亦無承顔者,故不與焉。其後丁丑年,自內出送于臣家之物,光履素知之,必無做出不根之說,以及莫重,故臣不絶之矣,臣弔喪于光履矣。上命禮判先退,仍命詣臺臺臣入侍。賤臣出來,與掌令崔景岳偕入,進伏。景岳曰,請還寢罪人張光碩減律定定配之命,依前下敎擧行。措辭見上上曰,勿煩。上命退,諸臣以次退出。
甲午正月二十七日巳時,上御集慶堂。藥房入診入侍時,都提調申晦,提調李重祜,副提調李,記事官宋景煥·李勉修·閔慶世,醫官方泰輿·鄭允協·慶絢·吳道炯·柳光翼·徐命緯·金季良·金孝儉·李文載·白文昌,以次進伏訖。晦曰,夜間聖體,若何?上曰,一樣矣。寢睡·水刺之節,亦何如?上曰,一樣矣。仍進湯劑,上進御訖。請診候,泰輿等,以次診脈訖。退伏奏曰,脈候左右三部度數調均,滑體冒脈一樣矣。上曰,今日則一貼置之。晦曰,一日二貼,願勿辭,待敎入侍。伏望,命退出,遂退出。
甲午正月二十七日酉時,上御集慶堂。藥房入診入侍時,都提調申晦,提調李重祜,副提調李,記事官宋景煥·李勉修·閔慶世,醫官方泰輿,以次進伏訖。晦曰,午後聖體,若何?日已暮而湯劑一貼,尙未進御,臣等不勝悶鬱,敢此仰達矣。上曰,自水刺後,氣似不平,有膈滯之症矣。遂進御湯劑訖,請診候。泰輿診脈後奏曰,脈候左右三部度數不均,似有膈滯之候,胃脈亦有浮大之氣矣。上曰,然則藿香正氣散可合否?晦曰,好矣。泰輿亦奏曰,好矣。上曰,藿香正氣散本方中,白朮代入蒼朮,加人蔘二錢,桂枝一錢五分,乾薑一錢,一貼煎入。出榻敎命賤臣,持標信開陽門仍留,門外醫官,竝命次次入侍。又命儒臣,持問答入侍,校理吳載紹,修撰徐有臣進伏。上曰,承旨·翰注·儒臣,以次輪讀,承命讀奏訖,兩儒臣先退。命書傳敎曰,三提調直宿,今入侍人,皆差備待令,知敦寧前禮參前入直都尉,一體直宿,醫官次次隨入,隨診,所奏皆同,晦奉進正氣散進御訖。上曰,諸醫幾何入耶?又命持入甲午正二月日記,命承旨讀奏兩朔日問候日記訖。上曰,內局廚院直,時原大臣奉朝賀入侍。出榻敎右相先入,諸大臣次次隨入。命書傳敎曰,再明祗迎,意在追慕,今氣若此,勢難特寢,初三日初四日祗迎一體停止。上曰,藿香正氣散,依前方一貼更爲煎入,蘇合元五九調服。出榻敎上曰,車前子茶,香橘茶煎待。上曰,藿香正氣散前方中,人蔘加一錢,桂枝·乾薑各加五分,一貼更爲煎入。命書傳敎曰,故承旨李眞洙,予在銅闈時,爲桂坊,登科故,手書褒諭,具賜紙筆墨,以助殿試之具,甲辰嗣服時,爲儒臣,仍陞下大夫,今聞有其子調用,問其年過六十,若無相臣所奏,予何知之?是豈偶然?令銓曹,待窠懸註調用。又命知敦寧前禮參催促入來,禮參先入,敦寧次後入來,皆令進前。命厚謙,摩聖躬手掌,時夜已四更矣,都提及提調,以煎湯事出入無數,無退休之敎,故諸臣徹宵殿內。日出後,諸臣始退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿,朝廷·二品以上·六曹堂上·奉朝賀·大司憲·大司諫單子問安。答曰,知道。
大殿·中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿,朝廷·二品以上·六曹堂上·奉朝賀·大司憲·大司諫單子問安。答曰,知道。夕問安勿爲。
大殿·中宮殿·惠嬪宮,藥房口傳問安。答曰,知道。夕問安勿爲。
李漢豐,以都摠府言啓曰,今日入直內三廳武兼禁軍及軍兵等,當爲中日習射,而上候未寧,藥院直宿,平復間姑停之意,敢啓。答曰,知道。
傳于沈翔雲曰,前工判金器大,口傳付軍職。
兵曹口傳政事,以金器大爲副司直。
傳于李曰,內局·相臣,同爲入侍。
又傳曰,內局入侍。
吳載純,以司饔院官員,以都提調·提調意啓曰,藥房今方移設本院矣,本院移設南所之意,敢啓。答曰,知道。
李漢豐,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。答曰,知道。
甲午正月二十八日卯時,上御集慶堂。藥房入診時,原任大臣同爲入侍時,都提調申晦,提調李重祜,副提調李,奉朝賀洪鳳漢,領議政金相福,領府事韓翼謩,左議政金尙喆,判府事李溵·李思觀·元仁孫,記事官權偀·李勉修·閔慶世,醫官方泰輿·鄭允協·慶絢·吳道炯·金季良·柳光翼·徐命緯·白文昌,以次進伏訖。晦曰,俄間聖候,若何?上曰,一樣矣。晦曰,診候,何如?上曰,依爲之。泰輿,診察訖。奏曰,脈候,比俄者差勝,而尙有滯候矣。諸醫,以次診察,皆如泰輿所奏。上仍進御藿香正氣散訖,仍爲就寢。諸臣退伏楹內移時,上曰,退去。諸臣以次退出。
甲午正月二十八日巳時,上御集慶堂。藥房入診入侍時,都提調申晦,提調李重祜,副提調李,記事官權偀·李勉修·閔慶世,醫官方泰輿·鄭允協·慶絢·吳道炯·金季良·柳光翼·徐命緯·白文昌,以次進伏訖。晦曰,俄間聖候,若何?上曰,一樣矣。晦曰,先進米飮,如何?上曰,腹猶不平,先進正氣散可也。仍爲進御。晦曰,診候,何如?上曰,依爲之。泰輿診訖奏曰,脈候與朝一樣,而胃脈似柔矣。允協曰,滯氣比朝少勝矣。絢曰,滯氣猶未快愈矣。道炯曰,脈度頗均而猶不足矣。季良曰,大體與朝一樣矣。光翼曰,胃脈則顯愈於朝矣。晦曰,徐命緯,適來待令矣。上曰,入診焉。命緯診訖奏曰,脈候度數不均,胃脈不足矣。晦曰,繼進正氣散,似爲當劑矣。泰輿曰,今日旣進正氣散二貼,差晩後,更進建功湯宜矣。允協曰,建功湯,加入便香附縮砂,似好矣。絢曰,正氣散旣進五貼,繼進建功湯好矣。上曰,加入,何如?絢曰,極好矣。道炯曰,今則建功湯當進,而加入尤好矣。命緯曰,正氣散五貼極盡,繼進建功湯,而加入好矣。上仍命書榻敎曰,藿香正氣散停止,理中建功湯本方中,便香附一錢,縮砂七分加入,申後煎入,諸臣以次退出。
甲午正月二十八日巳時,上御集慶堂。藥房入診,耆老堂上,同爲入侍時,都提調申晦,提調李重祜,副提調宋載禧,判府事李思觀,判敦寧李益炡,仁陽君李景祜,知事高夢聖·邊致明·韓師直,記事官權偀·洪國榮·閔慶世,醫官方泰輿·鄭允協·慶絢·柳光翼·金季良·吳道炯,以次進伏訖。晦曰,夜間聖體,若何?上曰,一樣矣。晦曰,寢睡·水刺,何如?上曰,一樣矣。晦曰,診候,何如?上曰,依爲之。泰輿診察訖。奏曰,脈候度數調均,滑體一樣矣。其下諸醫,皆如泰輿所奏。晦·重祜,先爲退出。上命書傳敎曰,李仁海事,領相旣奏,而以重臺啓意,其時雖不下敎,飭已施,何問供辭,特放事,分付該府,押班監察,飭勵已施,況三百年再有之事,其宜參酌,竝分揀特放事,一體分付。思觀進伏曰,近日聖體,若何?上曰,一樣矣。思觀曰,王世孫氣候,若何?上曰,好在矣。仍宣醞,賜御製,命賡進。上命書傳敎曰,噫,判中樞金守溫,豈特古壯元?卽此試壯元,其奉祀孫,令銓曹,卽爲懸註調用。上又命書傳敎曰,飭已施,其何多日,李鎭復·金熤,竝敍用。上又命書傳敎曰,今登俊試,三百年再有之事,文科十五人圖像,藏于春曹,武科十八人圖像,藏于兵曹事,分付。過八朔後,依古例賜宴,政府。又命書傳敎曰,今番登俊試榜目,傳敎首書,次書序文,其下書讀券官對讀官事,分付。上曰,耆社畵像,依前爲之。出榻敎上命書傳敎曰,行司直邊致明,今日同召,意蓋深也,旣見何無表意,特賜表裏一襲,肉伍斤。又命書傳敎曰,高夢聖賜帛賜肉,依邊致明例擧行。益炡曰,西平君無後,花春君無奉祀之人,自上定給似好矣。上命書傳敎曰,今聞其涉愴然,噫,花春父子,頃年受恩,若何?西平奉祀,令宗簿寺,擇定後草記。上命書傳敎曰,都承旨卽初授故,下敎而榮掃,與前知申無異,旣謝恩許遞,其代前承旨徐有寧除授,牌招察任,房順房。三院副提調例兼。益炡曰,今番親臨勤政殿,行登俊試,卽是三百九年後再有之盛擧,不可無圖繪傳美之事,曾於丙戌年崇政殿進宴時,有圖畵作帖之事,今亦依此例,令政院,圖進,以爲光前耀後之資,恐合事宜,敢此仰達矣。上曰,依爲之。出擧條上曰,詣臺臺臣入侍。出榻敎執義黃榦進伏曰,臣才識魯鹵,言議巽軟,本不合於淸朝耳目之任,出入臺閣,數十年而未嘗論一人陳一事,其空疎譾劣之狀,伏想聖鑑亦已洞燭矣。況今孤露後,豈有一分承膺之望,而第三年逖違之餘,一登筵席,獲瞻淸光,歸塡丘壑,卽臣區區至懇,故章皇登道,冒昧出肅,而念臣年紀衰邁,纔經草土,神精銷鑠,形骸徒存,金門聽漏,若隔前塵,陳力就列,斷無其望,仍因蹲冒,非所可論,請命遞斥臣職。上曰,其所撕捱,極涉太過,勿辭,亦勿退待。出擧條榦曰,請還寢罪人張光碩,減律定配之命,依前下敎擧行。上曰,勿煩。出擧條榦曰,臣有區區所懷,敢此仰達。昨冬藏樂之命,雖出於我聖上追慕之盛意,而第伏念禮樂者,有國之所不可一日無者,況當景運載回於三陽,寶算方躋於九旬,此誠三代以後所未有之盛際也。環東土數千里群生,莫不歡忭蹈舞,擧切億萬斯年之頌,而聖德太過於執謙,始拒呼嵩之請,孝思不匱於追先,終有停吹之敎,試以日昨登俊試言之,此乃三百年再有之盛事,而殿下踐其位行其事,克篤繼述之美,舊殿唱臚,獨未有奏樂之擧,伊日諸臣,亦無一言及此,此固群下之罪,而臣愚死罪,亦不能無憾於天地之大,伏望亟命復樂,俾悅顒望群情焉。上曰,職在亞長,年過六十,初登筵席,其所懷與他有異,而以此事陳者,其皆處分,則今於黃榦,豈可異也?雖然,旣曰異於他云,特爲參酌,只遞其職。此批答以傳敎出諸臣以次退出。此條疑在十八日
甲午正月二十八日申時,上御集慶堂。藥房入診,時原任大臣,同爲入侍時,都提調申晦,提調李重祜,副提調李,奉朝賀洪鳳漢,領議政金相福,領府事韓翼謩,左議政金尙喆,判府事李溵,右議政元仁孫,判府事李思觀,記事官權偀·李勉修·閔慶世,醫官方泰輿·鄭允協·慶絢·吳道炯·金季良·柳光翼·徐命緯·白文昌,以次進伏訖。晦曰,午間聖候,若何?上曰,一樣矣。晦曰,湯劑待令,而先爲診候,何如?上曰,依爲之。泰輿曰,脈候比朝顯愈,而猶未均矣,胃脈亦勝矣。允協曰,度數頗均,而比午差勝矣。其下諸醫,皆如泰輿等所奏。上進御湯劑訖。晦曰,建功湯,加進一貼似好矣。上曰,理中建功湯,依前方加入一貼,更爲煎待。出榻敎相福曰,判府事李溵雖入侍,而足病未差,行步極艱矣。上曰,退休焉。溵先退。相福曰,領敦寧金陽澤,擔舁入闕,而眼疾甚劇,面部浮高,不能入侍矣。上曰,使之退休焉。諸臣以次退出。
甲午正月二十八日初更,上御集慶堂。藥房入診入侍時,都提調申晦,提調李重祜,副提調李,記事官權偀·李勉修·閔慶世,醫官方泰輿·鄭允協·慶絢·吳道炯·金季良·柳光翼·徐命緯·白文昌,以次進伏訖。上曰,先診候,可也。泰輿診察訖。奏曰,脈候大體比夕間一樣,而胃脈則弱矣。允協曰,度數漸漸調均,而胃脈頗不足矣。其下諸醫,皆如泰輿等所奏。上進御湯劑訖。上曰,儒疏何事也?曰,本草不見,而大槪則請臨湖書院賜額矣。此則旣有禁令故不捧矣。晦曰,水刺在前,有自本院進重蒸飯之例矣。上曰,再明間,似當進矣。上曰,明日依前加入可乎?晦曰,下詢醫官然後,可以定矣。泰輿曰,明朝則依前加入,好矣。諸醫皆奏爲好。上曰,理中建功湯,依前加入,明朝一貼煎入。出榻敎諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂問安。答曰,知道。
大殿·中宮殿,朝廷·二品以上·六曹堂上·大司憲·大司諫單子問安。答曰,知道。
大殿·中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂問安。答曰,知道。
大殿·中宮殿·惠嬪宮,藥房口傳問安。答曰,知道。
傳于李曰,內局入侍。
沈翔雲啓曰,京畿監司金載順,依下敎來待矣。傳曰,入侍。
李漢豐,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午正月二十九日卯時,上御集慶堂。藥房入診,時原任大臣,奉朝賀,同爲入侍時,都提調申晦,提調李重祜,副提調李,奉朝賀洪鳳漢,領議政金相福,領府事韓翼謩,左議政金尙喆,判府事李溵,右議政元仁孫,判府事李思觀,醫官方泰輿·鄭允協·慶絢·吳道炯·金季良·柳光翼·徐命緯·白文昌,以次進伏訖。晦曰,夜間聖體,若何?上曰,一樣而痰候留住甚難矣。晦曰,寢睡,何如?上曰,少睡矣。晦曰,水刺幾何進御乎?上曰,少進米飮矣。仍命診候,泰輿診訖奏曰,脈候度數調均,而一向不足矣。其下諸醫,皆如泰輿所奏。上進御湯劑訖。鳳漢曰,夜間聖候,若何?上曰,一樣矣。鳳漢曰,寢睡,何如?上曰,雖未穩睡,而亦能少睡矣。鳳漢曰,水刺進御,何如?上曰,米飮略進矣。上曰,退去。諸臣以次退出。
甲午正月二十九日辰時,上御集慶堂。藥房入診入侍時,都提調申晦,提調李重祜,副提調李,記事官宋景煥·李勉修·閔慶世,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,俄間聖體調攝,若何?上曰,無加減矣。請診候,泰輿等以次診候,退伏奏曰,脈候左右三部度數稍均,而但脾胃氣虛,痰候不沈而往來矣。上曰,如是膈滯之症,於予心似初矣。晦曰,湯劑,小許頻進好矣。命召儒臣,賤臣承命出來,與應敎洪相簡,修撰洪鳴漢,偕入進伏。上命讀問答,承史儒臣,以次輪讀訖。儒臣先退,晦進湯,上進御訖。又命吳道炯·金季良診脈。兩醫官診候,退伏奏曰,脈候依前矣。上曰,昨日安過,今日食積難狀矣。上曰,理中建功湯,依前方煎入。出榻敎命時原任奉朝賀入侍,承命出來,與奉朝賀洪鳳漢,領議政金相福,奉朝賀金致仁,領府事韓翼謩,左議政金尙喆,判府事李溵·李思觀,右議政元仁孫,偕入進伏。上注書權偀遞入,賤臣先退。
甲午正月二十九日未時,上御集慶堂。藥房入診,時原任大臣·奉朝賀,追後入侍時,都提調申晦,提調李重祜,副提調李,記事官權偀·李勉修·閔慶世,醫官方泰輿·鄭允協·慶絢·吳道炯·金季良·鄭允說·柳光翼·徐命緯·白文昌,以次進伏訖。上命道炯·季良·光翼診候。道炯曰,脈度雖均,而少有滯氣矣。季良曰,脈候少滯矣。光翼曰,左三部似弱矣。道炯曰,香橘茶,加山査·神曲,進御好矣。諸醫,皆奏爲好。上曰,香橘茶,加山査肉·檳榔各二錢,神曲炒硏一錢煎入。出榻敎上曰,時原任大臣·奉朝賀入侍。出榻敎奉朝賀洪鳳漢,領議政金相福,領府事韓翼謩,左議政金尙喆,判府事李溵,右議政元仁孫,判府事李思觀,以次進伏。鳳漢曰,聖候,若何?上曰,甚有滯氣矣。上曰,金奉朝賀入侍事,遣史官傳諭。出榻敎俄而奉朝賀金致仁進伏。致仁曰,聖候,若何?上曰,昨日少愈,而今又有餘氣矣。致仁曰,腹部餘症則夬愈乎?上曰,然矣。少間,上又命道炯·季良診候。道炯曰,比俄間一樣矣。上進御香橘茶。又少間,命道炯診候。道炯曰,滯候少愈,而深診則有力矣。上進御米飮訖。仍命書傳敎曰,古人云疑之勿任,任之勿疑,此誠格言,頃者之事雖誤,嗚呼,一聲鼓吹三人生,予意深矣。尙在丹書,其何言也,而此非比之於關係莫重者,則一時嚴處分可也。其何垂百世?況其時所對者,亦莫非表裏純同而然,嗚呼於此堂,依章閣古事,命書進,卽此而止,可見弦韋,而是誰子是誰孫?嗚呼,娚妹三代之相,古豈有也?況一則,予見兩代,一則予見三代,而二代事予,況一時豈比於飭勵之敎?其本百世而傳。嗚呼,朝鮮宇宙間,其在丹書中,心雖快,何負三代?且以復官大臣言之,一此命後,可謂無累,而此則不然。嗚呼暮年,今氣若此,予今不諭,其將誰爲能乎,況此錄乎?非垂裕後昆之意。嗚呼,故奉朝賀,冥冥有知,其將若何?嗚呼,因一時之快,陷相臣於百代,頃者永垂百世錄在京史閣者,與未持去者,皆令洗草,已持去者,亦令後日曝曬下去時,卽其時洗草以聞。嗚呼,雖下大夫,體群臣在九經,不如此,況三代爲相者乎?豈特此也?意亦欲諭者,而此則關係於君,嗚呼他日,孰敢更議?今日予氣誠難,少拾精神,叩閾下敎,雖故奉朝賀聞之,必垂涕於九原矣。書訖。上曰,予了債矣。晦曰,感泣無從矣。致仁曰,幾次生全乎,感泣無地矣。上曰,此後卿若下鄕,是負予也。致仁曰,聖敎如此,豈敢不留,而臣作閑暇之身,當往來矣,爲臣子者,誰不蒙生成之澤,而至於臣身,父母生之,而累蒙生全之恩,隕結磨放,歇后語也,世世生生,何以報答天恩乎?上進御米飮訖,又命診候。泰輿曰,脈候大體不足,而度數調均矣,湯劑則夜間進御,而茶飮一貼,更爲進御好矣。上曰,非過乎?泰輿曰,非過矣。諸醫皆如泰輿所奏。上曰,香橘茶一貼,更爲煎入。出榻敎絢曰,茶飮則非過矣,而今無滯氣,建功湯一貼,先爲進御,似好矣。道炯曰,脈度已均,而頗不足,繼進建功湯,而其前頻進米飮好矣。上曰,理中建功湯,一貼依前方加煎入。出榻敎俄而,重祜持湯劑入侍,上進御訖。晦曰,鄭允說,今始入來矣。上曰,診候。允說診察訖。奏曰,臣今始診察,而脈候度數則調均,而大體不足矣。有間,重祜持香橘茶入侍,上進御訖。諸臣以次退出。
上在慶熙宮。停常參·經筵。
藥房都提調申晦,提調李重祜,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢來問安,竝此仰稟。答曰,知道。豈特暮年,正月昨過,今月重逢,今已三朔,是豈孝乎?予氣已知之,更何暇諭焉?
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
大殿·中宮殿,朝廷·二品以上·六曹堂上·奉朝賀·大司憲·大司諫單子問安。答曰,知道。
大殿·中宮殿·惠嬪宮·世孫宮·嬪宮,政院·玉堂問安。答曰,知道。
大殿·中宮殿·惠嬪宮,藥房口傳問安。答曰,知道。
傳于李曰,內局入侍。
吏曹口傳政事,檢閱單南鶴聞。
吳載純啓曰,新除授檢閱南鶴聞,旣已付職,牌招入直,何如?傳曰,允。
傳于李曰,內局入侍。
傳于沈翔雲曰,同副承旨入侍。
李漢豐,以都摠府言啓曰,都摠管安南君,以社稷春享大祭亞獻官隷儀事,議政府晝仕出去之意,敢啓。傳曰,知道。
李,以戶曹言啓曰,依傳敎,奉朝賀金致仁,自癸巳三月,至甲午二月,合十三朔祿俸月致及癸巳春秋歲時周急,令倉官與本曹郞廳輸送,則只二月朔祿俸月致及春秋等周急領受,而其外十二朔祿俸月致及癸巳春秋歲時周急,竝不領受,何以爲之?敢稟。傳曰,嗚呼,旣下敎之後,本事今無可謂,毛將焉傳者,只俸今朔,其涉過矣,更爲輸送。
李漢豐,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午二月初一日卯時,上御集慶堂。藥房入診,時原任大臣·奉朝賀,同爲入侍時,都提調申晦,提調李重祜,副提調李,奉朝賀洪鳳漢·金致仁,領議政金相福,領府事韓翼謩,左議政金尙喆,判府事李溵,右議政元仁孫,判府事李思觀,記事官權偀·李勉修·閔慶世,醫官方泰輿·鄭允協·慶絢·吳道炯·金季良·鄭允說·柳光翼·徐命緯·白文昌,以次進伏訖。晦曰,夜間聖候,若何?上曰,至曉少愈矣。晦曰,寢睡,何如?上曰,時時乍睡矣。晦曰,米飮·水刺幾許進御乎?上曰,略進矣。仍命診候。泰輿診訖,奏曰,脈候度數漸漸調均,而胃脈猶不足矣。其下諸醫所奏,皆如泰輿言。診候訖,上進御湯劑。鳳漢起伏曰,夜間聖候,若何?上曰,與昨一樣矣。上曰,金奉朝賀入來乎?晦曰,入來矣。尙喆曰,今日單子問安,而宿於其家云矣。上曰,貴矣。仍命書傳敎曰,金奉朝賀,旣已入侍,昨亦下敎,祿俸月致等,依例卽爲輸送分付。上曰,湯劑加減,當何以爲之乎?泰輿等次次奏曰,理中建功湯,依前加入以進,似好矣。上曰,理中建功湯,依前加入一貼,更爲煎入。出榻敎俄而重祜持湯劑進伏。上進御訖,諸臣以次退出。
甲午二月初一日辰時,上御集慶堂。藥房入診,時原任大臣·奉朝賀追後入侍時,都提調申晦,提調李重祜,副提調李,記事官權偀·閔慶世·南鶴聞,醫官方泰輿·鄭允協·慶絢·吳道炯·金季良·鄭允說·柳光翼·徐命緯·白文昌,以次進伏訖。上曰,胃惡,似有嘔氣矣。泰輿診察奏曰,脈候右寸關稍高,而大體比俄間一樣矣。諸醫以次診察,至季良。上曰,診察止之,嘔氣特甚,當進何藥乎?泰輿曰,更進香橘茶,似好矣。諸醫皆如泰輿所奏。上曰,煎入可也。重祜退出。上曰,本症復作,下腹刺痛矣。俄而景祜持香橘茶進伏,上進御訖。晦曰,椒熨待令矣。上仍命熨移時,上曰,奉朝賀·時原任入侍。出榻敎奉朝賀洪鳳漢,領議政金相福,奉朝賀金致仁,領府事韓翼謩,左議政金尙喆,判府事李思觀·李溵,右議政元仁孫,知敦寧金漢耆,副司直鄭厚謙,以次進伏。鳳漢曰,俄間聖候,若何?上曰,本症復作矣。連進蔥椒熨。晦曰,今則嘔氣已愈,更進建功湯似好矣。上曰,持入可也。景祜持湯劑進伏。上進御訖,諸臣以次退出
甲午二月初一日未時,上御集慶堂。藥房入診入侍時,都提調申晦,提調李重祜,副提調李,記事官權偀·閔慶世·南鶴聞,醫官方泰輿·鄭允協·慶絢·吳道炯·金季良·鄭允說·柳光翼·徐命緯·白文昌,以次進伏。上有寒戰症候,移時少愈。泰輿診察奏曰,脈候頗縮,而漸漸四斡矣。泰輿等仍奏曰,人蔘養胃湯進御,似好矣。晦曰,諸醫皆奏以人蔘養胃湯爲好云,當爲煎入矣。上曰,理中建功湯停止,人蔘養胃湯本方,加人蔘二錢五分,桂枝一錢半,白荳蔲一錢煎入。出榻敎諸臣退伏楹外,俄而重祜持湯劑入來,諸臣同爲進伏。上曰,久睡矣。晦曰,就寢頗久,伏幸矣。晦曰,養胃湯持入矣。上仍進御訖。上曰,汗氣多矣。晦曰,汗氣極好矣。諸臣以次退出。
甲午二月初一日夜初更,上御集慶堂。藥房入診入侍時,都提調申晦,提調李重祜,副提調李,記事官權偀·閔慶世·南鶴聞,醫官方泰輿·鄭允協·慶絢·吳道炯·金季良·鄭允說·柳光翼·徐命緯·白文昌,以次進伏訖。晦曰,水刺進御乎。上曰,少進矣。晦曰,表氣與痰候,幸得汗氣,可得勿藥之慶矣。上曰,今日得睡多矣。晦曰,診候,何如?上曰,依爲之。泰輿診察訖。奏曰,脈度縮候夬伸矣。其下諸醫,皆如泰輿所奏。上就寢,俄而,命讀奏公事。上又就寢,三更五點起寢。晦曰,夜已半,湯劑進御,何如?上曰,建功乎,養胃乎?晦曰,養胃湯矣。上進御湯劑訖。上曰,今番則萬古初也,痰候不知去處,汗亦異矣。晦曰,得汗候,天也。上曰,此堂昔號集慶矣,今果集慶矣。上命書傳敎曰,嗚呼,涼德臨御五十年,年今八十一,曰以追慕,何事繼述,曰以臨民,何事能濟?夙夜興惟,臨淵凜然,亦歇后語也,若此而一年亦歉然,況今八十年乎?況三南與畿甸數邑,海西延白·海州,亦告歉,三南旣通一道,莫云畿甸·海西數邑,具民亦吾赤子,此猶第二件事。嗚呼,千千萬萬料表,冥然逢昨臘,且逢今年,今已仲春,憶昔年侍湯時,瞻彼興政堂,至八朔,心膽俱隕,亦歇後語,嗚呼此際,重逢此年,千乘浮雲,萬機楚越,八十加一歲,由此而然乎?年益暮氣益衰,而重逢此年,其勢固然而然乎?自春初予知熟矣,其近晦日,兼得六氣之感,初則謂以若前,其日誠難,仍命直宿,心自喜曰,嗚呼,此日若唐小說中幾日魂遊乃返,初曰由於寒氣透襲,有食滯之祟,因此嗚呼,此年正月,倖而氣作,嗚呼,此日其氣可判。噫,昨晝其氣誠難,故特召奉朝賀·時原任,意蓋深也,其意何?欲諭予意,未及數語,仍以昏昏。噫,彼唐太宗,其魂荒誕,嗟哉,今予似夢非夢,猶免其誕,初若晝夢,而噫,近者豈特氣衰,自知者深。時·原任入侍,似醒復昏,意來快諭,大抵近日,以予氣,其所大吐,已是異常,飮檳榔,雖似通利,乍有見效,而今日初謂勝愈,旋卽氣作,特召時原任奉朝賀,意蓋此也。其時氣何可言也,而公然入睡,自午至申三時間,莫知人事,豈特此也,建功爲養胃,亦莫知由何,睡中雖聞,其若前生,意謂果是醒而問焉,仍以得汗,舊日之氣頓勝,是何理,誠料表?嗚呼,予氣其衰已判,今又若此,其旋頓勝,其況昨月,夢亦若此,是誰賜,追慕倍深?嗚呼,以予追慕,年亦八旬一,可知可判,嗚呼,以予氣衰,逢今年,今予一心,惟在萬姓億兆,今若不諭,更待何時?昨日三時,後若復臨億兆,爲先特賜今月租稅,使八道元元,咸知望九君心焉。噫,惠雖小,自初一,特減其今月內賦稅徭役,以示予意,此亦漢光武日復一日之意也,京都諸民,至三江特減今月徭役,以示復臨其君意。嗚呼,恩雖小,心則深,氣少勝,此心欲諭,驪·利·陽城·喬桐,其猶若此,以此諒予心,三南尤甚邑,海西三州亦然,能濟元元,然後庶可曰,體望九其君之心,以此卽爲下諭于三南·畿甸·海西道臣,今月免役一節,今諭,亦知委八道,書傳敎訖。晦曰,今已向晨,明後召接,則當煎兩湯劑待令矣。上曰,依爲之。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
大殿·中宮殿,朝廷·二品以上·六曹堂上·奉朝賀·大司憲·大司諫單子問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
傳于李曰,此亦紀綱攸在,差晩入來,承旨·儒臣,竝解見任,坐直及都承旨安徐。
傳于李曰,時原任大臣·奉朝賀·都承旨·同副承旨竝入侍。
傳于李世演曰,承旨與編次人二人入侍。
傳于李曰,內局入侍。
傳于沈翔雲曰,儒臣持問答入侍。
李啓曰,左右副承旨換房事,命下矣。明日傳香,禮房承旨當爲齋宿,右副承旨趙英鎭,牌招入直,何如?傳曰,允。
李漢豐,以訓鍊都監·二二所巡廳·左右捕盜廳言啓曰,去夜無犯夜人所捉之意,敢啓。傳曰,知道。
王世孫上疏曰,伏以邦慶,何歲不有,而豈有若今歲,何日不然,而豈有若今日哉?今歲卽寶算望九之歲也,今日卽聖候平復之日也。藥院移直,中外憂遑,凡有五日,荷上天之祐,賴祖宗之靈,曾未數時,汗水浹洽,旋得天和,此非但聖上稟受强健,卓越凡人,抑亦上天祖宗之陰隲於不知之中者,的然可見,則聖上之受賜於上天與祖宗者,無疑矣。三代盛時,亦未聞如此不常有之大慶,顧小子懽忻忭祝之誠,不自覺形於色而發於言,發於言而成於文也。至如薄海蒼生,愚夫愚婦,凡有血氣之類者,莫不鼓舞動盪,翹首跂足,皆願望九重而呼千歲,則在廷臣僚之心,當如何?在廷臣僚之心,亦不自已,則在小子日夜如渴之心,尤當如何哉?今番邦慶,受賜於高高冥冥,則雖以我聖上恒日撝謙之德,亦豈無仰答下副之擧乎?此不待臣之陳請,聖上亦有以默察矣。伏願天地父母,特允所請,卽令儀曹,以涓吉,亟行縟禮,俾遂秉彝同得之心焉。且伏念近日,雖有停樂之成命,旣許鼓吹於曝曬之行,則凡於所重,宜無異同,而目下邦慶,固當告由陳賀,其所重,豈比於曝曬之行哉?大庭法樂,亦不可須史廢也,至今之肺,不聞管籥之音,抑鬱之心,恒切于中,迺於請賀之疏,尾陳數語,惟聖明之體諒焉。臣無任顒望所懇之至,謹拜疏以聞。答曰,省爾之章,嘉爾之誠,嗚呼,自臘冬至前月,若有生世之念,豈曰孝乎?纔步望九之年,前月將晦,內局直宿,於予得矣,於予得矣,而前月三日,今月一日,朝則稍勝,旋復有氣,非癨非疝,難形難狀,至於昨朝,尤涉殊常,特召奉朝賀·時原任意蓋深矣。僅能數語,其宿乎,其昏乎?若醉若癡,將至三時,嗚呼此間,在今世乎,在前生乎?此中惟聞養胃湯,心自謂曰,建功今皆曰靈丹,養胃今何來此,亦氣浮而然,亦涉異常。其猶數時昏,晩後乃醒,而其猶若在醉夢,雖然今予卽追慕,一氣字也,此際春寒甚緊,食不能下,故似癨非癨氣亦難狀,强吐數次,大抵凡人,氣衰則吐亦難,且揷羽而吐,莫能盡也,而今予日寒凝痰,再巡皆吐,加以泄焉,此吐瀉兼焉,三法一猶未盡,曉後豈曰,惡寒,亦非醫書所謂,似寒非寒,手足幾乎厥冷,甚至於戰慄,滯氣復作,自量自量,誠難誠難,故欲諭而召,僅數語而昏睡,此豈果宿?可知可知。雖夜中,更內三覺,況晝三時乎?嗚呼,爾祖昨日三時,誠可謂醉生,醒而思焉。今予八旬一,咸曰,陟降賜焉,而嗚呼陟降,何不眷顧而若由其祖其先,而佑成我東,三國中豈有長壽王一君?此不過人臣告君之辭,而昨日三時間事,誠非偶然,故敢稱誰賜,亦何而然,此高高與陟降。今日朝鮮,只有衰君與沖子,而其君逢今歲氣若此,爲宗國悶,不肖與孫,丁寧眷佑,若耳提面命,於此何敢曰偶然,故許爾請。其令陳章,而聞其讀章,其章勝於頃章,數月之間,文何夙成?至於稱彼蒼陟降句語,正若爾祖意,不覺涕流于席,至於尾陳二字,汝何學此文,然予則曰濫矣,祖其孫,孫其祖,以孫夙夜在側,莫體祖心何也,予雖涼德,何心爲其孫而忘其昔乎?深嘉之餘,以十字古語,勉爾,其何?卽小損周之文,致用夏之忠。嗚呼此擧,專由仰謝,而旣許陳章,故聞章來,特召承宣與編次人,嗚呼陟降,眷不肖,不踰其夕,不肖小子,亦何敢踰日?昨日以後,其果頓勝,其宜卽告而仰答故也。明曉告由祭,宗社·永寧殿,今番遣大臣攝行,儲慶宮·毓祥宮·徽寧殿,遣重臣攝爲,雖停鼓吹,此於予若復臨朝鮮,故今予氣勝,若三昨月,庶可能致力,資政起立,若着衣知腰細,果難。子曰繪事後素,且云與其史寧野,況隆福在近,意欲以贊拜,聲聲徹日永門,臥內當着笠受賀,爾與百官,皆袞衣冠帶成禮焉,予亦有附於尾者,何則?數月內,汝若是夙成若昔年,祝有年御詩,曾孫有慶,深有祝於爾云爾。仍傳曰,都承旨持此批答,傳諭世孫。
司諫李崇祜上疏曰,伏以祖宗默佑,聖候不日康復,年符昔年,慶協前慶,此實載籍未有之事,臣民歡忭,曷其有旣?睿孝仰格,賀儀遄擧,尤不任舞蹈之至,第伏見,傳敎下者,有行禮時只鼓吹之命,臣竊以爲過也,昨日乃瘳之慶,卽是陟降攸賜,殿下之上告下布,又是仰答陟降,則今者之禮,係關莫重,誠非殿下所得以私也,而鼓吹軒架,爲樂雖同,體段大異,則不設軒架,實不可謂用樂也。踐先王之位,行先王之禮,而獨不用先王之樂,則是可謂仰答陟降之賜乎?從前復樂之請,尙未能積誠回天,此實群下之罪,臣固不勝其慨然,而況値此無前之慶,行此無前之賀,而儀文之間,一有未備,則尤非所以揄揚盛賜之意。伏願殿下,穆然深思,淵然回悟,特命有司,依禮擧行焉。事在目下,不容緩聲,玆不得不瀆擾於靜攝之中,臣尤悚仄之至,臣無任屛營祈懇。答曰,省疏具悉。停樂之中,其雖一時,豈可復設,而今者此命,始受賜之重也,旣命權爲,則軒架鼓吹,其何論也,而已有資政殿古事,故下敎,於今殿庭開拓,與慶運一般,所陳亦得體,依施焉。
甲午二月初二日卯時,上御集慶堂。藥房入診,時原任大臣進後入侍時,都提調申晦,提調李重祜,副提調李,記事官權偀·李勉修·閔慶世,醫官方泰輿·鄭允協·慶絢·吳道炯·金季良·鄭允說·柳光翼·徐命緯·白文昌,以次進伏訖。晦曰,夜間聖候,若何?上曰,至曉少愈矣。晦曰,寢睡,何如?上曰,時時乍睡矣。晦曰,米飮幾次進御乎?上曰,略進矣。泰輿仍爲診察訖。奏曰,脈候度數漸漸調均,而胃脈猶不足矣。諸醫皆如泰輿所奏。上進御湯劑訖。上曰,奉朝賀·時原任大臣入侍。出榻敎奉朝賀洪鳳漢·金致仁,領議政金相福,領府事韓翼謩,左議政金尙喆,判府事李溵,右議政元仁孫,判府事李思觀,以次進伏訖。鳳漢曰,夜間聖候,若何?上曰,與昨一樣矣。金奉朝賀入來乎?晦曰,入來矣。尙喆曰,今日單子問安,而宿於其家云矣。上曰,貴矣。仍命書傳敎曰,金奉朝賀旣已入侍,昨亦下敎,祿俸月致等,依例卽爲輸送事,分付。諸臣以次退出。
甲午二月初二日辰時,上御集慶堂。編次人入侍時,編次人李潭·蔡濟恭,同副承旨沈翔雲,記事官宋景煥·閔慶世·南鶴聞,以次進伏訖。上曰,明日當受賀,只以明日用樂儀注,一體擧行。命翔雲,書宗廟·社稷·永寧殿·儲慶宮·毓祥宮告由祭文。又命書傳敎曰,沖子所請,予今受賀,事非偶然,雖停吹之中,猶設其樂,此猶然矣,況庭行典禮乎?物有本末,事有終始,旣告下布,何待撤直?內局都提調,鞍具馬一匹面給,子壻中一人除職,提調判尹李重祜,豈云副提屬耳?卽是同品加資,副提調其雖同品,年猶少,宜惜,熟焉一匹面給。內局注書·翰林閔慶世,竝陞文,差備待令醫官,與掌務官,竝加資,加入直醫官各半熟馬一匹。入直諸都尉知敦寧前禮參,各賜廐馬,其餘醫官,各兒馬一匹賜給。湯藥書員,依例承傳,其餘員役,米布,令該曹考例賞給,旣先命頒赦文,何用四六製下,明日卽爲頒赦,咸知此意,時推人員竝蕩滌,與歲抄依例書入,頒赦百官加,該房依例擧行。旣有邦慶,當與士同慶,何待其稟?慶科庭試,待秋擇日,武科初試,取三百人,恩全君禶·光春君棬·靑城尉沈能建·興恩副尉鄭在和,竝百官加親授,明日百官加政下批,長番中官李夢良,世孫宮承言色中官李秀采,竝百官加親授,明日百官加政下批。又命書傳敎曰,所重用樂事,旣下敎。嗚呼,昨日陟降所賜,旣曰,聲徹日永云,則今聞甲午年賀,卽七月初三日云,其亦異常,一依資政殿例,只鼓吹行禮事,分付。儀注時刻單子安徐,日高後來待,待下敎只入正時,朝服依前。仍命書頒文,嗚呼,臨御五十載,誠未能萬一追慕,德莫能一二下究,徒位徒壽,恒切歉然,其況今年,追慕冞切,昨臘起懷,逮于今春,心非木石,何能堪乎?正月臨晦,內局直宿,愧然若昔,於予得矣,蔘劑幾年長服,建功浹洽腸胃,雖有微恙,數貼何愈?初因風寒,轉輾多日,似愈旋作,以至于昨,初予意復起,何言因此,予知深矣。其初三吐,已由探吐,中間下泄亦檳榔屑,乍效旋作,證涉異常,意謂因衰而然,八旬何望其復?特召大臣,意專在此,僅以下敎,似睡非睡,迄于三時,所着皆霑汗,省覺亦矇矓,因此昏涔,若醉若癡,汗果浹洽,氣亦頓勝,注痰莫知去處,昏氣因此而醒,是誰賜?卽陟降,今年常賴陰隲。嗚呼,昨日若此,是誰之賜,其何稽謝?卽令儀曹,先告廟社,依例頒赦,今予之意若令再臨,今二月初三日曉,遣大臣而先告,綴其文而次布,自平明前,雜犯以下竝宥,在官者加一資,依例爲之,頒示中外。於戲,八旬一復臨億兆,嗟予心萬倍,前日親製敎文,咸須知悉。命題集慶堂頌,使入直諸臣,各述以獻,遂命退出。諸臣以次退出。
甲午二月初二日辰時,上御集慶堂。藥房入診入侍時,都提調申晦,提調李重祜,副提調李,記事官權偀·閔慶世·南鶴聞,醫官方泰輿·鄭允協·慶絢·吳道炯·金季良·鄭允說·徐命緯·白文昌,以次進伏訖。晦曰,曉間聖候,若何?上曰,一樣矣。晦曰,寢睡,何如?上曰,略睡矣。晦曰,水刺幾許進御乎?上曰,小進矣。晦曰,診候,何如?上曰,依爲之。泰輿奏曰,脈候調均,胃脈有力有滑體矣。上曰,當進何湯劑乎?晦曰,問醫官等,則今則諸症快復,當進建功湯云矣。上曰,人蔘養胃湯停止,理中建功湯,依本方一貼煎入。出榻敎俄而湯劑持入,上進御訖。命書傳敎曰,贊儀慶㫻特放事,分付。又命書傳敎曰,今番差備待令人中,已經資窮人,各熟馬一匹面給。上曰,建功湯一貼,更爲煎入。俄而重祜持湯劑,更爲進伏。上進御訖,上起坐。命道炯·季良診察。道炯曰,殿座後按察,則胃脈尤勝,益有滑體矣。季良曰,脈度尤詳知快復矣。上命書傳敎曰,飭已施,事由循例,禮房當亦直宿,諸承旨·儒臣解見任,下敎,特爲安徐。承旨牌招察任。禮房進省記入直。諸臣以次退出。
甲午二月初二日酉時,上御集慶堂。儒臣入侍時,同副承旨沈翔雲,記事官宋景煥·閔慶世·南鶴聞,應敎洪相簡,修撰洪鳴漢,以次進伏。上命儒臣·承史輪讀問答訖。上曰,太室社壇,禮房承旨馳詣摘奸以來,宣傳官二員待令,騎馬二匹立之。出榻敎仍命書傳敎曰,明日便殿輿輦儀仗禁軍,一倂安徐,禁軍其或待令,預爲分付。雖入直禁軍,依常時例,其令食代直處,禁軍若此,扈衛軍官有廳軍,尤無可論,一體安徐。世孫侍於堂內,只前後行禮時下庭而禮,以此分付春坊,殿庭亦勿設油遮日,侍衛摠府·兵曹堂郞各一人,重列階上,宣傳官·武兼侍衛皆安徐。令參班列,春坊官員實兼官,皆待令,翊衛司只佩劍佩弓矢二雙待令,餘皆安徐。繖扇等侍衛,其列於階上南北事,卽爲分付,蛟龍旗標旗纛仗焉皆安徐。承旨依例先拜,世孫宮涼繖扇月刀安徐,司鑰只待令,日傘·大殿月刀差備,此便殿亦安徐。雲寶劍自在安徐中,其令知悉,尙瑞院官員·世孫宮印差備翊贊,亦勿待令。凡諸班列,亦自常時入來門待令,殿庭狹窄,南月廊列立,其亦窄也,至春光門前,日永門南列立事,分付。上曰,湖堂朴相甲入侍。承命出來,偕入進伏。上下御製七言五言各一句,洪相簡·朴相甲,互相賡進,而上呼寫一句,則兩儒臣輒對,連下御製,兩儒臣所對如一。上曰,憶昨日見今辰,嗟亦予太康,雖然今日此擧,其豈夢想,一夕二十句,可見湖堂才,豈無表意?各賜鹿皮一令。若問其本,宜賞精薦,前大提學李福源亦賜皐比之典。出傳敎又命書傳敎曰,臥憶昨日,夢耶醒耶?八十一歲,其復若此,冥然曷勝?明日受禮,仰謝陟降,其若不然,軒架何設?其雖然矣,予忱何云猶設交椅坐於房中,何以殿庭權停禮行?意雖仰謝,予懷千萬,五十年臨御,何政何惠,觀光輿儓,於予歉然,些少小惠,昨已下敎。臥惟明日,嗚呼此心,於先憧憧,於民沓沓,豈曰已云,沁沁泄泄,自明日至今朔,都民諸役,特減令休。泮村入贖錢,依前月例,限十日停俸,甲午年,年十五歲遺民,若在今世者,令五部訪問以聞,有前朝後,有我朝不忘舊,亦古哲王意,王氏子孫强近者在松都人,令留守狀聞,凡用牌衙門禁屠外,亦依正月例,限十五日藏牌,以示予體昔年與民同慶意。上曰,今番此擧,意在仰謝,只此禮而已,諸道只封箋文,方物物饌,皆勿封進事,令禮曹三懸鈴,卽爲分付。出傳敎又命書傳敎曰,殿庭與月廊日永門南,只設補陳,勿設布帳事,分付。延和門外,只入直軍十名替代排立,禁衛營延和門西邊,建明門·興化門排立竝安徐,內局加資下批,凡賞典其令今日擧行。上曰,奉審承旨入侍。出榻敎承命出來,與奉審承旨偕入,以次仰奏。上曰,身雖在此,心若詣廟壇,爲今臣子,今日進排官,何敢代頉,而義盈庫亦多官,則何敢頉代乎?事之寒心,莫此爲甚,在家該郞,事過後令該府勘處,以制書有違私律,因此以聞,備邊郞莫重進排,皆以稱頉,此由於除本事而然,凡事雖然,於此等事,何敢若此?以此其敢陞六,特汰,此後三曹郞廳,雖武臣,勿差備郞事,奉承傳,奉審。承旨先退。出傳敎又命書傳敎曰,禮房眼昏,莫能讀祭物單子,左右副換房。仍命退出,遂退出。
甲午二月初二日初更,上御集慶堂。藥房入診入侍時,都提調申晦,提調李重祜,副提調李,記事官權偀·閔慶世·南鶴聞,醫官方泰輿·鄭允協·慶絢·吳道炯·金季良·鄭允說·徐命緯·白文昌,以次進伏訖。晦曰,俄間聖候,若何?上曰,一樣矣。晦曰,診候,何如?上曰,依爲之。泰輿曰,脈候與俄者一樣差勝矣。其下諸醫,皆與泰輿所奏。上進御湯劑訖。命書傳敎曰,社稷大祭兼告由。又命書傳敎曰,儲慶宮遣海運君,毓祥宮遣永城尉。又命書傳敎曰,明日此禮,非爲予也,謝陟降也。何遺一人,堂上·堂下侍從違牌人,一竝敍用,卿宰若有處分人,其皆一竝敍用,若未給牒者,亦爲給牒敍用,今日內口傳付軍職,皆令參班。上曰,此堂政謂集慶矣。仍命書傳敎曰,依頃者瑞巖頌,今日入侍奉朝賀·時原任·內局,與入侍諸臣·承史,集慶堂頌製進。讀奏公事訖。上命書傳敎曰,此人被斥玉署,予常惜也,今者陳章,可見超類,勸懲在君,其況今日,薇垣亞長李崇祜,特賜兒馬之典,以表予意。諸臣以次退出。
上在慶熙宮。停常參·經筵。
夜三更,流星出天中淡雲間,入西方天際,狀如拳,尾長二三尺許,色白。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿,朝廷·二品以上·六曹堂上·奉朝賀·大司憲·大司諫單子問安。答曰,知道。
藥房都提調臣申晦,提調臣李重祜,副提調臣李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢來問安,竝此仰稟。答曰,知道。昨氣雖定,本氣益苶,爲所重雖若此,强爲此心何靜?昨今日,誠異事,東西何班,金石何聲,雖坐今世,心在前生,且問今果八十一,氣何諭乎?入侍宜矣。
中宮殿·惠嬪宮,藥房口傳問安。答曰,知道。
李世演,以禮曹言啓曰,上候平復,告廟頒敎事,命下矣。今二月初三日曉頭,先行告祭於宗廟·永寧殿·社稷·儲慶宮·毓祥宮·徽寧殿,而同日辰時頒敎,京外進箋,世孫率百官陳賀,而中宮殿一體陳賀事,知委擧行,何如?傳曰,允。
又以禮曹言啓曰,今此稱慶陳賀時,王世孫坐堂受賀之節,何以爲之乎?敢稟。傳曰,方在侍湯,安徐。
又以禮曹言啓曰,卽接獻陵令所報,則昨日大風,本陵紅箭門兩柱木俱倒,而右邊柱根折傷,左邊柱根入石處,竝與礎而顚仆,柱根南邊石缺傷其大如手云,依定式,本曹郞廳進去奉審後,稟處,何如?傳曰,允。
趙英鎭,以吏曹言啓曰,今此頒赦時,別歲抄書入事,命下矣。居中居下,亦爲書入乎?敢稟。傳曰,一竝蕩滌。
李世演啓曰,百官加爲之事,命下矣。未承授推考傳旨,自本院爻周之意,敢啓。傳曰,知道。
傳于吳載純曰,吏批何如是遲滯,催促。
假注書望權偀陞六代,以李柱延爲假注書。
吳載純,以戶曹言啓曰,依傳敎,奉朝賀金致仁正月以前祿俸月致及周急,更爲輸送,則以爲正月以前月俸等,揆以事理,有不敢竝爲領受,明日入侍,謹當陳達此意,又不領受,何以爲之?敢稟。傳曰,旣已面諭,奉朝賀宜當受,更令郞官倉官輸送。
傳于李曰,內局入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
兵曹口傳政事,以徐晦修·金悌行·申光洙·李壽勛·朴師訥爲副司直,以沈命德·慶再觀·宋霮·辛應三·金復休·李東泰·任觀周·洪樂恒·金樂洙·李羽逵·李基崧·李趾承·韓光近·韓後翼·洪宗藎·李商鳳·李重馥·南絳老·洪履健·趙載翰·李柱老·宋樂·申應顯·李濟萬·李克生·李昌漢·尹在醇爲副司果。
備忘記,傳于李曰,問世人此何世,於予誠太康,問世人此何世,於予誠太康,逢此日懷千萬,逢此日懷千萬,雖欲籲何籲,雖欲訴何訴,此何人此何人?今日庭中,金冠者幾人,帽帶者幾人,金石列何,繖扇立何,戎服者數人。問其君臥房中,闕門觀光人,何異於予?此果邦慶,予自哂也,更鼓旣深,靜臥下氣,少勝於夕,爲予言於大小群工,自此以後,兩纓含枚,令步九旬君,安予心便予意。
備忘記,又傳曰,嗚呼今日,予睡夢乎,常時乎?憶昔此年,怳然若昨,若問其年,昔則二十一,於今八十一,予問世人,是果孝乎?嗚呼,集慶堂幾次邦慶,其於今日,設軒架,成其禮,此昔癸亥建此闕後初爲也。且一堂中,設椅於廳,臥於房,聞金石贊拜聲,此亦若甲子年冬,若光明東溫堗,坐受宴饌也。嗚呼暮年,豈爲此豈爲此?誠太康誠太康。海東朝鮮,雖有三頭六臂人,孰能請豐亨事,予祝將此豐亨心,願成大有年也。
備忘記,又傳于曰,嗚呼,今於同年前初秋初三日,今仲春初三日,偶然相符,軒架命設,意蓋在也。雖然初意憶昔年,雖此堂强着而坐,少伸微忱,勢固然,今日特甚,雖牕隙,能視乎?頹臥房中,只聞贊拜,此果受賀,只百官禮成,報漏將動,猶莫知,意謂猶未昏,聞更鼓,果知其夜,此睡乎醒乎?世間苟且,君每若此衰困矣。
傳于李曰,內局入侍。
有政。吏批,行判書朴相德,參判鄭尙淳進,參議洪檢進,右承旨吳載純進,以李商輅爲司僕正,李東泰爲右通禮,趙德行爲繕工副正,李有白爲吏曹正郞,李奭濟爲兵曹正郞,鄭宅東爲禮曹正郞,韓師敎爲監察,李柱華爲工曹佐郞,權偀爲典籍,金器大爲知經筵,金漢耆爲知春秋,鄭存謙爲左副賓客,李景淳·尹誠東爲順康園守奉官,□□容爲假監役,恩全君瓚今加綏德,光春君棬今加中義,靑城尉沈能建,興恩副尉鄭在和,以上今加奉憲。
兵批,判書趙重晦進,參判洪樂純入直進,參議任珹病,參知李蓍廷病,左副承旨李世演進,以李奭濟爲內乘,金器大爲都摠管,李思質爲僉知,南益祥爲宣傳官,鄭景曾爲內禁將,朴光顯爲忠勳都事,李延喆爲訓鍊副正,崔範重爲部將,沈東郁爲昌慶將,李寬徵爲波知僉使,成天柱爲同知,南述老爲露梁別將,知事單韓師直·鄭基安·金弘得,同知單李春琦·李德祚,僉知金趾行,以上加設,依定式減下。
李漢豐,以禁衛營·一二所巡廳·左右捕廳言啓曰,去夜無犯夜人所捉之意,敢啓。傳曰,知道。
甲午二月初三日巳時,上御集慶堂。陳賀入侍時,行都承旨李,左承旨李漢豐,右承旨吳載純,左副承旨李世演,右副承旨趙英鎭,同副承旨沈翔雲,記事官權偀·宋景煥·閔慶世·南鶴聞,以次侍立。上殿座殿內掩窓,權停禮受賀後,仍下御製五言一句。上曰,世孫·承·史·東西班文臣賡進。又下七言一句。上曰,今日入庭六承旨·翰注·大臣與文二品卿宰·諸儒臣賡進。禮畢,諸臣退出。
甲午二月初三日申時,上御集慶堂。藥房入診入侍時,都提調申晦,提調李重祜,副提調李,記事官宋景煥·洪國榮·南鶴聞,醫官方泰輿,以次進伏訖。晦曰,午間聖體,若何?上曰,一樣矣。晦曰,日吉禮成,慶莫大焉。上曰,恐爲太康矣。仍進湯劑,上進御訖。請診候。泰輿診脈後,退伏奏曰,脈候左右三部度數調均,滑體胃脈差勝矣。晦曰,當於二更,一貼煎進矣。上曰,依命時原任·奉朝賀入侍。賤臣承命出來,奉朝賀洪鳳漢,領議政金相福,奉朝賀金致仁,左議政金尙喆,領府事韓翼謩,判府事李溵·李思觀,右議政元仁孫,偕入進伏。鳳漢等曰,其間聖體調攝,更若何?上曰,一樣矣。相福曰,今番聖躬翼瘳之慶,罔非陟降攸賜,伏願聖明,體此受應行之禮。上曰,汗發誠異矣,然無已太康,好樂無荒,卿等勿復言。仍命退出,諸大臣以次退出。命左右承旨入侍。左承旨李漢豐,右承旨吳載純進伏。上命書傳敎曰,昨日下敎中,今年故只云都中民人,限今朔繇役特減之命,而若漢光武日復一日之言,只云今月意雖狹,昨年已施惠,不可濫也。且都民遍於三江,只曰都民,意在都中也,庶可見此心,下諭八道者,亦以此示外方之意,租稅二字果誤,以此知悉。嗚呼,再昨下敎,欲諭者,旣未能諭,再昨之氣,被歉諸道,麥事前能濟,將何知也?欲大呼,而氣乏亦未能,於今比此時少勝。嗚呼,兩麥報登,賑事善畢,其聞若秦誓曰,楚國無以爲寶,仁親以爲寶,暮年此心,庶可弛,下敎誤書者,予心若此者,令政院卽爲下諭諸道,呼寫纔畢,逢今日,予懷萬倍,其卽仰謝陟降,爲此禮,臥於室中,只聞贊拜聲,莫知朝儀稟,而雖然予則謂其君雖臥,能聞賀聲,而嗟哉吾民,雖步何知其樂,興惟于此,卽諧窮村,欲吾民同臥之心,一倍于心,故不耐竝諭,咸知此意,莫云被歉與否,蔀屋勤苦,必也孜孜垣垣。嗚呼,八十一歲其君,若策杖倚人,臨窮村撫民,嗚呼,此心誠若是也,恩過半矣,呼寫及此,涕沾于衫,若體此意,誤書減租稅,諸道下諭者,庶可補矣,以此添書下諭。今日氣果苶然,呼寫于此,予果大呼,其問群工,今日君民,一何相反,若此而爲民父母乎?慷慨兼呼,宜體宜體事,一體下諭。上曰,軒架鼓吹差備人等,令該曹施賞。出榻敎諸臣遂退出。
甲午二月初三日初更五點,上御集慶堂。藥房入診入侍時,都提調申晦,提調李重祜,副提調李,記事官宋景煥·李勉修·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,其間聖體,若何?上曰,一樣。晦曰,俄進蔥粥矣,果已進御乎?上曰,進御矣。晦曰,其味好矣。上曰,然矣。請診候,方泰輿等,以次診脈。奏曰,脈候左右三部度數調均,胃脈滑體,差勝後一樣矣。上曰,醫官輩其已懸圈帶犀乎?晦曰,然矣。上曰,此輩果已脈候爲勝乎?金季良對曰,度數均而胃脈有力,豈不勝乎?上曰,醫官中爲守令者,明日內回官。出榻敎命書朝廷問安勿爲。出榻敎遂進湯,上進御訖。晦曰,一日三貼,所不可已。上曰,依。仍命退出,遂退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣申晦,提調臣李重祜,副提調臣李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢來問安,竝此仰稟。答曰,知道。嗚呼,今番張大之擧,其本由予,雖陟降之攸賜,微忱曷勝?昨日以後,氣莫能醒,今朝酬酢,庶可少勝,氣何暇諭焉?
中宮殿·惠嬪宮,藥房口傳問安。答曰,知道。
傳于吳載純曰,守令差備待令人,卽爲下去。
傳于李曰,內局入侍。
兵曹口傳政事,以李勉修爲副司果。
傳于李曰,內局入侍。
傳于趙英鎭曰,儒臣持問答入侍。
傳于載純曰,承旨入侍。
又傳曰,內局入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
備忘記,傳于吳載純曰,飮建功問更點,三更五點,此正前一刻,獻官其將詣壇,夏夜猶長若此,更點速乎,予氣昏乎?自可知也。嗚呼,正時將近,而國君臥堂,此豈守社稷意乎?今春若此,八月何言,若詣德游,將聞鍾鼓聲,而若是頹臥,神雖諒予,予心,若何?令院隷進詣,禮成奉安後,其令來奏。歐陽子賦貪睡,中官此時,處處昏睡,若垂頭而睡,莫對童子,其苦者衰君乎?强作大呼社壇迎神否,觀今予氣,執圭已判。且今當仲春,何聞唧唧聲,夜靜亦悶矣,而只聞房內,問振鍾聲,莫曰,千乘,何異菴居?
傳于李曰,內局入侍。
李漢豐,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月初四日辰時,上御集慶堂。藥房入診入侍時,都提調申晦,提調李重祜,副提調李,記事官宋景煥·李勉修·南鶴聞,醫官方泰輿·鄭允協·慶絢·吳道炯·金季良·柳光翼·徐命緯·鄭允說·洪愼讓·康命徽,以次進伏訖。晦曰,夜間聖體調攝,若何?上曰,一樣矣。寢睡·水刺之節,亦何如?上曰,間間入睡,水刺小進之矣。請診候,泰輿等以次診脈,退伏奏曰,脈候左右三部度數調均,滑體胃脈,比昨尤勝矣。仍進湯劑,上進御訖。上曰,昨日贊儀誰耶?晦曰,慶絢八寸兄矣。上曰,然乎?晦曰,進御湯劑時,仰瞻玉色,小無異於前矣。上曰,昨日之賀,予則爲太康。晦曰,不獨當於殿下,祖宗默佑,何爲太康。上曰,伊日取汗,孰能知之?晦曰,不在醫藥,莫非天也,昨日餠湯米飮進之,而果何如?上曰,僅可食矣。晦曰,餠湯利於脾胃云云矣。上曰,然乎?趙英鎭誰之子乎?晦曰,載選之子,載選善治矣。上曰,故相幾寸乎?對曰,故相與錫命,爲六寸,英鎭卽錫命之從孫也。上曰,英鎭頗了了矣。上曰,奉朝賀·時原任入侍。出榻敎賤臣承命出來,偕奉朝賀洪鳳漢,領議政金相福,奉朝賀金致仁,領府事韓翼謩,左議政金尙喆,判府事李溵·李思觀,右議政元仁孫進伏。鳳漢等以次問候。上曰,一樣矣。鳳漢起伏曰,臣於醫官之言,已聞聖候益勝,今日仰瞻玉色,幾乎復常矣,今番邦慶,復何可比乎?頃日,康命徽以爲,斷斷無慮,其言果驗,殿下元氣,迥出尋常之致也。上曰,問於命徽時,卿等必生㤼矣。尙喆曰,豈不然乎?臣等顒祝之際,聞汗氣浹洽之報,豈不神奇乎?翼謩曰,其日北苑,觸風果多,致有欠和,凡節宣之道,必當謹愼,此後則勿復如此,臣等之願也。上曰,卿又食粥而來乎?食粥必多矣。諸大臣皆曰,本來多食矣。上曰,昨日賀禮,予欲觀見,而終不得焉,若今日之氣,則猶可見矣。諸大臣曰,今日玉色漸潤,頗勝於前矣。仁孫曰,昨日乃平復之賀也,臣等當爲之事,未得爲之矣。相福曰,五紀臨御,九旬大慶,豈可不爲乎?上曰,昨日賀,世孫受之乎,會祥受之乎?非受賀而何耶?思觀曰,九旬五紀,堯舜後無之矣。相福曰,廣州空館已久,而値直宿,故不得下直,而民務方殷,可悶矣。上曰,廣州府尹申光緝,其令當日辭朝。出傳敎命諸大臣退出後,讀奏禮郞獻陵奉審書啓。上曰,今聞禮郞奉審書啓本,則年久而然,石亦有頉,予若有誠,其豈若此?今番石子精擇,木物其亦擇備,不多日內,涓吉修補事,分付。祭文製下矣。出傳敎命書傳敎曰,今者此命,意非偶然,京兆抄啓中,已加資者,今日內戶房,建明門前,各賜米五斗,米加資者一竝加資,今日口傳下批,命同副承旨入侍。出榻敎同副承旨沈翔雲進伏訖。命書傳敎曰,今番事豈循常例,以付下番,故若此,一日入陞六,三日人未參,其涉,若何?三日內局入直翰林李勉修,一體陞六。今日口傳,司果付職,昨日傳敎承旨,孰馬一匹,宣敎官·宣箋官,各半熟馬一匹,贊儀·相禮,各兒馬一匹賜給。上曰,禮房承旨,馳詣社壇,奉審以來,殿策題,坐直承旨亦爲製進。出榻敎奉審承旨入侍。出榻敎命先退,以此退出。
甲午二月初四日未時,上御集慶堂。藥房入診入侍時,都提調申晦,提調李重祜,副提調李,記事官宋景煥·李勉修·南鶴聞,醫官方泰輿·鄭允協·慶絢·吳道亨·金季良·柳光翼·洪愼讓·康命徽,以次進伏訖。晦曰,其間聖體,若何?上曰,一樣矣。請診候,泰輿等以次診脈。退伏奏曰,脈候左右三部度數調均,滑體胃脈,依朝診時矣。仍進湯劑,上進御訖。上曰,理中建功湯前方,加附子五分煎入。出榻敎命退去,遂退出。
甲午二月初四日申時,上御集慶堂。承旨儒臣同爲入侍時,右承旨吳載純,副校理鄭元始,副修撰徐有臣,假注書李柱延,記事官洪國榮·南鶴聞,以次進伏訖。上命儒臣,讀警世問答。仍命諸臣輪讀後,命儒臣先退,命持入甲午年三月日記,卽爲持入。上命載純覓奏次對與晝講日記。載純考覓一卷,洗補漏落,以次仰達。上曰,置之。仍命書殿策題後,命退。以次退出。
甲午二月初四日酉時,上御集慶堂。藥房入診入侍時,都提調申晦,提調李重祜,副提調李,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,湯劑進御稍遲矣,水刺進之乎?上曰,小進矣。請診候,泰輿等以次診脈。退伏奏曰,脈候左右三部度數調均,滑體胃脈依前矣。仍進湯劑。晦曰,湯劑漸冷,進御好矣。上曰,卿等之入久矣。遂進御訖。晦曰,三更若召臣等,則似好矣。命書傳敎曰,都承旨許遞,其代前都承旨金應淳爲承旨,房順房。三院副提調例兼。上曰,春坊入直誰耶?晦曰,徐有慶·李德師矣。雖聖人,血氣則衰,而武王九十三,仗鉞秉旄,予欲以此問策矣。晦曰,三更臣等煎湯以進。上曰,藥房提調持湯劑,更爲入侍。出榻敎重祜奉湯劑以入。上進御訖,仍命退去。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝此仰稟。答曰,知道。此果陽世人乎?加附子兩飮,飮時雖似勝,霎時復若前,以此氣只自頹臥,氣何暇諭?再昨賀禮,莫云苟且,意在仰謝,雖食粥,若飮冷水,其猶昏昏,予知予知,豈勝豈勝,苟且苟且,冥然冥然,此千乘君乎,田舍翁乎,是何人哉?待敎入侍。
中宮殿·惠嬪宮,藥房口傳問安。答曰,知道。
傳于金應淳曰,內局入侍。
備忘記,傳于吳載純曰,兩昨釋菜,猗歟文宣,萬古宗師,昨夜春享,國君守社,其雖然矣,嗟君其衰,飮羹粥,神雖少勝,此亦一時,暮年何益?嗟哉支撐,一何冥然,已報五更,此心憧憧,咫尺壇壝,命官贊攝,而鍾磬欲聞,亦莫能,悠悠此心,將籲於何?八十一歲過此曰,於今此世,予何知也?其誠苟且,慷慨曷勝?
傳于金應淳曰,內局入侍。
傳于吳載純曰,儒臣持孝悌篇入侍。
傳于金應淳曰,內局入侍。
傳于吳載淳曰,儒臣持問答入侍。
又傳于曰,內局入侍。
又傳于曰,內局入侍,戶判同爲入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
李世演,以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月初五日辰時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,進一匙,氣小勝。請診候,泰輿等以次診脈。退伏奏曰,左右三部度數調均,滑體胃脈,次次勝矣。上曰,然乎?晦曰,附子之力最好矣。上曰,諸醫益勝云者,其然乎?晦曰,然矣。進湯劑,上進御訖。上曰,奉朝賀·時原任大臣入侍。出榻敎賤臣承命出來,奉朝賀洪鳳漢,領議政金相福,奉朝賀金致仁,領府事韓翼謩,左議政金尙喆,領敦寧金陽澤,判府事李溵·李思觀,右議政元仁孫偕入進伏。鳳漢等次次問候訖。鳳漢起伏曰,賀禮應行,而殿下不許,臣等鬱抑矣。上曰,昨日已行,復何爲乎?仁孫曰,非指再昨賀也,堯不辭垂封祝,無非賀之張本也。上曰,無已太康,好樂無荒,朝鮮一賀字,豈不異乎?相福·尙喆皆曰,詩所謂會朝淸明,亦賀之根本,聖人應行之事,不以爲康而爲之矣。上曰,應製策諸承旨竝製進。出榻敎上曰,洪愼讓·康命徽,一體差備待令。出榻敎命退出,諸臣以次退出。
甲午二月初五日巳時,上御集慶堂。坐直承旨·儒臣同爲入侍時,副校理鄭元始,副修撰徐有臣,右副承旨趙英鎭,假注書李柱延,記事官洪國榮·南鶴聞,以次進伏訖。上命儒臣,讀警世問答。上曰,儒臣誰也?英鎭曰,校理鄭元始,修撰徐有臣也。上命諸臣輪讀後,命儒臣先退。英鎭曰,臣等亦退去乎?上曰,止之。有公事乎?英鎭曰,無矣。命退,以次退出。
甲午二月初五日巳時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,水刺進之乎?上曰,少進矣。請診候,泰輿等以次診脈。退伏奏曰,脈候與俄診時無異矣。上曰,附子加入好耶?康命徽奏曰,湯劑旣試之,而有驗則他物不爲過用好矣。臣以爲附子停止,而用常時建功,水刺善御,則脈候漸勝矣。上笑曰,康命徽之言,可謂切實矣。上曰,理中建功湯,去附子,依本方自明日煎入。出榻敎奉進湯劑,上進御訖。命退去,遂退出。
甲午二月初五日午時,上御集慶堂。承旨·儒臣同爲入侍時,副校理鄭元始,副修撰徐有臣,左承旨李漢豐,假注書李柱延,記事官洪國榮·南鶴聞,以次進伏訖。上命讀孝悌篇,元始·有臣·漢豐·賤臣,及國榮·鶴聞等,以次輪讀訖。上命儒臣先退。仍命書傳敎曰,嗚呼,今當此年,予懷千萬,其歇後語也,其況此際,八日前遇寒氣作,嗟哉今年,用吐下法,尙未愈。自午昏昏沈睡,果遇汗,噫,以予氣,雖一時豈睡,而三時昏涔,聞煎待養胃湯,今之時體,徒知建功,咸曰神丹,其於此時,豈有他劑?心自謂此必夢售云,三時後乃覺,汗霑于背,氣頓勝,而果聞建功爲養胃也,予哂此養胃,尙未一飮氣勝,此果其功,强飮二貼,仍尋舊湯,而雖然今番受困,非比於前。然衰年一日之內,用吐汗下三法,其苶曷勝?爲予言於今世時體人,此建功若不常時無端强勸,今番必有效,而氣則誠難,循例以勸,此何異於議論定時?況附子前有用者,故問焉,果丙戌年也,特命加入,而其雖加入,本湯建功,故二貼豈有效?無異冷水,今日二貼亦然。內局初曰,待申牌入,而午牌特召,又飮一貼,果準五貼,故噫,今八日內,今僅爲陽世人,予雖衰,其心不衰而然也。然八日之內,予料已判,若是復醒,瞻彼漢高·長孫皇后,曷勝歉然?嗚呼,初三日世念,尤爲頓無,豈特此也?其知判然,加入附子,其飮五貼,於今八日內,其復爲今世人。嗚呼,此豈他哉?一隅朝鮮,八十一歲衰君,二十三歲沖子,其相依焉,莫云大小群工,雖皆喬木世臣,是亦乘轎協贊之人,孑孑孤孤,豈有若今予祖孫乎?借問予豈有他王子?沖子亦有他兄弟,古稱曾孫有慶,而予亦有曾孫乎?嗚呼,若此若此,故若今日事,衆皆囁喘,例勸建功。予自買來,偶然受效,雖然曷勝歉然,於今觀也,附子可謂神劑,過猶不及,孔聖之訓,於今附子,其亦不及中則止,此亦常道,當諭入侍矣。仍命內局入侍,諸臣以次退出。
甲午二月初五日未時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,其間粥水刺進之乎?上曰,少進矣。請診候,泰輿等以次診脈,退伏奏曰,脈候大體依朝診時,而或日已晩而然乎?似有浮大之氣矣。奉進湯劑,上進御訖。上曰,今日三貼連服,似有效矣。昨日策問,及今呈券耶?應淳曰,聞題有先後,故未及呈之云矣。上曰,卿上來時,民間,何如?對曰,民間之事,臣雖未盡知,而各安其業云矣。晦曰,聞民間安堵,無流乞云矣。命退出,諸臣以次退出。
甲午二月初五日酉時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,其間聖體,若何?上曰,一樣矣。晦曰,夕水刺進之乎?上曰,少進矣。請診候,泰輿等以次診脈。退伏奏曰,脈候與俄診時同矣。奉進湯劑,上進御訖。上曰,食補之道,何物爲宜,鷄羹最善耶?晦曰,補元莫如鷄,蔥粥亦好矣。上曰,蔥粥鷄蒸供納可也。晦曰,今日蔥粥已進矣。上曰,然乎?晦曰,將以軟鷄,作蒸進之矣。上曰,依。上曰,戶曹判書入侍。出榻敎賤臣承命出來,戶曹判書徐命膺,持皇極一元圖上下卷,偕入進伏。上命應淳讀奏上下卷初頭訖。仍命書傳敎曰,皇極一元圖刊印,一件內入,一件入于世孫宮,五件藏於五處,板本藏于芸閣。又命考策文,取四人。上曰,居首都承旨金應淳,虎皮一令,之次副校理鄭元始,鹿皮一令,假注書李柱延,奉敎洪國榮,各紙二卷·筆五枝·墨三笏賜給。出傳敎上曰,藥房提調持湯劑,更爲入侍。出榻敎重祜奉湯劑以進,上進御訖。遂命退出,諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣金應淳,提調臣李重祜,副提調臣金應淳啓曰,伏未審夜間,聖體調攝,若何,寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。氣雖勝,莫知今世,其惟昏昏而已,廚院直宿,其弊則巨,自今日直宿本院宜矣。
中宮殿·惠嬪宮,藥房口傳問安。答曰,知道。
傳于金應淳曰,內局入侍。
傳于吳載純曰,儒臣持問答入侍。
傳于金應淳曰,內局入侍。
又傳于曰,內局入侍。
又傳于曰,內局入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
李世演,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月初六日辰時,上御集慶堂。藥房入診入侍,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。晦曰,寢睡·水刺,亦何如?上曰,寢睡間間爲之,水刺亦少進矣。請診候,泰輿等以次診脈,退伏奏曰,脈候左右三部度數調均,滑體胃脈尤勝矣。晦曰,俄有退直之命,而有何貽弊之端乎?姑爲數日仍直,何如?上曰,依。上曰,仍爲廚院直宿。出榻敎晦曰,鮒魚蒸入之,而終不如鮒魚粥矣。上曰,然矣。自今日蔥粥雖熟,停止之。上曰,時原任·奉朝賀入侍。出榻敎賤臣承命出來。奉朝賀洪鳳漢,領議政金相福,奉朝賀金致仁,領府事韓翼謩,左議政金尙喆,判府事李溵·李思觀,右議政元仁孫,偕入進伏。鳳漢等問候訖。相福曰,俄聞諸醫言,則脈候尤勝云矣,仰瞻玉色,益加滋潤,邦慶莫大矣。今當直宿未罷之時,臣等情禮,終涉如何,明日則問安,必當爲之矣。上曰,予今如此,誠是千千萬萬料表矣,但卿等困予,是憫矣。對曰,當爲之事,何不下諒乎?尙喆曰,皇天祖宗之賜,殿下何可辭乎?仁孫曰,當爲之事,何可不受乎?上叩閾曰,一賀已爲之矣。相福曰,臣等當爲之事,尙未爲之,群情抑鬱矣。諸大臣先退。翼謩獨後起伏曰,臣有區區微懇,而連値直宿,不敢登徹矣。今則聖候日臻康復,臣亦日日出入於香案之前,及今不爲,更待何時?臣犬馬之齒,已及七旬餘,筋力不逮,前後洪造,不能報盡萬一,而若終始遲回,一陷罪戾,則是甚可懼。廷臣告休之後,亦隨時入闕,與時原任何異?伏望退休焉。上曰,過矣。百大臣爲之,卿則旣不可許也,且今番,予是再生也,卿於此時,豈忍有此請乎?對曰,聖敎如此,不敢復煩矣,終當以文字進之矣。遂命退出,諸臣以次退出。
甲午二月初六日辰時,上御集慶堂。坐直承旨·儒臣同爲入侍時,副校理鄭元始,副修撰徐有臣,左副承旨李世演,假注書李柱延,記事官洪國榮·南鶴聞,以次進伏訖。上命儒臣讀警世問答,仍命諸臣輪讀。讀訖命退,以次退出。
甲午二月初六日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼議·康命徽,以次進伏訖。晦曰,午間聖體,若何?上曰,一樣矣。請診候,泰輿等以次診脈,退伏奏曰,脈候與朝診時同矣。奉進湯劑。上曰,日前食而不知味矣,自今日少知食味,俄進鮒魚蒸,頗好矣。晦曰,胃氣益勝而然也,內局所進者進御乎?上曰,然矣。善爲之矣。上曰,湯劑姑爲停止,小休亦何妨乎?晦曰,豈可然乎?上曰,何以則爲好乎?可悶。遂御湯訖,命退出,諸臣以次退出。
甲午二月初六日酉時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夕水刺進之乎?上曰,少進之矣。請診候,泰輿等以次診脈,退伏奏曰,脈候一樣差勝矣。上曰,春雪乖常矣。晦曰,二月雪田家之幸也,古稱春雪爲瑞雪矣。上下詢金季良曰,脈中滯氣已消乎?對曰,今則快勝矣。上曰,康命徽,方爲何官?晦曰,桃源察訪矣。上曰,有宦味乎?對曰,察訪中至殘者也。仍進湯劑,上進御訖。晦曰,一貼三更初當煎進矣。上驚問曰,是何言耶?連勸四貼異矣。對曰,今日拔附子,進四貼宜矣,胃脈方生之時,豈爲遽停一貼乎?限數日進四貼,臣等之望也。應淳曰,近日則曲從臣等之請好矣。上曰,依。仍命退出,諸臣以次退出。
甲午二月初六日三更四點,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·鄭允悅·徐命緯,以次進伏訖。晦曰,夜已深,寢睡,何如?上曰,間間入睡矣。請診候,泰輿等以次診脈。退伏奏曰,脈候一向差勝矣。仍進湯劑,上進御訖。命退出,諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿,朝廷·二品以上·六曹堂上·奉朝賀·大司憲·大司諫單子問安。答曰,知道。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。予意已諭,而復醒復悶,建功昨日若飮四百貼矣,氣則其惟支撑矣。
中宮殿·惠嬪宮,藥房口傳問安。答曰,知道。
備忘記,傳于吳載純曰,嗚呼,須問漢唐,有八十一歲君乎?故自歲初,已莫知今世人,前月晦前,氣加苶,一日內用三法,而雖中年,猶若此,況八九旬者乎?憶其時涔涔者,心自悶然,於予可謂再生,甚矣冥然,臥受其賀,甚矣支撑,復飮建功,附子少用,其誰請乎?卽予雖爲宋國,一何陋乎?集慶堂庭,聞山呼聲,主人翁哂予。今日庭候,備局次對進定,問候入,耆社諸堂同入。予則曰,復臨億兆,若有所懷人,雖非備堂,其令同爲入侍。
傳于金應淳曰,內局入侍。
備忘記,傳于李漢豐曰,身爲該房,予則已知,而在直下問莫知,其曰惟允,亦曰寶臣,該房承旨李世演,解見任,其代李在簡爲承旨,牌招察任,房順房。
備忘記,又傳曰,嗚呼予心,彼蒼臨照,今番受賀,一則惟其日,其若復生,是誰是誰賜,卽仰謝意,一則卽同年前三今三一也。以古樂今陳於庭,豈予受是古堂也?一則昨冬慶運,今春集慶,其皆追慕而然也。雖然其臣雖庭中,其君臥堂中,此臣自禮君自息者也,雖然禮卽禮,則旣賀復賀,聞判敦寧奏,諸宗將有異常之擧云,果然政院切勿呼章。噫,豈特諸宗?聞相臣重臣奏,當先禁此請。噫,已施賞典,旣禮殿中,復何有餘意而孰請焉?
傳于李漢豐曰,內局入侍。
有政。吏批,行判書朴相德進,參判鄭尙淳式暇,參議洪檢進,右承旨李漢豐進,以李濟萬爲吏曹佐郞,申應淵爲兵曹佐郞,李聖模爲繕工副正,李章吾爲判義禁,趙嶸爲理山府使,金履信爲淸州牧使,趙學普爲瓦署別提,司䆃僉正趙德行仍任事承傳,鄭胄爲柒谷府使。
兵批,判書趙重晦病,參判洪樂純病,參議任晟病,參知李廷蓍入直進,右承旨李漢豐進,同知單沈泰郁,僉知單李春琦,以金弘得·黃寀·李德祚·李光國·金璹·金廷遇·金樂淳·李彦培·金光白·金趾行·沈禧鎭·李周爀·崔宗爀爲副護軍,韓師直·鄭基安·金魯鎭爲副司直,李奭培·尹範敍爲副司正,廣州中軍單曺學臣。
傳于李漢豐曰,內局入直。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
李漢豐,以吏批言啓曰,守令年滿七十者,不得莅邑,載在法典矣,柒谷府使沈錡,今年洽滿七十,依例改差,何如?傳曰,允。其代今日政備擬。
又以兵批言啓曰,新除授訓戎僉使申敬文呈狀內,老父年今八十一歲,法不當遠離赴任云,邊將之親年七十五歲以上者,許遞其任,已有定式,依例改差,何如?傳曰,允。
備忘記,傳于金應淳曰,問建功十年飮,有何,頃日問建功,爾果有功,其何加入附子,問建功爾果有功,今予用三法乎,其敢揚揚,氣差勝而猶欠,一來再困,予常飮其猶强也,況爾乎?莫廉恥者卽爾,敢矜誇卽爾也,擧世陷時體卽爾也,有一於此,宜棍百度,況兼三者乎?以予氣,靜睡可乎,若是受困可乎?予旣因爾莫睡,爾何敢睡?鎖鈔開蓋待灌,扁鵲束袖,欲奉觀夕入侍,脈若快勝,庶可免棍,其若一樣,爾何敢對予乎?
傳于金應淳曰,內局入侍。
吳載純,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月初七日辰時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。晦曰,寢睡,何如?水刺亦進御乎?上曰,寢睡時或爲之,而食道甚悶矣。請診候,泰輿等以次診脈,退奏曰,脈候左右三部度數調均,滑體胃脈一向差勝矣。晦曰,今日有次對之命,而雖非備堂,皆入來事爲敎,故不必言事,皆爲仰瞻而來云矣。上曰,第欲觀之矣。因下詢吳道炯曰,脈候丁寧差勝乎?道炯奏曰,快勝矣。晦曰,康命徽診候後,常謂臣等曰,醫書所云淋漓滑潑者,聖上脈候近之矣。上笑曰,何處見方書乎?進湯劑,上進御訖。上曰,服四貼則爲百歲乎?晦曰,豈但百歲乎,千壽無疆,臣等之祝也。上曰,爲宗國服附子,而雖非附子,予必復蘇矣。對曰,藥不失時好矣。仍行次對,內局先退。
甲午二月初七日辰時,上御集慶堂。次對,原任大臣·奉朝賀·耆社堂上二品以上同爲入侍時,奉朝賀洪鳳漢,領議政金相福,奉朝賀金致仁,領敦寧金陽澤,領府事韓翼謩,左議政金尙喆,判府事李溵,判府事李思觀,右議政元仁孫,綾思君具允明,仁陽君李景祜,行司直具善行,行司直蔡濟恭,左參贊鄭弘淳,行刑曹判書韓光會,行吏曹判書朴相德,行戶曹判書徐命膺,行司直洪名漢,行司直李章吾,兵曹判書趙重晦,禮曹判書閔百興,行副司直洪樂性,行副司直具允鈺,行副司直尹東暹,行副司直李潭,江華留守李徽之,開城留守李聖圭,行副司直李潤成,行副司直尹泰淵,行副司直尹得養,淸川君金鍾正,吏曹參判鄭尙淳,行副司直金相翊,行副司直徐命善,行副司直李瀰,行副司直尹養厚,大司憲宋文載,大司諫尹得毅,校理林得浩,耆社堂上判敦寧李益炡,知事趙榮進,知事安,知事洪晟,二品以上知敦寧趙雲逵,行工曹判書沈鏽,行司直具善復,行副護軍張志恒,行副司直權噵,行副司直李在協,行副司直沈墢,行副司直徐有寧,戶曹參判具㢞,行副司直李海重,左副承旨吳載純,假注書李柱延,事變假注書宋相殷,記事官洪國榮·南鶴聞,以次進伏訖。鳳漢進伏曰,寢睡,何如?上曰,一樣矣。鳳漢曰,水刺亦進御乎?上曰,寢睡時或爲之,而食道甚悶矣。上曰,嗚呼,夫子萬古夫子,予實萬古人矣。鄭趾煥是鄭宲之子,而予則初聞矣。南氏皆是同宗云,頃問下番而知之矣,皆是忠景公之子孫矣。鳳漢曰,然矣。上曰,卿等每困予,此後則忘此心可也。鳳漢·相福曰,臣等之心,豈可忘乎?願殿下忘此心焉,臣等則當爲之事矣。陽澤曰,莫大之慶,當爲之事,豈可不爲乎?上叩閾曰,旣爲之矣。相福曰,五十載臨御,九旬聖壽,不可不爲之矣。尙喆曰,曾見備忘下者,再字下一字,豈非邦國莫大之慶乎?今日則諸臣,欲得允請,當有擧行之事矣。相福曰,復樂後,尤當爲之矣。上曰,不復樂矣。陽澤曰,非是臣等之心,豈不念陟降之賜乎?溵曰,九旬聖壽,五紀光臨,堯舜後無之矣。上曰,再生二字予用乎?尙喆曰,然矣,今日仰瞻玉色,不勝欣釋矣。相福曰,不待三月,今月內當爲之矣。上曰,向日不知人事時,何不請之乎?其時則予當夬答矣。益炡曰,臣判敦寧李益炡也,耿耿愚衷,每欲一陳,今因大臣言端,敢此仰達矣。上曰,旣爲之矣。百興曰,當爲之事,連値直宿,不敢仰請矣,今則聖候復常,伏願亟從臣等之請焉。益炡曰,非但朝臣,宗臣將上疏矣。上曰,怪矣怪矣。仁孫曰,朝臣與宗臣,同得秉彝之心矣。榮進曰,仰瞻天顔,慶幸曷勝?諸臣之請,卽天理人情之常矣。上曰,卿等將欲何爲?諸臣曰,非獨賀也,揄揚聖德,是臣等之望也。上曰,人必以卿爲諂矣。仁孫曰,鴨綠以東,孰有此心乎?上曰,今番復生,復受此擧,萬古豈有之乎?諸臣一時奏曰,如此故莫大之慶矣。上曰,佐理策動,書卿等於誥命則好矣。相福曰,臣等不敢當矣。上曰,卿等不當,使予欲當之乎?相福曰,庭試初試,久不爲之,儒臣多缺望矣。上曰,實才必願爲初試矣。尙喆曰,初試爲之,會試設間爲之,則必得實才矣。百興曰,小臣惶悚,連承兪音,然後當退去矣。上曰,朝鮮賀宴,決不可爲之矣。益炡曰,旣已發端,退當疏請矣。上曰,歸而飮乳可也。景祜曰,不爲此,則臣等無臣分矣。上曰,鍊戎臺尙在矣。予當談笑處之,不爲則卿等將奈何?尙喆曰,外議皆以大臣爲罪,豈不悶乎?仁孫曰,殿下使臣等,幾年終不一舒,臣等之心,豈不抑鬱乎?上曰,備堂外入來者誰也?趙雲逵·沈鏽進伏。上曰,久而復見卿等矣。雲逵曰,臣雖非備堂,爲瞻天顔,且有所懷,故入來矣。今番大慶,大臣旣有所請,則此是順人情,殿下何不下念乎?上曰,沈鏽亦有此心乎?對曰,臣有臣分,則孰無此心乎?雲逵曰,大臣慨然矣,不能以罪自期,誠慨然矣。諸大臣曰,此言是矣,實臣等之罪也。相福啓曰,日食已過,禮部回咨,依例撰出,定禁軍給馬下送于灣府,使之傳于鳳城將,以爲傳致北京之地,何如?上曰,依爲之。出擧條又啓曰,忠淸監司安兼濟狀請濟民倉穀一萬石,特許移轉,此穀本爲救荒,災邑方患乏糶,依狀請許施,至於貢津倉米四千石,昨春移送畿邑者,雖以二千石,及今許還爲請,而旣送之後,今年還推,其勢似難,此則置之,何如?上曰,依爲之。出擧條又啓曰,平安監司洪麟漢,以理山穀物事,有此狀聞矣,頃因該府使尹光紹上疏,有虛欠穀物特減之命,而監司遣裨摘奸,元無腐穀,可堪炊食,莫重邊餉,不可以滲縮,遽加輕議云。道臣之言如此,穀物有難許減矣。尙喆曰,當初守臣之疏論,似必有曲折,而道臣査啓如此,不可以斛縮許減矣。仁孫曰,斛縮蕩減,誠如道臣之言,有關後弊矣。上曰,今聞關西道臣狀聞,與理山府使陳章有異焉,蕩減一節,今無可論,以此分付可也。出擧條又啓曰,理山穀物,旣因監司狀聞,不爲許減,則當初疏請,未免不審,該府使尹光紹罷職,何如?上曰,依爲之。出擧條又啓曰,右參贊趙曮,行副司直鄭存謙,行大司成洪趾海,竝還差備堂,何如?上曰,依爲之。出擧條又啓曰,武弁固多罷散,而久未甄復者,沈滯而當爲疎通者,而如別薦及南行宣傳官之出身後,宜付六品實職,而尙在司果虛銜者多矣。日昨兵判之政,不先此而先他復職,揆以政例,不宜如此,兵曹判書趙重晦推考,何如?上曰,依爲之。出擧條又啓曰,繕工副正趙德行,以末擬受點,而內職雖帶僉正,外任只經縣監云,遽陞副正,未免太驟,見職改差,前職仍任,何如?上曰,依爲之。出擧條仁孫啓曰,今因繕工副正事,有言端,故敢達矣,雖以啓請言之,古則營下劇邑及羅州·光州·忠州·尙州而已。近年以來,政法蕩然,名以牧·府使,則擧皆爲之,如順興之如斗小邑,以府使之故,間或啓請,因此而遞易紛然,列邑受弊,不可一任其因循襲謬,此後則申明舊制,從前啓請,營下劇邑及光·羅·忠·尙四州外,莫敢啓請之意,申飭銓曹,而如是申飭之後,如或有不遵者,當該銓官,隨現重勘,何如?上曰,所奏誠是,依爲之。出擧條弘淳啓曰,量入爲出,有國之要道,昨年三南收租大縮,所入之不足於應下者,米近四萬木,錢近八萬,支繼之策,誠爲罔涯,甲申實結之加於昨年,殆爲二萬,而內而減分,外而裁減,猶且爲之,則今年之依甲申例施行,恐不可已,下詢大臣處之,何如?上曰,依此例擧行可也。出擧條載純啓曰,筵體何等嚴重,挾侍中官,有鼾睡之聲,推考警責,何如?上曰,依爲之。出擧條上曰,右參贊趙曮,行副司直鄭存謙,行大司成洪趾海,還差備堂。出榻敎上曰,繕工副正趙德行改差,仍任前職。出榻敎上曰,理山府使尹光紹罷職。出榻敎載純,以備堂諸臣及臺臣無所懷仰達,備堂先退。上曰,有公事乎?載純讀奏北道狀啓。上命書傳敎曰,北道狀聞中囕渰人,恤典依例擧行事,回諭。又命書曰,今狀來守令有闕代,理山府使處分代,政官牌招,開政擇差。相福曰,沈鏽之病,尙未快差,似難行公矣。上曰,然矣。命書傳敎曰,實已知判金吾許遞,其令便意調息,其代今日政備擬,待下批牌招察任。又命書曰,未下直守令,其令今日辭朝。又命書曰,今朝下敎未果,朝廷勿爲問安事,分付。又命書曰,一日二日萬機,常時猶然,況暮年乎?嗚呼,七年直宿,已有前例,今日留院者已處分,而此後藥院,其雖直宿,勿拘於此,循例入啓事,政院知悉。上命退,諸臣以次退出。
甲午二月初七日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,今日諸臣酬應後聖候,何如?上曰,一樣矣。請診候,泰輿等以次診脈,退伏奏曰,脈候一向差勝矣。進湯劑,上進御訖。泰輿奏曰,脈體雖勝,而大體尙未復常,一日四貼,不可停止矣。上曰,一日所服蔘一兩二錢,豈不過乎?金季良奏曰,常時亦用七八錢,此時豈不如此乎?上曰,汗誠異矣。晦曰,天也。上曰,宗臣上疏不來乎?應淳曰,姑未來矣。上曰,雖來,予自有定心,而困予則甚矣,俄者趙雲逵多言矣。晦曰,豈獨趙雲逵,擧國同情矣。上曰,時體也。晦曰,非時體矣。上曰,安老矣。應淳曰,雖老而筋力尙好矣,殿下稟賦,自是天人,非常人所及也。仍讀奏政望。上曰,李聖模年幾何?應淳曰,五十九矣。上曰,復職乎?對曰,然矣。上曰,他承旨入侍,儒臣持問答同入。出榻敎內局先退。
甲午二月初七日未時,上御集慶堂。坐直承旨·儒臣同爲入侍時,副校理林得浩,副修撰金普淳,左承旨李在簡,假注書李柱延,記事官洪國榮·南鶴聞,以次進伏訖。上命得浩,先讀警世問答。上曰,儒臣下番誰也?在簡曰,金普淳也。上曰,注書誰也?在簡曰,假注書李柱延也。命諸臣輪讀後,上曰,宗臣陳章,勿爲呼望,問于政院,來不來知入。賤臣承命出問,則無入來之事,故以此仰達。上曰,其退去。諸臣以次退出。
甲午二月初七日申時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,其間水刺進御乎?上曰,少進矣。請診候,泰輿等以次診脈。退伏奏曰,脈候一向差勝矣。進湯劑。上曰,不忍起矣,此際有以停止事進言者,則豈不好哉?晦曰,豈有此理乎?遂進御訖。上曰,宗臣無消息乎?應淳曰,俄間海運君方欲爲之,而未及書之云矣。上曰,雖一國皆來,予豈聽之乎?晦曰,二更初當更煎以待矣。上曰,其止之。晦曰,今日則四貼不可止矣。上叩閾曰,靈丹乎?對曰,臣等以靈丹知之矣。重祜曰,殿下厭進如此,而臣等以何心術,强勸乎?差復後則自可止之矣。晦曰,今明見效,何可遽止乎?上曰,何分明之有哉?晦曰,灼然知之矣。應淳曰,不過數日,則聖候益勝,豈可長進四貼乎?晦曰,二更來待閤外矣。上曰,觀勢爲之矣。晦曰,何爲如此下敎乎?臣等得承允許,然後退去矣。上曰,問諸醫官,諸醫皆以不可停止仰奏。上曰,今番吐下汗衫,然後予能如是,皆建功之功乎?諸醫對曰,然矣。上笑曰,此漢無廉恥矣。晦屢屢仰請,上許之。諸臣遂退出。
甲午二月初七日二更一點,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜深寢睡,何如?上曰,間間入睡矣。請診候,泰輿等以次診脈,退伏奏曰,脈候一向差勝矣。仍進湯劑,上進御訖。命退出,以次退出。
上在慶熙宮。停常參·經筵。
卯時,日有兩珥。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。日飮建功,有何建功,日脈扁鵲,有何扁鵲,靜臥而睡,於予得矣,夙夜自便,於予安矣,千乘何云,萬機何道?氣則一樣,待敎入侍。
中宮殿·惠嬪宮,藥房口傳問安。答曰,知道。
傳于金應淳曰,內局入侍。
傳于李漢豐曰,朝廷問安雖爲之,宗臣問安則勿爲之。
李漢豐啓曰,學禮講試官,持講記依下敎來待矣。
備忘記,傳于李漢豐曰,嗚呼予心,彼蒼臨照,舊闕殿階,其若昨日,構文封章,恐或後時,此果門長,予自哂焉,其何以然?陋矣建功,仰謝而已,何敢豐亨?乳臭恩全,雖忝宗府,若憚其祖,焉敢聯各?近日多勸,其涉異常,欲爲乎此,令予支撑,一猶過矣,具況再乎?令內局宜自今日,須將建功,深藏鎖鈔,亦令扁鵲,皆休本廳,予自得矣,於予可便。
備忘記,傳于李漢豐曰,予問海運,是誰孫是誰子是誰弟是誰兄?予心諭其雖誠心,內局猶直宿,其豈時也,見昨日心莫耐,則又何若此?旣拜章亦莫知何處,噫,仰瞻文昭殿,於今諸宗誰裔,其敢揚揚此時乎?是誰是誰?亦予亦予。須看其章,其可一字一涕,令人代笑,此必其姪文,可云有識乎?予自哂也。
備忘記,傳于李漢豐曰,氣雖若此,心則少勝,粤昔帝堯,以親九族,九族旣睦,嗟哉,今予九族,時體困我,其先是誰是誰?卽予卽予。予效古人訓,將淸心爲要方,建功浮雲,內局楚越,多勸建功,造物隨來,當今時體,何飮時體湯,於予得矣,予何多諭?
備忘記,傳于李漢豐曰,八十一歲其已倖矣,頃日復醒,其亦倖也,二猶異常,其加三乎,豈特宗臣?觀今群工,予知熟矣,遙瞻舊闕,此心若昨,豈特見機而作?昨日禮判,於今宗臣,豈云機予志定,其宜自靜,卿等休焉。
傳于金應淳曰,內局入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
傳于李漢豐曰,藥房掌務官,持鎖鈔來困予,逐出開陽門外。
傳于吳載純曰,宣傳官二員待令,騎馬六匹立之。
李漢豐啓曰,藥房三提調,持湯劑詣閤求對矣。
以承傳色口傳下敎曰,廚院直宿爲不足,欲爲差備直宿乎?其止之。
備忘記,傳于李漢豐曰,其敢文字,曰有其君,萬萬爲駭,其復若此者,其雖大官,其何批答,當詣鍊戎,咸令知悉。
傳于金應淳曰,內局入侍。
備忘記,傳于沈翔雲曰,噫,氣雖益苶,其猶支撑者,卽一氣也,今番復醒者,亦一氣也,此時用氣法,暮年何堪?初意欲免一貼而然也。雖然臥氣則靜,今者此氣,寔予命也,豈封章獻?暮年氣也,嗟哉,今日廷臣若此,而必也豐亨,豈曰忠臣?此婦寺忠也。噫,雖婦寺,長在君左右,若有愛君心,豈忍挑其心?爲予言於諸君子,以爲君心,爲今日良方焉。
傳于金應淳曰,內局入侍。
吳載純,以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
海運君臣槤,海溪君臣,密安君臣焍,鶴城君臣楡,全恩君臣墩,順義君臣烜,原溪君臣,順悌君臣炟,全春君臣,光興君臣橏,雲南君臣榗,安昌君臣燝,恩全君臣欑,河南君臣垙,雲山君臣楢,茂林君臣塘,安川君臣烓,密春君臣焌,新溪君臣,安南君臣,西春君臣爗,安恩君臣,西溪君臣熠,西淸君臣煋,廣陵君臣烻,雲峯君臣杺,花陽君臣榷,安原君臣烠,凝善君臣燨等疏曰,惟天惟祖宗,眷佑我宗祊,玉候遄復於天和,寶籙益膺於川至,帀域含生,蹈舞惟均,而臣等區區瞻天愛日之誠,尤倍常品,仍伏念自古帝王,必有至大之德,肆享無疆之福,此必至之理,當然之效也。猗歟我殿下五十載治平,同符唐堯,九十歲康寧,竝美衛武,華祝之騰,秩筵之娛,實爲今日一所當行者,前後筵奏,未蒙允許,臣等死罪,不能無憾於天地之大也。噫,光御之悠久,寶算之彌高,是固殿下大德之攸致,而亦豈非昭昭上帝重眷於我東,洋洋陟降,默佑於聖躬,以有此往牒所罕有之慶乎?伏惟我殿下事天之誠,述先之孝,卓越百王,迥出千古,則豈不思仰答眷佑之晟,克軫揄揚之道,而只以念切撝謙,戒在豐亨,凡於飾喜之請,一例牢却,雖不念擧國臣庶秉彝之情,獨不顧貳極邸下出天之孝乎?今此邦休,乃是祖宗之餘慶也,祖宗之攸賜也,非但日日而賀,日日而讌,雖大於此者,殿下亦不得辭矣。臣等跡忝宗籍,義有異乎諸臣,徒知嚴畏之分,只自泯默而度日,則是臣分之所不然,人理之所不忍,玆敢相率呼籲於聽卑之天。伏乞聖明,穆然深思,渙然改圖,亟降兪音,以伸群工顒祝之誠,恐有萬萬不可已者矣,惟此應行之典禮,實未足以稱揚盛德之萬一,而群情所同,有不可終過,況臣等衷悃所激,義難緘默,敢此煩冒於靜攝之中,臣等尤無任悚惶屛營祈懇之至。批答出傳敎
甲午二月初八日卯時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。晦曰,寢睡·水刺,亦何如?上曰,寢睡間間爲之,水刺亦少許進之矣。請診候,泰輿等以次診脈,退伏奏曰,脈候左右三部度數調均,滑體胃脈一向差勝矣。上曰,胃脈果勝耶?限一望靜處則似勝矣。進湯劑,上進御訖。命奉朝賀·時原任大臣入侍。出榻敎上曰,學禮講試官,持講記來待,宗臣上疏持入。出榻敎賤臣承命出來,奉朝賀洪鳳漢,領議政金相福,奉朝賀金致仁,領府事韓翼謩,左議政金尙喆,判府事李溵·李思觀,偕入進伏。鳳漢等以次問候訖。命應淳讀奏海運君疏訖。上曰,昨日聞宗臣有陳章之擧云,故初則自政院,直令勿捧,靜而思之,此等奇怪世界,若有不擇者,其流之弊,將至於何,故問其章來渺然,自此靜臥,付之料表,今日果聞其來,命取讀焉。悠悠此心,可質彼蒼,古語云辭直也,有懷則宜直。其何若此,此莫若數日前踰八旬人,其能三法者,古人亦云願察其影。予雖衰氣亦昏,敢逃其影。且問諸宗揄揚二字,意在於何,而只稱宴賀,嗚呼,息壤猶曰,在彼,頃日命駕,詣舊闕叩階以奏,陟降臨照,方寸不可欺,其況陟降,今番受賀,寔予再生,其所仰謝,焉可已也?況此堂何堂?卽昔年集慶之堂也。嗚呼會祥,三百年邦慶尙凝,令沖子百僚,今番備其服成禮庭中,此亦豈特六十餘年,建此殿百年後初有者也,嗚呼,三次山呼,非予也,卽謝陟降也,初欲只鼓吹,因薇垣亞長陳章,特許軒架,意亦深焉。今雖八朔藏吹,以予氣,豈期八月,此際遭此光景,何異於昔甲午康復賀乎?況莫云春秋,古三今三,亦非偶然,將以此付昔年,此亦繼述之道,故豈特許也?亦施錫馬之典,意蓋深矣。雖然奏軒架於會祥殿南·集慶堂西·隆福殿東,而予則頹臥于此南溫堗,莫知朝衣之形,只聞贊拜聲,是誰是誰。雖然此亦於予亦太康,冞切懍惕,見此擧曰,有機,內局猶尙直宿,而何心求文,抑何心動,予曾已諭于今,朝鮮雖有三頭六臂者百人,予若動焉,是誰欺?前若此予何命讀,事雖苟且,堤防宜嚴,此非莫重事,其何藏章?其章給之,章頭海運君,特施不敍之典,以示予嚴堤防杜奇怪之意。出傳敎兩奉朝賀·元任先退。相福·尙喆曰,何以防一國公論,臨御五旬,堯舜後有之乎?海運之疏,非被罪也。上曰,卿等默無言,昨年已行,頃者又行,豈有更爲乎?予非抑卿等也。相福等曰,昨年事正朝賀也,頃者,事平復賀也,豈爲五十年稱慶乎?應行之事不可止也。命退出,遂以次退出。
甲午二月初八日未時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·洪愼讓·康命徽,以次進伏訖。晦曰,水刺善御乎?臣等當此時湯劑之遲,不勝焦迫之忱。上曰,朝進建功後,水刺亦少嘗,其間不遠,而必欲復進,苦哉。晦曰,今一二日善攝,則患候快復矣。請診候,泰輿等以次診脈。退伏奏曰,脈候與朝診時同矣。進湯劑。上曰,非咎宗班而然也,今日則予止之矣。重祜曰,殿下常謂中則止,醫官以爲未足於中。上曰,其爲金丹乎?重祜曰,今以後臣等篤信其藥。上曰,莫非天佑,有何藥效?重祜曰,天祐亦藥效。上曰,今番則移時後飮矣。晦曰,日已晩,何待移時,湯劑漸冷,伏願速進。上進御訖。上曰,學禮講試官入侍。出榻敎試官鄭兼濟·朴鎭宇,持講記進伏。應淳讀奏訖,試官先退。上曰,淸州牧使·柒谷府使,其令當日辭朝。出傳敎仍命退出,諸臣以次退出。
甲午二月初八日酉時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,其間水刺進御乎?上曰,蒸飯數匙,忽有滯氣矣。請診候,泰輿等以次診脈,退奏曰,脈候與俄診時同矣。進湯劑。上曰,服藥有何效乎?靜臥甚便矣。晦曰,近日連御湯劑,聖心豈不苦哉?但臣等知御湯而後,聖體益康復矣。上進御訖。上曰,今日則欲休,而卿等强進之矣。晦曰,下敎如此,臣等焦迫矣。命退去,遂以次退出。
甲午二月初八日二更四點,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,伏聞俄有食滯之氣云,今則,何如?上曰,湯劑後頗勝,是靈丹乎?對曰,然矣。進湯劑。上曰,今則予可無慮矣,膈間時有㘆滯之氣,胃氣所致否?諸醫奏曰,痰候往來故也。上曰,理中建功湯前方中,去鹿茸,加藿香·便香附各一錢·縮砂七分,一貼煎入。依此加入煎入。出榻敎命退出,諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何,痰候?何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。春享皆攝,是豈孝乎?雖在陽世,意若前生,氣何暇諭?入侍焉。
中宮殿·惠嬪宮,藥房口傳問安。答曰,知道。
傳于金應淳曰,內局入侍。
又傳于曰,內局入侍。
備忘記,傳于金應淳曰,問今世皆時體,一人唱百人動,十人呼千人隨,只有甲豈有乙,只有壬豈有癸,彼曰邦慶,此曰邦慶,彼曰建功,此曰建功,時體世界,汨董世界,衆皆濁予自淸,衆皆昏予自醒,擧世其皆賤丈夫,予自超然大丈夫。
傳于金應淳曰,內局入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
沈翔雲,以戶曹言啓曰,觀察使·節度使薦,正月內當爲議薦,而堂上有故,限內不得爲之之意,敢啓。傳曰,知道。
又以兵曹言啓曰,本曹觀察使薦,例爲歲首擧行,而堂上有故,限內不得爲之之意,敢啓。傳曰,知道。
又以刑曹言啓曰,觀察使·節度使薦,每於歲首擧行,而堂上有故,限內不得爲之之意,敢啓。傳曰,知道。
又以工曹言啓曰,本曹每於歲首,例爲觀察使·節度使薦,而堂上有故,限內不得議之意,敢啓。傳曰,知道。
吳載純,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
以統制使趙濟泰狀啓,進上生鰒,以海毒,不敢循例封進,惶恐待罪事,傳于沈翔雲曰,勿待罪事,回諭。
奉朝賀臣鄭宲疏曰,伏以天祐宗祊,聖候平復,臣民慶幸,曷有其已?臣於前月初,爲新元承候之計,進詣都下,幸蒙再次賜對,寵以宸翰,桂玉之頒,肉帛之賚,次第而降,臣心感泣,圖報無地。臣於歸路,値大風雨,添得寒疾,還家調治,未滿一旬,忽伏聞聖體有不安節,至於藥院移直,臣心驚慮,不能按住,卽爲治發,而適於其時,素患痰病發作,背協之間,流注作痛,不得如意趲程,擔舁作行,寸寸前進,昨日始到畿內利川地,伏聞日昨賀儀已過,赦令方馳,臣不覺鼓舞踴抃,喜而不寐,第臣有區區私心之悵缺者,臣自休退以後,其職分,不過進參於朝賀之節起居之禮,臣若居在近畿,身無痰病,則何敢一毫憚勞,不效鰲抃之忱哉?況今此慶,前古所罕,我殿下寶算望九,屢日違豫,幸而邦籙無疆,翌日乃瘳,在廷臣僚,咸簉於呼嵩之列,而顧臣賤齒,旣踰於七耋,衰老餘氣,難與病敵,所居亦遠於京洛,日下消息,聞輒後時,至於臣分當然之禮,亦有未及之患,中路彷徨,望宸極而只自耿結,僵臥旅次,病勢添劇,不得已略陳短章,仰暴衷情而歸,有臣如此,生不如死。伏乞聖明,俯燭臣訟愆之忱,仍治臣闕禮之罪,不勝幸甚,臣無任惶縮屛營之至。答曰,省疏具悉。今番差復,萬萬料表,因此而有豐亨之擧,意雖在於仰謝,心切歉然,旣到近畿,復何尋鄕,聞此予庸悵然,春氣舒暢,待快解登道,副予此意焉。
甲午二月初九日卯時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。晦曰,寢睡·水刺,何如?上曰,亦一樣矣。晦曰,夜來滯氣益勝乎?上曰,少勝矣。請診候,泰輿等以次診脈,退伏奏曰,脈候左右三部浮大之氣,今日則頓勝,而度數調均,胃脈亦勝矣。上曰,今日香附入之耶?吳道炯奏曰,入之而連進好矣,藿香則今日拔之宜矣。奉進湯劑,上進御訖。晦曰,午間亦早許入侍好矣。上曰,連日飮之外無他術。上曰,理中建功湯,去藿香·香砂,依前加入煎入。出榻敎上曰,時原任大臣入侍。出榻敎賤臣承命出來,領議政金相福,領府事韓翼謩,左議政金尙喆,判府事李溵·李思觀,右議政元仁孫,偕入進伏。都提及提調先退。相福等以次問候訖。相福曰,伏聞有滯氣云,今日則何如?上曰,少差矣,各宮問安,何如?上曰,一向矣。翼謩曰,臣從前出入內局,未聞聖候有滯氣矣。今則何爲而然乎?上曰,莫非衰氣矣。相福曰,昨下備忘,過費聖心,不勝焦悶矣。上曰,卿等更勿困予。相福曰,湯劑進御時,起坐而進之好矣,或椅子憑之,則雖久坐,似無妨矣。思觀曰,交椅甚好矣。上曰,八十一安得不然乎?皆不緊矣。尙喆曰,臣等有時瞻望臥內,則褓團亦不設之,豈不悶乎?翼謩曰,萬事皆由心上,此後則勿復過費聖心。上曰,卿等困予,將奈何?溵曰,物來順應好矣。思觀曰,宗臣文字,只爲賁飾之意也。上曰,昨年爲之矣。尙喆曰,今年則天經地緯,臣等有所執矣。仁孫曰,五十年臨御,聖壽九旬,豈不爲之?上曰,卿等皆諂矣。諸大臣曰,非徒臣等,一國同情矣。上曰,一國皆諂矣。思觀曰,有國以來,豈有此慶乎?堯舜文武之後,初有之矣。尙喆曰,臣等所請之事,卽殿下繼述也,此時豈可不請此禮乎?上曰,卿等退去,遂以次退出。
甲午二月初九日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,其間聖體,若何?上曰,一樣矣。請診候,泰輿等以次診脈,退伏奏曰,脈候與朝診時同矣。進湯劑,上進御訖。命應淳讀奏黃海水使狀文及江原監司上疏,奉朝賀鄭宲中道辭歸衣章·唐船漂海人物件成冊訖。命退出,諸臣以次退出。
甲午二月初九日申時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,其間水刺進御,而更無滯氣乎?上曰,粥飮少進,而輒有隘滯之氣矣。請診候,泰輿等以次診脈,退伏奏曰,脈候與俄診時同矣,而但猶有滯氣者,以胃脈之弱也,請所加入香砂湯劑,今姑用之宜矣。上曰,服其藥則滯留之氣差乎?諸醫奏曰,然矣。上曰,藿香之拔,有可惜矣。泰輿等奏曰,香砂行氣之物,雖非藿香,補脾胃之道,專在於此矣。洪愼讓奏曰,建功助元氣,香砂補脾胃,不可不用。進湯劑,上進御訖。泰輿奏以煎茶進之。晦曰,茶於滯症最好,故世俗多尙之矣。上曰,依。命坐直承旨與儒臣,持警世問答入侍。出榻敎仍命退出,內局先退。
甲午二月初九日申時,上御集慶堂。坐直承旨·儒臣同爲入侍時,副校理李謙彬,副修撰金普淳,同副承旨沈翔雲,假注書李柱延,記事官洪國榮·南鶴聞,以次進伏訖。上命儒臣,讀警世問答,仍命諸臣輪讀後,命儒臣先退,命持入留院公事。翔雲讀奏北道道臣歲饌狀啓。上命書傳敎曰,今聞北道道臣歲饌啓聞,有年百歲者,漢文旣云非肉不飽,非帛不煖,況百歲者乎?其令本官,卽給帛肉,八十八歲人·八十七歲人·八十二歲人,依他道例,加給歲饌事,回諭。翔雲讀奏諸薦記。上又命書曰,六曹卽六卿,而莫重薦不爲者多,此豈暮年勵精之意乎?推考命退,以次退出。
甲午二月初九日初更四點,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,俄者公事酬應之餘,聖體,若何?上曰,一儀矣。請診候,泰輿等以次診脈,退伏奏曰,脈候差勝矣。進湯劑,上進御訖。上曰,每進四貼乎?晦曰,平復後則自當減矣。上曰,醫官各陳所見,退而講定以奏可也。上曰,食補何物爲好耶?方泰輿曰,九仙王於補胃好矣。上曰,自明日劑進可也。命持入去甲午年日記七月初三日受賀,九月初二日進宴時卷。命應淳讀奏訖,命退出。遂以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿,朝廷·二品以上·六曹堂上·奉朝賀·大司憲·大司諫單子問安。答曰,知道。勿爲問安。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。於世前生耶,今生耶,於夜宿耶,醒耶,昏昏歟,醒醒歟?惝怳特甚,若在雲霧中,氣何暇諭?最悶者食道也,內局處廚院,此何景傷?自今日直宿本院,內局爲內局,廚院爲廚院。
中宮殿·惠嬪宮,藥房口傳問安。答曰,知道。
傳于吳載純曰,今日次對爲之。
備忘記,傳于李漢豐曰,命直本院,申時問候,其惟廚院,戀戀而然乎,依例監膳主人·內局,其若膳來,知申同兼,東邊煎湯,西邊監膳,一院兩設掌務官,扁鵲先詣本院。
傳于李漢豐曰,內局入侍。
又傳于曰,內局入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
傳于李漢豐曰,今日試官,豈可違牌乎?若違牌則當該承旨當下敎矣。
兵曹口傳政事,以吳鼎源·南絳老·沈重奎·姜俒·尹光禮爲副司果。
備忘記,傳于金應淳曰,內局直宿廚院,廚院處南所,五臟爲六腑,六腑爲五臟,氣少勝,自今日當三貼,內局爲內局,廚院爲廚院。
吏曹口傳政事,以李徽遠爲理山府使。
傳于李漢豐曰,內局入侍。
李漢豐,以內醫院言啓曰,內醫崔重珽·崔尙圭,術業精明,竝御醫陞差,何如?傳曰,允。
又以禮曹言啓曰,今此式年監試覆試一所,設場於本曹矣,上直郞廳,依例朝房直宿之意,敢啓。傳曰,知道。
又以禮曹言啓曰,今此甲午式年監試覆試試官,今方磨鍊,而堂下無故可擬之人乏少,依近例以堂上官通融備擬以入,而其中時無職名人員,令該曹口傳付軍職,何如?傳曰,允。
吳載純,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月初十日卯時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。晦曰,寢睡·水刺,何如?上曰,亦一樣,而但胃氣弱矣。請診候。泰輿等以次診脈,退伏奏曰,脈候左右三部調均,滑體胃脈次次勝矣。進湯劑,上進御訖。晦曰,退直有命,而姑觀今日爲宜,湯劑雖有三貼定進之命,而醫輩亦以爲不可遽止一貼云矣。上曰,其止之。上曰,昨見去甲午日記,古相金宇杭恤民之意,賢矣賢矣,李奎采卽古相之外孫乎?晦曰,然矣。上曰,民弊無窮,而實無救恤之策矣。晦曰,一疋之後,民弊別無可言者矣。上曰,寺奴婢有弊云,然乎?應淳曰,臣待罪嶺南時,熟知其弊矣,寺奴婢之子女年過五六十,終不得婚嫁云矣。上曰,然乎?上曰,奉朝賀·時原任大臣,次對同爲入侍。出榻敎仍行次對,內局先退。
甲午二月初十日卯時,上御集慶堂。次對,原任大臣·奉朝賀同爲入侍時,奉朝賀洪鳳漢,領議政金相福,奉朝賀金致仁,領府事韓翼謩,左議政金尙喆領敦寧金陽澤,判府事李溵,判府事李思觀,右議政元仁孫,綾恩君具允明,仁陽君李景祜,行司直具善行,行司直蔡濟恭,行刑曹判書韓光會,行吏曹判書朴相德,行司直洪名漢,行司直李章吾,兵曹判書趙重晦,禮曹判書閔百興,行副司直洪樂性,右參贊趙曮,行副司直具允鈺,行副司直尹東暹,行副司直鄭存謙,行副司直李潭,江華留守李徽之,開城留守李聖圭,行副司直李潤成,行副司直尹泰淵,行副司直尹得養,淸川君金鍾正,吏曹參判鄭尙淳,行大司成洪趾海,行副司直金相翊,行副司直徐命善,行副司直李瀰,行副司直尹養厚,大司憲宋文載,大司諫尹得毅,副校理李謙彬,左副承旨吳載純,假注書李柱延,事變假注書宋相殷,記事官洪國榮·南鶴聞,以次進伏訖。鳳漢進伏曰,寢睡·水刺之節,何如?上曰,一樣矣。鳳漢曰,滯氣,今則何如?上曰,中蒸飯數匙滯矣。相福曰,內局有移直之命,而姑觀數日,未知如何耶。上曰,五臟爲六腑,豈不悶乎?上曰,寺奴婢之弊,金應淳言之矣,卿等亦知之乎?尙喆曰,非但金應淳知之,臣亦知此矣。上曰,寺奴婢之子女年過五六十,終不得婚娶云,果信然乎?尙喆曰,古有此說,而今則不必如是矣。仁孫曰,寺奴婢必欲避賤爲良,故如此,而非身役之多也,金應淳之言過矣。上曰,此弊須消詳,後日奏達可也。上曰,賑政,亦何如?仁孫曰,賑政想必四五次,以湖南言之,亦必如此矣。上曰,城中無遊乞乎?尙喆曰,姑無之矣。上曰,近來則科場,何如?相福曰,此弊小臣曾欲仰達矣,大小科不嚴之弊,近來特甚,宜加嚴飭矣。尙喆曰,會試以數計入,故多有換面而入者,此弊不可不禁斷矣。仁孫曰,小臣亦見之,前有禁冊之事,故頗不如此矣。今則漸至於甚矣。上命書傳敎曰,今番監試會試,誠是千千萬萬料表,期日在近,其宜嚴飭,與初試有異,自有定數,其何猥雜,張三李四之混雜,必也端本。今番若有一人闌入之弊,監試官嚴飭入門官·禁亂官,若有此弊,當該入門官·禁亂官,限已身充軍,有此弊而聾瞽喑啞,其不矯正,當該監試官,禁錮終身,以示予暮年嚴科場之意。頃年場中,童車運書申飭,況有定數會試乎?此則一二所試官,卽二品,事體尤爲嚴重,今番若有雜亂之弊,事過後當該試官,令兩司糾劾,嗚呼,使踰八其君,精設其科,此亦今日臣子道也,一體申飭,依頃者場中例,分付捕廳,糾察墻外。相福啓曰,頃因傳敎,三水·甲山,弊果若理山,令道臣詳問狀聞事,分付矣。卽者咸鏡監司李最中狀啓以爲,三水則民多穀少,用舊蓄新,倉穀無耗縮之事,而甲山則各穀雀鼠之耗,爲四百七十四石九斗八升,陳腐之縮,爲七百十八石十三斗云,而仍請令廟堂稟處矣。此事本因理山府使尹光紹上疏,蠲恤之恩敎,竝及於三·甲,而理山之穀,旣因平安監司洪麟漢査啓,不爲蕩減,則西北宜無異同,誠難處矣。尙喆曰,當初因理山府使疏請,三·甲陳腐穀,亦有一體蕩減之特敎,而理山則道臣狀啓,不爲陳腐云,甲山則道臣狀啓如此,與理山之勿施有異矣。仁孫曰,理山則關西道臣,只以爲斛縮而蕩減,有關後弊云,而至於甲山,則關北道臣雀鼠之耗,陳腐之縮,區別衙門穀數,而後錄狀聞,旣曰陳腐,則甲山似難與理山,一例勿施矣。上曰,曰無則已,旣聞之後,依狀請施行可也。出擧條上命書傳敎曰,昨已聞請,其亦差代,而靜思至乎此過矣。故欲爲下敎而未果,北道道臣狀聞,適値于此,朝家視西北一也。以事件言之,今日事,西爲本,北爲末,而於北許施,於西非特勿施,處分陳章人。噫,擧世喑啞,幾次求言,公車無聞,噫,彼尹光紹,曾經近密人,沈滯幾年,特拔以用,有懷陳章,焉可已也,而於今非徒勿施其請,處分其人。噫,此人猶若此,況他人乎?關係非細,嗚呼暮年,豈循常例?尹光紹頃者處分下敎特寢,仍任前職,時任府使趙嶸,亦仍前任,以示予暮年綜核之意。噫,漢宣之爲漢宣,其亦此道也。上曰,諸臣有奏達事,其令入奏焉。大司憲宋文載啓曰,火藥重物也,罪人張光碩,偸賣至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸,請還寢罪人張光碩減律定配之命,依前下敎擧行。上曰,勿煩。出擧條大司諫尹得毅啓曰,罪人河必雄·宋興三之減律定配之命,雖出於我聖上好生之德意,而永乞之卽地致命,實由必雄之所踢,實因分明,興三則僞造蜜印,渠旣自服,論其罪犯,俱係一律,三尺至嚴,不可容貸,請還寢殺獄罪人河必雄,印信僞造罪人宋興三減律定配之命,依律處斷。上曰,勿煩。出擧條又啓曰,前大司憲徐晦修,前後處事,節節乖當,烏得無罰,而第念朝廷之上,體貌爲重,以卿宰而論卿宰,事未前聞,有關朝體,請左參贊鄭弘淳從重推考。上曰,依啓。出擧條又啓曰,俄者備堂入侍單子讀奏之際,以不進人,誤以進參讀奏,請當該注書從重推考。上曰,依啓。出擧條又啓曰,尹光紹頃者陳章,自以爲爲民陳弊,而及本道狀之來,節節爽實,罷職之罰,失之太寬,卽伏見傳敎下者,有仍任前職之命,末減之典,猶不得施,實非懲勵之道,請還寢尹光紹罷職還收之命。上曰,初請予意爲是,末請只請寢,旣云綜核,豈可糢糊?尹光紹先令該府問啓。出擧條又啓曰,臣新入臺地,觸處生疎,今以尹光紹擬律之太輕,致勤聖敎,何可一刻晏然於臺次乎?請命遞斥臣職。上曰,旣得臺體,一事做錯,其何傷也?勿辭,亦勿退待。出擧條臺臣退出後,相福啓曰,昨政新除理山府使趙嶸,聞在營將任所,而前府使尹光紹,方將就理,邊地守令及營將,皆是面代之官,不可等待,趙嶸遞理山,而仍營將,理山以在京人差送,何如?上曰,口傳備擬,今日辭朝。出擧條上曰,理山府使,以在京人口傳備擬,當日辭朝。出榻敎上命退,諸臣以次退出。
甲午二月初十日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,朝水刺善御乎?上曰,然矣。請診候,泰輿等以次診脈,退伏奏曰,脈候與朝診時同矣。進湯劑,上進御訖。上曰,坐直承旨與儒臣,持問答同爲入侍。出榻敎命內局先退,諸臣以次退出。
甲午二月初十日午時,上御集慶堂。坐直承旨·儒臣同爲入侍時,副校理李謙彬,修撰洪鳴漢,左副承旨吳載純,假注書李柱延,記事官洪國榮·南鶴聞,以次進伏訖。上命謙彬,先讀警世問答,仍命諸臣輪讀,讀訖命退,諸臣以次退出。
甲午二月初十日酉時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·洪愼讓·康命徽,以次進伏訖。晦曰,其間水刺進御乎?上曰,少進之矣。請診候,泰輿等以次診脈,退伏奏曰,脈候與俄診時同矣。進湯劑,上進御訖。命退出,諸臣遂以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。逢監試回甲,追憶昔年,予懷千萬,停一貼直本院,此則心欣,氣則一樣,待敎入侍。
中宮殿·惠嬪宮,藥房口傳問安。答曰,知道。
傳于金應淳曰,內局入侍。
又傳于曰,內局入侍。
吳載純,以訓鍊都監言啓曰,哨官閔愿,依傳敎,習射間使之入直矣,習射之意,敢啓。傳曰,知道。
趙英鎭,以義禁府言啓曰,理山前府使尹光紹,先令該府問啓事,傳旨啓下矣。尹光紹時在任所云,依例發遣府書吏,交代後拿來,何如?傳曰,允。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
傳于金應淳曰,內局入侍。
吳載純,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。
副司直臣李得臣疏曰,伏以惟天惟祖宗,默佑我宗祊,玉候康復,縟儀載擧,臣民慶忭,曷有其極?仍伏念臣之偏母,素患痰喘之症,卽三十年貞疾,每當節換,輒復闖發,而近因春候甚寒,將攝失宜,本症之外,又添毒感,頭疼而神識昏眩,膈痞而頑痰作孼,委頓床笫,食飮專却,臣以終鮮之身,藥餌扶將,無暇離側,此際以監試試官,牌召儼臨,臣於是時,豈敢爲瀆撓之計,而念臣情事,實無暫刻離捨之望,玆敢疾聲呼籲於仁覆之天。伏乞聖慈,俯垂鑑諒,特許鐫改,以便救護,仍治臣罪,以昭法紀,千萬幸甚,臣無任屛營祈懇之至。答曰,省疏具悉。爾勿辭護焉。
甲午二月十一日卯時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。晦曰,寢睡·水刺,何如?上曰,時時入睡,粥飮亦少進之矣。請診候,泰輿等以次診脈。退伏奏曰,脈候左右三部調均,滑體胃脈,比昨益勝矣。晦曰,湯劑昨停一貼,臣等之心,終有不安矣,脈候益勝云,不勝欣幸矣。命取來去甲午監會榜目及試官望。賤臣回奏曰,禮曹及玉堂,皆無之云矣。上曰,置之,上曰,鄭基安今年榜乎?晦曰,然矣。上曰,李廷喆亦今年榜乎?重祜曰,昨年榜矣。進湯劑,上進御訖。晦曰,領左相及兩奉朝賀,韓領府,皆有故不來,李判府則以足病不得入來,而李判府·右相入來矣。上曰,時原任大臣入侍。出榻敎賤臣承命出來,判府事李思觀,右議政元仁孫偕入進伏,思觀等問候訖。上曰,先來可時當入來乎?晦曰,今月十一二日間,古例當離發,晦初似入來矣。仁孫曰,使行去時杳然矣,暫時遠來矣,命應淳讀奏嶺伯設賑狀及海伯發船狀後,命退出,諸臣以次退出。
甲午二月十一日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,水刺進御乎?上曰,水澆飯少進矣。請診候,泰輿等以次診脈,退伏奏曰,脈候一向差勝矣。上下詢吳道炯曰,蒸飯少許進之,則每有微滯之氣,胃氣不實而然耶。道炯奏曰,胃氣猶未盡健,膈上痰候,尙有往來故然矣,而以脈候論之,則比昨尤勝矣。進湯劑,上進御訖。晦曰,雀舌茶進御乎。微滯時進之,則必有奇效矣。上無發落。上曰,坐直承旨與儒臣,持問答入侍。出榻敎命內局先退,遂以次退出。
甲午二月十一日午時,上御集慶堂。坐直承旨·儒臣同爲入侍時,副校理李謙彬,修撰洪鳴漢,同副承旨沈翔雲,假注書李柱延,記事官洪國榮·南鶴聞,以次進伏訖。上命謙彬,讀警世問答,仍命諸臣輪讀後,命儒臣先退。命賤臣持入留院公事,卽爲持入。翔雲讀奏畿伯狀啓。上命書傳敎曰,今聞畿伯狀聞,其涉慘然,恤典擧行事,回諭。上命讀二所詩賦題。上曰,此題出於何處?翔雲曰,賦題是后稷事,詩題似是項羽事也。上曰,承旨爲進士乎?對曰,爲之矣。上曰,科文中何者最易乎?對曰,疑心似易矣。上又命持入去甲午式年大科榜目及今年大科擇日記,卽爲持入。命翔雲讀奏。又命持入今年小科初試榜。命讀奏六十以上,讀奏訖。上曰,六十以上盡爲抄啓,都承旨入侍時,以爲奏達可也。仍命退,諸臣以次退出。
甲午二月十一日酉時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夕水刺進御後,無滯氣乎?上曰,猶有噎滯之氣矣。請診候,泰輿等以次診脈。退伏奏曰,脈候差勝矣。進湯劑,上進御訖。上下詢曰,香砂連入而服之乎?泰輿等奏曰,香砂利於行氣,痰候亦未盡祛,則不可不連進矣。晦曰,香砂味不好矣。上曰,水澆飯數匙,終未順下,胃氣終不實而然乎?道炯奏曰,胃氣未盡軋旋之致,香砂連進,則漸次差勝矣。上曰,進一貼則予必似少勝矣,三貼果難矣。晦曰,三貼又豈可遽減乎?上曰,聞今番會試,八十二歲人上來云,其子孫必隨來矣。晦曰,似然矣。上曰,彼以安車來乎?晦曰,不過乘負擔上來矣。上曰,怪矣。命退出,遂以次退出。
上在慶熙宮。停常參·經筵。
午時,日暈。
夜一更二更,月暈。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣申晦,提調臣李景祜,副提調臣金應淳啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。建功日三貼,其氣日益苶,果功乎,果效乎,其可知也,待敎入侍。
中宮殿·惠嬪宮,藥房口傳問安。答曰,知道。
備忘記,傳于李漢豐曰,賀儀成禮豈再,今直宿其事一,已賞典只餘員,豈特此諒予氣,是可見其何疊,問其本前後一,其雖然氣誠難,問何時將開東,賀豈再賞豈疊?設軒架宜仰謝,予豈受雖百日其本一?誠苟且亦曰慶,此何人亦何世?臥呼寫尙寥寥,嗟建功日勸三,其三飮果有效,只自歎復何諭?八十一若百十歲。
傳于金應淳曰,內局入侍。
備忘記,傳于李在簡曰,八十二歲老人留京時,令該廳糧饌顧助,以表予意。
傳于金應淳曰,內局入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
傳于金應淳曰,內局入侍。
吳載純,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月十二日卯時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。晦曰,寢睡·水刺,亦何如?上曰,間間入睡,水刺亦少進矣。晦曰,滯氣,何如?上曰,少勝矣。晦曰,慶幸矣。請診候,泰輿等以次診脈,退伏奏曰,脈候左右三部度數調均,滑體胃脈一向差勝矣。上下詢吳道炯曰,他皆輕診,汝獨深診何也?道炯對曰,深診則脈候有力與否,可以仰認矣。上曰,何如?對曰,脈體甚有氣力,比前益勝矣。進湯劑,上進御訖。晦曰,左右相,爲承候而來矣。上曰,左右相入侍。出榻敎賤臣承命出來,左議政金尙喆,右議政元仁孫,偕入進伏訖。尙喆等起伏曰,聖體調攝,若何?上曰,一樣矣。各宮問安,何如?上曰,一樣矣。尙喆曰,聖體雖有差勝,調攝之節,不可不愼,伏願勿以已差,而藥試不可忽也。上曰,然矣。上曰,八十二歲人上來云,豈不怪乎?尙喆曰,異常之事也。仁孫曰,近來老人見科者,爲見科,不爲加資矣。上曰,然矣然矣,加資圖免而見科矣。仁孫曰,近世此輩見科者,皆蒙別恩典,故如是矣。晦曰,統制使狀聞中,蛤腹中有海毒云,生熟鰒進上姑停,何如?上曰,依。命退出,諸臣以次退出。
甲午二月十二日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,朝水刺進御乎?上曰,粥飮少進矣。晦曰,大水刺亦進御乎?上曰,亦少進矣。命中官持入御製所懷文,命應淳讀奏訖。命賤臣,出屬戶房承旨,作冊二件,一件內入,一件入于東宮。晦請診候,泰輿等以次診脈,退伏奏曰,脈候一向差勝矣。進湯劑,上進御訖。晦曰,願承申時煎待之敎。上笑曰,必用三貼之數難矣。晦曰,一日三貼,不可遽減。命退出,遂以次退出。
甲午二月十二日申時,上御集慶堂。坐直承旨儒臣同爲入侍時,應敎金思穆,修撰洪鳴漢,右承旨李漢豐,假注書李柱延,記事官洪國榮·南鶴聞,以次進伏訖。上命漢豐,讀兩西道臣狀啓,讀訖。命賤臣出置狀啓,命思穆讀警世問答,仍命諸臣次第讀奏,讀訖。命儒臣先退,命賤臣持入甲午年十月及十二月日記,卽爲持入。命漢豐讀十月初一日承旨座目。又命覓得次對日記,而洗補漏落,終未考出,以此仰達。上曰,置之。仍命退諸臣,以次退出。
甲午二月十二日酉時,上御集慶堂。藥房入診入侍時,都提調申晦,提調李景祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,午後水刺進御乎?上曰,少進矣。請診候,泰輿等以次診脈。退伏奏曰,脈候連勝矣。進湯劑,上進御訖。命坐直承旨與儒臣,持問答入侍。出榻敎命內局先退,遂退出。
上在慶熙宮。停常參·經筵。
夜五更,流星出房星下,入酉方天際,狀如拳,尾長二三尺許,色赤。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。心日憊氣益苶,其何暇諭?待敎入侍。
中宮殿·惠嬪宮,藥房口傳問安。答曰,知道。
傳于金應淳曰,內局入侍。
備忘記,傳于李漢豐曰,八十一衰君,問今諸扁鵲,今何按脈遲,今何待爾?予自知也。曰以差勝,若詳問,何云脾胃脈弱,予知予知,若聞予言,豈有今日?嗟哉人蔘,藏於五臟,時或休焉,豈乎至此?今讀問答,莫知何事,於予今五錢可時也,而朝請蔘苓茶,何異冷水?氣難强起,靜臥,兩次飮蔘一兩,故氣少勝,其知其知,建功何功,扁鵲何鵲,今於監試榜,待榜有下敎者,故苦待其榜,蔘則已飮一兩,兼補薑桂,若飮冷水,其誠苟且矣。
傳于金應淳曰,內局入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
傳于金應淳曰,內局入侍。
吳載純,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月十三日辰時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。晦曰,寢睡·水刺,亦何如?上曰,間間入睡,水刺亦少進矣。請診候,泰輿等以次診脈。退伏奏曰,脈候左右三部度數調均,滑體胃脈,一向差勝矣。上下詢曰,爾輩何爲而謂勝耶?慶絢奏曰,脈候雖勝,而昨日以前,不無軟弱之氣,今則滑體平和而有力,故謂之勝矣。金季良奏曰,玉體雖勝,而餘症猶未盡解,故脈候平和有力,而時有低微之事,四貼之進,不可遽減,而似涉支離,故減一以進,今加入一錢蔘進御,則雖曰三貼,而實當四貼用,其於補氣之道好矣。上曰,爾輩按脈,比前甚遲,予意爲殊常矣,鮒魚蒸最有味,而食而不知其味,如此而可謂快差乎?吳道炯奏曰,脾胃弱而然矣,加入一錢蔘宜矣。上曰,一日服蔘兩半,不亦過乎?晦曰,殿下得蔘精,多多益善矣。應淳曰,醫官之言,十分愼重矣,臣願湯劑外,水刺善御,則爲節宣之道矣。上曰,理中建功湯前方中,加人蔘一錢煎入。出榻敎提調出來煎進,上進御訖。命奉朝賀·時原任大臣入侍。出榻敎賤臣承命出來,奉朝賀洪鳳漢,領議政金相福,奉朝賀金致仁,左議政金尙喆,判府事李溵,右議政元仁孫,偕入進伏。鳳漢等以次問候訖。上曰,今聞漂人問情伏聞,從願許歸,自是前例,依其願許施,而必也待順風,衣袴回糧,依狀請以給事,令備局卽爲分付。出傳敎命退去,諸臣以次退出。
甲午二月十三日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,其間水刺進御乎?上曰,少進矣。晦曰,進御後無滯氣乎?上曰,稍勝矣。請診候,泰輿等以次診脈,退伏奏曰,脈候一向差勝矣。進湯劑,上進御訖。命坐直承旨與儒臣,持問答入侍。出榻敎命退出,遂以次退出。
甲午二月十三日未時,上御集慶堂。坐直承旨·儒臣同爲入侍時,應敎金思穆,副修撰金普淳,左副承旨吳載純,假汪書李柱延,記事官洪國榮·南鶴聞,以次進伏訖。上命思穆,讀警世問答,命諸臣輪讀訖,命儒臣先退,命賤臣持入丁酉年熙政堂接見勅使日記,卽爲持入。命詳考入侍接見日記,而以洗補漏落仰達。上命退,諸臣以次退出。
甲午二月十三日申時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,午間水刺進御乎?上曰,少進矣。晦曰,進御後無滯氣乎?上曰,寢睡間間爲之,滯氣稍勝矣。請診候,泰輿等以次診脈。退伏奏曰,脈候連勝矣。上曰,食補然後似勝,何物最好?諸醫皆言其事可也。泰輿奏曰,胡椒醬,於補脾胃似宜矣。道炯奏曰,乾雉細裂而進之,則似宜矣。晦曰,石魚亦好矣。上曰,石魚何以食之?鷄蒸似有味適口矣。晦曰,謹奉敎以進矣。進湯劑,上進御訖。應淳起伏奏曰,俄下備忘中八字,不當如是下敎,還收八字,臣等之微忱也。晦曰,應淳所奏誠是,改之伏望。上曰,然矣。上曰,俄者備忘記中,自今番至丁丑刪去。出榻敎命退去,諸臣以次退出。
上在慶熙宮。停常參·經筵。
夜自一更,至三更月暈。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿,朝廷·二品以上·六曹堂上·奉朝賀·大司憲·大司諫單子問安。答曰,知道。勿爲問安。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。當下敎于入侍矣。
中宮殿·惠嬪宮,藥房口傳問安。答曰,知道。
傳于金應淳曰,內局入侍。
傳于李昌任曰,旣已朝廷問安。次對進定於今日。
李昌任啓曰,大臣·備局堂上,依下敎來待矣。
傳于金應淳曰,內局入侍。
備忘記,傳于金應淳曰,問諸世人,八十一歲君,漢唐其誰,其君若此,況扁鵲乎?爲予言於今內局,嗟哉,常時中則止,而建功其若節用,豈有今番,亦豈用半兩重,多用長用,故用五錢然後少有效,何以然?其至半兩,故異前也。見今而莫知節,此後將至於用一兩重,然後庶可效若此,若此豈一兩?幾乎二兩。嗚呼,氣則日衰,於蔘加用若此,若此將至於日用斤,豈有是理?豈有是理,其雖然今番其衰益判,羅蔘其金光草乎?且哂果謂金丹,頃日何問康命徽,中夜自哂也,夫今日庶有陽世心矣。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
傳于金應淳曰,內局入侍。
吳載純,以吏曹言啓曰,今此永寧殿·永禧殿·徽寧殿望祭春奉審告由祭及弘陵忌辰祭大祝,皆以侍從塡差,而時無職名人員,令該曹口傳付軍職,何如?傳曰,允。
兵曹口傳政事,以柳義養·李商鳳·金養心·趙載翰·金翊休·尹在醇爲副司果。
吳載純,以宗廟署郞廳言啓曰,今此望祭修改告由兼行,而第六室第七室第十室,無修改事,故祝文中,書以迨玆月望,敬薦籩豆,第一室第二室第三室第四室第五室第八室第九室第十一室第十二室祝文中,書以玆因朔享,兼告厥由,今此祭享,旣是望祭,則祝文中或書月望,或書朔享,且椅帕修改,惟在於第一室第四室,而各室祝文中,竝以椅帕亦修,一例措辭,事極未安,令政院急速稟旨變通,而臣於塡祝時,始爲覺察,有此煩稟,惶恐待罪之意,敢啓。傳曰,知道。
李昌任,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
甲午二月十四日辰時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。晦曰,寢睡·水刺,何如?上曰,間間就睡,而水刺亦少進矣。請診候,泰輿等以次診脈,退伏奏曰,脈候左右三部度數調均,滑體胃脈益勝矣,上下詢曰,服蔘兩幾許後,脈候益勝乎?諸醫奏曰,臣等殆近靈切,而平緩有力,與昨頓勝矣。進湯劑,上進御訖。上曰,口味不出,是甚可悶。晦曰,羊肉爲蒸,則味好而善補矣。上笑曰,怪矣,置之。上曰,奉朝賀·時原任大臣次對同爲入侍。出榻敎命退去,內局先退。
甲午二月十四日辰時,上御集慶堂。次對,原任大臣·奉朝賀同爲入侍時,奉朝賀洪鳳漢,領議政金相福,奉朝賀金致仁,領敦寧金陽澤,領府事韓翼謩,左議政金尙喆,判府事李溵,判府事李思觀,右議政元仁孫,仁陽君李景祜,行司直具善行,行刑曹判書韓光會,行吏曹判書朴相德,行司直洪名漢,行副同直李瀰,行副司直徐命善,吏曹參判鄭尙淳,行副司直尹得養,行副司直尹泰淵,行副司直李潤成,開城留守李聖圭,江華留守李徽之,行副司直鄭存謙,行副司直尹東暹,行副司直具允鈺,右參贊趙曮,行副司直洪樂性,禮曹判書閔百興,兵曹判書趙重晦,行副司直李章吾,行副司直尹養厚,大司憲宋文載,大司諫尹得毅,副應敎金思穆,左副承旨吳載純,假注書李柱延,事變假注書宋相殷,記事官洪國榮·南鶴聞,以次進伏訖。鳳漢起伏曰,夜間聖候,若何?上曰,一樣矣。鳳漢曰,寢睡·水刺之節,亦若何?上曰,食治不足,可悶矣。相福曰,湯劑加入人蔘,凡節益勝乎?上曰,多服人蔘,反爲害矣。相福曰,天生建功,全爲聖躬也,雖加兩數以進,有益無害矣。上曰,豈其然乎?溵曰,玉色如常矣。上曰,金奉朝賀入來乎?致仁起伏曰,臣入來矣。上曰,每念卿三代爲國之心矣,卿每入來,可幸矣。其間或有生子幾微乎?相福曰,姑無消息矣。上曰,八十二歲人,今番入場云,雖不入格,玉圈則可爲之,而予則爲老而無志矣。鳳漢曰,民間老人,多如此筋力,莫非聖化也。上曰,何以入場乎?思觀曰,同接中年少人,扶而入之矣。上曰,其然矣。陽澤進伏曰,臣有沈痼之疾,而數日不得承候,則下情甚不安,若得恩暇,則伏幸伏幸。上曰,退去休息可也。相福曰,領敦寧近來頗衰敗矣。上曰,年幾何?相福曰,六十三,左相之同甲矣。原任先退。相福啓曰,都承旨金應淳,頃以嶺南寺奴婢事,有所陳達,而有消詳而奏之命矣,此宰臣曾經方伯,詳知其可矜,而有所耿耿,錄示捄弊之道於臣等,而其言誠合許施矣,更爲下詢處之,何如?上曰,都承旨入來奏達可也。行都承旨金應淳曰,減匹之後,更無可施之惠,而若申明其老除年限,奴年六十,婢年五十,這這許頉,一戶五口,依他例,給侍丁一口,則庶有保存之道,而餘奴木不可不出給,以充其雜頉之代矣。但此事若不十分消詳講定,則恐無以矯救矣。尙喆曰,寺奴婢之中,亦豈無富實者,而稍有勢力,輒得免賤,所餘者只是窮賤無依之類,今若嚴杜其奸弊,明定其年限,則豈無矯救之道乎?上曰,他道則無寺奴婢乎?相福曰,湖西亦有此弊,前者左相陳達,令本道依嶺南例,爲比摠之政,而尙無消息,更爲申飭,何如?上曰,與都承旨,詳定節目以奏可也。出擧條又啓曰,頃因下敎,有諸道民瘼陳聞之命矣,卽者黃海監司李宅鎭狀啓,則以爲甕津等八邑,以其船路之稍便,戶曹惠廳所納詳定,皆令本色上納,故般運欠縮,諸般雜費,每石加納,殆近五六斗,一依長山以北各邑例,以錢代納事,請令廟堂稟旨分付矣。納錢之便,果勝於納米,而非但海西一道也,畿湖等凡以米上納者,皆願以錢,而京司米貴,實難變通矣。尙喆曰,長山以北之許令作錢,以其有長山險洋也,以南船路,異於北矣。相福曰,難以變通矣,狀中所請置之,何如?上曰,置之可也。出擧條相福曰,頃日惠廳米裁減之後,貢人等多有怨言,待新捧勘定,何如?上命書傳敎曰,精神索漠,允可之後,意亦,若何?今日下詢,果然相臣之意亦若此,故特命安徐,而因此以聞,自此以後,貢人彌滿闕下云。嗚呼,臨御五十載,無一惠民,於今咸曰邦慶之時,都民若此,是豈時或臨門,問民瘼之意焉在。噫,十餘日涔涔中,莫知都民之若此,雖欲臨門慰諭,氣莫能爲,令貢市堂,與戶房承旨闕門宣諭此意,噫,來頭設或有不獲已處分者,自有他道。嗚呼,白首衰年,豈負都民?聞此呼寫下敎,不覺涕潛,該堂與承旨,將此下敎,洞諭貢人。上曰,戶房承旨入侍。出榻敎上曰,貢人輩彌滿闕外乎?相福·尙喆曰,彌滿矣。聞此傳諭,則渠輩必感祝矣,貢市堂上洪樂性,戶房承旨李在簡進伏。上曰,此傳敎,同往闕門,宣諭貢人可矣。樂性·在簡,承命退出。相福啓曰,惠堂重任,而鄭弘淳之病,令已差安,而備局公會,多有進參,今日以貢價裁減事,臣等欲與相議,送言而不來,事甚未安,推考,何如?上曰,依爲之。出擧條相福,以頃日疏請復樂事,被罪之人仰達。上曰,置之。相福·尙喆曰,不必如是也。上曰,今番用樂,豈予意乎?今服兩半蔘後,予若回蘇,又必困予矣。相福曰,果體下情矣。頃日宗臣之疏,未盡其意,蓋判敦寧,輕先奏達,急急陳章,故如是,而海運君被罪之後,諸宗臣不敢自安,來待闕下云矣。上笑曰,予若筆之於書,則卿等亦必筆之於書矣。尙喆曰,臣謂領相曰,詞感帝王,尊必善爲文以待云矣。相福曰,臣已製置之矣。上曰,怪矣怪矣。樂性·在簡宣諭後入奏。上曰,何如?樂性曰,歡欣鼓舞,有若別恩典矣。上曰,彌滿闕外,尙未罷去乎?樂性曰,然矣。載純,以備堂無事可奏,臺臣以齋戒姑停仰奏。上曰,然矣。大臣先退。載純讀奏望祭祭報府後,上命退,諸臣遂以次退出。
甲午二月十四日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,朝水刺進御乎?上曰,少進矣。請診候,泰輿等以次診脈,退伏奏曰,脈候連勝矣。上曰,脈如昨日乎?道炯奏曰,今日比前稍勝矣。進湯劑,上進御訖。命坐直承旨,與儒臣,持問答入侍。出榻敎命內局先退,遂以次退出。
甲午二月十四日未時,上御集慶堂。坐直承旨·儒臣同爲入侍時,副應敎金思穆,修撰金普淳,右副承旨趙英鎭,假注書李柱延,記事官洪國榮·南鶴聞,以次進伏訖。上命思穆,讀警世問答,仍命諸臣,次次輪讀,讀訖。命儒臣先退,命賤臣持入丁酉年冬慕華館見勅春坊日記,卽爲持入。英鎭讀奏,又命持入昨年一二所監試初試榜目,卽爲持入。仍命考在京人及鄕儒年多者,盡爲奏達。別無年多者矣。上曰,持而退出可也。諸臣以次退出。
甲午二月十四日酉時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,午間,水刺進御乎?上曰,少進之矣。請診候,泰輿等以次診脈,退伏奏曰,脈候有次次差效矣。進湯劑,上進御訖。命讀奏太室望祭獻官草記,月望誤稱朔享,此則遣書寫忠義,與獻官眼同洗補,其他無可言者安徐。此皆由乎製述官·禮房未能詳審之致,製述官李謙彬,當該承旨,竝施不敍之典,若此而朝受香,準祝時未能覺察,塡祝時乃覺,宜飭,當該獻官,亦爲重推,今番執頉過細有此,而噫,頃年,予已親奉審,此與其時有異添,豈執頉?其涉過矣,此後申飭可也。承旨下敎代,前承旨李昌任爲承旨,牌招察任,房順房。命退去,遂以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安。竝爲仰稟。答曰,知道。入侍時當下敎矣。
中宮殿·惠嬪宮,藥房口傳問安。答曰,知道。
兵曹口傳政事,僉知單李世林。
傳于金應淳曰,內局入侍。
傳于吳載純曰,生進入格人,出榜後待令。
備忘記,傳于吳載純曰,年八十二歲,昨年闕資,必也爲此科然也。今旣闕榜,旣來京,何踰此日?特爲加資。今日口傳下批,令戶曹特給玉圈,其懸謝恩,以表予意。
備忘記,又傳于曰,前工判子,故判書金尙星子,其令一體待令。
備忘記,又傳于曰,八十二歲人加設僉知啓下。趙榮進子,其令一體待令。
傳于金應淳曰,內局入侍。
又傳曰,朴泓壽旣已見之,入侍拔之。
又傳曰,金思義旣已入侍,拔之。
傳于吳載純曰,都承旨率入來儒生入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
傳于金應淳曰,內局入侍。
李昌任,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月十五日卯時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。晦曰,寢睡·水刺,何如?上曰,間間入睡,水刺亦少進矣。請診候,泰輿等以次進診,退伏奏曰,脈候左右三部度數調均,滑體胃脈益勝矣。上曰,脈體果勝乎?道炯奏曰,甚勝於昨日,而胃脈尤有氣力矣。晦曰,諸醫皆以爲,今則幾平常,而未敢以便復常仰奏云矣。上曰,五錢重服之復,藥有效矣。朝鮮必以人蔘爲靈草矣。晦曰,目前以靈草知之矣。進湯劑,上進御訖。上誦小學崔山南章曰,予之服蔘,若長孫夫人飮乳矣。晦曰,時原任爲承候而來矣。上曰,時原任大臣入侍。出榻敎賤臣承命出來,領議政金相福,判府事李溵·李思觀,偕入進伏。相福等問候訖,溵曰,俄聞醫官之言,脈候甚勝云,不勝慶幸矣。相福曰,蔘功大矣。仰瞻玉色,尤勝於前矣。思觀曰,蔘功雖多,而元氣流通,然後能有其效矣。上曰,然矣然矣。相福以各道道臣,尙不爲巡審仰奏。上曰,諸道巡審,皆令依例爲焉。出傳敎命退去,諸臣以次退出。
甲午二月十五日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,朝水刺進御乎?上曰,少進之矣。今日餠湯,有餠樣矣。晦曰,餠湯善補,而又善下矣。請診候,泰輿等以次診脈,退伏奏曰,脈候一向差勝矣。進湯劑,上進御訖。命書傳敎曰,今番生進兩榜中,只一等五人待令。吏判尹東暹·金致讓·趙昌逵子,一體待令。命退去,遂以次退出。
甲午二月十五日未時,上御集慶堂。承旨率儒生入侍時,行都承旨金應淳,假注書李柱延,記事官洪國榮·南鶴聞,以次進伏訖。上命儒生入侍,申憙淵進伏,上問姓名。對曰,申憙淵也。上曰,汝誰也?對曰,兵曹佐郞臣申應淵之弟也。命誦詩數句。黃基正進伏,上曰,汝誰也?對曰,副司直黃最彦之子也。命誦賦。趙器鎭進伏,上曰,誰也?應淳曰,豐原君之從孫也。上曰,然乎?命誦。金在淳進伏,上曰,誰也?應淳曰,小臣之八寸弟也。上曰,然乎?在於何處?應淳曰,淸風溪主人也。尹光溫進伏,上曰,誰也?應淳曰,尹東暹之子也。上曰,然乎?其狀貌類其父乎?對曰,然矣。上曰,年幾何?光溫曰,二十八歲矣。上曰,見汝思汝叔矣。趙祥逵進伏,上曰,誰也?應淳曰,趙榮進之子也。上曰,其貌,何如,而年少乎?應淳曰,年爲四十五云,亦不少矣。趙鎭大進伏,上曰,誰也?應淳曰,趙昌逵之子也。上曰,如其祖父,眼又大乎?應淳曰,其祖子孫皆眼大矣。金鍾烈進伏,上曰,誰也?應淳曰,金致讓之子也。上曰,如其父乎?應淳曰,然矣。上曰,汝爲兩場,初場誦之。上曰,見汝思汝祖,我心愴然矣。尹殷緖進伏,上曰,在於何處?對曰,居海南矣。玄宗洛進伏,上曰,在於何處?對曰,居大丘矣。上曰,鄕人多爲而且高參矣。仍命盡爲退去。上命持入一等試券,命應淳讀奏四祖。又命八十二歲人入來與否知入。賤臣承命出問,則昨日已下鄕,故率來次已送人,而姑未入來云矣。又命持入榜目,應淳讀奏進壯,丁載運追後入侍,上問姓名,對曰,丁載運矣。又命誦詩,上曰,壯元乎?應淳曰,壯元矣。上曰,然乎?仍命退。上命金尙星之子,金華鎭之子及八十二歲人,竝入侍。三人進伏,老人卽李世林,而居聞慶矣。上曰,此人太老乎?應淳曰,似不太老矣。上曰,善眠食乎?世林曰,夜初則有睡,而近曉則無矣。食則能食二三合矣。上曰,汝之子若孫,有隨來事乎?對曰,小臣六代獨身也。只有獨子,而其母有病,故仍留置而來矣。上曰,精矣精矣。僉知加資給之,出去謝恩,可也。仍命退,金明鎭·金啓濂進伏,上曰,此則誰也?應淳曰,此則金尙星之子明鎭也。上曰,見汝思汝祖也。皆命誦。上問啓濂曰,汝父好在於嶺南耶?啓濂曰,好在矣。仍命退,諸臣以次退出。
甲午二月十五日酉時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夕水刺進御乎?上曰,少進之矣。請診候,泰輿等以次診脈,退伏奏曰,脈候連勝矣。進湯劑,上進御訖。命退去,遂以次退出。
上在慶熙宮。停常參·經筵。
夜五更,月暈。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。連服五錢重,氣亦隨勝,此亦於予,可謂差勝,若待快愈,何異河淸?自今日輪直,差備待令人,亦爲輪直本院宜矣。
中宮殿·惠嬪宮,藥房口傳問安。答曰,知道。
備忘記,傳于吳載純曰,內局旣命輪直,凡諸直宿,自今日皆安徐。
傳于金應淳曰,內局入侍。
李昌任,以兵曹言啓曰,今二月十七日武臣堂上朔試射日次,而國忌正日相値,不得爲之之意,敢啓。傳曰,知道。
傳于金應淳曰,內局入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。夕問安勿爲問安。
大殿·中宮殿·惠嬪宮,藥房口傳問安。答曰,知道。
傳于金應淳曰,內局入侍。
李昌任,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月十六日卯時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。寢睡·水刺之節,亦何如?上曰,寢睡近來頗穩,水刺亦少進之矣。命書傳敎曰,其前差備待令人,皆加資,此後十日待令。康命徽·洪愼讓,一體加資。下掌務官玄啓祚,東班職承傳。請診候,泰輿等以次診脈,退伏奏曰,脈候左右三部度數調均,滑體胃脈亦勝矣。上笑而叩閾曰,此亦時體也。康命徽輩,亦陷於時體矣。然今日則予氣果勝矣。進湯劑,上進御訖。上曰,五錢重姑不可止乎?諸醫曰,豈可止之乎?上曰,予固知如此矣。晦曰,俄下輪直之命,臣等不無缺然者矣。上曰,止之。晦曰,差備待令人,亦令分半輪直似好矣。上曰,不必如是矣。應淳讀奏海伯漂船問情狀啓。上曰,日氣甚好矣。晦曰,然矣。春耕善爲之矣。晦曰,時原任承候而來矣。上曰,時原任大臣入侍。出榻敎賤臣承命出來,領議政金相福,領府事韓翼謩,左議政金尙喆,判府事李溵·李思觀,右議政元仁孫,偕入進伏,以次問候訖。相福曰,俄下輪直之命,聖候之益勝,可以仰揣矣。上曰,枯楊生華矣。對曰,加蔘後顯有效矣。上曰,然矣。翼謩曰,枯楊有生華之理,故易經載之矣。上曰,八十二歲人,昨爲加資,而京中多知舊矣。尙喆曰,七十者古或參榜,則人皆以稀有之事知之。今則七十之人參榜者,有若例事矣。應淳曰,李世林,以不見後科,甚愕然云矣。上笑曰,怪矣。仁孫曰,渠之工夫可惜,故如此矣。翼謩曰,臣以李世林事,有所祈祝於殿下矣。世林以八十二歲,猶能爲工夫,殿下亦必自强焉。上曰,予豈爲之乎?尙喆曰,衛武公年九十五,能作抑戒。自上比武公年,則尙遠矣。上曰,雖撤直,若知八十一其君,勿以張大豐亨强請也。相福曰,臣等之請,非張大豐亨也。仁孫曰,應行之事矣。尙喆曰,初非張大者,應爲之事,豈可不爲乎?翼謩曰,臣等雖愚迷,豈不仰度聖心?若有一分豐亨,則豈敢請乎?應爲之事,以豐亨爲戒,何不下諒臣等之情禮乎?溵曰,仰答俯循,自是應行之事也。思觀曰,有光於聖孝矣。上曰,幾次爲之乎?仁孫曰,應爲之事,豈可已行而不爲乎?溵曰,自有邦慶以來,豈有如今年者乎?上笑曰,然則大增廣爲之乎?諸大臣一時奏曰,若有加於大增廣者,亦當爲之矣。上笑曰,增廣之科果好矣。尙喆曰,增廣然後多得實才矣。相福曰,近日頻頻起動乎?上曰,不爲之矣。尙喆曰,雖少年,病發於脾胃,則雖一時之氣,猶難遄復,聖上元氣本好,故有能平復,益加調攝,臣等之望也。溵曰,五十年治平,堯舜後無之矣。尙喆曰,臣有所執矣。相福曰,古無稱慶之規則已,若有之,則今年不爲之,而更待何時乎?思觀曰,九旬五紀,豈可不爲乎?上曰,八十一何謂九旬耶?相福曰,今年則聖壽九旬,比昨年則尤異矣。相福曰,領府事韓翼謩,方帶武庫都提擧,而賞格所入弓矢垂乏,欲使臣陳達,區劃物力,而領府事今方入侍,可以陳達矣。上曰,何事也?領府事韓翼謩曰,本寺凋殘之狀,臣向已陳達,卽今弓箭造成,一時爲緊,而物力則實無出處矣。相福曰,惠廳留儲甲胄價,爲十九部云,十部許劃,何如?上曰,十件價劃給可也。出擧條諸臣遂退出。
甲午二月十六日未時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,朝水刺進之乎?上曰,少許進之矣。請診候,泰輿等以次診脈,退伏奏曰,脈候胃脈,一向調均差勝矣。上曰,康命徽已着緋衣乎?晦曰,然矣。上曰,每綠袍見之,忽已變矣。晦曰,莫非陶鑄之化也。進湯劑,上進御訖。晦曰,七十四歲進士,今方來待矣。上曰,進士姜柱齊入侍。出榻敎臣景煥,承命出來,姜柱齊偕入進伏。晦曰,閤外見之,則頗非常矣。自作自筆云矣,廢小科已久,今當壽域,七十如少年,故見科而爲之云矣。上笑曰,其言然矣。上曰,醫官輩皆已懸圈,今日開政乎?應淳曰,渠輩不勝惶感,下批前已懸圈矣。晦曰,承命除授,則下批前亦懸玉圈矣。上下詢姜柱齊曰,姓名奏之。柱齊奏後,上曰,誦汝科作可也。柱齊誦十餘句,上曰,難矣。晦曰,其誦聲,若場中吟詠之意矣。上曰,在何處?對曰,居漆原矣。上曰,近海之邑乎?應淳曰,與東萊相近矣。上曰,柒原之地,進士何年出之?柱齊對曰,三十年後,小臣爲之矣。命退去後,上曰,老矣。應淳曰,閤外見之際,不如此矣。至敬之地,故似如此矣。都提調·提調先退。應淳讀奏嶺伯狀聞後,遂退出。
甲午二月十六日申時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,其間水刺進之乎?上曰,進之矣。請診之。上曰,一日三診,何益之有?旣試湯劑,故不可中道而廢,今日則五錢進之,自明日減一錢宜矣。晦曰,問於諸醫而加減好矣。泰輿曰,玉候尙未平復矣。語未了,上起坐厲聲曰,速速退去,予豈平復之人乎?允協曰,自明日減一錢,亦無妨矣。絢曰,胃脈差勝,萬萬惶悚,而限數日加進則好矣。道炯曰,明日診察後,當更爲議定,而今則胃脈頓勝,雖減一錢,亦無妨矣。上笑曰,胃脈果勝乎?道炯曰,今則有氣力如常矣。季良曰,蔘劑一錢加減,若頃日用附子時甚,別加詳審矣。上曰,然矣。五錢之名重,故心若有顯效者然。予豈回陽之人,與回陽無異矣?愼讓曰,五錢非一向進御者,明日朝診後減之,亦無妨矣。命徽曰,蔘劑當隨時增減,明日少減,亦何害乎?上曰,五錢後果有勝乎?命徽曰,今則活動生發之氣,幾乎復常矣。上曰,洪愼讓予不知前已加資,若此而何事可爲乎?昔年則醫官以加資次第,四人入侍,八朔直宿,隨行溫陽幸矣。予則每事減於昔矣,予之今番回蘇,大體言之,則可謂强項令也。今日輪直,可怪可怪。進湯,上曰,支離矣。無論金丹靈草,支離矣。進御訖,上曰,理中建功湯,減人蔘一錢,依前方自明日煎入。出榻敎上曰,泰輿·慶絢,直則直矣,泰輿少滯矣。俄者予瞋目叱之,而直則直矣。上下詢諸醫曰,香砂姑不可拔之,而鹿茸亦當加入乎?諸醫次第奏曰,香砂乃是行氣利脾之劑,姑不可拔之,而鹿茸則數日後加入好矣。上曰,鷄蒸湯饌,盡除之可也。諸臣遂以次退出。
上在慶熙宮。停常參·經筵。
辰時至酉時,日暈。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。勿爲問安。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。十餘日直宿,於予知矣。料表輪直,豈予料乎?氣雖少勝,此何諭乎?待敎入侍。
中宮殿·惠嬪宮,藥房口傳問安。答曰,知道。
傳于金應淳曰,內局入侍。
備忘記,傳于金應淳曰,兩百中居一,可謂稀有。東萊近沿幾百里來,七十餘歲自古來稀,豈令只軟巾尋鄕?政官牌招開政,陞附作窠,姜柱濟以付,以表予六十一年重逢此年。
傳于金應淳曰,內局入侍。
備忘記,傳于李昌任曰,咸曰邦慶,君何日困?今日脈勝,氣何益苶?自知者予,自量者予,古見免胄,今予免帽,其何以然?可見其心,今臥何處?殿頭堂頭,八十一歲,自圖其像,前世乎,今世乎?予莫知人孰知,從容枕席,於予得矣。
大殿·中宮殿·惠嬪宮,藥房口傳問安。答曰,知道。勿爲問安。
傳于金應淳曰,內局入侍。
吳載純,以吏批言啓曰,新除授通禮院左通禮李東郁,相禮成胤儉,除拜後過限未肅拜,依例改差,何如?傳曰,允。
有政。吏批,行判書朴相德進,參判鄭尙淳式暇,洪檢式暇,右承旨吳載純進,以鄭趾煥爲校理,金鍾善爲副校理,李德師爲副修撰,李顯永爲兼文學,尹養厚爲工曹參議,權世規爲監察,鄭民始爲典籍,金思穆爲西學敎授,趙載則爲南部奉事,李奎章爲海美縣監,許霮爲黃海都事,張濂爲桃源察訪,西學訓導單金佐天,兼春秋單金復元,姜柱濟爲典獄參奉,醫官洪愼讓通政今加嘉善,醫官康命徽通訓今加通政,差備待令加資事承傳。
兵批,判書趙重晦進,參判洪樂純入直進,參議任珹病,參知李蓍廷病,右承旨吳載純進。以尹得養爲同知,金載禧爲僉知,全光天爲忠翊將,以金坦行爲五衛將,以韓尙裕爲宣傳官,以李弘遠·李東植爲武兼,以鄭國臣爲文兼,以李宜和爲昌慶將,以洪允中爲訓戒僉使,以李世演爲副司直,忠州營將趙嶸仍任事承傳,以崔宗華爲礪峴僉使。
吳載純,以內醫院言啓曰,桃源察訪康命徽加資事,命下矣。還屬本院,付軍職冠帶常仕,何如?傳曰,允。
李昌任,以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月十七日卯時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。寢睡·水刺之節,亦何如?上曰,寢睡頗穩,水刺亦進之矣。請診候,鄭允協等以次診脈,退伏奏曰,脈候左右三部度數調均,滑體胃脈益勝矣。進湯劑,上進御訖。命退出,諸臣遂以次退出。
甲午二月十七日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,朝水刺進之乎?上曰,略干進之矣。請診候,上曰,止之。晦曰,聖敎如此,臣不敢必請。然一日兩次診候,不得不爲,夕診時當爲之矣。進湯,上笑曰,支離矣,必以三貼之數强之矣。遂進御訖。上曰,坐直承旨與儒臣,持問答入侍。出榻敎坐直李昌任入,內局先退。
甲午二月十七日午時,上御集慶堂。坐直承旨·儒臣同爲入侍時,副校理鄭元始,修撰洪鳴漢,左副承旨李昌任,假注書李柱延,記事官洪國榮·南鶴聞,以次進伏訖。上命昌任,讀忠淸道道臣狀啓後,命出置。命儒臣讀警世問答,命諸臣輪讀訖,命退,以次退出。
甲午二月十七日酉時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,其間水刺進之乎?上曰,少進之矣。請診候,上曰,只以入直醫官爲之。允協·道炯·慶絢·光翼,以次診脈,退伏奏曰,脈候連勝矣。上曰,差效果有之耶?道炯對曰,果勝矣。進湯,上進御曰,何其物之多耶?苦哉。晦曰,天降之湯劑,願以如水刺垂念。應淳曰,今而後益信其靈效矣。上曰,愼讓容貌精精乎?晦曰,然矣。上曰,金圈可稱耶?晦曰,懸金後似復優矣。命徽雖懸玉,而所帶察訪遞矣。上曰,何郵耶?對曰,桃源矣。重祜曰,畿郵也,而殘薄之甚者也。上曰,郵官亦有封進矣。古師傅郭始徵,爲利仁時,以簡紙封進矣。重祜曰,利仁比畿郵,則稍有器具矣。命退出,遂以次退出。
上在慶熙宮。停常參·經筵。
自辰時至未時,灑雨或下雨,測雨器水深一分。
藥房都提調臣申晦,提調臣李重祜,副提調臣金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢來問安,竝此仰稟。答曰,知道。若是支撑,曷勝冥然,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于金應淳曰,內局入侍。
吳載純啓曰,假注書李柱延,身病猝重,勢難察任,今姑改差,何如?傳曰,允。
假注書望李柱延改差,代以李羽晉爲假注書。
傳于金應淳曰,內局入侍。
有政。吏批,行判書朴相德進,參判鄭尙淳進,參議洪檢式暇,左副承旨李昌任進,以李商輅爲司書,金瑞應爲左通禮,李弘濟爲相禮,李山重爲廣興守,閔百遠爲瓦署別提,兼漢學敎授單朴相甲,姜柱齊爲章陵參奉。
兵批,判書趙重晦病,參判洪樂純病,參議任珹入直進,參知李蓍廷式暇,左副承旨李昌任進,以康命徽爲副護軍,洪啓遠·李顯永爲副司直,鄭國臣爲副司果,趙載百爲南陽監牧官。
傳于金應淳曰,內局入侍。
傳于趙英鎭曰,明日唱榜軒架安徐事,分付該院,勿出朝報。
李昌任,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午二月十八日卯時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。寢睡·水刺之節,亦何如?上曰,寢則頗穩,食亦頻進矣。請診候,泰輿等以次診脈,退伏奏曰,脈候左右三部調均,滑體胃脈尤勝矣。上曰,今日亦必以三貼進之耶?晦曰,三貼姑不可不進。上曰,三貼神農遺法乎?晦曰,臣等非不知聖心之支離,而聖躬之調護,非此則莫可,故如是矣。進湯,上進御訖。命退出,遂以次退出。
甲午二月十八日午時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,朝水刺進之乎?上曰,少進之矣。請診候,上曰,置之。一日三貼,苦哉。進湯,上進御訖。上曰,予之飮湯,樊噲之不辭卮酒,直可自笑也。然朝而飮,午而飮,夕而飮,有若無節之食,如此而安知其爲效驗乎?世間好物,莫如食,而食不過兩時,況藥乎?晦曰,臣等知建功之非常物,而今而後,果見其速效矣。上曰,嚮時發汗偶然,豈建功之力耶?晦曰,誠非偶然也。上曰,老人食而不知味,非異事,而予則近頗食有味,異哉。咸對曰,胃脈實而然也。上曰,然乎?應淳曰,胃氣好則食而易消,故知味矣。都提調·提調先退,應淳讀奏關西·龍灣·嶺南狀聞後,遂退出。
甲午二月十八日申時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,午水刺進之乎?上曰,進之矣。請診候,上曰,只入直人診之。泰輿·道炯·愼讓·命徽等,以次診脈,退伏奏曰,三部調均,滑體胃脈連勝矣。上曰,脈體左右强弱,何如?泰輿曰,左右弱矣。進湯,上進御訖。晦曰,俄者閤門外,吏判往復於都承,而臣亦聞之,則姜柱齊非爲典獄參奉者云矣。故相希孟之孫,趾煥之近族,而金鍾正亦有戚誼云矣。上曰,予固已疑之矣。吏判何爲而知獄參作窠乎?晦曰,首仕故然矣。蔭官計仕,自是不易之典也。上曰,趙載側誰耶?對曰,豐原之子也。上曰,豐原之側子乎?對曰,然矣。仍命書傳敎曰,昨日下敎而未果,今聞姜柱齊,非爲此參奉者,政官牌招,他窠其令次次陞付,作窠備擬。晦曰,頃以香砂觀勢拔之事下敎矣。令諸醫講定似好矣。上曰,各陳所見可也。諸醫曰,限明日加進,其後則拔之,而入鹿茸宜矣。上曰,然則自明日又減一貼,一日二貼無妨矣。諸醫曰,三貼則姑未加減矣。上曰,今番服蔘,果有效,則此後宜可惜之,二貼豈不好乎?慶絢曰,四貼減一貼,臣意終有不安者矣。今又減一貼,決不敢奉承矣。三提調齊聲奏曰,此言是矣。發於衷忠曲矣。上曰,其言實矣。愼讓·命徽,皆以不可減之意仰奏。上笑曰,汝輩往問於神農者而來可也。晦曰,臣不知醫理,而以人事推之,當此之時,聖候幾乎復常,正宜別加調攝,三貼豈可減乎?命坐直承旨與儒臣,持問答入侍,內局先退。
甲午二月十八日申時,上御集慶堂。坐直承旨·儒臣同爲入侍時,副校理鄭元始,修撰洪鳴漢,右副承旨趙英鎭,假注書李柱延,記事官洪國榮·南鶴聞,以次進伏訖。上命儒臣,讀警世問答,命諸臣輪讀後,命儒臣先退,命持入留院公事,英鎭讀奏咸鏡道·黃海道兩道臣狀啓及頒赦文訖。上命退,以次退出。
上在慶熙宮。停常參·經筵。
藥房都提調申晦,提調李重祜,副提調金應淳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢來問安,竝此仰稟。答曰,知道。予則一樣,待敎入侍,勿爲直宿。
中宮殿·惠嬪宮,藥房口傳問安。答曰,知道。
李在簡啓曰,假注書李羽晉,時無職名,令該曹依例付軍職,冠帶常仕,何如?傳曰,允。
吳載純,以弘文館言啓曰,新除授校理鄭趾煥,時在忠淸道忠州地,經筵入番事緊,請斯速乘馹上來事,下諭。傳曰,依啓。
李昌任,以兵曹言啓曰,今二月二十日文官朔試射日次,而藥院直宿相値,今姑停止之意,敢啓。傳曰,知道。
又以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
以黃海監司狀啓,平山居船人金馬堂所訴沙格騎兵申天命等渰死事,傳于趙英鎭曰,令本道恤典擧行。
傳于金應淳曰,內局入侍。
備忘記,傳于吳載純曰,君子見機而作,此豈特機?若命撤直,恐或有此,今日所奏與擧措悤悤,其涉異常。故下問果然,予若聞此,何顔以拜?今番支撑,招此而然,掩三窓,夜晝介當詣舊邸,豈特百官?備堂隨駕亦安徐。只承史隨駕,侍衛只入直禁軍,扈衛軍官隨駕亦安徐。世孫祗迎隨駕,留營·留陳皆安徐。挾輦六十名,以內入直前後廂軍,禁營替直軍三十名,御營替直軍三十名,以入直隨駕,觀其擧措,若隨來舊邸,何云舊邸?當詣鍊戎與北漢,朝鮮大小群工,皆令知焉。
傳于李昌任曰,訓將新營標下,都領隨駕。
傳于吳載純曰,儀注安徐。待下敎只入正時,分付開陽門守門將,二品禁入。
吳載純啓曰,時原大臣有稟達事,來詣閤外請對矣。傳曰,入侍。
李在簡啓曰,諸承旨有稟達事,來詣閤外請對矣。
吳載純啓曰,諸玉堂有稟達事,來詣閤外請對矣。傳曰,竝入侍。
金應淳啓曰,諸承旨有稟達事,來詣閤外,更爲請對矣。
吳載純啓曰,諸玉堂有稟達事,來詣閤外,更爲請對矣。
趙英鎭啓曰,兩司諸臺有稟達事,來詣閤外請對矣。
備忘記,傳于金應淳曰,若惟舊闕宗臣,萬萬駭然,況時原任乎?予當處焉。其何苟且尋邸?今方用心,建功何減?仁陽君爲內局提調,徐有寧爲都承旨,三院副提調例兼。
備忘記,傳于徐有寧曰,趙昌逵·鄭好仁·趙宗鉉·申益彬·任希曾爲承旨,牌招察任,房順房。
傳于任希曾曰,動駕傳敎還入。
傳于徐有寧曰,內局入侍。
趙宗鉉啓曰,玉堂上下番俱空,事甚未安,副校理金鍾善,卽爲牌招入直,何如?傳曰,允。
傳于徐有寧曰,內局入侍。
備忘記,傳于趙宗鉉曰,今日大小群工,其果愛君乎?誠愛君,將順其美,第一道也。雖以惜晷意欲請,頃日可謂復生於世,撤直日綴其文,必欲聚會,抑何心抑何心?此猶漫說話,頃者奏於何殿?豈特此也?八朔停吹,專由追慕,若體毫分君心,今日豈有此擧?況三十二字,其雖平時,夢裏猶愕,雖一二字,孰敢復請?此等義理,雖五尺童,皆可知也。況股肱輔相,此亦由於卽予爲昔誠淺也,何顔對群工?雖然凝坐而處焉,其何苟且?卽予寢其命,三飮建功者也。嗟哉,今世,雖有三頭六臂人,孰敢此請?其計迂矣,其志迷矣。爲予諭今日大小臣工。
備忘記,傳于徐有寧曰,噫,三十二字,夢裏猶愕,此何心此何心?其若愛君,朝撤命,敢聚二品,此豈他?予誠其若感孚,豈若此?觀今擧措,對閹豎,其猶靦然,況臣民乎?是何心是何心?爲股肱者若此,其況他說,況若惟舊闕,何敢萌於心,綴其文乎?可勝寒心,可勝寒心。此果時乎?誠過矣,誠過矣。是誰是誰?卽予卽予。
備忘記,傳于趙宗鉉曰,承旨申益彬·趙昌逵許遞,其代前承旨趙載俊·李世演爲承旨,牌招察任,房順房。
甲午二月十九日卯時,上御集慶堂。藥房入診入侍時,都提調申晦,提調李重祜,副提調金應淳,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。晦曰,夜間聖體,若何?上曰,一樣矣。寢睡·水刺,亦何如?上曰,寢睡無減,而水刺亦頻進矣。應淳曰,早朝則白粥好矣。上曰,白粥味淡,進之難矣。五錢蔘後,雖不快愈,今則少勝。自今以後,當進二貼矣。晦曰,三貼豈可減乎?上叩閾厲聲曰,三貼決不服矣。何其甚困予耶?五錢蔘,卽予意也,附子亦予之意也。誰曾勸予耶?予事予自知矣。晦曰,何爲如此下敎乎?上曰,服蔘果有效,則宜惜之矣。請診候,泰輿等以次診脈,退伏奏曰,脈候左右三部度數調均,滑體胃脈一向差勝矣。上曰,今日撤直,必有又請者矣。旣已受賀,更命庭試,復何請乎?晦曰,前所行者,皆繼述之事也。上曰,初三受賀何也?晦曰,其亦繼述之事也。上曰,慶絢,以減三貼爲悶,是則是矣。晦曰,香砂自明日拔之,入鹿茸事以定矣。上曰,欲拔香砂,何如?道炯·季良奏曰,香附則拔之,縮砂則旣入鹿茸之後,尤不可拔之矣。命書傳敎曰,古人云,蔘芪性偏,雖兩時常飯,過則滯,況陳根乎?噫,自春以後,予知熟矣,而前月晦,已亦驗,然到于今,此正鄒聖所云莫非命也。自此以後,予戒也深矣。問是豈爲回陽,誠不獲已。附子加入,其誰勸?於予加一錢,何足道也,而其各五錢,故庶有效。其問用五錢者其誰?其愈故卽停附子,只偶然愈,故蔘減一錢。噫,雖衰,自知者深,何借手於扁鵲?事雖苟且,意在宗國而然也。況從容調補,建功何助焉?嗚呼,勿爲直宿,亦勿逐日問安。豈謂今日姑停湯劑?少忽脾胃,亦何望於今日?今諭者自今日只二貼,減香附,依前加鹿茸,而於縮砂,不無意見,仍存可也,令內局知悉。上曰,鹿茸入之,則終有隘滯之慮,縮砂入之似好矣。晦曰,然矣。上曰,予爲宗國而然也。晦曰,今日仰瞻玉色,尤覺勝矣。上曰,怪矣。晦曰,輪直已罷,三貼又減,臣等之心缺然矣。應淳讀奏〈黃〉海水使漂唐船問情狀。命書傳敎曰,白翎漂人,尙無問奏,柔遠人之道,心切沓沓,今始來到,水路領付,今不可論。令備局卽爲撰咨,定齎咨官,押付北京,長淵縣監報狀,其涉矇矓,以武士不讀中庸九經章乎?噫,南京之人,漂到于此,無船無糧,何問衣薄與否,近者唐船漂到處,亦給襦衣,則其何問也,亦何關由?今聞道臣狀聞,已製給云,依狀請製給事回諭,身爲地方官,見此漂人,其所問情,已涉稽滯,其報狀若是駭然,其在柔遠人之道,事當從重勘處,而十分參酌,糧饌等物,加數備給,使諸人,其令得到凰城事,令備局一體分付。其中若有折價者,其勿計較,加數以給,南京人漂到于此,將付凰城,暮年聞此,其涉矜惻。好好趲程,令齎咨官,慰諭領付。晦曰,時原任·奉朝賀來待矣。上曰,奉朝賀·時原任大臣入侍。出榻敎賤臣承命出來,奉朝賀洪鳳漢,領議政金相福,奉朝賀金致仁,領府事韓翼謩,左議政金尙喆,判府事李溵·李思觀,右議政元仁孫,偕入進伏。鳳漢問候,上曰,靜臥昏睡,可悶矣。鳳漢曰,水刺,何如?上曰,無味稍生矣。對曰,好矣。行步,何如?上曰,時時行步矣。相福曰,比前,何如?上曰,無減矣。對曰,俄間三貼,又減一貼云,何乃太遽停止乎?上曰,附子予意也,一錢之減,非吝惜而然也。諸大臣以不可遽減,同聲仰奏。上笑而無發落,上曰,今日撤直,卿等之心必動矣。相福曰,果如聖敎矣。鳳漢曰,聖候快復,臣等陳辭而退矣。原任先退,相福曰,撤直之餘,當爲之事,豈可不爲乎?上曰,旣受又定科,何以加此乎?相福·尙喆曰,莫大之慶,又有今番之慶,臣等日待撤直矣。下敎如此,臣等含默退去,則豈可謂臣分乎?仁孫曰,此非獨臣等之心,擧國群情,豈可遏乎?伏願付之於群下則好矣。上曰,卿等若如此,則後世必以卿等爲諂矣。諸大臣皆曰,何謂諂也?臣等若不爲,則後世必以無臣分譏之矣。上曰,擧世皆諂矣。尙喆曰,揄揚聖德,賁飾邦慶,何諂也?上曰,儒生輩必望大增廣矣。仁孫曰,非獨儒生,臣等之所欲爲者也。相福曰,臣等所陳者今日也。仍請退,諸臣以次退出。
甲午二月十九日巳時,上御集慶堂。藥房入診,時原任·諸承旨·諸玉堂,同爲入侍時,都提調申晦,提調李重祜,副提調金應淳,記事官宋景煥·洪國榮·南鶴聞,領議政金相福,領府事韓翼謩,左議政金尙喆,判府事李溵·李思觀,右議政元仁孫,左承旨李在簡,右承旨吳載純,左副承旨李昌任,右副承旨趙英鎭,同副承旨沈翔雲,修撰鄭元始,副修撰林得浩,副校理洪鳴漢,醫官方泰輿,以次進伏訖。晦曰,俄以傳敎,不勝焦遑悶迫矣。當此時動駕二字,何爲下敎乎?上曰,尊號當受,君豈不擧動乎?相福曰,如此下敎,豈可爲之乎?上曰,卿等之事,卿等爲之。予之事予自爲之矣。相福曰,臣等若有所慨於聖心者,則處分臣等可也。何可輕動聖躬乎?上曰,予往復文昭殿矣。諸大臣齊聲奏曰,此何下敎乎?上曰,非獨舊邸,當往北漢矣。諸大臣曰,聖敎萬萬過中矣。動駕下敎,欲爲還收,臣等之望也。上曰,予若從卿等之請,豈朝鮮居乎?尙喆曰,千古所無之慶,臣等幸見,故欲請,當爲之事,何如是下敎乎?上曰,所無者爲何事乎?諸大臣曰,五十年太平,非所無之慶乎?上叩閾曰,請賀請宴,猶或可也,尊號二字,豈不奇怪乎?溵曰,五十年治平,堯後無之矣。上笑曰,卿等諂矣。故相徐志修率來可也。諸大臣曰,雖非故相臣等,當爲之事,豈不爲乎?上曰,文已作之乎?相福曰,已作矣。尙喆曰,已作已書,方欲入啓矣。上曰,八十餘臣使卿等,其文予欲見之矣。尙喆曰,一言半辭,無過處矣。上曰,何間已成乎?思觀曰,題好則文易成矣。上曰,吾君建功,其君尊號,擧國時體矣。仁孫曰,願殿下使臣等得充人數也,今日不爲,更待何時?尙喆曰,輪直命下而已,不爲之,臣等之罪也。上曰,賓廳啓辭草持入。出榻敎賤臣承命持入。應淳讀奏曰,惟天惟祖宗,篤佑我殿下,大德之壽,媲衛武諷抑之齡,建極之治,符唐堯問野之歲,伏況舟梁之慶,十有六載,歷選前代,未有若斯之盛也。乃者天和遄復,邦慶彌新,帀域含生,鼓舞忭歡。況在臣等之誠,寧有窮已,嵩呼舞蹈,不足以表臣等之忱,需雲宴樂,不足以罄臣等之歡。惟有揄揚盛烈,鋪張鴻休,稱述功德,賁飾太平,方可以上答景貺,下副輿祝,昭示方來,永永無極。夫名者,德之符也,號者,功之表也。德盛者,其名愈隆,功大者,其號愈美。隆美之至,不嫌多文。故稱堯之德,曰放勳,曰欽明文思。言舜之美,曰重華,曰濬哲溫恭。殿下聖德彌邵,景命愈新,壽考之慶,膺億載之茀祿,郅隆之治,鞏萬世之洪基,以言乎朝著則寅協矣。以言乎民庶則阜安矣,尊顯之名,徽嘉之號,是宜隆而又隆,美而又美,以彰無前之休,以明有德之符。仰承天意,俯順民情,此誠質諸聖人而無疑,百世以俟而不惑者也。殿下以前日之受號,謂能形容德美之萬一,則堯但曰欽明文思已矣,又何曰放勳?舜但曰濬哲溫恭已矣,又何曰重華?殿下以堯舜之德,御堯舜之治,獨於堯舜之名,不欲自居,臣等生乎堯舜之世,立乎堯舜之朝,使吾君不有堯舜之名,則惟彼壤歌之叟,衢謠之童,莫不涵囿仁壽之化,贊頌雲日之光,而臣等抱玆抑鬰,誠未孚格,曾童叟之不若也。殿下之廷,無臣子則已,不然則天理所發,民彝所在,臣等安可無請,殿下安可無受乎?我國家自有典禮,我寧考卽位三十年,而受賀焉,受宴焉。四十年,而受賀焉,受號焉。殿下丕顯丕承,善繼善述,有德有功,旣治旣安,寶算方躋九旬,光御且五十年。此不但上穹之攸佑,實惟陟降之所賜。志其慶,所以答其佑也,顯其名,所以彰其賜也。是豈一毫近似於豐豫之擧哉?殿下每以太康之戒,將順之義,責之於臣等,臣等雖甚愚迷,豈不知仰體大聖人謙恭寅畏之衷,而臣等之所仰請者,典禮也,繼述也。帝王之孝,莫大於繼述,有國所先,莫重於典禮。殿下豈可以沖謙之節,不思所以繼述之道乎?臣等亦何可以承順爲恭,而甘自陷於墮典禮之歸乎?向者殿下之許受廷賀,固緣文孫之至誠,而實由於仰謝陟降之孝思,則況此光前之盛禮,允爲陟降之所悅豫者乎?殿下縱不恤群下之至情,誠宜深體陟降之心也。詩曰,永言孝思,昭哉嗣服。又曰,於萬斯年,受天之祐。古昔聖王之世,其德有如此者,以殿下繼志述事之孝,曷不念惇典庸禮之謨哉?今焉薦紳章甫·耆耉童儒,莫不同情,一辭咸願,鏤金刻玉,揚崇號而勒鴻名,告慶於皇天祖宗,于以宴樂,于以舞蹈,斟北斗之尊,獻南山之祝,堯舜吾君,唐虞斯世,人情所在,天且不違。頃緣直宿未撤,不敢煩請,今玆相率齊籲,顒俟兪音。伏乞聖明,淵然深思,渙發明命,亟擧縟儀,以承天休,以光聖德焉。讀訖,上曰,一紙上無非諂也。初意則必有新新者矣,及見,別無新意矣。急急退去,捲而置之可也。相福曰,臣等雖欲退,一國之心,其可止乎?上曰,三十二字足矣。尙喆曰,繼述事,若不爲之,豈不悶乎?上叩閾曰,何謂繼述也?諸大臣曰,豈非繼述乎?國之大政,莫如典禮,帝王之大孝,莫如繼述矣。溵曰,有光於聖孝矣。應淳曰,動駕下敎,卽爲還收,臣之望也。下至小民莫不恐悶矣。仁孫曰,舜之臣,以乃聖乃神,稱舜而舜無動駕之事矣。尙喆曰,臣等已議之矣。若動駕,則臣等當握轎杠而還入矣。諸承宣·玉堂,一齊仰請,應淳曰,俄下備忘,敢此還納矣。上曰,皆退去。應淳奉納備忘而退,纔出房門,命中官還傳備忘,諸承旨及大臣,還爲持入,屢屢仰請,上無發落。相福曰,殿下以臣等爲諂諛之臣,罪之可也,何必動駕乎?速爲還收焉。應淳又爲奉納而退,又命中官,傳備忘于政院,若爲持入,則中官當施軍律。諸大臣·承旨·三司,退出閤外求對,移時後,命一竝解見任。遂退出。
甲午二月十九日未時,上御集慶堂。藥房入診入侍時,都提調申晦,提調李重祜,副提調徐有寧,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。景祜先請診候,上曰,置之。進湯,上進御訖。上曰,只入直醫官診之。絢·道炯·光翼,以次診脈,退伏奏曰,三部調均,滑體胃脈,與朝一樣矣。景祜曰,湯劑雖有二貼之命,今日則三貼進御,臣之望也。上曰,此亦造物也。今日用心,一貼又爲煎待,待下敎入來可也。遂退出。
甲午二月十九日酉時,上御集慶堂。藥房入診入侍時,提調李景祜,副提調徐有寧,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。上曰,湯劑進之可也。進湯,上進御訖。上曰,三貼之進誠幸矣,明朝依例進之可也。上曰,今聞報備局成冊,其中王哥多,而二則兄弟云。以物件聞之,持裘衣者若干,則何問衣薄與否?亦涉駭然。其中有年六十歲人,令本官給帛,加給其糧,而給刷馬領付事,亦令備局,卽爲分付道臣·地方官。命退出,遂退出。
上在慶熙宮。停常參·經筵。
藥房提調李景祜,副提調徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。下敎入侍。
中宮殿·惠嬪宮,藥房口傳問安。答曰,知道。
任希曾啓曰,大司憲·執義·掌令二員·持平二員未差,今日以監察茶時之意,敢啓。傳曰,知道。
鄭好仁,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以兵曹言啓曰,景福宮衛將李東昌,昌慶宮衛將沈泰郁,俱以病難供職,呈狀乞遞,輪番之任,不宜久曠,竝今姑改差,何如?傳曰,允。
又以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
傳于徐有寧曰,內局入侍。
備忘記,傳于任希曾曰,今下弓矢,古豐山萬戶韓景禹處給送。
備忘記,傳于徐有寧曰,孔聖事君盡禮,時人猶謂諂,況今日擧世豐亨,此渾世皆諂也。
備忘記,傳于徐有寧曰,嗟哉八旬一,欲得剛方正直人,擧世迷昏,君亦氣昏,嗟哉嗟哉。
備忘記,傳于趙宗鉉曰,昔堯舜盛時,稷·契,其亦豐亨乎?以予故涼德誠淺而然也,君若德,臣何敢張大?君若誠,臣若是昧焉。此卽予其亦予,此何景像,有三公乎,有九卿乎?君少勝而受困於臣,八字必欲加請,此萬古諂諛。噫,堯舜百十歲,果有此請,武王九十三,亦有此請,於賀於宴,其猶近諂,其況此請,其況此請?撤直其日,其欲爲此,是果愛君,其亦體君,嗟今朝鮮,只有暮年其君,內局兩臣都提調焉在?予哂今世,今於政院,備員而已,若問其心,同是一般。嗟哉,今予恃誰恃誰?自決其心,自守而已。問候兩臣,其心一也。
備忘記,傳于徐有寧曰,愛其人者,愛其心,於敵以下猶然,況君心?噫,於今君心,若曰例讓,噫,五十年君臣義焉在?此卽我誠淺,何顔對臣民?況子曰,將順其美,予雖涼德誠淺,於此心可謂美矣。將順可乎,角勝可乎?嗚呼此心,陟降俯察,彼蒼昭臨,心誰欺也,陟降可欺,彼蒼可欺?近者氣勝,自此以後,氣莫能定,此愛君乎,此爲君乎?其令大小群工,咸知予意焉。
備忘記,傳于徐有寧曰,蔘芪性偏,況建功大劑三貼,將爲二貼,公然酬應,强進一貼,自恧用心,强飮大劑,誠悶誠悶,自今日依定式將二貼,內局知悉。
傳于趙宗鉉曰,內局入侍,坐直承旨,同爲入侍。
以副校理金鍾善牌不進罷職傳旨,傳于鄭好仁曰,只推。
趙宗鉉啓曰,副校理金鍾善,旣有只推之命,卽爲牌招入直,何如?傳曰,允。
備忘記,傳于徐有寧曰,今日朝鮮,可謂寒心,八十一歲,此何擧措?曰慶曰慶,困君困君。近者氣少勝,復若此,可勝寒心。是誰是誰?卽予卽予。今日何日?其令次對。次對其闕,復政後初也。予哂許多二品,聞時體,令着時體衣欲會,其果會乎?時體雖重,愛君宜先,體君宜重。
以李彦熙爲長淵府使。
備忘記,傳于趙宗鉉曰,金致讓曾已知申云,承旨下敎安徐,金相定爲承旨,牌招察任,房順房。
甲午二月二十日辰時,上御集慶堂。藥房入診入侍時,提調李景祜,副提調徐有寧,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。景祜曰,夜間聖體,若何?上曰,一樣矣。寢睡·水刺,亦何如?上曰,亦一樣矣。請診候,泰輿等以次診脈,退伏奏曰,脈候左右三部度數調均,滑體胃脈連勝矣。進湯,上進御訖。景祜曰,待下敎,依例進之矣。上曰,依爲之。命退,遂退出。
甲午二月二十日未時,上御集慶堂。藥房入診,坐直承旨同爲入侍時,提調李景祜,副提調徐有寧,同副承旨李世演,假注書李羽晉,記事官洪國榮·南鶴聞,醫官方泰輿,以次進伏訖。上曰,建功入之。景祜進湯劑,上進御。上曰,已下敎,只進二貼可也。景祜曰,俄伏見下敎,而今當聖上用心之時,豈可二貼而止乎?直宿纔罷,下詢諸醫,更診脈度後,量宜減進,何如?有寧曰,雖撤直,湯劑不可一分少緩,今當用心之際,無異於患候中,伏望加意,以進湯劑焉。上曰,速退可也。景祜曰,豈可以聖候復常,不加意於湯劑乎?聖心或有煩惱,則輒罕進湯劑,此群下所以切悶者也。上曰,爲國用心,豈可多進大劑乎?二貼亦因予之弱而强進矣。景祜曰,二貼便同常茶飯,必也加進三貼,下詢于首醫,何如?上曰,扁鵲輩何知乎?內局先退。世演進前,讀甕津水使狀聞。上命書傳敎曰,前後稽滯,業已下敎,而莫重此等事,其敢公兄報狀,其涉駭然。此時漂漢人,何稱拘留?無識頑慢,自便莫甚,當該長淵府使,亟施不敍之典,其代口傳擇差,今日給馬赴任。命坐直他承旨入侍。出榻敎右承旨趙宗鉉進前,命世演先退。命宗鉉書傳敎曰,頃者已下敎,而今番復授亦然,況暮年惟允,承旨李世演許遞,其代金致讓爲承旨,牌招察任,房順房。諸臣以次退出。
上在慶熙宮。停常參·經筵。
藥房提調李景祜,副提調徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。一樣矣。
中宮殿·惠嬪宮,藥房口傳問安。答曰,知道。
任希曾啓曰,大司憲·執義·掌令二員·持平二員未差,今日以監察茶時之意,敢啓。傳曰,知道。
備忘記,傳于徐有寧曰,嗚呼,八旬其君,若在舟中,此亦愛君乎?大小群工,其皆知悉。
趙宗鉉啓曰,卽者藝文館奉敎洪國榮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于趙宗鉉曰,內局入侍。
備忘記,傳于金魯淳曰,連聞禮單,何答敬依乎,心何抑心何堪?誠千乘浮雲,萬機楚越。
注書宋景煥病,代以李運彬爲假注書。
傳于趙宗鉉曰,承旨入侍。
備忘記,傳于徐有寧曰,今日朝鮮,朝鮮乎?其君苦心,可質彼蒼,三公知乎,九卿知乎,民庶知乎?一聞撤直,注書書啓,二品聞風,齊會內局,强勸建功。諸扁鵲,諂諛朝臣,君益憊苶,咸曰,脈勝。噫,今世界皆着時體胄,其知者惟豐亨,其知者惟建功,一則時體,二則時體。嗚呼,衰君將何顔以拜,將何顔對臣庶?噫,今番以後,氣果益苶,再昨以後,千乘浮雲,萬機楚越,身雖在此,心在舊邸?噫,一刻誠難,況一日,此果愛君乎,體君心乎?欲籲高高,欲訴漠漠,且問有時任乎,有原任乎,有儒臣乎,有侍從乎?嗟哉備堂,其皆便臥。頃者內局,只有提調與副提調,都提調權減乎?其便者奉朝賀,徒苦人亦承宣,此何光景,亦何世界?令今番齎咨官,爲君傳於遼陽,此何由乎?卽予卽予,何顔對軍民,何顔對軍民?撤直纔命,國勢板蕩,此亦邦運也。
備忘記,傳于趙宗鉉曰,若惟舊闕·文昭殿,今日海東爲臣子者,孰敢復請?若復萌於心,何云鍊戎?北漢坐,以拒千乘却萬機,大小群工,咸令知悉。
傳于趙宗鉉曰,朝臣若此,故閹豎皆昏睡,內班院掌務,以牌招之,立庭申飭,勿出朝報。
鄭好仁,以兵曹言啓曰,摠戎廳哨官·禁軍遞兒窠,今方有闕矣。依節目禁軍別將,與該營中軍,眼同取才,以其居首者,塡差之意分付,何如?傳曰,允。
鄭好仁,以兵曹言啓曰,僉知中樞府事李思質,病難供職,呈狀乞遞,西樞是閑局,不可一向虛帶,今姑改差,何如?傳曰,允。
徐有寧,以吏批言啓曰,軍資監正李敏輔呈狀內,身病甚重,勢難察任云,依例改差,何如?傳曰,允。
有政。吏批,判書朴相德進,參判鄭尙淳進,參議洪檢進,左承旨趙載俊進,以任希敎爲大司憲,徐逈修爲大司諫,洪九瑞爲執義,洪彬爲司諫,慶再觀爲掌令,盧允中爲掌令,尹慶龍爲持平,尹在德爲持平,李有郁爲獻納,林濟遠爲正言,洪樂恒爲正言,鄭義達爲司僕正,鄭民始爲禮曹正郞,韓光暹爲典籍,慮以漸爲典獄參奉,南鶴聞爲注書,申韺爲假監役,領議政金相福,左議政金尙喆,右議政元仁孫復拜事承傳,以左議政金尙喆爲世孫傅,承文都提調三單,領議政金相福,左議政金尙喆,右議政元仁孫,內局都提調申晦復授事承傳。
兵批,判書趙重晦病,參判洪樂純病,參議任珹病,參知李蓍廷入直進,右承旨趙宗鉉進,以金應淳·李在簡·吳載純·李昌任·趙英鎭·沈翔雲·申益彬·趙昌逵·李世演·金相定爲副司直,李羽晉爲司正,趙國鎭爲留營別將。
鄭好仁,以禁衛營·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
甲午二月二十一日卯時,上御集慶堂。藥房入診入侍時,提調李景祜,副提調徐有寧,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。景祜曰,夜間聖體,若何?上曰,一樣矣。寢睡·水刺,亦何如?上曰,亦一樣矣。請診候,上曰,使渠輩診之,何益乎?建功二貼,則予當服之矣。進湯劑,命注書招坐直承旨,遂御湯訖。坐直入侍,內局先退。
甲午二月二十一日卯時,上御集慶堂。坐直承旨入侍時,右承旨趙宗鉉,假注書李羽晉,記事官洪國榮·南鶴聞,以次進伏訖。宗鉉讀副校理金鍾善罷職傳旨。上曰,昨亦牌招乎?宗鉉曰,然矣。上命書傳敎曰,人臣分義,無所逃於霄壤,初違牌已過矣,況再乎?雖衰,國綱不衰,下金吾從重勘處。上曰,同副何不坐直乎?宗鉉曰,以其眼病孔劇,故不得入直矣。上命書傳敎曰,觀今國勢,可謂寒心,今只有政院,而新除承旨,今聞年衰實恙云。許遞,其代金魯淳爲承旨,牌招察任,房順房。上曰,金魯淳,以圖寫都監加資乎?今似爲同副矣。宗鉉曰,然矣。上命賤臣,持諸科榜目及留院公事以入。命書傳敎曰,噫,今雖若此,一心惟在民國,今聞湖西道臣狀聞,事勢固然,韓山郡守限麥秋仍任事,分付該曹。上命賤臣,持入漂漢人解送咨文草。宗鉉讀訖,諸臣以次退出。
甲午二月二十一日午時,上御集慶堂。承旨入侍時,同副承旨金魯淳,假注書李運彬,記事官洪國榮·南鶴聞,以次進伏訖。命書傳敎曰,大臣置處下敎,政官牌招開政。上曰,漂人甚矜惻矣。命書傳敎曰,旣從陸途,其將千里,豈可稽滯?齎咨官到漂人所住處,其令趲程。其後從其願領附糧饌,路資加數以給,所經處若有饋飯前例,依前擧行。令備局卽爲分付。又命書傳敎曰,嗚呼,今予此命,豈心弛而然歟,亦豈曰是其請而然歟?一則爲國事,一則量予氣而然也。嗟哉,大小群工,果若曰邦慶,咸體其君苦心,豈不愈於文具浮夸乎?慷慨亘中,欲爲漢事,强起臨殿,欲取賢良方正直言極諫者,此亦取時體中人,故亦默。頃年古宰臣李日躋陳章中,大呼獻賀於門外之說,尙今思焉。今予亦曰,强起大呼,問國中人,若有超類骨鯁之士,其須慷慨陳章。雖然借此,而其若挾雜舊習,莫云君衰,於此決不衰矣。又命書傳敎曰,嗚呼,今年此心萬倍,亦歇後語也。加以前晦,僅以少愈,服兩半蔘,雖愈,豈曰,愈也,而今月直宿,憶昔懷萬,撤直之命,意亦有在,則纔命撤直,聚會二品,嗚呼,予知久矣。然一何悤悤忙忙,此豈號令,而亦豈聲音笑貌而解哉?到此地頭,自反之外,無他道,何以自反?嗚呼予心,豈特可質彼蒼?陟降已臨照,予若有誠,嗚呼,惟我股肱輔相,豈忍爲此?卽予卽予,此所以自反者也,須觀于今擧措,咸曰邦慶,無事世界,此何景像?古人云一日二日萬機,若此而甚事可做,近者差愈,因此用心,雖對案莫知食,雖臥席莫知睡。此亦邦慶,今日大小群工,莫諒君心,一何至此?雖然於今世界,自公卿至匹庶,皆一般時體,皆着時體胄,亦着時體甲。勿論時原任,此政彼一時此一時,欲諭何諭,欲飭何飭?若此不已,嗟哉八十一歲衰君,孤立而已。中夜興思,心何抑心何耐?此猶末節,予氣誠難,及今不諭,更待何時?頃年亦有免相復仍之事,嗚呼暮年,豈可苟且?況當之相臣若此,然後事已妥帖,納命召之下,密匣修整,意亦此也。然觀今世道,其於傅巖,若有與君同志相,則雖一相,於今足矣,而雖衰,知此深矣。觀今世道,於今決無其人,此政彼一時此一時。下敎者也,噫,一則暮年爲國事,一則自量深而然也。且今番擧措,萬萬過矣。究其心則何云諂諛?只知步九其君而然也。噫,百相喧鬧,一人若不動,其何關也?此亦鄒聖所云定于一者也。況今番擧措,其雖萬萬過矣,幾年任之輔相,暮年豈忍捨?且雖重卜,位在大臣者一也,然亦豈若謾職仍任,旣書啓之後,一番免相,事體固然,事宜正大,開政有命,前領議政金相福,復拜領相,前左議政金尙喆,復拜左相,前右議政元仁孫,復拜右相,承旨雖已代,臺侍體重,今政差代,而原任與儒臣解見任命特寢,纔撤直,內局無都提擧,亦豈美氣像?前內局都提調復授前任。上曰,內局入侍事下敎。出榻敎魯淳先退,賤臣出來,與提調李景祜,副提調徐有寧,醫官慶絢·吳道炯·金季良·柳光翼,以次進伏訖。景祜奉進湯劑,上進御訖。命退,諸臣以次退出。
上在慶熙宮。停常參·經筵。
藥房都提調申晦,提調李景祜,副提調徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等區區憂慮,敢來問安,竝此仰稟。答曰,知道。猛觸時體風,心苶氣眩暈,內局只有提調·副提調,今備三員,由何以然?皆由豐亨,予有定制,氣何可諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于徐有寧曰,信揭板雖强飮,心浮雲意楚越,脈何問,氣何諭?
傳于趙宗鉉曰,內局入侍,大臣同爲入侍。
趙宗鉉,以禮曹言啓曰,卽接明陵參奉牒呈,則今此寒食祭,兩官當爲備員參祀,而參奉一員有闕未差,卽速變通云。參奉有闕代,卽令該曹口傳差出,以爲備員將事之地,何如?傳曰,允。
吏曹口傳政事,以李翊永爲明陵參奉。
傳于趙宗鉉曰,內局入侍,坐直承旨與儒臣,持問答同爲入侍。
持平尹慶龍啓曰,火藥重物也。罪人張光碩,偸賣至於一千二百斤之多,減律定配之命,依前下敎擧行。
新除授持平尹在德,時在京畿漣川地。司諫院正言林濟遠,時在忠淸道尼山地,請竝斯速乘馹上來事,下諭。答曰,不允。下諭事依啓。
徐有寧,以吏曹言啓曰,今此寧陵寒食祭大祝前持平柳煥德塡差,而時無職名,令該曹口傳付軍職,何如?傳曰,允。
金魯淳,以義禁府言啓曰,放未放啓本中充軍者,一竝特放,許任一體以放事,分付該道道臣之意,敢啓。答曰,知道。
金魯淳,以兵曹言啓曰,畿甸從軍者,一竝特放事,命下矣。依傳敎,喬桐府水軍充定罪人盧穟,卽爲放送事,分付本道之意,敢啓。傳曰,知道。
鄭好仁,以御營廳·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
奉正大夫行藝文館奉敎兼春秋館記事官洪國榮疏曰,伏以天休滋至,聖候康復,院直已撤,朝野咸忭。仍伏念臣於直中,得接家信,臣母宿疾,屢日添苦,促臣歸護,臣方寸煎熬,按住不得,玆敢略陳短章,徑出禁局。伏乞聖慈,亟削臣職,以便救護,仍治臣罪,以肅朝綱,千萬幸甚,謹昧死以聞。踏啓字。
甲午二月二十二日辰時,上御集慶堂。藥房入診,三相同爲入侍時,都提調申晦,提調李景祜,副提調徐有寧,記事官南鶴聞,記注官申光翰,記事官金復元,領議政金相福,左議政金尙喆,右議政元仁孫,醫官方泰輿·吳道炯·金季良·柳光翼·洪愼讓·康命徽,以次進伏訖。相福進前曰,夜間聖體,若何?上曰,一樣矣。仁孫請診候,上曰,尊號將受之君,診候何益乎?其止之。請進湯劑,進御訖。上曰,予見卿等愧矣。三十二字外,復何所請乎?仁孫曰,聖敎如此,而臣等冤枉者,卽諂諛二字矣。尙喆曰,臣等今番之罪,果冤枉矣。殿下第三思焉。臣等若於殿下七十前,爲此請,則臣等果爲罪,而當此時,若無此請,豈可謂臣分乎?上笑曰,事君盡禮,猶以爲諂,況此請乎?仁孫曰,臣等忱誠,不能仰格聖心,此是臣等之罪也。相福曰,將順爲諂,臣等每逆聖心,非諂也。尙喆曰,堯舜禹湯,皆封禪,後王德薄,不能爲封禪矣。上曰,堯舜豈封禪乎?尙喆曰,載於經史,臣豈敢誣乎?今當此時,臣等若不爲此請,則殿下之臣,可謂無之矣。上曰,宋高宗無之乎?仁孫曰,此非比方者也。相福曰,臣責大任重,萬不堪承,每欲乞免而所當爲之事,尙未得請,故尙此徊徨矣。尙喆曰,領相乞休之意,非不至矣,而得請之前,固不可退去。至於臣,徒竊祿位,無萬一之報,只增惶悶矣。上曰,卿等過矣。有寧讀湖南稅船發送狀聞及關西赦典狀聞。命書傳敎曰,今聞關西道臣放未放啓聞,其放者依啓聞,卽爲擧行。其稟者一體以放事,今日亦爲分付,而仍中若有不稟者,卽爲登對以稟。相福曰,京畿放未放狀聞中,許任以充軍,不在擧論中,尙未蒙放矣。上曰,許任何事乎?仁孫曰,以驪州牧使,定配驪州矣。命書傳敎曰,聞領相所奏,充軍者莫入於元啓聞中,故遺漏云。畿甸放未放中充軍者,一竝特放。前牧使許任,雖莫知充軍與否,王者以孝爲治之道,聞甚矜惻,一體以放事,分付。人君擧措,豈可偏也?徒流安置,與充軍赦文,雖皆入,而猶於充軍,不爲擧論云。噫,若許任之爲宣傳官者,知名故若此,而餘人雖物故配所,孰能知也?興惟及此,不覺惻然。此無異於勿限永配,此後雖充軍類,一體擧論事,奉承傳分付諸道。命書傳敎曰,飭已施,況今番後拜亦闕,靜臥思焉。海運君槤,特爲敍用。噫,宗臣零替,莫若近日,須君於宗臣,今無一人緋玉,而亦禁問安。此豈親九族之義乎?此後依例爲之事,分付。命書傳敎曰,因充軍下敎,右相所奏誠是,大抵雖被謫人,蒙放遇歲抄,卽蕩滌,而等數告身,甚於此,予已知矣。亦有甚於此者,若相所奏,先爲下敎,則付籤也。刋去耋望及不復檢擬,其弊特甚。此後此等類,依充軍例,凡於遇赦歲抄時,亦爲書入。噫,乾道十年則更,況人君體元行道者乎?此亦暮年苦心也。因此大覺類此而其弊滋甚者,亦有此特命停擧也。噫,彼類雖當慶科,徒老牖下而已。此後凡慶科,臨時令成均館草記以稟事,一體定式。上曰,今番予之少愈,誠料表,而又困於卿等矣。相福等曰,何爲如此下敎乎?上曰,卿等皆時體矣。予若九旬,則當受之矣。尙喆曰,九十一歲,卽聖上卽祚回甲矣。上曰,然乎?仁孫曰,五十年功德,豈無揄揚之道乎?上曰,大成廣運極矣,卿等退去可也。諸臣以次退出。
甲午二月二十二日未時,上御集慶堂。藥房入診入侍時,都提調申晦,提調李景祜,副提調徐有寧,記事官南鶴聞,記注官申光翰,記事官金復元,醫官慶絢·吳道炯·金季良·柳光翼·洪愼讓·康命徽,以次進伏訖。晦進前曰,午間聖體,若何?上曰,氣甚苶可悶矣。進湯劑,上進御訖。晦曰,診候久不爲之矣。上曰,其止之。景祜曰,聖候尙未盡復,俄承氣苶之敎,而診候屢日不許,豈不悶乎?上曰,卿等退休可也。晦曰,日勢未晩,一貼更爲煎待好矣。上曰,止之。卿等速退可也。諸臣以次退出。
甲午二月二十二日申時,上御集慶堂。坐直承旨·儒臣同爲入侍時,同副承旨金魯淳,假注書李運彬,記注官申光翰,記事官金復元,校理林得浩,副修撰李德師,以次進伏訖。上曰,儒臣所持警世問答進讀。得浩讀之,德師繼讀。上命魯淳·運彬·光翰·復元,以次進讀訖,命退。諸臣以次退出。
上在慶熙宮。停常參·經筵。
藥房都提調申晦,提調李景祜,副提調徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。佳節同兼,憶昔懷萬,免帽而臥,亦建功效,頭大將軍,今予以見,一日八錢,以近其兩,蔘腸蔘胃,萬古誰儔,何待按脈?闊動自知。待敎入侍。
中宮殿·惠嬪宮,藥房口傳問安。答曰,知道。
傳于趙宗鉉曰,傳香後,禮房承旨持今明日祭報府,內局同爲入侍。
鄭好仁,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之意,敢啓。答曰,知道。
備忘記,傳于鄭好仁曰,仲旬次對旣闕,再明次對,進定於今日。
鄭好仁啓曰,今日次對,兩司長官,同爲進參,大司憲任希敎,大司諫徐逈修,竝卽牌招,以爲入侍之地,何如?傳曰,允。
傳于趙宗鉉曰,內局入侍。
備忘記,傳于趙宗鉉曰,今番以後,便爲昏睡,此則少勝,近者氣勝後,春夜長,甚於冬夜,今夜特甚,若此而何堪,齎咨官將入海西境乎?噫,彼漂漢人,憶南京心,必倍於予。其君若此,其臣豐亨,抑何心此何意?淸明節雖近,予心愈昏,豈云八十一?其雖八百一,予何貴也?誠悶中聞開門奏,此心亦開也。
傳于趙宗鉉曰,今日始知有子孫,豈可踰於今日?雖今日政,次次陞付。
傳于趙宗鉉曰,礪良府院君孫,卽爲錄用,今日政有窠知入。
以敦寧參奉望筒,傳于金魯淳曰,此人爲此官,何時踐歷乎?以繕工監役,更爲換差。
傳于趙宗鉉曰,內局入侍,坐直承旨與儒臣,持高麗史儀注卷,同爲入侍。
注書南鶴聞遷轉,代以洪達淵爲假注書。
傳于趙宗鉉曰,下番翰林牌招入直。
徐有寧,以吏批言啓曰,新除授禮曹正郞鄭民始呈狀內,身病甚重,勢難察任云,依例改差,何如?傳曰,允。
有政。吏批,行判書朴相德進,參判鄭尙淳進,參議洪檢式暇,同副承旨金魯淳進,以金峙默爲文學,以蔡濟恭爲判義禁,以宋淳明爲同義禁,以尹泰淵爲同義禁,以李惠祚爲軍資正,以李顯模爲典籍,檢閱單南鶴聞,海運君單槤,以李再漢爲典獄主簿,以張錫觀爲靖陵直長,以林最遠爲禮賓奉事,以洪大容爲敦寧參奉,以宋震五爲繕工假監役。
兵批,判書趙重晦病,參判洪樂純病,參議任珹病,參知李蓍廷入直進,同副承旨金魯淳進,以李益烍·金致九·崔景岳·李崇祜爲副護軍,以宋文載·尹得毅·姜彝福·吳著·李世奭爲副司直,以羅㷜·金時默爲副司果。
鄭好仁,以訓鍊都監·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
甲午二月二十三日辰時,上御集慶堂。藥房入診,禮房承旨入侍時,都提調申晦,提調李景祜,副提調徐有寧,假注書李運彬,記注官申光翰,記事官金復元,右承旨趙宗鉉,醫官慶絢·吳道炯·金季良,以次進伏訖。晦曰,夜間聖體調攝,若何?上曰,頭甚癢矣。晦曰,臣父年至九十,每日搔癢,此亦壽徵也。奉進湯劑,上進御訖。請診脈,上許之。醫官進診伏奏曰,脈候度數均適,闊體亦好矣。上曰,禮房進前。宗鉉進伏,命讀祭報府。上曰,次對備堂待令乎?晦曰,未及齊會也。上曰,隨來隨入可也。賤臣承命催促,領議政金相福先入,左議政金尙喆,右議政元仁孫,綾恩君具允明,行司直具善行,行司直蔡濟恭,行刑曹判書韓光會,行司直洪名漢,兵曹判書趙重晦,禮曹判書閔百興,判尹李重祜,行副司直洪樂性,副司直具允鈺,副司直尹東暹,副司直李潭,副司直李潤成,副司直尹泰淵,副司直尹得養,淸川君金鍾正,吏曹參議鄭尙淳,大司成洪趾海,副司直徐命善,副司直李瀰,工曹參議尹養厚,大司諫徐逈修,掌令慶再觀,校理林得浩,以次進伏訖。相福曰,聖體調攝,若何?上曰,一樣矣。相福曰,賢良科人,因前下敎中孟浪二字,難於赴殿試云矣。上曰,過矣。相福曰,登俊試人,其時受由,而因値直宿,尙未發去,今欲榮墳,何以爲之?上曰,登俊試榮掃人,依前呈辭用之事,榻前下敎。相福曰,嶺伯已報瓜,而賑事方張,姑待麥秋,何如?命書傳敎曰,今聞嶺伯報瓜云,賑政方殷,畢賑後差代事,分付。相福曰,長淵府使曾有不敍之命,而今己身故矣。上曰,然乎?命書傳敎曰,今聞不覺愴然,前長淵府使處分下敎勿施。相福啓曰,御營廳鑄錢物力太不足,而臣等實無區劃之道,均役廳錢略有餘儲,暫時許貸,雖不難,而亦甚重難矣。曾有以銀相換之例云,錢拾五萬兩,以該廳銀,準折相換,畢鑄錢後,送錢還銀似好矣。上曰,依爲之。出擧條光會啓曰,海西道臣放未放啓本中放秩,竝依狀聞施行,而至於稟秩中,康翎縣罪人鄭弘佐,谷山府罪人徐昌化,或以豪鄕,作弊民間,或以頑漢,侵虐民人,爲罪目,何以爲之?上曰,此亦爲民,竝仍。又啓曰,仍秩中無可放者,只有借射充軍罪人二名矣。上曰,充軍罪人竝放。出擧條相福啓曰,沈頤之方帶同義禁,而向者其父爲判金吾時,頤之未及遞,而其父先解,今似無嫌,而亦甚難安云矣。右議政元仁孫曰,頤之之除同義禁,旣在於其父判金吾之前,則便是已遞之職,而雖緣辭疏之未及登徹,尙今仍帶,豈可以其父之先遞,而使之行公乎?在公格與私義,似當許遞矣。上曰,沈頤之同義禁許遞。出擧條相福曰,訓將之兼帶判義禁,誠難矣。命書傳敎曰,判義禁呈辭入啓,訓將此任誠難,亦非曠日者,何待三度?許副判義禁,其代雖値齋戒,政官牌招開政,待下批牌招察任。命書傳敎曰,再昨政三堂皆來,今日一皆違牌,其涉異常。雖更請牌招,欲問,先令內局入侍,問大臣無他事端,而判書欲遞違牌,故諸堂皆然而然矣。然雖非無端,可謂不先不後。藥院撤直,謂以快復而然乎?其雖撤直,長在枕席,此時爲臣子者,豈敢以一遞字,爲準繩若此乎?其涉過矣。赦令啓本,陸續而來,此時金吾長席,豈可一刻曠焉?判書·參判更爲牌招開政。參議只推一體牌招,其若違牌,莫敢呼望。上曰,翰林爲注書乎?宗鉉曰,亦有前例矣。命書傳敎曰,翰林請護之章,適在此時,故難以酬應,例踏下,精神索莫,下番爲注書莫量,入侍後知焉。左右史不備,洪國榮復授翰林,下番自可招來,由限雖未過,旣復授,牌招察任。相福曰,以復樂事,被罪者多矣。上曰,誰也?對曰,李鎭恒·李宗英。上曰,卿等無此請乎?相福曰,臣等有所重之請,故未及於此,而樂亦在其中矣。上曰,卿等着時體胄矣。仁孫曰,此出於抑鬱,而非出於時體矣。上曰,前年受賀,今又爲之乎?賀宴則容或可請,而至於一節,豈不萬萬過乎?尙喆曰,揄揚功德,非一賀宴所可稱也。仁孫曰,五十年治平功德,只賀宴而已乎?上曰,若如卿等言,則直爲佐理錄勳可也。尙喆曰,此則非臣等所敢請也。上曰,擧世皆陷於時體中,昔則以黨習爲時體,今則以建功尊號爲時體矣。命退,諸臣以次退出。
甲午二月二十三日午時,上御集慶堂。坐直承旨·儒臣,同爲入侍時,右承旨趙宗鉉,假注書李運彬,記注官申光翰,記事官洪國榮,校理林得浩,副修撰李德師,以次進伏訖。上命得浩進讀高麗史儀注,命儒臣先退。上曰,莊陵·思陵卽位與昇遐年譜,奉考以入。淨業院日記持來。賤臣承命趨出,奉考譜略而奏達,且奉進日記。上命讀日記,命書傳敎曰,今予暮年,追慕而已。令注書奉考譜略以來,莊陵卽位與嘉禮年·遜位年,怳若仰覩,此何然也?靜臥追慕淨業院而然也。頃年已下敎否,礪良府院君後孫,今有者誰,其亦調用否?令銓曹卽爲問啓。上曰,思陵陵所,初是鄭運維之族山矣。宗鉉曰,然矣。是故鄭山節日不敢上墓,而望祭於洞口云矣。上命傳敎曰,海平府院君墓,在於思陵內,許令洞口望祭云。此則依前爲之事,分付。墓中雖有雜木,何敢下手?令陵官,墓上若有木,報禮曹拔去事,分付?上曰,鄭運維誠好人矣。老而登科,位至判書,莫非命也。因命書傳敎曰,今日興懷,命讀日記,思陵展謁時,豈特承旨?其注書人皆作古人,其涉異常。噫,故判書鄭運維子,令銓曹待闋服,卽爲懸註調用。上曰,前戶判蔡濟恭入侍。賤臣承命催促濟恭而進前,上曰,淨業院事,卿能盡記乎?濟恭曰,記知矣。上曰,淨業院碑,何以書之乎?對曰,書以淨業院舊基五字也。上曰,巖上有杻板云矣。濟恭曰,平巖可坐數十人,而以釘鑿作杻板,尙今依然矣。其上巖御筆書望越巖者,思陵平日所登臨處云矣。上曰,淨業院的是思陵舊基乎?對曰,的然無疑矣。命退,諸臣以次退出。
甲午二月二十三日未時,上御集慶堂。藥房入診入侍時,都提調申晦,提調李重祜,副提調徐有寧,記事官南鶴聞·洪國榮,記注官申光翰,醫官方泰輿,以次進伏訖。晦曰,午間聖體,若何?上曰,一樣矣。進湯劑,上進御訖。上曰,吏判何爲違牌乎?晦曰,業欲遞免,而連値直宿,不果得遞矣。上曰,爲吏判幾次乎?晦曰,十餘次爲之矣。上曰,大臣何日復拜乎?晦曰,再昨日矣。上曰,然乎?諸臣以次退出。
上在慶熙宮。停常參·經筵。
辰時,日暈兩珥。
藥房都提調臣申晦,提調臣李重祜,副提調臣徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今於令節,攝傳便休,予懷千萬,命考譜牒,八十二年,微忱何抑,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于趙宗鉉曰,內局入侍,坐直承旨與儒臣,持問答同爲入侍。
傳于趙宗鉉曰,提學李潭,科次事牌招待令。
傳于趙宗鉉曰,若思八十一歲其君,豈若是乎?牌去來催促。
趙宗鉉啓曰,今此文科覆試,二所試官,二品望一人外,皆違牌,無以推移,事甚未安。沈鏽·尹東暹·李翼元·李得宗·宋瑩中,竝更牌招,以爲備員之地,何如?傳曰,允。
傳于趙宗鉉曰,若是則豈曰,講經乎?付標明白修入。
趙宗鉉啓曰,今此文武科覆試一二所,兩司各一員,當爲進參,而司諫洪彬牌不進,罷職傳旨捧入。正言林濟遠在外,將無以備員,合有變通之道,何以爲之?敢稟。
又啓曰,以監試官洪彬牌不進罷職傳旨。傳曰,只推。更爲牌招,若又違牌,直捧禁推傳旨,過雜科放榜後勘處。
趙宗鉉啓曰,司諫洪彬遞差傳旨及禁推傳旨,今方捧入,監試官無以推移備員,有闕之代,政官牌招,開政差出,待下批牌招,何如?答曰,與在鄕人竝遞差,政官牌招開政。
傳于趙宗鉉曰,知前甲午年覆試者幾人乎?此亦慶事耶?八十一歲人君,敢如是乎?牌去來遲滯,使令知名,明日令騎曹決棍,一有違牌者,當强爲殿座於建明門,以此申飭。
傳于趙宗鉉曰,其君爲試官,如此而諸承傳色偃便,竝記過。薇垣·柏府行首書吏,開陽門外懸之。
以備忘記,傳于趙宗鉉曰,稽滯承牌臺臣,先遞差後禁推,雜科畢後勘處。
傳于金魯淳曰,中官記過下敎安徐。
傳于趙宗鉉曰,內局入侍,提學同爲入侍。
吏批有政,行判書朴相德牌不進,參判鄭尙淳進,參議洪檢牌不進,右承旨趙宗鉉進。啓曰,判書朴相德牌招不進,參議洪檢,試官牌不進傳旨未下,小臣獨政未安,何以爲之?敢稟。傳曰,仍爲之。
又啓曰,春坊闕員,今當差出,而擬望之人乏少,相避外任竝擬,何如?傳曰,允。
吏批,以崔爲司諫,洪履健爲持平,兪彦脩爲正言,李養遂爲弼善,韓光暹爲禮曹正郞。
兵批,有政,判書趙重晦病,參判洪樂純入直進,參議任珹,參知李蓍廷差祭,右承旨趙宗鉉進,以李以華爲同知,以尹在德爲副司直,以林濟遠爲副司果。
徐有寧,以吏曹言啓曰,日昨初仕承傳,有次次陞付之命,故以直長中仕日最多者,備擬受點矣。退考前例,則蔭仕直長,雖有仕滿,而居首者拘於應講一事,必以之次生進直長人陞擬,便成應行之典。今番陞六直長李再漢,乃是蔭仕,非生進云。臣等不察之失,惶恐待罪,而典獄主簿望勿施,更爲口傳差出,待下批。直長亦爲付標以入,何如?傳曰,依爲之,勿待罪。
徐有寧,又以吏曹言啓曰,今此各陵寒食祭典祀官兼大祝,皆以侍從塡差,而時無職名人員,令該曹口傳付軍職,何如?傳曰,允。
趙宗鉉,以禮曹言啓曰,今此甲午式年文科覆試講經試官,今方磨鍊,而堂下無故可擬之人乏少,依近例以堂上官通融備擬以入,而其中無職名人,令該曹口傳付軍職,何如?傳曰,允。
鄭好仁,以訓鍊都監·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
甲午二月二十四日辰時,上御集慶堂。藥房入診入侍時,都提調申晦,提調李景祜,副提調徐有寧,假注書李運彬,記事官洪國榮,記事官南鶴聞,醫官慶絢·吳道炯·金季良·柳光翼,以次進伏訖。晦曰,聖體調攝,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御訖,請診候,上許之。醫官以次進診伏奏曰,脈候度數調均,胃脈亦好矣。上命書傳敎曰,此人常知質實,今者試官違牌,專由乎因此,欲免本職,非予所知,其若踏下,適中其願,只推。下金吾推考,過六日後,分揀以放。上命書律題試入直人。晦曰,故判書鄭運維致祭文,頃年製下時,海平後裔,誤書河城後裔,其家子孫,欲一辨白云矣。上曰,然乎?特命改標。上曰,鄭運維爲通禮時,頗老朽,而能至判書,壯矣。晦曰,莫非聖恩也。命退,諸臣以次退出。
甲午二月二十四日辰時,上御集慶堂。坐直承旨·儒臣同爲入侍時,同副承旨金魯淳,假注書洪達淵,記事官洪國榮·南鶴聞,校理林得浩,副修撰李德師,以次進伏訖。上曰,儒臣誰也?魯淳曰,林得浩·李德師也。上命儒臣輪讀問答訖。命先退。上曰,注書出去,知試官牌去來以奏。賤臣以未及盡來之意仰奏。上命承旨讀試官單子,魯淳讀訖。遂退出。
甲午二月二十四日酉時,上御集慶堂。藥房入診,藝文提學同爲入侍時,都提調申晦,提調李重祜,副提調徐有寧,假注書李運彬,記事官洪國榮,記事官南鶴聞,藝文提學李潭,醫官方泰輿·鄭允協·慶絢·吳道炯·柳光翼·洪愼讓·康命徽,以次進伏訖。晦曰,聖體,若何?上曰,一樣矣。奉進湯劑,上進御訖。晦曰,聖候猶未復常,而臣有此請,固所不敢,但臣之此任,已至四十餘日,昏耗不省,多有不逮之事,心所惶悚。命書傳敎曰,申判府事,內局都提調許副,其代韓領府事爲都提擧。上曰,提學進前科次。潭進伏曰,臣不敢不承命,而科次則弘文提學在,非臣職也。上曰,第爲之。潭科次訖。命書傳敎曰,居首參判洪樂純,虎皮一令。之次輔德朴相甲,鹿皮一令。都承旨徐有寧,雖三下,有命批。噫,今予一心,其惟體昔,祝有年,此題意合,特賜虎皮一令。承旨趙宗鉉·金魯淳,說書李商駿,各紙二卷·筆五枝·墨三笏賜給。命書傳敎曰,親在不遠遊,頃年已下敎,君親一也,況今年乎?臺臣三人,二人稱在鄕,其涉寒心。元在外外,在畿者一竝禁推,待下敎勘律,待自現單子入啓。上曰,洪彬有若何事乎?有寧曰,曾遭改正之彈矣。上曰,遭彈於何人也?有寧曰,金光岳也。命書傳敎曰,洪彬雖下敎,意謂若何?果再違牌,今問事勢固然,分揀以放事,分付。命退,諸臣以次退出。
上在慶熙宮。停常參·經筵。
藥房都提調臣韓翼謩,提調臣李景祜,副提調臣徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。逢此令節,暮年懷萬,身雖在此,心在命攝,今見內局,君臣耆耉,氣何暇諭?待敎入侍。
中宮殿·惠嬪宮,藥房口傳問安。答曰,知道。
任希曾啓曰,大司憲任希敎未肅拜,執義洪九瑞文一所進去,掌令慶再觀文二所進去,盧允中武二所進去,持平尹慶龍武一所進去,一員未差。傳曰,知道。
以承傳色口傳下敎曰,前有爲京中士夫有盞臺書入之事,今式年卽八十年回甲,文武一二所竝申飭,分付文試所,入格者連爲書入。
趙宗鉉,以侍講院言啓曰,本院新除授兼文學李顯永,時在京畿富平地,書筵入番事緊,斯速乘馹上來,下諭,何如?傳曰,允。
傳于鄭好仁曰,宣傳官二員,分送武一二所,所捧幾字,先試某技與否知來。
傳于趙宗鉉曰,內局入侍。
趙宗鉉,以禮曹言啓曰,今此式年文科覆試一所講經,設場於本曹矣。上直郞廳,依例朝房直宿之意,敢啓。答曰,知道。
鄭好仁,以兵曹言啓曰,今二月二十三日龍仁居進士柳漢翼稱名人,自興化西挾門入來,鳴申聞鼓,依定式下該曹推問,何如?傳曰,允。
鄭好仁,以兵曹言啓曰,依傳敎,承政院牌去來遲滯,使令姜德萬,決棍十度之意,敢啓。答曰,知道。
黃海監司狀啓,載寧居船人金源尙等渰死事,傳于趙載俊曰,令本道恤典擧行。
鄭好仁,以御營廳·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
甲午二月二十五日辰時,上御集慶堂。藥房入診入侍時,都提調韓翼謩,提調李景祜,副提調徐有寧,假注書李運彬,記事官洪國榮,記事官南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,今日日氣淸和,聖體,若何?上曰,一樣矣。翼謩曰,水刺之際,口味比前,若何?上曰,如前。翼謩曰,自內起居之際,行步比前,若何?上曰,如前矣。卿眞古人也。奉進湯劑,上進御訖,請診候,上許之。醫官以次診脈訖,伏奏曰,脈候度數調均,胃脈頗勝矣。上命摘奸一二所宣傳官入侍,賤臣趨出,領入進伏。上曰,宣傳官誰也?對曰,一所宣傳官韓尙裕,二所宣傳官趙應鉉也。上曰,一二所矢路遠近,何如?對曰,慕華館似遠矣。上曰,受四祖,則在盡射之後乎?對曰,雖一技,先問四祖矣。命書傳敎曰,凡科增式年,雖有例,武科初試講經置之,意蓋深矣。鄕武武技勝,京武武技欠,故專以講經得,畵勝鄕武,心常慨然者。況頃年恐其能射,能射者以六兩打其臂,甚至於盞臺納名者,而默默以粗,渠輩例栍。故欲勝京武,於文義,奇怪以問者多,可勝寒心,爲京武,過問文義於鄕武,豈特武試官?文試官同然。嗚呼,八十年來,回甲此式年,其豈偶然?今番雖臥中,召問擧子,文義奇怪問者,當施科場用私律。以此一二所嚴飭代射者之弊,莫甚於近者。況今番充軍,特釋者多,不無懈弛之弊,大抵受其重囑,換其他祖能誦者,豈可以人類言也?渠雖登科,何顔拜其祖?頃聞問四祖時,甚至於外祖之外祖云,此則雖有識,何可皆知?以此曰,以代射,直施充軍之律。昨雖放,今復有此,旣得之後何赦?故昔謂北帥曰,勿以得犯越爲能,以無犯越爲善云。此亦類此,切勿以得代射爲能,必也詳審。嗚呼,八十年回甲科,俾無一人誤爲充軍弊事,另飭兩所。上命讀賡韻詩訖,命退,諸臣以次退出。
甲午二月二十五日申時,上御集慶堂。藥房入診入侍時,都提調申晦,提調李景祜,副提調徐有寧,假注書李運彬,記事官洪國榮,記事官南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,午間聖體,若何?上曰,一樣矣。奉進湯劑,上進御訖。請診脈,上曰,置之。翼謩曰,日御三貼,實爲萬全,而近御二貼,臣心悶迫。上曰,二貼足矣。命退,諸臣以次退出。
上在慶熙宮。停常參·經筵。
卯時辰時,有霧氣。
藥房都提調臣韓翼謩,提調臣李重祜,副提調臣徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心益耗,氣益苶,氣何暇諭?待敎入侍。
中宮殿·惠嬪宮,藥房口傳問安。答曰,知道。
任希曾啓曰,大司憲任希敎未肅拜,執義洪九瑞文一所進去,掌令慶再觀文二所進去,盧允中武二所進去,持平尹慶龍武一所進去,一員未差。傳曰,知道。
鄭好仁,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
傳于徐有寧曰,內局入侍。
傳于趙宗鉉曰,陪進都承旨爲之,入侍只坐直承旨爲之。
傳于徐有寧曰,內局入侍,坐直承旨與儒臣,持問答同爲入侍。
任希曾,以義禁府言啓曰,監試官洪履健·兪彦脩等,一竝禁推,待下敎勘律,待自現單子入啓事,傳旨啓下矣。洪履健今方自現,爲先拿囚,而兪彦脩時在京畿永平地云,待其自現,拿囚之意,敢啓。答曰,知道。
鄭好仁,以訓鍊都監·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
知敦寧府事金漢耆上疏,伏以皇天祖宗陰騭,聖候遄復,縟儀載擧,臣民慶忭,曷有其極?仍伏念臣所帶春秋之任,與知春秋臣李重祜,有姨從兄弟應避之嫌,揆以法例,在下當遞。伏乞亟命該曹,照例遞改,千萬幸甚。答曰,省卿章。兼帶許免焉。
幼學蔡景龍上疏,伏以皇天,佑我宗祊,寶算彌隆,聖候康復,臣民蹈舞,曷有其極?臣竊有所區區抱恨者,敢以孝宗大王行在瀋陽時親製御筆及君臣言志錄各一卷,奉獻于九陛之下,伏願殿下,留神澄省焉。洪惟我孝宗大王璿製寶墨,實非蓬蓽賤臣所敢私藏者,而抑恐毁汚於塵蠹之中,則此又臣之罪也。玆敢不避猥越之誅,千里裹足,瀝血拜獻,臣無任惶恐戰灼之至。答曰,省爾章嘉爾誠。奉進御筆,受藏龍興舊宮。君臣言志錄,卽爾家寶藏者,亦有爾祖續文,仍付爾焉。
甲午二月二十六日辰時,上御集慶堂。藥房入診入侍時,都提調韓翼謩,提調李景祜,副提調徐有寧,假注書李運彬,記事官洪國榮,記事官南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,夜間聖體調攝,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御訖,請診脈,上許之。醫官以次診候伏奏曰,脈候度數調均,滑體漸勝。上曰,䦢體漸勝,則眼視何一樣乎?醫官能有知覺而然乎?翼謩曰,身爲醫官,豈不知脈候之勝否耶?有寧奏曰,尙州儒生,以孝廟御筆奉納事,來待闕下矣。上曰,儒生持上疏入侍事。出榻敎賤臣趨出,與尙州儒生蔡景龍進伏。上問景龍曰,汝年幾何?對曰,五十一矣。命自讀其疏,命有寧進讀御筆詩句,命書傳敎曰,封進御筆紛紜,故曾有禁令,而嗚呼,此則今年聞焉。予懷千萬,豈無表嘉之意,然惜乎何晩?到今書經俱諺解,特爲安寶以給。又命書傳敎曰,見此御筆,欲奉詣龍興舊宮,親藏而來而未能,當於德游堂前,盛龍亭於莫重,依例鼓吹事已下敎。細仗鼓吹中官,與禮房承旨,若予親陪,予則當於庭中祗迎,祗迎時侍衛安徐,只都承旨陪進。承旨入侍,皆黑團領。上整冠起坐,向御筆致敬,良久命有寧,奉出御筆。諸臣以次退出。
甲午二月二十六日午時,上御德游堂。御筆祗迎入侍時,行都承旨徐有寧,右承旨趙宗鉉,同副承旨金魯淳,假注書洪達淵,記事官洪國榮·南鶴聞,以次侍立訖。上具翼善冠·袞龍袍,步詣含章門,諸臣陪詣。上曰,龍亭奉入乎?宗鉉曰,然矣。上曰,知申陪入乎?宗鉉曰,然矣。有寧陪龍亭進前,上親拜送,而命有寧曰,奉安于舊宮後來奏。仍回詣德游堂,御退廳。命魯淳及賤臣達淵曰,知孝廟在位幾年及春秋幾何,以奏。魯淳與賤臣達淵,承命出來,以在位十年,而春秋四十一歲仰奏。上令魯淳先退,仍命書示沖子御製文,親誦陟岵三章後,又製御製一句,令入直諸臣賡進訖。承·史遂退出。
甲午二月二十六日申時,上御集慶堂。藥房入診入侍時,都提調韓翼謩,提調李景祜,副提調徐有寧,假注書李運彬,記事官洪國榮,記事官南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,午間聖體,若何?上曰,一樣矣。翼謩曰,今日祗迎,平復後初擧,下情歡欣,而猶有所憂慮。奉進湯劑,上進御訖。上曰,都承旨詳審奉安所乎?有寧對曰,敬謹奉安矣。上曰,孝廟春秋四十一,而予則過倍矣。翼謩曰,奉安御筆,事不偶然矣。上曰,予以日閑爲號,而古亦有一閑,事有同而年不同,異事也。翼謩曰,惟天惟祖宗所佑也。上曰,今番祗迎,祖宗攸賜,非予所迎,而時體諸臣,抑有何說?翼謩曰,諸臣所請,不可因循而止也。上曰,時體胄也。翼謩曰,豈有擧國同情時體乎?聖算步九,臨御五朞,此時此請,同出於秉彝之天,秉彝之天,則烏可已也?有寧曰,何歲無慶,而今年則有異矣。上笑曰,予志固矣。雖有三頭六臂,無可爲也。向者鄭宲之言,予已笑之。鄭宲,誰之孫也?翼謩曰,忠君愛國之心,無人不然也。上曰,頃者李崇祜,有軒架之請,而予不聽矣。上曰,右相徐志修賢矣。鍊戎臺所言,尙今不忘矣。今日卿等,雖百言,予志固矣。上命書傳敎曰,關東赦令啓本中,其稟者特釋,雖仍中,有可稟者稟焉。命退,諸臣以次退出。
甲午二月二十六日申時,上御集慶堂。坐直承旨·儒臣同爲入侍時,同副承旨金魯淳,假注書洪達淵,記事官洪國榮·南鶴聞,副應敎金思穆,副修撰金普淳,以次進伏訖。上曰,儒臣上下番誰也?魯淳曰,上番金思穆,下番金普淳矣。上命承旨,讀黃海水使狀及黃海監司賑民狀·金鍾善原情。魯淳讀訖,上命儒臣上下番及承史,輪讀問答訖。上曰,注書出去,持賡進詩以入。賤臣達淵出來持入,上命承宣讀之。魯淳讀奏後,遂退出。
上在慶熙宮。停常參·經筵。
自卯時至酉時,日暈。辰時,日有左珥。
藥房都提調臣韓翼謩,提調臣李景祜,副提調臣徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夜猶長氣益苶,度夜若年,況聞昔年寶算,心亦隕,氣何暇諭?於今益判,孰敢豐亨?待敎入侍。
傳于徐有寧曰,內局入侍。
傳于趙宗鉉曰,中官在外,定式之外太濫,內班院掌務,牌招申飭。
以備忘記,傳于徐有寧曰,憶己亥年,其加幾十年,追慕昔年,心膽皆隕,而一貼其猶强抑,宗臣章適到,此則已下敎,而因予支撑誠淺,有此藉重,卽予卽予,復何心飮建功?聞己亥宜自覺,而若是强飮,故有此機關,此亦時也,其何違時?予心已諒,令內局皆休,建功深藏鎖鈔。
藥房口傳啓曰,臣等筵中,以待敎入侍之意,反覆開陳,終未承明白兪音,一向煩聒,爲罪滋大,不得已退出,傳敎踵下,辭意非常,至有藏鎖鈔之敎,此時此敎,有不敢承奉。玆敢相率詣閤,輒又瀆告,懇乞亟回聖心,還收俄者下敎,仍許臣等持湯劑,待敎入侍,不勝幸甚,惶恐敢啓。
以備忘記,傳于徐有寧曰,噫,人子以親心爲己心,過豈孝乎?嗚呼,癸酉年於予,莫大慶也,復何敢再?嗚呼,莫重亦然,況予乎?噫,今者此請,由予而然,心若何,心若何?憶己亥年,心膽已隕,聞此今請,良欲溘然。若問其意,寔由建功,何心復飮?悠悠蒼蒼,若是冥然,一何用心,豈特西春?衆心皆然。何心建功,何心建功?
藥房口傳再啓曰,臣等詣閤陳懇,顒俟兪音,伏承下答,縷縷辭敎,無非臣子所不忍承聞者。荐下備忘,愈復牢拒,臣等相顧愕胎,益不勝悶迫之忱,至於何心復飮之敎,尤非臣等所敢奉承。常進湯劑,雖在平時,不可闕一,況今靜攝之中,其不可小有間斷,而乃有此萬萬不可行之下敎耶?此莫非臣等忱誠淺薄,不能孚感之致,悚懇之極,不知所措,而未蒙許可之前,決無退去之理,玆敢復此煩聒。伏乞亟回轉環之量,穆然深思,卽許臣等待下敎入侍。千萬懇祝,惶恐敢啓。
以備忘記,傳于徐有寧曰,予若有孝,噫,豈加十支撑?冥然且固冥然,兼請莫重,憶己亥心已隕,而朝者其猶强飮,聞此何顔以拜,何心曰嗣君?卽予卽予。初飮已悔,何心復飮?此豈特西春君?昨年已知,群工皆然。一則予冥然,二則予冥然。今予心,良欲爲於義洞守直中官。嗚呼,旣加幾十年,且聞此請,是豈孝也,亦豈孝乎?良欲溘然。甲午何年,八旬何歲?若是支撑,故若此。予今大覺,復何遲待?內局浮雲,建功楚越。卿等速休,以安予心。
藥房口傳三啓曰,俄於前席,罄悉衷懇,而未蒙開許,煎奉湯劑,來待閤外,而未承召命,門鑰將下,下情焦迫,不暇緩聲,玆又冒罪瀆擾。伏乞暫許持入,千萬懇祝,惶恐敢啓。
以承傳色口傳下敎曰,今夜前何飮建功乎?速休焉。
藥房口傳四啓曰,臣等冒陳肝血,顒俟兪音,及承批旨,不惟不賜允許,至以速休爲敎。臣等益不勝抑鬱焦煎之至,臣等非不知聖意之攸在,而湯劑之尙未奉進,下情憂迫。今則更鼓已下,夜色將深,此時奉入,不容少緩。復冒鈇鉞,更犯煩聒。伏乞亟加三思,快回聖心,卽許持湯劑入侍,千萬伏望,惶恐敢啓。
徐有寧啓曰,領議政金相福,左議政金尙喆,右議政元仁孫,有稟達事,來詣請對矣。
傳于徐有寧曰,時任及領府事入侍。
徐有寧啓曰,藥房三提調,持湯劑來待閤外矣。
以備忘記,傳于金魯淳曰,今日禁漏官,更點太促,意符西春君,三人令騎堂決棍十度,皆逐開陽門。
平安監司狀啓,平壤府南祭山面居幼學玄宇彬等囕死渰死等事,傳于金魯淳曰,令本道恤典擧行。
金魯淳,以備邊司言啓曰,黃海兵使李得濟,連呈辭狀,情理宜念,今姑許遞,何如?傳曰,允。
金魯淳,以備邊司言啓曰,卽見黃海監司李宅鎭,水使李愼默狀啓,則許沙鎭漂人,今已發船云。齎咨官旣領長淵漂海人入去矣。今此許沙漂海人,從水路還歸之意,令承文院,撰出咨文,別定禁軍騎撥,下送于齎咨官所到處,以爲傳致之地,何如?傳曰,允。
鄭好仁,以禁衛營·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
答西春君疏曰,嗚呼,事有輕重,亦有先後,若此請,何兼今古?嗚呼,詩不云乎?於戲,前王不忘,人臣猶然,況嗣君乎?嗚呼,臨御五十載,夙宵未忘惟昔。噫,癸酉年意,雖有先請莫重,而嗚呼其時,我慈聖聞此請而深喜,慈聖喜顔,此時仰覩,何敢顧也?其時事件,誠由於此。此有萬古初有,況再乎?昨年意若此,已請故予拒焉。今者此章,意亦若此,昨年雖過,而重逢此年,有此請,爲先之道,猶欠稱情,況今年八月前,卽丁丑一也,何由此?深切追慕而然也。此時豈可請此?予所非者,欲請于予,其敢藉重者也,只若請于予,予當嚴處,而所請莫重,故雖賜答,其章藏于史庫,爲西春勸焉。諺云,食爾食,睡爾睡。嗟乎西春,予雖無親九族之德,宜體昔而自睦,莫動時體,亦莫求能氣。食宗臣之祿,睡世居之家,無處分之敎,溫批以答,亦爲所重而然也。原疏在史庫
甲午二月二十七日辰時,上御集慶堂。藥房入診入侍時,都提調韓翼謩,提調李景祜,副提調徐有寧,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯,上進御訖。有寧讀奏西春君疏,至前王不忘之句,上曰,此疏善作矣。諸臣曰,懇惻矣。至我殿下卽祚元年卽唐堯甲辰句。上笑曰,愚矣愚矣。至凡民則偏蒙雨露之典而獨於殿下不許稱慶之句。上曰,大抵難矣,其文善作矣。讀訖,命注書,西春親呈與否知入。上曰,初意則欲處分矣。今以莫重之事爲請矣。渠若親呈,則尤是矣。賤臣回奏,不以親呈。命書批答,命上番翰林持疏,藏于史庫。翼謩請診候,上曰,初欲許之,其止之。翼謩曰,因一西春,不許診候,豈不過乎?上曰,予今番再生受賀,而非予受之,卽仰謝也。昨日鼓吹時,樂工輩踊躍以入,亦可見人心矣,予益嫌然矣。翼謩曰,此何下敎乎?上曰,欣欣有喜色。孟子有之,而予則過分矣。上曰,卿等退休,建功藏于鎖砂。三提調縷縷仰請,上曰,西春之疏,非西春之心,卽擧世人心也。翼謩曰,於此,尤可見聖孝有光矣。臣誠惶悚,而仰請矣。向者三貼,加一錢蔘進之,果何如?上曰,果有效矣。三提調齊聲奏曰,旣知有效,則何爲厭進乎?上無發落。命書傳敎曰,內局兩廳,勿爲加入直,依前入直事,分付。諸臣遂退出。
甲午二月二十七日未時,上御集慶堂。藥房入診,三相同爲入侍時,都提調韓翼謩,提調李景祜,副提調徐有寧,記事官宋景煥·李魯述·南鶴聞,領議政金相福,左議政金尙喆,右議政元仁孫,醫官方泰輿,以次進伏訖。相福曰,近日聖候,若何?上曰,一樣矣。上曰,昨日考來聖祖建儲時及嗣服時春秋,皆與予符,而予則今加四十年,心隕一倍矣。癸酉年追上之時,慈聖喜悅之色,其時仰覩矣。今番西春所請文,則善作,而非矣非矣。頃服一錢蔘,果有效,今者此請,則建功之害也。從今以後,予欲冥然矣。相福曰,臣等下情,與宗臣無異,而非所以强聒者,故不敢以文字仰達矣。上曰,然矣。此豈請而爲之者乎?相福曰,因此而湯劑不進,豈不悶迫乎?上曰,湯劑予豈進之乎?尙喆曰,宗臣所請,亦人情天理之當也。臣等亦豈無此心,而不敢請者,殿下以癸酉慈聖喜悅之心,試可三思,則宗臣之請,非過矣。仁孫曰,西春上疏,臣未及見之,而殿下向者下敎,以再爲瀆爲敎,應爲之事無瀆矣。海東一草一木,莫非先王遺澤,且以外議言之,則兩聖百年,實是莫大之慶。宗臣之請,擧國同情矣。上曰,果是百年乎?諸大臣曰,然矣。命取來史庫西春君疏,命諸大臣讀之。上曰,百年之說亦傅會矣。仁孫曰,非作傅會矣。翼謩曰,殿下率王世孫,世孫之心,豈不下諒乎?上曰,今番事亦過甚矣。沖子亦知賀宴爲美事矣。諸大臣曰,何敢不然?上曰,賀宴猶或可也。八字之請,豈不怪乎?讀訖,命上番還爲藏之。上曰,卿等退去,予志定矣。翼謩曰,湯劑何時煎待乎?上曰,已諭,建功卽予防門矣。諸大臣曰,此何下敎?常時猶難,況此時乎?上曰,三貼減之,而猶可虛乏,而今見此疏,故止之矣。翼謩曰,聖人所不免事,何爲如是乎?今日則尤欲進湯矣。上曰,其止之。提調出去,持湯劑入來。上曰,何以則擧世之心,皆止之乎?翼謩奉湯劑以進。上曰,今日則決不進之矣。上推湯碗,灌于地衣曰,如是後,藥房退去矣。翼謩曰,臣待罪嘗藥之時,不能仰回天心,臣之罪也。上曰,三更五點前,決不服之矣。相福曰,今日仰瞻玉色,別無顯勝,必是減三貼之故也,而今又減一貼,則豈不悶乎?上笑曰,靈切矣。有寧曰,常人一日不再食則飢,湯劑與水刺同矣,豈可減一貼乎?翼謩曰,湯劑當煎待閤外,卽許召入,臣之望也。上曰,退去。翼謩曰,下答何爲靳之?上曰,退去二字,亦下答矣。相福曰,臣等以不進湯劑故入來,豈可退乎?上曰,明日日出後持入可也。翼謩曰,俄者以三更五點爲敎矣。又何以明日爲敎乎?諸大臣屢屢仰請,上終無發落。遂退出。
甲午二月二十七日三更五點,上御集慶堂。藥房入診入侍時,都提調韓翼謩,提調李景祜,副提調徐有寧,記事官宋景煥·李魯述·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。進湯,上進御訖。翼謩曰,其間寢睡,何如?上曰,間間善睡矣。待三更召卿等有意也,歲寒然後知松柏之後凋。今番則予故爲之也,夜已深,往休焉。翼謩曰,明早依例進之矣。上曰,依爲之。都提·提調先退,命書傳敎曰,噫,其雖涼德誠淺,爲先之道,豈可人後乎?嗚呼,癸酉事,古豈有,而其年卽予年六十歲時,聞此請心竊喜,雖然瀆則褻,古人旣云,其況再也?況雖頃年,體昔年謙德,心猶瞿然,豈再乎?且宗臣心,有於戱不忘之意,則只請莫重可也,何敢混淪?此無他,聞昨年章奏,有此擧者,雖然頃者宗親處分,其若堅固小數日,豈有此擧?嗚呼,三朝世室誰請?皆予諭者,而於此若此,意在體昔年謙德也。莫重若此,予若半字加受,是豈孝也,亦豈子道?於此此心已示,而豈特此也?嗚呼,憶昔己亥,心膽皆隕之中,聞此何心建功?初欲固推,而事勢誠難而然。其日復飮,亦豈子道?曾聞故金奉朝賀言,三更四點,爲翌日,而然其猶促,而報漏何信?待三五點强飮,此正歲寒知松柏者也。今日可見氣雖衰心未衰之一端也。都提調·提調,皆耆社臣,卽今初,故以此已賡韻,而守閤三更,宜顧其苦,耆社臣都提調·提調兼帶內局,皆許免。右相爲都提擧,前戶判蔡濟恭爲提調,而方帶內局金吾宜免,判金吾許遞,其代前判義禁洪名漢爲判金吾。諸臣遂以次退出。
上在慶熙宮。停常參·經筵。
辰時,日有兩珥。酉時,日暈。
藥房都提調臣元仁孫,提調臣蔡濟恭,副提調臣徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。因予淺孝凉德,冥然加幾十年,徹宵用心,是誰是誰?卽予卽予。此由於何?支撑冥然,皆由建功。夜中强飮,若仲子鵝肉,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于趙宗鉉曰,內局入侍,禮房承旨,同爲入侍。
以備忘記,傳于趙宗鉉曰,儲慶宮生辰,昨年二月後乃覺。嗚呼,乙亥以後,章陵付托乎?予旣聞後一番茶禮,禮固然矣,依乙亥年慈殿茶禮例,自內備焉。令沖子代予攝酌,崇陽門乘轎,闕門乘駕轎,當詣,前後牌軍五十名式一百名,訓局待令,挾輿軍二十名內入直,儀注時刻單子安徐,待下令只入正時,祝文製下,香祝香室官員,先爲陪進。
傳于鄭好仁曰,明日聚軍,平明爲之。
傳于徐有寧曰,內局入侍,禮房承旨,同爲入待。
金魯淳,以兵曹言啓曰,依傳敎,禁漏官員崔道敏·申漢文·趙定魯等,各決棍十度後,皆逐開陽門之意,敢啓。答曰,知道。
統制使狀啓,機長縣沙工李正立等渰死事,傳于趙載俊曰,令本道恤典擧行。
鄭好仁,以御營廳·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
甲午二月二十八日辰時,上御集慶堂。禮房承旨入侍時,右承旨趙宗鉉,假注書洪達淵,記事官李魯述·南鶴聞,以次進伏訖。上曰,禮房進前可也。宗鉉進伏,上命書儲慶宮茶禮祭文,令編次人讀之,蔡濟恭讀奏訖。命宗鉉書之曰,於予有鼓吹,故駕轎待令,而於世孫宮,只輦而已。依例以輦待令,此自內茶禮奉常寺祭物待令。吏曹諸執事皆安徐,用盞只祭酒一壺待令。出傳敎又命書傳敎曰,初命乘轎於崇陽門,明朝親傳於德游庭,沖子親授庭中,令守僕奉陪,隨詣明陽門乘轎,回駕時入崇陽門。上曰,明日傳香,以親祭樣爲之可也。宗鉉承命後遂退出。
甲午二月二十八日巳時,上御集慶堂。藥房入診,禮房承旨同爲入侍時,都提調元仁孫,提調蔡濟恭,副提調徐有寧,記事官宋景煥·李魯述·南鶴聞,右承旨趙宗鉉,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。上命宗鉉,呼寫儲慶宮茶禮祭文訖,命濟恭讀之。命有寧書傳敎曰,明日祝文,予與沖子,皆承旨代押。又命書傳敎曰,今有此敎,予懷一倍,贈領相孫同知。金聲五子尙在,令銓曹調用。宗鉉退,仁孫進伏曰,昨夜酬應之餘,聖體,若何?上曰,一樣矣。寢睡·水刺,亦何如?上曰,亦一樣矣。中宮殿氣候,何如?上曰,一樣矣。王世孫氣候,何如?上曰,一樣矣。進湯劑,上進御訖。上笑曰,服此引年乎?自今不謂建功,而謂之支撑湯好矣。請診候,上曰,旣服湯劑,診之可也。泰輿等以次診脈,退伏奏曰,脈候左右三部度數調均,滑體胃脈一向差勝矣。上曰,昨日必飮二貼,脈候必勝矣。仁孫曰,湯劑稍間進之則好矣。上曰,頭部搔癢甚矣。仁孫曰,好矣。命注書取考香室攝祭謄錄中,世孫攝行前例無之矣。上曰,似然矣。只書遣世孫,似如何矣?仁孫曰,所重在焉,似然矣。上曰,方今之事,曰黑,則皆曰黑矣,非時體世界矣。予欲擧賢良方正,問之,而思之無益,故不爲也。今予之臣,盡陷於時體矣。仁孫曰,臣等遭逢皐夔稷契之時,豈不爲臣道之所當爲乎?一國之情皆然,臣等同動而然矣。上曰,方今人心,何知其是非而言之乎?仁孫曰,八域臣民,孰無揄揚之心乎?都提·提調先退,上曰,講經榜,出於何日耶?有寧曰,來初當出矣。上以講經規例屢次下詢後,遂退出。
甲午二月二十八日申時,上御集慶堂。藥房入診入侍時,都提調元仁孫,提調蔡濟恭,副提調徐有寧,記事官宋景煥·李魯述·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,午間聖體,若何?上曰,一樣矣。進湯劑,上進御訖,都提·提調先退。上命有寧,讀奏日本咨文後命退出,諸臣遂以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。逢今日憶昔年,懷千萬,予一心,惟追慕,氣何諭?待敎入侍。
中宮殿·惠嬪宮,藥房口傳問安。答曰,知道。
傳于鄭好仁曰,傳香時,諸承旨竝入侍。
傳于任希曾曰,傳香時,侍衛日傘差備依前。
金魯淳,以都摠府言啓曰,今日入直內三廳武兼禁軍及軍兵等,當爲中日習射,而親臨傳香相値,不得爲之之意,敢啓。答曰,知道。
傳于鄭好仁曰,攝禮初也,儲慶宮守僕,依例施賞。
傳于鄭好仁曰,內局入侍。
以備忘記,傳于趙載俊曰,沖子禮攝,百年後初也。祖與孫,親傳親授,古豈有也?今聞中官來奏,已讀祝,而幾禮畢代押,禮房承旨禮貌官弼善李養遂加資。香室官員陞敍。其餘春坊官員,各半熟馬一匹。桂坊官員,各兒馬一匹。奉香守僕,春桂坊陪衛下人,令該曹米布賞給。
又以備忘記,傳于趙載俊曰,儲慶宮次知中官孫效忠加資,守直中官各兒馬一匹。
以備忘記,傳于鄭好仁曰,嗚呼,乙亥以後,二十年復禮,此事勢固然,況後生何知,而亦云孝乎?雖然幾百年後,祖命孫而替攝,亦豈古有?雖冥然沓沓,追慕憧憧,卽此一事,可爲倖也,而於予亦太康,何以然?支撑故也。乙亥年慈殿茶禮,再昨年親製其文,予茶禮今日生辰日,亦製其文,令沖子茶禮。乙亥以後,三次茶禮,且二月二十九日,十月二十九日,生辰·忌辰,皆日同,其亦異也,而噫,忌辰日昔京今園,今猶爲也。於此日,於儲慶若此,然後其可爲。興惟及此,予懷千萬矣。
以備忘記,傳于任希曾曰,世孫宮中官田一成,以甲辰年中官,年今六十七,以問安中官來,其亦奇也。旣資窮,熟馬面給。
又以備忘記,傳于任希曾曰,世孫俠侍中官金景祜·李允默,各半熟馬一匹,其餘長番中官,各兒馬一匹。薜里以下隨駕差備中官·司鑰,各弦弓一張賞給。隨駕世孫宮水刺間·水賜間下人,米布題給。
傳于任希曾曰,加資,今日口傳下批。
吏批,口傳政事,右承旨趙宗鉉今加嘉善,弼善李養遂今加通政,以上加資事承傳。
傳于鄭好仁曰,三提調豈可闕乎?副提調牌招察任。
傳于趙宗鉉曰,今日新除承旨先爲入侍。
任希曾啓曰,大臣·備局堂上,依下敎來待矣。傳曰,引見,內局入侍。
吏曹口傳政事,金蓍耉爲仁同府使。
兵曹口傳政事,劉錫謙爲晴川別將。
傳于鄭好仁曰,仁同府使留待,內局同爲入侍。
傳于趙宗鉉曰,內局入侍。
全羅監司狀啓,三月朔進上洗鱗石首魚,節候尙早,限內不得封進,惶恐待罪事。傳于趙載俊曰,勿待罪事回諭。
鄭好仁,以吏曹言啓曰,今此大報壇,遣大臣攝行祭,執禮大祝,皆以侍從塡差,而時無職名人員,令該曹口傳付軍職,何如?傳曰,允。
任希曾,以訓鍊都監·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
獻納李東郁上疏,伏以惟天惟祖宗,默垂眷祐,玉候遄復,縟儀載擧,臣民懽忭,曷有其極?仍念臣之七耋偏母,素抱貞疾,寧日常尠,臣以孑然一身,實無束帶供職之勢,累叨臺地,一味逡巡,絲毫蔑補,愧懼從積。迺者薇垣除命,忽降於意想之外,驚惶感隕,莫省攸措。適値賓對之日,他不暇顧,章皇祗肅,粗伸微分,繼而監試有命,義重往役,鎭日盤礴,未敢言私,纔已竣事復命矣。第臣母自臣離違之後,看護無人,將攝失宜,本病之外,重添感冒,寒熱迭攻,飮啖全廢,宛轉牀玆,氣息澟綴,急脚踵至,促令歸視。臣於是,神魂飛越,不容頃刻按住,玆敢短章控籲,徑尋鄕路。伏乞聖慈天地父母,特垂矜諒,亟今鐫削臣所叨之職,以便救護,仍治臣瀆擾之罪,以昭法紀,不勝大幸。答曰,省疏具悉。爾其勿辭護焉。
咸鏡監司李最中上疏,伏以惟天惟陟降,默垂眷祐,玉候不日康復,縟儀遄擧,匝域含生,莫不鼓舞懼忭。臣適滯邊臬,獨阻賀班,遙獻岡陵之祝,益切耿結之忱。臣於歲首,一封瀝血之懇,急於疾痛之號,未暇緩聲,顧臣卽一疲癃殘疾之人耳,方其少壯,尙患形骸之不逮。況今衰邁遽甚,心力俱殫,奔奏報效,已無其望,乞身之籲,蓋不獲已,日夜攢手,冀祝聖慈之矜許,及奉批旨,不惟不賜允兪,十行恩綸,溫諄優渥,有非賤臣所堪承當者。臣雙擎九頓,伏地感泣。繼以戰兢,莫省所措,洪惟我殿下大德侔堯,聖壽齊天,喑聾跛躃,咸囿於春臺化日之中,臣於此時,苟無至悲至苦之私,而敢萌便訣之心,則臣分掃矣,秉彝泯矣。臣豈忍爲此哉?日月之所照,無幽不濁,雨露之所霑,無物不遂,若臣衷情,庶幾天地父母之終始哀憐,臣何敢輒事煩瀆也?第臣所帶藩任,有不可不及時變通者,臣素患痰癖之症,近因涼煖不調,無時迭發,委頓牀玆,蠢動末由,陵殿奉審,事體至重,而春節過半,尙未擧行,分義惶悚,益難逃罪。伏乞聖明,特垂諒察,亟命鐫削,仍令重勘,以安私分,以昭法紀,千萬幸甚。答曰,省疏具悉。予意已諭,頃者卿章,予心動矣。今請若此,爲北關不可因循,本職許遞焉。
甲午二月二十九日卯時,上御德游堂。親傳香入侍時,行都承旨徐有寧,左承旨趙載俊,右承旨趙宗鉉,左副承旨鄭好仁,右副承旨任希曾,同副承旨金魯淳,記事官宋景煥,假注書洪達淵,記事官李魯述·南鶴聞,以次侍立訖。上具翼善冠·袞龍袍,御德游堂前。上曰,禮房,使守僕善爲擧行可也。仍命讀祭文,宗鉉讀訖,上命宗鉉,奉進祭文。又令世孫,進前親跪,受祭文,以傳世孫,世孫跪受,以傳弼善李養遂後,上步詣含章門。仍命香祝,傳于中官,賤臣達淵,傳命以入。上還御德游堂,命書御製一句,令侍衛賡進。又命書示沖子御製文訖,遂退出。
甲午二月二十九日巳時,上御集慶堂。藥房入診入侍時,都提調元仁孫,提調蔡濟恭,副提調徐有寧,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,夜間聖體,若何?上曰,一樣矣。寢睡·水刺,亦何如?上曰,亦一樣矣。今日茶禮,以沖子攝行,情理缺矣。仁孫曰,聖孝已伸矣。進湯劑,上進御訖。請診候,泰輿等以次診之,退伏奏曰,脈候左右三部度數調均,滑體胃脈連勝矣。上曰,貴矣。祖孫傳香受香,百年後初有之事也。仁孫曰,然矣。上曰,今日示世孫文判字,禮房請改,故改之矣。仁孫曰,宗鉉今日脫做度,仍卽加資矣。上曰,其亦數也。命書傳敎曰,已成規例,都承旨許遞,其代今日陞資弼善李養遂除授,牌招察任,房順房。都承旨三院副提調例兼。上曰,禮部咨文,有下問者,次對進定於今日。出傳敎上曰,他承旨入侍。出榻敎同副承旨金魯淳入,內局先退。
甲午二月二十九日巳時,上御集慶堂。坐直承旨入待時,同副承旨金魯淳,假注書洪達淵,記事官李魯述·南鶴聞,以次進伏訖。上曰,趙宗鉉加資前做度畢乎?魯淳曰,明日當畢矣。上曰,翰林何月當付下番乎?魯述曰,四月初一日當付矣。上曰,武科榜早出矣。魯淳曰,然矣。上曰,會講試官,何如?魯淳曰,甚難云矣。上曰,同副曾經乎?魯淳曰,未得爲之矣。魯淳曰,賡進詩入來矣。上曰,讀之可也。魯淳讀訖,上曰,其令粧冊以入。賤臣達淵,傳命以入。上曰,詣臺臺臣入侍事。出榻敎賤臣達淵,傳命偕入,掌令盧允中所啓,請還寢罪人張光碩減律定配之命,依前下敎擧行。措辭見上上曰,勿煩。上命魯淳,讀李東郁疏。仍命書批答訖,遂退出。
甲午二月二十九日午時,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,行司直具善行,行戶曹判書徐命膺,行司直李章吾,禮曹判書閔百興,行司直具允鈺,漢城判尹李重祜,行司直李潭,行副護軍李潤成,行副護軍尹泰淵,同知中樞府事尹得養,淸川君金鍾正,行副司直徐命善,行副司直李瀰,正言洪樂恒,副校理鄭元始,左副承旨任希曾,假注書洪達淵,事變假注書宋相殷,記事官李魯述·南鶴聞,以次進伏訖。相福等曰,聖體,若何,而寢睡·水刺亦如何?上曰,一樣矣。上曰,注書讀座目可也。賤臣達淵讀奏訖,上曰,戶判進前可也。命膺進伏,上曰,麟坪大君文集刊出乎?命膺曰,本家今方校正云矣。相福等曰,玉候旋復,縟儀遄擧,此實陟降眷祐,而臣民懽忭,已不可勝達。至於臣等誠淺忱薄,不能孚格,前後仰請,未得蒙允,臣等自不勝悶鬱之至矣。上曰,卿等之言,必時體矣。相福等曰,是豈臣等之所獨然哉?雖窮間僻巷,愚夫愚婦,亦此同情矣。仁孫曰,以唐堯之神聖,旣有封禪之事,則此乃其時群下之所請,而堯從之矣。上曰,堯之封禪事,亦有文字乎?仁孫曰,此說載史記評林矣。上曰,今儒臣持入可也。元始進前讀奏,自帝堯至禹湯皆有封禪。上曰,讀止可也。上曰,此等封禪,其必虛言矣。太史公之記,豈有虛事乎?上曰,其止之。仍命書北伯李最中疏批訖。上曰,其章命置政院,欲問相臣而忘却,今日下問,頃聞其章,予心動矣。今章雖不敢復初請,停巡陳懇,其心可諒,特許其批。西北皆重,宜擇,入侍亦下詢矣。出傳敎相福所啓,此卽慶尙監司金華鎭狀啓也。以爲仁同府使南益祐,晴川別將金善輝等,該邑鎭或設賑或救急,而新還未捧之數,比他夥然,請令廟堂稟處矣。停捧之命,下於臘月念後,而三朔所捧,或僅爲三分之一,或未及折半,冬糴如此,春糶何以,不可以停捧而無飭,該邑鎭守令邊將,竝罷職,依律文拿處,何如?上曰,依爲之。出擧條又所啓,仁陽君李景祜筋力强健,而旣入耆社,綾恩君具允明,近頗向衰,行副司直洪樂命,亦有實恙。李景祜濬川堂上,具允明·洪樂命備局堂上,今姑減下,何如?上曰,依爲之。出擧條又所啓,濬川堂上有窠,行司直具善復,備堂差下,仍察濬川之任,何如?上曰,依爲之。出擧條又所啓,頃日登俊科文武諸臣,皆許榮墳,訓將李章吾,亦命往省矣。其時禁將李潤成,亦有下敎,而武將之一時出外爲難,訓將今已往返,禁將亦令受由,速爲還返,何如?上曰,使之仍佩往來可也。出擧條仁孫所啓,俄以仁同久任釐革之意仰達,而別邑之數遞,誠可悶。故邊地守令,頃因故相臣兪拓基陳達,瓜前不得內移,已有定式,而邊地防禦使·僉使,則纔過十朔,擧皆內移,以此之故,因其數遞,鎭弊無窮,此亦依邊地守令例,瓜前不得內移之意,出擧條定式,申飭兩銓,何如?上曰,所奏誠是,依爲之。相福曰,坡州牧使,頃付吏曹差出,爲武弁防禦使履歷,而坡州新設防營,事多竦虞,吏曹若不另擇武弁,若只爲履歷而遞,則坡州邑事誠可悶矣。凡守令之六年窠,三十朔後始遷轉,三年窠二十朔後遷轉,例也。今此坡州二十朔前,若有圖遞之事,防禦履歷,使之勿施,何如?上曰,依爲之。出擧條上曰,仁同·晴川,今因相奏,旣下敎,其代口傳擇差,其令今日入侍辭朝,因此聞左相所奏,仁同宜擇云,而以今番事觀之,其弊可知,文臣中另加擇擬事,分付。出傳敎又命書傳敎曰,判金吾尙未謝恩,欲爲下敎,今聞前纔差,今在調理云。兼帶許遞,爲判金吾,政官牌招,其涉苦矣。其代行司直具善復爲判金吾,牌招察任。上曰,飭已行,禁推諸侍從竝放。出傳敎綾恩君具允明,行司直洪樂命,備堂今姑減下事。出榻敎仁陽君李景祜,濬川堂上減下事。出榻敎行司直具善復,備堂差下,仍差濬川堂上事。出榻敎樂恒所啓,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。上曰,諸堂中有所懷者乎?對曰,無矣。仍命退,諸臣遂退出。
甲午二月二十九日未時,上御集慶堂。藥房入診入侍時,都提調申晦,提調蔡濟恭,副提調趙宗鉉,記事官宋景煥·李魯述·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,湯劑趁次對封進矣。上進御訖,仁孫曰,卽今蔘力,非大段,如今日之日,一貼加進似好矣。上曰,以加服一貼爲言,則豈不陋乎?仁孫曰,靜攝之餘,益加試之,其在節宣之道宜矣。上曰,依爲之。仁孫曰,願待下敎以進。因行次對。內局先退。
甲午二月二十九日酉時,上御集慶堂。藥房入診,仁同府使同爲入侍時,都提調元仁孫,提調蔡濟恭,副提調趙宗鉉,記事官宋景煥·李魯述·南鶴聞,醫官方泰輿,以次進伏訖。進湯劑,上進御訖。上曰,金蓍耉何如人乎?仁孫曰,曾經翰林·臺諫矣。上曰,入侍可也。都提調·提調先退,蓍耉進伏。上曰,曾經臺職,七事請除之矣,爾其往哉,勉之勉之。仍命宗鉉,讀諭宣諭文,命退去。復下諭曰,益加勉勵。蓍耉拜稽退去,諸臣以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,右承旨臣鄭好仁啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。建功咸曰金丹,予自哂也。頃者加一錢,覺其效,且於近者,一貼亦有知,而此豈渠功?今予更命名曰,支撑冥然湯。今氣少勝,問今時體,此亦邦慶,其誠苟且。待敎入侍。
中宮殿·惠嬪宮,藥房口傳問安。答曰,知道。
以備忘記,傳于鄭好仁曰,今日困予者時體,今日悶予者建功,彼時體雖成一團,予可自拒,其於建功,却則氣憊,於飮其悶,一猶苦也,況三乎?時體猶可抑,建功誠可悶,惟建功令予支撑而已。有何功於八十一歲乎?爲予言於大小群工,宜超時體,其莫篤信於建功焉。
又以備忘記,傳于鄭好仁曰,爲予言於陷今時體中人,宜免時體胄,宜解時體甲。甲者甲,乙者乙。
傳于鄭好仁曰,內局入侍。
傳于李養遂曰,承旨率先來,譯官入侍。
以備忘記,傳于鄭好仁曰,韓領府事,以高辛氏,唐堯比言,今日令儒臣,取讀皇朝所纂通鑑纂要,與所奏異焉。且有舜攝位年,今予公然八十年,御五十載,心竊歉然,靜臥興惟,憶淨業院。八十二年誦鄒訓,心少紓悶,己亥寶算,且聞宗臣章,予懷千萬,而因內局强請,三更五點强飮,而於昨日自請加一貼,是豈追慕,亦豈孝乎?昨日一貼,於予若仲子鵝肉,復何三飮?爲予言於內局。
以備忘記,傳于趙宗鉉曰,昨日雖以誠心下敎,飮三貼,心竊歉然。於今大覺,何則?建功果有功,昨日三貼,今氣若此乎?以此觀也,年益暮氣益衰而然,勢固然理當然,加進一貼,其涉迂矣,亦一哂也。旣覺乎此,强加一貼,是豈誦鄒聖書意乎?此何由乎?今八十一歲而然也。噫,今雖欲一日一貼,其誰從?加一貼,誠迂矣。於今日,當依前二貼,昔孔聖肉雖多,莫使勝食氣,常饍二時,建功三時,亦豈體孔聖意乎?令內局知悉。
任希曾,以禁衛營·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
行都承旨趙宗鉉上疏。伏以臣於千萬不慮,有隕自天,忽伏承特資之恩,臣誠驚惶罔措,不覺四體之投地也。方當玉候康復之餘,獲叨近密,昵陪耿光,區區欣忭,有倍恒時,伏況春邸攝酌之禮,實是曠世罕有之擧,宸感深切於是日,香祝親傳於前庭,臣適忝該房,遵例奉行,非不與有榮焉。顧其職分內事,有何一毫可紀之勞,而遽紆此非常之寵,聖意雖在於所重,微分自愧於罔功。念臣家世,偏沐洪造,恩深河海,報蔑涓埃,如臣無似。又復冥升,通籍未滿於十載,班秩遽躋於二品,私心悚惕,已不可言,而在朝家惜名器之義,恐不當如是也。序陞有命,牌招繼降,身旣在院,逃遁無路,雖不得不冒膺,而反覆思量,終難淟涊,今日診筵,亦未進參,虧分廢禮,尤增罪戾,玆敢猥陳短章,仰暴至懇。伏乞聖明,特垂矜諒,亟命收還臣其新授資級,以重官方,以安私分,不勝大願。答曰,省疏具悉。今卿等陞資,一則追慕,一則意深,非爲卿也。卿勿辭察任。
甲午二月三十日辰時,上御集慶堂。藥房入診入侍時,都提調元仁孫,提調蔡濟恭,右承旨鄭好仁,記事官宋景煥·李魯述·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,夜間聖體,若何?上曰,一樣矣。寢睡·水刺亦何如?上曰,亦一樣矣。進湯劑,上曰,持時體問建功而來乎?仁孫曰,持入矣。上命濟恭讀之,上曰,其文,何如?仁孫曰,殿下皆以時體爲敎,擧國豈盡爲時體乎?上曰,昨飮三貼矣。今夜略似有驗,怪矣。上進御訖,上曰,試觀脈度可也。泰輿等以次診之,退伏奏曰,脈候左右三部度數調均,滑體胃脈連勝矣。上曰,諸醫皆曰脈勝,而予則未知顯效矣。予嘗聞之,脈度浮動則好矣云。今予脈有時低微,而爾輩皆曰好矣,何以而言之耶?道炯對曰,脈候大抵時有浮沈,不可以此謂損,而但今番玉候欠和後,胃氣猶未實故然矣。湯劑之進,徑減三貼矣。上曰,一日兩次食水澆飯,而令人以爲食,如此而胃氣勝乎?仁孫曰,然則湯劑豈可忽乎?上笑曰,三貼不可不爲耶?仁孫曰,姑不可不爲。請待下敎入侍,遂先退。命好仁書趙宗鉉疏批,又命書傳敎曰,建功加一貼之時,況此時內局提擧乎?副提調批下,牌招備員。上曰,儒臣持通鑑纂要入侍。出榻敎儒臣鄭元始·洪鳴漢,入侍奏讀訖,命詣臺臺臣入待,掌令盧允中啓曰,請還寢罪人張光碩減律定配之命,依前下敎擧行。上曰,勿煩。諸臣遂以次退出。
甲午二月三十日申時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·李魯述·南鶴聞,醫官方泰輿,以次進伏訖。仁孫奉進湯劑,上曰,不使肉勝食氣,藥勝食可乎?仁孫曰,何爲如此下敎乎?進御時,善御,則其於節宣之道,不亦宜乎?上曰,無已太康,古人所戒,予之事無非太康矣。今日必欲進三貼乎?仁孫曰,旣以姑進三貼稟定,則何可減乎?今番但二貼之進,少失於輕先矣。上曰,日氣有風不寧,怪矣。對曰,此時固然矣。上進御訖,仁孫曰,一貼待下敎更進矣。上曰,止之可也。仁孫曰,朝有醫官之所奏,時亦爲換節,不可少忽矣。願待明白下敎而退。濟恭曰,今則臣等知必爭乃已。上曰,卿等皆曰,吾君必受尊號可也,亦皆曰,吾君必飮建功可也,皆非時體乎?仁孫曰,五十年治平,三代後初有,如此功德,爲臣子者,不可不稱慶。建功爲聖體調護之良劑,則爲臣子者,豈可不勸進乎?上曰,予於建功,不勝支離矣。仁孫曰,必以常時水刺之進垂念,則無支離之心矣。上曰,九仙王一次進之,味好適口矣。仁孫曰,謹奉敎進之矣。九仙王於補元之道頗好,雖長進好矣。濟恭請先退煎進,上笑而許之。提調出去,命書傳敎曰,予常深戒無所據人,孔聖宰予,亦常誦焉。今日內局再次入侍,意欲晩召,因先來來召承宣,故仍召內局,再飮後復强請,旣異初料,雖强許小報,書布三貼,此言與事異者,不可不先諭而受飮焉。上曰,藥房提調,持湯劑更爲入侍。出榻敎提調復進湯,上進御訖,命退去。諸臣以次退出。
甲午二月三十日申時,上御集慶堂。同副承旨率譯官,同爲入侍時,同副承旨李養遂,假注書洪達淵,記事官李魯述·南鶴聞,以次進伏訖。上命養遂,先讀灣尹狀,次讀使臣狀訖,命譯官進伏陞前,上曰,姓名誰也?對曰,鄭思玉·金世澤矣。上曰,別有可聞者乎?對曰,無所聞矣。上曰,使行當何日渡江乎?對曰,使行之遲速,在途路之泥不泥矣,小臣等來時,途路不甚泥濘,然則初十日間當渡江矣。命退出。仍命養遂書之曰,昨年拜表査對後,聞相臣所奏,心悶,正使遙瞻遼陽用心,且副使年近六十,屢經海島,且當此役,予用悶焉。先來之來,指日以待,聞先來狀聞到,憊苶中不覺蹶然,召承宣而令讀,三使臣皆無事回來,今年聞此報,誠是料表,予用欣矣。旣聞此報,何異復命焉?出傳敎令養遂,讀忠淸監司赦稟狀。命書傳敎曰,忠淸道放未放啓本中,所稟者只一人,與放類七人,一體以放事,今日內卽爲分付。未放中有可稟者,以稟事,分付該曹。又命讀嶺伯狀。上曰,今聞嶺南放未放啓本,其放者只八人,其無稟者其放者卽放事,今日爲先分付,未放中有未稟者,以稟事,分付該曹。出傳敎上曰,內局入侍事。出榻敎內局入侍後,養遂·達淵遂退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣趙宗鉉啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候益宜,臣等不任區區憂慮,敢來問安,竝此仰稟。答曰,知道。逢今月,憶戊戌丁丑,予懷千萬,氣何暇諭?待敎入侍。中宮殿·惠嬪宮,藥房口傳問安。答曰,知道。
傳于鄭好仁曰,內局入侍。
鄭好仁,以禮曹言啓曰,毓祥宮展拜,以每年季春稟定事,曾已定式,而聖候方在靜攝中,推擇日字,有不敢循例仰請,何以爲之?敢稟。傳曰,八十一,逢今月,懷千萬,當展拜,世孫祗迎儀注,留營·留陣安徐,挾輦前後廂禁軍,皆依前入直隨駕,百官隨禮安徐,以駕轎,當由夜晝介,只備堂三間石橋祗迎,副駕轎亦安徐,待下敎只入正時。
傳于趙宗鉉曰,判尹有闕代,今日政擬入。
又傳于趙宗鉉曰,北伯已蓍望,今日開政,海西帥臣亦有闕,騎判一體入來。
趙宗鉉,以吏批言啓曰,禮曹正郞韓光暹,徽陵別檢黃錫範,呈狀內,俱以身病甚重,勢難察任云,依例改差,何如?傳曰,允。
備邊司薦望,李重祜爲咸鏡監司。
有政。吏批,判書朴相德呈辭受由,參判鄭尙淳進,參議洪檢進,左副承旨任希曾進,以韓後翼爲持平,尹在醇爲正言,金普淳爲應敎,趙載翰爲弼善,李泰永爲說書,鄭存謙爲判尹,閔百興爲知春秋,李海重爲同春秋,韓光會爲掌苑提調,朴相德爲司饔提調,鄭日謙爲京畿都事,鄭汝淵爲軍器僉正,洪駿漢爲司僕判官,李魯述爲奉敎,李成運爲典獄主簿。
兵批,有政。判書趙重晦病,參判洪樂純病,參議任珹病,參知李蓍廷入直進,左副承旨任希曾進,以李普漢·洪相簡·洪彬爲副護軍,李最中·徐有寧·洪履健爲副司直,兪彦脩·李得永爲副司果,李商駿爲副司正,尹東暹爲都摠管,徐命善爲副摠管,洪章漢爲僉知,申遇文爲忠壯將,具善修爲景福將,李漢徵爲昌慶將,具翼遠爲都摠經歷,李邦一爲黃海兵使。
傳于趙宗鉉曰,內局入侍。
任希曾,以御營廳·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
甲午三月初一日辰時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·李魯述·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,夜間聖體,若何?上曰,一樣矣。寢睡·水刺,何如?上曰,亦一樣矣。進湯劑,上進御訖。請診候,泰輿等,以次診脈退伏奏曰,脈候左右三部度數調均,滑體胃脈,今日尤勝矣。上笑曰,三貼後,果有效,卿等必尤信矣。仁孫曰,自前已常信,而今以後則豈不尤信乎?上曰,加進必有效,亦怪矣。今日則必不服三貼矣。仁孫曰,有效之際,加進好矣。命書傳敎曰,忠孝,五倫中二者,況追慕繼述乎?嗚呼,今春,雖詣昌德,莫能拜壇,皇壇命攝,於今幾年?初六日當香祗迎,仍詣敬奉閣展拜,少伸此忱,入直侍衛,儀注安徐,只入正時,皆依前。又命書傳敎曰,今日禮曹草記,卽季春例稟,卽稟何間擇日,而逢今月,心蓋昏,故意謂直稟初九日下敎,今覺果錯料。嗚呼,雖莫能躬祭,亦何踰今日?當於初九日展拜,其令禮曹知悉,儀注依前下敎安徐。上曰,中宮殿進御加味六君子湯,自今日五貼式製入。出榻敎上曰,今日亦當三貼乎?仁孫曰,豈可減乎?祗迎動駕亦在近,尤可不加意進御矣。提調復進湯劑,上進御訖。命退,遂以次退出。
甲午三月初一日申時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·李魯述·南鶴聞,醫官方泰輿,以次進伏訖。進湯劑,上曰,支離矣。一日內三貼之進,豈不過哉?此蔘,異於江蔘,服如此蔘,不亦過乎?仁孫曰,當此靜攝之餘,進此羅蔘然後,有效矣。上進御訖,上曰,新除北伯得人矣。仁孫曰,然矣。李重祜前按湖西時,以善治得名矣。上曰,何以知之?仁孫曰,臣曾待罪湖南時,湖南·湖西,與之接界,故知之矣。上曰,明日三製,觀光者多耶?仁孫曰,似多矣。上曰,畿甸人,能有來觀者乎?對曰,當此三製時,皆延頸預備,故遠者雖未及來,近者來矣。命書傳敎曰,明日弘文提學牌招。上曰,禮房承旨與儒臣,持問答入侍。出榻敎禮房及儒臣入,內局先退。
甲午三月初一日申時,上御集慶堂。禮房承旨·儒臣同爲入侍時,右承旨鄭好仁,假注書洪達淵,記事官李魯述·南鶴聞,校理林得浩,副修撰李德師,以次進伏訖。上曰,祭報府入來乎?好仁曰,入來矣。上命先讀皇壇祭報府,讀徽陵祭報,好仁讀奏訖,上命賤臣出置,賤臣達淵,承命持出。上曰,儒臣誰也?好仁曰,上番林得浩,下番李德師矣。上命讀問答,儒臣承史次第讀奏訖,命儒臣先退。上曰,內局更爲入侍事。出榻敎內局入侍後,好仁·達淵,遂退出。
上在慶熙宮。停常參·經筵。
巳時午時,日暈。
藥房都提調臣元仁孫,提調臣蔡濟恭,副提調臣趙宗鉉啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予八十一,最悶者,一則時體,一則建功,而時體猶可抑,建功强復飮,其悶曷勝?氣何暇諭?待敎入侍。中宮殿·惠嬪宮,藥房口傳問安。答曰,知道。
任希曾,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
傳于鄭好仁曰,提學承牌後,卽爲以奏。
以備忘記,傳于鄭好仁曰,三九日製,已下敎,而昨命牌招,豈若是稽滯乎?當於崇政東月臺,命官爲之。右相·兩館提學·趙英鎭·李蓍廷·入直兩儒臣·禮房承旨,入侍科次。
傳于鄭好仁曰,李潭,代以藥房提調爲之。
又傳于鄭好仁曰,徐命膺,代以閔百興爲之。
又傳于鄭好仁曰,八十一,其可午時爲之乎?整齊後以奏,而若遲滯則當殿座矣。
又傳于鄭好仁曰,閔百興家近,催促試官與儒生,皆入崇政門後以奏,則當進建功,以此申飭。
以備忘記,傳于任希曾曰,五日次對,進定於今日。
傳于鄭好仁曰,中官曺壽喆記過。
又傳于鄭好仁曰,中官記過安徐。
以承傳色口傳下敎曰,今番三日製,千萬料表,靜攝中爲之,而不爲跪坐儒生,奪其戶牌,停擧。
任希曾啓曰,大臣·備局堂上,依下敎來待矣。傳曰,次對,內局同爲入侍,旣有試官承旨,都提調·提調,亦爲入侍。
以備忘記,傳于鄭好仁曰,明日崇政東月臺,當瞻肄儀,少伸繼述忱,以代春享,儀注安徐,入直侍衛,待下敎,承旨待令。
傳于鄭好仁曰,試官入試時,建功持入。
以備忘記,傳于鄭好仁曰,今八十一歲,三日製,追憶昔,此年此製,予懷千萬,而噫,近日,思其父,憶其兄,能居首,今重臣子,故道臣子,故文衡子同參,亦奇矣。
任希曾,以義禁府言啓曰,今此三日製時,本府都事,皆爲赴擧,武都事一員,本府入直,而當直入直都事,公事回公都事及文科講經一二所禁亂官,無以推移,假都事四員,令該曹差出,以爲分排之地,何如?傳曰,允。
任希曾,又以義禁府言啓曰,今月三日製時,本府都事,皆爲赴擧,武都事一員,本府入直,而崇政門·麗春門·宜秋門禁亂都事,無以推移,假都事三員,令該曹,依例差出,以爲分排之地,何如?傳曰,允。
任希曾,以訓鍊都監·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
領議政臣金相福箚子,伏以臣,所抱風痿之症,當此春木旺盛之時,益有添加之漸,日夕所祈祝者,惟是遄解重任,而今此皇壇享禮,事體嚴重,在臣分義,不敢言私,謹已各差獻官,祗受誓戒矣。第臣行步不良,半身有似傾側,精神短弱,昏夜蓋復眩瞀,階陛之登降,壇墠之駿奔,誠恐顚跌而失儀,至重至敬之地,所宜必審必愼,終有狼狽之慮,實無僥倖之望。玆不得不仰陳實狀,旣居其職,來行其任,合被斥罰,庶安私分。伏乞亟降處分,以嚴國法焉。取進止。答曰,省箚具悉卿懇。聞祭報府,爲卿深悶,卿箚果到,今問左相,亦以預差,旣經誓戒云。令該曹,其令升實,卿須安心焉。仍傳曰,遣史官傳諭。
甲午三月初二日辰時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。進湯劑,上進御訖,請診候。泰輿等,以次診之,退伏奏曰,脈候左右三部度數調均,滑體胃脈連勝矣。上曰,人蔘之功乎,薑桂之功乎?諸醫奏曰,蔘桂互相有力矣。仍行次對,內局先退。
甲午三月初二日辰時,上御集慶堂。大臣·備局堂上引見入侍時,左議政金尙喆,右議政元仁孫,行司直具善復,仁陽君李景祜,行司直李章吾,行副司直具允鈺,行副司直李潤成,行副司直尹泰淵,行副司直徐命善,行副司直李瀰,校理林得浩,掌令盧允中,正言洪樂恒,左副承旨任希曾,假注書洪達淵,事變假注書宋相殷,記事官洪國榮·南鶴聞,以次進伏訖。上曰,今日科題,何如?尙喆等曰,好矣。上命希曾,讀領相金相福箚子,上仍命書批答訖。尙喆等曰,臣於日昨肄儀時,仰瞻天顔,玉色如前,步履甚輕。臣等相顧歡忭,已不可勝達,而此莫非建功之有效於聖躬矣。其於勖補聖候,亦莫如八味元,自今爲始,製入進御,臣等之望也,上曰,卿等何出如此言,然服此則有效乎?尙喆·仁孫齊聲奏曰,補元莫過於此矣。仍縷縷仰達,上無發落。尙喆所啓,此全羅監司元義孫狀啓也。頃因雲峯縣民人等上言,以聖堂倉所納稅穀,依求禮例,移納燕谷海倉事,論列事情,有不可容易變通云,而請令廟堂稟處矣。當初本縣民之上言,雖論其遠輸之弊,今者道臣狀論,誠有意見,莫重漕運,不可輕易變通。令姑置之,何如?上曰,依爲之。出擧條上曰,備堂中,有所懷者乎?對曰,無矣。允中·樂恒進伏曰,今日以國忌齋日,不敢傳啓矣。上曰,然矣。仍命諸堂先退,仁孫乍退更入曰,諸御醫,以八味元製進事,來待閤外矣。上曰,其止之。卿何復出此言?仁孫縷縷更達,上卽許,諸醫入侍。賤臣達淵,承命出來,與之偕入。上,下詢八味元保護之方,諸醫各陳所懷。上曰,姑退待。上曰,注書出去,知場中先呈與否以奏。賤臣達淵,以先呈二軸回奏。上曰,先呈試券,先爲持入。詣閤試官,亦令入侍。諸試官入來,仁孫以先呈一張讀奏訖,請考取與否。上曰,姑退,更爲入侍。諸臣遂退出。
甲午三月初二日未時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·洪國榮·南鶴聞,醫官方泰輿,以次進伏訖。進湯劑,上進御訖。上曰,八味元,依前方一劑製入。出榻敎仍命科次入侍,都提調及提調,以試官入侍。副提調出來煎湯,科次罷後,奉進。上進御訖,遂退出。
甲午三月初二日未時,上御集慶堂。科次入侍時,右議政元仁孫,行司直蔡濟恭,禮曹判書閔百興,司直趙英鎭,兵曹參議李蓍廷,校理林得浩,副修撰李德師,右承旨鄭好仁,假注書洪達淵,記事官洪國榮·南鶴聞,以次進伏訖。上曰,題難而呈券果早矣。仁孫曰,然矣。仁孫·濟恭·百興,各考各券,而未及盡考。上曰,有壯元作乎?仁孫曰,姑未得見矣。上仍命承旨,讀黃海監司及水使狀。好仁讀奏訖,上曰,試券盡考乎?仁孫曰,盡考矣。上命好仁拆榜取五人。仍命書傳敎曰,居首進士韓光綮,直赴殿試,之次生員趙鎭寬,直赴會試,之次進士嚴思晩·李健源,幼學徐有鍊,各給二分。又命書傳敎曰,今番節製被抄人,皆令明日待令。好仁讀奏傳敎訖,遂退出。
上在慶熙宮。停常參·經筵。
夜自一更至五更,灑雨或下雨,測雨器,水深九分。自二更至四更,坤方,有氣如火光。
藥房都提調臣元仁孫,提調臣蔡濟恭,副提調臣趙宗鉉啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。噫,今八旬一,誠是千千萬萬料表,追憶己亥年,心膽皆隕,日三建功,心切歉然,亦歇後語也。況加八元,是何心?靜夜問靈臺,對予笑此獻,爲視爲步,進一劑,若少勝,宜加進,其若前,予自言靈臺,雖一錢,復何加進定?八元予心一倍,氣何暇諭?待敎入侍。
傳于趙宗鉉曰,禮房承旨入來,使之入侍。
傳于鄭好仁曰,內局入侍,坐直承旨與儒臣,持問答,同爲入侍。
傳于趙宗鉉曰,今聞春坊,在鄕人多云,許遞,其代待開門,政官牌招開政。
以備忘記,傳于李養遂曰,以予精神,陰晴何知,亦何知雨暘遲速?今日月臺,聞相臣奏,農民心若見,其待猶漠然。其曰調順,心竊悶焉。昨麰,若何?春耕處,若何?令兩宣傳,待開門,遣東西郊以奏。
鄭好仁,與持平尹慶龍言啓曰,火藥重物也。罪人張光碩偸賣,至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸,請還寢罪人張光碩減律定配之命,依前下敎擧行。又啓曰,章陵參奉姜柱齊,素無行檢,見棄鄕里,而率其居憂之兩子,冒赴初試場中,至發道內通文,南來之人,莫不傳說。請令嚴査狀聞,依律科罪。又啓曰,新除授持平韓後翼,時在忠淸道洪州地,請斯速乘馹上來事,下諭。答曰,不允。末端事及下諭事依啓。
鄭好仁,又以司諫崔言啓曰,罪人河必雄·宋興三之減律定配之命,雖出於我聖上好生之德意,而永乞之卽地致命,實由必雄之所踢,實因分明。興三則僞造蜜印,渠旣自服,論其罪犯,俱係一律,三尺至嚴,不可容貸,請還寢殺獄罪人河必雄,印信僞罪人宋興三,減律定配之命,依律處斷。答曰,勿煩。
李養遂,以兵曹言啓曰,昌慶宮衛將李宜華呈狀內,身病猝重,勢難供職云,今姑改差,何如?傳曰,允。
李養遂,又以兵曹言啓曰,新除授黃海兵使李邦一戶奴呈狀內,矣上典老母,今年七十九歲,法不當遠離赴任云,閫帥之親年七十五歲以上者,許遞其任,已有定式,依例改差,何如?傳曰,依爲之。噫,前閫,其父回甲,其子心可知,旣許遞,何曠日?此代開政有命,明日政備擬。
金魯淳,以義禁府言啓曰,仁同前府使南益祐,晴川前別將金善輝等拿處事,傳旨啓下矣。南益祐時在任所云,依例發遣府羅將拿來,金善輝發遣府羅將,交代後拿來,何如?傳曰,允。
任希曾,以禁衛營·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
咸鏡監司李重祜上疏,伏以惟天惟祖宗,默佑我宗祊,聖候遄復,縟儀載擧,臣民慶忭,曷有其已?臣於伊時,適忝嘗藥之列,混被罔功之賞,榮感之極,惶愧深切。迺者千萬夢想之外,又伏承北藩新命。臣誠惝怳踧踖,益不知措躬之所也。旬宣之任,孰非不重,而豐沛舊都,地望自別,鎖鑰北門,責任甚重,苟非威望足以鎭服,才猷足以綜理,則莫宜居之,而今乃以如臣無似,擧以畀之,不少難愼,是豈聖朝綜核之政也哉?噫,臣之頂踵毛髮,皆歸造化,夷險燥濕,非敢自恤,而恩渥轉深,報答無階,過福之憂,恒切乎中。今若徒恃罷靈,莫量己分,有除輒膺,兜攬不已,終至僨國事而辱聖簡,則其爲罪,尤何如也?反復揣量,承膺無路,玆敢略入文字,悉暴衷懇。伏乞聖慈,天地父母,俯賜鑑諒,亟將臣新除職名,回授可堪之人,以重藩選,以安賤分,公私幸甚。答曰,省疏具悉。於西於北,兄弟按藩,其豈偶然?卿勿辭,往欽哉。
同春秋李瀰疏曰,伏以臣所帶同春秋,與新除知事臣閔百興,有內外兄弟應避之嫌,在下當遞,於例則然。伏乞照例遞改,以存公格,千萬幸甚。踏啓字。
甲午三月初三日辰時,上御崇政殿東月臺。親臨肄儀入侍時,行都承旨趙宗鉉,左承旨趙載俊,右承旨鄭好仁,左副承旨任希曾,右副承旨金魯淳,同副承旨李養遂,假注書洪達淵,記事官洪國榮·南鶴聞,以次侍立訖。上具翼善冠·袞龍袍,乘輿出資政門降輿,仍步詣崇政殿內看審後,又詣東月臺御板位。命宗鉉,令樂工及守僕,催促擧行。上曰,今者復授,意益深矣。何敢撕捱?判尹鄭存謙牌招察任。出傳敎肄儀畢後,上曰,諸執事皆待令近處,仍令次次進前,各詢職姓名年後退出。又令典樂二人進前導唱訖。上曰,執事典樂二人,各弦弓一張,導唱·典樂二人,各木一匹賜給事。出榻敎上曰,內局入侍,元仁孫進前曰,臣於昨日,以八味元製入之意仰達,而未蒙許可之敎,臣不勝悶迫矣。上曰,卿勿復言。仁孫縷縷仰達。上曰,卿誠如此,第製進之,仍命先退。又命書御製一句,令入侍諸臣賡進,仍乘輿入資政門。諸臣問安後,遂退出。
甲午三月初三日巳時,上御集慶堂。奉審承旨入侍,儒臣追後入侍時,右承旨鄭好仁,假注書洪達淵,記事官洪國榮·南鶴聞,以次進伏訖。上曰,祭官無頉乎?好仁曰,皇壇俱以淸潔,祭官亦無頉矣。上曰,儒生入侍事。出榻敎上曰,壯元先入。韓光綮進前,上下詢姓名,命誦三句後,上曰,思汝父汝兄,今三製,果善爲之矣。次詢趙鎭寬姓名年後,命誦二句,上曰,貌如其父乎?好仁曰,頗似矣。次詢嚴思晩姓名年後,命誦三句,上曰,汝父事,汝知之乎?思晩起伏,上命退。次詢李健源姓名年後,命誦三句。次詢徐有鍊曰,汝之最近族誰也?對曰,故參判命耉,卽臣八寸大父也。命誦三句後,命退出。上曰,嚴思晩之詩,出誰軸乎?好仁曰,出蔡濟恭軸矣。上曰,趙鎭寬詩,出誰軸乎?好仁曰,亦出濟恭軸矣。上命退,承史遂出。
甲午三月初三日午時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。進湯劑,上進御訖。仁孫曰,今日月臺酬應之餘,聖體,若何?上曰,一樣矣。請診候,泰輿等以次診之,退伏奏曰,脈候左右三部度數調均,滑體胃脈連勝矣。上曰,附子加入,如何?道炯奏曰,好矣。附子非但行氣之好而已,於補脚力,最好矣。季良奏曰,玉候雖復,猶有餘症之未快者,附子加入然後,頗有效矣。上曰,八味元依本方,入附子一兩製入。出榻敎命坐直承旨入侍,內局先退。
甲午三月初三日未時,上御集慶堂。坐直承旨·儒臣同爲入侍,巡將追後入侍時,同副承旨李養遂,假注書洪達淵,記事官洪國榮·南鶴聞,校理林得浩,修撰洪鳴漢,以次進伏訖。上命養遂,讀李瀰疏及尹慶龍新啓,李邦一呈狀,北伯疏,仍命書批答訖。上曰,今番講經科入啓榜目,皆令懸居住以入。賤臣達淵,傳命以入。上令儒臣·承史,輪讀問答訖,命儒臣先退。又命養遂,讀京畿監司狀,仍命書傳敎曰,今聞畿甸設賑處,饑口數爻,若干參差,不是異事,而猶有數多者,至於喬桐二三巡數,減其數近百,凡設賑之法,再等必也加數,其後有作農者則減數,其亦前例,而此則不然,至於近百減數處,初則濫抄可知。噫,莫云一二人,昔伊尹,雖爲相,一夫不獲所,若撻于市。況暮年畿甸數邑設賑之時,若是不均,三南何言?況雖一人,再等減,三等有復者,至於近百減數者,此海島,故因漁利而然耶?不然,初不精抄可知,再次三次,減數若是夥然,則曾經近密,爲兼閫字牧,何若是泛忽?暮年畿甸先治然後,三南可飭,宜遣御史審察,而十分參酌,其間事狀,喬桐外,道臣遣褊裨,詳察狀聞,於喬桐則令水使,其間事狀,詳細狀聞事,今日自政院,卽爲下諭道臣,凡設賑,有饋粥者,有給糧者,而以今道臣狀聞,觀饋粥云,此等設賑邑,其規若何?一依問啓事,同爲下諭。上曰,巡將鄭錫臣入侍事。出榻敎錫臣進伏。上曰,汝今年幾何?對曰,八十一矣。上曰,能步乎?對曰,七八十里,能步往來矣。上下詢筋力後,命先退。上曰,內局入侍事。出榻敎遂退出。
甲午三月初三日申時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·洪國榮·南鶴聞,醫官方泰輿,以次進伏訖。進湯劑,上進御訖。上曰,八十一,建功猶怪,況八味元乎?仁孫曰,臣誠惶恐,不敢仰達矣。但八味元,有補於聖躬,豈可不用乎?且此丸,尤有益於脚力矣。殿下每如此下敎,臣等不勝悶迫矣。上笑曰,其置之,似可矣。仁孫曰,臣今日,始作末造丸,請一試則必有效矣。且殿下爲宗社臣民,則豈不爲補護之道乎?上曰,明日更詳以奏,命退出,諸臣以次退出。
上在慶熙宮。停常參·經筵。
自昧爽至酉時,灑雨或下雨,測雨器,水深四寸七分。自初昏至夜五更,灑雨或下雨,測雨器,水深一寸。
藥房都提調臣元仁孫,提調臣蔡濟恭,副提調趙宗鉉啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。飮建功三貼,氣益苶,何詢問歉然乎否?八元停劑,待敎入侍,今且兩貼。中宮殿·惠嬪宮,藥房口傳問安。答曰,知道。
傳于趙宗鉉曰,內局入侍。
以備忘記,傳于鄭好仁曰,聞水標之寸餘報,心益喜,吾民庶幾。
又以備忘記,傳于鄭好仁曰,聞相奏,尙漠然,以其雨其雨心,令宣傳官,朝審田野,近甚聽瑩,堂中莫聞,門西楹,聞雨聲,果時雨,此誠風雅中,誰識乾坤造化心者也。心喜曷勝?因初命開門後,令兩宣傳,東西郊看審雨澤,問田民以奏。
又以備忘記,傳于鄭好仁曰,噫,六十一年重逢甲,講經而聞書奏,京中諸道松都同參,嶺南夥然,而定抄最多,心喜。嗟哉暮年,殿試唱榜,指日以待矣。
又以備忘記,傳于鄭好仁曰,予常深戒一快字,何以今年,猶行豐享?雖拒,聞此,於予一快也。建功二貼,猶欠雖中,而止猶快也。三日加進,亦一快也。噫,八旬欲兼,依本方用八元,亦此一快也。嗟哉恒心,居常戒快,八旬一三快,豈特歉然靈臺?追憶己亥,亦曰孝乎?昔漢周處,聞一言三能,今予暮年,豈自三快,旣覺,豈特歉然乎?石亦莫若朱,興惟及此,曷勝歉然?雖得喜雨,於此心定,宜遵問候批答事,令內局知悉。
又以備忘記,傳于鄭好仁曰,昔孔聖,過位色勃如也。殿中雖權設卽位也,而莫能却,挾侍奉審,此步步須人而然也,悚然曷勝?建功日三貼,其有功,豈若此?問候下敎,焉可已也?於予誠八元依本方可也,而此時體八元也。噫,時體世界,八元亦循時體,豈有是理乎?今大覺者此也,其猶第二件事。追憶己亥年,若是三快,豈云孝乎?心欲隕,予志固定,作末八味元材料,其使深藏焉。
以備忘記,傳于趙宗鉉曰,建功三貼,加進八元,其過者十。憶己亥,强兩劑,一也。八十一,其若此,二也。量心氣,强飮服,三也。宜順受,而其欲勝,四也。百爾量,豈期效,五也。依本方,亦從時體,六也。莫知止,强循勸,七也。旣覺猶强歉然石子,八也。旣深知,其猶强,九也。皆第二件,莫思昔年,十也。有一於此,今八旬一,其何强也,況十乎?雨聲莫聞,於楹後知,豈特視歟?步欺亦然,莫重奉審,莫思勃如,建功果有功,昏苶已判若此,而何云加八元?且豐享,能把蔘附猶蔘,其人雖一,其心二用,此豈理也?莫知其衰,復循時體,豈曰,理卽一也?以此言於咸曰,得時體,揚揚勝勝,何心欲依前方?諸扁鵲皆令低頭,八元作末者,亦令堅封深藏焉。
鄭好仁啓曰,今此式年文科會試試官徐命膺·趙明鼎·趙曮·李福源·徐有隣,牌招不進,推考傳旨今方捧入,而二品試官,無進參之員,事甚未安,更卽牌招,何如?傳曰,允。
傳于鄭好仁曰,若知八十其君,則如此乎?若更違牌,則當於崇政月臺申飭矣。
又傳于鄭好仁曰,兩文衡外,若有違牌者,直捧禁推傳旨,過雜科放榜後,釋。
傳于李養遂曰,徐命膺牌招來待。
傳于趙宗鉉曰,內局入侍。
李養遂啓曰,以試官趙明鼎禁推傳旨。傳曰,安徐。
吏批有政。判書朴相德呈辭受由,參判鄭尙淳進,參議洪檢式暇,右承旨鄭好仁進。啓曰,判書朴相德呈辭受由,參議洪檢式暇,小臣獨政未安,何以爲之?敢啓。傳曰,仍爲之。以徐有慶爲副修撰,黃幹爲弼善,洪國榮爲說書,尹弘烈爲兼輔德,洪景顔爲兼弼善,申大升爲兼文學,洪樂性爲兼知經筵,鄭昌聖爲兼同春秋,李爲繕工副正,申應淵爲禮曹正郞,申史澳爲徽陵別檢,金復根爲安城郡守。
兵批,有政,判書趙重晦進,參判洪樂純入直進,參議任珹病,參知李蓍廷病,左副承旨任希曾進,以韓東岳爲文兼,申思益差爲都摠都事,成五運爲昌慶將,李國賢爲黃海兵使,李邦一·李得濟·李思質爲副護軍,趙載翰爲副司直,李泰永爲副司正,具善修爲同知。
傳于鄭好仁曰,新除授玉堂·春坊,竝牌招入直。
鄭好仁啓曰,新除授春坊牌招入直事,命下矣。兼輔德尹弘烈,兼弼善洪景顔,兼文學申大升,時無職名,令該曹,口傳付軍職,何如?傳曰,允。
兵曹口傳政事,尹弘烈·洪景顔·申大升爲副司果。
兵曹,以趙爲右邊捕盜大將。
傳于任希曾曰,捕盜大將牌招,命召及大將牌·傳令牌傳授。
兵曹口傳政事,以林蓍喆·金履禧·金致九·李福徽·姜趾煥·沈重奎爲副司果。
以備忘記,傳于李養遂曰,文臣製述三次居首加資,已有定式,應敎金蓍淳,翰林召試壯元,文臣製述居首,兩律兩次居首,今番排律居首,五次居首,其才可尙,況旣資窮,今東壁準職,其何惜也?特爲加資。
李養遂,以弘文館言啓曰,新除授副修撰徐有慶,時在京畿長湍地,經筵入番事緊,請斯速乘馹上來事,下諭。傳曰,依啓。
鄭好仁,以禮曹言啓曰,今此甲午式年文科會試試官,今方磨鍊,而二品以上堂下可擬之人乏少,依近例,以堂上官,通融備擬以入,而時無職名人,令該曹,口傳付軍職,何如?傳曰,允。
任希曾,以兵曹言啓曰,平安道淸北左別武士都試,論賞啓本啓下後,自政院,出給本曹,奇別書吏,而中間閪失云。莫重啓本,有此閪失,聞極驚駭,當該下吏,令攸司,從重科治,更令本道修啓後,稟處,何如?傳曰,依爲之。此曾所未聞者,此豈若此者哉?令該曹,今日內,嚴問以奏。
任希曾,又以兵曹言啓曰,卽接東所衛將牒報,則興元門南邊宮墻二間許,因雨頹落云,令紫門監,爲先把子圍排,急速修築,而東營入直砲手十五名除出,修築間,各別守直之意,敢啓。答曰,知道。
任希曾,又以兵曹言啓曰,卽接東所衛將牒報,則武德門東邊宮墻四間許,今日因雨頹落云。令紫門監,爲先把子圍排,急速修築,而北二營入直砲手二十名除出,修築間,各別守直之意,敢啓。答曰,知道。
任希曾,以正言洪樂恒言啓曰,罪人河必雄·宋興三之減律定配之命,雖出於我聖上好生之德意,而永乞之卽地致命,實由必雄之所踢,實因分明。興三則僞造蜜印,渠旣自服,論其罪犯,俱係一律。三尺至嚴,不可容貸。請還寢殺獄罪人河必雄,印信僞造罪人宋興三,減律定配之命,依律處斷。答曰,不允。
任希曾,又以持平尹慶龍言啓曰,火藥重物也。罪人張光碩偸賣,至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸。請還寢罪人張光碩減律定配之命,依前下敎擧行。答曰,不允。
任希曾,以御營廳·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
甲午三月初四日巳時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,夜間聖體,若何?上曰,一樣矣。寢睡·水刺,亦何如?上曰,亦一樣矣。春旱甚矣,時雨幸矣。仁孫曰,春耕似好矣。進湯劑,上進御訖。上曰,自今日,只二貼可也。八味元亦時體,予不欲進矣。仁孫曰,三貼姑不可停止,而況今日陰濕,甚不好者乎?且八味元,曾已見效,故臣等固仰請矣,何爲如此下敎乎?請診候,泰輿等,以次診之,退伏奏曰,脈候左右三部度數調均,滑體胃脈連勝矣。命東西郊摘奸宣傳官入侍,兩宣傳進伏。上曰,兩郊牟麥及耕種,何如?對曰,時雨浹洽,兩麥芃芃,水滿隴畝,耕種好矣。命退去。仁孫曰,請待下敎,依例進之矣。上許之,遂以次退出。
甲午三月初四日申時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·安以權·南鶴聞,醫官方泰輿,以次進伏訖。上曰,雨不過乎?仁孫曰,然矣。雨多則澇,及今晴之則好矣。進湯劑,上進御訖。上曰,今日已進二貼,三貼則止之可也。仁孫曰,朝者已仰達以三貼,固不可止矣。上曰,湯劑止之然後,八味元亦當停之矣。卿等時體,何當除去乎?仁孫曰,非時體也。濟恭曰,臣當出去更煎以進矣。上笑而許之,提調出去,命賤臣取來,今日命題五言律詩,促徐命膺入來科次。上曰,春坊入直誰耶?仁孫曰,尹弘烈·洪國榮云矣。上曰,藥房提調,持湯劑更爲入侍。出榻敎提調進湯劑,上進御訖。宗鉉曰,徐命膺違牌云矣。上曰,有所守乎?仁孫曰,有之矣。命書傳敎曰,予意亦若此,故今番節製,命試官意,蓋此也。今日聞雖强爲承牌,已有前人,頃者雖因下敎而强赴,豈可許彼而靳此?戶判兼帶提學,特爲許遞,以示予意。上曰,戶判必喜之矣。仁孫曰,然矣。命仁孫·濟恭應製科次取七人。命書傳敎曰,居首應敎金普淳,織毛馬粧一部,之次都承旨趙宗鉉虎皮一令,修撰洪命漢大鹿皮一令。左承旨趙載俊,右承旨鄭好仁,右副承旨金魯淳,假注書宋相殷,各紙二卷·筆五枝·墨三笏賜給。仁孫曰,金普淳三次壯元矣。上曰,兄弟皆爲之乎?仁孫曰,然矣。命退出,諸臣遂以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣趙宗鉉啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。連飮三貼,氣則益苶,建功果有功,然此則其猶强飮,昨諭十件,第一卽己亥,第十卽甲戌,加以八元,是豈孝乎,亦豈子道?其當時雨,軍號,喜雨書入,其可得也,而兩次追慕,予心固定,故守心二字,更爲書下,見此八元雖劑,何敢進前?氣則一樣,待敎入侍。中宮殿·惠嬪宮,藥房口傳問安。答曰,知道。
傳于鄭好仁曰,內局入侍。
任希曾,以都摠府言啓曰,今月入直內三廳武兼禁軍及軍兵等,當爲中日習射,而雨勢如此,不得爲之之意,敢啓。答曰,知道。
以備忘記,傳于鄭好仁曰,八十一歲君,卽祚五十年春三月,謂豐亨時體,建功時體,大小群工匹庶,冥然其君若是,豐亨抑何意也?益苶其君,日三建功,抑亦何意?來朝雖祗迎,其何伸微忱?初九其雖隨,亦何舒蓼莪?其便者,今扁鵲,八元,依本方,其君可百歲,其雖劑來,服者其誰?憶己亥,誕甲戌予志固矣。須看昨日軍號,心已守矣。前或效,豈曰效?予心定,雖一錢,豈飮下?須看目下,近者日三,其氣益苶,生劃科,於予夢,今甘霈,恤暮年,今欲休,以觀氣,令諸扁鵲,息勝勝。
又以備忘記,傳于趙宗鉉曰,建功果金丹,連日三貼,氣何日憊?建功果神丹,連日飮三氣何益苶?中則止則庶可見效,而三百六十日,皆三貼,欲效何效?令予日悶而已。若此而欲加八元,其誰服乎?夜長心悶,於今晝長,八元其將乾乎?雖乾,今勝勝,諸扁鵲息焉。
傳于鄭好仁曰,立身初,何若此?晩來擧子停擧,入門單子卽入。
又以備忘記,傳于鄭好仁曰,場中有雨傘,豈云陰晴?其開場,入門單子杳然,此等國體,八旬初見,强忍承牌,日晩杳然,君八旬故怨乎?諸試官,皆問備。八門官,校書館調用。
以備忘記,傳于鄭好仁曰,喜雨,欲免二試官,擧子皆草食乎?萬古初聞,良可駭然也。
以備忘記,傳于趙宗鉉曰,學問猶戒貪多,況建功大劑,古人旣云,蔘芪性偏,二時內服,八錢命復煎來,意蓋深矣。人蔘若此,干桂亦半,聞內局休然後,當進夕食。卿等速休,以便八十一歲君心,其若復請,何心夕食?
藥房口傳啓曰,俄以待下敎更入之意,縷縷陳達而退矣。及伏承傳敎,諭之以速休,臣等愕然失圖,繼以悶鬱,三貼之不宜闕一,旣已畢陳無餘,惶悚不敢覼縷,而此時保護之道,比前尤不容少忽,雖致犯夜,暫賜引接,千萬顒祝,惶恐,敢啓。以承傳色口傳下敎曰,請於卿等,今請休焉。
傳于趙宗鉉曰,知內局三提調出去然後,當進水刺,令內局知悉。
任希曾,以持平尹慶龍言啓曰,火藥重物也。罪人張光碩,偸賣至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸,請還寢罪人張光碩減律定配之命,依前下敎擧行。答曰,勿煩。
任希曾,以兵曹言啓曰,五衛將金坦行呈狀內,素患痰癖之症,又添毒感,時月之內,供職無望云,宿衛之任,不宜久曠,今姑改差,何如?傳曰,允。
任希曾,又以濬川司言啓曰,本司都廳申大謙有頉代,以御營廳千摠李鎭壁差下,使之察任,何如?傳曰,允。
慶尙左水使狀啓,右道三千鎭鎭卒張鐵金等渰死事。傳于李養遂曰,令本道,恤典擧行。
任希曾,以訓鍊都監·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
甲午三月初五日未時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·安以權·南鶴聞,醫官方泰輿·鄭允協·慶絢·吳道炯·金季良·洪愼讓·李敏德,以次進伏訖。仁孫曰,達夜雨不止,聖體,若何?上曰,氣益苶矣。仁孫曰,日氣如此故然矣。寢睡·水刺,何如?上曰,一樣矣。進湯劑,上進御訖。上曰,今日則二貼之外,不可加進矣。仁孫曰,日氣如是,動駕在近,豈可減乎?朝下備忘中,三百六十日,皆晴爲敎,而聖候益勝之後,則臣等亦何必强請乎?上曰,雨果善止矣。仁孫曰,然矣。後二貼,請待下敎持來乎?上曰,提調出去持來可也。濟恭曰,日氣猶高,申後進御,初昏又進則豈不好乎?上笑曰,神農之敎乎,岐伯之言乎?兩提調縷縷仰請。上曰,建功萬古小人矣。濟恭曰,萬古忠臣矣。殿下之臣,若如建功效力,則復何慮乎?上笑曰,是則然矣。仁孫曰,臣等退去,當待下敎矣。上笑曰,雖下鑰後召之,猶勸三貼乎?仁孫曰,臣等待罪藥院,旣已三貼爲定,豈可計時乎?上曰,三貼進與不進,姑無論,提調更煎一貼以來可也。提調出去。上曰,金應淳爲登俊頗喜之云矣。仁孫曰,應淳不爲小科,故尤好矣。上曰,藥房提調持湯劑更爲入侍。出榻敎提調更進湯,上進御訖。兩提調又以一貼煎待事,縷縷仰達後,遂以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣趙宗鉉啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日予懷,其惟追慕,氣何暇諭?待敎入侍。中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房口傳問安。答曰,知道。
傳于趙宗鉉曰,內局入侍。
傳于趙載俊曰,內局入侍,儒臣持風泉錄,同爲入侍。
以備忘記,傳于趙載俊曰,春當有窠,金普淳爲參議,牌招察任。
以備忘記,傳于李養遂曰,御製懸板看役承旨任希曾加資,模寫寫字官資窮,熟馬一匹面給,工匠,令該曹米布賞給。
傳于李養遂曰,承旨加資,口傳下批。
傳于李養遂曰,明日入門三儒生入來與否知入。
吏曹口傳政事,左副承旨任希曾,今加嘉善加資事承傳。
鄭好仁,以禁衛營·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
甲午三月初六日辰時,上詣延和門。香祗迎入侍時,行都承旨趙宗鉉,左承旨趙載俊,右承旨鄭好仁,左副承旨任希曾,右副承旨金魯淳,同副承旨李養遂,記事官宋景煥,假注書洪達淵,記事官安以權·南鶴聞,以次侍立訖。上具翼善冠·袞龍袍,乘輿出通陽門,仍詣延和門。香祗迎後,又詣敬奉閣展拜後,仍回輿,歷臨都摠府,御廳。上令宗鉉,讀先生案訖,好仁以祭報府仰奏。上曰,今聞進排官,其中李鳳模,卽知事李瀞子,特命調用者云。噫,李瀞蓋寬饒後再聞者,噫,其子,旣命調用,其父年過七十,豈可沈滯監役?特爲陞六調用。出傳敎又命書傳敎曰,今日入直摠管二員,各半熟馬一匹,郞廳兒馬一匹。都事朴光漢,卽古忠臣朴彭年孫,特爲陞敍。摠府吏隷,令該曹,米布賞給。上親書憶昔懷萬四字,命希曾揭板。仍乘輿詣光明殿,令好仁書示沖子御製文訖。上曰,生劃連日爲之乎?宗鉉曰,昨日下敎後,三人曉來故,仍爲停擧云矣。上仍命書傳敎曰,初問入門單子,聞捧券二人闕焉。故今朝下問聞焉,果三人,而卽參會講,因下敎停擧云。嗚呼,暮年逢甲,此科三人停擧,豈比伊尹歎一人?明日一體許赴事,卽爲分付。上曰,儒臣持風泉章入侍,賤臣達淵,承命出來,與校理鄭趾煥,修撰洪鳴漢偕上,先誦一章,令趾煥·鳴漢輪讀訖。上曰,右相入侍事。出榻敎右相入侍後,上曰,藥房提調,持湯劑更爲入侍事。出榻敎上進御湯劑後,仍乘輿還內,諸臣問安後,遂退出。
甲午三月初六日午時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·安以權·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,早朝祗迎,歷臨屢處,聖候,若何?上曰,無妨矣。命濟恭,讀御製訖,命作貼以進。仁孫曰,今日摠府歷臨時,臣等仰瞻,則行步似勝於前,敬奉閣拜禮時,挾侍雖扶之,而異於扶腋,至於第三拜,命退挾侍,而拜禮如常,臣等不勝慶忭矣。上笑曰,怪矣怪矣。今日似勝於前矣。仁孫曰,光明殿許久殿坐,而少無難矣。步履則分明有勝,此豈非三貼之效乎?上曰,非但三貼建功,八味元,依方劑服,則決可有效矣。進湯劑,上進御訖。上曰,今日亦可勸三貼乎?仁孫曰,今日勞動已多,豈可不進三貼乎?請診候,泰輿等以次診之,退伏奏曰,脈候左右三部度數調均,滑體胃脈尤勝矣。上曰,所勝,果何如?諸御醫奏曰,活潑流動,又有氣力,今則快復矣。上曰,時雨晴,日氣好矣。仁孫曰,聞自鄕來人言,則雨水浹洽,春牟秋牟,有大登之望云矣。都提調·提調先退。命儒臣,持風泉詩入侍,賤臣承命出去,與玉堂上下番鄭趾煥·李德師,偕入進伏。趾煥·德師以次讀之後,上曰,文義可也。德師奏陳後,命退去。上曰,興化門外擊錚人知入乎?宗鉉曰,知入矣。命書傳敎曰,今日闕門內,聞闕外鳴金聲怪問,乘轎而來,故莫入,有此擧云,令該曹問焉。且聞與尹哥爭訟監營置勝,而此供與其文書,待朝,該堂持奏。命更進湯劑,都提及提調持湯劑以進。上進御訖,遂以次退出。
甲午三月初六日申時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·安以權·南鶴聞,醫官方泰輿,以次進伏訖。進湯劑,上進御訖。上曰,齋日不遠,而似不得如禮,如此而奚爲?仁孫曰,先王制禮,七十不行素,況湯劑乎?殿下仰體俯察,無欠保護之節,豈非聖孝之大乎?上曰,再明則予何以進薑桂?仁孫曰,七十飮酒食肉,自是先王制禮,酒肉猶可,況薑桂乎?願勿爲如此下敎。命退出,遂以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣趙宗鉉啓曰,伏未審夜問,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。身在西,心北苑,氣何諭?待敎入侍。中宮殿·惠嬪宮,藥房口傳問安。答曰,知道。
傳于趙載俊曰,內局入侍。
以備忘記,傳于趙載俊曰,觀今予氣,明日祗迎,其可必,再明一拜,亦何云?果若此,駕轎掩窓,卽詣舊邸,將臥舊堂矣。問建功,果有功?
以備忘記,傳于趙宗鉉曰,今予方寸,建功何有功?八旬已過,半百何有功?豈特氣衰?予己量,建功何有功?日雖三貼,氣苶日甚,建功何有功?莫食而氣自滯,建功何有功?今日有公然泄意,建功何有功?予意,滯氣,由於鹿茸,泄意,由於縮砂,其欲下問,停鎖鈔而先入侍。
以備忘記,傳于趙載俊曰,今予一心,追慕而已。其況此月,亦何堪乎?豐享請雖息,建功請一般。建功其果功,連三貼有滯氣,此何由?予方寸,昔徐庶謂劉玄德,方寸,一身主人,方寸若此,建功何功?金丹果有功,何有滯氣,亦何眩昏?何異冷月飮冷水?爲予言於諸扁鵲,今予此心,惟在兩日矣。明日月臺,當爲親傳,仍爲祗迎矣。
以備忘記,傳于鄭好仁曰,明日親傳祗迎安徐。嗚呼嗚呼,此豈孝乎,此豈孝乎?
以備忘記,傳于金魯淳曰,旣聞許任駭擧,以道臣擧措觀也。尹慶龍形勢可知,府郞若受囑欺君當永錮其身,而以此其令聽傳敎尹慶龍,此時焉敢晏然?此職先遞。爲道臣,於九寸十寸猶然,況君乎?此事決末前,禁推。令該府嚴禁書札,使此等有形勢人,少知暮年其君,以予聽瑩,昨日聞聲,乾道昭昭,此亦文王四民。噫,代婢納供,予心酸,八九寸,今日內,特釋後,狀聞事,分付畿營。
金魯淳啓曰,刑曹判書韓光會,持擊錚人供辭,依下敎來待矣。傳曰,入侍。
趙載俊,以漢城府言啓曰,楊根居故幼學鄭師先妻李氏,擊錚原情,傳敎內,令京兆郞廳,擇年深有識者,卽爲馳往,亦詳問彼此,仔細圖形以來事,命下矣。卽廳一員,今方發送,郞廳所騎馬及書吏所騎馬,令該曹,依例題給,何如?傳曰,允。
鄭好仁,以御營廳·一二所巡廳·左右邊捕盜廳言啓曰,去夜犯夜人無所捉,敢啓。答曰,知道。
甲午三月初七日辰時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·安以權·南鶴聞,醫官方泰輿·鄭允協·慶絢·吳道炯·金季良·李春敷·洪愼讓·李文載,以次進伏訖。仁孫曰,俄下傳敎中,有泄候之敎,昨日勞動之致乎?上曰,小有泄氣矣。仁孫曰,泄候自何時有之乎?上曰,今朝水泄小許爲之矣。仁孫曰,今朝日氣稍冷,故似然矣。請診候,泰輿等,以次診之,退伏奏曰,脈候右稍火,請拔鹿茸,入藿香好矣。命出傳敎曰,理中建功湯前方中,去鹿茸,加藿香一錢煎入。出榻敎命提調出去煎入,又命秋判入侍,韓光會持擊錚婦人供辭入侍,命宗鉉讀奏訖。上曰,昨日何知,而能於此時,鳴金訟冤,其涉異常,故下問。今聞供辭以供聞也。此昭然雖掩,而以九寸姪,泛稱從姪者,其誰欺乎?前牧使之作俑,果若此供,豈特今番忽饑民乎?萬萬無狀,而竝捨之,立乼尺量,坐立而見,非瞽孰不知也?至於旣已定子,旋囚九寸十寸,其果法例耶?噫,人家借入貰入旣禁,況此乎?噫,親聞金聲,亦命問奏,嗚呼,暮年,若不詳覈以處,其弊勝言?令京兆郞廳中,擇年深有識者,卽爲馳往,亦詳問彼此,仔細圖形以來,結末前,滯囚可悶。若下敎已徑先不計寸捉囚者,今日內,卽放事,此則自該曹,爲先分付道臣。提調更進湯劑,上進御訖,遂退出。
甲午三月初七日未時,上御集慶堂。坐直承旨儒臣同爲入侍時,右副承旨金魯淳,假注書洪達淵,記事官安以權·南鶴聞,校理鄭趾煥,修撰李德師,以次進伏訖。上命儒臣,讀史記纂要,又令承史輪讀,上曰,文勢其疎略矣。魯淳曰,然矣。上曰,第二卷,令注書持入,可也。賤臣達淵,承命持入,又以儒臣承史輪讀,上曰,極簡略矣。上曰,漢紀,何如?魯淳曰,同矣。上又令賤臣持入,命魯淳先讀,命鶴聞次讀,上曰,此亦疎略極矣。命儒臣,陳文義訖,令先退,又命魯淳,讀忠淸監司漕運狀後,遂退出。
甲午三月初七日未時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·安以權·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,午間聖體,若何?上曰,一樣矣。仁孫曰,滯氣,亦何如?上曰,少差矣。試觀脈度,泰輿等診按後皆奏曰,脈候朝診時,右部浮大,今則左部亦似浮大矣。道炯曰,胃脈小有隔滯,而度數之調均,勝於朝診時矣。此不專而食滯而然矣。寒氣乍入,而少有泄候矣,然無大叚之慮矣。上曰,自知者明,予恐有此症也。仁孫曰,昨日聖體,不無勞動而然矣。進湯劑,上曰,金丹無靈矣。仁孫曰,爲冷氣所觸而致之,湯劑善御則差勝矣。上進御訖,仁孫曰,後一貼,臣等請以夜深後,奉進矣。上笑曰,止之無妨矣。仁孫曰,臣與醫官相議而進之矣。宗鉉讀奉諸道狀聞後,命書傳敎曰,房順房。上曰,坐直承旨與儒臣,持通鑑纂要入侍。出榻敎坐直入,內局先退。
甲午三月初七日酉時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·安以權·南鶴聞,醫官方泰輿,以次進伏訖。仁孫曰,其間滯氣,若何?無復添症乎?上曰,無所加矣。進湯劑,上進御訖,仁孫曰,請以醫官直宿似好矣。上曰,置之可也。試觀脈度,泰輿診按後奏曰,三部調均,胃脈比朝勝矣。仁孫曰,請以副提調,直宿政院好矣。上曰,置之。仁孫曰,請以明朝,依例待之矣。遂先退,命宗鉉,讀奏湖西·京畿狀聞後,諸臣遂以次退出。
上在毓祥宮。停常參·經筵。
夜自一更至三更,月暈。
藥房都提調臣元仁孫,提調臣蔡濟恭,副提調臣趙宗鉉啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,今日,自歎冥然,氣何暇諭?中宮殿·惠嬪宮,藥房口傳問安。答曰,知道。大駕·王世孫,詣毓祥宮後,政院·玉堂口傳問安。答曰,知道。大殿,藥房口傳問安。答曰,知道。
傳于趙載俊曰,今日氣差勝,心憧憧,當於德游堂前親傳香,侍衛·時刻安徐,待下敎,只禮房入侍。
鄭好仁,以都摠府言啓曰,今日入直內三廳武兼禁軍及軍兵等,當爲中日習射,而昭寧園忌辰祭齋戒相値,不得爲之之意,敢啓。答曰,知道。
傳于趙宗鉉曰,來待,入正時。
以備忘記,傳于趙宗鉉曰,贈領相奉祀孫崔東岳,特爲加資,今日下批,以伸予意。
吏曹口傳政事,護軍崔東岳,今加資憲加資事承傳。
傳于李養遂曰,內局三提調入侍。
趙宗鉉,以吏曹言啓曰,今此昭寧園忌辰祭大祝前校理柳義養塡差,而時無職名,令該曹口傳付軍職,何如?傳曰,允。
任希曾,以禮曹言啓曰,今此毓祥宮親祭時,諸享官及近侍之屬,舊從升者,陪享官諸衛之屬,守衛宮門者,各淸齋一宿事,知委,何如?傳曰,允。
任希曾,又以禮曹言啓曰,今此毓祥宮親祭時,殿下·王世孫散齋,勢未及擧行,只致齋一日於齋宮事,依禮文擧行,何如?傳曰,允。
鄭好仁,以兵曹言啓曰,今三月初九日,毓祥宮親祭時,斥候伏兵,令御營廳擧行,而軍兵環圍刁斗等節,依例爲之事,分付該軍門,何如?傳曰,允。
鄭好仁,又以兵曹言啓曰,禁軍替代事,命下矣。隨駕內入直禁軍,還爲入直本處,出番禁軍中,一番除出,陣上替代之意,敢啓。答曰,知道。
鄭好仁,以訓鍊都監·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
上在毓祥宮。停常參·經筵。假承旨李慶會,以兵曹都摠府郞廳來言,闕內各處入直軍兵等,夜巡檢之意,敢啓。傳曰,知道。
甲午三月初八日辰時,上御德游堂。親傳香入侍時,右承旨趙載俊,假注書洪達淵,記事官安以權·南鶴聞,以次侍立訖。上具翼善冠·袞龍袍,步詣德游堂前,親傳香于光恩副尉,乃御德游堂。命書傳敎曰,欲親傳而停焉,此忱曷勝?今日旣少勝,故雖德游親傳,追憶戊戌,予懷何抑?況儲慶宮親傳世孫,今日親傳曾孫壻,亦豈偶然?雖然,追憶戊戌年二十五歲時,今八十一歲逢此日,豈曰孝也,豈曰,孝乎?此心,何抑?況今拜然後,當食薑桂?今日將詣毓祥宮,挾輦軍六十名,內入直,前後廂軍六十名,以兩營入直,訓將只領,新營入直標下都領,世孫牌內隨駕,而只挾輿軍二十名,以內入直待令,儀注·留營·留陣·百官隨禮,皆安徐,待下敎,只入正時。上曰,只備堂,三間石橋祗迎事。出榻敎上曰,副駕轎安徐,世孫亦以駕轎隨駕事。出榻敎上曰,禮房承旨,馳詣奉審以來事。出榻敎上命載俊讀生劃試券訖,命書傳敎曰,昨日呈券旣九張,生劃者猶可言,見生劃者外,必也僅成,已準劃能執事,問能對其文,可見其工,旣已命批,噫,彼此人,嗚呼,暮年,豈可以儒生,赴殿試乎?一等第二人鄭,殿試前,若値開政,次次陞付以付。載俊書訖,遂退出。
甲午三月初八日巳時,上詣毓祥宮。擧動入侍時,行都承旨趙宗鉉,行左承旨任希曾,右承旨趙載俊,左副承旨鄭好仁,右副承旨金魯淳,同副承旨李養遂,記事官宋景煥,假注書洪達淵,記事官安以權·南鶴聞,以次侍立訖。上具翼善冠·絳紗袍,乘輿出通陽門,詣延化門外御轎,諸大臣進前問候。上曰,卿等見生劃科作乎?金相福等曰,未及見矣。上命注書持入,令宗鉉讀之訖。元仁孫請進湯劑,上進御後,命宗鉉書之曰,事非偶然,聞供慨然,故下敎,莫知何人,聞卽自嗣服後居齋,特命調用尹鏶之姪云,予於凡事,過抑揚,故有此敎,此亦分數過也。令分付該府,尹慶龍特釋。出傳敎仍卽駕轎,詣毓祥宮。上曰,禁軍替代事。出榻敎諸臣問安後,遂退出。
甲午三月初八日午時,上御毓祥宮三樂堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·安以權·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,初爲動駕,聖候,若何?上曰,陞降之節,極艱矣。命宗鉉書祝文。上曰,頃日沖子替祀,今日讀祝,亦非偶然矣。仁孫曰,莫大之慶也。上曰,此處雖伸禮,卄六何處伸禮乎?初意則今日不欲飮湯矣。强飮外,無他道矣。仁孫曰,連進湯劑,亦是聖孝矣。進湯劑,上進御訖,上曰,今日飮湯,爲親而然,亦爲孝乎?仁孫曰,何爲如此下敎乎?今日展拜毓祥宮,冥冥中,豈無悅豫乎?殿下若不進湯劑,則必有貽慽者矣。進湯,乃聖孝之大節也。命書御製,令提調讀之後,仁孫曰,俄者祝文中,豈有親祭之敎?世孫亦爲讀祝,則百官行禮,不可不爲之矣。上曰,是矣。命書傳敎曰,噫,今日初意,只欲一拜,旣綴祭文,命沖子讀,子雖云,禮云禮云玉帛云乎哉?此不過爲本末而言也。況今末世,禮豈闋焉?若此然後,玉帛亦忽,噫,若此不已,太常若莫知祭奠,百官亦莫知參拜,今夜太常祭物,依例待令百官,亦依例進參。回駕時,只備堂祗迎,此若酌獻禮,讀祝旣命沖子,凡執事,承宣當爲,齋祝安徐,贊禮依例待令。命退去,遂退出。
甲午三月初八日三更四點,上御毓祥宮三樂堂。茶禮入侍時,行都承旨趙宗鉉,行左承旨任希曾,右承旨趙載俊,左副承旨鄭好仁,右副承旨金魯淳,同副承旨李養遂,記事官宋景煥,假注書洪達淵,記事官安以權·南鶴聞,以次侍立訖。上具翼善冠·淺淡服,俯板位。命宗鉉曰,諸執事次次行禮,可也。上曰,諸都尉·僉尉·金頤柱·鄭厚謙,皆令入內參禮也。賤臣達淵,出來傳命,與之偕入。上仍詣殿內獻酌,又下御板位展拜畢,上曰,執禮,誰也?宗鉉曰,金思穆矣。命宗鉉書之曰,酌獻禮時,贊禮熟馬一匹面給,執禮應敎金思穆加資,陪祭諸承旨各半熟馬一匹,諸執事各兒馬一匹賜給,入庭太室守僕·本宮守僕,米布題給。出傳敎上曰,宮闈令中官鄭商祐已資窮,熟馬一匹面給,守直中官,各兒馬一匹賜給。出傳敎上命承史退出,諸臣出來問安後遂退。
甲午三月初八日四更三點,上御毓祥宮三樂堂。藥房入診,禮房承旨同爲入侍時,都提調元仁孫,提調蔡濟恭,副提調趙宗鉉,記事官宋景煥·安以權·南鶴聞,右承旨趙載俊,醫官方泰輿,以次進伏訖。上命載俊讀奏昭寧園祭物單子及祭官擧案訖,命載俊書述懷,示世孫文,揭板于南壁事,下敎。仁孫曰,夜間親酌,聖孝已伸,下情不知所達矣。此時聖體,若何?上曰,有時昏睡,似不能行禮,僅僅爲之矣。仁孫曰,大禮順成,莫非聖孝所致也。上曰,世孫讀聲,今始聞之於讀祝,尙有兒聲矣。上曰,載俊與英鎭,幾寸乎?仁孫曰,五寸矣。上曰,其爲人好矣。可用之人也。年幾何?宗鉉曰,四十五矣。進湯劑,上進御訖,上曰,時原任入侍。賤臣承命出來,與領議政金相福,領府事韓翼謩,左議政金尙喆,領敦寧金陽澤,判府事申晦·李溵·李思觀,偕入進伏。相福曰,親酌展禮,聖候,若何?上曰,千萬料表,小伸微忱,氣則一樣矣。相福曰,聖孝已伸,不知所達矣。向日滯氣,何如?上曰,此則少勝矣。晦·溵曰,冷廳臨御,不勝悶迫矣。上曰,無妨矣。今日次對,卿等當入來矣。命退去,遂次次退出。
上在慶熙宮。停常參·經筵。
自未時至夜五更,灑雨或下雨,測雨器,水深一寸。
行祭罷後,大殿,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。大殿,朝廷·二品以上·六曹堂上·大司諫單子問安。答曰,知道。還宮後,大殿,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。中宮殿·惠嬪宮,藥房口傳問安。答曰,知道。
傳于趙載俊曰,旣命行禮後,召見內局入侍,禮房承旨同爲入侍。
傳于鄭好仁曰,諸司預備。
傳于趙宗鉉曰,內局入侍。
傳于趙宗鉉曰,漢城府郞廳,肅拜後入侍時,同爲入侍。
傳于趙載俊曰,東堂會試中,一等三人,與七十六十人,竝來待。
以備忘記,傳于李養遂曰,辛丑年入闕時內人文氏,今年六十三,爲尙宮。勿出朝報
鄭好仁,以禁衛營·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
甲午三月初九日辰時,上還宮擧動入侍時,行都承旨趙宗鉉,行左承旨任希曾,右承旨趙載俊,左副承旨鄭好仁,右副承旨金魯淳,同副承旨李養遂,記事官宋景煥,假注書洪達淵,記事官安以權·南鶴聞,以次侍立訖。上具翼善冠·絳紗袍,乘輿出毓祥宮西門,仍駕轎還宮,詣崇政殿前,復乘輿入資政門。諸臣問安後,遂退出。
甲午三月初九日午時,上御集慶堂。藥房入診入侍時,都提調元仁孫,提調蔡濟恭,副提調趙宗鉉,記事官宋景煥·安以權·南鶴聞,醫官方泰輿·鄭允協·慶絢·吳道炯·白文昌·洪愼讓·金季良·康命徽,以次進伏訖。仁孫曰,還宮後,聖體,若何?上曰,精神昏眩,不能收拾矣。仁孫曰,聖孝憧憧,痰候往來而然也。王世孫氣候,如何?上曰,一樣矣。進湯劑。上曰,有志者,事竟成,此後則豈可復爲之乎?仁孫·濟恭曰,此後年年爲之矣。昨日仰瞻,則拜跪行步,少無所減矣。上笑曰,怪矣怪矣。請診候,泰輿等次次診之,退伏奏曰,脈候左右三部度數調均,滑體胃脈,一向差勝矣。上曰,有時氣苶,此何症也?諸醫奏曰,氣弱之致,痰候往來故然矣。上曰,理中建功湯,去藿香·鹿茸,依前方煎入。出榻敎上曰,昨夜能行禮掇床後始退,此亦夢矣,而八十一,服湯劑冥然,豈子道乎?仁孫曰,今番將事,聖孝莫大,何爲如此下敎乎?上曰,八十一,卿等謂望九,望九之年將事,可以書於太史乎?仁孫曰,今番之慶,千古所無也。命京兆郞入侍,李命熙,持鄭·尹供辭進伏,宗鉉讀奏訖。上曰,尹供,理直矣。但初不禁鄭葬,可怪矣。郞廳之所見,何如?命熙對曰,其山勢,似爲兩爭矣。上曰,明日次對,大臣稟定,可也。命熙退出。上曰,來待儒生入侍。出榻敎尹得孚·河範錫·金玄奭·尹載命·鄭進伏。上問其姓名年紀後,命誦所作所講。上曰,其中七十一歲河範錫,難矣難矣。命退出。上曰,俄者氣又昏憊,湯劑何益乎?濟恭曰,此時尤不可不進良劑矣。上曰,鹿茸入之,今日豈可服乎?仁孫曰,鹿茸非肉味,則尤爲不當,而雖水刺,豈可行素乎?先王制禮有之矣。上曰,親忌,不爲行素,豈先王之禮乎?對曰,殿下春秋鼎盛之時,則臣等豈可有此請乎?雖閭巷之人,七十後,不爲行素矣。上曰,予當初不能思得,今姑命拔之,則都無事矣。都提調無數仰請。上曰,七十者飮酒食肉,在於何禮乎?仁孫曰,禮記也。上曰,儒臣持禮記入侍。出榻敎儒臣鄭趾煥·李德師入侍,各以文義仰奏,仍請進湯劑,兩提調又縷縷仰請,上始爲進御。上曰,尹哥山訟事,何如?仁孫曰,寡女則果矜然,而鄭哥事,甚殊常矣。上曰,尹供則果理直矣。仁孫曰,禁養之地,不許入葬,載在法典矣。上曰,然乎?上就寢移時後,上曰,藥房提調,持湯劑更爲入侍。出榻敎提調更進湯,上進御訖,遂以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,右承旨趙載俊啓曰,展拜行禮,孝思克伸,經宿還宮,勞動旣多,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。嗚呼,昨日已過,豈特予懷萬倍益切?此誠千千萬萬料表,是豈孝也?且同月內,亦有卄六日,將何伸懷?其誠冥然,氣何暇諭?次對同入。中宮殿·惠嬪宮,藥房口傳問安。答曰,知道。大駕,彰義宮歷臨後,王世孫,遣宮官問安。答曰,知道。政院·玉堂·藥房口傳問安。答曰,知道。還宮後,政院·玉堂·藥房口傳問安。答曰,知道。
以備忘記,傳于金思穆曰,今者命揭,意蓋深矣。旣命書焉,豈比於看揭,而今命備局宜先自修,執禮已賞,今何架疊?贊禮錫馬,意蓋此也。依此,特命書,奉命揭,承旨趙載俊宜加愼賞,熟馬一匹面給,其令親受政院。
以備忘記,傳于金魯淳曰,嗚呼,重逢昨日,豈曰孝?伸禮來後,今日,氣頓勝,嗚呼,是誰賜?此爲許卄六日而然乎?其雖然,此日何日,而其將循例以過,予懷千萬。噫,强以爲此,亦爲宗國,今日次對,其亦頓然,有嘉言善謨則已,若前予有定意,此亦於予一大機關也。先令知悉。
以備忘記,傳于趙載俊曰,一何冥然,一何冥然?昨日忍過,卄六在十五,此豈孝也?亦豈子道?俯仰斯世,此何人哉?況今年三月將半,心自掩抑,雖夢裏嗚咽,何堪何堪?誠冥然,誠冥然。須問世人,漢·唐以後爲諸王者,過八十,宋高一人,此外其誰?門雖將開,此心何開?悠悠蒼蒼,此何人哉?
以備忘記,傳于金魯淳曰,嗚呼,今予若是冥然,豈他一隅海東?惟祖惟孫而已。再昨禮成,亦千千萬萬料表,過此日,今次對,今日群臣,能辦一事然後,仰孚蒼蒼,今日備堂,何循常例默默?必也挑一事,以報八旬一臨御,聞此,心若前,豈曰喬木世臣乎?
傳于李養遂曰,內局,次對同爲入侍。
趙載俊啓曰,兼春秋安以權,身病猝重,勢難察任,今姑減下,其代,令該曹口傳差出,何如?傳曰,允。
吏曹口傳政事,朴鎭宇爲兼春秋,洪國榮爲奉敎。
注書宋景煥病,代以朴天衡爲假注書。
趙載俊啓曰,假注書朴天衡,時無職名,令該曹依例付軍職,冠帶常仕,何如?傳曰,允。
傳于金魯淳曰,出宮時,當由西門矣。
以備忘記,傳于李養遂曰,噫,今予一心,惟在宗國,昨日後若此,誠是料表,旣受眷佑,雖一日,於予一初,故軍號亦諭,而適當次對,豈可舊文?初則欲聞嘉言善謨,聞濬堂所奏,卽爲命駕於諸堂倖免所奏處親覩,此國都來龍處,仍雖欲補築,用軍數百,自可一日了當。以此見也,前後此等事,爲國用心可嘉,濬堂得人補築後,依西郊例,時時看審,必也完固,該道參軍,亦令着實巡審,俾有實效。
又以備忘記,傳于李養遂曰,在鄕承旨許遞,其代,洪檢除授,待開門牌招察任,房順房,吏曹參議,今日政備擬。
吏批,有政。行判書韓光會進,參判鄭尙淳進,參議未差,右副承旨李養遂進。以曺允精爲敦寧判官,趙曮爲左參贊,李㝡重爲右參贊,洪述海爲吏曹參議,趙爲禁府都事,李星會爲義盈直長,權尙熺爲西部奉事,鄭爲長陵參奉,鄭昌聖爲大司憲,沈觀之爲大司諫,李惠祚爲執義,權坪爲持平,盧聖中爲弼善,黃景源爲刑曹判書,徐侃修爲慶山縣監,韓榮錫爲康翎縣監,李中權爲兵曹佐郞,李校盛爲書題。
兵批,有政。判書趙重晦病,參判洪樂純病,參議任珹病,參知李蓍廷入直進,右副承旨李養遂進。啓曰,僉知中樞府事許呈狀內,身病猝重,勢難供職云,西樞雖是閑局,不可一向虛帶,今姑改差,何如?傳曰,允。以成五運爲同知,崔東岳爲都摠管,洪九瑞爲副護軍,趙宗鉉·任希敎·金夏材·徐逈修·尹慶龍爲副司直,朴天衡爲副司正。
以備忘記,傳于李養遂曰,新除臺臣·秋判牌招,其令待開門謝恩,此時守令,豈可曂焉?其令仍爲辭朝。
金魯淳,以御營廳·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
行左承旨任希曾上疏,伏以,聖候康復,禮成展拜,凡在含生,忭蹈惟均,況臣適忝邇班,陪扈往來,區區慶祝之忱,尤當如何?仍念臣,晩通朝籍,隨行逐隊,無片善可稱,無一勞可紀。比年以來,猥蒙特簡,屢叨近密,每登筵席,恩敎鄭重,輒及先故,臣居常感泣,隕結是期,迺者千萬夢想之外,因監董微勞,恩賞特降,超以二品崇秩,臣於是,震越悸恐,莫知置身之所。噫,臣之朴迂之姿,短拙之性,於世寡儔,憒憒不足備任使之列,不但臣自知甚明,人亦不以是期,獨聖上日月之明,奚所取而乃有此非常之誤恩耶?朝廷官職,孰非不重,而顧此命愼之器,位寄自別,固不可人人遽擬也。若臣者,資歷旣淺,又無勞勩,而一朝擧而加,不少難愼,臣之冥升之災,踰分之懼,困不須言,而其於明主,惜名器,愛嚬笑之義,果如何也?上旣濫授於至無能之人,下又冒進於不可堪之任,畢竟玷聖簡而招官謗,是臣之所大恐,而亦不敢以一時謬恩,有所自幸也。適値齋日,疏籲無路,泯默度日,惶愧彌切,今始略入文字,悉暴衷悃。伏乞聖慈,俯垂諒察,將臣新除資級,亟許還收,以重公器,以安私分,不勝萬幸。答曰,省疏具悉。嗚呼,此祗迎,入摠府,奉審昔年先生案,以予視昏,僅書以揭,且其功速訖,其賞典,焉可已乎?噫,豈特此乎?憶卿父,尙今思焉因卿資而追榮,何異予授?今命次命牌,卿勿辭謝恩焉。
甲午三月初十日辰時,上御集慶堂。藥房入診,大臣·備局堂上同爲入侍時,都提調元仁孫,提調蔡濟恭,左副承旨鄭好仁,領議政金相福,左議政金尙喆,行司直具善復,仁陽君李景祜,行司直具善行,行刑曹判書韓光會,行戶曹判書徐命膺,行司直李章吾,禮曹判書閔百興,行副司直洪樂性,行副司直具允鈺,行副司直李潤成,行副司直尹泰淵,同知中樞府事尹得養,大司成洪趾海,行副司直徐命善,行副司直李瀰,大司鍊徐逈修,執義洪九瑞,校理鄭趾煥,假注書洪達淵,事變假注書宋相殷,記事官洪國榮·南鶴聞,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。相福曰,俄者備忘中,以聖候益勝爲敎,臣等實不勝慶幸矣。上曰,氣雖勝,有時憊苶,此是痰候而然乎?然服湯劑,輒有效矣。仁孫曰,如此之時,湯劑尤不可間斷矣。上曰,今日則氣益勝,誠異矣。尙喆曰,孝思已伸,冥冥中,悅豫默佑,其豈不然乎?上曰,今番事,果是千萬料表,此亦卿等之可賀者乎?相福等曰,安敢不賀乎?自有國以來,未有如此慶矣。上曰,今朝予已下敎,而聞嘉言善謨然後已,不然則當有處分矣。相福進伏曰,臣旣無嘉言善謨之仰補聖明者,顧此方今急務,莫如保嗇聖躬矣。上曰,元輔之言好矣。尙喆曰,臣以無似,居位已久,無益於國事,只防賢路而已。人臣事君,只一誠字相孚然後,嘉言善謨,亦可爲之,臣等言旣發,而誠未能上格,臣等留置,實無益矣,斤免臣等,好矣。上曰,以他辭免則妨矣。若因此而辭,則決不許矣。仁孫曰,臣等固不能仰補,而殿下務實之政,亦非不足矣。孝之以禮,稽之以典,終未能仰回天心,臣等不誠之罪,無所逃矣。上曰,姑止之,可也。仍命書任希曾疏批。又命好仁書之曰,副提調都承旨今日闕焉,處義是也。特爲許免,其代,金思穆爲承旨,牌招察任,房順房,三院副提調例兼,旣批下都承旨,牌招入侍。出傳敎右承旨趙載俊揭板後入來。上曰,揭于南壁乎?對曰,然矣。命先退。相福所啓,今年春雨頗洽,儲水則可以播種矣。農家之當夏被災,多由於移秧,爲業移秧,雖云省力,此是朝家禁令,今雖不得,一切禁斷,若其力可以播種者,儲水而勤播,則可免前頭或致愆期之患,以此意,申飭諸道,各別勸課,俾有其效,何如?上曰,所奏誠是,申飭諸道,可也。出擧條又所啓,惠堂鄭弘淳,以頃者災減之貢價,緣臣等陳請停止,爲不安,而不爲行公於備局之任,甚可悶矣。上曰,許遞。相福曰,當欲災減,未免輕遽,到今引義,亦甚太過,罷職,何如?上曰,左右相之意,何如?尙喆曰,大臣旣已請罷,重臣廉義,終難晏然,不可不罷職矣。仁孫曰,誠如左相所奏矣。上曰,依爲之。出擧條仁孫所啓,今年收租見縮,經用不足,惠堂災減之請,誠出於迫不得已,而大同節目米一石,定以六兩,故米直爲七八兩然後,始議災減,而今年則雖曰告歉,目下米直,爲五兩餘,頃日災減之特敎命寢,誠爲貢民莫大之惠,此後則米直過六兩然後,災減之議,定式施行,何如?尙喆曰,災年給災數多,收租大縮,則恐不可無隨時變通之道,定式則似難矣。仁孫曰,不可定式之論,左相之言,固然矣,而米直不及於大同定式,而以收租之縮,遽議災減,則此豈損上益下之道乎?損下益上,實爲近來京外弊民之端,定式則雖不可爲此,亦不可不念矣。上曰,諸備堂之意,何如?善復曰,非大歉則市直不至踊貴矣。上曰,不必下詢諸備堂,非大歉則勿減事,定式,可也。出擧條相福曰,朴相德鍼灸呈辭,不爲入來矣。上曰,極非矣,極非矣。再昨亦必不來矣。仍命好仁書之曰,頃者呈辭,予已諒矣。今因惠堂,聞領相所奏,果若予意。噫,八旬一其君親祭之時,六部百司,何敢逡巡?惠堂旣下敎,則況此人,此猶末節,以今日觀也。兩昨不參可知,其在分義,豈敢若此?萬萬駭然,不可以惠堂比,吏曹判書兼惠堂朴相德,特施刋版之典,使海東臣子,少知八旬其君。出傳敎又命書傳敎曰,百官停禮,卽仰體昔年小心,而嗚呼八十一歲君,僅以行禮之時,爲海東臣子,孰敢偃臥其家?今日予氣頓勝,豈特陟降眷佑?高高蒼蒼,使涼德,能爲君而然也,兩昨有職名不參人,勿論官職高下,竝施三等告身之律,以樹五倫。上曰,諸備堂,亦陳所見,而雖今番處分,若有非知者論之,可也。具善復曰,北山山脈崩頹,若不趁此修築,則恐貽日後之大弊矣。上曰,今日求言,如乾木生水,卿若不此言,則將無言事之人,而登筵諸臣,似皆無顔而退矣。仍命好仁書之曰,今日予氣頓勝,則旣下敎,而今聞濬堂所奏,其豈偶然?聞此,其詢問,亦餘事,予親詣此,則能視,看審後下敎,挾輦軍前後廂軍,一依再昨例,只備堂三間石橋祗迎,濬堂待令,留營·留陣·世孫祗迎,皆安徐,只入正時,當由夜晝介,當以駕轎,副駕轎安徐。出傳敎相福曰,朴相德旣以鍼灸呈辭,而其日百官參祭傳敎晩下,故未及謝恩而參班矣。上曰,卿爲朴相德營護,卿尤非矣。命好仁書之曰,今日下敎,豈文具?亶由于中,況有留門,留門後則卽他日也,掇辭單入來,呈單進參,禮固當也,而爲百僚之首,今日其何分疏?嗚呼,此日,卽予一初政也。宜自大官,初欲免相,其何碌碌?領議政金相福,特施不敍之典。出傳敎逈修所啓,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。九瑞所啓,請還寢罪人張光碩減律定配之命,依前下敎擧行。措辭見上上曰,勿煩。上曰,今日臺臣,如非濬堂,則當有處分,而北山一事,足可爲好次對,故姑諒處矣。仍命好仁書之曰,旣下敎,今日筵中,若無嘉言善謨,雖諸備堂,焉辭其飭,而有命故勿問,只有臺臣,而噫,今日兩司,無事以過,卽謄傳故紙,故今日欲爲下敎而未果,常日則雖因循若此,今日何心,傳一啓而去?事之寒心,莫此爲甚。當嚴處而其中徐逈修,頃者已經風霜,豈特此也?且頃日以雖得二字,混稱君臣,亦有下敎,此非此人結舌,卽予命結者,此人若此,則一人亦何道,而然今日不可無飭,大司諫徐逈修,執義洪九瑞,十分參酌,竝施特遞之典。出傳敎上曰,都憲,誰也?仁孫曰,任希敎矣。上曰,行公乎?仁孫曰,有人言,不敢行公矣。仍命好仁書之曰,莫重都憲,豈可覊縻?況此人?予雖開釋,新當都憲,撕捱,勢固然矣。都憲任希敎許遞,雖非此諭者,本事心常悔矣。今日大覺,須看其家廟,非礪城外孫而何?此後何敢復以此撕捱?出傳敎惠堂鄭弘淳罷職事。出榻敎備堂隨駕事。出榻敎永慕堂歷臨事。出榻敎侍衛軍兵兩具事。出榻敎上再進湯劑訖,諸臣遂退出。
甲午三月初十日午時,上詣毓祥宮後,補土所擧動入侍時,行都承旨任希曾,左承旨趙載俊,右承旨鄭好仁,左副承旨金魯淳,右副承旨李養遂,同副承旨金思穆,假注書洪達淵·朴天衡,記事官洪國榮·南鶴聞等,以次隨駕。上具翼善冠·袞龍袍,乘輿出通陽門,詣延和門降輿,乘駕轎。命書歷臨永慕堂傳敎,仍詣永慕堂中門外,降轎乘輿入宮。諸臣退出少頃,上乘輿出西門,仍詣毓祥宮後補土所降輿,仍殿座,命濬川堂上入侍,具善復進伏。上曰,穴下土脈毁傷,雖明日始役,可也。役軍當用幾何?善復曰,事當速竣,當用數百名矣。上乘輿,降至山麓下,降輿乘駕轎,還入延光門,入大內。諸臣以次退出。
甲午三月初十日申時,上御集慶堂。藥房入診,坐直承旨同爲入侍時,都提調元仁孫,提調蔡濟恭,副提調任希曾,右副承旨李養遂,假注書洪達淵,記事官洪國榮·南鶴聞,以次進伏訖。仁孫奉進湯劑,上進御後,命希曾書之曰,朝者旣下敎,於今予五十一歲,卽一初政也。明日資政殿,當常參,儀注時刻安徐,待下敎,直入正時。出傳敎上命內局先退,養遂進前。上曰,現告傳旨入來乎?養遂曰,入來矣。上命讀之,養遂讀奏。上曰,現告中,可點者,予應則點之,可也。命養遂點之。仍命書傳敎曰,今番傳旨中點下者分揀。上曰,今番捧傳旨中,若有未謝恩者付標。出傳敎又命書傳敎曰,人君處分,其宜得中,若或復謂,此亦顚倒,諸臣下敎傳旨中,三等則過矣,三等二字,付標以入。上曰,俄者耆社臣分揀之意微稟承旨,誰也?令注書知入,可也。賤臣達淵,以鄭好仁仰奏,上命養遂書之曰,初若有耆社臣分揀之命,則其何混同捧傳旨?若無下敎,則噫彼此人,其雖耆社,其猶堅强,若思君父,此日若此,杜漸意在,爲承宣者,焉敢微稟?今日況雖大臣,處分時,亦涉肆然,當該承旨,亟施不敍之典。出傳敎上曰,承旨下敎,代前承旨申益彬爲承旨,房順房,同副承旨牌招入直。出傳敎上曰,注書出去,持楊根山訟山圖以入。賤臣達淵,承命持入,令養遂詳奏。仍命書傳敎曰,以京兆郞摘奸單子,次對欲爲,下詢大臣留置,而今日此等事,其何記知?雖然此非詢問者,此事,至有可言者,所謂一禁,一不禁,步數頗遠,理不可論,非强近而雖以九寸,泛稱至親,爲執言,此則予則曰尤涉可矜也。若有至親,其何載輿叩闕門,特敎下問,以婢代供乎?此亦不足論,以大略聞也,婦人何知?鶴允作俑,於此於彼,其涉殊常,若無用意,旣受刑訊於今,必也挺身代供乎?雖然,慶龍父子,旣非聾瞽,則葬時,其何默默,而葬後若此?此是理外,且聞郞廳所奏,坐立俱不見,與步數稍遠無異,鶴允雖無狀,用心入地,師先,何以知也?非特此也,設中聞鼓,而以婦人莫能入,逗遛闕外,此日動駕,何能知之?金聲聞予耳,乾道昭昭,坐立俱不見,已是斷案,雖微有沙,非靑龍而何?毋論遠近,或禁或不禁,不先禁,禁於後,尹哥大疑端,特從鄭師先妻上言,令尹哥勿禁,各以沙爲界,鄭鶴允已下敎而受刑訊,若是挺身,其心可知,事當決杖,而旣受刑勿論。上曰,今日北山回鑾時上言者,聞金龜同妻云,其殺獄文案,必在秋曹矣。令注書持入,可也。賤臣達淵,出來持入,上命養遂讀奏。上曰,殺人則分明矣。仍命賤臣出置,命養遂書之曰,判書韓光會爲冢宰,常參有命,兩司無長官,竝與亞堂,牌招開政。出傳敎養遂書訖,遂退出。
上在慶熙宮。行常參,停經筵。
藥房都提調元仁孫,提調蔡濟恭,副提調任希曾啓曰,昨日動駕,移時還宮,伏未審夜間,聖體調攝若何,痰候,何如?寢睡·水刺之節,何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予氣若此,此實眷佑,故曰雖一初,顧予年,復何謂?嗚呼,卄六,有十五日,而何處伸禮?此懷何抑?興惟及此,五內掩抑,八元其雖劑入,追惟己亥,建功猶冥然,其況加此?且此二盒,日復一日,心其何以服?此則深置矣。氣則一樣,常參問候,噫,其雖然,視步何日勝?
中宮殿·惠嬪宮,藥房口傳問安。答曰,知道。
金魯淳,以都摠府言啓曰,今日入直內三廳武兼禁軍及軍兵等,當爲中日習射,而常參相値,不得爲之之意,敢啓。傳曰,知道。
趙載俊啓曰,今日常參,政府西壁,當爲進參,左參贊趙曮,卽爲牌招,何如?傳曰,允。
兵曹口傳政事,以張志恒爲左邊捕盜大將。
傳于金魯淳曰,捕將張志恒牌招,命召及大將牌·傳令牌,使之傳授。
又傳曰,時原任相臣·諸備堂及捕將,竝入侍。
傳于趙載俊曰,洪樂信旣已分揀,不知爲儒臣矣,果儒臣矣。卽爲牌招,追省記入直。
傳于金思穆曰,今番東堂會試入格定州儒生,竝待令。
傳于任希曾曰,領左相入侍事,遣史官傳諭,右相在內局,當入侍矣。
傳于趙載俊曰,大臣入侍時,儒臣持箕子時爲奴書券,同爲入侍。
傳于金魯淳曰,大臣·儒臣入侍。
李養遂啓曰,卽伏見慶尙左水使李邦緯狀本,則職銜下,具姓名書塡者,有違格例,事當還下送,而係是邊情,雖不得不入啓,其在事體,極爲未安,推考警責,何如?傳曰,允。
金思穆,以侍講院言啓曰,本院新除授弼善盧聖中,時在京畿坡州地,書筵入番事緊,斯速乘馹上來事,下諭,何如?傳曰,允。
李養遂,以兵曹言啓曰,卽接東道參軍牒報,則御營廳所授興仁門北邊駝駱山近處,體城四間許頹落云。令繕工監爲先把子圍排,分授軍門,急速修築,而把守軍兵,亦令該軍門量宜定送,修築間守直之意,分付,何如?傳曰,允。
李養遂,以御營廳言啓曰,本廳字內興仁門北邊駝駱山近處體城四間許頹毁處,令分授軍門,急速修築,把守軍,亦令該軍門多數定送,嚴加守直事,自兵曹草記矣。修築則卽當擧行,而今日爲始,將校率領京標下軍二十名,限修築間,晝夜輪回守直之意,敢啓。答曰,知道。
李養遂,以義禁府言啓曰,行司直趙明鼎,副司直李仁培等,竝施告身之律事,傳旨啓下矣。趙明鼎旣已拿囚,依定式,杖六十收贖,奪告身一等放送,而李仁培時在京畿果川地云,依例發遣府書吏拿來後,擧行之意,敢啓。答曰,知道。
李養遂,以義禁府言啓曰,行司直洪名漢·高夢聖·洪重一·金光國·金龜柱·李河述·尹得聖·徐晦修,前吏曹判書朴相德,刑曹參議李性源,行副司直趙啓泰·李泰祥,行副護軍黃寀·具秉勳,副司直具壽國·李命峻·李台鼎·洪龍漢等,竝施告身之律事,傳旨啓下矣。右人等,旣已拿囚,依定式,各杖六十收贖,奪告身一等,放送之意,敢啓。答曰,知道。
李養遂,以義禁府言啓曰,副司直李命俊,施以告身之律事,傳旨啓下矣。李命俊旣已拿囚,依定式杖六十收贖,一等奪告身,放送之意,敢啓。答曰,知道。
金魯淳,以訓鍊都監·一二所巡廳·左右邊捕廳言啓曰,去夜犯夜人無所捉之意,敢啓。答曰,知道。
以忠淸監司狀啓,公州等官居良人李就安等溺水事,傳于洪檢曰,令本道恤典擧行。
以江原監司狀啓,襄陽府海民等,蛤毒致死事,傳于洪檢曰,令本道恤典擧行。
行判中樞府事李溵箚曰,伏以臣,卽伏見傳敎下者,有時·原任來會賓廳之命,而臣於昨日隨駕登陟之餘,步履顚跌,舊腫磨軋,及其歸次,瓜甲脫落,委身床褥,作一籧篨,見今聖候康復,親行展禮,昨今經綸,丕聳聽聞,廣詢民瘼,欲敷實惠,斯誠迓續景命之機,而臣欲起還仆,竟未進身,有臣如此,生亦何爲?乞被重勘,以警具僚焉。取進止。答曰,省箚具悉卿懇。今聞卿箚,爲卿悶焉,未赴何傷?卿其安心勿辭,其須善攝焉。仍傳曰,遣史官傳諭。
仁陽君李景祜疏曰,伏以臣,以南漢巡審,今將發往,而臣之父母墳山,在於加平地,速仍公私事故,曠廢省掃,倏已三載矣。今於歸路,若得恩暇,則一宿可以往來,費日亦不過四五而已。前後諸臣之以私懇陳請,輒蒙許副,今臣情私,亦不宜自阻,玆敢冒瀆懇至之私,仰煩崇嚴之聽。伏乞聖慈,天地父母,曲賜諒察,特許由暇,俾得以省掃塋墳,少伸霜露之感,千萬幸甚云云。答曰,省疏具悉。卿其依所請往省焉。
甲午三月十一日辰時,上御資政殿。常參入侍時,行都承旨任希曾,左承旨洪檢,右承旨趙載俊,左副承旨金魯淳,右副承旨李養遂,同副承旨金思穆,假注書洪達淵·朴天衡,記事官洪國榮·南鶴聞,以次侍立訖。上具翼善冠·袞龍袍,因殿座,藥房都提調元仁孫進伏曰,夜間聖體,若何?上曰,一樣矣。仁孫進湯劑,上進御。左議政金尙喆等進伏曰,臣等遭千載無前之慶,不得伸下情,群心不勝抑鬱矣。臣等在朝,每承聖敎,雖仰聖上撝謙之德,而在野之人,則心甚拂菀矣。上曰,有啓事官上殿,無啓事退去。尙喆啓曰,諸道賑政方張,而日昨因喬桐飢口抄拔之數多,有申飭之敎矣。所謂飢民,雖或付於歲初賑案,若勤於農業者,二月以後,願移受還穀,若沿海漁利爲生者,解凍以來,亦不願賑,故飢口中,還拔自多,如此之類,今若因飭敎,其所出入加減之際,或不無當拔不拔之弊,以此明白申諭,俾無抄飢濫雜之患,何如?上曰,依爲之。仁孫啓曰,守令內移,不宜容易,雖以西銓言之,只於內禁將移擬,而必考朔數,此亦稀有。近來都政,諉之以窠窄,忠翊將·五衛將,皆以外任排擬,不少持難,其爲乖銓格而弊外邑,誠可悶矣。此後則內禁將外,不得內移之意,出擧條申飭,何如?上曰,予莫能察,聞甚駭然,此後嚴飭,可也。吏曹判書韓光會啓曰,初仕承傳,或有次次陞付之命,則當以直長中,仕日最多者備擬,而蔭仕直長,雖有仕滿居首者,拘於出六應講,必以之次生進人陞擬者,有欠於計仕出六之道,宜有一番定式,故敢達矣。上曰,左相之意,何如?尙喆曰,不爲生進者,雖曰仕滿,未經六品講,爲生進者,雖無六品講,仕未滿而徑出六,俱非常格也。但次次陞付,旣係特恩,若直出六承傳之人,則未敢以未徑講拘擬,今於次次陞付之出六者,似當以朔數已滿之人,先爲擧行矣。上曰,無論生進與否,以朔數計之,可也。戶曹判書徐命膺啓曰,戶曹錢儲一年應入,爲十九萬兩,應下,爲二十二萬兩,不足之數,已三萬餘兩,而其應下之外,則又不在此中矣。雖以私家言之,每當歲初,經紀一年之畜,亦必稍存贏餘,以備不虞,今以堂堂千乘之國,一年之蓄,尙不能預備,或有費入,臨時稱貸,以彌縫其目前,其在國體,實爲寒心。今若得關西稅收米二萬石,一以補經用之不足,一以備贏餘之不虞,則庶可以支備於國用,大臣今方入侍,下詢處分,何如?上曰,今聞戶判所奏,國用實爲寒心,大臣酌定其數,可也。尙喆曰,經用錢儲之不足,姑勿論,今年收租之縮,殆過數萬石云,不可無區劃之道,而稅收米二萬石,有難盡許,一萬石及別餉錢二萬兩,木一百同,趁此劃給,以備前頭需用之資,似好矣。上曰,依爲之。禮曹判書閔百興啓曰,近來陳試,甚紛紜,其間不無奸弊,眞僞難辨,自今爲始,遭故及祖父母服制外,一竝防塞,何如?上曰,仍舊貫,日後如此者,三代勿齒士類,可也。又啓曰,寺奴婢之貢,極爲冤枉,臣待罪南邑,備知其弊,合有變通除減之道矣。命書傳敎曰,今日下敎,卽予一政,時原任·諸備堂,會于賓廳講確後,求對以奏。兵曹判書趙重晦啓曰,本曹二軍色,騎步價布,自是經費需用,而近來外邑稽緩成習,過限不納,每當應下,輒患苟艱,其在事體,誠極未安。未收各邑,今月內,若不畢納,則當該守令,依法典,營門決杖,木品若麁劣尺短,則一體隨現論罪之意,爲先出擧條申飭,何如?上曰,所奏誠是,依爲之。又啓曰,禮判旣以陳試事陳達,而兵曹武科陳試,亦多有亂雜之弊,一體嚴飭,何如?上曰,依爲之。大司憲鄭昌聖啓曰,禁盜之法,有國所重,而近因法綱之漸弛,以致偸竊之肆行,至於以班爲名者,今方被捉於捕廳,而或有難處之端,其所究治,極涉緩忽,遷推爲事,頗有人言,請當該捕將,從重推考。上曰,聞甚駭然,當該大將,豈可問備而止?亟施不敍之典。爲先右大將,審察文書後,登對以奏,因有左捕將李柱國罷職事,榻前下敎。命書傳敎曰,左捕將下敎代,右捕將兼察事,牌招聽傳敎。昌聖又啓曰,武將,卽武弁之宗也。兩銓取捨之際,多因武將之薦擧,而近來自便之習,亦成弊風。凡爲武將者,一不接見武弁,故無以知其才否,薦拔之類,不過出入親昵之人,故無勢武弁,或懷抑菀之嘆,平時旣不詳其才能,臨急何以得人?請諸武將,一倂推考,另加嚴飭。上曰,所啓誠是,依啓。又所懷,聖人之血氣,有時而衰,志氣則無時可衰,惟我聖上,方躋九旬之寶算,又値玉候之新復,日昨親祭,動作無愆,可見血氣之不少衰,責勵備堂,求聞嘉謨,至以一初爲敎,尤驗志氣之益淸明。然有君有臣然後,治化可做,而近來恬憘成習,私意膠汨,輔相銓選之人,不能承佐下風,稱揚德意,至於任怨奉公,憂國忘身者,未見其人,臣於此,心常慨然者也。輔相及銓官,今方入侍,面加申飭,俾之改心易慮,則似當有一初之實效矣。上曰,今日常參,欲求嘉言善謨,所奏任怨奉公四字,可謂渾世項門上一針,另加嚴飭。若不猛省,莫云于今無黨,此亦植黨竊弄之一端,孰敢不猛省?又啓曰,請還寢罪人張光碩減律定配之命,依前下敎擧行。措辭見上上曰,勿煩。又啓曰,臣本不合於言議之地,而曉承恩除,又値常參有命,不得不冒昧登筵,草草數語,固不足以塞責,而請推捕將之啓,未能稱停,至有特勘之命,擬律不審之失,臣無所逃,請命遞斥臣職。上曰,旣已擧職,律名輕重,何過撕捱?勿辭亦勿退待。大司諫沈觀之啓曰,近來科弊之中,陳試尤爲痼弊,無識之輩,或有以一番初解,至於再三冒赴之擧,不可不嚴加禁斷,請下詢大臣,從今以後,更爲定式。上曰,依啓。又啓曰,今日常參,聖意有在,當參之人,宜無不參,而六部之長,或有不參者,未知事故之如何,而論以朝體,不可無警,請當該不參人罷職。上曰,若在京依啓,在外分揀。又啓曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。副校理鄭元始,修撰洪鳴漢所懷,昨日回鑾之時,女人之呼訴於轎前咫尺之地者,事極驚駭,且關紀綱,決不可以事過而置之。臣等以謂當該挾輦將及禁唱郞廳,拿問定罪,宜矣。上曰,依爲之。諸臣遂以次退出。
甲午三月十一日未時,上御集慶堂。藥房入診入侍時,都提調元仁孫,提調蔡濟恭,副提調任希曾,假注書洪達淵,記事官洪國榮·南鶴聞,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。仁孫曰,朝者勞動移時,午間聖候,若何?上曰,一樣矣。仁孫請進湯劑,上進御訖。仁孫請診候,上曰,置之。上曰,方有詢問大臣及備堂者,只副提調先退。希曾·達淵遂退出。
甲午三月十一日未時,上御集慶堂。時原任相臣·諸備堂入侍時,左議政金尙喆,判府事申晦,判府事李思觀,右議政元仁孫,行吏曹判書韓光會,行戶曹判書徐命膺,行司直李章吾,兵曹判書趙重晦,禮曹判書閔百興,行副司直具允鈺,行副司直李潤成,行副司直尹泰淵,同中樞府事尹得養,吏曹參判鄭尙淳,行大司成洪趾海,行副司直徐命善,行副司直李瀰,同副承旨金思穆,假注書朴天衡,記事官洪國榮·南鶴聞,以次進伏訖。仁孫曰,聖體,若何?上曰,氣頓勝,亦異矣。仁孫請進湯劑,上進御。上曰,俄者事,何以爲之?女婢有貢,萬古所無矣。向來金應淳奏言,父子兄弟,皆爲貢云,慘矣。諸大臣皆曰,然矣。上曰,八十一,與諸臣,爲國事,此亦萬萬料外,董飭群工,當先元輔,而領相事,慨然矣。洪樂信其間爲玉堂乎?尙喆等曰,然矣。命書牌招傳敎。上曰,予之頓勝,蒼蒼眷佑,而輔相若不得人,是負蒼蒼也。昨日領相不來,過矣,而其爲人則好矣。尙喆等曰,然矣。仁孫曰,朴相德爲人泛然矣。上笑曰,泛然二字,爲渠之畫像矣,其心則好矣。尙喆曰,然矣。命書傳敎曰,昔漢高於蕭何,予則曰顚倒手叚也。予雖涼德,豈效于此乎?昨日下敎,意蓋深矣,而從容思之,其勢固然。噫,前領相幾年事予,至於元輔,八十一其君旬强之時,豈忍負國?此決不爲矣。旣思之後,雖微官庶僚,具猶參酌,況大官乎?雖非多日,其若遲回,此非九經之義,噫,大官若此,則其於卿宰,孰能恃予?莫云數日,若復敍用,此飭行者,其不若特寢其命,況若無右相所奏,予之處分,其尤過矣。特寢昨日下敎,使中外,若漢高言,咸知予悔焉。上曰,領相方住何處?尙喆曰,方在新門外不遠之地矣。上曰,今此下敎之後,使之入來,則領相當入來乎?尙喆等曰,似卽入來矣。上命書傳敎曰,業已下敎,豈卿過?卽予只目下爲國,而不深諒,旣覺之後,其何逾日?特寢其命,使中外,曉然知予悔。子曰不重則不威,況今日乎?且聞卿在敦義門外云,故特遣承宣諭予此意,仍命偕入。卿須體小子意,安心卽爲偕入事,遣承宣傳諭于領相,仍爲偕來。上曰,朴相德太泛然矣,朝鮮泛然人,無出其右矣。仁孫曰,聞李性源,亦再度呈辭留院矣。上曰,然乎?命書傳敎曰,噫,旣受眷佑,而氣若是頓勝,則宜仰體昔年恒日小心之德意,初則只諭大臣,於前吏判,諭予意而止,今思于此,於今番事,豈可一毫過重,以負昔年乎?今番不參諸臣,予爲君,其飭,焉可已也,而其律猶過,傳旨中,竝以不敍二字付標,前吏判旣下敎,若此後,大官重臣,何異?且承旨,此不過欲過詳而然矣,此兩臣,皆分揀。今聞右相所奏,李性源亦再度云,一體分揀,爻周傳旨。上曰,寺婢,乙亥年旣減半匹,而今又全減,則寺婢必以爲,八十一吾君,果有益矣。諸臣皆陳所見,可也。尙喆曰,減貢之後,則寺婢,便爲良人,而竝與寺奴,有漸失之慮矣。上曰,此則果然矣。禮判所奏雖好,而必如故相金堉之萬全然後,可以爲之。仁孫曰,禮判只爲設弊,不及救弊,畢竟經綸,欲罷保民司,爲給代之道,異於故相之設施矣。上笑曰,然矣。保民司果有效乎?光會曰,臣待罪秋曹時,詳知之,保民司設後,吏隷皆支撑,詞訟亦簡矣。上曰,針線婢,亦有貢乎?因有尙衣院入直官員入侍事,下敎,又命領議政入侍。賤臣天衡,承命傳諭于領相。相福進伏。上曰,見卿甚愧,勿復介懷,可也。上曰,寺婢事,何以則爲好也?相福曰,臣亦聞之,而實無善後之策矣。洪樂信違牌。上命書傳敎曰,其在分義,焉敢若此?嗚呼,今予初政,欲見舊儒臣,修撰洪樂信,更爲牌招入侍。上曰,寺婢則誠難矣,而洪樂信豈可不得君來乎?修撰洪樂信牌去來申飭,牌使令,懸之,入來後,追省記入直事,榻前下敎。相福,以備堂金應淳上來事,仰稟。上命書傳敎曰,寺奴婢節目,頃者講定,尙未了當云,備堂金應淳,其令卽爲上來。上曰,卿勿復爲豐享之請,好矣。相福曰,秉彝之心,不得不然矣。上曰,何所聞去?何所聞來?卿於一初之政,只請此事乎?命捕盜大將趙入侍,進伏。上命讀賊招,上曰,殺之無惜矣。命退出,承旨讀判府事李溵箚子。上命書批答。又命書傳敎曰,衛內騎曹衛外,該府欲飭,昨日其宜禁喧,儒臣所奏挾輦將·禁喧郞廳安徐,右邊禁喧都事,令該府勘處。諸臣遂以次退出。
甲午三月十一日酉時,上御集慶堂。藥房入診,大臣·儒臣同爲入侍時,都提調元仁孫,提調蔡濟恭,副提調任希曾,假注書朴天衡,記事官洪國榮·南鶴聞,領議政金相福,左議政金尙喆,右副承旨李養遂,副校理鄭元始,修撰洪樂信等,以次進伏訖。仁孫曰,聖體,若何?上曰,一樣矣。上命儒臣讀東國通鑑箕子卷訖,上曰,奴婢之名,自箕子始也。仁孫曰,然矣。上曰,無論公私賤,特除婢貢,果是名正言順乎?仁孫曰,此足租庸調三役中,皆無之法,豈不爲名正乎?尙喆曰,若行此法,則奴之得良妻者所生,旣不爲奴矣。婢之所生,則亦將寢遠而漸失,皆不爲奴婢矣。是可慮也。相福曰,若欲行此法,則給代之道甚難,不可不念也。仁孫曰,女貢,是天下所無,而東國獨有之法,特減其貢,嚴其贖典,使不得移去移來,則可無見失之患,而若其給代之物,則婢貢之本數不多,兩西三南取收者,不過爲若干同木,臣等與諸堂上,當商量講確,以爲給代之道矣。上曰,此果爲名正言順之事乎?尙喆等曰,然矣。上命書傳敎曰,嗚呼,逾八旬暮年,夙宵一念,繼述爲民,今日不諭,更待何時?大抵三代以後,有租庸調法,只有男丁,而男女竝貢,因奴婢而然也。噫,我箕聖奴婢之法,不過禁竊盜而然也。初豈有前例?仍以爲例,以至于今,今後無論公私賤奴婢中,以女爲名者,其何苟且於半疋?其貢特全減,以示予暮年繼述之意,令備局,詳細成節目啓下,俾無弊焉。若此,金應淳所奏節目,今無可論,置之。命藥房提調持湯劑入侍,濟恭奉湯劑進伏,仁孫請進湯劑。上進御曰,俄者下敎,亦此藥之功乎?仁孫曰,殿下以如傷之德,行此愛民之政,雖不敢必謂此藥之功,而聖體康寧,夫孰非此藥之功也?上曰,憎哉此藥。仁孫曰,臣等則以爲賢矣。上笑曰,以向日事觀之,不無其助矣。仁孫曰,向日上北山時,步屧,非比前日,臣等不勝歡忭矣。諸臣遂以次退出。
上在慶熙宮。停常參·經筵。
藥房都提調元仁孫,提調蔡濟恭,副提調任希曾啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追憶戊戌,八旬冥然,是豈孝也?卄六只有十餘日,仰惟丁丑,亦豈孝也?萬古冥然,可謂予矣,氣何暇諭?待敎入侍。
中宮殿·惠嬪宮,藥房口傳問安。答曰,知道。
任希曾啓曰,假注書洪達淵,身病猝重,勢難察任,今姑改差,何如?傳曰,允。
洪達淵改差,代以吳彦啓爲假注書。
備忘記,傳于金魯淳曰,嗚呼,此法,三代以後,只有東國,箕聖初意,禁其强竊,而因成其名。大抵凡事,皆有甲乙者,而此則名正言順,故昨欲下敎,而爲弊中止,入臥靜思,心若有負,復召相臣,於今團圓,嗚呼,暮年,其誠繼述,今日聚會講定後,亦有下問者,三公·有司堂·禮堂·戶判入侍,令宣傳官,北山開役處,見來以奏。
金魯淳,以備邊司言啓曰,今日備坐,多不進參,事甚未安,應頉外,無故不參人員,竝推考,仍卽牌招參坐,何如?
以備邊司牌招草記,傳于金魯淳曰,聞此敎,如有逡巡者,豈朝鮮臣子乎?申飭。
備忘記,傳于金魯淳曰,今予此擧,箕聖朝鮮後,八十一歲卽予,一定大政也,爲今日着帽着帶者,喬木世臣,焉敢逡巡於此?特給此草記,來會闕中,講定後,仍爲次對。
金魯淳啓曰,禁衛大將李潤成掃墳事,忠淸道公州地出去矣。將兵之任,不可無一時摠察之人,在前如此之時,有兼察之例,今番則何以爲之?敢稟。傳曰,都提調摠察事,分付郞廳。
備忘記,傳于趙載俊曰,噫,堯舜盛時,其猶命契,況涼德臨御時乎?纔已下敎,而豈特中官?鄕武小科陳試者亦然,可勝寒心。微垣長請,可得其體,噫,儒巾儒衣,讀聖賢書,爲此者,豈曰知倫?其前者,宜置之令前,而此後另飭,曾前陳試,雖許赴,今番若此者,幾人?令禮曹書奏。
備忘記,傳于洪樂純曰,因强勸,雖强飮,豈予意?若仲子鵝肉,一猶過矣,況再乎?次對入侍,只次對,瞻驪江,心萬倍,嗟八元,復命深藏,卄六近,抑何心?兼兩飮,此猶目前,嗚呼,己亥,眼前若書矣。
金魯淳啓曰,大臣·備局堂上,依下敎來待矣。傳曰,引見。
金魯淳,以兵曹言啓曰,今三月十二日,槐山居女人李召史,自興化西挾門入來,鳴申聞鼓,依定式,下該曹,推問,何如?傳曰,允。
傳于趙載俊曰,內局入侍,湯劑姑置之,摘奸宣傳官,與定州儒生,同爲入侍。
傳于金思穆曰,摘奸宣傳官,內局入侍,同爲入侍。
有政。吏批,行判書韓光會進,參判鄭尙淳進,參議洪述海未肅拜,右副承旨李養遂進。以兪彦鎬爲副應敎,鄭宇淳爲校理,金魯鎭爲刑曹參議,李濟萬爲吏曹正郞,李顯模爲禮曹正郞,李敬養爲軍資正,李仁鎭爲監察,趙宗鉉爲同義禁,韓鼎裕爲西學敎授,趙鎭楨爲慈山府使,鄭存謙爲弘文提學,故承旨任珣贈吏參例,兼兵曹參判任希曾考。兵批,判書趙重晦進,參判未差,參議任珹呈辭受由,參知李蓍廷入直進。以康命徽爲僉知,洪章漢爲五衛將,申思彙爲訓鍊判官,李宅林爲位羅萬戶,朴相德·申益彬·李性源·鄭好仁·鄭趾煥爲副司直,韓宗岳爲副司果。
吳彦啓在外,代以尹行晉爲假注書。
趙載俊啓曰,卽聞原豐府夫人今日卒逝云,中宮殿當爲擧哀,節次,令禮曹郞爲磨鍊擧行,何如?傳曰,允。
傳于趙載俊曰,相臣入侍。
傳于趙載俊曰,內局入侍,監煎提調留在。
趙載俊,以禮曹言啓曰,今此原豐府夫人喪,大殿供上,例以素膳,限五日封進矣,何以爲之乎?敢啓。傳曰,依己丑年例。
趙載俊,以禮曹言啓曰,今此原豐府夫人喪,中宮殿自今日,至公除日,供上素膳封進之意,知委,何如?傳曰,允。
趙載俊,以禮曹言啓曰,今此府夫人喪,王世孫當有擧哀之節,而取考謄錄,則己丑年鰲興府院君喪,無擧哀之事矣。今番則何以爲之?敢稟。傳曰,依己丑年例。
趙載俊,以禮曹言啓曰,今此府夫人喪,中宮殿擧哀儀注磨鍊,直入中宮殿之意,敢啓。答曰,知道。
趙載俊,以禮曹言啓曰,取考五禮儀及曾前謄錄,則殿下爲王妃父母喪,有擧哀之禮矣。今此府夫人喪擧哀之節,自上,方在靜攝中,不敢循例擧行,何以爲之?敢稟。答曰,自內爲安徐。
金魯淳,以禁衛營·一二所巡廳·左右邊捕廳言啓曰,去夜犯夜人無所捉之意,敢啓。答曰,知道。
以慶尙左兵使狀啓,蔚山等官居金太才等,海毒致死事,傳于金思穆曰,令本道恤典擧行。
原豐府夫人卒逝後,大殿·惠嬪宮·世孫宮·嬪宮,政院·玉堂口傳問安。答曰,知道。
中宮殿,政院·玉堂口傳問安。答曰,罔極。
大殿·惠嬪宮,藥房口傳問安。答曰,知道。
中宮殿,藥房問安。答曰,罔極。
大殿,朝廷·二品以上·六曹堂上·奉朝賀·大司諫單子問安。答曰,知道。
中宮殿,朝廷·二品以上·六曹堂上·奉朝賀·大司諫單子問安。答曰,罔極。
擧哀後,大殿·惠嬪宮·世孫宮·嬪宮,政院·玉堂口傳問安。答曰,知道。
中宮殿,政院·玉堂單子問安。答曰,罔極。
大殿·惠嬪宮,藥房口傳問安。答曰,知道。
中宮殿,藥房口傳問安。答曰,罔極。
大殿,朝廷·二品以上·六曹堂上·奉朝賀·大司諫單子問安。答曰,知道。
中宮殿,朝廷·二品以上·六曹堂上·奉朝賀·大司諫單子問安。答曰,罔極。
藥房口傳啓曰,中宮殿,千萬料外,遽遭此罔極之痛,必有傷損之節,臣等伏不勝憂慮之至。醫官二人,依近例,使之別入直,醫女二名,亦爲待令差備近處,三錢重人蔘粟米飮,依己丑年例,煎入,何如?惶恐敢啓。
弘文館校理鄭趾煥疏曰,伏以,皇穹默佑,玉候遄復,日昨展禮,聖孝克伸,臣民慶忭,曷有其極?仍竊念臣父母之年,俱踰七耋而臣無他兄弟,孑然一身,出入內外,左右扶將,其勢固難暫時離捨矣。臣於昨年夏,見叨春坊之任也,以情私之萬萬焦迫,具由陳懇,何幸孝理之下,曲蒙矜察,特許遞職,以便救護。臣父臣母,北望攢手,感祝恩私,不知所以爲喩。迺者,玉署除旨,忽辱於蓬篳之下,臣父以爲,一向違逋,分義惶悚,使之卽日西上,一謝恩命,臣竭蹶而上來,仍爲出肅,六日禁直,五登文陛,天香襲衣,榮光被體,臣雖明日退塡丘壑,固無憾矣。且伏念殿下,以大堯倦勤之年,勵文王不遑之政,固非臣子所敢言私之時,而如臣情私之可矜可憫者,安得不疾聲一籲於天他父母之前乎?臣父自數年以來,衰邁轉甚,癃痼已極,少或失攝,諸症迭發,臣母有四十年貞疾,長時牀笫,轉側順人,至若菽水之供,藥餌之節,惟臣身是賴,臣若離家,則看護無人,臣之離違,已浹一望,每一念至,心神靡定,臣雖怵分畏義,東帶西來,而烏鳥私情,終非遊宦之時矣。且親年七十無兄弟者,許其歸養,載在法典,伏願聖慈,特賜長暇,俾卒天地生成之德焉。臣治疏將上之際,得接家信,臣母之病,挾感添劇,食飮專廢,氣息凜綴,臣自聞此報,五內焦灼,直尋鄕路,臣罪尤大矣。伏乞聖明,特許臣歸養之請,以安私分,仍治臣徑行之罪,以肅朝綱,千萬幸甚云云。踏啓字。
藝文館奉敎洪國榮疏曰,伏以,新除授都承旨臣樂純,臣之伯父也,臣之所帶春秋之任,有應避之嫌,玆敢援例仰懇。伏乞亟遞臣職名,以存公格,以安私分,千萬幸甚云云。批答出傳敎
甲午三月十二日辰時,上御集慶堂。藥房入診,摘奸宣傳官,同爲入侍時,都提調元仁孫,提調蔡濟恭,副提調任希曾,假注書朴天衡,記事官洪國榮·南鶴聞,宣傳官趙應鉉,醫官方泰輿·鄭允協·慶絢·吳道炯·金季良·柳光翼·洪愼讓·康命緯等,以次進伏訖。仁孫曰,夜間聖體,若何?上曰,一樣矣。今朝服八味元,湯劑則停之,好矣。仁孫曰,八味進御,臣等不勝欣幸之至,而湯劑則便是茶飯,不可廢也。上曰,昨日陳試事,中夜思之,恍然有覺,此關倫理,如此輩,雖登科,何以行世?命書傳敎曰,此予尋常爲駭者,今番欲爲下敎,只申飭,臺臣所請,適於此時故,依啓,而伊後思之,限之其祖,太狹,故欲爲下諭矣。夜而靜思,其用意,卽一孼子,以其祖爲限,其量深矣。設或眞贋相雜,一時停科,其弊小也,關係倫常,大矣。予心定矣,因此乃覺者,已諭予意,或一時欲休,豈特陳試?假稱服制者多,莫曰孼叔,其祖則誰?莫曰孼兄孼弟,其父則誰?此大關倫常者,嗚呼,大舜聖世,猶曰五品不遜,況今世乎?其宜端本,定其倫理,其命契,惟在一號令,況復古制?嫡庶通用,則尤無可論,若視其祖·視其父,則抑何心?稱一孼字,免休數日乎?此弊自鄕來,中官·武士特甚,此後以稱孼字,呈服制者,自本廳呈汰,勿齒人類事,捧承傳。上命摘奸宣傳官入侍,趙應鉉進伏。上,下詢役處後,退出。仁孫請進御湯劑,上曰,姑停之。御醫入診,泰輿等,承命診候訖,退伏曰,脈候左右三部調均,滑體,脾胃脈候,亦好矣。仁孫請進御湯劑曰,進御則必有保護聖躬之功矣。上曰,八味,入附子服之,甚好矣。何必更服湯劑也?仁孫曰,八味·建功,如鳥兩翼,如車兩輪,不可廢一也。上曰,鳥去一翼,車去一輪,何妨乎?仁孫曰,聖上何爲發此敎也?聖上,每以頓勝,謂有陟降眷佑,今若進御湯劑,聖體康寧,則豈非揄揚眷佑之道乎?湯劑少冷,更爲煖進,上進御。仁孫曰,次對時,臣等當進一貼矣。仁孫·濟恭先退。上命定州入格儒生等入侍,儒生李錫源·金致浩·趙慶遠·趙彦哲·金文瑞·洪一源·金養純等,以次進伏。上各問姓名後退出,命守廳承旨入侍,金思穆進伏。上命書傳敎曰,因下敎,聞相臣奏,兵曹參判洪樂純,連呈辭單云,許遞。亦問開政時,雖都承旨,以承旨未能云,其代,以都承旨任希曾,爲騎曹參判,都承旨有闕,代前參判洪樂純爲承旨,牌招察任,房順房,三院副提調例兼。諸臣遂以次退出。
甲午三月十二日午時,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,行司直具善行,行吏曹判書韓光會,行戶曹判書徐命膺,行司直李章吾,兵曹判書趙重晦,禮曹判書閔百興,刑曹判書黃景源,左參贊趙曮,行副司直具允鈺,漢城判尹鄭存謙,行副司直尹泰淵,同知中樞府事尹得養,吏曹參判鄭尙淳,行大司成洪趾海,行副司直金相翊,行副司直徐命善,行副司直李瀰,大司憲鄭昌聖,大司諫沈觀之,副校理鄭元始,左副承旨金魯淳,假注書朴天衡,事變假注書宋相殷,記事官洪國榮·南鶴聞,醫官方泰輿等,進伏訖。仁孫曰,聖體,若何?上曰,一樣矣。仁孫請進御湯劑,上曰,追念四十一年臨御之事,予心追慕,湯劑何心進御乎?仁孫曰,進御湯劑,聖躬康寧,則豈不爲悅豫陟降之道乎?上曰,此是鶃鶃之肉也。濟恭曰,鶃鶃,是不當受之物也,而湯劑,何嘗近於鶃鶃乎?上曰,此亦不當食之物也,停之。次對爲之。仁孫曰,次對餘事,聖躬康寧然後,民國之事,可爲矣。上進御訖。承旨讀奉敎洪國榮疏。上命書傳敎曰,旣有定式,翰章給之,都承旨春秋之任減下。上命有司堂上徐命善,讀寺婢貢除減節日訖,上曰,有庫之民,奚罪?寺婢貢旣減,驛婢,亦何罪?一體減之,何如?相福等曰,驛婢則與寺婢有異,不可減貢也。上曰,諸備堂之意,何如?光會曰,驛婢與寺婢有異,驛婢,便同官奴婢,不可以減貢也。命膺曰,驛婢與寺婢不同,續大典所謂,男從父役,女從母役,爲驛奴婢言也。若無驛婢貢,則驛不能保存,驛不能保存,則國不能爲國矣。上曰,驛婢無切骨之冤乎?仁孫曰,驛婢則無此冤矣。重晦曰,驛婢與寺婢有異,而今此聖敎中,以女貢非古爲敎,如此則驛婢必起而呼冤矣,然驛婢之貢則決不可減也。百興曰,驛婢與寺婢有異,驛婢則好過,無稱冤之事矣。景源曰,驛婢與寺婢不同,驛婢之貢,若減之,則驛奴之貢偏重,將有無限之弊矣。曮曰,寺驛不同,諸驛,多以驛婢之貢,供其立馬之資,而今若減其婢貢,則必有絶站之患矣。存謙曰,寺驛差殊,不可率易減之矣。允鈺曰,驛貢若減,則實無給代之道矣。泰淵曰,驛貢若減,則驛不得爲驛矣。尙淳曰,驛婢之貢,以外面見之,雖曰女貢,而其實則自異,不可減之矣。趾海曰,寺驛,雖曰俱是女貢,而萬古稱冤者,必稱寺婢,而驛婢則本無稱冤之事矣。相翊曰,寺驛自異,一體蠲減,未知其得宜也。瀰曰,驛婢入驛,則爲使喚而無貢,出驛則有貢而無立役使喚之事,好過無事,今若減貢,則反不得爲實惠也。上曰,臺臣·儒臣之意,何如?昌聖曰,諸臣已盡奏,臣意無異矣。觀之曰,諸臣之所奏皆是也。元始曰,驛婢與官婢同,無貢則有使喚,有貢則無使喚,此與寺婢有異矣。上命捕盜大將張志恒入侍,志恒進伏。上曰,厥漢,何以爲之?志恒曰,已弊矣。上曰,無惜矣。命退出,承旨讀嶺伯狀啓訖。上曰,卿等之意,何如?相福曰,今年嶺邑糶穀,似有不敷之患,而道臣所請留庫中,尤甚邑三分一,之次邑四分一加分,似甚精約,依此許施,至於稍實邑,民多穀少處,亦令監司依所請酌量闊狹,從略加分,何如?上曰,依爲之。相福啓曰,嶺南句管堂上,以左參贊趙曮還差,堤堰堂上有闕,代以吏曹參判鄭尙淳差下,何如?上曰,依爲之。因有以左參贊趙曮嶺南句管堂上,吏曹參判鄭尙淳堤堰堂上差下事。榻前下敎光會啓曰,濟州牧使朴聖浹狀啓中,有任薦,而以他道人擧擬矣。取考前例,則無他道人薦擬之規,推考警責,還爲下送,何如?上曰,聞甚駭然,當該牧使,先施不敍之典,因有濟州牧使朴聖浹,先施不敍之典事。榻敎昌聖啓曰,近來廟堂之上,絶少任怨奉公之風,間有曲循顔私之弊,臣嘗心切慨嘆者也。昨日筵中,果以草草一言,略陳勤政之意,而奏對之際,不能致察,飭勵二字,誤以申飭爲言矣。卽聞大臣,以有損體例非斥於公坐之中云,臣何可自是而晏然乎?決不可仍冒於臺次,請命遞斥臣職。上曰,臺臣所奏,旣得其體,下語不審,其何以辭?若此,雖以例批,依啓。觀之啓曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。相福等先退,命藥房提調持湯劑,更爲入侍,濟恭奉湯劑進伏,仁孫進御湯劑。上進御曰,今日食鵝肉者三矣。仁孫曰,明日又當依例爲之。諸臣遂以次退出。
甲午三月十二日二更,上御集慶堂。相臣入侍時,領議政金相福,領敦寧金陽澤,領府事韓翼謩,左議政金尙喆,判府事申晦,判府事李思觀,右議政元仁孫,右承旨趙載俊,假注書朴天衡,記事官洪國榮·南鶴聞等,以次進伏訖。上曰,承旨,誰也?仁孫曰,趙載俊也。命書傳敎曰,噫,今予八十一,內殿三十,古豈有好?暮年闕中,相依坤殿,遭此大故,噫,彼己丑,其猶忍過,嗚呼,孤哀相同,此何景像?嗚呼,忍過初九日,而氣猶頓勝,雖被眷佑,心切異常,造物果來,嗚呼,於今,夫婦同情,此何景像?自今以後,夫婦只相慰心以過,豈時萬萬勸諭?以坤殿恒日心,爲予抑心,其亦萬萬開諭。以此相慰,有下敎者,諸大臣,必欲見予來召,凡諸等事,禮曹與各該司,依己丑年例進排,柩材,亦依己丑年例擇送,廚院,當殿素饍供上,依例進排。上曰,夕間,答札來而無事矣,忽然如此矣。相福等曰,中殿遭此罔極之痛,氣候,若何?上曰,無可言矣。仁孫曰,洪奉朝賀來待矣。上命入侍,賤臣天衡,承命傳諭于奉朝賀。鳳漢進伏曰,聖體,若何?上曰,今日豈知有如此事乎?鳳漢曰,己丑年如昨,而今又如此,臣不知所達矣。中宮殿哀毁之中,氣候,若何?上曰,何可言也?仁孫曰,臣出去,粟米飮當煎待矣。己丑年,亦嘗進御矣。上曰,然矣。因有中宮殿進御三錢重粟米飮,自今日煎入事。榻前下敎諸臣遂以次退出。
甲午三月十二日三更,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命緯等,以次進伏訖。上問泰輿等曰,中宮殿脈候,雖似少弱,而大體則安靜矣。上曰,粟米飮,何如?泰輿曰,粟米飮好矣。且前已進御蔘劑,況今如此之時,粟米飮不可不進御矣。上曰,吾亦欲進御湯劑,無乃過乎?仁孫曰,何過之有?雖非上敎,臣等固欲請之矣。泰輿等曰,誠好矣。遂有藥房提調持湯劑更爲入侍之敎,命諸醫入診,泰輿等診候訖,退伏曰,脈候左右三部調均,滑體脾胃脈候,與朝診時無異矣。上曰,中殿進御粟米飮,非過乎?仁孫曰,己丑年,進御粟米飮,初用蔘三錢重,翌日用五錢重,今當依此爲之矣。上曰,三錢重非過乎?泰輿等曰,非過矣。雖非粟米飮,數數進御元味則最好矣。米飮則助痰,用漿湯元味,好矣。上曰,元味勝於米飮乎?泰輿曰,大勝矣。上曰,米飮有助痰之害,予亦欲服元味矣。季良曰,元味和松節茶進御,則下痰之道,最好矣。仁孫曰,如此之時,兼服八味元最好,自上進御八味,親勸中殿,則中殿亦必數數進御矣。上曰,中殿母子不相面,已六年矣。仁孫曰,知大義而然矣。上曰,然而能善耐矣。仁孫曰,殿試以十五日擇定矣。今則可以退定矣。上命書傳敎曰,式年殿試唱榜,更爲擇入事,分付該曹。上曰,予聞都承旨讀聲而未及覺也。樂純曰,臣久未入侍,故然也。上曰,今年,幾何?樂純曰,五十二矣。上曰,追榮乎?樂純曰,待罪灣尹時,已爲追榮,聖恩罔極。仁孫曰,先臣,與承宣之父最親,先臣自庚申年調劑疏之後,親知間,多有疑阻者,而承宣之父則終始與一,故臣與承宣,情義自別矣。濟恭奉湯劑入侍,仁孫請進御湯劑,上進御訖。上問泰輿等曰,中宮殿進御粟米飮五錢重,似太過,一日再進,將爲一兩,分三貼,朝進三錢重,午進三錢重,申時進三錢重,何如?泰輿等曰,誠好矣。以錢數言之,雖爲九錢,藥力連續,不爲間斷,則此甚好矣。仁孫曰,此誠甚好,請以此定式,好矣。因有中宮殿進御三錢重粟米飮,自明日,三次煎入事,榻前下敎。諸臣以次退出。
上在慶熙宮。停常參·經筵。
藥房都提調元仁孫,提調洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿哀毁之中,必多傷損之節,粥飮連進,而氣候,何如?臣等不任區區憂慮,敢來問安,竝此仰稟。答曰,知道。予與內殿,氣候一樣,待敎入侍。
中宮殿,藥房口傳問安。答曰,罔極。
惠嬪宮,藥房口傳問安。答曰,知道。
傳于趙載俊曰,內局入侍。
兵曹口傳政事,以趙啓泰·黃寀·具秉勳·李命峻爲副護軍,鄭弘淳·洪名漢·李泰祥·高夢聖·趙明鼎·洪重一·金光國·李河述·尹得聖·徐晦修·李仁培·李命俊·具壽國·李台鼎·洪龍漢爲副司直。
傳于金魯淳曰,相臣盡爲消詳,則內局與徐命膺,同爲入侍。
傳于趙載俊曰,內局入侍。
趙載俊,以禮曹言啓曰,原豐府夫人四仲朔·四名日及忌日·墓所祭需,依例題給事,分付該司,而守墓軍,亦令兵曹定給,何如?傳曰,允。
金魯淳,以御營廳·一二所巡廳·左右邊捕廳言啓曰,去夜犯夜人無所捉之意,敢啓。答曰,知道。
甲午三月十三日辰時,上御集慶堂。藥房入診時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命緯等,以次進伏訖。仁孫進伏曰,夜間聖體,若何?上曰,氣甚憊苶矣。仁孫曰,中殿氣候,若何?上曰,粟米飮俄又進御,而專爲予强飮矣。仁孫請進御湯劑,上進御,仁孫請醫官入診。泰輿等,以次入診訖,退伏曰,脈候左右三部調均,滑體·脾胃脈候,亦一樣矣。上曰,予氣頓勝,予之平安時,遭如此之事,亦異常矣。中殿八字好矣。今日內殿脈候少勝云,粟米飮之效乎?泰輿等曰,然矣。仁孫曰,諸大臣來待矣。上命入侍,賤臣天衡,承命傳諭于大臣。領議政金相福,領敦寧金陽澤,左議政金尙喆,判府事申晦,判府事李思觀進伏。相福曰,聖體,若何?上曰,精神昏迷矣。相福等曰,坤殿氣候,何如?上曰,爲予雖支矣。上曰,寺婢事,昨日成節目幸矣。然中夜思之,驛婢事,其於名正言順之道,終有所不能圓滿者矣。仁孫曰,殿下旣欲爲名正言順之事,則豈無推移給代之道乎?相福等曰,上旣爲此名正言順之事,則給代之道,臣等當商確爲之矣。上曰,巫女布,非貢乎?尙喆曰,此則非貢也,出於禁戢之意也。上曰,京中亦有之乎?仁孫曰,巫布則其數不多,京中別無巫布,而外方各邑,雖或有之,此爲守令之所捧用而已,今若減之,則不過爲守令之失利也。上曰,非予不能辦此事矣。命書傳敎曰,今番下敎,卽三代後初,豈予乎?卽繼述昔年而然也。嗚呼,此事,名正言順,團圓然後,其可謂成,而聞其節目,心何弛也?亦豈曰團圓?近五萬中,寺與驛,分而異之,其減一萬,亦曰大成,凡事,爲則爲難,畢則不爲,理固當也。嗚呼,年八十一,臨邸五十載,爲此事,若此則豈特自忸?何顔對臣隣?亦何言仰奏?諸大臣旣承命,嗚呼,此時,雖相臣,豈便處?今日齊會賓廳,敍用備堂·惠堂一體招招正大商確後,登對以奏。噫,此予暮年苦心,其雖減御供而補不足,予何惜乎?此亦體昔年肥膚何惜之敎也。其令着意商確,俾有實效,昨日下敎中,有下敎云者,卽指巫布也,而與貢有異,故只曰有下敎,不言名,更思,非男役一也。今者欲正名之時,奚區區於此?此事松都亦有云,而亦非正大,或曰以禁也,非貢也,此是男巫乎?予則曰非懲也,卽勸也。此正與詔楊士奇,不問有司同也,其何詢問?巫布特減事,爲先今日分付。命書傳敎曰,均廳方有商確者,前惠堂鄭弘淳敍用,復差備堂·惠堂,令該曹口傳付軍職。又命書傳敎曰,噫,此時,異於前日,飭已行,有起居之節,頃者不參,下敎諸臣,一倂敍用,亦令該曹口傳付軍職。諸臣遂以次退出。
甲午三月十三日午時,上御集慶堂。藥房入診,大臣·有司堂上,同爲入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,領議政金相福,左議政金尙喆,行副司直徐命善,行副司直金相翊,醫官方泰輿等,以次進伏訖。仁孫曰,聖體,若何?上曰,一樣矣。仁孫請進御湯劑,上進御。上命命善讀婢貢除減節目訖。上命書傳敎曰,朝已下敎,今已定制,自此非男丁,無一尺布,一立錢,貢役之事,一隅海東,與中州一般,而自三代古制也,嗚呼此亦暮年一事,爲此後,無論公私賤,若有爲令犯者,當繩以重律,以此冠於節目中。諸臣遂退出。
甲午三月十三日酉時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿等,以次進伏訖。仁孫曰,聖體,若何?上曰,一樣矣。仁孫曰,中殿其間,有所進御乎?上曰,進湯元味矣。仁孫曰,元味勝於米飮矣。上曰,然矣。仁孫請進湯劑,上進御。仁孫曰,中殿寬譬之道,惟在不用聖慮,惟願保護聖躬,以爲慰譬之道。上曰,女貢事,今得名正言順,提調之意,何如?濟恭曰,今日處分,孰不欽仰,而但給代區劃之道,廟堂不得其道,是可悶也。仁孫曰,重臣之言,是矣。均廳決不可犯手,常賑穀,是國家備水旱盜賊之資,亦難犯手,區劃之道,臣亦已言,其難辦矣。今則女貢,旣已減下,給代之道,雖以常賑耗爲言,而臣等當更爲講究消詳矣。上命書傳敎曰,噫,今番事,豈予意?卽繼述名正言順,豈有若是者?於今善區處然後,可有辭于後世,寧爲今縮,其何貽弊?況此事,十分講究,無弊於後,豈可以曰已彌縫,曰了當乎?古人云磨鍊,當如百鍊金,豈可以此,草草彌縫?今予下敎,非本事也,卽區劃消詳也。今右相所奏是,差定其堂,講定節目,明日三公·有司堂上入侍事,分付備郞。上曰,重臣以此事,爲名正乎?濟恭曰,其事則豈不名正乎?上曰,此無甲乙之議乎?濟恭曰,臣則以謂甲乙之議有之矣。上曰,乙者之議,予亦知之,必以爲東國永久之法,不可猝改云矣。濟恭曰,非特此也,寺婢之減貢,實天地生成之德,果無甲乙之議,而至於驛婢,則別無呼冤之事,故以爲不當減云矣。上曰,重臣之言,是也。上命書傳敎曰,北道放未放狀聞中,稟者特放,竝與放者,卽爲分付。雖仍中,有可稟者,該堂特稟。諸臣遂以次退出。
上在慶熙宮。停常參·經筵。
藥房都提調元仁孫,提調蔡濟恭,副提調洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿連日哀毁之中,氣候,何如?臣等不任區區憂慮,敢來問安,竝此仰稟。答曰,知道。予與內殿氣候一樣矣。待敎入侍。
中宮殿,藥房口傳問安。答曰,罔極。惠嬪宮,藥房口傳問安。答曰,知道。除服後,大殿·惠嬪宮·世孫宮·嬪宮,政院·玉堂口傳問安。答曰,知道。
中宮殿,政院·玉堂口傳問安。答曰,罔極。中宮殿直宿後,大殿·惠嬪宮·世孫宮·嬪宮,政院·玉堂口傳問安。答曰,知道。
中宮殿,政院·玉堂口傳問安。答曰,知道。
中宮殿,藥房口傳問安。答曰,罔極。
趙載俊啓曰,吏曹參議洪述海除拜後,過三日,不爲出肅,依定式,推考警責,仍卽牌招,何如?傳曰,允。
金魯淳,以都摠府言啓曰,今日入直內三廳武兼禁軍及軍兵等,當爲中日習射,而原豐府夫人喪成服前,不得擧行之意,敢啓。傳曰,知道。
傳于趙載俊曰,內局入侍,戶惠堂同爲入侍。
又傳于曰,內局入侍。
兵曹口傳政事,副司果金漢老。
趙載俊,以禮曹言啓曰,式年殿式唱榜,更爲擇入事,命下矣。更令日官推擇,則二十七日公除以後,今月內,連値國忌齋戒及國忌正日,故以來月無故日原擇日單子中,付標以入,而雜科覆試及唱榜,亦爲次次退定之意,敢啓。
以備忘記,傳于趙載俊曰,殿試日明日相値,故下敎其何踰月?况遐方人等待宜顧?且其中,年六十,踰六十,至古來稀年者,其何曠日?文武科殿試,以再明十六日定,唱榜依前。噫,以予心,其豈若此?豈云六十?其奉親者,蓋用爲焉。然唱榜,其亦若前,予用欣矣。
傳于洪檢曰,明日,朝廷·政院·玉堂,皆以口傳問安。
又傳曰,內局入侍。
傳于金思穆曰,開陽門留門,藥房提調,使之催促入來。
又傳曰,內局三提調入侍。
又傳曰,湯劑有下問事,內局三提調入侍。
又傳曰,內局入侍。
洪樂純,以司饔院都提調·提調意啓曰,今因傳敎,藥房移直於本院矣。本院則移接南所之意,敢啓。傳曰,知道。
金魯淳,以左右捕廳·一二所巡廳及訓鍊都監言啓曰,去夜犯夜人無所捉之意,敢啓。傳曰,知道。
吏曹參議洪述海疏曰,伏以,聖候遄復,縟儀載擧,展禮已成,玉體冞康,臣民慶忭,曷有其極?仍念臣,三年苫塊,一縷冥頑,奄闋禮制,尙延軀命,蟄伏摧咽,念絶榮途,忽於千萬夢想之外,伏奉選部佐貳之命,職是何等淸要,臣是何等庸賤,而迺今臣,猥叨不敢當之誤恩,此殆我殿下,追念臣父,收錄臣身,臣手擎除旨,自不覺血淚之被面也。臣不孝無狀,罪盈惡積,躬違護病,痛結戴星,俯仰冤酷,五內如擣,苟使臣,若有一分誠孝,卽宜下從臣父,以贖罪過之萬一,目視喙息,苟活至今,人理都虧,崩隕靡極。噫資父事君,移孝爲忠,固是古今之常經,而臣爲人子,其不盡分如此,尙可以更備使令,於淸朝,上而累孝理之洽,下而積饕進之罪哉。臣之逖違天陛,今已累歲,戀結一念,銷鑠不得,誠欲顚倒趨承,少伸犬馬之忱,而積哀猶纏,至痛難抑,咫尺脩門,轉動無路,不稱之失,難冒之義,猶屬第二,今不暇論,玆於天牌之下,不敢偃伏,隨詣闕外,泣陳哀懇。伏乞天地父母,察臣悲苦之情,許臣鞶帶之裨,仍令勿復檢擬,俾臣得以退依松楸,涵囿聖澤,千萬幸甚,臣無任屛營祈懇之至,謹昧死以聞。答曰,省疏具悉。頃者見爾弟,今日聞爾章,暮年思爾父,勿辭速察職。
刑曹參議金魯鎭疏曰,伏以,玉候遄復,縟儀載擧,臣民慶忭,朝野惟均,仍念臣,獲戾神天,奄失所恃,俯仰穹壤,痛冤靡極,穀燧屢變,苴麻遽闋,頑忍已甚,世念俱灰,不自意,外除未幾,新命忽辱,手奉除書,誰與爲榮?瞻天拜稽,祗增摧咽,噫,臣之無似,偏被渥恩,內外敭歷,非但爲一身榮而已,獲遂專城之養,粗伸反哺之願,母子相對,感祝洪私,惟圖報是勉,而今焉不復聞私語矣?以身終鮮之身,又失其所依爲命者,則移孝之願,人所同情,況臣逖違之餘,豈昧竭蹶之義,而喪威所剝,神精殆耗,積傷所祟,疾病交侵,抱玆悲苦之情,未效趨謝之忱,跡阻候班,罪著廢禮,惶蹙之極,玆敢短章哀籲。伏乞聖慈,諒臣情之難以遽進,察臣職之不容暫曠,亟許鐫遞,以安私心,不勝幸甚,臣無任屛營祈懇之至,謹昧死以聞。答曰,省疏具悉。聞爾章,知闋服,此亦異事,爾勿辭,速察職。
甲午三月十四日辰時,上御集慶堂。藥房入診,大臣·惠戶堂·有司堂上,同爲入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,領議政金相福,左議政金尙喆,惠堂行司直鄭弘淳,行司直朴相德,行戶曹判書徐命膺,有司堂上行副司直徐命善,行副司直金相翊,工曹參議尹養厚,醫官方泰輿·鄭允協·慶絢·吳道炯·金季良·柳光翼·洪愼讓·康命緯等,以次進伏訖。仁孫曰,夜間聖體,若何?上曰,一樣矣。仁孫曰,中宮殿氣候,若何?上曰,中宮殿賢矣,爲予支過矣。仁孫請進御湯劑,上進御,命諸醫入診,泰輿等,承命診候訖。退伏曰,脈候左右三部調均,滑體脾胃脈候,亦一樣矣。仁孫曰,昨日夕診時,臣等請進御八味元矣,果進御乎?上曰,不爲進御矣。仁孫曰,湯·丸兼服,實有大益於聖躬,何爲而下進御乎?上曰,進御八味,決知其有益,有益何爲?仁孫曰,聖上何爲而爲此下敎乎?請思宗社之重,以盡保護之道。上命大臣·戶·惠堂入侍。相福等進伏曰,聖體調攝,若何?上曰,一樣矣。相福曰,中殿哀毁之中,氣候,若何?上曰,爲予强支矣。明日則欲勸飯矣。尙喆曰,豈可待勸飯之日乎?湯飯·水澆飯,皆好矣。上曰,巫布旣減,巫女之祝願,必有吾上壽萬歲之祝矣。仁孫曰,非但巫女,孰不頌祝?上曰,婢貢,以常賑穀給代,則常賑穀都數,爲幾何?相福曰,常賑穀爲三百萬餘石,而折半則爲一百五十萬石,而計耗則幾六七萬石矣。減貢之事,自上,旣已下敎,則給代之道,臣等當詳量爲之,而寺驛,嶺南最多,趙曮·金應淳,皆是曾經嶺伯之人,使之任掌其事則好矣。上命書傳敎曰,今者此擧,非爲寺婢,實爲正名。昨日重臣所奏,予則深嘆,故有此命。噫,年踰八旬,旣諭之後,本事豈可欺,而今日入侍之命,因重臣所奏,常賑穀一款,此不過節目間事也,而靜而思之,今若無中生有,其弊勝言?初則曰,以難辦,於今其能也,此亦五十步百步,初則寺婢,今則雖加其驛,今番寺婢給代,旣許常賑穀,則於驛婢,其何異焉?此所謂五十步百步也。數果不足則猶然,今者雖皆給代,其數不多,許多弊端,此惟在政令,以此欲諭,今聞所奏,已分付諸道云,甚善。此則有司·道臣存焉,予何今諭?雖然,備局有主人句管者然後,可見成效。戶·惠堂主人其管,趙曮·金應淳,皆曾經嶺伯,一體句管,其餘諸有司堂上,何敢坐視?其令一體句管。尙喆曰,此法之行,寺婢則實爲蒙惠,而驛婢則可憎矣。上曰,巫女尤可憎矣。樂純曰,此事足以迓續休命矣。上曰,過矣。樂純曰,臣豈以無於心之言,仰達乎?上曰,直矣。命膺進伏曰,常賑穀,雖取耗給代,而畢意則必犯於本穀矣。至於驛婢,則善爲給代則已,不然則驛必凋殘,臣則終以爲重難矣。承旨奏曰,詣臺臺臣來待矣。上命入侍,執義李惠祚進伏啓曰,請還寢罪人張光碩,減律定配之命,依前下敎擧行。措辭見上上曰,勿煩。惠祚卽退出。上曰,止此矣。彼皆但臥眠者,如欲爲之,則雖某事,豈無可言者也?相福曰,臺啓自多取怨於人者,孰肯樂爲乎?諸臣遂以次退出。
甲午三月十四日未時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命緯等,以次進伏訖。仁孫曰,聖體,若何?上曰,今日氣甚憊苶矣。仁孫曰,中殿方在哀毁中,自用聖慮,敢如此矣。若進御八味元則大益矣。上曰,知其有益,故思己亥年,而不爲進御矣。仁孫曰,洋洋陟降,眷佑聖躬,今日保護聖躬,豈不爲聖孝益光之道乎?請進御湯劑,上進御,命諸醫入侍。上以蔘桂加入事,下詢。泰輿等進伏曰,以脈候見之,胃氣非不足而然也。一時膈間痰候,當此換節之時,木氣方旺,而有此作梗也。蔘桂加入雖好,若進御八味元,則雖不加入蔘桂,建功之效,必得八味,而益有效矣。上曰,熟地黃無泥滯之患乎?泰輿等曰,八味元中,入附子·沈香,必無泥滯之患矣。仁孫曰,若進御八味元則好矣好矣。仁孫曰,俄見傳敎,殿試,以再明設行,此是公除前,未知如何。上曰,此是公除前乎?公除爲幾日?仁孫曰,成服後十三日,爲公除,計日則當爲二十七日矣。仁孫·濟恭先退。上命承旨讀皇極一元圖序。上曰,此非洪啓禧·徐命膺,不能作此二卷書矣。命藥房提調持湯劑更爲入侍,濟恭奉湯劑進伏,仁孫請進御。上曰,予氣若此,欲兼服八味元,故今日欲早爲進御湯劑矣。仍進御。上曰,卿亦嘗觀此皇極一元圖乎?仁孫曰,臣素無此等工夫,雖見之,何以知之?諸臣遂以次退出。
甲午三月十四日初更三點,上御集慶堂。藥房入侍時,都提調元仁孫,提調蔡濟恭,副提調洪樂純,假注書尹行晉,記事官洪國榮,記注官南鶴聞,醫官方泰輿·鄭允協·慶絢·金季良,以次進伏訖。上曰,坤殿,方今或眩昏,或煩悶,且手冷矣。都提及提調起伏奏曰,坤殿之候,不勝驚悶矣。當此哀毁之時,用心必倍於常時,安得不如此乎?上曰,予與諸醫,親爲診脈,則脈甚微,必有礙滯而然矣,何以則爲好耶?汝醫等,消詳此症,命藥爲可。泰輿·允協·絢等,跪奏曰,當此哀毁之時,元氣不能斡旋,而脈候至於微滯矣。泰輿等,又跪奏曰,前日所御之藥,皆是湯劑而已,不能補胃調氣,更爲試用蔘橘茶,而加入五錢重蔘然後,可以補胃順氣,不至壅滯矣。上曰,今日已用三錢重蔘二貼,而更用五錢重,豈不太峻乎?泰輿等對曰,少無太峻之慮矣。上命洪樂純書傳敎曰,中宮殿,進御五錢重蔘橘茶,加縮砂一錢·丁香五分煎入事。出榻敎元仁孫曰,當此時,臣等,事宜直宿,而考諸古規,旣無例故,臣等雖不能强請直宿,而臣家,在於稍間之地,用慮甚多,今夜則臣等直宿於廚院,以待坤候差減,何如?上曰,依所請直宿。仍命樂純書傳敎曰,藥房三提調,廚院直宿,朝廷問安安徐。出傳敎又命書傳敎曰,中宮殿前劑入二錢重蔘橘茶停,三錢重蔘橘茶,加縮砂一錢·丁香五分煎入事,改書。出榻敎又命書傳敎曰,此時蔘劑煎入,故其令直宿,旣直宿,則宜就近,許其廚院,因政院問候聞之,以此用心,此時萬般補劑,不若淸心,於今門閉,開門後,勿爲直宿。出傳敎諸臣以次退出。
甲午三月十四日三更,上御集慶堂。藥房入診時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命徽等,以次進伏訖。上曰,中殿夕間氣上矣。蔘劑五錢重,無乃太過乎?泰輿等曰,氣降則痰降,導順氣度,莫若丁香·縮砂,今加入用之甚好,而蔘劑則不必用五錢重矣。上命承旨,蔘橘茶,以三錢重,改書以下。出榻敎命書傳敎曰,前修撰金漢老,令該曹口傳付軍職,其令一體問候,命諸醫入診。泰輿等,承命診候訖,退伏曰,脈候左右三部調均,滑體脾胃脈候亦一樣矣。諸臣以次退出。
甲午三月十四日三更,上御集慶堂。藥房入診時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命緯等,以次進伏訖。上曰,吳道炯入侍。道炯進伏,上曰,中殿脈候,今則少見矣。道炯曰,氣度少斡旋故然也。上曰,聲澌者,亦痰候乎?道炯曰,痰隨氣上升,而聲自澌矣。仁孫請進御湯劑,上進御訖。命書中宮殿進御粟米飮停止,三錢重蔘橘茶,自明日煎入事。榻前下敎諸臣以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿屢日哀毁之中,又當今日,必多傷損之節,粥飮連爲勸進,而氣候,何如?臣等不任區區憂慮,敢此問安,竝爲仰稟。答曰,知道。今日予懷一倍,若此故,八元,爲宗國兼服,氣則一樣,待敎入侍,內殿氣候,爲予雖抑心,氣何諭乎?
中宮殿直宿後,大殿·惠嬪宮·世孫宮·嬪宮,政院·玉堂口傳問安。答曰,知道。中宮殿,政院·玉堂口傳問安。答曰,罔極。中宮殿,藥房口傳問安。答曰,罔極。惠嬪宮,藥房口傳問安。答曰,知道。成服後,大殿·惠嬪宮·世孫宮·嬪宮,政院·玉堂口傳問安。答曰,知道。中宮殿,政院·玉堂口傳問安。答曰,罔極。
大殿·惠嬪宮,藥房口傳問安。答曰,知道。中宮殿,藥房口傳問安。答曰,罔極。大殿,朝廷·二品以上·六曹堂上·大司諫·奉朝賀口傳問安。答曰,知道。中宮殿,朝廷·二品以上,六曹堂上·大司諫·奉朝賀口傳問安。答曰,罔極。
大殿,政院·玉堂口傳問安。答曰,知道。昨日問安,旣有前例,而今日問安過矣,勿爲問安。中宮殿·惠嬪宮·世孫宮·嬪宮,政院·玉堂口傳問安。答曰,知道。
趙載俊,以禮曹言啓曰,癸巳年六月,忠良科入格幼學李範和,同年七月後,三日製,製述入格幼學李顯默,同年九月九日製,製述入格幼學朴在源,幼學沈鏗,同年同月,儒生殿講入格幼學郭龍濟,幼學孫處仁,同年十一月,賜柑製述入格幼學李益運,今年正月,賢良科製述入格生員李頤祥,進士李東馨,幼學宋銓,同年同月,儒生殿講入格幼學愼師稷,幼學承綸,幼學金瀍,同年三月三日製,製述入格進士韓光綮等,直赴殿試事,命下矣。竝許赴於今此甲午式年文科殿試,而今番講經入格幼學姜栳,遭其妻喪下鄕,不得赴擧云,依例許赴於後科殿試,何如?傳曰,允。
傳于趙載俊曰,當殿問安,亦以口傳爲之。
又傳曰,內局·奉朝賀·時原任大臣,竝入侍。
金魯淳啓曰,明日慕華館武科殿試時,命官何大臣進去乎?敢啓。傳曰,申判府進去。
金魯淳啓曰,明日慕華館武科殿試時,兩司當爲進參,城上所牌招言送,何如?傳曰,允。
金魯淳啓曰,明日慕華館武科殿試時,如有等盡,則何技比較乎?敢稟。傳曰,片箭比較。
趙載俊啓曰,讀券官徐命膺·鄭存謙·李潭,牌不進,推考傳旨,今方捧入,而正二品試官,無以推移,更卽牌招,何如?傳曰,允。此時敢如是乎?皆令承旨,勿爲更稟。
傳于趙載俊曰,今番試官違牌傳旨,竝置之。
傳于金思穆曰,內局入試,金應淳同爲入侍。
金思穆,以備邊司意啓曰,京畿監司金載順狀請還穀留庫中,加分五萬石,以濟民窮矣,三萬石許令加分,何如?傳曰,此爲民也,依請許焉。
傳子趙載俊曰,原豐府夫人致祭祭文,當製下,製述官望,置之。
傳于洪檢曰,內需司,於義宮,一依己丑年例上下事,分付該曹。勿出朝報
傳曰,都承旨,持己丑年鰲興府院君致祭祭文入侍。
傳曰,內局入侍。
金魯淳,以兵曹意啓曰,前後直赴殿試別武士朱世豐等七十三人,依例許赴於明日慕華館殿試之意,敢啓。傳曰,知道。
趙載俊啓曰,漢城判尹鄭存謙,旣入闕中,兼帶弘文提學之任,不爲肅謝,仍卽出去,事甚未安,推考警責,何如?傳曰,允。
掌令盧允中啓曰,火藥重物也,罪人張光碩偸齎,至於一千二百斤之多,減律定配之命,雖出於我聖上好生之德意,而罪犯,關係一律,三尺至嚴,不可容貸。請還寢罪人張光碩,減律定配之命,依前下敎擧行。答曰,勿煩。
金魯淳,以左右捕廳·一二所巡廳及禁衛營言啓曰,去夜犯夜人無所捉之意,敢啓。傳曰,知道。
甲午三月十五日辰時,上御集慶堂。藥房入診,奉朝賀·時原任大臣同爲入侍時,都提調元仁孫,提調蔡濟恭,副提調洪樂純,假注書朴天衡,記事官朴鎭宇·洪國榮,奉朝賀洪鳳漢,領議政金相福,奉朝賀金致仁,領敦寧金陽澤,領府事韓翼謩,左議政金尙喆,判府事李溵,判府事李思觀,醫官方泰輿·鄭允協·慶絢·吳道炯·金季良·柳光翼·洪愼讓·康命緯等,以次進伏訖。仁孫曰,夜間聖體,若何?上曰,一樣矣。仁孫曰,中殿氣候,若何?上曰,爲予强支矣。仁孫曰,朝者煎進蔘橘茶矣,進御乎?上曰,進御矣。仁孫曰,朝見批答,則以進御八味元下敎,臣等誠不勝欣幸之至。命御醫入診,泰輿等,承命診候訖。退伏曰,脈候左右三部調均,滑體脾胃脈候亦一樣矣。上曰,中殿進御蔘橘茶,更用一貼,何如?泰輿等曰,非過矣。因有中宮殿,進御蔘橘茶一貼,更爲煎入事。榻前下敎上曰,女貢之減,名正乎?相福等曰,果是名正之事矣。然而給代之道,若不善處,則必有後弊,是不可不愼也。仁孫曰,驛婢則驛有馬位田結,而臣未及詳考,雖未知結數之爲幾何,而以此給代,則便是以其膚,補其膚,似好矣。尙喆曰,給代之道,臣已與諸大臣議之,而右相則欲以馬位田結給之,而不如委之均役廳也。上曰,奉朝賀之議,何如?鳳漢曰,此事,實是聖上惠民之盛德也。今旣減下,則豈無給代之道乎?秋曹有二百同木,均廳及西關,亦有推來可用之物,以此給代,似好矣。上曰,金應淳入來乎?仁孫曰,姑未入來,因有行副司直金應淳如入來,內局同爲入侍事。榻前下敎鳳漢等先退。上命書傳敎曰,明日命官,以李判府事爲命官。諸臣遂以次退出。
甲午三月十五日申時,上御集慶堂。藥房入診,金應淳同爲入侍時,都提調元仁孫,提調蔡濟恭,副提調洪樂純,假注書朴天衡,記事官朴鎭宇·洪國榮,副司直金應淳,醫官方泰輿等,以次進伏訖。仁孫曰,聖體,若何?上曰,一樣。仁孫曰,中殿氣候,若何?上曰,爲予强支矣。仁孫請進御湯劑,上進御。上曰,金應淳來乎?應淳進伏,上曰,今番事,何如?應淳曰,好矣。聖德實藹然矣。上曰,給代事,何以爲之也?應淳曰,給代之事,廟堂,欲以常賑穀爲之,而此則甚重難矣。臣之賤慮,今若不捧寺婢之貢,則十餘年之後,寺婢必各處分散,不可推刷,而將有盡失之慮矣。夫寺婢之爲寺奴妻者,則收貢於其父,而自無見失之患,此則無慮矣。寺婢之爲良人妻者,則除其夫良役,別爲收貢,名之以補貢,則亦可無見失之患矣。至於驛奴婢甚難,此則給代,必多入矣,常賑穀犯乎?甚爲重難,而聞廟堂之議,欲以馬位田結,給之云矣。上曰,此則右相之言也。應淳曰,此議甚好,可以行之矣。至於巫女減貢事,則巫女之貢,固不可減之,而巫女之夫,必皆花郞也。花郞則以其妻之貢布,故渠則不爲良役,此則一切充以軍保之役,以爲補貢之道,而無以爲守令之私用,好矣。仁孫曰,各驛馬位田結,爲二萬四千兩,以此足以給代矣。上曰,宰臣之議,何如?應淳曰,臣意則以爲,此議是好矣。上曰,甚幸,自此可以善爲區處矣。應淳之爲人甚精詳矣。承旨讀畿伯狀啓訖,命書傳敎曰,畿伯狀聞,下備局,今日內,草記稟處。諸臣以次退出。
甲午三月十五日初更,上御集慶堂。藥房入診時,都提調元仁孫,提調蔡濟恭,副提調洪樂純,假注書朴天衡,記事官朴鎭宇·洪國榮,醫官方泰輿等,以次進伏訖。仁孫曰,聖體,若何?上曰,氣甚憊苶矣。仁孫曰,中殿氣候,何如?上曰,比昨日差勝矣。聲澌之症,亦愈,似是蔘橘茶之效。仁孫曰,然矣。命諸醫入侍,泰輿進伏。上曰,蔘橘茶明日更進二貼,何如?泰輿曰,明日更用二貼爲宜矣。因進湯劑,上進御訖。命承旨讀己丑年鰲興府院君致祭祭文訖。因製下原豐府夫人致祭祭文,命書傳敎曰,原豐府夫人家祭文製下,明日遣內侍致祭,因有坐直承旨入侍事,下敎。仁孫·濟恭·樂純等,以次退出。
甲午三月十五日三更三點,上御集慶堂。坐直承旨入侍時,同副承旨金思穆,假注書尹行晉,記事官朴鎭宇,記注官洪國榮,以次進伏訖。上命思穆書傳敎曰,嗚呼,於二十六日,少伸微忱,唯在於此,二十五日崇政月臺親傳,詣長樂殿躬審,侍衛只入直,儀注安徐,只入正時,親傳後,禮房隨詣當陵與諸陵奉審以來。出傳敎又命書傳敎曰,明日書題當下,捧券後,入侍科次,唱榜時,軒架勿設。出傳敎諸臣以次退出。
上在慶熙宮。停常參·經筵。
自昧爽至辰時,洒雨或下雨,測雨器,水深二分。
藥房都提調元仁孫,提調蔡濟恭,副提調洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。嗚呼,卄六,猶有八日,今日殿試,由何而然?予懷千萬,氣何暇諭?待敎入侍,內殿氣候一樣矣。
中宮殿·惠嬪宮,藥房口傳問安。答曰,知道。
大殿,藥房口傳啓曰,中宮殿屢日哀痛之中,奄經成服,昨日問候之批,雖伏承抑心之敎,所進粥飮,未足以扶接元氣,而水刺未復常節,臣等不勝焦迫之忱。方以此意,仰請於中宮殿,伏願聖上,亟加勸諭,以爲進御水刺之地,千萬幸甚,惶恐敢啓。答曰,已自內勸進矣。
中宮殿,藥房口傳啓曰,伏未審屢日哀痛之中,此時氣候,何如?千萬意外,遭此大故,奄經成服,伏想情事,益復罔極,臣等連以頻進粥飮之意,仰陳筵席,而所進水刺,未復常節,臣等焦迫之懷不能自已,敢此冒瀆仰乞。自今日,進御水刺,以副臣民之望,不勝幸甚,惶恐敢啓。以承傳色諺書答曰,不意遭窮天之痛,罔極情事,罔涯之外,過成服,至痛尤雖難抑,而自上懇勸,已進水刺,身僅扶持,勿慮焉。
傳于金思穆曰,書題當書下,試官來會于崇政殿。
又傳曰,內局入侍。
傳于金思穆曰,內局入侍,先捧試券,亦爲持入。
金魯淳啓曰,今此式年武科殿試時,朱世豐·李弼龍·金起西·全世柱·池天江·孫二根·吳泰一·徐仁碩·韓萬秋·郭重儀·文德弼·盧成華·金遇秋·張元翼·張三奉·劉大鉉等,錄名單子,無緣不呈,依例陳試之意,敢啓。傳曰,知道。
傳于金思穆曰,承旨入侍。
金思穆,以司僕寺內乘,以一二提調意啓曰,兼內乘李邦五,病難察任,今姑改差,其代,令該曹卽爲差出,以爲推移入直之地,何如?傳曰,允。
洪樂純,以吏曹言啓曰,敦寧府參奉洪大容呈狀內,新除本職,無敦寧,照例遞改云,旣無敦寧,則揆以格例,不可仍置,今姑改差,何如?傳曰,允。
金魯淳,以兵曹言啓曰,昌慶宮衛將成五運,景福宮衛將具善修,俱以病難供職,呈狀乞遞,竝今姑改差,何如?傳曰,允。
金思穆,以兵曹言啓曰,今三月十六日,加平居出身鄭復漢稱名人,自興化西挾門入來,鳴申開鼓,依定式,下該曹推問,何如?傳曰,允。
金魯純,以左右捕廳·一二所巡廳及御營廳言啓曰,去夜犯夜人無所捉之意,敢啓。傳曰,知道。
金思穆,以吏批言啓曰,今此甲午式年文科甲科第三人,當付七品職,而時無窠闕,生進直長中,仕日最多者,依例陞六後,推移付職,何如?傳曰,允。
金思穆,以兵批言啓曰,忠翊衛將徐宅善,病難供職,呈狀乞遞,不可等待其差復,今姑改差,何如?傳曰,允。
金思穆啓曰,卽者吏曹郞廳來言,今日爲政事命下,而判書韓光會,參判鄭尙淳,參議洪述海,俱以病不來,不得開政云,判書·參判·參議,竝卽牌招開政,何如?備忘記,旣稟政,何若此?其將三更開政乎?其涉寒心,三堂重推,更爲牌招開政。
有政。吏批,行判書韓光會進,參判鄭尙淳,參議洪述海,竝式暇。左承旨洪檢進啓曰,濟州牧使,今當差出,而本州,以海島重地,不可不各別擇差,他道有聲績準限守令,竝擬,何如?傳曰,允。
同日政事時,朴道源爲大司憲,尹得毅爲兵曹參議,申熤爲吏曹佐郞,閔昌烈爲兵曹正郞,尹翊烈爲司䆃主簿,金履坤爲平市令,李冲爲敦寧參奉,李觀夏爲濟州牧使,朴星源爲漢城主簿,李勉修爲典籍,典籍單金振久,禮賓直長單李頤祥,前正郞韓光綮今加通政,文科甲科第二人,依法典陞堂上,義盈庫主簿單王熙國。
兵批,判書趙重晦病,參判任希曾病,參議未差,參知李蓍廷進,同副承旨金思穆進。徐有和爲兼內乘,副護軍沈·許燫,副司直鄭昌聖·任珹,副司正白潤恒·崔大赫。
甲午三月十六日巳時,上御集慶堂。藥房入診時,都提調元仁孫,提調蔡濟恭,副提調洪樂純,假注書朴天衡,記事官朴鎭宇·洪國榮,醫官方泰輿·鄭允協·慶絢·吳道炯·金季良·柳光翼·徐命緯·金孝儉·洪愼讓等,以次進伏訖。仁孫曰,夜間聖體,若何?上曰,一樣矣。仁孫曰,中殿氣候,何如?上曰,比昨日差勝,似是蔘橘之效矣。仁孫曰,然矣。仁孫請進御湯劑,上進御訖。命諸醫入診,泰輿等,承命診候訖,退伏曰,脈候左右三部調均,滑體脾胃脈候亦一樣矣。上曰,中殿進御蔘橘茶停止,更用湯劑,何如?泰輿曰,臣與諸醫,已有商量矣。今夕則加味六君子湯,依前方用之,而蔘劑則加入爲宜矣。命書中宮殿進御蔘橘茶停止,加味六君子湯前方,加人蔘五分煎入事。榻前下敎仁孫曰,今番殿試儒生三人,未及入門矣。上曰,然乎?可憎矣。濟恭曰,遐方儒生,遠居泮村,人馬苟艱,不能趁早入來,勢或無怪矣。命書傳敎曰,今聞入侍大臣所奏,殿試未入庭者三人云,噫,八旬,見回甲殿試,豈若此乎?況非比庭試?卽令試所許入。上曰,注書持此傳敎,出往試所,授大臣,見三儒入門後,知姓名以奏。賤臣天衡,承命出去,授傳敎于大臣,入來進伏。上曰,未入門儒生姓名,誰也?賤臣天衡曰,李益運·尹正運·曺文權也。上曰,彭祖壽八百歲,信否?仁孫曰,此在事文類聚矣。上命儒臣持事文彭祖卷入侍,儒臣林得浩進伏。上命讀彭祖卷後,命退出。諸臣遂以次退出。
甲午三月十六日午時,上御集慶堂。殿試科次入侍時,領議政金相福,行戶曹判書徐命膺,行司直李潭,副司直李在簡,工曹參議尹養厚,修撰洪鳴漢,副修撰徐有慶,右承旨趙載俊,假注書尹行晉,記事官朴鎭宇,記注官洪國榮,以次進伏訖。上曰,賦則幾句爲成篇乎?命膺對曰,三十句也。上曰,考試,不用朱土乎?潭曰,在外則考券,用朱土矣。定科次坼封後,載俊讀奏各人皮封。上曰,賢良科中人誰某,高參殿試耶?載俊對曰,李頤祥參於甲科第三人矣。上曰,賢良之科,予嘗不美之,必不見殿試矣,皆虛言也。上曰,嶺南人,爲殿試壯元,蓋初有矣。載俊對曰,果然矣。上命注書出去,取來去甲午式年榜目。賤臣承命出來,仍卽持奏。上命載俊一一讀奏,至於鄭錫五,上曰,錫五,年幾何而登第乎?載俊曰,二十五歲矣。上命載俊書致祭文,上曰,其子孫,誰耶?載俊對曰,有孫而官今儀賓都事矣。上曰,雖承傳,無以加之矣。載俊對曰,然矣。又命書傳敎曰,今聞甲午榜,故右相鄭錫五名,在其中,尙今在世,年將八十五,豈特此乎?憶昔遼野,予心曷極?況此年乎?祭文製下,明日遣承旨致祭。出傳敎又命載俊書傳敎曰,故相秉公忠國,予常欽歎,重逢甲年,予懷一倍,豈以一時命祭而止?其奉祀孫,令該曹陞敍調用,以表予意。出傳敎又命書傳敎曰,故相家致祭,禮房進去。出傳敎上曰,去甲午榜目中李光溥,卽今耆社臣李光溥耶?載俊對曰,然矣。上曰,何時作故耶?載俊曰,前年矣。仍命書傳敎曰,今予興懷,只命大臣靜而思之,故奉朝賀李光溥,以癸酉生,今年登科,同登耆社,嗚呼異哉。適値三年中,祭文亦爲製下,明日遣禮官致祭。出傳敎內局入侍事,下敎。出榻敎又命載俊書傳敎曰,今番式年武科殿試人,明朝皆令待令。出傳敎又命書傳敎曰,此式年八十一回甲復見,豈特千千萬萬料表,予懷曷勝?讀文榜,已作故人聞讀,懷,若何?武科中,京中或有存者乎?令兵曹問啓。出傳敎
甲午三月十六日未時,上御集慶堂。藥房入診時,都提調元仁孫,提調蔡濟恭,副提調洪樂純,假注書朴天衡,記事官朴鎭宇·洪國榮,醫官方泰輿等,以次進伏訖。仁孫曰,聖體,若何?上曰,氣甚昏苶矣。仁孫曰,朝者臣等,以口傳啓辭于中宮殿矣。批答中,以進水刺下敎,今果進御水刺乎?上曰,進湯飯矣。上曰,予氣甚憊,終日昏昏矣。仁孫曰,多用聖慮之故也。仁孫請進御湯劑,上進御訖。命諸試官,持殿試先捧試券入侍。相福等,持試券,以次進伏,仁孫·濟恭·樂純等,皆以次退出。
甲午三月十六日申時,上御集慶堂。藥房入診時,都提調元仁孫,提調蔡濟恭,副提調洪樂純,假注書朴天衡,記事官朴鎭宇·洪國榮,醫官方泰輿等,以次進伏訖。仁孫曰,聖體,若何?上曰,一樣矣。仁孫請進御湯劑,上進御。仁孫曰,六君子湯,俄已煎進矣,中殿果進御乎?上曰,進御矣。上曰,松都人爲武科壯元,嶺南人爲文科壯元矣。仁孫曰,嶺南是名臣碩輔之所出,而壯元出於嶺南,誠爲幸矣。韓光綮亦當爲玉圈矣。上曰,然矣。命書傳敎曰,新恩政事,當日爲之。諸臣遂以次退出。
甲午三月十六日酉時,上御集慶堂。坐直承旨入侍時,同副承旨金思穆,假注書尹行晉,記事官朴鎭宇,記注官洪國榮,以次進伏訖。上命思穆書傳敎曰,嗚呼,海東,只海運君而已,以宗中門長在焉。今聞宗親府報單,此心何言?凡諸等節,皆依海興君例事,分付該曹,其子待闋服,卽爲調用,以示予意。出傳敎上命思穆讀開留狀啓及畿伯漕運狀啓後,上曰,卽今金浦郡守,誰也?思穆對曰,尹煜也。諸臣以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。予與內殿氣候一樣,待敎入侍。
中宮殿·惠嬪宮,藥房口傳問安。答曰,知道。
傳于趙載俊曰,內局入侍事。
又傳曰,內局入侍,儒臣持問答,同爲入侍。
又傳曰,內局入侍。
金魯淳,以都摠府言啓曰,今日入直內三廳武兼禁軍及軍兵等,當爲中日習射,而停朝市相値,不得爲之之意,敢啓。傳曰,知道。
金思穆,以觀象監官員,以領事意啓曰,今此光陵陵上石物有頉處奉審時,臣以政府進去矣。本監提調亦當進去,而臣旣領本監,依例兼進之意,敢啓。傳曰,知道。
傳曰,內局入侍。
金魯淳,以兵曹言啓曰,今三月十七日,武臣堂上祿試射日次,故試官望,備擬受點矣。停朝市相値,以無故日退行之意,敢啓。傳曰,知道。
備忘記,武藝廳春等試射時,尹輔殷,貫二中·邊一中,依定式,直赴殿試,此試射晩矣,然其何陳試?今番殿試單子中,末單付標,同爲唱榜。
金魯淳,以左右捕盜廳·一二所巡廳及訓鍊都監言啓曰,去夜犯夜人,無所捉之意,敢啓。傳曰,知道。
傳于金魯淳曰,昨日下敎武科殿試人,承旨勿爲率入,訓鍊院官員領率,待令於通陽門外。
甲午三月十七日辰時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官朴鎭宇·洪國榮,醫官方泰輿·鄭允協·慶絢·吳道炯·金季良·鄭允說·徐命緯·柳光翼·金孝儉·洪愼讓·康命緯等,以次進伏訖。仁孫曰,夜間聖體,若何?上曰,一樣矣。仁孫曰,中殿氣候,若何?上曰,一樣矣。仁孫請進御湯劑,上進御訖。命書傳敎曰,回甲此年,誠是千千萬萬料表,三明日唱榜,月臺親臨,當御袞龍袍,百官黑團領,侍衛只入直,禁軍亦入直排立。雖親臨,致詞安徐,儀注時刻,單子安徐,待下敎,直入正時,製下御製二篇,命作貼以入。命諸醫入診,泰輿等,承命診候訖,退伏曰,脈候左右三部調均,滑體脾胃脈候,亦好矣。上曰,此是八味元之效乎?泰輿等曰,今此脈候之頓勝,雖未敢遽謂八味元之效,而日日進御,則必漸有效矣。上曰,中則止矣。湯劑今當進御三貼乎,進御二貼乎?泰輿等曰,以數日觀之,則脈候大勝,當此之時,連進三貼甚好,而自後則不無闊狹之道矣。上曰,汝等多見閭閻老人之脈乎?泰輿等曰,多見之矣。上曰,與予脈候,何如?泰輿曰,聖上脈候,則脈候活動,緊按則三部之外,又備三部,非閭巷凡老之可比也。諸臣遂以次退出。
甲午三月十七日申時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官朴鎭宇·洪國榮,醫官方泰輿等,以次進伏訖。仁孫曰,聖體,若何?上曰,一樣矣。仁孫請進御湯劑,上進御。上曰,氣甚憊苶,何爲而然也?仁孫曰,今日風氣不好而然也。上命慶絢·金季良入診,慶絢等,承命診候訖,退伏曰,脈候左右三部調均,滑體脾胃脈候亦一樣矣。上命儒臣持警世問答入侍。又命坐直承旨入侍,仁孫·濟恭·樂純等,先爲退出。
甲午三月十七日申時,上御集慶堂。坐直承旨儒臣同爲入侍時,同副承旨金思穆,校理林得浩,副修撰徐有慶,假注書尹行晉,記事官洪國榮,記注官南鶴聞,以次進伏訖。上曰,金應淳姓本,何地也?思穆對曰,安東矣。又敎曰,南氏本則何地也?鶴聞對曰,宜寧矣。上曰,高麗之時,無南氏矣。思穆對曰,然矣。上命上番儒臣林得浩,讀奏警世問答二丈許。又命下番儒臣徐有慶,讀奏警世問答三丈許。又命曰,讀奏。賤臣讀奏三丈半,上曰,注書,誰也?思穆對曰,故判書尹德駿之從玄孫也。上曰,注書汝往下敎于藥房,入診時,持砂糖屑入來,可也。又命曰,注書出往,麗史科規卷持來。賤臣承命出來,持奏麗史。上命思穆一一奏陳其條目。諸臣以次退出。
甲午三月十七日酉時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官朴鎭宇·洪國榮,醫官方泰輿等,以次進伏訖。仁孫曰,聖體,若何?上曰,氣甚憊苶,何爲而然也?仁孫曰,當此春和之時,常人亦或有憊苶之時矣。午間或寢睡乎?上曰,不能睡矣。仁孫曰,過睡則有妨,而少睡則好矣。命承旨讀畿伯陵寢春奉審單子,上起坐着笠而聽之。仍有光陵·順陵大臣奉審之敎,命書傳敎曰,光陵·順陵有奉審事,明日奉審後入侍回奏。仁孫曰,中殿復常膳啓辭,考於己丑前例,則以明日爲之,今當依此例爲之矣。上曰,可也。諸臣以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。嗚呼,卄六日,將有十日,追憶丁丑,微忱千萬,若是冥然,其曰孝乎?氣何暇諭?待敎入侍。內殿問安一樣。
中宮殿·惠嬪宮,藥房口傳問安。答曰,知道。
大殿,藥房口傳啓曰,日昨中宮殿脈度微弱之候,雖卽差復,顧今行素,爲日已多,區區下情,實不勝悶慮,不敢拘於常例,方以亟復常膳之意,仰請於中宮殿。伏願聖上,毋或遲緩,益加勸諭,俾得卽準所請,千萬顒祝,惶恐敢啓。答曰,當下敎于入侍矣。中宮殿,藥房口傳啓曰,臣等再昨,敢以進水刺之請,冒死煩瀆,及奉下答,諭以勉從之意,聚首奉讀,不勝感幸,而第念日前脈度之微弱,亶由於連日哀毁之餘,氣度有所傷損而然矣。水刺雖曰進御,蔬菜之屬,必不能有補於元氣,一日二日,若不及時從權,則前頭之憂,有不勝言,區區下情,達宵焦迫,玆敢不拘常例,冒犯瀆擾。伏乞仰體聖上懇勸之意,俯察臣等憂慮之忱,自今日,亟復常膳,千萬顒祝,惶恐敢啓。以承傳色諺書答曰,自上懇勸,故粥飮頻進,湯劑連服,氣度別無所損,過成服未數日,罔極心事,只素膳而已,內外如此,請諒此心,勿復爲常膳之詣,千萬望也。
傳曰,內局入侍。
傳曰,內局入侍,儒臣持問答,坐直承旨同爲入侍。
李在簡啓曰,右副承旨李養遂,今日不爲仕進,卽爲牌招,何如?傳曰,允。
金思穆,以禮曹言啓曰,今三月二十日,親臨崇政殿月臺,式年文武科放榜時,王世孫行禮之節,何以爲之?敢稟。傳曰,安徐。
金思穆,以吏曹言啓曰,軍資監正李敬養,章陵參奉姜柱齊,呈狀內,俱以身病甚重,勢難察任云,竝依例改差,何如?傳曰,允。
趙載俊,以左右捕廳·一二所巡廳及禁衛營言啓曰,去夜犯夜人無所捉之意,敢啓。傳曰,知道。
咸鏡監司李重祜疏曰,伏以臣,猥承藩命,行將辭陞矣。臣之父母墳山,在於京畿加平地,職事所縻,久曠省掃,今當遠出,益切霜露之感,玆敢援例陳懇,仰瀆崇聽。伏乞聖慈,特許恩暇,俾得往來,以伸至情,不勝幸甚,臣無任屛營祈懇之至,謹昧死以聞。答曰,省疏具悉。卿其依所請往省焉。
校理鄭宇淳疏曰,伏以,天佑宗祊,玉候康復,賀儀已擧,慶忭惟均,仍念臣,本以庸陋,百無肖似,遲暮倖第,濫厠瀛選,寒素孤陋之蹤,專無聞見,經幄講讀之體,曾所昧昧,一登法筵,醜拙畢露,大僚之斥,諫臣之駁,公議至嚴,聽聞俱駭,孼自已作,置身無地。至今追思,惶愧欲死,物論之來,臣固自取,人雖以平日之生疎,有以見恕,而臣敢以時月之稍久,有所自解乎?縮伏訟愆,分作明時之乘物,不自意,收敍如舊,館除有命,臣手奉除書,感淚被面,不知所以自措也。固知匿瑕之聖度,雖不忍於終棄,在臣廉愧之私義,豈敢厠於周行,而適値坤殿哀遑之日,義重起居,區區情勢,有未暇顧,冒沒出肅,只爲伸分之計,因仍蹲據,實無抗顔之勢,玆不得不冒控血懇,仰瀆宸嚴。伏乞聖慈,特念四維之爲重,俯察臣情之難强,亟令鐫削臣職名,仍命選部勿復檢擬,以重人言,以安微分,千萬幸甚,臣無任屛營祈懇之至,謹昧死以聞。答曰,省疏具悉,其勿過辭,從速察職。
甲午三月十八日辰時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命緯等,以次進伏訖。仁孫曰,夜間聖體,若何?上曰,一樣矣。仁孫曰,中殿氣候,何如?上曰,一樣矣。仁孫請進御湯劑,上進御。仁孫曰,昨日有氣憊之敎,今日則何如?上曰,今夜小睡矣。上曰,聞鄭宇淳疏入云,宇淳,誰之子也?仁孫曰,故相臣太和之後也。以向來晝講時,講聲數數,有若讀小說者然故,其時大臣,有所陳達而遞職矣。今始又除官職矣。上曰,年多乎?仁孫曰,聞已老矣,科擧何時爲之乎?仁孫曰,年前爲之三矣。命諸醫入診,泰輿等,承命診候訖,退伏曰,脈候左右三部調均,滑體脾胃脈候,亦一樣矣。上曰,中殿脈候,得非左强右弱乎?泰輿等曰,中殿脈候,大抵安靜,婦人脈候,以安靜爲貴矣。上曰,金思穆年四十三,而其讀聲,如兒矣。予嘗知其兒名,而今已如此矣。樂純曰,詣臺臺臣來待矣。上命入侍,持平權坪進伏啓曰,請還寢罪人張光碩減律定配之命,依前下敎擧行。措辭見上上曰,勿煩。上曰,無事世界矣。臺臣只啓一事矣。樂純,讀鄭宇淳·李重祜疏訖,上命書批答。又命書傳敎曰,今予一心,追慕而已。昔年庭試,初定於春,更命於秋,自內下敎曰,於春有日氣異常之事,若此奉親者,何以遊街?莫若以秋晴爲敎,噫,式年八十一回甲者,雖遊街禁時,於家則例遊,昔壬辰秋唱榜日,雖禁遊街之時,於私邸,爲外親,予亦爲矣。況殿庭?雖禁軒架,於家何禁?且前月初三日,殿庭已宣軒架,頃者嶺儒,封進御筆,祗迎陪前時,亦聞鼓吹,今惟頃日小科唱榜,莫思追恨,今番唱榜後,在家風樂勿禁。嗚呼,此非爲其人,以表回甲大比科也。又命書傳敎曰,承旨李養遂只許遞,其代,李在簡除授,牌招察任,房順房。諸臣以次退出。
甲午三月十八日午時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·康命緯等,以次進伏訖。仁孫曰,聖體,若何?上曰,一樣矣。仁孫請進御湯劑,上進御。仁孫曰,中殿氣候,若何?朝者煎進六君子湯矣,果進御乎?上曰,進御矣。仁孫曰,復常饍一節,臣等非不知公除後始復之爲可,而古人亦多有行之者,勿以臣等之言,爲例請,而俯從,何如?上曰,公除前則似太遽矣。命儒臣持警世問答入侍,坐直承旨,同爲入侍。仁孫等先退,承旨金魯淳,儒臣鄭元始·徐有慶進伏。上命儒臣讀問答,又命承旨讀之,又命注書·翰林讀之,各一二篇訖。命內局入侍御醫,同爲入侍。魯淳·元始等退出。仁孫進伏曰,聖體,若何?上曰,氣甚昏苶矣。上命諸醫入診,泰輿等,承命診候訖,退伏曰,脈候左右三部調均,滑體脾胃脈候一樣矣。慶絢診候訖,退伏曰,脈候左右三部調均,而脾胃脈候,比前若有不足者矣。仁孫請進御湯劑,上進御。上曰,予氣甚憊苶,又眩怳難狀,湯劑如冷水矣。泰輿等曰,此是痰候也,非元氣不足而然也。泰輿曰,痰候旣如此,今日風氣稍寒,日又早,加進湯劑一貼,似宜矣。濟恭曰,臣請先退,更煎湯劑以進。上曰,然則當服五貼乎?濟恭遂先退。仁孫曰,今日日尙早,夜間更進一貼,如頃日之爲,好矣。上曰,眉稜上,若有氣旋斡者然,此何症也?泰輿等曰,此是痰候也。上曰,如此之時,身若有搖之者然,此何症也?泰輿等曰,此正是痰也。上曰,監煎官,誰也?仁孫曰,玄啓祚也。上曰,其相貌,何如?仁孫曰,好矣。上曰,南草吸之則有益於痰候乎?仁孫曰,南草於喉痰膈痰最好,故南草俗名,爲痰被塊也。上曰,多吸則能無眩氣乎?仁孫曰,吸之旣久,則自無眩氣也。上曰,此是痰候乎?少爲酬酢,氣差勝矣。泰輿曰,氣行則痰自降,此是痰候也。上曰,金始煐豈不勝予乎?能步入此矣。仁孫曰,渠雖能步,何可比擬於聖躬乎?上曰,薏苡於痰好矣。泰輿曰,好矣。上曰,此是馬援之所服者也。泰輿曰,以其能治濕也。上曰,苶然之氣又作矣。今日則此氣甚頻作矣,加服一貼則好乎?泰輿等曰,甚好矣。上命入直宣傳官入侍,宣傳官李恒林進伏,上曰,汝與張鉉國同射,鉉國十巡,能射,幾何?恒林曰,以臂病之故,不能遠射,僅射六七十步矣。上曰,其年幾何?恒林曰,三十五矣。上曰,初爲勸武矣,果難矣。其將何處用之乎?今可以反文乎?其文,何如?仁孫曰,臣不能詳知其文,然其父,想必勤敎。上曰,權綸年,幾何?恒林曰,三十矣。仁孫曰,此是故都元帥權慄之後也。上曰,十巡,能射,幾何?恒林曰,或十五,或十餘矣。恒林退出,上問曰,其人,何如?仁孫曰,其相好矣。此是先正文成公之後也。上曰,然乎?上曰,兵判之年,幾何?仁孫曰,六十四矣。上曰,以其年見之,則不爲老矣。誰之子也?仁孫曰,趙榮福之子也。上曰,如是昏耗,將奈何?世上豈有不知趙榮福者乎?如此則將問文成之爲誰也,其果成說乎?兵判之父,亦是好人也。仁孫曰,然矣。上曰,湯劑持入。仁孫曰,姑未及煎矣。上曰,煎於近處乎?仁孫曰,煎於內局矣。上曰,以籤竹爲的乎?仁孫曰,籤竹不精,故盡於藥器,以爲限的矣。上曰,脈候似躁雜矣。命諸醫入診,泰輿等,承命診候訖,跪伏曰,脈候左右三部調均,滑體脾胃脈候,別無有異,而比俄者診候時,頗似勝矣。上曰,胃脈無躁雜乎?泰輿等曰,無躁雜之候矣。上閉戶,諸臣小退,俄而復命入侍,仁孫等進伏訖。命諸醫入診,允協承命診候訖,退伏曰,脈候與俄者無異,此非元氣不足,必是痰候也。上曰,若是氣弱而憊苶,則俄者起動之時,必致昏倒,而今不若是矣。泰輿等曰,必是痰候,若是氣弱,則脈候豈能有力乎?上曰,脈候似是躁雜矣。泰輿曰,此非躁雜也。濟恭持湯劑入侍。上進御訖,諸臣遂以次退出。
上在慶熙宮。停常參·經筵。
夜五更,月暈。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝若何,痰候,何如?寢睡·水刺之節,亦如何?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。加一貼,氣雖勝,若在霧中,氣何暇諭?待敎入侍。內殿氣候一樣矣。
中宮殿,藥房口傳問安。答曰,罔極。惠嬪宮,藥房口傳問安。答曰,知道。
大殿,藥房口傳啓曰,臣等,以中宮殿復常膳事,有所啓達,而忱誠淺薄,未得孚格,實不勝悶迫之至,坤殿出天之孝,臣等豈不欲仰體,而禮有經權,事有緩急,顧此復膳之節,有不容一時少緩者,區區下忱,略陳於昨日筵中,而抑鬱之情,不能自已,復此煩瀆。伏乞更加勸諭,俾卽從權,以副臣民之望,千萬幸甚,惶恐敢啓。以承傳色口傳下敎曰,自內勸矣,豈可兼請乎?其止之。
中宮殿,藥房口傳啓曰,臣等,昨以勉進常膳之意,冒死仰達,及承下答,辭有縷縷,不賜允從,奉讀三復,益不勝悶迫之至。臣等雖愚迷,豈不知孝思罔極?不忍遽復常膳,而聖人之禮,有經有權,則當此脈度微弱之日,只進蔬菜,不御常膳,是豈行權合經之義哉?區區抑鬱之情,不能自已,不避瀆擾,更此仰請。伏乞强抑之情,亟從權制,以副臣民之望,千萬顒祝,惶恐敢啓。以承傳色諺書答曰,昨已盡諭,而又强請,罔極心事,益難抑制,勿爲更請,望也。
傳曰,內局入侍。
議政府領議政臣金相福,禮曹判書臣閔百興,繕工監提調臣黃仁點啓曰,臣等進詣陵所,大王陵上,欄干石·柱石·童子石有頉處,詳細奉審,則午方童子石,向外傾側,左右欄干石合頭處離違,左邊石頭向外,右邊石頭,向內傾側,丁方柱石,向外傾側,未方童子石,向內乍傾,左右欄干石合頭處,離而向內,坤方柱石稍低,申方童子石乍傾,所見未安,而石理完好,亦無所傷,仍以舊石修改爲白乎矣。丁方坤方兩柱石及左右欄干石,暫爲移出後,地臺石,平定安排,柱石·欄干石,亦爲均正改排,坤方地帶石,移動重難,柱石下,以鐵片補空,申方童子石,勿爲修改,事甚便好,而諸諸如此,所當卽爲擧行是白乎矣。三月節,例有拘忌,姑待四月節,令該曹擇日修改,何如?踏啓字。
議政府左議政臣金尙喆,繕工監提調戶曹判書臣徐命膺,觀象監提調臣李潭,禮曹參判臣李海重啓曰,臣等馳詣陵所,欄干柱石傾側處,眼同奉審後,以木尺,詳細尺量,則戍方隅磚石一立三寸許,而外傾側,酉方面磚石一立一寸許,向內傾側,童子石上竹石,二箇合頭處相違,小有罅隙,申方面磚石一立二寸許,向內傾側,童子石上竹石二箇合頭處,微有罅隙,比他童子石,顯有參差之形是白如乎,大抵面磚石三立,自前漸次微側,雖年年執頉,而不至大叚矣。當此解凍之後,比前有加,所見未安,不可不修改,故圖形以進,而三月節內,例有拘忌,姑待四月節,令該曹擇日修改,何如?踏啓字。
趙載俊啓曰,事變假注書宋相殷,身病猝重,勢難察任,今姑改差,何如?傳曰,允。
事變假注書宋相殷改差,代以林鳳頀爲事變假注書。
洪檢,以弘文館言啓曰,校理鄭宇淳疏批已下,卽爲牌招察任,何如?傳曰,允。
備忘記,今日內乘·軍職·宣傳官,春等試射時,南宣傳權綸,柳葉箭十巡居首,以忠臣孫可奇,直赴殿試,殿試榜單末叚付標,明日同爲唱榜。
傳曰,內局入侍。
兵曹口傳改事,崔弘祥爲鹿島萬戶。
趙載俊,以兵曹言啓曰,今三月二十日,文臣朔試射日次,而親臨放榜相値,不得爲之之意,敢啓。傳曰,知道。
趙載俊,以御營廳言啓曰,本廳分授興仁門北邊駝駱山近處體城頹圮處,今方改築,而所入石子浮出然後,可以始役矣。東郊蘆原近處所在石子,浮出以用之意,敢啓。傳曰,知道。
趙載俊,以左右捕廳·一二所巡廳及御營廳言啓曰,去夜犯夜人無所捉之意,敢啓。傳曰,知道。
執義李惠祚疏曰,伏以,臣之老父,長時淹篤之狀,已悉於前後請急之章,今何敢更爲煩陳於紸纊之聽哉?臣之離親供仕,今已三箇月矣。日夕憧憧,殆難按住,而自叨見職,不敢爲逡巡計,竭蹶承膺,亦已經旬,鎭日分臺,未效一言之責,有時登筵,只傳故紙之謄,居常愧懼,靡所容措。迺於前夕,鄕信忽至,臣父宿病,遇感添劇,失汗過多,神息昏涔,篤老元氣,殆無餘地,臣於閱朔離違之餘,又聞此報,方寸煎灼,歸心如矢,玆不得不冒瀆宸嚴,徑尋鄕路。伏乞天地父母,諒臣至懇,削臣職名,俾便救護之道,仍治擅行之罪,千萬至祝。臣於目下事,竊有區區所懷,一欲入侍陳達,而情急歸護,未暇遲延,玆敢贅陳於籲急之章,惟聖明試垂察焉。今番公私婢貢,一倂除減之命,寔出於我聖上仁民愛物之至意,千年痼弊,一朝釐革,聖人有博施之恩,匹婦無不獲之歎,恩綸一下,孰不欽誦?第今大更張·大變通之時,若一毫未盡,一人向隅之弊,則夫豈我殿下無微不遂之本意哉?臣於年前,待罪南邑時,亦嘗略知寺奴婢痼弊之端矣。無論男奴女婢,元案中懸逃老故者,殆半之,考其年數,則逃亡者或至四五十年,物故者,或過三四十年,所謂老者,年或過百餘歲,每當收貢之際,殆同無麪之不托,今此婢貢減除之擧,不但爲萬世無窮之澤,泉壤旣枯之魂,亦必有鼓舞感泣者,而惟彼男奴案鬼錄者,獨未蒙一視均惠之澤,則更待何時,而得沽及骨之恩哉?且奴婢賜牌者,例於寺奴婢中劃給,而地部元案中,亦有未及査正減祛者云,臣以謂,亟命諸道道臣與各該邑守令,竝加考覈,及時釐正,以爲均被大化之地,斷不可已也。臣無任屛營祈懇之至,謹昧死以聞。答曰,省疏具悉。今番此擧,豈爲惠政?實爲正名,以此陳章,無言世界,其庸尙矣,然若此之時,一家幾免?今爾所陳者,因此被免者多,聞其章,因此以聞此,則今方下敎,爾勿辭護焉。
金思穆,以全羅監司元義孫狀啓啓曰,靈岩等官居良人姜德奉等渰死事。傳曰,令本道恤典擧行。
事變假注書林鳳頀在外,代以沈基泰爲事變假注書。
甲午三月十九日辰時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿·鄭允協·吳道炯·慶絢·金季良·柳光翼·洪愼讓·康命緯等,以次進伏訖。仁孫曰,夜間聖體,若何?上曰,一樣矣。仁孫曰,中殿氣候,若何?上曰,一樣矣。仁孫曰,俄承下批,有如在霧中之敎,何爲而然也?上曰,如在霧中者已久矣。仁孫請進御湯劑,上進御,命諸醫入診,泰輿等,承命進候訖。退伏曰,脈候左右三部調均,滑體脾胃脈候,比昨有勝矣。上曰,李惠祚疏入云,所言,何事?樂純曰,寺奴婢事也。婢貢之減,德意藹然,而寺奴之逃故者,亦當減貢云矣。上笑曰,豺狼當途,安問狐狸?樂純讀李惠祚疏訖,上命書批答,因命書傳敎曰,今因憲臣李惠祚章,筵中乃聞此,誠八十一初聞者。大抵賜牌奴婢,王牌前,若一生操縱,在蕭何,其所操縱,惟在差人,偏受其弊,孰知此弊?故予在潛邸時,不過數年,而皆成王牌,意謂此後,於該曹應在頉案者,今聞其雖王牌,數尙在於戶案云,其名不正,有甚於逃故,何以謂有甚逃故?雖莫知眞假,王牌則安御寶而賜牌,此應頉者而若此也。自今定式,此後王牌賜給者,卽爲爻周於戶案,其代,勿爲求索於外方。樂純曰,詣臺臺臣來待矣。上命入侍,掌令盧允中進伏啓曰,請還寢罪人張光碩減律定配之命,依前下敎擧行。措辭見上上曰,勿頉。上命領左相入侍,賤臣天衡,承命傳諭于領左相。相福·尙喆進伏曰,聖體,若何?上曰,一樣矣。上命承旨讀光陵·順陵奉審啓辭訖。命禮判入侍,閔百興進伏,上曰,陵上修改,擇日爲之乎?百興曰,方今土正用事,四月後,始可爲之故,姑未擇日矣。命書傳敎曰,東西兩陵,旣已奉審以來,令該曹入節後,卽爲擇日擧行。此非設都監者,禮堂分排,進去愍懷墓,一體擇日擧行。相福啓曰,此忠淸監司安兼濟還穀加分狀啓也。當此春窮,乏糧之種,勢所固然,而旣已分等爲請,事當有所遞減,尤甚邑三分一,之次邑四分一,稍實邑五分一,許令加分付,何如?上曰,依爲之。相福曰,明日,親臨唱榜,有除致詞之命,旣已親臨,則致詞不可不爲矣。上曰,此非賀乎?尙喆曰,重逢回甲,豈非可賀之事乎?上曰,賀之一字,聞之甚厭矣。相福曰,軒架則中殿方在公除前,置之,猶可也,旣已親臨唱榜,則豈可無致詞乎?仁孫曰,此是賢俊登庸之賀,賀亦有異矣,殿下何爲以不受乎?臣等之忱誠,不以此賀,而有所伸矣。上曰,壯元何如云也?相福曰,嶺南則好矣,而其人之文不文,未及知也。上曰,嶺南,好矣。仁孫曰,致詞,是三百年親臨唱榜之典例,不可廢也。相福曰,唱榜時,當更稟,而凡節則備待矣。諸臣遂以次退出。
甲午三月十九月申時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿,以次進伏訖。仁孫曰,今日試射,久爲臨御,聖體,若何?上曰,一樣矣。仁孫曰,中殿今日,有所進御乎?湯劑亦進御乎?上曰,進御矣。仁孫請進御湯劑。上進御曰,今日亦爲三貼乎?仁孫曰,昨日進御四貼,今日三貼,豈可不爲進御乎?上命濟恭出去煎湯劑以入。上曰,權綸能九巡亦分,末巡,又中二貫矣。仁孫曰,此是權慄之孫,以其年考之,今年,正是權慄,方爲都元帥之時矣,上曰。張鉉國果不能射矣。六十步姑捨,不能射數十步矣。其臂何如而然也?仁孫曰,聞之,其一臂病枯云矣。上曰,今日有思食之念,此則脾胃好而然耶?仁孫曰,然矣。脾胃好則自有思食之念矣。樂純,讀兩陵修改擇日草記,上着笠起坐,製下告由告安祭祝文。命書傳敎曰,兩陵告由祭文製下,其日當祗迎,禮房知悉,侍衛凡節,只入正時,皆依前。仁孫曰,權綸不赴殿試,而使付於殿試末端,使之唱榜者,有違科規,此後則勿爲援例之意,定式以奏,何如?上命書傳敎曰,嗚呼,重逢此式年,兩次科過時,故旣命唱榜前,暮年,其何陳試?雖下敎,此非爲例者,予意亦然。聞相臣取奏,此正大匡,心切欽歎,依請,後勿爲例事,令該曹奉承傳,莫知此敎,而日後雖下敎,將此下敎,其令執奏。濟恭持湯劑入侍,上進御。上曰,寺婢事,沖子亦知之乎?沖子於事爲上,未及閑習,想未能審知矣。仁孫曰,不然矣。濟恭曰,世孫天姿卓越,一心惟憧憧於學問,而凡於事爲之上,亦無不知之矣。上曰,識見,果何如?濟恭曰,識見果高明,無不貫通矣。上曰,張顯光子孫有之乎?仁孫曰,不知矣。上曰,何處人也?仁孫曰,仁同人也。濟恭曰,顯光甚偉人也。丁卯年姜弘立,以癸亥事,導淸兵出來,至安州,聞張顯光·金長生在朝,弘立曰,此人立朝,義理無可疑,因退去矣。上曰,弘立亦難漢矣。樂純讀湖南左水使狀啓訖,命書傳敎曰,今聞湖南左水使狀聞,身爲邊將,符同其島人,若是作俑,萬萬無狀,令該府嚴問口招,登對以奏。其代,令該曹,況此交代,口傳另擇,下批後,其令卽爲辭朝。又命書傳敎曰,噫,六十一年,逢此科,豈無體昔惠政?今番式年武科榜,竝除防事,先爲分付。諸臣遂以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。重逢此科,猶有一人,誠是千千萬萬料表,嗚呼,卄六,今有五日,予懷千萬,夜夢諸耆耉同會,此何景像?昨日月臺入侍下敎,更思宜從容,氣亦一樣,入來後,待下敎入侍,內殿氣候一樣矣。
中宮殿,藥房口傳問安。答曰,罔極。惠嬪宮,藥房口傳問安。答曰,知道。
中宮殿,藥房口傳問安。啓曰,臣等之連日煩瀆,極知萬萬惶悚,而焦迫之忱,不能自已,昨又罄竭衷悃,及承下答,尙靳允從,益不勝抑塞罔措之至。顧今行素,將近一旬,玉候之添損於不知不覺之中,其勢必然,臣等職忝保護,不得請則決不可止。伏乞仰念聖上之悶慮,俯察群情之焦憂,勉抑至情,亟復常膳,千萬幸甚,惶恐敢啓。以承傳色諺書答曰,自上懇勸,卿等如是爲請,而氣候別無所損,當觀勢爲之,勿請則可似勝矣。
金魯淳,以都摠府言啓曰,今日入直內三廳武兼禁軍及軍兵等,當爲中日習射,而文科放榜相値,不得爲之之意,敢啓。傳曰,知道。
備忘記,唱榜後,領左相·備局有司堂上金應淳,次對代,內局入侍時同入。
傳曰,竝入侍。
備忘記,昔甲午年登科人,今雖在,其時年二十者,於今八十餘,稱壽域時,必有其人,令該曹詳問以奏,昔此年文武科榜目,承旨措入。
備忘記,一弛一張,文武道,再昨加一貼,今宜減一貼,況脈快勝?其宜減。思其食,其宜減,氣從容,其宜減,有一於此,宜減,況三乎?此亦文武弛張道也。惟願卿等,須連休,使八旬一其君,亦得休於此日。
大殿,藥房口傳啓曰,臣等方俟召命之際,伏承備忘,以減一貼速休爲敎,相顧愕眙,不勝抑鬱之忱。脈度雖云差勝,當此換節之時,其所保護之方,尤不宜少忽,臣等非不欲仰體勤懇之聖敎,而職忝嘗藥,不敢泯默,不避瀆擾,仰溷崇聽,暫許引接,千萬顒祝,惶恐敢啓。以承傳色口傳下敎曰,退去然後,當進水刺,退去。
以承傳色口傳下敎曰,今日氣勝,其止之,止之然後,當進水刺,進水刺勝乎,進建功勝乎?
金思穆,以義禁府言啓曰,鹿島前萬戶金世彪,嚴問口招,登對以奏事,傳旨啓下矣。金世彪時在任所云,依例發遣府羅將,交代後拿來,何如?傳曰,允。
備忘記,今日予心,十倍乎前,豈意八十一歲?逢回甲,此式年,噫,辛卯重逢,年猶七十八,今年八十一,是誠千千萬萬料表。且昔年甲午,翌年唱榜,其歲,予年二十二,而將在直宿內班院,雖有二品禮,予何預焉,而於今靜攝中,氣苶特甚,而猶臨月臺,此誠千萬料表。其況憶兩昨?今日親臨,亦千千萬萬料表。吏兵房承旨,特賜熟馬一匹,對致詞官陞六,諸承旨·左右通禮,各半熟馬一匹,翰注·贊儀,各兒馬一匹,諸立庭引儀,各弦弓一張賞給,政院吏隷·兩房書吏·通禮院書吏,令該曹米布賞給,以表予揄揚昔年之意。
洪樂純,以吏曹言啓曰,新除本曹佐郞申熤,已經四品,揆以格例,不可仍置,依例改差,何如?傳曰,允。
金魯淳,以左右捕廳·一二所巡廳及訓鍊都監言啓曰,去夜犯夜人無所捉之意,敢啓。傳曰,知道。
洪樂純啓曰,今三月二十一日,祿都目政事爲之之意,敢啓。傳曰,知道。
甲午三月二十日辰時,上御崇政殿東月臺。親臨唱榜入侍時,行都承旨洪樂純,左承旨李在簡,右承旨洪檢,左副承旨趙載俊,右副承旨金魯淳,同副承旨金思穆,假注書朴天衡,假注書尹行晉,記事官洪國榮,記注官南鶴聞,以次進伏訖。上具翼善冠·御袞龍袍,以乘輿,出資政門,板位于東月臺後,上曰,致辭之禮,依例爲之。上曰,頒花時,勿使擾亂,可也。上曰,新恩四拜後,卽卽賜酒。又敎曰,頒花後,文武新恩,竝入侍,而文新恩,先爲入侍。兵曹判書趙重晦所啓,今番武科榜,竝除防事,命下矣。若除赴防,則當爲宣薦者,例有納米之規,今番則何以爲之乎?敢稟。出擧條上曰,除米,可也。上命趙載俊書傳敎曰,東西唱榜引儀,各弦弓一張賜給。出榻敎上命注書持納鍮硯,賤臣奉納。上親書憶先爾父祖,今日予心切,十字置之案上,及新恩韓光綮入侍之時,使之出給,新恩河範錫入侍。上曰,汝年,幾何?對曰,七十一矣。上曰,汝誦殿試文乎?範錫對曰,臣老昏,未能記識矣。上笑曰,置之。仍敎曰,可憎矣。文武新恩,次第入侍。禮畢後,上仍卽還內,諸臣以次退出。
甲午三月二十日午時,上御集慶堂。藥房入診,領左相·備局有司堂上,同爲入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,領議政金相福,左議政金尙喆,有司堂上李潭·金相翊·尹養厚,行副司直金應淳,醫官方泰輿等,以次進伏訖。仁孫曰,今日早爲殿座,聖體,若何?上曰,一樣矣。仁孫曰,中殿氣候,若何,而湯劑進御乎?上曰,進御矣。仁孫請進御湯劑,上進御,命諸醫入診。泰輿等,承命診候訖,退伏曰,脈候左右三部調均,滑體脾胃脈候,亦一樣矣。相福等進曰,今日殿座,聖體,若何?上曰,頗有思食之念,可怪矣。相福曰,脾胃好故然也。尙喆曰,今日殿座,臣等仰瞻天顔,玉色大勝,前日臣等,不勝欣忭之忱。上曰,相去稍遠,何以見之?仁孫曰,不甚遠,故瞻望之矣。上問應淳曰,婢貢節目,果何如?應淳曰,臣頃有所仰達,而婢貢旣減之後,實有漸失之慮。上曰,此言,何如?相福等曰,不無此慮矣。上曰,査報何時當到?相福曰,近來不久似來矣。上曰,査報來後,更當議之耳。相福啓曰,鳳山郡守李觀夏到任之後,邑弊頗蘇,今若移除濟州,則邑事誠爲可悶,仍任,何如?上曰,依爲之。相福曰,濟州牧使朴聖浹,薦吏才事,考之前例,雖未見之,而若是無例之事,必不薦他道之人矣。其數遞,甚可悶也。上曰,左相之意,何如?尙喆曰,吏薦前例,雖未知如何,而當此之時,數遞,誠爲可悶矣。上曰,右相之意,何如?仁孫曰,頃當吏薦狀啓入來之日,臣雖以考例爲請,而若其數遞則誠可悶也。上曰,緘問,可也。命書傳敎曰,濟州新牧使李觀夏事,本事,予亦若何?故下詢入侍大臣,亦然。鳳山若此,則況本州乎?且此人,予已知之,特寢前下敎,李觀夏亦仍任鳳山,而然於朴聖浹,亦不可置之䵝昧之科,前例有無,不可不問,緘辭從重推考,捧緘辭登對以奏。相福曰,廣州府尹申光緝,遭其母喪,今當出代矣。上曰,今番加資之人,幾盡追榮,而趙載俊,不爲金圈,渠豈腹空也?但此是集命之子也,其父爲蔭官,而得爲追榮,則豈不好乎?相福曰,好矣。上曰,載俊爲金圈,則可用於備局矣。上曰,韓光綮,何如?相福曰,非常矣。上曰,韓光肇,予終未大用,而思之可惜,今日唱榜時,予親寫一句賜之矣。仁孫曰,聖恩及此,此人決不負簡拔之聖恩矣。上命書傳敎曰,予方思其人,思其任,大臣旣奏,今適有窠,旣下詢,此時畿甸守令,豈可曠官?況本州乎?承旨趙載俊,爲廣州府尹,口傳下批,其令今日辭朝,承旨有闕,代通政韓光綮除授,房順房。上曰,張鉉國果不能射,僅射三十四步,此人,將焉用之?予見其人,則眞可用之人也。其父則猶有儒態,而此人則不然矣。以蔭仕,無礙調用,何如?相福曰,蔭仕則可以爲之矣。上曰,反文則可以觀文科乎?仁孫曰,文科亦可以觀矣。命書傳敎曰,人君用人,各當其才,況三代將臣子乎?頃者雖因慨然而下敎,意則深也。昨日親試,決未用謀,未能射三十步人,何以曰武?宣傳官張鉉國許遞,旣經宣傳官,令該曹以蔭路,陞六調用。若此後,雖挾名紙入場,其誰禁也?樂純曰,詣臺臺臣來待矣。上命入侍,持平權坪進伏啓曰,請還寢罪人張光碩減律定配之命,依前下敎擧行。措辭見上上曰,勿煩。又啓曰,初仕之限年差除,計仕陞付,法意有在,而近年以來,自上或記念其先故,或軫恤其疎遠,每下調用之命,此雖出於大聖人如天無私之盛意,而由是京華稚少之輩,遐方愚蠢之類,皆有希覬之心,風俗日渝,官方大壞,識者之寒心,蓋其久矣。請自今以後,凡有承傳而未滿年,未準仕者,毋得備擬,以杜倖門,以存政格。上曰,昨因相奏,其有大匡之稱,今者此啓,意甚切實。聞此,不覺扣閾,此雖由於予,意則深,官方捷經,不可不思,依啓。上曰,韓思得致位何品?仁孫曰,判敦也。命書師得·光肇致祭祭文。上曰,今以後,予於韓氏無憾矣。命書傳敎曰,雖只登科,欲爲下敎,況今爲承旨乎?且三父子一時緋玉,可謂罕有,於韓光肇,亦有下敎,豈踰三日?明日故奉朝賀韓師得,故參判韓光肇,祭文製下,遣禮官致祭,而其中一人在鄕云,果然,此則令本官致祭。又命書傳敎曰,此下敎,只表意,雖祭京鄕,豈若甄復?今聞有諸子云,故參判韓光肇子其最長者,待闋服,懸注調用。又命書傳敎曰,五十其猶陞六,況七十六十乎?明日政,今式年榜中,年七十六十人,依例陞六,從其年,因付實職。命藥房提調持湯劑,更爲入侍,濟恭奉湯劑進伏,仁孫請進御湯劑,上進御。仁孫曰,中殿進御湯劑,已用五貼,自明日,更爲稟定,何如?上命諸醫議定,泰輿曰,旣用五貼,當加用五貼,而蔘劑當依前方,錢半用之矣。允協等曰,前五貼,旣用錢半,後五貼,此是調理之劑也。用一錢,似宜矣。命書中宮殿進御加味六君子湯前方中,減蔘五分,自明日煎入事。榻前下敎諸臣遂以此退出。
上在慶熙宮。停常參·經筵。
夜五更,月暈,有霧氣。辰時,日有左珥。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。予與內殿氣候一樣。待敎入侍。
中宮殿,藥房口傳問安。答曰,罔極。惠嬪宮,藥房口傳問安。答曰,知道。
中宮殿,藥房口傳啓曰,臣等之連日煩瀆,亶出臣子焦迫之忱,而辭拙誠淺,兪音尙靳,實不勝抑鬱憂悶之至。前後批旨,字字悲切,臣等豈不欲仰承至意,而一日二日,常膳未復,以致玉候之萬一傷損,則臣民之憂遑罔措,當如何哉?玆不得不更犯瀆擾。伏乞勉抑至情,亟從權制,千萬幸甚,惶恐敢啓。以承傳色諺書答曰,罔極情事,日以益切,而仰奉自上勸慰之盛意,俯察卿等焦迫之忱,强進水刺,連服湯劑,氣候別無所損,而聞連日所請之言,心事尤不可抑制,諒此情事,更勿爲請,望也。
傳曰,內局入侍,新恩承旨,同爲入侍。
傳于洪檢曰,今日陞六六七十歲人留待,內局同爲入侍。
又傳曰,同副承旨謝恩後,與六十七十人,內局入侍時,同爲入侍。
傳曰,內局入侍。
傳曰,嗚呼,精神索漠,例過再昨,旣悟而心何抑?況三日內?今日當拜敬奉閣,儀注時刻單子安徐,與月臺有異,三公九卿隨禮,亦安徐,只故臣孫隨禮。
殿座罷後,政院·玉堂·藥房口傳問安。答曰,知道。
洪檢,以吏曹言啓曰,禮曹正郞李顯模,典獄署主簿李成運,呈狀內,俱以身病甚重,勢難察任云,竝依例改差,何如?傳曰,允。
金魯淳,以兵曹言啓曰,今三月二十一日,武臣賓廳講書日次,而祿都目政事相値,不得爲之之意,敢啓。傳曰,知道。
金魯純,以兵曹言啓曰,羽林衛將徐有和呈狀內,得拜兼內乘,勢難兩處供職,卽賜啓遞云,羽林衛將之職,今姑改差,何如?傳曰,允。
金思穆,以弘文館言啓曰,新除授副應敎兪彦鎬,時在京畿安城地,經筵入番事緊,請斯速乘馹上來事,下諭,新除授修撰李普溫,卽爲牌招察任,何如?傳曰,允。
備忘記,噫,朝鮮國,箕聖後,噫,此法,問其年,近三千,箕聖時,意礪俗,噫,此法,只一世,傳子孫,金石案,噫,三代,豈有此?漢唐後,亦莫聞。噫,此法,只朝鮮,於今日,滌其習,豈予意?仰體昔,其名正,理亦順。自此後,垂千百,八十一,有辭後,於今爲,惟節目,孰敢忽?宜消詳,飭諸道,必詳審。噫,廟堂,宜着意,事團圓,宜正大,咨今日,備局臣,爲己任,誠心做,有志者,事竟成,殿試題,示予意,必也美,傳萬世。
金魯純,以左右捕廳·一二所巡廳及禁衛營言啓曰,去夜犯夜人無所捉之意,敢啓。傳曰,知道。
有政。吏曹,行判書韓光會進,參判鄭尙淳式暇,參議洪述海病,左副承旨金魯淳進。安聖彬爲校理,李奭輔爲兼司書,李普溫爲修撰,南履寬爲吏曹佐郞,李勉修爲禮曹正郞,南柱老爲軍資正,洪名漢爲掌樂提調,鄭存謙爲典醫提調,趙學晉爲掌樂主簿,鄭文在爲長陵參奉,兪漢參爲章陵參奉,正憲權興道今加崇政,武臣堂上試射時,片箭三中加資事,承傳,府使趙集命贈吏參例兼,廣州府尹趙載俊考追贈,鳳山郡守李觀夏仍任事,承傳。
兵批,判書趙重晦進,參判任希曾入直進,參議尹得毅未肅拜,參知李蓍廷病,左副承旨金魯淳進。同知單李慶會,僉知三單鄭觀由·徐德世·尹商遠,護軍金省身,副司直李養遂·韓鼎裕,副司果洪樂信·金玄奭·河範錫·李潤章·權綸,前郡守曺允彬,虞候崔孝達,今加折衝賞加,洪愼讓爲同知,田翊顯爲羽林將,金樂豐爲忠翊將,申翊文爲惠山僉使,李養濟爲長峯萬戶,金以魯爲景福將,高必恒爲昌慶將,李廷彬爲宣傳官,李翼炫爲宣傳官,洪龍鎭爲忠淸水虞候,趙台鎭爲訓鍊主簿。
以承傳色口傳下敎曰,中官吳喜謙下敎安徐。
甲午三月二十一日辰時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿等,以次進伏訖。仁孫曰,夜間聖體,若何?上曰,一樣矣。仁孫請進御湯劑,上曰,不拜敬奉閣,不爲進御湯劑矣。命書傳敎曰,嗚呼,精神索漠,例過再昨,旣悟而心何抑?況三日內?今日當拜敬奉閣,儀注時刻單子安徐,與月臺有異,三公九卿隨禮,亦安徐,只故臣孫隨禮。上曰,中殿脈候,今日見之則甚微弱,蔘劑加入,何如?泰輿曰,蔘是補胃之劑,薑桂是溫中之劑,而此是未從權之時也。人蔘加五分,桂枝減五分,以爲蔘桂等分之地,似宜矣。命書中宮殿進御加味六君子湯,人蔘依前加五分,桂枝減五分,自今日煎入事。榻前下敎命新恩承旨韓光綮,新恩河範錫·金玄奭入侍,光綮等進伏。上命光綮謝恩後,更爲入侍,光綮等遂退出。仁孫曰,今日敬奉閣擧動下敎,臣等有不敢奉承矣。上曰,爲臣而忘君之諱日,何以自安乎?濟恭曰,湯劑進御後動駕,似宜矣。上曰,何必固執?命進湯劑,上進御訖。命書傳敎曰,三月十九日,五月初十日,七月二十日,月臺望拜禮與否,前期一日,禮房以稟。又命書傳敎曰,追悔之意,當令沖子知之,敬奉閣展拜時,世孫同焉,只入直春桂坊隨焉。命諸醫入診,泰輿等,承命診候訖,退伏曰,脈候左右三部調均,滑體脾胃脈候亦一樣矣。光綮進伏,仁孫曰,光綮有謝恩後更爲入侍之敎,故入侍矣。上曰,其人,何如?仁孫曰,好矣。似勝於韓光肇矣。仁孫曰,昨日伏承下敎,有止一貼之命,臣等不勝憂悶矣。上曰,何憂悶之有?仁孫曰,安得不憂悶乎?臣等昨日啓辭後日暮時,又伏承下敎,不敢更爲瀆擾,薄昏始爲退去矣,而當此之時,湯劑不可間斷矣。濟恭曰,昨日則遂事勿說,而自今更進三貼,宜矣。上曰,脈候旣勝之後,何三貼之有?樂純曰,詣臺臺臣來待矣。上命入侍,掌令盧允中啓曰,請還寢罪人張光碩減律定配之命,依前下敎擧行。措辭見上上曰,勿煩。正言尹在醇啓曰,請還寢殺獄罪人河必雄,印信僞造罪人宋興三,減律定配之命,依律處斷。上曰,勿煩。允中等退出,上曰,無事世界矣。命承旨讀諸道狀啓訖,命書傳敎曰,莫重公事,掩置不奏,其涉可駭。當該中官,令內府刋名。諸臣遂以次退出。
甲午三月二十一日午時,上御敬奉閣。展拜入侍時,行都承旨洪樂純,左承旨李在簡,右承旨洪檢,左副承旨金魯純,右副承旨金思穆,假注書朴天衡,假注書尹行晉,記事官洪國榮,記注官南鶴聞,以次進伏訖。上具翼善冠·御袞龍袍,以乘輿,出通陽門,詣敬奉閣,王世孫隨駕。上展拜後,命洪檢奉審閣內。上仍回駕出門,命皇朝人皆入侍。次次進前入侍畢後,上曰,王哥·明哥中,首頭人,更爲入侍。王哥·明哥四人進伏訖,上曰,汝等婚姻,以皇朝人輩,互相爲之乎?或以他人爲之乎?對曰,前日則以皇朝人,相與婚姻矣。今則雖他人,擇其門閥爲之矣。上仍詣玉署大廳殿座後,命取來詩傳。又命玉堂上下番竝入侍,入侍後,上親誦匪風·下泉二章。仍命上番鄭元始讀奏,又命下番李德師讀奏。又命王世孫讀訖,仍命春坊上下番讀奏。上曰,內局入侍。上命金魯淳書傳敎曰,噫,今日拜閣,臨此講此,意蓋深矣,豈無表意?且自有便殿,何以臨此?此體昔臨玉署,呼謹甫之盛意也。旣與沖子來,入直兩儒臣竝陞敍,而已陞敍者準職,入侍春坊二人各兒馬一匹賜給,玉堂·春坊書吏,令該曹,米布賞給,旣下敎,近者御製書入時,看檢書寫書吏,亦令該曹米布賞給。出傳敎上自玉署,仍詣春坊大廳殿座後,命取來聖學輯要。仍命王世孫讀至數行,命止之曰,讀甚善矣。上曰,春坊家舍,比於玉堂,大小,何如?在簡曰,玉堂則四間大廳,春坊則二間大廳也。上曰,坐此大廳,則比諸坐玉堂時,稍開朗矣。上自春坊,詣政院大廳殿座後,上曰,在前之閣,何閣也?在簡曰,日記庫也。上曰,六承旨各有所宿房耶?檢對曰,都承旨宿於西壁,而稱之曰東壁,他承旨宿於東壁,而稱之曰西壁矣。上親題昔時堯帝遊康衢,今日八旬倍憶昔之句,使政院·玉堂·春坊·翰注賡進。上命洪檢書傳敎曰,噫,常歎冥然,今日此擧,雖千千萬萬料表,予心少釋,依漢光武南頓故事,政院·玉堂·春坊吏隷與所屬,今年特爲免役,以示八十一歲其君小惠。上乘輿後,命洪檢進前,仍下敎曰,予已盡賞玉署·春坊·銀臺,而至於堂后遺漏矣,今注書,誰也?檢曰,尹行晉也。上曰,予與其高祖行,去癸巳修正譜略,而且經同僚矣。今見其玄孫行,異事也。仍命洪檢書傳敎曰,玉署·春坊旣賞,且臨銀臺,噫,亦予暮年一心,今日入侍諸承旨,各熟馬一匹賜給,左右史,各兒馬一匹賜給,堂后主人注書朴天衡·尹行晉,特爲陞六。政院吏隷,初則以御製書寫下敎,於今有異,前下敎安徐,依玉署·春坊例,一體米布賞給。出傳敎上命注書進鍮硯,賤臣奉納。上親寫恪勤惟允四字,賜洪檢,使本院懸板事,下敎。上仍還內,諸臣以次退出
甲午三月二十一日申時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿等,以次進伏訖。上曰,今日予歷觀闕內,惟春坊開豁矣。仁孫曰,然矣。仁孫曰,今日勞動,聖體,若何?上曰,一樣矣。仁孫曰,今日展拜敬奉閣,親臨玉署,東宮同講,古人所謂億萬年無疆之休者,正謂此也。因請進御湯劑,上進御。上曰,政院之庭,何其隘也?反不如春坊之開豁矣。濟恭曰,前庭雖隘,後庭稍豁矣。仁孫曰,中殿復常膳啓辭,連日爲之矣。今日伏承批答,下敎悲切,臣等欲待公除前一二日更請之矣。上曰,可也。仁孫等先退。上命樂純讀新恩賡進詩訖,更以御筆,親寫恪勤惟允四字,賜樂純曰,模刻二板,一板懸于下闕政院,一板懸于此闕政院,可也。樂純承命以退。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。熙熙昔唐堯,遊康衢,今暮年,遍闕中,八十一,見銀臺,問其由,誠冥然,名建功,今豈偶?氣果勝,予自哂,其何諭?待敎入侍。內殿氣候,其亦一樣。其雖闕內,隨予故,問候則何,而世孫氣候安順,心欣,其雖然,心卄六。
中宮殿,藥房口傳問安。答曰,知道。惠嬪宮,藥房口傳問安。答曰,知道。
李在簡啓曰,右承旨洪檢,今日不爲仕進,卽爲牌招,何如?傳曰,允。
傳于金魯淳曰,次對進定於今日。
金魯淳啓曰,大臣·備局堂上,依下敎來待矣。傳曰,內局入侍,次對同爲入侍。
傳曰,內局入侍。
金魯淳啓曰,事變假注書沈基泰,身病猝重,勢難察任,今姑改差,何如?傳曰,允。
右承旨洪檢疏曰,伏以,天時和暢,玉體彌康,展拜敬奉之閣,而聖慕克伸,歷臨弘文之館,而文孫侍講,春坊·銀臺,次第移畢,奎藻寶墨,聯翩繼降,旣下賡韻之命,且承揭板之敎,榮光所被,瞻聽皆聳,臣於此際,幸忝近密,獲覩千載之盛擧,永作一院之美事,區區忭祝之忱,有倍他人。第臣昨於直中,得聞家有痘憂之報,未敢遽歸私次,見方宿留他所,而莫重傳香,隔在數日,顧臣所帶,卽臣該房,則其在十分審愼之道,實無隨例進身之勢,玆於召牌之下,隨詣陳章。伏乞聖慈,俯垂諒察,特命鐫改,以安私分,不勝幸甚,臣無任屛營祈懇之至,謹昧死以聞。答曰,省疏具悉。請固然,本職許遞焉。
修撰李普溫疏曰,伏以臣,庸才下品,百無寸長,過蒙洪造,獲忝從班,前後踐歷,已踰涯分,至於瀛館妙選,最爲華要,方當才彦林立之時,尤非如臣之迂拙無能,所可僥倖而灠厠也明矣。果然臺閣之上,駁正之論,隨卽峻發,直斥臣本原之地,斷之以不正之目,臣於是,怵焉背汗,赧然面騂,莫省措躬之所也。噫,方寸隱微之地,固是人所不知,而已所獨知者,然己所不知而人獨見之者,亦或有之,則正與不正,自有公服,不必多辯,而此莫非臣半生冥,行己無素之致,尙誰咎哉?從今以往,惟當縮首斂迹,杜門自靖,以爲息補之圖,而第臣之所自悼者有之。人之爲人,大本在此,此而見疑於人,則殆無以自立於世,今臣所被,便是一生斷案,旣無所以藉手之資,更何論於進身之道?不意滓穢之蹤,獲被匿瑕之恩,除旨遽降,召牌踵臨,榮耀之私,竭蹶之義,臣豈敢不知,而身名僇矣,踪地蹙矣。金華一步,鐵限在前,瞻望宸嚴,有懷如結,玆敢披瀝肝血,隨詣陳懇。伏乞聖慈,俯垂諒察,亟削臣所帶之職,仍令選部刊改臣名於瀛錄,以重臺言,以安私分,千萬幸甚,臣無任屛營祈懇之至,謹昧死以聞。答曰,省疏具悉。頃者臺斥,予則曰過矣,其何過撕涯?爾勿辭,速察職。
假注書朴天衡陞六,代以朴在源爲假注書,假注書尹行晉陞六,代以李頤祥爲假注書,事變假注書沈基泰改差,代以宋銓爲事變假注書。
金魯淳,以兵曹言啓曰,昌德宮·昌慶宮差備內窓戶,令戶·兵曹郞廳,春秋摘奸事,曾有傳敎矣。依例發遣本曹郞廳與戶曹郞廳,眼同摘奸之意,敢啓。傳曰,知道。
金魯淳,以兵曹言啓曰,今三月二十二日,仁川居童蒙李得只稱名人,自興化西挾門入來,鳴申聞鼓,依定式,下該曹推問,何如?傳曰,允。
金思穆,以弘文館言啓曰,修撰李普溫,疏批已下,卽爲牌招察任,何如?傳曰,允。
金魯淳,以左右捕廳·一二所巡廳及御營廳言啓曰,去夜犯夜人無所捉之意,敢啓。傳曰,知道。
甲午三月二十二日巳時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿·鄭允協·慶絢·吳道炯·柳光翼·金季良·洪愼讓·康命徽等,以次進伏訖。仁孫曰,夜間聖體,若何?上曰,一樣矣。上曰,御筆已刻之乎?仁孫曰,已刻之矣。上曰,注書出去持入,可也。賤臣天衡,承命出去,持御筆二板奉進,上覽訖,命入侍諸臣曰,翫之,可也。諸臣承命奉翫後,遂命持去,仁孫請進御湯劑,上進御訖。命諸醫入診,泰輿等,承命診候訖,退伏曰,脈候左右三部調均,滑體脾胃脈候亦一樣矣。樂純等遂退出。
甲午三月二十二日午時,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,行司直具善行,行司直具善復,仁陽君李景祜,行司直鄭弘淳,行吏曹判書韓光會,行司直朴相德,行戶曹判書徐命膺,行司直李章吾,兵曹判書趙重晦,禮曹判書閔百興,刑曹判書黃景源,行副司直具允鈺,行副司直尹東暹,漢城判尹鄭存謙,行副司直李潭,行副司直李潤成,行副司直金應淳,淸川君金鍾正,行副司李瀰,工曹參議尹養厚,校理林得浩,掌令盧允中,司諫崔晸,左副承旨金魯淳,假注書尹行晉,事變假注書沈基泰,記事官洪國榮,記注官南鶴聞,以此進伏訖。相福曰,聖候,近若何?上曰,一樣矣。相福曰,向時以見花爲敎,近來則眼視稍勝矣。上笑曰,此所謂丹靑之玩也。上曰,御製持來則入之。命濟恭讀之,上曰,編次人近前刪定。上曰,雜科試官,何其預入耶?百興對曰,連有事故,故預爲入之矣。上命賤臣讀奏次對座目,賤臣讀訖,上曰,注書,誰也?仁孫曰,尹行晉也。上曰,去癸巳年,予與注書之從高祖,同周旋矣。相福曰,自各道監營,寺奴婢,使之皆修整,然自京兆,亦爲稟定,似好矣。又奏曰,京兆亞堂在外云,許遞後,更出代,使之修正寺奴婢案,何如?上曰,京兆亞堂,誰也?相福對曰,李萬恢也。命金魯淳書傳敎曰,領相旣奏,在鄕亞尹許遞,其代行副司直金應淳爲左尹,牌招察任。出傳敎上曰,毓祥宮後苑築土,能堪百年乎?善復對曰,然矣。上曰,昨日政院殿座時,所寫御筆,其果懸板乎?仁孫對曰,果已訖工矣。上曰,持來。朴天衡·沈基泰,奉持以奏,則上起坐親覽,仍笑曰,補劃太過矣。仍命魯淳書傳敎曰,政院御筆摸寫寫字官洪聖源,旣資窮,熟馬一匹面給,工匠,令該曹,米布賞給。出傳敎領議政金相福所啓,吏曹參判鄭尙淳,行公頗久,且有實恙云,今姑許遞,何如?上曰,許遞,可也。出擧條上命金魯淳書傳敎曰,右承旨許遞,代前承旨鄭好仁爲承旨,牌招察任,房順房。出傳敎刑曹判書黃景源所啓,各道放未放啓本中,放秩,稟秩皆放,仍秩中,如有可放者,該曹持稟事,有敎矣。京畿·海西兩道,已爲磨勘,江原·忠淸兩道,無可放者,嶺南·關西·關北啓本仍秩中,似有疏釋之典,故敢稟。上曰,奏之。景源曰,慶尙道寧海充軍罪人金世楨,泗川定配罪人韓宗良,彦陽定配罪人崔光斗,咸陽定配罪人金聖玉,平安道龍川定配罪人玄成厚,陽德定配罪人朴弼完,三和定配罪人李枝發,鐵山定配罪人張天徵,咸鏡道高原定配罪人吉承柱,甲山定配罪人李枝發,十人,宜有疏釋之道矣。出擧條上曰,竝放,可也。又啓曰,定配罪人全孝曾妻金召史,擊申聞鼓,原情所當依例捧入,而但庚寅九月,孝曾妻,駕前上言,令該曹嚴問製述上言者,沿海定配,處分嚴正。蓋孝曾,以逆賊鼎衍寫手全孝舜之食主人,定配,今此擊鼓原情,不敢循例入啓,何以爲之?敢稟。上曰,大臣之意,何如?金相福曰,近有婦女,因其夫事,呼訴於闕下,而其夫之所坐,右相與藥房提調,以乙亥鞠獄時問事郞,詳知其事狀矣。右議政元仁孫曰,孝曾,與孝舜,爲同姓族屬,故孝舜臨科上京,二三次,寄食孝曾之家,因此被拿而定配矣。出擧條上曰,今聞所奏,且聞本事,不無參酌。噫,其夫其妻,載轎而來,守闕外云,聞甚可矜,特放,可也。行司直具善行所啓,臣待罪本任,于今九朔,未效一日之責,居常悚歎之中,以目下修改事,論之,行宮修理,北城修補,鍊戎西城之年久廢棄之狀,將至於莫可收拾之境,而本廳物力凋殘,無計着手,方此用措,故惶恐敢達。出擧條上曰,令備局消詳稟處,可也。上曰,臺臣有所懷,則進前以奏。掌令盧允中所啓,火藥重物也,罪人張光碩偸齎,至於一千二百斤之多,減律定配之命,雖出於我聖上好生之德意,罪犯關係一律,三尺至嚴,不可容貸,請還寢罪人張光碩減律定配之命,依前下敎擧行。出擧條上曰,勿煩。司諫崔所啓,罪人河必雄·宋興三之減律定配之命,雖出於我聖上好生之德意,而永乞之卽地致命,實由必雄之所踢,實因分明,興三則僞造密印,渠旣自服,論其罪犯,俱係一律,三尺至嚴,不可容貸,請還寢殺獄罪人河必雄,印信僞造罪人宋興三,減律定配之命,依律處斷。出擧條上曰,勿煩。又所啓,定配罪人全孝曾特放之命,雖出於矜惻之至意,而旣干連於逆賊鼎衍之獄事,則其所坐何如,而遽然放釋乎?若此不已,則堤防不嚴,後弊不可勝言,請還寢定配罪人全孝曾特放之命。出擧條上曰,臺臣執法,雖固然,今者特放,詳聞本事而然,其何强爭?其勿復煩。又所懷,式年講經,乃國家大比之科,應赴頗多,而元額旣定,故及其準數之後,雖有善講之人,自不得不免抑屈之歎,臣於今番監試,亦有目擊而歎惜者矣。莫重親臨殿講,亦有比較之例,臣意則從今以後,凡於覆試之講,亦定比較之法,使儒生得盡其才,考試,益取其精,則不害爲拔其尤公其選之道,而事係科制,下詢大臣而處之,誠好矣。出擧條上曰,仍舊貫,可也。又所啓,向來禁江居之敎,寔出於使諸臣不離輦轂之聖意,而第其時,驅有封鎖之敎,有欠於大聖人體九經之義,請還寢伊日驅入封鎖四字之敎。出擧條上曰,所啓得體,其令政院付標四字,可也。上命金魯淳書傳敎曰,噫,頃者臺啓,雖握拳,只傳前啓,已涉駭然,況今兩司,各有一啓,其若依啓,此後兩司,皆將闕啓乎?予豈督無中生有,而問答已諭,爲爲人去後,來者復爲爲,理固然矣。噫,彼臺臣,其若精誠,屢日詣臺,豈無一啓?況今日命先讀御製,今入侍臺臣,聞此之意,亦若刑期無刑也。頃日入侍,予笑而下敎曰,可謂無事世界,都提調云,此人異於他,予雖唯唯,意則不然。何則,此予幾百年後復古事也。彼此人,不思予意,揚揚若他人,則其雖非也,慷慨君恩,不顧其身報效,此正臣分也,亦不負其先也。嗚呼,擧直措枉,王者之政也,豈可暮年沁沁?今日臺啓,謄傳故紙,憲臣其宜三令,亟施不敍之典。出傳敎諸臣以次退出。
甲午三月二十二日申時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書朴天衡,記事官洪國榮·南鶴聞,醫官方泰輿等,以次進伏訖。仁孫曰,聖體,若何?上曰,一樣矣。仁孫曰,中宮殿湯劑煎進矣,果進御乎?上曰,進御矣。仁孫請進御湯劑,上進御,上曰,今日又欲爲三貼乎?仁孫曰,然矣。命濟恭出去,更煎以入。上曰,懸板書,果可以傳百世乎?樂純曰,臣等非敢飾語,筆劃實剛勁矣。上曰,劃雖細,劃則好矣。仁孫曰,以承旨筆書之故,筆小而劃自細也。命承旨讀諸道狀啓訖,命書傳敎曰,今年船運狀聞,陸續來到,予庸欣喜,申飭諸道,連爲船運,紓予暮年爲國用心。上曰,李宅鎭,以擬望,爲海伯乎?仁孫曰,然矣。安兼濟以擬望,爲錦伯乎?仁孫曰,然矣。上曰,此二人,予則以好人知之,李宅鎭有氣力矣。仁孫曰,然矣。上命新除南行宣傳官二人入侍,李益炫進伏,上曰,誰之子也?益炫曰,順義君之子也。上曰,六兩汝能射幾何?益炫曰,僅射百步矣。上曰,柳葉箭,能射幾何?益炫曰,十巡不過十餘矣。李廷彬進伏,上曰,誰之子也?廷彬口,故忠臣李舜臣之後也。上曰,六兩汝能射幾何?廷彬曰,僅射百步矣。命退出。上曰,政院有啓板乎?仁孫曰,有之矣。上曰,啓板,何如?仁孫曰,其板則黑面,而刻字則以朱塡之矣。上曰,注書出去時入,可也。賤臣天衡,承命出去,持啓板奉進,上覽訖,命持去。上曰,進箋爲之乎?仁孫曰,已盡製而未及進矣。上曰,注書出去,玉署箋文草持入,可也。賤臣天衡,持玉署箋文草奉進,上命承旨讀之。濟恭持湯劑入侍,仁孫請進御湯劑,上進御訖。諸臣遂以次退出。
上在慶熙宮。停常參·經筵。
自辰時至午時,日暈。
藥房都提調元仁孫,提調蔡濟恭,副提調洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。嗚呼,三明,是何日?追憶丁丑,心膽皆隕,嗚呼,前旬晦前,追慕稠疊,是豈孝乎?噫,追憶幾百年前,雖於進箋,此亦於予太康,氣何暇諭?待殺入侍,內殿氣候一樣矣。
中宮殿·惠嬪宮,藥房口傳問安。答曰,知道。
大駕,建明門殿座罷後,政院·玉堂·藥房口傳問安。答曰,知道。
金魯淳,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
備忘記,傳于洪樂純曰,今予夙夜心,一則追慕,二則爲民。於追慕,卄六在近,追憶丁丑,予懷千萬,於爲民,雨暘雖適,聞兩麥登場,聞書大有然後,心可紓矣,而心氣若此,予何知乎?新差守令·來京守令,待令入侍。
傳于金魯淳曰,內局入侍,同副與守令,同爲入侍。
洪樂純啓曰,假注書朴在源,事變假注書宋銓,時無職名,令該曹依例付軍職,冠帶常仕,何如?傳曰,允。
假注書望,朴在源有頉,代以郭龍濟爲假注書。
假注書望,李頤祥有頉,代以尹得孚爲假注書。
事變假注書望,宋銓有頉,代以沈鏗爲事變假注書。
金思穆啓曰,假注書郭龍濟·尹得孚,時無職名,令該曹依例付軍職,冠帶當仕,何如?傳曰,允。
事變假注書望,沈鏗在外,代尹載命爲事變假注書。
吏曹口傳政事,別兼春秋單閔慶世。
傳于金魯純曰,圈點催促爲之。
又傳于曰,稟承旨甚勤,爲先進差後禁推,今日開政,有意,卄六日之故也。判書參議禁推,建明門待令,當爲殿座,卽爲詣閤。
傳于金思穆曰,該府·諸堂待令。
洪樂純啓曰,今日殿座時,承旨不可不備員,左承旨李在簡,卽爲牌招,何如?傳曰,允。
傳于金魯淳曰,政官申飭,圈點亦爲申飭,藥房以兼春秋入侍。
傳于金魯淳曰,內局入侍,政官同爲入侍。
有政。吏批,判書李潭進,參判徐命善,參議李命植進,都承旨洪樂純進。以李世孝爲掌令,李克生爲修撰,河範錫爲典籍,韓師直爲同義禁,知義禁單韓師直。
兵批,判書洪名漢病,參判任希曾病,參議尹得毅病,參知李蓍廷入直進,左副承旨金魯淳進。同知單金以魯,僉知單金樂豐,副司直鄭尙淳·李萬恢·洪檢,副司果李奭輔,副司正朴在源·宋銓。
金魯淳啓曰,兵曹判書洪名漢,再招不進,推考傳旨,今方捧入,而命召傳授,一時爲急,所當更請牌招,而一日三牌,有傷事體,何以爲之?敢稟。傳曰,何敢若是?更爲牌招。
傳于金思穆曰,內局入侍。
金魯淳,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕廳言啓曰,去夜犯夜人無所捉之意,敢啓。傳曰,知道。
又以兵曹言啓曰,卽接西所衛將牒報,則本所字內,曾有上節折落一枯小松,年久腐傷,今日忽然顚仆云。令該所,依例斫伐之意,敢啓。傳曰,知道。
掌令慶再觀疏曰,伏以,皇穹點佑,聖候遄復,慶溢宗祊,歡均朝野。仍念臣,性本庸愚,百不猶人,猥荷不世之恩,濫厠臺閣之列,曾不能出一言,論一事,以效其職責,區區所勉,惟在於勤力奔走,以圖塵刹之報,前後除旨,有命輒膺,不敢爲逡巡之計,今叨見職,殆浹兩朔,屢登筵席,粗伸義分,而只傳故紙,徒切愧忸。近日以來,素患冷濕之疾,猝然添發,轉成大小便不通之症,中焦痞結,下腹膨脹,晝夜刺痛,不能屈伸,委身床玆,作一籧篨,虛縻職名,未得詣臺者,亦已多日矣。顧此病情,一味危劇,實有頃刻難保之慮,萬無陳力供仕之望,病裡悚惶,如負大何,玆將疾痛之呼,敢瀆紸纊之聽。伏乞聖明,俯垂矜憐,亟遞臣所帶之職,仍治臣逋慢之辜,以肅朝綱,俾安賤分焉。臣於引罪之章,不宜贅及,而區區寸忱,耿耿不已,略此尾陳焉。惟我聖上,革罷婢貢之擧,名旣正而德可施,實爲祈天永命之本,凡在瞻聆,孰不欣聳,而聖王制事,必圖厥終,作法雖涼,尙有其弊,今玆公私之婢貢旣罷,則公賤私賤之女,將未免不相關涉於其所主矣。旣不相關則婢屬之産育多寡,生男生女,難以摘發,而男化爲女之弊,亦安保其必無也?如此則男貢歲縮,而驛弊必多,臣實憂之。當此節目未頒之前,俯詢廊廟,申飭各道,嚴立科條,著爲成法,以爲億萬年遵守之地焉。夫璿源寶閣,乃是莫重尊奉之所,而處於沁都中言祥面牧場之畔,每當玉牒奉安之時,乃由場門汚穢之中,揆之事體,極爲未安故,故相臣閔鎭遠,居留本府時,屢陳變通之請,至有稟處之命,而其時馬畜寔繁,難於區處,因循到今。今則馬漸耗斃,所餘不過十數匹,年前已罷監牧之官,而姑無移馬之擧,獨使寶閣尊奉之所,尙欠門路淸肅之道,識者之竊歎,固已久矣。臣意則亟罷有名無實之場,以尊寶閣淸肅之儀,斷不可已也。伏願殿下,俯垂察納,千萬幸甚。答曰,省疏具悉。近者寥寥中,能陳一二件,予用尙矣。第一件事,其慮深矣。講定節目時,以此添入申飭,第二件事,豈特爾章?纔以此陳章者,予則曰豈云莫重?其中意在此處,予已目睹,璇閣自璇閣,牧場自牧場。且璇閣·史閣,在於鼎足山城,牧場在於津江,有何褻慢之事?纔者以奉安道欠潔憑藉,此則予尙笑焉。果若此,奉安道,雖千萬里,只過山野然後,其可爲精,豈有是理?況此場猶存?予亦未信,古稱龍馬生而然也。非特此也,譜閣幾百年,馬場亦幾百年?噫,近者寸土,雖若金,亦何中起墾,欲革幾百年古有場乎?且起墾之時,其褻,何寫馬場?豈曰淸道乎?錚錚雖可尙,吁咈亦三代道也,只諭予意,勿辭察職。
甲午三月二十三日午時,上御集慶堂。承旨入侍時,同副承旨韓光綮,假注書李頤祥,記事官洪國榮·南鶴聞,以次進伏訖。上曰,臺臣慶再觀,已謝恩乎?光綮曰,似已謝命矣。上曰,畿邑守令上京者,俄命知入矣,果誰也?光綮曰,富平府使尹心緯,加平郡守金光運上來云矣。上命臣頤祥,使之召入。仍出傳命還奏曰,加平郡守業已還官,富平府使尹心緯,今方來待矣。上曰,入侍。富平府使尹心緯進伏,上曰,誰也?心緯曰,富平府使臣尹心緯也。上曰,於故判敦寧尹鳳五爲誰?心緯曰,臣卽鳳五之姪子也。上曰,來時兩麥,何如?心緯曰,今春雨水適中,故兩麥頗向登矣。上曰,秋牟,何如,春牟,何如?心緯曰,秋牟則今方茁長,春牟則立苗向靑矣。上曰,付種亦爲之乎?心緯曰,方張爲之矣。上曰,昨年還穀所捧,爲幾何?心緯曰,租與雜穀,合七千餘石矣。上曰,準捧乎?心緯曰,準捧矣。上曰,已分給乎?心緯曰,已分給矣。上命退出。上曰,翰林所薦注書望,誰也?鶴聞歷陳之,上曰,李顯默,誰也?鶴聞曰,故判書李蓂五代孫也。朴在源,誰也?光綮曰,故大司諫朴弼喆之孫也。上曰,入侍注書,予知之矣。其年,幾何?賤臣曰,今年四十三矣。上曰,過二十六日後,當於便殿,翰注召試,其令新榜,以待翰注圈,承文院圈點,皆令今日內爲之。翰林宜備三員,今只有二員,一員令該曹,兼春秋啓下,下番翰林,雖兼注書,注書多人,自可備員。其令專意翰圈,雖殿座翰召試試官,自有前例,而注召試試官,前一日當下敎,侍衛·儀注·時刻單子皆安徐,待下敎,只入正時。出傳敎以次退出。
甲午三月二十三日午時,上御建明門。殿座入侍時,行都承旨洪樂純,左承旨李在簡,右承旨金魯淳,右副承旨金思穆,同副承旨韓光綮,假注書郭龍濟·尹得孚,記事官洪國榮·南鶴聞,以次侍立。上具翼善冠·袞龍袍,乘輿出通陽門,至建明門,仍詣殿座。上曰,前排入之。上命書傳敎曰,今將下敎,毛將焉傅,判書·參議爲先遞差,司直李潭爲吏曹判書,副司直徐命善爲吏曹參判,前參議李命植爲吏曹參議,一竝牌招察任。又命書傳敎曰,昨日下備局下敎,若何,而況前三日,則豈酬應日?只有今日,則焉敢若此?吏曹判書·參議,竝施不敍之典。承旨纔下敎,則未能申勅,遽請牌招,一體下敎,更思再昨臨院坐此之人禁推,則豈暮年意乎?分揀以放。上曰,朝鮮兩班驕仰難矣。上以宣傳官之誤退前排,命拿入番行首宣傳官。上曰,御前,何等重大,而以新除宣傳官傳令乎?依法,仍決棍三度。上曰,汝以武爲名,而御前棍杖,爲痛聲乎?問之。上曰,今日擧措,何如,而以當司爲傳令乎?當汰去而斟酌事,分付。上曰,當直都事拿入。上問都事姓名,樂純對曰,尹復厚也。上曰,誰之族也?對曰,未能的記,而故宰臣尹心衡之族也。上曰,今日下敎,何如,而吏曹堂上,囚單子不爲趁時卽呈,何也?御前,爲驕仰乎?依法仍決棍三度後,上曰,朝鮮臣子,知八十一歲之君則如是乎?當準杖而斟酌汰去,當往汝家,爲驕仰也。上曰,傳命宣傳官,誰也?樂純對曰,趙應鉉也。上曰,拿入,依法仍決棍三度。上曰,判義禁使入來。上曰,吏曹三堂上牌招。上曰,前排退之。上曰,政院都使令決棍事,置之。上曰,吏曹書吏決棍事,置之,渠之堂上,使之得來。上曰,罪人韓光會先上之。上曰,昨日於汝,有下敎矣。來日何日,而今爲驕仰乎?命牌當親傳乎?今日豈可如此乎?前日大臣奏汝爲善矣。今觀汝所爲,與善判異矣。在下者如是計較,則八十一歲之君,其可堪乎?今日不當如是矣。當付處,而特爲斟酌,施以不敍之典,拿出。上曰,罪人洪述海上之。上曰,汝闋服後,卽除承旨,又今番宜卽謝恩,而與判書相議,不爲謝恩,爲驕件可乎,思汝父則豈如是乎?述海對曰,承批後,卽爲謝恩矣。上曰,汝厭獨爲入來,而爲推先乎,知八十一歲之君則如是乎?當付處,而斟酌,施以不敍之典,其知之。上曰,昨日領相奏,遞吏曹參判,不知其爲善處矣。上曰,羅將退之。上曰,李魯述依例削職。出傳敎上曰,開政入侍爲之。出榻敎上還內後,諸臣以次退出。
甲午三月二十三日未時,上御集慶堂。藥房入診,吏曹三堂上同爲入侍時,都提調元仁孫,提調蔡濟恭,副提調洪樂純,假注書郭龍濟,記事官文衡中,記注官申光翰,吏曹判書李潭,參判徐命善,參議李命植,醫官方泰輿,以次進伏訖。仁孫曰,伏前勞動之餘,氣候不瑕有損乎?上曰,一樣矣。仁孫曰,湯劑進御,何如?上曰,二十六日在近,追慕益切,湯劑實難强進矣。仁孫曰,雖在追慕中,湯劑何可不進乎?雖堯舜孔孟之聖孝,此時湯劑,何可小緩,以負臣民之望耶?上曰,其止之。濟恭及樂純皆曰,都提之所達,誠是矣。上曰,追慕倍切,不忍吞下,進御建功者,專爲百姓。仁孫曰,聖敎至當矣,雖在追慕中,爲百姓進御,何如?上命進湯劑,進御訖,因命書傳敎曰,三圈皆爲承文院圈點,依前例,令吏曹,三館分排啓下,翰·注召試,當於二十七日爲之。近畿人,皆令來參,遠道人,其中,若有來京者,皆令一體許參,翰林召試,自有領·監事·知·同事·提學,當日牌招。對讀官入直儒臣爲,注書召試,命官試官,常於翰林召試承牌人中下敎,對讀官,以翰林召試對讀官仍。又命書傳敎曰,承旨有闕,代前牧使蔡弘履爲承旨,牌招察任,房順房。上曰,翰圈催促。賤臣退出催促後,與翰林洪國榮,持圈點記進伏,樂純讀奏訖。上曰,分館亦催促。賤臣承命退出,催促分館進伏訖,上曰,幾人立圈乎?賤臣起伏曰,朴思機·朴聖集·崔烜三人矣。命書傳敎曰,兵判與吏判應嫌云,其雖可惜,許遞,其代,行司直洪名漢爲兵判,牌招傳授命召。又命書傳敎曰,登科榮墓,人子之當然也。此時其何階梯?同副承旨許遞,其代,前承旨趙昌逵爲承旨,牌招察任,房順房。命書傳敎曰,騎判違牌,故頃者有問於大臣者,意或尙未快愈,而然欲問內局入侍之命,竝此也。今聞昔今瘳云,雖與兼禁將之時有異,本兵一也。莫重命召,焉敢若此?更爲牌招,傳授命召。命退出,諸臣遂以次退出。
甲午三月二十三日申時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書郭龍濟,記事官洪國榮·南鶴聞,醫官慶絢,以次進伏訖。仁孫曰,午間聖體,若何?答曰,一樣矣。湯劑進御,何如?上曰,追慕竝倍,何心强進?仁孫曰,雖在追慕中,應進之劑,何可闕一乎?仍進湯劑,上曰,政事,當日爲之。出榻敎上進御訖,仍命書傳敎曰,新榜河範錫,其年,何?今適有窠,令該曹今日政備凝。命退,諸臣遂以次退出。
甲午三月二十三日申時,上御集慶堂。親政入侍時,吏曹判書李潭,參判徐命善,參議李命植,行都承旨洪樂純,吏曹佐郞李鼎運,兵曹參知李蓍廷,左副承旨金魯淳,兵曹佐郞李中權,假注書尹得孚,記事官洪國榮·南鶴聞,以次進伏訖。上曰,兵曹判書前望入之。注書臣得孚持入,樂純歷擧單子中姓名,至洪名漢,上曰,曾爲之乎?樂純對曰,未曾爲之矣。仍命書傳敎,上曰,翰注圈點爲之乎?知入。上曰,承文院分館爲之乎?知入。上曰,分館及翰注圈點本草竝皆持入。注書臣得孚持入,樂純歷擧三點二點姓名以奏,上曰,昔則翰林薦,豈如是之多乎?翰注薦則觀召試,承文院則例當付職矣。樂純對曰,然矣。仍命書召試日字及試官傳敎,上曰,圈點單子,速爲修正以入。諸臣以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。嗚呼,此日,憶昔丁丑,心膽皆隕,身雖在此,心在西郊。嗟,我今日海東臣子,莫量八十一歲君心,何食君祿?其於此時,氣何暇諭,待敎入侍,內殿氣候一樣矣。
金魯淳啓曰,事變假注書尹載命,時無職名,令該曹依例付軍職,冠帶常仕,何如?傳曰,允。
傳于趙昌逵曰,內局入侍,禮房承旨同爲入侍。
李在簡啓曰,今日齋宿事,命下矣。承旨當爲備員,而同副承旨金思穆,纔已頒資出去,卽爲牌招,何如?傳曰,允。
假注書郭龍濟有頉,代以姜文煥爲假注書,假注書尹得孚有頉,代以李益運爲假注書,事變假注書尹載命有頉,代以鄭爲事變假注書。
金魯淳啓曰,假注書姜文煥·李益運,事變假注書鄭,時無職名,令該曹依例付軍職,冠帶常仕,何如?傳曰,允。
以備忘記,傳于趙昌逵曰,明朝德游堂南庭親傳,只禮房引儀入侍,待下敎,只入正時,其時奉香祝,來憶昔窩,儀注侍衛,皆安徐。
傳于趙昌逵曰,內局入侍。
金魯淳,以禁衛營·一所巡廳·二所巡廳·右邊捕盜廳·左邊捕盜廳言啓曰,去夜犯夜無人無所捉之意,敢啓。傳曰,知道。
甲午三月二十四日辰時,上御集慶堂。藥房入診,禮房承旨同爲入侍時,都提調元仁孫,提調蔡濟恭,副提調洪樂純,假注書郭龍濟,記事官洪國榮·南鶴聞,右承旨趙昌逵,醫官鄭允協·慶絢·吳道炯·金季良·柳光翼·白文昌·洪愼讓·康命徽,以次進伏訖。仁孫曰,夜間聖體,若何?上曰,一樣矣。寢睡,亦何如?上曰,亦一樣矣。仁孫曰,湯劑進御,何如?上曰,追慕日益倍,何心强進乎?仍命書傳敎曰,嗚呼,憶昔丁丑,今八十一,千千萬萬料表,重逢諱辰,豈曰孝乎?嗚呼,今月初九日,料表伸忱。嗚呼,此日,只傳香祝,亦豈孝乎?今夕宿憶昔窩,卽其門親傳,仍詣萬歲門,瞻長樂,復瞻光明殿而入,嗚呼,此何意?此殿,卽壬午嘉禮殿故也。其夜,當宿德游堂,抑亦何意?此庚子五朔所御處故也。明日親傳後,禮房隨詣,與獻官,奉審後來奏。仁孫曰,俄者傳教,雖在追慕中,此時湯劑,何不進御乎?上曰,今日追慕倍切,更何心吞下乎?仁孫曰,記云,擧足不忘其親,聖心當此,豈不然乎?至於湯劑,何可小緩乎?仍進湯劑,上進御訖。請診候,允協等,以次診脈,退伏奏曰,脈候如昨無異矣。上曰,建功之效,何如?仁孫曰,入味元之上矣。樂純讀奏各道狀聞訖,命退,諸臣遂以次退出。
甲午三月二十四日未時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書姜文煥,記事官洪國榮·南鶴聞,醫官慶絢,以次進伏訖。仁孫曰,午間,聖體調攝,若何?上曰,一樣矣。仁孫請進湯劑,上命進湯劑,御一貼後,樂純奏曰,臣適有言端,故敢此仰達矣。安眠一島,自是國家材木之府庫,而近來法禁漸弛,奸民犯斫,連抱大木,日漸稀疎。朝家若有取用之事,將未免苟艱之患,臣願自廟堂,嚴立法條,各別嚴禁,俾勿如前之弊,爲宜也。上曰,因事端,所奏誠是,今備局申飭。樂純又奏曰,山腰犯耕,法意甚嚴,而島民斫伐松木,拔其盤根,因以作田耕種,年久之後,恐有童濯之患,此亦嚴禁,爲宜也。上曰,一體申飭,可也。出擧條校理林得浩,修撰洪名漢,持通鑑纂要,追後入侍。上考問成湯·周文武得國年次及享年幾何,因命先退。上命藥房提調,持湯劑,更爲入侍,濟恭奉進湯劑,上進御訖。命內醫,持黃帝素問入侍。命樂純,讀素問篇題後,諸臣以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。親傳同敦寧,身在慶熙中,是豈孝也?欲月臺,今爲此,是豈孝也?長樂殿·光明殿,欲瞻闕焉,是豈孝也?一日三闕,此何人哉,是何由乎?八十一而然也。氣何暇諭,何心建功?心在西郊,待敎入侍,內殿氣候一樣矣。
傳于趙昌逵曰,禮房承旨入侍時,同副承旨同爲入侍。
傳于金思穆曰,內局入侍,儒臣,持陟岵章,同爲入侍。
傳于趙昌逵曰,內局入侍。
傳于李在簡曰,禮房承旨入侍。
以備忘記,傳于洪樂純曰,爲予,先問金丹建功,次問句便扁鵲,爾果有功,其飮三貼,氣何若此?爾果其鵲,奉鈔幾來。令予若此,建功深藏,鎖鈔扁鵲,便休本廳。
以備忘記,又傳于曰,君年八十一,古牒豈有?予則自知,衆何若此?咸曰,慶也庶幾知矣,勸建功,對豐亨,曷膳可笑?嗚呼,予心,惟在西郊中,三貼猶仰體,其況加一點?令內局知悉焉。
以備忘記,又傳于曰,嗚呼,戊戌春,受恩慈聖,庚子後,仰得慈殿,而嗚呼,六十四,何怙何恃?到今八十一,豈特冥然,亦云孝乎?今月忍兩日,踰兩月,若逢六月初八日,嗚呼,萬古,豈曰子道?興惟及此,心膽皆隕。今夜將宿德游,夢遊西郊,池塘衆蛙,齊聲寓予,嗟哉,內局,一何悶予?予問者,惟造物,故,今問嶺儒·海西儒來云,而莫知何事,當見承旨,卿等先休。
傳于趙昌逵曰,坐直承旨入侍。
金魯淳,以御營廳·一二所巡廳·左邊捕盜廳·右邊捕盜廳言啓曰,去夜犯夜人無所捉之意,敢啓。傳曰,知道。
濟州牧使朴聖浹狀啓,正朝方物進上,逆風連吹,以至歲飜,而尙不得過涉,惶恐待罪事。傳于趙昌逵曰,勿待罪事,回諭。
甲午三月二十五日辰時,上具翼善冠·袞龍袍,步詣德游堂。親傳香入侍時,右承旨趙昌逵,同副承旨金思穆,假注書李益運,記事官洪國榮·南鶴聞,以次進伏訖。上曰,各陵則禮房奉審,明陵則禮房與同敦寧金孝大奉審。出榻敎命賤臣,出頒編次人入侍事下敎。出榻敎儒臣持陟岵章入侍事下敎。出榻敎上,下御製諭沖子文,累百言,令編次人蔡濟恭,校正讀奏訖。命濟恭先退,上講陟岵章一次,命林得浩·徐有慶兩儒臣進講訖。上又講一次,仍命退出。
甲午三月二十五日巳時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書姜文煥,記事官洪國榮·南鶴聞,校理林得浩,修撰徐有慶,醫官慶絢·鄭允協·吳道炯·金季良·柳光翼·白文昌·洪愼讓·康命徽等,以次進伏訖。仁孫曰,夜間聖體調攝若何,寢睡·水刺之節,亦何如?上曰,氣雖一樣,心在西郊,因命儒臣進伏,上誦陟岵章,命兩儒臣繼讀一遍後,卽命先退。仁孫請進湯劑,上進御一貼後,命樂純,書歎冥然,示沖子文。命濟恭讀一遍後,命賤臣,持給同副承旨金思穆,使之精書粧䌙以入。出榻敎諸臣因爲退出。
甲午三月二十五日未時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書姜文煥,記事官洪國榮·南鶴聞,醫官慶絢,以次進伏訖。仁孫曰,午間,聖體調攝,若何?中宮殿氣候,亦何如?上曰,一樣矣。仁孫曰,當此聖心用慮之時,頻御湯劑,以爲保嗇聖躬之道,爲宜也。上命進湯劑,御一貼後,濟恭先退。上問賤臣曰,汝觀再明日召試乎?臣奏曰,將觀之也。樂純奏曰,注書,卽故晉山君姜希孟之孫也。上曰,然乎?因命賤臣,持入國初登俊試榜目,命樂純考見後,仁孫又請進湯劑,濟恭奉進湯劑,上固辭再三。仁孫·濟恭迭奏曰,聖候方在靜攝之中,又當連日用慮之時,湯劑進御,不容少緩。伏願聖上,俯諒臣等煎迫之情,亟許進御,千萬顒祝。樂純奏曰,保護聖躬,卽是仰體祖宗眷恤之道也。上因命進湯劑,御一貼後,又命持入通文館志考,問我國南北延袤。樂純奏曰,登俊試榜目,年久渝弊,不堪披閱,使弘文館改粧,薦宜也。上命樂純書傳旨曰,今日,聞自前朝,有國初榜目,意謂有模樣,追聞書二層,其亦年久云,及今不爲,其將泯矣,可勝惜哉。入直儒臣,次次看檢紙地,取用度支,精書粧䌙以置。卽命校理林得浩,修撰徐有慶入侍,以改粧之意申飭,儒臣奉傳旨先退。上曰,古人已云,思良妻,思良臣,今予思者,於前權爀,於近尹東昇。今聞權爀子,已蔭官云,時仕乎,作散乎?若作散,待窠卽爲調用。尹東昇子有云,待闋服,卽爲懸註調用,以示予暮年思古人之意。樂純書讀傳旨後,諸臣以次退出。
甲午三月二十五日未時,上御集慶堂。禮房承旨入侍時,右承旨趙昌逵,假注書李益運,記事官洪國榮·南鶴聞,以次進伏訖。上着笠起坐,命讀明陵祭物單子·祭官擧案及各陵齋郞擧案,因命退遂退出。
甲午三月二十五日初更,上御集慶堂。坐直承旨入侍時,右副承旨蔡弘履,假注書李益運,記事官洪國榮·南鶴聞,以次進伏訖。上曰,海西·嶺南兩道儒生,胡爲而來?弘履曰,臣等自外問之,則卽向來靑衿錄事,而疏槪,姑未入來,故未知裡面之如何矣?上曰,其貌樣何如云耶?弘履曰,不着儒衣儒中,着笠而來云矣。上曰,如此輩,不足諭矣。藥房提調持湯劑更爲入侍。出榻敎藥房都提調元仁孫進伏。上曰,儒疏中達辭,何如?仁孫曰,向來聞疏儒之來,而中間無影響矣。今又更來,而疏激則大抵禁靑衿錄事云矣。上曰,是造物矣,予之湯劑過矣。仁孫曰,造物自造物,何關於湯劑乎?上進御湯劑,命內局先退。仍命弘履進前,取讀各道濟州狀啓,命賤臣,持入光陵忌辰大祭祭報府,命弘履讀奏訖,諸臣以次退出。
甲午三月二十五日戌時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書姜文煥,記事官洪國榮·南鶴聞,醫官慶絢,以次進伏訖。仁孫曰,夕間,聖體調攝,若何?中宮殿氣候,亦何如?臣等不任煎迫,敢奉湯劑,恭俟聖敎。上命進湯劑,御一貼後,諸臣因卽退出。
上在慶熙宮。停常參·經筵。
藥房都提調元仁孫,提調蔡濟恭,副提調洪樂純啓曰,代未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?臣等不任區區憂慮,敢來問安,竝此仰稟。答曰,知道。嗚呼今日,追憶丁丑,心膽皆隕,意願夜夢遊西,亦漢爲意,僅特孔聖嘆,亦豈孝乎?嗟哉今日,何心建功,氣亦何諭,嗚呼今日兩日,其亦冥然,翌朝入侍,內殿氣候一樣矣。
中宮殿·惠嬪宮,藥房口傳問安。答曰,知道。
藥房口傳啓曰,臣等卽伏承問安批旨,有翌朝入侍之命,實不勝抑鬱悶迫之至,臣等非不知聖孝不匱,追慕方切,而保嗇聖躬,乃所以仰慰陟降之道,則今日之進御湯劑,比常時尤合加意。玆敢不避瀆擾,相率陳籲。伏乞亟許持湯劑入侍,千萬幸甚,惶恐敢啓。無批答
金魯淳,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
以備忘記,傳于趙昌逵曰,嗚呼,自古來今,豈若予者乎?一月內,忍過兩日,此豈孝也,亦曰子道?瞻西郊而心隕,誦蓼莪而良欲溘然。嗚呼,今日,建功何功,扁鵲何鵲?只歎冥然,心慨支撑矣。
趙昌逵啓曰,時原任大臣,爲承候來待矣。傳曰,入侍。
傳于金思穆曰,禮房承旨,先爲入侍。
姜文煥有頉,代曺文權爲假注書,李益運有頉,代李顯默爲假注書,鄭有頉,代李星俊爲事變假注書,李星俊在外,代愼師穆爲事變假注書。
傳于趙昌逵曰,內局入侍。
蔡弘履啓曰,假注書曺文權·李顯默,時無職名,令該曹,依例付軍職,冠帶常仕,何如?傳曰,允。
趙昌逵,以大司成意啓曰,依傳敎,拒其章,太學掌議元啓夏·李得履,墨名靑衿錄,不着儒巾昌寧居幼學李克英·孫壽國·申國松,海州居幼學鄭時翊·安行能·閔龍采,限三年停擧之意,敢啓。答曰,昨日下敎之後,恐或事件異焉,欲爲詳問,今聞果然,非拒也,初不關由太學云。然則此處分,果矣,特爲分揀。一自金稙後,中外妥帖,豈有是理?太學其亦序坐云,況外方乎?且今事觀之,三百六十州,只昌寧·海州設有此弊,自今日後,其亦懲戢,其何飭也?雖不着儒巾,此等闕外事。今者停擧,若稷小功察,況不關由於太學,本館已飭云,嗟哉,暮年,豈深察乎?鄕儒三年停擧,一體分揀。噫,此亦一弛一張之道也。
傳于趙昌逵曰,明日皆口傳問安。
又傳于曰,內局入侍。
曺文權有頉,代兪鉉章爲假注書,李顯默有頉,代成鼎鎭爲假注書。
金魯淳,以訓鍊都監·一二所巡廳·左右捕盜廳言啓曰,去夜無犯夜所捉之意,敢啓。傳曰,知道。
甲午三月二十六日辰時,上御集慶堂。藥房入診入侍,時原任大臣,同爲入侍時,都提調元仁孫,提調蔡濟恭,副提調洪樂純,假注書姜文煥,記事官洪國榮·南鶴聞,領議政金相福,領敦寧金陽澤,領府事韓翼謩,左議政金尙喆,判府事申晦·李溵·李思觀,醫官慶絢·鄭允協·吳道炯·金季良·柳光翼·白文昌·洪愼讓·康命徽,以次進伏訖。仁孫曰,夜間聖體調攝,若何,寢睡·水刺之節,亦何如?上曰,一樣。中宮殿氣候,亦何如?上曰,一樣矣。仁孫請進湯劑,上命進,濟恭奉進湯劑,上進御訖。時原任大臣,次次退出。仁孫請診脈候,醫官以次診候後奏曰,脈候左右三部調均,脾胃脈亦一樣矣。陽澤曰,今當式年,本府譜牒,將有追錄之擧,而舊規煩複汗漫,故年前筵稟改式,尙未精約,其後壬午追錄,大簡而沒實,殆不省世代來歷。今番則稍更斟量大體,依前追錄規式,而毋論宗親·儀親,新入之人,宜先錄其父親然後,繼書其追入者,故敢達矣。上曰,依爲之。陽澤曰,先錄之際亦須溯本,而表書之宗親,則以大王幾代孫書之乎?上曰,以王子大君書之。陽澤曰,儀親則以府院君書之乎?上曰,依爲之。出擧條上曰,今聞使臣狀聞,刷馬驅人,作故於館所云,聞甚惻然。令本官,顧恤妻孥,以示此意。陽澤及藥院諸臣,以次退出。
甲午三月二十六日辰時,上御集慶堂。時原任大臣·禮房承旨,同爲入侍時,領議政金相福,領敦寧金陽澤,領府事韓翼謩,左議政金尙喆,判府事李溵,判府事李思觀,右議政元仁孫,右承旨趙昌逵,假注書李益運,記事官洪國榮·南鶴聞,以次進伏。領相金相福問候,諸大臣以次問候訖。上曰,金孝大,嘉善乎,嘉義乎?昌逵曰,未詳矣。命書傳敎曰,嗚呼,莫能拜陵,只傳香祝,是豈孝乎?雖然,旣親傳香,何異詣陵?且初九日,執禮旣陞資,況替酌獻官乎?同敦寧金孝大,特爲加資,口傳下批。仍命賤臣頒布,知入金孝大資級。又命書傳敎曰,今予一心,於豐亨,於建功,求造物,故每問儒來,昨聞兩道儒來,且問本事,初則例聞,臥而靜思,噫,頃者鄕儒章,欲諭中止,其後太學金稙事後,事已妥帖,今無可論者。曰以鄕案,則所謂鄕案,卽兩班代此,何敢登諸公車,其聞,曰以鄕儒,不着儒巾,着笠而來云,自卑稱冤抑,何意太學,言於政院者,聞之,卽金稙者流,初則泛笑,靜思慨然。噫,雖此日,及今不飭,更何時?況金稙下敎之後,處分嚴正,嗚呼,鄕案二字,何敢陳於予乎?一弛一張,文武之道也。拒其章,太學掌議,靑衿錄墨名,稱儒陳章,不着儒巾諸儒,亦爲限三年停擧,以示予嚴隄防·正士趨之意,其令大司成,卽爲擧行後草記。諸臣以次退出。
甲午三月二十六日未時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書曺文權,記事官洪國榮·南鶴聞,醫官慶絢,以次進伏訖。仁孫曰,聖體調攝,若何?上曰,一樣矣。仁孫進湯劑,上進御。上命賤臣,儒臣持蘇秦傳入侍。副校理鄭元始,副修撰徐有慶進伏。上命元始·有慶·賤臣·國榮·鶴聞,各讀一遍,又命樂純讀畢。諸臣以次退出。
甲午三月二十六日酉時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書曺文權,記事官洪國榮·南鶴聞,醫官慶絢,以次進伏訖。仁孫曰,聖體調攝,若何?上曰,一樣矣。仁孫進湯劑,上進御。上命書傳敎曰,明日注召試,命官左相,試官鄭存謙·具允鈺·趙宗鉉·尹得毅,堂下試官仍,禮堂·藝文提學,翰召試,牌招安徐。出傳敎諸臣以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。中宮殿哀痛之中,今日又當私服公除,氣候,亦何如?臣等不任區區憂慮,敢來問安,竝此仰稟。答曰,知道。其過昨日,是豈孝乎?予與內殿氣候一樣,待敎入侍。
中宮殿,藥房口傳啓曰,臣等,以復膳之請,前後煩籲,凡幾遭也,批旨縷縷,兪音終靳,下情雖極焦迫,屢瀆亦甚惶悚,近日以來,姑且泯默,而憂慮之忱,不敢夙宵暫弛。今則禮制有限,公除已過,情雖無窮,禮則有節,卽禮經之訓也。常膳之復,不容一日少緩。故玆敢不避瀆擾,仰悉衷懇。伏乞更加深思,亟許所請,以慰臣民顒祝之望,千萬幸甚。惶恐敢啓。以諺書答曰,至今日支撑,又當此時,情理益切罔極,而自上懇勸,卿等又屢請,當抑制私情,而爲之勿慮也。
惠嬪宮,藥房口傳問安。答曰,知道。
公除後,大殿·惠嬪宮·世孫宮·嬪宮,政院·玉堂口傳問安。答曰,知道。
中宮殿,政院·玉堂口傳問安。答曰,罔極。大殿,朝廷·二品以上·奉朝賀·六曹堂上口傳問安。答曰,知道。中宮殿,朝廷·二品以上·奉朝賀·六曹堂上口傳問安。答曰,罔極。
傳于蔡弘履曰,注書召試,命官領相爲之。
傳于金思穆曰,只禮房入侍,侍衛安徐。
趙昌逵啓曰,假注書兪鉉章·成鼎鎭,時無職名,令該曹,依例付軍職,冠帶常仕,何如?傳曰,允。
傳于金思穆曰,內局入侍。
愼師穆有頉,代以羅學素爲事變假注書。
蔡弘履啓曰,事變假注書羅學素,時無職名,令該曹,依例付軍職,冠帶常仕,何如?傳曰,允。
傳于蔡弘履曰,右承旨與臺臣入侍。
又傳于曰,藥房提調持湯劑入侍。
宋景煥病,代以李敬裕爲假注書。
江原監司李溎,原州等官居幼學申俊彦母等燒死事狀啓,傳于金思穆曰,令本道,恤典擧行。
備忘記,中官受由過限者多,其涉駭然,後復若此,當下敎,申飭內侍。
李在簡,以戶曹言啓曰,依定式,鄕校洞於義宮,參判臣具㢞,與佐郞臣徐有綱,進詣奉審,則奉安閣薍簾及風遮草芚破傷,景福殿與月廊眞殿及報春門外齋室,於義本宮,參判臣具㢞,與佐郞臣徐有綱,工曹參判臣李鎭翼,佐郞臣朴左源,進詣奉審,則景福殿東西行閣雨漏六庫,正殿層階·後面層階,塗灰剝落,愛蓮齋建福門,風遮草芚破傷,永慕堂雨漏三庫,於義本宮正堂,雨漏六庫,朝陽樓,雨漏二庫,啓慶軒,雨漏三庫,薍簾破傷,分付各該司,使之卽連修改,而亦令本曹郞廳,監董擧行,何如?傳曰,允。
趙昌逵,以承文院言啓曰,本院寫字官李宗賓·朴履孝·趙元魯陞實代,隷習金命純·白尙一·洪夏弼陞補,付軍職,冠帶常仕,閑良成錫禧·金永昌·李光胤·朴德壽·宣起範·趙宗澤,筆才頗有成就之望,屬于本院隷習,使之鍊業,何如?傳曰,允。
李在簡,以戶曹言啓曰,彰義宮,依定式,判書臣徐命膺,佐郞臣徐有綱,進詣奉審,則成一齋東狹門,木只一箇折傷,四美堂東狹板門一隻破傷,令各該司,卽令修改之意,敢啓。傳曰,知道。
李在簡,以戶曹言啓曰,文昭殿碑閣,淨業院碑閣,追慕洞碑閣,蠶壇碑閣·流霞亭,依定奪,發遣本曹郞廳奉審,則俱爲無頉,而追慕洞碑閣墻垣夫防草伍張,女防草拾張折傷,流霞亭雨漏三處,卽令修補之意,敢啓。傳曰,知道。
趙昌逵,以禮書言啓曰,中宮殿供上,以素膳,限公除日封進事,啓下矣。公除至於今日,自明日,依例復常膳對進之意,分付,何如?傳曰,允。
蔡弘履,以兵曹言啓曰,今三月二十七日,連山居幼學朱炯文稱名人,自興化西狹門入來,鳴申聞鼓,依定式,下該曹推問,何如?傳曰,允。
金魯淳,以禁衛營言啓曰,去夜犯夜人無所捉之意,敢啓。傳曰,知道。
金魯淳,以一二所巡廳言啓曰,去夜犯夜人無所捉之意,敢啓。傳曰,知道。
金魯淳,以左右邊捕廳言啓曰,去夜犯夜人無所捉之意,敢啓。傳曰,知道。
兵曹判書洪名漢疏曰,伏以臣,於病淹床席之中,忽伏承本兵特授之命,驚惶震越,歷日靡定。臣不過空疏孱劣之一書生耳,凡於需世之務,百無一能,而至如軍旅之事,尤昧昧也。本末長短,宜莫逃於淵鑑之下,而今乃以中權之柄,擧以畀之,不少難愼,玆曷故焉?噫,司馬之職,有國所重,管轄五營,委寄甚隆,甄別萬武,責任不輕,苟非威望足以鎭服一世,才猷可以剸理劇務,則莫宜居之。今若以臣而當此任,則眞是鶢鶋之饗鍾,夏蟲之語氷,臣之滿心慙惶,固不暇言,豈不有幸於淸朝綜核之政哉?念臣受恩罔極,致位崇顯,從前所叨,莫非僥濫,而不能引分力辭,未免有除輒膺,每一循省,愧汗浹背。日昨三召之下,亦不得不冒沒出肅,而夤緣磐礴於匪據之地,則畢竟僨誤國事,玷累聖簡,非細故也。且臣,自來貞疾,不比恒人,杜門呻蟄,殆同癃廢,又因面癤大肆,完合尙遠,不出戶庭,已浹月矣。以此疾狀,奔走鞅掌,則早晩顚仆,勢所必至。以才分則旣如彼不稱,以疾病則又如是難强,虛縻重任,罪戾層積,而連値淸齋,無路呼籲,今始略構文字,仰瀆崇聽。伏乞聖明,諒臣辭之非出飾讓,亟命鐫改臣新授職名,以重公器,以便調息,不勝萬幸。答曰,省疏具悉。噫,先卿尙今思焉,今者此任,其云晩矣,三牌受召,予則曰,過矣,卿勿過辭行公。
副應敎兪彦鎬疏曰,伏以惟天惟祖宗,眷佑我邦家,寶算益隆,玉候遄復,歡欣慶忭,小大同情,念臣不忠無狀,自陷大僇,尙賴天地之至仁,獲保絶海之危喘,而釁負旣重,情地愈蹙,社門斂迹,與母相守,泣血追愆,屛息竢譴,蓋三歲于玆矣。玉署淸銜,夫豈臣夢寐之所及,而乃蒙大化陶甄,無物不退,如臣滓穢之賤,亦得備數於簪紳之末,除旨遠辱,馹召繼降,枯楊華荑,朽骨豐肌,未足以喩此洪造,臣祗奉恩命,且感且惶,不自知涕汗之交逬也。噫,霜露無非至敎,頂踵皆歸造化,及今拂拭收錄之日,臣何敢以積戾重累,自阻仁覆,不思所以竭蹶叩謝,以重速辜恩慢命之誅哉?第臣目下情理,誠有萬分煎迫者,臣母今年八十有一矣,篤老精力,日覺凜凜,疾病淹潛,長委床褥,臣之從前祈免也,將此情勢,屢煩籲號,今不敢復事覼縷,而數年以來,疲癃竝甚,轉動須人,近因風氣不適,將攝失宜,外感隨乘,諸症頓劇,寢食都癈,昏綴有加,臣方左右扶護,實無離側赴朝之望,戰悚憂灼,不知攸處。惟有疾聲之呼,庶幾蒙幸於孝治之下,玆不得不冒死頻控,任情蔑分,何往非罪?伏乞聖慈,曲賜鑑諒,將臣職名,亟行鐫遞,俾得專意省救,仍命重勘臣罪,以昭法紀,不勝至幸。答曰,苟疏具悉。勿說之戒,孔聖攸訓,況於本事,今無可言,爾勿辭,來察職。
甲午三月二十七日巳時,上御集慶堂。翰注召試入侍時,試官領議政金相福,司直具允鈺,判尹鄭存謙,提學李潭,副司直鄭昌聖·趙宗鉉,兵曹參議尹得毅,副校理鄭元始,副修撰徐有慶,右承旨趙昌逵,記事官宋景煥·洪國榮·南鶴聞,以次進伏訖。相福曰,近日聖體,若何?上曰,一樣矣。寢睡·水刺,何如?上曰,亦一樣矣。相福曰,左相翰試則不欲當之,其子宇鎭於翰試則引嫌故也,注試則必欲當之,故宇鎭初不入來,兩試俱未見之矣。上曰,竝爲不見乎?相福曰,宇鎭年少,故左相每以早出仕路,爲悶而已,通說書,雖不見召試,亦何妨乎?上曰,說書已通乎?相福曰,然矣。上曰,年,幾何?相福曰,二十一云矣。上曰,內局入侍。都提調元仁孫,提調蔡濟恭,副提調洪樂純,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。進湯劑。上曰,精神益苶,可怪。相福曰,屢屢用心,故然矣。上進御訖。上曰,無益之物,卿等强勸,怪矣。請診候,泰輿等以次診之。退伏奏曰,脈候左右三部度數調均,滑體胃脈連勝矣。上曰,中宮殿進御加味六君子湯,今日旣已製入,此後蔘桂各減五分,五貼式,日次製入。出傳敎相福曰,臣精神錯漠,似不能考文,右相年少於臣,試監亦勝矣。上笑曰,卿亦何可不可乎?仁孫曰,旣有領相,則臣何敢當之乎?上曰,卿等相讓矣。相福曰,試監勝於臣,故然矣。命退出,諸試官先退。樂純讀奏各道漕運狀聞後,退。
甲午三月二十七日未時,上御集慶堂。藥房入診,科次同爲入侍時,都提調元仁孫,提調蔡濟恭,副提調洪樂純,記事官宋景煥·洪國榮·南鶴聞,試官領議政金相福,司直具允鈺,判書鄭存謙,提學李潭,副司直鄭昌聖·趙宗鉉,兵曹參議尹得毅,副校理鄭元始,副修撰徐有慶,右承旨趙昌逵,醫官方泰輿,以次進伏訖。進湯劑,上進御訖。命昌逵,持先捧章入侍,仍命科次,翰試坼封後,上曰,宋銓難矣,必善文矣。相福曰,然矣。上曰,李儒慶,誰也?仁孫曰,提調之甥姪矣。上曰,然乎?朴聖集,誰耶?仁孫曰,大興人矣。上曰,三人皆一色乎?相福曰,然矣。注試拆封後,上曰,宋銓又爲之難矣。相福曰,着工之人,皆爲之矣。上曰,尹載命,誰也?仁孫曰,門外人也。上曰,金履鏞,誰耶?仁孫曰,金昌翕號三淵之曾孫也。曾爲忠良科矣。命諸試官退去。上曰,藥房提調持湯劑,更爲入侍。出榻敎提調更進湯。上曰,氣苶之症如此,建功不知有功矣。仁孫曰,日氣不寧,故聖候時或有如此之氣,益進湯劑然後,可以爲節宣之道矣。上曰,饌品中,鷄肉,最有味矣。仁孫曰,補眞之節,無如鷄肉矣。上進御訖。命退出,諸臣遂以次退出。
甲午三月二十七日酉時,上御集慶堂。坐直承旨,詣臺臺臣,同爲入侍時,右承旨趙昌逵,正言洪樂恒,假注書成鼎鎭,記事官洪國榮·南鶴聞,進伏訖。上曰,臺諫,誰也?昌逵對曰,洪樂恒也。上曰,誰家族也?昌逵曰,奉朝賀臣洪鳳漢之族也。上曰,幾許寸矣?昌逵曰,洪鳳漢九寸姪云矣。上曰,只擧新啓。樂恒啓曰,請還寢殺獄罪人河必雄,印信僞造罪人宋興三,減律定配之命,定配罪人全孝曾特放之命。措辭見上坡州,卽畿甸關防,變通之初,廟堂薦剡,意有攸在,文武交差,必取鍊熟,而今番新定式之後,雖使該曹擬望,而不可付諸無殘歷乏才具之人也,明矣。時任牧使權栻,本以貿貿,且乏聲蹟,設有履歷之可言,不合於關防重任,除牧之下,物論喧騰,請坡州牧使權栻改差,其時不擇銓官推考。竹山府使李殷福,本以狂悖之人,不思調賑之策,族徵謀於猾吏,疑訟付諸奸鄕,吏緣爲奸,民不堪苦,此等之人,不可置之字牧之任,請竹山府使李殷福罷職。臺臣前後申飭,非止一再,而除旨一下,在京而或稱在外,在外而必待過限,臣誠慨然,不可一任虛縻,請下諭不上來臺臣罷職。答曰,不允。京端三件事,近者臺閣,只謄傳故紙日,其猶錚錚,予用嘉之,竝依啓。命臺臣,先爲退出。上命昌逵書傳敎曰,此時守令,豈可曠焉?守令多窠,待開門,政官牌招,開政擇差,待下批,其令卽爲辭朝。仍命諸臣以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。連三貼,氣益苶,嗟建功,果有功,予自知,一何勸?氣何諭?待敎入侍。
中宮殿·惠嬪宮,藥房口傳問安。答曰,知道。
傳于趙昌逵曰,陰陽科入格人,持算待令。
洪樂純啓曰,假注書李敬裕,時無職名,令該曹,依例付軍職,冠帶常仕,何如?傳曰,允。
傳于金思穆曰,內局入侍,儒臣持問答,與坐直承旨,同爲入侍。
傳于趙昌逵曰,譯科入格人,明日待令于通陽門,而其壯元,表其壯元事,分付禮曹,勿出朝報。
有政。吏批,判書李潭進,參判徐命善雜科進,參議李命植式暇,右承旨趙昌逵進。吏批啓曰,坡州牧使今當差出,而本州,防禦重地,兼以孔道,不可不各別擇差,未赴任邊將,竝擬,何如?傳曰,允。以黃樟爲持平,洪和輔爲坡州牧使,權伋爲竹山府使,金相勳爲礪山府使,洪名漢爲軍器提調,朴長燮爲注書,禁府都事尹達東,司宰奉事南最明相換,李重馥爲吏曹佐郞,洪名漢爲訓鍊提調,洪名漢爲禁衛提調,洪名漢爲御營提調。兵批,判書趙重晦病,參判任希曾病,參議尹得毅入直進,參知李蓍廷病,右承旨趙昌逵進。以權栻爲副護軍,趙重晦·郭象仁·韓光綮爲副司直,尹行晉·朴天衡爲副司果,成鼎鎭·羅學素·李敬裕爲副司正。
趙昌逵,以吏批言啓曰,本曹佐郞南履寬,敦寧府參奉李沖呈狀內,俱以身病甚重,勢難察任云,倂依例改差,何如?傳曰,允。
全羅監司狀啓,四月朔進上中,秀魚卵,節候尙早,限內不得封進,惶恐待罪事,傳于李在簡曰,勿待罪事,回諭。
金魯淳,以御營廳·一二巡廳·左右捕廳言啓曰,去夜犯夜人無所捉,敢啓。傳曰,知道。
甲午三月二十八日辰時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書成鼎鎭,記事官洪國榮·南鶴聞,醫官鄭允協·慶絢·吳道炯·金季良·柳光翼·洪愼讓·白文昌·康命徽,以次進伏訖。仁孫曰,夜間聖體,何如?上曰,一樣矣。寢睡·水刺之節,何如?上曰,如昨矣。中宮殿氣候,若何?上曰,亦一樣矣。仁孫請進湯劑,上進御湯劑。仁孫請診候,上曰,置之,仍命醫官退去。上曰,諸醫脈道差勝之言,無乃諂乎?仁孫曰,臣子之所對,然矣。濟恭曰,脈道差勝,國家莫大之慶矣。上曰,孔聖之壽,幾何?仁孫曰,七十三矣。上曰,聖人亦云衰矣,況予之八十一乎?氣益苶然矣。上曰,今日爲雜科乎?仁孫曰,爲之矣。上曰,雜科中,陰陽科,爲兩班科矣。仁孫曰,然矣。上命雜科入格人入侍。賤臣率入入格人金取禹·鄭宅寧·卞得麟·洪處中·李壤,以次進伏。上命入格人,所逢大文,次次讀奏。上又命陰陽科入格生二人,各籌其日纏,仍命諸臣以次退出。
甲午三月二十八日申時,上御集慶堂。藥房入診,坐直承旨·儒臣同爲入侍時,都提調元仁孫,提調蔡濟恭,副提調洪樂純,假注書李敬裕,記事官洪國榮·南鶴聞,右副承旨蔡弘履,校理林得浩,修撰李德師,醫官鄭允協·慶絢·吳道炯·金季良·洪愼讓·白文昌·柳光翼·康命徽,以次進伏訖。仁孫曰,午後聖體,若何?上曰,氣苶而頭熟,此是前未有之症矣。仁孫對曰,當此日氣不佳之時,雖是凡干之人,例多如此,況以聖算望九之年,豈不如此乎?第頭部有熟氣,亦似不妨矣。患候平復之後,舊日平和之氣,必是復回而然矣。上曰,藥房姑爲退去。命儒臣承史,各講警世編講訖。上曰,注書出去,今日譯科,爲漢學與否知入。賤臣承命出來,問得後入奏曰,今始爲漢學云矣。上曰,樂房提調持湯劑,更爲入侍。藥房三提調,持湯劑,更爲進御後,仁孫仍請診候,因命醫官入侍。允協進伏,診脈退伏奏曰,脈候左右三部調均,且好矣。慶絢等所奏,亦如允協所奏同矣。上命書御製,仍命蔡濟恭讀之。讀訖。濟恭曰,誠好矣。上命弘履,傳于東宮?諸臣以次退出。
上在慶熙宮。停常參·經筵。
貞禧王后忌辰。
自未時至酉時,灑雨或下雨,測雨器,水深五分。
藥房都提調元仁孫,提調蔡濟恭,副提調洪樂純啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今月將軍,是豈孝也?旣脈勝,正中止。氣亦一樣,待敎入侍。中宮殿·惠嬪宮,口傳問安。答曰,知道。
蔡弘履,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
李敬裕有頉,代以權中憲爲假注書。
權中憲在外,代以洪爲假注書。
趙昌逵啓曰,假注書洪,時無職名,令該曹,依例付軍職,冠帶常仕,何如?傳曰,允。
傳于趙昌逵曰,內局入侍。
以承傳色口傳下敎曰,思建功極苦,餘一貼負債乎?止之然後,當入溫突矣。
藥房口傳啓曰,臣等恭俟入侍,伏承止之之敬,不勝抑鬱。日氣陰濕,酬應旣多,常進之三貼湯劑,何可闕一乎?其在保護之道,誠切焦迫,敢此瀆擾,暫許引接,千萬顒祝,惶恐敢啓。答曰,如此時,欲休一貼矣。知退去然後,當入溫突矣。
蔡弘履,以訓鍊都監言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無被捉之意,敢啓。傳曰,知道。
又以左右捕廳言啓曰,去夜犯夜人無所捉之意,敢啓。傳曰,知道。
甲午三月二十九日辰時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書成鼎鎭,記事官洪國榮·南鶴聞,醫官鄭允協·慶絢·吳道炯·金季良·柳光翼·洪愼讓·白文昌·康命徽,以次進伏訖。仁孫曰,夜間,聖體,何如?上曰,一樣矣。寢睡·水刺之節,何如?上曰,亦一樣矣。仁孫請進湯劑,上曰,姑爲置之。醫官亦退去。上命都承旨雜科榜目讀奏,仍命書御製諭沖子文寫訖。上命濟恭讀奏,濟恭讀奏訖,俯伏曰,文勢首尾如一,文理洞暢,我聖上,精神筋力之出常,臣民莫大之慶矣。上命注書,諭沖子文,授政院,使之精書二件,一件則傳于東宮,一件納于大內。仁孫曰,請進湯劑,上進御湯劑後,仁孫請診候。上曰,姑置之。仍命諸臣以次退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。前月已踰,是豈孝也?今逢孟夏,一倍此心,況誦諭書。昔年八朔侍湯,已五月踰六月,予懷千萬,氣何暇諭?待敎入侍,昨日二貼,此則心喜。中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房,口傳問安。答曰,知道。
趙昌逵啓曰,新除授注書朴長燮,除拜已久,不爲出肅,卽爲牌招察任,何如?傳曰,允。
吏曹口傳政事,以曺遠振爲檢閱。
尹得毅啓曰,新除授藝文館檢閱曺遠振,時在京畿驪州地,斯速乘馹上來事,下諭,何如?傳曰,允。
以備忘記,傳于蔡弘履曰,在鄕承旨許免,其代,尹得毅爲承旨,牌招察任,房順房,其代,韓光綮爲騎堂。
吏曹口傳政事,李蓍廷爲兵曹參議,韓光綮爲兵曹參知。
吏曹口傳政事,洪檢爲禮曹參議。
傳于金普淳曰,昨日爲之者待令。勿出朝報
以備忘記,傳于蔡弘履曰,今下弓矢,波智僉使李觀徵處,給送。
傳于金普淳曰,漕運差使員,內局同爲入侍。
又傳于金普淳曰,內局入侍。
傳于趙昌逵曰,前禮房承旨旣入直,明日傳香前禮房爲之,奉審承旨,復命後出去。
又傳于趙昌逵曰,奉審承旨,持夏享祭報府詣閤。
傳于蔡弘履曰,坐直承旨,持去甲午四月日記入侍。
傳于趙昌逵曰,奉審承旨入侍。
傳于洪樂純曰,內局入侍。
尹得毅,以弘文館言啓曰,校理安聖彬,疏批已下,卽爲牌招察任,何如?傳曰,允。
蔡弘履,以兵曹言啓曰,昌德宮衛將朴行謙,景福宮衛將金以魯,俱以病難供職,呈狀乞遞,不可强令察任,竝今姑改差,何如?傳曰,允。
蔡弘履,以司僕寺官員,以一二提調意啓曰,旌義前縣監柳翼星遞任,進上馬二匹,今纔上來,禾毛色別單子書入,依例內廐立養之意,敢啓。答曰,知道。
蔡弘履,又以禁衛營·一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
校理臣安聖彬上疏,伏以惟天惟祖宗,眷佑我邦國,寶算彌隆,聖候益康,臣民慶忭,曷有其極?仍念臣獲罪神明,奄失所恃,衰制遽闋,頑喘苟存,哀疚之餘,萬念都灰,迺者館職新命,有隕自天,手奉除旨,感涕先零,驚惶霣越,罔知攸措。第臣於向來,猥忝瀛錄,臺評猝發,題目新奇,謂以輕賤,藐視無餘,噫,人必自侮而後人侮之,苟如其言,固當反躬,何可尤人,亦安用多辨哉?人言之來,自可順受,匪分之榮,反覺爲災,在臣處義,惟當謝跡名塗,聊以自靖而已。去就一節,初非可論,抑臣有所自傷者,臣本庸鹵,百無可稱,濫蒙洪造,出入邇班,前後恩敎,屢荷過實之褒,姓名所及,輒示記存之意,渺末賤臣,何以得此?每與臣父,相對感祝,惟以涓埃之莫報,恩數之曠絶,居常惶愧,如結于中。從玆以往,身名僇辱,情悰臲卼,尺寸蔑效,罪戾自速,辜負聖恩,頑如木石,撫躬悼嘆,尙何言哉?玆敢略暴危懇,仰瀆崇聽。伏乞聖慈,俯垂矜諒,察臣兢蹙之情,亟降刊削之命,仍令有司,勿復檢擬,以重淸選,以安私分,不勝幸甚。答曰,省疏具悉。頃者被斥,予已諒矣,豈可自劃?其勿辭,速察職。
持平權坪上疏,伏以臣,於昨夕雜科試座,得接鄕信,則臣之七耋老母,宿病沈頓之中,卒添關格之症,胸膈痞塞,嘔吐兼發,手足厥冷,精神昏迷,種種危惡之症,實有難保之慮,急脚來到,促臣歸視,臣聞此報,心神飛越,急構短章,方欲投進之際,闕門已閉,呼籲無路,終夜旅邸,坐而待曙,冒死陳懇,徑尋鄕路。伏乞聖明,諒臣懇迫之情,亟遞臣職名,以便救護,仍治臣擅行之罪,以昭法紀,千萬幸甚。答曰,省疏具悉。爾其勿辭護焉。
甲午四月初一日辰時,上詣延和門外。香祗迎入侍時,行都承旨洪樂純,左承旨趙昌逵,右承旨尹得毅,左副承旨蔡弘履,右副承旨金思穆,同副承旨金普淳,假注書洪,事變假注書羅學素,記事官洪國榮·南鶴聞,以次侍立訖。上具翼善冠·袞龍袍,以乘輿出通陽門,至延和門內,降輿就板位祗迎後,乘輿入延光門,詣光明殿。上曰,編次人及儒臣,持陟岵章入侍。出榻敎出來,編次人蔡濟恭,校理林得浩,副修撰李德師,召入進前。上親製今來光明,予懷千萬。上曰,編次人讀奏。濟恭讀訖。上親製先記乙卯,次述甲午。上曰,編次人讀奏。濟恭讀訖。上曰,儒臣讀陟岵。得浩·德師輪讀後,仍命退出。上曰,乙卯年重摹御容畵員李子孫,令該曹問之,乙卯年摹寫時日記,亦內局入侍持入。出傳敎上曰,逢今年憶其人,何人?卽鍮川君也,其孫有職名乎?有職名陞敍調用,若前銜,其奉祀孫,卽爲懸註調用。出傳敎上親製,追惟甲午懷千萬,復憶乙年仰慕新,使入侍文臣賡進。上乘輿回鑾時,至延光門內,駐輿親製。此闕旣成癸亥時,昔年中興亦同年,使入侍諸臣賡進。上曰,禮房承旨馳詣光陵,奉審後以奏。上還入通陽門,諸臣以次退出。
甲午四月初一日巳時,上御集慶堂。藥房入診,牙山縣監同爲入侍時,都提調元仁孫,提調蔡濟恭,副提調洪樂純,假注書洪達淵,記事官洪國榮·南鶴聞,牙山縣監朴一源,醫官方泰輿,以次進伏訖。仁孫曰,夜間聖體,若何?上曰,一樣矣。上曰,差使員入來乎?樂純曰,入來矣。上命進前曰,誰也?樂純曰,牙山縣監朴一源矣。上曰,漕運船,幾隻先到乎?一源曰,到江者僅十餘隻矣。仍命先退。仁孫請進湯劑,上進御後,仁孫所啓。坡牧之代,當另擇而難其人,故臣等與吏判李潭相議,以永宗僉使洪和輔移擬受點矣,聞曾任碧潼時解由,姑未出矣。上曰,得人,解由勿拘,可也。出擧條仁孫曰,禮曹官當進陵祭,而參議有闕矣。上曰,禮曹參議代,令該曹口傳備擬。出擧條上命樂純,讀去甲午秋冬日記及各道狀訖。樂純曰,臺臣詣臺矣。上曰,注書持日記出去,仍令臺臣入來,可也。賤臣達淵,與持平黃樟偕入。樟所啓,請還寢罪人張光碩,減律定配之命,依前下敎擧行。措辭見上上曰,勿煩。坡州牧使洪和輔解由勿拘事。出榻敎詣臺臺臣入侍事。出榻敎諸臣遂退出。
甲午四月初一日午時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書洪達淵,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·李春敷·康命徽,以次進伏訖。上曰,醫科人待令乎?注書出去,率入,可也。賤臣達淵,承命出去,以未及來待之意仰奏。上進御一貼後,命兩提先退。又命樂純,書安聖彬·權坪疏批訖。上曰,注書又出去,率醫科人入來,可也。賤臣達淵,出來率入。上命次次進前,各詢姓名年某族,及至吳天錫。上曰,誰族乎?對曰,吳重卨之曾孫也。上曰,異哉。仍命樂純書之曰,今此科,皆扁鵲子孫與親屬,而近日召見,噫,一人卽吳重卨曾孫,而予聞心倍。此人不拘常例,先爲調用事,分付內局。出傳敎次及鄭瑜,上曰,誰族乎?對曰,鄭麟祥之曾孫也。上曰,予見渠四代,誠異矣。特命診脈。上曰,於渠可謂千載一時也。又命書傳敎曰,噫,人君擧措,豈爲觀瞻乎?此非予意,況今已踰八旬乎?新榜惠民生徒鄭瑜,卽鄭麟祥曾孫。嗚呼,辛卯年待令於予者,待令於介弟,故方泰輿祖,此人曾祖,以諺書書賜,有召見之命,其御筆尙藏于櫃,奉安考寧殿。噫,今年八十一,見其曾孫登此科,其是千千萬萬料表。初則悶其時體,況扁鵲乎?不問本講,只問甲乙,皆時體科臼中人,其何益乎?心切慨然?況此人,是誰子是誰侄?卽扁鵲子扁鵲侄,而嗚呼,此人雖莫知耳目何樣,而其曾祖與祖,臥而想像,若在於眼。且憶昔此人父術業予信,故豈云帽帶儒巾,特命按脈,非特於渠千載一時,意益憶昔,所奏精詳,亦豈爲人?意蓋深也。三世之子若孫,且繼一代,雖孔聖之訓,捨此誰先?其曾孫其孫,今年登此榜,豈用常例?其奏脈其能繼續,除薦,令內局先爲調用。嗚呼,吳重卨·鄭麟祥,卽昔此年入侍者,而暮年見此,豈無示意?令該曹特給祭需,令兩孫唱榜後設酌,慰其祖靈。樂純讀奏訖。命醫科人先退。上曰,藥房提調,持湯劑更爲入侍事。出榻敎仁孫·濟恭,進前請進湯劑,上進御後,仁孫等請診候,上許之。泰輿等曰,脈候左右三部度數調均,滑體差勝矣。上命退,諸臣遂退出。
甲午四月初一日初更五點,上御集慶堂。奉審承旨入侍,坐直承旨同爲入侍時,右承旨尹得毅,左副承旨蔡弘履,假注書洪達淵,記事官洪國榮·南鶴聞,以次進伏訖。上曰,禮房進前,可也。得毅進伏,讀奏祭報府,又以陵上諸處無頉之意,仰達。上仍命書傳敎曰,頃者社壇肄儀親視,今番肄儀時,東月臺當親視,禮房知悉。得毅讀奏訖。命得毅先退,令弘履進前。上曰,甲午日記持入乎?弘履曰,持入矣。上命讀承旨座目後,上曰,注書出去,持弘文考事入來。賤臣達淵,出來持入。上命弘履讀奏訖,仍命退出。
上在慶熙宮。停常參·經筵。
藥房都提調臣元仁孫,提調臣蔡濟恭,副提調臣洪樂純啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今已孟夏二日,憶昔懷萬,其於建功,三飮而已,氣何暇諭?祇迎後入侍焉。中宮殿·惠嬪宮,藥房口傳問安。答曰,知道。香祇迎罷後,政院·玉堂·藥房口傳問安。答曰,知道。
注書朴長燮罷職,代以魚錫光爲假注書。
魚錫光在外,代以宋文輅爲假注書。
羅學素有頉,代以池德斌爲事變假注書。
池德斌在外,代以崔鎭夏爲事變假注書。
傳于金普淳曰,內局入侍。
傳于尹得毅曰,奉審承旨入侍。
傳于蔡弘履曰,內局入侍。
蔡弘履,以兵曹言啓曰,今四月初二日,尼山居㓜學李景孫稱名人,自興化西挾門入來,鳴申聞鼓,依定式下該曹推問,何如?傳曰,允。
蔡弘履,又以御營廳·一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
甲午四月初二日辰時,上御延和門外。香祗迎入侍時,行都承旨洪樂純,左承旨趙昌逵,右承旨尹得毅,左副承旨蔡弘履,右副承旨金思穆,同副承旨金普淳,假注書洪達淵,事變假注書羅學素,記事官洪國榮·南鶴聞,以次侍立訖。上具翼善冠·袞龍袍,乘輿出通陽門,詣延和門外,降輿御板位。上曰,獻官,誰也?樂純曰,申光洙矣。上又乘輿入廚院御廳上,命編次人入侍。上命樂純,書示沖子御製,命濟恭讀之。又命書臨廚院示沖子文。又命濟恭讀之訖,上曰,禮房承旨,馳詣順陵,奉審以來事。出榻敎上命昌逵曰,御製作帖以進,可也。上曰,廚院入直郞廳令入侍。賤臣達淵,傳命偕入。上曰,誰族乎?對曰,先正臣宋時烈之五代孫也。上仍命樂純書之曰,今臨乎此,廚院入直郞廳宋煥翼,卽先正五代孫,而已陞六爲主簿,噫,以先正孫,豈無一命士存心愛物之意乎?其非偶然,而若頃者高晳,令銓曹守令待窠調用,今日在院吏隷,令該曹米布題給。出傳敎上乘輿還內,諸臣問安後,遂退出。
甲午四月初二日午時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書洪達淵,記事官洪國榮·南鶴聞,醫官方泰輿·鄭允協·吳道炯·金季良·柳光翼·洪愼讓·李春敷·康命徽,以次進伏訖。仁孫曰,朝者勞動移時,聖體,若何?上曰,一樣矣。上曰,俄者兩御製,注書持入,可也。賤臣達淵,出來持入,命編次人讀之,濟恭讀奏訖。仁孫曰,古人農衣語不當,御製中墨抹,何如?上曰,似然矣。仍抹之。令賤臣出置。上進湯劑後,仁孫請診候,上許之。泰輿等診候後奏曰,脈候左右三部度數調均,滑體亦差勝矣。上命兩提先退,仍令樂純,讀各道狀訖。上曰,注書出去,持政院考事以入。賤臣達淵,出來持入。命樂純讀之後,命退。諸臣遂退出。
甲午四月初二日申時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書洪達淵,記事官洪國榮·南鶴聞,醫官方泰輿,以次進伏訖。仁孫曰,午間聖體,若何?上曰,今日昏憊益甚,悶矣。仁孫曰,日氣和暖,故聖候若此,若此之時,湯劑尤難間斷矣。因請進湯劑,上進御後,上曰,提調先退,煎入,可也。上曰,前日廚院入直高晳,卽忠臣孫,今日宋煥翼,亦先正孫,此亦異矣。仁孫曰,忠臣孫先正孫,前後相契,實非偶然事矣。上曰,然矣。上曰,前丹陽郡守吳璹,尙有罪名乎?仁孫曰,臣未及詳知矣。上曰,令注書知入,可也。賤臣達淵,承命出來,以方無罪名之意仰達。上仍命樂純書之曰,噫,暮年追惟戊申贈吏判吳光運,可謂功存社稷,靜臥思之,其雖一時迂闊而然,此人其可十世宥之。雖尙未敍用,敍用,不然則京職爲先調用事,欲爲下敎,言於入侍大臣,而因此以聞,吏治精詳云,且問該曹無牽掣者,其雖禁錮,其欲下敎,況不然者乎?今者下敎,其亦晩矣。前丹陽郡守吳璹,令銓曹,京職爲先待窠,卽爲調用,此後無論京外,無礙調用。出傳敎上曰,詣臺臺臣入侍事。出榻敎掌令李世孝所啓,請還寢罪人張光碩,減律定配之命,依前下敎擧行。措辭見上上曰,勿煩。臺臣先退後,上曰,藥房提調,持湯劑,更爲入侍。出榻敎上又進湯劑後,諸臣遂退出。
甲午四月初二日酉時,上御集慶堂。奉審承旨入侍時,右承旨尹得毅,假注書洪達淵,記事官洪國榮·南鶴聞,以次進伏訖。上曰,禮房進前,可也。得毅進伏曰,臣馳詣奉審,則陵上無頉,丁字閣無頉,祭官亦無頉矣。上命讀祭報府,得毅讀奏訖,遂退出。
上在慶熙宮。停常參·經筵。
藥房都提調元仁孫,提調蔡濟恭,副提調洪樂純啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。建功日三貼,氣苶益特甚,建功果功,予自一哂。待敎入侍。中宮殿·惠嬪宮,口傳問安。答曰,知道。
蔡弘履,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于蔡弘履曰,次對進定於今日。
蔡弘履啓曰,次對,兩司長官,當爲進參,大司憲朴道源,卽爲牌招,以爲入侍之地,何如?傳曰,允。
又傳于曰,次對入侍,如未及來,內局入侍。
又啓曰,大臣·備局堂上,依下敎來待矣。啓下休紙
備忘記,傳于蔡弘履曰,君親在五倫,忠孝豈曰二?其親若是悶,子心將若何?兩二錢誠云過矣,有何人撞門鼓?爲鄕案猶來章,爲其君莫聞而已,此何世慷慨亘?今次對入侍人,衆皆同予,何恃?
崔鎭夏在外,代以尹正運爲事變假注書。
蔡弘履啓曰,事變假注書尹正運,時無職名,令該曹依例付軍職,冠帶常仕,何如?傳曰,允。
備忘記,傳于尹得毅曰,今日若次對,其豈予氣勝?顧其心其亦悶。爲常參爲晝講,只以此爲彌縫,其爲予問扁鵲,日三飮加眩氣,於今朝誠特甚,臥堂中其若霧,何時靜氣亦息?
又傳于曰,承旨率儒生入侍。
傳于趙昌逵曰,內局入侍。
尹得毅,以弘文館言啓曰,新除授修撰李克生,卽爲牌招察任,何如?傳曰,允。
又以吏曹言啓曰,活人別提金海西,受由過限未上來,依例改差,何如?傳曰,允。
蔡弘履,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜無犯夜人被捉之意,敢啓。傳曰,知道。
又以左右捕廳言啓曰,去夜無犯夜人被捉之意,敢啓。傳曰,知道。
文學金峙默疏曰,伏以臣之偏母,年今七十七矣,自少善病,居常懍綴,而邇年以來,荐罹哀疚,氣息奄奄,寧日絶稀,臣豈有離捨供職之望,而義分是懼,不敢言私,薇恒·春坊,隨除輒膺,數月之間,職務連仍,粗伸竭蹶之義,多曠省視之節,私情悶隘,日夕薰心,而近仍日候之乖宜,臣母素患虛勞之症,挾感添劇,頭疼神眩,食飮全却,委身床席,轉側須人,臣方左右扶將,頃刻難捨,而番次當前,進身無路,玆不得不疾聲哀籲。伏乞聖慈,俯垂諒察,亟許鐫削,俾便救護,以安私分,千萬幸甚。答曰,省疏具悉。爾其勿辭護焉。
甲午四月初三日辰時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書洪達淵,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·李春敷·康命徽,以次進伏訖。仁孫曰,夜間聖體,若何?上曰,雖進三貼,氣益苶,此亦建功力乎?仁孫曰,每日三貼,雖或支離,聖心視湯劑若常饍,則不必支離矣。上進湯劑訖,仁孫請診候,上許之。泰輿等診脈奏曰,脈候左右三部度數調均,滑體亦差勝矣。上曰,脈候果勝乎?泰輿等曰,果勝矣。命退,諸臣遂退出。
甲午四月初三日辰時,上御集慶堂。大臣·備局堂上,引見入侍時,領議政金相福,左議政金尙喆,右議政元仁孫,行司直具善復·具善行·朴相德,行兵曹判書洪名漢,行司直李章吾,行副司直趙重晦·洪樂性·具允鈺·尹東暹,刑曹判書黃景源,吏曹判書李潭,行副司直李潤成,左尹金應淳,行副司直尹泰淵,同知中樞府事尹得養,行司直鄭尙淳,吏曹參判徐命善,行副司直李瀰,工曹參議尹養厚,大司憲朴道源,大司諫沈觀之,副校理鄭元始,左副承旨蔡弘履,假注書宋文輅,事變假注書羅學素,記事官洪國榮·南鶴聞,以次進伏訖。相福曰,近日聖體調攝,若何?上笑曰,脈候比前果勝,卿等賀之,可也。相福曰,卽日獻賀,臣等之望也。昨伏見所下御製,則尙有數朔,臣等誠悶菀矣。尙喆與仁孫曰,勿復煩聖心,付之臣等,好矣。上曰,付之卿等,則將無所不至矣。相福曰,寢睡,何如?上曰,寢睡亦勝,此則鹿茸之效矣。尙喆曰,閭巷老人,一經疾,難以蘇醒,而自上今番問安顧,何如,而今則快爲蘇醒,頃日月臺仰瞻時,與領相相顧慶賀矣。上曰,過矣過矣。尙喆曰,臣豈敢虛言乎?上曰,漕船入來乎?仁孫曰,匪久似當入來矣。上曰,使行,何當入來乎?相福曰,初六七日間,似當入來矣。上曰,樂林君無事來矣。尙喆曰,慕華館査對時,臣甚危之矣,今無事還歸,可幸矣。上曰,予氣果勝,必有造物矣。尙喆曰,乾隆之世,決無他事矣。上曰,領相頓勝於前,予心喜矣。尙喆曰,果是服藥之效矣。相福曰,雖如臣賤質,猶不廢藥餌,況聖躬乎?上曰,韓判付服馬檟皮乎?仁孫曰,然矣。上曰,予非庸碌之君,八十一足矣,復何求乎?相福等曰,每有如此下敎,臣等甚悶迫矣。上曰,予之眼精,或有見物之時,甚怪矣。仁孫曰,臣等每於入侍之時,敢犯罪科,輒得瞻仰,而重瞳精彩,尙能射人,臣等不勝欣抃矣。上曰,豈有是理?卿言過矣。上曰,諸醫以予得蔘精云,物久則神,卿等若有神仙君則將奈何?相福等曰,非如此下敎者矣。尙喆曰,大抵人蔘,凡人雖欲多服,必有害焉,而殿下若是得效,此天以人蔘授殿下者矣。上命金應淳·李潭·徐命善進伏。上曰,外方査報,或有入來者云,卿等有區處乎?應淳曰,自京兆亦有頭緖矣。潭曰,嶺南及海西驛婢,則自本道區劃云矣。應淳曰,海西則甚少,嶺南則稍多矣。尙喆曰,驛婢各道當區處,寺婢自京區處,而湖南則聞右相之言,本道亦當區處,湖西似難云矣。仁孫曰,關東亦然云矣。上曰,難處則奈何?應淳曰,自均廳給代之外,無他道矣。上曰,毋論寺婢·驛婢,可謂惠政乎?潭曰,何可勝言?莫大之惠也。仁孫曰,都數,似入於四萬矣。相福·尙喆曰,此不可預知,各道盡報後成節目,擧而行之而已。上曰,左相之言,是矣。尙喆曰,臣等受國厚祿,役使之婢,似不反走,而殘弊之類,將有失婢之慮矣。上曰,果然矣。不可不嚴處矣。應淳曰,果如左相之言,私賤有此慮,公賤亦必有隱慝之弊,不可不嚴明爲之矣。尙喆曰,節目時,自可爲之矣。相福曰,湖西漕運已入來,而湖南·嶺南,亦當次第入來矣。到泊京江捧上之時,所謂人情,朝家曾有酌定矣,未知今果無弊遵行。戶曹必當有所操切,而更爲各別申飭,俾無一分濫徵之弊,何如?上曰,所奏誠是。另加嚴飭,可也。出擧條相福曰,聞使行消息,官帽貿來云,而當初相持,專由於入去官銀之品劣而致然云,持去品劣之銀,欲易品好之帽,豈無爭端乎?此後官銀入送時,另擇好品者,而如復因銀子之劣,而有如今番之事,則當該入送之各營,難免不察之責,以此各別申飭,何如?上曰,依爲之。出擧條相福曰,摠戎使具善行,頃以修城物力仰請,而有令廟堂稟處之命矣。城堞果多頹毁,本廳素乏物力,不可無顧助之道,而京外財力,亦無着手處矣。自前有兩西小米二千石,或屬之摠戎廳,或屬之守禦廳,使之添餉者,昨年變通,每年各以千石,分屬兩廳,而其時守禦使鄭弘淳,以以錢作米入庫,報備局後,更許區劃之意,陳達定式矣。聞摠廳,以前劃之未及作米,今年當劃者,不得受去云,此穀便是摠廳之物,而繕城諸餉,均爲戎備,今年特爲許劃,先以此爲修築之資,何如?上曰,依爲之。出擧條相福曰,旣有言端,敢此仰達矣。捕將趙,登俊科後,宜有榮掃之行,而方帶將任,故尙不得爲之,而捕將省掃,旣有前例,則今番登俊科之諸將臣,亦皆許由,使之往來,似宜矣。上曰,依爲之。出擧條潭曰,日前臺臣,以承傳未滿年未準仕者,毋得備擬,陳啓蒙允矣。生進三十,幼學四十,自是初仕年限,此後承傳人年限,亦當依此擧行乎?至於未準仕,卽指次次陞付,而其他陞六承傳之準仕與否,亦不可無一番稟定,事係官制,下詢大臣,處之,何如?上曰,泛以依啓。聞所奏乃覺,特命除職,豈有年限,何必詢問?依故例擧行,可也。潭曰,未準仕一節,則何以爲之乎?尙喆曰,次次陞付之際,直長或有未準仕而出六者,故臺言蓋如此,此後則若有次次陞付之命,而直長中有仕滿人,則自當依例擧行,無仕滿人,則銓曹似當以何以爲之意,草記矣。上曰,然則草記,可也。潭曰,次次陞付之直長,則當觀準仕與否擧行,而其他承傳陞六者,則依故例擧行乎?上曰,依爲之。出擧條善復讀奏李夏集·柳綎子之原情。上曰,今聞李夏集事,其時擧其名而詳問者,其皆白脫,此人泛視,故不問,以至于此,此正一而二,二而一者也。噫,旣設申聞鼓,有此査奏之擧,而其若前套,是豈暮年爲政?特爲伸雪。柳綏·柳綎事,於此事,予尙未晦,非特軺軒一事,且以考奏聞也,焉敢稱冤?噫,此人等,雖陷其時黨習而然,此則關係莫重,其若一弛,將至於國不國君不君,隄防不可不嚴,勿施,可也。出傳敎命臺臣進前。道源曰,請還寢罪人張光碩,減律定配之命,依前下敎擧行。措辭見上上曰,勿煩。觀之曰,請還寢殺獄罪人河必雄,印信僞造罪人宋興三減律定配之命,依律處斷。措辭見上上曰,勿煩。觀之曰,請還寢定配罪人全孝曾特放之命。措辭見上上曰,勿煩。觀之曰,臣姿品至愚,言議巽軟,淸朝耳目之責,萬無一分堪承之望,而向來常參有命,他不暇顧,章皇出肅,數次登筵,未效一日之責,反顧慙恧,惶懍靡措。日昨憲臣,以不言之罪,已被譴責,若論其近日不言之罪,臣與憲臣,實無異同,聖敎之下,其何敢一刻晏然仍冒於臺次乎?請命遞斥臣職。上曰,旣已傳啓,則愧無新啓,强以爲嫌,已涉過矣。當言則言,無言則默,其亦誠實之道理,亦何若此?旣傳前啓,强次爲嫌半上落下,嗚呼,暮年焉可假借?當有處分,爲先依啓。出擧條上曰,薇垣長,極非矣,極非矣。元始曰,俄者李夏集伸雪之傳敎,雖出於我聖上至仁之德,而以推案觀之,至於夏集,則不得白脫而徑斃,其在重鞫獄嚴隄防之道,不可遽然疏釋。臣謂亟命還寢,而入侍臺臣,宜有爭執之論,只傳故紙,不言而退,亦焉可無飭?臣請兩司長官,竝施罷職之典,宜矣。上曰,薇垣長所爲,其涉駭然。故欲爲處分,職在儒臣,所奏甚詳,不言兩司同論,亦得其體。且大抵近者申聞鼓屑越之弊,亦不可不嚴隄防,若此不已,弼垣之子,亦將稱冤,依啓。此後關係若此者,雖申聞鼓,令該曹草記勿施。善復曰,儒臣所懷,旣蒙允許,夏集事,自在勿施中矣。上曰,依爲之。出擧條上曰,是矣是矣。玉堂得體矣。又生色矣。上曰,旣下敎,嗟哉,暮年,豈曰,因儒臣請而已,處分默乎?禮記,豈不云乎?史進象笏,書思對命,凡臣猶然,況臺臣乎?聞儒臣所奏,兩司可謂溺職,而旣允儒臣之請,年過六十人,復何諭哉,而至於沈觀之,旣傳前啓,愧無言而退,旣前啓强引嫌,萬萬爲駭。若此不已,近者人皆謀免之時,其弊勝言?決不可止此,前大司諫沈觀之,亟施削職之典。出擧條上曰,頃日金孝曾事,誰爲之乎?仁孫曰,崔爲之矣。上曰,難矣。上曰,朴道源,誰子乎?仁孫曰,朴師卨之子,師益之侄矣。上曰,老矣。年,幾何?仁孫曰,六十一矣。尙喆曰,見其狀,果老矣。上曰,兄弟三人,皆登科乎?仁孫曰,四兄弟,其伯獨未爲之矣。上曰,翰試時皆用謀,予憎之矣,近者則無此弊矣。相福曰,朴道源與臣同甲,而甚有衰老之態,猶不堪臺職,況臣所叨之職乎?臣甚嫌愧矣。上笑而扣閾曰,意外矣。尙喆·仁孫曰,果是意外矣。李章吾亦同甲,而筋力甚好,領相不與李章吾稱同甲,而比之於朴道源,怪矣。上笑曰,然矣。相福曰,當此之時,臣固不敢請休,而若蒙斥退,則於私於國,俱幸矣。上笑曰,卿過矣。相福曰,臣等所請事,雖二朔之內,所重在焉,則無所不可矣。上曰,雖八朔後,一請則尤怪矣。尙喆曰,五月前則內殿,似不得同受,故臣等稍待五月,良以此也。上扣閾笑曰,甕商之計也。內殿竝請乎?相福等曰,何可已乎?臣等之意,全爲此也。仁孫曰,此非長語之時,後當有請矣。尙喆曰,不留於聖心,好矣。上曰,卿等亦不留心,好矣。仁孫曰,如此則無臣分矣。上曰,鄭元始是昌聖之至親乎?仁孫曰,光忠之從孫矣。上曰,申判付,何當入來乎?尙喆曰,三朔前恐難登筵矣。上曰,申聞鼓設置後,太甚紛紜矣。頃因趙東夏伸雪後,此輩皆起矣。尙喆曰,非但堂陞不嚴,國綱不存矣。上曰,然矣。此後則申飭,可也。相福,以李潤謙宣傳官·內乘中備擬事仰陳。上曰,頃者哨官啓下李潤謙,內乘·宣傳官中,待窠調用。出傳敎上曰,前哨官李潤謙入侍。出榻敎上曰,此是禁將之至親乎?尙喆曰,然矣。世世將家,而皆能謹愼矣。學素出來,召潤謙進前。上曰,身長,何如?尙喆曰,雖不短少,而亦不壯大矣。仍命退去,諸臣以次退出。
甲午四月初三日午時,上御集慶堂。同副承旨率儒生入侍時,同副承旨金普淳,假注書宋文輅,記事官洪國榮·南鶴聞,幼學朴大和,以次進伏訖。上曰,汝名,誰也?儒生曰,朴大和也。上曰,誰家族乎?對曰,無立朝族矣。上命讀疏。上曰,注書出去,都提調入侍。出榻敎文輅承命出來,都提調元仁孫召入進前。上曰,先卿嘗言朴知誡矣,卿亦似知之矣。仁孫曰,臣五代祖原豐府院君斗杓兄弟,皆受學於朴知誡矣。上曰,然乎?大和讀疏訖。上曰,都提調見此上疏,可也。上敎於大和曰,爾年,幾何?大和曰,五十六矣。欲有所奏。上曰,大臣當陳矣。仁孫曰,聖祖癸亥改玉之後,先正臣朴知誡,先正臣金長生,俱膺於禮羅之招,而朴知誡則以爲,帝王家何可無稱祖,而亦有元廟追崇之論,金長生則以爲,聖朝旣繼體於穆廟,則不必別立禰廟矣,兩說俱爲不同,禮經俱有所據矣。朴知誡頃年有贈職賜謚之命,其子孫受謚狀於故贊成朴弼周,弼周文集校正之時,其門人具常勳,拔先正謚狀於文集中,故大和以此陳疏矣。聖上不以臣不肖,置之三事,旣有所懷,則何敢不逹乎?此非追上之事矣。上叩閾曰,然矣。予意亦然,故召卿矣。仍命大和,持其疏退去,大和不卽退去曰,常勳不滿於聖祖追崇,拔此文字矣。上連命退出後,上曰,具常勳則不緊之人矣。仁孫曰,妄矣。臣族屬,故判書景淳,爲湖南道臣時,印布先正臣朴知誡文集,而朴弼周謚狀,載於附錄,弼周文集有無,不甚關係,而雖拔之,無損於先正矣。上曰,先正文集,在玉堂乎?仁孫曰,其時雖活印印布,而未及多印,不能廣布矣。上曰,朴弼周文集,已刊布乎?仁孫曰,未及刊布,而其謚狀中,書兩先正禮論之各異,而結之仁智之不同,朴弼周亦不左右於兩先正矣。上曰,聞京儒持疏而來,慮或時體中事,心動促召入矣。上曰,今予心於一事憧憧,故每問儒來,蓋此也。今日聞焉,問大略曰,展禮云,聞甚異常。召承宣中官,復奏展禮,卽典禮云,而亦莫知何事,召儒命讀,此非推聞於朝者,而本事依稀,問于大臣,本事已知,私家私藁增減,何聞於君?卽令退去,申飭政院,而凡私家文字,推聞於朝者,自少心常爲駭者,不可例飭而止,此後非特此也。以私家文字事,登諸章奏者,限己身停擧事,嚴立科程,曉諭莫犯焉。出傳敎上曰,此後則如此章奏,政院切勿捧入,可也。出榻敎修撰李克生違牌傳旨,上曰,本事頓然昭滌,於今見任,予則曰晩矣。何敢撕捱?只推,更爲牌招,追省記入直。出傳敎仍命退出。
甲午四月初三日未時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書洪達淵,記事官洪國榮·南鶴聞,醫官方泰輿,以次進伏訖。仁孫曰,午間聖體,若何?上曰,一樣矣。仁孫請進湯劑,上進御後,諸臣遂退出。
甲午四月初三日酉時,上御集慶堂。藥房入診入侍時,都提調元仁孫,提調蔡濟恭,副提調洪樂純,假注書宋文輅,記事官洪國榮·南鶴聞,醫官方泰輿,以次進伏訖。仁孫曰,午間聖體,若何?上曰,一樣矣。仁孫奉進湯劑,上進御。上曰,文學金峙默,時默之弟乎?仁孫曰,然矣。上曰,兄弟中又有人乎?樂純曰,有持默,見爲高陽郡守矣。上曰,以近來稅船觀之,則從前故爲沈水,可知矣。樂純曰,然矣。樂純讀奏諸道狀啓,至海西加分狀,上曰,今者海西道臣加分狀聞,下備局,卽爲草記回啓。出傳敎仍命退出。
上在慶熙宮。停常參·經筵。
夜五更,灑雨或下雨,測雨器水深一分。
藥房都提調元仁孫,提調蔡濟恭,副提調洪樂純啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今見肄儀,若詣丹門,連日三飮,氣則一樣,待敎入侍。
中宮殿·惠嬪宮口傳問安。答曰,知道。
親臨肄儀罷後,政院·玉堂·藥房口傳問安。答曰,知道。
趙昌逵啓曰,假注書宋文輅,時無職名,令該曹依例付軍職,冠帶常仕,何如?傳曰,允。
傳于尹得毅曰,禮堂·咸鏡監司,竝留待。
又傳于曰,內局入侍,二禮堂同爲入侍。
傳于金普淳曰,備堂李潭·徐命善·金應淳入來。
備忘記,傳于趙昌逵曰,世間凡事,禁一弊生一弊。稅船來,誠若今年,三南漕運船,皆報裝運,而忠淸一船亦已來。噫,若是勤運,而其捧稽滯,其弊勝言?昨聞領相所奏,捧弊可知。噫,船人吾民,領來色吏,亦吾民也。若此豈酬勤意,亦豈恤民?予有繡衣審問,若有此弊,曹廳郞廳,當初錮囚,令曹廳書吏,當該堂,江邊決杖一百,其船亦有各衙門來者,若有操縱者,該司官吏,當依此而施,一體申飭。稅船某日來某日捧,尺文成給,其令曹與廳草記,各該司報該曹草記,內司一體申飭,漕運船點檢,其亦莫滯事,另飭該曹。
金普淳啓曰,備局堂上李潭·徐命善·金應淳,依下敎來待矣。
尹得毅,以吏曹言啓曰,今此宗廟徽寧殿夏享大祭大祝李會遂·柳義養·金履禧·安大濟·宋霮,執禮張淀·吳著塡差,而時無職名,令該曹口傳付軍職,何如?傳曰,允。
蔡弘履,以兵曹言啓曰,兼司僕將李潤慶,素抱痰癖之症,勢難供職,呈狀乞遞,今姑改差,何如?傳曰,允。
金普淳,以備邊司言啓曰,黃海監司李宅鎭狀啓,備陳沿邑窮春糶穀乏少之狀,仍請會付穀留庫中,限一萬石加分,而有下備局卽爲草記回啓之命矣。道臣所請,似有酌量,依此數準許,以爲種糧繼給之地,何如?傳曰,允。
又以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉之意,敢啓。傳曰,知道。
〈敎〉咸鏡監司李重祜書。王若曰。有國重屛翰之權,利器須盤錯之試,睠言海東八路,無踰關北一方。邦境隣於塞垣,在漢則雁門恒代,王迹基於陶復,若周之豳野漆沮。土瘠人貧,生理素乏於稻蟹,俗獷民悍,邊虞多在於蔘貂。苟不得范孟博澄淸之才,曷能任冦來公鎖鑰之責?惟卿,名家趾美,竗歲蜚英。立朝則謹厚端方,資父以事,莅政則綜理微密,與兄竝稱。鑑識素精,著公平於居貳銓之日,規模甚簡,茂績用於按兩藩之時。方咸關重寄之難其人,以廟堂僉擧而屬之子。玆授卿以咸鏡道觀察使兼兵馬水軍節度使都巡察使咸興府尹,卿其祗服籠命,懋恢遠猷。互市之邊瘼雖袪,母謂已安已治。交濟之穀簿漸紊,宜恩乃積乃倉。若夫臨事而稟裁,厥有常典,至於隨時而斟酌,惟在自專。於戲,往惟欽哉,行且召矣。卿月新耀於峻秩,豈合重勞於外庸?福星遙臨於邊天,蓋欲寬憂於北顧。故玆敎示,想宜知悉。知製敎鄭元始製進
甲午四月初四日辰時,上詣東月臺。親臨肄儀入侍時,行都承旨洪樂純,左承旨趙昌逵,右承旨尹得毅,左副承旨蔡弘履,右副承旨金思穆,同副承旨金普淳,假注書洪達淵·宋文輅,記事官洪國榮·南鶴聞,以次侍立訖。上具翼善冠·袞龍袍,以乘輿出資政門,降輿殿座。上曰,呼唱,依例爲之,拜禮只再拜,可也。上曰,堂上執禮,誰也?得毅曰,鄭枋也。上曰,老乎?得毅曰,老矣。肄儀畢。上曰,堂上執禮與諸執事,皆令入侍。鄭枋進前。上曰,堂上執禮乎?得毅曰,然矣。上曰,年,幾何?枋曰,六十八矣。上曰,明經科矣,何時爲之?枋曰,癸酉榜矣。上曰,晩矣。向年以醉酒被責矣,面色恒如飮酒矣。樂純曰,初不得飮酒云矣。上曰,吳著亦久矣。上曰,今日御製旣云,嗚呼,七十一,其能三處伸禮,而到今八十一,兩次只於月臺,親見肄儀,予懷千萬。三月六月,其皆表意,且聞其聲聞其年,此頃年明輕者,噫,今予其默,雖年過七十,何爲乎?堂上執禮鄭枋,初八日準事後,特爲加資,堂下執禮吳著,準職承傳,以表予今日代親享之意。今來守僕,令該曹米布賞給,其中金命吉,卽資政殿·肇慶廟奉安時待令金重呂孫,今日見焉,加給米布。出傳敎上曰,其亦渠之數也。俄聞其聲,似已老,故問之,今爲加資,其亦異也。樂純曰,非今日則渠何得此乎?大祝李會遂,進前奏姓名。上曰,李會遂今年增廣乎?得毅曰,昨年矣。諸執事進前。上曰,輪回爲之乎?得毅曰,然矣。上曰,各奏所掌而退去。上曰,齋宿乎?得毅曰,然矣。樂純曰,齋宿公廨矣。上召守僕輩,申飭。上曰,羊肉牛肉,易致相換,此後則匣上,各書其名,可也。上命典樂,使誦殿陛樂章,誦訖。上曰,持入鍾·石磬·大小琴,命左設鍾右設磬。上曰,各奏其名而鼓之。典樂,察其善不善,可矣。上曰,玉堂持論語繹如也章,還內後待令。出榻敎上曰,典樂樂工,事係重大,故召卿等矣,無差誤,可嘉矣。上曰,導唱典樂二人,鍾·石磬差備二名,令政院木綿賞給。出榻敎上還入大內後,諸臣以次退出。
甲午四月初四日午時,上御集慶堂。藥房入診,禮堂·北伯,同爲入侍時,都提調元仁孫,提調蔡濟恭,副提調洪樂純,假注書洪達淵,記事官洪國榮·南鶴聞,咸鏡監司李重祜,禮曹判書閔百興,參判李海重,參議洪檢,醫官方泰輿·鄭允協·慶絢·吳道炯·金季良·柳光翼·洪愼讓·李春敷·康命徽,以次進伏訖。上曰,禮堂進前,可也。百興等進伏。上曰,陵役訖功乎?百興等曰,土役石物,俱爲修補矣。上命先退。上曰,北伯進前,可也。重祜進伏。上命樂純,讀宣諭以聞,又賜弓矢胡椒後命退。仁孫請進湯劑,上進御後,仁孫請診候,上許之。泰輿等診脈奏曰,脈候左右三部度數調均,滑體亦差勝矣。上曰,儒臣入侍事。出榻敎賤臣達淵,承命出來,與校理林得浩·副修撰徐有慶入來。上命讀論語雍也篇,儒臣輪讀訖,先退。上曰,兩提先退。上命樂純,讀書狀渡江狀訖。上曰,子曰,棖也慾,焉得剛?噫,予則雖悶。昨歲赴燕,今年何年?爲海東臣子,雖莫能復命日,隨使臣入侍,豈無趁卽入京之心,而若是多人稽留,于今初聞,其中亦有首譯一人,若此前亦有之,此無他,牽利而然。利雖重,八包中亦有五倫乎?何以謂五倫?國有君家有親,而回來,馬亦欲飛,況人乎?吁嗟,暮年,當以義理勸下,今番稱頉員役,限三年禁行,以示予暮年勉飭之意,任其所慾,莫飭書狀官,從重推考。出傳敎上曰,詣臺臺臣入侍。出榻敎賤臣達淵,與持平黃樟偕入。樟所啓,臣資品魯下,言議巽軟,本不合於淸朝耳目之責,而新除之下,不敢坐違,冒沒承膺,而一登筵席,循例傳啓,愧恧方深之際,昨日賓筵,兩司長僚,俱以不言儒臣論奏,至有竝爲譴罷之命,不言之失,臣亦無所異同,其何敢一刻晏然於臺次乎?請命遞斥臣職。上曰,其所爲嫌,極涉太過,勿辭,亦勿退待。又所啓,請還寢罪人張光碩,減律定配之命,依前下敎擧行。措辭見上上曰,勿煩。又所啓,掌令慶再觀,未知實故之如何,而出仕累日,爲有病故,一不諸臺,揆以事體,極爲未安,請掌令慶再觀罷職。上曰,依啓。又所啓,近來寺奴婢之輩,或有物故未頉者,或有奴婢換名者,京北雖按籍査正,而此弊則似難詳覈。當此釐正之日,不可不周詳。臣意則莫如各其該邑,詳査釐正,請另飭道臣,自該邑詳査擧行。出擧條上曰,依啓。上曰,藥房提調,持湯劑更爲入侍。出榻敎仁孫·濟恭,奉進湯劑,上進御後,上命樂純書之曰,初七日當香祗迎,儀注安徐。入直侍衛,只入正時,皆依前。出傳敎樂純讀奏訖,遂退出。
甲午四月初四日初更二點,上御集慶堂。藥房入診,備堂同爲入侍時,都提調元仁孫,提調蔡濟恭,副提調洪樂純,假注書洪達淵,記事官洪國榮·南鶴聞,吏曹判書李潭,左尹金應淳,吏曹參判徐命善,醫官方泰輿,以次進伏訖。仁孫請進湯劑,上進御後。上曰,備堂皆令進前。潭·應淳·命善等進伏。上曰,今日臺臣所奏依啓矣,都提之意,何如?仁孫曰,寺奴婢之弊,其不可勝言,而聖敎特爲布惠,則三百年莫大之聖德,其於收貢一節,似有或歇或苦之歎矣。上曰,吏判之意,何如?潭曰,此弊已久矣,今承聖敎,實爲至當矣。上曰,諸堂之意,何如?應淳·命善曰,臣等在外,已所相議,而釐正一款,只取乙亥案校正矣。上曰,提調意,何如?濟恭曰,雖或査正,男化爲女之弊,誠可慮矣。上曰,然矣。仍命樂純書之曰,今日臺臣請雖允可,此不過申飭之事,今年不可搜括者,況旣有乙亥比摠,此則不必更爲分付諸道者,只取乙亥案校正事,分付備局。出擧條樂純讀奏訖,上命備堂先退。仁孫進前曰,臣待罪內局,今過一月矣,顧臣筋力,如有一分可强之道,則何敢自免,而今臣凡節,實有顚仆之慮,許免此任,臣之望也。上曰,卿雖無言,予已諒矣。其當許副矣。仁孫曰,提調蔡濟恭,亦與臣同日入矣。上曰,竝當許遞矣。仁孫曰,臣之父子兄弟,莫非恩造,而聖敎今又至此,感泣之忱,不可仰達矣。濟恭曰,聖恩及此,臣不勝惶感之忱矣。上命樂純書之曰,都提調陳懇,今日內局,予已諒矣,提調何異?豈云都提調·提調,三提調一也,而難以竝遞,右相內局都提調許副,其代,判府事李思觀爲都提調,提調亦許解,其代,行司直具允鈺爲內局提調。出傳敎上曰,坐直承旨入來乎?樂純曰,入來矣。上命退,內局遂退出。
甲午四月初四日初更三點,上御集慶堂。坐直承旨·儒臣,同爲入侍時,左承旨趙昌逵,校理林得浩,修撰徐有慶,假注書宋文輅,記事官洪國榮·南鶴聞,以次進伏訖。上曰,承旨先讀諸道狀聞。昌逵讀奏各道稅船狀聞時,上曰,諸處船隻,一時同來,似必相議爲之矣。昌逵曰,船行必待水時,故似同發而然矣。上曰,韓山稅船路,皆由於湖南,何也?昌逵曰,韓山乃是湖西之境邊,以此之故,水路必由湖南矣。上曰,然乎?方來者,甚多矣。昌逵曰,風勢好,故似然矣。昌逵讀奏湖南加分狀聞,上曰,湖南加分狀聞又來到,下備局,依湖西例,其令草記,回啓。出傳敎上曰,儒臣讀問答,以次輪讀訖。上曰,注書出去,槐院分館記持來,文輅承命出來。持分館記而入。昌逵讀奏訖。仍命退出。
上在慶熙宮。停常參·經筵。
藥房都提調李思觀,提調具允鈺,右承旨尹得毅啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。欲信下敎,曉服八元,此雖一事,予意可見。氣則一樣,待敎入侍。昨聞湖南報,衆稅船齊到,以此用心,聞來然後,心可紓矣。
中宮殿·惠嬪宮,口傳問安。答曰,知道。
尹得毅啓曰,領議政金相福,左議政金尙喆,句管堂上鄭弘淳·朴相德·李潭·金應淳·徐命善·尹養厚,依下敎來待矣。傳曰,內局入侍,相臣·諸堂,同爲入侍,使臣肅拜後,亦爲入侍。
傳于趙昌逵曰,都承旨肅拜後,仍爲入侍。
尹得毅啓曰,假注書洪達淵,身病猝重,勢難察任,今姑改差,何如?傳曰,允。
洪達淵改差,代以文躍淵爲假注書。
文躍淵在外,代以洪相纘爲假注書。
尹正運有頉,代以朱宗壎爲事變假注書。
傳于趙昌逵曰,貂皮二百令,匹縀十三匹,下該曹。
傳于尹得毅曰,內局入侍。
又傳于曰,宣傳官馳往三江,漕船幾隻到泊,何日入來,知來。
趙昌逵,以戶曹言啓曰,稅船某日來某日捧尺文成給,草記事,命下矣。忠淸道牙山倉稅船十隻,今初一日到泊西江前洋,初三日點檢,分劃各倉翌日,別營別庫兩倉,該色郞廳與差使員,眼同畢捧上後,尺文成給,廣興倉·軍資監兩倉,今日雨勢如此,姑待雨晴捧上之意,敢啓。傳曰,知道。
蔡弘履,以備邊司言啓曰,全羅監司元義孫狀啓,備陳民間種糧艱乏之狀,仍請儲置軍作米外,還穀留庫中,三分一加分,而有令備局草記回啓之命矣,本道事勢似然,而各邑災實不同,尤甚邑三分一,之次·稍實邑四分一,特許加分,何如?傳曰,允。
又以兵曹言啓曰,五衛將鄭克濟·鄭肅良,俱以身病,勢難供職,呈狀乞遞,今姑改差,何如?傳曰,允。
又以御營廳言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉之意,敢啓。傳曰,知道。
甲午四月初五日辰時,上御集慶堂。藥房入診入侍時,都提調李思觀,提調具允鈺,右承旨尹得毅,假注書洪達淵,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·李春敷·康命徽,以次進伏訖。思觀曰,日氣陰霏,聖候調攝,若何,而痰候·水刺之節,亦何如?上曰,一樣矣。思觀曰,中宮殿水刺,連爲進御乎?上曰,進御矣。思觀請進湯劑,上進御後,思觀請診候,上許之。泰輿等診脈奏曰,脈候左右三部度數調均,滑體差勝後一樣矣。上曰,知申入來乎?思觀曰,病不仕進,故右承旨尹得毅入來矣。上命得毅書之曰,已下敎,今日不爲仕進都承旨許遞,其代,行副司直宋瑩中爲承旨,牌招察任,房順房,三院副提調例兼。出傳敎又命書傳敎曰,頃者莫見,今日入來事,遣史官傳諭于洪奉朝賀。上曰,御製入來乎?得毅曰,持入矣。上命得毅讀奏訖。上曰,昨日寺奴事,旣與右相及諸備堂處之矣,卿意則,何如?思觀曰,甚好矣。如未特處,則將有大弊矣。上曰,提調意,何如?允鈺曰,臣旣與金應淳,有所相議,而給代一款,誠爲可悶,今者聖敎,極爲至當矣。上曰,承旨意,亦何如?得毅曰,此弊誠爲不少矣,今番處分,實是至善至美矣。上仍命得毅書之曰,今日因下問,聞驛婢令本道給代一款,予意若何,果若予意,此一節,不可不及時講究,三相於此,句管諸堂,其令入侍。出傳敎上曰,摘奸宣傳官入侍。出榻敎李益賢進伏。上曰,三江漕運船入來者,幾許乎?對曰,牙山船十五隻外,未及入來矣。仍命退出,上曰,詣臺臺臣入侍。出榻敎賤臣達淵,承命出來,與持平黃樟偕入。樟所啓,請還寢罪人張光碩,減律定配之命,依前下敎擧行。措辭見上上曰,勿煩。臺臣先退後,上曰,洪奉朝賀入侍事。出榻敎賤臣達淵,傳命偕入。洪鳳漢進伏曰,聖體,若何?上曰,一樣矣。鳳漢曰,中宮殿湯劑,連爲進御乎?上曰,進御矣。都承旨宋瑩中進伏。上曰,禮房則退出,可也。上曰,知申曾經北伯,北道多有寺奴乎?瑩中曰,寺奴多少,臣未的知,而多驛,故似多驛奴矣。上曰,藥房提調,持湯劑更爲入侍。出榻敎上又進湯劑訖。思觀曰,今日日猶早,而已進二貼,又一貼當待下敎,而乍晩後奉進,伏望。上許之。諸臣遂退出。
甲午四月初五日未時,上御集慶堂。藥房入診,大臣·句管諸堂·使臣,同爲入侍時,都提調李思觀,提調具允鈺,副提調宋瑩中,假注書洪達淵,記事官洪國榮·南鶴聞,領議政金相福,左議政金尙喆,行司直鄭弘淳·朴相德,吏曹判書李潭,左尹金應淳,吏曹參判徐命善,工曹參議尹養厚,正使樂林君埏,副使嚴璹,醫官方泰輿,以次進伏訖。上曰,使臣先爲進前,可也。埏·璹進伏。上曰,遠行無事到來,喜矣。埏等曰,臣等萬里行役,無事往返,莫非恩賜,其間玉候快復,天顔如前,臣等實不勝懽忭之至。上曰,副使今旣初行,則其土風俗,何如?璹曰,古時風俗,旣未目擊,則今古異同,臣固未知,大抵昇平已久,凡物皆無事,而什物·衣食之奢侈,蓋其俗矣。上曰,然乎?尙喆曰,其土風俗,本來然矣。上曰,飮食則,何如?璹曰,甚怪矣。其俗徒貴其衣,不貴其食矣。上曰,太學館見之乎?璹曰,見之矣。上曰,比於我東太學,大小,何如?璹曰,大於我國太學,而臣展拜于外,奉審內殿,則所見甚滾矣。上曰,退休,可也。埏·璹等遂先退。上曰,句管諸堂,皆令進前。弘淳等進伏。上曰,昨日因臺臣所請,有處分事矣,領左相之意,何如?相福等曰,旣爲約條,則此不必更留聖心矣。上曰,然矣。不必詢諸堂,以此知之擧行,可也。仍命諸堂先退。思觀曰,日已晩矣,湯劑更當奉進乎?上卽許,進御後,諸臣遂退出。
上在慶熙宮。停常參·經筵。
藥房都提調李思觀,提調具允鈺,副提調宋瑩中啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。日三飮何建功,加八元,予自哂。心惟喜專對來,好雨時民庶幾。氣一樣,待敎侍。
中宮殿·惠嬪宮,藥房,口傳問安。答曰,知道。
備忘記,憶昔年懷千萬,八十一逢今月,是豈孝亦子道?前工判·同敦寧,其皆拜心,何抑?問候諭建功效,是冥然曷勝嘆?專對回亦料表,其能視亦能步。噫,若此曰,康寧,明憶昔慕昔年,飭諸官着實齋。
蔡弘履,以都摠府言啓曰,今日入直內三廳,武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
備忘記,憶昔年懷千萬,明日祗迎,當宿憶昔窩,儀注安徐。
傳于尹得毅曰,內局入侍,闕內入直官員,同爲入侍。
宋瑩中啓曰,假注書洪相纘,時無職名,令該曹依例付軍職,冠帶常仕,何如?傳曰,允。
事變假注書朱宗壎在外,代宋龍億爲注書。
備忘記,貂皮一百令,下該曹。
傳于尹得毅曰,內局入侍。
事變假注書宋龍億在外,代朴興濂爲注書。
蔡弘履,以一二所巡廳·左右捕盜廳·訓鍊都監言啓曰,去夜無犯,夜人被捉之意,敢啓。傳曰,知道。
甲午四月初六日卯時,上御集慶堂。藥房入診,闕內入直官員,同爲入侍時,都提調李思觀,提調具允鈺,副提調宋瑩中,假注書宋文輅,記事官洪國榮·南鶴聞,醫官方泰輿·鄭允協·慶絢·吳道炯·金季良·柳光翼·洪愼讓·白文昌·康命徽,司饔主簿兪漢寧,尙瑞副直長李鴻祥,尙衣直長成德雨,承文院副正字成鼎鎭,典設別提金世昌,兵曹佐郞李中權,香室入直官宋重鉉,內乘李奭培,宣傳官李吉培·李恒林,都摠都事閔致協·申思益,武兼金·申晤,以次進伏訖。思觀曰,夜間聖體,若何?上曰,一樣矣。思觀曰,水刺之節,亦何如?上曰,一樣矣。思觀奉進湯劑,上進御。思觀請診候,上許之。泰輿等診候退伏曰,脈候左右三部調均,滑體及胃脈,一樣好矣。上曰,諸醫之言,皆云差勝,卿等之心,必當喜矣。數日不進湯劑,而若差勝則當賀乎?思觀曰,諸醫之言非循例,皆出實情,臣等不勝欣忭矣。上曰,吳道炯方爲何資?允鈺曰,已資窮矣。上曰,慶絢亦資窮矣。上曰,湖南稅船,方到何處?似不遠矣。思觀曰,非久,似入來矣。上曰,嶺南船當入於湖南境乎?思觀曰,似然矣。上曰,嶺南船一帆風,當入來乎?思觀曰,一帆風則恐難入來,而風勢若好,則數帆風,足可入來矣。上曰,入直官員入來乎?瑩中曰,次次入來矣。漢寧進前,奏職姓名。上曰,故相之孫乎?瑩中曰,然矣。上曰,有故相典刑乎?瑩中曰,典刑則無之,而相則好矣。其餘各奏職姓名。以次退出。上曰,北道六鎭往來,只是一路乎?瑩中曰,然矣。瑩中讀奏諸道稅船狀啓。上曰,以陸路似難運來矣。瑩中曰,然矣。至雨澤狀啓,上曰,雨足矣。瑩中曰,甚洽足矣。仍命退出。
甲午四月初六日申時,上御集慶堂。藥房入診入侍時,都提調李思觀,提調具允鈺,副提調宋瑩中,假注書宋文輅,記事官洪國榮·南鶴聞,醫官方泰輿,以次進伏訖。思觀曰,午間聖體,若何?上曰,一樣矣。思觀奉進湯劑,上進御。思觀曰,八味元連爲進御乎?上曰,始進御矣。思觀曰,中宮殿所進御之藥,已製入矣,近果連進乎?上曰,進御矣。思觀曰,非但藥也,水刺之節,亦何如?上曰,伊間始進豆水刺矣。上命內局先退。瑩中讀奏諸道雨澤狀啓訖。上曰,他承旨與儒臣,持問答入侍。出榻敎文輅承命出來,召入進前。上曰,入來承旨,誰也?瑩中曰,右承旨尹得毅矣。瑩中及文輅,先命退出。
甲午四月初六日申時,上御集慶堂。坐直承旨·儒臣,同爲入侍時,副校理鄭民始,副修撰李德師,右承旨尹得毅,假注書洪相纘,記事官洪國榮·南鶴聞,以次進伏訖。上命上番讀問答,民始讀至一枝,又命下番讀之,德師讀一板餘,又命承旨讀之,得毅讀二板,又命注書讀之,相纘進前將讀之際,上曰,注書,誰也?得毅曰,故相洪致中之曾孫矣。上曰,然乎?何科乎?得毅曰,昨年增廣試矣。上曰,讀之。賤臣讀至一板,又命翰林讀之,國榮·鶴聞,次次讀訖。上命持入高麗史百官卷,賤臣承命持入,上命儒臣讀之,民始讀奏一卷訖。上曰,官制沿革,何其頻數也?比諸我朝,或有相同者,而多散亂無統,似不如我朝官名矣。得毅曰,誠然,而第我朝官名,則慣於耳目,故似勝矣。命儒臣先退。又命內局入侍,賤臣承命出來,與藥院三提調偕入進伏。上命坐直先退,遂退出。
甲午四月初六日酉時,上御集慶堂。藥房入診入侍時,都提調李思觀,提調具允鈺,副提調宋瑩中,假注書宋文輅,記事官洪國榮·南鶴聞,醫官方泰輿,以次進伏訖。思觀曰,少間聖體,若何?上曰,一樣矣。上曰,承旨亦稱尹東晢之八分,果善書乎?允鈺曰,善書矣。上曰,與東暹,何如?允鈺曰,皆善書,可謂難兄難弟矣。思觀曰,皆肆力積工矣。上曰,漢隷漢隷,此是漢體乎?允鈺曰,然矣。上曰,篆字,誰能善書?允鈺曰,有李麟祥者,曺允亨亦善書矣。思觀曰,允亨非獨篆也,楷亦善矣。上曰,建功名之以無功湯,宜矣。卿等之心果冤乎?允鈺曰,非如此下敎矣。上曰,故金奉賀,自翰林時見之,而及其拜相,果詳密矣。思觀曰,然矣。上曰,提調曾經西伯,春秋之巡,坐轎內疾馳而行,能有觀風察俗之道耶?允鈺曰,常時有聞見,而及其歷巡也,亦不無可知之道矣。上曰,以何道詳知?允鈺曰,不可無廉察矣。上曰,廉察,豈不見欺乎?允鈺曰,以是之故,難以一人言準信,廣開耳目矣。上曰,或云湯劑味好,然乎?思觀曰,果極好。他藥則味無如此者。上曰,常時在家之時,欲封建功功乎?思觀曰,自古未有如建功之收效,當初錫名,誠不偶矣。上曰,都提見北京乎?思觀曰,提調·副提調,皆見之矣。上曰,山川,何如?允鈺曰,都是平原廣野矣。上曰,然則無山川之間隔乎?允鈺曰,東八店有山有嶺矣。上曰,副提調見北道山川,與彼地,何如?瑩中曰,北道則山川氣勢,頗多雄壯,與彼地不同矣。思觀曰,有萬歲橋,而稱以十里矣。上曰,然乎?瑩中曰,雖不爲十里,大體則頗遠,咸興則有百里平野矣。上曰,金剛山有名矣,入侍諸臣中,有見者乎?瑩中曰,臣得一見矣。上曰,何如?瑩中曰,名雖過實,而一見金剛,則更無遊山之意矣。以此之故,他國人有詩曰,願生高麗國,一見金剛山之說矣。上曰,山勢淸秀乎?思觀曰,都是石山,故名之以皆骨矣。上曰,俄見高麗官制,年年改之,誠雜矣。思觀曰,未有如我國矣。上曰,官制則果不如我國矣。思觀曰,凡百至我國,始文明矣。上曰,宋末忠節甚多,如陸秀夫者有之矣。思觀曰,皇明尤多節義士矣。上曰,漢朝則無之,而宋明則甚多,何也?瑩中曰,宋明則極文明,故然矣。仍命退出。
上在慶熙宮。停常參·經筵。
藥房都提調李思觀,提調具允鈺,副提調宋瑩中啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今祗迎宿窩,此誠料表,予懷千萬,氣何暇諭?三次建功,皆盛器封入,予當進御矣。
中宮殿·惠嬪宮,藥房口傳問安。答曰,知道。
香祗迎入憶昔窩後,政院·玉堂·藥房口傳問安。答曰,知道。
還內後,政院·玉堂·藥房口傳問安。答曰,知道。
尹得毅啓曰,新除授檢閱曺遠振,自鄕上來云,卽爲牌招察任,何如?傳曰,允。
備忘記,昔年夏禴,必也親享,予亦然而甲申猶爲,今日只祗迎,是豈孝乎?雖宿憶昔窩,何伸萬一?身雖在於闕中,心則懸於丹門,若此若此,豈云八十,其雖八百,亦何益也?
傳于尹得毅曰,內局入侍。
事變假注書朴興濂在外,代李爲注書。
趙昌逵,以宣惠廳言啓曰,忠淸道牙山倉漕船,今月初一日到泊,戶曹各倉分劃先納後,本廳所納,今日始爲輸入,故卽已捧上,尺文成給之意,敢啓。傳曰,知道。
趙昌逵,以戶曹言啓曰,牙山倉稅船,分劃各倉中,軍資·廣興兩倉,待雨晴捧上之意,昨已草記矣,卽接兩倉報狀,則所分劃稅穀無欠,畢捧之後,尺文成給事,報來之意,敢啓。傳曰,知道。
蔡弘履,以禁衛營·一二所巡廳言啓曰,去夜無犯夜人被捉之意,敢啓。傳曰,知道。
甲午四月初七日辰時,上詣延和門外。香祗迎入侍時,行都承旨宋瑩中,左承旨趙昌逵,右承旨尹得毅,左副承旨蔡弘履,右副承旨金思穆,同副承旨金普淳,假注書宋文輅·洪相纘,記事官南鶴聞·曺遠振,以次侍立。上具翼善冠·袞龍袍,乘輿出通陽門,詣延和門外,降輿俯伏板位。行祗迎禮後,仍隨香步詣建明門,命左承旨奉審太廟以來,而乘輿,詣長樂殿,登龍飛樓,東向俯伏。少頃,又詣光明殿南廡,命瑩中進前,呼寫御製,使之書納于東宮。俄已右承旨復命入來,讀奏獻官單子及祭物件記訖。卽乘輿歷入憶昔窩,移時還內。諸臣以次退出。
甲午四月初七日申時,上御集慶堂。藥房入診入侍時,都提調李思觀,提調具允鈺,副提調宋瑩中,假注書宋文輅,記事官南鶴聞·曺遠振,醫官方泰輿,以次進伏訖。思觀曰,今日勞動多矣,聖體,若何?上曰,久臥則難矣。思觀曰,朝者所封進湯劑,卽果進御乎?上曰,進御矣。思觀奉進湯劑,上進御。諸御醫以次診候訖。上曰,脈度男則左强,女則右强,自是常也,予則右强,何也?諸醫曰,非右脈强,胃脈有力,故然矣。上曰,憶昔窩,是從前所處之所,今日則掩窓而臥,不勝甚菀,卽果還內矣。思觀曰,旣已祗迎,足可展禮,還內亦得當矣。今日祗迎時,瞻望行步,則比前無減,臣等誠不勝欣抃矣。上曰,予豈自步也?思觀曰,無脚力則初何作步?允鈺曰,副提調亦云祗迎時行步,比諸數年前,少無減損矣。上曰,副提調亦時體中人。思觀曰,今日旣多勞動,宜加進一貼矣。上曰,何必乃爾?朝者封進湯劑,只飮一貼,一貼則果灌地矣。思觀曰,旣承奉進之敎,故意謂必當進御,不敢瀆撓,而臣等之心,抑鬱,甚矣。今承只進一貼之敎,尤切悶追。日勢尙早,加進一貼,斷不可少緩矣。上曰,提調先出煎入,可也。出榻敎瑩中讀奏諸道稅船狀聞。上曰,稅船次次入來矣。思觀曰,然矣。上曰,莊陵復位時,有蔭官陳疏者矣。瑩中曰,申奎也。上曰,此是東平尉所敎者云矣。瑩中曰,果然矣。上曰,卿知之乎?瑩中曰,臣父臣煒七歲時,東平尉見之,率去敎養,使權以相敎之,而莊陵復位事,東平尉使臣父製疏,以相又潤色,以置床頭矣。申奎以朔寧前郡守適來,故使之呈納,申奎慨然爲之矣。上曰,然乎?本事今始快知矣。思觀曰,宋煒前已達之矣。爲蔭官而以文有名,終不得一第,世人尙今稱冤矣。上曰,然矣。上曰,予若臥憶昔,則卿等何以登筵,亦何知一貼之不進乎?思觀曰,此亦誠信使臣之道,臣等不勝感幸矣。允鈺持湯劑入來,思觀奉進湯劑,上進御。仍命退出。
上在慶熙宮。停常參·經筵。
藥房都提調李思觀,提調具允鈺,副提調宋瑩中啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂盧,敢來問安,竝此仰稟。答曰,知道。旣莫能親詣,亦莫能宿窩,豈曰孝,亦曰誠?徹宵憧憧,三飮沓沓,氣何暇諭?待敎入侍。
中宮殿·惠嬪宮,藥房口傳問安。答曰,知道。
金思穆啓曰,右邊捕盜大將趙榮墳事,南陽地出去矣。所授命召及大將牌·傳令牌,來請還納,何以爲之?敢稟。傳曰,仍佩往來。
金思穆啓曰,因本院啓辭,右邊捕盜大將趙,仍佩往來事,命下矣。在前如此之時,有他邊大將兼察之例,今番則何以爲之?敢稟。傳曰,左大將兼察。
金思穆啓曰,因本院啓辭,右邊捕盜大將,以左大將兼察事,命下矣。左邊捕盜大將張志恒,卽爲牌招,以爲聽傳敎之地,何如?傳曰,允。
傳于蔡弘履曰,內局入侍。
蔡弘履,以侍講院言啓曰,本院文學金峙默,由限已過,卽爲牌招察任,何如?傳曰,允。
傳于蔡弘履曰,內局入侍。
備忘記,人君用人,自古意深。壬午見其人,嘉其度守,噫,今暮年,其何默乎?且亦更待何時?在鄕騎堂許允,其代,左承旨爲騎堂,承旨代,洪駿漢爲承旨,牌招察任,房順房,以示予暮年奬其心意。
傳于金普淳曰,同副承旨,牌招入直。
尹得毅啓曰,明日厚陵修改傳香,禮房承旨當爲齋宿,右承旨蔡弘履,卽爲牌招入直,何如?傳曰,允。
尹得毅啓曰,假注書宋文輅,身病猝重,勢難察任,今姑改差,何如?傳曰,允。
以魚錫光爲假注書。
傳于蔡弘履曰,宣傳官一員,馳往孝陵,松不斫伐處,一一看審以來。
以金應麟爲事變假注書。
以同副承旨洪駿漢牌不進傳旨,傳于蔡弘履曰,蔭官承旨,敢如是乎?給之,更爲牌招。
以文學金峙默牌不進罷職傳旨,傳于蔡弘履曰,只推。
傳于蔡弘履曰,三公·禮堂入來。
傳于金普淳曰,雖五更,宣傳官入來然後當召見,禁軍一人,給馬出送,使之率來。
傳于金普淳曰,同副承旨,入來則入侍。
傳于蔡弘履曰,三相·禮判入侍,同副承旨若謝恩,入侍。
傳于金普淳曰,同副承旨,其已謝恩入侍。
傳于蔡弘履曰,臣子分義,其涉寒心,禁推。
傳于金普淳曰,禁軍一人,更爲出送,使之催促。
傳于蔡弘履曰,承旨率摘奸宣傳官,入侍。
金思穆,以兵曹言啓曰,羽林衛將白東毅,身病猝重,執難供職,呈狀乞遞,宿衛輪番之任,不宜久曠,今如改差,何如?傳曰,允。
金普淳,以義禁府言啓曰,孝陵參奉丘泰垕,以禁推例,來朝建明門待令事,傳旨啓下矣。丘泰垕今方入直云,依例替直後,拿待,何如?傳曰,允。
金思穆,以御營廳·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
右承旨尹得毅疏曰,伏以臣,空疏謭劣,百無肖似,監蒙洪造,歷遍榮塗,釋褐未幾,驟躋緋玉,臺垣近密,除旨聯翩,臣有何能,徒以先故,闔門感泣,隕結是期。第臣有苦情血懇,不敢自外於天地父母之前。臣之偏母,今年七十有八矣,精力日愆,疾病日深,賴以爲命者,惟藥餌是須,念臣先父,遭遇聖明,內外颺歷,雖致位崇秩,而家人契活,曾不經心,食貧內窘,五十年如一日。臣又不孝無狀,頑忍苟活於草土之餘,而拙於謀生,調度旁落,菽水之供,刀圭之資,長時艱匱,每不稱意,西山景迫,寸草情深,懇急之籲,未敢緩聲,得補一邑,及時將往,仰以效分芻之責,俯以伸專城之養,此臣今日之至願也。伏惟聖明,敦孝爲治,如臣情理,曲副所請,敢援近例,謹玆鳴暴,伏地隕越,恭俟處分。答曰,省疏具悉。今聞爾章,憶昔興懷,其何苟且?特許所請焉。
甲午四月初八日辰時,上御集慶堂。藥房入診入侍時,都提調李思觀,提調具允鈺,副提調宋瑩中,假注書宋文輅,記事官南鶴聞·曺遠振,醫官方泰輿·鄭允協·吳道炯·金季良·柳光翼·洪愼讓·白文昌·康命徽,以次進伏訖。思觀曰,夜間聖體,若何?上曰,一樣矣。思觀曰,水刺之節,亦何如?上曰,一樣矣。思觀奉進湯劑,上進御。思觀請診候,上曰,今日則實不欲酬應內局,而不必相持,故今雖召見,診候則太不新新,置之,可也。上曰,尹得毅母年,幾何?瑩中曰,臣雖未詳知,似爲七十七八矣。上曰,尹得毅之父,比予稍少矣,年幾何?瑩中曰,丁丑生矣。上曰,得毅,誰之壻?瑩中曰,閔通洙壻矣。上曰,乞郡矣。命書疏批。命內局先退。瑩中讀奏諸道狀啓訖。上曰,詣臺臺臣入侍。出榻敎文輅承命出來,持平黃樟台入進前,樟啓曰,請還寢罪人張光碩,減律定配之命,依前下敎擧行。措辭見上上曰,勿煩。樟先退。上曰,臺臣衰乎?瑩中曰,見其貎,姑不衰矣。上曰,黃梓之族乎?瑩中曰,然矣。仍命退出。
甲午四月初八日未時,上御集慶堂。藥房入診入侍時,都提調李思觀,提調具允鈺,副提調宋瑩中,假注書宋文輅,記事官南鶴聞·曺遠振,醫官方泰輿,以次進伏訖。思觀曰,午間聖體,若何?上曰,一樣矣。思觀奉進湯劑,上進御。上命內局先退。瑩中讀奏金峙默違牌傳旨。上曰,只推。瑩中讀奏諸道狀啓,至嶺南査啓。上曰,今聞査啓,年過七十人赴場,其子隨京,子道當然,且無冒入之事,臺啓似是風聞,今無可論,置之,可也。出傳敎瑩中曰,今朝不許診候,臣等不勝抑菀矣。上曰,雖診候,不過昨日之言,聞亦支離矣。瑩中曰,諸醫之言,雖無生新,旣已經夜則,何可不診候乎?上曰,卿亦陷時體中矣。瑩中曰,所謂時體,乃是强作,而此則專出秉彝之心,何可謂時體乎?上曰,史記評林初卷,持入,可也。文輅承命出來,持史記評林而入。上命左右史輪讀訖。上曰,藥房提調持湯劑,更爲入侍。出榻敎文輅承命出來,召入進前。思觀奉進湯劑,上進御。上曰,卿等皆陷時體中矣。予則獨醒然,旣進建功三貼,則亦難免時體矣。允鈺曰,非如此下敎矣。上曰,副提調以朝不許診候,大段稱冤矣。雖診候,不過前例之言,聽其言,何益?思觀曰,雖涉前例,脈度若有變體,則豈有不知之理哉?上曰,諸醫皆是扁鵲乎?思觀曰,無扁鵲術,而有扁鵲功矣。上曰,太史公文,簡古乎?思觀曰,三代後初文章,故甚簡古矣。上曰,詩則唐爲第一乎?思觀曰,然矣。上曰,漢魏詩,何如?思觀曰,詩之宗,俱是古詩,無律矣。上曰,然則無簾乎?思觀曰,然矣。瑩中曰,左承旨臣趙昌逵,供職久矣,今日雖仕進,而有實,俄纔出去矣。上曰,左承旨許遞,其代,前承旨洪龍漢爲承旨,牌招察任,房順房。出傳敎仍命退出。
甲午四月初八日初更三點,上御集慶堂。領左相·禮判,同爲入侍時,領議政金相福,左議政金尙喆,禮曹判書閔百興,右承旨蔡弘履,假注書洪相纘,記事官南鶴聞·曺遠振,以次進伏訖。相福曰,夜間聖體,若何?上曰,一樣矣。上曰,初聞中官所奏,特召卿等矣,更聞孝陵云,而此亦何陵乎?昨旣傳香於泰陵,今聞此陵,有偸斫之變,心何抑乎?雖遣宣傳官摘奸以來,而入直陵官,初何不知,亦何不直報禮曹乎?極爲痛駭矣。相福曰,陵軍之有此干犯,尤爲痛惡矣。尙喆曰,陵官若能檢飭,則豈若是狼籍乎?百興曰,陵官卽丘泰垕也。俄聞金普淳之言,則渠之主人,在於壯義洞,而泰垕自是不學無識之人,爲參奉後,始學千字·史略等冊於本陵書員輩,而或與之相爾汝云,陵軍之不有官員,任自偸斫,勢固然矣。上曰,此是丘從直孫,而特命調用者耶?相福曰,然矣。上曰,此事非渠之罪,卽予之過也。只思其先而錄用矣,豈料若是之無據耶?相福曰,在渠之道,固當國報無地,而身爲陵宮,不能禁抑如此,尤極痛駭矣。百興曰,渠雖不文,出直之後,則每以諺文,牌子於書員輩,申飭木根云云矣。上曰,果然則其爲人之質實,可知矣。命書傳敎曰,初則中官無形誤奏,故有大臣入侍之命,聞狀聞,雖孝陵曲墻咫尺之地,有此擧,而陵官何莫能知?雖然,宜報禮曹,何牒高陽?萬萬可駭。嗚呼,泰陵香祗迎,其氣若此,而此陵聞此報,豈尋常?初則雖非此陵,陵官與他有異,欲以禁推例下敎,來朝當殿座建明門,侍衛只入直,該官以禁推例,令該府待令。上曰,同副承旨,何至今不謝恩耶?注書出去,政院都使令懸之,連爲催促,可也。上曰,同副承旨先入侍後謝恩。出榻敎命書傳敎曰,政事明日爲之。上命賤臣,傳敎于洪駿漢曰,恃奉朝賀而不入乎?蔭官道理如此乎?賤臣卽出閤門,與之偕入進伏。上曰,年,幾何?駿漢起伏奏曰,臣年四十四矣。命讀湖南稅船狀聞訖,命退,諸臣以次退出。
甲午四月初八日五更三點,上御集慶堂。摘奸宣傳官入侍時,右副承旨金普淳,假注書洪相纘,記事官南鶴聞·曺遠振,宣傳官李翼鉉,以次進伏訖。上曰,木根,幾何?翼鉉曰,盈抱生松爲一株,大如椽木之松爲三株,自枯松斫伐之痕爲三株矣。上曰,距曲墻遠近,如何?翼鉉曰,二十餘步矣。上曰,無狀矣。上曰,復命,何其遲也?金普淳曰,回還之時,虎豹再次當途,艱辛入來云矣。上曰,見於何處?翼鉉曰,陵洞口及沙峴近處,俱爲逢着矣。上命書傳敎曰,今聞宣傳官所奏,該官當親問,而此非一二人所爲,捉囚九人,令道臣嚴問,而其若隱諱,杖問捧直招,入侍以奏。於今所重在焉,若古人問牛喘,聞宣傳官言,陵洞口雖非異事,沙峴近處見虎跡云,噫,都城咫尺之地,陰盛可知。此後復若有,令本官善放砲手,捕捉後狀聞。上曰,明日殿座,待下敎只入正時。出榻敎命退,遂以次退出。
上在慶熙宮。停常參·經筵。
自辰時至未時,灑雨或下雨,測雨器水深一分。
藥房都提調臣李思觀,提調臣具允鈺,副提調臣宋瑩中啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨日亦已過,憶昔甲午,予懷千萬。日三建功,有何效乎?扁鵲曰脈勝,予自哂也。氣何暇諭?待敎入侍。中宮殿·惠嬪宮,藥房口傳問安。答曰,知道。
建明門殿座罷後,政院·玉堂·藥房口傳問安。答曰,知道。
傳于蔡弘履曰,內局入侍。
宋瑩中啓曰,假注書魚錫光,時無職名,令該曹依例付軍職,冠帶常仕,何如?傳曰,允。
金思穆,以都摠府言啓曰,今日入直內三廳武兼禁軍及軍兵等,當爲中日習射,而殿座相値,不得爲之之意,敢啓。傳曰,知道。
以備忘記,傳于蔡弘履曰,今予一心,追慕而已,於晝於夜,何敢少忽?東郊光陵,幅員濶大,自古有此弊,其於諸陵,豈有此弊,其況守護軍陵官着心,何敢生意,其況圓抱木,數百步咫尺,焉敢若此?今飭諸陵,其或若此,當該官員,莫置人類,其若掩置,亦宜同律。噫,聞此報,皆予誠淺,其雖經夜,此心一也,其令禮曹,將此敎另飭。
傳于金思穆曰,宣傳官二員,分送東西五陵,木根摘奸以來。
又傳于曰,宣傳官四員,分送恭順陵·康·泰陵·交河長陵·獻陵,木根摘奸以來。
以承傳色,口傳下敎曰,驪州兩陵寢與懿陵,宣傳官各送一員,松根摘奸以來。
金普淳啓曰,京畿監司金載順,持捉囚九人等捧招,來待矣。
以備忘記,傳于宋瑩中曰,於今其君用心時,一蔭官爲承宣者,焉敢若此?復若此,臨門時當親問,另飭應命。
以同副承旨洪駿漢禁推傳旨,傳于金普淳曰,昨日入侍,而不爲謝恩,雖該然,今日殿坐有命,安徐,牌招入直。
傳于宋瑩中曰,同副承旨謝恩催促傳旨,勿爲捧入。
傳于金普淳曰,承旨率摘奸宣傳官,入侍。
金思穆,以兵曹言啓曰,忠翊衛將金樂豐,身病猝重,勢難供職,呈狀乞遞,不可等待其差復,今姑改差,何如?傳曰,允。
有政。吏曹判書李潭進,參判徐命善進,參議李命植病不進,右承旨蔡弘履進。吏批,以徐晦修爲大司憲,申益彬爲大司諫,申大升爲掌令,任希簡爲校理,李衍祥爲修撰,洪相簡爲輔德,金致顯爲說書,李商巖爲奉常正,尹馹爲義禁都事,金光國爲長湍府使,趙㠎爲永興府使,朴信圭爲歸厚別提,李鳳模爲活人別提,柳頤玄爲惠陵別檢,閔彝烈爲敦寧參奉,徐懋修爲司僕判官,奉常正鄭枋加資事,承傳。兵批,行兵曹判書洪名漢進,參判任希曾病不進,參議洪龍漢未肅拜,參知李蓍廷入直進,以李萱·曺允彬爲五衛將,申載文爲忠翊將,南台遜爲昌德將,劉益炫爲景福將,李洚爲同知,尹敬喆爲武兼,具世溫爲兼司僕將,李煜爲羽林將,白東毅爲永宗僉使,高繼允爲長山別將,金應師爲明月萬戶,副司直洪樂純·李在簡·金魯淳·趙昌逵·韓光綮·李秀得,副司正洪相纘·魚錫光,同知高必恒,僉知申遇文。
再政入侍開政。吏批,判書李潭進,參判徐命善進,參議李命植牌不進,行都承旨宋瑩中進。以李世奭爲掌樂正,吳璹爲瓦署別提,鄭東協爲長興直長,吳命久爲監役,沈基泰爲孝陵別檢,兪漢師爲孝陵參奉。兵批,行兵曹判書洪名漢病不進,參判任希曾病不進,參議李蓍廷入直進,副司直鄭枋。
以兵曹參議洪龍漢牌不進罷職傳旨,傳于金普淳曰,何等紀綱,敢如是乎?更爲牌招,開陽門仍留,雖三更,追省記入直後,下鑰。
又傳于曰,兵曹參議牌去來,勿爲呼望。
金普淳啓曰,兵曹參議洪龍漢,旣已肅謝之後,謂有入直難安之端,仍卽出去,特敎之下,不爲入直,事甚未安,推考警責,何如?傳曰,此何道理,此何事體?禁推。
又以義禁府言啓曰,丘泰垕交代官,一體拿問事,命下矣。孝陵別檢金鎔,今方入直,依例替直後,拿待之意,敢啓。傳曰,知道。
又以義禁府言啓曰,罪人丘泰垕,機張縣充軍,倍道押付事,命下矣。以傳敎內辭意,具罪目,卽爲發遣府羅將,倍道押付配所之意,敢啓。傳曰,知道。
以統制使趙濟泰狀啓,海毒尙未淸淨,今朔生熟鰒進上,不敢循例封進,惶恐待罪事,傳于宋瑩中曰,勿待罪事,回諭。
以慶尙監司金華鎭狀啓,四月令薦新生竹筍,節序差早,限內不得封進,惶恐待罪事,傳于洪駿漢曰,勿待罪事,回諭。
金思穆,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉之意,敢啓。傳曰,知道。
傳于金普淳曰,騎曹參議,昨日除拜,何至今不爲謝恩?牌招察任。
甲午四月初九日辰時,上御集慶堂。藥房入診入侍時,都提調李思觀,提調具允鈺,副提調宋瑩中,假注書洪相纘,記事官南鶴聞·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。思觀曰,徹夜酬應之餘,聖體,若何?上曰,一樣矣。命瑩中讀御製訖,思觀請進湯劑,上進御。請診候,上許之。泰輿等以次進前。診候退伏奏曰,脈候左右三部調均,胃脈亦好,滑體亦勝矣。思觀曰,丸劑連爲兼進,臣等之望也。上曰,予今八十一,雖無所害,脚力少無所勝,何益之有?思觀曰,臣則以建功爲常進之水刺矣。上曰,豈若是乎?思觀曰,中宮殿氣候,何如?上曰,一樣矣。王世孫氣候,何如?上曰,亦一樣矣。上曰,宣傳官一員,詣臺臺臣入侍。出榻敎賤臣承命出來,宣傳官韓尙裕,司諫崔,掌令李世孝,偕入進伏。上曰,宣傳官,誰也?對曰,韓尙裕。上曰,誰族也?對曰,領府之族矣。上曰,馳往懿陵,摘奸木根以來。尙裕承命退出。命書傳敎曰,同是一陵事,豈可只一人現告也?丘泰垕交代官,一體拿問待令,其代,以入直忠義,定假官給馬代直,殿座時,凡事一依禁推例,待令。司諫崔進伏曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。崔曰,請還寢定配罪人孝曾特放之命。措辭見上上曰,勿煩。崔曰,陵寢守護,何等重大,而今於陵寢咫尺之地,有此員役輩乘夜符同,恣意偸斫之變,萬萬驚駭,犯斫人等罪狀,已無可言,而當該陵官,常時若能馭下有法,巡檢以時,誠心奉職,則寧有如許犯禁之理乎?未及處分之前,臣不敢預先請罪,而陵寢重地,決不可以庸陋無識之輩,苟然充差,此後則另飭銓曹,無論參奉·別檢,使之各別擇差,好矣。上曰,丘泰垕之事,非渠之過,卽予慕古而然矣,追侮何及?所懷誠是,依啓。李世孝曰,請還寢罪人張光碩減律定配之命,依前下敎擧行。措辭見上上曰,勿煩。命退,諸臣以次退出。
甲午四月初九日午時,上御建明門。殿座入侍時,行都承旨宋瑩中,左承旨尹得毅,右承旨蔡弘履,左副承旨金思穆,右副承旨金普淳,同副承旨洪駿漢,假注書洪相纘·魚錫光,記事官南鶴聞·曺遠振,以次侍立訖。上具翼善冠·袞龍袍,以乘輿出通陽門,至建明門內降輿殿座。判義禁具善復,知義禁韓師直,同義禁宋淳明·趙宗鉉,以次侍立。上命善復入侍。上曰,畿伯入侍。金載順進伏。上曰,緣何而斫松耶?載順曰,陵所有修補處,故使之斫枯松云矣。上命拿入丘泰垕。上曰,予思舊日,故求汝而官之,恩至渥也,汝於莫重之地,敢有此擧,汝若不直招,當黑山島充軍矣。泰垕曰,矣身以微賤之身,猥蒙聖上洪造,故每思報效之道,入直之時,躬自巡山,至於襪弊而不懈矣。上曰,汝以鄕民爲兩班,國恩至此,汝若步行巡山,至於襪弊,則連抱之木二株,陵軍何以斫取乎?過甚矣,依法,可也。上曰,汝焉敢欺罔?直招,可也。泰垕曰,陵軍斫取,故急報高陽郡矣。上曰,帳前所對,極過甚矣,牒報之文,汝自作乎?泰垕曰,陵書員代作,而渠名拔於牒目中,故矣身捉囚高陽郡矣。上曰,汝在陵時,學千字·史略云,汝能知字乎?泰垕曰,讀論語矣。上命誦論語首章。泰垕曰,不能。上曰,論語二字,何以書之。泰垕曰,言傍倫身,爲論字也。上曰,汝在直時,作牌京書員,而以諺書乎,眞書乎?泰垕曰,或諺或眞矣。上曰,斫木之事,在汝入直時耶,在他人入直時乎?泰垕曰,矣身入直時也。上曰,汝何以發覺耶?泰垕曰,朴春興來告矣。上曰,大木雖乘夜斫取,汝若勤於巡山,則何待春興之來告而後知之耶?其斷餘根株,有存者乎?泰垕曰,矣身往見時,原株已搬運無餘,而十二人方埋其根矣。上曰,其時汝旣卽往,則霎時之間,如許大木,何以盡運耶?泰垕曰,十二人斫取搬運矣。上曰,俄則奏以已搬,而今又曰,方運,其言極奸矣。命加刑訊杖一度後,上曰,汝報禮曹可乎,報高陽可乎?泰垕曰,報禮曹爲宜,而或以爲守護軍皆賊漢,緩則必逃,須急報高陽,而轉報禮曹爲可云,故依其言,先報高陽矣。上曰,誰所敎也?泰垕曰,書員金大彬也。上曰,今番事,汝之同僚不知乎?泰垕曰,然矣。上曰,汝之同僚名則云何,而居何處乎?泰垕曰,別檢金鎔,在新門外矣。上曰,汝敢於帳前使氣,故一度刑推,而思爾祖,故充軍機張縣,汝以此矜誇而去,可也。上曰,丘泰垕不思國恩,莫重處,亦不敬謹,其所擧措,萬萬可駭,機張縣充軍,倍道押付。出傳敎命義禁都事宣讀訖,拿出。上曰,金鎔拿入。上曰,汝是何等人?鎔曰,世閥,無可奏者矣。上曰,汝兩班乎,中人乎,一名乎?鎔曰,非中人,非一名矣。上曰,丘哥旣奏以汝則不知,故斟酌置之,而銓曹全不擇人,用如彼之流,故至有如此之事,汝亦必爲丘哥之所爲者,特爲遞職。拿出,可也。上曰,丘泰垕今無可論,予常爲莫重深悶者,以文官爲名,若金鎔者類。渠雖無犯,今日臺臣,旣請端本之意遞職,二人俱闕,政官牌招入侍開政,此後以文官爲此任者,必以前頭當爲侍從人另擇事,捧承傳施行。出傳敎普淳進讀畿伯以陵軍捧招事啓目。上曰,畿伯奏其事,可也。載順曰,當初傳敎中,有九人捧招之命,故金益大等,在九人數外,而不受捧招矣。上曰,刑曹判書入侍。出榻敎未及入侍,上曰,判義禁進前。陵園斫木,當得何律?善復曰,陵園斫木條,杖一百徒三年律矣。載順曰,九人中三人自服,而斫取時則三人爲之,搬運時則九人合力云矣。上曰,莫重處樹木偸斫,自有其律,況以書員巡山軍犯此乎?萬萬可駭。金大彬·朴春太·池時云,今日內嚴刑一次,金大彬黑山島,朴春太楸子島,池時云蝟島,勿限年定配,倍道押付。金益大等九人,雖無用意者,以守護軍末梢使喚,此曾所未聞者,若不嚴懲,何懲日後?北道六鎭散配。朴春興慫慂無形官員,其敢挾憾?自本道徒三年定配。出傳敎上乘輿還,至建明門內住輿。上曰,前排入之。挾侍中官申德龍·安國來拿入。上曰,今日此擧,非好勝也,輦杠之或拔或貫不便,故命置之矣,何不分付乎?德龍等曰,未及分付之罪,遲晩矣。上曰,汝等何其善忘也?上曰,一則庸劣,一則輕忽,故今番斟酌置之,此後則着念,可也。命拿出。上還入大內,諸臣遂退出。
甲午四月初九日申時,上御集慶堂。藥房入診入侍時,都提調李思觀,提調具允鈺,副提調宋瑩中,假注書洪相纘,記事官南鶴聞·曺遠振,醫官方泰輿,以次進伏訖。思觀請進湯劑,上進御。命藥院先退,兩提調先退。上曰,政官入侍開政。出榻敎賤臣承命出來,吏曹判書李潭,參判徐命善,佐郞李鼎運,偕入進伏。上曰,政官誰某入來乎?瑩中曰,判書·參判入來矣。上曰,參議,誰也?對曰,李命植矣。上曰,年,幾何乎?對曰,五十五矣。政畢後,命政官先退。上曰,儒臣持子貢傳入侍。出榻敎賤臣承命出來,校理林得浩,副修撰徐有慶,偕入進伏,上適入睡,移時後,命得浩讀子貢傳。得浩讀訖,上又入睡,少頃,命儒臣先退。上曰,摘奸宣傳官及藥房提調,持湯劑更爲入侍。出榻敎賤臣承命出來,宣傳官李恒林·辛錫範偕入進伏。上曰,木根有無,如何?恒林曰,臣則摘奸於恭順兩陵,而無所捉矣。錫範曰,臣則摘奸於章陵,而亦無所捉矣。命退去。都提調·提調進伏訖,請進湯劑,上進御。上曰,日猶未暮耶?提調出入,可以辨矣。思觀曰,日已昏黑,而臣等出入,猶爲諦視,則聖候眼視之比前差勝可驗,不勝慶幸矣。上曰,俄爲建功所困,終日入睡,今始覺悟,此非其害而何?思觀曰,昨夜達曙酬應,一時晝寢,豈其湯劑之害乎?且以閭巷人言之,暫時午前假寐,則氣血流暢云矣。命退。諸臣以次退出。
甲午四月初九日申時,上御集慶堂。坐直承旨,摘奸宣傳官,同爲入侍時,同副承旨洪駿漢,假注書魚錫光,記事官南鶴聞·曺遠振,宣傳官李廷彬·李翼鉉·李吉培·韓尙裕,以次進伏訖。上曰,宣傳官各奏名,捉木根與否亦奏之。尙裕曰,臣韓尙裕,往懿陵摘奸,則木根無執捉者矣。吉培曰,臣李吉培,往康陵·泰陵矣,泰陵則有風落松三株,康陵則無一株矣。翼鉉曰,臣李翼鉉,往西五陵,而木根則無一株矣。廷彬曰,臣李廷彬,往東五陵,前後左右,移時摘奸,則雖自枯松,亦無一株矣。上曰,宣傳官退去。廷彬等先退。上曰,內局入侍。上曰,旣已行公,昨亦承牌,則若是違牌,其涉太過,只推,更爲牌招察任。出傳敎命退。諸臣以次退出。
上在慶熙宮。停常參·經筵。
夜五更,巽方有氣,如火光。
藥房都提調臣李思觀,提調臣具允鈺,副提調臣宋瑩中啓曰,伏未審夜間,聖體調攝,若何,痰候,何如?寢睡·水刺之節亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。暮年一心,惟在莫重,因一蔭官可駭,令八宣傳,遍審諸陵,一宣傳尙稽,昔則舊根新根雜頉者多,今番皆晏然,心喜曷諭?雖然,因此用心,氣何暇諭?次對同入。中宮殿·惠嬪宮,藥房口傳問安。答曰,知道。
傳于蔡弘履曰,入直注書一員待令,騎馬三匹立之。
傳于蔡弘履曰,內局次對,同爲入侍。
又傳于曰,內局入侍,坐直承旨與儒臣,持問安同爲入侍。
傳于金普淳曰,今日軍職,春等試射時資憲李春琦,正月登俊科爲壯元差下者,三十巡內,兩十巡皆五十一分片箭二中,其誠可嘉。昔有李忠邦前例,一五十一加資,一五十一熟馬一匹面給。
傳于金思穆曰,無頉,故更爲摘奸,則禁標內舊根一株得來,懿陵摘奸宣傳官,記過待令於延和門,前排待令。以此觀之皆然,諸處摘奸宣傳官,一竝記過待令。
傳于金思穆曰,摘奸宣傳官,皆令記過待令,則他宣傳官,事當全數待令,而待令者極少,今日不參宣傳官,行首以下,一竝遞差。
傳于蔡弘履曰,承旨詣閤,只入正時。
蔡弘履啓曰,今日殿座,承旨當爲備員,而同副承旨洪駿漢,纔已須資出去,卽爲牌招,以爲備員入侍之地,何如?傳曰,允。
殿座罷後,政院·玉堂·藥房,口傳問安。答曰,知道。
傳于金普淳曰,內局入侍。
傳于金普淳曰,右副承旨與摘奸宣傳官入侍。
傳于金普淳曰,其處分代與宣傳官代,卽爲擬入。
吏曹口傳政事,以金重行爲泰陵直長,鄭玄達爲泰陵參奉,申光直爲康陵參奉,趙廷獻爲崇陵參奉。
蔡弘履,以吏曹言啓曰,通禮院右通禮李東泰,禮曹正郞李勉修呈狀內,身病猝重,勢難察任云,竝改差,何如?傳曰,允。
金思穆,以司僕寺內乘,以一二提調意啓曰,兼內乘尹敬喆,病難察任,今姑改差,其代,令該曹差出,以爲推移入直之地,何如?傳曰,允。
金普淳,以刑曹言啓曰,書員巡山軍犯此,萬萬可駭,今日內嚴刑一次,金大彬黑山島,朴春太楸子島,池時云蝟島,勿限年定配,倍道押付,金益大等九人,六鎭散配事,命下矣。依傳敎,罪人金大彬·朴春太·池時云等,各嚴刑一次,金大彬全羅道羅州牧黑山島,朴春太靈巖郡楸子島,池時云扶安縣蝟島,勿限年定配,倍道押送,金益大·崔必昌咸鏡道會寧府,玄德奉·朱永太茂山府,張大云·李奉辰穩城府,玄云太·李太根慶興府,李太玄鍾城府,竝定配所,卽爲發配之意,敢啓。傳曰,知道。
金普淳,以義禁府言啓曰,慶尙道機張縣充軍罪人丘泰垕,處分下敎安徐,亟施刊版之典事,命下矣。丘泰垕昨已發配,押去羅將所到處,知委放送事,分付該道道臣之意,敢啓。傳曰,知道。
金思穆,以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
大司憲徐晦修上疏,伏以邦籙無疆,寶算已躋於九旬,皇天默佑,聖候乃瘳於翌日,睿孝仰格,縟禮旣擧,臣民慶忭,曷有其極?仍伏念臣,庸陋謭劣,最居人下,淸朝百執事,無一可堪,重以衰朽之疾,不利運動,筋力奔走,亦未如意,居常懍惕,若隕淵谷,自春以後,屢犯郵何,曲蒙洪私,輒旋收敍,迺者柏府新命,又下於病伏訟愆之中,臣雙擎除旨,驚惶感激,竭蹶趨謝,義分當然,而區區情地,實有萬萬不可冒沒者。臣於曩日,忝叨是職,昏愚生疏,自速譴削,繼因惠堂之論奏,荐被不敍之典,至今追思,愧悚發汗。噫,悖吏猾胥,推治懲礪,憲府之法理卽然,臣雖老悖,亦豈全無所據,一如重臣之言而已哉?夫重臣之所重者,惠廳之體統,而欲以是責之於憲府,則宜其矛盾而不相入矣,言者之謂臣乖當,則又恐其未相諒也。雖然,臣不欲呶呶效尤,重傷事體也。但緣臣之老殘疲軟,無足顧藉,致使四百年臺閣體貎之重,到此而壞損無餘地,自念無似之賤,猥竊匪分之職,蔑補絲毫,而徒取顚沛,玷辱名器,而貽羞朝廷,此臣所以撫躬慙恨,靡所容措也。雖蒙聖度天大,曲加涵容,而人言尙可怕矣,踪地猶夫舊矣,何敢諉以日月之稍久,而厭然抗顔於周行之間乎?玆敢瀝血控籲於宸嚴之下。伏乞聖明,俯賜諒察,特許鐫改,以安微分,仍治臣逋慢之罪,以肅朝網,千萬幸甚。臣無任悚懼祈懇之至,謹昧死以聞。答曰,省疏具悉。頃者下教,不過申飭,以此撕捱,其涉太過。卿勿辭速察職。
甲午四月初十日辰時,上御集慶堂。藥房入診,次對同爲入侍時,都提調李思觀,提調具允鈺,副提調宋瑩中,假注書洪相纘,記事官南鶴聞·曺遠振,領議政金相福,左議政金尙喆,右議政元仁孫,行司直具善復,仁陽君李景祜,行兵曹判書洪名漢,行司直李章吾,禮曹判書閔百興,刑曹判書黃景源,吏曹判書李潭,行副司直李潤成,左尹金應淳,行副司直尹泰淵,同知中樞府事尹得養,淸川君金鍾正,行副司直鄭尙淳,吏曹參判徐命善,司諫崔,持平黃樟,校理林得浩,左副承旨金思穆,事變假注書金應麟,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。思觀曰,夜間聖體,若何?上曰,一樣矣。寢睡·水刺,亦何如?上曰,亦一樣矣。上曰,卿等皆謂建功有功,而行步少無所勝,以迎香時言之,半到建明,雖無兪奉朝賀,喘息艱辛無比矣。仁孫曰,近日以來,行步而詣建明初有,此後勿爲遠步,臣等之望也。上曰,日服一兩二錢,而每被勸服,有何效乎?相福曰,若有害,則以向日金奉朝賀都提調時事言之,却進湯劑,一貼服之,而卽有吐血之症,以此可驗矣。上曰,然則予之脾胃,甚惡矣。相福曰,當劑故然矣。上曰,卿等之言,皆時體矣。相福等曰,若下詢入侍諸臣,則不但臣等之意,可知矣。上命相纘,讀次對座目訖,上曰,皆時體矣。第以次進奏可否。具善復等次次進伏,皆曰,建功進益好矣。上曰,可謂時體世界矣。命內局先退,仍行次對。相福曰,此平安兵使李仁康狀啓也。枚擧義州府尹沈勗之牒報,以爲折衝尹忠彦,殫誠國事,軍器什物之新備修補精利,城堞公廨之修治,亦皆堅緻,其在激勸之道,宜有褒賞之典。新備與修補之數,開坐于後,請令廟堂稟處矣。此等論賞,事係該曹,此狀啓,令兵曹稟處,何如?上曰,依爲之。相福曰,此統制使趙濟泰,三南所在軍餉捧未捧啓本也。以爲尤甚邑未捧,或非異事,而稍實·之次邑之許多未捧,誠極寒心。其中未捧居多邑守令姓名及未捧穀數,區別馳啓,以俟處分,仍請自今以後,軍餉無敢以未捧磨勘,而至於舊逋追捧,亟究收拾之策事,令廟堂稟處矣,毋論尤甚·之次邑,歲末停捧下敎未下之前,未捧之如是數多,極爲駭然,其律則拿處,而旣有停捧之命,又有設賑之處矣。上曰,旣有命,豈無信?一竝勿問,此後若此者,令該道道臣決杖事,奉承傳施行。相福曰,軍餉申飭,舊逋收拾,自備局發關,各別嚴飭,何如?上曰,依爲之。相福曰,平安監司洪麟漢,因初外補之有命,不敢上疏而陳懇,而聞情有甚切,病亦難强云,誠可悶矣。上曰,許遞,可也。出朝報黃景源曰,內局銀炒蓋子偸竊罪人許麟,自捕廳移送臣曹,今當決案矣。律名不敢不稟,而乙亥四月內局銀煮鐵偸竊罪人朴太山,依律正刑,己丑七月內局銀炒䋿偸竊罪人姜遇喜,減死絶島定配,今此許麟,當用何律乎?上曰,依己丑年例勘律。上曰,西伯,誰可代乎?相福曰,判書中蔡濟恭,方閒在矣。上曰,好矣。其次鄭存謙·金應淳,欲排望矣。上曰,好矣。尙喆請掃墳,上曰,唯。上曰,洪龍漢事極非矣。仍命書傳敎曰,洪龍漢違牌,其涉駭然,故禁推下敎,今聞大臣所奏,雖非無端,此何予知?昨日違牌傳旨,命入踏下,旣下敎,禁推特放。司諫崔曰,請還寢殺獄罪人河必雄,印信僞造罪人宋興三,減律定配之命,依律處斷。上曰,勿煩。曰,請還寢定配罪人全孝曾特放之命。上曰,勿煩。曰,新除授大司諫申益彬,時在忠淸道全義地,請斯速乘馹上來事,下諭。上曰,依啓。曰,備堂座目單子讀奏之際,注書有一字誤讀之失,雖是倥偬生疏之致,不可無飭,請當該注書,從重推考。上曰,依啓。持平黃樟曰,請還寢罪人張光碩,減律定配之命,依前下敎擧行。措辭見上上曰,勿煩。樟曰,新除授掌令申大升,時在慶尙道比安地,請斯速乘馹上來事,下諭。上曰,依啓。以上出擧條思穆讀奏黃海道漕運狀啓訖,上曰,多來矣。仁孫曰,然矣。命大臣·備堂先退。上曰,懿陵摘奸中官已來乎?注書知入,上曰,書狀官入侍。賤臣承命出來,書狀官任希簡偕入進伏,以中官未及入來之意回奏。上謂希簡曰,交易無弊乎?希簡曰,以銀品之劣,頗多持難矣。上曰,菜銀則應無優劣,而此則礦銀之謂乎?對曰,然矣。上曰,卜馱盡來乎?對曰,姑未及盡到城中矣。上命退,諸臣以次退出。
甲午四月初十日未時,上詣延和門。殿座入侍時,行都承旨宋瑩中,左承旨尹得毅,右承旨蔡弘履,左副承旨金思穆,右副承旨金普淳,假注書洪相纘·魚錫光,記事官南鶴聞·曺遠振,以次侍立訖。上具翼善冠·袞龍袍,以乘輿出通陽門,至延和門內,降輿殿座。上曰,懿陵摘奸宣傳官,誰也?知入。普淳曰,韓尙裕也。上曰,拿入,可也。上曰,今日未及待令之內吹,令兵曹決棍十度,可也。尙裕拿入後,上曰,予心憧憧,故使汝往近陵看審,則不得一株而來,今遣中使史官,得一株舊根,何也?尙裕曰,伊時急於復命,故未及遍察,而今番捉根之地,臣所不到處也。惶恐遲晩矣。上曰,汝與本陵官偕往乎,否乎?尙裕曰,初則偕往矣,更思之,與陵官偕往,則恐不能捉根,故末乃獨自看審矣。上曰,陵官,誰也?尙裕曰,洪大宇也。命決棍三度後,上曰,初不送中使而送汝,則汝何敢不爲遍審火巢內乎?今若多捉木根,則汝當決棍十度充軍,而只一株舊根,故只汰去,棍止三度矣。命拿出,而傳命宣傳官閔百恒,多做錯誤傳,上命拿入。上曰,汝爲武弁之子,故爲宣傳官,而不能傳命,汝粉面戴䯻而來乎?特爲汰去,其知之。命拿出。上曰,昨日摘奸宣傳官,一竝拿入,可也。李廷彬·李翼鉉·李吉培等拿入後,上曰,初送汝等,以其捷敏可使也,汝等不能執頉,故送中使史官於懿陵,則得一株舊根,汝等各往昨日初往處,若捉根來,則予不以初不執頉爲罪,而當功過相準矣。若又不能捉根,則當沙場回示三帀後充軍矣。竝命出送。上曰,其無執頉,亦不隨焉,參奉洪大宇汰去。出傳敎上乘輿還至延和門內,命召俄者傳命宣傳官辛錫範。上曰,汝傳命時曰,以多捉來,汝其往獻陵,多捉木根而來,可也。上還入大內,諸臣遂退出。
甲午四月初十日未時,上御集慶堂。藥房入診,承旨·儒臣,同爲入侍時,都提調李思觀,提調具允鈺,副提調宋瑩中,右承旨蔡弘履,校理林得浩,副修撰徐有慶,假注書洪相纘,記事官南鶴聞·曺遠振,醫官方泰輿,以次進伏訖。思觀曰,午間聖體,若何?上曰,一樣矣。請進湯劑,上進御,命藥院先退。命儒臣讀問答,得浩·有慶,輪讀各二板訖。又命承旨·翰注,次次輪讀,至相纘。上曰,誰也?弘履曰,洪相纘矣。上曰,故相奉祀孫乎?賤臣起伏對曰,臣則次孫,而有奉祀玄孫矣。上曰,誰也?對曰,今禁府都事洪元燮矣。命讀,讀至二板,命儒臣先退。上曰,宣傳官一員入侍。賤臣承命出來,宣傳官尹壽民偕入進伏?上曰,姓名,誰也?對曰,尹壽民矣。上曰,汝等以無頉爲好事,故初不執捉,而今番則更爲看審,期於得來。仍命先退。上曰,驪州寧陵,幅員闊乎?弘履曰,然矣。上曰,凡犯斫者,善爲無聲斫取云矣。弘履曰,如此云云,而夜雖潛斫,豈無微聲乎?且斫餘之痕,易分久近矣。上曰,但有新斫之痕,可也。上曰,光陵幅員甚闊,古諺云非光陵柴,都民無以得柴也,雖不伐大木,一年草足可以爲柴矣。弘履曰,然矣。上曰,丘泰垕雖不足言,其意則可尙也。弘履曰,牒報雖非矣,而其心奉公也。上曰,丘泰垕微賤,故陵軍輩輕之,似不奉行其令矣。弘履曰,然矣。上曰,丘泰垕之職,可謂錄用丘從直後乎?弘履曰,丘從直後,似初也,便同中始祖,在渠爲不世之恩也。命退,諸臣以次退出。
甲午四月初十日申時,上御集慶堂。藥房入診入侍時,都提調李思觀,提調具允鈺,副提調宋瑩中,假注書洪相纘,記事官南鶴聞·曺遠振,醫官方泰輿,以次進伏訖。思觀請進湯劑,上進御。思觀曰,明日亦依例乎?上曰,唯。思觀曰,小臣聽瑩,昨日丸劑下敎,聽以進御矣,朝診時始知停進。臣等之任,惟在御藥之進不進,而上敎如此,豈不悶迫乎?未知今日則進御乎?上曰,果服矣。允鈺曰,從今以後,逐日仰稟丸劑之進不進矣。上笑曰,有何功乎?允鈺曰,以頃日洪奉〈朝〉賀所奏言之,二三劑進御後,眼視必有效云,此言誠得矣。上曰,予則忘之矣。其言果如此乎?允鈺曰,然矣。上曰,六味,昔有勸予者,此則好好矣。思觀曰,本房製法,乃諸藥之宗,而至於進御,加入方文,則尤有功於眼視矣。上曰,其然乎?瑩中曰,湯丸若連日兼進,則奏功何可量乎?命退,以次退出。
甲午四月初十日酉時,上御集慶堂。右副承旨·摘奸宣傳官,同爲入侍時,右副承旨金普淳,假注書魚錫光,記事官南鶴聞·曺遠振,宣傳官李翼鉉·李漢壽,以次進伏訖。上曰,摘奸宣傳官進奏。翼鉉曰,臣往西五陵遍審,則俱無木根,而惟昌陵有古木根三株,大二小一,皆巳年久腐朽,且距陵所甚遠矣。上曰,陵官入直,誰也?翼鉉曰,沈命吉也。上曰,他宣傳官奏之,可也。漢籌曰,臣往驪州,遍審兩陵火巢內,則英陵有風落木三株,僵在本處,原株無剪伐之痕,而寧陵亦有風落木二株,僵在本處,又有舊根一株,而年久朽敗,或梣或檟,難以的知,斷餘之痕,則似是斧斤。然以爪搯之,則片片破碎矣。上曰,其大小,何如?漢籌曰,雖非連抱,而以短指量之,則七八寸許矣。上曰,陵官,誰也?漢籌曰,英陵則元有曾入直,寧陵則黃瑗入直矣。上曰,風落松有牒報乎?漢籌曰,一員則昨年六月差出,一員則九月差出,而木根則巳年久,當初牒報與否,時任兩參奉,不能的知矣。上曰,汝以何日出往?漢籌曰,已三日矣。普淳曰,渠以爲寧受遲來之罪,不敢忽遽看審云矣。上曰,誠是矣。汝爲誰人之後?漢籌曰,李舜臣之六代孫矣。上曰,汝參下乎?漢籌曰,然矣。上曰,新除乎?漢籌曰,昨年除見職矣。上曰,西五陵摘奸宣傳〈官〉,何其久也?翼鉉曰,必欲遍審,故差遲矣。上曰,其言是矣。普淳曰,此昨往今又者也。上曰,是昨奏無頉者乎?汝焉欺君乎?自枯松,本陵官有牒報云耶?翼鉉曰,急於復命,未及細問矣。上曰,原株年久,則非時入直所知矣。汝誰人之後?翼鉉曰,順義君之孫也。上曰,西郊宣傳官,昨日無頉,故今日申飭之後,雖得古木根三株而來,功過相準之意,旣下敎勿論,本官員,年久之木無疑,亦爲分揀,各處宣傳官稱無頉時,驪州宣傳官,雖古松得五株而來,諸宣傳所未能者能得來。擧直措枉,王者之道,宣傳官李漢籌陞六調用,該官其聞久遠丁寧,勿論。出傳敎上命宣傳官退去,漢籌等先退。上曰,西郊宣傳官,更爲召入。翼鉉復入伏。上曰,昨日則不能執捉,而今何以執頉乎?汝輩則豈有受陵軍,情債之事,而下輩則容或有之,從實告之,可也。翼鉉曰,安敢有如此事乎?上曰,然則昨所未捉者,今何以捉得?翼鉉曰,今日則遍審火巢內,故能得之矣。上曰,午後出去,今已入來,而何以曰遍審?翼鉉曰,去時則馳馬疾往,而到陵所後,仔細看審矣。上曰,不成說矣。速爲退去。翼鉉退出。上曰,康陵·泰陵·東五陵摘奸宣傳官入侍。出榻敎上曰,摘奸宣傳官,若有入來者,注書率入。錫光趨出,與李吉培入伏。上曰,宣傳官,誰也?吉培曰,臣李吉培也。上曰,奏之。吉培曰,泰陵有自枯松三株,而生松新斫一株,初以莎土埋之矣,所見有可疑者,故去土而執之,康陵則有新斫小松二株,而松脂尙流矣。上曰,以土埋者,汝何以得之?吉培曰,出去時,携廣耳去矣。上曰,誰所斫乎?吉培曰,守僕自服矣。上曰,入直陵官,誰也?吉培曰,康陵則參奉金鼎濟,泰陵則直長朴光晦也。上曰,昨日宣傳官,非欲欺予也,急於復命故也,汝亦昨日無頉者乎?吉培曰,泰陵自枯松三株,昨已仰達矣。上曰,然乎?汝誰之族乎?吉培曰,前武承旨李廷壽之五寸侄也。上曰,注書出去,兩陵官除職年月知入。錫光趨出,未及前楹,命中使更召入。上曰,開陽門仍留,西銓陞六見窠,無論某窠知入。錫光出而問,入而奏曰,問于東銓,則泰陵直長朴光晦,癸巳六月二十日政差出,參奉李敬心,同年七月十六日政差出,康陵別檢吳彦啓,壬辰七月初一日政差出,參奉金鼎濟,同年九月初四日政差出云。問于西銓,則時無陞六見窠云,而開陽門仍留之意,亦分付矣。上曰,注書,誰也?普淳曰,魚錫光也。前持平魚錫齡之弟,而故重臣魚有龍之七寸侄也。上曰,錫齡則故兵使魚有琦之子也。普淳曰,錫齡出繼,爲有琦之子矣。上曰,注書與其兄容貎相類乎?普淳曰,酷類矣。上曰,汝往懿陵乎?錫光曰,然矣。上曰,舊根在垓子內乎?錫光曰,在垓子內外界限邊,而纔入垓子內矣。上曰,東郊摘奸宣傳官李吉培,今問昨日六宣傳復命時,渠旣奏三枯松云,今日其宜分揀者,而混同下敎,因此而得生松斫根,此亦乾道昭昭,以草覆者,先持廣耳而去能得,能受遲晩於守僕來,一處見昨日摘奸,其雖小松,道傍二株潛斫,松脂尙流,守衛軍亦已服云,萬萬寒心。宣傳官李吉培,訓鍊主簿加設一窠,今日口傳下批,待總府與主簿相當窠,備擬後加設則減下。直長朴光晦,參奉李敬心,中生松執頉,自有其律,雖不過一株,守僕旣自服,只汰。參奉金鼎濟莫云小松,昨日摘奸後,守衛軍敢下手二株,松脂尙流,亦豈偶然,況道傍生株乎?萬萬可駭,一體汰去。今日已下敎,爲守僕斫中松掩草,爲守護軍今日下手,竝令本道,刑推一次後,守僕朱萬卜海南縣定配,守護軍問名刑推後,珍島郡定配。以今番觀也,此守僕書員不擇,以當禁之人手犯,此後則另擇事,令禮曹申飭。出傳敎上曰,注書出去,摘奸宣傳官,如有入來者率入。命吉培退出,錫光出。與李廷彬入伏。上曰,宣傳官奏之。廷彬曰,崇陵外白虎垓子內,有二株新斫,各陵所則無執頉處,而顯陵則還來時仰瞻,有柏枝風落者矣。上曰,此則何關之有乎?新斫松大小,何如,而誰所斫取云耶?廷彬曰,小松而陵軍以爲,近處居民,斫取爲鎌柯云矣。上曰,松脂流乎?廷彬曰,松脂略流,似是今日內所斫矣。上曰,陵官爲誰?廷彬曰,參奉趙弘鎭時入直矣。上曰,聞東郊摘奸宣傳官所奏,垓子內小松二株新斫云,非中松,旣已新斫有松脂,則今朔事也。今月入直官參奉趙弘鎭只汰,其代,亦爲今日口傳擇差。此是垓子內鄕民犯斫無疑,此則非守護軍事,亦不可無飭,守僕與巡山守僕軍,令道臣從重決杖,宣傳官功過相準,旣下敎勿論。出傳敎上命廷彬退出。上曰,摘奸宣傳官,盡爲入來乎?普淳曰,獻陵·恭陵·順陵,路遠未及來矣。上曰,遲來勢也,昨之無頉,忽急故也。上曰,噫,今予一心,追慕而已。雖然,於此事,予亦放心。因丘泰垕有此擧,皆無執頉,心雖喜然,亦涉孟浪。於近東郊,不無此弊,故令中官史官摘奸,果無,只於垓子內,得一古栗木根而來。雖然,與初宣傳所報有異,旣得而不飭,何以懲後?亦有此擧,而三度棍,可懲闕一,韓尙裕勿汰。參奉此久根非渠故,況不隨,聞宣傳官所對,亦非渠慢。宣傳官閔百恒,曾問閔範洙子,其差屬耳,其可方長不折,竝勿汰。大抵今番事,萬萬可駭。爲禁人首犯,問本律不過徒三年,而今番下敎,意蓋深也。此後爲書員守護軍爲此者,於本律,加三等勘律事,奉承傳。噫,非泰垕,此輩何以爲此?不報禮曹,亦涉駭然,而能報與犯者同,則非綜核之政,丘泰垕充軍下敎安徐,亟施刊版之典。今日不參宣傳官汰去之命,亦安徐。出傳敎上曰,予於暮年,爲此人兄弟費心,心切慨然,而噫,由何而然?雖然,旣已承命,兩日直宿,庶可謂承旨。況一弛一張,文武之道也,旣玉圈亦仕進,旣張亦無弛乎?今番特爲許遞,以伸其志,其代,通政鄭枋爲承旨,牌招察任,房順房。出傳敎上曰,陵官三人有闕代,令該曹口傳擇擬,一陵皆闕,皆令今日謝恩,待城門開就直。出傳敎上命退,諸臣以次退出。
上在慶熙宮。停常參·經筵。
藥房都提調臣李思觀,提調臣具允鈺,副提調臣宋瑩中啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。建功若二貼,予心庶可喜。朝鮮其知之者惟此,予自哂焉,氣何暇諭?待敎入侍。中宮殿·惠嬪宮,藥房口傳問安。答曰,知道。
傳于蔡弘履曰,內局入侍,摘奸宣傳官,同爲入侍。
以吏曹參議李命植牌不進罷職傳旨,傳于蔡弘履曰,只推。
以武臣講書望筒,傳于金普淳曰,莫爲此事,着實奉命。
宋瑩中啓曰,假注書洪相纘,身病猝重,勢難察任,今姑改差,何如?傳曰,允。
假注書洪相纘改差,代以金斗象爲假注書。
假注書金斗象在外,代以韓晩裕爲假注書。
傳于鄭枋曰,承旨率疏儒入侍。
吏曹口傳政事,以姜載潤爲司饔奉事。
吏曹口傳政事,以崔配浩爲宣陵參奉。
傳于蔡弘履曰,內局入侍,坐直承旨與儒臣,持問答同爲入侍。
傳于鄭枋曰,模寫承旨,持榜目入侍。
金思穆,以內醫院官員,以都提調·提調意啓曰,鄭斗俊曾孫忠周,議藥同參啓下事,命下矣。令該曹口傳付軍職,冠帶常仕,何如?傳曰,允。
金思穆,以兵曹言啓曰,依傳敎,宣傳官辛錫範,決棍十度之意,敢啓。傳曰,知道。
又以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
平安道平壤幼學崔配浩上疏,伏以臣,竊有區區微忱,思欲一暴於孝理之下者雅矣。昨年冬,得伏聞我殿下,以宣廟朝壬辰事,特軫義州·永柔,各賜科第,以其駐駕之所,而有此恩典,追遠之誠,久而彌篤,西民,孰不感祝哉?其時大駕,自永柔向江西,路直平壤府西村抄道洞,中路遇大雨,入御於臣六代祖臣崙家,一夜經宿而行,此則昭載於邑誌,而其後本坊,有大駕古介·龍袍洞·郞廳隅中軍峴,此皆指其所經處而名之者,則怳若聖儀之在目,而所御家舍,年久傾頹,古墟荒蕪,自歸於等棄之地,識者之嗟惜,蓋已久矣。今當修廢之政,莫不畢擧,而獨此見漏,莫重聖跡,有其實而無其表,恐爲欠典。伏乞聖明,俯垂諒察,特賜豎表之典,以光聖德,不勝幸甚。臣無任屛營祈懇之至,謹昧死以聞。批答在傳敎中
甲午四月十一日辰時,上御集慶堂。藥房入診入侍時,都提調李思觀,提調具允鈺,副提調宋瑩中,假注書魚錫光,記事官洪國榮·曺遠振,醫官方泰輿·鄭允協·慶絢·吳道炯·金季良·柳光翼·曺愼讓·康命徽·李敏德,以次進伏訖。思觀曰,夜間聖體,若何?上曰,一樣矣。八味元已進御矣,何如乎?思觀·允鈺·瑩中齊奏曰,極好矣。此後則無使間斷而連進,則一劑八味之進御,必不至許久也。思觀曰,寢睡之節,何如?上曰,前則不能交睫矣,加入鹿茸後似勝,何故也?思觀曰,鹿茸卽補血之聖藥,故然也。思觀進湯劑,上進御訖。上曰,昔丁蘭刻木像,而隣人辱之,木像流涕云,今此乾道昭昭,木根上松脂尙流云,予以爲與木像流涕,同矣。思觀曰,昨日處分下敎,臣等再三伏讀,則許多事論斷,無一遺漏,上下照應,毫髮不爽,精力所及,臣實欽仰矣。上曰,此若不能,何以酬應萬機乎?思觀曰,陵官處分,誠是盛德事矣。上曰,摘奸宣傳官入來者或有之,注書率入。錫光趨出,與趙應鉉·辛錫範·李恒林進伏。上曰,以次奏之,可也。應鉉曰,臣往交河長陵奉審,則陵所稍遠處,有枯松二株,火巢內有新斫雜木一株矣。上曰,此輩昨日,則急於復命,未及執頉,勢也。錫範曰,臣往獻陵摘奸,而初往時三里許搜尋,故不能執頉,而昨日則五里許搜尋矣。上曰,汝何敢雜言?但奏其得來與否。錫範曰,風松十餘株矣。上曰,雖有功過相準之敎,而十餘株,初何不告乎?速爲退去。錫範先退。上曰,昨日功過相準事,已下敎,草密中莫審,勢固然,而宣傳官辛錫範,風落松十餘株,其敢隱匿,萬萬可駭。信令雖勿汰,豈可無飭?令兵曹決棍十度。出傳敎恒林曰,臣往恭陵·順陵,而垓子外,有舊根一株矣。上曰,此則何關無頉?似是令行,予心喜矣。上曰,再次宣傳官看審,終無執頉,心雖喜,新斫一二處,昨已處分,其他今聞三宣傳所奏,辛錫範無狀,故雖信令,不汰只決棍,而敎誘宣傳官欺隱,亦涉無狀。其日陵官,永刊仕版,當該守僕,令畿營從重決棍,其中雖有得一二箇者,皆舊根一株,亦不過垓子內雜木,竝勿論。宣傳官雖得者,已有相準下敎,亦勿論。出傳敎上命宣傳官先退,應鉉等退去。思觀請診候,上許之。泰輿等以次診候訖,以次奏曰,左右三部脈候調均,脾胃脈候快勝矣。思觀曰,今此醫官盡入,臣有所仰達矣。醫官等金玉輝煌,恩至渥也,而但實職窠窄,渠等多不能經歷,故未及推榮者,多矣。上曰,今聞職至正二品,尙未實職者多云,豈特此也?予已知。此人等實職,其亦莫聞,噫,雖生於無事世界,逐日勤苦,何異於昔年直宿?若此而職至當品,若不推榮,則是豈孝理御下之義乎?當品未曾經者,此後次第備擬事,分付銓曹。出傳敎思觀曰,鄭忠周以三世醫官之子,術業亦精明,可合於醫藥同參之任矣。如許稠·吳道炯輩,亦嘗著名於外,而入內局矣。上曰,忠周之父祖,誰也?思觀曰,鄭斗俊之曾孫,鄭文恒之孫,而鄭行謹之子也。上曰,夫子亦云三世之醫,今聞都提調所奏,鄭斗俊曾孫,鄭文恒孫,忠周術業精詳云,今何聞此,同參啓下?思其祖欲見其人,夕入侍,入侍。出傳敎瑩中,以左議政金尙喆掃墳呈辭奏達。上曰,給由馬,澆奠床備給。出傳敎上命藥院先退。思觀·允鈺,醫官泰輿等先退。瑩中曰,臺臣詣臺云矣。上曰,使之入侍。掌令李世孝啓曰,請還寢罪人張光碩減律定配之命,依前下敎擧行。措辭見上上曰,勿煩。出擧條世孝先退。上命讀諸公事訖,命退,諸臣以次退出。
甲午四月十一日午時,上御集慶堂。藥房入診,坐直承旨·儒臣,同爲入侍時,都提調金尙喆,提調具允鈺,副提調宋瑩中,同副承旨鄭枋,校理林得浩,副修撰徐有慶,假注書魚錫光,記事官洪國榮·曺遠振,以次進伏訖。思觀曰,夜間聖體,若何?上曰,一樣。思觀曰,寢睡之節,若何?上曰,亦一樣矣。思觀進湯劑,上進御訖。思觀曰,鄭忠周待令矣。上曰,使之入來。忠周入伏,上命診候訖,忠周退伏奏曰,左右三部脈候,調均有力矣。上曰,建功三貼,過乎?忠周曰,外間老人脈度多浮數,而聖候脈度,則有力,必是三貼之效也。上笑曰,此亦從內局時體來矣。上曰,古云蔘芪性偏,今此兩二錢,過乎?忠周曰,他藥相濟則不偏,而古亦有兩重藥料長服之事,兩二錢亦不過矣。思觀曰,正傳所謂蔘芪性偏云者,以文意推之,則若曰,雖蔘芪,過則性偏,況他藥云爾,非謂蔘芪之性,本來有偏也。允鈺曰,古者彭祖,多服好藥,本草網目單方藥,多有此人長服之材料,蓋其引年,不能無資於修養之方矣。上命藥房退去,思觀等以次先退。鄭枋·林得浩·徐有慶進伏。上命以次讀問答。得浩·有慶·枋·錫光·國榮·遠振,以次讀訖。上命儒臣退去,得浩·有慶先退。命讀奏諸公事,枋讀奏訖。上曰,今日處分陵官,誰也?注書知入。錫光出而問入而奏曰,現告未及受納,而令李駿祥自今月初一日入直云矣。上曰,承旨與鄭宲,幾寸?枋曰,十二寸兄弟矣。上曰,鄭澈幾代孫乎?枋曰,臣爲六代孫矣。上曰,有別號乎?枋曰,松江也。上曰,有文集乎?枋曰,有之,而前有入之之命,故封進矣。上曰,松江集,注書持入。錫光出而問,入而奏曰,玉堂則本無松江集,侍講院則有之,而內入云矣。上曰,昨日傳旨踏下,意在區處,前承旨洪龍漢敍用。出傳敎上曰,內局入侍。出榻敎命承旨退去,枋趨出。都提調李思觀,提調具允鈺,副提調宋瑩中,醫官方泰輿,以次進伏。思觀進湯劑,上曰,兩時飯猶厭,況此苦口之劑乎?長夏,何以堪之?瑩中曰,已增貼數,不可減也。上曰,內局困予者,今日又添一人矣。允鈺曰,臣退聞忠周術業極精矣。瑩中曰,臣俄見司書李商輅,以爲忠周醫術極妙云矣。上曰,商輅,誰之子也?思觀曰,李毅中之子也。上曰,毅中之弟,予自舊邸入來時爲掌議矣,今尙在否?思觀曰,李彦中是也,今爲水運判官矣。上曰,司書李商輅入侍。出榻敎上曰,明日內局入侍,李彦中入侍。出榻敎瑩中曰,臣居彦中之近洞,且戚也,而掌議時事,因下敎始悟矣,精力所及,不勝欽嘆矣。上進湯劑訖,泰輿先退。商輅進伏。上曰,登科,在何年?商輅曰,癸巳年矣。上曰,曾經侍從乎?瑩中曰,登科後以蔭仕時,屢典州郡,出六已久,而其時特除持平矣。上曰,然乎?此等事,予未能記憶矣。上命退,諸臣以次退出。
甲午四月十一日申時,上御集慶堂。承旨率疏儒入侍時,右副承旨金普淳,假注書魚錫光,記事官洪國榮·曺遠振,幼學崔配浩,以次進伏訖。上曰,汝何處儒?崔配浩曰,平壤民也。上曰,汝年,幾何?配浩曰,年七十四矣。上命配浩讀其疏,配浩讀訖。上曰,大駕駐御乎?配浩曰,然矣。若使樹表,則西土生光矣。上曰,丁寧知之乎?配浩曰,野史有之,平壤志有之。上曰,志文在乎?讀奏,可也。配浩讀志文曰,大駕回鑾,自永柔向江西,中路遇雨,本府儒生吳諒上疏以爲,䨪雨不霽,請待晴啓行,上不聽臨發,又疏駕前請。上曰,我行已定,不可中止,是日大雨,宿府西村崔崙家,一宿而行。上曰,崙爲汝幾代?普淳曰,渠之六代祖云矣。上曰,基址有礎乎?配浩曰,相傳以大駕垈,不敢入居,行人不敢騎馬過矣。上曰,然則但基乎?普淳曰,然矣。上曰,汝知其時月日乎?配浩曰,邑誌只書冬十月矣。上曰,汝何待七十四,而不卽來告,何意也?配浩曰,草野之臣,不敢仰奏,趑趄矣,自昨冬永柔·義州恩典以後,有所興感而來矣。上曰,義州·永柔,有何恩典耶?配浩曰,昨年十月永柔·義州儒生庭試時,各令紙頭書郡名,各取一人,武科除初試,故多登第矣。上曰,其時日記入之。錫光持入,上命讀癸巳十月初四日日記十八日日記。上曰,日記持去,弘文館榜目持入。錫光持日記出,以榜目入。上曰,姑置之。更待下敎持入。上起坐御笠,親筆書下癸巳年駐蹕處六大字,傍書甲午春敬書五小字。上曰,今聞平壤儒陳章,仍聞昨年慶運宮受賀日記,予懷萬倍,特爲親書以下,令道臣建閣豎碑。出傳敎上以傳敎,賜配浩疏批曰,省爾之章,嘉爾之誠。上曰,崔崙六代孫崔配浩,令該曹依新定式,次次陞差付職。出傳敎上曰,今日內口傳擧行。上曰,御筆則承旨持去,令洪聖源模寫以去,可也。諸臣以次退出後,普淳以御筆中春字微稟,以承傳色書下孟夏二字。
甲午四月十一日初更四點,上御集慶堂。坐直承旨入侍時,右副承旨金普淳,假注書魚錫光,記事官南鶴聞·曺遠振,以次進伏訖。上曰,御筆已爲模寫乎?普淳曰,已模寫矣。上曰,筆法,何如?普淳曰,極好矣。上曰,誰當持往乎?普淳曰,政院書吏奉往矣。事體如何,而前例則然矣。上曰,癸巳十月十八日榜目持入。錫光持入,上命讀榜目。上曰,何以合三慶?普淳曰,十月初四日慶運官慶及上候平復及聖壽八旬,合三慶矣。上曰,崔配浩之參奉,勝於白徒直堂上乎?普淳曰,遐方之人,寢郞極壯矣。普淳讀奏公事,至刑曹啓目連山殺獄事,命書議處判付。上命退,諸臣以次退出。
上在慶熙宮。停常參·經筵。
藥房都提調李思觀,提調具允鈺,副提調宋瑩中啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨冬慶運賀,昨日聞經宿,追慕千萬,氣何暇諭?待敎入侍。中宮殿·惠嬪宮,藥房口傳問安。答曰,知道。
傳于蔡弘履曰,左相下直後留待,內局同爲入侍。
又傳于曰,內局入侍,左相同爲入侍。
又傳于曰,內局入侍時,禮判同爲入侍。
傳于鄭枋曰,內局入侍。
金思穆,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
假注書韓晩裕在外,代以崔烜爲假注書。
以備忘記,傳于鄭枋曰,建功果有效,則脈差勝後,氣亦一勝,理固當也。滑脈雖若前,氣則日下,而今日脈亦微焉,建功有靈,豈若此?此八十一歲,其衰益判,命按脈,初曰一樣,丁寧下敎後曰,脈雖果然,此一時云,此則此輩例套,而以此加勸一貼,豈有是理,豈有是理?其若更煎湯以待,則當停夕水刺,聞皆休云後,當進水刺,令內局知悉。
藥房口傳啓曰,臣等於前席,敢進加進一貼之請,獲蒙允許,恭俟召命,卽伏承備忘,有皆休然後,當進水刺之敎,臣等相顧愕然,不勝抑鬱悶迫之至。今日加進,實有不容但已者,下敎雖如此,不敢奉承。玆冒瀆擾之罪,持湯劑來詣閤外。伏乞俯諒衷懇,特許召接,千萬幸甚。惶感敢啓。以承傳色,口傳下敎曰,內局退去然後,當進夕水刺,其止之,腹飢,內局退去,知奏。
藥房口傳再啓曰,臣等冒陳誠懇,恭俟兪音,而批敎嚴截,召命終靳,臣等聚首惶恐之餘,益不勝萬萬悶鬱。今日加進,實爲關重,若以煩擾爲懼,而昧然退去,則是不能效職責也,不能盡臣分也。憂迫之極,不敢緩聲。伏乞深留聖思,亟降入侍之命,千萬懇祝。惶恐敢啓。以承傳色,口傳下敎曰,槽隅之扁鵲見之矣,不驗之建功,亦見之矣。三貼予量進矣。如此故方臥廳中,知內局退去然後,當入溫堗,其止之。
以承傳色,口傳下敎曰,其君坐廳,下敎于內局,隨扁鵲若尋常之中官安國來記過,明日待令于中日廳。
以備忘記,傳于鄭枋曰,近者茶飮三貼猶飮,必欲日勸兩六錢,豈特此也?日三貼脈復弱,爲內局者,其宜惶悚,而何敢若此逡巡?良可寒心也。
傳于鄭枋曰,內局三提調,皆退然後,當進水刺矣。
以備忘記,又傳于曰,今日三貼皆闕,則若此其爲然,三貼皆進,水刺下敎後亦若此,此豈臣分?三提調皆解見任,行首扁鵲,掌務扁鵲皆逐。
以備忘記,傳于鄭枋曰,都承旨有闕,代趙宗鉉爲承旨,房順房,尙方·廚院爲例兼。
兵曹口傳政事,以池日恒爲群山僉使,金光潤爲所斤僉使。
金普淳,以兵曹言啓曰,今四月十二日醴泉居幼學朴宗九稱名人,自興化西挾門入來,鳴申聞鼓,依定武下該曹推問,何如?傳曰,允。
又以兵曹言啓曰,明日中日廳,親臨試取時,本曹堂上侍衛,不可不備員,而判書洪名漢,武所試官進參,參知李蓍廷,文所試官進參,參議未差,參判任希曾,身病猝重,他無推移進參之員,參判任希曾,令政院稟旨變通,竝與參議未差之代,令該曹以在京無故人,口傳差出,待下批仍卽牌招,以爲備員侍衛之地,何如?傳曰,允。
又以備邊司言啓曰,忠淸水使李聖師,身病沈重,屢呈辭狀。曠廢營務,今姑許遞,何如?傳曰,允。
金思穆,以御營廳言啓曰,本廳宇內,興仁門北邊駝駱山近處,體城頹毁處修築事,前已啓下矣。明日爲始,修築之意,敢啓。傳曰,知道。
又以訓鍊都監言啓曰,云夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
甲午四月十二日辰時,上御集慶堂。藥房入診,左相同爲入侍時,都提調李思觀,提調具允鈺,副提調宋瑩中,左議政金尙喆,假注書魚錫光,記事官南鶴聞·曺遠振,醫官方泰輿·鄭允協·慶絢·吳道炯·金季良·柳光翼·曺愼讓·康命徽·李敏德,以次進伏訖。思觀曰,夜間聖體,若何?上曰,一樣矣。予昨日見可貴之事矣。昨年慶運受賀,今又有豎碑之事,豈不貴乎?尙喆曰,昨日書下御筆,臣等奉玩矣。上曰,成字乎?尙喆曰,字體時有得失,而筆法極好矣。上曰,其事雖載平壤志,而實錄則十月初四日還御慶運宮矣。然則十月,何以駐蹕平壤耶?實錄必無誤,而日子與此相舛矣。思觀曰,然矣。其時自龍灣至京城,沿路則無非駐蹕之所矣。如此之請,必將紛然而起矣。瑩中曰,臣再昨見義州人來言請推表異之典,故臣責而退之矣,今未知其下去與否矣。上曰,旣有聚勝堂,此請則誠過矣。此後則當下敎禁之矣。上曰,昨冬慶運賀宴,昨聞經宿古事,予懷萬信,豈特此章?故相爲關西伯時,平壤志已載,此豈誣也?故有此擧,而雖然,希覬之望,近者痼弊,若以本縣稱,亦以洞里藉重有此請,此稀貴之事,將致濫觴,此後不載於志,其章咸曰,駐蹕其家,而陳章者,政院切勿呼望,其若瀆褻,政院問名以啓停擧。出傳敎上曰,其時何以經宿崔家也?回鑾時則異於初矣。思觀曰,其時遇雨,殆同滹沱河矣。命瑩中,書御製碑後序文訖。上曰,崔崙之六代孫陳章,而予則製世孫書,亦異常矣。上曰,注書出去,右副承旨使之入侍。錫光出,與金普淳進伏。上曰,承旨持此御製,出去下春坊,命書,可也。普淳奉御製先退。思觀進湯劑,上進御訖。泰輿先退。上曰,昨日事,其亦千千萬萬料表,依完慶科例以慰,明日當中日廳殿座,兩西入來京者必少,皆赴擧,畿甸其直道來京,與能赴者許赴,武士亦依此應赴。文試官右相·提學鄭存謙·李潭·吳載純·李蓍廷入直兩儒臣。武試官騎判·訓御兩將·入直騎郞·兩摠郞·武所承旨,自有該房,文所禮房進參,儀注安徐,侍衛只入直,時刻待下敎只入正時。文設場中日廳西,依松都例設帳試取。出傳敎上曰,直道,何邑也?瑩中曰,高陽·坡州·長湍等地也。上曰,城中敦義門亦直路,而楊州人亦使赴擧則,何如?尙喆曰,如此則赴擧者太多矣。慶運宮慶科時,京外人皆許赴於合三慶慶科庭試,今番則只起感此事,則只許直路,似好矣。上曰,然矣。尙喆曰,松都漏於直路中乎?上曰,自在其中矣。上曰,宣陵參奉崔配浩,謝恩後入侍。出榻敎配浩進伏。上曰,明日兩西及京畿直路人,試取文武,汝欲觀科乎?配浩曰,製述工夫,抛棄已久,若倩他人,則是欺君也,臣不欲觀矣,講經則能誦乾坤卦矣。上命誦乾卦,配浩誦訖。上曰,聽其聲,可知其老也。汝獨來乎?配浩曰,臣之妻年八十一有病,而但有一子,故留使救病,而獨來矣。上曰,汝妻八十一云,汝旣參奉謝恩矣,卽爲下往,建閣時觀光,可也。配浩退出。尙喆曰,臣蒙恩暇,往省墳壟,而計其往返,不過不得參一次對而已,伏望其間,湯劑善爲進御也。上命左相·內局退去,尙喆·思觀·允鈺先退。上命李彦中入侍,彦中進伏。上曰,汝年,幾何?彦中曰,五十九歲矣。上曰,思汝兄思其時,而不知汝之存歿矣,汝今爲水運判官乎?彦中曰,然矣。上曰,船運今何知?彦中曰,初運則已入,而再運則姑未入來矣。上命退,彦中先退。瑩中曰,臺臣詣臺云矣。上曰,詣臺臺臣入侍。出榻敎持平黃樟進伏啓曰,詣還寢罪人張光碩減律定配之命,依前下敎擧行。措辭見上上曰,勿頗。出擧條又啓曰,執義李惠祚,持平權坪,未知其親病之如何,而陳疏在外,過限不來,不但事體未安,耳目之任,不可久曠,請執義李惠祚,持平權坪,一竝罷職。上曰,依啓。出擧條臺臣先退。瑩中讀奏諸公事訖,上命退,諸臣以次退出。
甲午四月十二日申時,上御集慶堂。藥房入診,禮判同爲入侍時,都提調李思觀,提調具允鈺,副提調宋瑩中,禮曹判書閔百興,假注書魚錫光,記事官南鶴聞·曺遠振,醫官方泰輿,以次進伏訖。思觀進湯劑,上進御訖。上曰,禮判入侍。百興進伏奏曰,臣馳往孝陵奉審,而陵上石物塗灰不實處改塗,丁字閣滲漏處,碑閣雨漏處,亦以新瓦覆蓋矣。上命退,百興先退。瑩中讀奏忠淸道敗船狀啓。上曰,今番漕運,比前差早,皆無弊,以此心喜,今聞湖南三漕船,一時若此,人物渰沒二名之多,曷勝嗟惜?大抵差員,同爲騎船,豈若是逗留,以至此境乎?竝先遞差,令該府嚴問口招以奏,其代,亦令該曹,口傳擇差,今日辭朝。出傳敎上曰,昔漢丙吉,只問牛喘,予嘗稱焉,聶夷中詩豈不云乎?粒粒猶然,況三船若此者乎?雖然,人物二名,甚於千石,爲國穀沙格若此,噫,伊尹一夫不獲所猶然,況二名葬魚腹乎?嚴飭本縣,期於極得,其妻孥,令本官恤典擧行後狀聞事,卽爲分付道臣。出傳敎上曰,醫官使之入診。醫官方泰輿·鄭允協·慶絢·吳道炯·金季良·柳光翼·曺愼讓·康命徽·李敏德等,以次診候訖。上曰,汝等以予脈候爲勝矣,何如?允協曰,脾胃脈少異,而大體則同矣。上曰,比前,何如?道炯曰,時或有如此時,而不知不覺中,有痰候而然也。上曰,滑動,與昨日同乎?命徽曰,或有一時痰流注,而發揚之節,雖似少異,脾胃脈候,無一毫不足之節矣。思觀曰,如此時湯劑更進,何如?上曰,藥房提調,持湯劑更爲入侍。出榻敎思觀進湯劑,上進御。思觀曰,湯劑一貼,侵夜更進,如何?非必長時皆然,如此時則加進一貼,區區之望也。上曰,依。命讀諸公事,瑩中讀至刑曹啓目。上曰,下番儒臣,誰也?瑩中曰,徐有慶也。上曰,下番儒臣入侍,右副承旨入侍。出榻敎副修撰徐有慶進伏。上命出往梁川,殺獄按覈以來。有慶先退。右副承旨金普淳進伏。上曰,御筆模寫乎?普淳曰,未及矣。上曰,卿出去,而同副承旨入侍。普淳退出,同副承旨鄭枋進伏。藥房諸臣先退。上命讀諸公事,枋讀倭船狀啓訖。上曰,注書將去頒布,可也。錫光趨出,未及還入,諸臣退出。
上在慶熙宮。停常參·經筵。
藥房提調閔百興,副提調趙宗鉉啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。近者日三飮,脈復微,建功果有功,脈果弱曰,一樣,扁鵲果扁鵲,若此脈雖微弱,曰一時而必曰一樣,何用內院,亦何用扁鵲?予今知矣,氣何諭焉?雖某時,下敎時入侍。中宮殿·惠嬪宮,藥房口傳問安。答曰,知道。
以備忘記,傳于蔡弘履曰,世豈有闕內局?韓領府爲都提調,禮判爲提調,都承旨爲副提調。
趙宗鉉啓曰,今日殿座時,承旨當爲備員,而左承旨,尹得毅,不爲仕進,卽爲牌招,何如?傳曰,允。
殿座罷後,政院·玉堂·藥房口傳問安。答曰,知道。
趙宗鉉啓曰,假注書崔烜在外,代魚錫光姑令仍察,何如?傳曰,允。
以備忘記,傳于金普淳曰,昨日擧措,可謂寒心,此何然?時體中弊。旣飮三貼,此何擧措?水刺下敎,而來到差備門,亦何擧措?三貼脈復弱,其宜惶悚,何敢揚揚?聞坐冷下敎,必欲角勝,此何臣分?此建功弊極矣。一日內局困其君,二日內局困其君,何聞問候,何用內局?爲駭然者諸扁鵲,最悶者一建功,內局從容,予亦從容,且問都承旨,其何兩例兼?此亦時體太勝而然矣,良可哂也。今闕問候,於予便矣。昨日擧措,萬古豈有?於今可愛者黃鶯,可惡者建功,其雖暮年,愛惡猶知。
以備忘記,又備于曰,爲予問諸扁鵲,建功果有功,一朔日三貼,脈近日偶然勝,其何復弱,此豈建功效?昨日飮建功,詣會祥殿,氣益苶,莫知進食而來,此豈建功之效?於前日則於轎坐便,今日數時或偏或倚,僅僅禮畢而回,近日連爲恭飮而若此,此豈建功效?脈亦微弱,故特召按脈,初敢曰一樣,此諸扁鵲欺君也。下敎後强對曰,今脈果若此,而一時氣敢彌縫,此諸扁鵲欺君也。氣若此脈若此,今日强勸加一貼,明日强勸加二貼,若此若此,將至於日勸十貼後已。脾胃雖異,於此其苦,曷勝?欲詣舊邸,欲此事了當尙默,此今建功,豈比於漢高·雍齒,此何以然?今朝下教,爲國體,復備內局而然也。是誰是誰?卽予卽予。
以備忘記,傳于趙宗鉉曰,此何擧措?以一堂且撕捱,此因一闕兩,君暮年故然,特遞任希曾,其代,具㢞爲參判,趙英鎭爲參議,牌招察任。
蔡弘履啓曰,新除授兵曹參議趙英鎭,方在罷散中,何以爲之?敢稟。傳曰,敍用,牌招。
金普淳啓曰,卽者中樞府錄事來言,行判中樞府事李思觀,嚴敎荐下,不勝惶懍,走伏金吾門外,恭俟威命云。係是大臣去就,敢啓。
又啓曰,卽者義禁府都事來言,行判中樞府事李思觀,今方待命於金吾門外,係是大臣去就,敢啓。傳曰,勿待命事,遣史官傳諭。
又啓曰,刑曹判書黃景源,持金鳳來供辭,依下敎來待矣。
傳于蔡弘履曰,持先捧試券入侍。
傳于金思穆曰,明日試射時單子,平壤·義州人,只今日入門人,令兵曹修整,皇華坊洞人,亦令兵曹,一體修整以入。
傳于金普淳曰,明日皇華坊閑良,沒數擧案,其中直赴人,勿爲混入事,分付。
以備忘記,傳于金普淳曰,明日隆武堂,當爲試官試射,試官入直兩摠管騎堂·入直騎郞·兩摠郞,入侍侍衛繖扇安徐。
傳于金普淳曰,禮堂入侍。
傳于金普淳曰,內局入侍,入格儒生,同爲入侍。
金普淳,以義禁府言啓曰,漕運差使員群山僉使崔弼煥,所斤僉使趙聖洙等,令該府嚴問口招以奏事,傳旨啓下矣。依例發遣府書吏,竝拿來後擧行,何如?傳曰,允。
金思穆,以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
掌令李世孝啓曰,火藥重物也,罪人張光碩偸賣,至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸,請還寢罪人張光碩減律定配之命,依前下敎擧行。答曰,勿煩。
左承旨尹得毅疏曰,伏以臣,於昨日申退之後,臣母素患眩暈之症,挾感猝發,頑痰肆而食飮不下,虛煩作而寢睡全却,臣左右扶護,方纔焦煎,此際殿座有命,天牌下臨,而情理切急,進身無路,不得不違逋召命,玆敢疾聲仰籲於慈覆之下。伏乞天地父母,俯賜諒察,亟命鐫削臣職名,仍治臣逋慢之罪,以便救護,以肅朝網,千萬幸甚。臣無任屛營祈懇之至,謹昧死以聞。答曰,省疏具悉。爾其勿辭護焉。
甲午四月十三日卯時,上詣中日廳。親臨兩西·畿甸直路人試取入侍時,行都承旨趙宗鉉,右承旨蔡弘履,左副承旨金思穆,右副承旨金普淳,同副承旨鄭枋,記事官宋景煥,假注書魚錫光,記事官南鶴聞·曺遠振,以次侍立訖。上具翼善冠·袞龍袍,以乘輿出通陽門,至中日廳,降輿殿座。文所試官,右議政元仁孫,判尹鄭存謙,吏曹判書李潭,副司直吳載純,兵曹參知李蓍廷,校理鄭元始,修撰李德師,武所試官,行兵曹判書洪名漢,行司直李章吾,副司直李潤成,兵曹佐郞朴鎭宇,都摠經歷尹衡烈·李命鎭,以次進伏訖。上曰,試官尹泰淵代,禁將爲之。出榻敎上曰,設四貫革,東二西二。上曰,武擧案,幾何?普淳曰,近二百而尙流入矣。上曰,儒生入門數,幾何?普淳曰,三百九十六人矣。普淳曰,柳葉箭貫革尺量,何以爲之。上曰,置之?上命儒生進前,各奏居住姓名訖,文試所懸題,本固邦寧,賦限午時。上曰,武科則三中封箭,可也。有擊錚人。上曰,摘戶牌以奏。普淳曰,定州儒生金鳳來也。上曰,定州儒生金鳳來,付諸該曹,卽爲査問以奏。出榻敎上命武擧子,入奏居住姓名。海州朴東吉,以靑丹驛弊發端。上曰,海州朴東吉停擧,付該曹。出榻敎海州李敬範曰,臣請納太祖大王·太宗大王御筆。上命入之,一則草書,而永樂年間,李和癸爲通政王旨,一則小楷,而洪武年間,以李之蘭爲輔祚功臣靑海君王旨也。仁孫曰,李和癸王旨印文,卽朝鮮國王之印也。宗鉉曰,靑海伯王旨印文,卽高麗國王之印也。仁孫曰,李之蘭討倭屢有功,或高麗時已封靑海伯也。上曰,其時則之蘭佟姓也。上曰,敎旨草書頗異,受入。上降榻親受付中官,上陞御座。宗鉉曰,藥房都提調,請診候矣。上曰,入來,可也。都提調韓翼謩,提調閔百興進伏。翼謩曰,侵早殿座,聖體,若何?上曰,一樣。翼謩曰,湯劑待令矣。上曰,姑徐。翼謩曰,目今勞動之餘,時已晩,進御,何如?上曰,姑徐。非但無效,脈又低矣。翼謩曰,使醫官入診乎?上曰,置之。脈雖少弱,安有謂其君脈候弱者乎?然謂之痰候者似然矣。翼謩曰,湯劑,待下敎乎?上曰,然。翼謩等退出。上命宣傳官曰,三人中呼新來,可也。上曰,傳箭官鄭宅慶記過。出榻敎上曰,呼名記初若修正,豈有亂次?掌務官李商郁記過。上曰,武科登第者,幾人?普淳曰,七人,而海西人姑未入格矣。上曰,平安道直路擧子,海西直路擧子,速爲率入。上曰,李商郁拿入。拿入後,上曰,今日此擧,非觀光也,乃追慕也。汝以彌縫爲心,不卽率入,所當依法,而今日故參酌,兩西直路擧子,盡爲率入,可也。不然則當入旗鼓,回示三帀矣。命退出。試畢,京畿則四人,平壤則二人,松都則一人入格。上命召入平壤·義州武擧子曰,根本則龍灣駐蹕事,而今科則專爲平壤矣。今平安道二人入格,雖可喜然,平壤·義州人不得參,明日當自內試射矣。上曰,分付文試所,平壤儒生,則紙頭書平字呈券,可也。上曰,今日此擧,意在追慕,而龍灣·平壤人闕焉。龍灣·平壤人·皇華坊洞人,明日隆武堂,自內試射,其令待令。出傳敎上曰,文試所已先呈乎?宗鉉曰,已七軸矣。上曰,入侍科次。出榻敎上還入大內,諸臣遂退出。
甲午四月十三日午時,上御集慶堂。科次入侍時,右議政元仁孫,判尹鄭存謙,吏曹判書李潭,副司直吳載純,兵曹參知李蓍廷,校理鄭元始,修撰李德師,右承旨蔡弘履,同副承旨鄭枋,假注書魚錫光,記事官南鶴聞·曺遠振,以次進伏訖。仁孫曰,先捧十軸,而餘則使試所承旨捧入矣。上曰,崔配浩可尙矣。問其觀科與否,則對曰,若倩作則欺君,故不爲赴擧云,其言自好矣。上曰,試券凡幾軸?仁孫曰,一百七十七丈矣。畢考後,仁孫曰,入平壤人,合取三人乎?上曰,依。上曰,居首幼學李果,之次童蒙洪聖臣,幼學柳河源,竝直赴殿試。出傳敎諸試官先退。上曰,內局入侍。出榻敎命枋讀奏公事。上曰,湖南放未放啓聞中所稟卞成乭,與放類一體以放事,爲先分付。出傳敎尹得毅疏批下,上命退,諸臣以次退出。
甲午四月十三日申時,上御集慶堂。藥房入診入侍時,都提調韓翼謩,提調閔百興,副提調趙宗鉉,記事官宋景煥·南鶴聞·曺遠振,醫官鄭允協·慶絢·吳道炯·金季良·柳光翼·洪愼讓·康命徽·李敏德,以次進伏訖。翼謩曰,勞動之餘,聖體,若何?上曰,一樣矣。進湯劑,上進御訖。請診候,允協等以次診按,退伏奏曰,脈候左右三部度數調均,滑體脾胃脈候,比昨有力尤勝矣。上曰,脈度與昨日果,何如?允協奏曰,昨日或有低微之氣,今日則果勝矣。翼謩曰,推此則可驗建功之靈異,尤不可少忽矣。上曰,卿等知以神丹乎?對曰,保護聖躬,無出於此,臣等以爲神丹矣。上曰,今日亦必以三貼乎?諸醫奏曰,今夏前三貼之數,不可遽減矣。翼謩曰,勿以有功而間斷矣。請以提調先退,煎湯以待,上許之,百興退出。命秋判入侍。黃景源持定州金鳳來靑丹驛吏朴甲吉供辭進伏。讀奏,命以本道按査。景源退出。上曰,景源,不老乎?翼謩曰,雖老,一髮不白矣。上曰,藥房提調,持湯劑更爲入侍。出榻敎百興更進湯劑,上進御訖。遂以次退出。
甲午四月十三日酉時,上御集慶堂。藥房入診,禮堂·登科人,同爲入侍時,都提調韓翼謩,提調閔百興,副提調趙宗鉉,記事官宋景煥·南鶴聞·曺遠振,禮曹參判李海重,登科人李果·柳河源,醫官鄭允協,以次進伏訖。上着笠起坐,命宗鉉讀海重所奏厚陵陵上石物修改單子訖,命海重先退。翼謩進曰,俄間聖體,若何?上曰,一樣矣。進湯劑,上進御訖,命內局先退。命果進前,上問姓名居住後,命誦其入格賦。河源進前,上問姓名居住後。上曰,二人皆高陽人耶?又命誦其入格賦,仍命退出。宗鉉讀奏各道狀聞後,上命退,諸臣以次退出。
上在慶熙宮。停常參·經筵。
恭惠王后忌辰齋戒。
藥房都提調臣韓翼謩,提調臣閔百興,副提調臣趙宗鉉啓曰,親臨試取,向晩酬應,伏未審夜間,聖體調攝,若何,痰候,何如?寢睡·水刺之節,亦何如?臣率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日憶昔,予懷千萬,氣何暇諭?待敎入侍。中宮殿·惠嬪宮,藥房口傳問安。答曰,知道。
傳于蔡弘履曰,內局入侍。
備邊司薦望,以蔡濟恭爲平安監司。
傳于蔡弘履曰,新除參奉,若已加冠,今日內謝恩。
傳于鄭枋曰,宣陵參奉留待。
傳于金普淳曰,內局入侍,宣陵參奉,同爲入侍。
金普淳,以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
甲午四月十四日卯時,上御隆武堂。親臨試射入侍時,右副承旨金普淳,假注書魚錫光,記事官南鶴聞·曺遠振,試官安南君,花陽君㩁,兵曹參議趙英鎭,兵曹佐郞李中權,都摠經歷尹衡烈·李命鎭,以次進伏訖。普淳曰,左副承旨有實,故臣以代房入來矣。上曰,誰也?普淳曰,金思穆也。上曰,平壤·義州人,二中封箭,皇華坊人,三中封箭,可也。平壤·義州擧子十五人,作二隊先射,而無入格人。上曰,平壤人一中封箭,可也。上曰,平壤五人四人入格乎?普淳曰,然矣。壯哉。昨日文科,二十歲重蒙入格,而今又有二十歲人入格,同甲同鄕,誠異常矣。上曰,平壤一中,幾何?普淳曰,五人矣。上曰,以一中封箭,可也。上曰,今番專爲平壤人,故以一中賜第矣。追思龍灣駐蹕時,不可異同,故以一中賜第,其宣知悉。上曰,皇華坊將闕榜,以二中封箭,可也。入格二人,上命宣傳官,以次呼新來,墨面後退去。試射畢後,上曰,童蒙洪聖臣入侍。聖臣進伏。上命升前階立,使誦試券。聖臣連誦十餘句,少無錯亂之態。上命誦所讀經傳首章,聖臣歷誦無錯。上曰,妙矣。誠奇童也。別檢有窠乎?普淳曰,聖臣則直赴而已,不可以及第以後窠用之,別檢則似如何矣。姑令退,而讀書似好矣。上曰,然乎?陵官窠有無,知入。錫光出問入奏曰,無見窠云矣。上命墨面呼唱,復誦試券,聖臣誦六七句。上曰,妙矣。上曰,今番此科,意在追慕,而其本平壞,故雖賜第,聞編髮人,故聞以若何,今見其人。嗟哉,八十一見奇童,心喜曷喩?噫,待唱榜若俟河淸,欲見着帽。宣陵參奉崔配浩入侍,旣許由,必也呈遞,況同鄕人,其代,親直赴洪聖臣差下,其令當日謝恩入侍。出傳敎上曰,直赴童蒙洪聖臣,令戶曹,造給加冠一襲與冠服諸具。出榻敎普淳曰,今日冠禮,則當日謝恩,似未及爲之矣。上曰,使之明日謝恩,可也。上曰,直赴童蒙洪聖臣,紙三卷筆十五枝墨十五笏賜給。出榻敎上曰,洪聖臣加冠時衣服凡百,使其同道人,看檢爲之,可也。普淳曰,平安道多帶職在京者矣。上曰,然則好矣。上命退,諸臣以次退出。
甲午四月十四日巳時,上御集慶堂。藥房入診入侍時,都提調韓翼謩,提調閔百興,副提調趙宗鉉,記事官宋景煥·南鶴聞·曺遠振,醫官鄭允協·慶絢·吳道炯·金季良·柳光翼·洪愼讓·康命徽·白文昌,以次進伏訖。翼謩曰,夜間聖體,若何?上曰,一樣矣。寢睡·水刺,亦何如?上曰,間間善睡,水刺亦進之矣。中宮殿氣候,亦何如?上曰,一樣矣。王世孫氣候,亦何如?上曰,亦一樣矣。上曰,洪聖臣最妙矣。予命誦試券,則突誦果難矣。翼謩曰,奇才矣。上曰,卿亦見之乎?對曰,臣招見之,貌與言極稱矣。上曰,予賜之冠服,又除陵官,使之歸見其父矣。對曰,渠之父母,可謂有福矣。進湯劑,上進御訖。上曰,諸醫診脈,可也。允協等,以次診之,退伏奏曰,脈候左右三部度數調均,滑體胃脈連勝矣。臣恐以爲痰候有時往來,故氣或苶然,附子加入,好矣。絢曰,當此換節,痰候間間往來,故氣或苶然,用桂薑進三貼,則其效不可量矣。道炯曰,桂薑最有力於治痰,三貼雖支離,而連進則果得力矣。上曰,莫非衰氣所致,服藥日再猶難,況三乎?然三貼連進而減一,則猶有薪薪之心矣。允協曰,殿下得蔘精,故然矣。上曰,誠如爾言,則進三貼,又服八味元,則尤好矣。翼謩曰,豈不好乎?臣雖不知醫理,聞諸醫之所奏,則似極有理矣。命更煎進,百興退出。翼謩曰,前都提,旣諭以勿待命,則方泰輿及掌務官,亦有分揀之道矣。上曰,依爲之。泰輿有隘滯之病,而其爲人則最善矣。對曰,其滯亦貴矣。上曰,洪聖臣如此其夙成,寢郞之職,不是其異事。對曰,雖其童年,無難事矣。上曰,卿今亦食馬價木乎?對曰,臣有濕痰,故多食矣。上曰,何以謂馬價木乎?對曰,俗云杖其木則勝於乘馬,故價當馬價,謂之馬價木矣。上曰,藥房提調,持湯劑更爲入侍。出榻敎百興更進湯,上進御訖。翼謩曰,今日雖進二貼,亦時尙早,此後又進二貼,似好矣。上笑曰,卿亦效前都提乎?命兩提調先退。命書傳敎曰,政院苟艱云,受由承旨有實,左副承旨許遞,其代吳載純·趙英鎭爲承旨,牌招察任,房順房。上曰,二人精矣,命宗鉉,讀奏北伯狀聞後,命入關西伯望,特除首擬蔡濟恭後,命退出,諸臣遂退出。
甲午四月十四日酉時,上御集慶堂。藥房入診,宣陵參奉,同爲入侍時,都提調韓翼謩,提調閔百興,副提調趙宗鉉,記事官宋景煥·南鶴聞·曺遠振,參奉洪聖臣,醫官方泰輿,以次進伏訖。翼謩曰,午間聖體,若何?上曰,一樣矣。翼謩曰,俄者滯留之氣,何如?上曰,少勝矣。進湯劑,上進御訖。上曰,洪聖臣入來耶?宗鉉曰,然矣。上曰,使之入侍,可也。宗鉉讀奏望日祭報府訖,命賤臣出屬政院。上,下詢聖臣曰,汝在京從仕乎,歸見父母乎?聖臣對曰,欲速見父母矣。上曰,汝之兄弟,皆能文乎?對曰,皆不足矣。翼謩曰,鄕人因才而敎,故有才者敎以書,無才者敎以耕矣。上曰,汝讀書,幾卷耶?對曰,讀經史,又讀小學矣。上曰,汝讀小學,則能記誦乎?若不盡記,則雖誦題辭首章,可也。聖臣讀奏元亨利貞大文後。上曰,汝歸家趁殿試而上來,可也。上曰,今而後四方聳動乎?翼謩曰,然矣。鄕人之聳動,無踰於科矣。命書傳敎曰,興惟平壤,幼學陳章,有此擧,而洪聖臣年幼,莫知若何,今日見焉,心喜者,暮年得奇童,而釋褐前旣有官名,許其榮親。然近十日程可矜,令所經官給糧,到本府後,令監營,米太食物題給後狀聞,以示予意,令惠廳先爲給糧,亦給刷馬。命坐直承旨與儒臣,持彭祖傳入侍。內局先退。
甲午四月十四日戌時,上御集慶堂。坐直承旨·儒臣,同爲入侍時,同副承旨鄭枋,假注書魚錫光,記事官南鶴聞·曺遠振,校理鄭元始,修撰李德師,以次進伏訖。上曰,儒臣持彭祖傳入來乎?元始曰,本傳則無之,而事文類聚有條見者,故持入矣。上命元始讀奏訖,命儒臣先退,元始·德師退出。上曰,聞都提調所奏,都承旨有實云,許遞,其代,今番登俊試狀元趙德成爲承旨,房順房,三院副提調例兼。出傳敎上曰,注書讀奏政院諸公事,可也。錫光讀奏訖,上命退,諸臣以次退出。
上在慶熙宮。停常參·經筵。
恭惠王后忌辰。
藥房都提調臣韓翼謩,提調臣閔百興,副提調臣趙德成啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。建功果有功,予氣豈若此?其誠悶,氣何喩?脈度弱,其曰勝,今扁鵲亦何恃?待敎入侍。中宮殿·惠嬪宮,藥房口傳問安。答曰,知道。
傳于蔡弘履曰,內局入侍。
趙英鎭,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
以備忘記,傳于蔡弘履曰,直報該曹,故若此,此後宮園,一依墓陵例,守直中官,報禮曹定式。
以備忘記,傳于蔡弘履曰,更聞果報禮曹云,此後一體草記分付事,定式。
以備忘記,傳于趙德成曰,當該次知中官,宜察莫察,宜奏莫奏,豈可問備而止?中官曺壽喆,與戶判同律捧傳旨。
傳于吳載純曰,戶判謝恩後,當進水刺,催促。
趙德成啓曰,禮房承旨,有稟達事,來詣請對矣。傳曰,承旨退去,告安祝文置之。
傳于蔡弘履曰,初意因宿此憶昔,豈若此?今詣親奏後,當爲回駕入,禮房知悉。
傳于趙英鎭曰,資政門駕轎待令,副駕轎安徐。
趙德成,以吏曹言啓曰,今日擧動時,通禮不可不備員,右通禮有闕之代,口傳備擬以入之意,敢啓。傳曰,知道。
吏曹口傳政事,以洪九瑞爲右通禮。
大駕詣彰義宮後,王世孫遣宮官問安。答曰,知道。政院·玉堂·藥房口傳問安。答曰,知道。
傳于趙英鎭曰,前有自夜晝介,由敦義門前路,先廂以此擧行,諸司預備,捲三窓。
大駕仍詣儲慶宮後,政院·玉堂·藥房口傳問安。答曰,知道。
親祭罷後,王世孫遣宮官問安。答曰,知道。今日予心其思之。政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
傳于趙英鎭曰,諸司預備。
大駕還宮後,政院·玉堂·藥房口傳問安。答曰,知道。
傳于蔡弘履曰,內局入侍。
金普淳啓曰,明日次對,兩司長官,當爲進參,大司憲徐晦修,待開門牌招,以爲入侍之地,何如?傳曰,允。
又以義禁府言啓曰,戶曹正郞趙鼎鎭,施以三等之律事,傳旨啓下矣。趙鼎鎭今方待命於本府,卽爲拿囚後,依法典杖八十,收贖奪告身三等,放送之意,敢啓。傳曰,知道。
趙英鎭,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
甲午四月十五日辰時,上御集慶堂。藥房入診入侍時,都提調韓翼謩,提調閔百興,副提調趙德成,記事官宋景煥·南鶴聞·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,夜間聖體,若何?上曰,一樣矣。進湯劑,上推湯碗。命書傳敎曰,嗚呼,今予一心,追慕而已。其於莫重處,予雖誠淺,何敢慢忽,而嗚呼,至於儲慶宮,乙亥以後,章廟付托于予。其尊奉與太室同,而今日因昌德宮次知,以殿堂雨漏處修補,儲慶宮次知方入侍,故有曰,彰義宮例,可以修補處修補乎,問也,與彰義有異云,故若此殿堂,守直中官報禮曹云耶?雖報前簾莫修,甚至於神榻帳,亦報而置之云,此何由乎?卽予誠淺而然。欲詣叩謝,陞降誠難。今日詣舊邸而臥,聞明朝修補後回駕,祭文當製下,光恩副尉爲獻官受香,侍衛只入直。儀注世孫祗迎留營留陣安徐,挾輦軍六十名內入直,前後廂軍六十名外入直。當由夜晝介,只備堂三間石橋祗迎,只駕前駕後,隨駕禁軍隨駕安徐。有此下敎,則該堂宜飭,特施不敍之典,該郞令該府施三等之律。若此而次知中官不奏,從重推考,該曹若此,專由于守直中官無形而然,守直中官,令內府一倂刊名內府。又命書傳敎曰,戶曹方有擧行事,戶判有闕代,前兵判具允鈺除授,牌招察任。又命書傳敎曰,夫婦五倫中一,故曾已下敎,昨聞洪聖臣之兄年二十三,尙未娶妻云,其亦尙在總角乎?令道臣給婚需成婚。世豈有未娶妻寢郞乎?次第給婚需成婚後狀聞。上曰,申益彬未娶而登第矣。翼謩曰,然矣。上曰,洪聖臣其貌樣精乎?對曰,極精矣。因起伏曰,聖躬保護之節,莫大於建功,不可一時間斷。上曰,若其神丹,則不知有效乎?予當臥舊邸矣。命書傳敎曰,今日動駕時,訓將只領新營標下隨駕,時刻單子安徐,待下敎只入正時。百興煎湯以進,上進御訖。翼謩起伏曰,願承下敎入侍。上曰,止之。命退出,遂以次退出。
甲午四月十五日午時,上詣彰義宮。擧動入侍時,行都承旨趙德成,左承旨吳載純,右承旨蔡弘履,左副承旨趙英鎭,同副承旨鄭枋,記事官宋景煥,假注書魚錫光,記事官南鶴聞·曺遠振,以次隨駕訖。上以駕轎,掩窓出資政門。上曰,守宮,右副承旨爲之。出榻敎上至彰義宮,少頃,上具翼善冠·黑圓領袍,以乘轎出宮門外。降輿乘駕轎,仍詣儲慶宮,至宮門外,降轎乘輿,至中門內,降輿御齋殿,諸臣以次侍立。上曰,當爲親祭,只隨駕百官行禮。出榻敎上曰,儀注,斯速入之。出榻敎上曰,單子安徐,以入直儒臣,大祝·執禮塡入。出榻敎上曰,親祭則固三獻,而今日則齋宿,只以單獻行禮。親祭罷後,上曰,飮福禮,只隨駕備堂及百官有來者入參,獻官亦參。上曰,今日典祀官陞六。出傳敎上曰,中官一人,至近待令,特爲加資。出傳敎上曰,今日入侍諸承旨,皆半熟馬一匹,左右通禮·史官,兒馬一匹賜給。出傳敎上至中門外乘輿。上曰,今者此禮,誠是料表,兩宮復見,予何復憾?頃者執禮加資,今番有大祝,大祝任希簡加資,贊禮熟馬一匹面給。執禮準職陞敍承傳,儲慶宮次知中官,熟馬一匹,守直中官各兒馬一匹,守僕米布賞給,而三月御前守僕,今日御前守僕,竝加資。出傳敎以乘輿出宮門外,乘駕轎還宮,諸臣遂退出。
甲午四月十五日酉時,上御集慶堂。藥房入診入侍時,都提調韓翼謩,提調閔百興,副提調趙德成,記事官宋景煥·南鶴聞·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,今日親酌展拜,至暮回駕,勞動之餘,聖體,若何?上曰,一樣矣。進湯劑,上進御訖。翼謩曰,三貼之數,不可遽減,請少退更煎進。上曰,止之。請診候,泰輿等以次診之,退伏奏曰,脈候左右三部調均,滑體胃脈連勝矣。翼謩曰,脈候雖勝,不可以此而少忽,湯劑,請出送提調煎進矣。上笑而許之。提調退出。上笑曰,諸醫皆以脈勝爲言,異矣。今日予僅僅伸禮而來,何脈勝之有?命書傳敎曰,今日因國忌相値闕焉,明日次對爲之。又命書傳敎曰,今朝旣入侍,而其皆待令,其涉可嘉,應隨駕人外,各兒馬一匹賜給。上曰,藥房提調,持湯劑更爲入侍。出榻敎百興更進湯劑,上進御訖。翼謩曰,臣方待罪內局,故醫官之凡有履歷勤勞者,皆望臣導達矣。李春敷針術,獨步一世,閭閻間多見其效,備有內外履歷,其人且可合於守令,尙不得一經。韓命禧入屬針醫廳,已及十餘年,術業精明,曾有效勞者。李世玉屬於本廳,亦至二十年,敢此仰達矣。上曰,李春敷今惟其祖,其祖若有,今何骨董,何惜此乎?守令待窠除授。韓命禧有功於我孫,特爲加資,李世玉今聞崔周慶外孫,而入本廳旣二十年云,特爲加資,可也。出擧條命退,遂以次退出。
上在慶熙宮。停常參·經筵。
藥房都提調臣韓翼謩,提調臣閔百興,副提調臣趙德成啓曰,昨日親酌展禮,抵暮回鑾,聖懷雖伸,勞動實多。伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。昨日初則命攝,舊邸興懷,能詣伸禮,其誠千萬料表,氣亦依前差勝,是誰賜乎?待敎入侍。其雖然,今日干支卽戊戌也,懷何抑乎?中宮殿·惠嬪宮,藥房口傳問安。答曰,知道。
金普淳啓曰,大臣·備局堂上,依下敎來待矣。傳曰,引見。
傳于趙英鎭曰,儒臣持伯夷傳入侍。
有政。吏批,判書李潭進,參判徐命善進,參議李命植病不進,行都承旨趙德成進。以鄭尙淳爲戶曹參判,尹東暹爲刑曹判書,金東稷·柳煥德爲持平,宋濟魯爲執義,李奭輔爲校理,李命勳爲副校理,金漢老爲兵曹參議,閔弘烈爲同義禁,宋在淵爲獻陵令,李宅源爲內贍主簿,崔祜爲繕工假監役,曹允光爲文義縣令,李東馨爲禮曹正郞,宋載禧爲右尹,洪麟漢爲左賓客。訓鍊都監提調單具允鈺,待敎單南鶴聞,承文副正字單金鎔,校書正字單鄭衡臣,校書副正字單李範和,兼養賢奉事單崔錫奎。左賓客洪樂性,左副賓客洪麟漢,兵曹參議李蓍廷,參知金漢老。兵批,行判書洪名漢進,參判具㢞病不進,參議李蓍廷病不進,參知崔晸入直進。同知單南泰遜,僉知單曺允彬·申載文,副護軍李聖師·許冥。以李弼胄爲五衛將,韓命祥爲宣傳官,趙宗鉉爲都摠管,具明謙爲忠淸水使,李潤謙爲內乘,安載復爲水原監牧官。副司直洪麟漢·黃景源·趙宗鉉·任希曾·金思穆·尹得毅·蔡弘履·洪趾海·洪龍漢·洪駿漢·尹光紹·金鍾善·黃樟,副摠管趙宗鉉。
金普淳,以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
持平黃樟上疏。伏以臣,姿旣駑下,且乏言議,固不合於淸朝耳目之官,而新除之下,亦不敢坐犯違傲,黽勉承膺,爲日已久。獲瞻耿光,雖極榮寵,而一味尸素,只切悚恧之忱矣。此際得接鄕信,則臣之老母,宿病之外,且添寒感,委頓床玆,神息凜綴,藥餌扶護,促臣歸覲。臣纔聞此報,方寸如搗,玆不得不敢投短章,徑尋鄕路。伏乞天地父母,俯垂鑑諒,特許遞改,仍治臣擅行之罪,以肅朝綱,俾安私分,千萬幸甚。臣無任屛營祈懇之至,謹昧死以聞。踏啓字。
甲午四月十六日卯時,上御集慶堂。大臣·備局堂上,引見入侍時,領議政金相福,右議政元仁孫,行司直具善復,仁陽君李景祜,行司直具善行·朴相德,兵曹判書洪名漢,行司直李章吾,左參贊趙曮,行司直尹東暹,判尹鄭存謙,吏曹判書李潭,訓鍊都正李潤成,左尹金應淳,行副司直鄭尙淳,工曹參議尹養厚,校理林得浩,掌令李世孝,司諫崔晸,左副承旨趙英鎭,假注書魚錫光,事變注書金應麟,記事官南鶴聞·曺遠振,以次進伏訖。上曰,內局入侍。出榻敎上曰,漕船來乎?仁孫曰,慶尙·忠淸·京畿入來,而忠淸道韓山,亦有臭載之報云矣。上命讀公事,英鎭讀至忠淸道敗船狀啓。上曰,漕運船稅船臭載狀聞,連續來到,曷勝其惜?今番韓山稅穀,其皆極得,其非用意可知,況其中有年六十二者,竝特放事,分付道臣。出傳敎讀奏公事訖。上曰,御史入侍。出榻敎徐有慶進伏。上曰,獄情,何如?有慶曰,獄情査覈,則被打丁寧矣。上曰,使元隻見之乎?有慶曰,被打之事,雖丁寧,而飛石入打房中云,旣在房中,則安有適中額上䪿門之理哉?其時鄕所色吏摘奸,則石則入自東窓,透出西窓云。且當初來告時,以飛石入打爲言矣,其文狀則以爲,入房中,以石打之云,前後語似予盾,故首問致死人之子及其祖,則皆爲打殺矣。上曰,歐打乎,飛石來打乎?有慶曰,凝鼎若入房手擊,則夫豈有只打額上,而似是飛石所傷矣。且其時召醫問之云,故召其醫,則醫往橫城地,故召醫之兄,使面質,則以爲傷處極分明,而其時脈已絶,元無泄痢之事云矣。上曰,石則大小,何如?有慶曰,上尖如卷子大,而傷處則其䪿門下矣。上曰,獄事,緣何乎?有慶曰,山訟事而夜間率三十餘名,吶喊入來,籬落皆蹂躝,而飛石亂入云矣。上曰,何如?無疑乎?相福曰,殺獄極難,臣未見其原情,何以知之乎?上曰,其原情多虛僞矣。有慶曰,原情事皆落空矣。上曰,入打則打,何必以石乎?有慶曰,被打之致死丁寧,而元犯率軍入去時,石子亂入,未知誰某之石,而安知非首犯之石,不入房中耶?然未敢質言矣。仁孫曰,李凝鼎則本也,而石子之必爲李凝鼎所打,則似未可的知矣。有慶曰,兩隻相鬪時,一隻若不退避,則必多有被傷之事矣。上曰,何如而其石子則殊常,安知其必爲元犯石子乎?相福曰,石子未知誰某所打,而造謀者李凝鼎也。有慶曰,元犯吶喊入去也,傍人皆避,而獨致死人祖子孫三人,在房中云矣。上曰,今聞御史査啓,被打於石則無疑,其中聞供辭,擧皆孟浪而可疑者,其以石打,莫知某人下手。雖然,今聞率三十餘名軍,作此擧措者,卽李凝鼎。若問造謀,亦凝鼎,何可輕先言也?人命至重,殺人難赦,亦漢高三章,依前同推事,分付。出傳敎相福啓曰,今番節使之回,賜縀謝恩方物,移準咨文帶來矣。方物移準,則例有謝恩而無方物,今亦依此擧行,順付於來頭節使之行,何如?上曰,依爲之。出擧條上曰,政事,當日爲之。出榻敎相福啓曰,刑曹判書黃景源,近來有實,今日亦不入來矣。詞訟緊務,不宜暫曠,今姑許遞,何如?上曰,許遞,其代,今日政備擬,可也。出擧條上曰,內局入侍。出榻敎相福啓曰,前修撰金漢老,地處凡百,不宜久置於堂下三司之列,而誠合於陞用者也。騎曹參議,今適有窠,問於大臣,加望有前例,今亦使吏曹,問於臣等加望,何如?上曰,依爲之。出擧條上曰,騎曹堂上有闕代,問于大臣加望。出榻敎判義禁具善復啓曰,全羅道放未放啓本啓下,而本府所管定配罪人等,罪名甚重,無可稟者,而其中興德縣定配罪人李玄圭,前任倉官時,以國穀犯用罪,因特敎削版禁錮矣,復以臺啓定配矣。上曰,特放,可也。出擧條上曰,請由承旨許遞,其代,任希簡除授,牌招察任,房順房。出傳敎掌令李世孝啓曰,請還寢罪人張光碩減律定配之命,依前下敎擧行。措辭見上上曰,勿煩。出擧條司諫崔晸啓曰,請還寢殺獄罪人河必雄,印信僞造罪人宋興三,減律定配之命,依律處斷。借辭見上上曰,勿煩。出擧條又啓曰,請還寢定配罪人全孝曾特放之命。措辭見上上曰,勿煩。出擧條上命退,諸臣以次退出。
甲午四月十六日辰時,上御集慶堂。藥房入診入侍時,都提調韓翼謩,提調閔百興,副提調趙德成,記事官宋景煥·南鶴聞·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,昨日勞動之餘,聖體,若何?上曰,一樣矣。昨日行禮,實是料表。對曰,此出自聖孝,而氣不從心,則豈可爲之乎?拜跪升降之節,有勝於前,不勝慶幸矣。上曰,昨日又有可笑之事,醫官輩皆以脈勝言之,今日亦必曰,脈候尤勝矣。脈隨氣勝,筋力若不好,則脈何勝乎?上曰,中官扶而行,筋力有何好乎?對曰,聖人萬化之源,凡於起居動靜之間,行主一無適之功,則心和而氣平,玉候日日益勝矣。進湯劑,上進御訖。請診候,泰輿等,以次診脈退伏奏曰,脈候左右三部度數調均,滑體胃脈連勝矣。上曰,今日予氣甚苶,脈何勝乎?翼謩曰,日氣如此,故似然矣。湯劑不爲作輟,連爲進御,則其效無限矣。仍行次對,內局先退。
甲午四月十六日巳時,上御集慶堂。藥房入診入侍時,都提調韓翼謩,提調閔百興,副提調趙德成,記事官宋景煥·南鶴聞·曺遠振,醫官方泰輿以次進伏訖。翼謩曰,俄者酬應之餘,聖體,若何?上曰,苶然之氣,有時往來,是悶。翼謩曰,臣曾已仰達矣。節食服藥,乃聖人節宣之道,水刺善御,藥試連進,則苶氣自除矣。進湯劑,上進御訖。上曰,服湯時則少勝矣,卽又發作,豈有效乎?翼謩曰,豈無效乎?湯劑必致誠進御,不少間斷則好矣。命退出,遂以次退出。
甲午四月十六日未時,上御集慶堂。藥房入診入侍時,都提調韓翼謩,提調閔百興,副提調趙德成,記事官宋景煥·南鶴聞·曺遠振,醫官方泰輿,以次進伏訖。翼謩曰,俄間聖體,若何?上曰,一樣矣。粥水刺進之乎?上曰,少進之矣。進湯劑,上進御訖。上曰,御製持來乎?德成曰,然矣。上曰,讀奏,可也。德成讀奏訖,上曰,其文,過乎?翼謩曰,過矣。上曰,何以謂之過乎?翼謩曰,建功,一國大同之所稱,何可謂時體乎?節食服藥,是所謂愼攝,湯劑無有作輟,連用十餘貼,則必有效矣。德成奏諸臣賡韻後,上曰,吳載純好人矣。翼謩曰,然矣。上曰,李中權,誰也?百興曰,公州人也。曾以漢學善講,因命誦經文,而以其有老父,特除參禮郵矣。翼謩曰,今日三貼,雖已進御,而曰勢尙早,臣等退去,而不無薪薪之心矣。上曰,時體建功,卿等必欲多進乎?命退出,遂以次退出。
甲午四月十六日未時,上御集慶堂。儒臣入侍時,校理林得浩,副修撰李德師,同副承旨任希簡,假注書魚錫光,記事官南鶴聞·曺遠振,以次進伏訖。上曰,儒臣持伯夷傳入來乎?得浩曰,然矣。上曰,此卷入何傳?得浩曰,伯夷·老子·韓非·伍子胥·子貢·蘇秦傳也。上曰,讀伯夷傳。得浩讀終篇,上曰,下番儒臣及承旨,以次讀。德師讀老子傳終篇,希簡讀韓非傳終篇。上曰,注書出置此卷,持下卷入。錫光趨出持入。上曰,此卷則入何傳?得浩曰,張儀·陳軫四君傳也。上曰,注書,誰也?希簡曰,魚錫光也。上曰,注書讀孟嘗君傳。錫光讀未終篇,上曰,翰林讀。鶴聞讀終篇,上曰,更讀老子傳。鶴聞讀至半。上曰,下番翰林讀。遠振讀終篇,上曰,注書持此冊出置。儒臣先退。上曰,內局入侍。出榻敎錫光出置還入伏,希簡讀奏諸公事訖。上曰,承旨退去?注書出置公事,可也。諸臣以次退出。
上在慶熙宮。停常參·經筵。
自卯時至酉時,日暈。夜自三更至五更,月暈。
藥房都提調臣韓翼謩,提調臣閔百興,副提調臣趙德成啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,而最悶者建功,待敎入侍。中宮殿·惠嬪宮,藥房口傳問安。答曰,知道。
以備忘記,傳于金普淳曰,今下弓矢,訓戎僉使洪允中處,送給。
以備忘記,傳于趙英鎭曰,予問海東諸君子,漢唐以後,有八十一歲君乎?以予氣回甲已料表,況八十,且今年何年?若此而度,只建功日勸三貼,此何心亦何意?豈特悶苦?昨日申時三貼,今已八時,而氣亦一樣,何以然?其休故也。予有覺焉。其諒飮,見奉鎖鈔,先蹙眉心動,八時休,故氣亦勝,今日內局入侍,奉鎖鈔停,只三提調入侍。
以備忘記,傳于趙英鎭曰,爲予言於朝鮮篤信建功諸君子,數建功亦稚扁鵲,建功果有功,日三貼,視何若此,步何若此?於今加以重聽,今年甚焉,今月特甚,近日亦甚。前則靜臥則勝,近日雖臥中數昏苶,若在雲霧中,此何而然?八十一歲而然。食與色,衆人多慾也,而噫,於色已楚越,於食猶僅食。何知滋味,而於今朝鮮,豈特勸三飮,食亦强勸,於今內局都相,豈特徒知建功,於食日强勸,曷勝其悶,曷勝其苦?爲予言於海東諸君子。
以備忘記,傳于趙英鎭曰,以嫡妻二字觀也,古法可知,其何更考?考奏命安徐。
趙德成啓曰,時原任大臣·備局堂上·三司,依下敎來待矣。傳曰,入侍。
傳于趙德成曰,聞京畿儒生四人,來到門外云,擧措殊常,其中爲頭一人,入侍時率入。
傳于趙德成曰,內局置建功入侍,而疏頭同爲入侍。
傳于任希簡曰,內局入侍。
傳于鄭枋曰,今番莫重漕船中,監官闕乘者多,萬萬駭然。當該縣監,令道臣決杖,當該座首,亦令道臣決棍後狀聞事,自政院下諭道臣。
金普淳,以義禁府言啓曰,全羅道興德縣定配罪人李玄圭特放事,擧條啓下矣。卽爲放送事,分付該道道臣之意,敢啓。傳曰,知道。
又以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
平安道觀察使蔡濟恭上疏。伏以臣,才薄而名位益顯,恩深而悸懼愈切,所誦者古人知足之訓,所戒者賤夫登壟之譏。竊自擬浮沈散地,只寓不忍便訣之忱,趨走藥院,每效祝君萬年之誠而已。西臬新除,忽降於夢想所不到之地,聞命以來,蹵然而汗,怵然而掉,實莫曉此命之奚爲而至也。噫,國家之設官分職,孰非天工,而惟方岳爲重,方岳之掄才責成,孰非難愼,而惟西藩爲最。蓋以其疆場之犬牙於隣國也,財貨之雲委於府庫也,則朝廷之妙選是任,視諸路必尤加之意者,豈徒然哉?念臣倥侗一學究耳,之才之諝,本不足以備淸朝百執事之一,而所結只鞠躬盡瘁四字耳。自顧其中,苟可以憩召伯之棠,攬范滂之轡,上毋負委寄之意,下或遂涓埃之願,則何苦費辭煩聒,以自效於世俗例讓之套乎?誠以量入之義,參前倚衡,不稱之實,熟思爛商,不得不呼籲於天地父母之前。伏乞聖明,亟遞臣新授按察之命,使藩寄無輕,私分得安,千萬幸甚。臣無任屛營祈懇之至,謹昧死以聞。答曰,省疏具悉。噫,爲國苦心,雖命擬望冢宰,意蓋深矣,而只許入靳點,意實爲卿。免度支心常惜,關西此命,予則曰,得人,前伯若補外而爲此,況卿乎?且西北,先北後西皆按察,亦豈偶然?噫,雖然,予衰日深,卿當向西,予心悵然,近者諸望皆付標而特點者,以表悵然之意,卿勿過辭,速往欽哉。
戶曹判書具允鈺上疏。伏以臣於千萬意外,忽伏奉度支除命,臣誠驚惶震恐,罔知措躬之所也。噫,有國之務,孰非緊重,而國計之盈虛,民力之舒慘,專係於財賦。其選任之難愼,自昔而然,如臣之百無肖似,尤短於才術者,固何嘗彷彿於是任也?顧臣本末伎倆,亦已畢露矣。雖於藩邑簿書之際,尙多疎迂尸素之譏,況使之管司農之任,摠金穀之會,眞所謂强僬僥以擔千勻。一身顚仆,雖不足恤,其於國事何哉?且今杼柚皆空,經費屢匱,宵旰之慮靡弛,識者之憂方深。正宜撛揀其人,付之熟手,庶幾國用少紓,惠澤下究,而乃反畀之於千不近萬不似之臣身,此豈淸宗綜核之政也?臣之邇來兜攬,殆且極矣。循環內外之要務,久據中權之重柄,似若眞有可堪者然,每一循省,慙悸交中。前冬許解之敎,莊誦至今,竊庶冀終荷生成之澤,永置散漫之地,上以爲不報之報,下以爲息補之圖。曾未幾何,而又蒙此誤恩,此殆臣命卒之秋,尙復何言哉?副急一出,恧蹙冞切,公私之念,憂畏轉深,今始略入文字,仰瀆崇嚴。伏乞聖明,諒臣言之非出飾讓,察臣職之不可强授,亟賜鐫免,不勝幸甚,臣無任屛營祈懇之至,謹昧死以聞。答曰,省疏具悉。今者此任,予則曰,得人,卿勿過辭,旣辭恩,從速行公。
傳于趙德成曰,關西伯批下,其令卽爲謝恩,戶判批下,度支劇務,且命入侍,牌招同爲入侍。
待敎南鶴聞上疏。伏以臣與同副承旨臣任希簡,有四寸娚妹應避之嫌矣。臣之所帶春秋兼銜,揆以法例,自在當遞。伏乞亟令該曹,照例遞改,以存公格,不勝幸甚,臣無任屛營祈懇之至,謹昧死以聞。批答在診筵傳敎中
甲午四月十七日辰時,上御集慶堂。藥房入診,疏儒同爲入侍時,都提調韓翼謩,提調閔百興,副提調趙德成,記事官宋景煥·南鶴聞·曺遠振,疏儒閔喜天,醫官方泰輿·鄭允協·慶絢·吳道炯·金季良·柳光翼·洪愼讓·康命徽·李春敷,以次進伏訖。上曰,儒生持疏來待乎?翼謩曰,然矣。上曰,使之進前,奏其疏下名錄可也。喜天奏未畢,上曰,疏儒如彼其多耶?翼謩曰,多矣。喜天奏訖,上曰,讀奏其疏可也。喜天讀奏,上曰,聞其所讀,無乃一名輩耶,何其交河人妾子之多耶?上曰,嗟予季乃是陟岵詩,汝輩疏中引喩,失其義矣。且孩提之顚仆,必呼其母有之,安有呼其父乎?世豈有子弟之於父兄,必言言呼以父乎?予以建功時體之故,於汝輩,已爲通淸,以伸三百年鬱抑之氣,此亦爲世道故也。汝輩何以有此擧乎?命斯速退去,喜天奏未畢,持章退出。命書傳敎曰,噫,暮年問儒來,意蓋深矣。今聞大略,稱彝倫云,故心動特召見,聞其章,所謂彝倫者,意在渠也。初則若嶺儒而然,末梢語及立後,意涉駭然,命止讀,大抵鄙諺辭直也。有妾子,嫡妾俱無子之稱,其心可知。噫,幾百年後有此通,頃者金稙後,豈特嶺南?太學其亦序齒,復何稱冤,而乃敢得隴望蜀,其涉駭也。且故先正,雖有前例,此皆不過一時權爲,而若是張皇,故竝命退去。其欲處分,呼寫已半,更思文通侍從,武通宣傳,更無可論,況大抵有妾子,稱嫡妾俱無。古人云於章奏,不一拜稱百拜,此欺君也,此誠格言,豈云嫡妾,曰有而稱無,欺君也。何以爲言,於嫡曰,無則可也,於庶旣有而竝稱無者也。且文武旣通淸,不許其嗣,求於他寸,於此輩,可謂無父,豈徒此也?今此下敎,卽重彝倫也。不可尋常,欲爲詢問,時原任·備局諸堂·三司,皆令入侍。於庶,旣有而曰,無,自何歲而來乎?以先正故事聞也,可知,令禮官博考以奏。上曰,其文善作矣,其疏頭亦難者矣。百興曰,遐鄕亦以此有難保之境云矣。進湯劑,上曰,彼類何不以停建功陳章,而爲如彼之疏乎?進御訖,請診候,泰輿等,以次診之,退伏奏曰,脈候左右三部度數調均,滑體胃脈連勝矣。翼謩曰,中宮殿滯氣,近則加減,何如?上曰,猶未快差矣,豈不問乎?養胃湯,何如?諸醫言之可也。諸醫奏曰,養胃湯宜於滯氣之治,他劑無過於此矣。上曰,六君子湯,於治滯氣殆密乎?諸醫奏曰,六君子湯善則善矣,而當此夏節,無如養胃湯矣。命書傳敎曰,中宮殿進御加味六君子湯停止,加減蔘苓養胃湯,自今日爲日次,五貼式製入。上曰,時原任諸臣,知禮典而來待可也。命書傳敎曰,旣有定式,此章給之,承旨春秋減下傳旨捧納。傳曰,初則交河一章儒,皆令停擧,有覺,有大臣以下入侍之命,而更思本事雖然,於嫡庶事,何關黨習,而章中稱黨一事。噫大成受號後,夢裏雖聞,此心猶愕也,況此乎?此非本事而處之者,關係莫重,疏頭儒製疏寫疏人,分付成均館,限己身停擧,以示予嚴隄防之意。命書蔡濟恭疏批,命讀嶺南狀聞後,命退,諸臣以次退出。
甲午四月十七日午時,上御集慶堂。時原任大臣·備局堂上·三司,同爲入侍時,領議政金相福,領敦寧金陽澤,領府事韓翼謩,判府事李溵·李思觀,右議政元仁孫,判義禁具善復·仁陽君李景祜,行司直朴相德·李章吾,副司直洪樂性,左參贊趙曮,戶曹判書具允鈺,吏曹判書李潭,行副司直李潤成,同中樞尹得養,淸川君金鍾正,戶曹參判鄭尙淳,司直洪趾海,工曹參議尹養厚,右承旨趙英鎭,校理林得浩·李奭輔,副校理鄭元始,副修撰徐有慶·李德師,司諫崔,掌令李世孝,持平柳煥德,正言洪樂恒·尹在醇,假注書魚錫光,記事官南鶴聞·曺遠振,以次進伏訖。相福等問候。上曰,一樣矣。命注書讀奏入侍座目訖,上曰,嫡妾俱無子然後,方許養子,載在法典,旣有妾子,則豈可養子乎?相福曰,臣之傍祖愼獨齋集,文成公李珥,皆令承嫡矣。上曰,然乎?上曰,小兒仆地呼母而不呼父矣。雖然,此輩父不以爲子,兄不以爲弟,其倫紀可謂斁矣。上命持入宗班官案,錫光趨出持入。上曰,稱以嫡妾俱無子而養子者,萬萬無據矣。相福曰,人人不得已爲之矣。上曰,承嫡則無子而有子,其與得遠寸之子,不亦勝乎?相福曰,此在經國大典,臣別無他見矣。上曰,諸大臣及備堂·三司,各陳所見可也。諸臣皆奏曰,法典昭載,無他所見矣。上曰,鄭尙淳·金鍾正進奏之際,越次先奏於李潭未奏之前,推考可也。上曰,卿等慨然矣,旣許通淸,則此是次第間事,而卿等無一人以我殿下幾百年後復古典之語仰奏者,卿等豈不慨然乎?上起坐厲聲曰,卿等兩班然矣。仁孫曰,臣等非欲待今番下敎而奏達也,非時急之事,故臣等念未及也。殿下於此事,自前已爲之,不必待今番然後始爲之矣。上曰,右相所奏精矣,念未及云者誠是矣,領相則慨然矣。上曰,宗班案,分書良賤乎?仁孫曰,此則前者因下敎去之矣。相福曰,臣則無子,故常時以爲若有他子,豈可求養,而第俱無,故此等事,不敢仰達矣。上曰,然乎?卿至今無子乎?相福曰,然矣,臣弟有二子而尙幼,故姑待之矣。上曰,予以卿爲慨然矣,果然嫡妾俱無云,今則無可望乎?相福曰,無可望矣。上曰,領敦寧有子乎?陽澤曰,今但有一子矣。上曰,李判府有子乎?溵曰,無子,故以弟之子爲養矣。上曰,李判府有子乎?思觀曰,臣每欲仰達而未敢矣。俄者旣已依法典仰奏,則不敢不奏也。臣之子養和,出繼於臣之三寸韓城君家,而臣之四寸之幼子堯和,養以爲子,今近二十餘年,而尙未出〈禮〉斜矣,近來臣有他子三人矣。今日下敎後,旣有三子,則所養之子,何以爲之乎?上曰,諸大臣之意,何如?相福曰,旣不出禮斜,人倫未定,臣意依法典似宜矣。上曰,卿之養子,在卿前妻生時乎?思觀曰,然矣。上曰,聞甚慽然矣,雖不出禮斜,旣定父子,則今何更議乎?上曰,今因下詢聞焉,一李判府事,得所後已禮斜,而一李判府事,常謂有子。爲古勳臣所後,有得來者,而尙未立案,聞此敎,因下問以奏。噫,此則豈特在今父母養育,其先母亦養云,聞甚愴然,何拘於此?令禮曹今日內立案成給,以示予意。出傳敎上曰,備堂·三司,各陳有無子可也。善復曰,臣有養子已立案,而今爲昌城府使矣。仁孫曰,李景祜·朴相德,皆有子矣。上曰,李章吾不須問,而有妾子乎?章吾曰,無之矣。上笑曰,可謂丁男也。藥房提調閔百興,追入進伏。上曰,此亦不須問,卿子使之行公可也。樂性進伏,仁孫曰,洪樂性有二子,而洪義榮則爲監役矣。李潭·趙曮·具允鈺皆有子矣。潤成曰,臣以兄之子爲養,年前已立案矣。得養曰,臣取兄之子爲子矣。鍾正曰,臣有三子矣。尙淳曰,臣尙未有子矣。仁孫曰,尙淳之弟多子矣。趾海進伏,上曰,不須問,洪景海有子乎?仁孫曰,有三子矣。養厚曰,臣無子,而取兄子爲養矣。曰,臣有一子矣。世孝曰,臣有二子矣。煥德曰,臣無子矣。上曰,此一名乎?相福曰,然矣。樂恒曰,臣有二子矣。在醇曰,臣有一子矣。得浩曰,臣有一子矣。奭輔曰,臣有一子矣。元始曰,臣有二子矣。有慶曰,臣有三子矣。德師曰,臣無子矣。上曰,大臣中韓領府,有子幾人?翼謩曰,三人矣。上曰,左相有幾子乎?仁孫曰,有五子矣。上曰,入孿子則七人矣。仁孫曰,但五人矣。上曰,庶子幾何?仁孫曰,金宇鎭之同腹只二人矣。上曰,金奉朝賀無子乎?相福曰,然矣。上曰,大臣中多子者,左相爲洪奉朝賀之次也。上曰,李判府之子,卿見之乎?相福曰,臣無子,故心常羨之,至其家,則輒皆召見矣。上曰,皆幼乎?相福曰,一則長成,而貌甚白晳矣。上曰,此後則只依法典擧行乎?仁孫曰,然矣,此後則以此擧行,而旣已養子者,在所不論矣。上曰,豈待詢問於此事?心常慨然者,下敎之後大覺,此法典所載,而旣命入侍,故已一番詢問。此後依法典施行事奉承傳,若是下敎之後,依謬例欺隱者,豈云士類?勿齒人類事,分付。出傳敎上曰,今後父子之倫定矣,若謂之嫡妾俱無子者,是欺君也。相福曰,有其子而取他人子,則人倫似如何矣。今承下敎,孰不欽承乎?上曰,交河何其多一名者耶?翼謩曰,一境之內聚會故也。仁孫曰,亦似非專是交河人也。上曰,本事旣快定,問其本卽此類也。其雖數人,限己身停擧一也。旣已持去,與不徹同,交河儒停擧下敎安徐。出傳敎上曰,氣苶矣。翼謩請進湯劑,上曰,入之。閔百興·趙德成·方泰輿,以湯劑入,翼謩進湯劑,上進御訖。相福曰,俄有飭敎於閔百興,其子弘烈,必惶恐感激,而聞金吾堂上多有故云。同義禁閔弘烈,自政院牌招,何如?上曰,牌招察任可也。出擧條金陽澤曰,本府譜牒新修凡例中,宗親儀親溯本列書之規,頃請上裁,至伏承王子大君府院君當書之之敎。退往本府,欲出草本,則府院君內外妻黨追錄之際,憑據無階,甚多窒礙,誠難便矣。己卯稟定各編之規,頗有周詳,大體遵用此規,臨書時從便損益,似好敢達。上曰,依爲之。出擧條大臣·備堂·內局·儒臣先退,掌令李世孝,持平柳煥德啓曰,請還寢罪人張光碩,減律定配之命,依前下敎擧行。措辭見上上曰,勿煩。出擧條又啓曰,新除授執義宋濟魯,時在京畿利川地,持平金東稷,時在全羅道扶安地,請竝斯速乘馹上來事,下諭。上曰,依啓。出擧條司諫崔,正言洪樂恒·尹在醇啓曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。出擧條又啓曰,請還寢定配罪人全孝曾特放之命。措辭見上上曰,勿煩。出擧條上曰,今日越次備堂特推之命安徐。命退,諸臣以次退出。
甲午四月十七日未時,上御集慶堂。藥房入診入侍時,都提調韓翼謩,提調閔百興,副提調趙德成,記事官宋景煥·南鶴聞·曺遠振,醫官方泰輿,以次進伏訖。進湯劑,上進御訖。上曰,今日則一貼停止可也。翼謩曰,今日酬應甚煩,何可遽減乎?待下敎入侍矣。上命退,諸臣以次退出。
甲午四月十七日酉時,上御集慶堂。藥房入診入侍時,都提調韓翼謩,提調閔百興,副提調趙德成,記事官宋景煥·南鶴聞·曺遠振,醫官方泰輿,以次進伏訖。翼謩曰,俄間聖體,若何?上曰,一樣矣。進湯劑,上進御訖。上曰,方泰輿入來耶?翼謩曰,入來矣。上曰,中宮脈度似不調,養胃湯果合於用,而不瑕有過乎?泰輿奏曰,養胃湯於補胃極好,何爲過乎?翼謩曰,伏聞俄者,似有四貼將進之敎,玉候果何如?上曰,氣憊每如此,三貼四貼之進,其效能幾何間耶?翼謩曰,蔘爲聖躬而出者,盡善盡美,以藥言之,則無踰於此矣。上曰,中官所進養胃湯,加蔘五分如何?金季良曰,養胃湯補胃治痰,而其方亦入蔘矣。上曰,嫡妾二字,俱載大典,無所疑矣。翼謩曰,然矣。上曰,寺婢今以後,婚嫁之路廣乎?翼謩曰,然矣。百興曰,聞在京者類,鼓舞云矣。上曰,庶子父不以爲子,兄不以爲弟,此豈倫理乎?今日彼類之稱冤不異矣。其疏文則善作,而但有黨習之語,故予以爲過甚矣。翼謩曰,依法典爲之,豈不好乎?請診候,泰輿·季良,以次診之,退伏奏曰,脈候如朝診時矣。上曰,氣則非弱乎?季良曰,仰瞻行步,而知氣健矣。翼謩曰,丸劑亦繼用乎?上曰,不爲之矣。百興曰,丸劑之效,亦不少矣。季良曰,丸劑湯劑互進,則相補之效,果有之矣。上曰,湯丸中,予則皆以爲陋矣。翼謩曰,何爲如此下敎乎?臣等不勝悶迫矣。湯丸竝進,則其效必矣,而每以爲忽,臣甚悶菀。上曰,予欲少休。翼謩曰,下敎如此,臣等曷勝焦迫乎?上曰,提調之子,今日出肅耶?百興曰,臣責之使出謝恩矣。上曰,今則可得以用矣,年幾何?對曰,四十矣。翼謩曰,强仕之年矣。上曰,翰院今尙有上番夜招下番之古風耶?南鶴聞對曰,時或爲之矣。上曰,提調之父,昔爲翰林時爲之矣。其時下番爲誰,提調記知乎?百興曰,尹得和矣。翼謩曰,殿下行之則何事不行乎?上曰,能行武王左杖右鏡之事乎?對曰,若當之則爲之矣。命都提調先退,命讀奏湖南漕運狀聞。命書傳敎曰,噫,湖南國之府庫,今聞漕倉半萬數千石,已過沁都云。噫,豈特府庫,聶夷中詩云粒粒皆辛苦,暮年聞此請,心庸喜矣。聞此湖南臭載船,曷勝其惜?況其中渰水二人,運國穀而來若此,其何異拒諸溝中?雖已下敎,更爲分付本官,若有其父兄,另加顧恤事,自政府下諭本道。湖南漕運船,雖來近江,此心憧憧,特命宣傳官,自江邊到何處,知來以奏。嗚呼,暮年予心憂則惟在于此矣。豈忍汎忽也?上曰,宣傳官一員入侍,騎馬一匹立之。出榻敎李翼鉉進伏後,命書傳敎曰,聞宣傳官所奏,下敎,今聞畿伯狀聞,果大何峴逐虎,大虎得捉云,宣傳官之免囕,心庸喜矣。楊州三殺砲手,令本州施賞事,回諭。命退,諸臣以次退出。
上在慶熙宮。停常參·經筵。
藥房都提調臣韓翼謩,提調臣閔百興,副提調臣趙德成啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。建功果功,氣何若此?嗟,過此三年,卽戊戌年。嗟,過五年,卽庚子年,庚子日憶此年,予懷千萬,氣何暇諭,待下敎入侍焉。中宮殿·惠嬪宮,藥房口傳問安。答曰,知道。
金普淳,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于趙英鎭曰,內局入侍,儒臣持問答同爲入侍。
傳于趙英鎭曰,提調牌招來待。
任希簡啓曰,弘文提學鄭存謙牌不進推考傳旨今方捧入,而特敎之下,如是違牌,不卽膺命,事甚未安,更卽牌招,何如?
傳于任希簡曰,藝文提學牌招。
以備忘記,傳于金普淳曰,予悶者有五,一則八十一,一則建功,一則諸扁鵲,一則問候,一則今時體。有一於此,暮年何堪而況五乎?於今建功奏效,脈度連勝中則止焉,今日予欲便休,卿等皆休。
藥房口傳啓曰,臣等奉進湯劑,一日三次,而姑未進一貼,則召命之下,方聚首顒俟,卽伏承備忘有皆休之敎。臣等愕然失圖,罔知所措,湯劑奏效,脈度連勝,誠如聖敎。所當接續進御,以收全功,尤何可暫時間斷乎?下敎如右,次無以奉承,玆不得不齊聲煩籲。伏乞卽下持湯劑入侍之命,千萬顒祝,惶恐敢啓。
以備忘記,傳于趙英鎭曰,雖云神丹,於予是悶,孟夏已半,其猶勸三,若此將至季夏乎?誠悶誠悶,速休速休,便予便予。
以備忘記,傳于趙英鎭曰,今八十一,可悶者十,一則內局,一則豐亨,一則時體,一則建功,一則扁鵲,一則對案,一則便坐,一則晝長,一則夜然,一則其年。先諭五後諭十,聞內局休然後予亦便,令內局速休。嗟哉三貼載大典,亦載五禮儀。
藥房口傳再啓曰,臣等聚首顒俟之餘,備忘再下,召命尙靳,抑鬱之極,更復何喩?明知湯劑之奏效,脈度之漸勝,迫於嚴命,泯默退去,則是無臣分也。臣等雖甚無狀,何忍爲是?玆不得不冒罪申籲。伏乞亟降兪音,特命持湯劑入侍,千萬幸甚,惶恐敢啓。
以備忘記,傳于趙英鎭曰,幼時聞一歌曰,春水滿四澤,多水然,夏雲多奇峯,多峯然乎?秋月揚明輝,爾何復頉云,今正若此。嗟哉建功,氣苶則宜勸,脈弱則宜勸,而於今氣勝脈勝,何心勸三,令內局知悉。噫,若是强勸,雖一貼何飮?予正然後能爲二貼,其何俛首飮此,其理常也。
以備忘記,傳于趙德成曰,依前二貼,因此皆闕孰勝,其令內局擇焉。
傳于金普淳曰,承旨持昨年稅船到泊日記,率摘奸宣傳官,同爲入侍。
趙英鎭,以弘文館言啓曰,本館下番副修撰臣徐有慶,以訓鍊都監從事官,今日本營坐起時,晝仕出去之意,敢啓。傳曰,知道。
又以弘文館言啓曰,新除授修撰李衍祥,時在江原道金化地,經筵入番事緊,請斯速乘馹上來事,下諭。傳曰,依啓。
又以禮曹言啓曰。傳曰,今因下詢聞焉,一李判府事常謂有子,爲古勳臣所後,有得來者,而尙未立案,聞此敎,因下問以奏。噫,此則豈特在今父母養育,其先母亦養云,聞甚愴然,何拘於此?令禮曹今日內立案成給,以示予意事命下矣。依聖敎,問于本家,則以其同姓四寸弟思淑之子堯和,兩家相議完定云。幼學李思淑之子堯和,立爲判中樞府事李思觀之後,立案成給之意,敢啓。傳曰,知道。
金普淳,以兵曹言啓曰,昌慶宮衛將高必恒,病在鄕廬,上來無期。昌德宮衛將南泰遜,身病猝重,勢難供職,呈狀乞遞,竝今姑改差,何如?傳曰,允。
有政。吏批,判書李潭進,參判徐命善進,參議李命植病,左副承旨金普淳進。以李益烍爲司諫,閔百興爲知經筵,李廷哲爲知義禁,權濟應爲典簿,韓光載爲司圃別提,金相念爲引儀。兵批,行判書洪名漢病,參判具㢞病,參議李蓍廷入直進,參知崔病,副司直宋瑩中·鄭枋,同知單李萱,副司正李潤謙。
金普淳,以訓鍊都監·一二所巡廳·左右捕廳言啓曰,去夜無犯夜之人被捉之意,敢啓。傳曰,知道。
甲午四月十八日辰時,上御集慶堂。藥房入診,儒臣同爲入侍時,都提調韓翼謩,提調閔百興,副提調趙德成,記事官宋景煥,記注官康文祥,記事官曺遠振,校理林得浩,副修撰徐有慶,醫官方泰輿·鄭允協·慶絢·吳道炯·金季良·柳光翼·洪愼讓·康命徽·李敏德,以次進伏訖。翼謩曰,夜間聖體,若何?上曰,一樣矣。寢睡·水刺,亦何如?上曰,亦一樣矣。進湯劑,上進御訖。翼謩曰,昨日所製進湯劑,中宮殿進御而有效乎?其劑似有功矣。上曰,雖未詳知其差度,而別無添加云矣。請診候,泰輿等以次診之,退伏奏曰,脈候左右三部度數調均,滑體胃脈連勝矣。上曰,苶氣今則少勝矣,脈度比昨,何如?諸醫皆奏曰,比昨尤勝矣。上曰,然乎?以堯之聖,尙爲老倦,則如予何可言?翼謩曰,血氣有時而衰,志氣無時而衰,聖人雖年高而德卲矣。上曰,外三部虛實果何如?季良曰,外三部潑動之氣,果實矣。上曰,其然乎,能免衰脈之氣耶?季良曰,然矣。命兩提先退。上曰,右副受由乎?德成曰,然矣。命書傳敎曰,右副承旨受由代,兵曹參知金漢老爲承旨,牌招察任,房順房。又命書傳敎曰,旣呼其職名,若周桐葉,況亞長沈滯,莫若近年。且昔稱關西夫子者之孫乎?參知爲承旨代,司諫崔爲參知,牌招察任。德成讀奏狀聞後,命儒臣持問答進讀,林得浩·徐有慶,次次讀之。德成及賤臣與康文祥·曺遠振次讀後,命儒臣先退。上曰,藥房提調,持湯劑更爲入侍。出榻敎翼謩·百興進伏,上笑曰,神丹入來乎?翼謩曰,以神丹爲敎,不勝感服,在殿下果爲神丹矣。仍進湯,上進御訖,翼謩曰,水刺不失時,湯劑無間斷,是節食服藥之道,區區之微忱,無過於此矣。上曰,詣臺臺臣入侍。出榻敎持平柳煥德進伏曰,請還寢罪人張光碩減律定配之命,依前下敎擧行。措辭見上上曰,勿煩。出擧條命退,諸臣遂以次退出。
甲午四月十八日酉時,上御集慶堂。藥房入診入侍時,都提調韓翼謩,提調閔百興,副提調趙德成,記事官宋景煥,記注官康文祥,記事官曺遠振,醫官方泰輿,以次進伏訖。進湯劑,上曰,昨日則雖四貼,心似進御矣。今則脈勝氣亦勝,二貼外不亦過乎?翼謩曰,接續之功,豈可遽止乎?願垂聖念而不可忽諸,且臣等明知三貼之效,日日異矣,而因聖心支離,遽減一貼之進,則豈曰臣分乎?上笑而進御訖,命內局先退,命藝文提學摘奸宣傳官入侍,命坐直承旨,持諸臣應製入侍。宣傳官李翼鉉進伏。上曰,漕船來薪谷乎?翼謩對曰,然矣。上曰,何時來泊京江乎?對曰,明日似來泊矣。命退,上曰,日記入來乎?金普淳曰,持入矣。命讀奏癸巳四月初六日點檢所擧動日記訖,提學李潭進伏。上曰,試券卿自讀自考可也。考試訖,命書傳敎曰,居首注書宋景煥,豹皮笠耳掩一部,之次佐郞朴鎭宇,鹿皮一令,承旨金普淳·金漢老,各紙二卷·筆五枝·墨三笏賜給。上曰,宋景煥善文矣,誰之族也?潭曰,故臺臣時涵從孫矣。上曰,一番受賜後,自製着乎?對曰,然矣。上曰,金漢老之文更讀,潭更讀。上曰,此則晩到,而製置出去矣。對曰,然矣。上曰,此人完慶科爲之矣,年幼而能作奇矣。對曰,其文在晩呈中,而善作故取之矣。命退,諸臣以次退出。
甲午四月十八日酉時,上御集慶堂。坐直承旨·宣專官,同爲入侍時,左副承旨金普淳,宣傳官李翼鉉,假注書魚錫光,記注官康文祥,記事官曺遠振,以次進伏訖。上曰,湖南漕船盡來,而泊于薪谷乎?翼鉉曰,然矣。上曰,何時入京江?翼鉉曰,明日夕時,似當來到云矣。上命退,翼鉉先退,上命入癸巳四月初六日幸點檢所日記,錫光持入,普淳讀奏訖。上曰,日記出置,藝文提學入侍,應製排律,使之科次。錫光持日記出,與李潭進伏,上命潭自讀自考,科次訖。上曰,提學退去,注書出去,開陽門使之仍留。上曰,今日開政乎?潭曰,然矣,潭·錫光,趨出分付訖,進伏。上命奏公事訖,政事望筒入,上命普淳讀,至知義禁望。上曰,三望皆已經與否知入。錫光出問入奏曰,三望皆未經云矣。上命退,諸臣以次退出。
上在慶熙宮。停常參·經筵。
藥房都提調臣韓翼謩,提調臣閔百興,副提調臣趙德成啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。日悶建功,氣何暇諭?世人咸曰,金丹,於予其誠苦丹,待下敎入侍焉。中宮殿·惠嬪宮,藥房口傳問安。答曰,知道。
金普淳啓曰,臣依定式,今日進詣崇政殿月臺,入直禁軍等戎器服色點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以文臣朔試射試官望筒,傳于金普淳曰,安徐。
以備忘記,傳于趙英鎭曰,綿蠻黃鳥章,孔子稱其止,比諸人而歎,建功若止二貼,令予豈若此乎?今日雖卧堂中,若在雲霧,建功其果靈,扁鵲其果神,豈若此豈若此?於今人豈特徒知建功,必欲準三貼,抑何心抑何心?於今人誠昏,於今人誠迷也。
以備忘記,又傳于曰,爲予言於內局,昨日其氣倖勝,欲停一貼,因承宣入侍,隨入强勸,必準三貼,氣昏若前,建功果建功,扁鵲果扁鵲?良可哂也,今日志定。
以備忘記,又傳于曰,噫,當今世界,何等世界,建功大劑,初則一貼,有效連勸,故二貼僅效若差勝。只一貼則其可是也,而連勸故於今三貼,然後有效,爲其愈甚焉,頃者加勸,於今脈勝氣勝,而三貼必欲强勸。噫,彼諸扁鵲,渠等妙計,故提調執錚,渠輩執鼓,問其意,萬古豈有今日扁鵲?其欲加便焉,於渠雖便,於君何敢曰得蔘精。八十一歲君,日勸兩二錢蔘,予腸豈金也豈石也?其得蔘精,渠輩入予腸而見乎?豈特孟浪,曷勝駭然。噫,豐亨昔有異議,今皆汨董,豈皆忠臣而然也?於建功八十一歲君,日勸兩餘,若有渴意,雖悔何及?彼必曰,人蔘生沴,豈有是理?此亦昏也,此亦迷也。蔘茋性偏文予猶聽,渠皆聾乎?其令穿耳。
以備忘記,又傳于曰,隨其年這這或三或二,雖問於神農,必曰可矣,雖問於岐伯,亦曰然矣,而今局方人,猶欠其便。相謂曰,都提調大監若是勸,提調大監若是勸,吾等宜主鞭且觀,今聖候若乘虎者,何其何云。三夏前必欲勸三,萬古豈有此等事?以日復一日,心其何堪也?興惟及此,心欲走建明門,一何困也,一何困也?大小臣工,其皆聞知。
趙德成啓曰,戶曹判書具允鈺,有稟達事,來詣請對矣。傳曰,入侍。
傳于趙英鎭曰,內局入侍,坐直承旨與儒臣,持問答同爲入侍。
傳于金漢老曰,內局入侍,大臣同爲入侍。
金普淳啓曰,明日次對,兩司長官,當爲進參,大司憲徐晦修,待開門牌招,以爲入侍之地,何如?傳曰,允。
傳于金普淳曰,昨日漕船摘奸宣傳官,更爲發送,漕船幾隻來到與否知來。
傳于趙英鎭曰,今雖御製,人孰知也?今洞諭,咸須知。今八十一,夢裏猶愕,此一也,夙夜慨嘆,於今時體一也,日三受困,卽建功一也。噫,光海朝,營此闕獻癸亥,豈特此闕,於仁慶復營旣成。嗚呼,幾年西宮餘,擧義後先入此闕,禮陟於仁慶,豈云冥冥?乾道昭昭,於此可見。昔湯桑林,其果有數條,其豈千里得霈?今者嶺南漕運船此報,亦由涼德,曷勝慨嘆?噫,昨年臨江見,今日只給糧。噫,同道人必也向隅嘆,千千萬萬料表,八十一豈忍恬然?其雖臨江,一船何知?雖然,憧憧此心庶可伸。今日詣西江,見稅船來當入,前後廂軍·挾輦軍,依三昨例。世孫祗迎·留營留陣·儀注皆安徐。訓將只新營入直標下軍都領,今番道由崇禮門,只備堂時服隨駕。
傳于吳載純曰,憶昨年臨江見湖南稅船若昨日,其漕軍其中,若有昨年來者,加給回糧米,卽捧後其令回草記。
以備忘記,傳于趙英鎭曰,世孫當爲同牌隨駕,只挾輿軍二十名,亦以內入直待令,內吹只金鼓,禁軍只入直隨駕,餘皆安徐。
傳于金漢老曰,禁漏官員,令兵曹決棍十度。
傳于金普淳曰,挾侍內官記過。
又傳于曰,前排五雙待令。
又傳于曰,依昨年例,道由敦義門,歷臨懿昭墓,諸司預備。
大駕詣點檢所,入幕次後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
傳于金普淳曰,諸司預備。
大駕還宮後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
大殿,朝廷二品以上·六曹堂上口傳問安。答曰,知道。大臣留待,內局同爲入侍。
大殿,宗親問安。答曰,知道。
趙德成,以吏曹言啓曰,新除授宣陵參奉洪聖臣呈狀內,矣身獲霑天恩,旋有歸省之命,而本鄕道遠,旬月之內,萬無還仕之望,卽爲遞改,以便公私云。道路旣遠,還任無期,則陵寢重地,不可久曠,今姑改差,何如?傳曰,允。
又以吏曹言啓曰,徽陵別檢申史澳呈狀內,身病猝重,勢難察任云,今姑改差,何如?傳曰,允。
金漢老,以戶曹言啓曰,全羅道群山倉所屬全州等七邑,癸巳條田三稅及大同合米太一萬七百三十七石零,所載漕船十一隻內,三隻到泰安地致敗,其餘八隻,竝爲到泊于西江前洋之意,敢啓。傳曰,知道。
又以兵曹言啓曰,依傳敎,禁漏官洪聖龜等三人各決棍十度之意,敢啓。傳曰,知道。
又以義禁府言啓曰,統制使狀啓據,刑曹粘目內,晴川鎭前別將鄭泰僑·尹以任·李瑞麟·林夢元等,移本府處之事允下矣。鄭泰僑·尹以任·李瑞麟·林夢元等,今方待命於本府,卽爲拿囚之意,敢啓。傳曰,知道。
金普淳,以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
甲午四月十九日辰時,上御集慶堂。藥房入診,坐直承旨·儒臣,同爲入侍時,都提調韓翼謩,提調閔百興,副提調趙德成,記事官宋景煥,記注官康文祥,記事官曺遠振,同副承旨金漢老,校理李奭輔,副修撰徐有慶,醫官方泰輿·鄭允協·慶絢·吳道炯·金季良·柳光翼·康命徽·李敏德,以次進伏訖。翼謩曰,夜間聖體,若何?上曰,一樣矣。寢睡·水刺,亦何如?上曰,亦一樣矣。進湯劑,上御湯一飮後,推藥碗曰,何其困我之甚耶?泰輿速爲退去。命皆解見任。翼謩曰,臣雖被罪而退,湯劑不可少忽,願留聖念焉。三提調皆退出,上曰,昨日勸予三貼矣,不知其勸三之效矣。命儒臣,持問答進讀,奭輔·有慶,以次讀之。上曰,玉堂上番誰耶?漢老曰,李奭輔也。下注書入,賤臣遂退出。
甲午四月十九日午時,上幸點檢所,擧動入侍時,行都承旨趙德成,左承旨吳載純,右承旨趙英鎭,左副承旨金普淳,右副承旨任希簡,同副承旨金漢老,記事官宋景煥,假注書魚錫光,記注官康文祥,記事官曺遠振,以次隨駕訖。上具翼善冠·袞龍袍,以乘輿出通陽門,至延和門外降輿,乘駕轎至興化門外。上曰,前排入之,作門哨官拿入。作門哨官金漢興拿入後,上曰,喧呼甚矣,當依法而姑參酌,此後則申飭可也。命拿出。上至點檢所,幕次不御,還御江頭,設草床御座,命拿入駕前騎郞李中權。上曰,大駕離發時,有直到江頭下敎,則汝以幕次導之,汝等欲休乎?中權曰,宣傳官前導,故臣隨入矣。上曰,旣已分付結束色,則宣傳雖誤導,汝豈可隨入乎?所當依法而姑參酌矣。命退出。上曰,諸船應砲,依前年例,或錚或鼓爲之,而先使兵曹指揮,而錚鼓則分付軍器寺。上曰,各船應砲,若難一齊相應,則以金鼓爲之可也。上曰,昨年則群山倉來乎?戶曹判書具允鈺曰,前年則群山·法聖及嶺南漕船皆到,而今年則但群山聖堂矣。上曰,漕船則戶曹納乎,宣惠廳納乎?允鈺曰,漕稅船俱來矣。上命放砲,首船放砲,而諸船久不應砲。上曰,若無砲,使金鼓中一時齊發可也。已而,諸船皆鳴鼓揮旗。上曰,諸船皆有鼓乎?允鈺曰,然矣,旗亦揮矣,且聞法聖倉漕船,明日入來云矣。上曰,各船監官及差員,使之入侍。上曰,前年有賞賜乎?普淳曰,其時監官木一疋,色吏布一疋賞賜矣。上曰,自何曹給之乎?允鈺曰,自臣曹給之矣。德成曰,內局爲承候隨來,何以爲之乎?上曰,內局困我矣,無發落。差員群山僉使池日恒進伏。上曰,昨年有布木賞給之典,而漕軍則限一年免役乎?今番漕軍,必有昨年來者知入。日恒退出,上曰,點檢何以爲之?允鈺曰,抽栍斗量看色矣。上曰,此處有倉乎?允鈺曰,岸後有廣興倉矣。日恒入奏曰,昨年則漕軍各米一斗,而特蠲舊逋矣。允鈺曰,昨年蕩滌二千餘石矣。上曰,米則自何曹出給?允鈺曰,宣惠廳也。上曰,昨年此擧,已是料表,況今年乎?此是千千萬萬料表,依昨年例,監官木一疋,色吏布一疋,漕軍各米一斗,依昨年例,戶惠廳上下。噫,法聖倉昨年旣遺,今年亦然,豈無徯我后嘆?來到後,承旨詣此宣喩,一體施賞。湖南三漕倉漕軍,亦依昨年例,舊逋蕩減事,下諭道臣。出傳敎上曰,自江頭,至敦義門捧上言。出榻敎上還入幕次時,上曰,昨今年汝等,以千載一時,來見暮年其君,今番須善爲領納而去事,分付漕軍可也。上乘轎出幕次,歷臨懿昭墓時,上曰,司僕僉正記過。出榻敎上至懿昭墓紅箭門外,降轎乘輿,至墓所御坐前砌。上曰,世孫行禮時,百官隨禮置之。出榻敎上乘輿至紅箭門外,降輿乘轎還宮後,諸臣遂退出。
甲午四月十九日酉時,上御集慶堂。藥房入診,時原任大臣,同爲入侍時,都提調韓翼謩,提調閔百興,副提調趙德成,記事官宋景煥,記注官康文祥,記事官曺遠振,領議政金相福,判府事李溵·李思觀,右議政元仁孫,醫官方泰輿,以次進伏訖。翼謩曰,出舍江郊,殆將半日而回駕,勞動之餘,聖體,若何?上曰,氣無所損矣,諸大臣入來乎?翼謩曰,然矣。諸大臣進伏訖。相福曰,江郊擧動,回駕萬安,不勝慶幸矣。還官後聖體,若何?上曰,一樣矣。寢睡·水刺,亦何如?上曰,亦一樣矣。王世孫隨駕之後,氣候,亦何如?上曰,亦一樣矣。上曰,群山米來乎?仁孫曰,然矣,法聖米,明當入來云矣。上曰,法聖·群山,相距幾何?仁孫曰,不甚相遠矣。上曰,漕軍皆不着笠,亦有持砲而來矣。仁孫曰,不着笠,船人之例也,持砲,衆船爲相應之事矣。上曰,盡是良民耶?對曰,然矣。進湯劑,上進御訖,請診候。上曰,置之,予氣予知,予脈予知,而諸醫以湯劑之多試爲言,不過爲自便之計。二貼則猶之可也,三貼不已過乎?翼謩曰,向者連進四貼,以聖心之支離,減一爲三,且補護之道,無如湯劑,而必用三貼然後,尤有功矣。故以不可減一之意連陳矣。上曰,二貼予所不辭,提調出煎以進可也。提調出去,上曰,漕運自大洋來,而候望不絶耶?諸大臣曰,大洋無邊,故雖欲候望而無路矣。大洋之間,候望絶矣,而大洋亦不遠矣。相福曰,江郊命駕勞動,自度與昨年,何如?臣景煥承命出,入未及聞,上敎諸大臣先退。命書傳敎曰,頃者裝載船,誤爲嶺南,今聞湖南聖堂船三隻云。旣先知,其宜慰勞,本倉船未能,承旨臨江時,諭本倉船人,令予意慰諭渰溺二船人妻孥事,分付。上曰,府夫人致祭,尙不爲之,豈情理乎?翼謩曰,應行之事矣,聞成服時,遣禮官爲之云矣。上曰,然乎?中官亦以告,上曰,精神如此奈何?命書致祭文,命賤臣出屬香室正書。又命書傳敎曰,今日道過銅峴,予心愴然,原豐府夫人祭文製下,明日遣內侍致祭命讀。擧動時所受,京鄕民上言單子,奏其大槪後。命書傳敎曰,近者無東西郊動駕之事,今日此擧,可謂千載一時,何循常例?太猥濫者書下,餘皆勿抄,下各該司,其猥濫者,竝草記置之,可許者回啓。上曰,藥房提調,持湯劑更爲入侍。出榻敎百興更進湯劑,上進御訖。翼謩曰,今日臣罪難可逃,無地自容,臣實惶悚。上曰,三貼載五禮乎?亦見何書。翼謩曰,臣旣發所陳,如是煩瀆矣。前日勞動之時,每加一貼進御矣。今日則臣不敢强進而退,臣之罪曷勝乎?上曰,過矣過矣。命退,遂以次退出。
上在慶熙宮。停常參·經筵。
自昧爽至辰時,有霧氣。
點檢所擧動翌日,大殿·中宮殿·惠嬪宮·世孫官,政院·玉堂口傳問安。答曰,知道。
藥房提調臣閔百興,副提調臣趙德成啓曰,昨日動駕江郊,歷臨移時,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等不任區區憂慮,敢來問安,竝此仰稟。
傳于趙德成曰,於八十人君,豈如是乎?藥房啓辭還給。
中宮殿·惠嬪宮,口傳問安。答曰,知道。
以備忘記,傳于金普淳曰,今下弓矢,惠山僉使申翊文處,給送。
吳載純,以弘文館言啓曰,副校理李命勳,自鄕上來,卽爲牌招察任,何如?傳曰,允。
以備忘記,傳于金普淳曰,今年甲午年,今日大小臣工,曰君二十一歲乎?予歷欲拜儲慶瞻舊堂乎?臨西江見一船乎?依懿墓見丁閣乎?噫,昨日於江於墓,其豈一食?雖然,建功擧國皆曰神丹,昨飮二貼,意爲諸臣一貼其闕,何若此乎?若豐原奏重光而然,暮年一哂,借問今日次對大官重宰何心,惟恃建功支撑暮君乎哉?豈特一笑,良可掩抑,初意欲詣舊邸,以安吾年,十分斟量,强欲酬應,原任亦都提調,時原任備員後,予當召見。
以備忘記傳于趙英鎭曰,中庸中字,子朱子其何註?雖謂建功二貼則中也。若氣苶則三貼亦中庸,則脈勝氣勝,必欲勸減,何心以莫準其三。撕捱問候,其中乎過乎?噫,予能視爲昨日擧措乎,能步而臨墓乎?若此而何心人事,亦何固執?差漢倭齎咨官,問于鳳凰城,問于對馬島,人心一也,必也是予矣。
傳于金普淳曰,今日備堂雖一員,如不入來,豈朝鮮臣子乎?若有一員闕焉,當詣舊邸,依昨日例,諸司預備。
任希簡啓曰,卽者義禁府都事來言,領府事韓翼謩,今方待命於金吾門外云,係是大臣去就,敢啓。傳曰,勿待命事,遣注書傳諭。
傳于金普淳曰,備堂入來人書入,而申判府事拔之。又傳于曰,專爲韓領府事而爲此擧,批答今將爲之,領府事入來後卽稟。
又傳于曰,備堂如已盡來卽稟,如有一員不入來,依昨日例擧行。
金普淳啓曰,卽者備邊司郞廳來言,時原任大臣及備局堂上,依下敎來待矣。傳曰,引見。
又傳于曰,太詭矣,原任雖一員,如不入來,諸司預備。
傳于吳載純曰,戶判已奏,而褻慢上言還入。
以備忘記,傳于金漢老曰,昨日入直守衛官陞六,入直守僕書員,令該曹米布賞給。
又傳于曰,內局入侍,開陽門仍留。
金漢老,以戶曹言啓曰,聖堂·群山兩漕倉監官木一疋,色吏布一疋,漕軍米一斗,戶惠廳上下事命下矣。監官十六人各木一疋,色吏二十二人各布一疋,自本曹上下之意,敢啓。傳曰,知道。
又以賑恤廳言啓曰,因傳敎,湖南群山·聖堂兩漕倉漕軍三百五十二名,依昨年例,各米一斗式,其中昨年來者一百九十五名,各米五升式,加給之意,敢啓。傳曰,知道。
金普淳,以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕盜廳言啓曰,去夜犯夜人,無所捉,敢啓。傳曰,知道。
領中樞府事韓翼謩箚曰,伏以昨日動駕郊外,還宮萬安,下情慶幸,有不勝言。今日臣子,一分自效,惟有嘗藥一事,臣之强策衰筋,曉夕奔走者,職以此耳。昨日陪扈歸來,便覺遍體灑浙,寒熱迭作,明是近來輪感,重以面部紅腫,有似丹毒。不惟證形之不輕,實亦瞻視之爲駭,今朝問安,末由趨詣,分義虧缺,合被大何。伏乞亟賜威譴,以安賤心焉。取進止。答曰,省卿省箚。予則過,卿則忠矣。今者此擧,可得名宜,惟八十一歲其君。
甲午四月二十日巳時,上御集慶堂。藥房入診入侍時,都提調韓翼謩,提調閔百興,副提調趙德成,記事官宋景煥,記注官康文祥,記事官曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽·李敏德,以次進伏訖。翼謩曰,臣誠惶誠恐,而職以內局爲名,不敢不進湯劑矣。上起坐厲聲曰,昨日旣爲隨駕,則今日不來問安乎?有八十一歲衰君,而七十餘歲臣,敢曰年老而如此乎?命解見任,翼謩退出。命書傳敎曰,今日擧措,可謂寒心,欲存國體,雖待備員,其何若此?今日耳目,其皆耳聾,何望規警?嗚呼,八旬予當自喩。噫,雖然,予雖衰,心可諒,初欲處分,雖默若此,而此任誠難,韓領府事,內局都提擧之任,特爲許免。此時內局,豈無都提擧?判府事李溵爲都提調。溵進前請進湯劑,上進御訖。上曰,予爲卿强進矣。上曰,旣命李判府事提調自當許遞,其代,判尹鄭存謙爲提調。出傳敎上曰,昨今不視脈度,諸醫入診可也。泰輿等以次診之,退伏奏曰,脈候左右三部,度數調均,滑體胃脈連勝矣。上曰,康命徽可謂一歲中超薦,至太中大夫者也。溵曰,命徽爲直察訪,今至於加資,可謂超遷也。仍行次對,內局先退。
甲午四月二十日午時,上御集慶堂。大臣·備局堂上,引見入侍時,領議政金相福,領敦寧金陽澤,領府事韓翼謩,判府事李溵·李思觀,右議政元仁孫,行司直具善復,仁陽君李景祜,行司直具善行·鄭弘淳·朴相德,行兵曹判書洪名漢,行司直李章吾,行副司直趙重晦·洪樂性,左參贊趙曮,戶曹判書具允鈺,刑曹判書尹東暹,判尹鄭存謙,吏曹判書李潭,行副司直李潤成,左尹金應淳,行副司直尹泰淵,同知中樞府事尹得養,淸川君金鍾正,戶曹參判鄭尙淳,行副司直洪趾海·金相翊,吏曹參判徐命善,工曹參議尹養厚,校理李奭輔,持平柳煥德,正言洪樂恒,左副承旨金普淳,假注書魚錫光,事變假注書金應麟,記注官康文祥,記事官曺遠振,以次進伏訖。相福等曰,昨日江郊回鑾後,聖體萬安,臣等不勝欣幸矣。上曰,意謂船卜之載,高如屋子矣,聞右相言,則皆低云矣。前年則船卜來泊者見之矣,今番則不得見矣。相福曰,聞今番則泊栗島云矣。翼謩曰,臣誠萬萬惶悚,而湯劑之尙未進御,下情悶迫矣。上曰,建功亦時體,昨日動駕,則今日何不問安乎?內局許解,其退去。上厲聲叩閾曰,八十一歲其君之前,纔踰七十歲之都提調,豈敢曰老乎?翼謩退出。上曰,來月則卿等,似有豐亨之請,此則諂也。仁孫曰,臣等苦待來月矣,古人云事君盡禮,人以爲諂,此事則臣等非諂也。尙喆曰,臣等若以此事,仰請於年少人君,則雖謂之諂可也,而至於今日,安敢不請乎?但臣等誠意淺薄,未能回天,此則臣等之罪也。上曰,左相亦陷時體矣,予若當之,則必不如卿等之强請也。尙喆曰,以此奏達,極爲惶悚,而殿下若當如此之事,則似必力請矣。上曰,聞此不勝掩抑,予若侍慈聖,則予當仰勸,而但君臣之間,則異於是矣。相福曰,君親之間,元無異同,以殿下之心推之,則可以知臣等之下情矣。尙喆曰,至於他事之不善周旋,誠臣等之罪,而至於此事及湯劑,則實擧國同然之情也。上笑曰,豐亨亦有典禮乎?仁孫曰,自前已有奉行之規,不可謂無典禮也。上曰,建功之加勸,誠時體也。仁孫曰,臣前承建功非時體之敎,伏想聖上,亦或記有之矣。李溵請進湯劑。上曰,藥房提劑,持湯劑入侍。出榻敎溵進湯劑,上進御訖,內局先退。上命普淳,讀御製二篇。上曰,此文句語中,卿等有可辯者,辯之可也,時體二字,卿等必欲辯之矣。豐亨世界之語,卿等欲免乎?相福曰,尙今遲延,下情不勝悶迫,豈有一毫豐亨之事哉?尙喆曰,雖來年,豈不可仰請,後年亦豈不可仰請,而誠以今年則不可踰也。上曰,卿等所請,非但宴而已,必有大於此者,而中宮殿方在哀疚之中,亦受之乎?仁孫曰,國體則異於私家,少無拘礙矣。殿下每以臣等謂溺於豐亨中,而臣等非溺也,實擧國同然之情也。上笑曰,予以左相則於此等事小勝矣,今反甚矣。尙喆曰,他事則臣罪固多,而若以此事議臣等者,非人情也。臣非欲鉗制人口也,質之聖人而不惑者也。上曰,有可奏之事,奏之可也。相福曰,別無可奏之事矣。上曰,無事世界矣,備堂中,有欲奏者奏之。上曰,昨日上言中,有欲瞻玉顔之語,誠可貴矣。允鈺曰,該曹所下上言中,多猥濫者矣。上曰,今聞戶判所奏,該曹下上言,其涉猥濫,勿施。出傳敎上曰,昨日上言中,一人書老猥特拔,靜思,噫七十雖少,欲一瞻其君而來云,若此而逐焉,於此人可謂何所聞而來,何所見而去者也。況古來稀年者乎?令該曹衣資回糧題給,以表予意。出傳敎允鈺曰,昨日回鑾後,臣留後分倉矣。仁孫曰,分倉時,軍門納漕軍輩甚苦之,蓋軍門以軍兵放料之故,不無濫捧之弊,而此亦不得不然也。允鈺曰,近來戶曹,有貿易之事,則雖一貫子一帶,使廛人辦備,而貿易之際,價甚翔貴,甚以爲苦。自今以後,使廛人知其有處,而自戶曹折價給之,何如?上曰,使尙衣院造給,何如?相福曰,尙方則專供御用之物,不可造給此等物矣。尙喆曰,緩緩之事,戶曹自可擧行,而時急之事,則難以猝辦,此在隨時處之耳。上曰,凡章服賜與者,此弊知之久矣。今日領相亦奏,此後勿拘遲速,皆令度支造給事定式。出傳敎相福曰,今日飭敎之下,備堂盡數入來,而初若濟濟,則豈有飭敎乎?追後進參備堂,竝推考,何如?上曰,旣來勿推。出擧條又曰,似聞新榜有年五十,在法當爲陞六者,云矣。上曰,依例陞六可也。出擧條又曰,近以擧條草見之,堂后記注,殆不成樣,非謂今日入侍之人,而此後堂后假官申飭,另擇何如?上曰,依爲之。出擧條持平柳煥德啓曰,請還寢罪人張光碩,減律定配之命,依前下敎擧行。措辭見上上曰,勿煩。出擧條正言洪樂恒啓曰,請還寢殺獄罪人河必雄,印信僞進罪人宋興三,減律定配之命,依律處斷。措辭見上上曰,勿煩。出擧條又啓曰,請還寢定配罪人全孝曾特放之命。措辭見上上曰,勿煩。出擧條臺臣先退,命普淳,讀奏詣公事訖。上曰,今聞江華留守狀聞,法聖倉漕米,諸處稅米皆來,心庸喜之。畢到京江後,該房承旨與戶判同詣,一體宣諭頒賞,卽爲分倉。噫,暮年予心,惟在于此,而莫重稅船,監官闕焉,其涉寒心。令道臣依再昨下敎,決杖座首,決棍守令,其若侍從臣,尤萬萬駭然,令該府以制書有違私律勘處,其代,令銓曺擇差,其令當日辭朝。出傳敎上命退,諸臣以次退出。
甲午四月二十日酉時,上御集慶堂。藥房入診入侍時,都提調李溵,提調鄭存謙,副提調趙德成,記事官宋景煥,記注官康文祥,記事官曺遠振,醫官方泰輿,以次進伏訖。溵曰,今日酬應之餘,聖體,若何?上曰,一樣矣。進湯劑,上進御訖。溵曰,中宮殿氣候,何如?上曰,一樣矣。中宮殿進湯劑後,其效如何?上曰,似差勝矣。王世孫氣候,何如?上曰,亦一樣矣。溵曰,昨日勞動之餘,夏日亦長,及此玉候連勝時,加進一貼,則其效不可量,願更進一貼。上曰,予志固定,其置之,一日二貼亦足,過與不及,皆非中也。溵曰,臣於藥院,與提調相議加進,願安承敎。上曰,止之。存謙起伏曰,加進一貼,是臣等之望,願垂聖念。上曰,其言者誰耶?溵曰,提調也。上曰,提調好箇人也,予今以提調之勸而加進,更爲煎入可也。存謙出去。上曰,提調人品可愛也。溵曰,提調本自謹勅,今則益加修省矣。上曰,然乎?命讀奏各道狀聞後,存謙更進湯,上進御訖。溵曰,丸劑近亦連進乎?上曰,間或進之矣。溵曰,湯丸兼進之功,不爲不多矣。上曰,昨年之行,見漕船而來,今則只臨江而已。溵曰,漕船繫于越邊矣。命退,遂以次退出。
上在慶熙宮。停常參·經筵。
藥房都提調李溵,提調鄭存謙,副提調趙德成啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。寢睡雖因鹿茸,近者差勝,氣則噫,八十一歲勢固然矣。益苶其何勝焉,待敎入侍。中宮殿·惠嬪宮,藥房口傳問安。答曰,知道。
任希簡,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
以備忘記,傳于趙英鎭曰,昨日必也二貼,聞提調奏,若昔金光世,强飮雖下敎,予亦謂或近抑揚,近者已驗,聖人豈欺我哉?再昨酬應若何,而適中故睡勝氣勝,昨日則便休,加進而睡莫若昨,氣亦莫若昨。此中與過可知,誠若聖人訓矣。此後於一貼何謂當,每日二貼,氣若苶然,更加一貼,令內局知悉。
以備忘記,傳于閔弘烈曰,此謬例而然,飭已示旣定式,前戶判徐命膺敍用,復差備堂。
傳于趙英鎭曰,內局入侍。
傳于任希簡曰,戶房承旨宣諭後,追到二隻船,何事遲滯與否知來。
傳于金漢老曰,先來稅船入倉與否,都承旨入侍知奏。
任希簡啓曰,法聖倉漕船到泊後,該房承旨與戶判,同詣宣諭後,一體頒賞事命下矣。漕船今方到泊云,而左承旨吳載純,以式暇不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于任希簡曰,飭已施,放送。
又傳于曰,法聖僉使留待。
傳于金漢老曰,內局入侍,差使員同爲入侍。
又以備忘記,傳于曰,明日集慶堂,當爲晝講,時刻單子習講安徐,待下敎詣閤,只入正時焉。
趙英鎭,以吏曹言啓曰,今番壽職上言人中,山淸居幼學禹啓吾,尙州居幼學金兌鳳,金山居幼學李景仁,幼學李景檍等,待其戶口現納,次次擧行,而西部居幼學李誠倍父德一,年雖八十,旣非朝官。幼學李聖中,原州居禁保李大岳,砥平居幼學李邦賢等三人,或違規例,或未年滿。上項四人上言,竝置之,何如?傳曰,允。
有政。吏批,判書李潭式暇,參判徐命善進,參議李命植受由在外,右副承旨任希簡進。啓曰,判書李潭式暇,參議李命植受由在外,小臣獨政未安,何以爲之?敢稟。傳曰,仍爲之。以奇忠彦爲敦寧主簿,李禮輔爲典獄主簿,李運彬爲徽陵別檢,洪麟漢爲掌苑提調,申光健爲高陽郡守,奉常參奉單李範和。
兵批,行判書洪名漢病,參判具㢞病,參議李蓍廷病,參知崔入直進,同知劉益炫,護軍韓命禧·李世玉,副司直徐命膺,廣州中軍李潤慶,副司果朴在源·尹得孚·羅學素。
任希簡,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
甲午四月二十一日辰時,上御集慶堂。藥房入診入侍時,都提調李溵,提調鄭存謙,副提調趙德成,記事官宋景煥·朴鎭宇·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。溵曰,夜間聖體,若何?上曰,一樣矣。寢睡·水刺,亦何如?上曰,亦一樣矣。進湯劑,上進御訖,請診候,泰輿等以次診之,退伏奏曰,脈候左右三部度數調均,滑體胃脈連勝矣。命書傳敎曰,噫,此重臣,予常信矣。噫,頃者怪言,尙今嗟惜,而本事可謂毛將焉傅,而雖然,體群臣載九經,故數昨科次牌招,令命藝學,意亦在矣。旣已再度,則其在公頉,而聞飭敎撤單而入侍,予果暮年初見,擧直措枉,卽王者政也。豈無示意?判尹鄭存謙,特賜虎皮一令,聳一勸百。命戶房承旨入侍,溵曰,戶房吳載純,方式暇矣。上曰,以禮房入侍。賤臣承命出來,與右承旨趙英鎭進伏。賤臣又承命出入,未及聞上敎上曰,昨日予志,以二貼固定矣,以提調之請强進矣,俄者予果奇其撤單入侍矣。待人之道,不當如是迫切,故昨暮從其加進之請矣。溵曰,國之恩數盛矣。上曰,予氣予知,今則雖一貼可也,而猶以二貼者,初定之心也。予則自量而後爲之,過不及,聖人不言乎?雖大食過則滯,況服藥過中乎?溵曰,朝承下敎末端,苶然更加之敎,臣實信之。上曰,今此三貼之說下詢,則皆必曰,可也,莫非時體也。上曰,十全大補湯,何如?諸醫奏曰,雖善而莫如建功之盡善盡美矣。上曰,建功何以謂大劑?對曰,其材料雖不多,而集衆藥之性味爲之,故謂之大劑。溵曰,臣雖不知聖脈之如何,而但仰瞻玉色,則三貼之功大矣。有所間斷,則竊恐接續之功止矣。上曰,卿之仰瞻之說,可謂靈切矣。對曰,臣豈敢以妄言陳之?更願依昨日例三次,則不勝幸甚矣。上曰,依爲之。命退,兩提先退。上曰,受由都承旨許遞,其代,同義禁閔弘烈爲承旨,牌招察任,房順房,三院副提調例兼。出傳敎德成曰,昨夜下敎中,以侍從爲守令,不送監官於漕運者,臣細探則二十二邑中十三邑,漕船先來,而監官皆來云矣。命書傳敎曰,予意謂只當縣,今聞承旨所奏,非特許多,監官則皆來,而分載數船而然云。前後決杖決棍下敎安徐,禮房入侍,都承旨遂退出。
甲午四月二十一日辰時,上御集慶堂。禮房承旨入侍時,右承旨趙英鎭,假注書魚錫光,記事官朴鎭宇·曺遠振,以次進伏訖。命英鎭,書下暮年書示沖子御製。上曰,兼春秋,卽循環以差者,而昨今臨江皆隨,其亦異常,兼春秋康文祥,內外職中,其令銓曺,陞敍調用。出傳敎上曰,入侍中官,鼻息駭然,令該府處之。出擧條上曰,俄者御製,下同副承旨,墨札作卷,一件內入,一件入東官。上曰,漕船今日點檢與否,問于戶曹知入。英鎭曰,臺臣詣臺云矣。上曰,詣臺臺臣入侍。出榻敎錫光趨出問,戶曹,與臺臣入伏奏曰,點檢事,問于戶曹,未及知來,而臺臣入來,故率入矣。政事望筩入,上曰,敦寧主簿奇忠彦誰也?問于銓曺知入。錫光出問入奏曰,忠彦功臣子孫,而因傳敎陞六矣。其根派,銓曺亦未詳知矣。掌令李世孝啓曰,請還寢罪人張光碩,減律定配之命,依前下敎擧行。措辭見上上曰,勿煩。出擧條上命退,諸臣以次退出。
甲午四月二十一日酉時,上御集慶堂。藥房入診入侍時,都提調李溵,提調鄭存謙,副提調閔弘烈,記事官宋景煥·朴鎭宇·曺遠振,醫官方泰輿,以次進伏訖。溵曰,午間聖體,若何?上曰,一樣矣。進湯劑,上進御訖。上曰,退去可也。溵起伏曰,朝者承敎,故一貼今方更煎矣。上曰,副提於卿,無親嫌乎?溵曰,五寸間,故無嫌矣。上曰,不見副提久矣。溵曰,入來,不勝感泣矣。請出送提調煎入,上許之,存謙出去,命差員入侍,法聖僉使洪雨輔進伏。上曰,誰耶?溵曰,重孝之五寸矣。上曰,汝皆領法聖米而來泊乎?雨輔對曰,僅僅來泊矣。命退去,上曰,注書出去,宣諭承旨入來,則與之偕入可也。賤臣承命出來,與左承旨吳載純進伏。上曰,宣諭施賞乎?載純對曰,謹奉敎施之矣。上曰,戶判點檢耶?對曰,然矣。上曰,分付戶曹,入倉後,尺文卽爲出給可也。命載純退去,命弘烈讀奏各道狀聞及回啓訖。上曰,吏判爲人勤幹矣。溵曰,然矣。中宮殿所進湯劑,今爲五貼矣,連爲封進乎?上下詢泰輿曰,中宮今進五貼,猶不知有功效矣。泰輿奏曰,藥效多進然後有之矣。溵曰,自明日五貼更進矣。上曰,依爲之。上曰,藥房提調,持湯劑更爲入侍。出榻敎存謙更進湯劑,上進御訖,命退,遂以次退出。
上在慶熙宮。停常參·經筵。
藥房都提調臣李溵,提調臣鄭存謙,副提調臣閔弘烈啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日擧世,徒知建功,此湯果功,氣何益苶?兩年臨江,昨年猶見船,今年只見依俙樹陰。建功果有功,慷慨亘中,只嘆時體,氣何暇諭?待敎入侍。中宮殿·惠嬪宮,藥房口傳問安。答曰,知道。
傳于趙英鎭曰,今日晝講停止。
以備忘記,傳于趙英鎭曰,今日晝講,欲爲旋停,明日依下敎爲焉,而朝講。
傳于趙英鎭曰,內局入侍。
傳于金普淳曰,承旨持去甲午四月日記入侍。
金漢老啓曰,明日朝講,兩司長官,當爲進參,大司憲徐晦修,待開門牌招,以爲入侍之地,何如?傳曰,允。
以備忘記,傳于金漢老曰,予代緘問,問大小臣工,薑桂·鹿茸,誰扁鵲勸,此已諭,而許稠初請,此湯劑,大小公卿爲駭,於今大小公卿主勸。前何心今何心?大小公卿諸扁鵲,因予能受,今雖皆勸進,日一貼猶可,何二貼況三貼乎?頃者以夏爲準,今日聞都相所奏,此後予雖百歲,日三飮而已,寧有是理?噫,今聞前今月日記,六箇調進者何?蔘茶,其亦調進竹瀝,而噫,此時補瀉相爭時,而於今徒知建功。君每蹙眉,而日三其勸,今日人心予何知?嗚呼,此猶末節,今日聞日記,聽入侍憶其時。噫,今予日三飮,此內局有何相爭,扁鵲徒勸爲事,興惟及此,心膽皆隕。旣飮兩貼,何加一貼?今日政院報日入前,內局先休,轎子軺軒,相繼於道,街童廛人,相曰,今初見矣,此亦美事也。
藥房口傳啓曰,朝者筵中,以一貼更爲煎待之意,已爲仰稟,旣承待下敎入侍之命,臣等方顒待召命之下矣。卽伏見備忘下者,有日入前內局先休之敎,臣等相顧愕貽,不知所出。卽今湯劑之日三進御,不可闕一,臣等旣已備陳,聖敎亦不以爲不可。大聖人開許之量,退而相慶,奉若金石,豈意日未過半,遽有此敎?況今脈度漸勝,功效尤著,固宜接續進御,不容間斷。臣等明知其然,而迫於嚴畏,昧然奉承,則其可謂有臣分乎?玆敢不避瀆擾,冒進口啓。伏乞亟回聖思,特賜引接,千萬懇祝,惶恐敢啓。
以備忘記,傳于趙英鎭曰,昔南奉朝賀童子水言,尙今歎賞,此時猶然,況大劑建功湯乎?借問諸扁鵲,昔故判書尹淳,謂首扁鵲曰,薑桂入少許若何云,此蓋見明知,而曰,以少許者,其亦愼重意,而首扁鵲圓眼爲駭。於今果有功,而一日一錢猶可,況二錢,於今三錢,猶特請用,此果扁鵲而然也。鹿茸若薑桂,領相請問諸扁鵲,加入鹿茸,此亦雖知愼重意,而首扁鵲其猶譏味。近者睡勝,八十一初也,是何功?初則曰,味奇怪,於今勸三貼亦何意?其若錄勳,果若今番猥濫上言者,故判書尹淳今領相,一等正勳可也。若今人周武王臣,請其王旄鉞,必請百麾,寧有是理?噫,今日徒知建功,嗟大學經一章,爲先若此,何誦傳十章?經一章首章十六字,晝夜以誦可也。可勝慨然,爲今帽帶諸扁鵲,臥以一哂,其令諸扁鵲,沐浴時體。
以備忘記,傳于趙英鎭曰,爲予須言大小篤信建功者,建功果有效,二貼其猶恃,三貼益何苶。須看八十餘,鄒聖豈欺後?一貼猶蹙眉,其況加二貼,惟願三提調,宜顧八旬君,豈云堂中臥,若在雲霧中。
藥房口傳再啓曰,臣等冒上口啓,今已移時,兪音尙閟,日勢向謩,下情悶鬱,轉而益甚。顧今湯劑之關係,何如?旣許旋寢,未蒙引接,此固臣等忱誠淺簿之罪,而其於保嗇之道,豈不萬萬焦悶?衷情所迫,不暇緩聲,敢又相率詣閣,冒昧仰瀆,更乞亟許臣等持湯劑入侍,千萬至祝,惶恐敢啓。
傳于趙英鎭曰,內局入侍。
金漢老,以戶曹言啓曰,全羅道聖堂倉漕船八隻,群山倉漕船十四隻,今十九日點檢,分劃各倉,今已畢捧後,尺文成給之意,敢啓。傳曰,知道。
金普淳,以兵曹言啓曰,西部居閒良金應瑞,北部居童蒙金興門,義州居閒良白守德等上言,啓下本曹,故觀其辭緣,則皆違法典,亦涉猥越,置之,何如?傳曰,允。
任希簡,以刑曹言啓曰,上言猥濫者,竝草記置之事命下矣。本曹所下十四張中,姜召史夫申遇夏,奴同伊,上典金光一等,罪犯殺獄。李陽得父重彰,韓宗甲父尙輝等,罪關僞紅牌僞加資,特敎減死定配。鄭興麟父國良,以稅穀致敗罪,特敎爲奴島配。安鳳文父盛龍,作梗於盤沙器契,因該寺移牒,自臣曹嚴治定配矣。或所坐深重,或到配屬耳,而敢爲呼籲,殊涉猥越,上言內辭緣,竝置之,何如?傳曰,允。
金普淳,以禁衛營·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
甲午四月二十二日卯時,上御集慶堂。藥房入診入侍時,都提調李溵,提調鄭存謙,副提調閔弘烈,記事官宋景煥·朴鎭宇·曺遠振,醫官方泰輿·鄭允協·慶絢·吳道炯·柳光翼·洪愼讓·康命徽·白文昌,以次進伏訖。溵曰,夜間聖體,若何?上曰,一樣矣。寢睡·水刺,亦何如?上曰,亦一樣矣。進湯劑,上進御訖,請診候,泰輿等以次診之,退伏奏曰,脈候左右三部度數調均,滑體胃脈連勝矣。上曰,諸醫皆陳所見,脈度果無沈微之事耶?諸醫奏曰,脈候有力如昨日,但右邊三部初按,似有壓氣,而深診則滑動之力依前矣。上笑曰,汝輩多觀閭里老人之脈,而必知好否,推此可知予脈之如何矣。命徽對曰,外間老人,無有如聖上脈候矣。溵曰,臣亦聞諸醫之恒論,則殿下之脈度,皆初見云矣。上曰,服三貼而有顯效,則不撤可也。否則一日一貼可也,雖停止亦可也。對曰,聖躬調護之節,非建功則莫可,臣明知殿下之脈勝氣健,全在三貼之連進矣。上曰,卿等甚於前都提矣。雖大食,一日二次後無之,況服藥如此其無節耶?對曰,建功奇異之藥,在殿下多多益辦,一日三貼,豈以爲多而遽減?上曰,建功或停之時,其翌日診脈,則脈度有損於將進之時乎?允協曰,果然似有損矣。上曰,提調出去,煎進可也。存謙出去,命讀奏各道狀聞,命同副金漢老,持去甲午日記入侍後。上曰,同副入來時,御製其已作帖否?漢老對曰,尙未畢矣。上曰,出去盡書以納可也。漢老退,命讀奏去甲午日記坐目問候診脈事。上曰,其時注書誰也?弘烈對曰,假官尹淳矣。存謙更進湯劑,上進御訖,命詣臺臺臣入侍。持平柳煥德進伏曰,請還寢罪人張光碩減律定配之命,依前下敎擧行。措辭見上上曰,勿煩。出擧條命退,遂以次退出。
甲午四月二十二日酉時,上御集慶堂。藥房入診入侍時,都提調李溵,提調鄭存謙,副提調閔弘烈,記事官宋景煥·朴鎭宇·曺遠振,醫官方泰輿,以次進伏訖。溵曰,午間聖體,若何?上曰,一樣矣。進湯劑,上進御訖。上曰,退去可也。溵曰,明日依例待之,而朝講同入好矣。上曰,以待下敎,兩提調先退,命弘烈讀奏各道漕運春耕狀聞及回啓後。上曰,稅船多來,而監色盡來矣。弘烈曰,然矣。上曰,船路遲速,與陸路,何如?對曰,遇順風則速於陸路矣。上曰,安興幾日程耶?對曰,似爲三四日矣。上曰,其僉使誰耶?對曰,徐必修矣。命書傳敎曰,遇順風先到,其勢固然,十六日過去者,若是稽報,漕米納倉後聞狀聞。其涉稽滯,當該差員僉使,事當令監營決棍,而今番參酌,另加申飭事,下諭。命退,遂以次退出。
上在慶熙宮。停常參,只朝講。
藥房都提調臣李溵,提調臣鄭存謙,副提調臣閔弘烈啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今世內局,徒知三貼,此何世界?日離三貼,氣亦益苶,建功亦何功,只自慷慨,其何諭焉。待敎入侍。中宮殿·惠嬪宮,藥房口傳問安。答曰,知道。
以備忘記,傳于趙英鎭曰,建功可駭,扁鵲可笑,今日益驗,連飮三貼,近今日益苶,今日靜臥,停飮氣勝,幾乎若前,頃者二貼者多矣。今日都提擧,爲建功右扁鵲,必欲三勸,罔廉恥首扁鵲。領相奏後日味怪闒,至近於今諂三提調,日三奉來。若在戰國時,其將朝楚暮齊,可勝寒心?彼建功曰棍曰腮,聽若尋常。豈云其效,飮而直下,片刻爲溺,豈特可謂罔廉恥,萬古小人。若此而有何奇功,何以知之?溺器置坐左一飮下三合餘,其飮者皆下,若此而亦何能建功?予雖耗,欲爲大丈夫,何飮小人湯?況諸扁鵲皆男巫,執鼓執錚,惟勸而已,何足道也?陋矣掌務官,若是勤煎,將爲玉圈,今予欲見胡文正]稱爲大丈夫。是扁鵲年已古來稀年,着夜圓帽,令臥東廳。陋矣掌務官,着戰笠爲水工,若此然後,予當以小人湯謂金丹,强飮二貼。
以備忘記,傳于閔弘烈曰,嗟今世此何等世,豐亨已時體,甲乙杳然,建功亦汩董。何知雌雄,於豐亨豈特定朔?予志若金若石,豈特三頭六臂?雖五頭十臂,何足道也,而嗟哉建功,後提擧勝於前提擧,再則十勝,三則百勝。噫,八十一歲其君,何堪何堪?可愛者鶯聲,自三月來於今月,逐日以聞,此闕中林木多故來止。噫,彼黃鳥猶其知止,今世人一何若此?大聲呼問,時體人時體人,見黃鳥見黃鳥。
傳于趙英鎭曰,高陽郡守留待,內局同爲入侍。
又傳曰,內局入侍,高陽郡守同爲入侍,聞嶺儒尙在闕外云,都承旨持其章以入。
吏曹口傳政事,以趙德行爲高陽郡守。
金普淳,以御營廳·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
甲午四月二十三日卯時,上御集慶堂。朝講入侍時,領事元仁孫,知事閔百興,特進官具㢞·徐有寧,參贊官任希簡,侍讀官林得浩,檢討官李德師,掌令李世孝,正言洪樂恒,假注書魚錫光,記事官朴鎭宇·曺遠振,以次進伏訖。上曰,冊則小學而篇題乎?仁孫曰,立敎篇矣。上自子思子曰,至吾必謂之學矣,誦訖。上曰,以予精神,能誦此篇,亦異常矣,儒臣上番讀之可也。得浩自子思子曰,至國有學,讀訖。上命下番讀,德師自孟子曰,至吾必謂之學矣,讀訖。上曰,文義,領事當先奏,而玉堂爲講筵主人,故命奏文義之前,或有先爲奏達之擧矣。故相沈壽賢臨講,至道合則服從,不合則去,每曰,臣等有愧於此,其言誠是矣。予則臨御五十載,諸臣中無不合則去者何也?仁孫曰,此則戰國時,旅進旅退之臣也。我國則喬木世臣,處義各異,不可以此而論也。上曰,右相之言是矣。上曰,古者敎人之道,正正方方,六歲敎以數與方名,七歲敎以數目,隨其年之漸加而敎之之術漸備也。誘掖之方,若是其詳密,而堯之子丹朱,不肖何也?仁孫曰,此則古人以爲氣數所關矣。上命儒臣奏文義。得浩曰,王制所訓,崇四術立四敎之文好矣,其所謂術者,卽道路之稱也。古聖王所以詩書禮樂,敎育人材之方,各有次第門路,玆故孟子曰,義路也禮門也。詩曰,周道如砥,其直如矢,此是周家作成人材之次第也。以文王之時言之,菁莪棫樸之化藹蔚,故或曰,濟濟多士,文王以寧,亦曰,思皇多士,生此王國。又曰,周王壽考,遐不作人,至成王時,有藹藹王多吉士之休。周家八百年基業,皆本於崇四立四之化矣。上曰,周王則壽考作人,而予則年今八十餘矣。全作作人之效,儒臣之言,予自慊然矣。德師曰,立敎篇,全是敎人之法也。敎之之道,始於閨門之內,達乎治平之源,惟我殿下,五十年導率之功,至矣盡矣。然導率之間,功化猶未盡覃,自今以後,益加勉勵,區區之望也。上曰,予則徒誦而已,故無實效矣。上曰,立敎一篇,可以知爲學之方,然,子曰,行有餘力,則以學文,子夏曰,雖曰未學,吾必謂之學矣。子夏之言,似與孔子之訓,別無抑揚,而或謂之抑揚者何也?德師曰,子夏之言,則未之一字,有抑揚之意矣。上曰,領事奏文義可也。仁孫曰,天命之謂性,性者正也。正心則其功效,至於治天下,故董子曰,正心以正朝廷,正朝廷以正百官,正百官以正萬民,正字工夫,可謂萬化之本矣。上曰,然矣,諸臣以次奏可也。百興曰,修道之謂敎,此是自强之工也。伏願聖上,益勉自强焉。㢞曰,八音無相奪倫,非但樂也,使群下之言,上達其誠,則此可爲和神人之一端也。上曰,其言有深意也。有寧曰,禮樂不可斯須去身,禮樂之用,本無異同,而其必曰,不可斯須去者,深有意義也。上曰,特進之言有意矣。希簡曰,幼子常視毋誑誠也,遊必有方正也。天下萬事,無出於誠正二字符矣,實爲治國平天下之本也。上曰,其言是矣。參贊與儒臣同姓乎?仁孫曰,儒臣則林鼎遠之族也,承旨則姓任矣。上笑曰,任林不能辨,精神若此矣。仁孫曰,承旨新入,故偶未記憶之致也。上曰,兩司亦陳文義可也。世孝曰,臣纔經重病,眩氣特甚,至於對冊之際,不辨字畫矣。上曰,誰也?仁孫曰,李世孝也。上曰,其人老乎?仁孫曰,不然矣。樂恒曰,聞義則服,見善則行,故禹拜昌言,卽此道也。上曰,此亦有微意也。上曰,先正每以小學爲敎人之要,而予亦以爲極好。只此主敎一篇,可以終身行之,況嘉言善行,則傳記之言,雜出備載者乎?上曰,大學則經一章傳一章,已盡其肯緊矣。德師曰,臣有區區之心,每欲一番陳奏矣,今因瞽誦詩奏正事之文,有此仰達矣。詩爲二南,書是二典也,衛武公旅賁之規,暬御之誦,卽欲多方箴警,無時或怠之意也。周之武王,九十後受丹書敬怠之訓,武公作懿戒時,亦九十五歲。自古聖帝明王,未嘗以年高而忽於講讀之節也。今我殿下,九耋之齡,平復之初,有此開講之擧,此實三代聖際後,罕有之盛擧也。而第以區區之心,或慮聖躬之太勞,不敢望日開法筵,而臣嘗伏承經傳文字,則不可臥聽。故未能頻講之聖敎,而至於疏箚所引經傳語,則便是廷臣所陳之文字,故有異法筵之進讀。今若以經史中格語,聖賢出處,諸儒事蹟,我東故事,依玉堂故事,使之書入,而不必臣等每每進讀,入侍承史及左右侍御之人,以時讀奏。若有槪於聖心,則雖使之再三熟讀,亦好矣。臣等忝在館直,有時入侍,讀奏問答,而問答卽我聖上追慕之製也。每於進讀之際,輒增聖懷之愴慕,今若以臣之所陳諸書,爲燕閒中箴誦之資,則其爲進德之益,似無間於法筵之講矣。陳奏之際,至問答一節,上曰,其言是矣。奏訖,上曰,靜攝之中,經傳進讀,不可臥聽,故每以綴文寓懷矣。史漢時時取讀,則如儀秦傳,無足可聞,而至於子貢傳,則意以爲勝矣,亦不然矣。今者儒臣所陳,其意儘好矣。上曰,予爲建功,故尋儒章,前聞平壤儒來故召入,昨日聞儒生來,故召入問之,則以渠祖造銃之功爲言矣。仁孫曰,銃樣,是戚繼光所創造也。壬辰故相臣柳成龍,設置訓局三殺手時,工匠輩,不過依樣造成而已,未聞有創巧新製者矣。上曰,倭人則銃枝誠妙,故忠武公亦死於倭人之銃云矣。仁孫曰,銃非創出於倭國者,而戚繼光禦倭時,創銃樣,埋其餘於沙中矣。其後倭人得之,自倭國傳於我國,而近聞中國亦用馬上銃云矣。上曰,建功勸進,今提調尤甚矣。仁孫曰,何獨今提調,擧朝皆然矣。仍起伏奏曰,親臨法筵,聖體,若何?上曰,服三貼則氣益苶,何用三貼爲哉?仁孫曰,三貼功效,有不可言,臣久未參法筵矣。今日仰聞,則玉音如前,臣等不勝慶幸之忱,而愚迷之見,則竊以爲建功之效也。上曰,近以建功豐亨事爲悶矣。仁孫曰,豐亨是非豐亨也,實當爲之事也。上曰,小學則予能誦之矣。仁孫曰,一部小學,已浹洽體行,故能成誦矣。上曰,建功有何效?但鹿茸味雖不好,睡則少勝,似是鹿茸之效矣。仁孫曰,然矣。中宮殿氣候若何?上曰,一樣矣。仁孫啓曰,講筵事體至嚴,而掌令李世孝,文義下詢之際,不陳文義,盛陳病狀。其在嚴筵體之道,不可無警飭,從重推考,何如?上曰,依爲之。出擧條仁孫曰,高陽郡務多曠云,新差郡守,使之當日辭朝,何如?上曰,高陽郡守,當日辭朝。出榻敎希簡讀奏海州漕船狀啓。上曰,今年則漕船善爲來泊矣。讀奏禮曹回啓李德重事。上曰,何時王子乎?仁孫曰,檜山君也。仁孫曰,綾昌君在時,雖有一時權奉之人,而未若定其子孫奉祠矣。上曰,此其家事,何必瀆上聽耶?百興曰,此則問于其家,移文後定奪似好矣。命書判付,又讀至尹在興事。上曰,此事,何如?百興曰,古蹟旣已失之,今則無憑考之道矣。上曰,此在南漢前乎?仁孫曰,壬辰年矣。命書判付,讀奏金道源事。上曰,其子上言乎?仁孫曰,此人則先朝有生旌門之敎,而此人不欲當之,故置之矣。今則已死,故有此上言也。命書判付,上曰,今番回啓,皆善爲之矣。掌令李世孝啓曰,請還寢罪人張光碩,減律定配之命,依前下敎擧行。措辭見上上曰,勿煩。又啓曰,臣叨冒見職已久,一味尸素,愧懼山積,適又賤疾,猝然危劇,昏倒不省之際,法講有命。不得已力疾進參,而本甚空疎,倉卒奏語,自歸於虧損筵體,以此至有大僚之請推,臣不勝萬萬悚恧,其何敢一刻晏然於臺次乎?請命遞斥臣職。上曰,大臣所奏,不過規警,帶推行公,已有古例,勿辭,亦勿退待。正言洪樂恒啓曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。又啓曰,請還寢定配罪人全孝曾特放之命。措辭見上上曰,勿煩。以上出擧條上命退,諸臣以次退出。
甲午四月二十三日申時,上御集慶堂。藥房入診,高陽郡守同爲入侍時,都提調李溵,提調鄭存謙,副提調閔弘烈,記事官宋景煥·朴鎭宇·曺遠振,高陽郡守申光健,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。溵曰,夜間聖體,若何?上曰,一樣矣。寢睡·水刺,何如?上曰,亦一樣矣。溵曰,臣聞朝講時事,則聖上講誦,玉音琅琅,益勝於前日云,不勝慶辛矣。上曰,僅誦平日所讀矣。溵曰,正月以後,講筵初設,尤不勝慶忭矣。進湯劑,上進御訖,請診候。上曰,診之何益?溵曰,診候不可間斷矣。上曰,脈度時或沈微,而諸醫則皆曰,一樣云,是以知診之無益矣。請以提調出送,更煎以待,上許之,存謙出去。命高陽倅入侍,申光健進前,上命誦七事訖。上曰,高陽何如云耶?光健對曰,臣初除,故雖未詳知,而但多奉陵寢,且在道傍之邑,故異於他邑矣。上曰,農形,何如?對曰,前日雨洽,耕種好矣。上曰,予問民事,不問陵寢,而敢以許多陵寢對之乎?命退去,命書傳敎曰,高陽與他有異,故特命入侍,予問其兩麥春耕,則敢曰,許多陵寢云,萬萬可駭。嗚呼,予心惟在乎此,則何敢若此?十分參酌,只遞其職,其代,卽爲口傳擇擬,亦令今日辭朝,申光健勿復檢擬於字牧望。命弘烈讀嶺儒金致禹疏。上曰,其人倭人孫耶?弘烈曰,似然矣。上曰,其文善作矣。命賤臣,招金致禹入侍。上問其姓名年幾後,上曰,汝本倭人而歸化者,汝之先祖忠善云,忠善於汝爲幾代祖乎?致禹對曰,六代祖矣。上曰,在倭時所居地名等事,必有傳來記知矣,汝能知之乎?致禹對不能明白。上曰,文則善作而見其人則判若異人矣。如此而復可爲乎?汝持章,當日內還爲下去,致禹退去。上曰,其人足稱選武之役矣,其相何如?弘烈曰,決非文士也。命讀西伯狀聞後,上曰,今聞關西伯狀聞,建閣豎石工畢,不過丹雘修粧而已。嗚呼暮年,此亦料表,工畢後,匠手自本道施賞事,回諭。出傳敎上曰,高陽新令,其令今日謝恩,仍爲辭朝。出傳敎上曰,藥房提調,持湯劑更爲入侍。存謙更進湯劑。上曰,彼提調入後,勸湯似加矣。溵曰,接續之功,豈可遽止乎?中宮殿進湯後快勝乎?上曰,雖勝而滯氣猶未下矣。溵曰,連進好矣。上進御訖,上曰,一國人皆曰,建功可進矣,無非時體矣。溵曰,莫非功矣,臣語吃,不能盡達,而但以爲三貼不可遽止。命兼春秋,知安昌君·安原君父名及宗簿提調之名以入。命書傳敎曰,顧今宗學,曷勝寒心?欲命殿講,今聞皆年滿頉講,只有恩全一人云,良欲無語。噫,西北付料設置,古例豈偶?中間濫,予自校整,明日隆武堂,當五巡試射,試官騎判·訓禁將·入直騎郞·入直兩摠郞,儀注安徐,只入直侍衛,待下敎只入正時。上曰,猶有一脈矣,恩全年未滿矣。命退,遂以次退出。
上在慶熙宮。停常參·經筵。
藥房都提調李溵,提調鄭存謙,副提調閔弘烈啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日大小臣工,惟知建功,至申時休,氣勝,只二貼比三貼時勝。其若一貼,曷勝其便?若全休,必也復少年,今日臣僚,一何昏迷?待敎入侍。中宮殿·惠嬪宮,藥房口傳問安。答曰,知道。
閔弘烈啓曰,今日隆武堂親臨試射時,承旨當爲備員入侍,而左承旨吳載純,以式暇不爲仕進,卽爲牌招,何如?傳曰,允。
金普淳,以都摠府言啓曰,今日入直內三廳,武兼禁軍及軍兵等,當爲中日習射,而親臨試射相値,不得爲之之意,敢啓。傳曰,知道。
傳于金普淳曰,試官騎判,代鄭尙淳爲之。
又傳于曰,試射畢後,宣傳官武兼,日傘差備,繖扇差備,訓鍊院差備宮,柳葉箭一巡擧案。
傳于閔弘烈曰,被抄於宗學講,安昌君兄弟及恩全君,欲考其講,竝以時服待令。
傳于趙英鎭曰,內局入侍,宗臣同爲入侍。
以備忘記,傳于趙英鎭曰,豈曰偶然,連以已驗,昨日若此,今日亦然,其於停飮,氣亦頓勝,言於內局,深藏鎖鈔。
以備忘記,又傳于曰,予問岐伯曰,今世人豈特謂時體,誠昏迷,以學文工言也,久久乃成。今君暮年,日勸雖惜,惟日一貼,近半兩蔘薑桂二錢,可運於臟腑,其若氣困時,加添一貼可也。若此則其功何言,其今二貼猶欠足,必欲三勸焉,一何昏一何迷?甚至於一瞬內連勸二貼,此其雖再煎,何異於一鎖鈔煎八錢,寧有是理?況今世人,雖莫知何草木,而見其君脾胃善能飮,曰以金丹,日三其勸,此何意思?若此故諸扁鵲,加其臂於頂相謂曰,今有三提調,余輩何用心?左笑右哂,以此度日,此果三代氣像云,予聞此言,代諸扁鵲而深羞焉。
備忘記,又傳于曰,予曾聞鄙語,一人爲海伯,多造首陽梅月,而吝惜深藏。其姪謂叔妻曰,叔氏得二妓戀戀,刻名於墨云。其妻甚妬,故持其墨,皆投於地,其姪皆取云,令人可以胡盧。今予理中湯錫名,何異於此?今更名曰,罔廉恥小人湯。
以備忘記,又傳于曰,旣命名宜稱,昔東漢時異端,自西域來,其時篤信者惟楚王,此予見東漢演義。噫,其時猶有一人,而於今自公卿至匹庶,罔廉恥小人湯,皆云金丹,此何以然,時體也。予曰,時體,豈云過乎?何云此名,莫知功,促下爲溺,亦是過乎?
藥房口傳啓曰,臣等朝伏承待敎入侍之批,顒俟召命之下,日已過午,不惟不賜引接,卽伏見備忘下者,至有深藏鎖鈔之敎。相顧愕然,罔知所措,顧今湯劑之關重,何如而昨緣臣等之誠意未格,只進二貼。今又日勢向晩,尙未進一貼,臣等之焦迫煎鬱,固不暇陳,而其於大聖人保嗇之道,豈不萬萬爲悶乎?玆敢相率詣閣,冒罪求對。伏乞卽降持湯劑入侍之命,千萬懇祝,惶恐,敢啓。以承傳色口傳下敎曰,飮二貼猶量進,何若是强迫乎?萬萬駭然,三提調解見任,兩掌務官,逐出南門。
以備忘記,傳于趙英鎭曰,噫,罔廉恥萬古小人湯,旣更錫名後,若是困我,是何道理,亦何國體?必欲强勸,若在內局,予勺水何進?一貼猶可,旣二貼則於小人湯,萬萬過矣。則宜斥君側小人,則若是强勸,此何分義,此何道理?予臥廳,聞內局,只有三廳入直人,然後入房,令內局知悉,銷鈔明將下,皆入。
以備忘記,又傳于曰,此何景像,此何道理?予若全却小人湯,此擧其猶可也。旣飮二貼,則是何分義?若此若庭請靳許,今日闕門,來日城門乎?萬古小人湯,萬古固執,若此心自焦,數時內勸三貼,其宜合三貼煎於古乙伊,可勝寒心?予雖昏,豈忍受困?豈特解任,亟施不敍之典,以示君君臣臣義。
以備忘記,又傳于曰,噫,內局故困我,須看副提調,嗟哉內局,其何復設?此亦小人湯效也,此一小人,濁太院也。
以備忘記,又傳于曰,噫,今日世界,擧國時體。噫,彼此湯豈特小人湯,誠苦君湯困君湯,一猶悶也,況二乎?有內局故有此湯,有此湯故苦君困君。噫,宗學其將止矣,嗟內局復何復乎?嗟彼諸扁鵲,豈有補瀉?爭萬古爲便扁鵲,而其猶欠焉。敢以撤問候,相便其家爲期,萬萬可駭。三廳諸扁鵲,皆爲內局奉朝賀。
以備忘記,又傳于曰,曾聞皆曰,雖由君侯,此湯亦旣無助云,前固執相,皆此功云。旣所二貼,其敢强勸,前則諭最悶敎旋去,胥命闕門,此何光景?其雖暮年,欲爲大丈夫,覩此光景,何知內局,何飮小人湯?今時體大小群工,咸令知悉。慷慨亘中,今夜何睡?此予得萬古固執人爲內局也。
以備忘記,又傳于曰,噫,今日朝鮮,徒知小人湯,豈知八十一歲其君?二貼足矣,何心期期,此豈諸扁鵲勸?惟在其人,於今擧措,萬萬寒心。自此以後,若諺云都吏書吏啓曰,於朝內局水工,其敢問候,予雖耗矣,何答此問候?於予雖得矣,曷勝寒心歟?
趙英鎭啓曰,卽者中樞府錄事來言,行判中樞府事李溵以爲退自筵中,伏見備忘下者,有萬萬惶懍,泥首闕下,恭俟嚴命云,係是大臣去就,敢啓。
傳于趙英鎭曰,內局·醫官入直,循例輪回爲之。
任希簡啓曰,明日次對,兩司長官,當爲進參,大司憲徐晦修,待開門牌招,以爲入侍之地,何如?傳曰,允。
以備忘記,傳于任希簡曰,其爲國惟體貌,須看柏府薇垣,其長席一則在鄕,一則凝然來朝,次對其將次官。此何國體,此何道理?竝施不敍之典,政官牌招開政,差代自當任意,其何牌招?
傳于趙英鎭曰,欲使八十其君達宵乎?政官催促。
有政。吏批,判書李潭進,參判徐命善進,參議李命植受由在外,右承旨趙英鎭進。以宋瑩中爲大司憲,以任希曾爲大司諫,內醫院都提調望還下。
兵批,行判書洪名漢病,參判具㢞入直進,參議李蓍廷病,參知崔病,副司直趙德成,副司果鄭元始。
以備忘記,傳于趙英鎭曰,李海重爲都承旨,只兼尙方廚院副提調。
閔弘烈,以吏曹言啓曰,今番壽職上言人中,金山居幼學李景檍父必徵,年八十七,幼學李景仁父德徵,年八十五,而昨年推恩時,皆已蒙加資之典,則今此上言,極爲猥越,竝置之,何如?傳曰,允。
任希簡,以兵曹言啓曰,今四月二十三日,楊州居幼學洪廷鳳稱名人,自興化西挾門入來,鳴申聞鼓,依定式下該曹推問,何如?傳曰,允。
又以宣惠廳言啓曰,全羅道聖堂·群山兩倉漕船,今月十九日到泊,戶曹各倉分劃先納後,本廳所納,始爲輸入,今已畢捧,尺文成給之意,敢啓。傳曰,知道。
又以漢城府言啓曰,依傳敎,兩掌務官金光顯·玄啓祚,逐出南門之意,敢啓。傳曰,知道。
又以漢城府言啓曰,上言猥濫者,竝草記置之事命下矣。西部居良人朴泰煜,晉州居幼學張之復等上言,啓下本府,故觀其辭緣,則俱係違格,亦涉猥濫,置之之意,敢啓。傳曰,知道。
金普淳,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
持平柳煥德啓曰,請還寢罪人張光碩,減律定配之命,依前下敎擧行。措辭見上答曰,勿煩。
平安道觀察使蔡濟恭疏曰,伏以臣,猥叨按藩之命,已卜辭陛之期矣。臣之父母墳山,在於畿內竹山地,而連歲劇務,曠闕省掃。今當遠離,益不勝雨露之感,玆敢不避瀆擾,略暴衷情。伏乞聖明,許臣五六日之暇,以伸人子至情,千萬顒祝。答曰,省疏具悉。卿其依請往省焉。
甲午四月二十四日卯時,上御隆武堂。親臨試射時,行都承旨閔弘烈,左承旨吳載純,右承旨趙英鎭,左副承旨金普淳,右副承旨任希簡,同副承旨金漢老,記事官宋景煥,假注書魚錫光,記事官南鶴聞·曺遠振,試官行司直李章吾,副司直李潤成,戶曹參判鄭尙淳,兵曹佐郞李中權,都摠經歷金㲄,都摠都事閔致協,以次進伏訖。西北付料人,試射畢後,命入侍。宣傳官及差官柳葉箭一巡試射畢後,上命退。諸臣以次退出。
甲午四月二十四日申時,上御集慶堂。藥房入診,宗臣同爲入侍時,都提調李溵,提調鄭存謙,副提調閔弘烈,記事官宋景煥·朴鎭宇·曺遠振,安昌君燝,安原君烠,恩全君禶,醫官方泰輿·鄭允協·慶絢·吳道炯·金季良·洪愼讓·康命徽·李春敷,以次進伏訖。溵曰,今日殿坐,日午還內,聖體,若何?上曰,一樣矣。寢睡·水刺,亦何如?上曰,亦一樣矣。請診候,上曰,予脈予知,雖有時沈微,而皆曰,一樣云,此皆時體也,診之何益?置之可也。人皆曰,留意建功,而予則不知建功有顯效,故今命名曰,忘廉恥小人湯矣。溵曰,臣竊以爲建大功君子湯。上曰,功字上加大字過矣。存謙曰,建功爲聖躬而出者,願垂念焉。弘烈曰,小人之得名,不亦冤乎?其眞液,常爲保護之道矣。上曰,提調出去,一貼更爲煎入可也。存謙出去,上曰,宗臣進前可也。安昌·安原進伏,上問其年幾後。上曰,皆年滿矣,命誦大學篇題後。上曰,安昌以宗學爲幾資乎?安昌對曰,以宗學爲一資,而其餘皆親受矣。上曰,安原加資何以爲之耶?安原對曰,一資則一巡試射爲之,一資則親受矣。命恩全進前,上曰,汝祖欲聞汝聲而召之矣,汝讀大學乎?對曰,未也。上曰,讀小學乎?對曰,然矣。上曰,誦其書題可也。恩全誦題辭首文後,上曰,我孫讀書之聲始聞矣。汝加資何品?對曰,綏德矣。上曰,帶犀帶乎?對曰,然矣。上曰,學於誰也?對曰,以諺解自讀矣。上曰,不偶然矣,此後則宗班無講者乎?安原對曰,似然矣。命書傳敎曰,噫,今曰,召見,意盡深矣。雖然,莫知何資,今聞綏德云,如崇祿也。嗚呼,莫知其孫之資,令其孫借帶,此不可使聞於隣國。噫,年今八十一,勢固然矣。今日更命名小人湯,其曰效乎?曰效而不曰功,予意深也。此猶於今漫說話,今當宁孫,豈可一刻借帶?令戶曹犀帶造給後草記,而亦云造給者,意亦在焉。頃年洛川君給帶時,市人受弊多,故其時故宋右相謂予曰,此等事,必也造給,其勿買給云,其言尙在耳故耳。今雖造給,帶錢必也貿來,申飭該曹,切勿貽弊市民。禮記曰,君賜衣服,必以服謝,況孫乎?造給後,其令恩全,帶而見予焉。又命書傳敎曰,嗚呼,今日朝鮮若何?嗚呼,三百年宗國,今無宗學講者,只有讀小學恩全一人,年雖少,旣一品,此人後。嗚呼,朝鮮宗學將革,曷勝慨嘆?初欲殿講未能,故今特召兩宗臣,皆令讀大學經一章篇題,恩全今誦小學書題第一章,而與殿講有異,故雖不備禮問答。旣諭,一則孔訓,一則紫陽書題,何可臥聽?起坐而聞。嗚呼,此擧何異殿講?安昌君兄弟,各紙三卷·筆十枝·墨五笏賜給。恩全令芸閣,小學四書,具諺解賜給。命弘烈,讀奏北伯嶺伯狀聞·兵曹·漢城府·宣惠廳回啓後,藥房提調,持湯劑更爲入侍,上進御訖。溵曰,日勢尙早,待敎入侍乎?上曰,其止之。命退,遂以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
傳于李海重曰,諸承旨與編次人,先爲入侍。
又傳于曰,禮房承旨與編次人,先爲入侍。
以備忘記,傳于趙英鎭曰,代內局問候答,諭政院,八十一歲,初見萬古滋味。蹙眉紓一也,文具奏脈闕一也,曰小人湯謂金丹,闕聞强勸一也。一朝三美,是誠八十一歲初見,政院都令,今日內局,亦呼承傳色乎?予自哂也。小人湯惟在紙封,首扁鵲自休兩廳,內局水工,拱手於廚,此正太平世界也。
又以備忘記,傳于曰,今年必欲豐亨,今日八十一歲君紓眉,諸扁鵲休兩廳,鎖鈔皆入,小人湯裏藏內局,千萬時體皆抑,此誠可爲賀也。
又以備忘記,傳于曰,今日朝鮮,擧國時體,衆閹豎皆庸闒,諸扁鵲皆揚揚於今者,君其自羞矣。
又以備忘記,傳于曰,一瞬勸三貼,此人蔘兩二錢,薑桂·鹿茸皆三錢同時內,此何景像?八十一初見矣。此固執乎,時體歟?亦萬古奇觀也。
又以備忘記,傳于曰,建明門書付,欲求此湯立異而漠然,此猶時體然也。擧國皆曰,神丹而一朝爲小人時體中人,立異何言,而聞此敎,八十一歲君問候亦闕。此比前問立異大異,而誰效安金藏能頭撞申聞鼓者乎?此豈他,自曰朝鮮臣子,豈特余一人?若此衆皆笑也。咸默此亦汨董時體,猶飮二貼尋闕門,何意聞此敎闕問候?若此泄泄,亦何心腸,今日爲千乘君,可謂靦然。嗟哉八十一,爲時體國君矣。
以備忘記,傳于李海重曰,京兆長席豈闕?仁陽君爲判尹,牌招察任。
兵曹口傳政事,以朴聖煥爲安興僉使。
大駕詣彰義宮後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。中宮殿·惠嬪宮,王世孫遣宮官問安。答曰,知道。親酌罷後,大殿,政院·玉堂·藥房口傳問安。大殿,朝廷二品以上·六曹堂上口傳問安。答曰,知道。一倍予心。世孫宮,政院·玉堂口傳問安。答曰,知道。
傳于金普淳曰,諸司預備。
還官後,大殿,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
以承傳色口傳下敎曰,世孫挾侍一人,卽庚子年殿次知中官康以源孫,一體加資。
藥房口傳啓曰,朝者筵中,以待下敎入侍之意,仰稟而退矣。今日當午勞動,向夕還宮,此時承候,尤不容少緩,而更鼓已下,尙未承召命。抑鬱之極,玆敢詣閤求對,亟許持湯劑入侍,千萬顒祝,惶恐敢啓。
口傳再啓曰,俄以悶迫之忱,敢陳入對之請,而聚首顒俟,尙未蒙下答。顧今夜色漸深,曉鼓將動,非不知此時强聒之萬萬惶悚,而猶且守閤,不敢退者,誠以聖躬勞動之餘,診候之不可已也,湯劑之不可不進也。若以聖批之不下,伈伈退處,以度今夜,則其在保護之責,寧有是哉?情窮勢阨,不得不復此呼籲,暫賜召命,千萬伏望,惶恐敢啓。
傳于李海重曰,內局入侍。
以京畿監司金載順狀啓,楊州蘆原居良人趙有男等,囕死燒死渰死事,傳于趙英鎭曰,令本道恤典擧行。
金普淳,以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
甲午四月二十五日卯時,上御集慶堂。禮房承旨·編次人,同爲入侍時,右承旨趙英鎭,吏曹判書李潭,假注書魚錫光,記事官朴鎭宇·曺遠振,以次進伏訖。上曰,嗟哉,心亘中徹宵見懿昭,豈特此乎?我子我婦,憶予而然矣,豈云先後,卽日一也。今日當詣舊邸,兩廟親酌而來,祭文製下,世孫當同牌隨駕。挾輦軍六十名,挾輿軍二十名,以內入直,先後廂軍六十名,以外入直。訓將只領新營標下都領,禁軍隨駕安徐,只駕前駕後,陪後以駕轎,當由夜晝介,副駕轎亦安徐。只備堂,舊邸洞口祗迎,仍爲陪祭,儀注時刻單子亦安徐。待下敎只入正時,分付奉常寺,兩廟祭物,卽爲待令。出傳敎御製孝章廟酌獻祭文,懿昭廟奠酌祭文訖,命李潭讀奏訖,潭先退。上命英鎭,讀奏諸公事,讀至湖西道臣狀啓。上曰,今聞湖西道臣狀聞,莫重大同一千石載運般無監官,其涉駭然,當該牧使,令該曹緘辭從重推考。出傳敎英鎭讀至江華留守狀啓。上曰,因湖西道臣狀聞,羅牧其令緘辭重推,追聞江留狀聞,本牧二稅般,皆有監官,此本道指路差員慢忽者。噫,暮年一心,惟在乎此,則焉敢若此?噫,北道下雪之狀,關東雨雹之聞,皆予用心,則此等指路,焉敢若此?當該差員徐必修,亟施刊版之典,其代,令該曹口傳擇差,今日內給馬下送。徐必修限五年守令望停望,不飭道臣,亦爲推考。此後復若此,其若慢忽,監官亦若不勤報狀者,豈特營門決杖?若是處分,當該道臣,當遣金吾郞,臨門嚴處,以此申飭諸道。出傳敎上曰,此祭文,承旨持去下香室,使之精書卽入,注書出去,命次對入侍可也。諸臣以次退出。
甲午四月二十五日巳時,上御集慶堂。藥房入診入侍時,都提調金尙喆,提調李潭,副提調李海重,記事官宋景煥·朴鎭宇·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。進湯劑,上曰,支離矣。進御訖,請診候,泰輿等以次診之,退伏奏曰,脈候左右三部度數調均,滑體胃脈連勝矣。仍行次對,內局先退。
甲午四月二十五日巳時,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,行司直具善復,漢城判尹李景祜,行司直具善行,行司直李章吾,禮曹判書閔百興,戶曹判書具允鈺,刑曹判書尹東暹,吏曹判書李潭,行副司直李潤成,左尹金應淳,行副司直尹泰淵,同知中樞府事尹得養,淸川君金鍾正,戶曹參判鄭尙淳,行副司直洪趾海,吏曹參判徐命善,工曹參議尹養厚,大司憲宋瑩中,行大司諫任希曾,校理李命勳,左副承旨金普淳,假注書魚錫光,事變〈假〉注書金應麟,記事官朴鎭宇·曺遠振,以次進伏訖。上曰,昨夜懿昭入夢矣。相福曰,夜間聖體,若何?上曰,一樣矣。相福曰,寢睡·水刺之節,何如?上曰,睡則似勝矣。相福曰,以下敎仰聞,則非但寢睡諸節亦勝矣。尙喆曰,昨伏聞講筵,玉音勝者,少無勞倦之意,不勝慶幸矣。仁孫曰,臣等仰瞻,則行步諸節勝昔矣。相福曰,此是建功之效,而以小人湯命名,豈不冤乎?上笑曰,此罔廉恥小人湯,而卿等謂之有功效乎?飮此則未及建功,而先爲溲便,何效之有?尙喆曰,此萬古忠臣也,我聖上寶算躋九,實是皇天之眷佑,何待此藥之效功,而第玉色之敷腴,諸節之勝昔,實有賴於此藥之功也。近來則龍鬚中間盡還黑,而六旬時御容龍鬚,則殆無黑鬚,卽此一節,可占勝昔之喜矣。上曰,近日則與六旬時似勝矣。相福·尙喆·仁孫齊奏曰,尤勝於前矣。上曰,此虛言也。尙喆曰,臣等若曰,動人英彩,勝於六旬時則或過也,而天顔豐滿則勝昔矣。上曰,前都提謂予有黑鬚,然否?尙喆曰,然矣,龍鬚中間,皆還黑矣。上曰,三公爲建功訟冤乎?予收建功之名,而名之曰,罔廉恥小人湯者,以其未能建功,而直爲溲便,安得謂功乎?仁孫曰,便道通利,亦是功也。上曰,朝者有撞申聞鼓之異者,超二資之敎,而以卿等語觀之,雖欲立異,不敢出矣。相福曰,安有如許無狀人乎?上曰,李瀞·沈翼雲·李商芝三人,予以爲賢也。李瀞之其時上疏甚難矣,李商芝亦賢矣。沈翼雲則毁其父母遺體,故予嘗非之,聞其杜門自靖云,賢矣。相福曰,然矣。相福曰,內局鎖鈔,還下何如?上笑曰,昨日下敎而果入之矣。仁孫曰,此非如此之事也,昨日處分,豈不過乎?三提調旣已處分,則鎖鈔之收入誠過矣。上曰,予則極從容矣。上曰,予昨夢見懿昭矣,頃日臨墓時,依坐墓側而還矣。上曰,鬚已還黑,則改少年矣,復何望乎?誠有黑鬚乎?相福曰,當中黑鬚,而網巾後亦有黑髮矣。上曰,然則詩何以曰黃髮兒齒乎?相福曰,還黑勝於黃髮矣。上曰,三貼進御之時,氣益苶然矣,今日則氣勝,此亦建功效乎?仁孫曰,此從前進御,而有積推之功也。上曰,還宮後予當飮之,我子我婦,若使飮之,則予當飮之矣。相福曰,以昨夢下敎推之,似必爲悶於冥冥之中矣。上笑曰,豈其然乎?仁孫曰,鎖鈔速爲還下,而提調備員望也,動駕在前故如是敢達矣。上曰,此亦何害?今若不進建功而往還,則人皆曰,吾君不進建功,而氣候强健云爾,則豈不美乎?相福曰,建功之劑,不可一時或闕,亟下鎖鈔,區區之望也。上曰,鹿茸之味怪闒,而睡則少勝矣。上曰,備局入來乎?相福曰,備局雖入來,卽今則藥房爲重,提調差出後,備局入後,似爲未晩矣。仁孫曰,不進湯劑,則世孫之心若何?以世孫之心推之,則可知矣。上笑曰,世孫嘗以建功,視若金丹矣。相福曰,當今之事,無過於湯劑之進御矣。上曰,一二日停飮,則氣必勝昔矣。堯試鯀,試可乃已,予亦以試可之意,姑欲停止矣。尙喆曰,此藥之數日停止,伏想聖心,亦必爲悵矣。上曰,臺臣入。相福曰,鎖鈔未下之前,何取以他事仰奏乎?仁孫曰,鎖鈔之藏,實爲過矣,此非如此下敎之事矣。伏望下鎖鈔備內局然後,至於湯劑,則動駕前或進一貼,或還宮後進御,而隨時爲之可也。至於鎖鈔之不下,誠悶迫矣。相福曰,鎖鈔之自內局新製非難,而此則不敢矣。仁孫曰,臣雖未知昨日都提周旋之何如而究其心則實出於誠心矣。上曰,予豈不知?亦由於忠心也,昨日以日勢尙早,勸進三貼矣。相福等退伏,大司憲宋瑩中,行大司諫任希曾,以所懷啓曰,臣等有區區所懷,先爲仰達矣。俄者大臣,以藥院事,縷縷陳達,而終靳允許,大臣之遽然就坐,誠慨然矣。目今萬事,無過於保嗇聖躬,而藥院全空,鎖鈔不下,國體大損,群情憂遑,此不得請,則循例傳啓,有不暇及矣。藥院提擧,亟命備員,仍下鎖鈔,是臣等區區之望也。批答見下上曰,都憲之言是矣,看今世道,時體世界矣。都憲不先傳啓,先以此事仰達,可謂得體矣。相福曰,臣等之言,雖不足槪,而臺臣之言,亟賜允從望也。仁孫曰,都憲之言,奬以得體,而不賜允從,非聽納之道也。上曰,予旣以爲是,則止之可也。瑩中曰,臺臣之啓,異於廟謨,不得請則不敢退矣。上曰,此亦得體矣。上曰,今之勸湯劑是得體乎?希曾曰,目今萬事,寧有大於此者乎?上曰,故判書朴弼周,嘗以爲當革講官矣,予則以爲當革內局矣。瑩中曰,三貼中或二貼或一貼,隨聖心進御,亦自無妨,而至於臺閣則可革,內局則不可一日闕也。相福曰,臺臣之言,異於臣等之言,伏望允從焉,上曰,其言是聽從矣。出擧條上曰,臺臣之不先傳啓,先奏此事,誠得體矣。大臣之使臺臣陳奏而退伏,亦得體也,予聽從,然苟且矣。上曰,今番此擧,予豈樂爲?苦心在焉。三公雖請,予猶守焉,旣不聽此,則强勸廟務,亦豈誠實底道理?只命臺臣,意蓋此也,而初意臺臣,其將若何云矣。啓雖重,先啓于此,心猶尙矣,以相臣先就座爲嘆,可謂直臣。噫,頃年景賢堂,以餕餘設酌,意雖在矣,其時入直儒臣陳箚,故卽賜嘉尙批錫馬,今番臺臣,非特本事,可見得體。嗚呼,纔已昔年使价中州回,因下問以奏心竊慨嘆,目下見焉。嗚呼,暮年吾國庶幾,旣曰嘉,若不言,何異不繹?左相爲內局都提擧入侍,吏判爲提擧,都承旨依兼副提擧。聞問候已過,旣皆入侍,鎖鈔其下,只煎入一貼。大司憲宋瑩中,大司諫任希曾,依頃年例,於差備門錫馬,以示奬一聳百之意。出傳敎上曰,此後則卿等之心悅乎?相福曰,卽今則國體成矣,臣等不勝欣幸矣。仁孫曰,一貼煎入乎?上曰,依。上曰,廟謨陳奏後,臺臣傳啓可也。瑩中等退伏,相福曰,保民之方,莫如擇守令,而未試之前,亦何以知其能否乎?已試而若有治績優異者,抄擇狀聞之意,臣有所陳稟,而出擧條行會矣。有無間,諸道道臣,無所擧論,誠甚慨然,三百餘邑之內,豈無一人乎?唐臣陸贄之言曰,致治之本,必在於親民,親民之任,莫切於令長。導王者之澤,以被於下,求庶民之瘼,以聞于朝,得失之間,所係甚大。且百里之安危,萬民之性命,付以長吏,豈容易哉?此誠切至之論也。前日成命之下,不爲擧論之諸道道臣推考。目今都政不遠,更爲申飭道內,如有無勢力而著治績者,使之另擇狀聞,勿拘格例而陞遷,以爲奬一聳百之地,則似有實效,故敢此仰達矣。上曰,依爲之。噫,頃年曾仰覩御製中代柱帖,心常欽嘆,今者卿請,予豈忽焉?且有形勢人,雖無此其何難,無形勢而有表異者,其令狀聞,而噫,予已暮,爲民心切。雖已遞道臣,前已聞此者,交龜前必也狀聞事,一體申飭可也。出擧條相福曰,頃因阿耳鎭校所懷,以理山府一面之前已許劃於該鎭者,到今移屬之難易便否,有令道臣商量狀聞之命矣。今此前平安監司洪麟漢狀啓中,只擧理山前府使及阿耳前僉使報狀,而與奪之間,不敢擅便爲言,其難易便否,不爲論列矣。道內之事,道臣宜詳知,而無所可否,事涉未安。當該道臣推考,新監査下去後,使之更詳狀聞而稟處,何如?上曰,聞狀聞,已知其意,可見其心,勿推依請,令新伯更爲狀聞可也。出擧條相福曰,摠戎使具善行,以西城及北漢修繕爲已任,今方竭心爲之,而物力難繼云。日前所許,摠廳當受,而未及受之,關西小米千石,似不足矣。此外有海西小米,每年千石之當劃於守禦廳,而因該廳之前劃者,未及作米,而留在海西者,一年條一千石,竝爲劃給摠廳,俾補物力,何如?上曰,依爲之。出擧條瑩中啓曰,請還寢罪人張光碩減律定配之命,依前下敎擧行。措辭見上上曰,勿煩。出擧條又啓曰,雜人之出入闕門,騎曹固無不知之理,而近來閽禁甚疎,致有柳哥欄入擊鼓之擧,事之駭然,莫此爲甚,請其時入直堂郞,竝施罷職之典。上曰,依啓。出擧條又啓曰,近來國綱解弛干連逆獄之類,敢生申雪之計者,固已萬萬寒心。至若柳綏·柳綎,所坐何如而頃者柳哥之擊鼓鳴冤,都出於僥倖之望。此不嚴處,無以懲後,請其時擊鼓人柳哥,邊遠定配。上曰,所啓得體,予亦悶此等事,而邊遠則過,只定配可也。出擧條任希曾啓曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上,上曰,勿煩。出擧條,又啓曰,請還寢定配罪人全孝曾特放之命。措辭見上上曰,勿煩。臺臣先退,尙喆曰,湯劑待令矣。上曰,入之。進湯訖,尙喆請診候,診候訖,尙喆曰,臣等時雖晩,各殿問安,依例爲之之意敢達矣。上曰,依。命退,諸臣以次退出。
甲午四月二十五日午時,上詣彰義宮。擧動入侍時,行都承旨李海重,左承旨吳載純,右承旨趙英鎭,左副承旨金普淳,右副承旨任希簡,同副承旨金漢老,假注書魚錫光,記事官朴鎭宇·曺遠振,以次隨駕訖。上具翼善冠·袞龍袍,以乘輿出通陽門,至延和門外降輿,乘駕轎至彰義宮。上詣孝章廟親酌,王世孫行禮時,承史諸執事,就拜位行拜禮入就位。上曰,大祝李德師,執禮李奭輔換差,親酌罷後,諸臣退出。上詣懿昭廟親酌,王世孫行禮時,承史諸執事,入就位如初,親酌罷後。上曰,今日執禮·大祝皆準職,禮儀使熟馬一匹,入侍承旨,左右通禮皆半熟馬一匹。相禮贊儀以下弦弓一張,太室守僕,本處守僕,令該曹未布賞給。出傳敎上曰,今番兩廟守僕中,皆新差一人,今聞懿昭封世孫時入屬云,其涉奇也。特爲加資,今日內口傳下批。出傳敎上曰,今番行禮時,春坊官員遺焉,春坊官員各兒馬一匹賜給。出傳敎上曰,世孫挾侍中一人,卽故侍尹完孫也,其涉異常,特爲加資,今日口傳下批。出傳敎上曰,大殿挾侍中官,各半熟馬一匹,世孫挾侍中官,各兒馬一匹賜給。出傳敎上曰,今日兩處禮房承旨,熟馬一匹面給,半熟馬下敎安徐。出傳敎申時,上以駕轎,掩窓還宮,諸臣遂退出。
甲午四月二十五日五更一點,上御集慶堂。藥房入診入侍時,都提調金尙喆,提調李潭,副提調李海重,記事官宋景煥·朴鎭宇·曺遠振,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。尙喆曰,今日勞動之餘,聖體,若何?上曰,一樣矣。尙喆曰,夕水刺進之,而夜色已變,寢睡,亦何如?上曰,亦一樣矣。進湯劑上進御訖,請診候,泰輿等以次診之,退伏奏曰,脈候左右三部度數調均,滑體胃脈連勝矣。尙喆曰,今日已伸聖懷,願勿復有往來於聖心。上曰,脈度有貫通之力乎?諸醫曰,依前有力矣。尙喆曰,脈度雖或沈微,而元氣充實,則不可以此爲慮矣。補元之道,莫如湯劑,今雖下五鼓,質明尙遠,一貼更爲煎進,何如?上曰,依爲之。提調出去,上曰,還宮以後,氣苶特甚,建功有效,則果如是耶?尙喆曰,仰瞻玉色,勝於平昔,莫非建功效矣。上曰,予則雖慷慨而然,究其心則爲國一端忠也,處分過矣。前內局都提調·提調·副提調竝敍用,待開門政官牌招開政。出傳敎尙喆曰,以下敎觀之,則當之者必感泣矣。其人雖有言不盡意,果有款款爲國之忠矣。上曰,乃其子乃其孫,不無一端忠矣。尙喆曰,三提調旣命敍,則掌務官,何以爲之乎?上曰,分揀可也。命海重讀御製後,上曰,過乎?尙喆曰,小人湯命名,則不亦冤乎?豐亨之敎亦過矣。應行之事,何以謂之豐亨乎?提調更進湯劑,上進御訖,命退,諸臣以次退出。
上在慶熙宮。停常參·經筵。
藥房都提調金尙喆,提調李潭,副提調李海重啓曰,昨日舊邸伸懷,勞動旣多,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕行禮之餘,氣候,何如?臣等不任區區憂慮,敢此問安,竝爲仰稟。答曰,知道。予則一樣,待敎入侍,王世孫氣候亦一樣矣。中宮殿·惠嬪宮,口傳問安。答曰,知道。
以備忘記,傳于趙英鎭曰,夙夜心悶,今日時體,古有甲乙,今何同乙,昔則相爭,今何純同,此蕩平效,亦大成功。予自哂心竊慨,豐亨而然,彼湯亦然,今雖正名,訟言亦漠。此何以然,含枚世界,雖有大於此者,今也皆含默。嗚呼,若此國爲國君爲君,曷勝寒心?慷慨勉世。
以備忘記,傳于吳載純曰,奉常寺昨日造果,其能速備,當該熟手施賞。
傳于洪良漢曰,各司久任郞廳,竝來待。
洪良漢啓曰,各司久任郞廳,依下敎來待矣。
傳于洪良漢曰,金吾堂上·內局,同爲入侍。
任希簡啓曰,判義禁具善復,同義禁宋淳明,持漕運差使員群山前僉使崔弼煥,所斤前僉使趙聖洙等口招及鹿島前萬戶金世彪口招,依下敎來待矣。
傳于金普淳曰,內局入侍,各司久任郞廳,同爲入侍。
傳于任希簡曰,內局入侍。
任希簡,以弘文館言啓曰,本館下番副修撰臣徐有慶,以訓鍊都監從事官,本營坐起時,晝仕出去之意,敢啓。傳曰,知道。
有政。吏批,判書李潭進,參判徐命善式暇,參議李命植受由在外,右副承旨任希簡進。啓曰,前判府事李溵敍用事命下矣。當爲置處,而本曹無相當窠,依例送西之意,敢啓。傳曰,知道。又啓曰,玉堂闕員,今當差出,而擬望之人乏少,相避外任,竝擬,何如?傳曰,允。以李普行爲應敎,徐有防爲副校理,趙宗鉉爲禮曹參判,李得培爲兵曹參議,李徽中爲兼同義禁,徐命膺爲右賓客,趙明鼎爲右副賓客,任聖周爲司䆃僉正,李衍祥爲南學敎授,鄭德洙爲兵曹正郞,趙亨逵爲宣陵參奉,康壽長·朴文柱爲崇靈殿參奉。
兵批,行判書洪名漢病,參判具㢞,參議未差,參知崔入直進。啓曰,前判中樞府事李溵敍用事命下矣。當爲隨品置處,而領中樞一窠,判中樞二窠,他大臣今方見帶,依例從座目,李溵加設判中樞,下批之意,敢啓。傳曰,知道。判中樞府事李溵,副司直鄭存謙·閔弘烈。
金普淳,以弘文館言啓曰,新除授應敎李普行,時在京畿抱川地,經筵入番事緊,請斯速乘馹上來事,下諭。傳曰,依啓。
以備忘記,傳于金普淳曰,漢唐以後,其臨御其享年,若予者其幾君?靜以興懷,五十年臨御,八十一享年,國體綱紀日益下,京鄕生民日益困。聞其氣象,時體含默,若此若此,豈云五十,其雖五百,何益何益?豈云八旬,其雖八百,亦益亦益,靦然靦然,曷勝嘆曷勝嘆?近者心日益苶,氣日益耗,其恃者今大小群工,悶其君耗,體其君意,快滌時體,精白一心。常存視國如家,飭敎若今勸湯,吾國庶幾,吾民庶幾,今日干支,卽戊申也。追憶戊申,今者八十一,誠是千千萬萬料表,興慨下敎,自大小臣工,咸聽此諭,莫替予意。
吳載純,以戶曹言啓曰,全羅道法聖倉漕船二十二隻,今二十一日點檢,分劃各倉,今已畢捧後,尺文成給之意,敢啓。傳曰,知道。
又以戶曹言啓曰,故仁平君李普赫,以揚武功臣,恩賜田結,尙未準受矣。京畿龍仁縣數外官屯,自本家望呈願受,故査問本官,則田三十七負四束,打量成冊,今已上來,依例折給,何如?傳曰,允。
吳載純,以宣惠廳言啓曰,全羅道法聖倉漕船,今月二十一日到泊,戶曹各倉分劃後,本廳所納,今日畢捧,尺文成給之意,敢啓。傳曰,知道。
任希簡,以義禁府言啓曰,因統制使狀啓,以還上反作事,晴川前別將尹以任·李瑞麟·林夢元等拿囚,開坐捧供。其中鄭泰僑,以中風之人,全身不收,委頓病廢云,而王獄事體嚴重,故擔曳拿囚後,使月令醫員張始慶看審,則四肢不能運動,言語不通,雖方寸之間,決無曳致納供之勢云。待其少差,捧供,何如?傳曰,果若此則宜有分揀之道,分揀特放。
又以刑曹言啓曰,因臺臣所啓,擊鼓人柳哥定配事命下矣。罪人柳漢翼,居在京畿龍仁地,令道臣依傳敎,定配所發配後,卽爲啓聞事,發關分付之意,敢啓。傳曰,知道。
金普淳,以御營廳書啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
漢城府左尹金應淳疏曰,伏以臣,猥以不才,叨承寺奴婢節目句管之命,殫竭奔走,數朔于玆。今幸區劃已畢,規模粗成,只緣諸道所報,驛婢數爻,有不可不更査者,行關往復之際,恐又不免數旬遲滯,惶悶曷喩?第臣有萬萬懇切之私,諸道更査未到之前,臣雖在公,別無可爲。及此小暇,若蒙旬餘之由,得以往省先壠,則私心感祝,當如何耶?臣父母墳山,遠在三百里之外,草土以後,連値公故鞅掌,登俊試榮掃,雖荷恩許,亦未遑暇。今適端午節近,倍切明發之情,不避猥越,敢此冒陳。伏乞天地父母,特賜矜諒,暫許臣往來,俾伸人子至情,仍治臣瀆撓之罪,以嚴朝綱,千萬幸甚。答曰,省疏具悉。依請往省焉。
甲午四月二十六日辰時,上御集慶堂。藥房入診入侍時,都提調金尙喆,提調李潭,副提調李海重,記事官宋景煥·朴鎭宇·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。尙喆曰,開明後聖體,若何?上曰,一樣矣。尙喆曰,其間寢睡水刺,亦何如?上曰,一樣矣。中宮殿氣候,何如?上曰,一樣矣。王世孫氣候何如?上曰,亦一樣矣。進湯劑,上進御訖,請診候,泰輿等以次診脈,退伏奏曰,脈候左右三部度數調均,滑體胃脈連勝矣。尙喆曰,依例待敎矣。上曰,依。命退,兩提調先退,命海重,讀湖南狀聞後。上曰,詣臺臺臣入侍。出榻敎掌令李世孝進伏啓曰,請還寢罪人張光碩,減律定配之命,依前下敎擧行。措辭見上上曰,勿煩。命退,遂以次退出。
甲午四月二十六日申時,上御集慶堂。藥房入診,金吾堂上,各司久任郞廳,同爲入侍時,都提調金尙喆,提調李潭,副提調李海重,記事官宋景煥·朴鎭宇·曺遠振,判義禁具善復,同義禁宋淳明,兵曹正郞韓鼎運·閔昌烈,宣惠廳郞廳李漵,均役廳郞廳趙載述,司僕僉正尹遠東,判官徐懋修,戶曹佐郞李赫胄,漢城主簿金思義,成均學正朴師赫,廣興奉事金在鎭,軍資主簿李海白,刑曹正郞田泰祥,醫官方泰輿,以次進伏訖。尙喆曰,午間聖體,若何?上曰,一樣矣。進湯劑,上進御訖,命書傳敎曰,吏判緊任,昨日入侍,故命下開政,命下後意謂若何?其能爲焉,雖是體群臣,亦九經,內局兼帶許解,其代,司直洪樂性爲提調。尙喆曰,吏判雖曰,緊任,異於兵判,且都政尙遠矣。上曰,都政何遠?潭曰,臣待罪藥院屬耳,不無缺然之心矣。尙喆曰,勞動之餘,三貼不可不進。上曰,置之。尙喆曰,湯劑之加減,隨時好矣。用二貼之時則用二貼,三貼之時則三貼宜矣。新提調未入,以此提調出送,煎進好矣。上曰,依,此人可尙矣。提調出去,尙喆曰,此人於國事,奮不顧身,不易得之臣矣。上曰,予固知其然矣。命久任郞廳進前。上曰,各陳其職掌及所懷。李赫胄奏曰,臣所掌布二千三百六十同,米二千十五石,所懷則無矣。閔昌烈奏曰,封不動錢二百九十四萬六千兩,恒用木四十九同,布二十九同,錢二千三百兩,所懷則無矣。韓鼎運奏曰,木九十同,布六十同,錢六千九百兩,所懷則無矣。趙載述奏曰,銀子三千九百兩,錢二十六萬七千五百三十兩,米一萬七千六百七十石,所懷則無矣。此下賤臣累次承命出入,其間說話,不及盡錄諸郞廳,次次進奏後。上曰,李漵貌類故重臣乎?尙喆曰,然矣,以其兩兄俱登科人,勸其觀科而不爲矣。上曰,賢矣。命皆退去,具善復·宋淳明進前,命海重,讀奏善復所持入群山·所斤兩僉使供辭訖,命皆特放。海重又奏鹿島萬戶供辭訖。上曰,鹿島之罪,左相之意,何以則爲好耶?尙喆曰,松禁關係重大,用以一律然後,爲懲一之道矣。上曰,然矣,卽時馳報,則罪豈至此?尙喆曰,旣已犯斫,雖卽報,不免其罪,豈至勘律乎?上曰,然矣,命用勘律。海重又奏晴川前後別將供辭及林夢元供辭訖,命皆特放,命金吾退去。海重又奏各道漕運狀聞後,命書金應淳疏批。上曰,因宰臣下答,聞大臣所奏,登俊試後,未及榮墓一樣云。都承旨李海重許遞,其代,洪良漢爲都承旨,牌招察任,房順房,三院副提調例兼。出傳敎提調更進湯劑,上進御訖,命退,諸臣以次退出。
上在慶熙宮。停常參·經筵。
卯時,有霧氣。
藥房都提調金尙喆,提調李潭,副提調洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。昨日氣頓勝,果金丹效,予一哂,待敎入侍。中宮殿·惠嬪宮,口傳問安。答曰,知道。
金普淳,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于趙英鎭曰,李判府事留待,內局同爲入侍。
傳于任希簡曰,內局入侍。
以同副承旨金漢老,永平·瑞山等地掃墳呈辭,傳于洪良漢曰,澆奠備給。
又以備忘記,傳于曰,中官曺壽喆敍用。
傳于趙英鎭曰,內局入侍。
趙英鎭啓曰,卽者說書金致顯,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又以侍講院言啓曰,本院說書金致顯,連日入直矣。以親病陳疏徑出,下番闕直事甚未安,司書李商輅,兼司書李奭輔,竝卽牌招,推移入直,何如?傳曰,允。
洪良漢,以吏曹言啓曰,刑曹佐郞金復元呈狀內,身病甚重,勢難察任,今姑改差,何如?傳曰,允。
任希簡,以義禁府言啓曰,時囚罪人金世彪·尹以任·林夢元·李瑞麟等,原情公事判付內,依本律勘處事啓下矣。續大典禁制條,諸道封山大松,犯斫九株以下,減死定配。倉庫條,虛錄反作守令,徒三年定配,又五年禁錮。推斷條,功臣子與孫,綱常臧盜外,杖流以下許贖。大明律老少廢疾收贖條,年七十以上犯流罪以下收贖載在矣。金世彪依本律全羅道樂安郡減死定配,林夢元依本律黃海道豐川府安山驛徒三年定配。又五年禁錮,而依例發遣府羅將,竝押送配所。尹以任徒三年,以功臣子,依法典收贖,李瑞麟徒三年,以年過七十,依律文收贖後,竝五年禁錮,放送,何如?傳曰,允。
金普淳,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人無所捉,敢啓。傳曰,知道。
說書金致顯疏曰,伏以臣母,年來衰疾,轉益沈痼,居常澟澟,殆無寧日。乃於日前,爲治醫藥,自鄕入城,而臣誠切延頸,義存怵分,黽勉供職,數次持被。卽者胄筵退出之後,獲接家信。臣母猝添毒感,達宵呻噤,症形苦重,寢啖全廢,氣息綿綴。臣自聞此報,方寸煎灼,按住不得,玆敢略控短章,經出禁扃。伏願聖慈,諒臣焦迫之懇,亟遞臣職,仍治臣擅離之罪,以便救護,以正朝綱,千萬幸甚。答曰,省疏具悉。爾其勿辭護焉。
左賓客徐命膺疏曰,伏以臣迂闊之性,自知僨誤於度支,故當初召命之再逋,前席之屢懇,皆其情實,非出飾讓,果然自犯於罔赦之科矣。不意聖度涵容,收敍旋降,備堂還差之命,賓客除授之恩,五六日間,次第聯翩。臣是何人,乃能得此於聖明之朝哉?感極而涕,宜卽祗肅,而第臣竊有滿心慙惶,不能自已者。伊時郞廳,言送於臣,請其修改,而臣實昏愚,以無時修改爲難,只令擧行,其外著可見者,此皆臣之罪也。郞廳無與焉,畢竟臣罪,反輕於郞廳,而今又僥倖先敍,殆同無罪之人。臣若徒感榮寵,揚揚彈冠,則如使高允有知,豈不笑臣於千載之下乎?臣於其時,雖欲首實,控籲無路,隱忍以至于今。今雖後時,若臣之所自處義者,則不可不一暴於黈纊之下,故玆敢露章自列。伏乞亟降威命,削臣之職,治臣之罪,以爲人臣孤恩溺職者之戒,千萬幸甚。答曰,省疏具悉。關係莫重故下敎,而不無意思者,下問其不關由,次知中官直報之故。此後若有此等事,次官中官,奉審以奏,報禮曹事已下敎,而當初有報,則下爲草記。國體當然,而手決操縱,故有此弊,此非卿斯卿,卽是謬例,特命敍用,意蓋此也。今聞卿章,此事一欲下問,果然,郞廳特爲分揀仍任,事已往,予亦諒,卿何若此焉?
甲午四月二十七日辰時,上御集慶堂。藥房入診,原任大臣,同爲入侍時,都提調金尙喆,提調洪樂性,副提調洪良漢,記事官宋景煥·朴鎭宇·曺遠振,判府事李溵,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。尙喆曰,夜間聖體,若何?上曰,一樣矣。寢睡·水刺,亦何如?上曰,寢睡勝昔,水刺亦進之矣。樂性曰,臣今方仰瞻玉色,敷腴有顯效矣。上笑曰,何以片刻乍見而知其顯效耶?尙喆曰,臣等向已陳達矣。建功無忽,丸劑兼進,則其效不可量矣。樂性曰,臣周年而入于筵席,命觀龍鬚,故臣敢仰瞻,黑鬚果生,天顔勝於平昔,左右頰毛髮多,而似新新矣。尙喆曰,實爲無疆之休矣。進湯劑,上進御訖,請診候。上曰,置之。尙喆曰,及此益勝之時,診候之節不可遽止。上曰,只兩行首入診可也。泰輿·道炯,以次診之退伏奏曰,脈候左右三部度數調均,滑體胃脈連勝矣。尙喆曰,顔如渥丹,殿下有之矣。上曰,前日食味之所厭者,今則少嘗,似是蔘力而然歟?尙喆曰,然矣,臣往北京時聞之,則彼人皆曰,鮮蔘最好,我國之蔘,其功不尋常矣。寶算之躋九,實受皇天之眷祐,則奚待於蔘功之奏效?至若天顔之敷腴,聖候之康寧,實是建功之功矣。中宮殿一貼,今又封進矣。上曰,藿香今則欲拔之,何如?諸醫曰,藿香專爲治濕痰補滯氣而用者,且當此夏月,用之尤好,今姑試之宜矣。又此湯不入藿香,則樂精似少矣。命良漢讀奏御製所懷詩,又慷慨吟文。上笑曰,所以謂小人湯之語建功者,以爲冤乎?尙喆曰,必然矣。上笑曰,予意停止一二日而復進,則尤似有效矣。尙喆曰,氣益勝而尤用之,則接續之功,日新又日新矣。判府事溵起伏曰,臣待罪藥院,不善周旋,獲譴而歸,不勝惶悚矣。上曰,卿心予豈不知,而諸大臣心,亦豈不知乎?但皆過矣,二三日停止而更進,則其效之顯著必知矣。尙喆曰,然則水刺亦可數日止之乎?臣等知建功等水刺,以此尤知其不可一日少忽也。且臣知殿下於水刺之節,常小進,若忽建功,則非特臣等之心鬱悶,抑亦聖心薪薪矣。溵曰,天顔黑鬚復生,此非建功功效乎?上笑曰,卿以此爲篤信乎?上曰,李奭輔故相之四寸乎?尙喆曰,然矣。上曰,其爲人,何如?尙喆曰,實矣。命退,都提調,提調,判府事先退,命良漢讀奏各道漕運狀聞後。上曰,今年果一齊來矣。良漢曰,然矣。上曰,詣臺臺臣入侍。出榻敎持平柳煥德進伏啓曰,請還寢罪人張光碩減律定配之命,依前下敎擧行。措辭見上上曰,勿煩。出擧條命退,遂以次退出。
甲午四月二十七日申時,上御集慶堂。藥房入診入侍時,都提調金尙喆,提調洪樂性,副提調洪良漢,記事官宋景煥·朴鎭宇·曺遠振,醫官方泰輿,以次進伏訖。尙喆曰,午間聖體,若何?上曰,一樣矣。進湯劑,上進御訖。上曰,二貼予所不得辭,故進之矣,此後則無復强進,可也。尙喆曰,聖敎如此,臣何敢强請乎?但進湯雖二貼,而日永此極,臣等退去,願承敎加進一貼矣。上曰,置之。答徐命膺疏批後。上曰,卿等之勸湯,寔愛予也,故予笑而受之,提調出去,更煎以進,可也。樂性退去,尙喆曰,三貼之進,爲接續之功,或一日間斷,則前功可惜,故臣等雖知聖心之支離厭苦,而不敢不仰請矣。上曰,古有黃髮兒齒之詩,而予則黑鬚之生非異乎?上曰,儒臣提詩傳第十卷入侍。出榻敎賤臣承命出去,與儒臣李命勳·徐有慶偕入進伏。上命讀閟宮章,至實是翦商之句。上曰,太王翦商之言,予嘗怪之矣。尙喆曰,太王德盛而然矣。至末章,上曰,此將修閟宮,故以徂徠新甫之松柏卒之也。然魯之有頌僭也,成王之賜伯禽之受,皆非禮也。其弊遂至於如是其豐亨矣。尙喆曰,然矣。命書金致顯疏批,命讀各道狀聞後。上曰,藥房提調,持湯劑更爲入侍。出榻敎樂性更進湯,上進御訖。上曰,中則止,三貼之連進,豈爲中乎?樂性曰,中庸之庸,平常也,謂當爲之事也。三貼之進,亦當爲之事,豈非平常之道乎?尙喆曰,明早依例待之。命退,遂以次退出。
上在慶熙宮。停常參·經筵。
藥房都提調臣金尙喆,提調臣洪樂性,副提調臣洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今月旣晦,予懷千萬,嗟哉,來月其將六朔,只有二月,豈曰孝乎?氣則一樣,此後兩貼,待敎入侍。中宮殿·惠嬪宮,藥房口傳問安。答曰,知道。
傳于吳載純曰,內局入侍。
吳載純啓曰,刑曹判書尹東暹,左邊捕盜大將張志恒,右邊捕盜大將趙,濬川都監李鎭璧,依下敎來待矣。傳曰,竝入侍,右參贊同爲入侍。
傳于吳載純曰,內局入侍。
傳于任希簡曰,宣傳官一員,馳往西江,何處漕船先到與否知奏,如已來泊,入倉與否知來。
傳于洪良漢曰,內局同爲入侍。
任希簡,以兵曹言啓曰,同知中樞府事李洚,老病沈痼,時月之內,勢難供職,呈狀乞遞。西樞雖是閒局,不可一向虛帶,今姑改差,何如?傳曰,允。
任希簡,以禁衛營·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
以全羅監司元義孫狀啓,薦新進上大小麥及三月令進上馬藺花·玄胡索及四月令薦新五月朔朔膳竹筍,節候尙早,限內不得封進,惶恐待罪事。傳于任希簡曰,勿待罪事,回諭。
副校理徐有防疏曰,伏以臣,所帶春秋兼銜,與左承旨臣吳載純,有友壻應避之嫌,乞命有司,照例鐫改,俾存公格幸甚。答曰,省疏具悉。旣有前例,所帶春秋減下焉。
右參贊李最中疏曰,伏以臣,北藩重任,癃病不可堪之狀,特蒙聖慈俯垂矜察,得以卸解,獲免顚隕,生入修門,仰瞻象魏。經年戀結之餘,粗伸叩謝之忱,退顚丘壑,更有何恨?第臣春初乞身之請,事近違例,跡涉無漸,然而禮經之七十致仕者,蓋以筋骸耳目,皆以凋耗不可任使故也。今臣賤齒,雖不及十年,不幸早嬰奇疾,間經喪禍,形存心灰,澟澟若篤老之人。如欲遲待其限,竊恐餘生無幾,至願莫遂,將未免累聖上慈覆之化,負臣毋滿盈之戒,忠孝俱虧,寧不慽哉?臣自奉恩批之後,感激銘鏤,義不敢更事煩擾,而亦不敢有所自隱者。區區衷情,非如古告老者之長往不返。倘蒙仁天保養休息,得延殘喘,則臣謹當長依京輦,以時節入參慶賀。朝夕獲承起居,庶伸犬馬之誠。微臣畢忠之義,亶在於此,而歌詠聖澤,其將無窮期矣。伏乞天地父母,俯諒危苦之情,特許前懇,以卒終始生成之澤,千萬泣禱。答曰,省疏具悉。曾已知矣,而七十致仕,禮經所載,今者此請,予則曰,萬萬過矣。卿勿過辭行公,自北關來後,欲見未果,今日入侍焉。
甲午四月二十八日辰時,上御集慶堂。藥房入診入侍時,都提調金尙喆,提調洪樂性,副提調洪良漢,記事官宋景煥·朴鎭宇·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。尙喆曰,夜間聖體,若何?上曰,一樣矣。進湯劑,上進御訖,請診候,泰輿等以次診之,退伏奏曰,脈候左右三部度數調均,滑體胃脈連勝矣。命書傳敎曰,受由承旨許遞,其代,前承旨沈翔雲爲承旨,牌招察任,房順房。又命書傳敎曰,再昨見軍號,心動曰,以望雨書下修省,昨日筵中下問果然,今日道臣狀聞亦然。豈特此,頃者沁留狀聞,其亦可知。噫,今番稅船,其皆趁卽皆無弊,頃者漕運三隻船臭載,人物渰溺,尙今悶焉。然雨暘今年適中,暮年心喜,若此,其悶曷勝?若軍號,宜先修人事,京中未完決者,令該堂持入。兩捕廳拘留人,亦令捕將持奏,而畿甸若有可疑未決者,斯速決末。諸道若有可冤者,卽爲狀聞事,今日下諭諸道濬川若何,濬川都監,亦令入侍。又命書傳敎曰,召前北伯,問本道事,仍問道科之誤,今二十年云,北道若此,西關可知。嗚呼,西北昔年眷卹者,而若是多年,亦予未遑而然,令該曹西北道科,秋間擇日以入。又命書傳敎曰,中官一人使酒,其母呈內府云,故小豎使酒,非予關心,刀屬皆難置云。渠若自刎,亦何惜也,而若或刺人,曷可勝言?令內府授京主人,率令下鄕,恐或路中刺人,若或狂氣,結縛而往,付諸本鄕。兄弟間交付,其令嚴守云,而靜思,使酒狂氣,非守,孰能禁之?非渠也,恐或殺人,欲爲下敎本官,今聞昨已下鄕云,於京可謂除害,而若有辱人於道中,本鄕有此擧,則此無異於放虎食人。噫,其母其兄,莫能禁焉,隨去其奴何能禁?朴性仁卽湖西陰城人,令該府,分付所經各官,若無弊下鄕,令本官探問,若有狂氣,捉囚報營門以聞。道中若有此擧,捉囚狀聞事,一體分付。上曰,詣臺臺臣入侍。出榻敎執義宋濟魯進伏曰,請還寢罪人張光碩,減律定配之命,依前下敎擧行。措辭見上上曰,勿煩。出擧條命退,遂以次退出。
甲午四月二十八日酉時,上御集慶堂。藥房入診入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,醫官方泰輿,以次進伏訖。進湯劑,上進御訖。尙喆曰,明早依例待之。上許之。上曰,坐直承旨與儒臣,持問答入侍。出榻敎坐直入侍,內局遂退出。
甲午四月二十八日戌時,上御集慶堂。坐直承旨入侍時,右副承旨任希簡,假注書魚錫光,記事官南鶴聞·曺遠振,以次進伏訖。上命讀諸公事,希簡讀訖,副校理徐有防疏批下。上曰,儒臣持問答入侍。出榻敎副校理徐有防,副修撰李德師進伏。上命儒臣·承史,以次讀問答訖。上曰,上番儒臣,北評事遞來後,初登前席乎?有防曰,然矣。上曰,北道人心,何如?有防曰,人心淳朴,土風堅强矣。上曰,開市當之乎?有防曰,單市會寧府爲之,雙市慶源府爲之,而前年則雙開市矣。上曰,定例以後,彼此無違越之事乎?有防曰,己卯定例以後,俱不敢一毫違越矣。上曰,道科不設已久矣,幾年定次乎?有防曰,十年一次矣,今有待秋道科之命,遐方文武,想必踊躍鼓舞矣。上命退,諸臣以次退出。
上在慶熙宮。停常參·經筵。
藥房都提調金尙喆,提調洪樂性,副提調洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。中則止,果謂今日過一字聖人訓,雖加一貼,豈隨百歲?今日復加請,若誠過矣。若受飮,其累曷勝?今日當二貼,氣則一樣,待敎入侍。中宮殿·惠嬪宮,藥房口傳問安。答曰,知道。
以備忘記,傳于金普淳曰,嗚呼,八十一重逢庚子禫月,是豈孝也?嗚呼,且來來月何月,心膽皆隕,況來月稠疊,微忱何抑?明日祗迎後,問答旣諭,依頃年建明門例,當宿憶昔窩仰占,初二日初六日初九日二十三日當祗迎。初十日依昨年例,崇政月臺伸禮,儀注時刻單子皆安徐。侍衛只入直,待下敎只入正時,初十日皇朝人·忠臣孫,皆依例隨禮。噫,忠耶孝耶?其雖風泉,追慕下敎,何可皆必?嗚呼,來來月初五日,當詣昌德,儀注時刻單子安徐。侍衛入直,挾輦前後廂軍隨駕,只入正時。凡諸等節,皆依昨年例,初八日回時當展拜,禮房知悉,百官隨禮安徐。
傳于金普淳曰,明日祗迎,初二日祗迎,以初一日爲之,六月初五日動駕,以初六日擧行。
又以備忘記,傳于曰,明日祗迎處當祗迎,儀注時刻單子安徐,侍衛只入直,待下敎只入正時,次對進定於今日。
又以備忘記,傳于曰,噫,謩年夙夜一心,惟在宗國,心苶氣昏,何知月日?聞軍號聞狀聞後,始知久閟,得甘霈然後心可紓,此何由乎?卽一人。噫,今年雨暘適中,於今若此者,寔由昏耗誠淺而然,曷勝其悶?次對進定,意亦深也。今日次對,豈忍應文,令備局知悉。
傳于任希簡曰,聞下敎,今日次對,雖一人如有不入來者,都承旨入侍書入。
任希簡啓曰,大臣·備局堂上,依下敎來待矣。
傳于金普淳曰,內局入侍,次對同爲入侍。
傳于沈翔雲曰,竝入侍。
以備忘記,傳于洪良漢曰,前承旨韓光綮爲參知。
以備忘記,傳于金普淳曰,得甘霈前,何云其文?今番端午帖特停。
又傳于曰,方物朔膳進上陪持人,一體待令。
殿座罷後,政院·玉堂·藥房口傳問安。答曰,知道。
傳于金普淳曰,今予八十一歲,誠淺已判,其若追慕,昔范氏十日用心鬚皆雪。且周氏一成千字文亦然,而今予幾年用心,黑鬚生耳毛見,此一也。昔有氷魚冬筍,而一祝堅氷,而今予許多下敎,其應漠然,此二也。成湯六事,能得方千里霈,景公一善言星三舍,而今予若有誠,日杲杲雨漠漠,此三也。回臥靜惟自恧,靈臺何心,小人湯予已自量,予亦自定,聞霈然然後,其可飮也。今日內局知悉,其令速休,亦何心何顔,復臨今此門?明日祗迎安徐。
藥房口傳啓曰,更待下敎之意,已稟於筵中,目今悶迫之狀,亦陳於轎前,臣等退而聚首,恭俟召命。卽伏見備忘下者,有內局速休之敎,臣等愕然失圖,不勝抑鬱,玆敢詣閤求對。伏乞亟許召接,俾陳衷懇,千萬顒祝,惶恐,敢啓。答曰,此何誠乎?其若追慕,黑鬚復生,此何誠乎?其若憶昔,耳毛見乎,此何誠乎?其若爲民,春牟若此,此何誠乎?其若至懇,若是漠然,此何誠乎?方寸得雨,何敢期乎?嗚呼嗟哉,有一於此,對人其恧,況半十乎?其雖十日,得霈然後將飮。命寢祗迎,此心可見,靜臥堂中,見窓日色,自慨自嘆,卿等何守?速休速休。
以備忘記,傳于金普淳曰,噫,今予大覺,深嘆自恧者,莫效古人黑鬚耳毛,誠淺涼德,有倍乎前也。頃年故判書李廷濟謂予曰,今番得難得雨,此雖偶然,其言雖若此,七十一建明,猶聞霈然。於今已判,黑鬚何云,耳毛亦何謂?自恧自羞,供半減給,前三升後三升,而誦昔年肌膚何惜敎,猶有以一人代萬民心。自慨者誠淺,自恧者益耗也。
以備忘記,又傳于曰,今予自嘆者誠淺,須看問答,十歲前猶勝於今也。益耗已判,何心飮湯,何敢期必?自嘆而已。
藥房口傳再啓曰,伏承聖批,不惟不許召接,至有五事自省之諭,字字言言,側怛懇至,有可以仰格高穹,方寸之得,指日可俟。臣等聚首奉讀,不勝激感之至,第念天人相與之際,雖有感應之理,亦無取必之道,何殿下過費聖慮,一至於此哉?況且農家望雨,姑無時日之急,湯劑停進,實係保護之重,則臣等職在嘗藥之列,雖奉速休之敎,其可恬然奉承,自犯虧分溺職之罪乎?不得請則不敢退。玆又冒昧煩瀆,亟降兪音,千萬懇禱,惶恐,敢啓。答曰,今予深羞者,王祥·孟宗·王霸,亦何顔對自述問答也?猶若有淺誠,庶可見恤,卿等休焉。
藥房口傳三啓曰,臣等申控誠懇,冀承兪音,卽伏奉荐下聖諭,自嘆之敎,深於一節,對越之誠,溢於辭表。仰惟仁愛之天,豈無孚感之理,而第伏念古聖王側身之修,自有其道。未聞停廢常進之劑,自忽保嗇之方,則殿下今日之敎,豈不萬萬過中乎?臣等焦迫之極,不暇緩聲,更犯瀆擾之罪。伏乞暫借方寸之地,俾申顒祝之忱焉,惶恐敢啓。
洪良漢啓曰,領議政金相福,右議政元仁孫,有稟達事,來詣閤外請對矣。
又以吏曹言啓曰,獻陵令宋在淵呈狀內,身病甚重,勢難察任云,今姑改差,何如?傳曰,允。
任希簡,以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
左承旨臣吳載純疏曰,伏以臣老母宿疾,挾感添劇,咳嗽達宵,腰脅牽痛,呼噏不利,食飮全廢,委席呻喟,轉側須人。顧臣情理,實無離捨供職之勢,玆敢冒陳短章,略暴私懇。伏乞聖明,亟賜鐫削,以便救護,仍治臣瀆擾之罪,以肅朝綱,不勝幸甚。踏啓字。
甲午四月二十九日卯時,上御集慶堂。藥房入診入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。尙喆曰,夜間聖體,若何?上曰,一樣矣。寢睡·水刺,亦何如?上曰,亦一樣矣。進湯劑,上進御訖,仍行次對,內局先退。
甲午四月二十九日卯時,上御集慶堂。大臣·備局堂上,引見入侍時,領議政金相福,左議政金尙喆,右議政元仁孫,行司直具善復,判尹李景祜,行司直徐命膺,行兵曹判書洪名漢,行司直李章吾,禮曹判書閔百興,戶曹判書具允鈺,吏曹判書李潭,行副司直尹泰淵,戶曹參判鄭尙淳,吏曹參判徐命善,大司憲宋瑩中,行大司諫任希曾,工曹參議尹養厚,左副承旨金普淳,副校理徐有防,假注書魚錫光,事變假注書金應麟,記事官南鶴聞·曺遠振,以次進伏訖。相福等問候。上曰,一樣矣。日旱若此,民事誠可悶矣。仁孫曰,芒種尙遠,時候猶早矣。上曰,備堂盡入來乎?仁孫曰,多有未及來者矣。上曰,嗚呼,人之爲人,五倫而已。嗚呼,今予闕三,雖然,暮年一心,惟在宗國,若爲宗國,捨民誰先?國依於民,民依於農,予雖涼德,其於五倫,豈飾辭而言乎?來月在近,此心何抑?祗迎下敎後,靜思此亦文具,何則?氷魚冬筍,昔稱孝子,豈特孝乎?忠亦一也。噫,東漢王覇,見滹沱未氷,爲其君爲三軍曰稱氷。噫,氷澌猶料表,一刻堅氷,漢軍皆渡,王郞至而解氷。可見一理相通,而雖然,於三事,予則曰,心嘗謂未必然,誠然,豈不自恧,何以然乎?有至誠旣有氷魚冬筍,則嗚呼,予雖誠淺,嗟哉,一心其惟追慕,而其果追慕?昔范鎭爲其君後,十日對章,鬚髮俱白,予若有誠,至八十一追慕,黑鬚復生,耳毫見焉。嗚呼,忠孝本無二致,古人若此,予則反是,今日雖諸祗迎下敎,此亦應文,予心若何?雖然,此則豈曰無誠,而禮敢忽乎?下敎旣諭,此亦爲然後可爲,而嗚呼,旣曰,心許民國。大抵近年漕運,比前有效,而今番湖南聖堂三船,一時臭載,卽千餘石,誰知盤中食,粒粒皆辛苦。噫,此亦第二件事,昔伊尹,以一夫不獲所若何,今番倍其數,奚特不獲葬於魚腹?因漕運若此,亦豈比於推諸溝中?古人云一夫呼冤,五月飛霜,此豈比乎此?靜思今者之旱,卽予所召,何以曰予?其若謹飭,若越裳貢人,風靜便來,豈有是慮?此曰予者,而古人云方寸得雨。噫,曾聞悶旱,東禱西祈,於今其能乎?若此而其自便臥,何曰便乎?今予其臥猶勝故也。若此而何言方寸得雨?予曾見思傳,此豈子思言?卽述孔聖訓也。其中豈不云豫則立乎?嗚呼,今年雨暘,幾乎適中,昔則此月祈雨者多,今年倖免,今朔未過若此。嗚呼,兩麥中秋牟,已幾登場,而春牟久旱萎黃,以此推之,一牟雖登,一年若何,豈特此乎?勸學詩,亦不云乎?何云莫云今日不學而有來日者也。予則衰耄特甚,豈特月?亦莫知日,若此若此,若至來月,豈特田農,畓農若何?興惟及此,此心何耐?曰以心許宗國,於國爲民,若昔年松都科,今日京鄕吾民,豈惟予民,卽昔遺民也。若此三農,其若告歉,嗚呼,八旬有一,何顔對民。噫,傳所謂事有輕重,於今可謂稍輕,以予衰,何云輕重?況亦非大旱,則其何徑先,而此則不然。今處者非殿,其何爲也?亦在藏吹中,亦何言也?嗚呼,今諭許多祗迎,若未得霈,其雖祗迎,亦何安乎?昔高皇帝謂恭愍王曰,王若愛民,必有王子,猗歟盛哉,尙今誦焉。果未得雨,亦何顔伸禮?興惟及此,先後輕重亦末節,三昨軍號亦諭,此亦修省之道。且今日雲漢杲杲,雨意漠漠,憧憧沓沓,亦歇后語也。自今日分付廚院,減膳前則後日次擧行,今何若前?今日大殿所捧御供計下,下司䆃寺,此與前日減膳,大有異焉。其令修省,意得雨後,何待立秋?若前三日後三日,踰三日後復膳事,一體分付,以示予追慕爲民之意。何云贅說?再昨飭備局下敎若何,而今日旣命進定,則備堂闕焉者多,君與臣同心乎否乎?其亦視國如家乎?嗚呼,八十一歲君,猶思宗國,而嗟哉,備堂一何不諒?噫,不曰慢蹇,而只曰不諒者,其亦九經,體群臣之意也。出傳敎上曰,宣傳官一員入侍。出榻敎李翼鉉進伏。上曰,汝出往南郊,春牟之登場及高燥卑下處,麥穗形止知來,而幾日來得雨,則萎黃之麥,猶可回蘇乎?問于農民知來可也。上曰,注書出去,使之立馬。翼鉉·錫光,趨出分付後,錫光進伏。行司直朴相德·趙曮·趙重晦,刑曹判書尹東暹,行副司直尹得養,淸川君金鍾正,行副司直洪趾海·金相翊,追入進伏訖。上曰,再次下敎,不參備堂,業已下敎,而雖未聞昨日下敎,今日特命來待之後,何敢稱頉?不可無飭,竝從重推考。出傳敎上曰,西北道科,已擇日乎?百興曰,有待秋擇日之敎矣。尙喆曰,秋間有上候平復慶科庭試,而有待秋之敎矣。庭試擇日後,道科擇日似好矣。仁孫曰,道科擇日,與庭試擇日,無使相礙爲好矣。相福曰,儲穀不可不預分糶,今幾垂畢,畢分後,近有文書之勘報。備郞亦當發送摘奸,而先爲申飭諸道,或有朝令外濫分之邑,使卽査出狀聞,何如?上曰,依爲之。出擧條又啓曰,考績黜陟,旣載書經,生民休戚,專係守令,而居下考者多歸疲殘,有勢力者,豈皆善治,無勢力者,豈必不善而然哉?顧今殿最不遠,更爲申飭諸道,考績之際,陟明黜幽,一一公嚴,何如?上曰,所奏誠是,申飭諸道,可也。出擧條又啓曰,頃見翰圈時,奉敎李魯述,以在外,有削職之命,而非其罪也,敢此仰達矣。上曰,給牒敍用,可也。出擧條閔百興曰,今番所下上言,幾皆回啓,而其中二張,不可循例爲之者,敢此仰達矣。晉州居幼學河應淸上言,以爲其十一代旁祖,故領議政河崙,以元勳至於配享廟庭,而宗派中絶,香火靡托,諸孫相議,以河繼龍之子漢通,定爲王祀孫,而事異常格,臣曹不得循例回啓,下詢大臣處之,何如?上曰,大臣之意,何如?領議政金相福曰,昭穆之不繼,何以知之乎?右議政元仁孫曰,故相臣李陽元家,昭穆不繼,而其時因特敎立後矣。上曰,故例已多,特許立後,可也。出擧條又啓曰,平壤幼學金興垕上言,以爲其從高祖晉興君金良彦,以勳臣無後,香火靡托,諸宗相議,以從孫昌雲,欲爲立後,事係移宗,不可循例回啓,令道臣詳査狀聞處之,何如?上曰,見其祖同是孫,特許立後,可也。出擧條又啓曰,丙子胡亂時,居齋生莫不逃竄,獨進士羅以俊,招致守僕鄭信國,作布袋裹大聖五賢位版,使信國,跨馬負位版,追到南漢,而守僕以扈聖之功,有旌褒之典,齋生獨漏,故榮川儒生,前後呈單,非止一再,下詢大臣處之,何如?上曰,大臣之意,何如?領議政金相福曰,果如重臣所奏,進士羅以俊,使守僕鄭信國,背負聖廟位版,從行南漢矣,其時有參奉除授之命云,而其後十年登第榜目,書以進士,未知其故。當時褒賞之典,未及擧行,則今雖年久之後,宜蒙追施之恩,況守僕今已旌閭,故有此呈單之擧矣。左議政金尙喆曰,旣有公家文蹟,則此爲可據之端矣。右議政元仁孫曰,旣有文字之可據者,則褒賞之道,似與守僕無異矣。上曰,贈職可也。出擧條允鈺啓曰,繕工長木契,乃各處假家與圍排所入眞雜長木及排設抹木進排之貢物也。近來人心獰悍,毋論假家與圍排抹木,及其事過撤毁之時,本處下屬,東西奪去,一無見存,故所謂還下之規,名存實無,此固萬萬難支之端,而其外上司所屬之求索侵漁,各處婚喪時,分付借去,尤不勝支當,以貢人有限之財力,何能當無限之誅求乎?凡百物種,必由本曹而進排然後,始乃會減,而此則不然,定例所無之無價策應,亦無限節,事係上司,故貢人輩,㤼於牌囚,不得不惟令進排,亦不得一箇會減,如是而貢人輩,安得不負債渙散乎?以此呼訴,冀其救活,情亦可矜矣。此後各處之威力借去,上司下屬輩,侵漁徵索,假家圍排所入,公然奪去之弊,自朝家各別嚴禁,隨現痛治,至於政院春坊,無時奉命摘奸,等時假家,旣是定例之外,各別禁斷,勿爲擧行,而無論闕內外,諸上司雖一箇木,定例所載之外,不得捧甘取用,亦令該貢人,毋敢私相與受之意,出擧條嚴飭,則庶可無如前亂雜之弊,故敢此仰達。上曰,所奏誠是,依爲之。出擧條又啓曰,本監又有竹契貢物,其無價進排,婚喪時,各處借去,上司下屬輩,侵徵求索,亦與長木契一般,而至於懸燈竹之威脅奪取,大是該貢難支之弊,故前後申飭禁斷,不啻嚴明,而近漸解弛,比前尤甚云。國綱攸在,誠極寒心,此後若或有復踵前習之弊,則各司官員,各別論責,下隷移法司重繩,而亦令該貢人,策應數爻,限五日這這手本報本曹,以爲隨現嚴懲,俾無私相與受之意,出擧條嚴飭,何如?上曰,依爲之。五日手本,若有濫捧者,當該官員,草記嚴處,可也。出擧條又啓曰,軍作米未捧邑守令,解由拘礙事,新有定式矣,停捧令下後,未捧者何以爲之乎?上曰,旣命停捧,勿論可也。出擧條宋瑩中啓曰,請還寢罪人張光碩減律定配之命,依前下敎擧行。措辭見上上曰,勿煩。出擧條任希曾啓曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,勿煩。出擧條又啓曰,請還寢定配罪人全孝曾特放之命。措辭見上上曰,勿煩。出擧條大臣·備堂臺臣先退。上命錫光,奏備堂追擧案。上曰,今日下敎後,不參備堂,竝施不敍之典,亦倂勿差代。出傳敎上曰,噫,減膳後,民弊豈可不顧?今日當臨門,貢市人鄕民來者,其令待令,時刻單子安徐,只入正時,承旨以時服待令。出傳敎上曰,殿座處所,延和門矣。上曰,注書出去,摘奸宣傳官如入來,使之入侍。錫光出,與宣傳官李翼鉉進伏。上曰,水田有貯水乎?翼鉉曰,間或有乾涸處,而不至龜坼矣。牟麥則卑濕處麥穗茂盛,高燥處幾至枯損,而來月初旬內得雨,則秋事可以豐登云矣。上命退,諸臣以次退出。
甲午四月二十九日午時,上詣延和門。殿座入侍時,行都承旨洪良漢,右承旨趙英鎭,左副承旨金普淳,右副承旨任希簡,同副承旨沈翔雲,記事官宋景煥,假注書魚錫光,記事官南鶴聞·曺遠振,以次侍立訖。上具翼善冠·袞龍袍,以乘輿出通陽門,至延和門內,降輿殿座。良漢曰,今日殿座,左承旨有故,而同副承旨爲代房矣。上曰,貢市人使之先入,可也。貢人伏前,市人伏後訖。上命翔雲分付曰,今此悶旱臨門,非爲觀瞻,爾等如有冤狀,細陳無隱,可也。濟用監貢物,衣襨貢物,漁夫貢物,鷹師貢物,每當供上之時,其受弊之狀,予已熟知,爾等直陳,可也。翔雲曰,濟用監貢物,衣襨貢物,漁夫貢物,鷹師貢物貢人等,不爲來待云矣。上曰,必無弊瘼故也。繕工監軍契貢人曰,本監軍契,以至昨年進宴時,而無弊奉行,自錢三千兩,米三百石加劃之後,公然革罷,此實至冤也。上曰,戶判入侍。戶曹判書具允鈺進伏。上曰,此何故?允鈺曰,此則昨年蔡濟恭,爲戶判,臣待罪兵曹時,相議區處者也。軍契實爲兵·戶曹尾閭,故其時節目啓下,分四等,一千五百兩式上下,而每日雇軍五名,每名錢三錢或二錢五分式定給,而貢人等欠逋,限十年每年一千兩式,備納之意爲定矣。上命分付該貢人曰,此莫非汝等之過也,今則貢物有利,故汝等欲復入,此所謂寒進熱退者也。所當處分,而今日故置之,逐出可也。軍資監貢人曰,政院納白紙進排,堂上五十卷,郞廳十五卷,而原價之上下太低,紙品之需求太高,加定貢價,實爲顒祝也。上曰,汝等以劣紙請納,則無足怪也,貢價加定之請,極猥濫,退去可也。蠟契貢人曰,本契貢價,太半不足於進排所入,實爲難保之端矣。允鈺曰,此貢人之稱冤,固非異事也。上曰,左相入侍。左議政金尙喆進伏。上曰,蠟契貢人事,何以爲之乎?尙喆曰,義盈庫之貢價不足固然矣,而貢價若加下,則其弊必將紛紜而起矣,從貴上下,似好矣。上曰,從貴上下好矣。尙喆曰,此在任事之臣也。允鈺曰,臣當奉行矣。上命分付該貢人曰,特命戶判入侍,使之從貴上下矣。兵曹祭享色貢人曰,當初祭享時,五十名雇軍價布四十同,而近來雇軍多出行下,雇價之布,盡歸此輩,而使喚之時,稱以行下,不爲擧行,此實大弊。曾有具判書所定節目,元定五十名雇軍外,無得立額外雇軍事講定,而尙未施行矣。允鈺曰,以臣之所定節目施行,則必無弊矣。上曰,當依其時節目擧行矣。貢人等退出。上曰,市廛,有有勢士夫家·內司外上之弊乎?市人等曰,昨年特敎申飭後,無此弊矣。上曰,靑布廛出官帽後無弊乎?廛人曰,無弊矣。上曰,今日之事,非爲觀瞻,雖小小弊瘼,無隱可也。魚物廛人曰,本廛則有中都會往守樓院,先占物種,故本廛不得保存矣。中都會之出貿郊外則無禁,而本廛則有禁,故不得出,願依中都會例,出貿郊外而無禁也。上顧尙喆曰,何爲其然也?尙喆曰,中都會非不禁也,而潛商出往也。上命召貢市堂上洪樂性下詢。樂性曰,樓院果有中都會,而無可禁之道矣。上命分付該廛人曰,當令刑曹,必爲禁斷矣。市人等退出。上曰,今則無大段弊瘼矣。樂性曰,每月捧手本,而頻有臨門之擧,故人不敢犯矣。上曰,似是令行矣。命召入進上領來人。英鎭曰,進上陪持,皆受尺文下去,而但有嶺南陪持一名矣。命召入下詢曰,進上獻納之時,無操縱之弊乎?對曰,無之矣。上曰,嶺南兩麥,何如?對曰,兩麥俱無前大豐,而秋牟已食新矣。上命退出,命召入鄕民,下詢其居住。上曰,目今旱災,何如?皆對曰,旱不至太甚,旬望間得雨,則可以登豐矣。上曰,兩麥,何如?對曰,秋牟則大登,而春牟則間或不如秋牟矣。上命退去。上命召入排立軍中陞號軍兵,下詢旱災及兩麥,所對一如鄕民之言。上命退。上命入兩司亞長通望名帖,命英鎭讀奏訖。上曰,騎堂誰也?普淳曰,崔也,前日以特旨爲騎堂矣。上曰,時入直乎?普淳曰,然矣。上曰,承旨有闕代,參知崔爲承旨,牌招察任,房順房。出傳敎上曰,噫,俄者下敎,減膳雖過,意旣深也。仍命臨門,亦豈爲觀瞻?噫,昔殷成湯六事條問,得方千里雨,宋景公一言,徙熒惑於三舍,而嗟,今暮年竭心下敎,而太陽杲杲,雨意漠漠,是誰是誰?卽予卽予,豈特自恧對臣民,抑何心對方寸?嗚呼,彼小人湯,有何助予?今日用心,回臥聞霈然然後,何召內局?將以此下敎,副提調覆難,此則當觀勢爲之,而今者無應,一則予,二則予。纔諭,雖加於此者,於殿何有,方在藏吹中,亦何言也?今日只御供而已,何以表此心,於蒼穹亦何以仰謝?今日所捧御供中,加三升以下,表此心於蒼蒼,令廚院知悉,此後初日得雨前,依此例減焉。出傳敎上乘輿,尙喆進伏曰,臨門勞動之餘,湯劑何以爲之乎?上曰,得雨前何可飮?此俄者傳敎中觀勢二字,已十分商量矣。尙喆曰,俄者農民等,皆曰來旬望間得雨,尙未晩云,豈可若是勞聖心,而不進湯劑乎?上曰,予若追慕,則黑鬚豈復生,又有耳毛乎?上還入大內,諸臣遂退出。
甲午四月二十九日酉時,上御集慶堂。藥房入診,領右相同爲入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,領議政金相福,右議政元仁孫,醫官方泰輿,以次進伏訖。相福曰,日暮久矣,而湯劑未進,不勝焦迫矣。尙喆曰,臣等屢承却藥之敎,惶恐不敢仰請矣,然今年節候最晩,以耳目所覩記觀之,移秧尙早,秋麥已登,今雖不雨,安知此間,甘霔大至,今年爲大有耶?以聖心對越之誠,修省之方,必得大霈矣。上曰,雨意漠然,豈非可悶之甚者乎?旣已減膳,何心進湯耶?尙喆曰,今日殿座時,鄕民皆以秧役未忙,兩麥俱登陳達,則今之少旱,豈可惱聖心乎?減膳誠似過矣,而殿下一心對越,靡不用極,故臣等不敢仰陳,而至於湯劑之事,則固不當於修省之道矣,故敢此奉進矣。進湯劑,上良久乃進御。仁孫曰,殿下爲宗國爲下民,則保護之節,尤不可少忽,願留三思。樂性曰,今日殿座勞動之餘,不可不進三貼,臣雖萬萬惶悚,而更進一貼矣。上曰,今日二貼之進,卿等旣已持入,故不得辭也,此外則何敢更進?置之可也。命良漢讀奏湖西狀聞後,上曰,蔡緯夏,何如人也?仁孫曰,其人安詳善治矣。臣待罪松都,緯夏時爲經歷,與之共理,故細知其人矣。相福曰,臣往結城時,亦聞其人之治聲矣。上曰,其人今爲洪州耶?仁孫曰,然矣。上曰,今聞忠淸道臣啓本,濫載申飭,前後非一,則千石外,米千石加載,萬萬可駭,亦不申飭監官,沙格由外洋,亦涉無據,當該府使,令該府拿問,口招登對以奏。定山縣其皆拯得,而礪山府稅般,數雖不多,有未拯得者,元稅犯手,亦涉可駭,其在懲後之道,不可無懲,加刑一次事,下諭道臣,令各該衙門稟處。出傳敎樂性更進湯劑。上曰,過矣。仁孫曰,殿下使待罪宰相幾年矣,臣等俱入來,不能進連用者三貼,則豈曰臣分乎?齊聲仰請。上曰,一飮而止。三大臣及提調·副提調,皆起伏曰,何爲始作而遽止乎?建功天之所生,進建功是爲順天矣。上復進御,而猶未爲之盡也。命退,遂以次退出。
上在慶熙宮。停常參·經筵。
藥房都提調金尙喆,提調洪樂性,副提調洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。三公進前,都相奉勸,一則强飮,一則僅飮,仰惟俯悶,此心萬倍,命祗迎而停焉,臥此堂而用心,此何人乎?氣何暇諭?其雖某時,待敎入侍。中宮殿·惠嬪宮,口傳問安。答曰,知道。
任希簡,以都摠府言啓曰,今日入直內三廳,武兼禁軍及軍兵等,當爲中日習射,而自上方在減膳中,復膳間,依例姑停之意,敢啓。傳曰,知道。
以備忘記,傳于金普淳曰,中庸一部,誠也,大學一部,敬也,嗚呼,暮年益昏益耗,其若敬也,若是漠然,其若誠也,群何强忍?若此故愈漠,若此故自悶,千乘浮雲,萬機楚越,其何瞞歟?已聞鄕民,亦何勸歟?猶悔昨日,三公何公,六卿何卿?今予一心,追慕爲民,凡諸祗迎,其皆命停,自恧乘輿,可見予心。嗚呼,若此豈曰孝乎?
以備忘記,又傳于曰,本固邦寧,予聞乎昔。若欲本固,吾民重農,兩麥一登,其惜曷勝?由何以然?卽由一人,一人其誰?八旬何辭?瞻彼乎昔,能孚如響,嗟哉昏耗,多勉猶漠,豈云其先?凡事預立,其況暮年,爲民三農,今日杲杲,因昨三貼,興惟及此,食能下咽,後三日敎,其亦文具。待西成後,其宜復膳,諸道物膳,其亦停捧。北關曰豐,昨聞北民,予心若何?嗟哉此日,孰復勸湯,何顔乘轎?凡諸祗迎,其皆安徐,當蟄堂中。嗟哉問候,雖某時敎,見其窓日,何心酬應?
藥房口傳啓曰,臣等朝伏承問候批,而有待敎入侍之命,而卽下備忘,又有孰復勸湯之敎,何爲而過費聖慮,有此萬萬過中之敎也?當此連日憂勞,侵夜酬應之餘,聖候之診察,湯劑之進御,尤不容少忽,而日勢漸晩,召命尙靳,不避瀆擾,敢此求對,亟許持湯劑入侍,千萬伏望,惶恐敢啓。以承傳色口傳下敎曰,都提調止之然後,當進水刺矣。
以備忘記,傳于洪良漢曰,今者閟澤,一則豐亨,一則時體,豐亨心快抑,時體習快覺,甘霈必然,予則昏耗誠淺,期待者惟此也。大小群工,其令咸知焉,若此猶閟,嗟予昏耗,可益決矣。
以備忘記,傳于金普淳曰,一斗八升御供,今只有一斗二升,於予得矣。一日數合,此猶過矣,頤鬚若前然後,其將復見群工,自嘆者惟冥然。
以備忘記,傳于洪良漢曰,此時雖聞細雨下,悶心庶可少紓矣。
以備忘記,傳于曰,今年雨暘,倖以適中,因予涼德,加以昏耄,初夏只今,仲夏在明,須問兩麥,孰豐孰歉,一向若此,田何用鎌?興惟及此,予心先焦,瞻漢瞻漢,曷勝曷勝?昨已悔矣,今何復焉?卿等速休,以安君心,某時入侍,予量先矣。
洪良漢啓曰,時原任大臣,有稟達事,來詣閤外請對矣。
藥房口傳再啓曰,臣等冒進口啓,恭俟兪音,及伏承聖批,不許引接,至命速休,臣等益不勝徊徨悶鬱之至。臣等雖甚愚迷,非不知爲民之聖德,心切悶農,誠專望霈,而今玆小閟,不至爲害,昨日農民之奏,庶可俯燭矣。今乃過費聖念,靳許常進之劑,不思保嗇之重,豈不萬萬焦迫乎?臣等來伏閤外,申暴衷懇,亟加三思,特賜召命,千萬伏祝,惶恐敢啓。
以備忘記,傳于洪良漢曰,爲涼德,諭今來時原任,誠孚應昨已諭,一日悶其況再?何以然卽由予,問其本理中湯,旣減膳停伸禮。噫,此時何若常?加一貼其猶過,況三貼心竊悚,旣若此誠何孚?一猶過其況再,若是困食亦撤,嗟,一日問所食,一時食一合米,若此見御供過,猶今餘斗二升,食若此湯幾倍,一日飮升二合,比諸食加幾倍,亦例語予志固,誠若此食亦却,誠憧憧心沓沓,爲予言于守閤時原任。
以備忘記,又傳于曰,瞻雲漢瞻雲漢,曷勝悶曷勝悶?嗟此時嗟此時,何困君何困君?
以備忘記,又傳于曰,今予一心,一則追慕,一則爲民。明日何日?追憶庚子此月丁日,心膽皆隕,此時如以悶旱,兼此受困,噫,八十一歲,此何景象?噫憶昔何及,高高何能,而嗟哉時原任,將闕水刺,一何困予,此亦三字缺良可寒心。庸闒承傳色,其敢八字揚揚,陋矣此人,何足道哉?
傳于洪良漢曰,中官李興采,本以庸闒諂諛諸臣,莫知其君之心,記過事,分付內侍府。
傳于任希簡曰,中官申德龍決棍次,開陽門待令。
又傳于曰,中官申德龍下敎安徐。
傳于金普淳曰,禮房承旨入侍。
又傳于曰,禮房承旨,馳往奉審後,進排官摘奸,請承傳色回奏。
傳于洪良漢曰,內局·時原任大臣,同爲入侍。
傳于金普淳曰,藥房提調,持湯劑更爲入侍。
金普淳啓曰,新除授戶曹參議李得培,除拜後過三日不爲出肅,依定式推考警責,仍卽牌招察任,何如?傳曰,允。
又以侍講院言啓曰,本院說書金致顯,由限已過,卽爲牌招察任,何如?傳曰,允。
掌令李世孝啓曰,請還寢罪人張光碩,減律定配之命,依前下敎擧行。措辭見上答曰,勿煩。
任希簡,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
甲午四月三十日戌時,上御集慶堂。藥房入診,時原任大臣同爲入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,領議政金相福,領敦寧金陽澤,領府事韓翼謩,判府事李溵·李思觀,右議政元仁孫,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。相福曰,夜間聖體,若何?上曰,一樣矣。今則似有雨意矣。相福曰,然矣。尙喆曰,聖心靡不用極,必得甘霈矣。上曰,功塔不壞,在予道理,卽修省二字。相福曰,一心對越,靡不用極,而聖躬調護之道,尤不容少緩也。陽澤曰,湯劑之進御,與修省之方,俱爲所愼,不可少忽。相福曰,當進之劑,尙此不進,群下焦悶之心,曷可勝乎?翼謩曰,聖體安聖心安然後,對越之道,可以致之,保護聖躬,非湯劑則莫可。仁孫曰,聖心莫不以修省爲先,而修省之方,本乎聖躬之調護,然則聖躬保嗇之道,豈可少忽乎?上曰,如此則解弛矣。尙喆曰,堯時有九年之水,湯時有七年之旱,以兩聖人對越之德,所不免也。溵曰,方今對越之方,無過於湯劑矣。良漢曰,臣聞殿座時,有觀勢下敎,而今異於其時下敎,非區區之望也。上曰,其或下霈乎?尙喆曰,不久大雨矣。上曰,春牟豈不可惜乎?良漢曰,博施齊衆,堯舜病之,八路疆域之內,雖或有一二道春牟之失歉,何足以勞聖念乎?相福曰,雨不雨,不在湯劑事矣。命禮房承旨入侍。右承旨金普淳,入奏殿內無頉,祭物精潔,進排官無頉。上曰,祭物單子,奏之可也。普淳奏畢,命退去。諸大臣齊聲仰陳奉湯劑以進。上着笠而進御。諸大臣·三提調皆起伏曰,下情不勝鼓舞矣。請診候。上曰,置之。尙喆曰,臣萬萬惶悚,不敢復言加進一貼,而此後一貼,則似不可不進請,出送提調,更煎以入矣。上曰,今之不雨,意或時體建功而然矣,其皆退去,可也。諸大臣皆曰,何爲如是下敎乎?雖二貼,臣等以爲薪薪矣,當此日永之時,豈止於一貼乎?提調更進湯劑。上曰,無非時體豐亨矣。仁孫曰,殿下有何豐亨乎?皇天默祐,殿下受賀,何以謂豐亨乎?上良久進御,而未之盡也。溵曰,日長此極,而二貼猶未進,不勝鬱抑矣。尙喆曰,夜色已深,竊恐有欠於丙枕。臣等雖退去,不能用三貼之例進,焦迫甚矣。朝鮮之地,春牟之或不實,有若滄海之一粟矣。樂性曰,殿下惜春牟之不成,推此惜玉體之或損,則湯劑不當少忽也。命退,諸臣遂以次退出。
上在慶熙宮。停常參·經筵。
戌時,灑雨或下雨,測雨器水深三分。戌時,灑雨或下雨,測雨器水深一分。自戌時至初昏,灑雨或下雨,測雨器水深四分。戌時,灑雨或下雨,測雨器水深二分。
藥房都提調金尙喆,提調洪樂性,副提調洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。近者高高,昨日其猶庶乎,徹宵以待,漠然,曷勝心悶?此猶今悶,而嗚呼此日,庚子禫日,今月今日服闋,來月八日,若何?興惟及此,心膽皆隕。嗚呼,八十一,憶昔□□□氣何諭,亦何□□湯雖微,間下然後當見內局矣,昨夕强飮。
中宮殿·惠嬪宮,藥房口傳問安。答曰,知道。
以備忘記,傳于金普淳曰,追憶庚子,皆八十一歲,□□□□當詣禫禮舊邸,按永慕堂陛留咸一齋。予雖暮年,昨見着笠飮理中湯,豈爲孟浪人,何待時原勸?仍於永慕堂庭,飮建功而回,侍衛只入直皆時服,挾輦軍前後廂軍,皆依昨日例,皆入直。世孫祗迎儀註,留營·留陣·副駕轎·禁軍隨駕,皆安徐,當以駕轎,掩三窓,踰夜晝介,只備堂,三間石橋祗迎,待下敎只入正時。
傳于沈翔雲曰,如此悶旱時,豈乘駕轎?步輦待令。
大駕詣彰義宮後,世孫遣宮官問安。答曰,知道。
政院·玉堂·藥房口傳問安。答曰,知道。
以備忘記,傳于沈翔雲曰,曾前舊闕蓮池修整,必得甘霈,蓮池猶然,況川渠乎?南西門池塘,令當部,今日內部官,看檢修整草記,自惠政橋至五間水門,若有欠潔處,令濬川都廳洗滌後,其令草記。若是下敎後,令中官看審,若有欠潔者,回駕後,闕門殿座,當該部官,濬川都廳,當回示三匝決棍,着實申飭。
又傳于曰,回駕時,當歷臨內宗班廳,預令知悉。
又傳于曰,諸司預備。
大駕還宮後,政院·玉堂·藥房口傳問安。答曰,知道。
沈翔雲,以漢城府言啓曰,南西門池塘,部官,看檢修整草記,事命下矣。當該部官,分送兩處池塘,着實看檢,依傳敎修整已畢之意,敢啓。傳曰,知道。
又以濬川司言啓曰,因傳敎,自惠政橋,五間水門至,洗滌之意,敢啓。傳曰,知道。
傳于金普淳曰,旣已下敎,湯劑入之。
以備忘記,傳于洪良漢曰,其雨其雨,正謂今日,其何以然?其由一人。一貼二貼,其皆追慕,今勸三貼,抑何意乎?雖因時體,君何强飮?其若準三,寔負彼蒼,其若然也,何乘轎來?嗟哉內局,其宜速休,其若强請,予當坐庭中。
以備忘記,傳于金普淳曰,雖細雨,其命奏聞,雨聲能庶幾,此何然?感應理,豈在予?仰蒼穹,心切喜,先示意。
又傳于曰,得雨心喜,內局退去然後,自高廊當入處矣。
以備忘記,傳于任希簡曰,宣傳官二員,分送東西郊高燥處及平野,雨澤均霑與否知來。
傳于金普淳曰,莫重標信遲滯,當該承旨遞差。
以備忘記,傳于金普淳曰,承旨有闕代,豐原子前文學趙載翰爲承旨,牌招察任,房順房。
又傳于曰,大麥薦新後,宜直封進,而宣惠廳,皆宿乎?大麥若此,觀刈宜稟,不稟,禮堂亦宿乎?
又傳于曰,大麥封進,令禮曹·惠廳知入矣,尙今寂然,政院亦睡乎?
又傳于曰,大麥,命知入矣,該房亦宿乎?
又傳于曰,東西郊摘奸宣傳官,明日入侍時入侍。
任希簡,以戶曹言啓曰,依傳敎,恩全君禶,犀帶一部造給之意,敢啓。傳曰,知道。
以平安監司洪麟漢狀啓,義州松長面居軍人李枝況妻張召史等爛死·渰死事,傳于趙英鎭曰,令本道恤典擧行。
沈翔雲,以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
甲午五月初一日辰時,上詣彰義宮擧動入侍時,行都承旨洪良漢,左承旨趙英鎭,右承旨金普淳,左副承旨任希簡,右副承旨沈翔雲,同副承旨崔,假注書魚錫光,記事官南鶴聞·曺遠振,以次隨駕訖。上以駕轎,掩窓出資政門,至彰義宮。上還宮時,歷臨內宗班廳,御坐第一間,以乘輿還入光明殿時,命出前後廂軍解嚴標信。上御坐光明殿前楹,命良漢書下甲午五月初吉,千懷亘萬慕吟御製。上曰,作帖以入。良漢曰,揭板,何如?上曰,置之。良漢曰,藥房三提調待令矣。都提調金尙喆,提調洪樂性進伏。上曰,陟降所臨,故自內進一貼,此亦足矣。所下御筆,何如?尙喆曰,俄者臣等,伏見之矣,是聖上十年前揮灑筆法也。眼視,必有勝昔之喜矣,此邦慶也。上曰,得新筆故也,眼視豈有勝乎?尙喆曰,湯劑待令矣。上曰,此湯,使予忘民也。俄間臨永慕堂,故飮一貼矣。尙喆曰,此殿,卽甲午稱慶殿也。一貼更爲煎入,區區之望也。上曰,予於永慕堂,旣飮此湯,而卿言及此,予當進御矣。尙喆進湯劑。上曰,咸一齋飮此,此承慈聖之命也,非予飮也。進御訖。上曰,尙今不雨,君誰與爲君?予當宿德游堂傍四勿軒矣。尙喆曰,一貼則更待下敎乎?上曰,一則爲追慕飮此,一則爲庚子年飮此矣,今復有何所據乎?卿等速退。尙喆曰,再昨有三貼下敎,而未盡入,昨日有二貼下敎,而亦未盡入,今日則臣等退伏顒祝矣。上曰,速退。諸臣以次退出。
上在慶熙宮。停常參·經筵。
自辰時至午時,灑雨或下雨,測雨器水深一分。
藥房都提調金尙喆,提調洪樂性,副提調洪良漢啓曰,昨日舊邸伸慕,步輦還宮,至誠所格,甘霈隨霔。伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。忍過昨日,追憶昔年,此心千萬。其雖然,雨則喜,是誰賜?誠料表。氣何暇諭?待敎入侍。
中宮殿·惠嬪宮口傳問安。答曰,知道。
以備忘記,傳于金普淳曰,今日再明日,皆祗迎,儀注安徐,入直侍衛只入正時,皆依前。
金普淳啓曰,今日香祗迎時,承旨不可不備員,而左承旨趙英鎭,不爲仕進,卽爲牌招,何如?傳曰,允。
香祗迎罷後,政院·玉堂·藥房口傳問安。答曰,知道。
傳于洪良漢曰,御筆印本二件內入,各櫃以進,舊邸所藏石板及印本,亦以各櫃藏置,三公旣頒賜,原任一體爲之。
以承傳色口傳下敎曰,昨日御筆石上陰刻一件內入,一件入于世孫宮,三公·六曹判書·六承旨·兩館提學各一件賜給,一件及石板,藏于櫃子,置于彰義宮奉安閣。
以備忘記,傳于金普淳曰,五十五年舊邸揭板,誠是千千萬萬料表。監揭次知中官加資,戶郞陞敍,工匠,令該曹米布賞給。
以備忘記,又傳于曰,以洪聖源子,御筆連爲模寫,寫字官洪景運,特爲加資。
以備忘記,傳于沈翔雲曰,仍喜欲爲,次對,進定今日。
沈翔雲啓曰,今日次對,兩司長官,當爲進參,大司憲宋瑩中,卽爲牌招,以爲入侍之地,何如?傳曰,允。
又啓曰,大臣·備局堂上,依下敎來待矣。傳曰,引見,內局同爲入侍。
傳于沈翔雲曰,次對後,臨門有下問者,湖南進上領來人待令,承旨時服。
又傳于曰,延和門前邊排立軍安徐。
又傳于曰,排立軍安徐。
延和門殿座罷後,政院·玉堂·藥房口傳問安。答曰,知道。
吏曹口傳政事,以李爲知義禁,以李海重爲同義禁。
沈翔雲啓曰,新除授同義禁李海重,時無職名,令該曹,口傳付軍職,何如?傳曰,允。
兵曹口傳政事,副司直,李海重。
沈翔雲,以禮曹言啓曰,卽接獻陵參奉所報,則今此端午祭享時,兩官當爲備員參祀,而本陵令有闕未差,卽速變通云。令有闕代,卽令該曹,口傳差出,以爲備員將事之地,何如?傳曰,允。
吏曹口傳政事,以金樂賢爲獻陵令。
以刑曹參判閔弘烈上疏,傳于金普淳曰,旣行公,都承旨何如是乎?過矣,給之。
崔啓曰,判義禁具善復·同義禁李海重·李,持礪山前府使閔鏽口招,依下敎來待矣。
傳于洪良漢曰,內局入侍,坐直承旨·金吾堂上同爲入侍。
洪良漢,以吏曹言啓曰,今此宗廟各陵殿端午祭典祀官兼大祝,以侍從塡差,而時無職名人員,令該曹,口傳付軍職,何如?傳曰,允。
又以吏曹言啓曰,本曹正郞李有白,禮曹正郞李東馨呈狀內,俱以身病甚重,勢難察任云,竝今姑改差,何如?傳曰,允。
金普淳,以奉常寺官員,以都提調·提調意啓曰,東籍田封進薦新大麥,擇取秋麥中早熟者,昨日薦進,而親耕田所種大麥,乃是春麥,其成熟取稟,似在於今月旬間之意,敢啓。傳曰,知道。
又以禮曹言啓曰,健元陵·崇陵陵上石物塗炭修改,今此端午祭,兼告擧行事,啓下矣。兩陵,同奉一局之內,本曹堂上郞廳,依例兼進,以除廚傳之弊,何如?傳曰,允。
崔,以刑曹言啓曰,雖以全孝曾言也,臺臣爭執,予猶曰過矣,今聞領相所奏,闕外有呼冤者云,若漢丙吉問牛喘,心動問誰,卽其時饋飯之人云,況同氣乎?其令該曹,兩人問名特放後以奏事,命下矣。全羅道靈岩郡楸子島定配罪人全孝百,海南縣定配罪人全孝閔等,依傳敎竝卽放送事,發關分付道臣之意,敢啓。傳曰,知道。
趙英鎭,以漢城府言啓曰,依傳敎中官金命胤,黑山島永爲庶民,倍道押付之意,敢啓。傳曰,知道。
崔啓曰,廂軍庫直,令該曹喬桐府充軍事,命下矣。依傳敎罪人鄭興壽·金重興等,京畿喬桐府充軍,竝卽發配之意,敢啓。傳曰,牌直,亦爲待令於祗迎,而似混入,依一廂庫例,金重興拔之。
沈翔雲,以刑曹言啓曰,牌直,亦爲待令於祗迎,而似混入,依一廂庫例,金重興拔之事,命下矣。依傳敎,金重興拔之之意,敢啓。傳曰,知道。
忠淸監司安兼濟狀啓,公州呈以吏曹參議李命植,病重上去不得事。踏啓字。
沈翔雲,以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人無所捉,敢啓。傳曰,知道。
刑曹參判閔弘烈疏曰,伏以如臣滿體滓穢,寧復廁跡朝端,而惟我聖上,天地於臣,日月於臣,曲賜照諒,而開釋無餘,屢勤恩命,而湔滌不置,臣雖愚頑,尙有秉彝,顧何敢固守微諒,全無變動,不思所以仰承德意之萬一,而誠以其情至苦,其踪至危,昨春一出,雖緣於怵迫嚴命,積費撕捱,實出於萬不獲已。向者金吾除命,忽下於夢想之外,仍命臣父,使之督出,上而君言鄭重,指示可出之義,下而父訓諄複,責以義分之嚴,臣情到此,誠難自由,畢竟冒沒重違君親之命,祗肅喉院,義在嘗藥之重,昵侍前席,獲近耿光,至願幸隊,更無餘憾。卽玆秋曹新命,又出特授,召牌踵臨,俾卽察任,簡在聖心,寵踰微分,負累之臣,何以得此?聞命驚惶,繼以血涕。嗚呼,糞土賤品,何足有無於聖世,而特以簪履遺裔,不忍棄斥,終始眷顧,備加拂拭,臣非木石,寧不知感?心懷殞結,躬瘁竭蹶,卽臣區區自效之道,臣豈敢更事逡巡,自犯慢傲,而第臣危踪,終有臲卼,殆同履井之獸,傷弓之鳥。今若一出再出,有除輒膺,自同無辜之人,則跡近無忌,罪添唐突,此臣所以徊徨趑趄,不敢爲遽進之計者也。且臣偏母,年近七袠,素抱貞疾,近緣節序交換,脫着失宜,重嬰感冒,宿症兼劇,飮啖全却,眞元日鑠,臣方左右扶將,方寸煎熬。自來踪地之外,目下情理,亦無以離捨供職,玆敢隨詣闕外,瀝血陳懇。伏乞聖明,俯賜諒察,亟許鐫削,以便救護,以安私分,仍治臣違逋之罪,以嚴朝綱,千萬幸甚。批答在傳敎中
副校理李命勳疏曰,伏以天休滋至,邦籙無疆,寶算彌隆,聖體益康,臣民慶忭,曷有其極?仍伏念臣塊苫餘喘,頑忍苟延,祥制甫闋,萬念都灰,匪意玉署新銜,遽蒙省錄之恩,以感以惶,不敢他顧,章皇出肅,粗伸叩謝之忱,屢年逖違之餘,獲登前席,昵近耿光,臣之至願遂矣,榮幸極矣。從玆以往,雖卽退處丘壑,更無餘憾,窒於因仍盤礴,若固有之,實非私心之所敢出也。噫,臣之家,自臣曾祖臣以來,祖孫父子,世受國恩,前後筵敎,屢及先故,如天之德,闔門感頌。臣之諸父,不幸早世,臣與叔父,相依爲命,今又棄背,臣獨孑然生存,若其涓埃圖報之志,寸忱未泯,而才力譾薄,百無肖似,情事悲苦,望絶榮塗,今此見叨之職,揆以公私,萬無仍冒之勢。抑臣又有目下私情之萬萬悶迫者,臣之偏母,素有貞疾,殆近十數年沈痼,近因將攝失宜,諸症俱發,飮啖全却,氣息昏綴,臣方左左扶護,實難離捨,以此以彼,尤無進身供仕之路,玆敢短章哀龥。伏乞聖慈,俯垂矜察,亟許鐫遞,以便救護,仍治臣瀆擾之罪,以肅朝綱,千萬幸甚。踏啓字。
甲午五月初二日辰時,上詣延和門外。香祗迎入侍時,行都承旨洪良漢,左承旨趙英鎭,右承旨金普淳,左副承旨沈翔雲,右副承旨崔,同副承旨趙載翰,記事官宋景煥,假注書魚錫光,記事官南鶴聞·曺遠振,以次侍立訖。上具翼善冠·黑圓領袍,以乘輿出通陽門,至延和門內降輿,就板位祗迎訖。上還入大內,諸臣遂退出。
甲午五月初二日辰時,上御集慶堂。藥房入診入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,醫官方泰輿·鄭允協·慶絢·吳道炯·金季良·柳光翼,以次進伏訖。尙喆曰,夜間聖體,若何?上曰,一樣矣。寢睡·水刺,亦何如?上曰,亦一樣矣。尙喆曰,曾有前三日後三日下敎,今已得雨則復膳,宜矣。上曰,止之。尙喆曰,臣等昨日光明殿殿座時進一貼,而不能加進一貼,不勝罪悚抑鬱矣。上曰,今番雨,果得於意外矣。尙喆曰,感應之理不尋常,秋事之大有,自此可期矣。進湯劑,上進御訖。請診候。上曰,置之。仍行次對,內局先退。
甲午五月初二日辰時,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,行司直具善復,判尹李景祜,行司直朴相德,行兵曹判書洪名漢,行司直李章吾,行副司直趙重晦,禮曹判書閔百興,左參贊趙曮,戶曹判書具允鈺,刑曹判書尹東暹,吏曹判書李潭,行副司直李潤成·尹泰淵,同知中樞府事尹得養,淸川君金鍾正,戶曹參判鄭尙淳,行副司直洪趾海·金相翊,吏曹參判徐命善,工曹參議尹養厚,行大司諫任希曾,執義宋濟魯,校理李奭輔,左副承旨沈翔雲,假注書魚錫光,事變假注書金應麟,記事官南鶴聞·曺遠振,以次進伏訖。相福等問候。上曰,一樣矣。上曰,昨日摘奸宣傳官入侍。出榻敎李翼鉉·李廷彬進伏。上曰,東郊則高燥處亦有水乎?廷彬曰,高燥畓有水,而有水根畓則水滿渠矣。上曰,西郊則,何如?牟麥回蘇,而猶有登熟之望乎?翼鉉曰,然矣。上命退,宣傳官先退。相福曰,得雨前,未敢仰奏,而旣已得雨,秋成前減膳下敎還收,何如?上曰,待秋成可也,不然則今月後可也。尙喆曰,各道物膳,今不可停捧矣。相福曰,端午帖,以賀雨之意製進,亦何不可乎?上曰,必以今月爲期者,古人云勿以得雨而解心,必須待春麥登熟後復膳也。百興曰,此雨後登熟已判,初以憫旱減膳,今以得雨復膳,當然之事也。上曰,此賜雨也,非得雨也。尙喆曰,賜字·得雨,不可分而言之也,復膳草記,禮曹當入之矣。上曰,當以依前下敎爲敎矣。仁孫曰,各道物膳,非出民間,旣有會減,則豈可以憫旱而減之乎?相福曰,上下相持,有妨於靜而對越之道矣。上曰,今番雨後,若復乾涸,則豈非可悶乎?予當靜而俟之,待秋成可也。相福曰,此非如此下敎之事也,今則秋成已判,若預料其若何,則豈不有欠於事天之道乎?上曰,予若復膳,彼蒼豈不曰放恣乎?已下敎,待秋成可也。尙喆曰,聖上或有煩惱之時,則移惱於湯劑,此後則無或移惱於湯劑,區區之望也。仁孫曰,昨日光明殿進御湯劑,實出於追慕之聖心矣,若以視於無形,聽於無聲之義推之,則無處不然矣。尙喆曰,右相所奏誠是矣。殿下若進湯劑,則必將悅豫於上矣,湯劑更進,何如?上曰,藥房提調持湯劑,更爲入侍。出榻敎上曰,徑遞可惜,法曹參判,今適有窠云,前都承旨閔弘烈除授,牌招察任。出傳敎相福曰,平安兵使李仁康瓜滿,在來月,辭狀且屢呈,今姑許遞,何如?上曰,依爲之。出擧條又曰,金吾堂上甚不備,知義禁李廷喆,久未肅拜,同義禁李徽中在外,在外及未肅拜人,竝許遞,何如?上曰,依爲之。出擧條上曰,此時該曹,豈可久曠?未謝恩知義禁,在外禁堂,竝許遞,本府有口招以奏之人,其代,口傳備擬,牌招察任,其令備員開坐。出擧條相福曰,臣見闕下有呼冤之人。上曰,誰也?相福曰,前以全孝曾之妻上言,特命放釋,而臺臣爭執,臣不敢言,而其時孝曾兄弟二人被竄矣,聞有八十老母云,渠之所犯旣輕,則合有疏釋之道矣。上曰,其事實,何如?相福曰,當初孝曾等,素知鼎衍之寫手矣,其人適來,故饋飯,而在其時獄事前云矣。上曰,雖以全孝曾言也,臺臣爭執,予猶曰過矣,今聞領相所奏,闕外有呼冤者云,若漢丙吉問牛喘。心動問誰,卽其時饋飯之人云,況同氣乎?其令該曹,兩人問名,特放後以奏。出傳敎洪名漢曰,皇朝李提督奉祀孫李宗胤,上年有加資之特敎,而其時宗胤,方在草土,故不得擧行矣。今則聞已闋服,當爲擧行,而聞宗胤,時在參下云,直爲加資下批,有違格例,不可不一番稟定後擧行,故敢此仰達矣。上曰,特爲加資。出擧條任希曾曰,請還寢殺獄罪人河必雄,印信僞造罪人宋興三減律定配之命,依律處斷。措辭見上上曰,勿煩。出擧條又啓曰,請還寢定配罪人全孝曾特放之命。措辭見上上曰,纔已諭,此非相持者,亟停勿煩。出擧條宋濟魯曰,請還寢罪人張光碩減律定配之命,依前下敎擧行。措辭見上上曰,勿煩。出擧條臺臣先退。上曰,禮判進前。閔百興進伏。上曰,登俊試諸人畵像,幾已模寫乎?百興曰,文榜已盡畵出,而武榜亦幾盡模矣。上曰,此萬古所無之事也,所謂麒麟閣也,已畵者入之可也。上曰,坐直承旨與儒臣持問答入侍。出榻敎同副承旨趙載翰,校理李奭輔,修撰徐有慶進伏。上命大臣·備堂退去。上命奭輔·有慶·載翰,以次讀奏,各一章訖。命退,諸臣以次退出。
甲午五月初二日午時,上御集慶堂。藥房入診入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,醫官方泰輿,以次進次訖。上曰,諸承旨皆仕進乎?尙喆曰,然矣。上曰,趙載翰貌類故相乎?尙喆曰,然矣。上曰,貴矣。尙喆曰,此人爲宰時,治績多矣。上曰,然乎?尙喆曰,代雖太平,而不敢言已治已安,臣子之所當然也。然此時則時和歲豐,外無南北之憂,內無黎民之困,彼何有聖慮之用哉?進湯劑。上曰,湯劑於予太康矣。進御訖。尙喆曰,依例待敎矣。上曰,二貼足矣,止之可也。命退,遂以次退出。
甲午五月初二日午時,上御延和門。殿座入侍時,行都承旨洪良漢,左承旨趙英鎭,右承旨金普淳,左副承旨沈翔雲,右副承旨崔,同副承旨趙載翰,假注書魚錫光,記事官南鶴聞·曺遠振,以次侍立訖。上具翼善冠·袞龍袍,以乘輿出通陽門,至延和門內降輿殿座,命召入湖南陪持。上曰,汝何等人?對曰,吏人也。上曰,兩麥,何如?對曰,秋麥已登熟,春牟亦不萎黃矣。上曰,旱氣,何如?對曰,湖南則雨水適中矣。上曰,扇子櫃,道臣封進乎?對曰,外封則印封,而內封則書以臣謹封矣。上曰,如此,安有中間換扇之事乎?今日中官,來奏以京中,貿扇充貢云,此必是中官,求情債不得,故有此奏矣。汝無坐㤼,以實直告可也。中官,或內需司有求索之事乎?今日臨門,專爲此也。對曰,無是事也。上曰,何人曰,以京造?對曰,臣在外,故不知誰某,而以爲扇品劣,且京造云矣。上召騎堂韓光綮曰,陪持,自兵曹決棍次施威,嚴問其求索有無,廂庫庫直棍問以奏。光綮退出。上曰,前排入之,金命胤·朴道弘拿入。拿入後,上曰,前者臨門,專爲此等弊瘼,汝輩所目覩,古今豈有道臣封進之櫃,陪持私自換易之理哉?是汝等,求索情債,未充其欲,故有此奏也,直告可也。命胤曰,安敢有此事乎?捧上時開見,則有兩色,故奏之矣。上曰,次知中官年幼,不知翰林扇·僧頭扇,焉知京造?汝之所慫惥。汝以遐方之人,爲宦之子,着帽猶幸,敢生貪心乎?命決棍二度後,上曰,捧上時,汝見之乎,次知中官見之乎?命胤曰,眼同點檢,而有異色扇,次知中官曰,似是京造云矣,有此奏達矣。上曰,次知中官年幼,何知京造?命棍二度後,上曰,點檢時次知中官之坐次必深,汝必近坐,而有此奏,速爲遲晩。命胤曰,遲晩矣。上曰,予不受如此泛然遲晩,何樣討食而不充其欲,故有此奏乎?更爲棍問。傳命之際,宣傳官宋啓休多做錯,上命拿入。命胤,更棍一度後,上曰,予必受討食遲晩後,當止棍問矣。命胤曰,安敢有此事乎?更命決棍二度後,上曰,若難忍杖,則誣爲遲晩者,亦多有之,而汝則忍杖不服,必有討食之事也。不然則有釁陳,故欲生事之意也,汝旣遲晩,必直告遲晩曲折,可也。宣傳官李漢奎傳命之際,多致錯誤,上命汰去。韓光綮入奏曰,陪持,施威嚴問,廂庫庫直二名,各棍五度究問,而皆以爲渠輩不知曲折云矣。上曰,姑置之。光綮退出。上命分付命胤曰,汝使暮年其君,有此臨門之擧,死有餘罪。汝之得着紗帽幸矣,何敢如是?今日重治汝然後,外方之民,庶少紓矣。黑山島,永爲庶民,汝其知之。命拿出。至建明門外,上分付道弘曰,命胤旣遲晩,汝亦知之矣。此事,命胤所爲乎,汝所爲乎?道弘曰,今朝傳香時,臣則祗迎待令矣。上曰,然則汝必不知矣。命退出。上曰,凡此等事,從中作俑,心常爲駭。此專由乎討食未滿,故印封來者,敢曰二色,沖動年少次知中官,有此奏。若問作俑,非渠其誰?渠亦遲晩,而猶敢隱諱,萬萬可駭。若不嚴懲,何以懲詐貪頑?金命胤,黑山島,永爲庶民,倍道押付。出傳敎上曰,渠雖年少,亦知國體,則見欺於能猾廂庫,敢奏不當奏,茸闒莫甚。中官朴昌文,令內侍府刋名,廂庫庫直,令該曹,喬桐府充軍。出傳敎普淳曰,宋啓休已拿入矣。上曰,昨日標信擧行遲滯,而今又若此,所當處分,而今番則參酌,此後着念,可也。命退出。上曰,俄者李漢奎汰去之命安徐。上還入大內,諸臣以次遂退出。
甲午五月初二日酉時,上御集慶堂。藥房入診入侍時,都提調,提調洪樂性,副提調洪良漢,記事官宋景煥·南鶴聞·曺遠振,醫官方泰輿,以次進伏訖。尙喆曰,殿坐勞動之餘,聖體,若何?上曰,一樣矣。進湯劑。上曰,氣甚苶然,怪矣。尙喆曰,日氣陰濕薰蒸,故然矣。上曰,今日雨其無遠邇耶?尙喆曰,似然矣。上進御訖。上曰,明日減一貼,可也。尙喆曰,聖心每如是支離,在臣之道,豈不欲奉承,而顧今聖躬之調護,專在於此,敎不敢不進三貼矣。上曰,今而後尤以此爲篤信乎?命坐直承旨與判金吾入侍。內局遂退。
甲午五月初二日戌時,上御集慶堂。坐直承旨·金吾堂上,同爲入侍時,左副承旨沈翔雲,假注書魚錫光,記事官南鶴聞·曺遠振,判義禁具善復,知義禁李海重,同義禁李,以次進伏訖。命翔雲讀奏諸公事。翔雲讀至畿伯,以金太允殺妻事啓本,上曰,今聞畿伯啓本,太允之殺妻,萬無其疑,而安敢曰但不過一時乘憤而然?太允之妻,若道臣結語,旣有息而得夫,則亦非婚聚正妻,得太允之後,又得三箇息,則非常時反目可知。一時乘憤毆打無疑,而非特此也,其涉可矜者,太允其若物故,與前夫息四人,將至於何?思甚矜惻,律文已有減等之文,亦非循例酌處,旣受十五次刑,雖使貴分知之,豈有必報之心?噫,憫旱下敎,道臣旣已狀聞,皐陶曰殺,帝曰宥,況此乎?若得霈而寢焉,亦豈仁政?依其律減等,使本道定配事,回諭。出傳敎上曰,噫,憫旱得霈,此心可紓,則莫重貢扇,數若欠縮,其宜以奏,其雖不齊,各官匠人聚造之時,古今同然,而此則不然,敢曰此自京造作者云,渠非匠人邊首,則何以能知?此無他,持奏人茸淺,若臨門下敎,僧頭·翰林扇,其亦莫辨,京鄕何辨?此不過廂庫中有老猫,故聽此言而有此駭擧者。且設有是事,數不欠縮,京鄕何言?噫,此等時作俑,心常憤駭者,昔漢丙吉,不問殺人,問牛喘,噫,一相猶得體,況臨御五十年其君乎?噫,其君憫旱用心,渠亦目覩,而尤何敢若此?其尤萬萬無狀者。渠以淸北持犂鋤者,百年後爲忠臣,中官金處信之後,頭戴帽,身着冠帶,於渠可謂過分,則敢生鬧端徵索之計,作此萬古所無之事。若烹弘羊,此人南門外可烹,而旣得霈,雖貪吏爲後弊不烹,況此等孤雛者乎?雖然若不嚴懲,此等末世,後弊勝言。已嚴處而靜思,噫,金處信,特命旌門後,必有其嗣,故下敎,頃年一中官,體予意,艱得此人於淸北而來,以此懲羹,其誰復爲?然則金處信奉祀,其奴爲乎?莫若仍舊貫,其若徒年,三年後,自當來嗣,金命胤,仍其島限三年定配。朴昌文,年少穉騃之人,信聽命胤之言,不當奏而持奏,作此機關,使八旬其君,得霈之時,冒雨臨門,此律於渠亦輕。噫,雖然其祖,嗚呼庚子年,予則在藝文館,渠則居廬忠義廳者,噫昨日與懷之餘,渠雖螟蛉,是誰之孫?且昔則二人,今只有渠,內府若刋名,雖一時,渠則他人,刋名下敎特寢,亟施不敍之典。然則金命胤,雖在海島徒年之中,一釋之後,奉祀若前,朴昌文,此由茸闒而然,亦思其祖也。大抵此則雖若此,於本事,心猶未解。何則,此輩其欲葛藤,作此駭擧,心常憤惡者,其於節扇,其弊特甚。每捧時,必飭頭大體長,故近者油扇頭大,無異貼扇,故於沁都,得舊扇而來,以此下兩南較正,其後一中官,謂予曰,扇制若此,後無求者云,心常爲駭。故臨門時,已下敎嚴處,則今何敢若此?予亦知之,京中果有造扇者,而幾百扇子竹,何得而造扇?京中所有者,皆兩南來者,其本卽兩南,何云京造?有萬萬可駭者,設有是事,其扇一也。若孟子所云牛羊何擇,中官捧納而已,其君亦受而已,京鄕何擇?此予所以冒雨臨門者也。此輩此習,昔眞儒爲堤川縣監時報廚院,故詳知,渠焉敢若此?暮年若不嚴懲,此等末世,求索無厭,賄門大開,奚比於一時牛喘?冒雨臨門,蓋爲世道也。曾聞故豐原,自北京來,所奏譯官,例有尙方貿來者,故來納時,入差備門,若虎口云,豈特徵索?差備待令,若掌務官·禁漏官,辱說難堪而然也。於今予熟知此弊下敎,今無此弊,此等徵索,予亦詳知,何以然?昔年譜略較正時詣宗簿,有三韻通考一件,故問此何在此?答曰內入時,當給承傳色云,其見一微,百弊可知。酒房貢醒時撤其封,灌於銅海,醉數壺後,按籤竹復灌官封,心切笑之。酒房旣撤,今無此弊,今日此聞,可勝寒心。然洗踏足白,其若甚禁,亦有一偏,而今番事,萬古初聞。命胤爲忠臣參酌,必相謂曰,此人若此,其雖作俑,必也若此,略無忌憚。噫,莫云君衰,若昌文者,若楚人沐猴而冠,何足道也,而今予申申下敎者,爲衰世而然也,另飭內府,豈特內府?頃聞領相所奏,該曹·該廳捧稅穀時,其所作俑,暮年初聞,若此而民何措手足?噫,昔年因眞儒章,此後有若此者,有一律可用之敎,猗歟盛哉。尋常欽誦,今又有此。嗚呼,五十年臨御,年今八十一,只有人形之中官,若此,何足道也,而此習若長,末弊勝言?此予所以暮年兢兢者也,咸須知悉。出傳敎翔雲又進讀礪山前府使閔潚口招。上曰,此人年六十二矣,此後守令難以再莅矣,命書判付。上曰,金吾無滯囚乎?善復曰,然矣。上命退,諸臣以次退出。
上在慶熙宮。停常參·經筵。
孝宗大王忌辰齋戒。
藥房都提調金尙喆,提調洪樂性,副提調洪良漢啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。旣得霈,心雖喜,悶其湯,予用心,體此意,只兩勸。氣則一樣,待敎入侍。
中宮殿·惠嬪宮,口傳問安。答曰,知道。
以備忘記,傳于崔曰,惟憶古忠臣,今聞命胤有子云,豈特有焉?因資政後門五得,得藏御衣,已加資云,因此以覺,此豈賄子?旣玉園,渠欲同焉,作此神奇見能者,其渠遲晩,莫詳中誠此也,渠雖參酌此律,何惜,而其於朴昌文,見欺命胤,愚氣來奏者,昨已諭,予憶其曾祖庚子,特爲安徐。
以備忘記,傳于金普淳曰,今番甘霈,誠是千千萬萬料表,然水標六寸而止,昨雖下,其猶久足。噫,今予心若古人言,豈得雨解心,而昨請復膳,亦請封物膳,若此而雨何足也?噫,豈云西成,春年色黃者頓靑,若金縢大熟,聞春年亦登場云,然後此心少紓。令畿伯·兩都留守,察此狀聞事,下諭。
以備忘記,傳于洪良漢曰,噫,八十一,喜稅船順來,千餘石米,嗟兩人命,噫雨暘適中,何用於春年?其雖使然,中官中常信者,酒狂曰純直者,昨日作俑,此因愚而然。嗚呼,八十一,用心慨然,一何多?噫,其雖妥帖,亦皆嚴處,今日最悶者小人湯,昨勸三今勸三,何時停一貼?嗟哉,內局,暮年君心,宜諒宜諒。
傳于沈翔雲曰,內局入侍。
傳于洪良漢曰,內局入侍,坐直承旨與儒臣持問答,同爲入侍。
備邊司薦望,以崔東岳爲平安兵使。
傳于崔曰,明日世孫,亦當祗迎,只入直春桂坊待令。
又傳于曰,承旨入侍。
有政。吏批,判書李潭進,參判徐命善進,參議未差,右承旨沈翔雲進。啓曰,大司成,今當差出,而擬望之人乏少,外任竝擬,何如?傳曰,允。以洪檢爲吏曹參議,李昌伋爲副校理,任宗周爲兵曹參議,李枰爲吏曹正郞,南鶴遠爲禮曹正郞,李成運爲禮曹佐郞,權偀爲刑曹佐郞,宋煥翼爲監察,洪愼猷爲校檢,鄭晩淳爲大司成,李滿爲懿昭墓守衛官,戶曹正郞趙鼎鎭,仍任事承傳。
兵批,行判書洪名漢病,參判具㢞病,參議未差,參知韓光綮入直進。副司直,李命植·吳載純·任希簡·金漢老·李命勳。
洪良漢啓曰,今此端午祭穆陵獻官,前承旨任希簡塡差,而時無職名,令該曹,口傳付軍職,何如?傳曰,允。
崔,以刑曹言啓曰,金命胤,仍其島限三年定配事,命下矣。依傳敎,庶民罪人金命胤,全羅道羅州牧黑山島,限三年定配事,發關分付道臣之意,敢啓。傳曰,知道。
徐逈修,以訓鍊都監言啓曰,去夜無犯夜人,被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓,傳曰,知道。
甲午五月初三日辰時,上御集慶堂。藥房入診入侍時,都提調金尙喆,提調洪樂性,副提調洪良漢,記事官宋景煥·洪國榮·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。尙喆曰,夜間聖體,若何?上曰,一樣矣。寢睡·水刺之節,亦何如?上曰,近則善睡,亦進水刺矣。予氣似勝於前,湯劑之進三貼,亦過矣。時誦小學,年前之工,皆百遍故耳。因笑曰,頃日所寫字,意者信筆而成矣。尙喆曰,字劃有氣有精,何莫非建功之功耶?進湯劑,上進御訖。請診候,上曰,予脈予知,診之何益?尙喆曰,累日不診,今日診之爲宜。上許之,泰輿等以次診之,退伏奏曰,脈候左右三部度數調均,滑體胃脈實矣。上曰,脈度比前,何如?汝等所謂實者,以何功而然耶?季良奏曰,數日不診,故臣等不知脈度之如何而鬱抑矣。今診按則依前連勝,莫非建功三貼推來之功也。上曰,二貼外不進,可也。尙喆曰,三貼爲接續之功,不可間斷也,午時所進,願待下敎矣。今日中宮殿所封湯劑,將二十貼矣。上曰,好矣。上曰,左承旨許遞,其代,前承旨李鎭復爲承旨,牌招察任,房順房。出傳敎良漢奏關西雨澤狀聞。上曰,今番雨澤均矣。良漢曰,然矣。命退,諸臣以次退出。
甲午五月初三日申時,上御集慶堂。藥房入診入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,醫官方泰輿·鄭忠周,以次進伏訖。尙喆曰,午間聖體,若何?上曰,一樣矣。進湯劑,上進御訖。尙喆起伏曰,臣萬萬惶悚,而今日日氣甚不寧,異日雖進二貼,今日則三貼不得不進。上曰,無非時體矣。尙喆曰,朝者有鄭忠周入侍之命,故今方入來矣。上曰,使之按脈,可也。忠周入診退奏曰,脈候胃脈俱勝矣。上曰,皆一般時體也。尙喆請退更進一貼,上曰,依爲之。三提調先退,命坐直承旨率儒生,持問答入侍。臣景煥承命,與同副崔·校理李奭輔,修撰徐有慶進伏。上命輪讀問答後,命儒臣退去。命承旨奏京畿·湖西狀聞後,上曰,頃者旋遞,意爲其親,今者違牌,亦無乃此乎?右副承旨許遞,前承旨徐逈修爲承旨,牌招察任,房順房。出傳敎同副退後,三提調更進湯劑。上曰,昨日御製文,入于鐫銘否?良漢曰,今以石版刻之矣。上曰,登俊試人作帖畵像,見之乎?尙喆曰,見之矣。上曰,果有厥像惟肖者乎?尙喆曰,然矣。上進御訖,遂以次退出。
甲午五月初三日三更四點,上御集慶堂。坐直承旨入侍時,右副承旨崔,假注書魚錫光,記事官南鶴聞·曺遠振,以次進伏訖。上曰,今聞長湍中官狀聞,此亦料表。憶昔爲坤殿,此心若何?旣聞安於祭廳,祭文製下,令該府使致祭,今當更卜,今番着實占得,造墓軍,亦令道臣分付,於今卽兩禮葬,依此擧行,擔持軍,亦令本道定給。出傳敎命書鰲興府院君致祭祭文訖。上曰,注書誰也?曰,魚錫光也。上曰,注書出去,畿營則使之自門隙分付,而祭文則卽令精書,開門後卽爲下送,而祭文,直送本府乎,或歷畿營而下往乎?誰當持往,政院書吏陪往乎?知入。錫光趨出問入奏曰,祭文則香室陪書吏奉往,而經由畿營後下往本府云矣。讀奏諸公事訖,上命退,諸臣遂以次退出。
上在慶熙宮。停常參·經筵。
孝宗大王忌辰。
藥房都提調金尙喆,提調洪樂性,副提調洪良漢啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。聞畿甸狀聞,尙有欠足處,心何弛乎?此由日三貼而然也,氣何暇諭?待敎入侍,然寢睡連日差勝,此果是湯功歟?
中宮殿·惠嬪宮,口傳問安。答曰,知道。
洪良漢啓曰,今日香祗迎時,承旨當爲備員,而同副承旨趙載翰,不爲仕進,卽爲牌招,何如?傳曰,允。
香祗迎罷後,政院·玉堂·藥房口傳問安。答曰,知道。世孫宮,政院·玉堂問安。答曰,知道。
沈翔雲,以禮曹言啓曰,卽伏聞原豐府夫人喪家之言,鰲興府院君墓破舊墳,則以有水患,今已出柩云,凡國舅府夫人遷窆,破舊墳出柩時,中宮殿有望哭之例矣。今亦依前例,中宮殿,當有望哭之禮,儀注直爲書入,而望哭時刻則隨時擧行,何如?傳曰,允。
鰲興府院君出柩時,大殿·惠嬪宮·世孫宮·嬪宮,政院·玉堂口傳問安。答曰,知道。中宮殿,政院·玉堂單子問安。答曰,罔極。中宮殿,藥房口傳問安。答曰,罔極。中宮殿,朝廷·二品以上·六曹堂上·大司諫單子問安。答曰,罔極。
以備忘記,傳于沈翔雲曰,問候批答已諭,果復雨,雲觀單子以到,心喜曷勝?
以備忘記,又傳于曰,此時爲民,前用心,聞雲觀報,此則心雖喜,昨夜旣命憶昔,興懷曷勝?
以承傳色口傳下敎曰,知敦寧已承命給馬祭文中,以本府使塡之矣,以知敦寧書塡。
以備忘記,傳于沈翔雲曰,古語高髻廣神譏,今番節扇太長,至於八寸餘,此若扇頭,或中官怪飭,此亦時體而然也。此八十一初見,此後兩南申飭。
金普淳啓曰,假注書魚錫光,身病猝重,勢難察任,今姑改差,何如?傳曰,允。
假注書魚錫光改差,代以金重燮爲假注書。
假注書金重燮在外,代以沈鏗爲假注書。
洪名漢,以吏曹書啓曰,今此端午祭溫陵獻官,前承旨趙英鎭塡差,而時無職名,令該曹,口傳付軍職,何如?傳曰,允。
沈翔雲,以禮曹言啓曰,去四月二十九日所下傳敎中,自今日減膳,得雨後踰三日復膳事,命下矣。旣得甘霈,昨日筵中,亦已陳請,自明日依例復舊封進之意,分付,何如?傳曰,以心喜心,猶有西成,其何遽然?宜再敎焉,旣諭下敎,則今何草記,曷勝慨然?
以承傳色口傳下敎曰,百爾思之,無更飮三貼之心,其止之。若更請,則當闕水刺,計貼數之,首扁鵲飮焉。
藥房口傳啓曰,俄者入侍旣陳待下敎之請,日已向夕,方切顒俟,卽伏承口傳下敎,辭旨甚嚴,不許召接,臣等相顧愕眙,不勝萬萬悚悶之至。日氣陰濕,勞動旣多,此時常御之劑,尤不宜減進,反復思量,實難奉承,玆敢不避瀆擾,冒昧陳懇。伏乞暫下持入之命,俾進煎待之劑,惶恐敢啓。以承傳色口傳下敎曰,內局退去然後,當進水刺,其止之。
傳于洪良漢曰,內局入侍,摘奸宣傳官同爲入侍。
又傳于曰,內局入侍。
徐逈修,以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。又以左右捕廳言啓曰,去夜犯夜人,無所捉,敢啓。傳曰,知道。
甲午五月初四日辰時,上詣延和門外。香祗迎入侍時,行都承旨洪良漢,左承旨金普淳,右承旨沈翔雲,左副承旨徐逈修,右副承旨崔,記事官宋景煥,假注書魚錫光,記事官南鶴聞·曺遠振,以次侍立訖。上具翼善冠·黑圓領袍,以乘輿出通陽門,至延和門內降輿,就板位祗迎訖。上步出建明門外乘輿,自崇明門入秉禮門降輿,御光明殿前楹。命翔雲書延和祗迎,書示沖子御製,本固邦寧,書示沖子御製。上曰,戶房·承旨以冊粧䌙,一件入東宮,一件內入而墨札,可也。上命翔雲讀奏祭報府,上曰,禮房承旨詣太室,奉審以來。上曰,右副承旨往驪州,寧陵·英陵奉審以來。翔雲及承命出去。上下殿俯伏,上命召宣傳官二員。李翼鉉·李亨運進伏,上曰,一則往東郊,一則往西郊高燥處,牟麥蘇醒與否及胚胎與否知入。上命騎郞,騎馬二匹立之。良漢進伏曰,藥房都提調來待矣。上曰,何爲如此?其令勿入。藥房都提調金尙喆·提調洪樂性進伏曰,極爲惶恐,而屢日下雨之餘,地氣陋濕,今何久此露坐也?乍御前楹,以待奉審承旨之入來爲好矣。上不答移時,翔雲還奏曰,修掃處精潔,祭物精潔,諸執事亦無頃矣。上命讀奏祭物單子訖,上曰,予當自此還內,諸臣退去,可也。諸臣以次退出。
甲午五月初四日午時,上御集慶堂。藥房入診,時原任大臣·宣傳官同爲入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,領議政金相福,領敦寧金陽澤,領府事韓翼謩,判府事李溵·李思觀,右議政元仁孫,宣傳官李翼鉉·李恒林,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。尙喆曰,日氣陰濕,早爲勞動,聖體,若何?上曰,一樣矣。進湯劑,上進御訖,上曰,東西郊摘奸宣傳官入來耶?尙喆曰,然矣。翼鉉·恒林進前,上曰,東西郊雨後牟麥,何如,而溝澮之流,亦何如?翼鉉·恒林對曰,秋牟已爲黃熟,或爲刈去,無復可論,春牟旣黃者還靑,似有芃芃之望矣。命退去,尙喆曰,水根畓則有水,乾畓則澆洽可耕矣。相福曰,今日勞動頗多,聖體,若何?上曰,一樣矣。翼謩曰,如臣之賤,未敢日日承候,罪悚萬萬矣。今聖上玉體康健,行步如常,傳香諸節,一依平昔,不勝頌忭矣。相福曰,聖上對越之誠,修省之德,果得甘霈,又行祗迎,不勝慶祝矣。此豈非建功之效耶?上曰,卿等之言,過矣。溵曰,建功功效言不可勝諭。尙喆曰,今春玉候之欠和,似非尋常,而旋得翼瘳之慶,推此觀之,則建功之效,不可謂無矣。上曰,今春則予果再生矣。相福曰,觀此則建功其可忽乎?上曰,藥房提調持湯劑,更爲入侍。出榻敎提調復進湯,上進御訖。上曰,中宮殿進御人蔘,粟米飮,參錢重煎入。出榻敎命諸大臣退去。良漢奏京畿漕運狀聞後,命書傳敎曰,今聞實云,同副承旨許遞,其代,參知韓光綮爲承旨,牌招察任,房順房,其代,噫憶豐原,除授旋遞可措,前承旨趙載翰除授。命退,遂以次退出。
甲午五月初四日戌時,上御集慶堂。藥房入診入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,醫官方泰輿·鄭允協·慶絢·吳道炯·金季良·柳光〈翼〉·洪愼讓·康命徽,以次進伏訖。上曰,服藥若常飯乎?進湯劑,上退御訖。命書傳敎曰,噫,八十一歲,悶深者甚,書諭朝鮮有缺人,聞孔訓,過猶不及,卽聖人語,君衰年耄,若全托則强請可也。今者三貼,若身三省,若倫三綱,不思闕一,而陋矣諸扁鵲,若缺人,煎湯奉鈔爲能事。且問世人,此等大劑近千貼,人蔘亦幾至百斤,且過半百斤,此過乎,否乎?噫,此湯可謂惑世惑人,自公卿至匹庶,或曰神丹,亦曰金丹,此等世界,萬古初見。故頃者書付闕門,無一人應,此亦有諸己而後非諸人,予若當,爾輩必曰嗚呼此湯,大劑也。嗚呼,吾君,涉九旬年,而脾胃美,能受飮,故具尙無頉,此豈先文者乎?其若有頉,將若之何,雖悔奚及?吾君悶,其亦第二件事敢來,何可搥鼓?其撞申間鼓云,予當特坐其門,更令其撞,宜招二資賞百金,而各皆用謀含枚而不應,此亦時體。雖然每問儒後爲此事也,今聞來之,故問其幾人,而一人而亦問本事,不過干恩,問而默默而已。內局守閤,欲書諭此意,而前日承書者,皆於諱午祭執事,召他閹緊命書,此亦時體。中小豎故詳若莫辨字樣,令殿枉書乎?無可於何强召,雖然莫扁鵲奉鈔來,若捉虎而來。嗚呼,豈特八旬?若是度日,雖八百何貴?更爲書下,噫,雖萬朝鮮人,豈慷慨者乎?咸廳此諭能解此悶焉。良漢讀奏海西·湖西·統營稅船,雨澤農形,倭船狀聞後,命退,遂以次退出。
上在慶熙宮。停常參·經筵。
藥房都提調臣金尙喆,提調臣洪樂性,副提調臣洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。八十一逢令節,憶昔年,懷千萬,旣洞諭,冀應旨。氣則一樣,待敎入侍。
中宮殿·惠嬪宮,藥房口傳問安。答曰,知道。
藥房口傳啓曰,朝啓請診,伏承待敎之批,而俄者臨門,乃示靳許之意。日已過午,召命尙遲,臣等聚首顒俟之際,卽下備忘,至有却湯之敎,臣等,相顧愕眙,益不勝憂悶抑鬱之至。以聖上望九之齡,爲民惻怛之誠,若是其懇至,臣等雖無狀,亦豈不感動,而對越之道,不關於常進之劑,保護之責,尤在於勞動之餘,玆敢不避煩猥,冒陳衷曲。伏乞特降兪音,俾卽奉進,千萬懇禱,惶恐敢啓。無批答
備忘記,傳于洪良漢曰,甘霈後,其猶悶,其何由?小人湯,豈特此?禮曹草畿甸狀·湖西聞,曷勝悶?顧監營雖懸賞,皆用謀,嗟,此心何以表?惟金丹今何飮?停一貼,當酬應,其若前,內局休,予志定,孰敢勸?
備忘記,傳于沈翔雲曰,今朝見太陽,豈特悶?心亦焦。噫,六寸甘霈,其雖解渴,何云登場?當詣玄明門,咫尺瞻社壇,仰表國君守社意。令禮承旨,踰武德門,奉審壇壝來奏後,當入此,自內繖扇侍衛安徐。承旨·翰注皆以時服,踰中日廳西道來待,承旨當此門奉審壇內,正廊亦看審,承旨騎馬宣傳馬,武德門先開皆待令,當自內時刻安徐。
假注書沈鏗在外,代以李顯默爲假注書。
以咸鏡監司李重祜狀啓,永興籠巖里居幼學張龍翼妻韓氏等燒死·囕死·渰死事。傳于金普淳曰,令本道恤典擧行。
備忘記,傳于洪良漢曰,見得霈,田疇足,只六寸亦數分,其雨其雨,猶冀霈然,太陽照其快晴,漢靑靑心沓沓,此何以然?一人衰耗,以一代萬,卽予苦心,亦問其由,恣飮此湯,其欲仰謝,惟在却湯,其令內局,知予此意。
傳于沈翔雲曰,坐直承旨入侍。
傳于韓光綮曰,坐直承旨竝入侍,而禮房承旨持祭報府入侍。
傳于韓光綮曰,聞疏儒到闕門外,興化門西挾仍留儒生,待令于門內。
傳于沈翔雲曰,承旨與疏儒入侍。
傳于沈翔雲曰,開陽門留門奉審承旨入侍。
沈翔雲,以弘文館言啓曰,新除授副校理李昌伋,時在忠淸道公州地,經筵入番事緊,請斯速乘馹上來事,下諭。傳曰,依啓。
韓光綮,以備邊司言啓曰,全羅右水使李應爀,連呈辭狀,實沈篤,難以察任,今姑許遞,何如?傳曰,允。
執義宋濟魯啓曰,請還寢罪人張光碩減律定配之命,依前下敎擧行。措辭見上答曰,勿煩。
徐逈修,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午五月初五日辰時,上御紫極門。殿座入侍時,行都承旨洪良漢,左承旨金普淳,右承旨沈翔雲,左副承旨徐逈修,同副承旨韓光綮,記事官宋景煥,假注書李顯默,記事官南鶴聞·曺遠振,以次侍立。藥房都提調金尙喆,提調洪樂性,同爲侍立。上命禮房馳往社壇奉審,又命宣傳官奉審神室曲墻周垣內外。上下敎曰,如有不潔處,則必一一捉來,而若欺隱,則當坐建明門矣。上曰,禮房誰也?良漢曰,沈翔雲矣。上曰,社壇相望之地乎?良漢曰,然矣。命逈修書書示沖子御製。翔雲還奏曰,臣馳詣社壇,奉審神室內外則精潔矣。上曰,入直官員,誰也?對曰,令金振鐸也。上曰,誰也?尙喆曰,湖南文官矣。宣傳官李益炫還奏曰,臣與承旨,同往奉審則精潔矣。上曰,社壇,果好基址矣。良漢曰,然矣。左廟右社,自成基址矣。上曰,松都社壇遺基,何如?尙喆曰,臣曾見之,亦好矣。上曰,仁慶舊基在前乎?翔雲曰,然矣。上曰,仁慶舊基丹杏進上,舊主人子孫若有之,使之來待。良漢曰,御製中寔由三貼之句,王言重矣。豈可以此等下敎,書諸文字乎?尙喆曰,豈以由三貼爲敎乎?上曰,雨澤之靳,寔由於此矣。尙喆曰,俄見畿伯狀聞,則秋牟旣登熟,春牟黃色頓靑,今則尤不可以此用心矣。上曰,果然乎?今雨可謂萬萬料表,孟子亦云勃然而興矣。命逈修又書御製,書畢,命書帖以進。翔雲奏曰,丹杏進上人來待矣。命招入,李德基進伏。上曰,汝是進上人孫子乎?德基曰,臣父爲之矣。翔雲曰,德基之父李世謙來待矣。命招入,上曰,汝年幾何?對曰,八十一矣。命書傳敎曰,今者臨門,意蓋爲民,旣來咫尺,故召見,昔年丹杏封進人,尙今存焉。年八十一而資至嘉義云,於渠足矣。然旣召見,其何泄泄?其子觀象監生徒李德基,特爲加資,仍付實僉知,其令今日口傳下批。出傳敎仍又下敎曰,仁慶宮舊基居人李世謙,衣資食物,令該曹題給。出榻敎上還內,諸臣以次退出。
甲午五月初五日申時,上御集慶堂。藥房入診入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽·白文昌,以次進伏訖。尙喆曰,今日早爲勞動,聖體,若何?上曰,一樣矣。寢睡·水刺,亦何如?上曰,亦一樣矣。尙喆曰,朝者殿坐時,仰瞻天顔,則玉色稍少光潤,臣等不勝焦悶矣。無乃以天旱用慮而然乎?今兩麥登場,秋成卽遠,何如是其憂勤耶?王候調和然後,民事可念也。上曰,天旱,以湯劑之進也,聞秧地已涸,豈不悶切?尙喆曰,聖心靡不用極,今雖小旱,安知得甘霔,不爲豐耶?樂性·良漢曰,民事不可緩也。然玉體慶寧然後,可以爲之,康寧之道,非湯劑則莫可。尙喆奉湯碗,拜手而進,上進御訖。請診候,上曰,置之。固請,上曰,試觀,可也。泰輿等入診,奏對如前,而道炯·季良·光翼·愼讓·命徽奏曰,脈候大體依前,而滑動,稍似不如前矣。尙喆曰,聖心過用憂慮,而勞動則極多,何爲不如是也?上曰,予脈予知,而沈微,則醫曰一樣,發動則醫曰勝矣。不足信也,但道炯之言,是矣。命書傳敎曰,嗚呼,昔年庚子憶昔窩,有聞於玄悌綱者,近者下敎,大抵按脈重大,其雖昨今奏,焉敢頻復而然也?雖然今欲豐亨,何由乎哉?嗟哉,予年謹,無所慮而然也,若此脈,何循例?昨聞都提調所奏,按而若推之,故思賢閣,自按其動過。故問於李泰元,予若此,故常稱,而近來若何知脈,而動則數,微則沈,雖五尺童可知。近年果不若其時,近者自按,少勝於前,聞此奏,昨按無實,賢閤自笑曰其言果非誣也。須觀今日御製,以予心,服湯猶過,都提調奉來,故雖强飮,脈何許也?初則靳許自按,實於昨日,故欲聞其奏,許也,果一樣云,心竊笑而怪焉。大抵局方規模,從行首行首一唱,莫敢二焉,卽古例也。待畢按,欲爲下敎,吳道炯·金季良·柳光翼·洪愼讓·康命徽所奏誠實。擧直措枉,孔聖攸訓,聳一勸百,亦王者政也。誠實奏脈五人,各熟馬一匹賜給,以示予暮年勸奬之意。尙喆曰,臣萬萬惶悚,而半日勞動之餘,三貼之減,不勝下情之悶迫,願少退待下敎。上曰,予今日則一貼之外,初不欲爲之,卿奉進,故不得已飮矣。旣飮一貼,則二貼,必强萬已,一貼更煎以來。提調退去,監煎更進,上良久乃進御訖。尙喆曰,旣進二貼,慶幸大矣。此後一貼,何以爲之?上曰,二貼猶過,三貼之問,誠異矣。良漢曰,俄聞醫官之所奏,三貼之減,極爲未安矣。上曰,退去,可也。予有欲飮之時,則雖夜必召矣。尙喆曰,聖敎當矣。遂退出。
甲午五月初五日申時,上御集慶堂。坐直承旨竝入侍時,右承旨沈翔雲,同副承旨韓光綮,假注書李顯默,記事官南鶴聞·曺遠振,以次進伏訖。命翔雲讀奏長陵忌辰祭報府。讀畢,翔雲奏曰,內局隨來,伏庭下矣。上曰,入侍。命翔雲讀奏各道農形賑恤漕運狀聞。讀至京畿,上曰,今已畢賑乎?金尙喆曰,非但京畿,諸道皆已畢賑矣。命韓光綮取來囚徒案。讀畢,命書傳敎曰,今當憫旱時,輕囚一何多乎?若此而欲雨不雨,其勢固然,曷勝寒心?待辜限一人外,卽爲放釋事,分付。外方旣諭,況京中乎?非人非鬼,可矜者此輩,十二日疏決事,分付該曹。出傳敎坐直先退。
甲午五月初五日初更三點,上御集慶堂。承旨·儒生同爲入侍時,同副承旨韓光綮,假注書李顯默,記事官南鶴聞·曺遠振,儒生閔光德,以次進伏訖。上曰,注書出去,使內局掌務官,持玉樞丹及祝文,祭物單子·儀注竝持入。賤臣出招掌務官以入。命疏儒進前,閔光德進伏。命讀疏錄後,仍命讀疏。上曰,穆廟旣已賜額,先王朝,又爲賜額,且御筆眞本,豈有下送之事乎?必是模寫者也。對曰,不然矣,是眞本也。上曰,豈有是理?且設令兩朝皆賜額,汝輩所請予繼述者,又將何請乎?對曰,五十年臨御,繼述聖孝,必有感者,故仰奏矣。上曰,汝必聞平壤儒生事而上來矣。對曰,平壤儒生,臣未知,而但聞直路儒生設科之令矣。上勵聲曰,汝必是希覬而來矣,兩朝豈眞有賜額之事乎?甚無據矣。當一竝停擧,而斟酌不爲在白川儒生輩,無異設科矣,速爲退出。儒生退出後,上曰,此疏不可褻慢,上番持往,藏于史庫西樓,可也。命掌務官入侍,金光顯進伏。下詢神農祭規例後,命取來玉樞丹祭文。對曰,祭文則行祭後,卽爲燒火,故未得待令矣。上曰,汝輩又勸建功,而不能擧行此等事乎?命取來香室所置祭文原草,賤臣承命持入,命光綮讀奏。讀畢,命書傳敎曰,五月五日內局祭神農氏,雖曾聞,莫知本事,己丑,聞其涉褻慢,命建廳奉安,意蓋在矣。今聞造三間廳,一間奉安位版,二間藏方書云,己丑年,此命爲位版,非藏書,一間三間之間,宜奉安當中,而此則先入中間,回互以登云,其涉異也。且問此廳,又有此闕云,在此闕時下敎,故只建廳于此,彼闕必也依前而然也。其亦未遑,而今日詳聞祭時,書紙榜而以付云,然則常時非位版也,卽木版也,回互與否,曾無可論。然本木版,與朝家門奉室同,雖書付當日,旣非木片,則昌德宮內局公廨廳多云,其中一間,依此闕,稍高設廳以奉,且聞彼此闕往來時抱詣云。其涉苟且,旣無書塡龍亭,過矣,架子以奉事定式,此丹每於五日盡內入,意謂當日合製,前期以造云,此必近例,此後必也當日事,一體分付。出傳敎寧陵奉審承旨崔入來,命入侍,上着笠起坐。崔進伏奏曰,臣馳詣奉審,則兩陵陵上丁字閣皆無頉矣。上曰,幾里乎?對曰,一百七十里矣。上曰,參奉誰也?對曰,臣行,適在端午祭,故四參奉皆在,元有曾·李德禧·洪益烈·黃瑗也。上曰,誰也?對曰,有曾則景濂之孫,羽孫之姪矣,德禧則李荇之十代孫矣,益烈則唐恩僉尉之從兄矣,瑗則故參判晸之孫矣。上曰,然乎?上曰,承旨速來矣。命光綮書傳敎曰,驪州奉審承旨,近二百里,一宿往來,其涉可嘉,特賜鹿皮一令。出傳敎崔先退,命光綮讀奏各道狀啓。讀畢,諸臣以次退出。
上在慶熙宮。停常參·經筵。
藥房都提調臣金尙喆,提調臣洪樂性,副提調臣洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。令節已過,十日在近,追慕千萬。此時聞關西儒來,海西儒,洞諭懸賞,應旨漠然,有此駭擧,曷勝慨歎?氣則一樣,待敎入侍。噫,文會書院御筆,卽予五歲時事,八十一何聞,此心何抑乎?
中宮殿·惠嬪宮,藥房口傳問安。答曰,知道。
沈翔雲啓曰,兼春秋文衡中,身病猝重,勢難察任,今姑減下,其代,令該曹口傳差出,何如?傳曰,允。
傳于沈翔雲曰,平安監司留待,內局同爲入侍。
又傳于曰,禮房傳香後,馳詣長陵,奉審以來。
又傳于曰,禮房多有可爲之事,長陵奉審,同副爲之。
又傳于曰,內局入侍,平安監司同爲入侍。
判府事申晦,楊州地亡妻歸葬呈辭,傳于徐逈修曰,給由馬。
傳于沈翔雲曰,弘文館·春坊·藝文館時任中漢語抄人欲聞,皆以時服待令。
又傳于曰,內局入侍,漢語抄人同爲入侍。
徐逈修,以兵曹言啓曰,兼司僕將具世溫,素抱痰癖之症,近又添劇,時月之內,勢難洪職,呈狀乞遞。宿衛輪番之任,不宜久曠,今姑改差,何如?傳曰,允。
徐逈修,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午五月初六日辰時,上御集慶堂。藥房入診,道臣同爲入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,平安監司蔡濟恭,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。尙喆曰,夜間聖體,若何?上曰,一樣矣。寢睡·水刺,亦何如?上曰,亦一樣矣。進湯劑,上進御訖,請診候,上曰,止之。良漢曰,診候今日則不可不爲。上曰,置之。命濟恭進前。上出御臂,令濟恭按摩曰,近日,何如?卿必以爲勝昔矣。濟恭曰,敷腴溫潤,冞勝於前矣。上曰,予爲卿見之,卽進湯矣。濟恭曰,臣今當遠離,下情耿結,誠非歇後語也。目今大事無可奏者,大事豈有大於湯劑乎?此後連爲進御,臣之望也。上曰,近日關西連爲得人,卿今又去,西顧之憂,予忘之矣。濟恭曰,臣敢不殫竭駑鈍,圖報萬一乎?尙喆曰,以湯劑事,道臣亦仰奏,而昨日下敎,以誠實道理爲之,臣等退去相顧而賀矣。命讀別諭,賜弓矢·胡椒·白磻等物,命入注書鍮硯承旨筆,親書文字賜之,濟恭拜受而退。命兩提調退去,命臺臣入侍,臣景煥承命,與掌令李世孝進伏。世孝啓曰,請還寢罪人張光碩減律定配之命,依前下敎擧行。措辭見上上曰,勿煩。命退出,遂以次退出。
甲午五月初六日申時,上御集慶堂。藥房入診,漢學應講人同爲入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振·洪相簡,奉敎洪國榮,醫官方泰輿,以次進伏訖。尙喆曰,午間聖體,若何?上曰,一樣矣。進湯劑,上進御訖。尙喆曰,昨今連日進二貼矣。上曰,勝矣。尙喆曰,臣惶恐不敢仰達,而但三貼之減,下情不無抑鬱。上良久乃曰,更爲煎進,可也。樂性退去。上曰,老乞大應講人進講,可也。相簡進講,讀聲無留礙甚熟。上曰,善矣,誰耶?良漢曰,洪相簡矣。上曰,退去,他人進講,可也。國榮進前起伏曰,臣未曾讀之,不敢强其所未能。上曰,止之。尙喆曰,國榮以直告善矣,而警責則似不可無矣。推考,何如?上曰,異於殿講,置之。誰也?良漢曰,洪國榮矣。命退去,上曰,湖堂朴相甲亦來耶?尙喆曰,不來矣,此輔德亦湖堂矣。上曰,復爲進前,可也。相簡進前。上呼寫五言詩一句,命相簡賡之。又呼寫一句,相簡連爲賡奏後,命退去。命賤臣出屬坐直承旨,更爲精書以奏,命良漢讀奏各道漕運雨澤狀聞。庇仁守金源,利城守李漸逵褒啓後,提調更進湯,上進御訖,諸臣遂退出。
上在慶熙宮。停常參·經筵。
卯時,左珥。自辰時至未時,日暈。
藥房都提調臣金尙喆,提調臣洪樂性,副提調洪良漢啓曰,伏未審夜間,聖體調提若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。氣益苶,睡果勝,皆篤信,能豎功,予自哂。待敎侍。
中宮殿·惠嬪宮,藥房口傳問安。答曰,知道。
備忘記,傳于沈翔雲曰,日若此,曷勝悶?於今關東關西,其亦報旱,其何曠日?此時滌蕩,異於判決,心雖悶,酬應難,今日相臣,該府該曹堂,依例會廳,竝與徒流類議結抄文書入侍以奏,而必也廣抄。
備忘記,今予一心,追慕爲民,其於今月,憶昔稠疊,其雖得霈,猶靳快洽,欲修人事,整衣倚座,其何竟夕?雖命下,予心悶焉,必也廣抄,用副此心。
備忘記,爲予問於內局,佰諸子諸扁鵲,於渠靜補瀉,爭文具奏脈,可謂便矣。噫,八十一歲君,日三建功,抑何心乎?況薑桂,卽故判書尹淳來,渠輩何知?今能睡,專由鹿茸,此茸,渠輩請乎?寔由領相,於今渠皆便,追時體,公卿陋矣,掌務官坐以監煎,六十首扁鵲,日三奉鈔,其奉雖强,衰君甚苦,設農位於本廳,僅具人形,猶以此能掌務官立庭中,先草百度,可也。懸賞幾日,人皆用謀,此何世界?
韓光綮啓曰,今日疏決時,兩司長官,當爲進參,大司憲宋瑩中,卽爲牌招,何如?傳曰,允。
傳于沈翔雲曰,奉審承旨,內局同爲入侍。
又傳于曰,內局入侍。
韓光綮啓曰,大臣·金吾堂上·秋曹堂上考案後,依下敎來待矣。傳曰,竝入侍。
兵曹口傳政事,以吳日升爲龜山僉使。
傳于金普淳曰,俄者處分注書,新榜云,安徐。
傳于沈翔雲曰,內局入侍。
韓光綮,以兵曹言啓曰,依傳敎,觀象監入直官李廷瑞,決棍十度之意,敢啓。傳曰,知道。
沈翔雲,以義禁府言啓曰,全羅道海南縣定配罪人李金聲·李完興,羅州牧黑山島定配罪人鄭世柱·柳翼星,樂安郡定配罪人金世彪,黃海道豐川府安山驛徒三年定配罪人林夢元等特放事,疏決單子,啓下矣。竝卽放送事,分付各該道臣之意,敢啓。傳曰,知道。
沈翔雲,以義禁府言啓曰,全羅道濟州牧大靜縣爲奴罪人全孝曾,臺啓旣停,今日內三懸鈴,倍道騎驛分付事,命下矣。依傳敎,今日內三懸鈴,倍道騎驛知委放送事,分付該道道臣及該州牧使之意,敢啓。傳曰,知道。
沈翔雲,以義禁府言啓曰,時囚罪人朴泰義·崔弘義·崔弘瑞,用本律放事,疏決單子啓下,而續大典倉庫條,虛錄反作守令,徒三年定配,又五年禁錮載在矣。朴泰義,京畿富平府金輪驛,徒三年定配,五年禁錮。崔弘瑞,廣州府德豐驛,徒三年定配,五年禁錮,而依例發遣府書吏,押送于各其配所,何如?傳曰,允。
沈翔雲,以禁衛營·一二所巡廳·左右捕盜廳言啓曰,去夜犯夜入,無所捉之意,敢啓。傳曰,知道。
沈翔雲,以御營廳言啓曰,本廳宇內興仁門北邊駝駱山近處,體城頹毁處,今已畢築,而女墻仍爲始役矣。把守軍,依例撤罷之意,敢啓。傳曰,知道。
甲午五月初七月辰時,上御集慶堂。藥房入診,奉審承旨同爲入侍時,都提調金尙喆,提調洪樂性,副提調洪良漢,記事官宋景煥·南鶴聞·曺遠振,同副承旨韓光綮,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。上曰,奉審承旨入奏,可也。光綮曰,臣承命往審,則陵上無頉矣。仍讀奏祭物單子,獻官守僕擧案。又奏曰,塗灰等事,春奉審時,已執頉修改矣。命退去,尙喆起伏曰,夜間聖體,若何?上曰,一樣矣。進湯劑,上進御訖,請診候。上曰,諸醫按脈,則皆曰一樣云,診之何益?尙喆曰,診脈亦不可間斷,待午後以診,好矣。遂退出。
甲午五月初七日辰時,上御集慶堂。刑房承旨入侍時,同副承旨韓光綮,假注書李顯默,記事官南鶴聞·曺遠振,以次進伏訖。上曰,今日疏決意深,令該曹,於時囚及徒流案中,必爲廣抄以入,而否則當臨門處決,以此申飭。諸臣以次退出。
甲午五月初七日午時,上御集慶堂。疏決入侍時,領議政金相福,左議政金尙喆,右議政元仁孫,判義禁具善復,刑曹判書尹東暹,參判閔弘烈,同義禁宋淳明·李,同副承旨韓光綮,假注書李顯默,記事官南鶴聞·曺遠振,以次進伏訖。相福·仁孫問候。上曰,一樣矣。光綮稟兩司來待矣。上曰,今日疏決,異於殿座疏決,且値齋日,兩司不必入侍矣。上曰,金吾堂上,持文案進前。善復進伏,讀奏文案,至失火徒配人李金聲,命特放。至鄭世柱,上曰,旣已嚴處,特放。至李完興·柳翼星·金世彪·林夢元事,命竝爲特放。至全孝曾事,善復曰,其母年過八十矣。尙喆·仁孫曰,其母連爲來訴於臣等往來路,其情甚矜惻矣。命書傳敎曰,全孝曾事,其猶未詳,今日聞焉,其妻尙今來待闕下,其雖可矜,此猶歇也,有八十老母云。噫,今者臺閣無啓之時,停啓何期?若此其將爲,莫見其子之歸,此十倍於今日疏決,臺臣旣來,其令入侍。雖齋日,亦有所懷者,依例爲之,其令決末。嗚呼,人間七十古來稀,況八十乎?未了本事而下敎者,聞此,心動而然也。出傳敎賤臣傳命還奏,兩司俄無入侍之敎,故已退歸矣。上曰,注書誰也?命書傳敎曰,李顯默所爲,萬萬無據,汰去。勿復檢擬於注書望,當該擬望人,施以不敍之典。出傳敎事變假注書金應麟,替入進伏訖。東暹持文案進前讀奏,至買紅牌罪人事,命書傳敎曰,今聞買紅牌者爲奴,此輩元犯雖放,尙今爲奴者多云,令該曹,詳考元犯已酌處者,此王法倒置,竝放後草記以奏。出傳敎又命書傳敎曰,金命胤,渠雖無狀,旣是衣冠之人,則宜下該府,而誤下該曹,非大臣考奏,何以知之?若此該堂,不關問備,下敎勿施,當該承旨推考。出傳敎上曰,兩司入侍。賤臣承命出來,召大司諫任希曾,持平柳煥德同入進前。上曰,噫八十歲,其可料也。二十餘年,夫妻相逢,亦豈偶然?臺啓旣停,令該曹,今日內三懸鈴,倍道騎驛分付。出傳敎又命書傳敎曰,凡同罪定配者,或放彼道,或仍此道者有云,故已下敎,今日亦有仍者,大抵凡事類此者多,其時該堂,從重推考,豈云疏決?今日諸堂,會于本曹,如有此等者,依下敎,先放後草記事,分付。中官金命胤旣放,則作俑者若此,而其況庫直?且以其時事言之,元犯已徒年則庫直充軍,刑政倒置,今番喬桐府充軍廂庫庫直鄭守,一體以放事,分付。出傳敎又命書傳敎曰,噫,頃年鄭益河爲秋判時,以可疑者稟決者多,於今無聞,今朝忽憶,心常慨歎。噫,曹已同,其官亦同,囚人亦同,其何古今異焉?此後司寇之長,何敢泛忽乎哉?出傳敎又命書傳敎曰,雖凡赦典,已至配所,未至配所皆放,頃者金命胤事,雖萬萬可駭,其狀業已下敎,而旣施徒年,則今日宜爲抄奏而闕焉,該堂從重推考。今日徒年者,依赦典皆放,一體以放事,分付,而該曹徒年者,依赦典例,勿稟皆放事,分付。出傳敎又命書傳敎曰,宜守舊典法,外禁錮者竝蕩滌,時囚中酌處者,今日內定配所擧行,徒流中相考者外已放者,減等者,竝今日內分付,雖相考者,今日內先擧行後草記。出傳敎又命書傳敎曰,今因爲民疏決,故雖放,若聞其放夕,當入內府長單子,人何懲戢?金命胤,限三年除望單子事,分付內府。出傳敎藥房提調持湯劑,更爲入侍。出榻敎提調奉進湯劑,上進御訖。都提調曰,日猶高矣,敢請退待。上曰,日已暮矣。都提調及諸大臣皆曰,日猶未暮,敢請更待。上曰,宜矣。行大司諫任希曾曰,臣以爲還寢殺獄罪人河必雄,印信僞造罪人宋興三減律定配之命,依律處斷,宜矣。措辭見上上曰,勿煩。希曾又曰,臺臣之出入進止,與他有別,筵房之入參與不參,自有常規。如臣無似,固不足言,而朝已詣臺,諸臣入侍時,不能詳審,自外徑退,畢竟移罪他人,致勤聖敎。揆以臺體,勢難仍冒,請命遞斥臣職。上曰,此非臺臣之過,勿辭亦勿退待。持平柳煥德曰,臣以爲還寢罪人張光碩減律定配之命,依前下敎擧行,宜矣。措辭見上上曰,勿煩。又曰,臣初入臺地,未諳規例,祗俟臺廳,殆半日而卒乃徑先退去,移罪他人,致勤聖敎。臣之無似,到處溺職之罪,於是乎著矣,臣何敢晏然臺次乎?請命遞斥臣職。上曰,府·院豈異?勿辭亦勿退待。上曰,竝退出。
甲午五月初七日戌時,上御集慶堂。藥房夕入診入侍時,都提調金尙喆,提調洪樂性,副提調洪良漢,假注書李顯默,記事官南鶴聞·曺遠振,醫官方泰輿,以次進伏訖。尙喆曰,今日酬應之餘,聖體,若何?上曰,一樣矣。尙喆·樂性曰,下敎入侍,進湯三貼,近來初有,臣等相顧慶幸矣。上笑曰,怪矣。請進湯劑,上進御。上曰,章陵失火十三歲兒,誰也?良漢曰,李鳳齡之子金聲也。命書傳敎曰,噫,今日此擧,專爲民,成湯六事言未已,有方千里之雨,予若至誠,豈云衰乎?其無感應,只自恧焉。然全孝曾·金聲,關係若何,而其猶放焉。噫,是誰孫?予已少時,內外雖異途,同爲侍衛者多,其心詳知。噫,昔年眷遇若何?非此擧時,予亦謂可用,職至二品。噫,千千萬萬夢想外,受萬萬不近似之號,而其雖然,旣受之後,大成二字,必欲充焉。兩大臣復官,意蓋深也,則賀日此擧,曷勝無狀?十分參酌以處,果有廣運之效,兩司相爭,雖免一律,亦憶其祖之意也。噫,全孝曾,其將來見其母,此人其雖庶民,來見其祖之神主,豈爲渠?亦思其祖而然,曾聞其祖誠不然,其父其叔若何?故爲子姪亦若此。噫,今予不爲處分,關係于予,沖子焉敢?金聲關係莫重,猶放,況此乎?聞此敎,若不滌心,此非祖之孫也。庶人趙榮順,令該曹特放,以示予暮年爲民靡不用極之意。出傳敎上曰,榮順年幾何?樂性曰,未能詳知,而似是甲辰·乙巳生之間矣。上曰,其祖好人矣,此是誰之壻乎?良漢曰,金時訥之壻矣。上曰,壯洞金氏乎?樂性曰,然矣。尙喆曰,此可爲大處分大疏決矣,若非今日處分,則豈有此大霈之典乎?上曰,全孝曾·金聲兩處分,予將得雨矣。尙喆曰,此兩人,皆甚矜惻,而關係甚重,故末如之何矣。自上如是處分,臣等實欽仰矣。上曰,全孝曾家,其已知之乎?尙喆曰,闕外待令,故卽聞下敎,百拜祝手而去云矣。上曰,臺臣果善人,而何臺聞予下敎,豈不爲停啓乎?上曰,趙榮順爲副使乎?尙喆曰,然矣。上曰,其時上使書狀誰也?尙喆曰,上使,宗班,而書狀,李宅鎭矣。上曰,趙觀彬有子乎?樂性曰,有二子而今有一子矣。上曰,建功,人皆知之乎?尙喆曰,雖輿㒗下賤,不知藥料之爲何物,而猶知建功之爲功矣。尙喆曰,明日當早爲來待矣。內局先退,命坐直承旨入侍。出榻敎沈翔雲進伏,讀奏湖南外國漂船狀聞。上曰,初十日望拜禮,依例擧行。出榻敎勿出朝報。諸臣以次退出。
上在慶熙宮。停常參·經筵。
卯時,日有左珥。
藥房都提調臣金尙喆,提調臣洪樂性,副提調臣洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。昨日政,其皆憫旱爲民,本來誠淺,加以昏耄,其效漠然,曷勝歉然?宿四勿軒,回來堂中,對堂亦羞,氣何暇諭,此何由乎?專由此湯。嗟哉,今日何心,三貼豈特三貼?一貼猶歉然,見效然後當飮。悠悠此心,彼蒼臨照。
中宮殿·惠嬪宮,藥房口傳問安。答曰,知道。
備忘記,傳于洪良漢曰,今予此心,豈云渴悶?只自歉然,深歎誠淺。其固其必,孔聖攸戒,予雖涼德,粗知此義,其若有誠,若是漠然,一言得霈,予聞乎古,其若有誠,金石可透,甚矣其耗,何云誠孚?興惟及此,何心玉食?常食猶然,其況此湯?持湯莊鎖鈔,令扁鵲臥睡。朝來見太陽,焦悶可勝焉,其猶心自期,惟在再明日。
備忘記,傳于洪良漢曰,一何昏乎?爲民用心,其雨猶漠,幾乎相符,其何有效,一何耗乎?昨日渴心,霈然何聞?一則誠淺,一則昏耗,回臥見窓,其雖中官,何心相對?今日初日,捧御供時,餘二升加停封,仰謝彼蒼。
備忘記,傳于沈翔雲曰,爲民渴心,其雨愈漠,由何而然?卽予昏耗,點雨莫聞,應文何掩,何敢固必?亶由一心,只自歉然,冞切慷慨,此何由乎?寔由三貼,初已過矣,其況再乎?予心定矣,內局知悉。
注書宋景煥罷職不敍,代以姜忱爲假注書。
備忘記,傳于洪良漢曰,予已諭矣,何敢固必?只自歎者,昏耗誠淺,其中三人,予誠爲民,其豈若此,曷勝靦然?雖爲三人,恣飲三貼,豈有其應?其誠爲人,內局何局,扁鵲何鵲?予見千字,八字誠奇,謂語助者,焉哉乎也,予效此意,言于內局。今予若此,卽小人湯。
藥房口傳啓曰,臣等伏見問候之批,未承許診之敎,繼下備忘,冞切憫旱之誠,愈靳進劑之意,臣等愕然失圖,不勝悶迫之至。近來聖心之連日憂勞,前夜聖躬,離次齋禱,罔非出於爲民。靡不用極之至誠,而若其常進湯劑之初,無相關,前後筵席,旣已罄陳,此時保護,尤不容少忽。伏乞亟賜召接,俾卽趁早承候,千萬顒祝,惶恐敢啓。無批答
備忘記,傳于洪良漢曰,莫云其衰,心何衰乎?酬應苶然,慷慨深亘。旣已諭,予何二心?懸賞已久,衆皆含枚,卽此一事,世道可見。問儒與民後,予當飮也,當臨建明,儒·民來待。
金普淳啓曰,今日殿座,承旨當爲備員,而右副承旨崔,以式暇,不爲仕進,卽爲牌招,何如?傳曰,允。
傳于沈翔雲曰,時服爲之。
建明門殿座罷後,政院·玉堂·藥房口傳問安。答曰,知道。
藥房口傳再啓曰,臣等朝者口啓,未承兪音,俄於臨門,亦靳召命,區區下情,已極抑鬱,而顧今申牌已過,日晷向暮,常御之劑,尙未進一貼,焦迫之忱,尤當如何?玆敢不避煩猥,進詣閣外,冒陳衷懇。伏乞深念保護之聖,亟賜引接之命,千萬至祝,惶恐敢啓。以承傳色口傳下敎曰,轎中若欲來,來守,故其雨其雨,方臥高廊,退在內局。八十一歲其君,理中湯勝乎,焦憂勝乎?
又下敎于都承旨曰,不知脈之首扁鵲,幼學之父掌務官,逐出開陽門外。
備忘記,須看須看,誠悶誠悶,其雨其雨,猶漠猶漠,造物其誰?卽小人湯。今日臨門,擧皆右袒,其祖亦何?是今時體,誠豈偶然?只自悚然。宜坐其門,聞霈後召,其中可笑,金世選子。
備忘記,頃年錫名,今雖悔焉,建中異功,本自合也,豈云錫名?偶然相孚,豈特深悶?爲予造物,臨門瞻漢,其雨其雨,若是猶靳,誠悶誠悶,是誰是誰?卽予卽予,八十一歲,此心何歇?
備忘記,予今日歎者五,一則昏耄,一則誠淺,一則莫能感孚,一則常今時體,一則公卿士庶輿㒗。昏耄勢固然,誠淺本自然,莫能孚,誠淺而然,今時體,便成汨董,而第五件慷慨多,豈特悶湯?誠慨然。今番臨門洞諭,其若前,豈特羞中官?轎子陪亦羞也,倖得一人,而其亦安載健從弟也。雖然殿座時,頗有霈然意,其欲回來靜待,入來回時瞻雲,心竊以待,其雨其雨,尙靳霈然,此造物守門而然。噫,今猶先將來水田,何須看畓字?此意帶得,興惟及此,何心玉食,亦何自便?事有先後,故循例謂悶,昨日若此後,其誠焦心,八十一歲,其將若何?其中可笑者,金世選子也。若大小科場中,水軍應擧,其勢固然,於今何敢稱幼學?且與迎勅祗迎與雜科場中有間,則亦焉敢着儒巾而來?良可駭然也。
吏曹口傳政事,幼學安載圭,今超嘉善,超二資口傳下批事承傳。
備忘記,再明展禮相値,次對進定明日。
藥房口傳三啓曰,俄者詣閤之時,伏承退在內局之敎,雖不敢一向强聒,區區下情,誠不勝萬萬罔措。當此宵旰憂勞之時,尙未進一貼,而更鼓已下,焦迫轉甚,冒罪更詣閤外,敢此煩瀆。伏乞暫借方寸之地,俾伸保護之責焉,惶恐敢啓。無批答
傳于沈翔雲曰,內局入侍。
沈翔雲,以兵曹言啓曰,宜守舊典,法外禁錮者,一竝蕩滌事,命下矣。前宣沙浦僉使金乃衍·朴尙謙·趙德倫,以兼監牧官馬疋産育不勤之致,癸巳年七月十三日,因傳敎永爲禁錮矣,此則係是法外,依下敎一倂蕩滌之意,敢啓。傳曰,知道。
沈翔雲,以刑曹言啓曰,凡同罪定配者,或放彼道,或仍此道者有云,今日諸堂,會于本曹,如有此等者,先放後草記事,命下矣。臣等依傳敎來會本曹,取考徒流案,則明川姜時濟,鍾城玄成大,寧遠姜聖信等,俱以豪强,逼人致死罪,流三千里定配海南,金義集,以多載稅穀致敗罪,因傳敎定配,而與此罪名相同之人,旣皆蒙放,此亦一體放送事,分付各該道之意,敢啓。傳曰,知道。
又以刑曹言啓曰,罪人盧太貴·金元祿等,特減一律遠配事,判下矣。罪人盧太貴,樂安郡,金元祿,靈巖郡竝定配所,卽爲發配之意,敢啓。傳曰,知道。
又以刑曹言啓曰,庶人趙榮順,令該曹特放事,命下矣。依傳敎,咸鏡道慶興府庶民罪人趙榮順,卽爲放送事,發關分付道臣之意,敢啓。傳曰,知道。
又以刑曹言啓曰,徒年者,已至配所未至配所,依赦典例,勿稟,皆放事,命下矣。徒年罪人忠淸道靑山縣徐宗老,庇仁縣高廷文,韓山郡尹得衡,舒川郡金加天,沙里,江原道寧越府姜志世,安峽縣安後基·文驗金,江陵府姜始泰,全羅道泰仁縣金亨三,雲峯縣裵厚昌,高山縣申光翼,任實縣梁奉金,谷城縣盧萬卜,慶尙道星州牧韓國亨,延日縣韓夢龍,咸鏡道文川郡僧贊五,平安道理山府林璜,孟山縣朴春興,黃海道松禾縣洪厚眞,殷栗縣吳道元,兔山縣奴漢得,康翎縣姜興柱·裵巨福,信川郡安致仁·張澐等,依傳敎,卽爲放送事,分付各道道臣之意,敢啓。傳曰,知道。
又以刑曹言啓曰,今日疏決時,各道編配罪人已放者,咸鏡道北靑府金時太,鏡城府朴聖集,穩城府白起文,全羅道珍島郡李行益,海南縣延就日,黑山島姜壽昌,智島孟學達,珍島李弘逵,靈巖郡安宗漢,康津縣申俠,海南縣奴莫大,興陽縣奴成乭,康津縣金世東,珍島郡婢順每·婢唜每,薪智島奴得老味,楸子島奴任同,蛇渡奴斗直,慶尙道機張縣柳得星,義興縣金仲元,星州牧金興圭,河東府安聖龍,盈德縣康弼載,丹城縣金命采,忠淸道沔川郡尹得殷,江原道平昌郡辛貴昌,黃海道椒島李正一·奴永萬,白翎奴奉山,康翎縣金法伊,谷山府徐昌化,康翎縣鄭弘佐·朴有骨,平安道中和府崔成大,龍川府張鴻齡,价川郡奴時吉,龜城府金聖彬等竝放,咸鏡道文川郡僧仁學,高原郡白龍宅,會寧府徐重成,明川府安守海,全羅道潭陽府金甫同,龍潭縣梁以萬,任實縣朴順采,谷城縣梁起發,南原府皮成甫,慶尙道泗川縣李善云,密陽府金明來,忠淸道永同縣崔翼天,槐山縣秋天泰,延豐縣曺得賢,黃海道殷栗縣李仁恒等竝減等事,分付各該道〈道〉臣之意,敢啓。傳曰,知道。
又以刑曹言啓曰,買紅牌者元犯雖放,尙今爲奴者多云,令該曹,詳考元犯,已酌處者竝放後草記以奏事,命下矣。依傳敎,取考文案後,全羅道扶安縣蝟島李有徵·金道一·金南采·崔泰岡,靈巖郡楸子島崔重世,羅州牧智島金重大·裵震郁·林重秀,順天府防蹯盧應年·李聖泰·徐命大,珍島郡金宗西·朴鳳宅,金甲島金逢允·梁潤海·金熙淳·李春載·趙成才,南桃浦申載儉,康津縣古今島張大夏·金有平,興陽縣蛇渡白尙化,呂島黃聖澄,慶尙道巨濟府李最喆·郭聖贊·宋龍文·金必成,河東府朴希普,黃海道長淵府白翎李春起·朴處淳·金重彦·朴贊文·金緖·韓正愈·周明新,豐川府楸島金興澤·劉次明·閔永弼·朴東三·崔一倜·劉殷弼等竝卽放送事,發關分付各該道之意,敢啓。傳曰,知道。
徐逈修,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午五月初八日未時,上詣建明門。殿座入侍時,行都承旨洪良漢,左承旨金普淳,右承旨沈翔雲,左副承旨徐逈修,右副承旨崔,同副承旨韓光綮,假注書李顯默·姜忱,記事官南鶴聞·曺遠振,以次侍立訖。上具翼善冠·黑團領,乘輿出通陽門,詣建明門殿座。上曰,今日有陰雲否?普淳曰,然矣。光綮進奏刑曹囚徒案,上問參酌疏決者幾人。光綮曰,全放者八十餘人矣。上命應旨儒生等入侍,又命兵曹,移置申聞鼓於殿座前不遠處。仍下敎曰,儒生等,有以日三湯劑爲過者,撞鼓二次,有以三貼爲可者,撞鼓一次。仍命翔雲書傳敎曰,君臣主義,父子主恩,莫云其異,其理一也。爲子弟,見父兄日慼眉,心若何?父兄其若皆却,垂涕而諫,挽衣而勸,義理當然,而此則不然,不過二貼三貼之間,一何若此?況唐之諸君,受害於金丹,此亦人曰材料太偏,金石之藥,其勢固然矣,予則曰徒知其一,未知其二也。何則,蔘芪性偏,古人旣云,理中大劑雖一貼,宜乎若取面折者,予則脾胃異於他人。昔年戊戌,誤用牛黃一部於一時,亦無頉,其後煎服蟠蔥散取效,今者理中,亦從此中來也。雖然且聞古語,事君數斯辱,朋友數斯疎。噫,君臣朋友,在於五倫中,其若此不節則已,況八旬人君,理中大劑乎?太上言也,一兩必也至當底道理,於今此何可望?豈特一貼,二貼猶欠?爾等豈知二貼八錢,三貼一兩二錢?今予所服,卽過百斤,古往今來,豈有此哉?此亦頃年若服牛黃一部,脾胃勝而然也。噫,君臣朋友之間,辱與疎,已無先聞,況八十一歲君腸胃,其他雖有頉,其何先聞?噫,君臣朋友之間,其若悔焉,雖無此弊,衰年腸胃,其若有頉,雖悔何及?噫,今也篤信建功,公卿匹庶,皆溺時體中,事勢固然。雖然以至於輿儓下賤,渠何知蔘樣,亦何知薑桂鹿茸?誠若高一尺全匹帛,此豈予所導?今時體也。嗚呼,今時體,勝於君令,曷勝慨歎?中夜慷慨。以近日目下事言之,頃者甘霈,嗚呼,蒼穹,愛恤元元之意,而因此遽請復膳,衆心俱解,水標不過一寸,而諸道其或浥塵者,曷勝慨然?高高聽卑,於今可驗。爾等亦聞昨日疏決乎?雖非恰足,春牟可濟,而數日太陽,若此不已,乾播立苗者,若何?秧振皆坼,將何着鋤?故雖似徑先臨此。噫全孝曾,今蒙歸見於八十其母,二十年間夫妻相會,嗟,彼金聲,幼兒何知,而因其莫重,其雖嚴處。噫,十三被謫,今已三十三歲,尙在總角乎,已加冠乎?其娶妻,亦不暇論,雖然仰體昔年特放。嗟哉,趙榮順,其所酌處,追憶其祖,終靳臺啓,能免一律,於渠可謂再生,何足道也,而初命置之,憶昔年思其祖,臥而靜惟,心不能耐,卽召內局,人皆喜召,而予心何知?莫云尙在,庶民來京拜祖廟,勝於復官。嗚呼,千萬料表,大成受號,賀日爲此,若非遭予,豈有昨日?莫云囹圄,兩人生踰,予則此三件事,心自恰然。昔宋景一言,星徙三舍,此非固必,理固然,故庶幾霈然。豈云霈然?雲漢高高,朝窓太陽照,焦悶曷勝?噫,孔聖七旬,有吾衰之歎,況今予八十一歲乎?自歎者此也,自慨者亦此也。況雖非槃飮,敎與湯相行,人誰知予心?況此聽卑,亦將臨照。噫,予雖衰,意常頭戴,若朝夕臨焉,見放忽,豈下甘霈?一則予二則予。噫,一斗八升御供中,先減三次,減三今減二,八升已減。昔人云見李密表,莫能感,非孝子,見諸葛表,莫能感,非忠臣。噫,文雖齟齬,其亦耄荒,臨門此敎,由予方寸,心雖欺也,高高敢欺?每問儒來,欲聞甲乙,而希覬僥倖之類,違禁稱先之草,其雖狀聞於昔年草野之人沓至,去古雖近,頃年猶聞錢弊草弊,於今亦莫聞焉。若見爾等心腸,一則雖莫知此湯何劑,人蔘何兩,而咸云金丹,其皆緘默,此誠子思子誰知鳥之雌雄者也。一則余若應旨,人必曰愚者,莫若緘默。一則曰其雖超二資賞百金,豈特臺閣?衆皆立焉,莫若結舌。若此今予臨門,特召士子,借方寸之地,置申聞鼓於階端,仍置槌於前,何云頭撞?今日開進言之路。噫,爾等見八十一歲君乎?此門,聞敷心之諭,若聾瞽而默默。嗚呼,旅士,幾百年培養之元氣焉在?於民,嗟哉八旬,體昔年勤勤之意焉在?咸聽此敎,莫替予意。予知予知,莫聞鼓聲,必也靦然而曰,嗚呼,欲聞此諭,雖予言過,來撞此鼓焉。出傳敎書訖,命翔雲宣諭于入侍諸儒生。儒生皆撞一次,其中一人,獨撞二次,卽命召入進前。上下問曰,汝姓名誰也?奏曰,姓名則安載圭也。上曰,誰之子?奏曰,憲曾之子也。上下問曰,汝與安載健爲幾寸?奏曰,四寸矣。上下詢曰,人皆撞一次,而汝獨撞二次,汝必有所見於湯劑而然,宜陳所懷。載圭奏曰,凡以閭巷間事親之道言之,其於飮食藥餌之節,親心不欲强進,則不宜强勸,今此湯劑,亦宜商量進御,不宜以一日三貼爲準限。上曰,暮年召問,意有在焉,而此人,能撞二次矣。命書傳敎曰,昔周成王,以桐葉戲,其時史官,書仍以封焉。噫,一時桐葉猶然,況滿紙洞諭者乎?觀今時體,設鼓,將歉然而回曰理中過,撞二鼓曰下敎過,撞一鼓,一庭之人皆一撞,撞二者只一人,先召以問,所奏質直而問他。噫,昨日憶安載健,今問幾十,四寸云。噫,安載健,丁丑樹功,此人今日若此,子曰人無信不立,凡人猶然,況君乎?幼學安載圭,依下敎超二資,今日口傳下批令該曹,仍賞百金。出傳敎仍命諸儒生退去,乘輿由通陽門,還入大內,諸臣陪從至門外,問安後退出。
甲午五月初八日二更三點,上御集慶堂。藥房入診入侍時,都提調金尙喆,提調洪樂性,副提調洪良漢,假注書李顯默,記事官南鶴聞·曺遠振,醫官鄭允協,以次進伏訖。尙喆曰,當此宵旰憂勞之時,聖體,若何?上曰,一樣矣。用心,故寢睡減矣。尙喆曰,水刺之節,何如?上曰,一霈由予此靳,何甘玉食乎?上曰,今日有其雨其雨之望,故建明門回時,瞻望雲漢矣,晩後太陽杲杲,焦憂當如何?上曰,安載圭非立異也,其言則果是,非爲減矣。上曰,諸人之一撞鼓,皆一心否?尙喆曰,滿庭之人,皆知建功之有功,故如是矣。良漢曰,朝臣之子,亦有入來者矣。上曰,誰也?良漢曰,沈翔雲之弟,徐逈修之子亦來矣。上曰,徒流案皆見之,故趙榮順亦得蒙放矣。上曰,昨日三處分,必有感應之理矣。上曰,一貼旣飮之後,勿爲更請,可也。上曰,沖子自內勸之矣。尙喆請進湯劑,上進御。尙喆請診候,上曰,止之。樂性請先退更煎以待。尙喆曰,明日行次對,再明將行望拜禮,當此勞動之時,不可以不進矣。望拜禮,自前太早爲之,明日則差晩行禮,似好矣。上曰,織錦詩在何冊耶?良漢曰,在唐詩品彙矣。上曰,明日持入,可也。命良漢讀奏諸道狀聞。讀至忠伯狀聞,上曰,忠伯三兄弟,都提〈調〉皆見之乎?尙喆曰,見之矣。上曰,爲人,何如?尙喆曰,三人文學,俱好矣。樂性奉湯劑,更爲來待。上曰,入侍。上曰,今日入庭之人,皆撞鼓乎?良漢曰,然矣。上曰,有志竟成,今見再撞鼓之人矣。良漢曰,安載奎之末梢撞鼓,必有甚麽意思故也,當初一撞之人,皆發於眞情矣。尙喆請進湯劑,上進御。諸臣以次退出。
上在慶熙宮。停常參·經筵。
藥房都提調金尙喆,提調洪樂性,副提調洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。霈然深待,其雨漠然。其湯復飮,爲民焦心,氣何暇諭?次對同入。
中宮殿·惠嬪宮,藥房口傳問安。答曰,知道。
徐逈修啓曰,大臣·備局堂上,依下敎來待矣。
傳于徐逈修曰,引見,內局同爲入侍。
兵曹口傳政事,以具善行爲行副司直。
崔啓曰,前摠戎使具善行,後授前任事,命下矣。時無職名,令該曹,口傳付軍職,仍卽牌招,傳授密符,何如?傳曰,允。
傳于沈翔雲曰,禮房承旨,馳詣獻陵,奉審以來。
吏批,有政。判書李潭進,參判徐命善進,參議洪檢式暇,右副承旨崔進。啓曰,玉堂及春坊闕員,今當差出,而擬望之人乏少,相避竝擬,何如?傳曰,允。以洪相簡爲副應敎,李晉圭爲副校理,李在學·南絳老爲修撰,李會遂爲副修撰,李商駿爲說書,洪述海爲禮曹參議,李命植爲刑曹參議,閔弘烈爲慶尙監司,金玄奭爲典籍,申光儁爲司饔主簿,鄭履煥爲奉常正,金光瑞爲禮曹正郞,金振久爲禮曹佐郞,徐有俊爲敦寧參奉,南建九·李郁爲昭顯墓守衛官,鄭有良爲孝章墓守衛官,李興白爲垂恩墓守衛官,尙州牧使鄭錫達,巨濟府使尹守仁,以上今加通政加資承傳。
兵批,有政。行判書洪名漢進,參判具㢞差祭,參議任宗周病,參知趙載翰入直進,左副承旨徐逈修進。啓曰,全羅右水使,今當差出,而擬望之人乏少,他道守令竝擬,何如?傳曰,允。以李齊嵒爲都摠管,李達海爲副摠管,柳億基爲五衛將,尹衡烈爲宣傳官,李挺垕爲僉知,金順侃爲昌慶將,金衡一爲景福將,林夢奎爲昌德將,申大謙爲全羅右水使,韓沚爲武兼,李仁康·李應爀·金乃衍·李洚·李普行·金載禧·兪彦鎬爲副護軍,鄭弘淳·韓光會·洪述海·金魯鎭·趙英鎭·李鎭復·李昌伋爲副司直,洪鳴漢·李衍祥·李德師爲副司果,金華鎭爲同知,朴相謙爲僉知,韓沚爲副司果,前宣傳官李宗胤,今加通政加資承傳。
傳于韓光綮曰,臥高廊,內局出去後,當入溫突,卽爲退去。
備忘記,傳于韓光綮曰,內局,至誠懇請,承旨來欲同見,更思旣命初次,公然三貼,是豈誠乎?承旨雖來,又見承旨,意謂承旨必宿於此,內局卽令休焉,闕門·城門皆閉事,分付。若是困我勸也,安載圭宜加一資,可也。其令連休。
傳于洪良漢曰,內局入侍。
洪良漢,以吏批言啓曰,禮曹正郞南鶴遠,佐郞李成運呈狀內,俱以身病甚重,勢難祭任云,竝今姑改差,何如?傳曰,允。
又以吏批言啓曰,利城縣監李漸運,庇仁縣監金源,以軍器公廨自備修繕之功加資事,兵曹覆啓,判下矣。兩守令,雖已資窮,俱未經準職,何以爲之?敢稟。傳曰,特爲加資。
又以吏批言啓曰,新除授奉常寺正李商巖,敦寧府參奉閔彝烈,除拜後過限未肅拜,竝依例改差,何如?專曰,允。
徐逈修,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。答曰,知道。
備忘記,傳于徐逈修曰,猶冀霈然,憶昔下敎,其在明日,而予誠淺而且耗,其何祝也,曷勝其悶焉?
甲午五月初九日辰時,上御集慶堂。藥房入診入侍時,都提調金尙喆,提調洪樂性,副提調洪良漢,假注書李顯默,記事官南鶴聞·曺遠振,醫官鄭允協·慶絢·吳道炯·金季良·柳光翼·李春數·洪愼讓·康命徽,以次進伏。次對同爲入侍。金相福曰,昨日臨門勞動,移時還內,夜間聖體,若何?上曰,一樣矣。尙喆請診候,上曰,止之。尙喆請進湯劑,上進御。上曰,獻陵禮陟,在何地乎?知入。尙喆請提調出去,更煎以待。上曰,止之。今當初次祈雨祭,豈可以服湯劑乎?諸大臣曰,此豈可當乎?上曰,待敎入侍,內局先退。
甲午五月初九日辰時,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,判義禁具善復,行判尹李景祜,行司直朴相德·徐命膺,行兵曹判書洪名漢,行司直李章吾,禮曹判書閔百興,左參贊趙曮,戶曹判書具允鈺,刑曹判書尹東暹,吏曹判書李潭,訓鍊都正李潤成,行副司直尹泰淵,同知中樞府事尹得養,戶曹參判鄭尙淳,行副司直洪趾海,吏曹參判徐命善,行副司直李瀰,工曹參議尹養厚,大司憲宋瑩中,大司諫任希曾,副校理徐有防,左副承旨徐逈修,假注書姜忱,事變假注書金應麟,記事官南鶴聞·曺遠振,諸臣以次進伏訖。相福進前曰,昨日勞動之餘,聖體調攝,寢睡·水刺之節,若何?上曰,姑一樣矣。又進曰,中宮殿·世孫宮·惠嬪宮,氣候,若何?上曰,亦一樣矣。上下詢曰,昨日安載圭事,卿等以爲,何如?相福曰,莫重湯劑,載圭乃敢以閭卷間養親之說,比況奏達,其言極爲無狀,臣等之意,則以爲無可賞之事矣。尙喆曰,湯劑之莫重,雖輿儓下賤,孰不知之,而昨日詢問時,人皆一撞,而載圭則二撞。至以渠之養親之說,援引於君父保嗇之方,其所奏達,極爲猥越無嚴,而且不無希覬之心,如此之類,覆載之所難容矣。上曰,然則打臀可乎?尙喆曰,非但打臀,於以重罰可矣。仁孫曰,載圭昨日所達,以人子事親之說,張皇陳奏,至有不欲强進,則不宜强勸之語,而苟以事親之道言之,豈可以厭藥餌,而不進藥餌於親癠之時乎?今此湯劑,實是彼蒼所賜之藥,而保嗇聖躬,以享無疆之慶,則一國臣民,所當一心顒祝,而載圭之帳前所奏,敢引不敢引之語,其心所在,極爲無狀。且有希望之心,如此之類,豈有可賞之事矣?景祜曰,載圭以無識之言仰奏,渠豈有所見矣?存謙曰,雖使載圭知醫理,昨日所奏,不當如是,況以萬萬無識,張皇仰達,其言,極爲妄率矣。名漢曰,今此湯劑,實是保嗇之聖藥,宗社無疆之慶,寔在於此,則擧國臣民,猶恐一時之間斷,昨日載圭所達,極爲無嚴,而且有希望之心,臣於其時,不勝憤惋之心矣。章吾曰,臣謂其言,全無識矣。上曰,予則以其言爲有識矣。百興曰,載圭敢以渠之養親之說,比擬於莫重湯劑,其言極爲無嚴矣。允鈺曰,載圭旣不知湯劑之妙理,又不知湯劑之莫重,臣以謂賞典則過矣。東暹曰,載圭之言,極無嚴妄率矣。潭曰,湯劑之日三進御,爲宗社無疆之計,而保嗇聖躬,無過於此,則實是被蒼之指導,而臣民之一心仰望者。今此載圭不知,爲此妄率陳奏,極爲無嚴,此全出於希覬之心矣。上曰,謂之無嚴則過矣。潤成曰,分義所在,極爲妄率矣。泰淵曰,其言,妄率無識矣。尙淳曰,莫重湯劑,妄率議論,外議亦莫不駭惋矣。趾海曰,其言極爲無嚴矣。命善曰,載圭所對,極爲無嚴,而且出於希覬之心矣。瀰曰,其言極妄率矣。養厚曰,其言誠妄率矣。上曰,於今時體,皆溺於理中湯,而能有安載圭矣。諸大臣起伏曰,臣等此言,極知惶悚,而超二資賞百金之敎,豈非過重乎?此後則如此傳敎,愼重宜矣。上曰,今者減膳,連減八升,只餘一斗,此後則大殿供米,仍以一斗定式,好矣。諸大臣曰,自古聖王,遇災減膳,無有如今日之節損矣。上曰,予旣撤樂,修省之心,無所施焉,故減膳至於此矣。上命注書出去,知獻陵禮陟在於何闕以入。賤臣承命回奏曰,出考於璿源譜略,則禮陟之所,卽泉達坊,而泉達坊,卽梨峴宮矣。上曰,昌慶宮,創建在於昌德之先乎?仁孫曰,然矣。相福曰,嶺伯畢賑狀已到,而瓜期且滿,出代宜矣。上曰,誰可爲者?相福曰,閔弘烈好矣,而其所尤好者,故相臣,有遺愛於嶺南矣。上曰,果好矣。其次,誰也?相福曰,洪趾海·趙㻐·徐浩修·鄭尙淳,皆好矣。徐命善亦好,而此人則今方緊用於朝廷,姑未可出外矣。仁孫曰,又有承傳者矣。上曰,誰也?對曰,吳載純也。素有人望而未嘗出入,杜門讀書矣。上命逈修書傳敎曰,飭已施,前摠戎使具善行,前惠堂鄭弘淳,竝敍用旣下敎,復授前任,前冢宰韓光會,前參議洪述海,一體敍用。出傳敎相福曰,前慶尙監司金華鎭,今方遞來,行副司直權噵亦且久滯,竝備堂差下,何如?上曰,依爲之。出擧條允鈺曰,繕工監所管鴨島契,乃諸處假家與圍排所入草把子飛乃籚簟等物進排之貢,而近年以來,定例外各處無價進排,極其浩多,實難支吾中。諸上司下屬輩,侵漁求索之弊,亦與長木竹貢無異,故以此呼訴冀其救活,情甚可矜。此亦一體禁斷然後,庶有支保之道,以此出擧條嚴飭,何如?上曰,依爲之。出擧條允鈺曰,太室殿內各樣物件則收改後,舊件卽爲燒火,徽寧殿則無奉審修改之事,故舊件燒火與否。臣曹未能詳知,至尊之地,若是疎虞者,有欠敬謹矣。本殿內物種修改後,其舊件,本曹郞廳,與殿官眼同,卽地燒火,而曾於辛卯年,前判書臣蔡濟恭,陳達筵中,永禧殿春秋奉審後,殿內物件外各種,畢修改後,本曹郞廳,與殿官,更爲奉審照檢事,出擧條定式矣。今亦依此例爲之,何如?上曰,依爲之。出擧條東暹曰,臣曹有司,不過訟場間爭競,而俱是筵稟施行者,有不敢擅斷,敢玆陳達矣。往在丁丑年,江上御史洪良漢,書言合井里望遠亭,自是江上大村,臣躬往見之,則凋殘特甚,所見愁慘,故訪問父老,則皆云自古氷魚船,來泊於村前,生理頗饒矣。近年魚船,移泊於西江,故居民失利,曾前四百餘戶,僅餘百餘戶,不數年,將成空墟云。臣周覽村基,乃是江口要害處,而又有御·摠兩營倉,決非空棄之地,不可不各別顧念以安集之道矣。自上命京兆問于本里,登對時稟處,自京兆令都官,親往詳査稟啓,氷魚船,依前還屬於望遠亭民人等處,其後又自備局,捧甘京兆,嚴禁西江民之橫奪矣。壬辰二月,漢城庶尹趙載履,以輪對官入侍,請以氷魚船,分泊各江而蒙允矣。近者合井·望遠兩里民人,又呈狀臣曹,謂以西江富民,誘引魚船,盡泊西江,而兩里之民,力微不能相抗,至於全失云。誠甚可矜,而兩隻皆曰奉承傳,不可不一經稟達而處之矣。上曰,大臣之意,何如?相福曰,雖有分泊之命,兩村之强弱勢殊,則似不無獨專之弊矣。上曰,命御史較重,依初敎施行,可也。出擧條潭曰,日前老人上言中,前僉知李德一,以非朝官防啓矣。其子誠培呈單吏曹,以爲其父德一,曾經玉果縣監,而上言時,辭未達意,以致見防云。朝官年八十,法當加資,而事係恩典,自下不敢擅便,敢此仰達矣。上曰,依例加資,可也。出擧條瑩中啓曰,雨澤愆期,聖心焦慮,日昨疏決,寔出於靡不用極之意,京外囚推之載在錄啓者,多蒙恩宥,而至於外方之未及錄啓,積久滯囚者,無由得霑審理之澤矣。臣以爲請申飭諸道道臣,趁連究竟,俾免向隅之歎,宜矣。上曰,所奏得臺體,申飭諸道,依此擧行後狀聞,可也。出擧條希曾啓曰,方旱禱雨,自是典禮之常,今聖明,憂勞於上,減膳疏決,無非修省之實政,而牲幣之薦,獨不及於山川,該曹亦無擧行之節,未知有何姑待,而或慮其禱雨不必得,而遂稽於應行之典,則此反涉有意之私,亦欠敬天之義。天道幽遠,固不可取必於一時,而亦不當以其不可必,而不思所以孚格之道,令該曹,祈雨祭,及時擧行,恐不可已也。旣有區區之懷,敢此仰達矣。上曰,大抵近者於此請遲回,予已量矣。雖然凡諸擧措,皆悶旱,而該曹所請漠然。噫,人君近一斗減饍時,其何遲待?今者所懷,可得臺體。近者靳霈,非徒京中,諸道皆然,而闕東旣設祈雨祭,則況京中乎?不卜日初次祈雨祭,十一日設行,祭文當製下。爲人君,若此之時,何循常例?皆遣近侍,三角山左承旨,木覓山右承旨,漢江同副承旨,明日展禮後,當親傳香,侍衛皆入直,儀注安徐,待下敎只入正時。出擧條瑩中又啓曰,昨日儒民之廣詢也,無人仰對者,故至命擊鼓,導之使言,安載圭之超資施賞,蓋出於我聖上王言必信之意,臣不敢容議,而第人心不古,倖門多歧,此路一開,希覬之類,恐將接踵而起。伏願絲綸之間,懋加審愼,毋至爵賞之濫,是臣區區之望也。上曰,昨日安載圭,卽體孔聖無信不立之義,今者所奏,非本事也。意實匡救,依啓。出擧條瑩中又啓曰,火藥,重物也。罪人,張光碩偸賣,至於一千二百斤之多,減律定配之命。雖出於我聖上好生之德意,而罪犯,關係一律,三尺至嚴,不可容貸。臣以爲還寢罪人張光碩減律定配之命,依前下敎擧行,宜矣。上曰,勿煩。希曾又啓曰,罪人河必雄·宋興三之減律定配之命,雖出於我聖上好生之德意,而永乞之卽地致命,實由必雄之所踢,實因分明,興三則僞造蜜印,渠旣自服,論其罪犯,俱係一律,三尺至嚴,不可容貸。臣以爲還寢殺獄罪人河必雄,印信僞造罪人宋興三減律定配之命,依律處斷,宜矣。上曰,勿煩。章吾曰,嶺南漕運差員,過十日後,江邊決棍事,命下矣。初十日後則祈雨祭齋戒相値,何以爲之乎?上曰,方當閔旱,今番分揀,可也。竝出擧條上曰,初次祈雨祭,不卜日設行,明日受香,三角山左承旨,木覓山右承旨,漢江同副承旨進去事。出榻敎上親製初次木覓山·漢江祈雨祭文。命內侍取御笠來,着笠起坐,呼寫兩處祭文訖。命曰,明日祈雨祭親傳香事,下敎。出榻敎相福曰,玉堂新除之人,多在外者,宜有變通之道矣。上命書傳敎曰,在外儒臣許遞,政官牌招開政,以在京無故人備〈擬〉下批,牌招察任。出傳敎上曰,前監司金華鎭,行副司直權噵,備堂差下事,下敎。出榻敎諸臣以次退出。
甲午五月初九日戌時,上御集慶堂。藥房夕入診入侍時,都提調金尙喆,提調洪樂性,副提調洪良漢,假注書李顯默,記事官南鶴聞·曺遠振,醫官慶絢,以次進伏訖。尙喆曰,俄者詣閣時,見嶺南狀聞,則自初三日始雨,測雨器三寸,川渠洽流,雨澤霈然,民事誠多幸矣。上曰,然乎?尙喆曰,今日有雨,遠處則似霔下矣,諸道狀聞,似當連次上來矣。上曰,安載奎事,何如?尙喆曰,朝廷方齊憤矣。請進湯劑,上進御,命良漢讀奏諸道狀聞。尙喆曰,今日臺臣,以應行之典不稟,爲該曹之非,而夏至姑未及,禱雨亦似早矣。臣等果往復該曹,過明日後欲擧行,故該曹之不稟,勢似然矣。上曰,此是當行之典,該曹可稟之事矣。尙喆曰,明當勞動,如此之時,湯劑不可不三貼,臣等退待閤外,待奉審承旨入來,更爲隨入矣。上曰,止之。上曰,奉審承旨其能趁城門入來耶?良漢曰,獻陵,此距三十里,且踰江,未期其必入城門矣。尙喆·樂性先退。良漢奏〈曰〉,昨日所考織錦詩持來矣。命讀奏,上曰,織錦詩何爲在唐詩品彙乎?良漢曰,新羅眞德女王所作,而製獻唐朝,故仍載於品彙矣。上曰,注書出去,奉審承旨今來何處知入。賤臣承命還奏,承旨姑未知到何處矣。上曰,上番誰也?良漢曰,南鶴聞矣。上曰,注書誰也?良漢曰,新榜注書李顯默也。上曰,此注書,日前安徐注書乎?良漢曰,然矣,上曰,誰也?良漢曰,故癸亥功臣完豐府院君李曙之五代孫矣。上曰,然乎?良漢曰,擬望注書不敍之命,尙在矣。上曰,誰也?良漢曰,宋景煥矣。上曰,擬望注書,一體安徐。出榻敎上曰,首醫·掌務官竝安徐。出榻敎諸臣以次退出。
甲午五月初九日戌時,上御集慶堂。獻陵奉審承旨入侍時,右承旨沈翔雲,假注書姜忱,記事官南鶴聞·曺遠振,以次進伏訖。翔雲奏陵上石物無頉,祭物·祭官俱極精潔。仍命詣臣退出。
上在慶熙宮。停常參·經筵。
申時酉時,日暈。
夜一更,月暈。
大殿·中宮殿·惠嬪宮,藥房口傳問安。答曰,知道。
洪良漢啓曰,注書宋景煥,身病猝重,假注書姜忱,姑今仍察,何如?傳曰,允。
傳于韓光綮曰,摘奸承旨入侍。
備忘記,傳于沈翔雲曰,昔唐陽城,謂諸生語,予常稱美,豈特影?再昨臨門時其雨,其雨猶漠,今日豈比再昨?誠冀霈然,太陽復照,曷勝悶焉?嗚呼,今日雖小,每年皆然,今若此,是誰是誰?卽予卽予,焦悶亦歇語,何心飮湯?當於右文閣,有下問者,太學與學鄕儒與西北,只食料付料軍官,皆待令於資政門。昔年因靳霈,亦有再決之擧,京鄕文書,令該堂,一體持待資政門,承旨只右副來後入侍以奏,仍爲入侍。
傳于崔曰,承旨入侍。
備忘記,傳于崔曰,今者旱,一則予,二則予。此則已諭,而於再昨,雖恧莫相孚,其何比今?一則心,豈二用?旣追慕,兼旣諭,此一也,其愈悚然者。嗟哉,此日,皆有甘雨,而惟今年,因予祈欲霈而高高漠漠,此雖恤元元,因予若此也,其欲準一斗停膳,而此則過矣。雖默,三名日物膳,亦欲下敎,而正五旣封,其亦豈偶?誕日方物物膳停封事,令禮曹,今日卽諭諸道。
備忘記,傳于洪良漢曰,嗚呼,此日,冞切焦心,雖丁日命予,其猶垂涕對,嗟哉內局,何敢勸湯?
備忘記,傳于崔曰,今予此心,彼蒼臨照,神祗皆見,儒武召見,此君師道,一諭皆應,可見卒然。六十七十,極西極北,倖門何期?亦人子心,效唐陽城,今予爲此,其何以然?慨予勸彼,其雖然也,須觀日捲,卽予亦予,何心飮湯?今日光景,何敢偶然?食何甘,枕何便?聞雲觀報然後,此心庶可少紓。
徐逈修啓曰,領議政金相福,右議政元仁孫,有稟達事,來詣閤外請對矣。
備忘記,傳于徐逈修曰,卽予卽予,於今已判,卿等速休,其何困予?
徐逈修啓曰,領議政金相福,右議政元仁孫,敢此更爲求對矣。
又啓曰,領敦寧金陽澤,領府事韓翼謩,判府事李溵·李思觀,有稟達事,來詣閤外請對矣。
備忘記,傳于洪良漢曰,今予懍惕,嗚呼,昔年萬民下敎,因予若此也,命考自內日記果然。辛卯年水標十尺,壬辰年朝陰暮晴,雖微必下雨,昨年竟夕下雨,昔甲午,陰吹東風,亦必下雨,丙戌亦下雨,而若此,卽予卽予。良欲溘然,何顔對卿等?
傳于徐逈修曰,竝入侍。
崔,以刑曹言啓曰,果有應放而未放者,今日內卽爲分付事,命下矣。依傳敎,慶尙道泗川李善云,密陽金明來,全羅道潭陽金甫同,龍潭梁以晩,任實朴順采,谷城梁起發,南原皮成甫,海南鄭雲成,康津朴次同,靈巖朴春萬,光陽成乭介,順天金光得,寶城魯得尙,興陽元鳳絢·李成鳳,長興奴先卜,咸平黃卜金,茂長朴大根,興德金德尙,扶安金德大·金老味,沃溝崔興成,順天朴光禧,江原道平海文弘郁,黃海道殷栗李仁恒,咸鏡道文川僧仁學,高原白龍宅,會寧徐重成,明川安守海,忠淸道永同崔翼天,槐山秋天泰,延豐曺得賢等放送事,分付各該道〈道〉臣之意,敢啓。傳曰,允。
又以義禁府言啓曰,京畿富平府金輸驛徒三年定配罪人朴泰義,廣州府德豐驛徒三年定配罪人崔弘瑞等放送事,單子啓下矣。竝卽放送事,分付道臣之意,敢啓。傳曰,知道。
沈翔雲,以奉常寺官員,以都提調意啓曰,東籍親耕田所種大麥·小麥兩種,今月十二日間,當爲成熟之意,敢啓。傳曰,知道。當爲親受矣。
崔,以禮曹言啓曰,卽接歸厚署所報,則鰲興府院君遷葬新山,定於楊州鬛山,而舊山破殯,今五月十二日卯時,發靷,同日隨時,新喪破殯,同月十七日卯時,發靷,同月十八日隨時,安葬,同月十九日卯時擇定云。鰲興府院君·原豐府夫人發靷時及安葬時,中宮殿當有望哭之禮,望哭儀註,依例直入中宮殿之意,敢啓。傳曰,知道。
徐逈修,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午五月初十日卯時,上御崇政殿月臺。行望拜禮·祈雨祭親傳香後,皇朝人及忠臣子孫入侍時,行都承旨洪良漢,左承旨金普淳,右承旨沈翔雲,左副承旨徐逈修,右副承旨崔,同副承旨韓光綮,假注書姜忱·李顯默,記事官南鶴聞·曺遠振,以次侍立訖。上具翼善冠·黑團領,乘輿出資政殿門,詣崇政殿月臺行禮。仍爲傳香後,詣東月臺殿座,先召皇朝人子孫入侍。前武兼鄭昌垕·鄭昌仁·鄭昌賓·鄭昌喜·鄭昌大進伏。上命誦其四祖,昌大等誦奏訖。上曰,汝等於鄭壎,爲幾代孫?昌大等奏曰,六代孫矣。上曰,汝之父,誰也?對曰,鄭翊柱矣。上命書傳敎曰,故知中樞鄭翊柱長子昌大,令兩銓,相當窠懸註調用。上曰,昌大等五兄弟,可謂詵詵矣。曾聞趙載翰,亦五兄弟云矣。良漢曰,趙載翰則六兄弟云矣。上曰,比豐原兄弟時,亦可謂詵詵矣。皇朝人子孫,盡爲召見後,又命忠臣子孫入侍。金魯淳·金用謙·金趾行·金若行·金道淳·金夏材·金履坤等,以次進伏。上曰,忠臣子孫中金哥居多,而皆是壯洞之金耶?良漢曰,然矣。洪相纘·尹昌柱·尹河柱·尹行儼·李養和·曺允亨·曺允精·李圭燮等進伏。上問圭燮曰,汝年幾何?對曰,十六矣。上曰,俄者仙源奉祀孫入來乎?逈修曰,前郡守金復根入來矣。上命書傳敎曰,今日入庭,卽兩孫,一孫旣調用,仙源奉祀孫金復根,令該曹,升敍調用。俄而有儒生洪廷鳳者,稱以有仰達事進前。上曰,此極猥濫,卽令退去。又有全光福者,稱以功臣子孫,冒入進伏。上下敎曰,今日召見忠臣子孫,意有在焉,而稱以功臣子孫,混入其中,極爲無嚴,如此之類,停擧,可也。良漢曰,論其罪罰,不可停擧而止,令有司稟處,宜矣。上曰,此則過矣,停擧,宜矣。儒生洪廷鳳·全光福,竝停擧事,下敎。出榻敎上曰,彼閑良·儒生輩,登拜殿庭,足爲榮光乎?良漢曰,身在韋布,一覲耿光,足關身數,況此登于筵席,擧其姓名,豈非異數乎?儒生皆退去。上命注書出去,持三處祈雨祭文以入。賤臣承命持入。上下御榻,命良漢讀奏。仍爲俯伏良久,仍命賤臣出去,問香室守僕,以於祭文,書御諱與否,賤臣知入。上又命取祭報府,使良漢讀訖。上還入大內,諸臣陪至資政門外,問安後退出。
甲午五月初十日午時,上御資政殿。奉審承旨入侍時,行都承旨洪良漢追後入侍,左副承旨崔,假注書姜忱,記事官南鶴聞·曺遠振,以次侍立訖。上御右文閣。崔以三處祈雨祭奉審承旨,回奏祭物·祭官俱無頉。上命召宣傳官三員入侍,騎馬三匹立之事,下敎。出榻敎賤臣承命出去,召宣傳以入。上命宣傳官李翼炫往漢江,尹壽民往木覓,李廷彬往北岳,摘奸以來。翼炫等,承命去出。都承旨入侍事,下敎,刑曹判書入侍事,下敎,判義禁入侍事,下敎。竝出榻敎賤臣承命出去,召都承旨洪良漢·刑曹判書尹東暹·判義禁具善復以入。東暹進讀囚徒案,上命書傳敎曰,昔年有再疏決之擧,故其令入侍,果有應放而未放者,其令該曹,今日內卽爲分付。出傳敎東暹奏曰,臣於前日,待罪湖西·關西兩藩時,其道內有殺獄,而湖西則是洪寅輔事,而觀其文案,則有非道臣所可處斷,故牢囚十餘年,至今同推,關西則有尸親之子,刺殺其訟隻於官庭,反爲殺獄,尙在牢囚。此二件事,極以冤抑,臣自兩藩歸後,每欲一番筵達而未遑矣。上曰,洪寅輔誰也?東暹曰,其父官至校理,蓋是士大夫云,而卽今闕門外,有衰服少年儒生,累日來伏,見入闕諸宰,輒號哭曰,願活其父,蓋其入獄時所生之子云,其情境極爲慘然矣。而其文案,不爲上來,故兩件事,姑未陳達矣。上命書傳敎曰,今聞秋判所奏,湖西·關西,皆有惟輕者,而湖西則今聞初囚時子年十四,被衰守闕呼籲云,聞甚惻然。關西則聞其事,警民篇旣載,無異王世明刺人,若無此,則豈有官庭?若此,參酌律文明然。噫,秋判年久,二事若是提奏,予甚嘉之,此二件事,旣知本末,善爲紙尾,今兩道道臣,親執詳考文案後,其令卽爲狀聞。出傳敎上曰,秋判,爲人極從容,而厥弟尤勝於其兄矣。承旨曰,然矣。東暹又進本曹徒流案,上命讀奏恩彦君傔從鄭雲成等十五人充軍秩,皆命特放,仍書下敎於文案紙尾。上曰,申判府事刑推罪人張益信,近者無名於徒流案,其物故與否,秋判知來。東暹回啓曰,已爲物故云矣。上命館學儒生西北武人等入侍,賤臣承命出去,召儒生金禧燮·南溟學·權昌愈等入侍。上下詢曰,汝等有父母乎?皆曰,有矣。仍命卽爲歸覲。命書傳敎曰,居齋生員南溟學,見殿講,卽除參奉,陞直長遭故闋服來者,六鎭復來居齋,其涉可矜。令該曹,直長待窠,懸註調用。出傳敎上問承旨誰也?對曰,崔矣。上曰,高皇帝所稱關西夫子,於承旨,爲幾代祖乎?對曰,十三代祖矣。上曰,關西夫子之稱,有所以耶?對曰,臣祖奉使皇朝,以帝命,監董玉河館營建役,竣事還,未久作故。翌年他使臣入去也,帝下問臣祖安否,使臣以作故仰達,帝聞而震悼曰,朕不復見東方楊震,傷歎不已。仍下敎曰,殷〈高〉宗,夢傅說而畵惟肖之像,朕則親見其人矣。命畵工賜絹二端,模畵其形容,一則掛置便殿,一則付使臣以歸東,使覓傳其子孫,仍賜謚齊貞公,以御筆親寫像面曰,齊貞公崔龍蘇之像,至今奉安於臣家矣。上曰,爲其直孫乎?對曰,支孫矣。上曰,宗孫誰也?對曰,再從兄㫤矣。上曰,其時緣何取覽其畵像乎?對曰,賤臣,以新恩入侍也。仍承宣所建,有取覧之敎矣。上曰,其時承旨,誰也?對曰,具允明·南泰著矣。上曰,然乎?大抵貴矣。良漢進伏曰,日已向晩,湯劑尙未進御,故提調等,來待閤外,不勝焦迫,敢請求對矣。上命書傳敎曰,噫,此日何日?寶鑑旣載,何云多少?雖點雨必下,今番豈特其雨?意謂霈然,無一點雨,太陽杲杲,此何由乎?專由恣飮小人湯,然纔者下敎,旣臨于此,遊觀而然乎?噫,人子以親心爲己心,君親雖曰異也,忠孝豈其異乎?萬萬寒心,內局三提調皆解兼任。出傳敎摘奸宣傳官入侍事,下敎。出榻敎宣傳官李翼炫等入侍,奏以祈雨祭三處祭物·祭官皆無頉。上還入內,諸臣以次退出。
甲午五月初十日三更四點,上御集慶堂。時原任大臣入侍時,領議政金相福,右議政元仁孫,左副承旨徐逈修,假注書姜忱,記事官南鶴聞·曺遠振,原任大臣李溵·李思觀·韓翼謩,以次進伏訖。相福進前曰,連日酬應之餘,聖體調攝,若何,水刺之節,亦何如?上曰,姑一樣矣。中宮殿·惠嬪宮,氣候,若何?上曰,亦一樣矣。上曰,癸巳年今日,竟夕下雨,昔甲午年今日,亦下雨,今年今日,應爲下雨,而冥應尙寂,此則由予之過也。堯之九年水,湯之七年旱,天之示警,可謂深切,而未有如今日之爲災,前年則初次祈雨,能得甘霈,今年則再次祈禱,尙不沛然,皆由予之無狀而然也。予雖喙長三尺,將無以爲說矣。相福等曰,聖敎至此,臣等不知所以仰對,而聖心若是焦遑,皇天庶幾降監矣。上曰,今日則予心非爲悶旱而然,乃爲獻陵忌辰而然矣。相福曰,左相來到闕下,而俄者下敎之後,與臣等有異,故不敢入來。上曰,內局雖解,旣不解本任,則何不入來乎?此非所望於左相矣。仍命左相入侍事,下敎。出榻敎上曰,初則雖有旱氣而太旱,故予不用心矣。今則三庚將近,一雨尙靳,予之焦心,曷有其極?仁孫曰,近日連有雨徵,而悶旱之聖心,靡不用極,雖今日不雨,明日再明日,當爲霈然,以民事言之,未爲不晩矣。翼謩曰,農民之言,若於今月望前得雨,雖庚戌大豐,可以占得云矣。諸大臣起伏曰,夏之長日,湯劑尙不進一貼,而聖心之憂勞,有倍常日,臣等之心,豈不萬萬焦迫乎?上曰,予之今日用心,非但爲民,乃爲獻陵而然,今若飮湯,獻陵陟降之靈,豈不以予爲無狀乎?仁孫曰,旣一日有國,則不可一日無內局,當此憂旱勞動之時,聖體保護,宜倍於前,而內局下敎,今已夜深,臣等區區之誠,豈不罔措乎?臣不勝惶悚,而朝者內局處分,還收宜矣。上曰,今日朝鮮八十一歲君,不可無內局,此則右相之言,是也,而於內於外,皆以此湯惱予,予豈不苦哉?相福曰,臣等待罪政府,故皆是曾經藥院提擧,今雖無都提調,臣等皆可以奉湯劑矣。尙喆曰,臣於朝者,旣承嚴旨,故雖有入侍之命,來伏闕外,而未敢登筵矣。今日臣等之心,惟在於保護聖躬,旱氣雖如此,悶旱一節,反爲第二件事,臣雖以勸湯,獲罪深重,固所甘心矣。溵曰,聖心以悶旱而不進湯劑,民事雖重,豈可比保嗇聖躬之道乎?自朝至夜,尙未進一貼,臣等之心,豈不萬萬焦迫乎?翼謩曰,聖心以悶旱一事,至於却湯,今日已盡,而尙不進一貼,臣等之心,誠爲焦迫矣。思觀曰,今日不可一日無內局,史冊書之,使後世觀之,當爲臣等之大罪矣。上曰,予之今日却湯,實爲獻陵,今日已盡然後,可以進御矣。諸大臣起伏曰,更鼓將盡,則雖進湯劑,屬於明日矣,爲獻陵却湯之聖心,已副於昨日。且臣等,俱是藥院舊任,則孰不宜於奉進乎?相福等仍出去,奉持湯碗以進,上良久始進御。諸大臣仍請還收內局之命,上命書傳敎曰,今朝下敎,意蓋拒此湯,而嗚呼昨年,竟夕下雨,嗟哉,今月,徹宵相持,亦予亦予。雖然時原任持來,元輔捧勸,故仰籲强飮,自此後,古今無藥院三提調下敎,特爲安徐,況三提調下敎而後,若頃者皆待闕門,其誠深嘉。出傳敎上曰,秋判自西南還,能奏二冤事,可謂不負所望矣。且聞洪寅輔之子,乃其入獄時所生,而來伏闕外云,關西事與王世明事相類,皆可謂賢矣,而今則道臣,必善爲狀聞矣。若非秋判之精詳,何以及此乎?相福曰,然矣。三提調又奉進湯劑,上進御後,仍命諸臣退出。
上在慶熙宮。停常參·經筵。
藥房都提調金尙喆,提調洪樂性,副提調洪良漢啓曰,昨日展拜,誠禮克伸,徹宵酬應,勞動亦多。伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今曉已諭,果得甘霈,雖予雖予,其本此湯,一勺何飮?只自心焦,其豈偶然?一則仰諭蒼穹,一則以一代萬矣。中宮殿·惠嬪宮,藥房口傳問安。答曰,知道。大駕詣彰義宮後,王世孫遣宮官問安。答曰,知道。政院·玉堂·藥房口傳問安。答曰,知道。還宮後,政院·玉堂·藥房口傳問安。答曰,知道。
備忘記,傳于徐逈修曰,一貼强飮,意亦仰點,若得甘霈,來日强飮,若漠然,予何爲萬古孟浪人乎?先諭予意焉。
備忘記,又傳于曰,須看高高,此心何抑?當詣舊邸,紓心而來,挾輦前後廂隨駕祗迎等節,皆依前。世孫祗迎·留營·留陣儀注皆安徐,當以駕轎,掩三窓,承旨待下敎詣資政門,只入正時,副駕轎安徐。
洪良漢啓曰,今日擧動時,承旨當爲備員,而左承旨金普淳,不爲仕進,卽爲牌招,何如?傳曰,允。
傳于韓光綮曰,承旨與疏儒入侍。
備忘記,傳于崔曰,見日淸淸,予心沓沓,其雖然,依舊邸。
沈翔雲啓曰,明日傳香,禮房承旨當爲齋宿,右承旨徐逈修,卽爲牌招入直,何如?傳曰,允。
藥房口傳啓曰,卽伏見問候批旨,不惟不許入侍,乃有不敢聞之敎,臣等聚首愕眙,繼之以焦迫靡措。仰惟悶旱之聖念,靡不用極,御供旣已再減,物饌亦命預停,圭璧今方遍擧矣。至誠所格,庶蒙仁愛之孚感,至若却藥之擧,乃是禮經所未載,史牒所未聞。況當宵旰,憂勞之時,尤宜加意於保嗇聖躬之方。伏乞更加三思,亟賜召接焉,千萬懇禱,惶恐敢啓。
口傳再啓曰,臣等朝陳口啓,未蒙召接之音,旋卽陪扈,仍阻起居之禮。伏念聖心,方切於望雲,玉體不憚於當炎,此時保護之節,尤不容少緩,而晝漏已過亭午,湯劑尙未進御,區區下情,萬萬焦遑。玆敢不避瀆擾,冒昧呼籲。伏乞暫借方寸之地,特許持入之命焉,惶恐敢啓。
口傳三啓曰,冒陳再啓,未蒙一兪,顧今勞動之餘,日已向夕,而常進之劑,尙未進一貼,下情益不勝焦迫,來待閤外,更此煩瀆。亟許召接,俾卽診察,千萬懇祝,惶恐敢啓。
傳于洪良漢曰,內局入侍。
傳于崔曰,隨駕軍兵,今夜饋粥。
又傳于曰,諸司預備。
韓光綮,以禮曹言啓曰,鰲興府院君遷葬破殯,今五月十二日卯時,發引,同日隨時推擇事,自歸厚署報來,故依所報十二日發引時,中宮殿望哭節次,已爲啓下矣。卽聞喪家之言,則發引,定行於今十三日卯時,而該署誤以十二日牒報云,莫重文報,如是差爽,事極駭然,當該官員,從重推考,下吏,令攸司科治。鰲興府院君發引時,中宮殿望哭,以今十三日卯時,改磨鍊以入,何如?傳曰,允。
又以兵曹言啓曰,今五月初九日初昏時,敦義門仍留標信,宣傳官受出政院後,不爲來示臣曹,直爲出去云。標信事體,何等嚴重,而任自去來,萬萬驚駭,不可尋常處之。當該宣傳官,爲先汰去,其罪狀,令該府,拿問嚴處,何如?傳曰,生疎之致,今番只決棍,可也。
又以都摠府言啓曰,今五月初九日初昏時,敦義門仍留標信,宣傳官受出政院後,不爲來示臣府,直爲出去,事極駭然。當該宣傳官,令該府處之,何如?傳曰,已下敎于兵曹矣。
又以兵曹言啓曰,依傳敎,隨駕駕後禁軍等處,設粥以饋之意,敢啓。傳曰,知道。
又以訓鍊都監言啓曰,依傳敎,隨駕入直軍,今夜饋粥之意,敢啓。傳曰,知道。
又以禁衛營言啓曰,依傳敎,本營隨駕槍劍軍等處,設粥以饋之意,敢啓。傳曰,知道。
又以御營廳言啓曰,依傳敎,駕前別抄等處,設粥分饋之意,敢啓。傳曰,知道。
崔,以御營廳·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
文學金峙默疏曰,伏以臣之忝叨見職,今已四箇月矣,謏才蔑裂,無一毫輔導之益,母病沈篤,有十分難强之情。向者一疏,萬不獲已,而旣承救護之命,繼違召牌,極知悚惶,而又蒙只推之恩而逡巡,義分是懼,抑情就直,一日如年,而近因日候漸熱,調攝失宜。臣母所患宿證,一倍沈劇,連試刀圭,日夜扶護,以此情理,實無離捨供職之望,玆不得不復此申籲於天地父母之前。伏乞聖慈,俯垂愍諒,亟削臣所帶職名,以便救護,仍治臣瀆撓之罪,以昭法紀,千萬幸甚。答曰,省疏具悉。爾其勿辭,護焉。
慶尙監司閔弘烈疏曰,伏以臣,猥以無似,過蒙鴻私,才乏寸長,而前後拔擢,輒居人右,身陷坑穽,而終始湔滌,偏垂造化。聖明之所以眷顧臣身者,特出於追念先故之至意,緣臣無狀,曾無絲毫之裨益,徒竊聖主之恩寵,反省懍蹙,若無所容,區區自效之道,惟在於奔走散漫,殫竭誠力,以圖一半分塵刹之報。忽玆嶺臬新命,曾是臣夢想之外,始焉驚惶,繼以兢懼,歷屢日而靡定。噫,承流宣化,綱紀一方,何處不重,而顧此幅員之大,事務之繁,視他道,不啻倍蓰,況今賑事纔了,飢氓甫穌,懷保之責,全在方伯,則楡遷之方,尤宜難愼。今乃擧以畀之於如臣之才疎識蔑,最出人下者,僨敗之至,可立而待也,此豈聖朝綜核之政也哉?且是道,卽先臣數十年前存棠之地也。惠化尙留,經劃未泯,臣之不肖,誠無能爲,役將何以追繼先蹟,庶幾有無忝之稱乎?此又臣之愴惶怵惕,有不能遽然承當者也。玆敢瀝血陳懇,仰瀆宸嚴。伏乞聖明,深念藩屛之至重,俯察人器之不稱,亟命鐫遞臣新授職名,以重官方,以安私分焉。答曰,省疏具悉。前伯報瓜,予庸嗟惜,卿今代焉。嶺南高枕,兩代此任,其豈偶然?卿勿過辭,速往欽哉。
甲午五月十一日辰時,上詣彰義宮。擧動入侍時,行都承旨洪良漢,右承旨沈翔雲,左副承旨徐逈修,右副承旨崔,同副承旨韓光綮,假注書李顯默·姜忱,記事官南鶴聞·曺遠振,以次陪從。上具翼善冠·袞龍袍,乘輿出資政門,由興化門詣彰義宮。上還宮後,諸臣以次退出。
甲午三月十一日辰時,上御集慶堂。疏儒入侍時,同副承旨韓光綮,假注書姜忱,記事官南鶴聞·曺遠振,以次進伏訖。上命疏儒入侍,賤臣承命出去,召疏儒白尙忠以入。命尙忠進前讀其疏,尙忠讀訖。上曰,汝之此疏用語,極未穩當,如此之輩,豈可着儒巾?宜着戰笠。仍厲聲下敎曰,退去退去。尙忠退出,上下敎曰,疏儒使之退去,本鄕上疏,藏于史庫事,下敎。出榻敎仍命諸臣退出。
甲午五月十一日戌時,上御集慶堂。藥房入診入侍時,都提調金尙喆,提調洪樂性,副提調洪良漢,假注書李顯默,記事官南鶴聞·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。尙喆曰,今日勞動之餘,氣候,何如?上曰,連日用心,氣甚憊矣。尙喆請診候,上曰,進湯後爲之,宜矣。尙喆曰,俄見江原道狀啓,則雨澤亦洽矣。上曰,然乎?請奉進湯劑,上進御。尙喆請診候,命醫官進前。方泰輿按脈奏曰,左右三部度數調均,而胃脈似不足矣。醫官以次進伏按脈,所對如首醫同。上曰,予之顔貌,近何如?尙喆曰,頃日紫極門殿座時,臣等仰瞻天顔,和潤如前矣,建明門殿座時,仰瞻則天顔似不如其日矣。樂性曰,臣昨年待罪藥院時,亦當憫旱,而未有如此過用聖心矣。尙喆曰,從前五十年來憫旱,不知幾次,而過爲用心,未有若此之甚矣。尙喆曰,保護之節,未有若安心矣,以醫官輩所奏觀之,則可知矣。命良漢書嶺伯批答。見疏下上曰,三代爲嶺伯乎?尙喆曰,兩代矣。其祖則經北伯矣。命書文學金時默批答。見疏下上曰,江原道狀聞,先爲讀奏。良漢讀奏訖,又讀奏兵曹草記,上曰,宣傳官誰也?尙喆曰,順義君之孫也。命勿汰,只決棍十度。命書傳敎曰,其仕久矣。左承旨金普淳許遞,其代,前承旨金若行爲承旨,待開門牌招察任,房順房。出傳敎樂性持湯劑,更爲入侍,尙喆奉進湯劑。上曰,止之。,如此之時,豈可還持湯劑乎?樂性曰,都提調手捧進矣。上進御,仍命讀奏海伯審理啓本。尙喆曰,難以盡爲酬應,此則待明日該堂,使之持入,好矣。上曰,秋判持海伯審理啓本,明日入侍。出榻敎諸臣以次退出。
上在慶熙宮。停常參·經筵。
自昧爽至卯時,有霧氣。申時,日暈。
下直,楊州牧使洪纘海。
大殿·中宮殿·惠嬪宮,藥房口傳問安。答曰,知道。大駕景福宮歷臨後,政院·玉堂·藥房口傳問安。答曰,知道。世孫宮,政院·玉堂·藥房問安。答曰,知道。還宮後,政院·玉堂·藥房問安。答曰,知道。世孫宮,政院·玉堂·藥房問安。答曰,知道。朝廷·二品以上·六曹堂上·大司憲·大司諫口傳問安。答曰,知道。宗臣口傳問安。答曰,知道。
備忘記,傳于徐逈修曰,當昨日而今日下敎,意諭筵中文,當製下,二次祈雨,楮子島·龍山江,宰臣爲獻官,明當祗迎。
備忘記,又傳于曰,德游堂前,當親傳祗迎,受兩麥,入直侍衛儀注,時刻單子安徐,待下敎只入正時。
傳于徐逈修曰,德游堂入侍,戶房·禮房入侍。
傳于洪良漢曰,內局入侍。
吏曹口傳政事,以洪纘海爲楊州牧使。
韓光綮啓曰,刑曹判書尹東暹,持黃海監司審理啓本,依下敎來待矣。
備忘記,傳于徐逈修曰,今朝月臺兩處親傳祗迎後,入德游堂,當親受兩麥,入直侍衛儀注安徐,待下敎,待令通陽門。於德游堂受麥時,侍衛與禮·戶房,同爲隨入,時刻,待下敎只入正時。
備忘記,又傳于曰,二貼猶過,其況三貼?都提調奉其鈔,强飮豈予心?若在舊邸,內局隨宿,闕中何異?予自哂焉。其旣經夜,今將曙矣,口傳問安,待敎入侍。
傳于李奭輔曰,朝廷問安,口傳問安。
又傳于曰,王世孫奉審爲之。
傳于金若行曰,諸司預備。
金若行啓曰,左議政金尙喆,罪在罔赦,義難陪扈,逬出陣門之外,乞被鈇鉞之誅,仍納命召,何以爲之?敢稟。
傳于金若行曰,中官李世泰·申宅夏,刊名內府。
又傳于曰,諸司預備。
備忘記,傳于徐逈修曰,領敦寧,爲內局都提調。
藥房口傳啓曰,朝者診筵,旣陳一貼煎待之意,而郊外動駕,侵昏回鑾,玉體勞動之餘,保護之道,尤異常時,湯劑之進,不容少緩。臣等不避猥越,詣閤陳懇,伏乞亟賜召接,俾卽持入焉,惶恐敢啓。
金若行,以兵曹言啓曰,依傳敎,宣傳官李翼鉉,決棍十度之意,敢啓。傳曰,知道。
徐逈修,以義禁府言啓曰,禁喧郞廳,海南縣充軍,作門哨官,南海縣充軍事,命下矣。禁喧郞廳李中權,作門哨官李廷麟等,以傳敎內辭意,具罪目,依例發遣府羅將,押送于各其配所之意,敢啓。傳曰,知道。
又以義禁府言啓曰,內乘三人,竝喬桐府充軍事,命下矣。內乘徐有和·李奭培·李潤謙等,以傳敎內辭意,具罪目,依例發遣府書吏羅將,竝押送配所之意,敢啓。傳曰,知道。
金若行,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。
甲午五月十二日卯時,上御德游堂。香祗迎入侍時,左承旨沈翔雲,右承旨徐逈修,假注書姜忱,記事官南鶴聞·曺遠振,以次陪立訖。上具翼善冠·黑團領,傳香訖。命逈修讀祭報府,仍命禮房承旨,馳詣儲慶宮·毓祥宮,進排官摘奸以來事,下敎。出榻敎命書傳敎曰,噫,今觀親傳香,初則頃者兩日,皆奠酌,而昨日掩窓,詣臥於齋,此心戀戀。其欲一體親傳,更思三傳香闕一,於垂恩何?其一體以傳。嗚呼,八十一歲,今初此禮,予心木石,方命二次祈雨,而人事莫修,何願霈然?三昨右文閣入侍,意亦此也。噫,父子,五倫中一,噫,頃年一番臨焉,於今幾十年,墓草已宿,久矣。爲民,其欲再次祈雨,則先修人事,旣爲仲朔,頃年命沖子亦拜,嗚呼,墓在何處?沖子心若見。今日與沖子,當詣垂恩墓,陳酌而來,挾輦·挾輿·前後廂軍皆依前,儀注時刻單子,留營·留陣皆安徐,只各司堂郞隨駕,宗親依例隨駕,待下敎只入正時。出傳敎又命書傳敎曰,我有孫,亦有壻與孫壻乎?諸壻予已知矣,而一壻·二孫壻·一孫何在?今聞報府,其涉寒心。其皆用謀,何心隨予?今日動駕,靑城尉·光恩副尉·興恩副尉,皆安徐。況恩全君,當品若此,其殊駭然。嗚呼,此墓,生世初拜,其令一體隨駕。出傳敎上曰,禮房承旨守宮事,下敎。出榻敎副駕轎安徐,百官以冠服隨駕事,下敎。出榻敎上親製龍山江·楮子島祈雨祭文,令承旨書之,又親祭垂恩墓奠酌文,命承旨書訖,上親受籍田兩麥。命奉常寺僉正入侍,下問今夏大小麥收穫之數。仍命諸臣退出。
甲午五月十二日辰時,上詣垂恩墓擧動時,行都承旨洪良漢,左承旨沈翔雲,右承旨徐逈修,左副承旨崔,右副承旨金若行,同副承旨韓光綮,假注書姜忱·李顯默,記事官南鶴聞·曺遠振,以次侍立訖。上具翼善冠·黑團領,出延和門外,命召前排羅立。下敎曰,今興化門·開陽門,着實守直事,分付。仍御駕轎出興化門外駐駕轎,下敎曰,喧譁特甚。命召入前排,禁喧郞及宣傳官屛門把將,一竝拿入。下問曰,兵郞誰也?承旨奏曰,李中權也。宣傳官誰也?奏曰,李翼鉉也。上曰,汝等姑爲安徐。仍下敎曰,一樣喧譁,騎判記過。出榻敎大駕歷入東關王廟行禮。以兵判之有召命,未卽待令,下敎曰,兵判記過。出榻敎已而,兵判記過安徐事,下敎。命書傳敎曰,下敎後更思,光恩副尉·興恩副尉事,勢固然,下敎中爻周。大駕出東大門外數里許,駕轎馬後蹄暫蹶,上駐駕道上。命拿入司僕僉正及內乘,下敎曰,司僕僉正·內乘汰去,權道隨駕。出榻敎仍詣墓所,入紅箭門內降輿。卽命宣傳官二員,摘奸木棍。仍乘玉轎詣墓上,還入幕次,又命王世孫奉審墓上。已而,上臨丁字閣,殿座床卓後,面命祭官行奠酌之禮,王世孫於丁字閣階下西邊行禮。禮畢後,命祭官及承史退出,仍命王世孫入侍丁字閣內,良久,上還入幕次。下敎曰,畿伯,虎皮一領,地方官,弓矢賜給。出傳敎又命書傳敎曰,嗚呼,壬午年後,今來奠酌,予懷曷勝?贊禮,熟馬一匹,諸承旨,各半熟馬一匹,左右通禮·相禮·春坊官員·執禮·大祝·祝史·齋郞,各兒馬一匹,引儀,各上弦弓一張,守衛官·直長·承傳·守僕,米布責給。上曰,左相勿待命,命召傳援。出榻敎副應敎洪相簡,校理林得浩·李奭輔,副校理徐有防,修撰南絳老,副修撰李會遂·徐有慶啓曰,莫重動駕,路馬失足,玉體驚動,群情駭遑。內乘·僉正,旣有先汰權隨之敎,方俟處分,而提調若善檢飭於平時,豈致顚躓於今日?國體攸關,不可仍置,臣謂本寺提調,當施罷職之典也。上曰,依爲之。出擧條大駕還出紅箭門外,駐駕道上。下敎曰,騎判記過。出榻敎又命書傳敎曰,今日擧措,萬萬可駭,莫能檢飭,騎判·當該承旨,亟施不敍之典,禁喧郞廳,海南縣充軍,作門哨官,南海縣充軍。動駕時,豈無騎判?判書尹東暹,兵判除授牌招,傳授命召。大駕行至數里許,又駐駕道上。下敎曰,內乘三人,竝喬桐府充軍。出榻敎宣傳官李翼鉉汰去。出榻敎又命書傳敎曰,除授兵判,亦太僕提調,其代,以禮判閔百興爲兵判,牌招,傳授命召,隨駕承旨有闕代,校理李奭輔爲承旨,牌招隨駕,房順房。又傳敎曰,今日回駕時,詣舊闕,只予當拜文昭殿,前後廂軍,道上留駐,動駕時,同副承旨先詣懿陵,奉審以奏。回駕時當捧上言,預爲分付。此體昔年皆許訴駕前御詩也,大駕詣舊闕,行四拜禮于文昭殿,王世孫行禮後,上命世孫奉審殿內。仍爲回駕,暫入守宮所少歇,仍卽乘輿,由延光門還宮。諸臣以次退出。
甲午五月十二日巳時,上御集慶堂。藥房入診入侍時,都提調金尙喆,提調洪樂性,副提調洪良漢,假注書李顯默,記事官洪國榮·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。尙喆問候。上曰,一樣矣。尙喆進湯劑,上進御。命書傳敎曰,嗚呼,武安,萬古忠節,其瞻御製,平生我愛壽亭公,拜陵時所重在,故回時雖拜,於今所敬亦敬之義,豈先過門?噫,此廟展拜,卽昔年也,於今八十一乎?動駕時當先拜,前後廂,途上留駐事,預爲分付。出傳敎又命書傳敎曰,瞻杲杲,心憧憧,今者此擧,意在靡不用極。噫,歲抄雖靳,他日宜敍。噫,一夫抱冤,五月飛霜,況王孫乎?噫,且一魂留海島,亦何惜乎?噫,若此者,皆是狡猾閹豎,恃勢悍奴,風霜幾年,自可懲創,今日强忍臨墓,一子雖陪,其必悵然。恩彦君特爲敍用,口傳付職,其令隨駕,恩信君特爲復官,一體口傳下批,其夫人,皆今日口傳下批。出傳敎尙喆請診候,命醫官進前。方泰輿按脈奏曰,左右三部調均,而胃脈比昨似勝矣。醫官以次進伏按脈,所對與首醫同。上曰,垂恩墓,比諸懿陵,稍南向否?樂性曰,然矣。上曰,比諸懿陵則近乎?良漢曰,然矣。上曰,得雨後,可以進湯劑矣。尙喆·樂性曰,何爲如此下敎乎?尙喆曰,湯劑何處待之乎?上曰,止之。今日則已停當矣。尙喆曰,當此勞動之時,豈可以闕常進之劑乎?上曰,秋判入侍出榻敎命藥房提調持湯劑,更爲入侍。出榻敎命讀奏諸道狀啓。東暹進伏,上曰,海伯所啓,何如?對曰,此知申,曾經海伯時,已知此訟之冤矣。上曰,然乎?良漢曰,果然矣。命書傳敎曰,今聞法官考奏南文松,非特無必殺之心,予則內損,實因尋常疑之。旣命考奏,其誠傅輕者,其若持疑,豈悶旱疏決之意乎?南文松,特爲減律定配事,分付道臣。出傳敎上曰,今日孝章廟獻官,誰也?良漢曰,趙載翰矣。命國朝寶鑑獻陵卷持入,命良漢讀奏四五張。命上番昨日疏錄,爲幾人,知入。國榮來奏,各道儒合百餘人矣。上曰,此是通文而來矣。上曰,今日見趙雲逵,年已六十一,頃年揀擇時,使之立庭作詩矣,其間已老矣。趙宗鉉年幾何?良漢曰,年今四十餘矣。尙喆請進湯劑,上進御。尙喆曰,此後一貼,何處更待乎?上曰,其止之。命書傳敎曰,楊牧狀聞代,令該曹,口傳擇差,其令卽爲謝恩辭朝。出傳敎上曰,今日自德游堂殿庭,步而能往通陽門,步少勝而然乎?尙喆曰,然矣。上曰,精神近甚索漠,頃年崔祖畵像持入事,已忘之矣。尙喆曰,此是年久之事,何以盡記之乎?尙喆曰,頃日建明門殿座時傳敎,近來中最多,而徹上徹下,精神之旺,可見於此等處矣。良漢讀奏楊牧望,上曰,洪纘海甚好矣。上曰,此去可見農形乎?三提曰,然矣。良漢曰,今日動駕時,野色必詳細親覽矣。良漢讀奏恩彦敍用付職,恩信復官傳旨。上曰,宋氏誰也?良漢曰,宋樂休之女也。上曰,洪氏誰也?樂性曰,洪榟之孫女也。上曰,今番之擧,可謂靡不用極,而尙此漠然矣。尙喆曰,必有霈然之慶矣。上曰,言未已,方雨數千里云,而今何不雨耶?良漢曰,此萬古史書之,而豈能於言未已,已有數千里之雨耶?不數日,亦當得甘霈矣。上曰,注書誰也?良漢曰,李顯默矣。尙喆曰,文筆甚佳矣。良漢曰,故完豐之孫矣。上曰,然乎?諸臣以次退出。
上在慶熙宮。停常參·經筵。
夜一更,月暈。
藥房都提調金陽澤,提調洪樂性,副提調洪良漢啓曰,昨日臨幸墓所,奠酌伸懷,舊闕行禮,侵昏還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。中宮殿氣候,何如?王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。須看昨日,予心一倍,惟冀霈然,尙今寥寥,渴悶勝言?此時其聞下雨,多少何言?其猶心喜,霈然八域,此心憧憧,氣何暇諭?得霈然後,當見卿等,其須待敎焉。內殿氣候一樣,世孫氣候一樣矣。中宮殿,藥房口傳問安。答曰,罔極。惠嬪宮,藥房口傳問安。答曰,知道。還宮翌日,大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。大殿,朝廷·二品以上·六曹堂上·大司諫口傳問安。答曰,知道。原豐府夫人葬日,大殿·惠嬪宮·世孫宮·嬪宮,政院·玉堂口傳問安。答曰,知道。中宮殿,政院·玉堂單子問安。答曰,罔極。中宮殿,藥房口傳問安。答曰,罔極。中宮殿,朝廷·二品以上·六曹堂上·大司諫單子問安。答曰,罔
傳于李奭輔曰,所住處甚狹,入于德游堂齋宿,欲爲望南,承旨入侍,依例來待。
備忘記,傳于李奭輔曰,八十一,予已知,今悶旱,萬古初。千乘誠浮雲,萬機若楚越,見太陽心焦悶,已夏至農亦判。今予心欲臥庭,若此後心可徹,何以然?小人湯,孰敢勤予何飮?
備忘記,傳于徐逈修曰,今者氣予已判,二十里若二百。嗟,東郊昔開郞,噫,昨日其何沈,見朱昌心亦動,此何然氣昏然?入東門豈今世,竟夕昏何動作?宿一夜聞開東,欲宿典設,其已未能,欲宿古長房,房昏亦莫能,昨今日若前生,將何心飮此湯?小人湯藏鎖鈔,諸扁鵲筵開陽,霈然前應內局,此淺大夫,雖耗豈然?
傳于洪良漢曰,左相入來後,同爲詣閤。
傳于洪良漢曰,奉審承旨·時原任大臣,依下敎來侍矣。
傳于韓光綮曰,今日中官下敎安徐。
吏曹口傳政事,以李枰爲康津縣監。
金若行,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
左議政金尙喆箚曰,伏以臣之罪,可勝誅哉?職在掌馬,不謹董飭,昨日動駕之時,以致乘輿不安,停蹕差久,堂郞之薄被譴罰,何足以贖此罔赦之罪也?若臣之首忝提擧者,尤宜重伏刑章,而以其秩是大官,獨漏現告,恩出寬假,不復何問?臣心之懍蹙罔措,固不足言,其於國體邦憲,寧有是哉?席藁金吾,惟鈇鉞是竢,而千萬意想之外,史官來宣聖諭,縷縷開釋之敎,若是委曲,至有一體來待之命,涵覆之德,與天同大,慰勉之恩,如父護子,不知負罪賤臣,何以得此?雙擎百回,益不覺感淚之被面,當此聖心焦勞之時,豈不欲竭蹶入候,而有罪未勘,敢欲晏然承命,則是眞放恣無憚者,罪上添罪,豈有如許臣分?此時瀆擾,極知其萬萬惶悚,而情窮勢隘,不得不略陳危苦之懇。伏乞聖明,俯垂諒察,亟賜威譴,使公法伸而私分安焉。取進止。答曰,省卿懇。昨日事,一則予二則予,何以然?予若臥此,豈有是事?此予也,其若從容,亦有此事,此予也。予竟夕嗟卿者,幾日用心,兼有此事者也,今何若此?同見然後,予心紓,安心入來焉。傳曰,遣史官傳諭。
甲午五月十三日卯時,上御延和門外。香祗迎入侍時,行都承旨洪良漢,左承旨沈翔雲,右承旨徐逈修,左副承旨金若行,右副承旨韓光綮,同副承旨李奭輔,假注書姜忱·李顯默,記事官南鶴聞·曺遠振,以次侍立訖。上詣門祗迎後,隨香步詣建明門。命書傳敎曰,昨日擧措,專由內乘無形,西江動駕,其猶南門,請遞馬,昨日豈比乎此,而二十里駕一馬,豈無此弊?噫,昔年問安廳,聞故東平尉言,雙轎促走必顚蹶,此戒少者言,尙今記誦。頃者因坐馬揚逸能挾,千世弼升資,其時提調皆處分,昨日擧非比此,專由人事欠,儒臣請果得體,故雖一請而允。予哂雖兼提調守內局,何關于此?回來竟夕自嗟,何今番用心?非比昔日,而莫見事畢,乃至乎此,旣國體而允,其何多日?噫,其在家,夜必憧憧于此,立而呼寫,今聞尙胥命于金吾門,且聞大臣不在此云,先令史官諭此敎,分胥命事傳諭,命召傳授。旣下敎,一人猶在處分中,大臣心若何?提調敍用,以此敦勉,時原任尙在云,一體來待事,同爲傳諭。又下敎曰,左右假通禮竝汰去。出榻敎又下敎曰,中官安國來,永刊內府。出榻敎上仍乘輿,由延光門,將詣光明殿。上下敎曰,予初豈有光明殿齋宿之敎乎?卽回輿由淨雲門,詣紫極門,北向跪伏。上曰,楮子島獻官誰也?良漢曰,趙宗鉉矣,上曰,垂恩墓局內,甚淺狹矣。良漢曰,果然矣。上呼寫御製訖,還入大內,諸臣以次退出。
甲午五月十三日申時,上御集慶堂。藥房入診,時原任大臣·奉審承旨同爲入侍時,右承旨徐逈修,假注書姜忱,記事官洪國榮·曺遠振,都提調金陽澤,提調具允鈺,副提調洪良漢,領議政金相福,領府事韓翼謩,左議政金尙喆,判府事李溵·李思觀,右議政元仁孫,醫官方泰輿·鄭允協·慶絢·吳道炯,以次進伏訖。兩江祈雨祭奉審承旨徐逈修進前,奏以無頉。相福等起伏問候曰,勞動之餘,聖體氣候若何?上曰,旱氣如此,氣何暇諭?又進曰,中宮殿·世孫宮·惠嬪宮氣候,何如?上曰,一樣矣。尙喆起伏曰,昨日之事,莫非臣不善檢飭之罪,非但儒臣論劾,將來公議,當爲何如耶?特以官職之猥濫,獨免罪罰,臣實無面可顯。聖敎雖至敦迫,臣何敢晏然承命,而所以冒沒入來者,願一見進湯而歸俟嚴誅矣。上曰,卿言,何以至此耶?昨日處分,意蓋深矣,尙喆仍力辭太僕兼帶。上曰,左相兼帶太僕提調許免。出榻敎又下敎曰,宣傳官一員待令,騎馬一匹立之。出榻敎賤臣承命出去,召宣傳官以入,上命摘奸舊懷陵墓上樹木之有無以來。陽澤請進湯劑曰,昨日後,尙未進一貼,下情誠爲焦迫矣。仁孫曰,今日玉音,甚似低微,此是闕湯之致,豈不焦迫乎?尙喆·翼謩·溵·思觀等,一時起伏曰,勞動之餘,一日却湯,豈是保嗇之道,而此莫非臣等誠淺之致。昨日有三貼待下敎之命,故三提調終宵守閤,豈不萬萬罔措乎?上曰,得雨然後,予當進湯矣。相福曰,悶旱與進湯,乃是二事,則何可以此而不進乎?尙喆曰,明日是初伏,及今得雨,移秧尙未晩,悶旱之政,今年太早云矣。聖心何如是過慮乎?仁孫曰,今年節序異於他年,雖有旱氣,豐凶尙未判,聖上不必如是過慮。上曰,成湯遇旱之時,年方九十乎?相福曰,然矣。以成湯之聖,有七年之旱,時行之災,大聖人所不免矣。上曰,藥房提調持湯劑,更爲入侍。出榻敎陽澤奉湯劑以進,上曰,此是金丹乎?諸大臣曰,臣等則知其爲金丹矣。上曰,安載圭賢矣。仁孫曰,載圭亦無闕湯之請,而但有量進之奏。臣等,至今謂其言之無嚴猥越,殿下何必每稱其言也?殿下曾於藥院,有揭板下敎,今不欲失信於載圭,而反不副揭板之聖敎,臣等尤爲抑鬱矣。相福曰,致中和,天地位,殿下之心,和則天地之和應矣。上曰,飮此湯,豈有和氣?相福曰,日御三貼,玉色復常,此乃一國之和氣,民事雖重,豈可以悶旱而致損聖躬乎?上曰,予飮此漢,故近來頗生黑髮,以此尤憎此湯矣。上曰,醫官皆出開陽門乎?尙喆曰,然矣。上命醫官入侍,上進湯劑後,陽澤請診候,上許之。泰輿等進前診候,退伏奏曰,脈候左右三部甚不調均矣。上命良漢進讀昨日所捧諸上言訖,命書傳敎曰,今番上言中書猥書拔者,自政院啓字爻周,其餘皆下各該司,而李敬穆上言,今聞其祖夏集,旣下敎,而因儒臣非斥兩司,判義禁奏仍云,此儒臣所奏過矣,況判義禁前後同者乎,何待回啓?依前下敎擧行事,分付。良漢又讀奏李宗學爲父上言訖,上命書傳敎曰,以宗臣子,宗學干恩,五十年初聞,職至二品,其猶不足,令子上言,無識甚矣。噫,堯典以親九族之時,濫者不飭,豈曰親族?安南君,亟施不敍之典。良漢又讀奏湖南稅船狀啓訖。上命書傳敎曰,噫,今予一心,唯在乎此,今見湖西道臣狀聞,湖南稅船,初九日一時,過安興者數萬石,心用欣喜。然旣有禁令,則千石外百石者多,其涉駭然。過千四百石守令,直施制書有違之律,其代,今日內口傳擇差,其令明日辭朝。千石外二百石加載者,頃者因臭載,申飭若何,而此無他,欲倖免臨門,循私船人而然也,若此,何不載二千石乎?於今暮年,若不嚴飭,豈重一粒粟之意乎?初欲拿問,徒貽民弊,此等望僥倖循私之類,其何爲百里?其中有曾經侍從者,竝特遞其職,今日一體口傳擇差,明日辭朝,與康津,一體給馬下送,辭朝後,其令入侍。又命書傳敎曰,循例稅船,不敢若此,況莫重漕運,闕騎船監色査問,果同船而然也,分揀。不然,當該守令,令營門決杖,以示飭厲之意,若侍從,令該府處之,果然,不飭差員領來後,令該府勿贖,決杖一百,卽日下送。仁孫奏曰,湖南稅船之千四百石,載於一船者誠過矣,而稅船例有漕卜米添載,故一船所載,每踰千石矣。上曰,然乎?仍命書傳敎曰,湖南濫載諸守令,下敎後,聞曾經湖南,相臣所奏一二百石,事勢固然云,只濫載四百石人,依下敎施行,而其代,給馬下送下敎,置之,其令着實賑政磨勘。下敎曰,摘奸宣傳官入侍。出榻敎又傳敎曰,提調許遞,其代,戶判具允鈺爲提調。仍下敎曰,以戶判爲提調,則治曹務於藥院,甚順便矣。仁孫曰,然矣。上曰,方當悶旱,宗伯重下,上言者多,禮判有闕代,前判書李翼元,秋判有闕代,前判書韓光會除授,竝牌招察任。出傳敎仍下詢曰,李廷濟曾爲禮判乎?尙喆曰,然矣。上曰,藥房提調持湯劑,更爲入侍。出榻敎中宮殿進御粟米飮,三錢重煎入事,下敎。出榻敎陽澤奉湯劑以進,上進御後,仍命諸臣退出。
上在慶熙宮。停常參·經筵。
文宗大王忌辰。
藥房都提調金陽澤,提調具允鈺,副提調洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。須看日勢,此心,若何?其若有誠,其豈漠然?昨已諭孰敢勸湯,今當只見鄕民,其湯須藏鎖鈔,憧憧沓沓,其誠揚也。中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房口傳問安。答曰,知道。
備忘記,傳于徐逈修曰,徹宵以待,雨意猶漠,只自焦悶,一人代萬。今日祗迎,當宿典設,欲見鄕民,皆令來待,入直侍衛儀注時刻安徐,其皆依前。
洪良漢啓曰,今日香祗迎時,承旨當爲備員,而左副承旨金若行,以式暇不爲仕進,卽爲牌招,何如?傳曰,允。
備忘記,傳于徐逈修曰,此是予此是予,今日御供二升下後,三日只捧八升。
備忘記,又傳于曰,噫昔諸葛,有食少嗼,今予雖夏,一日兩時,一時洗米一合,而其猶餘一三日八升,於予過矣。若此而此湯一飮十二合,今者亢旱固宜,此豈予乎?其皆諸臣,卽予攸召,八升下敎,只大殿事,令廚院知悉。
備忘記,又傳于曰,噫,於今悶旱,皆由於予本來誠淺,今何相孚?此一也,皆由涼德,其況暮年,此二也,應雨初十,因予闕焉,此三也,爲民蕩滌,其效漠然,此四也,再次祈禱,冥應愈漠,此五也,昨日擧措,小雨旋止,此六也,其雖口悶,臥而冀霈,此七也,春初適中,入夏若此,此八也,吾民何辜?惟在一人,此九也,今者亢旱,卽予攸召,此十也。玉食何甘,彼蒼何效?千乘浮雲,萬機楚越,以一代萬,正謂今也。今日此擧,亦若問答,兩處祈禱,點雨豈得?焦心焦心,卽予卽予。
韓光綮啓曰,今日次對,兩司長官,當爲進參,大司憲宋瑩中,卽爲牌招,諫院無進參之員,除在外外,呈辭人員,竝卽牌招,以爲推移入侍之地,何如?傳曰,允。
傳于韓光綮曰,宣傳官一員待令,騎馬三匹立之。
又傳于曰,次對進參人員,宗臣入侍人,皆入來然後以稟。
備忘記,傳于韓光綮曰,嗟哉,亢旱,古亦有焉,噫,豈若今年?若問其雨,卽予卽予,若問造物,彼蒼彼蒼。今是撤樂時,古撤樂時,禁更點鼓,故更用大金,兼用小金,其異常,自昔年於更因鼓,幼時仰聞鼓亦禁也,況聲乎?噫,其君焦心時,南衙北寺,豈曰臣節?此旱今初,豈循常例?復膳前闕中前導,高聲皆禁。
傳于韓光綮曰,此下敎後,承旨·承傳色·臺諫前導聲皆禁,而若有犯者,政院懸之。
韓光綮啓曰,大臣·備局堂上及宗臣,依下敎來待矣。判府事李溵,依下敎來待矣。
傳于洪良漢曰,次對入侍時,內局同爲入侍。
傳于李奭輔曰,引見竝入侍。
傳于徐逈修曰,摘奸宣傳官入侍。
有政。吏批,判書李潭進,參判徐命善進,參議洪檢式暇,同副承旨李奭輔進。啓曰,臺諫·玉堂闕員,今當差出,擬望之人乏少,承旨及相避外任竝擬,何如?傳曰,允。以李海重爲大司憲,李致中爲大司諫,鄭民始爲正言,申應顯爲校理,朴聖泰爲正言,李文源爲修撰,朴相甲爲輔德,洪鳴漢爲兼司書,尹得聖爲刑曹參判,李重馥爲吏曹正郞,安景漸爲禮曹佐郞,吳普源爲西部都事,金相福爲司僕都提調,徐命膺爲提調,朴天衡爲典籍,安宗奎爲定州牧使,洪配漢爲韓山郡守,申載文爲咸平縣監,尹廈柱爲禮賓直長,吳著爲右通禮,閔百興爲軍器提調,南鶴聞爲注書,金思穆爲兵曹參知,閔百興爲訓鍊提調,閔百興爲禁衛提調,閔百興爲御營提調,成稷柱爲軍資奉事,朴鳴漢爲肇慶廟參奉。
兵批,判書閔百興病,參判具㢞入直進,參議任宗周病,參知未差,右副承旨金若行進。以李宗胤爲僉知,李性默爲副護軍,尹東暹·金普淳爲副司直,李克生爲副司果。
傳于洪良漢曰,內局入侍。
傳于李奭輔曰,香室官員同爲入侍。
平安監司狀啓,安州大代面居別武軍金振采家十六歲兒等爛死·囕死等事。傳于沈翔雲曰,令本道恤典擧行。
徐逈修,以奉常寺官員,以都提調意啓曰,東籍親耕田所種大麥打作,則所出爲五石,小麥打作,則所出爲一石十斗之意,敢啓。傳曰,知道。
李奭輔,以吏批言啓曰,通禮院右通禮洪九瑞,禮曹正郞申應淵呈狀內,身病甚重,勢難察任云,竝今姑改差,何如?傳曰,允。
又以吏批言啓曰,禮賓寺直長李順祥,受由過限,未上來,依例改差,何如?傳曰,允。
韓光綮,以兵曹言啓曰,東部居良人田春郁上言,啓下臣曹,而觀其辭緣,則爲其父健,冀蒙加資之典矣。從軍雖近五十年,年歲未滿定式,依例勿施之意,敢啓。傳曰,知道。
又以義禁府言啓曰,康津前縣監金履煥,直施制書有違律事,傳旨啓下矣。金履煥,時在任所云,依例發遣府羅將拿來,何如?傳曰,允。
又以義禁府言啓曰,卽見北部居幼學朴履燮上言,則爲其祖景洙伸雪事,而事係鞫獄,不可輕議,且關係鞫獄者,曾有草記勿施之命,朴履燮上言內辭意,勿施,何如?傳曰,允。
又以義禁府言啓曰,騎郞·哨官·三內乘,遠配充軍,一竝安徐事,命下矣。全羅道海南縣充軍罪人李中權,慶尙道南海縣充軍罪人李廷麟,京畿喬桐府充軍罪人徐有和·李奭培·李潤謙等,竝卽放送事,分付該道道臣之意,敢啓。傳曰,知道。
金若行,以御營廳·一二所巡廳·左右捕廳言啓曰,去夜犯夜人,無所捉之意,敢啓。
甲午五月十四日卯時,上詣延和門外。香祗迎入侍時,行都承旨洪良漢,左承旨沈翔雲,右承旨徐逈修,左副承旨金若行,右副承旨韓光綮,同副承旨李奭輔,假注書李顯默·姜忱,記事官洪國榮·曺遠振,以次侍立訖。上具翼善冠,乘輿出通陽門,詣延和門外祗迎後,隨香步詣建明門,露地俯伏。命承旨考來懷成兩墓事蹟於璿源譜略,承旨回奏曰,成陵則燕山君母墓,懷陵則光海君母墓矣。上曰,宣傳官一員入侍。出榻敎上曰,燕山母奉祀,誰家爲之乎?陽澤曰,李判府溵家爲之云矣。上曰,予亦曾已聞知矣。下敎曰,判府事李溵,次對,同爲入侍。出榻敎仍傳敎曰,再次祈雨,雨意愈邈,是誰是誰?卽予卽予。豈予豈予?飮湯飮湯。初欲宿典設,今朝興懷者,況此時先民事,兼有下詢者,次對進定於今日。仍命召各道鄕民入侍,下詢雨澤牟麥市直等事。鄕民等,各以其邑農形仰奏,卽命退去。書傳敎曰,今聞關西兵營新迎人旣到,遲滯可顧,新郞臣,其令明日辭朝。下敎曰,宗臣中門長,次對,同爲入侍。出榻敎又傳敎曰,宗親府有司堂上,今日次對,同爲入侍。上曰,兵曹參知趙載翰許遞,今日政差代。出傳敎又傳敎曰,濟州牧使朴聖浹,旣聞緘辭,分揀。陽澤進伏曰,烈陽下照,露處已久,臣等之心,不勝焦迫矣。仍請以紅繖遮日,上曰,其止之。初日之雨則雖異常,而于今近十日不雨,此則予之過也。允鈺曰,太陽將午,何不念聖躬乎?上俯伏良久,還入大內,諸臣以次退出。
甲午五月十四日午時,上御集慶堂。藥房入診入侍時,都提調金陽澤,提調具允鈺,副提調洪良漢,假注書李顯默,記事官洪國榮·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。諸大臣問候,上曰,一樣矣。陽澤請奉進湯劑,上曰,止之。允鈺請進湯劑,上曰,得霈之前,何可進湯劑乎?諸大臣曰,臣等,嚴畏之極,不敢强勸,若有老親,親若不進,則子豈不强勸乎?相福曰,酬應旣多,日勢又晩,速爲進御,好矣。陽澤曰,俄以農民所奏見之,待雨姑未時急,何通用聖心乎?上進御,陽澤請診候,上曰,止之。陽澤請更進湯劑,更爲進伏,上進御,次對先退,諸臣亦以次退出。
甲午五月十四日午時,上御集慶堂。大臣·備局堂上·判府事引見同爲入侍時,領議政金相福,左議政金尙喆,判府事李溵,右議政元仁孫,行司直具善復,行漢城判尹李景祜,行司直具善行,行刑曹判書韓光會,行司直朴相德·徐命膺·李章吾,行副司直趙重晦,左參贊趙曮,禮曹判書李翼元,吏曹判書李潭,行副司直李潤成·尹泰淵,同知中樞府事尹得養,淸川君金鍾正,戶曹參判鄭尙淳,行副司直洪趾海·金相翊,吏曹參判徐命善,行副司直李瀰,工曹參議尹養厚,持平柳煥德,副應敎洪相簡,右副承旨韓光綮,假注書姜忱,事變假注書金應麟,記事官洪國榮·曺遠振,以次進伏訖。相福進前曰,俄者勞動之餘,聖體氣候,若何?上曰,雨意漠然,皆予之過也,氣何暇諭?相福又進曰,中宮殿·世孫宮·惠嬪宮氣候,若何?上曰,一樣矣。上曰,噫,八十一歲人君,悶旱焦心之時,次對命下,兩司非特不備,其敢違牌,不可使聞於隣國,違牌人,竝施刊名之典,此等之時,兩司多闕,次對後,政官牌招開政。出傳敎又傳敎曰,莫重下敎不傳,當該中官,從重推考。相福曰,御供直減一斗,臣等,不勝憂悶矣。上曰,古人云食少事煩,今予則一食米滿二合,八升猶過矣。仁孫曰,移秧之節尙未晩,以旱減膳,尙爲過中,況直減一斗,豈不萬萬焦迫乎?諸大臣曰,自數日,玉色大覺非昔,此乃聖心,過於用慮之致矣。上曰,予少時無鬚髥矣。今則多有,予最憎此矣。相福曰,近年以來,龍鬚或有化黑之望矣。上曰,化黑之時,卿見之乎?白者復黑,果爲建功之效,則彼倉,視以爲何如也?予曩時則不辨洪纘海之鬚矣,今則能辨注書姜忱之鬚矣。上曰,懷墓看審宣傳官入侍。出榻敎上曰,昨日宣傳官,懷陵摘奸回奏時,陵上木根云云之語,豈不駭然乎?予故施以退朔之罰矣。尙喆曰,臣等,自外考見璿源譜略,則燕山母墓非成陵,乃懷陵矣。上曰,燕山奉祀,李判府事家,何故爲之乎?溵起伏曰,臣之五代祖安訥,爲具儼外孫,具爲燕山外孫,故臣家以外外孫,奉其祀矣。上曰,至今爲墓祭乎?溵曰,然矣。命摘奸宣傳官復爲入侍,下問石物有無,塋域頹圮之狀。上曰,卿家若是,儒家難以備祭矣。溵曰,四名日墓祭,皆官給祭需矣。上曰,懷墓·成墓,一體香火,宜矣。成墓亦有奉祀之人乎?仁孫曰,光海奉祀之人有之云矣。上曰,光海墓在於何處云耶?仁孫曰,在於江華赤城云矣。上命注書出去,知光海君奉祀人以入,賤臣承命出來,問于漢城府吏,則儒生朴鳴漢家奉祀云,以此回奏。上曰,光海君奉祀人入侍。出榻敎賤臣承命出來,引鶴城君楡入侍。上曰,穆廟子孫,惟卿,今爲門長矣。楡曰,臣豈敢爲門長?恩全君,當爲門長矣。上笑曰,門長之稱,以爵乎,以齒乎?予之同甲,爲今門長,豈非太康乎?相福曰,足故臣等,每見鶴城君,必起敬矣。上曰,卿等所敬,敬其貌乎?上曰,今謂懷陵峴云者,必是懷陵火所內也。命注書出去,知入燕山母姓氏,賤臣承命出來,考璿源譜略,回奏以廢妃尹氏。上曰,成陵則,何如?允鈺曰,臣之先塋,與成墓相距不遠,故其塋域石物,臣亦詳知矣。賤臣承命出來,引光海奉祀人朴鳴漢入侍。上下詢於鳴漢曰,汝於光海君,爲幾代孫?鳴漢奏曰,爲外五代孫矣。上曰,官給祭需乎?鳴漢曰,祭需則每自奉常寺備給,而免結則四百餘結矣。上曰,有光海君神主乎?鳴漢曰,有之矣。上曰,設兩位乎?鳴漢曰,郡夫人柳氏神主竝設矣。上曰,汝主祀乎?鳴漢曰,然矣。上曰,懷·成兩墓,旣致祭,燕山·光海君墓,一體遣承旨致祭出傳敎上又曰,明日燕山君墓,遣左承旨,光海君廟,遣左副承旨致祭。出傳敎又傳敎曰,懷·成兩墓,初命禮官,更命內侍致祭。上曰,燕山墓有守直軍乎?溵曰,有之矣。上曰,祭需自何處備給乎?溵曰,自楊州官備給矣。上曰,燕山母祭,則何以爲之?溵曰,亦於臣家爲之,而竝與燕山夫人而祭之矣。上命書傳敎曰,今因悶旱,起感古懷陵峴,四名日四仲朔,何以致祭乎?今日詳聞,猗歟,盛哉。燕山墓,令外孫奉祀於四名日,忌祭,官給祭需,給守墓軍十名,於光海君墓廟,四仲朔四名日,京則奉常寺,鄕則本官助需,給守墓軍十六名云,猗歟,盛哉。今何加諭?申飭京鄕,切勿懈怠,光海奉祀條,亦有元結五百結云,令本官,着實檢飭,俾無名存實無之弊,今者起感,卽古懷陵也,古成陵亦一也。於兩處,遣禮官祭文製下,不卜日皆十五日致祭,祭物,令奉常寺待令。噫,於燕山主祀人,大臣,今無可論,於光海主祀者,幼學,噫,今下敎,旣知其人,其欲下敎,幼學朴鳴漢,今日政,次次陞付付職,其令明日謝恩,仍爲着帽帶主祭。又下敎曰,燕山君墓致祭時,李判府事,除下直往來。出榻敎又傳敎曰,命宣傳官看審懷墓,欄干石頹圮者多云,其令本官,致祭後卽爲豎致,傷缺處,亦爲修補,莎草一體補土補莎,至近雜木,其令斫去,石物如有傾側者,亦一體更修。溵進前曰,今此下敎,實是曠世之恩典,而況於臣家,與有榮焉。旣承致祭時同往之命,臣今方先爲退去,往來之間,當過二箇日,其間勉回聖心,加進湯劑,則臣雖暫離,區區之誠,庶可少弛,仍爲先出。上親製懷成兩墓致祭文訖,又呼寫懷成兩墓季春致祭祭文四字二句,命藏太室。命書傳敎曰,旣擧疏決,編配相續,豈悶旱之意?昨者擧措,其雖駭然,旣示飭勵,騎郞·哨官·三內乘遠配充軍,一倂安徐。又傳敎曰,今當悶旱,靡不用極,京五部中未過婚未過葬者,抄奏。相福曰,再昨年壬辰,自上親製文賜祭於先正臣文烈公趙憲,仍有其孫之在蔭路者,特爲出六循次除邑之命矣。聞其祀版,今無寄托處,其孫之因特敎出六者,方爲郵官,若除守令,俾奉香火,則恐有合於興感,於壬歲賜恩祭而降特敎之聖意矣。上曰,聞所奏,惟古一倍,令銓曹,守令待窠調用,其令官祭。出擧條相福又奏曰,刑曹判書韓光會,行司直鄭存謙·尹東暹,還差備堂,何如?上曰,依爲之。仍下敎曰,刑曹判書韓光會,行司直鄭存謙·尹東暹,還差備堂,行司直鄭弘淳,北關句管堂上趙重晦,堤堰堂上尹東暹,湖西句管堂上金應淳,貢市堂上差下。出榻敎相福奏曰,前以還穀事,陳達。出擧條行會講道,而以軍作未言之,卽今婢貢給代經費補用,專靠於此,其留庫之精實無欠縮,非久當自備局,發遣郞廳摘奸,而以三令五申之意,先爲分付諸道,一一摘奸報備局,以爲憑考之地,何如?上曰,所奏誠是,依爲之。出擧條相福又奏曰,鄭弘淳,北關句管堂上趙重晦,堤堰堂上尹東暹,湖西句管堂上金應淳,貢市堂上,竝差下,何如?上曰,依爲之。出擧條差下傳敎在上,持平柳煥德啓曰,請還寢罪人張光碩減律定配之命,依前下敎擧行。措辭見上上曰,勿煩。出擧條諸臣以次退出。
甲午五月十四日酉時,上御集慶堂。藥房入診入侍時,都提調金陽澤,提調具允鈺,副提調洪良漢,記事官南鶴聞,記事官洪國榮·曺遠振,醫官方泰輿,以次進伏訖。進湯劑,上進御,命取來香室所在丙辰年燕山·光海致祭祭文規式,賤臣鶴聞,承命持入。命書傳敎曰,因祝文頭辭下敎,强許召內局,其聞予嗣服十三年,燕山·光海墓已致祭云,果非初也。今聞德興大院君墓,一體致祭云,三十九年再次致祭,其豈偶然,而旣致祭於兩墓,只闕于此,其亦欠典,明日一體致祭,而同祭府夫人事,當遣內侍,而今日諸宗,皆穆陵孫,何用內侍?特遣宗室鶴城君致祭,噫,問此人年甲,何異於親酌?冞切此心也。命考來譜略中中廟誕生妃,及燕山所生妃姓氏·父名,賤臣承命考奏曰,貞顯王后尹氏,鈴原府院君壕之女,廢妃尹氏,領議政承善之女也。上曰,然矣。命書德興墓祝文訖。命書傳敎曰,明日兩墓頭辭,古懷陵曾有其例稱尹妃,古成陵稱恭嬪,皆依燕山·光海君墓祭文中皆稱祭事,分付香室。上曰,鶴城之爲門長,可愧之說,稍有人事矣。其貌,何如?陽澤曰,貌亦甚老,而人事亦多昏耗矣。上曰,內外朝,予之同甲,只此一人矣。陽澤曰,金始煐,亦有之矣。上曰,然乎?其筋力,何如?良漢曰,近來大不如前云矣。上曰,李光溥亦無之矣。命書傳敎曰,今日興懷,其無表意,亦豈一獻官而彌縫?每年季春,自本官,祭官待令,令京畿監營定日,言於內侍,命內侍致祭後,令本官,看審有頉處,修補事定式。允鈺更煎湯劑以入,上進御訖,諸臣以次退出。
上在慶熙宮。停常參·經筵。
藥房都提調金陽澤,提調具允鈺,副提調洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。不任區區憂慮,敢來問安,竝此仰稟。答曰,知道。爲民悶旱,百計用心,八十一歲,其何堪焉,豈特此也?今予此擧,意垂萬億,其雖然,冥應猶漠,曷勝靦然,氣何暇諭?待敎入侍。中宮殿·惠嬪宮,藥房口傳問安。答曰,知道。
徐逈修,以弘文館書啓曰,新除授修撰李文源,時在京畿安山地,經筵入番事緊,請斯速乘馹上來事,下諭。校理申應顯,卽爲牌招察任,何如?傳曰,允。
傳于徐逈修曰,入侍時,致祭承旨同爲入侍。
又傳于曰,昨日入直承旨皆留待,其中一人,禮房權差,資政殿入侍。
傳于洪良漢曰,追來致祭承旨,直爲入侍。
洪良漢啓曰,鶴城君楡致祭後來待矣。
傳于洪良漢曰,宗臣入侍。
又傳于曰,同副承旨與宗臣入侍。
韓光綮,以司僕寺正,以一二提調意啓曰,兼內乘徐有和·李奭培·李潤謙,有充軍安徐之命,而初下敎旣命汰去,其代,卽令該曹口傳差出,以爲推移入直之地,何如?傳曰,允。
兵曹口傳政事,以李性默·李昌和·梁垸爲兼內乘,吳熙績爲黔毛浦萬戶。
韓光綮,以義禁府言啓曰,黔毛鎭前萬戶方一寧,令該府拿處事,傳旨啓下矣。方一寧,時在任所,依例發遣府羅將,交代後拿來,何如?傳曰,允。
沈翔雲,以漢城府言啓曰,未過婚未過葬者抄奏事,命下矣。過期未婚之類,昨年十二月,因傳敎,助給勸婚,今無餘存,過期未葬之類,另加抄出,合爲四十三名,別單書入之意,敢啓。傳曰,知道。
韓光綮,以御營廳言啓曰,本廳宇內興仁門北邊駝駱山近處體城頹毁處,女墻亦已畢築之意,敢啓。傳曰,知道。
藥房口傳啓曰,臣等,俄於前席,以退待下敎之意,仰陳矣。更鼓已下,召命尙遲,誠不勝抑鬱之至,當此聖心憂惱之時,保護之方,宜倍恒日,常進之劑,不容少減。玆敢不避瀆擾,冒陳衷懇。伏乞坐賜召按,俾卽奉進,惶恐敢啓。
備忘記,傳于洪良漢曰,今者尤旱,其本誠淺昏耗,專由扁鵲與此湯,其何諸扁鵲?皆誣以脈候,動提調此湯,緣渠冥應猶漠。予則曰首唱扁鵲,監煎掌務官,若弘羊臨門大烹然後,庶可得霈。噫,今者豈特以一人,代萬民心乎?誠靦然,繼而慨歎矣。今旱若此,於予猶執,一則涼德加昏也,一則臥而虔誠也,一則冥應漠然也,一則恣飮此湯也,一則莫諒加勸也,一則自恧誠淺也,一則扁鵲應文也,一則君臣欠誠也,一則時體猶信也,一則民憂從俗也。有一於此,何能有效,其況十者乎?於今誠淺已判,何心强飮此湯?至於固必,孔聖攸戒,予何敢期必,而其歎者莫應也。呼寫徹夜,霈然猶漠,於今若此,其復何諭?待雨漠漠,此心已焦,自顧自恧,何顔對人?標信以下,內局皆休,較整下敎,曉鼓已動矣。有農然後有民,有民然後有君,農若此民何食,民若此君何依?其懇漠漠,予心沓沓,建功何功,扁鵲何鵲?以一代萬,卽予至顧。
金若行,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。
兵曹判書閔百興疏曰,伏以臣,姿本空疎,才乏寸長,特荷洪造,濫躋卿班,絲毫未補,媿懼日積,不料數昨隨駕之路,忽伏承本兵新除,臣惝怳澟惕,莫省所以。方値淸蹕載警,陪扈義重,事勢迫急,逃遁無路。雖不得不章皇祗肅,而第伏念戎權之重,不比等閑,苟非通方遠誠,足以諳鍊機務,則上不可以輕授,下不可以溫受。顧臣區區情勢,惟當感激殊春,粗效奔走之勞,低徊冗散,以圖萬一之報,至如一切權要,不但臣夢寐之所不到,伏想日月之明,亦有所俯燭者矣。且臣向來所遭,至今追恩,夢裏猶驚,而靜究政此,罔非臣居銓之由,爲人睢盱,奚問東西?假使臣,眞有可堪之實,卽此一節,乃爲臣難冒之大防,今若含恩畏義,冥擿冒據,則早晩顚沛,固不足恤,而其於孤聖恩而僨國事,何哉?一時副急,理難仍蹲,反覆思量,末由承膺,玆陳肝膈之懇,仰瀆宸嚴之下。伏乞聖明,俯賜紟察,將臣所帶之職,亟許遞改,以幸公私,不勝幸甚。臣無任屛營祈懇之至,謹昧死以聞。
甲午五月十五日午時,上御集慶堂。藥房入診入侍時,都提調金陽澤,提調具允鈺,副提調洪良漢,記事官南鶴聞,記事官洪國榮·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。陽澤曰,夜問聖體,若何?上曰,一樣矣。中宮殿氣候,何如?上曰,一樣矣。王世孫氣候,何如?上曰,亦一樣矣。陽澤曰,連日用心之餘,今日已晩,湯劑尙不進御,豈不悶迫乎?上曰,雨意尙漠然,豈可進乎?陽澤曰,一日二日,如是用心,殆忘聖躬,誠切迫矣。上曰,鶴城,何時當近乎?陽澤曰,四十里地往返,自致遲滯矣。今日已晩,一貼當奉來矣。上曰,其止之。陽澤等,齊聲仰請,上不許。上曰,丙辰年,予爲燕山·光海致祭,而今又爲之,必有感應之理矣。陽澤曰,豈無其應乎?今日雨意甚緊,早晩必得甘霈,何如是用心,而常進湯劑,不爲進御乎?上曰,今日予氣甚憊,而湯劑則決不可服矣。陽澤曰,此何下敎乎?臣等,沈誠淺薄,不能仰格,莫非臣等之罪也。上曰,鶴城還來後,卿等入來,可也。諸臣以次退出。
甲午五月十五日未時,上御資政殿。都承旨洪良漢,左副承旨金若行,右副承旨韓光綮,同副承旨李奭輔,記事官洪國榮·曺遠振,副校理李鎭圭,副修撰李會遂,左承旨沈翔雲進伏訖。上呼寫南郊雩壇三次祈雨祭祭文訖,命承旨出付香室精寫,仍爲擧行,若行進伏。上曰,汝往成墓致祭乎?對曰,奉命往光海廟矣。上曰,設神主乎?對曰,然矣。上曰,今番三次祈雨祭,南郊雩祀獻官,皆以正卿塡差。出傳敎上命翰林往史閣,問燕山·光海日記有無及卷數以來,仍命儒臣持燕山日記入侍,良漢讀奏嶺南稅船狀啓。命書傳敎曰,湖南纔已申飭,而今聞珍島載船千石外,加三百石,更爲嚴飭諸沿事,下諭道臣,又讀奏全羅兵使荒唐船執捉事狀啓。命書傳敎曰,今聞全羅帥臣狀聞,黔毛鎭萬戶所爲,其涉朦朧,先汰後拿,此是暸望處,其代,今日口傳擇差,給馬赴任。又讀奏嶺伯狀啓,上曰,今聞嶺伯啓本,南益祜所爲萬萬可該,令該府,拿問嚴問,口招,登對以奏。此人已知儱侗,今番口招,其若欺諱,當嚴訊取服,以此添問日,口招以奏,道臣勿待罪事,回諭。出傳敎又讀奏刑曹文案,命特放減一律定配罪人李命重等。命書傳敎曰,今聞江留啓聞,萬萬可駭,其何回啓?上言勿施,其呈者,自本曹,決杖一百嚴懲,猥濫德遇,依前照律定配事,分付本府。又命書傳敎曰,頃者此敎可放者,其令啓聞,今者江留啓本,混同皆錄,其涉眩亂,啓字爻周下送,令留守,其可放者,更爲抄啓,而昏若此,八道時囚,君臥疏決乎?當該留守推考。上命注書出去,雨處祈雨祭獻官知來,賤臣回奏以南郊則李翼元矣,雩壇則趙重晦矣。上曰,藥房提調持湯劑入侍。出榻敎又命儒臣入侍。出榻敎上曰,德陵頗遠于懷成兩墓云,獻官往來必遲矣。良漢曰,然矣。上曰,朴家所給免結甚豐,李判府家,將不及矣。翔雲進前,上曰,判府事往參乎?對曰,待令矣。上曰,墓所,何如,而石物尙存否?對曰,臣於行禮之後,看審墓上,則着實守護,而石物亦宛然矣。上曰,李判府父子皆參祭,而服色,何如?翔雲對曰,李判府則以時服,而其子,儒服矣。上曰,奠酌時,立奠而用爵乎?對曰,爵則自奉常寺待令,而奠酌時立奠矣。上曰,李判府事,亦已入來耶?對曰,臣則騎驛馬,李判府則乘轎,其行當在臣之後矣。上曰,藥房提調持湯劑入侍。出榻敎命賤臣出去,宗臣官案持來,賤臣承命持入。上曰,恩彦君·恩全君,資秩幾品乎?翔雲奏曰,恩彦則崇憲正一品,恩全則綏德從一品矣。上曰,明日當香祗迎,凡諸等事,皆依前,傳香,承旨,以今番代押承旨爲之,傳香後,馳詣奉審摘奸以來。出傳敎上曰,藥房提調持湯劑更爲入侍。出榻敎上還入大內,諸臣以次退出。
甲午五月十五日酉時,上御集慶堂。同副承旨·鶴城君同爲入侍時,鶴城君楡,同副承旨李奭輔,假注書姜忱,記事官洪國榮·曺遠振,以次進伏訖。鶴城君楡進前,上曰,行禮而來乎?對曰,平安行禮矣。臣於垂死之年,往拜祖先墳墓,國恩罔極矣。今於登筵之時,願見湯劑之進御矣。上曰,予之同甲,眞可憎矣。奭輔進伏,讀奏畿伯稅船到泊狀啓訖,上曰,今聞畿伯狀聞,嶺南漕運,皆無事寧到,心用欣喜,昨今年湖南漕運船,臨江皆見,而兩南皆若此,豈無徯我後歎?畢到後,監官色吏,其皆待令,予當臨門,聞本道今早輕重,仍問民弊,其令度支,知悉分付,來到後,政院亦奏。嗚呼,暮年此心,惟在元元,而近者因旱用心,見此民,欲少洩此心意也。出傳敎又讀奏漢城府未過葬秩草記。上曰,京兆單子,未葬者若是夥然,心甚衿惻,令該廳,未布顧助,皆過葬後,亦令該府草記。出傳敎上曰,未過婚者則無之乎?奭輔曰,此則前年已處分,故今則無矣。諸臣以次退出。
甲午五月十五日申時,上御集慶堂。藥房入診入侍時,都提調金陽澤,提調具允鈺,副提調洪良漢,記事官南鶴聞·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽以次進伏訖。陽澤曰,今日日氣甚蒸鬱,雨意漸緊矣。上曰,俄者右文閣,氣甚憊困,今纔還臥,而卿等之至誠,不可不念,故召卿等矣。陽澤曰,下情,甚幸矣。上曰,嶺南漕船,今則盡到,甚可幸也。陽澤曰,莫非自上申飭之效矣。允鈺曰,後倉漕船落後矣。昨日得風,爭先上來,已泊於鹽倉云矣。上曰,然乎?上曰,予之同甲,能善道徑來,難矣。尙爲留在乎?允鈺曰,爲仰瞻進湯,尙不退去矣。鶴城君楡進伏曰,臣欲仰瞻進御而退矣。上曰,今番參祭果貴矣。予爲同甲,當服湯矣。進御訖,陽澤曰,俄者有氣憊之敎,診候,何如?上許之。診候訖,泰輿等退伏曰,三部度數調均,胃脈滑體一樣,而深按則有力之候,比前少減矣。上曰,趙重晦,能爲獻官乎?陽澤曰,筋力,好矣。上曰,肥甚,改慮之矣,年幾何?陽澤曰,六十四矣。上曰,李判府家,已屢代奉祀矣。陽澤曰,然矣。上曰,漕船幾盡上來,果無前矣。陽澤曰,誠幸矣。自上連下飭敎,故能如此矣。陽澤再進湯,上曰,一猶過矣,其止之。陽澤·允鈺等,縷縷仰請,上始許之,再進湯劑,上進御訖。陽澤曰,昨日有進湯後差勝之敎矣。今日進御後,亦何如?上曰,果有勝矣。陽澤曰,醫官輩之奏語,決非誣罔,今日三貼,豈可不避乎?上曰,其止之。卿等速退,可也。陽澤等,屢次仰請,上不許,諸臣以次退出。
上在慶熙宮。停常參·經筵。
藥房都提調金陽澤,提調具允鈺,副提調洪良漢啓曰,伏未審夜間,聖體調攝,若何,寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安。竝此仰稟。答曰,知道。今日予心,惟在乎民,須看日色,曷勝焦悶,此何由乎?由一人,萬民若此,恣飮此湯,其曰爲君。千乘浮雲,萬機楚越,以一代萬,氣何暇諭?得霈當召,冞切焦悶,何云問候?中宮殿·惠嬪宮,藥房口傳問安。答曰,知道。延和門外香祗迎罷後,政院·玉堂·藥房口傳問安。答曰,知道。延和門殿座罷後,政院·玉堂·藥房口傳問安。答曰,知道。
傳于李奭輔曰,奉審承旨入侍于資政殿。
備忘記,傳于沈翔雲曰,噫,今年亢旱,八旬初見,日以焦悶,其亦歇後語。古人云於三人行,必有我師,昔漢幾百年基業,其本三老董公,其雖演義,西漢演義一題目,曰諭父老,漢王布德,圖其像,亦云黃耉乞言,捨此何先,然耆老何登殿陛?予於今日祗迎處,當見莫問士庶,可以致身者,皆令來待。
備忘記,又傳于曰,噫,今者亢旱,五十年今初,成湯六事,一則苞苴。嗟,彼干恩,何異乎此?大抵近者,人皆含默,而其於此特甚,於儒於武,雖問居鄕,豈特其祖?其雖傍祖,必唱世德先稱,此亦干恩,心常爲駭。騎堂回啓已判下,臥其室,令子弟爲此,甚者,尋童蒙爲此者,頃者嶺伯陳章見阻,冒入月臺。嗟,彼兩疏,皆有其擧,噫,彼此人,着儒巾而陳章,着笠入庭,以一人,數日內爲儒爲武,其雖爲先,干恩一也。閹豎金命胤,爲忠臣而立後,於渠帽帶足矣。其敢得壟望蜀,其子得御衣御資,故敢生爲神奇,得褒其雖多日,萬萬可駭。一則道臣,初豈闕幾百扇而封也?一則色吏,設或有是事,旣封扇,中間賣角,京中冒充,豈特五十步百步,於渠亦何有利?一則湖南竹扇,鄕宣有京貿納事,而來時同爲持來,賣於京市得價,其理固然,有何此事?一則初若京鄕全闕而來,京中何價貿充乎?一則渠何視明,而曰京曰鄕乎?此能猾命胤,料表爲忠臣後,見其子賞加黑圈,尙帑猶欠,作此機關也。雖欲褒渠,道臣將何以作此擧乎?當初臨門,聞五十年初駭擧,此豈懲賄而然,欲飭末世者也。其時泛稱遲晩,此於渠可羞,心術猶隱,而晩後靜恩果然。噫,末世人心世道若此,今旱,勢固然,爲忠臣雖存其脈,內侍府有長單子,故特命付籤,只存其名,大抵凡諸干恩,雖暮,心常爲駭者,豈可問諸桑林?其令京鄕,皆令知悉,俾定其心焉。
傳于洪良漢曰,湯劑封入。
傳于徐逈修曰,時刻安徐,承旨時服來待。
備忘記,傳于徐逈修曰,建功一字,心切羞焉,則傳下敎,敢稱其名,予雖誤呼,此中官人事,其足提稟以傳而若此,若猶眼同中官金完碩,越俸一等。
備忘記,又傳于曰,須看太陽,予心焦悶,人事幾修,雨意猶漠,此何以然?由予一人,豈云一人?本小人湯,九十歲者,亦飮此湯,其雖有功,今日造物,何心恭飮?予志旣定,卿等速休焉。若是其困,予臥庭中。
藥房口傳啓曰,俄者還內時,敢陳待敎入侍之請矣。移時顒俟,未承召命,下情不勝抑鬱,而兩次臨門,勞動旣多,日晷向夕,進湯尙遲。臣等,職在保護,益切焦迫之忱。玆敢相率詣閤,冒罪瀆擾。伏乞俯諒衷懇,亟賜召接,千萬幸甚,惶恐敢啓。以承傳色口傳下敎曰,今日心已定矣。不然,豈可步而還內乎?內局建功楚越矣,其速休。
備忘記,傳于徐逈修曰,瞻陽沓沓,瞻陽沓沓,予腸木石,一何困予?若問其由,由小人湯,渠爲造物,予何强飮?今日若此,其後何時?其果若此,當宿庭中。
備忘記,傳于洪良漢曰,古者堯水湯旱,此時亢旱,予雖多過,今番亢旱,予若初逢,其〈何〉以然?一則八十一,一亦小人湯故也。今日卿等,亦見京中八十一歲人者幾三十人,此亦飮此湯而然乎?瞻雲漢心沓沓,一合食數時停,困其君豈若此?臥庭中敎,視若尋常,其果臣道,曷勝慨然?
金若行,以兵曹言啓曰,今五月十七日,武臣堂上朔試射日次,而當此減膳之時,不敢循例擧行,今姑停止之意,敢啓。傳曰,知道。
韓光綮,以義禁府言啓曰,因時囚罪人仁同前府使南益祜供辭議啓,己丑以後還穀及作守令,令本道指召狀聞,拿問處之事,行會本道矣。慶尙監司金華鎭狀聞中反作當該守令,以前前府使李文燮·申大儁·朴敦行現告,而李文燮,下去忠淸道公州地,申大儁,下去京畿水原地云,依例發遣府書吏竝拿來,朴敦行,以富寧府使,時在任所,發遣府書吏,交代後拿來,何如?傳曰,允。
李奭輔,以賑恤廳言啓曰,因傳敎,嶺南三漕倉漕軍八百十六名,各米一斗式,其中昨年來者六百五名,各米五升式,依湖南例,加給之意,敢啓。傳曰,知道。
韓光綮,以刑曹言啓曰,江華留守啓下上言勿施,其呈者,自本曹,決杖一百,嚴懲猥濫事,命下矣。事當卽爲擧行,而呈上言罪人奴全昌,去四月二十三日,自臣曹,覆啓行關後,仍卽下去江華府,令守臣,依傳敎決杖懲礪後啓聞事,發關分付之意,敢啓。傳曰,知道。
金若行,以禁衛營·一二所巡廳·左右補盜廳言啓曰,去夜犯夜人,無所捉之意,敢啓。傳曰,知道。
甲午五月十六日辰時,上詣延和門外。香祗迎入侍時,行都承旨洪良漢,左承旨沈翔雲,右承旨徐逈修,左副承旨金若行,右副承旨韓光綮,同副承旨李奭輔,記事官南鶴聞,假注書姜忱,記事官洪國榮·曺遠振,以次侍立訖。上具翼善冠·袞龍袍,乘輿出通陽門,詣延和門祗迎後,命禮房承旨馳詣兩處祈雨祭所,摘奸以來,命召入畿營營吏,下詢懷陵石物修改與否。上曰,宣傳官一員入侍,騎馬二匹立之。出榻敎上還入大內,諸臣以次退出。
甲午五月十六日巳時,上御資政殿。奉審承旨入侍時,同副承旨李奭輔,假注書姜忱,記事官洪國榮·曺遠振,以次進伏訖。奭輔進奏兩壇祭物·祭官無頉,上曰,摘奸宣傳官入侍。出榻敎宣傳官李廷彬進伏,上下詢曰,懷墓石人幾箇,文石武石,立於何處乎?廷彬對以不能詳知。上曰,汝以忠武公子孫,而不能善生,仍命退去。上曰,京畿都事,誰也?承旨奏曰,鄭日謙矣。上曰,廣尹,誰也?承旨奏曰,趙載俊也。上命書傳敎曰,今聞楊州牧使,方有待令處云,令廣州府尹看檢事,卽爲分付畿營。出傳敎上還入內,諸臣退出。
甲午五月十六日未時,上御延和門。殿座入侍時,行都承旨洪良漢,左承旨沈翔雲,右承旨徐逈修,左副承旨金若行,右副承旨韓光綮,同副承旨李奭輔,記事官南鶴聞,假注書姜忱,記事官洪國榮·曺遠振,以次侍立訖。上命召入嶺南·湖南騎船監色,下詢曰,漕船到泊幾隻,而監色幾人?翔雲奏曰,船則五十隻,而監色待令者五十八人云矣。命以五人爲隊進伏,下問以各邑農形後,命書傳敎曰,噫,頃者湖南,已頒賞,今番臨門,親見施賞。噫,五十年臨御,今日小紓,漕軍,依湖南例,令惠廳給米,今來人,按成冊,舊逋蕩減事,今日內下諭于嶺南道臣,因此有與惟者,昔伊尹,雖以一夫不獲所,謂何,而今予八十一,二船人渰溺,豈云乃久?此予赤子,而連聞狀聞,屍體尙未拯得云。噫,一夫不獲所猶然,況二赤子葬魚腹乎?噫,若有父兄,其心若親,其妻子夙夜望海,聞此,其心曷極?若見其狀,此日一倍,前下敎外,更加恤典,若有父兄子弟者,特爲免役,以示予暮年九重惻傷之意。又命士庶老人入侍,各陳所懷訖,命書傳敎曰,今日臨門時,八十八歲人四人,懷千萬,正憲李枝發,資憲李福善·趙世道,嘉善黃贊業,一體加資。今日口傳下批,八十七歲一人,表裏賜給,八十二歲八十三人,各紬一疋賜給,戶房承旨看檢於此處,傳授,其中九十歲人,能致身于此,特給米石。仍命諸耆老退去,上曰,內局入侍。出榻敎又下敎曰,中官金完碩越俸下敎,安徐。出榻敎上還入大內,諸臣以次退出。
甲午五月十六日酉時,上御集慶堂。藥房入診入侍時,都提調金陽澤,提調具允鈺,副提調洪良漢,記事官南鶴聞·洪國榮·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。陽澤曰,今日勞動之餘,尙未進湯,下情焦迫矣。今承召命,不勝慶幸矣。上曰,俄聞嶺南監色之言,牟麥果已豐登,移秧亦不晩云矣。陽澤曰,三南則無慮云矣。方今擧行之事,靡不用極,而至於湯劑,則何關於對越之誠,而不爲進御乎?上曰,今日則不可飮一貼矣。陽澤曰,若是奉承之敎,則臣等,豈敢不奉承,而至於湯劑,則決不可若是矣。上曰,今日八十一歲人入來者,何其多乎?陽澤曰,莫非壽域之化也。上曰,皆以八十一言之者,似有意,故予皆逐送矣。陽澤曰,臣等之心,猶甚貴矣。上曰,祈雨祭已十次行之,其間亦已久矣。允鈺曰,今番之早,不甚久矣。陽澤曰,癸酉年,自上親行祈雨,屢次爲之,其年以豐登稱焉。今番之旱,不甚久矣。陽澤曰,癸酉年,自上親行祈雨,屢次爲之,其年以豐登稱焉,今番之旱,何必如是用慮乎?上曰,昏後飮湯,予意有在。命進湯劑,進御訖。陽澤請診候,上不許。更請湯劑,上曰,一貼已過矣。陽澤曰,今日通陽門外,却輿而步,上層階,臣等,雖不勝仰,而悚悶則極矣。兩次殿座之餘,日候又甚蒸熟,如此之時,豈可只一貼而止乎?上曰,予恣飮此湯,故欲雨不雨矣。陽澤·允鈺等,齊聲仰奏曰,豈有是理乎?當更煎以入矣。允鈺先退,命懷墓摘奸宣傳官入侍,李廷彬進伏,上下詢墓上莎草崩頹處及石物修改處訖。命退去,良漢讀各道狀聞及上言回啓後,更進湯劑。上曰,支離矣,進御訖。上曰,此漢,操弄予之鬚髮,尤可謂萬古小人矣。午間封進者,使中官飲之,少無動靜,以此觀之,蔡濟恭,果有氣矣。允鈺曰,此湯劑,豈可試人乎?此後勿復如此,臣之望也。良漢曰,旣有封入之命,而使中官飮之,臣實慨然也。上笑曰,何傷乎?陽澤曰,今已夜深,臣等,不敢更請三貼,而明日則必進五貼,好矣。上曰,卿等退去,可也。陽澤以中宮殿進御湯劑停止事,仰奏。命書傳敎曰,中宮殿進御蔘苓養胃湯,今姑停止,蔘橘茶限三貼煎入。出榻敎諸臣以次退出。
上在慶熙宮。停常參·經筵。
夜一更二更,灑雨。四更五更,灑雨或下雨,測雨器水深二分。
藥房都提調金陽澤,提調具允鈺,副提調洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安。竝此仰稟。答曰,知道。嗚呼,亢旱,五十年幾次,而豈有若今年?一則卽予衰耗,一則因予諒德,以此觀也,一則予二亦予,在一人,萬民何?三次已過,因予若此,何心此湯,亦何顔酬應?今有漠然,專由兩飮,其何問候?特停此湯,以安予心。
中宮殿·惠嬪宮,藥房口傳問安。答曰,知道。
徐逈修啓曰,行司直洪麟漢,平安監司遞來後,還納密符,而旣入闕中,兼帶賓客之任,不爲肅謝,事甚未安,推考警責,何如?傳曰,允。
傳于金若行曰,宣傳官二員,分送兩闕,禁川橋疎滌與否,看審以來。
又傳于曰,宣傳官一員,馳往懷墓,廣州府尹親來看役與否,知來。
備忘記,傳于徐逈修曰,其雨其雨,幾霈幾霈,見太陽太陽,日焦悶焦悶,此有湯有湯,停問候,內局休。
傳于沈翔雲曰,禮房承旨與摘奸宣傳官入侍。
又傳于曰,右副承旨與摘奸宣傳官,同爲入侍。
傳于徐逈修曰,內局入侍,儒臣問答入侍,宣傳官同爲入侍。
徐逈修,以吏曹言啓曰,今此北郊祈雨祭獻官,以正一品重臣塡差事,命下,而正一品中,只有一人,不得已從一品預差,塡差以入之意,敢啓。傳曰,知道。
洪良漢,以吏曹言啓曰,今番壽職上言人中,南部居出身鄭持淳,忠州居幼學權寶,大丘居幼學禹聖龍等,待其戶口現納後,次次擧行,而高陽居出身林翼樹父枝成,上年推恩時,以前朝官,年七十,已爲加資,則今此呼籲,係是疊授,置之,何如?傳曰,依爲之。三人則居南部人,旣爲此戶口,其何稽滯,此豈子道?考上言年八十八·或八十七·八十二,特爲加資,不然,爲其子怠慢,可飭勿施,其鄕居二人,則此等上言,莫知何時,有此付京中者多。噫,其若遲待,七十古來稀,況八十乎?令京兆,詳考京籍,果相符,不拘常格,卽爲回啓。
徐逈修,以吏曹言啓曰,南部居出身鄭持淳父萬珍,考上言,年八十八,或八十七·八十二特爲加資,不然勿施事,命下矣。取考上言,則前萬戶鄭萬珍,年卽七十,而非八十八·八十七·八十二矣,依傳敎不施之意,敢啓。傳曰,知道。
又以禮曹言啓曰,卽接歸厚署牒報,則鰲興府院君·原豐府夫人葬山,更定於京畿楊州郡場里,而鰲興府院君·原豐府夫人發靷,今五月十九日丑時,安葬,同月同日未時推擇云矣。發靷及安葬時,中宮殿望哭儀註更爲磨鍊,直入中宮殿之意,敢啓。傳曰,知道。
韓光綮,以義禁府言啓曰,時四罪人南益祜口招公事判付內,疏決纔過,徒三年類皆放,特爲削職以放,勿復檢擬於守令,禁錮,以本律施行事,啓下矣。禁錮則依判付,以本律五年施行放送,而削職勿復檢擬於守令事,分付該曹之意,敢啓。傳曰,知道。
金若行,以御營廳·一二所〈巡廳〉·左右捕盜廳言啓曰,去夜犯夜人,無所捉之意,敢啓。傳曰,知道。
兼司書洪鳴漢疏曰,伏以臣,昨伏承春坊兼銜之除,臣仰感恩私,宜卽竭蹶趨承,而第有公格之不可冒出者,臣兄臣良漢,方在喉司,兼管吏房,凡係銓注,法有相避,而今政,旣無啓請,則揆以格例,自在應遞,玆敢露章自列。伏乞聖明,俯垂諒察,亟命鐫改,以存政規,不勝幸甚。臣無任屛營祈懇之至,謹昧死以聞。踏啓字
甲午五月十七日辰時,上御集慶堂。禮房承旨·摘奸宣傳官同爲入侍時,右承旨徐逈修,假注書姜忱,記事官洪國榮·曺遠振,宣傳官李漢籌·朴弼瑞,同副承旨李奭輔,判義禁具善復,同義禁宋淳明·李,持平柳煥德,宣傳官李廷彬,前平安監司洪麟漢,以次進伏訖。上曰,宣傳官一員,馳往成墓,看審以來。出榻敎又下敎曰,遞來平安監司入侍。出榻敎又下敎曰,詣臺臺臣入侍。出榻敎又下敎曰,金吾堂上·摘奸宣傳官入侍。出榻敎上曰,懷墓役事,適値禮葬之時,楊州之民,誠爲可念。仍命書傳敎曰,今聞國舅禮葬,更定於東郊云,於今其兩長生殿外板二部,其令擇送于本處,石灰二百石,今日內,亦爲輸送於同處事,分付該曹。此時鄕民,兩處赴役,其宜顧恤,赴役民,令道臣詳問,特減今年結錢,以示恤民之意,書訖。上曰,聞此傳敎,則民必樂赴矣。親製社壇·北郊祈雨祭祭文,命承旨書下,宣傳官李漢籌進伏,上曰,舊闕川渠,其果疎滌耶?對曰,已盡疎滌矣。上曰,衛將誰也?對曰,全順幹·徐德世矣。上命書傳敎曰,今當悶旱,川渠爲先,故頃者飭修諸川,今日令宣傳官,摘奸三處禁川橋此闕,今將拔草云,不滌可知。禁川橋川邊石子二立頹圮云,五衛將·衛將坐直昏睡乎?今日入直五衛將·衛將,一竝從重推考,安排石子生草,則其慢可知。今日內,皆令淨滌,更令宣傳官,若無水流,過祈雨祭後,當令兵曹,決棍衛將,則此乃推恩之揩,而焉敢若此,豈特決〈棍〉而止?當汰,勿以衛將施行,一依嚴飭,濬川都廳,此時頻審川渠乎?當令宣傳官摘奸,其若不勤,當棍汰,亦爲申飭,奭輔讀奏海伯及松留雨澤狀啓。上曰,初二日雨,可謂均霑矣。對曰,然矣。又讀奏統制使趙濟泰畢賑狀啓,命書傳敎曰,噫,暮年一心,惟在生民,而諸道賑政旣畢,一無捐瘠,心切欣喜。今聞統制使趙濟泰啓聞,韓鼎漢·徐永郁,以二萬兩錢,生殖納本,得數千石穀,仍爲監官,濟活元元,此豈比循例?軍器公廨監造,其誠勤可嘉,何待回啓?亟〈令〉特爲加資事,分付該曹。又讀奏吏曹金宗賢·韓世一·權寶·崔老屋等加資事草記,上命書下敎於紙尾,竝依啓。懷墓摘奸宣傳官進伏,上下問曰,廣尹來否?對曰,來矣。上曰,廣尹,必勤幹董役矣。善復進前,以南益祜事仰奏。上曰,近來各邑逋久例有此弊。善復奏曰,大體仁同一邑,吏習不淑,班戶甚多,新舊糶糴虛名受食,一任延拖,以未捧爲已捧,而近年以來,府使數遞,未及收殺,故致有此弊,如欲祛弊,莫如久任。上曰,卽今府使誰也?對曰,金蓍耉矣。上曰,聞嶺伯狀聞,且聞所奏,仁同不可尋常以遣,今府使曾經近侍文臣,予亦知其勤實,勿以瓜限,以弊較正爲限。出傳敎又下敎曰,南益祜則命削職,五年禁錮,勿復檢擬守令。麟漢進前,上曰,卿一年藩間,安過而來,可喜可喜。對曰,受國厚恩,待罪藩臬,幸免譴罰,而無事還歸,莫非聖恩矣。上曰,關西麥農,何如?對曰,牟麥豐登,而雨澤均洽,故秋農亦有望矣。上曰,海西,何如?對曰,金川以東則望雨矣。上曰,見予顔色,比前,何如?麟漢起伏曰,瞻望玉色,比昨年少無減損。臣不勝區區欣幸,而俄於閣外,見三提調奉湯劑待令之狀,無異若已當之,何不勉回聖心,以盡保嗇之道乎?上曰,卽今旱災,皆由此湯矣。仍下敎曰,卿出去時,往見惠嬪,可也。上曰,其雖駭然,旣示飭勵,前兵判洪名漢,前承旨崔竝敍用。出傳敎持平柳煥德啓曰,請還寢罪人張光碩減律定配之命,依前下敎擧行。措辭見上上曰,勿煩。出擧條又啓曰,新除授大司憲李海重,時在京畿高陽地,司諫院正言鄭民始,時在京畿楊州地,正言朴聖泰,時在平安道都事任所,請竝斯速乘馹上來事,下諭。上曰,依啓。出擧條命諸臣退出。
甲午五月十七日巳時,上御集慶堂。藥房入診入侍時,都提調金陽澤,提調具允鈺,副提調洪良漢,記事官南鶴聞·洪國榮·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。陽澤曰,夜間聖體,若何?上曰,一樣矣。陽澤曰,寢睡·水刺之節,亦何如?上曰,睡則無減,而厭食可悶矣。上曰,朝者下敎,卿等見之乎?陽澤曰,昨日已仰達,而悶旱與保讓,初何關涉乎?近日連進二貼,今日已晩,而當不進一貼,豈不切迫乎?上曰,關西伯,若勸湯劑,飲見進服,故召卿等矣。陽澤曰,幸矣。久離之臣,欲爲仰瞻進湯,亦出於至誠矣。上曰,關西旱災,不至太甚云矣。陽澤曰,非但關西,此旱不至甚悶矣。上曰,百以思之,服湯之外,無他道矣。陽澤·允鈺等齊聲奏曰,果如聖敎矣。豈可一時間斷乎?進湯劑,上進御訖,命諸醫診候。泰輿等進伏曰,左三部沈細,而胃脈亦稍弱矣。上曰,然則服湯無益矣。陽澤曰,近日以來,雖進二貼,而終不若三貼進御時,且連日用心,安得不然乎?諸醫之言,是也。仍請再進湯劑,上許之,再進湯劑,進御訖。命書傳敎曰,頃者平壤碑役時,只賞工匠,道臣熟馬一匹,地方官兒馬一匹,寫字官半熱馬一匹,建閣豎碑時監董將校,邊將承傳,營吏·本官下人,米布題給。命書傳敎曰,今聞右懷陵有石役處,匠役浩多,仍令庶尹,着實看檢,其何用民,令道臣儲置米會減,募軍使役事,分付。陽澤曰,夕湯劑,當待下敎矣。上曰,依。諸臣以次退出。
甲午五月十七日申時,上御集慶堂。藥房入診,儒臣同爲入侍時,都提調金陽澤,提調具允鈺,副提調洪良漢,假注書姜忱,記事官洪國榮·曺遠振,副校理李晉圭,副修撰徐有慶,宣傳官宋啓休,以次進伏訖。上曰,內局入侍。出榻敎宣傳官宋啓休進前。上下問曰,石役今至何境?啓休奏曰,方至垂畢之境矣。上命儒臣及承旨讀問答錄,諸臣以次進讀訖,賤臣忱進讀。上曰,注書誰也?良漢奏曰,姜忱也。上曰,鬚髥多矣。良漢曰,然矣。陽澤進前曰,湯劑奉入矣。上曰,今方下雨,予豈可飮湯乎?良漢曰,臣於詣閤時,已見雨脚,而聖心方爲焦悶,故臣不敢顯言雨來矣。陽澤奉進湯碗,上進御後,下敎曰,予今進湯,或恐其雨之不來矣。陽澤曰,蒼穹默佑,惟在聖躬,靈應必不忒矣。上曰,予於前年,亦悶旱而用心,未有如今年之甚矣。仍命書傳敎曰,三次祈雨,靈應愈邈,於昨朝,猶有其雨之望,今日太陽杲杲,猶切沓沓。例於祭畢後,其日稟也,而初次不先不後,相値動日,故再次差遲,一日命下,三次亦然,比前皆差遲,一日若此,而何能感孚?四次祈雨祭,再明日社檀大臣,北郊正一品重臣差獻官,大祝·諸執事,勿拘井間另擇,明日當祗迎社壇,自月臺奉龍亭,儀注安徐。侍衛入直只入正時皆依前,祭文製下矣。書訖,仍命諸臣退出。
甲午五月十七日初更三點,上御集慶堂。宣傳官入侍時,右副承旨韓光綮,假注書姜忱,記事官洪國榮·曺遠振,宣傳官李廷彬,以次進伏訖。上命宣傳官進前,下詢曰,汝往成陵乎,懷陵乎?對曰,成陵矣。上曰,臨原君,爲其子孫而能守護乎?奏曰,守護矣。上曰,書經有一人萬民等句語,注書,汝能知之乎?賤臣忱起伏曰,書經則無如此句語,而曾於大寶箴見之。有以一人治萬民,未聞以萬民奉一人之語矣。上曰,然矣。因命書傳敎曰,嗚呼,昔成湯,大聖也,而於七年旱,身嬰白茅,禱桑林問六事。嗚呼,寡躬臨御,洽滿五十載,年今八十一,不才無能,涼德誠淺,奚特大事?頃年黨習世時,恐或乘機傾軋於今雖欲來言,反是無言世界,豈百問,其何聞一?尙今默默。嗚呼,今番亢旱,生來初見,初以先欲修人事,以待甘霈,而其猶無應,其何以感應者,亦何以疎滯者?靡不用極,而霈然猶漠,到北地頭,雖欲躬禱桑林,旣莫能焉,所餘者,只求言一事。嗚呼,民惟邦本,本固邦寧,書經攸載,肌膚何惜之敎,仰聞于昔。嗚呼,昔成湯,只六事,而予則豈特此也。欲言何計,今將其以十件洞諭,臣亦同也。嗚呼,臨御五十載,年今八十一,無一事樹紀綱,濟吾民,此一也。嗚呼,前後徒受三十二字萬萬不敢當之號,自顧點檢,其皆苟且,亦皆浮文,中夜興惟,不覺面赤,凡於章奏,越而不聞,此二也。噫,予聞至誠,感豚魚,豚魚猶感,況喬木世臣?見今之世,其果君令臣恭乎?君自君·臣自臣,以目下事見也,君臣相持,皆由於誠不感孚而然也。曷勝慨歎?此三也。古有高一尺全匹帛之譏,予雖否德,高髻廣袖,心竊恥之,而侈風日盛,人心日薄,此豈予勸成,而子謂季康子曰,子之不欲,雖賞之不竊,以聖訓觀也,何敢曰予無此焉?此四也。其雖飭勵,今不能固守,意在勸獎,賞未免濫觴,若此人,何勸懲?若此,故人皆望倖,是誰之過?此則誠予,此五也。本自涼德,近益衰苶,十記九遺,政令個置者多,若此則百里之治猶難,況千乘之君乎?此六也。嗚呼,執德不固,凡於政令,朝東暮西,宜飭而莫飭,宜勉而莫勉,若此而人何懲戢?此七也。予之深戒,卽一奢侈,而嗚呼,此事,卽予素心,觀今世道,侈風日盛,何敢曰非予勸也?其亦不修身之一端也,此八也。予之深惡者卽時體,而於今時體,萬古豈有?君若至誠,臣何若此,此豈他哉?日衰日昏,莫能檢飭而然也,此九也。嗚呼,予聞以一人治萬民,未聞以萬民奉一人,奚特此也?紫陽大學序文,豈不云乎?一有聰明睿智能盡其性者,必有命之,以爲億兆之君師。嗚呼,大小臣工,億兆萬姓皆見,嗚呼嗚呼,否德其果一毫近似於此文,予非謙讓,亦非例語,此誠傾竭心腹之言也。心自陳焉,志切歉然,此正千百謂一者。嗚呼,神祗照臨,靈坮敢欺?雖訟愆於桑林,豈云方千里?十里之雨難得,何以然?目今已驗,以旱見焉。自遠至近,近者陪遠,畿甸特甚,再昨聞嶺南稅船監色之言,可知也。嗚呼,雖然,今當悶旱求助,豈無歉然之意哉,只云三大者可乎?一則莫測浮囂劻勸,於今皆緘口結舌,便成無言世界,此果人皆聖賢而然乎?是皆用謀而然也。以此推之,其心何知?鳥之雌雄,亦何辨也?二則於此,予之中夜長歎者,何則?昔有甲乙,今則只甲,若此,十干只存甲,可也。豈有是理,豈有是理,此何以然?人相謂曰彼甲此乙,人必爲駭,從甲是也。嗚呼,生所世,性稟各異,紫陽序文,亦不云乎?淸濁善惡之機枯,智愚賢不肖之根柢,此果人皆聖賢而然乎?不過疆而從俗者,若此而一朝異焉,其弊勝焉,此予長吁深歎者也。一則於昔有淸廉者,有貪汚者,而於今貪者飾淸,皆白曰淸,若此豈有黑白?此無他,混淪而然也。其雖然,人果有識鑑,何敢筵也,而淸者亦昏,此何世此何界?曷勝慨然,曷勝嗟惜?嗚呼,今者亢旱,諒由否德,予常自悚自愆,何求於他?須觀今日,昨日則其雨其雨,今日杲杲漠漠,焦悶曷勝?今予未盡,其惟此事,故儒臣講畢後,欲諭讀半,千千萬萬料表,聞雨聲。嗟哉,吾民,其將庶幾,初啓下軍號卽祈格,故表予意,更以心喜書下,雨旋霽,深惜深惜,聞更雨,惟望惟望,邈然若前,是誰是誰,卽予卽予,更待何時?召承宣呼寫,嗚呼,小開三緘之口,能擧束手之臂,宜自袞闕,下至政令,各陳所懷,莫負此問焉。雖然再昨已諭,於今可謂無言世界,而干恩之心,望倖之意,有倍於前,昨見父老時觀之。嗚呼,七十·八十,有何慾也,而有甚麽意思者多,因此若售二者,今當求言,雖不治也。此等者莫答而却,嗚呼,八十一歲君,漢唐豈有?嗚呼,八十一歲君,逢萬古所無之旱,夙夜焦心,廣求直言。嗚呼,士幼而學,壯而行,恒日漆室之歎,亦何默乎?深感此意,莫替此諭事,其令政府,宣布廣求,曾前令承旨撰進,已有前例,而於予亦文也。子曰,繪事後素,嗚呼,暮年求言,何循常例?況此亦若水投石者,何益何有,而其亦靡不用極之意也。咸聽此諭,其莫若昔,書傳敎訖。命諸臣退出。
上在慶熙宮。停常參·經筵。
自昧爽至辰時,灑雨或下雨,測雨器水深五分。
下直,康津縣監李枰。
藥房都提調金陽澤,提調具允鈺,副提調洪良漢啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。喜雨旋止,此心憧憧,復雨雲觀,水標皆至,心喜曷諭?猶冀甘霈,氣則一樣,待敎入侍。中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房口傳問安。答曰,知道。
洪良漢啓曰,注書南鶴聞病,代假注書姜忱,姑令仍察,何如?傳曰,允。
備忘記,傳于金若行曰,嗚呼,來此舍,聞中官有書揭,卽金字,其書,憶昔舍何時書,予何諒?噫,此舍用兩次,一則昔年皇嫂差備長房,一則其後孝純差備長房,其書揭蓋此也。其雖然,何如年?憶今夜宿此舍,瞻東郊心何抑?嗚呼,古社,其在咫尺,昔則見今何能,聞其聲心竊欣,復莫聞微細然,其若此心能解,昨夜諭有應旨,再明次對,進定明日。
傳于徐逈修曰,自內當還入,只坐直承旨留在,餘皆出去。
備忘記,又傳于曰,嗟,今日幾霈然,聞鸎聲心自動,何以然其若霽?北鳥聲嗟水標,僅數分復漠然,將五次於五次,心切悶因涼德,貽陟降雖由涼德,宜飭享所,申飭太常,必誠必潔。
備忘記,又傳于曰,今日宿此,一心爲民,書下八字,令戶判寫字官,模寫刻木板印,八道道臣兩都留守,粧䌙置諸本道本府,戶曹粧䌙,入盛三櫃,二件內入,一件入于世孫宮,今番許令廣印,板本藏於史閣西庫。
備忘記,又傳于曰,窓明心訝,頻問惟雨云,心喜因書字,坐廳見太陽照。嗚呼,今年何歲?古亦有此旱,今日幾乎均霑,水標數分,奚特雨霑?若是靳霑,況然以覺,此亦由於昨夜,因喜三貼心然也。以一代萬,正謂今日,曷勝悚然?今在咫尺,惟聞拜聲而已,何云報謝,若此而吾民其恃誰乎?
備忘記,傳于洪良漢曰,古人云願察其影,今者旱,豈特影?初一日雨,幾乎滂沱,而止於六寸,十三日雨,誠是料表,而其猶若干旋止,昨夜雨,誠是千千萬萬料表,而朝見同雲,祗迎後冒雨詣玄明門,雨聲連聞,意謂若此。幾乎報謝,見太陽漠然,其猶細雨,水標五寸內亦霽,其豈泛然,卽予卽予,焦悶焦悶,其問此雨,其宜浹洽田疇,一猶判矣,況三乎?於今涼德已判,衆耄已判,其旱已判,漠然已判,三農已判,於今益判,其將慼我太室,豈孝乎,豈孝乎?此誠一則小人湯,二則小人湯,三則小人湯,若此而雖一勺湯,何飮此?自內令內局先休焉。
藥房口傳啓曰,朝者問候之批,伏承待敎之命,竊擬差晩,庶可以焉對,追伏聞鑾輿駐御北苑,瞻天遼邈,下情紆籌。顧今好雨連下,伏想聖心有喜,而第伏念勞動旣多,晝晷屢移,此時進湯,不容少緩。臣等,職在保護,不勝憂悶,敢此齊籲,乞垂俯諒,暫開臣等進身之路,千萬顒祝,惶恐敢啓。
備忘記,傳于洪良漢曰,悶旱中忽憶昔,心膽皆隕,何則?此含揭御製,頃年聞實錄考來,知自仁慶宮,命都監設布帳,同殿步入此門,予卽詣乎北踰此門,回時見此舍,憶庚戌前長房,書揭而今宿,其亦料表,因此興惟,若是冥然,若逢四年卽戊戌,若逢六年卽庚子,雖是萬萬料表,其或支撑,八十五年,將須逢戊戌,八十七年,亦將復逢庚子,是豈孝,亦豈孝乎?此誠心膽皆隕者,八十一若此,興懷悶旱兼切,予腸豈木石?於今其雖杳然,惟待我社相孚,以此心,其何問候,亦何飮湯?內局知悉。
口傳再啓曰,臣等,敢控衷懇,顒俟兪音,伏見荐下備忘,縷縷辭敎,連示牢拒之意,至有速休之命。臣等,愕然失圖,冞切焦悶,伏念保嗇之道,對越之誠,所宜竝行,本不相礙,敢以是說,屢陳前席,伏想聖明,亦或俯燭,而顧今同雲尙濃,薰風連吹,霈然之澤,庶可仰古,聖心之若是憂惱,湯劑之若是靳許,豈不萬萬過中乎?伏況移次勞動,日晷向暮,而常御之劑,尙未一進,悶迫之不暇緩聲。玆復冒昧呼籲,更犯瀆擾,乞卽回御便殿,仍許召接,千萬懇禱,惶恐敢啓。
備忘記,傳于洪良漢曰,今年旱,見初也,雖得雨,豈周洽?其宿舍,何聞聲?畿伯狀,其欲聞,回此堂,倍焦悶,觀軍號,知予心,回來時,灑雨顋,其雖微,若解渴,比太陽,同日語,八十一,一何悶?興惟此,欲溘然,嗟一人,今已判,令兩處,虔誠祈。
備忘記,又傳于曰,今者亢旱,一則涼德衰耗而然也,二則誠淺莫應而然也,三則若察其影,自恧歉然千萬,何心酬應內局,何心强飮此湯?回來者,欲聞雨澤狀聞而然,氣益昏苶而然,此湯爲造物,欲雨而旋止,昨夜猶三貼,氣若是益苶,扁鵲宜低頭,內局爲宜咸默,其何因予?予深慨然。
洪良漢啓曰,藥房三提調,伏聞回御便殿之敎,爲承候,來詣間外請對矣。
口傳三啓曰,臣等,俄伏聞回御便殿之敎,詣閤求對矣。未蒙召接之命,下情萬萬焦迫,顧今冥色已屆,湯劑尙未進一貼,不避瀆擾之罪,更陳衷懇。伏乞亟降兪音,俾卽承候,千萬至祝,惶恐敢啓。
口傳四啓曰,俄者前席,以待下敎更入之意,陳達而退矣。更漏已深,召命尙遲,誠不勝焦鬱之忱,聖體之勞動,旣過常時,常進之三貼,不容可減,深夜瀆擾,極甚惶悚,而悶迫之至,更此齊籲。伏乞深念保護之重,亟降持入之命焉,惶恐敢啓。
傳于洪良漢曰,內局入侍。
江華留守李徽之狀啓,罪人啓本,混同皆錄,錯認擧行,惶恐待罪事。傳于韓光綮曰,勿待罪事,回諭。
金若行,以訓鍊都監·一二所巡廳·左右捕盜廳言啓曰,去夜犯夜人,無被捉之意,敢啓。傳曰,知道。
甲午五月十八日卯時,上詣延和門外。香祗迎入侍時,行都承旨洪良漢,左承旨沈翔雲,右承旨徐逈修,左副承旨金若行,右副承旨韓光綮,同副承旨李奭輔,假注書姜忱,記事官宋景煥·洪國榮·曺遠振,以次侍立訖。上具翼善冠·袞龍袍,乘輿出通陽門,詣延和門外祗迎後,下敎曰,禮房承旨,馳詣社壇,右副承旨,馳詣北郊,奉審以來。出榻敎上仍冒雨詣紫極門,北望俯伏良久,還入大內,諸臣以次退出。
甲午五月十八日酉時,上御集慶堂。藥房入診入侍時,都提調金陽澤,提調具允鈺,副提調洪良漢,記事官宋景煥·洪國榮·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。命書傳敎曰,光熙門依前開,事過後復閉事,分付兵曹,臣景煥,承命分付兵曹。陽澤曰,今日勞動之餘,聖體,若何?上曰,一樣矣。命良漢讀奏各道雨澤狀聞後,進湯劑,上進御訖。上曰,速休,可也。三提調曰,三貼依例進之後,可保聖躬,豈以一貼之進,謂進湯而休乎?臣等,退于閤外,以待下敎矣。上曰,置之。陽澤曰,今日雖未得大霈,而終日濛濛,則豈可謂全不雨,而過用聖慮哉?兩提調退出,良漢又奏各道狀聞後,上曰,光熙門四更一點留門。出榻敎兩提調更進湯劑,上曰,湯劑止之,可也。陽澤曰,念今日勞動,勿爲如此下敎,殿下以對越之誠,靜以俟之,則自有感應之理,何必如是過慮而有益乎?上曰,成湯六事之責,非用心乎?陽澤曰,成湯以六事自責,而未聞有却膳之事也。上曰,今日之勢,似必大雨矣。午見太陽,可不悶迫乎?允鈺曰,太陽之微見,將雨之漸也。上進御訖,陽澤曰,初貼之進,似未盡御,雖進此貼,未備二貼之敎,如此,而臣等,豈可安心退出乎?臣等,知必爭乃已,上無發落,遂退出。
上在慶熙宮。停常參·經筵。
藥房都提調金陽澤,提調具允鈺,副提調洪良漢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢此問安,竝爲仰稟。答曰,知道。嗚呼,瞻彼水洞,古今已判,予懷曷勝哉?此際旱悶心,予腸木石,昨日寸雨,其果京鄕均霑,霈然猶漠,若問其由,卽予一人,冞切悚然,氣則一樣,次對同入焉,內殿氣候一樣矣。中宮殿,藥房口傳問安。答曰,罔極。惠嬪宮,藥房口傳問安。答曰,知道。原豐府夫人發靷後,大殿·惠嬪宮·世孫宮·嬪宮,政院·玉堂口傳問安。答曰,知道。中宮殿,政院·玉堂·藥房單子問安。答曰,罔極。大殿,朝廷·二品以上·六曹堂上·大司諫·奉朝賀單子問安。答曰,知道。中宮殿,朝廷·二品以上·六曹堂上·大司諫·奉朝賀單子問安。答曰,罔極。葬後,大殿·惠嬪宮·世孫宮,政院·玉堂口傳問安。答曰,知道。中宮殿,政院·玉堂·藥房單子問安。答曰,罔極。大殿,朝廷·二品以上·六曹堂上·大司諫·奉朝賀單子問安。答曰,知道。中宮殿,朝廷·二品以上·六曹堂上·大司諫·奉朝賀單子問安。答曰,罔極。
備忘記,傳于徐逈修曰,嗚呼,八十一,何若是用心?幾次祈禱,誠淺莫孚,日三駭湯,氣苶特甚,其雖下雨,尙靳霔洽,强飮此湯,其衰益判,須看朝鮮,孰能應旨,其皆文具,曷勝其歎?再明五次祈禱,春曹知悉,文當製下,明當祗迎,凡節依前。
傳于金若行曰,奉朝賀,次對,同爲入侍。
又傳于曰,引見內局,奉朝賀同爲入侍。
有政。吏批,判書李潭進,參判徐命善進,參議洪檢式暇,左副承旨金若行進。啓曰,玉堂闕員,今當差出,而擬望之人乏少,相避外任竝擬,何如?傳曰,允。
又啓曰,富寧府使,今當差出,未準朔禁軍將,竝擬,何如?傳曰,允。以辛應三爲掌令,李命彬爲應敎,申大升爲校理,李會遂爲司書,洪相簡爲輔德,鄭元始爲兼文學,韓鼎裕爲兼司書,李復祥爲兵曹參議,元羽孫爲司宰僉正,申光蘊爲司僕僉正,朴天衡爲禮曹正郞,洪履健爲吏曹佐郞,朴在源爲典籍,趙德成爲同義禁,田翊顯爲富寧府使,權偀爲平安都事,沈原之爲假監役,金鎔爲承文正字,文衡重爲兼春秋。
兵批,判書閔百興進,參判具㢞病,參議李復祥夫肅拜,參知金思穆入直進,以宋載祐爲羅州監牧官,林夢奎爲同知,洪名漢·崔·任宗周爲副司直,李商輅·鄭宇淳爲司果,李昌和·梁垸爲司正。
傳于徐逈修曰,內局入侍,都承旨持祭報府入侍。
又傳于曰,內局入侍時,都承旨率應旨人入侍。
洪良漢,以吏曹言啓曰,新除授繕工監假監役官崔祏,除拜後過限未出仕,依例改差,何如?傳曰,允。
金若行,以兵曹言啓曰,今五月二十日,文臣朔試射日次,而常此減膳之時,不敢循例擧行,今姑停止之意,敢啓。傳曰,知道。
又以禁衛營·一二所巡廳·左右補盜廳言啓曰,去夜犯夜人,無所捉之意,敢啓。傳曰,知道。
甲午五月十九日卯時,上御集慶堂。藥房入診入侍時,都提調金陽澤,提調具允鈺,副提調洪良漢,記事官宋景煥·洪國榮·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。陽澤曰,夜間聖體,若何?上曰,一樣矣。寢睡·水刺,亦何如?上曰,亦一樣矣。上命良漢書太室祈雨祭文,命注書出授香室忠義,盥手致虔正書,臣景煥承命傳于香室,陽澤奉進湯劑。上曰,當此悶旱,何心進建功乎?陽澤曰,何爲如此下敎也?上進御訖,泰輿等診候退奏曰,三部調均,胃脈勝矣。陽澤曰,此後貼,依例待敎矣。上曰,依爲之。仍行次對,內局先退。
甲午五月十九日辰時,上御集慶堂。大臣·備局堂上引見,奉朝賀同爲入侍時,奉朝賀洪鳳漢,領議政金相福,奉朝賀金致仁,左議政金尙喆,右議政元仁孫,行司直具善復,行判尹李景祜,行司直具善行,行刑曹判書韓光會,行司直朴相德·徐命膺·李章吾,行副司直趙重晦,左參贊趙曮,禮曹判書李翼元,行副司直尹東暹·鄭存謙,吏曹判書李潭,行副司直李潤成,漢城左尹金應淳,行副司直尹泰淵,同知中樞府事尹得養,戶曹參判鄭尙淳,行副司直洪趾海·金相翊,吏曹參判徐命善,行副司直李瀰,工曹參議尹養厚,大司諫李致中,掌令李世孝,校理林得浩,左副承旨金若行,假注書姜忱,事變假注書金應麟,記事官洪國榮·曺遠振,以次進伏訖。諸大臣進前問候,上曰,一樣矣。上曰,我朝享國,今至幾年?仁孫曰,三百八十年矣。上曰,健元陵忌辰,卽二十四日,三明,當受香矣。若行曰,然矣。鳳漢進前曰,近以悶旱,過用聖慮,臣等,不勝焦迫矣。上曰,昨日則似有雨意,今日則無此,專由予之昏耄矣,予昨臥月廊而回矣,今日則予欲脫衣臥於露地矣。鳳漢曰,如此下敎,臣等,誠不欲聞矣。上曰,予昔則不辨入侍諸臣之爲誰某,今則能見注書姜忱之鬚,此勝於前日而然乎?對曰,臣伏聞昨日玉趾,步入延和門內云,臣不勝欽仰矣。仁孫曰,奉朝賀金致仁,亦來待矣。上命入侍,進前奏曰,臣在田野,得見過去朝報,每有悶旱之敎,臣不勝焦迫矣。臣前從思造,莫非我聖上生成之德矣。今日登筵,尤不勝惶蹙之忱矣。上下敎曰,原任大臣入侍。出榻敎賤臣承命出去,引領府事韓翼謩,判府事李溵·李思觀入侍,翼謩等進前問候,上曰,欲雨不雨,予心益爲焦迫矣。上曰,李判府事,昨日入來乎?溵起伏曰,雖有除下直往來之命,燕山墓致祭,旣已祗受,故有不敢昧然退坐,昨果來待,而以內局之暮入,未得入侍矣。上曰,致祭後,今始初入來耶?溵曰,然矣。祭物豐備,德意出常,伊日趁早行之矣。上曰,懷墓今方修改矣,成墓則林原君家奉祀乎?溵曰,此則臨海君之孫,故自當奉祀矣。今懷墓改修,尤是曠世之特恩,今當修改與致祭之時,且今番臣之往來之路,相距不遠,而未曾稟命,私自往來,終有所猥褻不敢爲者,未果往審,而許久荒蕪之墓所,今將一朝改觀,無非仁恩所及矣。上曰,畢役後,卿出去看審,可也。溵曰,下敎如此,畢役後,臣當往審矣。上曰,唯。翼謩曰,勉進湯劑,則必得方寸之雨矣。原任仍請先退,上許之。相福進前曰,昨日未言下敎,誠意懇惻,如有應旨之事,則當自臣等仰達矣。臣若有一半分堪勝大任之道,則臣何敢如是陳達,而第以無似賤品,待罪宰相,前後報效,無所稱塞,故今日召災,莫非臣等不職之致矣。尙喆達曰,領相旣已請退,臣亦有區區所懷,臣伏見未言之敎,十行絲綸,莫非修省之要道,而獨不及宰相事,而今臣猥以無似,忝居相位,已至周年之久,而小無絲毫之裨益,輔相非人,則足以致災,今日旱乾,莫非臣等之過矣。仁孫曰,國家遇災,責免大臣,古之道也。如臣無似,久據相職,小無絲毫之補,目見聖心之焦慮,亦無一言報答,如臣者斥退,乃是應天弛災之道也。三相仍一時請退,上不發落。應淳曰,活人署巫女布罷後,員役給代具難矣。仁孫曰,松節有神事牌,依此例爲之,何如?相福曰,本意則禁神事而又爲出牌,則反似勤之。上曰,雖禁神事,巫女豈不爲之?相福曰,巫女禁亂,移送活人署,似好。上曰,移送,可也。仁孫曰,江原道驛婢貢,以保安驛觀之,不無虛實相蒙之弊,不可不往審。上曰,送御史校正,可也。尙喆曰,婢貢事遣御史,事體似涉如何矣。上曰,然矣。命書傳敎曰,江原道驛婢有規正者,令備局,擇差文郞擧行。應淳曰,婢貢給代錢木所區劃者,十分艱辛,誠切悶矣。嶺南蒜山倉鹽利錢,亦入於區劃中,此事有不可不變通者,當初定式時,則蓋以洛東江以上,鹽價極貴,民不得食。故以鹽本米一千五百石,貿鹽三千石,船運洛東江,一石作錢三兩,合以計之,其幾倍於本米,小民之受惠,亦不小矣。因地方官之不善擧行,十年前,移屬巡營,而營屬,操縱私商,俾不得賣鹽,先以公鹽發賣,如是之際,鹽價漸高,一石價或至於八九兩,此實難支之痼弊。臣意則鹽本米,盡爲出給私商,依定式每一石,貿鹽二石,運致洛東江,仍使私商鹽一石,作錢三兩,直納官家,則在公,無與民爭利之嫌,在私,有均被實惠之道,苟如此則石數難多,民必願受,限五千石分給,取剩以用,恐爲公私兩便之道,下詢大臣而處之,何如?上曰,大臣之意,何如?相福曰,宰臣所奏,誠有意見矣。尙喆曰,蒜倉公鹽,每有與民爭利之嫌,而宰臣所奏如此,若其便否利害,使本道道臣,益加商量,或狀聞或論報備局,則民情事勢,有可諒察處之矣。仁孫曰,臣於此事,本不詳其裏面,而今聞宰臣所奏,因官家之主管,有禁斷私商之弊云,今若依宰臣之言而行之,則不但移用於婢貢給代,亦可無與民爭利之嫌,而一千五百石之鹽本米,今爲五千,則其數過多,斂散之際,難保其無弊,此不可不商量矣。相福曰,此非時急之事,前監司在任已久,必詳知其利害,方帶備堂,新監司亦必不疎於嶺南事,使前監司先爲論報,待新監司下去,竝爲詳察論報而處之,何如?上曰,依爲之。出擧條相福曰,此平安前監司洪麟漢狀啓也。以爲殷山縣民家偶然失火,三十五戶一時延燒,極爲驚慘,會付耗米,依前例分等題給事,請令廟堂稟處矣。依甲申定式,分大中小殘戶,擧行之意,分付,何如?上曰,依爲之。出擧條相福曰,京畿監司金載順,報備局以今年麥農被歉,無以準捧,秋牟三分一,春牟及小麥,限折半待秋作租,待明年還作本色之意爲請矣。毋論春秋牟小麥,其中最爲難捧者,限三分之一,特許待秋作租,本道麥還不敷,則待明年夏還作本色似好,以此分付,何如?上曰,依爲之。出擧條潭曰,大政不遠,今番儲窠,而郡守以上窠,則京職可擬之人,每患苟艱,雖非啓請邑,自今月限都政前,以限滿守令,通融備擬,勿拘純望,以爲次次遷轉,而雖値口傳政事時,亦爲一體擧行,已成近例,今亦依此爲之,何如?上曰,依爲之。出擧條上曰,臺諫有闕,今聞領相所奏,春坊多闕,在外人許遞,政官牌招開政,以在京無故人備擬。出傳敎上曰,完伯何時遞來云耶?尙喆曰,有老親,故稍竢暑退云矣。相福曰,賑政尙未畢,且當炎暑,故稍待涼生云矣,上曰,以予筋力言之,頃日乘轎時,氣甚不平,老人遠道之行,必難矣。尙喆曰,完伯大夫人筋力,甚勝於在京時云矣。上曰,頃於看祗迎時,諸臣中有痰聲如鉅聲者,而予則本無一點痰矣。相福曰,此乃建功之效。上曰,予每飮湯劑,直爲澆下,盡爲溺矣。尙喆曰,聖上以今年旱災,每爲初見,而如此之歲比比有之,上曰,庚戌亦春旱矣。尙喆曰,今年邦慶重疊,且以目下事言之,疏次一事,實是往牒所無之盛德事,臣等,每懷區區抑菀,而當此焦悶之時,姑未敢發口矣。仁孫曰,臣等姑待初八日後,當爲所當爲之事矣。上曰,卿等若爲此言,予當口奏文昭殿,仍往鍊戎臺矣。尙喆曰,不可以賀宴表慶而止矣。上曰,四次尊號,萬古豈有?相福曰,文昭殿下敎,實爲驚悶,此後則勿爲如此下敎,宜矣。上下詢於承旨曰,予下敎過乎,大臣之言過乎?若行起伏曰,聖敎過矣。上曰,今則雖問於百姓,其對必如是矣。尙喆曰,聖上雖未言,至於湯劑,下必無言矣。上曰,卿與金尙迪爲幾寸?尙喆對曰,四寸矣。上曰,故宰臣則必不如是惱予矣。尙喆曰,不然,非但故宰臣,雖輿㒗,豈不知湯劑之爲重乎?上曰,衛武九十其時,臣下有所請乎?仁孫曰,安知其無矣?大司諫李致中啓曰,請還寢殺獄罪人河必雄。印信僞造罪人宋興三減律定配之命,依律處斷。上曰,勿煩。出擧條措辭見上又啓曰,臣昨伏見所下傳,敎悶旱憂惕,辭旨勤懇,十條戒飭,克符成湯之責躬,一心警尙,允邁太戊之修德,此實轉災爲祥之一大機會也。在庭臣僚,孰不欽仰,而況臣職忝臺閣,昵侍前席,區區憂愛之忱,有不容自已,敢將目下一事,粗效一日之責焉。夫爵賞,卽人君御世磨鈍之具也。苟或濫觴,則名器日賤,倖門日開,前後諸臣之以此陳戒者,非至一再,殿下亦嘗嘉納矣。然而近日以來,中批陞擢,首尾相接,如臣無似,亦特除中一人,目今卿宰侍從之數,殆過半千,古何嘗有是乎?是以位高而人不知貴,祿減而猶不遍及,究厥弊源,則不但資級之太濫,實由科擧之太頻,自在韋布,已懷倖望,一占科第,擧皆躁競,人心安得不澆漓,世道安得不壞敗乎?昔宋太祖十年不設科者,亦由於定人心淸朝廷之意也。伏願殿下,自今以後,勿創無名之科,痛抑罔功之賞,是臣區區之望也。上曰,薇垣長所奏,於予可謂頂門一針,予庸嘉之,可不着意自勉焉?出擧條掌令李世孝啓曰,請還寢罪人張光碩減律定配之命,依前下敎擧行。上曰,勿煩。出擧條上曰,今日次對,非特悶旱,求助方切則薇院長所懷,可謂切實,而憲臣,只謄一故紙,今日無一言,良可慨然也。出傳敎世孝啓曰,臣自叨見職,罪積尸素,適當聖慮方切,于悶旱,德音藹然於來助,而緣臣憤劣,不能出一言論一事,仰體聖意,致勤誨責之敎,臣於是滿心慙惶,無以自措,以何顔面,一刻晏然於臺次乎?請命遞斥臣職。上曰,事當直遞,而只下敎者意在。噫,今日次對,豈循常例?不可例批,依啓。出擧條相福啓曰,社稷授行告祭,本用一豕牲,而今春祈穀之後,特敎以雖不太牢,一豕太簡,此後用二事有命,而其後禮判稟定,只祈穀祭用二矣。今番祈雨祭,依前用一豕,四位以一豕分用,未免苟艱。祈雨無異於祈穀,似當一體,故敢此仰達矣。仁孫曰,祈雨祭當用二豕,如告由諸祭,似不可異同矣。上曰,昨聞承旨所奏,心自謂曰,四位用一豕,此無異豚膊,慨歎。今聞所奏,此亦禮判所奏,而下敎若此云,此後則凡於攝行祭,依太室例擧行事,分付禮曹,可也。出擧條上曰,昔則求言,則恐或傾軋,於今反是,卽無言世界。噫,今者來言,非比于他,則復若此,豈不歉然?先以京中若有漆室之歎者,無論士庶,皆令應旨,若來政院以奏,當竝以召見,以此分付。出傳敎若行讀奏完伯慶基殿修改,請香祝及雨澤,朴召史殺獄狀啓。上曰,大臣之意,何如?仁孫曰,此獄事,臣嘗知,而大抵金大中等所犯,宜有減律之典矣。上曰,皐陶曰殺,帝曰宥,況道臣起疑以啓者乎?湖南啓本,適到於次對時,故下詢兩相,所奏亦無携貳,徒是惟輕者,而一則五百次,一則四百次,況方當悶旱之時乎?金夢元·金大中,竝特減一律,定配事,回諭。出傳敎諸臣以次退出。
甲午五月十九日申時,上御集慶堂。藥房入診入侍時,都提調金陽澤,提調具允鈺,副提調洪良漢,記事官宋景煥·洪國榮·曺遠振,醫官方泰輿,以次進伏訖。上曰,醫先診脈,可也。泰輿診候退奏曰,三部調均,而滑體胃脈則有不足矣。上曰,與朝診時有異乎?泰輿對曰,然矣。陽澤曰,痰候往來故也。允鈺曰,近日過用聖慮,安得不然乎?命良漢奏祭報府訖。陽澤進湯劑,上進御訖,命賤臣招儒臣,持羅史女主卷。明史琉球國事入侍,又招應旨人入侍。臣景煥,承命與儒臣南絳老·林得浩,儒生李泰壽·河漢通,前譯官李宗聃諧入進伏。提調監煎次退去,宗聃奏所述一卷冊。上命良漢·國榮讀之。國榮曰,其文作已久矣,非新作也。上曰,文則善作,而作之久矣。宗聃曰,曾於二十年前作之,欲奏者久矣。陽澤曰,實事少矣。上曰,然矣。汝復有所懷乎?宗聃曰,有之矣。仍以禁酒·禁南草·禁紋段·禁髢䯻事,仰奏,又以綠袍用錦事。油果用蜜事,一切禁之之意,仰奏。上曰,汝之設弊捄弊盡之耶?語云不創新不棄舊,皆不可行之事也。命書傳敎曰,噫,今日下敎之下,譯官李宗聃,年六十五,挺身詣闕,所謂書進者,博覽可知,識見可見。雖然漢之黃覇,損於治郡時,孔聖所云非知之艱而行之難者。旣已設弊,故問其捄弊,一則禁酒,二則禁草,三則髢髻,四則紋段,五則油果,六則宰服,亦不無掣肘之弊,而言皆切實,誠有識見。今日氣誠昏苶,聞此,勝於理中湯,其心可嘉。噫,旣知此宜褒賞,況年今六十五歲者乎?特資,可也,除職,可也,而今日薇垣長求言曰,先入侍,非徒不敢泯默而然也,竭盡恩賞之濫,況臣亦其中之一人云者,言甚慷慨,奬以頂門一針,許以自勉,而史墨未乾。噫,此人,誠非過濫,恩賞屑越則一也,其豈注言能不從之義乎?況於漢賈誼一歲超太中大夫,皆賞金賞帛。今者李宗聃,噫,善治守令,其猶璽書,表裏賜給,況莫見其實者乎?然此人亦豈可束手回也?令坐直承旨,取來度支特賜表裏一襲,以示予聞不諱門之意。上曰,今日薇垣之言,賢矣。命退去。提調更進湯,上進御訖。李泰壽進前曰,臣以一老物蟄伏矣,部吏來促,故敢入矣。上曰,有懷乎?對曰,無之矣。命退去。河漢通進前曰,臣本嶺人,向者朝令,以故相臣河崙立後主祀,故臣之宗中,以臣主祀,而旣達之祖,以朝令立主,而妣位竝設與否,欲稟於禮曹而來矣。上曰,汝之奉祀事,有何可問者乎?林得浩曰,異於書院,有考位則妣位之從享,自可知矣。上曰,然矣。命退去。得浩·絳老讀奏羅史·明史後,命退去。命良漢奏各道狀聞後,命書傳敎曰,今番疏決,寔由悶旱,故今日湖南狀聞二人,旣已決折,今者關東道臣狀聞中,金仲世其亦惟輕者,今當悶旱,其何階梯?特爲減律定配事,令該曹,分付道臣。命退,遂退出。
上在慶熙宮。停常參·經筵。
藥房都提調金陽澤,提調具允鈺,副提調洪良漢啓曰,伏未審夜間,聖體調攝,若何,痰候,何知?寢睡·水刺之節,亦何如?臣等,率諸御醫,趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。五次祈禱,其果誠乎?爲民憧憧,靦然沓沓,其況今日,予懷千萬,氣何暇諭?待敎入侍。
中宮殿·惠嬪宮,藥房口傳問安。答曰,知道。香祗迎罷後,大殿·世孫宮,政院·玉堂·藥房口傳問安。答曰,知道。
備忘記,傳于韓光綮曰,今予誠淺,初夏旱,一也,十一日初次已漠,一也,再次亦然,一也,三次亦然,一也,十八日幾霈然而猶漠,一也,今日朝有濛濛,回見太陽,一也。有一於此,悚然靦然,況六乎?今日誠淺益判,對戶牖亦恧,何心飮湯?雖細聞雨,氣益苶然,前豈曰內局,今日脈沈甚也,而首扁鵲,敢曰調均奏,良可駭也。若此而爲首扁鵲乎?
備忘記,傳于李致中曰,小人湯,果建功,今予敎,其駭然,視昏一樣一也,步艱一樣一也,加以重聽一也,昨日三貼,若在雲霧一也。再昨挾侍雖挾,猶登層階,今日慷慨欲步,数步乘興。二日內氣若此,雖小人,於諸臣,人皆稱也,飮者若此,何心更飮?況昨今日氣,已判已判,渠若有功,昨三貼其豈此?此正物久則神,告卿等與庸庸諸扁鵲,議定可進湯劑入侍。氣衰而然,此亦迂矣。以此觀也,人蔘庸蔘,鹿茸亦庸。
藥房口傳啓曰,今日玉體之移時勞動,聖心之過用憂惱,殆近所未有,不但臣等焦灼罔指,群情莫不憂遑。雖幸鑾蹕之晩後還內,靜攝中諸節,恐或有隕保護之職,宜卽入侍承候,玆敢不拘常例,詣閤永對。乞垂諒察,暫許召接,千萬幸甚,惶恐,敢啓。
備忘記,傳于李致中曰,須看須看,卽予卽予,其雨其雨,漠然漠然,自悚憧憧,冞切畓畓,爲民焦心,何循常例?文武自鄕來人·儒臣·侍從安徐,有職軍銜郞官,皆令來待。
傳于洪良漢曰,內局入侍,相臣若留在,同爲入侍,郞廳亦爲入侍。
又傳于曰,宣傳官二員,同爲入侍。
傳于金若行曰,坐直承旨,與疏儒同爲入侍。
又傳于曰,守門將旣已守門,拔於傳旨中,只武兼捧傳旨。
傳于韓光綮曰,三提調皆闕焉,都承旨副提調仍。
洪良漢啓曰,藥房副提調洪良漢,有稟達事,來詣閤外請對矣。
又啓曰,時原任大臣,有稟達事,來詣閤外請對矣。
傳于韓光綮曰,入直之人,其可遲滯乎?當該承旨遞差。
備忘記,傳于韓光綮曰,承旨下敎,代薇垣長李致中爲承旨,牌招察任,房順房。
又傳于曰,莫重官員二人,太學官員十三人,在東村,莫聞宜也。安州牧使與京職有異,皆安徐。
以兵批望筒,傳于金若行曰,只入直人代,擬入。
有政。吏批,判書李潭進,參判金鍾正進,參議洪檢進,右承旨李致中進。啓曰,以趙宗鉉爲大司憲,李崇祜爲司諫,安鼎大爲掌令,韓光暹爲正言,鄭景仁爲副修撰,朴道翔·趙武範爲兵曹正郞,金漢宗爲判校,韓㵛爲禮曹正郞,李光鉉爲工曹正郞,南允熙·朴在源·沈·金性天爲兵曹佐郞,李昌燮·崔顯珌爲禮曹佐郞,姜聖鳳·金玄奭·沈後天·金明遇爲監察,李馨德爲宗簿主簿,姜熙彦爲義盈主簿,李英載爲歸厚別提,趙基泓爲活人別提,南履道爲掌苑別提,尹尙欽爲典設別提,韓翼謩爲內醫院都提調,洪麟漢爲提調,金應麟爲奉常副奉事。
兵批,判書閔百興進,參判具㢞病,參議李德祥未肅拜,參知金思穆入直進,右承旨李致中進。啓曰,以恩全君禶爲都摠管,李延弼·吳載重爲武兼,李世孝爲護軍,趙載翰爲司直,高明輝爲司果,金翊成爲黃土歧權管,金順侃爲同知,韓沚爲僉知。
傳于洪良漢曰,纔已諭,待下敎,皆資政門待令。
備忘記,傳于韓光綮曰,轎中見月色,此心一焦迫,嗟,湯誠浮雲,萬機亦楚越。
徐逈修,以御營廳·一二所巡廳·左右捕盜廳言啓曰,去夜,犯夜人無所捉之意,敢啓。傳曰,知道。
幼學李慶星疏曰,伏以臣竊惟人君之所探患者,惟壅蔽而已,故建進善之旌,立誹謗之木,好問而好察邇言,隱惡而揚善,一饋十起,勞身焦思,明王道順民心,唐虞三代之所以仁聖也。又如漢文,則廣求直言,使不隱諱,農不供貢,惜百金而不作靈臺,國富人和,周云成康,漢言文景,是亦無壅蔽之所致也。夫諂之以壅,諛之以蔽,雖有堯舜之聖,三王之仁,必不可治也。今臣伏聞殿下寬厚仁恕,克恤民隱,每下綸音,求知民瘼,故民雖老羸癃疾,願少須臾無死,思見德化之盛也。又曰夫以我殿下之仁聖,得臣下之小忠,則致此非難也,此痛惜之辭,豈以我殿下之愛民,亦無惻然之思乎?且我殿下壽而益厚,愛老而好士,實是吾東方無疆之慶,深山窮谷,莫不欣抃者,庶幾復見唐虞壽域之治也。嗚呼,和氣不至而民慍之未解者,何也?凡有壅蔽而聖化不添故也,故昔以堯舜之大聖,流四凶而擧才子,夏禹氏下車問而泣,成湯六事自責,文武成康,作無逸陳幽詩,漢文止輦受疏,唐宗數引魏徵入臥內,訪以得失,宋祖洞開重門,是皆聖帝明王,夙夜不懈,猶恐壅蔽之間於其間者也。曾子曰,尊其所聞則高明矣,行其所知則廣大矣。惟願殿下,念玆在玆,與日齊明,上照唐虞,俯察民心,竄壅蔽之臣,擇忠直之士,別遣按察,察順人情,力行明實,禁牧伯之誤決,斷守令之橫斂,巡撫八方,使承宣化,無少壅蔽,則諂臣去而賢才出,民心悅而天下和,有田者力農,無田者加耕,仰足以養父母,俯足以畜妻子,樂歲終身飽,凶年免於死亡,和氣充溢,擊壤而歌矣。如此,德何異堯舜,功何異禹湯?伏願殿下,試臣之言無效,臣雖萬死,上天鑑臨,臣無怨悔。臣,興安君之後裔,生長閭巷,性雖愚魯,學讀聖書,徒知事君無隱,故更將民瘼之甚者,開列疏後,敢塵叡鑾。言之及此,涕下沾襟,臣無任惶懼隕越屛營之至,臣李慶星,謹昧死以聞。嗚呼,無間官長,自以爲寧得罪於君父,無得罪於儕輩,東西分論,爭先趨勢,先謀求譽之術,次劃肥之計,收斂無常,虐政層疊,貪風大肆,公行賄賂,邑事各任,皆以請托,浚民勤奉,遂成風俗,故或後太守來,雖欲善治,剛斷不足,誠心漸怠,則殘虐如前,故哀我窮民,無所控訴,只爲呼泣曰,古之管晏,雖春秋小國之相,拯萬民於水火,顯其君於天下,百里奚,雖暴秦之大夫,勞不坐乘,暑不張蓋,思及其民,聞其賢於後世,尹鐸,以三晉之時人,政寬損戶,保其國於三家之圍。苟變,雖干城之才,以二卯之食,見棄於衛侯,阿大夫,雖多權姦之譽,而齊威王烹之,秦之趙高,漢之梁冀,唐之李林甫·楊國忠,宋之梁師成·韓侂胄·賈似道,皆以壅蔽聰明。其或私讐未復,思所遂之,舊恩未報,思所榮之,姦人附勢,如不及陟,直士抗言,如不及默,三時告災,上有憂色,構巧辭而悅之,群吏弄法,君聞怨言,進諂容而娼之,私心焰焰,祗爲身謀之臣,終至於殺身而誤國,此豈非臣子之所甚戒哉?嗟,我國臣,胡爲不戒之若是,而殘虐之至此耶?因而淚下,此民之瘼,一也。規外烟役,每每層出,長立道路,少無暇日,幾廢農桑之中,及其看坪,則官廳百物,全以書員徵出,故依其官納,到處所産,一無所遺,戶戶抑奉,則每家數月之資,空然費矣。至給陳災,則勢者實田,無非得災,貧者之陳田,不過分災,而至於加耕一二卜可合處,則五六卜可合云,而懲索其價,故哀此窮民,給價欲頉,則其加耕一歲所出,尙不足,東貸西債,艱辛懲給,則還實之蔽,疊錄之習,亦及於貧民,是乃官吏所食之餘卜也,故無路辨白,民則賣身,士則賣文而懲,力罷財盡,卒至離散,棄仁義捐學敎,或行乞而呼泣,或破産而末利,農桑之不盛,學敎之不興,莫甚於此,此民之瘼,二也。當其作災,則官吏同心,往謁道伯,似有恤民之意,請得災結,不給民災,又多隱結之食,而猶以爲不饜,抑奪民結,稱以吏卜,濫懲卜價,故勢者之卜,皆入於作災,無勢者之卜,沒入於吏卜,則無處伸冤,賣畓而給,賣牛而懲。又有還卜主之弊,故無年不賣,遂及破家,此民之瘼,三也。及其賦斂赤脫,飢民艱備,寸進則吸唱使令,左右侵責,監色庫子,前後恐喝,當納五斗者,倍備十斗,應納一匹布者,倍備二匹,有田者賣田,有子者賣子,而猶爲不給,無年不囚,無日不刑,瘦妻弱子,奔走道路,呼天扣地,罔知攸措。賦役之不均,莫過於此,此民之瘼,四也。至于還上,無勢農民,忍飢冒寒,僅僅備納,則官吏同心,稱以營納,或立本或私用,用之任意,故其下鄕所之輩,甚於官長,今年明年,此人如此,彼人如彼。及其還納,或埋之不納,或分其族,或以空殼充數,則雖紙上之萬石,實不過三四千石,故殘民所納之實穀,皆入於立本與奸吏之食,奸吏充數之空殼,皆爲農民之受,而其所謁一石穀,則實不過四五斗,四五斗穀則實不過二三斗,故哀我民生,不勝冤痛,欲告官前,按法正罪,則親近信任之黨,同心曲庇,舞弄智術,辨無其眞,反坐誣構,貢賦服役之際,乘隙陰中之毒,無發於畜怨之餘,故有口無言,飮泣呑聲,不以生存之爲榮,反以死歸之爲安,此民之瘼,五也。至於歲抄十名,其數則以百名捧招,故持細布而潛給,賣牛馬而隱遺,則吏房該色,屈伏於官前曰,某也年弱之的實,某也無子之分明。有實丁壯者,皆是落漏,窮殘孤弱者,未免充定,丐乞坐涯,無路對答,踰山越海,走者相望,流離失所,號泣爲命,戶口之不增,軍丁之不肅,於此可知,此民之瘼,六也。至如有勢無賴之輩,則橫行邑府,出入衙中,左請右囑,惹起訟端,曲者不得爲曲,直者不爲直,他衿者不暴其他衿,已放者不辨其已放,多少田庄,一時見賣於非理之中,營屬官奴,前後毒呼,打頰鞭背,脫其衣浚其膏,則刑吏及使令,亦懲其推閱債,故哀此殘民,例必以一場內什伍之例,出債給之,或賣衣而供酒,然後脫身還家,則戴白父母,飮泣而臥床,蓬頭妻子,泣艱辛於家內。此際人事,天地罔極,終宵無寐,欲投火而未能,欲投水而未果,只恨此生,胡不爲遄死云,詢訟之不簡,奸猾之不息,於斯甚矣,此民之瘼,七也。答曰,省疏具悉。方切悶旱,下敎求言,適於此時,自嶺南來,所陳民弊,若畵其像。暮年聞此,此心欣欣曷極?嗚呼,否德踏御幾十年,一無恩民,値此無前之旱,何甘玉食?於予卽歇後語也。噫,於今,入皆媕娿,反爲無言世界。昨日聞一譯官章,可謂錚錚,今聞爾章,憊臥中莫知心苶。下此章於備局,此非稟處者,可以申飭者,條列草記,先分付本道。
甲午五月二十日卯時,上詣延和門。香祗迎入侍時,行都承旨洪良漢,左承旨沈翔雲,右承旨徐逈修,左副承旨金若行,右副承旨韓光綮,同副承旨李奭輔,記事官宋景煥,假注書姜忱,記事官洪國榮·曺遠振,以次侍立。上具翼善冠·袞龍袍,乘輿出通陽門,詣延和門祗迎。上曰,自月臺以龍亭,奉香出去。仍隨香步詣建明門跪伏。上曰,此門傷頹處,修葺,可也。允鈺奏曰,修改擇日,則二十五日好云矣。上曰,此後官廨有傷毁處,南邊則使南所,北邊則使北所,東邊則使東所,西邊則使西所衛將,報于該曹,以爲修正,可也。上曰,此闕營建,近百餘年乎?陽澤曰,創建在癸亥年,則今爲百六十年矣。陽澤曰,新雨之餘,地氣蒸濕,露處久臨,下情誠爲悶迫矣。允鈺曰,久臨於蒸濕之處,聖體必致傷損,下情焦迫矣。良漢等進伏曰,聖心憧憧,故雖不憚勞動之至此,濕地久臨,不知之中,必有損傷,何不仰體陟降,而勉回聖心乎?上曰,太室異於諸殿,所重在焉,予固如此矣。上曰,嶺南鹽稅必壯矣。良漢曰,嶺南鹽貴,故稅重矣。上曰,何處鹽賤乎?對曰,湖南·湖西矣,上曰,關西鹽,何如?允鈺曰,關西則多鐵鹽矣。上曰,今年旱災,予卽祚後初見也。良漢等對曰,一月旱數月旱,比比有之矣。允鈺曰,昨聞金奉朝賀言,則所經畿邑,昨日之雨,多有益於根耕矣。良漢曰,非但根耕,水根實足,可移秧矣。百興進奏曰,嶺南力農,故皆以兩牛耕田矣。陽澤曰,非但深耕,必務貯水矣。上曰,堤堰多有益於農家,予於溫幸時,亦見堤堰矣。上曰,兵判年幾何?百興對曰,六十矣。陽澤曰,閔弘烈,比其父甚肥,肖其外祖而然矣。上曰,其外祖誰也?對曰,權爀矣。上曰,趙曮,亦有其父之典刑乎?陽澤曰,頗異其父,而其弟,酷肖其父之典刑矣。上曰,禮房承旨,馳詣太廟,奉審以來。出榻敎良漢曰,對越之方,未必如是勞動,陟降豈不貽慽乎?上曰,世有臥宇批點之諺,而予今則臥宇外,無他事矣。允鈺曰,修省之道,唯在於潛心以居,對越上帝。上曰,此皆人事上語矣,卽今朝鮮,力人事世界矣。陽澤飮泣曰,聖心如是焦悶,臣等誠爲罔措,而日煦已晩,伏乞還入靜臥,潛心默禱,以爲對越之道焉。上曰,誰能臥而潛心乎?予以無才無能,涼德誠淺,致有貽慽於太室。上曰,昨日薇垣長所陳,極善矣。小無文具,其云臣亦中批中云者,亦誠實底言也。上曰,注書誰也?良漢曰,姜忱矣。上曰,於故判書姜鋧,爲幾代乎?賤臣起伏奏曰,於小臣,爲族高祖矣。上曰,予已見人之五世矣。良漢曰,露地久臨,臣等不勝焦迫,還入大內,潛心默禱,乃爲對越之道矣。上曰,今予當至十愆,非比成湯之六事,予若入內,當臥月廊矣。允鈺曰,如臣賤躬,尙患濕氣之上侵,況聖體調攝之中,濕地露處,如此之久,誠爲萬萬焦迫矣。良漢曰,古昔聖王,雖當修省之時,未有如此之過擧矣。臣等職在保護,目見聖躬之勞動,而莫放格聽之言,是豈臣分也?陽澤曰,陟降俯臨,豈不大爲貽慽於冥冥乎?上曰,予若還內,陟降俯鑑,必以予爲致旱祈禱,而入內便臥乎?陽澤曰,一時旱澇,應行之災,人君之所不免,而聖上,何爲此萬古所無之事乎?上曰,今年旱災,萬古所無,予故爲此萬古所無之事矣。卿等如是苦請,予當出伏興化門外矣。王世孫出來侍側。上曰,步來乎?世孫對曰,步來矣。上曰,兒輩行步,應不難矣。諸臣起伏曰,臣等伏見王世孫焦遑之色,尤不勝感泣,而殿下俯聽世孫之懇請,亟下還內之命,則豈非今日盛事乎?陽澤使內侍待令轎子,王世孫與大臣共扶起御腋。上遂乘轎入建明門內,卽降輿,步詣延和門復乘轎,王世孫步隨轎後,還入大內。諸臣以次退出。
甲午五月二十日未時,上御集慶堂。藥房入診入侍時,都提調金陽澤,提調具允鈺,副提調洪良漢,記事官宋景煥·洪國榮·曹遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。陽澤曰,今日勞動之餘,聖體,若何?上曰,一樣矣。寢睡·水刺,亦何如?上曰,亦一樣矣。中宮殿氣候,何如?上曰,一樣矣。王世孫氣候,何如?上曰,一樣矣。進湯劑,上却湯碗。上曰,諸醫試爲診脈,可也。泰輿等診候退奏曰,三部調均,而但胃脈弱矣。上曰,右部脊脈下,無脈現,何耶?季良曰,胃氣不足而然矣。陽澤曰,聖心之過用,無如近日,雖良劑,其功豈可立顯乎?請出送提調煎進。上曰,置之。三貼雖進而無效,如此而復進奚爲?三提調曰,聖心憂惱之際,尤用藥試,不亦可乎?提調煎湯次退去。命兩宣傳官入侍,臣景煥承命與宣傳官閔百恒·李廷彬進伏。上曰,一人看審昌德宮墻垣內外,一人看審舊闕禁淸橋濬滌以來。兩宣傳官退去。良漢讀奏各道雨澤狀聞後,命諸曹郞廳文武官入侍。臣景煥承命累次催促,而未及待令矣。命書傳敎曰,竭心求言,只一譯官,杳無一人,已涉寒心,今者下敎,非求言,亦無一人來者,若此而着帽,何食君祿?萬萬可駭,在直不來,鄕文武人,竝刊名仕版,在京不來人,竝施不敍之典,無職者有賞分揀,若是皆處分,其代,政官牌招開政。以懲無言世界,儒臣·侍從,旣不召,勿論,此後若無應旨者,當下敎,以此分付。又命書傳敎曰,今者悶旱若此之時,元在外外,焉敢在鄕?昨日下諭,臺臣在近畿者,一倂先遞差,亟施刊名之典,爲三司在畿甸者,一倂令該府處之,今日捧傳旨,雖近畿元在外,有親者勿論。又命書傳敎曰,三司若此,況卿宰下大夫乎?元在外外,在近畿者,一倂拿推,今日內捧金吾囚單,受由下直人,亦勿論。提調更進湯劑,上又却湯碗。上曰,今何心飮湯?況昨日二貼後尤若此,前建功之無功若是,何云局方?三提調解兼任。出傳敎諸臣遂退出。
甲午五月二十日申時,上御集慶堂。坐直承旨·疏儒同爲入侍時,同副承旨李奭輔,假注書姜忱,記事官洪國榮·曺遠振,以次進伏訖。上命疏儒進前讀疏。讀奏訖,上曰,汝疏所謂壅蔽云者,何所指而言也?對曰,民瘼之壅蔽矣。上曰,汝疏但爲設弊而不爲救弊,且太荒雜矣。仍命退去。上曰,摘奸宣傳官入侍。出榻敎宣傳官入侍進伏。上下詢禁川橋疎滌之狀,仍命諸臣退出。
甲午五月二十日初更,上御右文閣。藥房入診,時原任大臣同爲入侍時,都提調元仁孫,提調洪麟漢,副提調洪良漢,記事官宋景煥·洪國榮·曺遠振,領議政金相福,領敦寧金陽澤,領府事韓翼謩,左議政金尙喆,判府事李溵·李思觀,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。上曰,喧謹亂耳,注書出禁,可也。臣景煥承命出去。諸大臣問候訖,相福進曰,聖躬連爲勞動之餘,伏聞湯劑尙此不進云,群情不勝鬱抑。聖體調護之節,專在湯劑,而且當悶旱,聖心憂勤,果何如耶?願留三思。翼謩進曰,殿下以對越之誠,修省之方,自有感應之理,何爲如是其過度也?水旱,堯湯之聖,而所不免也。上曰,其止之,湯劑決不進矣。翼謩曰,殿下每爲如此下敎,臣等不勝焦迫矣。伏聞今日建明門祗迎時俯伏,午時還內云,何不念玉體之至重,而有此過擧也。上曰,領府事韓翼謩所奏,萬萬爲駭,亟施不敍之典。出傳敎命書傳敎曰,今日欲雨不雨,其切懷惕,雖欲詣舊邸待霈,而莫能親祭,何可踰闕門?所處非殿,故今日猶欠者,卽以此一事也。噫,右文閣,卽昔年不過一月廊,而予伐宣政殿右閣,謂文命名者,其亦庚子年五朔,皇兄五時陪奠處,當臥於此待霈,凡諸入侍,皆資政門。上曰,予雖拒湯,氣則誠苶。此時三提調不可不備,右相爲都提擧。仁孫進曰,人君亦天也。天心和悅,然後陰陽調而甘霈至矣。殿下何不無念於此耶?仍奉進湯劑,諸大臣齊聲仰奏。上曰,明朝當進飮,卿等速休,可也。諸臣遂退出。
上在慶熙宮。停常參·經筵。
自昧爽至卯時,有霧氣。辰時日暈。
藥房都提調元仁孫,提調洪麟漢,副提調洪良漢啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。悚然焦迫,氣何暇諭?予心旣定,其何問候,亦何請湯?中宮殿·惠嬪宮,藥房口傳問安。答曰,知道。
備忘記,傳于曰,嗚呼,今日晝夜,庶可遂心,雖然須看其日,以一代萬,心其愈切焉。豈謂遂心?一則予,二則予,曰以其曙,回堂已久,果報其曙,予懷千萬。
傳于徐逈修曰,宣傳官一員待令,騎馬三匹立之。
備忘記,傳于曰,今者亢旱,良由五十載,今者亢旱,良由八十一,今者亢旱,良由涼德,今者亢旱,良由昏耗,今者亢旱,良由撓攘,一人兼六,此旱固宜。得雨間凡關漫公事,皆留院,應旨率農民狀卽入,循例陳章者,莫敢售於政院門,瞻漢惟冀,近日皆見,午後而復若此,當整衣丁閣竟夕,政院知悉。噫,此何意?一憶藏氷時,一憶昔年宣政殿,嗟,何則,憶壬辰宣政丁閣然。
備忘記,傳于洪良漢曰,爲予言於內局諸扁鵲。昨日晝夜皆闕,朝者脈猶勝,氣亦少勝,連爲二貼後,自南至北僅來,氣茶特甚,見日色心自焦,小人湯其果靈,諸扁鵲何敢休?今予休,氣自休若此,資政丁閣何言?
藥房口傳啓曰,俄陳問候之啓,顒俟召接之音,及承批旨,天聽愈邈,臣等愕然失圖,益不勝悶鬱之至。昨日玉體之勞動,近所未有,而徹夜湯劑之奉進,終未蒙許,當此極長之晷,全廢營御之劑,區區下情,萬萬焦迫,承候診察,一時爲急,不避瀆擾,冒控衷懇。伏乞亟降兪音,俾卽持入,千萬至祝,惶恐,敢啓。
傳于李致中曰,內局入侍,禮房承旨同爲入侍。
徐逈修,以備邊司言啓曰,卽見下備局河東幼學李慶星上疏,則其所條列邑弊民瘼,皆是朝家所嘗各別申飭者,而其中給災不均,執卜不公及糴糶軍丁等弊,係是民邑大政,列邑,苟或一毫不謹,則其爲弊端,不比尋常,依傳敎,各別申飭,分付於本道道臣,使之另加査實,如有犯者,當該守令,隨現狀聞,以爲嚴處之地,其他科外侵徵及奸鄕猾吏之夤緣害民者,亦卽査出刑配之意,一體分付,何如?啓。傳曰,允。
沈翔雲,以戶曹言啓曰,慶尙道左漕倉漕船十九隻,右漕倉漕船十九隻,後漕倉漕船十三隻,今十六日點檢後,本曹稅數,分劃各倉,今已畢捧,尺文成給之意,殿啓。傳曰,允。
徐逈修,以扈衛廳別將,以二三廳大將意啓曰,一廳大將韓翼謩,今有不敍之典命矣。其所滯軍官,當有區處之道,何以爲之?敢稟。傳曰,二廳大將兼察。
又以兵曹言啓曰,今五月二十一日,武臣賓廳講書日次,而當此減膳之時,不敢循例擧行,今姑停止之意,敢啓。傳曰,知道。
金若行,以義禁府言啓曰,前司諫李益烍,令該府處之事,傳旨,啓下矣。李益烍,時在京畿驪州地云,依例發遣府羅將,拿來,何如?傳曰,允。
徐逈修,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
執義宋濟魯疏曰,伏以殿下以堯舜之聖,膺郅隆之運,乾闢坤翕,化理淸明,八域臣民,鼓舞於春臺壽域之中者,五十年于玆矣。是宜上天眷佑,百祥滋至,而今者亢旱,浹旬跨月,乍霑乍霽,有若天地之和,欲交而不得者然,此殿下所以惕然自省,減膳之敎屢下,牲幣之典遍擧,繼以求言之旨,惻怛懇摯,不啻十行,臣雖不佞,遂忠所激,豈可無一言仰副我殿下求助之盛意也哉?在易節卦之彖,曰節以制度,不傷財,蓋財不節財爲澤水濫費之象。殿下於賞賜之際,或過制度,錫馬賜弓,何等寵資,而別無殊勞之可記,頒施相續,稅布貢米,實關經用,而或歸冗費之所損,題給不絶,非不知大聖人奬勸之至意,而抑恐有限之財,難給不時之需,今此春水之過,無以繼當夏之澤者,安知無所召而然歟?殿下亦以濫觴爲敎,則不待臣言,已有所自勉,而及其施賞之時,猶未免過中之歸,臣竊惜之。傳曰,致中和,天地位,萬物育,蓋致其中致其和者,不外乎方寸之內,而其效至於位育之極。竊伏想殿下潛心典學,已有所講究體認,顧何待微臣之仰勉,而第於政令施措動靜云爲之間,事或不槪,輒致煩簡,小大憂達,景色愁沮。噫,人主一心,與天爲一,然後。六氣和而萬事理,雖在造次之頃,少失和平,則其於調陰陽致位育之功,或不能無害,而有非心和氣和,天地之和應之之道也。伏願殿下,繼自今,益加加勉,無有煩惱之擧,則未必不爲天地交之一助也。臣無任屛營祈懇之至。答曰,省疏具悉。噫,近者寥寥之中,今見錚錚之章,只語及袞闕,無他規正百司之語,而予則宜斷章取義,身自勉焉。語雖簡略,意則切實,於予可謂一助,可不惕念焉?今當悶旱,其宜交勉,爾勿以此爲擧職于今,謄傳故紙,喝道亦恥之時,必也糾正,俾有實效,亦莫曰無中生有。古人至今日行一難事,明日行一難事,久則自然浹洽,其豈無事?專由泛忽而然,喝道自恧時,況其官乎?此非特謂爾,頃者薇垣長,獻以頂門一針,予亦特賜醒心湯於十餘兩司諸臺。
司藝李尙運疏曰,伏以天佑宗祊,實算彌高,玉體愈康,八域同歡。伏念臣以至微賤至疎逖之蹤,早竊科第,濫厠竊班,首尾七年,少無涓埃之報,而徒費國家之廩米,退歸田里,戀闕耿耿,惟是愛君如父之忱,憂國如家之誠,不以疎賤而有間,幸有移孝之地,不避湯火之蹈,欲替昊天之報者,固已有素於中矣。恭惟,我殿下欲廣四方之視聽,求言於草莽之中,三代後所未有之盛事也。凡在臣民,莫不延頸拭目,欲以忠言一達於黈纊之下,而尙今無聞者,抑何故哉?曰以忠言則必須逆耳,逆耳則不無誨責。凡建言者,欲論正國,必先探本之說也。譬如治病者,欲焫其丹田氣海,必以補元氣也。以人主之至尊,有千斤之重,雷霆之威,如非焚躬之忠,忘死之節,孰不畏威而敢論袞職之闕哉?惟是之故,擧世寥寥,含默成蝨,難有言責之任,罕有正議讜言之奏,豈弗咈之美有所未盡而然歟?抑無欲忠之心而然歟?若此不已,鯁直之言,無聞於聖聰,巽順之語,如出於一口,雖有聖躬之闕矣,緣何匡救,而五紀淸明之治,懼不克終。顧今悶旱,其於修省之方,靡不用極,至以責躬之文,通諭中外,尤切於求言,有懷必陳,事君無隱之義也,玆敢不避煩瀆,敢此略陳焉,殿下試垂察焉。殿下以堯舜倦勤之年,宵旰寅畏,孜孜圖治,去瘼則心絶其根,伸屈則無微不察,前所未遑則必爲追述而煥然之,修明舊章則必爲探索而井然之,文物燦然,規模宏遠,萬億無疆之休,實基於此,孰不欽仰聖德,而竊有所區區仰望者。蓋治安之世,自足之當戒,而文勝之極,實德之尤勉也。以有虞之至治,以聖輔聖,互相警戒,言出於口而或吁或咈,君望助於臣而有曰予違汝弼,臣進戒於君而有曰毋若丹朱傲,出一言行一事則必曰欽哉,其憂治危明之切,一心誠敬之意,槪可見矣。伏願殿下,益勉吁咈之盛事,終始一於敬,造次必是,顚沛必是,則任賢之際,不憂其不誠也,去邪之間,不患其勿疑也。推是以往,庶事之順成,皆從此中流出來,豈不懋哉?夫人君之一動一靜,上與天通,三光同其得失,次焉而爲他日貽孫之道,下焉而爲臣民之所矜式,則其可少須臾放過乎?警蹕之頻煩,未有若近日,而或有先時而動之時,或有不出令甲而動之時,當參陪衛之列者,顚倒蒼黃,而猶未及位次。凡於動作之間,與其急遞而失序,不若謹緩而得中,大聖人範圍,有非小人所窺測,而動作之苟且,令甲之無常,非所以垂後昆法臣民之意。臣愚死罪,謂從今以後,於動駕之際,預出令甲,愼重如山,信如四時,則動合中度,而矧今聖算彌高,玉候在於靜攝中,豈冒風勞動之時,而保嗇聖躬之方,莫大於守靜以養,殿下念哉?夫國之大事,在於軍政,而列邑簽丁之疎虞,挽近尤甚,若昔盛時,乃有詰爾戎兵,張皇六師之戒,而我東,僻在海隅,自古罹曰,罕被兵革之變,其在衛國修備之道,其可忽哉?當今之時,八域生靈,莫不優游涵養於如天春育之德,而生齒之漸繁,有倍中古,簽丁之苟難,日益甚焉,此曷故哉?人心不古,罕守其分,爲軍丁者,若有數頭之牛,二頃之田,則厭軍役而妄生希覬,百許圖免,軍付校,校陞鄕,而所餘傳籍者,幾皆疲羸貧殘之類,則軍丁之艱縮,未必不由於是,此當爲八路之通患,而苟特因循,不知變通,則簽丁,從此而疲弊,終必至於無兵而後已,有識之寒心,固已久矣。臣愚死罪,另加嚴飭於諸道,一絶陞付之路,則軍務有方,董整非難,而未過數十年,兵不待養而自足矣。至如均役等事,設置法意,初非不美,而或有厚薄太偏者,法久弊生,則或釐革或變通,在所不已,而其中最可矜者,莫若軍民也。國之所恃者不一,而足制敵安民之可恃也,出力供上之可恃也,如傷之盛意,比他當自別,而下究之惠,無自而施。大抵邑有鄕軍校三色之民,力知夫民者,皆出力補國者也。莫非吾民,而或有勤動補國者,或有生平遊息者,偏逸一何懸殊之不齊?奴婢則旣受頃年之減貢,而今又加之以無前之恩恤,渠輩之感泣,當如何,而噫,彼可矜之軍民,則猶阻不擇之雨露,豈無向隅之歎?臣愚死罪,謂申飭於各道,使列邑之民,勿論鄕軍校分等磨鍊,而各戶出錢,以爲軍民之身布,俾無苦逸之偏,則困窮之民,少有舒力之道,而百萬蒼生,均浹其澤,樂生此世,少無呼冤之端矣。嗚呼,世道漸下,法綱解弛,俗尙侈靡,逐利紛紛者,滔滔皆是,而不知廉恥之爲何物。且文章之制,日漸紊亂,市井常漢之輩,與兩班同服飾,踰越其常,莫此爲甚,任其副習,恬不知變,則靡靡之俗,移易無期。古昔聖王之治國治天下也,儉過則示之以禮,奢過則示之以儉,以時設敎,善俗以漸,而民風丕變,奢之爲弊,溢於絲綸之間,今不必煩瀆,而豈徒爲紙上之文而已。臣愚死罪,謂殿下益務儉德,另飭擧國之俗習,修明表貴賤之制,益勵廉恥,有不可已也。臣草野微賤,專昧知識,敢論聖德,已不勝僭愚,而又論時弊,召涉狂妄,以犯出位之戒,罪合萬戮,如蒙聖明,特垂諒採,不以人廢言,則臣雖伏斧鉞,而猶有餘榮。臣無任屛營所懇之至。答曰,省疏具悉。噫,豈特昔也?予嗣服初,設弊陳章,公車沓至,於今無聞,可勝歎哉。況近盛媕娿咸風,人皆結舌,豈時嘉言善謨,官師相規,亦邈然。噫,於昔,亦有悶旱求言之敎,況今世乎?今者亢旱,暮年焦迫,有此敎,以遐方文臣,其能應旨,予庸嘉之,其勉袞闕,言甚切實,可不猛省焉?其於戶錢事,自古戶布口錢,儒布·結布等名,頃者爲民講究時,定以結錢,一猶艱矣,況再乎?噫,然則於一人,有兩錢名,民何堪焉?於此,予則曰難也。雖然,有懷無隱,亦庸嘉焉。
甲午五月二十一日辰時,上御集慶堂。藥房入診,時原任大臣同爲入侍時,都提調元仁孫,提調洪麟漢,副提調洪良漢,記事官宋景煥·洪國榮·曺遠振,領議政金相福,領敦寧金陽澤,左議政金尙喆,判府事李溵·李思觀,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。命書傳敎曰,嗚呼,八十一歲,內外永感一也,今日更定,民弊曷勝?故凡役軍結錢減損事,已下敎,而此則卽再昨日前事也。此後一邊悶旱,一邊用民,是豈曰王政?自長湍至此處運石者多,何復用人?此儲置未會減,令本官募軍,必也今月內皆運事,分付道臣,若不謹本官,其雖城主待之,況其君,地方官,當嚴處,當該次知,當刊名內府,內司官員,當沿海充軍,自政院以此,下諭道臣,一體嚴飭內司。更思,本官有已命募軍者,專當誠難,令長湍與內司,一體擧行,而沿路亦然,儲置米會減,在於本道,一體分付。上曰,五次祈雨,尙此靳霈,可不悶迫?仁孫曰,聖心悶旱,靡不用極,非久必大霈矣。尙喆曰,以聖上對越之誠,必有霈然之應,何必過用聖慮,至於不進湯劑乎?上曰,七年之旱,無日不雨,其雨其雨者,今幾日矣,此是旱徵也。仁孫奉進湯劑。上曰,太陽杲杲者,莫非服此物之致也。尙喆曰,殿下罔非爲民,則調護聖躬,是乃爲民之本也。仁孫曰,聖躬安,然後民可安矣。思觀曰,今朝進湯之敎,親承於昨夜,故臣等終宵顒俟,不料至于今,尙未進御也。上曰,今見太陽,予無强進之心矣。陽澤曰,欲雨之時,未可以太陽之微照,斷之以不雨也。諸大臣齊聲仰籲,上進御訖。泰輿等診候退奏曰,三部調均,而胃脈之不實,依昨矣。仁孫曰,聖慮之用,無如近日,建功之進,減於平時,脈度之不實,誠非異事也,上曰,頃有飭道臣,擢善治守令之敎矣,提調果得此而來乎?麟漢曰,臣初未見傳敎矣。相福曰,自備局,付於撥便矣,未見云者,誠怪事矣。命書宋濟魯疏批後,上曰,因臺臣應旨之批,聞相臣所奏,近者諸承旨,今無亞長望,故其中特除,意蓋此也。雖或未然者,蓋取人豈私?況昨者薇垣長所懷中,其心可嘉,故下敎中,亦提諭,而所懷者亦然云,他何撕捱?旣知,申飭。出傳敎提調更進湯劑。仁孫曰,昨日竟闕所進,今日不可不進三貼矣。上進御訖。相福曰,備局文郞廳擇善事,有命矣。前校理徐有臣可合,而方在罷散中矣。上曰,敍用,可也。出擧條遂退出。
甲午五月二十一日午時,上御集慶堂。藥房入診,禮房承旨同爲入侍時,都提調元仁孫,提調洪麟漢,副提調洪良漢,記事官宋景煥·洪國榮·曺遠振,右承旨李致中,醫官方泰輿,以次進伏訖。命致中書先農六次祈雨祭文後,命致中持去,置于香室,待明日正書。致中退出,仁孫奉進湯劑。上曰,止之,可也。仁孫曰,聖心靡不用極,感應必矣,何必過用聖慮,而不進連用之湯劑乎?上進御訖。泰輿診候退奏曰,三部之沈微少勝,而胃脈則猶不實矣。仁孫曰,此後貼,稍待移時而進,好矣。上曰,依爲之。今日予氣不佳,故不辭四貼之多,此後則三貼亦過矣。上曰,大淸會典持入,則讀奏,可也。良漢讀奏後,上曰,注書出去,與儒臣持明史禮誌以入,可也。臣景煥承命與儒臣徐有防·南絳老進伏。上命兩儒臣輪讀禮誌後,命退,遂以次退出。
甲午五月二十一日申時,上御集慶堂。藥房入診入侍時,都提調元仁孫,提調洪麟漢,副提調洪良漢,記事官宋景煥·洪國榮·曺遠振,醫官方泰輿,以次進伏訖。奉進湯劑,上進御訖。仁孫曰,中宮殿所進湯劑,繼此進之乎?上曰,問于醫官,可也。泰輿奏曰,卽今症候差勝,而三十貼進御,不爲不多,姑停,可也。命退出,諸臣以次退出。
甲午五月二十一日申時,上御集慶堂。坐直承旨入侍時,同副承旨韓光綮,假注書姜忱,記事官洪國榮·曺遠振,以次進伏訖。上命書傳敎曰,雖常時,宜乎若此,況悶旱時乎?自檀君廟至前朝,尙今祀典,陵在監營者,道臣親爲奉審,各在本官者,令守令奉審,松都宜有諸陵,沁都亦有留守,一體奉審,若有修補,趁卽修補,而此時何用農民,皆用募軍,以儲置米會減事,今日下諭八道道臣,兩都留守,以示靡不用極之意。命疏儒入侍,進前讀疏。讀訖,仍命退去。上曰,在院承旨入侍。出榻敎又下敎曰,藥房提調,持湯劑更爲入侍。出榻敎上曰,注書出去,應旨疏有來者,知入。賤臣回奏曰,姑無來者矣。仍命諸臣退出。
甲午五月二十一日夜二更三點,上御資政殿。時原任大臣同爲入侍時,領議政金相福,領府事韓翼謩,奉朝賀洪鳳漢,左議政金尙喆,判府事李溵·李思觀,右議政元仁孫,右副承旨韓光綮,假注書姜忱,記事官洪國榮·曺遠振,以次進伏訖。鳳漢進前曰,臣不知有何事而入來而來,伏聞湯劑,尙未進御,夜色已深,更鼓屢下,豈不萬萬焦迫乎?上曰,今年悶旱之政,靡不用極,而尙此靳霈,此無他,乃飮湯之致也。相福曰,卽今悠悠萬事,唯在聖躬之保護,無言餘事,旱災亦餘事矣。上曰,此言皆時體矣。鳳漢曰,殿下今若進湯,皇天祖宗,可以悅豫矣。臣等則勸湯,殿下則拒湯,酬應之際,豈不有損於玉體乎?臣於逖違之餘,幸得觀陛,願一見進湯而退去矣。連日勞動之餘,移次廢房,尙未進湯,臣等之心,豈不焦迫乎?相福曰,一夜失睡,氣有不平,聖上稟受,雖逈出尋常,廢房移次,夜色向深,尙不進一貼,豈無所損於玉體乎?仁孫曰,君上,天也,天心悅豫,然後乃有感應之道矣,聖上進湯,然後天心可以悅豫矣。臣等之心,旣如是焦迫,世孫宮·嬪宮之心,尤當如何耶?上曰,予欲一次致誠,今日飮湯乎?予今受惱於內外矣,予豈例讓也?過此日後,當進湯矣。諸大臣一時起伏曰,今夜已近五更,洽滿一日之限,聖上憂勤之心,於是乎至矣盡矣。伏願勉回聖心,亟許進御,千萬伏望。仁孫手奉湯椀,跪進力請。上終不許進,下敎曰,予欲少退,卿等亦宜退去。仍還入內,諸臣退出。
上在慶熙宮。停常參·經筵。
自午時至申時,日暈。
下直,韓山郡守洪配漢,咸平縣監申載文。
藥房都提調元仁孫,提調洪麟漢,右承旨李致中啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夙夜祈霈,其雨漠然,瞻彼田野,此心焦迫,氣何暇諭?待敎入侍。中宮殿·惠嬪宮,藥房口傳問安。答曰,知道。延和門殿座罷後,政院·玉堂·藥房口傳問安。答曰,知道。
備忘記,傳于李致中曰,初庚在近,旱猶若此,暮年爲民焦迫,其亦循例,先農壇,昔年義起命者,六次祈禱,再明,原任大臣攝爲,只龍亭奉而儀仗安徐,當爲祗迎,儀注安徐,只入直侍衛,只入正時,皆依前,明日當受香。
藥房口傳啓曰,臣等俄以待下敎入侍之意,仰陳前席,恭俟召命,卽伏承速休之敎,臣等相顧愕眙,繼之以悶鬱。近日悶旱勞動之時,常進湯劑之間或未準貼數,固是萬萬焦迫,而矧又再昨全闕進御之餘,尤當加意保護,今何可以已進二貼,而晏然退去乎?相率詣閤,敢此瀆擾。伏乞暫許引接,千萬顒祝,惶恐,敢啓。
備忘記,傳于李致中曰,兩昨晝夜皆闕,氣猶勝焉。昨日兩次兩巡,其苶倍前,此湯果功。亢旱若甚,昏耗亦甚,予知予知,卽予卽予。昨飮其過,今日將休,內局知悉。
備忘記,傳于徐命善曰,昨日幾貼,其氣益苶,今强而兩貼,其猶貼身,再飮靦然,其況三乎?從容靜臥,勝於此湯,卿等速休,以安予心。
傳于李致中曰,內局入侍。
傳于李致中曰,目今其雨其雨,祭文,午後正書,代押。
傳于沈翔雲曰,今日祗迎門,當殿座,來京鄕民,其皆待令,畿伯率近畿民,亦爲待令,待下敎,時服詣閤,時刻安徐。
兵曹口傳政事,以朴瑬爲全州營將。
李致中啓曰,領議政金相福,左議政金尙喆,爲承候來待矣。
藥房口傳啓曰,臣等俄以留待閤外之意,仰陳於轎前,而未牌將報,召命尙遲,區區下情,誠不勝悶鬱之至。移時勞動之餘,湯劑進御,尤不容一時遲緩,玆敢相率煩籲。伏乞特許持入,千萬至祝,惶恐,敢啓。
傳于金若行曰,臺臣入侍傳啓。又傳于曰,內局入侍。
金若行,以刑曹言啓曰,綾州定配罪人安州金龍采特放後狀聞事,分付關西道臣事,命下矣。依傳敎,全羅道綾州牧定配罪人金龍采特放後狀聞事,發關分付于關西道臣之意,敢啓。傳曰,知道。
沈翔雲,以漢城府言啓曰,令該廳,米布顧助,皆過葬後,亦令該府草記事,命下矣。申飭各該部,盡爲埋葬之意,敢啓。傳曰,知道。
徐逈修,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午五月二十二日辰時,上御延和門。殿座入侍時,左承旨沈翔雲,右承旨李致中,左副承旨徐逈修,右副承旨金若行,同副承旨韓光綮,記事官宋景煥,假注書姜忱,記事官洪國榮·曹遠振,以次進伏訖。上具翼善冠·袞龍袍,乘輿詣延和門祗迎。上曰,旣再次此任,處義固然,强其不忍,非古例,都承旨許遞,其代,前參判徐命善除授,牌招察任,房順房,三院副提調例兼。大政不達,亞銓有闕,代淸川君金鍾正除授,牌招察任。出傳敎命召入鄕民,嶺南·關東上京來者,次次引見,下詢以市直農形,有金城草商李春才者,所奏頗了了。上曰,金城民李春才,令惠廳,米三斗特給。出榻敎又有綾州定配罪人金龍采者,奏以今方往謫所,而有八十老母。上曰,綾州定配罪人安州人金龍采,旣下敎特放後狀聞事,令該曹分付關西道臣。出傳敎上下御座,露地俯伏。諸臣一時起伏曰,日熱如此,聖躬如是勞動,臣等不勝焦迫矣。上曰,以予之心,日不熱矣。良久還內時,上曰,若使沖子聞此敎,必已來而不來,此則中官不爲通告之罪也。仍下敎曰,承傳色·承言色,竝越捧一等。出榻敎。
甲午五月二十二日未時,上御集慶堂。藥房入診,領左相同爲入侍時,都提調元仁孫,提調洪麟漢,副提調徐命善,記事官宋景煥·洪國榮·曺遠振,領議政金相福,左議政金尙喆,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。相福曰,近日聖體,若何?上曰,一樣矣。上曰,太祖禮陟於何堂,承旨知入耶?命善對曰,知入矣。以廣延樓下別殿仰奏。上曰,然矣。命讀奏祭報府獻官名帖後,仁孫曰,湯劑今方奉進,而先爲診候,何如?上曰,診脈,可也。泰輿等以次診之,退奏曰,三部沈微,胃脈亦不實矣。上曰,昨服四貼而脈度如此,建功果有益乎?諸大臣曰,聖慮過用而然矣,非湯劑之無靈也。惟凡人用慮之過,則脈不均矣,況今聖心,無日不憂惱,豈有脈候之平順乎?如此而每忽湯劑,不亦悶迫乎?上曰,右脊脈,亦有沈微之時耶?諸醫奏曰,脊脈之沈,非元氣不足而然也。今聖體有終日終宵勞動之勤,胃脈何以好乎?殿下元脈甚好,故只有沈微之氣,及此時而進御湯劑,則可以有補矣。上進御訖,仁孫請以提調監煎更進。上曰,止之。提調退去。相福曰,頃以諸道守令中如有治績表著者,抄擇狀聞之意,有所陳達,而下答中至擧代柱帖爲敎,其所擧行,非比尋常,而昨因關西前道臣之仰對,下詢臣等,退而問之,則政院,初不以其擧條,知委於備局,以致諸道之尙今未知政院事,極爲駭然,不可無飭矣。仁孫曰,近來喉院之凡干擧行,每多稽滯,固已未安,而數昨居鄕文武郞官待令之備忘,因政院之不卽頒布,雖禁中入直之人,未及聞知云,其所稽緩,非郞官之罪也,卽由於政院之泛忽而然也。伊日當該承旨,不可無警,罷職,何如?上曰,依爲之。相福曰,議政府司錄·四學訓導,姑未出代云矣。上曰,仍任,可也。仁孫曰,諸郞官之不卽來待,旣由於政院之稽滯頒布,則非其罪而至於被譴,殊欠朝家綜核之政,今番被罪文武諸郞官,分付兩銓,使之次次甄用,何如?上曰,所奏誠是,依爲之。相福曰,擧行條件,不卽知委之,其日入侍承旨,亦爲罷職,何如?上曰,依爲之。出擧條上曰,詣臺臺臣入侍。出榻敎掌令安鼎大進伏曰,請還寢罪人張光碩減律定配之命,依前下敎擧行。措辭見上上曰,勿煩。今當悶旱求言,旣無一言應旨,詣臺而其亦謄傳,只一故紙,特命入侍傳啓,意蓋此也。於今其雖無言世界,卽此一事,予則曰亢旱,是也。鼎大起伏曰,全州居宋姓兩班,武斷鄕曲,爲人徵債,捉致洞內女人,私施惡刑,以致自斃,仍卽逃躱,至今延拖,死者之含冤,當復如何?其子女彷徨道路,奔走呼哭之狀,南來人,無不傳說,一婦含冤,五月飛霜,今者亢旱,安知非不由於此乎?請分付該邑,刻期跟捕,依律處斷,以洩冤魂,該邑營將緩治失捕之罪,不可無飭,亟施譴罷之典。上曰,今聞所啓,聞甚慘然,令道臣爲先分付本官,刻期譏捕,道臣親執嚴問後狀聞。營將事,依啓。其代,令該曹口傳擇差,給馬下送,若未捉得,同力究捕。此有甚於東海婦,則當此求言之時,足可爲一端,已不言,詣臺,亦只謄傳故紙,曷勝駭然?此其猶本事而言,旣傳啓,注書謄書入啓者及命入侍,則其在臺體,雖一言半辭,不敢復添,而其雖欲爲其答,若何而莫知,引嫌循例。論啓本事,關係人命,故雖下敎,此等臺體,暮年初見,良可寒心。雖欲處分,以重臺閣之意,爲先例批焉。鼎大起伏曰,新入臺地,有所做錯,致勤聖敎,臣何敢一刻晏然於臺次乎?請命遞斥臣職。上曰,聞此敎,嫌何朦朧?亦涉駭然。雖然,事有先後,先依啓。出擧條命書傳敎曰,掌令安鼎大擧措,萬萬可駭,不可遞差而止,亟施刊版之典。此時其淸雖悶,此不過淸國體,以淸末俗。上曰,全州營將趙心泰罷職,代,令該曹口傳擇差,給馬下送。出榻敎上曰,藥房提調持湯劑更爲入侍。出榻敎提調更進湯劑。上進御訖,諸臣遂退出。
甲午五月二十二曰酉時,上御集慶堂。藥房入診入侍時,都提調元仁孫,提調洪麟漢,副提調徐命善,記事宮宋景煥·洪國榮·曺遠振,醫官方泰輿,以次進伏訖。奉進湯劑,仁孫曰,近日湯劑多闕,今日進三貼,然後可報其間斷矣。命善讀奏湖南雨澤狀聞後,麟漢曰,湯劑漸冷,速御,好矣。聖心知以朝夕之膳而進之,則支離之念,絶矣。上進御訖。上曰,退去,可也。三提調曰,今番雖進御,而不能頓服,請更進一貼,何如?上曰,止之,可也。麟漢曰,晝之所進,夜之所進,雖爲三貼,而未滿二貼,臣請少退煎進矣。監煎次退去。命賤臣持政院所捧狀聞以入,命命善讀奏後,提調更進湯劑。上進御訖,諸臣遂退出。
上在慶熙宮。停常參·經筵。
藥房都提調元仁孫,提調洪麟漢,副提調徐命善啓曰,伏未審夜間,聖體調攝,若何,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。三王五帝漢唐後,萬古豈有若此湯?三卿皆陷此湯,九卿皆陷此湯,百僚皆陷此湯,萬民皆陷此湯,而嗟哉,五十載臨御,八十一歲君,何功何效何益?昔聞宗學講人,常曰彼生亦有此講云,今予亦曰彼生亦有此湯云,而兩日八貼,氣則益苶,今者元旱,此湯造物,內局其何問候,嗟,予亦何飮湯?心猶焦迫,氣何諭焉?中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房口傳問安。答曰,知道。
傳于李致中曰,禮房承旨持摘奸擧案,入侍時同入。
備忘記,又傳于曰,嗚呼,此月,重逢初十日,明日八十一歲,追憶國初廣州,嗚呼,是豈孝乎?其愈追慕。今日干支,卽乙亥也,昨甲戌今此日,予懷千萬,其況此時?悶旱祈禱,雖彊壯時,若何?況暮年?且此時連日强飮悶湯,兩日八貼,今日氣則益苶,噫,其勢固然。雖一飮一兩二錢,其何益也,而甘霔漠然,爲民罙切焦迫。追慕若此,爲民用心若此,予心金,予腸石。噫,沓沓者今日諸臣,揚揚者今日扁鵲,欲便便者今日諸內豎,自悶自困者,嗚呼,八十一歲其君也。
備忘記,傳于徐命善曰,嗚呼,今年悶旱,五十歲今初也。況今日一則追慕,一則悶旱,一則干支,嗚呼,冥然八十一歲此干支日,東郊香祗迎,是豈孝也,亦豈孝也?況見太陽,心皆焦也,腸皆煎也。其敎多日,若問應旨,其惟三章,若是而何以仰答?頃者政院,駭然而然,豈云文蔭武?爲民抱懷者,皆令來待,來待後,政院以奏,莫若頃日泄泄。
備忘記,又傳于曰,嗚呼,今旱,萬古初見,其豈莫雨?周洽杳然,是誰是誰?卽予卽予。八十一歲,何事爲君?其旱宜也。嗟哉,涼德,加以昏耄,其旱宜也。幾次祈禱,便臥命攝,其旱宜也。嗟哉,此湯,勝於常膳,日飮幾貼,其旱宜也。其雖强忍,大小臣僚,豐亨有中,其旱宜也。有一於此,宜旱宜旱,況五乎?以一代萬,予聞乎昔,正謂今予,是豈造物?心切悚然,精神索漠。今年名日,其惟誕日,下敎更思,亦有冬至,物膳方物,一體停封,六曹物膳,亦爲停封入來。東牖日照,欲乾臟腑,嗚呼,明日何日?今日干支,其何此,豈冥然?支撑而然,何以仰謝?少食闕湯,然後彼蒼庶可照心,內局與三相,其皆休焉。
藥房口傳啓曰,臣等旣奉召接之敎,故留待閤外,祗俟兪音,卽伏見備忘下者,十行絲綸,辭旨懃懇,至以皆休爲敎,臣等相顧失圖,不勝憂鬱之至。聖躬之保護,何時不關重,而連日勞動之餘,尤當十分加意,況且湯劑進御與追慕爲民,竝行而不相妨,則今此聖敎之固拒臣等者,豈不萬萬過當乎?日勢將晏,下情轉悶,玆敢不避猥屑,相率呼籲。伏乞特許引接,俾卽奉進湯劑,千萬顒祝,惶恐,敢啓。
傳于徐命善曰,都承旨及禮房·三相入侍,秋判使之入來。
傳于韓光綮曰,內局入侍。
金若行,以刑曹言啓曰,政院使令,令攸司科治事,命下矣。依傳敎,當該使令鄭碩賢,自本曹,考律科罪之意,敢啓。傳曰,不過申飭,旣下敎,此時其何照律?分揀特放。
又以義禁府言啓曰,時囚罪人李益烍,今日卽放事,命下矣。依傳敎,卽爲放送之意,敢啓。傳曰,知道。
徐逈修,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午五月二十三日卯時,上詣延和門。香祗迎入侍時,行都承旨徐命善,左承旨沈翔雲,右承旨李致中,左副承旨徐逈修,右副承旨金若行,同副承旨韓光綮,注書宋景煥,假注書姜忱,以次侍立。上具翼善冠·袞龍袍,詣延和門祗迎後,命內侍一人及注書一員,馳往東五陵,奉審陵上以來。賤臣承命出去。上曰,禮房承旨,馳詣先農壇,奉審以來。出榻敎上又下敎曰,政院使令,令攸司科治。出榻敎仍命諸臣退出。
甲午五月二十三日午時,上御集慶堂。藥房入診,領左相·禮房承旨同爲入侍時,都提調元仁孫,提調洪麟漢,副提調徐命善,記事官宋景煥·洪國榮·曺遠振,領議政金相福,左議政金尙喆,右承旨李致中,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。上命致中奏先農檀進排官·祭官名牒,祭物單子,壇直名錄後,命命善書傳敎曰,今年亢旱,每日初見,一則暮年逢此而然也,一則亦由其理而然也。何則?借問堯水湯旱,予莫知帝年何,而八十一悶旱,漢唐豈有?須看今日日候,予雖誠淺,嗚呼,八旬,其豈飾耶?每見太陽,心自焦膽自煎,況今看六次,將祈於何壇?帝神農與后稷而萬古敎稼穡之本也,籲此莫應,豈特何顔對臣庶?其欲雖朝鮮昆蟲見也。自恧其問,今日亢旱,由何而作?一則涼德無能,一則諸臣豐亨,一則觸事誠淺。予先諭第二件事,次諭予覺,何待臣啓?卽予踐祚,卽予年歲,漢唐果無,今日大小臣工,其若愛君曰慶。帝王誕辰千秋節,唐玄開也,其曰諸臣皆獻寶鏡,惟張九齡一人,能進千秋金鏡錄,此誠直臣,今日諸臣,其若九齡心,必曰殿下逢漢唐所無之年,莫云衰耄,其須儉德,使海東臣庶,咸囿於春臺壽域之中,豈非殿下今日一大事業云,而予莫能昏耄體省,其咎雖在君,其臣可謂萬古名臣,而惜乎計何不及此,而賀宴猶細,必欲豐亨之擧,此何心此何心?若此而豈不致旱,亦何得霈?君臣相持,其是其非,予俟百代君子而若此,故君臣相否,古人云交則泰,不交則否,豈不致此乎?況其雖雨,猶靳霈,豈特耳提而命?若的然親覩。興惟及此,豈特自恧衰耗?夙夜長歎,忘寢忘食,昔則無睡,偶然得鹿茸,睡果頗勝,近日之睡非甘也,卽昏也。昨日內局勸其湯,見其睡曰穩睡,此何以焉,雖衰?眠時若前,故猶此。若孔聖歎近年無夢,孔聖猶然,此豈道成德立而然乎?此昏沈而然也。況自初更至二更昏沈,因怪夢,夢雖忘,因此呼中官而覺,不獲已强飮入北室,夜已三更,果若穩睡,其湯實飮三貼。且連日庶可氣勝,而祗迎後,莫能隨門,沖子與相臣,左右扶雖强起,數日前能步,其何步乎?含恧升輿,命低擔而入,半餉昏倒。其雖然,憧憧追慕,沓沓悶旱,憧憧者誠淺,其何及也,而沓沓者修人事,何敢忽也?百爾思量,他無善策,其敎者不過冬至物膳·方物,六曹物膳停封,予所召者,亦不過末世庸庸碌碌者流,何益於予,何效於旱?靜而思之,轉輾枕席,此誠誠之所到,金石亦透,忽然大覺者,先以咸須見諭於御製。噫,三代盛時,猶有五刑,而漢文能除肉刑,恩流萬世。唐太宗縱四百囚,歐陽修遂譏縱囚論,予則曰,此亦貞觀治一助也。其時雖縱四百囚,宋儒雖譏,房杜王魏無諫,此猶近於借仁,斗米三錢,亦豈比此?然漢唐豈可法乎?我朝亦有洞開囹圄之事,此政縱法堯舜,當法祖宗者,豈古乎?卽昔也。興惟及此,五內若隕。噫,周文時,刻豎囹圄,可見氣像,且殺人之法,在於三章,只三,故難寬大。昔周文,雖非正史,亦釋巫吉。昔一人,當夏求冷水,飮曰,儘美,其息笑曰,王公公子,金玉器調氷其果而食猶不足,況此乎?歎曰,在囹圄之人,雖此冷水何能?特解枷令便,不若唐宗之囚,衆皆逃散,因此陷律。前言其息爲官婢被賣,卽劉元寶,其妻勸爲妾不聽,適其時李克讓,屬托其妾與子,而嘗莫知,故竝令去書外面而授傳焉,及見只外面而知其心,留蓄此時,以此兩人爲婚,八十能産二子,其題目曰李克讓竟達空函,劉元寶雙生貴子。雖小說,尋常欽歎,尙今誦焉。此猶末節,宜體當法二字,雖然汲黯矯制,予則曰,一人可也,二人不可,況國之大辟乎?予雖頃年甲戌,決不可爲,雖然今者所料,亦非乎此。頃者三人疏決,猶冀其霈,自笑迂闊。噫,唐宗所縱四百,旣非輕囚,昔年洞開囹圄,非時縱也,令皆任意去也。若此而其時亦無事,噫,予則何敢比此時邦慶,而觀今諸臣,其豈異也?豈特此也?古人云,有非常之事,必有非常之擧。嗚呼,五十年臨御,年八十享歲,漢唐旣無,而詣臣若是豐亨,予自豐亨,念不及此,則豈不愧於古人一冷水乎?且今者非不雨,猶霏,必有所召,其在靡不用極之道,其何惜也?若或近畿歉焉,史氏書其君八十一歲,五十年臨御,不書大有,若書大歉。俄者御製旣諭,且與頃年一故相相爭者,爲己爲人,公私判焉,予雖原學誠淺,嗚呼,此心,蒼蒼照臨,陟降俯察,焉敢欺也?初則惠政橋之名,何爲而作也?噫,曾聞有間行首之名,頃者聞輕囚放釋,承宣所奏,承旨回來也,諸囚叩門大呼,尙今不忘。雖非此,一欲瞻惠政橋,親問而未果,況今日乎?雖齊日,此疏釋也欲臨,而雖臨,何辨黑白?且思若此聞其聲,必也心眩,雖不爲昔,一令猶然,況其君?且靜思昨日一放者,家有八十其母云,嗚呼,此中有父母者,有兄弟者,有姉妹者,有妻孥者。其父其兄其孥,猶可來見,母何來,姉何來,妹何來,妻何來?屢年滯囚,受幾次刑訊,其雖一見,庶可以瞑目,此亦夏禹下車泣囚之意也。噫,四百其縱,我朝亦有洞開囹圄之事,況此乎?且予則曰,御寶僞造,非在漢高三章,至於印信,亦猶輕焉,亦非唐宗縱囚之意。特令該曹,坐本曹招諸囚,先諭逢今年値此旱,靡不用極之意,姑解枷,各歸其家,見親戚妻孥。何用唐宗之事?過三日後,竝會定官差招來,入囹圄時,依前枷杻,而嗚呼,三日內,果得甘霈而周洽,嗚呼,此八旬用心,可驗於今日。當有下敎,刑判入侍承敎,何過今日?且其中問親與兄姉年八十者,今日內卽爲問奏。命秋判入侍,臣景煥承命,與刑判韓光會進伏。命奏囚錄,限三日放釋。光會退去,仁孫奉進湯劑。上曰,予之一念,惟在望雨,而復進湯劑,則豈事天之道乎?諸大臣皆曰,湯劑之進,何關於雨不雨也?以今聖慮之煩惱觀之,則湯劑多多益辦矣。因縷縷仰請,上進御訖。泰輿等,診脈退奏曰,三部沈微,胃脈猶不實矣。仁孫請以提調,監煎更待。提調退去。命善讀奏湖西畢賑狀。上曰,李判府入侍。出榻敎臣景煥承命,與李判府事·李思觀偕入,進伏。思觀問候後,上曰,囚徒今日必歸其家,知國恩耶?相福曰,必鼓舞而歸,欽頌聖德矣。命書傳敎曰,今聞該堂所奏,其中四名,一名在畿甸云,加由五日,令京主人知悉,海西三名,加給二十日,噫,其中一名,其母年七十四云,加給十日,京中一人,其母年八十云,其涉可矜,給由一朔事,分付。上曰,今年賑政,可謂善矣。但海西一道中,三邑惟賑,異矣。命書傳敎曰,今聞湖西道臣畢賑啓本,其數雖不多,其誠可嘉。其中泰安郡守王漢禎,自備至於千十餘石之多,特爲加資,舒川郡守羅忠佐,幾近千石,而侍從臣賞加,與他人有異,璽書表裏賜給,其餘皆勿諭。仁孫曰,適有言端,故敢達矣。北關武弁韓應齡,身手可用,且作散已久,臣頃年待罪西銓時都政日,筵稟調用,而其後爲西北僉使矣。聞前北關道臣李最中之言,則捐捧奉公,績多可尙云,此等之人,朝家其亦援例敍用,則庶可以聳動北邊矣。上曰,令該曹。不拘常例,調用,可也。上曰,各可有所懷官員,竝入侍。出榻敎提調更進湯劑,上進御訖。上曰,騎馬三匹立之。出傳敎上曰,今日入番諸承傳色,皆偃臥,竝越俸一等。出傳敎諸郞廳入侍,內局退出。
甲午五月二十三日酉時,上御集慶堂。領左相·右副承旨·有所懷人同爲入侍時,領議政金相福,左議政金尙喆,刑曹判書韓元會,右副承旨金若行,假注書姜忱,記事官洪國榮·曺遠振,以次進伏訖。命刑判持囚徒案進前,光會進前讀奏。上曰,罪人皆放釋乎?對曰,然矣。上曰,必踴躍而去矣。命應旨人進前,各陳所懷。兵曹佐郞南允熙所懷,卽今亢旱如此,我聖上弭災之方,靡不用極,而若或一日二日,遷延愆期,堯湯之災,不幸當之,則生民之道,惟在儲蓄,而儲蓄之道,惟在乎節用而愛民。節用一節,臣以草野之人,不知國家之經用,雖不敢以某樣救弊之策仰陳,而嘗聞備水旱之方,在於留庫儲置之嚴敕,而其本則又在於守令之得人。若果列邑得人,儲蓄有備,則雖値凶年,生民庶可無飢,伏願殿下,留心焉。上曰,節用愛民四字,語簡而意盡,此況聖所謂魯君者,當猛省焉。五衛將鄭觀由所懷,貧民之失牛而廢農者多,今雖下雨,勢難趁時移秧。捄弊之道,則各邑肉漢,與賊締結,以歇價買之,卽地屠宰,故牛主無推得之路,若令各邑,罷其肉漢,則賊雖盜牛,無放賣之處,牛主亦有推尋之道,申飭京外討捕營,好矣。上曰,令備局,稟處。兵曹正郞韓鼎運所懷,聖上悶旱求助之意,如是深切,而顧今財用不敷之時,旱氣若此,來頭豐歉,雖未判斷,而其爲慮,則有不可勝言者。伏願繼自今,另飭中外,凡諸財用,務從節約,以爲廣儲蓄之道焉。上曰,未言敎已諭,何不及袞衣而泛論耶?雖然,無隱可尙,當留意焉。兵曹正郞全性天所懷,爲民之道,其要在於愼擇守令,臣居在鄕里,目見其弊,守令不得其人,則其害有甚旱魃,守令得其人,則雖旱,百姓忘其災。然則旱魃不足憂,守令之不得其人,可憂也。上曰,所奏略而盡,都政不遠,以此申飭銓曹,可也。守門將安慶櫶所懷,曾間江界畢役,則一年兩節,江邊把守居坐,而丹把守貿蔘,中把貿蔘外有戶蔘,而一軍士之身,有三色蔘役,比於凡民,軍士之役,爲三倍矣。逃散之弊,專由於此,故十家作統,以爲相守之法,而名雖十家作統,一統之內,軍士採蔘者,不過三四人,而終未得採蔘,則仍爲逃走,而莫重軍政,不可一時闕一,故其統內之人,亦爲充數,故百姓逃散,去益尤甚。朝家軫念於江民,特減八斤蔘,此數分戶,則雖曰一戶一分,蒙恩則大矣。離散之民,次次還集,而軍政之弊端,實爲可慮,裁減之戶蔘,移減於軍士之戶役,則大小百姓,自願軍役,似無逃散之弊矣。上曰,因前渭原郡守所奏,已令備局,稟處矣。部將朴成大所懷,平壤民弊尤甚者,還穀也。還納之時,則以十五斗作一石準納,而出糶之時,則不爲斗量,以石分給,每石不過八九斗,此專由於監色輩幻弄偸食之致矣。上曰,事涉細瑣,其意美也。扈衛別將鄭肅良所懷,江界民人,以戶役之難堪,年年逃散,誠爲可悶之中,軍丁亦從逃失,其在防禦之責,極爲疎迂。年前五分一減除蔘,均分民戶,則每戶所減,不過爲半分,戶蔘捧上時,難以五里裁減,其效無實。臣謂五分一減除之蔘,移減於軍丁戶役,似好,而且閑丁充額也。面里之騷擾,殆有甚於戶蔘之弊,故敢此仰達矣。上曰,所奏儘有意見,令備局,稟處。武兼宋思鑑所懷,當此悶旱之時,我聖上渴誠求雨,臣等亦豈敢一時小弛?今月內若得雨,前頭雨暘適中,則豐年可期,但得雨後,無勢殘民,借牛極難,失時可慮,申飭兩道留守及八道道臣,俾令趁期移秧,似好矣。上曰,所奏有見,令備局,申飭諸道。部將李迪所懷,大抵軍丁貧殘者,十尙八九,物故代丁時所費人情,殆近十餘兩,故貧民以祜息之計,自下隱匿,以生存樣,依舊徵納。此則守令·道臣之所不知,而無異白骨徵布,使其本洞有風力洞任,摘發以報本官,而本官之報兵營,所費不多,自官潛審其人情,而兵營及騎曹,亦如此例,則貧民自無拘於所費而隱匿之弊矣。上曰,白骨徵布有近令,今聞所奏,言甚切實。且聞救弊,其亦的確,令該曹,依此申飭,俾有實效焉。禮曹佐郞李昌燮所懷,聖上悶旱,求言之敎,惻怛懇摯,孰不感動,而堯湯亦有水旱之災,卽今數月之旱,豈可過勞聖慮,至此之極耶?若夫水旱之備,則無過於節用畜儲,各別申飭京外,以爲節用蓄財之地,是區區之望也。上曰,雖無表異,其膺嘉之,當留意焉。禮曹佐郞崔顯珌所懷,水旱之災,堯禹之所不免,今此數月之旱,豐凶姑未判,而聖心若是憂惱,大小臣僚,莫敢寧處,方今所務,來頭賑濟之策,各邑還上分畜,另加申飭,且各道田政,打量旣久,累經水災,不無虛實相蒙之弊,亦令沒量釐正,何如?上曰,所奏切實,還穀事,令備局,申飭。孟子曰,仁政,必自經界。姑所奏亦是,令備局,稟處。刑曹正郞田泰祥所懷,聖上,悶旱憂勤,至誠祈雨,六次傳香,爲民之政,靡不用極,天道豈無感應之理乎?數日間,必得甘霈矣。然得水之後,猶有失水之弊,外方提堰,自朝家,年年申飭,植木槮築,而儲水之時,則別無堰壞之弊矣。久旱之餘,提堰輒多焦坼,驟得大水,則必有壞堰之患,故堰底蒙利之畓,反受其害,自朝家,申飭,趨此時,預加疎鑒堰內,植抹編結,則無勺水見失之患,大有蒙利之道矣。上曰,所奏有意見,令備局,申飭諸道。司成趙世選所懷,惟我聖上,至誠禱雨,靡不用極,而第伏念節序姑未晩,初庚在未旬,及今得雨,則雖未望大有,猶可免生歉。且臣家在江上,觀水有驗,以水之盈縮,徵歲之旱澇,則波色猶潤,水底時黑,庶幾有沛然之澤矣。以國計言之,當此時,廣儲畜以爲嗣歲之策,擇守令以寄百里之命,臣所區區於聖明之下者也。上曰,所奏,好矣,當留意焉。守門將金聖倜所懷,平壤還上,次次加給,以致難保,以減分之意,敢此仰達矣。上曰,令備局,分付道臣,俾無此弊,可也。竝出擧條諸郞官先爲退出後,命諸臣退出。
甲午五月二十三日戌時,上御集慶堂。藥房入診入侍時,都提調元仁孫,提調洪麟漢,副提調徐命善,記事官宋景煥·洪國榮·曺遠振,醫官方泰輿,以次進伏訖。仁孫曰,其間聖體,若何?上曰,一樣矣。今日必雨而終靳,悶不可言。仁孫曰,點雨或下,蒸鬱夜甚黑,得雨可期矣。上曰,湖南畢賑狀,何其遲也?仁孫曰,似必邇止矣。進湯劑,上進御訖。麟漢曰,今則湯劑頓御,不勝慶忭矣。仁孫曰,聞禁府有時囚一人云矣。上曰,誰耶?對曰,李益烍矣。命書傳敎曰,頃者雖以國體下敎,於今悶旱之時,可謂薄物細故,只有此一人,已禁推云,李益烍,今日卽放事,分付。噫,人君擧措,貴在得中,且其所處分,雖因慷慨,其遇予知。前大司憲李海重,前正言鄭民始處分,過矣,竝特爲給牒敍用。昨日安鼎大所爲,可謂貽羞臺閣,而筵中齟齬之人,其勢固然,刊版,則過矣,原傳旨中,以不敍付標。噫,旣已參酌,又何階梯,而此亦暮年規正臺閣之意也。今日雖見,其所特除,予何知也,而聞領相所奏,特除云,子猶昧然,而且聞其時被臺斥,莫知此後若此云,故一體下敎,聞知申所奏,已掌通云,雖無可言,今日復見,頃者特除,其非,過矣。今適有窠,令銓曹,明日政,趙世選,其令後擬。噫,悶旱中,因其慨雖處分,萬萬駭然四字,其在敬大臣之道,已追悔,而與理中湯,相持處分異,故欲諭而默,今已多日。噫,此大臣,予當倚仗者,豈可以一時言語若此乎?前領府事韓翼謩,特爲敍用。噫,時爲二字,予意在焉。政官待開門,牌招開政,復授領中樞下批,下批後書下下敎,令史官傳諭。噫,漢高,漢唐雄主,朱子稱焉。非乃所知之答,豈非若耶之言,安劉必勃之語,予則曰神,而蕭何自囹圄來,其所爲言者,此則予曰顚倒之術也。予旣知忍爲此,頃日嗟卿所奏,雖非襯着於此,而意實無隱,則因慨亘中,而難爲此四字,欠於敬大臣,予果追悔,旣命敍用,命史官傳諭予意。噫,以卿恒日體國之誠,頃者處義,亦已無跡,其況今日?噫,今者悶旱,果倍於前,嗚呼,八十一歲,若是用心之時,卿何介懷於一時下敎?此時亦何循例擧章?卿須體予此意,安心偕來,用慰予悶迫之心事。遣史官傳諭于韓領府事,仍與偕來。噫,逢今年,追慕罙切,今日見,嗚呼,庚子代奠官密城君孫,予懷何抑?問已宣薦,曾入其望云,今雖聞也,以予心索漠,何以記憶?令銓曹待窠,卽爲懸注調用。上曰,秋判持兩罪囚文案,明日入侍。出榻敎上曰,昔則世稱朝說書暮正言,因其下敎,銓曹不敢備擬,故無異永錮,其宜疎通,頃者已有此例,雖然文侍從夥然,無異下大夫,其宜借也。況滯中一二人,日後大臣入侍時以奏,疎通焉。出傳敎上曰,坐直承旨與儒臣,持問答入侍。出榻敎坐直入,內局退。
甲午五月二十三日夜三更三點,上御集慶堂。坐直承旨·儒臣同爲入侍時,右副承旨金若行,假注書姜忱,記事官洪國榮·曺遠振,副校理徐有防,副修撰鄭景仁,以次進伏訖。儒臣持問答錄進伏。上曰,上番誰也?若行曰,上番則徐有防,下番則鄭景仁矣。命進前讀之,兩儒臣讀訖,命承旨讀之,若行讀訖,命賤臣讀之訖。上曰,注書誰也?若行曰,姜忱矣。上曰,來月有檢閱新付者乎?國榮曰,沈基泰當付矣。仍命諸臣退出。
上在慶熙宮。停常參·經筵。
太祖大王忌辰。
藥房都提調元仁孫,提調洪麟漢,副提調具㢞啓曰,伏未審夜間,聖體,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。須看須看,誠孚誠孚,其雨其雨,猶靳猶靳,其誰其誰?卽予卽予,悶迫悶迫,何心飮湯,何心飮湯?中宮殿·惠嬪宮,藥房口傳問安。答曰,知道。彰義宮擧動後,大殿·世孫宮,政院·玉堂·藥房口傳問安。答曰,知道。還宮後,大殿·世孫宮,政院·玉堂·藥房口傳問安。答曰,知道。殿座罷後,政院·玉堂·藥房口傳問安。答曰,知道。
備忘記,傳于洪述海曰,八十一歲,逢此亢旱,昨日雨下,徹宵猶漢,今日何日?卽予亦予,悶迫二字,可謂歇語。建明門殿座,其令畿伯領民來。
備忘記,傳于洪述海曰,此時心切渴悶,次對進定今日。
洪述海啓曰,刑曹判書韓光會,持兩罪人文案,依下敎來待矣。
傳于趙英鎭曰,三公·九卿·諸承旨,竝來詣資政殿丁閣。
有政。吏批,判書李潭進,參判金鍾正進,參議洪檢進,左副承旨鄭好仁進。啓曰,大司諫,今當差出,而擬望之人乏少,外任竝擬,何如?傳曰,允。以李爲大司諫,趙世選爲掌令,洪樂仁爲禮曹參判,洪良漢爲同春秋,任玉爲刑曹佐郞,朴孝參爲奉常僉正,金漢宗爲良才察訪,崔粹曾爲引儀,金相福爲軍器都提調,宋德相爲宗簿正,金振久爲兵曹佐郞,閔慶世·尹行晉爲典籍,李光鉉·崔顯珌·全性天爲兼春秋,邊得翰爲南學訓䆃,尹在明爲司錄,泰安郡守王漢禎嘉善今加資憲。
兵批,判書閔百興進,參判具㢞病,參議李復祥未肅拜,參知金思穆入直進,以宋載禧爲副摠管,尹得逵爲兼司僕將,李度海爲都摠經歷,李元煜爲彌助項僉使,韓翼謩爲領中樞,金衡一爲同知,具世勛·李益烍爲副護軍,李海雲·洪良漢爲副司直,徐有臣·宋啓休·閔百寅爲副司果,前營將趙心泰今降禦侮。
藥房口傳啓曰,朝於轎前,誠未格天,辭敎至嚴,不敢更事煩聒,相率等待,而申牌已報,召命尙遲,區區下情,實不勝萬萬焦迫。伏惟悶旱聖念,靡不用極,未助之綸音渙發,釋囚之霈澤旁流,以至於俯伏殿廊,仍詣舊邸,固知一理孚感,靈應可必,而聖躬之保護,則不可因此而少忽,常御之湯劑,不可因此而間斷。況今聖心憂惱,玉體勞動,此時進湯,比前尤爲關重,玆敢不避瀆擾之罪,冒陳憂鬱之忱。伏乞亟許引接,以爲奉進湯劑之地,千萬懇祝,惶恐,敢啓。
口傳再啓曰,臣等冒陳口啓,未蒙一字之批,齊籲駕前,又靳許接之音,下情悶鬱,轉益罔措。今日聖心之憂惱,聖體勞動,殆近所罕,而日勢已曛,湯劑尙未進一貼,其在保護之道,豈不萬萬焦迫乎?玆敢來詣閤外,相率煩瀆。伏乞暫許入侍,承候進湯,千萬至祝,惶恐,敢啓。
傳于鄭好仁曰,諸司預備。
鄭好仁啓曰,卽者,備邊司郞廳來言,朝者次對進定事,命下矣。臣等今方來會,而日勢已暮,何以爲之?敢稟。傳曰,仍爲之。
傳于鄭好仁曰,引見,原任大臣同爲入侍。
傳于具㢞曰,內局入侍。
趙英鎭,以吏批言啓曰,宗簿寺正李海鎭,受由過限未上來,新除授兵曹佐郞沈㷜,旣經本曹正郞,則拘於格例,不可仍置,竝依例改差,何如?傳曰,允。
鄭好仁,以兵批言啓曰,昌德宮衛將林夢奎,身病猝重劇,勢難供職,呈狀乞遞,不可等待其長復,今姑改差,何如?傳曰,允。
又以兵批言啓曰,全州前營將趙心泰,旣已罷職矣。陞資拜營將者,以不職遞罷,則不計朔數多少,還收資級事,載在法典,所授加資,依定式,還收之意,敢啓。傳曰,允。
洪述海,以刑曹言啓曰,在外罪人五名,自地方官,一倂特放事,命下矣。罪人崔莫金,因傳敎下往京畿楊州牧,奴非甘,下往廣州府,李信坤,下往黃海道安岳郡,姜泰厚·崔東春,下往豐川府,竝令道臣,卽爲放送後啓聞事,發關,分付于各該道道臣之意,敢啓。傳曰,知道。
又以義禁府言啓曰,全羅道濟州牧大靜縣絶島定配罪人堈,特放爲陸地庶人,其令夫妻團圓事,命下矣。卽爲放送事,分付該道道臣及該牧使之意,敢啓。傳曰,知道。
鄭好仁,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午五月二十四日辰時,上御資政殿。三公·九卿·諸承旨入侍時,領議政金相福,左議政金尙喆,右議政元仁孫,行工曹判書沈鏽,行刑曹判書韓光會,行判尹李景祜,戶曹判書具允鈺,禮曹判書李翼元,左參贊趙曮,右參贊李最中,吏曹判書李潭,兵曹判書閔百興,行都承旨徐命善,右承旨李致中,左副承旨徐逈修,右副承旨金若行,同副承旨韓光綮,記事官宋景煥·姜忱·洪國榮。上具翼善冠·袞龍袍,詣資政殿丁閣。上曰,左相入來乎?命善曰,姑未入來矣。上曰,六曹皆入來耶?命善曰,工判未及來矣。上曰,誰也?對曰,沈鏽矣。上曰,注書誰也?命善曰,宋景煥·姜忱矣。上下敎曰,注書入伏於楹內左右,寫綸音,可也。賤臣忱等,承命進伏於楹內。上曰,昔成湯,只稱六事,嗚呼,皇帝稱臣,況潘王乎?雖稱六事,末稍予昏,否德小臣,豈特六事?有倍於此。一則不才涼德,其於人事間,其誠不才,其誠涼德,五十載冒忝,八十一冥然,今者亢旱非他,卽臣所召,何敢曰非予?二則人之爲人,五倫而已,五倫無三,今者致旱,其豈他矣?卽臣也。三則豈特冥然?三月因觀野而來,今月亦過幾日,若問其本,卽小臣,冥然進湯,豈他?卽小臣也。四則雖曰晝云宵爲,小臣仰聞于聖,忠孝本無二致,思過十九日,且過初十日,追憶國初,仰惟甲申,是豈忠乎?只有冥然,豈他?卽小臣也。其五則國依於民,民依於農,其雖蔑識,早知此義,本同邦寧,書傳攸載,聞以一人治天下,未聞以萬民奉一人,古文昭然,此道祖知。今日廷臣,只知豐亨之辰,莫知其君,臣若誠心恤民,豈至于此?今者亢畢,非他,卽小臣也。其六則水魚猶躍,冬筍猶生,若有一分誠心,今者祈雨,旣至六次,獻官雖誠,一人無能,豈能得霈?此非他,卽小臣也。其七則東海婦解冤,其能卽雨,頃者疏決,豈特三人?臣意必也感應,而其猶漠然,豈他?此小臣也。其八古帝王減膳,其雖有之,減膳只有八行,於臣初見,而其猶漠然,其豈他哉?咎在小臣也。其九則今者擧措,臣雖否德,豈可偶爾?其令纔下,霎時旋開,其豈求他?其亦小臣也。其十則唐太宗事,豈可法也,而以昔年希慶古事,臣今八十一,豈比于此?諸臣咸曰慶,旣若此,則亦豈無非常之擧也,而百爾思量,更無他計,乃有此令。此百五十年今再,蒼蒼照臨,臣亦若睹,百餘次刑訊之類,一時解枷杻,俾全父兄妻孥,豈特昔禹下車?昔聞乾道昭昭,昨日見其猶漠然,今朝亦然,是誰是誰,卽臣卽臣,豈問於他?其亦小臣也。其十一則小臣,豈諂諛高賢,而有此言乎?今番其果皆雨,而一雨旋止,霈然猶漠,高高蒼蒼,其雖恤焉,貿貿嗣君,誠淺涼德而然也。仰惟彼蒼,豈敢誣也?誠淺涼德,其亦小臣人事間語矣,此豈他哉?其亦小臣也。其十二則昔之成湯,只稱六事,而於今小臣,今以倍焉。豈特此也?肥膚何惜之哉?仰聞于昔,以一人代萬民,恒祝于中,及今不霈,民其何救?沖子隨來,三公·九卿·六承旨皆令入侍,此意五十年臨御,豈爲庸碌之君?臣心何抑?臣來,沖子隨來,若頃年司寒祭時,限午時俯伏於此,一點漠然。嗚呼,三百餘年朝鮮,祖依孫孫依祖,豈特癸酉年申奏慈聖者乎?第一道,雖不忍言,自此何備先後廂?若穆陵肩輿承召之意,當詣舊邸,抑何敢臥於高堂?當留庚子居廬草舍,得甘霈後當回,蒼蒼照臨,陟降俯察,臣何敢欺?若成湯,末稍皆曰歟,今者小臣,其皆自當,俯諒俯諒。嗚呼,冥然小臣,難不敢惜,旣十三日祈禱之餘,日日望霈。嗟哉,卄三日復見囹圄,嗚呼,此囚何辜,萬民何辜?想像氣象,父兄執其子弟乎?妻孥互相抱腰,其何以來,亦何以去?吾君果誠,吾君果誠。臣則曰此一端,亦今日致旱之一端也。興惟及此,莫若昨日,其令咫尺祈蒼,何敢祈蒼,亦何敢欺陟降?照鑑昭鑑。嗚呼,昔年,洞開囹圄,雖因邦慶,于今此擧,臣以非常暮年,故欲試非常之事,仰謝昔年。今日小臣,仰告蒼蒼,命注書書之,命注書讀之。今日小臣,仰告蒼蒼,若無冥應,小臣當臥舊邸,非特耳提百命,臣非敢欺慈聖,置彼沖子,亦何敢欺蒼蒼乎?賤臣忱,承命書訖。上下問曰,畢書乎?賤臣起伏曰,畢書矣。上曰,汝高聲讀奏,可也。賤臣起伏讀訖,上曰,此注書誰也?命善曰,姜忱也。上曰,爲人,極好矣。三相進前曰,伏見聖敎至此,臣等無可仰達之事矣。上曰,卿等無豐亨之事,則必不來矣。成湯用敢字,而予則皆曰小臣,此自當矣。三相曰,聖心如此,故臣等雖有可陳之事,不敢爲矣。光會以埄妻原情事,仰奏,上命注書出去,持入埄妻原情。賤臣承命持入,上命若行讀之。上曰,埄是壦之族乎?仁孫曰,未能詳知矣。上命注書出問埄妻以其夫島配時對君與否及新婚於何時以來。賤臣回奏曰,逆埄島配時,爵至于守,新婚亦未久云矣。上命書傳敎曰,今當詣舊邸,前後廂軍六十名,外營入直,挾輦軍三十名,扶輿軍二十名,皆內入直,訓將只以標下都領,世孫祗迎,備堂以時服,三間石橋祗迎,儀注時刻安徐,只駕前駕後隨駕。上出資政門,乘輿出興化門,諸臣以次步從。
甲午五月二十四日午時,上詣彰義宮。擧動入侍時,行都承旨徐命善,右承旨李致中,左副承旨徐逈修,右副承旨金若行,同副承旨韓光綮,記事官宋景煥,假注書姜忱,記事官洪國榮·曺遠振,以次侍立訖。上下敎曰,奉常寺歷臨時,前後廂軍路上留駐。出榻敎上具翼善冠·黑團領,出資政門,歷入奉常寺,行拜禮于位板奉安處,仍乘輿詣彰義宮。
甲午五月二十四日酉時,上御集慶堂。藥房入診,領左相同爲入侍時,都提調元仁孫,提調洪麟漢,副提調徐命善,記事官宋景煥·洪國榮·曺遠振,領議政金相福,左議政金尙喆,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。上曰,今則非但悶旱,蒼蒼下視,是予固心。仁孫曰,感應之理有遲達矣。上曰,予今則不飮建功矣。予知如此,苟且大臣矣,卿等退去,可也。仍掩窓。諸大臣一竝退出,備局諸臣,以次對隨入,而亦退去。上仍命進湯劑,〈進〉御訖。泰輿等,診候退奏曰,三部沈微,胃脈不實矣。上曰,泰輿焉知脈理?仍命刊名內局,命書傳敎曰,人君擧措,異於凡人,予雖涼德無能,臨御五十載,庸君暗主,猶竊恥之。嗚呼,元旱,古豈無也,而今予用心,百倍于前,何則?一則衰耄,一則太康而然也。嗚呼,昨日下敎,其豈爲觀瞻?噫,囹圄半鬼半人之類,予雖衰,抑何心生色乎?古無其例,以予恒愼,決不爲此。嗚呼,唐太宗,縱四百囚,歐陽修雖譏論,予則曰此過矣。於吞蝗,昔年御製昭載,焉敢贅一辭,昨諭縱囚雖譏,斗米三錢則亦譏乎?噫,四百猶縱,況數十?然欲法堯舜,當法祖宗,何求漢唐?昔年洞開囹圄,豈比乎此?邦慶無前而然也。予何敢比?惟繼述施惠也,而且放則無異洞開,故意亦不敢比。限三日放,而亦戒縱囚論,亦勿以令囚自來,而定差招來云,意亦深矣。予今日,必言朝鮮,若有其臣,聞此敎,必曰,今日臣等之請,亦邦慶也。在下雖不敢請,此敎雖囚亢旱,適當此時,臣等心竊喜焉。値此邦慶,且有我朝前例,旣下敎,何期得霈與否乎?限三日下敎時寢云,則予自謂曰,今者張大,予則曰時體,今聞此奏,其誠可知。予常下敎,無乃過乎云,而日則猶升于西,今日搢紗,豈聞乎此?此則已然,昨夜靜臥而思,此百五十年初也。此等父兄妻孥,其豈夢想?見解枷步來復來,父兄執其手,妻孥抱其腰,子何以來,爺何以來,吞聲流涕,且問果直放而來乎,答曰定三日云,其父兄妻孥,其雖無識,秉彛五倫也,必皆攢手祝蒼曰,快賜甘霔,吾子吾爺吾兄吾夫,願皆快釋云,若衆心成城,蒼蒼必也感動云。巧矣,書下敎時乍雨,此爲衆囚乎誠而然也。自夜至晩,復漠然,朝來復微雨,此何異於耳提面命?今諭乎此,何敢便臥?强起整衣詣資政丁閣,一則昔年減膳時,先定丁閣疏決,仰覩而然,一則頃年司寒祭日,臨此得氷而然,一則代成湯桑林而然。成湯六事,而予則倍焉。成湯曰歟,而予則身自當焉,而嗚呼,成湯,殷之大聖,故言未已,方數千里而雨,予則自飭倍焉,而漠然漠然,而其奏午牌若報,當詣舊邸爲言,書未畢,報午時,心不可猶欺,況高高乎?卽其地步輿詣舊邸。噫,昨日則雖未能覺,今日書奏後,若未得沛然,而予之所望,卿等以此請釋此類云。聞此敎,宜必曰,殿下何爲此敎,況國朝典例?臣等初雖不敢請,旣下敎後,何可以得霈與否低仰乎?況聞敎非臣子所不敢聞者,豈可踰時?願囚快釋,亟寢此命云,則此正君君臣臣之義也。視若前日自資政門,伈伈隨詣,此無他,曾已知也。復來持來,惟勸建功而已。噫,於朝鮮一般世界,予何苟問?强起高聲,仰問于彼蒼,今日朝鮮,只有八十一歲三飮建功一君而已。予何顔對殿漏?昔胡文定指諸葛亮曰,眞可謂大丈夫。予雖涼德誠淺,賤丈夫深羞。予今當臨門,召諸囚而謂曰,嗚呼,爾君,五十歲臨御,年八十一,誠偶然亦自恧,而臣若曰無前邦慶,則予雖軟弱,有受賀末梢頒敎,不過雜犯,此豈同慶之意耶?一事猶不足道,其雖强受賀禮,豈不羞於法殿?古人云有非常之事,必有非常之擧,今予兩事可謂非常,實無非常之恩,輕重雖異,邦慶一也。嗚呼,八十一歲,其可區區於庸庸碌碌之世乎?一則深體癸亥,莫言聖德,一則略略表五十載臨御,八十一爲君,雖非今旱,此正歲初當爲者,抑何拘日限?敢遵癸亥古事,快釋爾等,此非予也,卽體昔也。嗟哉,爾等,夙夜頌昔年,此亦予暮年光先之意也。咸須知悉,宣諭當見其釋,其令該府該曹,領來以待。若此之際,一人已承款,故尙在囹圄,心常嗟歎,今朝取讀文案,此非鬪毆也,卽故殺,而況今日在三覆者亦放,且聞焉,非人也,卽酒也。律宜差等,以鬪毆殺律,勘律詳覆,使渠爲全身之鬼事,分付該曹。嗚呼,下敎雖畢,猶有慷慨,今何默乎?今日公卿幾何,侍從幾何,下大夫幾何,而無一人聞此敎,大覺勸成者,嗚呼,今日爲君,予竊恥焉。命善讀奏各道狀聞後,提調更進湯劑,上進御訖。遂退出。
甲午五月二十四日四更二點,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,領府事韓翼謩,判府事李溵·李思觀,行司直具善復,行漢城判尹李景祜,行司直具善行,行刑曹判書韓光會,行司直朴相德·徐命膺·李章吾,行副司直趙重晦,兵曹判書閔百興,左參贊趙曮,戶曹判書具允鈺,吏曹判書李潭,行副司直李潤成,漢城左尹金應淳,行副司直尹泰淵,同知中樞府事尹得養,吏曹參判金鍾正,戶曹參判鄭尙淳,行副司直洪趾海·權噵·金相翊·李瀰,工曹參議尹養厚,大司憲趙宗鉉,司諫李崇祜,副應敎洪相簡,左副承旨徐逈修,假注書姜忱,事變假注書金應麟,記事官洪國榮·曺遠振,以次進伏訖。相福等進前曰,今日舊邸動駕,侵夜殿座,勞動旣多,聖體,若何?上曰,予非但爲憫旱,今日蒼蒼,若下視,以予苦心,當爲如何?卿等每稱邦慶,而以予觀之,皆苟且矣。仍連下不忍聞之敎曰,卿等何不出去?大臣·備堂皆退去。上命書傳敎曰,噫,君臣之分,無所逃於宵壤,聞此敎,小官猶然,況大官末稍亦諭,今日備堂,焉敢辭也,況三司乎?今日伈伈泄泄,隨駕大臣·備堂,一竝施以不敍之典。三司較重,嗜啞隨駕人,竝施削職之典。承旨則職在惟允,非管攝於政令,而伈伈則無異,今日隨駕承旨,一竝遞差。上曰,注書出去,草紙持來。賤臣承命持入。上命書傳敎曰,莫云乾道人事相遠。噫,今者亢旱,萬古所無,而昨日下敎,非徒悶旱,意蓋體昔。俄者下敎,雖無此旱,諸臣咸曰無前邦慶,則雖不敢自下爲請,已下敎,且有癸亥前例,則雖昨日猶不然,而況資政下敎者乎?若下敎,卽其地爭焉,使予豈徒以步輿詣舊邸?初則雖踰今朔,以得霈爲期,初則旣奏,故臥於昔庚子居廬草舍,氣誠難,入舊堂而亦何敢便臥其房?數時宿於廳靜思,噫,未得霈,若此泄泄,予則有自期,嗟哉,沖子不食,徘徊於楹前,若此祖孫皆困矣,於三百年宗國何?且思其所定三日,莫敢比於昔年,而雖然,此亦繼述也。初不洞開,其亦差等,噫,以今旱,終未得霈,二十六日其皆復囚,其中若有囹圄物故者,百五十年繼述之意焉在?況人君處分,亦何碌碌?蹶然而起,何心着袞衣?掩三憲而回,予自洞諭臨門,自此後,能體昔年,亦不負此類,復何餘憾?須看日後乾道人事不遠,昨今可見,再昨下敎時雨下,昨日下敎時亦下,而皆決入來,召承旨亦聞雨聲。此十七日後初聞者,於今本事,更無可言,而雖然幾次下雨,皆非偶然,而猶靳其霈,此高高彼蒼,雖示其表,卽予本以否德,於今益衰,故若君之氣而然。是誰是誰?罙切懔惕,罙切懍惕。若此不已,於三農何,於萬民何?興惟及此,良欲無語,雖飮此湯,其何益乎?以此觀也,此湯何功?誠冷水,故予尋飮此强欽此,而欲支撑而待者也。觀擧措,意蓋在也。噫,成湯雖六事,予則倍焉,而今日仰籲文,善寫無差,豈比親政時注書?特爲陞六,以示予重昨日之意。命書傳敎訖,命承史退出。
甲午五月二十四日五更二點,上詣興化門。殿座入侍時,行都承旨具㢞,左承旨吳載純,右承旨趙榮鎭,左副承旨鄭好仁,右副承旨洪述海,同副承旨金思穆,記事官宋景煥·假注書姜忱·記事官洪國榮·曺遠振。上殿座興化門,命書傳敎曰,參判具㢞,參知金思穆,參議洪述海,前承旨鄭好仁·趙英鎭爲承旨,牌招察任,沈翔雲許遞,其代,吳載純爲承旨,牌招察任,房順房,三院副提調例兼。命召入獄囚放釋秩,命述海宣諭于罪人等處曰,初則限三日放釋矣,今則永爲放釋,汝等歸見父兄妻孥,可也。諸罪人皆懽呼蹈舞而散去。有擊錚者,上命知入。賤臣承命回奏曰,鄭漢圭之子碩五妻朴召史矣。上命持入其原情,賤臣出來持入。命述海讀之,又命持庚寅鞫獄日記以來。賤臣承命持入,上命述海讀奏訖。上曰,碩五正法乎?述海對曰,然矣。上命還給其原情,下敎曰,如此之類許之,則亂逆之徒,繼此而有希望之心矣。又命注書出去,問埄妻待令與否。賤臣回奏,待令矣。上命書傳敎曰,聞大臣所奏,堈妻昔年處分,因臺啓置之,嗚呼,夫妻初年若此云,萬古豈有?此等事,聞甚惻然,特放爲陸地庶人,其令夫妻團圓焉。仍命述海宣諭傳敎辭意于堈妻,仍命退去。下敎曰,在鄕罪人五人,自地方官,一倂特放。出榻敎上還入內,於延和門,駐輿進湯劑。諸臣隨駕後,退出。
上在慶熙宮。停常參·經筵。
自寅時至辰時,灑雨,或下雨,測雨器水深二分。
自寅時至巳時,灑雨,或下雨,測雨器水深九分。
自寅時至午時,灑雨,或下雨,測雨器水深一寸二分。
自寅時至未時,灑雨,或下雨,測雨器水深一寸六分。
藥房提調洪麟漢,副提調具㢞啓曰,昨日當午動駕,抵暮回鑾,深夜臨門,侵曉還內,伏承審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。其理相孚,今日可見,旣諭,嗟哉,理中,欲飮冷水,其豈相持?予當飮也。其雖八旬,其心一也。卿豈予相?昨日闕焉,復命次對,三公·備堂皆來·然後予當酬應也。昏耄,氣其何諭?予候若此,何謂沖子?可矜者予孫也。
中宮殿·惠嬪宮,藥房口傳問安。答曰,知道。
傳于鄭好仁曰,承旨入侍。
又傳于曰,今日次對,若一人闕焉,予當詣鍊戎臺矣。
鄭好仁啓曰,大臣·備局堂上,依下敎來待矣。傳曰,引見。
備忘記,傳于洪述海曰,中官李景聃,頃者下問時所奏,其涉駭然,故特令渠督運,莫重動駕,諸臣自持糧,其雖供饋,本司猶可也,焉敢令持待?此等猾䆠,其宜嚴飭,令內府刊名,分付道臣,卽撤其供。
傳于鄭好仁曰,宣傳官二員同爲入侍,騎馬立之。
備忘記,傳于趙英鎭曰,通夕甘霈,祈禱特停,首扁鵲,其亦安徐。
備忘記,傳于趙英鎭曰,水標今幾一尺,測雨器今近一寸,此今夏初,而悶旱中,其喜曷勝?正在三日內,先農壇獻官原任,熟馬一匹面給,大祝壇祀,半熟馬一匹,祝史齋郞,兒馬一匹,贊謁者,强弓一丈賜給。
吏曹口傳政事,以金復休爲左通禮。
趙英鎭啓曰,入直玉堂及在京儒臣,入於不言三司罷職現告中,上下番俱空,事甚未安,政官卽爲牌招,開政差出,待下批仍卽牌招,以爲推移入直,何如?傳曰,允。
吏批啓曰,玉堂闕員,今當差出,而擬望之人乏少,相避竝擬,何如?傳曰,允。
有政。吏批,判書李潭進,參判金鍾正進,參議洪檢進,左副承旨鄭好仁進。啓曰,以宋載禧爲大司憲,金瑞應爲司諫,李得華·宋述孫爲掌令,李福徽爲獻納,朴天衡爲持平,尹弘烈爲副應敎,李顯永爲校理,南柱老·洪秀輔爲副校理,鄭元始·韓鼎裕爲修撰,李昌伋·洪相聖爲副修撰,趙德成爲兵曹參判,金致讓爲禮曹參議,金若行爲兵曹參知,李河述爲同義禁,全光瑞爲司藝,孫錫模爲禮曹佐郞,姜忱爲典籍,朴信圭爲典牲主簿。
兵批,判書閔百興進,參判未差,參議李復祥入直進,參知未差,左副承旨鄭好仁進。,以徐命善·沈翔雲·李致中·徐逈修·金若行·韓光綮爲副司直。
傳于趙英鎭曰,內局入侍。
趙英鎭,以禮曹言啓曰,六次祈雨祭處所三角山·木覓山·漢江,七次祈雨祭處所龍山江·楮子島,獻官則例以近侍重臣,次第塡差,而大次祈雨祭,因特敎,遣大臣設行於先農壇矣。七次祈雨祭,再明日當爲設行,祭享處所獻官職品,臣曹不敢循例磨鍊,何以爲之乎?敢稟。答曰,今得甘霈,當觀勢下敎,以待下敎。
金思穆,以吏曹言啓曰,明日香祗迎時,通禮不可不備員,左通禮有闕,代口傳備擬以入之意,敢啓。答曰,知道。
吳載純,以宣惠廳言啓曰,慶尙道三漕倉漕船五十一隻到泊,今月十六日,戶曹點檢,分倉先納後,本廳及均賑廳所納,繼爲輸入,今已畢捧,尺文成給之意,敢啓。答曰,知道。
洪述海,以漢城府言啓曰,傳曰聞大臣所奏,堈妻昔年處分,因臺啓置之云,嗚呼,夫妻初年若此云,萬古豈有?此等事,聞甚惻然,特放爲陸地庶人事,命下矣。依傳敎,堈,羅州牧爲庶人之意,敢啓。傳曰,知道。
鄭好仁,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
副司直李有喆疏曰,伏以臣以蟣蝨之微,沐浴聖人之化,叨竊科第,列於縉紳者已極幸矣,而猥蒙恩擢,濫叨華顯,雖糜身粉骨,不足以報其萬一,而一段憂愛之忱,根於秉彝之天,思將狂瞽之見,欲效芹曝之秋者,素所蓄積于中,而當此求言之日,含默不言,是上負殿下,下欺臣心也。玆不避猥越之罪,敢進一得之說,伏願殿下,不以人廢言也。噫,天人無間,一理相通,是故爲人君者,致中和,則天地位,萬物育,不能致中和,則天地不得位,萬物不能育。其所以然者,蓋天地萬物,本吾一體,吾之心正,則天地之心正,吾之氣順,則天地之氣亦順,故雨順風調,時和年豐,人有擊壤之歌。吾之心不正,則天地之心不正,吾之氣不順,則天地之氣亦不順,故水災旱患,頻招凶歉,民有之四之歎,可不懼哉,可不勉哉?目今旱災,亦云太甚,牲旣靡愛,璧又卒焉,其雨之望方切,而杲杲之日出焉,其咎安在?臣以爲殿下之心,猶有所未盡其正,殿下之氣,亦有所未盡其順也。心旣有未盡其正,氣亦有未盡其順,則雖減膳却湯,不過爲外面末節,奚足爲應天之實也?伏願殿下,益勉聖學,自戒懼而約之,無所間斷,自謹獨而精之,無少差謬,以正殿下之心,以順殿下之氣,則百度擧而庶績熙,群賢集而下情通,刑無冤枉,賞無濫施,則災可爲祥,歉反爲豐矣。迃儒浴士,若聞此言,必笑之曰,旱之爲災,一時爲急,何以修德,以爲弭災也云爾,則大有不然,何者?天人感應之理,捷於桴鼓影響,雖一日之間,一瞬之頃,誠心修省,則其效立至矣。是故成湯,以六事自責而致千里之雨,周宣有雲漢之歎而爲中興之君,其昭昭之理,班班可驗矣。夫修身之要,莫先於改過,洽國之道,惟在於得人,言路開,然後君之過可以得聞,人才進,然後邦之治可以庶幾,而近來求言之敎,前後懇惻,忠直之言,寂然無聞,是殿下有求言之心而無用言之實也,經幄之臣,非不多矣,啓沃之猷,終無裨益,是殿下有求賢之心而無用賢之實也。大抵人情,惡聞逆耳之聲,易從順己之言,故伊尹告君之辭曰,有言逆于心,必求諸道,有言遜于志,必求諸非道。臣恐殿下有言,或有所未盡也。用人非難,知人爲難,故禹答皐陶之言曰,惟帝其難之。臣恐殿下於知,亦有所未盡也。伏願殿下,念哉念哉,改過不吝,用人惟已,以答天譴焉。臣固不知致災由於何失,而蓋由於怨氣之多,怨氣之多,雖難枚擧而歷陳,略擧其一二書之,則鱞寡之靡依,疲癃之無告,守令之貪贓,請托之公行,躁競之風,奢侈之俗,皆足以傷和召災,而其中貪吏之害最大,何者?生民休戚,係於守令,苟非其人,民受其殃,靡依之歎,無告之怨,亦從此出,是故臣以爲治國之道,在於得人,而得人之要,前疏已陳,不必更瀆矣。麥旣告歉畓又旱濕,來頭之慮,有不可勝言,而年還方張,所見悉慘,臣以爲尤甚邑,依前例減捧,可也。噫,人心不古,詐僞層生,至於安載圭而極矣。蓋建功,是保護聖躬之良劑,決不可一時廢者也,而殿下目之以小人湯者,已是過中之敎,載圭乃敢以阿諛之說,迎合聖意,以爲釣賞之計者,吁,亦痛矣。百金之賞,雖是我聖上踐言之盛意,在渠之道,苟有一分人理,則安敢以不敢言之說,爲希功之擧哉?刑賞,人君之大柄,喜一人而賞之,則千萬人勸,怒一人而刑之,則千萬人懲,此亦贊化育之一端也。古語曰,明主愛一嚬一笑,嚬笑猶愛,況此重賞,豈特嚬笑哉?此而不懲,則希覬之徒,其將接跡而起,殿下將何以處之乎?決不可齒之於人類,臣以爲安載圭之超資還收,邊遠定配,一以懲日後之弊,一以應上天之警,可也。臣無任屛營祈懇之至。答曰,省疏具悉。暮年悶旱,未言之下,其能應旨,而語甚切實,心用嘉之,雖衷,可不猛省焉?其他條陳,政今先務,大政在近,申筋銓曹。噫,一自安載圭,衆雖齊憤云,而予則曰當今時體,脫俗可貴。況直與否勿論,旣以桐葉比喩,而若頃者都憲,勉戒,則可也。旣命之後,子曰,人無信不立,其可已乎?所論賞資已過矣,其請竄配,予則曰萬萬過重矣。
上在彰義宮。
王世孫詣義烈宮後,中宮殿·惠嬪宮遣宮官問安。答曰,知道。
崔孝達啓曰,兵曹都摠府郞廳來言曰,闕內各處入直軍兵,夜巡禁之意,敢啓。答曰,知道。經宿翌日,中宮殿·惠嬪宮遣宮官問安。答曰,知道。
甲午五月二十五日寅時,上御集慶堂。坐直承旨入侍時,同副承旨金思穆,假注書姜忱,記事官洪國榮·曺遠振,進伏訖。上命書傳敎曰,古入云,當局者迷,政謂昨日也。雖然,昨日處分,樹君君臣臣之義也。旣示其意,其何曠日?況若此,故噫,暮年,其若內局無都提擧,此何景像?不可使聞於隣國,其竝敍用,備堂下敎特命安徐。今聞尙無捧傳旨云,可謂毛將焉傅,其中承旨不過遞差,今無可論,且時原任,其亦混同,旣示予意,未能周旋,心無他意,業亦知矣。昨日大臣·備堂下敎,竝特爲安徐,二相處命召,遣史官傳授。兵判·將臣牌招,竝傳授命召,旣安徐,兼帶備堂,其亦自如,以此分付。噫,老成大臣猶然,況三司乎?三司下敎,亦爲安徐。又下敎曰,近者堂陛不嚴,倖門大開,一自朴全兩家,此等上言蜂起,甚至於今日晢吾妻也。國若有紀綱,渠亦嚴畏,則何敢若此?晢吾妻,大抵其時事,非關於逆,故意謂太輕,下問,已正法云,聞甚怪訝,取讀其時鞫案。大抵本事,其雖浮浪,謊誕者所爲,用意則叵測,況晢吾與鳳煥,一而二,二而一者也?豈特此也?亦非以傳旨正法者,五次刑訊後,結案正法,則其妻焉敢乘轎到闕門?萬萬放恣,若此不已,麟亮之妻,其將訟冤。奚特此也?儀之妻,必將若此,若不嚴隄防,其將國不國君不君。今番悶旱時,故雖只逐而已,此等之人,此後復若此,非徒勿施,當竄配,嚴隄防杜後弊,以此其令咸須知悉。出傳敎下敎曰,噫,昨日處分,纔命安徐,一則存國體,一則諒予氣,强而回强而飮,氣誠難。大官卿宰安徐之命,意亦深矣。莫云已快,決飮此湯,其果霈然,氣果頓勝。且深諒已諭,嗚呼,此時大官卿宰,何循常例?皆令知悉,俾勿君臣相阻焉。出傳敎書傳敎訖,命諸臣退去。
甲午五月二十五日辰時,上御集慶堂。藥房入診入侍時,都提調元仁孫,提調洪麟漢,副提調具㢞,記事官宋景煥·洪國榮·曺遠振·醫官鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,勞動之餘,聖體,若何?上曰,一樣矣。今日雨聲幸矣。仁孫曰,然矣。曾聞老農言,則庚戌之豐,以節晩之雨云矣。今日之雨,亦非太晩也。進湯劑,上進御訖。允協等,診候退奏曰,三部沈微,胃脈亦不實矣。仁孫曰,請以提調,監煎更待。上曰,依爲之。內局退,次對畢,提調更進湯劑。上進御訖,遂以次退出。
甲午五月二十五日巳時,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,行司直具善復,行漢城判尹李景祜,行司直具善行·鄭弘淳,行刑曹判書韓光會,行司直朴相德·徐命膺·李章吾,行副司直趙重晦,兵曹判書閔百興,行副司直洪樂性,左參贊趙曮,戶曹判書具允鈺,禮曹判書李翼元,行副司直尹東暹·鄭存謙,吏曹判書李潭,行副司直李潤成,漢城判尹金應淳,行副司直尹泰淵,同知中樞府事尹得養,吏曹參判金鍾正,戶曹參判鄭尙淳,行副司直洪趾海·權噵·金相翊·李瀰,工曹參議尹養厚,大司憲趙宗鉉,大司諫李,副應敎洪相簡,左副承旨鄭好仁,假注書姜忱,事變假注書金應麟,記事官洪國榮·曺遠振,以次進伏訖。三大臣進前問候,上曰,今始聞雨聲矣。三相曰,今日得雨,寔由聖心之孚格矣。上曰,非予之功,乃是上天攸賜。昨日還宮之後,終宵不睡矣,自今日庶有大霈之望矣。相福曰,莫非聖上至誠攸格,而大霈有望,不勝萬幸矣。尙喆曰,誠心上格,蒼穹感應,自今日始有霈然之望,而節序尙爲不晩,民事萬幸,臣等不勝區區歡抃之忱矣。仁孫曰,今日甘霈,自聖上方寸之中,而節序且不晩,今年與庚戌同豐之語,將驗矣,臣等不勝欣抃矣。上曰,去夜事,可謂駭擧矣。三相曰,莫非臣等之罪,聖上處分,萬萬至當矣。上曰,往事勿說。仁孫曰,臣等,曾與左相,有所酬酢,而顧今不可無飾喜之道,適値聖心焦悶之時,至今不敢開端,亦莫非臣等之罪。翼元進前曰,聖心孚格,大霈旣下,伏願依例復膳,以副群下之請。上曰,是豈仰答天心之道也?秋成前勿言。相福曰,當初下敎,旣以得雨爲期,應天之道,宜賜允從矣。尙喆曰,得霈之後,復膳一節,禮堂所當草記,而今適登筵,故如是仰請,亟回聖心,允從,宜矣。仁孫曰,今番減膳,旣非常例,而得霈之後,禮堂旣達,允許,宜矣。上曰,其止之。上曰,原任大臣入侍。出榻敎注書金應麟承命出來,引領敦寧金陽澤,領府事韓翼謩,判府事李溵·李思觀入侍,進前問候。上曰,一樣矣。陽澤曰,上天俯監,大霈爰下,臣民慶抃,曷有其已?臣之此言,極爲惶悚,而昨日下敎,固所甘心矣。上曰,卿等遞罷,旣爲過當,而況韓領府事,未及謝恩,而同被其罰矣。仍下敎曰,韓領府事爲扈衛大將。出傳敎相福曰,此禮曹粘目,而因東萊府使李潭遂狀啓,裁判差倭,以公作米年限請退事出來,勿論所幹之何事,雖有接待之例,事係邊情,請令廟堂稟處矣。差倭旣已出來,姑許依例接待,而至於公作米退限,一時特恩,不可視爲應行,每每請退,另加責諭,卽速還送之意,分付,何如?上曰,依爲之。出擧條相福曰,日前有說書沈滯中一二人,日後臣等入侍以奏疎通之命矣。旣因特敎疎通,則當以通淸次第,趙元喆·趙載偉二人爲最久云,此二人,先爲出六,何如?上曰,依爲之。出擧條相福曰,今此雨澤,諸道必將周洽,而畿甸最被暵乾之餘,民事萬萬多幸。但得雨之後,或不無無農牛·無農糧·力不逮,而不免過時患,此則責在道臣守令,更爲各別董飭,無或愆期之意,分付畿營,何如?上曰,依爲之。出擧條允鈺曰,本曹一年頒祿放料,恒式應下之米,乃爲九萬六千石零,此外貢價及諸般用下,亦不下二萬餘石,而昨年收租大縮,僅爲八萬六千石。雖幸無事齊到,塗抹分排,不過爲歲前之用,明年正月,則以惠廳每年應劃送庚辰作米八千石,推移取用,而新捧前兩朔所用二萬石米,他無變通之道。在前如此之時,南北漢江都軍餉米及三南軍作米,自廟堂,多有區劃之例,故敢此仰達,下詢大臣處之,何如?上曰,大臣之意,何如?相福曰,戶曹已有關西米錢,請得作爲封椿者,似可推移用之矣。允鈺曰,前判書徐命膺所請得關西米,果爲一萬石,而此則乃是田米,不可用之於料祿貢價之上下,必得大米,然後方可補用。三南軍作米及南北漢軍餉米,限二萬石,量宜區劃,以爲及時船運之地爲好。尙喆曰,前度支所請得者,自當補用於來頭經費,而地部需用,若是苟艱,三南軍作米中,量宜區劃,如是而猶有不足者,則徐徐更議,恐未晩矣。仁孫曰,都民契活,專靠於貢價米,今若以米推移於頒祿,而只以錢木上下,則都民似難支堪。頒祿如不足,則廟堂,雖別般區劃,貢價米則決不可着手矣。相福曰,然則軍作米一萬石,分排三南,許劃,何如?上曰,依爲之。出擧條上曰,藥房提調,持湯劑更爲入侍。出榻敎大司憲趙宗鉉啓曰,風憲之長,責任自別,非臣賤劣所可堪承,而適値悶旱憂勤之時,冒沒出肅,仍登賓筵,而第三日三司削職之命,雖有安徐之敎,臺闍體例,異於庶僚,旣遽還仍,元無其例,揆以臺體,何可一刻仍冒於職次乎?請命遞斥臣職。上曰,所辭過矣,勿辭。左副承旨鄭好仁曰,大司憲趙宗鉉,再啓煩瀆,退待物論矣。上曰,知道。出擧條大司諫李啓曰,請還寢殺獄罪人河必雄·印信僞造罪人宋興三減律定配之命,依律處斷。上曰,勿煩。出擧條措辭見上又啓曰,當此悶旱之時,責躬之敎,求言之旨,至誠惻怛,凡在臣僚,孰不欽承聖意,而如臣之空疏蔑劣者,猥當言地,初登筵席,亦未能進一言贊一事,以副我聖上救助之至意,滿心惶愧,無地自容,而此時職在三司者,未聞有應旨之人,臣實慨然,請不言三司,一倂罷職。上曰,依啓。出擧條又啓曰,人才之積滯,莫如近日,名以文官,千有餘人,而至若草野寒疎者,皆愚不肖而退去乎?日月無偏照,雨露不擇地,則國家用人之方,固當惟才是次,而蓋其京外有別,取舍不公,抱紅牌老死牖下,比比有之,其冤鬱之氣,足以上干天和。朱子以人才積滯,比於山川鬱結,顧今致旱之端,安知不由於此乎?救災之道,宜無所不用其極,而我聖上,夙夜憂勤,備盡修省之方,今此甘霈,亶由方寸之內,此際尤宜益懋實政,求孚休祥,而人才之疎通,亦爲今日之急先務也。請亟命選部,凡疎逖之積年沈滯者,勿拘顔私,次次甄用,以爲應天之實焉。上曰,所啓誠是,依啓。出擧條仍命諸臣退出。
甲午二十五日申時,上御集慶堂。藥房入診入侍時,都提調元仁孫,提調洪麟漢,副提調具㢞,記事官宋景煥·洪國榮·曺遠振,醫官慶絢,以次進伏訖。上曰,今日雨,可謂沛然矣。仁孫曰,雨雨祈祈則浸灌滋潤,雖高燥之地,無不饒洽,今日雨,眞所謂甘霔矣。麟漢曰,臣出入禁闥數十年,未見如此之沛然矣。進湯劑,上進御訖。上曰,頃者下敎宣傳官,分揀,令仍任。出傳敎上曰,晝前其雖料表,惟望快浹,於今誠足矣。蒼蒼,若是眷佑吾民,暮年其宜仰謝,獻官以下已施賞,先農壇報謝祭文製下,明日受香當祗迎,凡諸等節,其皆依前。出傳敎因製下祭文,命賤臣屬香室正書。又命禮房承旨,進省記入直。仁孫請以提調監煎更待。上曰,依爲之。仁孫曰,臣曹有仰陳矣。減膳之敎,實出於我聖上對越之誠,修省之方,故有所奉承,而悶迫則何嘗少弛?今則滂沱之澤,有年可期,天之眷佑至大矣。復膳之節,及今爲之,亦以仰答天心,俯副群情。殿下亦有得雨後,卽爲復膳之敎,王言,信如四時,此臣所以不必瀆擾而請矣。上曰,今日之雨,可謂偶然,何以歸之於感應之事乎?仁孫曰,臣之仰達,非但今日,明日亦以此爭之矣。命書傳敎曰,受神之賜,仰答奚滯?雖然,古人云毋以得雨而解心,此正今日,其雖仰答,何敢肆然?其後兩次減膳,冬至方物·物膳,政府·六曹物膳停封之命,特寢。提調更進湯劑。上進御訖,命㢞讀奏各道雨澤狀聞後,仁孫起伏曰,昨日疏決,體昔年欽恤之道,法堯舜好生之德,臣不勝欽頌慶忭矣。然旣是非常之事,則非常之擧,不可再爲,此後則愼無赦,是臣之望也。上曰,然矣。唐太宗,假仁借義,雖有一時之效,太宗何足法也?卿言果是矣。遂以次退出。
上在慶熙宮。停常參經筵。
藥房都提調元仁孫,提調洪麟漢,副提調具㢞啓曰,旱餘甘霈,得自方寸,上寬九重之憂,下慰三農之望。伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。徹宵甘霈,水標過六尺,雲觀近五寸,吾民庶幾。氣則一樣,祗迎入來後入侍。
中宮殿·惠嬪宮,藥房口傳問安。答曰,知道。
傳于鄭好仁曰,禮房承旨,更詣先農壇,設油遮日後來奏。
又傳于鄭好仁曰,內局入侍,領左相同爲入侍。
傳于韓光綮曰,禮房承旨同爲入侍。
以備忘記,傳于鄭好仁曰,今番甘霈,誠是料表,以一代萬,心悶旱,心雖紓,豈特此也?百五十年繼述乎?昔八十一歲,於予得矣。爲予問於諸扁鵲,此湯果有功?三日十二貼,人蔘幾兩幾錢,氣若是益苶,予自知予自知,其何效其何效?
以備忘記,傳于具㢞曰,雖祈雨莫重處宜設,況報復乎?此官吏心,令君莫知,君心然也。聞涉寒心,命承宣臥乘轎處,待承宣皆坐,於予誠淺而然也。旣謂仰謝,昨日御供物膳下敎,皆安徐。
備忘記,於今雖足,今日此擧,卽仰占眷涼德眷生民也。祗迎後望左,良久漠然,望社霎時,其雨霏微,於長樂亦然,於慶善亦然,興明門內瞻南郊,下轎良久亦然,回來隆殿南楹。嗚呼,庚子後初躡此,仍於月臺,良久雖少勝,已仰知已仰知。嗚呼,今日爲民,已占若是丁寧,相臣·禮官,孰敢復請?須看昨日下敎特寢,此心已判矣。
傳于鄭好仁曰,內局入侍。
以備忘記,傳于金思穆曰,李景聃,豈特猾宦?能臣奸雄兼者,令內府永付。
傳于韓光䋜曰,萬萬可駭,李景聃,竝與其子鳳興,逐鄕里。
傳于具㢞曰,方當蕩滌之時,中官李景聃·鳳興下敎,竝安徐。
金思穆,以兵曹言啓曰,今五月二十四日,前宣傳官宋啓休,自興化西挾門入來,鳴申聞鼓。依定式,下該曹推問,而係是朝官,令攸司,稟處,何如?傳曰,允。令金吾捧供,今日以奏。
金思穆,以漢城府言啓曰,依傳敎,李景聃竝與其子鳳興,逐鄕里之意,敢啓。傳曰,知道。
以備忘記,傳于鄭好仁曰,雖祈雨時,達夜奉安處,皆設油遮日,況於今莫設云,其官員,永付籤,其下人,爲陽川沙工。
金思穆,以義禁府言啓曰,因兵曹啓辭,前宣傳官宋啓休,令金吾捧供以奏事,命下矣。宋啓休,今方待命於本府,卽爲拿囚之意,敢啓。傳曰,知道。
金思穆啓曰,判義禁具善復,同義禁宋淳明·趙德成,持擊鼓罪人宋啓休供辭,依下敎來待矣。
傳于金思穆曰,金吾堂上·內局同爲入侍。
洪述海,以御營廳·一二所巡廳·左右捕廳之言啓曰,去夜犯夜人,無所捉之意,敢啓。傳曰,知道。
行判中樞府事李溵箚曰,伏以我聖上雲漢之憂,靡不用極,積誠所格,天心克孚,惟玆方千甘霈之降,乃在五夜臨門之際,洋洋滂沱,與解澤而旁流,感應之理,捷於影響,臣昨隨諸大臣登筵,仰瞻玉色之有喜,竊不勝其頌祝歡忭,不意錫馬之典,遽及於臣身,臣誠滿心惶惑,不知所以自措也。臣雖受命農壇,而奠珪之夜,乍看同雲,禮成之日,旋又杲陽,自愧微誠之莫孚,未寬九重之殷憂,而聖心益篤於對越,大霈逈出於尋常,今玆之雨,實得之聖人之方寸,是何便蕃之賚,有若償臣之勞者然?罔功濫賞,眞臣之謂也。有靦面目,誠不敢昧然祗受,略具短箚,仰暴微懇。伏願聖明,亟收成命,以重賞典,以安私分,千萬幸甚。取進止。答曰,省箚具悉卿懇。今者賞典,非爲卿也,仰謝眷佑,卿須安心勿辭,領受焉。仍傳曰,遣史官傳諭。
甲午五月十六日辰時,上詣延和門外。香祗迎入侍時,行都承旨具㢞,左承旨吳載純,右承旨趙英鎭,左副承旨鄭好仁,右副承旨洪述海,同副承旨金思穆,記事官宋景煥·南鶴聞·洪國榮·曺遠振,以次侍立訖。上具翼善冠·袞龍袍,乘輿出通陽門,仍詣延和門外降輿,就板位祗迎訖,命英鎭奉審先農壇以來。上仍爲俯伏移時,藥房都提調元仁孫,提調洪麟漢進伏曰,領左相皆來待矣。命入侍。領議政金相福,左議政金尙喆進伏。上曰,雨事,何如?相福曰,雨已洽足云,而尙多雨意矣。今日甚陰濕,而久爲露伏,下情悶迫矣。王世孫侍坐,上曰,中官輩走傳,故汝出來矣。相福等齊聲奏曰,日維陰濕,速爲還內,臣等之望也。上曰,卿等所請之事,勿復爲之,可也。相福等曰,聖心何如是過用乎?早早還內,好矣。上曰,予行親往石塢,以觀農形,而軍兵不可不念,故不爲之矣。尙喆曰,今番雨澤,實宗杜之慶也。上笑曰,此亦可賀乎。尙喆曰,聖心焦迫之餘,得此甘霈,豈不爲賀乎?上曰,卿等雖請之,予豈受之乎?上乘輿遂還內,諸臣以次退出。
甲午五月二十六日午時,上御集慶堂。藥房入診,領左相·禮房承旨同爲入侍時,都提調元仁孫,提調洪麟漢,副提調具㢞,記事官宋景煥·洪國榮·曺遠振,領議政金相福,左議政金尙喆,右承旨趙英鎭,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,勞動之餘,聖體,若何?上曰,一樣矣。寢睡·水刺,亦何如?上曰,亦一樣矣。上曰,禮房入來乎?㢞曰,然矣。英鎭進前,上曰,往先農壇,設油遮日而來乎?對曰,臣承命再往,則設之久矣。初以不設仰稟者,臣不勝泛看疎忽之罪也。上曰,疎忽固非異事。命書傳敎曰,聞禮房所奏,萬萬爲駭,下敎更令奉審,今聞其前果設云,若此則承旨所奏,可謂率爾。當該承旨遞差,典設司官吏下敎,卽爲特寢,承旨下敎,代前承旨韓光綮爲承旨,牌招察任,房順房。又命書傳敎曰,言可用則用,不可則置,卽古人之言,而況悶旱求助之時乎?此亦仰聞于昔。靜臥思之,近者人皆媕娿之中,李有喆,其能應旨,其勉君者卽二件,而言正切實,非一時浮文。且予雖漠然,聞相臣所奏,卽特擢者,其亦惓惓愛君之誠而然也。至於安載圭事,予亦曰豈純然公心,而予曰去食去兵,人無信不立,此豈比桐葉?故有此命,其時入侍兩司,心雖拂鬱,莫敢請。至於都憲之勉戒,予尙誦矣。李有喆道理若此,旣許袞闕,必曰載圭若此,誠殿下辱之也。初已過矣,何言桐葉云?可謂萬古直臣,而於資請,此使其君,故歸無信之科,此猶不審而然。渠非臺臣,若曰此等希覬之類,當此悶旱,宜先嚴處云,則亦見慷慨之心,而渠非刑官,亦非臺臣,則何敢邊遠定配四字,定律名而請焉乎?故旣有萬萬過中之敎,而靜而思之,關係國體,不可不處,而噫,旣已應旨,則其何過乎?初意欲爲永刊仕板,爲今世惜鳥卵之意,李有喆亟施不敍之典,勿復檢擬於臺望。仁孫曰,觀日勢則姑未開霽,大抵欲雨之徵久矣,卒難快晴矣。上曰,今雖如此,安知來月之不旱也?仁孫曰,驗去冬之雪,則知來月之雨矣。且聞鄕人之言,則今年多豐徵云矣。上曰,農夫之言,何足信也?仁孫曰,耕當問奴,孔聖亦云,吾不如老農,農理,農夫知之矣。進湯劑,上進御訖。泰輿等診候退奏曰,三部調均,胃脈顯勝矣。仁孫請以提調,監煎更待。上曰,依爲之。命書李判府溵箚批。相福曰,向者悶旱時,聖上減膳之敎,出於對越之誠,修省之方,故臣等有所悶迫,而不敢仰陳矣。今則賴天之佑,果得甘霈,宜有報謝之道,而報謝之道,復膳爲第一件事矣。尙喆曰,悶旱則減膳,旣雨則復膳,豈非順天之道乎?且人君減膳,未有十日,不當減而減之,非所謂減膳也。㢞奏各道漕運與雨澤狀聞後,提調更進湯劑,上進御訖。上曰,典籍姜忱,主簿朴信圭入侍。出榻敎姜忱進伏,上問職姓名後,命退去。朴信圭進伏,上問職姓名後,命書傳敎曰,噫,暮年見故靈城孫,而以視昏,莫知其相,心用悵然。嗚呼,今見此,豈無表意?令該曹。特給紙筆墨,以助試具。命退去。上曰,詣臺臺臣入侍。出榻敎掌令宋述孫進伏曰,請還寢罪人張光碩減律定配之命,依前下敎擧行。措辭見上上曰,勿煩。述孫又啓曰,新除授掌令李得華,時在京畿抱川地,持平朴天衡,時在慶尙道善山地,司諫院獻納李福徽,時在京畿坡州地,正言韓光暹,時在忠淸道洪州地,請竝斯速乘馹上來事,下諭。上曰,依啓。出擧條命退出,遂以次退出。
甲午五月二十六日戌時,上御集慶堂。藥房入診,金吾三堂同爲入侍時,都提調元仁孫,提調洪麟漢,副提調具㢞,記事官宋景煥·洪國榮·曺遠振,判義禁具善復,同義禁宋淳明·趙德成,醫官方泰輿,以次進伏訖。奉進湯劑,上進御訖。仁孫曰,明日依例以待矣,請退。上曰,有議決事,都提調姑爲止之,可也。提調先退,㢞奏各道雨澤狀聞後,善復·淳明·德成,奏宋廉孫文案。上曰,其子爲宣傳官,則乃是士族,何以亡匿耶?仁孫曰,本事聞之,則初非亡匿也,自本官無推捉之事云矣。善復曰,全州場巖宋姓,自是士族而盤居,其子啓休,亦宣傳官,則其父焉往?聞廉孫,適其時爲見其子而上京云矣。上曰,然則與安鼎大所啓本事,大異矣。仍命本道査覈下敎。又以啓休直放,前營將趙心泰懸註調用事,下敎。命退出,諸臣以次退出。
上在慶熙宮。停常參·經筵。
藥房都提調臣元仁孫,提調臣洪麟漢,副提調臣具㢞啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。甘霈已洽,氣亦一樣,待敎入侍。中宮殿·惠嬪宮,藥房口傳問安。答曰,知道。
傳于洪述海曰,內局入侍,時任同爲入侍,該堂來,卽同入。
傳于李復祥曰,左右捕將,持文書來待。
傳于韓光䋜曰,內局入侍,畿伯·左右捕將同爲入侍。
傳于韓光綮曰,欲知雨澤,畿伯入侍,畿甸囚徒案持入。
傳于李復祥曰,臺臣·內局同爲入侍。
以備忘記,傳于洪述海曰,爲予言於海東諸君子,豐亨心其皆抑,今年必書大有年,悶予謂諸扁鵲,脈果勝?氣益苶,八十一然也。爾輩何敢矜?予知深,宜皆靜。予已見,湯何功?一則支撑,一則冥然。諸君子宜睡醒,諸扁鵲皆含縮。鍊戎在北,文昭咫尺。
以備忘記,傳于洪述海曰,何對形,先察影,雖八旬,予聞昔。初命得霈,其旱特甚,再命三命,古豈有乎?若此後,何初命?今霈然,誠料表,曰得雨,心蕩然。須見疇昔猶寸,入中門先大門,予聞古,何敢歟?若是撓,將復旱,今用心,宜悚然。今者旱,由豐亨,若復請,有鍊戎。御製中,猶遺此,特書下,咸知悉。
又以備忘記,傳于洪述海曰,八旬人君,擧措其宜正大光明,豈忍庸庸碌碌?豈特此也?意在追慕然也。
以備忘記,傳于李復祥曰,比諸唐宗,心猶歉然,其況昔年,亦曰洞開,豈曰報政府?此類亦酌處,究其本,卽人乎?卽主也。其雖夥然,效當登年。豈特此乎?繼述癸亥十月前,當開囹圄,時任三相·該曹堂,持文案入侍。
以備忘記,傳于洪述海曰,若問干支,今日,卽予封爵年,明日,昔年封嬪年。噫,憶戊戌庚子,逢今月憶庚辰,將逢此干支,予懷千萬,明當展拜。嗚呼,封爵同年,先展拜後回時,當自內奠酌寧嬪房。展拜時隨駕,只備堂隨禮,世孫當隨駕同禮,挾輦軍六十名,挾輿軍二十名內入直,世孫同牌隨駕,前後廂軍六十名,外入直,只備堂入直,禁軍隨駕,儀注·時刻單子,留營·留陣皆安徐,待下敎,只入正時。噫,大臣·禮官皆含默,爲此,然後昔命當皆寢矣。
洪述海,以弘文館言啓曰,新除授副校理洪秀輔,時在江原道原州地,經筵入番事緊,請斯速乘馹上來事,下諭,校理李顯永,自鄕上來云,卽爲牌招察任,何如?傳曰,允。
具㢞,以吏曹言啓曰,成均館學諭李迪喆,受由過限未上來,依例罷職,何如?傳曰,允。
具㢞,又以吏曹言啓曰,新除授司䆃寺僉正任聖周,除拜後,過限未肅拜,依例改差,何如?傳曰,允。
注書宋景煥特遞,代以崔烜爲假注書。
李復祥,以刑曹言啓曰,罪人金奉大特減一律定配事,命下矣。依傳敎,罪人金奉大,忠淸道庇仁縣定配所,卽爲發配之意,敢啓。傳曰,知道。
金思穆,以訓鍊都監·一二所巡廳·左右捕廳言啓曰,去夜犯夜人,無所捉之意敢啓。傳曰,知道。
右承旨鄭好仁疏曰,伏以臣卽伏見司諫金瑞應所啓,則再昨次對時,以諫長之不爲請牌,謂之無時肅拜,至有當該承旨請推之擧,臣於是,伏不勝瞿然之至。槪賓對有命,則兩司長官,自是應參之員,而自前亦有申飭之規,故臣以伊日該房,不過循例而行矣。今者臺評如是峻發,不審之失,無以自逃,其何敢晏然冒據,自同無故之人哉?玆敢略陳短章,仰瀆崇聽。伏乞聖明,俯賜諒察,亟削臣職,以復臺議,千萬幸甚。臣無任屛營祈懇之至,謹昧死以聞。批答出傳敎
司書李會遂疏曰,伏以聖衷上孚,甘霈下洽,朝野相慶,歡忭惟均。仍伏念臣之自玉署,移拜春坊,未浹一旬矣。適當我聖上悶旱之時,求言之旨,丁寧懇惻,而臣不能出一言論一事,以副求助之聖意,臣旣迹忝論思,其所溺職,不待人言,臣自知愧矣。迺者諫啓果出,請罷不言三司而蒙允,臣亦伊時三司中一人,則何可誘之以職名之已改,而倖免乎?揆以事理,所當同被其罰,而喉司不諒,區別於現告之中,臣實未曉也。今若幸其獨逭,不知所以自處,則此豈理也哉?玆敢露章自引,仰于宸嚴,瀆擾之罪,尤無所逃。抑臣又有情私之懇迫者,臣母宿病之外,又添毒感,頭眩膈痞,委頓床笫,食飮全却,藥餌罔效,臣方左右扶將,實無離捨之望,而僚員又以番次之苟簡,促臣替直,臣之去就,轉益狼狽。伏乞聖慈,俯垂憐察,亟削臣職,仍治臣罪,以懲含默,以便救護,公私不勝萬幸。答啓字
甲午五月二十七日辰時,上御集慶堂。藥房入診,領左相同爲入侍時,都提調元仁孫,提調洪麟漢,副提調具㢞,記事官宋景煥·洪國榮·曺遠振,領議政金相福,左議政金尙喆,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫日,夜間聖體,若何?上曰,一樣矣。寢睡·水刺,亦何如?上曰,亦一樣矣。中宮殿氣候,如何?上曰,一樣矣。王世孫氣候,何如?上曰,一樣矣。進湯劑,上進御訖。泰輿等診候退奏曰,三部調均,胃脈勝矣。仁孫請以提調,監煎更待。上曰,依爲之。上曰,當該承傳色,越捧三等。出傳敎命秋堂持文案入侍。臣景煥承命出去,其間說話,未及盡錄。相福曰,臣等,知自明日,當復膳矣。上曰,固知卿等之必請,而民事未可預料,則止之,可也。上曰,今番雨,苗果勃然耶?諸大臣曰,然矣。上曰,何間能勃然耶?諸大臣曰,雨澤之潤物然矣。秋堂韓光會·尹得聖,持金奉大文案入奏。上曰,予意洞開囹圄矣。尙喆曰,箕子八條中,三章爲第一,漢高之事,亦其遺法也。今番疏決,出於大聖人一大處分,而不知爲幾百年一次矣。非常之事,在下者不敢以決行仰奏矣。仁孫曰,臣亦以非常之事,不可再擧,已仰達矣。命書傳敎曰,古人云願察其影,噫,豈特其影?今年亢旱,萬古初見,至有此擧,而昨日右相所奏,已深歎,今日左相亦然,而頃者銅闈時已下敎,雖矯制,一汲黯可也,二汲黯不可,況此乎?噫,五十年臨御,年八十一歲,値此亢旱,靡不用極,而甘霈愈邈,嗚呼,敢用百五十年癸亥故事,雖爲此言之,唐宗放朞年,而予則三日,其意可見,而豈特此也?嗚呼,一百五十年內,繼述昔年事,豈云千萬?此誠萬萬料表,若此而數人其若復囚,是豈繼述?卽此冞切用心,資政丁閣,口奏詣舊邸,不敢便臥房中,亦此也。靜以思之,不覺掩窓回來,召大臣,令承宣以寫,夜深臨門,意蓋此也。今年則其亦千萬料表,雖後嗣王,焉敢快意引用?若有皐陶之臣,諫諍之官,豈可循例奉承乎?今番可謂若夫子之前未有夫子,夫子之後亦未有夫子者也。雖然其中,偶然有承款者,故命取讀殺人啓疑,此則只得一夕暇,其雖霈然,終不若昔。噫,豈特此也?今者此擧,非予也,卽揄揚盛德於百五十年者。昔則囹圄洞開,而於今惜乎一人復囚,豈曰洞開?靜以思之,其雖遲晩者,啓覆亦有酌處者,且聞旣下敎,非人也,卽酒也。今日大臣·該堂入侍,意蓋此也。果若此,其宜酌處,誠難仍放,待啓覆復囚。嗟哉,囹圄,數日將洞開,噫,昔年洞開之後,宜必有囚者,而於今可似快追昔年故也。今日復令讀之,噫三覆舊囚,卽情法參恕者,今日雖啓覆,其可酌處,被刺者·殺人者,年皆立年內,此徒非鬪開也,只因一酒而然也。且以遲晩招問之刺,見殞命亦㤼,可見雖醉中,亦有秉彝之心而然,雖非此時,其若情法參恕,捨此誰先?雖然其不遲晩,與他囚特放,何辨皁白,而亦莫知癸亥年,亦有此等者。同放者其情可恕,被殺者宜願遲晩,六年尙今滯囚,年過三十,亦非偶然。用鬪歐殺律者,予心雖在,亦若三日定啓,今日旣處分,來頭必將依律。予則凡於擬律二字雖輕,下敎其皆果若予心,今此處分,於渠可謂再生,特減一律定配,毋過其時。吁嗟,囹圄,百五十年,能體癸亥年,今夕前洞開囹圄。噫,八十一歲,自此以後,暮年處分,今朝已諭,可謂正大光明也。噫,今者此擧,百五十年再也。噫,殺人被囚者,今夕雖有,非予也。其他宜飭,秋成間用牌,一切嚴禁。又命書傳敎曰,今聞故護軍李翊臣,自曾孫至五代孫正多,令承文院資用,其奉祀孫李棡,書名以入。予當自內書役召用,政院書入,中官捧置以待。相福曰,趙榮順處分時,命入其帳籍,墨抹其父之贈職,旣已放釋,則宜有分揀之道矣。上曰,然矣,予忘之矣。命書傳敎曰,予莫量,今聞相臣所奏,噫,不及其嗣,況其父乎?趙謙彬贈職墨削下敎,分揀。提調更進湯劑,上進御訖,諸大臣先退。又命書傳敎曰,殺人償命,漢高三章,刑人殺人,關係莫重,豈於一守令,不爲錄啓,連爲刑推?畿甸,傳所謂邦畿千里,故畿伯入侍之命,意蓋此也。今聞安城,有七十餘次者,而尙未錄啓,非審其刑之意,道臣守令,其宜申飭,而以三令五申之意,付諸令前而參酌。金竹億,依例錄啓,此後初刑訊時,必也審愼,旣刑訊後。嗚呼邦畿千里之民,九重之君,其何漠然?金竹億,前有一二次者,道臣與當該推官,爛漫商確,可疑者狀聞,不然,此後雖一次,載於錄啓事,分付道臣。此無他,若微一日三次,則有問備事,故欲免乎此,若此良可駭也,一體嚴飭。又命書傳敎曰,秋曹旣處分,捕廳一也,故今日召捕將,意蓋此也。果有御寶僞造二人,而大抵此等事,予則其疑者多,今聞所奏,多得贓物難拔云,而雖然秋曹初放中,亦有此類,曹廳雖賣,其事一也。王者處分,豈可賣也?適値今番元犯二人,紹介京中人,旣不承款於該曹,竝特爲減律,海島爲奴,其買者,乘慾見欺者,竝勿論,外方有追捉人云,竝分揀事,令捕廳卽爲分付。又命書傳敎曰,噫,寫字官李翊臣,卽昔年授圖書者,故東平尉於寫字官,必用此,予則在邸時在洞內,故用李海龍孫李春華。其後問海昌尉寫宗親府朝房習字,用金國豹·李翊臣孫,未遑,非特未遑,連爲自內待令,故亦不能,於今莫知其誰。此亦追纂惕然之一端,其孫今有幾人,其令問奏。又命書傳敎曰,嗚呼,今月何月?悶旱中追慕萬倍,於今只有明日。嗚呼,來月初逢八日,追憶庚子,予懷曷極?況追思永慕堂,八十一歲,心何堪乎?事當前一日詣昌德,而氣誠難,此已下敎乎,其亦莫量。初八日晨朝詣昌德,當展禮而來,世孫祗迎,只備堂隨駕,儀注·留營·留陣安徐,挾輦挾輿軍·前後廂軍,皆依明日事,禮兵房知悉。又命書傳敎曰,初則存國體,明日只隨駕,備堂隨禮,初六日在近,其時無此禮,今何爲也?況自內行禮,備堂隨禮安徐。㢞持復膳草記,還納而起伏曰,不賜知道批之前,決不敢持出矣。上笑而無發落,遂退出。
甲午五月二十七日申時,上御集慶堂。藥房入診入侍時,都提調元仁孫,提調洪麟漢,副提調具㢞,記事官宋景煥·洪國榮·曺遠振,醫官方泰輿,以次進伏訖。奉進湯劑,上進御訖,兩提調退去。上曰,詣臺臺臣入侍。司諫金瑞應進伏曰,請還寢殺獄罪人河必雄·印信僞造罪人宋興三減律定配之命,依律處斷。措辭見上上曰,勿煩。瑞應起伏曰,聖人聽言之道,可用則用之,不可用則不用而已,不宜輕加摧折,以塞求諫之路也。日前悶旱求言之下,前司直李有喆,迺於衆默之中,能進應旨之疏,其志固可尙也。今因一言之疎率,遽下十行之嚴敎,旣使之言,從而罪之,恐有欠於大聖人容受之量,而亦非所以開不諱之道也。請還收前司直李有喆不敍勿復檢擬之命。上曰,可用則用,不可則置,予雖衰,此意知也,而李有喆,無隱而陳,其雖是也,非有司非臺臣,而律名以請,於今初聞,其在嚴國體杜後弊之道,不可泯默,故下敎,而旣示予意,所請,臺體,依啓。瑞應起伏曰,日昨賓對,出於悶旱求助之聖意,新除諫長,若於拜辭肅拜,則可以循例進參,而至於日晩之後,若無特敎與牌招,則不得爲無時肅拜,朝體則然,故凡於次對命下之時,如有未肅拜臺諫,則請牌入侍,乃是喉院之責。不爲請牌,自下催促,捧入無時肅單,事涉矇然,不可無飭,請伊日該房承旨推考。上曰,所請得體,依啓。瑞應起伏曰,近來恬嬉成風,忨愒度日。試以軍門事言之,月三操習施賞罰,蓋所以練技藝備不虞之意,而訓局之寢而不行,殆過五六年之久,新入之卒,殊不知旂旌金革之爲何物,坐作擊刺之爲何事,此已萬萬寒心。又況中旬之試藝陞料,尤係激勸之政,惠廳添料木劃給之數,固自不少,多年廢閣,一無試射之擧,部曲失望,徒御解體,在國家詰戎政之道,不可無警責,請訓鍊大將李章吾,從重推考,月三操習·中旬試射,依例擧行事,另加嚴飭。上曰,以予則莫知,今聞所啓,誠甚切實,依啓。瑞應退去。出擧條命書傳敎曰,今日臺臣新職,俱皆得體,而律亦不過中。噫,今予益衰,且當悶旱,亦未照檢,今因臺職,乃覺其不請牌無時捧單,承旨果不察。臺臣雖不竝提於薇垣長,新入臺地,其亦擧職,而於此事,臺臣則以長官,雖不竝論,違體則違體,當今自强之時,豈可泛忽?承旨·薇垣長?竝遞差,此章給之。動駕在近,參議李復祥爲承旨,牌招察任,房順房。參議有闕,代前承旨李致中除授,一體牌招察任。又命書傳敎曰,左史記動,右史記言,其況注書一人兼焉,可不重歟?凡于史記,恒日許多說話,何若是詳記,心常訝之,而頃年南泰溫爲注書時,擧條詳備,故特爲賜弓。其時趙豐原,何以見美?況堂后實官,事體莫重,而數句下敎,非特聽瑩,咫尺誤書者多,若此而暮年何事修擧?況非今斯今,此亦人君奬飭之意,今日當該注書特遞。臣景煥免出,此後說話,不得盡錄。
甲午五月二十七日酉時,上御集慶堂。畿伯·捕將同爲入侍時,行都承旨具㢞,記事官南鶴聞·洪國榮·曺遠振,京畿監司金載順,右邊捕將趙,以次進伏訖。上下詢曰,鄕人何以捉得乎?對曰,捕廳校卒,下往湖南捉來矣。趙先退。命金載順進前,命讀囚徒案。上曰,六百次刑訊人有之,以此觀之,京中麥浪矣。安城郡守誰也?載順曰,金復根也,應淳之姪矣。上曰,今番之雨,何如?載順曰,大霈矣。上曰,兩麥,何如?載順曰,初則無可觀矣,今則連得雨澤,不至失種,古或有稍登處矣。上曰,比三南何如云乎?對曰,他處則比三南無減,而漢南獨被災矣。載順先退。上曰,兵議誰也?㢞曰,李復祥也。上曰,誰也?㢞曰,故相健命之孫也。上曰,曾經承旨乎?㢞曰,未及詳知矣。命書承旨除授傳敎。諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
大駕詣毓祥宮,入宮門後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
歷詣寧嬪房入宮門後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
大駕還宮後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
藥房口傳啓曰,鑾蹕夙戒,歷臨且多,玉體之勞動,殆至竟日,天氣之向熱,亦異他時,而常進之湯劑,尙未進一貼,其有妨於保嗇之節,當何如哉?回駕移時,日晷向夕,而尙無召接之命,憂悶之極,玆敢相率詣閤,冒罪煩籲。伏乞亟許持湯劑入侍,千萬顒祝,惶恐,敢啓。批答無
具㢞啓曰,今日動駕時,承旨不可不備員,而右副承旨李復祥,不爲仕進,卽爲牌招,何如?傳曰,允。
傳于金思穆曰,路由夜晝介,副輦安徐。
又傳于曰,諸司預備。
兵曹口傳政事,以李迪爲宣傳官。
傳于金思穆曰,吏房承旨入侍。
金思穆,以刑曹言啓曰,今因捕廳草記,御寶僞造罪人沈德舟等,海島爲奴事,命下矣。罪人沈德舟,全羅道扶安縣蝟島,金季宗,黃海道豐川府椒島,朴光采,長淵府白翎島,竝爲奴定配所,卽爲發配之意,敢啓。答曰,知道。
又以右邊捕盜廳言啓曰,依傳敎,本廳囚推御寶僞造罪人沈德舟·金季宗,京中紹介罪人朴光采等,移送刑曹,海島爲奴,僞科罪人孔啓垕·鄭性一·黃潤得·吳喜甲等,竝放送,未及捉來僞科罪人等分揀事,發關各該邑之意,敢啓。答曰,知道。
又以禁衛營·一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
甲午五月二十八日巳時,上詣毓祥宮。擧動入侍時,行都承旨具㢞,左承旨吳載純,右承旨洪述海,左副承旨金思穆,右副承旨韓光綮,記事官南鶴聞,假注書崔烜·記事官洪國榮·曺遠振,以次侍立訖。上具翼善冠·袞龍袍,乘輿出通陽門,仍詣延和門外降輿乘輦,仍詣毓祥宮,至下輦所,乘輿入宮門停輿,命書御製七言二句。上曰,今下御製,隨駕大臣·內局提調·承旨·儒臣翰注賡進。出傳敎又命書傳敎曰,今有雨意,雖下雨,旣得甘霈,隨駕三軍,依前定式,雨具自主,卽爲號令。出傳敎仍入宮內,過數時後還宮,乘輿出宮門,降輿乘輦。藥房請進湯劑,不允。以駕前鼓吹振作事,命龍虎營前排,拿入前後部典樂,下敎曰,八朔停吹,愚夫愚婦,皆能與知,而今此鼓吹,何爲而待令?誰令振作?典樂奏曰,二月陳賀後,更無莊樂之敎,而自前乘輦時,前後鼓吹,例爲待令,今番亦以輦輿動駕,故以依例待令之意,稟問于禮曹及政院而待令,旣爲待令,故振作矣。上命逐出典樂。上曰,禮判·禮房承旨,一倂遞差。出駕前下敎又命書傳敎曰,所重在焉,故莫量今番做錯,專由乎乘輦而然。此正無諸己而後非諸人者,今方自勉而已。禮判下敎安徐,該房承旨,宜稟而不稟,此等承旨,可謂惟允,此則依下敎。出駕前傳敎上曰,樂工輩過十字閣橋後,當輦行催促逐之。又以前批待令稽緩事,拿入敎鍊官,下敎後出送,仍歷臨寧嬪房而侍衛乘馬事,下敎。出駕前下敎上曰,中官金壽光,應敎子而不敎,復鼓吹前禮單,若此而不奏,記過,建明門待令。出傳敎上曰,當該禁喧右部都事,記過,待令。出駕前下敎仍詣寧嬪房洞口,命拿入考喧都事尹馹,下敎曰,俄者路上擊錚之聲,羅將輩眠於何處而不知乎?命考喧都事尹馹汰去。出駕前下敎命知入擊錚人姓名及所懷。宣傳官知來奏曰,楊州幼學具益謙,以戊申干連事云矣。上曰,萬萬駭然,鳴金人,該郞坐鍾樓,決杖一百以放。出駕前下敎上曰,宣傳官尹壽民汰去,今日差代。出駕前下敎上入寧嬪房宮內,命具㢞入侍,命書傳敎曰,今日臨此,予懷曷勝?金文行子若有職,陞敍調用,不然,懸註陞敍調用。昔年稱叔母,予已仰聞,其弟亦對門,予當臨視,領相其令入侍。兩庶子有職名乎?若無職,懸註調用。出傳敎仍詣靑平尉第,入臨于靑平尉祠堂,命領相金相福入侍。出榻敎又命沈翔雲入侍。出榻敎又命具㢞書傳敎曰,三庶子中,若有其孫作散者,懸註調用。出傳敎仍用脯鹽,酹于其祠堂,屢下感舊之敎。相福曰,曹有御筆,奉安于此家之大廳矣。上曰,今日此事,往牒有之乎?領相之心,亦當如何?對曰,不知所云矣。又命沈翔雲進前,有感舊之敎,仍又殿座大廳,命諸臣出外,移時後,乘輿還宮。諸臣陪至崇明門,問安後,以次退出。
上在慶熙宮。停常參·經筵。
藥房都提調元仁孫,提調洪麟漢,副提調具㢞啓曰,昨日展拜毓祥宮,克伸誠禮,仍又歷臨,抵暮回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢此問安,竝爲仰稟。答曰,知道。追憶昔年,予懷曷勝?於今其知只睡,豈曰陽世人?次對時同入。世孫氣候,亦一樣矣。
中宮殿·惠嬪宮,藥房口傳問安。答曰,知道。
傳于洪述海曰,明日次對,進定於今日。
洪述海啓曰,大臣·備局堂上,依下敎來待矣。傳曰,引見。
傳于洪述海曰,次對,內局同爲入侍。
又傳于曰,內局入侍。
洪述海啓曰,禮曹參判洪樂仁,除拜後過三日,不爲出肅,依定式,推考警責,仍卽牌招察任,何如?傳曰,允。
傳于吳載純曰,原任大臣入侍。
傳于洪述海曰,中官記過安徐。
洪述海,以弘文館言啓曰,新除授副校理申大升,時在慶尙道比安地,經筵入番事緊,請斯速乘馹上來事,下諭,副修撰洪相聖,自鄕上來云,卽爲牌招察任,何如?傳曰,允。
又以禮曹言啓曰,頃者減膳下敎中,得雨,踰三日後復膳事,命下矣。今得甘霈,已過三日,依傳敎,自明日復常膳封進之意,分付,何如?傳曰,允。
又以備邊司言啓曰,故定州牧使李得一,曾經承旨矣。返柩時,依法典,擔軍題給之意,分付所經各道,何如?傳曰,允。
金思穆,以刑曹言啓曰,擊錚人具益謙,令秋曹,鍾樓決杖一百以放事,命下矣。依傳敎,具益謙,鍾樓決杖一百以放之意,敢啓。傳曰,知道。
又以刑曹言啓曰,具益謙,嶺沿定配事,命下矣。依傳敎,罪人具益謙,慶尙道熊川縣定配所,卽爲發配之意,敢啓。傳曰,知道。
洪述海,以御營廳·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
禮曹判書李翼元上疏曰,伏以臣昨以前後部鼓吹待令事,至有該房承旨遞差之敎,竊不勝驚惶悚蹙之至。在前輦輿動駕時,鼓吹待令,卽典禮也。今春賀儀,依例樂作,而其後擧動,連以駕轎,故鼓吹之不設,已累月矣。臣愚死罪,徒知儀文之不可不備,莫體聖意之所在,迷騃冥行,自犯做錯之科,惶隘無地,不知措躬之所也。況該房承宣,緣臣誤着,至於特遞,論其罪犯,實在臣身,斷不可以乍遞旋仍,晏然仍冒於職次,玆敢疾聲哀籲於慈覆之下。伏乞俯賜鑑臨,亟削臣職名,仍治臣溺職之罪,千萬幸甚。傳于吳載純曰,禮判上疏給之。
甲午五月二十九日辰時,上御集慶堂。藥房入診入侍時,都提調元仁孫,提調洪麟漢,副提調具㢞,記事官南鶴聞·洪國榮·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·白文昌·康命徽,以次進伏訖。仁孫曰,勞動之餘,聖候,若何?上曰,一樣矣。寢睡·水刺之節,亦何如?上曰,近甚昏睡矣。中宮殿氣候,若何?上曰,一樣矣。王世孫氣候,亦何如?上曰,亦一樣矣。仁孫請進湯劑。上曰,苶然昏睡,飮湯何益乎?仁孫曰,勞動之餘,日候亦如此,故然矣。進御訖,仁孫請診候,上許之。診訖,泰輿等退伏曰,左右三部度數不均,胃脈亦甚弱矣。上下詢金季良曰,汝之行首,謂以不均云,果然乎?季良對曰,不至大段不均,而胃脈則果甚弱矣。麟漢先退,再煎湯劑以入。上進御訖,諸臣以次退出。
甲午五月二十九日巳時,上御集慶堂。大臣·備局堂上引見入侍時,領議政金相福,右議政元仁孫,行司直具善復,漢城判尹李景祜,行司直具善行,行刑曹判書韓光會,行司直朴相德,行司直徐命膺,兵曹判書閔百興,左參贊趙曮,戶曹判書具允鈺,行副司直鄭存謙,吏曹判書李潭,行副司直李潤成,漢城左尹金應淳,行副司直尹泰淵,同知中樞府事尹得養,吏曹參判金鍾正,戶曹參判鄭尙淳,行副司直洪趾海,行副司直權噵,行副司直金相翊,行副司直徐命善,行副司直李瀰,工曹參議尹養厚,大司憲宋載禧,獻納李福徽,校理南柱老,左副承旨金思穆,假注書崔烜,事變假注書金應麟,記事官洪國榮·曺遠振,以次進伏訖。相福曰,昨日勞動之餘,聖體調攝,若何?寢睡·水刺之節,亦何如?上曰,氣苶特甚,只昏睡矣。中宮殿氣候,何如?上曰,一樣矣。王世孫氣候,何如?上曰,一樣矣。上命書傳敎曰,靑平尉家,門與舍廊,依例用之事,分付。出傳敎上曰,靑平尉家舍郞堂號,何也?相福曰,梅竹軒也。上曰,昨日鳴金人具益謙,卽戊申干連云,萬萬無據矣。仁孫曰,臣聞之,卽聖彦之孫云。上曰,其名不慣,是誰也?仁孫曰,出於師魯之招,所坐非尋常,如此之類,皆鳴冤,則隄防不嚴,甚可悶矣。上曰,在戊申日記乎?仁孫曰,載於勘亂錄矣。上命持入勘亂錄。上曰,今番之雨,果足乎?仁孫曰,三南皆已周洽,畿內亦無不足之患云矣。大抵今番,自上用慮太早矣。㢞讀奏禮曹復膳草記,命書允字。相福·仁孫曰,得霈後,今復常膳,下情欣幸矣。上曰,湯劑則果無益矣。上曰,沈翔雲之祖母誰也?相福曰,宗室龜川君之後也。相福曰,旣復膳則方物·物膳,亦當依例捧入矣。仁孫曰,誕日供物膳之法,何等重大,而亦是執壤之義也。至以儲偫米會減定式,則此是應行之典,不可不封進矣。上不允,命原任諸大臣入侍。問候訖,先退。金應麟承命持入勘亂錄。上命㢞讀奏聖彦事·所奏文,命臺臣進前。大司憲宋載禧所啓,請還寢張光碩減律定配之命。措辭見上上曰,勿煩。出擧條載禧又啓曰,臨門釋囚,實出於我聖上體昔年繼述之德意,解澤旁流,囹圄一空,刑措之化,不獨專美於成周,而至若金奉大,渠旣承款,情節難掩,比他囚尤別,揆以國法,有難容貸,請特寢殺獄承款罪人金奉大酌處之命。上曰,噫,今番事,豈云唐宗?卽一百五十年再擧也。雖常時啓覆承款者,酌處已爲舊例,況今番且本事,當初仍置,意亦在矣。其後命讀,雖常時,其宜參酌,雖然與他有異,故參酌,意亦深也。嗚呼,今番事,予則繼述,雖諸臣亦諭,豈特悶旱?若曰五十年臨御,其君八十一爲慶,何敢若此?噫,今予可謂昏耗,而此事非昏。噫,今者都憲耆舊,故太昏而然乎?今番悶旱,氣昏特甚,而今日甚焉,莫和原任來,亦莫知次對臣尙在而昏睡,正若今朝下敎僅醒,聞此不覺寒心。噫,五十年臨御,繼述百五十年事,而臣何敢若此?以此觀也,今日所謂邦慶,外飾可知,何可例答而拒之。予意昨日鳴金者,關係戊申,豈可只杖百而止?宣有其請云,果若此,凡直放者,何不請寢,而惟此乎?關係莫重,大司憲宋載禧,亟施刊版之典。出擧條書訖,上叩閾嚴敎曰,老而以臺諫出,滋味陋矣。獻納李福徽所啓,請還寢殺獄罪人河必雄,印信僞造罪人宋興三減律定配之命,依律處斷事。措辭見上上曰,此啓數昨前,其猶可也,數昨後,其宜卽停者,亟停勿煩。出擧條仍命㢞書傳敎曰,其雖得雨,求言之墨未乾,而此時詣臺,何以謄傳故紙?噫,於臺臣,君何指揮,而於宋載禧,旣下敎則此非指揮也。爲臺臣,何敢含默,默默而退?今日臺閣,可謂亡矣。今日不言臺臣,亟施不敍之典。澄淸臺閣,此事關係重,故昨欲命導駕侍臣入侍未果。予雖衰,近者希覬此等者多,故麟亮妻,亦若此云,而於儀之必然,故嚴飭若晢吾而然也,何待庸碌媕娿?今日臺臣,且此非郊外,亦數步之內,放恣莫甚,聞載勘亂錄云,故命讀知平轎者杖斃,幸矣,焉敢若此?此何異於麟亮子乎?豈可杖百而止?具益謙,嶺沿定配,當日押送。出傳敎相福曰,備局文郞廳徐有臣,差下之後,病不能察任,今姑許遞,何如?上曰,依爲之。出擧條相福曰,水原府使徐浩修,有實恙,連呈辭狀,不可强令察任,許遞,何如?上曰,依爲之。出擧條水原府使徐浩修許遞事,下敎。出榻敎上曰,徐浩修,予欲以承旨用之矣,連在外任,故不果矣。命皆退,諸臣以次退出。
甲午五月二十九日酉時,上御集慶堂。藥房入診入侍時,都提調元仁孫,提調洪麟漢,副提調具㢞,記事官南鶴聞·洪國榮·曺遠振,醫官方泰輿·洪愼讓,以次進伏訖。上曰,氣甚憊苶,飮湯何益乎?仁孫曰,昨日勞動過多,屢處展禮,豈不然乎?進湯劑,上進御訖。仁孫曰,今日則不可不加進一貼矣。昨日全然闕之,下情甚悶迫矣。上曰,煎來,可也。麟漢先退。上命診候。仁孫曰,門限將近,故諸醫皆已出去,只首醫及洪愼讓留在矣。泰輿·愼讓診候訖,退伏奏曰,左三部度數調均,右三部不均矣。上曰,靑平尉爲第二宮乎?仁孫曰,然矣。上曰,上番翰林,六月出六乎?仁孫曰,然矣。上曰,趙元喆與其父,何如?仁孫曰,元喆爲人,實矣。㢞讀各道雨澤狀聞。上曰,擧皆周洽矣。仁孫曰,然矣。又讀洪相聖違牌傳旨。仁孫曰,相聖,遭人言矣。上曰,然乎?命踏啓字。上曰,李復祥年幾何?仁孫曰,六十餘矣。命書傳敎曰,李復祥,今聞有實病云,許遞,其代,前承旨鄭好仁爲承旨,牌招察任,房順房。㢞曰,禮房下敎,尙不出代矣。上曰,誰也?㢞曰,洪述海也。上曰,爲人,頗佳矣。仁孫曰,然矣。上曰,洪趾海,曾經方伯乎?仁孫曰,曾入湖南伯首擬,不得蒙點矣。上曰,蔡濟恭爲幾道方伯乎?仁孫曰,三道爲之矣。上曰,卿與沈翔雲,爲幾寸乎?仁孫曰,八寸矣。上曰,穆陵子孫壯矣。再進湯劑。進御訖,命書傳敎曰,不過一時做錯,禮房承旨下敎安徐,牌招察任。仁孫曰,明日湯劑,依例煎待矣。上曰,依。諸臣以次退出。
上在慶熙宮。停常參·經筵。
自辰時至未時,日暈。申時,下雨,測雨器水深二分。申時後,灑雨,或下雨,測雨器水深二分。
藥房都提調元仁孫,提調洪麟漢,右承旨鄭好仁啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。加進一貼,氣則益苶,靈乎,庸乎?鹿茸加入,睡則果勝,於今昏睡特甚。以此觀也,其氣可知,氣何諭乎?待敎入侍。
中宮殿·惠嬪宮,藥房口傳問安。答曰,知道。
鄭好仁,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
備忘記,浹月悶旱用心君,倖而得霈,脈今日少勝,而若此是豈忠乎?今日聞此,欲詣鍊戎而訓將批已諭,今日都監軍偏苦,若聞下雨,其欲與軍同霑若此,故其猶泯默。今予心萬倍,悶旱若此,故貼身于席,卿等須入見。今予用心,彼蒼照臨,何敢飾言?
備忘記,文昭殿階若昨日,諸臣心,若何?將招關西伯,以手能遮,雖昏耋,猛虎猶可搪也。聞此言,心膽先隕,何食何寢?今日脈勝云者,於予造物,此諸扁鵲,導此請者也。古人云,只有淸心,是要防。此一則此湯,二則此湯,三則此湯,奚云鍊戎,奚云北漢?此請時,豈曰孝?況敢欺殿,豈特飾讓?令內局藏湯於鎭鈔,三提調皆休焉。
傳于沈翔雲曰,內局入侍,禮房承旨馳詣太廟,奉審以來。
備忘記,予雖八十一,其若植德固,植心剛,一自殿後,孰敢生意?此予此予,何心曰以千乘,何心酬應萬機?理中湯誠浮雲,諸扁鵲亦楚越,此心消融,然後當對諸臣,咸須知悉焉。
備忘記,卿等從容,然後予當從容安過,八十一歲,卿等量焉。
備忘記,今日悶世道,奚比悶旱?莫體頃者殿階,有此生心,一也。予若至誠,其豈若此?良欲溘然,二也。皆陷時體,莫知君心,三也。況旣飮二貼,何復一飮?卿等若是困我,怳若猛虎守門,卿等速休,然後予當進水刺矣。
備忘記,蒼穹照曉,若是爲民,而群工沓沓,一何困君乎?其將八十一歲·五十臨御八字爲號乎?雖當六朝,豈爲此乎?此何心此何心?聞此言聞此言,臥堂中亦自恧,若有直臣,來撞門鼓。
藥房三提調,伏承不敢聞之敎,轉益惶懍罔措,仍爲求對矣。
備忘記,來日何月,一何若此?君若有孝,臣何若此?今日予心,萬倍悶旱矣。
藥房口傳啓曰,臣等朝者診筵,更待下敎繼進之意,仰陳而退矣,俄下備忘有休焉之敎,臣等誠不勝抑鬱之至。今日湯劑之加意進御,已悉於前席,顧今暑氣蒸鬱,保嗇尤緊,而申牌已報,召命尙靳,區區下情,益切悶迫,玆敢詣閤煩籲。伏乞暫許引接,千萬顒祝,惶恐,敢啓。
以承傳色口傳下敎曰,當下敎入侍,入見貼席也。
李啓曰,領議政金相福,左議政金尙喆,有稟達事,詣閤求對矣。傳曰,入侍。
兵曹口傳政事,以李邦綏爲禁軍別將。
沈翔雲,以吏曹言啓曰,今此宗廟朔祭大祝,前司書李會遂塡差,而時無職名,令該曹口傳付軍職,何如?傳曰,允。
鄭好仁,以兵曹言啓曰,僉知中樞府事李挺垕,病在鄕廬,上來未易云,西樞雖是閑局,不可一向虛帶,五衛將柳億基,身病猝重,勢難供職,呈狀乞遞。宿衛輪番之任,不宜久曠,竝今姑改差,何如?傳曰,允。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如許之時,有仍停都試,代行祿試射之規,今亦依此擧行,何如?傳曰,允。
又以兵曹言啓曰,今五月三十日江華府居私奴春云稱名漢,浪川居韓召史,自興化西挾門入來,鳴申聞鼓,依定式,下該曹推問,何如?傳曰,允。
又以兵曹言啓曰,禁軍別將趙,素患痰癖之症,挾感添劇,旬月之內,無望供職,呈狀乞遞。實病旣如是,則領軍重任,不宜癏曠,今姑改差,何如?傳曰,允。
洪述海,以刑曹言啓曰,大靜連愛,旌義德惠,竝放事,命下矣。依傳敎,濟州牧大靜縣爲婢罪人連愛,旌義縣爲婢罪人德惠,竝卽放送事,發關分付于該道道臣之意,敢啓。傳曰,知道。
又以刑曹言啓曰,因臺臣所啓,罪人具益謙島配事,命下矣。罪人具益謙,纔因傳敎,慶尙道熊川縣,已爲發配,以南海縣,更定配所,卽爲押送事,發關分付于該道道臣之意,敢啓。傳曰,知道。
鄭好仁,以訓鍊都監·一二所巡廳·左右邊捕盜言啓曰,去夜犯夜人,無所捉之意,敢啓。傳曰,知道。
行司直李章吾上疏曰,伏以臣以百無能之身,過被知遭,久玷戎寄,恒切冥亢之懼,徒積尸素之譏,居常愧懍,顚沛是期,果然規責之言,乃發於司直之地矣。其興慨於人心之恬嬉,申戒於武備之忨愒者,在時病,可謂對症,於臣身,足以警責,臣當愧服之不暇,豈敢爲費辭分疏之計,而第其一二遣語,或非諒本情而得事實者,不得不略陳焉。夫一月三操,卽禁禦兩營之規,而訓局則例爲再操,續典又有寒暑稟停之文,況自鄕軍停番之後,尤有妨礙於行操,數三年操習之多停,誠亦有由,臣何敢於怠忽而然也?至於中旬,近雖間闊,二年前纔已設行,比之從前間四年之例,則不可謂之久廢。所謂添料米,本爲軍兵加料之需,而或有羸羨則換銀儲置,自成近例,給料則歸於軍兵,貿銀則自歸營儲,臣何關焉,不欲軍兵之陞料哉?然臣受命師垣,委任如何,而旣不能董飭戎政,以致解弛,又不得慰服軍卒,乃有詛怨,臣之負職責而孤恩寄,於是乎彰著無餘。臺言雖至於問備,臣罪實深於癏官,一味悚縮,恭俟譴何,昨日賓對,亦不得趨造,益增惶恐,玆敢略暴衷懇,冒犯瀆擾。伏乞聖明,俯賜鑑照,亟降威罰,以爲不職之戒焉。答曰,省疏具悉。臺臣所請,不過問備,今聞卿章,事勢亦然。予意非此,鄕軍停番之後,訓局軍偏苦,其宜顧恤云,卿勿過辭,行公。
甲午五月三十日巳時,上御集慶堂。藥房入診,領左相·禮判·詣臺臺臣同爲入侍時,都提調元仁孫,提調洪麟漢,左承旨吳載純,記事官南鶴聞·洪國榮·曺遠振,領議政金相福,左議政金尙喆,禮曹判書李翼元,司諫金瑞應,掌令宋述孫,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。上着笠起生,親書憶昔臘懷萬億六字,命載純監刻,揭板于靑平尉第梅竹軒。命書傳敎曰,再昨擧措,誠是料表,寧嬪房,米十石太十石,令該廳輸納故主第,依此數輸納,奉祀孫加資屬耳,熟馬一匹面給。上曰,東平尉·靑平尉家,皆是舊第乎?仁孫曰,然矣。上曰,卿家舊第在何處乎?仁孫曰,新門內貴人房,卽臣之舊家矣。上曰,然乎?相福進前曰,夜間聖體,若何?上曰,一樣矣。仁孫請進湯劑,上曰,服此而無益矣。仁孫曰,豈無益乎?進御訖,仁孫請診候,上許之。診訖,泰輿等退伏曰,今日三部度數調均,滑體亦勝矣。上曰,怪矣。今日一樣昏沈,而何謂勝乎?相福曰,今日仰瞻,玉色尤勝矣。上下詢吳道炯曰,脈果勝乎?道炯曰,果有勝矣。上曰,卿等勿復困予,可也。相福曰,豈爲如是下敎乎?臣等所請,卽不可已之事矣。尙喆曰,應行之典,尙今不行,臣等之心,豈不抑鬱乎?命禮判進前,上下詢曰,卿亦陷於此中乎?翼元曰,苟有人心,豈有不然者乎?臣請以三代後所無之慶,仰奏矣。堯舜享國久長,而猶近於上古,不可比論,周武殷湯與高宗,皆享壽,而周武則得國後享國不久,湯與高宗,相去甚遠,豈有若我兩聖相承,治平百年之時乎?上曰,合年則果爲百五十年矣。相福等曰,然矣。上曰,受此何益乎?相福曰,當然之事,豈不爲乎?臣等,雖明日,當有仰請者,而今日筵中,必回聖心,然後可爲之矣。上曰,誰肯聽之?尙喆曰,來月則又將用聖心,今明得請,然後可以爲之。臣等不能以言語形容,退當以文字仰奏矣。上曰,卿等之言,予則以諂諛二字,答之而已。尙喆曰,諂諛二字,臣等實冤痛矣。命臺臣進前。瑞應啓曰,請還寢殺獄罪人河必雄·印信僞造罪人宋興三減律定配之命,依律處斷。措辭見上上曰,昨已諭,亟停勿煩。又啓曰,聖彦窮凶情節,昭載勘亂錄,得免收司,已是寬典,益謙之駕前鳴冤,萬萬無嚴,其在嚴隄防杜後弊之道,決不可嶺沿定配而止,請定配罪人具益謙島配。上曰,依啓。又啓曰,近來紀綱解弛,人不畏法,希覬干恩之類,接跡而起,闕門鳴鼓,駕前擊錚,不勝其紛紜,甚至於干犯至重之輩,敢生鳴冤請伸之計。若此不已,隄防蕩然,前頭之弊,有不可勝言,請此後希覬干恩之類,各別嚴處,以懲日後。上曰,所啓得體,依啓。又啓曰,今番甘霈,實由於聖上之方寸,三農有登秋之望,公私之幸,莫過於此。第念穡事之登熟,不專在於雨暘之調順,亦在乎人力之勤慢,右人有天不能窮力穡家之語,若不致力,何以望秋?至於勸農之政,專在於守令,臣於己丑年間,待罪畿邑,有一二邑宰,當其旱餘得雨之時,農牛使不得出境,無牛者賴之,一齊移秧。大抵近畿之民,以載柴爲利,故無牛者,未免失時之歎,分付道臣,嚴飭守令,移秧間農牛之載柴入京者,各別嚴禁,使無牛之民,能免愆期之歎,似好矣。上曰,所請,重農本,依啓。述孫啓曰,請還寢罪人張光碩減律定配之命,依前下敎擧行。措辭見上上曰,御寶僞造猶參酌,況此乎?昨日下敎,未及見乎?亟停勿煩。又啓曰,日前動駕時罪人具益謙之駕前擊錚之萬萬痛駭,臣等,其時不及詳知,未卽請罪,昨日則長官,旣已入侍,拘於格例,不得入侍。然長官新啓之外,亦以當論不論被罪,不言之失,臣亦與長僚無異,請命遞斥臣職。上曰,若此初何傳啓?擧措郞當,依啓。麟漢再煎湯劑以入,仁孫請進御。上曰,甚厭矣。相福曰,昨日四貼進御云矣。今日仰膳,玉色顯勝矣。上曰,豈必然乎?相福曰,右相善爲都提,臣等以爲內局得其人矣。上曰,果善爲乎?相福曰,然矣。進御訖,大臣·臺臣先退。命書傳敎曰,頃日畿伯入侍時下敎者,其中已一二次刑訊者,故更爲詳考,若無疑則完結同推,若有參酌者,啓聞爲敎。金仰億七十次同推,未能錄啓下敎,其中一二次者多,而無一詳考,只此一人而啓聞,非下敎之意,此啓聞,下送金仰億。此後依例啓聞同推,其他未完結一二次人,更爲消詳,無疑者完結,有可以參酌者啓聞事,回諭。命讀朔祭報府,載純讀之。仁孫曰,都承旨具㢞,不爲入來矣。載純曰,同副韓光綮,亦不入來矣。命書傳敎曰,都承旨·同副承旨許遞,其代,延豐君李·前承旨沈翔雲爲〈承旨〉,牌招察任,房順房,三院副提調例兼。命左副承旨入侍,金思穆進伏。以下缺
上在慶熙宮。停常參·經筵。
藥房都提調元仁孫,提調洪麟漢,副提調李啓曰,伏未審夜來,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日何日,今日何日?八十一歲,重逢此月,是豈孝也,亦豈子道?其況此時,其欲豐亨,予心金也,予腸石耶,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,嗚呼,今日予心,豈比昔年?其況□□固心,蒼蒼照臨,陟降俯察,三公何知,九卿何知,百僚何知,萬民何知?若金若石,孰敢豐享?聞□□□昏眩□□庸湯何湯,庸鵲何鵲?
備忘記,嗚呼,此月,令予從容,心膽皆隕,其何豐亨?若□□貌□□焉。
□□口傳政事,□□□基泰。
李□□□沈基泰,旣已付職,卽爲牌招入直,何如?傳曰,允。
傳于金思穆曰,備局入侍。
備忘記,古人云享年見貴,言雖淺近,可謂予也。古懷陵修築,今日嶺儒批答,於予可謂擧一事,庶□帝堯華封人祝壽,則多辱矣。雖然,嗚呼,此月,於予此亦冥然者。噫,於今耳目,聾啞已久,昔則雖下敎,猶有抗衡者,於今漠然,心常慨歎,今日見金瑞應心喜者,此後聞喝導聲,其宜戒嚴,可勝於寥寥時也。
兵曹口傳政事,副司果單鄭民始。
備邊司薦,以金漢老爲水原府使。
傳于洪述海曰,內局入侍。
鄭好仁,以禁衛營·一二所巡廳·左在邊捕盜廳言啓曰,去夜犯夜人,無所捉之意,敢啓。傳曰,知道。
右承旨沈翔雲上疏曰,伏以臣世受國恩,河海莫量,逮至臣身,濫被聖眷,拔之泥塗之中,置之雲衢之間,毛髮頂踵,罔非造化,伏況聖念,深進先故,歷臨旣紓,殊私親酹,實出常格,威顔咫尺,恩言鄭重,事曠今古,感撤幽明,使臣先祖而有知,必懷結草之報,非臣糜粉,所可仰酬其萬一也。又於昨日,重之異渥,寶墨誕宣,華扁特揭,池臺增色,棟宇改觀,仰淵衷之感舊,循私分而增惕,臣謹當傳之子孫,求永保守,頌戴我天地父母罔極之恩,而曹包米菽,同時匪頒,此實俯察其情私,俾與仰霑於惠養,闔門老少,感泣攢祝,至若錫馬之典,濫及不肖之身,恩隆報蔑,感極懼深,誠不知措躬之所也。臣於見職,亦旣屢膺,而昨者復授,尤切感惶,他不暇顧,顚倒趨謝,而臣之偏母,年過六旬,素抱羸疾,近又重添暑感,咳喘交作,委頓床席,食飮全廢,臣方左右扶將,無由離捨,極知此時冒控之萬萬惶悚,而私情所迫,玆不得不仰籲於仁覆之下。伏乞聖慈,特垂憐察,亟許遞改,以便故護,仍治臣瀆擾之罪,以安賤分,不勝幸甚。
傳于金思穆曰,此事豈若是乎?此章給之。
慶尙道淸道幼學金垽等上疏曰,伏以崇德象賢,王政之所先,故在昔周武王,求黃帝堯舜之後,立爲三恪,以奉其祀,此誠百王之徽範,而萬世之令典也。洪惟我朝禮樂文物,靡不從周,而至於□報之擧,尤有所相符者,若平壤之崇仁殿,麻田之崇義殿,慶州之崇德殿,是已。臣等竊有所區區願陳者,裹足千里,齊籲九閽,伏願殿下,矜憐而垂察焉。臣等始祖駕洛國首露王,天毓嘉祥,首出荒屯,紫纓金榼,實符於玄禽之墮卵,巨人之降跡,若其淳厖之治,顯靈之蹟,史乘班班,何庸贅焉?噫,惟玆嶺南一道,實爲我國之根本,民風淳實,多質少僞者,亦由於遺化之萬一,而況又金海龜旨峯,卽王誕降之地,而歲値亢旱,有所祈禱,則靈應不忒捷於影響,亦可見於赫在天之靈,盻蠁冥冥,陰佑我國之生靈也。然則鴻功盛德,宜無間於崇義·崇德,而至於隆報之典,則獨未及焉,墓無典守之官,祠闕苾芬之薦,一杯荒隧,殆同匹夫之塚,此爲行路之所咨嗟者久矣。何幸我朝家,區劃七十名良丁,以爲守護之道,至于壬辰,値倭寇掘墓之變,則自朝家特遣禮官,望祭于咸陽之境,國家崇奉之至意,孰不欽歎,而臣等感戴之心,尤當如何?且始祖姓孫諸人,創設數十間廳亭,三十頃祭□□薦祀之□而□□守衛無人,儀典未備,逮干今日,則所謂祭田,盡□□本府鄕廳,惟行冬至一祭,而鄕品獻侑,胥吏執事,禮儀乖錯,牲酒□酸,如此而可望神理之歆格耶?仍伏念始祖王,壤地雖褊,而猶爲民社之主,且聖代沙麓之祥,屢毓於內外累仍,其餘守節義而勵風俗,奮忠烈而衛社稷者,輩出於遠裔末孫,則國家崇奉之典,宜不下於前朝諸陵,而崇義·崇德,則象設廟宇,照耀觀瞻,春秋禴祀,祠官奔走,而獨於始祖王墓,尙未蒙一體之恩,臣等實不勝噓唏流涕,悲愧交中。伏願特加聖裁,渙降成命,亟賜殿額,仍定祠官,一如崇仁·崇德之規,則我殿下崇德象賢之典,顧不有光於列聖朝樹諸殿之規,周武王立三恪之擧也哉?答曰,省疏具悉。求言時聞爾章來,且聞金氏,意謂敬順王,先召問,且聞東國歷代總目,與新羅朴昔金三姓有異,卽駕洛國也。若此,爾等所請,過矣。況守塚軍祭位田,國初待之可謂不輕,且鄕廳代祭,於王可謂尙今不祧位,至矣盡矣。今者所請,不無意思,而與崇德·崇仁·崇義有異,且新羅本始祖,亦無此例,則今何可創開?於新羅小國夥然,甚至。如今小縣者,駕洛國亦一也,尤何論也?聞爾所奏,噫,千有餘年,塋域尙存,以此問也,以鄕廳功也。噫,今番前朝陵頹圮者,旣令重修,況守塚墓乎?令道臣詳細看審修築,體國初守塚之義,令府使,祭文,稱國王命致祭,於爾等可謂千載一時,隨本官參祭。所請過中,惟修學業。
甲午六月初一日辰時,上御集慶堂。藥房入診入侍時,都提調元仁孫,提調洪麟漢,副提調李,記事官南鶴聞·洪國榮·曺遠振,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,夜間聖體,若何?上曰,一樣矣。上曰,俄者中官來傳相臣入來,故予怪之,而以物來順應之意,欲召見矣。俄又聞之,則相臣不來云,莫知其故矣。仁孫曰,判府事申晦,俄者入來肅拜,相臣之稱,似謂此也。上曰,申判府來乎?予則以領相入來知之矣。仁孫曰,寢睡·水刺之節,亦何如?上曰,又逢此日,凡節何可言也?仁孫曰,八日尙遠,而聖心如是過用,下情切迫矣。仍請進湯劑。上曰,今日豈可服湯乎?仁孫曰,進湯何關於孝思,而不爲進御乎?麟漢曰,帝王之孝異矣,保護聖躬,乃是大孝也。仁孫曰,建功,皇天祖宗,所以眷佑聖躬者,殿下豈不仰體乎?上曰,予八十一,又逢此月,豈子道乎?予以卿等爲諂諛,則卿等必冤痛,而予若服湯則非孝也。仁孫曰,加進湯劑,則陟降必悅豫,豈非大孝乎?仍屢請湯劑,移時後始進御。仁孫請診候。上曰,其止之。上曰,宋明欽,以沈一鎭家人倫事言之矣。仁孫曰,然矣。上曰,安兼濟爲宋明欽停啓,可謂直矣。仁孫曰,然矣。上曰,安兼濟賢矣。仁孫曰,聖敎以安兼濟爲賢矣,而宋明欽尙未給職牒矣。上曰,卿賢矣。命書傳敎曰,語次間偈然下敎。噫,趙榮順已放,其父贈職下敎亦寢,況此人乎?今者右相所奏,深歎匡捄,宋明欽特爲給牒。命書傳敎曰,文備郞鄭民始,口傳付軍職,明日辭朝,命臺臣入侍。執義宋濟魯,司諫金瑞應進伏。濟魯啓曰,日前動駕時,罪人具益謙之駕前鳴金,極其放恣,僚臺旣以未及請罪,引嫌被遞,則其不言之失,臣與僚臺,宜無異同,臣何敢晏然於臺次乎?請命遞斥臣職。上曰,旣不能擧職,有何例批?依啓。瑞應啓曰,請還寢殺獄罪人河必雄·印信僞造罪人宋興三減律定配之命,依律處斷。上曰,亟停勿煩。又啓曰,臣適忝臺地,不容泯默,猥陳寂寥之言,荐承嘉納之音,大聖人虛受之量,臣不勝其欽歎,而今於將臣對擧之章,實有所駭惑者,乃以三操再操爲第一自明之榻柄,以再爲三,臣固不審,而第未知三操則不可停,而再操則可停而停之耶?又以鄕軍停番,妨礙行操爲言,而鄕軍停番,不過昨今年事,則停番之前,以何故而停廢耶?至於陞料米換銀儲待之說,尤爲可笑,軍門之別備,惟在大將之廉幹,惠廳之劃給,只爲軍兵之加料,則何必取數千人口吻中物,以爲積儲之資耶?相規之語,止於問備,巽軟之誚,不勝其嘵嘵,今反忬之於不待事實之科,其在自知之心,果無所嫌乎?臣不勝疲愊之至,已是難冒之一端。又況日前僚員,以當論不論被罪,伊日筵中,臣雖不入,不言之失,固無異同,昨日登筵,宜避不避,莫非臣昏謬之致,憲臣以此爲嫌,至蒙特遞之典,臣之虧損臺體,尤益彰著矣。筵退之後,卽爲引避,喉司終不捧入,呼籲路阻,達宵耿耿,今始來避,所失尤大,其何可一刻仍冒於臺次乎?請命遞斥臣職。上曰,近者臺問媕娿之時,於訓局事,其所考列,予則曰過矣。此等若此,近者初聞,其庸尙矣。雖有先後,與不言有異,以此以彼,豈可輕遞?勿辭,亦勿退待。又啓曰,臣學識空疎,言議巽軟,淸朝耳目,自知不稱,而至於訓局事,適有所聞,鍊習軍兵,國之大政,故不勝慨然,有所論列矣。至蒙過矣之敎,此是臣忱誠未孚之致,其何可晏然於臺次乎?請命遞斥臣職。上曰,雖非一事,一席再嫌,其涉太過,勿辭,亦勿退待。又啓曰,武臣乘轎之禁,蓋出於留騎射不得任使之意,雖年老秩高者,不敢濫乘者,法意至嚴故也。咸從府使田文顯,乃以年少武夫,受由還家之時,肆然乘轎,道路觀者,莫不爲駭,其冒法無忌,莫此爲甚,請咸從府使田文顯,亟施不敍之典。上曰,聞甚駭然,依啓。又啓曰,臣於田文顯論啓之際,有一字誤讀之失。古人以一字之誤,輒稱死罪,此是臣昏謬之致,其何敢冒居於臺次乎?請命遞斥臣職。上曰,近者寥寥中,果見一人,三嫌太過,勿辭,亦勿退待。臺臣退出。上曰,臺臣得體矣。如此,然後前立唱導入來,則雖大官皆畏憚矣。命書傳敎曰,擧直措枉,王者之政,近者臺閣寒心之時,司諫金瑞應,前後擧措,暮年初見。雖然,譯官有下敎者,而此則亞長雖異於此,旣無其窠,愼賞一也。特賜熟馬一匹,以示予奬一聳百之意。諸臣以次退出。
甲午六月初一日申時,上御集慶堂。藥房入診入侍時,都提調元仁孫,提調洪麟漢,副提調李,記事官南鶴聞·洪國榮·沈基泰,醫官方泰輿,以次進伏訖。仁孫奉進湯劑,上進御訖,兩提調先退。讀奏各道狀聞及擊錚人原情。命取來今甲午正月日記,賤臣鶴聞承命持入,讀奏勤駕時日記。上曰,嶺儒持疏來闕下云,注書出去知入。賤臣承命出來,回奏曰,淸道儒生金垽等,以其先祖駕洛王墓守護事,陳疏矣。命疏儒持疏入來,金垽進伏。命自讀其疏,讀訖,命書批答。疏儒先退。讀錦伯狀聞中洪寅輔査決啓目。上曰,此向日刑判所奏者也。曰,然矣。命書判付,命內局入侍。仁孫奉進湯劑,上進御訖。諸臣以次退出。
上在慶熙宮。停常參·經筵。
自寅時至戌時,灑雨,或下雨,測雨器水深三寸四分。
大司憲未差,執義未差,掌令李得華在外,一員未差,持平金東稷在外,朴天衡在外,監察茶時之意,敢啓。傳曰,知道。
藥房都提調元仁孫,提調洪麟漢,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今月今日,予懷曷勝?此湯已三貼,氣則益苶,其果功乎?誠駭然也。下敎時入侍焉。
中宮殿·惠嬪宮,藥房口傳問安。答曰,知道。
傳于沈翔雲曰,頃日之雨,報寸猶可,而今日之雨,可謂大雨方千里,水標之以分爲報,駭然,雲觀亦寥寥,禮曹郞廳·雲觀官員,招來申飭。
又傳于曰,內局入侍。
備忘記,冷水湯日三貼,視一樣,步一樣,聽一樣。況今月以後,一刻若一日,一時差一月,一日若一年。況今日特甚,雖臥豈睡?須人幾立,莫知陽世,若何,然後其能寓懷?聞今年增廣文武科榜目,其中年少,兪奉朝賀,故判書趙觀彬,而皆作故人,其餘有其子者,只有二人,餘皆其孫。嗚呼,昔年君臣,只予與一宗臣,嗟哉,萬古,此何樣時,是亦何世?噫,臥則猶便,於今臥亦一樣。噫,二日猶若此,嗚呼,八日其何伸禮,此朔亦何能堪?欲奮欲飛,此何君亦何人?欲籲高高,欲訴漢漠,俯仰斯世,此何人哉?今日蓋特甚,今日蓋特甚,而嗟哉,禁漏官,一任下人,莫知君心,此何世界,亦何朝鮮?高句麗長壽王雖補此,在位比今只加二十年,享壽比今只加一十年,此猶若此,況予乎?飮三貼後,諸扁鵲皆休,而予則若飮三㭠冷水矣。
備忘記,八十一逢今年,問古今誰與儔?誠冥然歎支撑,見日記心先隕。甲午慶科庭試文武兩榜榜目,內局入侍,左副持入,儒川君孫其誰,承旨亦問名來。
傳于沈翔雲曰,內局入侍,左副承旨同爲入侍。
傳于鄭好仁曰,旣已下敎,方一寧與他有異,分付銓曹,待窠懸註備擬。
有政。吏批,判書李潭進,參判金鍾正進,參議洪檢病,左承旨吳載純進,以宋淳明爲大司憲,朴師崙爲大司諫,李普溫爲執義,李商巖爲獻納,吳著爲掌令,李克生爲校理,閔養烈爲副修撰,李衍祥爲文學,徐有臣爲司書,洪景顔爲兼輔德,朴相德爲右泰贊,徐命善爲右尹,以李在協·洪樂命爲兼周經筵,任聖周爲軍資正,李彦中爲司䆃僉正,趙雲逵爲內贍提調,以韓光會爲奉常提調,鄭弘淳爲宗廟提調,鄭存謙爲典醫提調,趙明鼎爲司譯提調,黃景源爲校書提調,徐命善爲觀象監提調,李敬養爲咸從府使,申思益爲順川郡守,朴道翔爲禮曹正郞,閔百遠爲禁府都事,贊善宋欽明,以承傳給牒,安南君,以承傳敍用。
兵批,判書閔百興病,參判趙德成病,參議李致中病,參知金若行入直進,左副承旨鄭好仁進,副護軍李柱國·尹光鼎·洪旰·李漢豐·崔成岳·李殷福·宋濟魯·宋述孫,副司直李最中·具㢞·朴道源·趙宗鉉·徐晦修·李基敬·趙英鎭·徐浩修·李復祥·韓光綮·朴志源·金熤·南玄志·李蓍廷·李得培·李秉正·金普淳·李奭輔·申益彬·金鍾秀·金峙默,副司果趙元喆·趙載偉,宣傳官李翼鉉,仍任事,承傳。
鄭好仁,以兵曹言啓曰,卽接東所衛將牒報,則興化門南邊宮墻一間許,因雨頹落云,令紫門監,爲先把子圍排,急速修築,而東營入直軍十名除出,修築間守直之意,敢啓。傳曰,知道。
又以禦營廳·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
行知中樞府事趙雲逵箚曰,伏以臣待罪太常提擧,今已數年,本寺貶坐,當與都提擧共參,而以臣資級,拘於公格,每煩臨時頉稟,不得擧行者,亦已屢矣。國之重典,莫大於殿最,前後飭敎,旣嚴且勤,而緣臣久縻,多年廢閣,臣心悚蹙,顧不暇言,其於國體,當復如何?又値貶日,決不容一任其虛帶,敢陳短箚,仰瀆崇聽。伏乞聖慈,俯賜諒察,亟許變通,以便公私焉。答曰,省箚具悉。今聞箚陳,事勢固然,兼帶太常許遞焉。
甲午六月初二日辰時,上御集慶堂。藥房入診入侍時,都提調元仁孫,提調洪麟漢,副提調李,記事官南鶴聞·曺遠振·沈基泰,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。仁孫曰,夜間聖體,若何?上曰,一樣矣。寢睡·水刺之節,亦何如?上曰,寢睡間間爲之,而厭食特甚,可悶矣。仁孫奉進湯劑,上進御訖。仁孫請診候,上許之。泰輿等以次進前診候,退伏奏曰,度數調均,滑體連勝矣。命提調先退,更煎以入。讀趙雲逵箚子。上曰,與領相同甲乎?仁孫曰,然矣。讀各道雨澤狀聞。上曰,前雖不足,今日之雨必足矣。仁孫曰,然矣。命取來東國史長壽王卷,賤臣承命持入。上曰,長壽王享年及在位幾年,考奏,可也。仁孫曰,在位七十九年,壽九十矣。又命取來前甲午導水凡進御日記及六月撤直後施賞日記,賤臣承命持入,讀奏訖。仁孫曰,本院鍼醫白文昌,卽先朝名醫光炫之後孫也。諸鍼醫中術業最精,且有頃年功勞,而況滯可惜矣。出擧條上曰,特爲加資,可也。麟漢再煎湯劑以入,仁孫奉進,上進御訖。諸臣以次退出。
甲午六月初二日午時,上御集慶堂。藥房入診,坐直承旨同爲入侍時,都提調元仁孫,提調洪麟漢,副提調李,左副承旨鄭好仁,記事官南鶴聞·曺遠振·沈基泰,醫官方泰輿,以次進伏訖。仁孫奉進湯劑,上進御訖。上曰,甲午榜目持來乎?好仁曰,持入矣。命好仁讀之,讀訖。命書傳敎曰,噫,今予一心,追慕而已,取來甲午榜目,意蓋深矣。皆古人而武科榜目中年十九者最少年,李時萬居京,尙今生存歟?令該部卽爲回啓。文武科榜中,勿論有職與否,生存者亦爲問啓,而今職名與資品,亦爲書入,司馬二百人中,在京生存者其誰,亦爲問啓。上曰,小科中似或有生存者矣。仁孫曰,似然矣。好仁先退,仁孫請更進一貼。上曰,其止之。仁孫曰,提調自西來後,卽入藥院,未能休息,姑許退休,似好矣。命書傳敎曰,聞都提調所奏,提調·內局兼帶,許遞,綾恩君爲提調。讀京畿雨澤狀聞及禁府啓目訖,諸臣以次退出。
上在慶熙宮。停常參·經筵。
藥房提調具允明,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其雖時雨,幾至半夜,意謂或過水標,果報十尺,頃日只六尺,十尺後少止,此則心喜。雖然,今月後一日心倍,二日亦然,追慕用心,腸是木石。此中因雨徹宵蛙聲,衆蛙同聲,其中兩巨蛙可憎,彼唱此應,乍睡誠悶,此何聲助予心?令內豎投石水中,自知少止。嗚呼,若此何堪伸禮?心悶心悶,氣何暇諭?待敎入侍。嗚呼,昔今年度科增廣,其中二人,有子三人,二則綾恩兄弟,一則判書趙重晦,而餘皆其孫,予懷亦千萬矣。
中宮殿·惠嬪宮,藥房口傳問安。答曰,知道。
鄭好仁,以都摠府言啓曰,今日入直內三廳武兼禁軍及軍兵等,當爲中日留射,而雨勢如此,不得爲之之意,敢啓。傳曰,知道。
沈翔雲,以禮曹言啓曰,卽接宗廟署所報,則今番大雨,宗廟第十二室龕外東邊者斑子,自北第一井二井滲漏,點滴於祭床上,又爲犯漬於東邊柱上,西邊靑班子,自北第五井,亦爲滲漏,點滴於地衣上,永寧殿第十二室龕外中斑子,自北第五井滲漏,點滴於地衣上,第十二室龕外西邊靑斑子,自北第三井,亦爲滲漏云,臣曹與本署提調,依例奉審後,稟處,何如?傳曰,允。
金思穆,以弘文館言啓曰,新除授副修撰閔養烈,時在平安道成川地,經筵入番事緊,請斯速乘馹上來事,下諭。上曰,依啓。
又以禮曹言啓曰,耽羅道科何年爲之乎,比前過限乎?令禮曹考啓事,命下矣。取考限年,則二去乙酉年至丙申設行,又於戊午·癸未年試取,而自乙酉至丙申爲十二年,丙申至戊午爲二十三年,戊午至癸未爲二十六年矣,敢啓。傳曰,知道。
傳于鄭好仁曰,今日次對爲之。
鄭好仁啓曰,今日次對,兩司長官,當爲進參,大司憲宋淳明,大司諫朴師崙,竝爲牌招,以爲入侍之地,何如?傳曰,允。
傳于鄭好仁曰,今日次對,都憲·薇垣長,牌招備員入侍。
備忘記,內局都提擧許副,其代,韓領府事爲都提擧,備員後,與次對同入。
傳于吳載純曰,禮房承旨入侍。
吳載純啓曰,禮房承旨入侍事,命下,而右承旨沈翔雲,今日不爲仕進,卽爲牌招,何如?傳曰,允。
備忘記,嗚呼,八十一其何逢此月?此豈孝也,亦豈子道?嗚呼,今年萬倍乎前。噫,昨年其皆伸禮,體昔年勸獎隨駕將校諸軍,予則聞日記,雖知此類必希覬,而以予氣伸忱猶用心,何云此乎?三飮湯若冷水,今鹿茸亦尋常,數覺若前,晝若此夜若此,問于諸扁鵲,若此而敢曰脈勝?
鄭好仁啓曰,大臣·備局堂上,依下敎來待矣。傳曰,引見,內局入侍。
傳于李曰,左副承旨入侍。
又傳于曰,順天府使,今日辭朝,騎堂代,亦爲差出。
有政。吏批,判書李潭進,參判金鍾正式暇,參議洪檢陳疏,左副承旨鄭好仁進。吏批啓曰,濟州牧使今當差出,而本州以海島重地,不可不擇差,同道有聲續未準限守令,竝擬,何如?傳曰,允。
吏批啓曰,本曹正郞李重馥,宗簿寺正宋德相呈狀內,俱以身病甚重,勢難察任云,竝今姑改差,何如?傳曰,允。
吳鉉胄爲獻納,洪樂仁爲弼善,金華鎭爲同義禁,李世孝爲右通禮,李正燮爲兵曹正郞,辛應三爲司成,金鍾正爲掌樂提調,申景濬爲濟州牧使,韓民敎爲全羅都事,李海白爲長水察訪,兪彦脩爲吏曹正郞,韓鼎裕爲宗簿正,任玉爲兼春秋,崔錫圭爲學錄,李昌垕爲懿昭墓守衛官,以李範和·鄭享臣爲校書正字,以李迪喆·辛普謙爲學諭,金若行爲順天府使,李奭輔爲兵曹參知。
鄭好仁,以兵曹言啓曰,依傳敎,東道參軍洪良涵,西道參軍崔英翰,南道參軍李恒訥,北道參軍趙常翼等四人,各決棍三十度後,汰去之意,敢啓。傳曰,知道。噫,四道參軍,於參下武兼華職,今聞草記,非表表可知,其時政官,從重推考。此後若此,豈表正影直之意乎?奚特大將?大司馬當先嚴處,知悉。
兵批,判書閔百興進,參判趙德成病,參知金若行入直進,參議李致中病,左副承旨鄭好仁進,以田光勳·金用謙爲副摠管,以任道元·李普昌爲僉知,以尹守儉·蔡顯一·李奎七爲都摠都事,千世徵爲昌德將,李近胄爲宣傳官,金得遇爲部將,趙拓壤爲東道參軍,辛弘老爲西道參軍,鄭夏爲南道參軍,李商巖爲副司直。
傳于鄭好仁曰,儒臣,持問答入侍。
鄭好仁,以備邊司言啓曰,日前禮曹佐郞崔顯珌所懷量田事,扈衛別將鄭肅良所懷江界戶蔘事,五衛將鄭觀由所懷禁屠事,令備局稟處之命矣。量田事,本甚重難,方當農節,雖不可輕議,至於田案不分明各邑,則秋成後更爲打量,從實執卜之意,分付,戶蔘移減於軍丁事,戶減半分,難蒙實惠,合而移之,似寬軍役,令道臣詳察便否,狀聞後,稟處,牛禁朝令至嚴,而列邑官屠,極爲可駭,更加嚴飭,分付,何如?傳曰,允。
金思穆,以禮曹言啓曰,臣翼元進詣宗廟,與本署都提調金尙喆,眼同奉審,則宗廟第十二室龕外東邊靑斑子,自北第一井第二井滲漏,點滴於祭床上,又爲犯漬於東邊柱上,西邊靑斑子,自北第五井,亦爲滲漏,點滴於地衣上,永寧殿第十一室龕外中斑子,自北第五井滲漏,點滴於地衣上,第十二室龕外西邊靑斑子,自北第三井,亦爲滲濕處,果如本署官員所報。滲漏處,待晴卽爲擇日修改,何如?傳曰,允。
又以漢城府言啓曰,去甲午榜目中李時萬生存,令該府問啓事,命下矣。依傳敎,分付各部,使之一一尋訪,則五部牒報內,尋訪坊曲無李時萬,帳籍中亦無李時萬名字所付之意,敢啓。傳曰,知道。
李,以吏曹言啓曰,甲午文武科榜中,勿論有職與否,生存者問啓事,命下矣。同年文科榜目中,時無生存人之意,敢啓。傳曰,知道。
沈翔雲,以成均館官員,以同知館事意啓曰,去甲午年司馬二百人中,在京生存者其誰問啓事,命下矣。取考去甲午年司馬榜目,則時無生存人之意,敢啓。傳曰,知道。今在京者二百人中,豈無一人子若孫乎?亦爲問啓。
鄭好仁,以兵曹言啓曰,甲午文武科榜中,勿論有職與否,生存者問啓事,命下矣。同年武科榜目中,時無生存人之意,敢啓。傳曰,知道。文科已下敎,而武科近五十人,在京者亦多,豈無一人子若孫乎?更爲問啓。
又以兵曹言啓曰,今六月初三日,恩津居童蒙崔昌飜稱名人,自興化西挾門入來,鳴申聞鼓。依定式,下該曹推問,何如?傳曰,允。
又以兵曹言啓曰,卽接西所衛將牒報,則崇義門南邊宮墻一間半許,因雨頹落云,令紫門監,爲先把子圍排,急速修築,而南營入直砲手十名除出,修築間守直之意,敢啓。傳曰,知道。
又以兵曹言啓曰,卽接東所衛將牒報,則武德門東邊宮墻一間許,因雨頹落云,令紫門監,爲先把子圍排,急速修築,而北二營入直軍十名除出,修築間守直之意,敢啓。傳曰,知道。
又以兵曹言啓曰,卽接北所衛將牒報,則武德門東邊宮墻一間許,因雨頹落云,令紫門監,爲先把子圍排,急速修築,而北二營入直軍十名除出,修築間守直之意,敢啓。傳曰,知道。
又以兵曹言啓曰,卽接昌德宮衛將牒報,則本營禁川橋東邊柳木一株,因雨折落云,令該所依例斫去之意,敢啓。傳曰,知道。
又以訓鍊都監·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
右議政元仁孫箚曰,伏以臣於內局,殫竭奔走,以報塵刹之報者,區區所自勉,而昨夕冒雨還次,寒濕外襲,遍體灑淅,如墮烟霧,重之以頑痰凝脇,呼吸俱妨,身在嘗藥之列,今日問候,無以自力,病裡惶隕,如負大何。伏乞聖慈,俯垂矜察,亟解臣藥院兼任,仍許臣數日恩暇,以便調治,千萬幸甚。答曰,省箚具悉卿懇。問候業已諒矣,而昨見卿,今何若此?予用心,今聞卿箚,心紓矣。晨昏往來若此,爲卿悶焉。卿須安心,勿辭善携焉。仍傳曰,遣史官傳諭。
行副司直李最中上疏曰,伏以聖念悶旱,一德亨天,三日霈然,得之方寸,感應之理,捷於影響,三農庶幾,萬姓鼓舞,猗歟盛哉。如臣蠢愚,亦雨露中一物,懽忭之忱,有倍恒人,而竊有衷情之抑鬱者,一再血籲,寔出肝膈,宜蒙天地之曲遂,而今當解澤之旁流,獨未得均沾之恩,此莫非臣誠意淺薄,不能上格而然。俯仰窮蹙,若無所容,蓋臣至苦至悲之情,前已悉暴無餘,不必覶縷,而惟臣病根,結在心腹,醫家所謂忡悸,諸症無所不有,少有勞動,輒致發作,衰氣難敵,命在呼吸。噫,臣之所以哀號而不知止者,只欲身無所縻,隨意調息,得延須臾,毋枉其生而已,非敢謝跡明時,以圖自便之計,此心如丹,神明可質。昔承臣龐籍,在定州連章乞身。人曰上眷隆厚,何遽引去若是之堅?籍答曰,必待筋力不支,明主厭棄然後去之,是不得已。臣每讀至此,未嘗不三復歎息,臣若低回淟涊,病情漸痼,竟至殘喘莫保,則雖欲效龐籍不得已之去,恐無奈何,臣言至此,寧不慽哉?伏乞聖慈,特加曲諒,亟許前懇,以光體下之德,俾被肉骨之恩,千萬泣禱。答曰,省疏具悉。噫,七十致仕,雖載禮經,噫,人皆若此,嗚呼,今世界,予豈有臣?雖然,此等人予常嘉尙,而噫,若此而皆許,嗟哉奉朝請,其豈貴也?予亦有酌量,今右相光卿,月臺聞章,轎中特許,此君臣際遇而然也。朴弼琦年雖七耋,以下大夫許其請,嘉其心,今雖年久,尙今思焉。南泰著資不過從二品,年纔踰六十,亦尙其志而然。故奉朝賀禮判兄,意亦有在,至於奉朝賀趙暾,意亦在焉。嗚呼,今八十一,光見趙暾,今聞于卿,此亦暮年稀有,而況卿自北伯,至今日連三章陳懇,其心可知。噫,任卿久矣。知其雅操亦熟矣。噫,予今靳許,幾十年知卿之意焉在,心雖惜,嘉卿志,況頃日爲予垂涕,予視亦覩,旣知其心,何忍違心?特許所請,以遂卿願,而然嗚呼,暮年悵然曷勝?踰八日後,予當東月臺親臨宣麻,噫,暮年事予,豈云官職與否?卿須諒予意。
吏曹判書李潭,參判金鍾正等上疏曰,伏以臣等於昨日政,以前正臣李商巖,首擬獻納,至承天點矣。追聞商巖,與政廳承旨吳載純,有從娚妹應避之嫌,而臣等全未覺察,矇然注擬,格例有違,做錯實大,玆敢聯章自列,仰瀆宸聽。伏乞聖明,俯賜照察,亟治臣等之罪,獻納望亦爲劃卽處分,不勝幸甚。答曰,省疏具悉。旣有前例,李商巖本職許遞,一時不察,卿等勿辭焉。
吏曹參議洪檢上疏曰,伏以至誠上格,甘霈普洽,三農慰望,八域均欲,仍伏念,臣以至庸極鹵之姿,荷聖上簡畀之隆,謬叨見職,非止一再。以才則疎,以望則輕,夫豈有一分堪當之勢?而只緣感激恩私,怵畏義分,不敢爲一味逡巡之計,冒昧承膺,亦已屢矣。自顧憒劣,絲毫莫效,向來一遞,如釋重負,私心爲幸,食息粗安,而誠不意曾未數月之頃,又伏承佐貳旋授之命,臣誠惝怳踧踖,不知所措,反覆揣量,夫豈有冒出之勢?而適當聖心悶旱,上下憂遑之日,分義較重於私情,辭章見阻於喉院,逃遁不得,黽勉一肅,而寅緣蹲據,斷無是理,況今望實俱稱之人,亦可謂林立,而前後誤恩,偏及於已試蔑效之蹤,殆若以臣代臣,非臣莫可者然。區區不安之忱,不亶爲尋常僥冒之愧而已。且念前者憲臣,以臣政注間不審之失,至有問備之請,則臣豈敢以事過時移,而有所晏然也哉?一遞之計,株守難撓,召牌之下,承膺無路,玆敢略入文字,悉暴衷懇。伏乞聖慈,俯賜鑑諒,遞臣所帶銓任,以安私分,治臣瀆撓之罪,以昭法紀,不勝幸甚。答曰,省疏具悉。近者銓曹佐貳久闕時,甄用宿趼,焉可已乎?況今當都政月,噫於今雖無適莫,可謂均矣。一時問備,亦何撕捱?爾勿辭速察職。
甲午六月初三日巳時,上御集慶堂。藥房入診入侍時,提調具允明,副提調李,記事官南鶴聞·曺遠振·沈基泰,醫官方泰輿·鄭允協·慶絢·吳道炯·金季良·柳光翼·洪愼讓·白文昌·康命徽,以次進伏訖。允明奉進湯劑,上進御訖。允明曰,都提調未及入來矣。上曰,提調先退,更煎以入,可也。允明先退。都提調韓翼謩入來進伏曰,近間聖體,若何?上曰,自初一不欲進湯劑矣。强爲進服而如冷水矣。翼謩曰,湯劑何關於孝思,而每爲如此下敎乎?上曰,李判府予甚憎之矣,別有固執矣。允明更進湯劑以入,上進御訖。翼謩請診候,上許之。泰輿等進前診候退伏曰,度數調均,滑體一樣矣。諸臣以次退出。
甲午六月初三日巳時,上御集慶堂。大臣·備局堂上,引見入侍時,領議政金相福,左議政金尙喆,行司直具善復,判義禁李景祜,行司直具善行,行刑曹判書韓光會,行司直徐命膺,行司直李章吾,行副司直趙重晦,兵曹判書閔百興,戶曹判書具允鈺,禮曹判書李翼元,行副司直鄭存謙,行副司直李潤成,漢城左尹金應淳,行副司直尹泰淵,戶曹參判鄭尙淳,行副司直洪趾海,行副司直權噵,左尹徐命善,行副司直李瀰,大司憲宋淳明,大司諫朴師崙,副應敎尹弘烈,左副承旨鄭好仁,假注書崔烜,事變假注書金應麟,記事官曺遠振·沈基泰,以次進伏訖。相福曰,聖體調攝,若何?上曰,一樣矣。寢睡·水刺之節,亦何如?上曰,一樣矣。中宮殿氣候,何如?上曰,一樣矣。王世孫氣候,何如?上曰,一樣矣。上曰,初八日祝文,已書置乎?禮房承旨沈翔雲入來乎?好仁曰,不爲仕進矣。相福曰,今雨霈然,無不足之患云矣。上曰,然乎?命好仁書初八日忌辰大祭祭文訖。又命書儲慶宮東築修改告由祝文訖。尙喆曰,初八日動駕,有只備堂隨駕之敎,而今番異於他擧動,豈可只備堂隨駕乎?上曰,何妨也?仍命書傳敎曰,心神昏迷,當日欲詣旣傳香,祝何敢踰日?初七日親傳後,詣昌德先拜齋宿,凡諸先後廂挾輦挾輿,竝入直擧行,昌德直宿禁軍一百名,亦爲隨駕,昌德入直,昌德諸門只開門處,守門將待令,只備堂隨駕,留營留陣儀注皆安徐。侍衛亦入直,待下敎只入正時,皆依前,世孫依例隨駕。出傳敎又命書傳敎曰,旣製祝文,告由祭今日卽爲,受香今夜爲之,明朝卽爲修葺事,分付該曹。出傳敎又命書傳敎曰,今番動駕時,新營標下軍,訓將都令隨駕。出傳敎上曰,卿等試思之,甲午榜中人子,只綾恩兄弟趙重晦在,其餘無一人在云,予豈不年多乎?相福曰,此固莫大之慶也。尙喆曰,此言誠惶恐,而聞鄕儒今方來待云矣。上曰,爲何云耶?尙喆曰,今年當有慶科云云,故如是云矣。上笑曰,以一椎逐之,可也。仍進湯劑訖。上下詢具允明曰,甲午榜,卿父爲科矣。對曰,然矣。上命具允鈺及趙重晦進前。上曰,見甲午榜,卿等之父爲之,卿等生於卿父登科後乎?對曰,皆屢年後生矣。相福曰,趙重晦·具允鈺同甲矣。上曰,非偶然也。上下詢趙重晦曰,卿之兄弟,又有登科者乎?對曰,臣弟重瞻,未爲科矣。上曰,此果其人也。其所落科,果克痛矣。尙喆曰,宋載中·徐命善皆然矣,而命善則其後爲科矣。上曰,李商巖,吳載純之戚乎?都承旨李曰,從娚妹矣。上曰,商巖是誰之子也?相福曰,明中之子也。上曰,與時中爲兄弟乎?對曰,然矣。上下詢戶判曰,稅船無不來者乎?對曰,今則未及來者,不滿萬石數,而次次來之云矣。上曰,然乎?允鈺曰,昌德宮頹圮處甚多云,奉審修補,當待晴爲之乎?上曰,可也。允鈺曰,建明門改瓦之役已畢矣。相福曰,濟州牧使作故云,宜卽出代下送矣。上曰,政官牌招開政。出榻敎命書傳敎曰,前濟州牧使朴聖浹,以故忠臣後,心常可用,若此予用嗟惜,自海島運來時,令所經各官給擔持,今聞朴光漢卽其子,而頃者摠府已承傳云,待闋服何云承傳,其令銓曹,懸註準職調用,以示予意。出傳敎相福曰,此江華留守李徽之狀啓也。備陳今年麥事不實,農糧難繼之狀,仍請留庫米中限二千石,特許加分事,令廟堂稟旨分付矣。此時加分,旣有前例,島中民事,亦甚可慮,一千石特許加分,何如?上曰,依爲之。出擧條相福曰,頃因畿伯報備局,今年牟還中最難捧者,三分之一作租事,筵稟許施矣。湖西春牟麥,亦有告歉處,而大抵外邑麥還多處,反爲民弊云,令道臣商量列邑事勢,或有數多難捧者,分數待秋作租,而換作便否,石數多少,報備局擧行之意,分付,何如?上曰,依爲之。出擧條相福曰,都監習操,依例爲之事,分付,何如?上命章吾進前。章吾曰,雖極惶悚,而臣營異於他營,五千軍兵,每月習操,事勢甚難,故多不爲之時矣。上曰,此後依例爲之,可也。景祜曰,南漢軍餉還分,年前以一萬五千石爲定後,年年加請矣。今當甘霈之餘,農務方殷,種糧俱乏,民情甚急云,折米一千五百石,若復加分,則可紓民事,下詢大臣處之,何如?上曰,大臣之意,何如?相福曰,沁都旣許加分,南漢亦依所請,特許,何如?上曰,依爲之。出擧條善復曰,明陵秋奉審,雨水後當爲之,明日爲之矣。上曰,依爲之。翼元曰,今已得甘霈矣。物膳依例封進,何如?上曰,其止之。相福曰,在國體亦不必如是。翼元曰,今則無名矣。莫重方物,豈可無名停捧乎?諸大臣苦請。上不允。上曰,濟州亦有文武科乎?百興曰,文武科皆爲之矣,而無時任文牧使,則雖久不得爲之,故濟儒皆抑鬱云矣。景祜曰,監試亦爲之,而無試官則不爲矣。上曰,何年爲之乎,景祜曰,癸未年李壽鳳,爲御使時爲之,其後不爲之云矣。上命書傳敎曰,西北道科旣下敎,耽羅一也。道科何年爲之乎?比前過限乎?令禮曹考啓,因此以聞,凡增式年,島中文臣三試官,若不備則闕焉云,今乃初聞,若此此何異於一島停擧?此後若此,禮曹前期以稟,俾無此弊事,永爲定式施行。出傳敎相福曰,濟牧今番則文武中,以何爲之乎?上曰,文官何年爲之?相福曰,自前多爲之矣。命書傳敎曰,惟在其人,何拘文武?而曾聞民人,或有願見文宰者云,今番濟牧代,令銓曹以文臣備擬,而雖非前例,暮年耽羅此等職,何循常格?今番特爲問于大臣備擬事,一體分付。出傳敎上曰,濟牧,文官軰厭之乎,樂乎?尙喆曰,似厭之矣,而文官若不如武弁,貽羞島民,今番各別擇送,好矣。上命臺臣進前。大司憲宋淳明所啓,請還寢罪人張光碩,減律定配之命,依前下敎擧行事。措辭見上上曰,亟停勿煩。出擧條又所啓,臺臣事體,與他凡職有別,古則雖閑漫之行,非公服則不敢出街路者,法意甚重,近來朝綱解弛,古例漸廢,時帶臺銜之人,以常服出入,作爲尋常,甚至於詣闕之時,亦以便服來到朝房,始着公服者,或多有之,臺體之無嚴,莫此爲甚,請自今爲始,各別申飭,以爲遵舊例嚴臺體之地。上曰,臺官此例,予已熟聞,今聞非特爲駭,詣臺之人若此,萬萬可駭,此非他,一則皆俗套而然,一則聾啞而然,豈云此後,事當嚴處,而往事勿說,聖人之戒,雖默,此後若此者,令耳目糾正,亟施永刊仕版之典,限己身勿許淸望。出擧條又所啓,新除授執義李普溫,時在京畿抱川地,請斯速乘馹上來事,下諭。上曰,依啓。出擧條大司諫朴師崙所啓,請還寢殺獄罪人河必雄,印信僞造罪人宋興三,減律定配之命,依律處斷事。措辭見上上曰,亟停勿煩。出擧條又所啓,近來松禁解弛,內外京山松木,日漸稀疎,頃年罷四山監役,而創設四道參軍,屬之軍門,以嚴其禁,當初不無其效,而法久弊生,軍門軍士,自稱契房,互相偸斫,不爲摘發,凡民則雖不得犯手,而許多軍士,則無所顧忌,事之寒心,莫此爲甚,此弊若不嚴防,則四山松木,將至於濯濯之境,請令備局,商確變通,以爲各別嚴禁之地。上曰,監役爲參軍後,予則果有實效云矣。今聞所啓,山直契房,已爲無據,況軍兵乎?往事雖難盡飭,參軍旣屬於軍門,則大將其若申飭,豈有此弊?萬萬寒心,若此君何恃誰?予則當飭將臣。噫,漢文之卽詣三營,亦漢文之爲漢文。予雖衰,聞此豈可令備局,有何商確?當臨門先飭於三軍門大將,此非他日,故十分參酌,三軍門大將,爲先從重推考,四道參軍,令兵判決棍各三十度汰去,此後爲軍兵者若此者,當該參軍,當施沙場之律,莫云過矣。今日朝鮮,猶有嚴令,卽軍門,而軍兵若是,契房君何恃乎?關係非細,此後復若此,雖大將,焉可惜也?另加嚴飭。出擧條又所啓,臣於臺職,自知不稱,怵畏義分,冒沒出肅,今於目下事,草草論啓,只請令備局商確變通,而大將參軍,不爲請罪,今伏承聖敎,臣之昏謬溺職之失,於是著矣。其何可一刻晏然於臺次乎?請命遞斥臣職。上曰,旣擧臺職,予庸嘉尙,節目不察,其何傷也?勿辭,亦勿退待。出擧條尙喆曰,憲長,方以臺諫便服事,有所論啓矣。朝臣之闕外上下馬,例以紅馬木爲限,而近來爲其取便,或不無興化門西挾路乘馬之事,有駭瞻視,亦關國綱,此後則各別嚴飭,毋敢更犯,何如?上曰,依爲之。出擧條四道參軍,令兵判決棍各三十度汰去事。出榻敎命藥房提調更爲入侍。出榻敎上再進湯劑訖,命讀黃海道守令褒啓狀聞。上曰,何如?尙喆曰,瑞興府使朴師沃,鳳山郡守李觀夏,此兩人多經守令,聲績素著,朝家擇守令,宜用此等人也。好仁奏曰,俄者大祭祭文,盡爲精書以入乎?上曰,可也。上命退,諸臣以次退出。
甲午六月初三日未時,上御集慶堂。藥房入診入侍時,都提調韓翼謩,提調具允明,副提調李,記事官南鶴聞·曺遠振·沈基泰,醫官方泰輿,以次進伏訖。翼謩曰,晩後聖候,何如?上曰,一樣矣。翼謩封進湯劑,上進御訖。上曰,卿等早爲退休,可也。兩提先退。讀李最中疏。上曰,年幾何?曰,六十矣。上曰,爲此請已三次矣。命書疏批訖。命書傳敎曰,行司直李最中之批旣許,敎書先爲啓下。初九日當臨東月臺宣麻,儀注禁軍排立安徐。只入直侍衛,其時待下敎,只入正時。讀吏議洪檢疏。上曰,幾次爲吏議乎?曰,四次爲之矣。上曰,其前誰也?曰,洪述海·李命植,皆不爲行公矣。命書疏批。上曰,朴師崙爲承旨乎?曰,甲山特除授後,一次爲承旨矣。上曰,今日事得體矣。命書傳敎曰,昨政都憲薇垣長,一則耆耉科,一則知其人特除者,非徒不伈伈謄傳故紙,所啓其皆切實。噫,今暮年前後見三臺擧職,予庸尙矣。噫,都憲之除,其批有闕遺,曾聞時臺處義固重,雖返虞,亦着公服云,況詣臺乎?此暮年初聞。噫,居臺無諤諤之風。噫,昔則聞喝導聲,雖公卿,戒嚴,豈特公卿?輿儓莫不悚然。故昔掌令鄭東復,彈劾中官·庶民之婚用錦帳,其時卽盛世誠若此,而於今雖日詣臺,只謄一故紙而已,雖聞喝導之聲,若聽軍號聲,豈特人不懲戢?雖闕門內蚯蚓,非踏則其何動也?噫,戒傾軋,可也。仍以聾啞,此誠興亡所判,曷勝慨歎?若此故有此萬古所無,駭習人皆習熟,孰能彈劾?若無今日都憲之啓,此後入闕中着冠帶。噫,三百年國法,將置於何?故批答不可不嚴,而昔年以祭官之門內便服有所啓,故幼時聞焉。故凡事飭久解弛,頃者摘奸果然,故亦嚴處。今聞此臺臣猶然,雖承牌之人,焉知無此弊?噫,命牌在前,承牌者便服,此有職者乎,卽儒生乎?其墜紀綱損國體大矣。此後承牌人·就直人,一體嚴飭,若有此弊,無論卿宰,臺臣彈劾,直施制書有違律事定式。噫,監役爲參軍後,監役時契房弊,予常無慮。噫,參軍與將校同山直,亦軍士同,則焉敢若此?況山直與軍兵作契,則雖守城時版鍤等政,何可恃也?聞此靜臥,不覺寒心,宜殿座闕門,三軍門大將,以軍法嚴飭,而今日故默焉。此後復有此弊,令臺臣先與將參軍而請軍律。噫,守都城節目,其誰爲乎?若不嚴飭,其弊曷可勝言?咸須知悉,知暮年衰君爲國用心焉。命書傳敎曰,此時守令,豈可曠焉?申景濬代,其令今日政備擬,新除濟州牧使。此時本牧無人,其令除朝辭赴任事,分付。諸臣以次退出。
甲午六月初三日未時,上御集慶堂。左副承旨入侍時,左副承旨鄭好仁,假注書崔烜,記事官曺遠振·沈基泰,以次進伏訖。上命好仁,讀奏禮曹啓本宗廟滲漏處,奉審後稟處事,命書允,仍命書告由祭祝文,又命書還安祭祝文訖。命賤臣持往,先奉安于政院啓板上,而仍命內局入侍。出榻敎賤臣承命出來,奉安祝文草於啓板上,與內局三提調同入。上命好仁,卽往奉審後入侍。出榻敎好仁承命退出,賤臣亦隨退。
甲午六月初三日四更,上御集慶堂。坐直承旨·儒臣,同爲入侍時,同副承旨金思穆,副應敎尹弘烈,副修撰鄭元始,假注書崔烜,記事官曺遠振·沈基泰,以次進伏訖。命儒臣持警世問答進前,命弘烈先讀,次命元始讀奏,次命思穆讀奏,次命賤臣讀奏,次命曺遠振讀奏,次命沈基泰讀奏訖。上曰,注書誰也?思穆曰,故領相崔興源之孫也。上命持入明日儲慶宮祭報府。賤臣承命出來持入,上命思穆讀奏。又命讀禮曹稟啓耽羅設科事訖。命書傳敎曰,濟州卽故耽羅國,而前朝得焉,今爲州牧,故國朝待之若西北。嗚呼,昔年愛之恤之,非比尋常,此昔年仰覩者,今若繼述,捨此誰先?況聞春曹考奏,初行在於乙酉年。嗚呼,此年卽寧陵承建儲之年也。嗚呼,暮年何聞此年?噫,今月至第三日,此心難耐,召儒臣命讀問答,而意欲寓懷,聞此兼切追慕。噫,因予以神索漠,百三十年間前則數矣。今已十餘年,若非筵中提醒者,若西北道科,予何覺也?且今日爲文牧使,亦非偶然,令禮曹待秋擇日擧行,用慰島中文武。出傳敎命讀京畿雨澤狀啓訖。命書傳敎曰,噫,今年春雨暘均適,心切欣矣。入夏以後,偶然亢旱。噫,彼畿湖春牟,幾乎未獲,高高蒼蒼,愛恤元元,前月得霈,誠是千千萬萬料表,而雖得甘霈,猶欠未足,月初又得,於今勿論高低,擧皆周洽,吾民庶幾。雖然,曠彼四野,其若見焉。數寸靑靑,而來頭雨暘,其猶難望,況古人旣云,勿以得雨而解心,須看今春,入夏浹月旱,其豈料也?先修人事,亦學文也。今番悶旱,皆曰太早,而若此故春牟猶有餘者。噫,觀今吾民庶幾,而人事修於下,庶有孚感之效,人事弛於下,昨雖雨明復旱,焉可預知?古人旣云有備無患,苞桑之戒,亦載羲經。何云有備?守令宣諭旣諭,堤堰灌漑卽一道也。大抵今夏之雨,八道同然,況今番周洽,此正今日先務,令備局申飭諸道,修築堤堰,惜水若金,俾有益於三農,其所勤慢,予當廉問,將此下敎,先畿甸·三南,亦飭諸道。噫,古亦有旱,今番用心,百倍於前,今則噫此衰耗而然也。噫彼蒼蒼,若是恤民,而予若懈忽,豈特負元元,實負蒼蒼,況此月何月?誦昔年祝有年御詩,半夜示意,孜孜着意事,令備局一體申飭諸道。出傳敎又命讀兵曹武科人子孫抄啓訖。上曰,金觀行似是若行之行列矣。上曰,近來臺臣,只謄傳故紙,而今日兩臺臣,頗有可觀矣。命書傳敎曰,噫,曾前豈不云乎?詩云綿蠻黃鳥,孔聖歎可以人而不如鳥,此猶若此,況今日世道乎?昔之浮囂者,今皆聾啞,此豈數年之內,道成德立而然乎?一則用謀,一則時體,可勝歎哉?欲寓懷召儒臣,命讀問答,此亦升高必自卑,行遠必自邇之意,而長臥故於寶鑑經傳,不敢命讀而然也。適於此時,有興感者,何則?昔見包龍圖公案於官事時,悶衆蛙聲,已有飭云矣。大抵北塘近,故昔幼時,宜春軒北有小塘,而夜悶其聲,此塘廣闊,故曷勝其悶?此亦異事,諸小蛙衆聲若前,而近日有兩巨蛙,其聲互相問答,一者若呼,一者若答。嗚呼,八旬衰君,令讀自述問答。嗟哉,北塘衆蛙問答,昔則苦,於今其亦寓懷,嗟哉群蛙,渠亦知分內事。徹宵若此,而嗚呼,今世悶旱求助,而數人外無聞。嗟哉耳目,皆聾皆啞,謄傳故紙而已,近日能見數三臺臣。嗚呼,孔聖歎人不若鳥,嗟哉,今予亦歎人不若蛙矣。噫,今旣得霈,誰復應旨,其或然矣。干恩希覬者挾雜,曷勝其歎?慷慨亘中有此敎,此亦水中投石也。其何益哉?況今予以日干支興懷,明日干支卽丙戌也。今八十一逢此年者二,一則十三歲就傅年也,再則七十三調攝年也。嗚呼,此月予懷千萬者乎。心若此而猶勉飭,是豈予意?此亦繼述也。出傳敎上曰,金應瑞猶有古臺風矣。能與訓將相較貴矣。今日朴師崙新啓及避嫌,亦善爲矣。上曰,金若行以幼學爲及第乎?思穆曰,似然矣。上命退,諸臣以次退出。
上在慶熙宮。停常參·經筵。
藥房都提調韓翼謩,提調具允明,右承旨沈翔雲啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。噫,今日干支何?昨夜以予年興懷下敎,更以思焉。噫,昔丙戌年,予十三歲,初稱觴於仁政。通明內外宴,今月逢此干支,予懷千萬,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于金思穆曰,內局入侍。
又傳于曰,坐直承旨,率疏儒入侍。
傳于鄭好仁曰,臺臣入侍以奏。
沈翔雲啓曰,行司直具善復,鶯峯補土所,奉審後來待矣。傳曰,入侍。
又啓曰,臣與同副承旨金思穆伴直矣。同副承旨方以致祭出去,伴直無人,左副承旨鄭好仁,牌招入直,何如?傳曰,允。
又以弘文館言啓曰,新除授校理李克生,卽爲牌招察任,何如?傳曰,允。
以校理李克生違牌,傳于沈翔雲曰,頃者所遭,旣已白脫,今日復授,予意在焉,其何若此?只推,更爲牌招,追省記入直。
吏曹口傳政事,以申光祐爲靖陵直長,以李晩徽爲典牲奉事,以李再漢爲典設別提,以金濟萬爲徽寧殿參奉。
沈翔雲,以禮曹言啓曰,西北道科,擇日以入事,命下矣。文武科吉日,令日官推擇,則來九月二十日二十五日二十七日爲吉云,以此日中,令道科試官下去後,推移定行,而試官令該曹差出,何如?傳曰,允。
又以禮曹言啓曰,上候平復,慶科庭試,擇日以入事,命下矣。庭試吉日,卽令日官推擇,則來八月十一日十六日二十日爲吉云,以何日定行乎?敢稟。傳曰,以二十日定行。
又以成均館官員,以同知館事意,啓曰,本館草記批旨,今在京者二百人中,豈無一人子若孫乎?亦爲問啓事,命下矣。更考去甲午司馬榜目,詳細探問,則榜中生進李周鎭子判府事溵,前參判瀰,前郡守淑,閔昌洙子成川府使百順,李挺檏孫弘文校理克生,幼學克全,朴師漢子幼學賢秀,吳光運孫瓦署別提璹,南泰溫子東部都事眉老,鄭觀河子幼學杬,李明采子幼學穗永,宋眞明孫前監察原載,金會度孫幼學弼中,黃壽泰子前府尹最彦,金純行子平市令履坤,義城縣令履復,閔遇洙孫靑松府使鍾烈,前參奉彝烈,尹焜子前僉知在謙,鄭壽崙子前參判光忠,河鈺子幼學達龍,李榗子幼學世玉,金致垕子吏曹參判鍾正,尹在重子縣監浣,趙復命子前縣監長鎭,吳晋周孫左承旨載純,前校理載紹,前參奉載絅,幼學載紳,吳胤周孫幼學載孝,李以根子幼學廷爀,魚有鵬孫東部奉事用元,前判官用霖,參奉用賓,洪禹肇孫進士履海,尹鳳五子林川郡守心協,李莫輔子堤川縣監述源,申思觀孫前都事光鼎,洪晋猷子茂朱府使益喆,李普興子前司諫崇祜,李喆輔子前大提學福源,錦山郡守學源,宋翼輔子前參判文載,林象翼子進士仁浩,兪宇基子參奉漢參,李挺郁子前佐郞淵普,幼學雨普,李思胤子尙衣僉正養和,李蓍徹子幼學光濟,尹鳳九子富平府使心緯,幼學心約,李山老子幼學人玉,申宗夏子前郡守暿。竝爲生存,而原榜中鄭思安,其後改名基安,年今八十,而臣等未及覺察其改名之由,昨以時無生存之意,誤爲奏啓,臣等不勝惶恐,敢啓。傳曰,知道。
鄭好仁,以都摠府言啓曰,副摠管李達海,以禁衛中軍,本營褒貶坐起,今日晝仕出去之意,敢啓。傳曰,知道。
又以兵曹言啓曰,去甲午年武科人子若孫,更爲問啓事,啓下矣。故兵使金時泰子觀行,方帶順陵直長,故兵使許麟孫前宣傳官根,故兵使申命相子前縣監光業,俱爲時存之意,敢啓。傳曰,知道。今問聞啓,噫,彼文科二人子,至卿宰三人,於武科數十人中,在京者只有三人,而噫彼申命相,卽予爲摠管時,爲首摠郞者也。自本曹皆待窠懸註,右職調用,其中一人直長也。令吏曹陞六調用。
又以兵曹言啓曰,昌慶宮衛將李漢徵,景福宮衛將劉益炫,身病猝重,勢難供職,俱爲呈狀乞遞,不可等待其差復,竝今姑改差,何如?傳曰,允。
又以禁衛營·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
敎致仕奉朝賀李最中書。王若曰,七十方許致仕,夫豈引年之時,君臣貴相知心,勉副乞休之請,諒由一生之雅操,詎挽三章之苦情?惟卿賢相肖孫,早歲華貫,立朝風裁,介然若百鍊剛金,鳴世文猷,煥乎有五采錦繡,外內歷試,難一二數所守已知,前後遭逢,凡幾十年厥用未究,豈意寇公之鑰未返,遽見歐陽之疏荐陳?以年紀則非禮經所云,卿豈便訣?以仗用則非此人莫可,予難曲循。纔還朝而巽辭罙堅,故引例而至懇勉許。於戲,庸褒嘉遯,式遵彝章,麻誥將頒,實是淸朝之美事,松操彌固,俾便暮境之閑居,故玆敎示,想宜知悉。副校理南柱老製進
甲午六月初四日巳時,上御集慶堂。藥房入診入侍時,都提調韓翼謩,提調具允明,右承旨沈翔雲,記事官南鶴聞·曺遠振·沈基泰,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,睡則善爲之矣。翼謩奉進湯劑,上進御訖。翼謩曰,都承旨李,不爲入來矣。命書傳敎曰,今日副提調不參故心訝,聞都提調所奏,因其公體,勢難强迫,許遞。前參判徐命善爲承旨,牌招察任,房順房,三院副提調例兼。上曰,甲午六月九月日記持來乎?翔雲曰,持入矣。命翔雲讀之。上曰,故相金宇杭賢矣。其孫有之乎?翼謩曰,不能詳知矣。命書傳敎曰,嗚呼,今年予心追慕中一倍,而況今月誠萬倍。噫,不孝不肖,初八日只有五日,是豈孝也,亦豈子道?嗚呼,初八日只有五日,興惟及此,心膽皆殞。故取來日記命讀。嗚呼,此時予年二十一,八朔侍湯者,而嗚呼,此時豈料親臨受宴,今有下敎者?而誠有目今慨然者,其時邦慶初有,而聞其奏,亦稱歲歉。噫,彼一原任,慷慨眷眷之忠,亦莫施於當年,而噫,彼昨月之旱,暮年初見,而其誰得霈,已判春牟處,曷勝其惜?而惟以將豐,以萬萬豐亨豫大之事,必欲强請。嗚呼,此時一年減一疋之政,幾次詢問,而闕而莫行。嗚呼,今日畿湖春牟幾判,他日西成,若月晦初更待月,而旣若此,今予爲大小群工,深惜深惜,長歎長歎。此則惟在乎予,今何諭乎?當守當守,須看初八日祝文,嗟哉予心,亦已仰質,而噫,其時金右相,以禮判特拜相,而伊時擧措,尙今思焉。其雖然,所請不過當年,而其中心同者,故徐判府事也。幾次詢問,復命稟處,而闕而莫行,此正忠臣志士飮涕者也。予年二十一陪宴,見其像若昨焉。嗚呼,於莫重雖不敢仰奏,於故相奚比於昔唐宗封德彝,昔則以軍門乏儲持難,於今仰體昔年,旣減一疋,雖有結錢選武布,漁稅屬度支,用餘設一均役廳,仍減義僧之役,此豈予乎?卽仰體昔年,況其時三次臨門亦仰體,三次臨殿亦仰體。嗚呼,雖若此,欲籲高高,自恧冥然,其惟沓沓,長呼以問,八十一歲是何人哉?旣興感於六十一歲者,亦豈予也?深歎揄揚,無前邦慶,亦賞爲民施惠,六十一年與我同志者,其惟故甲午年金右相,聞此豈無表意?祭文製下。承旨今日致祭,故甲午金右相致祭方下敎,聞筵臣所奏,其孫今在忠州云,予心益愴然,祭文下送本道,令本牧使致祭,曾已下敎,其後調用,今聞乎此,予懷倍焉。其奉祀孫,何云年之多少,今日內口傳付職,以表予意。上曰,洪樂任是奉朝賀之第幾子乎?翼謩曰,似是第三子矣。命書傳敎曰,嗚呼,暮年予心,甄用而已,已見,況幾年初授者乎?該曹備擬,其亦晩矣。於今毫無撕捱之端,兼弼善洪樂任雖辭章,切勿呼望,卽爲牌招察任,而違牌望,亦勿呼焉。命書傳敎曰,今聞故相孫在京云,今日下批後,雖非時,其令謝恩,以冠帶參祭。命書傳敎曰,今聞故相家廟在京云,今日遣同副承旨致祭。翼謩請診候,上許之。泰輿等進前診候訖,退伏曰,三部度數調均,滑體一樣矣。允明更煎湯劑以入,翼謩奉進。上進御訖,命書御製祭文。命書傳敎曰,故金右相奉祀孫,今日卽爲口傳付職,而如無窠,次次陞付。出榻敎允明曰,臣出外聞知,則忠州所居人,雖是故相之孫,而非奉祀者,其奉祀孫,則卽昌城尉女壻云,而居在壯洞云矣。上曰,然乎?諸臣以次退出。
甲午六月初四日未時,上御集慶堂。藥房入診入侍時,都提調韓翼謩,提調具允明,副提調徐命善,記事官南鶴聞·曺遠振·沈基泰,醫官方泰輿,以次進伏訖。翼謩曰,晩後聖候,若何?上曰,一樣矣。上曰,吳著何處人乎?命善曰,淸州人云矣。上曰,通淸誰爲之?命善曰,朴相德爲吏判時爲之矣。上曰,金瑞應不偶然矣。宋淳明是昌明之弟乎?命善曰,然矣。上曰,李最中退休,卿必羨之矣。翼謩曰,臣望之如天上人矣。臣忱誠淺短,不能仰格之致也。上曰,李最中於朝廷,不甚關緊,而卿則是大官,豈可遽捨乎?予年九十後,當捨卿矣。翼謩曰,臣生逢聖明,致位大官,今登前席,聞此下敎,只不勝惶感矣。上曰,趙暾固執怪矣,今年幾何?命善曰,五十九矣。翼謩奉進湯劑,上進御訖。命善曰,向者禮曹科擇入之,而尙未入啓矣。命入之。上曰,八月秋事已登場乎?翼謩曰,似登場矣。命善曰,八月內定行,然西北道科,無相礙之患矣。命書八月二十日擧行,判付。翼謩曰,臣昨見李最中疏,徹夜漸愧矣。今承開端之敎,復此仰請矣。仍乞休縷縷。上曰,卽今奉朝賀多乎不多乎?旣多則無貴矣,卿何爲之乎?對曰,已多之奉朝賀,臣則獨不爲之,豈不爲愧乎?上曰,北斗七星有之,不聞有八星,卽今奉賀,已有七人,豈可添一乎?命善讀李克生違牌傳旨,命書只推。上曰,洪樂任入來云乎?命善曰,懸牌闕外,不爲入來云矣。上曰,儒臣入直誰也?命善曰,南柱老·鄭元始也。上曰,柱老是泰著之子乎?命善曰,然矣。上曰,金應淳擔當婢貢事,終始不憐矣。誰共爲之?命善曰,李潭·趙曮·金相翊·戶惠堂尹養厚及臣皆同爲之矣。上曰,然乎?諸臣以次退出。
甲午六月初四日未時,上御集慶堂。坐直承旨·判義禁·詣臺臺臣·疏儒,同爲入侍時,右承旨沈翔雲,判義禁具善復,掌令吳著,疏儒朴泰謙,假注書崔烜,記事官曺遠振·沈基泰,以次進伏訖。善復進前曰,臣馳往陵所奉審,則無頉處,而只補土修築處,略有覆沙矣。過大祭後,當更爲修補矣。上曰,依爲之。善復先退出。上命疏儒朴泰謙,自讀其疏訖。上曰,此疏汝獨爲乎,與他人爲之乎?對曰,獨爲之矣。上曰,汝意爲汝祖先乎,爲皇朝乎?見汝疏,大槪以爲殊常而召見矣。此專出於希覬僥倖之心,汝其持疏還去。疏儒卽時退出。上曰,內局入侍。出榻敎儒生朴泰謙,持疏退去事。出榻敎上命臺臣進前。掌令吳著所啓,請還寢罪人張光碩減律定配之命,依前下敎擧行。措辭見上上曰,亟停勿煩。出擧條又所啓,新除授司諫院獻納吳鉉胄,時在全羅道昌平地,請斯速乘馹上來事,下諭。上曰,依啓。出擧條上命讀兵曹甲午爲科人子孫知入啓本及雨澤狀啓訖。內局諸臣入來。上命坐直承旨先退。賤臣亦隨退。
上在慶熙宮。停常參·經筵。
藥房都提調韓翼謩,提調具允明,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。此月何月,今日何日?憶昔甲午,予懷千萬,甘霈旋霽,其亦若意,吾民庶幾,只祝有年,氣則一樣,待敎入侍。
中宮殿·惠嬪宮,藥房口傳問安。答曰,知道。
傳于徐命善曰,鄭基安使之入來。
傳于沈翔雲曰,內局入侍,鄭基安同爲入侍。
又傳于曰,內局入侍。
傳于吳載純曰,禮房承旨,馳詣太廟,奉審以來。
又傳于曰,新除玉堂,持東國通鑑初卷,備員入侍。
沈翔雲,以侍講院言啓曰,本院新除授文學李衍祥,時在江原道金化地,書筵入番事緊,請斯速乘馹上來事,下諭,何如?傳曰,允。
鄭好仁,以兵曹言啓曰,禁軍來秋冬等祿試射時沒技人,別單中依例懸註以入之意,敢啓。傳曰,知道。
又以兵曹言啓曰,卽接西道參軍牒報,則訓鍊都監所授彰義門北邊近處體城七間半許,今日崩頹云,令繕工監爲先把子圍排,分授軍門,急速修築,而把守軍兵,亦令該軍門,量宜定送,修築間各別守直之意,分付,何如?傳曰,允。
又以訓鍊都監言啓曰,因兵曹草記,都監分授都城彰義門北邊體城七間半許崩頹,令該軍門急速修築,把守軍量宜定送,限修築間守直事,允下矣。今日爲始,砲手二十名,將官率領,限修築間,輪回守直之意,敢啓。傳曰,知道。
洪述海,以刑曹言啓曰,當該首任,令該曹今日內決杖五十事,命下矣。依傳敎,當該首任金德尙·林德升等,竝決杖五十慶度意,敢啓。傳曰,知道。
鄭好仁,以禦營廳·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
甲午六月初五日巳時,上御集慶堂。藥房入診入侍時,都提調韓翼謩,提調具允明,副提調徐命善,記事官南鶴聞·曺遠振·沈基泰,醫官方泰輿·鄭允協·慶絢·吳道炯·金季良·柳光翼·洪愼讓·白文昌·康命徽,以次進伏訖。翼謩曰,夜間聖體,若何?上曰,一樣矣。寢睡·水刺之節,何如?上曰,昏睡可悶矣。中宮殿氣候,何如?上曰,一樣矣。王世孫氣候,亦何如?上曰,亦一樣矣。翼謩奉進湯劑,上進御訖。翼謩請診候,上曰,姑置之,可也。上曰,昌城女壻,昨年婚禮時,予必見之,而不能記得矣。翼謩曰,雖或進見,殿下何以記之乎?命書傳敎曰,昔年噫予有私邸,故其令同焉,猗歟盛哉。大抵若非寅平都尉,則凡賓勿論,都尉貴主,本家以此爲始祖。噫,頃年漢陽洞予臨,噫,頃者莫知靑城·綾城,而買宅時,今左承旨家欲賣云,故其家,比諸彰義狹窄,已知非王子,其何許買?命置。昨因參奉金濟萬,乃聞昌城同在一處云,噫,當今壻自漢陽洞,曰父乎,曰舅乎?來壯洞而莫知,曷勝寒心?雖衰,其守者國體,噫,雖從壻家來,予臨處貴乎,從壻可乎?嗚呼當宁若此,他日何言?今日聞焉,其家在於東邊預差云,其猶駭然者,用予故事,二淑儀皆令同在長處,因此而靑城尉亦然云。噫,年雖八十一,其心則不衰,其壻焉敢若此?昌城尉黃仁默,靑城尉沈能建,竝施不敍之典,其令當日內入本家。壻雖若此,皆有次第,中官則焉敢不奏?此等次知中官,惟食色米,將安用哉?中官田聖輝·韓聖規,竝刊名內府,當駭首任,令該曹今日內決杖五十。命書傳敎曰,今聞義州府尹彼船去來狀聞,皆書名數,而一船不書人名,只書其船於邊報,其涉駭忽,事當棍飭,而今番參酌,後勿若是事,令灣尹申飭諸邊將。命善曰,鄭基安來待閤外矣。命入侍,基安進伏。上曰,年幾何?對曰,八十矣。上曰,日食幾何?對曰,一日所食四合許矣。上曰,不少矣。能誦小科所作乎?基安誦首句。上曰,此亦難矣。其時試官記之乎?基安曰,上試官宋相琦,其餘不能記知矣。命書御題七言二句,命基安賡進,基安賡進訖。命書傳敎曰,今春回榜已料表,今日入侍豈偶然?知事鄭基安,特賜虎皮一令,令布軺軒。基安先退,命中官扶出。命書傳敎曰,頃者以國體下敎,今見鄭基安,問其試官,首試官卽宋相琦,聞其愴然。況其孫之爲耆科者乎?且已示申飭。前都憲宋載禧,特爲敍用。命書傳敎曰,李克生違牌今初,事勢固然,傳旨踏下,而洪樂任則洪樂信旣已行公,則焉敢撕捱?校理今適有窠除授。弼善不過兼職,以本職牌招,其令追省記入直。嗚呼,今予追慕而已。況動駕在近,名雖儒臣,不過小臣,焉敢使其君,此時用心?申飭其令膺命。追省記入直,豈特違牌?懸牌守門,此亦謬例,復若違牌,直捧禁推傳旨,待新錄勘律。嗚呼,國有八十一歲君,年少文官,焉敢若此?況若禁推,豈特其君,詣囹圄見子乎?若此豈曰臣分,亦豈子道?以此嚴飭。命善曰,臺臣來待矣。命入侍。掌令李得華進伏啓曰,請還寢罪人張光碩,減律定配之命,依前下敎擧行。措辭見上上曰,亟停勿煩。又啓曰,各司用牌,今有秋成間嚴禁之敎,此固出於我聖上恤民省弊之至意,德音所及,孰不欽誦?而大凡三司之禁牌,各書名目,而各名目之中,只有一牌,故若値諸員,竝出一名目之時,則木牌之外,加作紙牌,已成謬例,貽弊多端,此豈朝家立法禁犯之本意哉?請另飭三法司,秋成後用牌之時,木牌外,加出紙牌之規,一切嚴禁。上曰,所啓甚是,依啓。況名雖三牌,秋成前亦在禁令,何敢爲也?此後囚徒有犯者,當施制書有違律,而此弊予已知,政府錄啓,政院囚從入啓時,姑放復囚者多,其誰欺乎?犯者當用欺君律,一體嚴飭。又啓曰,向當悶旱求助之時,詢蕘之聖念,感豚之恩綸,丁寧懇惻,中外咸聳,職在臺閣者,尤當竭蹶趨承,仰體我聖上如渴之至意,而持平金東稷,除拜三朔,一向虛縻,偃然在鄕,尙無動靜,雖未知其實故之如何,而揆以分義,誠甚駭然,請持平金東稷罷職。上曰,依啓。又啓曰,堂下守令之不得乘轎,自是朝家之禁典,而近來法綱解弛,無論文蔭,冒法乘轎,作一謬例,而至於年少武倅,亦效其習。迺有日昨諫臣之啓,瞻聆所及,誠甚可駭,其在嚴法體之道,不可一任其紊然,請自今以另飭諸道,若有如前濫乘者,隨現狀聞,照法重繩。上曰,所啓誠是,依啓。臺臣先退。翼謩曰,午湯劑當待下敎矣。上曰,依。諸臣以次退出。
甲午六月初五日未時,上御集慶堂。藥房入診,儒臣同爲入侍時,都提調韓翼謩,提調具允明,副提調徐命善,假注書崔烜,記事官曺遠振·沈基泰,校理洪樂任,副修撰李昌伋,醫官方泰輿,以次進伏訖。翼謩曰,日熱特甚,聖候諸節,更若何?上曰,無可言矣。今日予之焦心一倍矣。上曰,注書出去,成廟春秋幾何,昇遐於何殿,知入。賤臣承命出去,考璿源譜略入奏。上曰,今日政府錄啓日也。囚徒有無知入。賤臣承命出問回奏曰,囚徒無之矣。上曰,固料其無之,而或慮有之,問之矣。命善曰,此時豈有之乎?上曰,李最中三兄弟中最勝,而爲人安詳矣。翼謩曰,如李最中者許休,甚可惜矣。臣則旣承下敎,雖不敢仰請,每思最中,私心慙愧矣。上曰,最中則非大臣也。翼謩曰,臣得忝大官,屢陳懇而不得請,尤爲慙愧矣。仍懇請進湯劑,上進御訖。上曰,止於此可乎?翼謩曰,不敢奉承矣。上曰,此湯劑學於岐伯乎,學於神農乎?翼謩曰,建功則雖謂之學於岐伯·神農,可也。上命洪樂任,讀東國通鑑,次命李昌伋讀之。讀訖,命儒臣先退。又命知入應旨上疏儒生有無。賤臣承命出問回奏曰,無之矣。上曰,東國通鑑,予嘗不信矣。命善曰,此皆其時野史所載,故似多不經矣。翼謩曰,湯劑之煎已久,當更進乎?上曰,何其速煎也?予知卿之心矣,必勸四貼之意也。翼謩曰,進三貼而聖體益康,此時四貼,斷不可已也?上曰,何益乎?上曰,李兒時,予見之矣。今則其髥頗多矣。金若行亦老乎?翼謩曰,已鬚白矣。上曰,然乎?予初以若行謂怪狀矣,近來見之,不然矣。非予豈能至此乎?今聞已鬚白云,是何言也?翼謩曰,非聖上則渠豈至於此乎?此莫非天地造代之功也。上曰,金用謙入直摠府與否知入。賤臣知來回奏曰,不入直矣。上曰,金用謙貌好,故予欲見之矣。上曰,安載圭,右相以爲外間齊憤云,豈非過乎?翼謩曰,誰不然乎?心術可見矣。上曰,提調之意,亦以爲,何如?允明對曰,爲世道不勝憂歎矣。上曰,一節深於一節矣。上曰,兩司長官及金瑞應,能於喑啞世界善爲之矣。今日李得華,亦有新啓,果有申飭之效矣。上曰,徽寧殿參奉善爲之矣。無木根等弊矣。翼謩曰,然矣。仍請進湯劑,上進御訖。翼謩曰,今日欲請四貼而不敢言,明日則敢請進四貼矣。上曰,予方焦心,大劑豈不有害乎?翼謩曰,少無此慮矣。允明曰,向於建明門殿座時,臣以大德必得壽仰達,殿下其時嘉納矣。殿下之壽,以大孝故自天申之矣。上曰,提調之言過矣。翼謩曰,明日則仰體陟降之意,俯念世孫之心,必强進四貼焉。上曰,其止之而退去。諸臣以次退出。
上御昌德宮。停常參·經筵。
藥房都提調韓翼謩,提調具允明,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,再明何日?逢今月憶庚子,心膽皆殞。嗚呼,心雖若此,亦何若意,氣何暇諭?湯若冷水,今日心悶,其雖某時,待敎入侍。
中宮殿·惠嬪宮,藥房口傳問安。答曰,知道。
大駕主世孫,詣昌德宮後,政院·玉堂口傳問安。答曰,知道。
大殿,藥房口傳問安。答曰,知道。
鄭好仁,以都摠府言啓曰,今日入直內三廳,武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
藥房口傳啓曰,朝者問候之批,伏承待敎入侍之命,日已過午,召命尙遲,臣等誠不勝抑鬱之至,動駕隔宵,日熱愈甚,此時保護,尤當加意。伏乞亟許臣等持湯劑入侍,千萬顒祝,惶恐敢啓。
傳于徐命善曰,內局入侍。
傳于金思穆曰,有應旨與否知入。
備忘記,嗚呼,今予心萬億,亦歇後語,聾啞世界,各有臣,予當以小心謹愼爲戒,其皆緘默,先拜後,仍留甲戌年初誕堂,雖今日此意深,當臨建明門,此何意?以今日定,紙何得文何成故也?於文蔭武靑衿,常抱有志者,皆令來待,若有來者,入來排設房。噫,此房卽昔稱慶時,以侍衛來待處,當宿於此,明曉親傳後,當詣昌德,而其若前,今日詣昌德叩謝,當宿初度年寶慶堂,備堂侍衛入直隨駕,皆依前。
備忘記,嗚呼,今世有君乎,有臣乎?若有君臣若此,雖今日此意深,今日內其若默,有職名皆刊名,其靑衿當停擧,豈云衆一二可?令京兆飭五部。
禮房承旨沈翔雲,有稟達事,來詣請對矣。傳曰,禮房承旨,明曉陪香祝,來昌德宮月臺以奏。
傳于鄭好仁曰,駕轎待令,副駕轎安徐。
藥房口傳啓曰,臣等俄者診筵,伏奉再貼煎入之命,未及封進,忽承退去之敎,旋値鑾蹕載戒,倉卒嚴畏,雖不得仰請,而今日正當加進之時,所進反減於常日,冒熱勞動之餘,臣等之焦迫憂悶,尤當何如哉?此時煩聒,固知萬萬惶悚,而職在保護,不容泯默,玆敢相率呼籲。伏乞暫許引接,以爲承候進湯之地,千萬懇祝,惶恐敢啓。
兵曹口傳政事,以張鉉國爲北道參軍。
傳于金思穆曰,禮房代房承旨,持明日祝文草入侍。
備忘記,徐有寧爲承旨,房順房,尙方廚院例兼。
金思穆啓曰,今此動駕經宿之時,承旨當爲備員入直,新除授都承旨徐有寧,所當牌招,而拘於廳規,不得請牌,何以爲之?敢稟。傳曰,牌招。
傳于洪述海曰,當該掌務官,只知時體,不知有祖與孫,當該掌務官,海南縣充軍。
又傳于曰,監劑書員,南海縣水軍充定。
傳于金思穆曰,建功尙在,故世孫不進水刺,鹿茸拔之,代房承旨,監煎以入。
鄭好仁,以訓鍊都監言啓曰,依傳敎,朴文絢勸武軍官傳令,仍爲現身之意,敢啓。傳曰,知道。
洪述海,以義禁府言啓曰,當該掌務官,只知時體,不知有祖與孫,當該掌務官,海南縣充軍事,命下矣。依傳敎,當該掌務官玄啓祚,海南縣充軍,發遣府羅將,押送配所之意,敢啓。又以刑曹言啓曰,監劑書員,南海縣水軍充定事,命下矣。依傳敎,罪人李東樞,慶尙道南海縣水軍充定,卽爲押送之意,敢啓。
傳于金思穆曰,內局掌務官書員下敎皆安徐,卽爲招入。
鄭好仁,以京畿監司金載順啓本啓曰,罪人金竹億,獄案商確之際,自致多日,致勤還下送之敎,惶恐待罪事。傳曰,勿待罪事,回諭。
又以兵曹言啓曰,上候平復,慶科庭試,來八月二十日定行事,命下矣。武科初試吉日,令日官推擇,則來八月初二日爲吉云,以此日設行,何如?傳曰,允。
又以訓鍊都監言啓曰,因兵曹節目,明日擧動時,挾輦軍六十名,挾輿軍二十名,將官率領,金虎門入直,先廂軍五十名,將官率領,北營入直,後廂軍五十名,將官率領,東營入直,而初八日還宮時,各其信地聚待之意,敢啓。傳曰,知道。
又以訓鍊都監言啓曰,昌德宮擧動時,內外營入直,明日入直事,草記允下矣。動駕進定於今日,入直軍兵,自今日入直之意,敢啓。傳曰,知道。內外入直軍,設粥以饋。
又以訓鍊都監·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
上在昌德宮。
中宮殿·惠嬪宮,王世孫遣宮官夕問安。答曰,知道。
沈翔雲啓曰,兵曹郞廳來言,闕內各處入直軍兵,夜巡檢之意,敢啓。傳曰,知道。
又啓曰,都摠府郞廳來言,闕內各處入直軍兵,夜巡檢之意,敢啓。傳曰,知道。
甲午六月初六日辰時,上御集慶堂。藥房入診入侍時,都提調韓翼謩,提調具允明,副提調徐命善,記事官南鶴聞·曺遠振·沈基泰,醫官方泰輿·鄭允協·慶絢·吳道炯·金季良·柳光翼·洪順讓·康命徽,以次進伏訖。翼謩曰,夜間聖體,若何?上曰,一樣矣。寢睡·水刺之節,何如?上曰,今日又逢,非子道矣。翼謩曰,俄以下敎觀之,聖心過用,不勝悶迫矣。聖人之所不免,何爲如此乎?允明曰,昨年此時,臣待罪藥院,而不如今日之用心,一年加於一年,豈不悶乎?翼謩奉進湯劑,上進御訖。翼謩請診候,上曰,止之。命善曰,應旨儒生一人,來待闕外矣。命召入,賤臣承命率入。朴文顯進伏。上曰,汝誰之子乎?文顯曰,水使載河之子也。上曰,汝有何所言乎?對曰,建功湯乃保護聖躬之良劑,而每下厭進之敎,此後勿復如此,臣之望也。上曰,汝以安載圭爲何如?文顯曰,可殺之人也。上曰,峻矣。又有所言乎?對曰,麥農不登,民糧不可不念矣。上曰,其言好矣。又有所言乎?對曰,動駕頻數,科擧連設,國用易竭矣。上曰,又有所言乎?對曰,山林之人,進用好矣。上曰,又有所言乎?對曰,餘無可達矣。命退去。命書傳敎曰,纔下敎一人來,誠開眼特召見,首陳理中湯,其雖時體,亦今日臣子之心,此則談笑而答。第二件事,噫,予豈訑訑?皆由追慕,故此則不獲已多少酬酢。而第三件事,不無挾雜意思。噫,武臣子諂諛山林,其何有益?此若故相豐原言也。予雖涼德且衰,大成二字何由?而然則此等口尙乳臭者,何敢挾雜于此,此有倍於榮順矣。嗚呼,朝家此極,由於家禮源流,而諸節有加,寔由於此,故嗚呼庚子以後,我慈聖每當下敎,其亦流涕,仰覩熟矣。嗣服後一心,惟在乎此,幺麽乳臭之輩,焉敢生意於其間?初命停擧,此等驕縱之輩,雖一刻,何敢持儒巾於其家?令訓局卽爲軍官傳令,其令當日現身草記,其若違命,初九日宣麻後,當殿座沙場,亟施軍律,以表予萬萬不敢當二字之效,以此卽爲分付都監。嗚呼,二十五歲若有意思,其雖臨門,何聞直言,於予得矣。臨門下敎安徐,予當詣昌德,經宿行禮,凡諸等節,依前下敎擧行。翼謩曰,今日動駕,兩日經宿,豈不悶乎?上掩窓,命諸臣退去。遂以此退出。
甲午六月初六日未時,上詣昌德宮。擧動入侍時,行都承旨徐命善,左承旨吳載純,右承旨沈翔雲,左副承旨鄭好仁,右副承旨洪述海,同副承旨金思穆,記事官南鶴聞,假注書崔烜,記事官曺遠振·沈基泰以次侍立訖。上具翼善冠·黑團領,乘輿出通陽門,詣延和門外,乘駕轎出興化門外,命宣傳官召入,龍虎營前排拿入。作門哨官池鵬漢,以駕前喧嘩,還宮後決棍事下敎,進詣紅馬木外。又命入龍虎營前排,拿入禁喧郞南允熙。下敎曰,汝居在何處?對曰,在於忠淸道矣。上曰,在忠淸道,故汝用山林勢乎?駕前喧嘩,旣命禁之,駕後喧嘩,何敢不禁乎?特命校書館施行。出駕前下敎卽爲逐出,仍詣昌德宮,至萬安門外,降轎步入。諸臣問安後退出。
甲午六月初六日酉時,上御寶慶堂,藥房入診入侍時,都提調韓翼謩,提調具允明,副提調徐命善,記事官南鶴聞·曺遠振·沈基泰,醫官方泰輿,以次進伏訖。翼謩曰,今日勞動之餘,聖候若何?上曰,今日予得其時得其處矣。翼謩奉進湯劑。上曰,今日予豈服鹿茸乎?仍接湯椀而覆之。翼謩曰,若此而將何爲乎?上笑曰,三提調皆解見任,可也。兩提曰,臣等雖被罪,不爲進御之前,豈敢退去乎?翼謩曰,提調出送,當更持以入矣。上曰,鹿茸拔之,則當進服矣。翼謩曰,鹿茸何關於孝思乎?上無發落。命書傳敎曰,朴文絢父,頃者若何?於渠可謂再生,而況其時以擔軍,其呼亦若何,則於渠之道,雖非喑啞世界,其倍他人,而況崇文堂入侍時涕無從,予亦見矣。爲閫帥效誠,其已知矣,則渠焉敢若此?首陳理中湯,於渠道宜曰,其功大,豈可中止云則猶可也。而予雖有此言,臣何敢曰支撑,已欠人事,而予已闊略。至於安載圭,則不過掇拾李有喆者,而於動駕雖因國初故事而下敎,無諸己而後非諸人,此理予嘗知矣。雖言無時動駕,於今威儀不備,殿下何不諒此云,則可謂直言,而頃者臺章,猶欠於此,則掇拾其餘,希覬其直,雖非,予亦從容以答。末梢所陳,萬萬可駭。嗚呼,黨本卽此也,則況於渠父,擔去呼黨人,擔去者雖息,渠父勸呼,渠幾聞知百人,雖爲此,渠宜懲創。噫,水使之子,焉敢云山林?初則只命停擧,慷慨亘中。若不嚴處,大成二字,豈不自恧,故下敎,於今事已妥帖,亦歸其本,而因此更思,大抵武弁子此習,近者痼弊,頃者張志恒子勸武,意蓋此也。內試射時,令習箭果然,故若子産之見欺魚者減下。今見文絢一水使載河子猶然,況世代武將乎?若不嚴懲,亦將爲山林,其何從驕重?四山參軍中,一人尙有窠,其代差下,雖難射,古有沈稷,其何惜也?今不若此,此後將莫知何境,不可不抑。予雖衰矣,豈令此人,復令執筆?今日啓下,其令當日供仕。精神索漠,莫知已代,摠戎廳未差者雖差下,其望勿施,以張顯國今日啓下。允明更煎湯劑以入,翼謩奉進,上又接湯椀而覆之。下敎曰,拔鹿茸之後當進服。卿等退去,可也。兩提縷縷仰請,上終不許。命書傳敎曰,藥房三提調,竝本職解見任。諸臣以次退出。
甲午六月初六日酉時,上御寶慶堂,都承旨入侍時,行都承旨徐命善,假注書崔烜,記事官曺遠振·沈基泰,以次進伏訖。上命命善,讀忌辰大祭祝文草,改補訖。命退出,而禮房承旨傳香後,馳詣奉審以奏事,下敎。出榻敎命善起伏曰,臣雖惶恐,敢有仰達矣。湯劑今日動駕前,旣承再次煎入之命,故方煎入之際,動駕有命,分義惶悚,不敢煩稟矣。今日尤是加進之日,而非但不得加進,再貼尙未進御,豈不焦迫乎?上曰,今日豈可飮滋味乎?命善曰,湯劑是苦口之劑,非滋味也。上曰,鹿茸入之,何爲不然?命善曰,此乃角也,異於肉矣。上命速退出。命善曰,臣不敢奉承矣。仍縷縷苦請。上曰,鹿茸拔之,則當進御矣。命善曰,決不敢奉承矣。上又命速退曰,第爲出去,與內局同入。諸臣皆退出。
上在昌德宮。停常參·經筵。
大殿·世孫宮,政院·玉堂口傳問安。答曰,知道。
大殿,藥房口傳問安。答曰,知道。
傳于徐有寧曰,內局入侍。
以承傳色口傳下敎曰,禮房承旨傳香後,馳詣明陵奉審,各陵亦一體奉審,而西邊補土處,植木茂盛與否,亦爲奉審以來。
傳于徐有寧曰,奉審承旨·內局,同爲入侍。
鄭好仁,以訓鍊都監言啓曰,依傳敎內外入直軍等處,設粥以饋之意,敢啓。傳曰,知道。
又以兵曹言啓曰,依傳敎,入直禁軍等處,設粥以饋之意,敢啓。傳曰,知道。
洪述海,以義禁府言啓曰,內局掌務官·書員下敎皆安徐,卽爲招入事,命下矣。掌務官玄啓祚,依傳敎卽爲放送之意,敢啓。傳曰,知道。
又以刑曹言啓曰,內局掌務官·書員下敎皆安徐,卽爲招入事,命下矣。書員李東樞,依傳敎卽爲放送之意,敢啓。傳曰,知道。
鄭好仁,以禁衛營·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
上在昌德宮。
中宮殿·惠嬪宮,王世孫遣宮官朝問安。答曰,知道。
中宮殿·惠嬪宮,王世孫遣宮官夕問安。答曰,知道。
洪章漢啓曰,兵曹郞廳來言,闕內各處,入直軍兵,夜巡檢之意,敢啓。傳曰,知道。又啓曰,都摠府郞廳來言,闕內各處,入直軍兵,夜巡檢之意,敢啓。傳曰,知道。
甲午六月初七日巳時,上御寶慶堂,藥房入診入侍時,都提調韓翼謩,提調具允明,副提調徐有寧,記事官南鶴聞·曺遠振·沈基泰,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,夜間聖體,若何?上曰,又逢此日,諸節何可言也?翼謩曰,王世孫誠孝仰格,昨夕封入之敎,臣等雖在待勘中,慶幸曷勝?仍請進湯劑。上曰,鹿茸拔之乎?對曰,拔之矣。上曰,飮此豈子道乎?翼謩曰,臣等雖無狀,若有一分有損於聖孝,則豈敢强請乎?臣等雖待勘,而不敢遠退,復此奉來矣。上進御訖。翼謩請診候,上曰,其止之。命書傳敎曰,都提調·提調解任下敎安徐,都承旨三院副提調例兼,徽寧殿奉審以來。出榻敎諸臣以次退出。
甲午六月初七日未時,上御寶慶堂,藥房入診,禮房承旨,同爲入侍時,都提調韓翼謩,提調具允明,副提調徐有寧,右承旨沈翔雲,記事官南鶴聞·曺遠振·沈基泰,醫官方泰輿,以次進伏訖。上起坐,命翔雲進前。翔雲奏曰,臣承命馳往明陵奉審,則陵上殿內無頉,祭物精潔,祭官諸執事亦無頉,其餘諸陵,亦皆無頉矣。命讀祭物單子及祭官擧案。翔雲讀奏訖,先退。翼謩曰,晩後聖體,若何?上曰,一樣矣。翼謩封進湯劑,上進御訖。翼謩曰,昨日不進二貼,今日則四貼不可不進矣。上曰,提調出去,一貼更持以來,可也。有寧讀各道狀聞。上移時就寢。翼謩曰,雖當暑月,當牕就寢,下情悶迫矣。允明再煎湯劑以入,翼謩奉進。上曰,今日三貼,豈子道乎?允明曰,再昨·昨年,今日皆不進湯,今日進御,此是大孝矣。翼謩曰,此言是矣。陟降必悅豫矣。上進御訖。命書傳敎曰,嗚呼,逢明日宿於此,豈曰孝乎,亦豈子道乎?今番氣誠難,明日直回,旣昨日來,三日回若不奏,豈宿此之意乎?已有正月前例,明日回時,當由觀象監峴中學橋展拜,仍由夜晝介延光門,前後廂軍,依此擧行,時刻單子安徐。諸司預備後,待敎直入正時。翼謩更請一貼,上不許。諸臣以次退出。
上在慶熙宮。停常參·經筵。
大殿·世孫宮,政院·玉堂口傳問安。答曰,知道。
大殿,藥房口傳問安。答曰,知道。
大駕詣毓祥宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
備忘記,今日隨駕承旨·堂上侍衛,熟馬一匹。儒臣·春坊官員·通禮,半熟馬一匹。桂坊堂下侍衛相禮·贊儀·引儀,各兒馬一匹。次知中官三人,熟馬一匹面給。挾侍中官,熟馬一匹。凡中官·世孫宮中官半熟馬一匹。大殿·世孫宮差備中官·司謁·司鑰兒馬一匹。守直中官八人,半熟馬一匹。本殿守僕四人加資。宮守僕四人,米布賞給。殿宮房直與照羅赤,米布一體賞給。
備忘記,次知中官三人加資,已資窮者,熟馬一匹給。
備忘記,長番內官金允謙,承傳色差下,政院知悉。
傳于徐有寧曰,宮守僕未加資者二人,亦爲加資,今日下批。
傳于沈翔雲曰,熟馬賜給下敎中,前都承旨一體擧行。
以承傳色口傳下敎曰,獻官熟馬一匹面給,大祝熟馬一匹,諸執事·陵官兒馬一匹賜給。
又以承傳色口傳下敎曰,俄者次知中官三人,加資下敎中資窮者,其子特爲加資,今日內下批,熟馬面給安徐。
以承傳色口傳下敎曰,安國洞,木五同·布五同,明惠宮·明善宮·明安宮,米太各十石輸送。
傳于金思穆曰,諸司預備。
傳于徐有寧曰,下敎後更思之,小次知見漏,一體加資。
又傳于曰,此宮任長兪弘基·安聖道,一體加資。
又傳于曰,諸司預備。
又傳于曰,侍衛乘馬。
藥房口傳啓曰,當此極熱,勞動之餘,日已向夕,而尙未得承候,亦不得進湯,區區憂慮之忱,有不可勝言。臣等雖甚愚迷,豈不知是日瀆撓之爲惶悚?而此時湯劑之間斷,萬萬焦迫,玆敢相率呼籲。伏乞暫許入侍,以爲承候進湯之地,千萬顒祝,惶恐敢啓。批答無
藥房口傳再啓曰,臣等俄陳焦迫之懇,日已向曛,尙未蒙兪音,轉益罔措。有不容遲待批旨,玆敢相率詣閤,輒此申控。伏乞深思聖躬保嗇之道,毋忽湯劑關係之重,亟許臣等入侍,千萬顒祝,惶恐敢啓。批答無
鄭好仁,以禦營廳·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
敎慶尙監司閔弘烈書。王若曰,虞廷咨岳牧之職,古難其人,周家揀屛翰之材,今屬之子,予心惟簡,僉謀攸同,念我海東重藩,莫如嶺南一路,七十州民物之繁,城池之險,國家之關防最雄,數千里魚鹽之利,土地之饒,公私之資用是賴,世素稱人才府庫,尙傳絃誦之遺風,地則接蠻俗侏,曷弛綢繆之遠慮?矧近歲南經飢饉,在今日孰任撫摩?惟卿,家法忠貞,世業詩禮,才識經綸之抱蘊,綽有故家典刑,風儀局量之瓌奇,克肖賢父模範,擢魁科而特授瀛館,啓沃幾多於橫經,參籌畵而仍佐銓衡,眷遇冞篤於超秩,豈意躛言之傾軋?久致邇班之逡巡,郊墅徊徨,雅志雖在於息影,朝論引重,利器詎容於投閒,茲授卿以慶尙道觀察使兼兵馬水軍節度使巡察使大丘都護府使,卿其體宵旰之殷憂,念旬宣之隆寄,辨臧否於考績之日,黜陟惟明,察休戚於經賑之餘,懷綏宜急,顧治法何待加勉?惟稟裁自有典常,於戲,藩維之重任斯毗,克殫茂乃績之道,藁茇之舊謠進咏,宜思趾先美之方,故玆敎示,想宜知悉。知製敎洪檍製進
甲午六月初八日辰時,上詣毓祥宮,擧動入侍時,行都承旨徐有寧,左承旨吳載純,右承旨沈翔雲,左副承旨鄭好仁,右副承旨洪述海,同副承旨金思穆,記事官南鶴聞,假注書崔烜,記事官曺遠振·沈基泰,以次侍立訖。上具翼善冠·黑團領,乘輿出陸安門外,降輿乘駕轎,仍詣毓祥宮,至下輦所降轎乘輿,入宮門內住輿,命翔雲書傳敎曰,噫,今年內再步舊道,予懷一倍。中學儒生,特命取來省記,三學奚異?自政院一體取來。太學寄齋生生進居齋中,有可以應講者,其令一體擧案。明日奉朝賀宣麻後,當於資政殿殿講。試官領相·綾恩君·禮判洪檢,入直騎堂·兩儒臣·承旨,只禮房入侍,時刻仍爲,殿座安徐。出傳敎又命好仁書傳敎曰,嗚呼冥然,八十一歲,重逢此日,予懷千萬,亦歇後語。噫,兩日强飲二貼·三貼,意在禮成,兩日入殿,其何仰瞻,亦何正著?只知持湯內局,今日復欲强勸,果有其顔?只年六十行首扁鵲,心若靈丹,煎待提調。噫雖扁鵲,自有其親,心何若此?噫,若朴文絢奏,豈理中果支撑,而回則旣回,支撑可知。噫,今年果如昨年,故體所敬者敬,所愛者愛義,三公主房,米太輸送,安國洞木綿布子,意亦在此。嗚呼,八十一歲,兩日宿誕庒堂,回時展拜,心膽皆殞。噫,已有昨年前例,渠輩必也希覬,況豈特此也?嗚呼,昔年眷顧,卽武士愛恤卽軍兵,今日隨駕諸將士,駕前·駕後·挾輦·挾輿軍,明日中日廳,摠府騎堂,依中日例眼同,竝與武藝廳射炮試取書啓,回駕時當於此,亦依昨年例賜米昌德宮洞口年六十以上人,此洞口年六十以上人,皆令待令,賜米,亦令惠廳待令。出傳敎仍詣宮內,諸臣問安後,以次退出。
甲午六月初八日未時,上詣毓祥宮,還宮入侍時,行都承旨徐有寧,左承旨吳載純,右承旨沈翔雲,左副承旨鄭好仁,右副承旨洪述海,同副承旨金思穆,記事官南鶴聞,假注書崔烜,記事官曺遠振·沈基泰,以次侍立訖。上具翼善冠·黑團令,乘輿出,降輿於宮門內,仍殿座,命召入昌德宮洞口內及毓祥宮洞口內六十以上人,而自昌德宮洞口人爲始,使之次次進奏居住處及姓名年齒,各賜米三斗式,其中年八十以上者,各給四斗式。又招入毓祥宮洞內流丐適來者五六人,各賜米二斗式。上曰,此亦文王之政,先四民之意也。仍乘輿還宮,由崇明門入內。諸臣問安後退出。
甲午六月初八日二更,上御集慶堂。藥房入診入侍時,都提調韓翼謩,提調具允明,副提調徐有寧,記事官南鶴聞·曺遠振·沈基泰,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。翼謩曰,勞動之餘,聖候,若何?上曰,無妨矣。翼謩曰,今日已夜深,而湯劑尙不進一貼,豈不悶迫乎?上曰,止之。今日決不進服矣。翼謩曰,昨日三貼進御,臣等之心,且幸且懼矣。今日又爲如此,下情切迫矣。毓祥宮又爲行禮,勞動甚多,如此之時,豈可不進湯劑乎?上就寢,移時後下敎曰,今日決不可服湯,五更後始可服之矣。兩提曰,今已三更,已爲明日矣。上無發落,罷漏始爲進御。翼謩請診候,上許之。泰輿等進前診候,退伏奏曰,脈體稍沈細,胃脈甚不足矣。翼謩請再進一貼。上曰,提調出去煎來,可也。上曰,卿等篤信此湯,怪矣怪矣。李判府尤固執矣。允明更煎湯劑以入,翼謩封進,上進御訖。上曰,明日若有爲才操困予者,則當往鍊戎臺,而操縱卿等,惟在此湯矣。翼謩曰,此非如此下敎者也。命坐直承旨入侍。賤臣承命召入。同副金思穆進伏。命藥房三提調留門出去,仍下標信,三提先退。命思穆讀各道雨澤狀聞,及齎咨官先來狀啓,及恩津童蒙崔昌藩擊鼓事刑曹回啓,及嶺伯閔弘烈敎書訖。命書傳敎曰,政官待開門,牌招開政。天明時,諸臣以次退出。
上在慶熙宮。停常參·經筵。
自昧爽至卯時,有霧氣。
藥房都提調韓翼謩,副提調徐有寧啓曰,祗謁璿源殿齋宿行禮,仍詣毓祥宮展拜伸慕,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。噫,冥然八十一歲,過昨日是豈孝也?噫,其雖伸禮,曷勝苟且?寶慶兩日,何聞何覿,亦豈子道?心膽皆殞,氣何可諭?待敎入侍。世孫氣候,一樣矣。
中宮殿·惠嬪宮,藥房口傳問安。答曰,知道。
東月臺殿座罷後,政院·玉堂·藥房口傳問安。答曰,知道。
鄭好仁,以都摠府言啓曰,今日入直內三廳,武兼禁軍及軍兵等,當爲中日習射,而別中日相値,不得爲之之意,敢啓。傳曰,知道。
又以都摠府言啓曰,依傳敎,昨日隨駕諸將士,駕前駕後武藝別監,挾輦挾輿軍,試射放事,請出標信。傳曰,知道。
傳于沈翔雲曰,試官領相代,左相爲之。
傳于鄭好仁曰,再昨日仁政殿入庭禁軍,一體赴試,射員甚多,卽爲開場事,分付。
又傳于曰,昌德宮入直守門將及近仗軍士,一體赴試。
又傳于曰,雖殿座,中日廳射銃,依例爲之,入直騎堂當侍衛,中日廳亦有進參者,其代,以李蓍建爲試官。
傳于沈翔雲曰,試官左相代,右相爲之。
又傳曰,殿講時試官綾恩君,內局提調監煎,其代,前都承旨徐命善爲試官。
又傳于曰,代撰王言,何等重也?曾有申飭,則何敢若此?當該知製敎,特施不敍之典,更令他知製敎製進。
又傳于曰,嶺伯留待月臺,同爲入侍,知製敎下敎安徐。敎書以昨日入啓者用之。
又傳于曰,試官綾恩君代,騎判爲之。
又傳于曰,試官右相代,韓領府事爲之。
又傳于曰,開政催促。
有政。吏批,判書李潭進,參判金鍾正進,參議洪檢式暇,承旨沈翔雲進。以李勉修爲持平,李在學爲修撰,金用謙爲右尹,尹行晋爲禮曹正郞,閔慶世爲佐郞,尹商欽爲軍資主簿,宋景煥爲注書,待敎單南鶴聞。
兵批,判書閔百興進,參判趙德成病,參議李致中病,參知李奭輔病,承旨沈翔雲進。奉朝賀單李最中,同知單千世徵,副護軍白文昌·李泰遠,副司直徐命善·宋載禧。
鄭好仁,以弘文館言啓曰,今日政新除授玉堂,待下批仍卽牌招察任,何如?傳曰,允。
沈翔雲啓曰,待敎南鶴聞,旣已付職,卽爲牌招入直,何如?傳曰,允。
注書南鶴聞遷轉代,以鄭淵淳爲假注書。
傳于沈翔雲曰,司諫代,今日政差出。
沈翔雲,以吏曹言啓曰,軍資監正任聖周呈狀內,身病甚重,勢難察任云,依例改差,何如?傳曰,允。
再政。吏批,判書李潭進,參判金鍾正進,參議洪檢式暇,右承旨沈翔雲進。以高夢擎爲掌令,鄭景仁爲副校理,沈命德爲軍資正,李漢興爲工曹佐郞,洪駿漢爲敦寧都正,金重燮爲景陽察訪,金瑞應爲承旨,任觀周爲司諫。
兵批,判書閔百興進,參判趙德成病,參議李致中病,參知李奭輔病,承旨沈翔雲進。副護軍吳著,副司直金思穆·南柱老。
兵批啓曰,景福宮衛將金衡一,南道參軍鄭夏,俱以身病,勢難供職,呈狀乞遞,不可等待其差復,竝今姑改差,何如?傳曰,允。
備邊司薦,以具顯謙爲統制使。
傳于吳載純曰,新除承旨,牌招察任。
徐有寧啓曰,領議政金相福,左議政金尙喆,右議政元仁孫,依下敎來待矣。
備忘記,禮判爲內局提調。
傳于鄭好仁曰,內局入侍,大臣·試官,同爲入侍,注書下敎安徐。
又傳曰,臺臣入侍傳啓。
備忘記,今番柳葉箭鳥銃施賞,明日隆武堂親臨,侍衛入直,只該房承旨入侍,待下敎只入正時。
傳于徐有寧曰,內局入侍。
鄭好仁,以兵曹言啓曰,新除授部將金得遇呈狀內,素患身病,當暑添劇,時月之內,萬無起動供仕之路云,病勢旣如是,則不可等待其差復,今姑改差,何如?傳曰,允。
又以兵曹言啓曰,內禁衛將鄭景曾,身病猝劇,勢難供職,呈狀乞遞,宿衛領軍之任,不宜久曠,今姑改差,何如?傳曰,允。
又以義禁府言啓曰,康津前縣監金履煥,稅穀千石外,四百石加載,直施制書有違律事,傳旨啓下矣。金履煥今已拿囚,以制書有違私律,杖一百依例收贖,告身盡行追奪,放送,何如?傳曰,允。
又以刑曹言啓曰,小豎高夢龍,逐鄕里事,命下矣。高夢龍依傳敎卽爲逐送鄕里之意,敢啓。傳曰,知道。
又以訓鍊都監言啓曰,都監分授都城彰義門北邊體城頹落處改築,所入石子,今月初九日,西郊碌磻峴近處,浮出取用之意,敢啓。傳曰,知道。
又以兵曹都摠府言啓曰,未畢試軍兵等試放,而日勢已暮,今姑停止之意,敢啓。傳曰,知道。
慶尙監司閔弘烈上疏曰,伏以臣,猥叨藩寄,辭不獲免,冒沒膺命,行將南出,而臣之父墳,在於竹山地,本生母墳,在於廣州地,去大路俱不過莽蒼,松楸入望,怵惕益切,情私所迫,冒瀆崇聽。伏乞聖明,特許臣歷路省掃,俾伸至情,千萬幸甚。答曰,省疏具悉。卿其依所請歷省焉。
掌令吳著上疏曰,伏以臣,本以無似,濫蒙洪造,向日差祭,特承陞敍之命,遽侈鴻臚之銜,榮極感深,圖報無地,今此掌憲除旨,夫豈有一分堪承之望?而怵畏分義,冒沒出肅,一次登筵,只傳故紙,自顧愧恧,如負大何。臣粗聞古人事君之義矣。陳力就列,不能者止,臣於是職,旣無一言一事,可以抑塞虛受之聖意,則何可因仍蹲冒,重貽臺閣之羞哉?且臣連事奔走之餘,中暑㱡珗,轉動無望,玆敢疾聲呼龥,仰于崇嚴。伏乞聖慈,俯垂矜諒,亟遞臣職,仍治臣罪,以肅朝綱,以安私分焉。臣於乞免之章,不宜贅及他說,而事在目下,有難終默,敢此尾陳,伏願聖明垂察焉。嗚呼,成湯之桑林禱雨,六言責躬,能致方千之霈,宣王之雲漢憂軍,一心恐懼,終成中興之業,天人相感之理,豈偶然哉?噫,今年旱乾,挽近所無,虐魃熾炎,浹旬彌朔,上而貽廈氈之憂,下而缺畎畝之望,我殿下遇災自修之方,靡不用極,絲綸懇惻,爲民之誠切矣,圭壁旣率,事神之禮備矣。及其太掌之瞻拜纔訖,舊邸之法駕載回,半夜臨門,德音如春,大辟重囚,咸被再生之恩,然後天於是油然作雲,霈然下雨,擧國群生,咸囿於鼓舞之中,斯豈非聖澤旁流,和氣致祥而然耶?噫,我殿下,至仁盛德洋溢于八域之內,有冤必伸,有罪必宥,囹圄空虛,嶺海無人,成周四十年刑措之治,煥乎復覩於今日矣。以殿下撝謙之苦心,雖有豐亨之戒,在廷臣僚,固當揄揚聖德,仰答洪休,而應行之典,側聽多日,尙未有聞,王事之責,固如是乎?臣竊慨然也。敦寧都正鄭景瑞之本無敦親,擧朝之所共知,而除拜之後,晏然行公,拖至屢朔,不思所以引義辭遞,廉防全壞矣。臣謂敦寧都正鄭景瑞,特施譴罷之典,可也。景陽察訪徐彙,本以全州吏屬,前後所經,無非踰濫,而及除道內郵官,不思報效,馹騎黜陟,吏卒使役,皆有定賂,掊克多端,刑杖太濫,所屬各驛,皆將逃散。噫,彼驛屬,亦豈非國家之赤子耶?如此貪冒之類,不可以官微而不論。臣謂景陽察訪徐彙,亟施刊版之典,斷不可已也。國朝取士之規,專在於科目,科目之法,至嚴而至重,上不得以私授,下不得以濫于,予奪之際,一有輕重,則其冤鬱之氣,足可以上干天和矣。向者大小科考講之命,自庚辰三日製爲始,而趙重瞻爲其年人日弊居首,以不能通講,時命拔榜,重瞻之科,果是三製之後,則其所見拔,顧不足惜,而命講旣保令前,立法貴在必信,物論之冤惜,蓋亦久矣。又以壬辰後庭試言之,縣官之子,勿許赴試,亶出於慰悅鄕儒之聖意,而居首者旣以縣官子見拔,則其第二第三者,初非縣官子弟,且是原居鄕人,揆以榜體,事當以次陞付,而特以其所居之非遐鄕,只命給分,其下二人,乃蒙賜第之恩,當初設科之時,旣無遐邇區別之命,及至出榜之際,反有先後倒置之歎,此豈重科規信王令之道乎?昔在先祖,故應敎臣洪廷弼,以沈埈·崔守慶復科事,陳疏力請,九年之後,特許復科。今臣所言者,與兩人事雖不同,其有違科體則一也。臣謂博詢大臣,以重科規,俾伸冤鬱,則可爲聖世之美事矣。臣無任屛營祈懇之至。答曰,省疏具悉。今日試官三公連次撕捱,故意謂昨日已過,今者擧措,可謂時體。嗚呼,僅過昨日,豈曰孝也?而其若機關,予心若何?方切慨歎。聞承宣筵臣奏,果由爾章,故聞甚慨然,仍坐此而命讀。噫,今予爲爾慨然者,職在臺臣,擧世雖若此,宜效癸巳年,故宰臣其宜立異,而爲時體敢右袒,疲然耳目,予今初見,此正爲君乎爲己乎?爲人爲己,予諭問答,今汝此請,非古人爲己,問其本卽私也。昨日已過,心切憧憧,何於昨日內,有此怪章?嗚呼,八十一予將恃誰?良可駭然,亦涉寒心。予知人不明,豈特莫知其狀?用此暮年諂諛之臣,是誰是誰?鄭景瑞果無廉恥,徐彙事風聞,何可盡信?而不守分已著,竝依施。銓官若察,豈有是事?做錯不擇銓官,從重推考。末端事,噫彼賜第,何等重也?而幾年之後,强引不當引之事,有此請乎?此豈他乎?其君衰耄,職在憲臣,一則諂諛,一則挾私也。予何例批?嗚呼,黃鳥章,夫子豈不云人而不若鳥乎?書未畢,聞鶴唳聲,因此尤不耐此心。何則?古人云鶴鳴九皐,聲聞于天,鳥雖異,其義一也。嗚呼,此聲能聞彼蒼,嗟哉涼德,豈云高高?時體莫諒,此亦卽予卽予。飮庸湯忍聞此,昔胡文定稱諸葛亮大丈夫。予雖衰,八十一豈忍爲賤丈夫?爾何心困其君於此乎?慷慨亘中,不耐而諭。
檢閱沈基泰上疏曰,伏以日前奉朝賀李最中宣麻文製述官,自本館分排啓下,而臣以下番,例主其事,其時副校理南柱老,適爲入直,故果爲啓下矣。柱老捉去館吏,決笞數之曰,初不往復,直爲啓下,汝之翰林,安敢乃爾?其他口氣,專事詬辱,噫嘻,此何擧措也?苟如其言,則必先往稟,得其頷可而後,方可啓下耶?流來古規,本不如此,年前飭敎,又爲嚴截,臣不過按例行之而已。實不料其看作可怒之事,作此無前之駭擧也。臣固疲劣,縱不足道,朝廷事體,豈容若是無禮耶?彼自非狂則妄,不足與之較辨,而玉署之推治藝吏,三百年之所無之事。緣臣見輕,有辱本館,無復餘地,揆以廉防,何敢晏然於職次乎?適値淸齋,動駕在近,煩瀆是懼,隱默度日,今始露章自列,徑出禁門。伏乞聖慈,俯賜諒察,亟遞臣職,仍治臣罪,以肅朝綱,以安賤分,不勝幸甚。踏啓字
副校理南柱老上疏曰,伏以臣於檢閱沈基泰之疏,竊不勝其駭惑也。夫王言代撰,事體嚴重,故製述官分排之法,先探定望後入啓者,自是古規,臣亦曾待罪藝館,熟諳此例矣。日前奉朝賀李最中宣麻文命下之時,在直諸僚,俱是無故之人,而基泰旣不能啓下,臣則伊時在家而基泰初不相通,直自啓下,故臣之所爭執者,欲守流來之規,而不遽當無前之事也。且臣之笞治館吏,初非發怒於基泰也。援例往復之際,館吏頑不擧行,故略示薄警而已。基泰之以呵責館吏,自稱以受辱,以笞治館吏,自當以若撻者,實未曉其心之所在也。狂妄之目,容易加人,臣未知基泰之處事,能得穩當,而若是乎明於責人也。然而基泰旣以此徑出,則臣何敢厭然獨蹲乎?玆投短章,擅離直所。伏乞聖明,亟削臣職名,仍治臣瀆擾之罪,以肅朝綱,千萬幸甚。臣治疏呈院,而承宣不諒,終靳入徹,一捧一退,顯有扶抑,此亦臣見輕之一端也。臣無任屛營祈懇之至。踏啓字
同副承旨金思穆上疏曰,伏以臣卽伏見副校理南柱老上疏,則以其疏本之退却,至有一捧一退,顯有扶抑之語。蓋沈基泰之疏,旣已入啓,則批下之前,遽捧對章,分義是懼,臣果不捧矣。侵斥旣如此,則在臣廉防,何可一刻晏然於職次乎?玆陳短章,徑出禁門。伏乞聖明,俯垂諒察,亟遞臣職,以安私分,仍治臣罪,以肅朝綱,不勝幸甚。踏啓字
沈翔雲啓曰,檢閱沈基泰,謂有情勢,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱曺遠振,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責。上下闕直,事甚未安,與奉敎洪國榮,一體牌招入直,何如?傳曰,允。
又啓曰,卽者副校理南柱老,謂有情勢,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
右副承旨洪述海上疏曰,伏以齋殿三日,回鑾萬吉,適忝近密,誠倍欣祝。仍伏念臣本生母,今年已七十三矣。虛勞痰眩,便成癃痼,居常凛綴,寧日恒少,顧此情理,豈有夙夜供劇之望?而月前特除,恩深收錄,移孝之志旣切,昵侍之願政急,章皇出肅,未能言私,抑情供仕,今幾兩旬,而母病當暑益苦,宿證之外,又添毒感,寒熱頭疼,食飮頓阻,眞元大脫,神氣澌苶。臣於昨夕,始自陪班歸省,則諸般證形,比前尤劇。臣於是時,誠雖離捨赴公,而動駕經宿之餘,又有殿座之命,區區情私,有不暇顧,隨諸僚後,獲近耿光,瞻天望聖,歡喜方深,臣亦可以言私矣。臣母之病,旣無所減,左右扶將,無路離側,臣固知此時瀆擾,萬萬惶悚,而至情所迫,不得已投進短章,疾聲呼籲。伏乞天地父母,俯加諒察,亟許遞改,以便救護,仍治臣罪,以肅朝綱,千萬幸甚。臣無任屛營祈懇之至。踏啓字
鄭好仁,以訓鍊都監·一所巡廳·二所巡廳·左邊捕盜廳·右邊捕盜廳言啓曰,去夜犯夜人無所捉之意,敢啓。傳曰,知道。
甲午六月初九日辰時,上詣東月臺。殿座宣麻入侍時,行都承旨徐有寧,左承旨吳載純,右承旨沈翔雲,左副承旨鄭好仁,右副承旨洪述海,同副承旨未差,假注書崔烜,事變假注書金應麟,記事官任玉,記注官李光鉉,以次侍立訖。上具翼善冠·袞龍袍,乘輿出資政門,仍詣東月臺殿座,命奉朝賀李最中入來。上曰,宣敎官誰也?翔雲曰,李昌伋也。贊儀誰也?翔雲曰,鄭倫也。上曰,奉朝賀謝恩後宣敎。最中四拜肅謝。上曰,只大殿謝恩乎?翔雲曰,然矣。上曰,中日廳已始之乎?宣傳官知來入奏曰,已始矣。上曰,前後廂軍及訓局標下·龍虎營標下軍,一體赴試。出榻敎上命行宣麻禮,仍傳奉朝賀敎旨訖。四拜。命李昌伋讀敎書訖。宣下,奉朝賀先後各四拜如禮,仍捧進箋文,尹弘烈讀奏訖。奉朝賀又前後各四拜如禮。禮畢,上命奉朝賀入侍。上曰,卿年六十,已乞休早矣。最中曰,小臣荷天地罔極之恩,今又奉宣敎,圖報無地矣。上曰,卿何年登科?對曰,辛未登科矣。上親書七言一句面給。最中拜受,仍起伏曰,臣方退休,有一言可以進達者矣。卽今悠悠萬事,莫如保嗇聖躬,起居折旋之際,必加善攝焉。萬壽無疆,臣方仰祝,而堯舜協和於變之休,可致之矣。日前臨門廣詢之擧,孰不仰殷湯反躬之德?蕩滌後翌日得霈,此亦聖德之感應也。然而有時或有不槪於聖心者,則辭旨過嚴,故群臣惶恐嚴命,面雖奉行,退則憂歎,自今以後,毋或如是,俾群下得以誠心事之,則豈不盛哉?上曰,以誠事之云,則所請八字,亦可受之乎?對曰,受之可矣。上曰,功德有何歲增乎?古豈有如此事乎?對曰,古與今有異矣。今聖算已過八旬,邦慶莫大,功德豈非年年有加乎?上曰,卿言亦時體矣。對曰,諸臣所請非時體,乃依法也。上曰,若果如是,予欲臥舊邸或鍊戎矣。對曰,臣下若有罪,何難治之,而有如此下敎乎?臣之前後負上者多矣。今有所懷,亦不敢盡達,而自今以後,凡於辭氣之際,必加雍容和怡,使群下各盡其懷焉。今日滿廷群臣,皆不免面瞞也,非臣仰達,上何以知之?下問於諸臣則可知也。上曰,右相入來乎?有寧曰,亦以臺疏,引嫌不進矣。命翔雲書傳敎曰,語云夢雖由睡,今日吳著,非睡而夢,予心慷慨者,渠亦有親,何心昨日爲此章?初則兩相稱頉,其涉殊常,原任固多,而復命右相,殿座後聞焉,曷勝駭然?予於卿等,亦有慨然者,何則?卿等常曰,雖有以此攻臣等章,安而受之,不以爲嫌云矣。昨日已過,其章不過釣名而然,何足介意?而嗚呼昨日纔過,逢今日,一欲承候,庶官猶然,況大官乎?予何恃予何恃?噫,孔聖於宰予之言只稱,今予爲卿等誦焉。昨日强回,今恃者惟三公,欲龥高高,欲訴漠漠,而輔相若此,今日强忍殿座,一則爲宣麻,一則意亦深也,而惟此後予當回堂,理中浮雲,千乘楚越,當釋衣而臥。雖臥,卿等當見,今者此擧,萬萬過矣,萬萬過矣。須體此意,安心入來事,遣史官傳諭于三相。噫,此乃鼓動於卿等者,若有駭擧,旣奏于昨日祭文,何敢欺也?出傳敎命讀掌令吳著疏,命書批答。又命書傳敎曰,旣下敎必引嫌,其何待思,此敎亦何假借?不先不後,昨日陳章吳著,特遞本職,使入庭諸侍從,咸知予意焉。出傳敎上曰,金思穆疏及曺遠振·沈基泰·南柱老疏,皆何事乎?翔雲曰,相較事云矣。上曰,皆依例踏啓字·只金瑞應疏留院。上命召入中日廳入格人,命兵判呼新來後出送。上命嶺伯閔弘烈,下直後入侍。上曰,嶺南予可忘憂矣。暮年任卿,有何可奏事乎?弘烈曰,今無可奏之事,下去後當便宜上奏矣。上曰,往欽哉。敎書密符,已受之乎?弘烈曰,受之矣。弘烈仍退出。殿座罷後,還內。諸臣以次退出。
甲午六月初九日午時,上御資政殿,儒生殿講入侍時,試官領府事韓翼謩,兵曹判書閔百興,禮曹判書李翼元,行副司直徐命善,戶曹參議李蓍建,應敎尹弘烈,修撰李昌伋,右承旨沈翔雲,假注書崔烜,記事官任玉,記注官李光鉉,以次進伏訖。上命以書傳,考講館學儒生時。上曰,渠雖小豎,朝鮮臣子則何日也?而初五日入啓者不奏,其令持隨昌德,不敢奏日以奏,萬萬可駭,高夢龍令該曹當日逐鄕里。出傳敎殿講旣開,假注書鄭淵淳,追入進伏。上命收栍。淵淳收栍少遲。上曰,注書誰也?翔雲曰,鄭淵淳也。上曰,注書多不擇人,諸承旨從重推考。出傳敎泮儒畢講後,上命中學生先爲進講。注書誤呼寄齋生名。上曰,注書誰也?翔雲曰,崔烜也。上曰,注書一竝令該府處之。出榻敎中學生進講,李普榮純通。上曰,今番此講,意蓋深也,而昨夜徹宵,氣誠難矣。先命中學,意蓋在也。幸得純通,豈偶然?此後試官,詣崇政殿,自寄齋從書啓,命官殿講以取。出榻敎仍命退出,諸臣以次退出。
甲午六月初九日申時,上御集慶堂。內局入侍,三相·試官同爲入侍時,都提調韓翼謩,提調李翼元,副提調徐有寧,領議政金相福,左議政金尙喆,右議政元仁孫,試官閔百興·徐命善·李蓍建·尹弘烈·李昌伋,假注書鄭淵淳,記事官任玉,記注官李光鉉,醫官方泰輿,以次進伏。上曰,吳著怪疏,侵斥大臣,曷勝慨然?三相起伏曰,臺臣之非斥臣等,固其宜矣。今逢此年,應行之事,尙今未行,莫非臣等之罪矣。觀此臺疏,輿情可見,仍齊聲更籲。上曰,予耳聾,卿等之言,予不聞矣。仍命藥房提調持湯劑入侍。湯劑進御後,更命持湯劑入侍。湯劑進御後,徐有寧讀奏殿講榜目。上曰,居首幼學李普榮,直赴殿試。之次幼學車亨衢,幼學李肇徽,幼學鄭運躋,直赴會試。幼學具文行,給二分。出傳敎上命詣臺臺臣入侍。賤臣承命出來。掌令李得華,正言朴聖泰進伏。得華曰,請還寢罪人張光碩,減律定配之命,依前下敎擧行。措辭見上上曰,亟停勿煩。得華又曰,新除授持平李勉修,時在江原道原州地,請斯速乘馹上來事下諭。上曰,依啓。聖泰曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,亟停勿煩。聖泰又曰,筵體之不嚴,莫甚於近日,非但周旋之際,或欠肅穆之意,至於奏對之時,亦多閑漫之說,蓋以簡易和融,欲令上下無隔者,雖出於聖上家人視臣之盛德,而豈使深嚴尊敬之地,致有褻越猥雜之歎哉?請自今起居之損失瞻視者及敷奏之逶迤支繁者,從重科責,以存筵體之嚴。上曰,所奏誠是,依啓。聖泰又曰,宮房稅納,劃自元結,則捧稅納稅,當與元結,宜無異同,而近來無識導掌軰,專事侵剋,斛面加斗,鞭扑狼藉,所過之地,村里蕭然,雞犬無遺,而宮房所納,亦復不實,以至於裝載之際,若號宮納,則船人之畏避,甚於居民,故國稅之稽載晩發,亦由於是矣。請旣有定納之敎,則宜令所在之邑,一與兩稅同捧偕載,領納京江後,自戶曹一體監捧,劃送宮房,則宮房無不實之患,生民免騷怨之弊,此爲宮民兩便之道。上曰,聞其所奏,其涉駭然,操縱之弊,另加嚴飭。戶曹句管,有欠國體,不允。聖泰避嫌曰,臣庸愚譾劣,本不合於淸朝耳目之任,而嚴畏義分,冒沒出肅,初登筵席,只以芻蕘之說,仰瀆崇嚴矣。及承批旨,至以有關國體爲敎,不爲允許,臣何顔面,一刻晏然於臺次乎?請命遞斥臣職。上曰,所啓切實,句語不察,其何嫌也?勿辭,亦勿退待。仍命退出,諸臣以次退出。
甲午六月初九日三更,上御集慶堂。藥房入侍時,都提調韓翼謩,提調李翼元,副提調徐有寧,假注書鄭淵淳,記事官任玉,記注官李光鉉,醫官方泰輿,以次進伏訖。翼謩問候曰,日間聖體,若何?上曰,一樣矣。仍命持湯劑入侍。湯劑進御後,翼謩進曰,臣見李最中,今日事不覺艶歎,臣犬馬之齒,已踰七十,而未蒙休退,比於最中,若非同世人矣。上命徐有寧曰,韓領府事內局提調許免,其代,判府事李溵爲都提擧。出傳敎傳敎書後,仍命退出。諸臣以次退出。
上在慶熙宮。停常參·經筵。
藥房都提調李溵,提調李翼元,副提調徐有寧啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。冥然冥然,忍過兩朔,支撑支撑,今且二日,俯仰斯世,此何人哉?若此而咸曰邦慶,抑何心抑何心?氣何暇諭?待敎入侍。
中宮殿·惠嬪宮,藥房口傳問安。答曰,知道。
鄭好仁,以都摠府言啓曰,今番隨駕軍,未畢試軍兵等試放事,請出標信。傳曰,知道。
備忘記,連日三貼,氣苶特甚,自按脈,脈亦一樣,而首扁鵲卽曰,皆勝宜愼此,豈特此也?旣飮二貼,酬應甚苦,其何固滯?卿等速休,若强勸,當臥於階,竟曙矣。
備忘記,今番隨駕入試射時,排設司鑰徐云碩,四中加資。
假注書鄭淵淳除望代,以金履正爲假注書。
備忘記,噫,三十二字,其猶欽足,大成二字,其猶欽足,大劑二貼,其猶欽足,此一飮字辱君也。昔唐堯,答華封人祝曰,壽則多辱,誠聖人言也。予雖昏耗,少知此道,今予心卽甲戌心也。況八日猶在三日內乎?皆闕則若此猶可也。然旣飮二貼,一何滯滯?以鹿茸功雖飮,睡其何睡?此後內局問候安徐。令八十一歲其君少休,若此卽烹阿鼎灌五斗水,煎百貼勸君,果若此則暮年其君,若何若何?
藥房口傳啓曰,今午筵臨退,旣伏承待下敎入侍之命,臣等恭俟召命,門鑰已遏,卽者備忘,至有退休之敎,相顧愕眙,不勝抑鬱。方當盛暑,湯劑之加意進御,誠不容少忽,焦迫之極,不暇緩聲,相率詣閤,從此求對。伏乞亟許臣等持湯劑入侍,千萬顒祝,惶恐敢啓。
以承傳色口傳下敎曰,建功一貼勝乎,君臥高廊勝乎?內局太固滯,明日內局,問安勿爲之。
藥房口傳再啓曰,卽伏奉批答,無非臣等誠意淺薄之致,惶恐抑塞,無地自容,卽今湯劑,關係如何?而不惟常進之劑不滿貼數,遽有此臣子不敢聞之敎,今若嚴畏退去,不思保護之方,則決非臣分之所敢出,更此冒罪煩瀆。伏乞更加聖思,亟許入侍,千萬顒祝,惶恐敢啓。
以承傳色口傳下敎曰,今臥高廊,盡爲出去後,當入矣。
藥房口傳三啓曰,卽見再批,與備忘相繼而下,奉讀未半,焦灼罔措。此實臣等愚迷之罪,而至於常進之湯劑,又當暑氣之方盛,決不容減貼,更漏已深,瀆擾爲悚,不得請則不敢止,更此干冒威尊,仰控衷懇。伏乞上念保護之重,下軫焦迫之情,卽許臣等入侍,不勝萬千之幸,惶恐敢啓。
以承傳色口傳下敎曰,其君露坐而敢若是乎?三提調竝施不敍之典。
傳于鄭好仁曰,諸扁鵲,皆逐送開陽門外。
鄭好仁,以備邊司言啓曰,本司武廊廳南志默,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
洪樂純,以吏曹言啓曰,新除授奉常寺正鄭履煥,除拜後過限未肅拜,成均館典籍河範錫,受由過限未上來,竝依例改差,何如?傳曰,允。
鄭好仁,以兵曹言啓曰,內禁衛將申潚,素抱痰癖之症,近又添劇,勢難供職,呈狀乞遞,宿衛輪番之任,不宜久曠,今姑改差,何如?傳曰,允。
鄭好仁,又以兵曹言啓曰,本曹佐郞朴在源,身病猝重,呈狀乞遞,宿衛重地,不可久曠,今姑改差,何如?傳曰,允。
鄭好仁,又以兵曹言啓曰,宣傳官李翼鉉呈狀內,中日廳試射時,得蒙直赴恩命,所帶本職,係是南行窠,不可仍帶,卽賜啓遞云,依例改差,何如?傳曰,允。
鄭好仁,又以御營廳言啓曰,本廳褒貶時,北二營入直騎士將,當爲來參,而宿衛重地,不可一時暫曠,以將校替代後,使之進參之意,敢啓。傳曰,知道。
鄭好仁,又以兵曹·都摠府言啓曰,今番隨駕軍兵等,試放未畢,而日勢已暮,今姑停止之意,敢啓。傳曰,知道。
甲午六月初十日辰時,上御隆武堂。頒賞入侍時,左副承旨鄭好仁,假注書鄭淵淳,記事官任玉,記注官李光鉉,以次進伏訖。上命宣傳官李益鉉進前,下敎曰,汝昨日已呼新來,汝爲首頭,各呼一人,次次進來。益鉉承命,直赴三十一人,盡爲進退。上又命次次進前納名。中砲三人,特命直赴,其下諸人,各以射放高下,施其賞典,或以白木,或以馬帖,或以弦弓。頒賞畢後,上曰,御乘牽馬夫·扈輦隊·內吹·繖扇·忠義,一體許試事。出榻敎又命今日射放,未及頒賞者,畢試後,該房承旨,自外給賞,其中四中者,皆令直赴。仍命退出,諸臣以次退出。
甲午六月初十日未時,上御集慶堂。藥房入診,大臣·備局堂上,引見同爲入侍時,都提調李溵,提調李翼元,副提調徐有寧,記事官宋景煥·任玉,記注官李光鉉,領議政金相福,左議政金尙喆,右議政元仁孫,行司直具善復,行漢城判尹李景祜,行司直鄭弘淳,行刑曹判書韓光會,行左參贊朴相德,行司直徐命膺·李章吾,行副司直趙重晦,兵曹判書閔百興,行副司直洪樂性,右參贊趙曮,戶曹判書具允鈺,行副司直尹東暹·鄭存謙,吏曹判書李潭,行副司直李潤成,漢城左尹金應淳,同知中樞府事尹得養,吏曹參判金鍾正,戶曹參判鄭尙淳,行副司直權噵·金相翊·徐命善·李瀰,工曹參議尹養厚,大司憲宋淳明,大司諫朴師崙,校理鄭景仁,左承旨鄭好仁,假注書鄭淵淳,事變假注書金應麟,醫官方泰輿·鄭允協·慶絢·吳道炯·金季良·柳光翼·洪愼讓·康命徽,以次進伏訖。上曰,注書奏座目,可也。淵淳逡巡之際,好仁囑應麟替奏,奏訖。上曰,注書誰耶?好仁曰,金應麟也。上曰,廳注書誰耶?好仁曰,鄭淵淳也。上厲聲曰,擧措極駭,斯速退去。淵淳退去。命書傳敎曰,今日入侍注書,萬萬可駭,除望不擇,承旨遞差。又命書傳敎曰,噫,國有八十一歲其君,而幺麽閹豎,何敢自便?問此莫知去處,問此亦莫知去處,況承傳色,與他有異,一時闕直者數人,內班院掌務,政院牌召,竟夕立庭,內班院行首中官,越捧三等,使此輩少知暮年其君。又命書傳敎曰,憶昔癸巳,雖三公九卿,猶立異者,而於今吳著,職在諫官,其陳章日何日?況果若慷慨言,何若是駭怪乎?此非海東臣子,若此不已,海東耳目,皆將爲婦寺之忠,豈可遞差而止?永刊仕版,白予心於蒼蒼。又命書傳敎曰,當該承旨都承旨云,其代,前承旨洪樂純爲承旨,牌招察任,房順房,三院副提調例兼。又命書傳敎曰,承旨苟艱莫甚,右承旨·同副承旨許遞,前承旨趙英鎭,韓光肇·參議李致中爲承旨,牌招察任,房順房。上曰,內局同入,而湯劑持來耶?諸大臣曰,然矣。奉進湯劑,上進御訖。泰輿診候退奏曰,脈度之沈,勝於前,而胃脈之不實,一如前矣。上曰,速爲退去。汝安知脈理哉?翼元曰,泰輿年今七十,而其質直則有之,脈度之識,勝於諸醫矣。溵曰,臣今聞聖上脈度,如是不實云,及此時,尤益加進,好矣。上曰,今日卿等,必有進四貼之意也。諸大臣曰,何爲不如是乎?隨時加進,可也。上曰,予亦知之矣。一日間斷,則似有殊常之氣矣。仁孫曰,向者臣待罪藥院時貼貼有效矣。上曰,銓堂推考當之者誰耶?仁孫曰,敦寧都正事則趙明鼎當之,徐彙事則朴相德當之矣。上曰,三十二字已過矣。如此而猶以爲不足乎?卿等何不量此耶?今又更請,則決非朝鮮臣子也。上曰,入侍中咳唾者,施以不敍,可也。筵席之間,雖有咳氣,何不少忍耶?萬萬可駭矣。命書傳敎曰,禮記豈不云乎?嘻噫猶不敢近者,殿陛不嚴,東門纔踰,輒聞咳嗽之聲,已涉駭然,而今日殿中亦聞,當該人亟施不敍之典,以存殿陛之重。上曰,八十一漢唐之所無,故有三十二字之稱,此亦過矣。更何他求?相福曰,臣等若有誠,應爲之事,尙今不爲乎?今日備堂皆來待者,專爲此也。俄聞下敎,尤不勝鬱抑矣。上曰,予非不知卿等之悶迫也,而不當爲之事,必欲爲之,不亦異乎?吳著誠過甚矣。尙喆曰,吳著之言,亦非不可也,而今聞以質彼蒼下敎,臣等不勝鬱悶矣。殿下有何質彼蒼之事也?仁孫曰,五十年治平,躋九之寶算,其慶果何如?溵曰,此則年年之慶,日日之慶也。上曰,備堂盡來耶?諸大臣曰,盡來,而洪趾海以其母病未來,徐命膺待於闕下而不能入,尹泰淵以本營褒貶不入矣。上曰,唐虞之臣,何無此等請乎?諸大臣曰,其時鴻濛初闢,人文未備而然矣。然放勳重華之稱,豈非徽號也?上曰,大成外,無以加矣。相福曰,聖敎如此,無以仰陳矣。而第下情無窮故然矣。上曰,卿等能得大成外有他字耶?雖晝思夜度,必不得矣。尙喆曰,臣等皆知堯舜吾君矣。上曰,過矣。何爲此言耶?雖百思而無他字也。尙喆曰,豈無其字,而不得行應行之事乎?三十年稱慶,四十年亦然,至於五十年而亦行之,無非繼述矣。聖人之行,不出於情禮也,出於情合於禮,則聖人已行之矣。有口者皆曰,今年不可不稱慶,此固一國之情也。上曰,無非時體也。卿等此後,咸知予意,可也。尙喆曰,臣等切欲伸臣分而未得,被罪而退,是區區之忱也。仁孫曰,臣之所望,亦如是後無他矣。相福曰,此臣分所不得已者,而下敎如此,被譴然後,少舒微忱矣。好仁奏齎咨官漂人護送回啓後,相福曰,節使例於此月內差出,而曾因賜綴謝恩方物移准事及義州·龍川兩處漂民出送事,俱以無方物謝恩之意,仰達矣。今番使名,以冬至兼謝恩使差出事,分付該曹,何如?上曰,依爲之。出擧條命書傳敎曰,今節使,當有謝恩之擧,以宗臣備擬事,預爲分付。好仁奏各道漕運狀聞後,允鈺進伏曰,昌德宮修補事,以動駕相値,未及爲之,自明日爲始矣。上曰,依爲之。命書傳敎曰,頃者因相臣所奏,昌德宮可以修補處,令戶判看審事下敎,今日以奏,而更思仁政殿·明政殿以下兩闕公殿,其宜若此,而昌德·昌慶宮,旣有次知中官,亦有守直中官受食夜直,豈不擧石,況亦有自內處,此處雖有雨漏,戶判何以知之?況大造殿西溫突,長番中官,領守直中官,逐日夜直,亦豈可只宿而已乎?於門內兩處,守直中官,三日奉審,若有頉,次知中官,一體奉審後,分付戶曹。若無時下雨,依此例奉審,言于戶曹事定式,兩宮亦然,而大報壇亦依此奉審,而此處若有頉,令戶曹知悉,該堂草記奉審,可免巨役。以此申飭。其不然而若有執頉者,當該次知中官·守直中官當直,以不應爲律勘律,一體嚴飭。又命書傳敎曰,此皆自行自止,中官之所爲,掌務中官,何以知之?立庭下敎安徐,身爲承傳色,一時偃便,此中官,皆令限今朔入直。噫,國有八十一歲其君,六十歲內中官,莫敢處於內班院事定式,一品則勿論。允鈺曰,某處某日修改事,草記以奏矣。上曰,依爲之。潭進伏曰,日前安牧望單子,何以爲之乎?上曰,持入乎?對曰,然矣。上曰,頃日政安州牧使望單子還入。出榻敎潭出取以奏。命首望除授後,淳明進伏曰,請還寢罪人張光碩,減律定配之命,依前下敎擧行。措辭見上上曰,亟停勿煩。淳明起伏曰,文武官沈滯者疏通之意,前後飭敎,非一非再,凡在瞻聆,孰不欽仰?而每遇大政,終無實效,此不但人多窠窄,難於分排,爲銓官者,亦不能精白一心,仰體我聖上勤懇之至意而然,臣嘗慨然。蓋文武官中,或有登科數十年,而一命未沾者,或有止於出六,而不得調用者,或有一遭罷散而不復甄復者,以至抱紅牌而終老於牖下,其所抱冤,足以傷和,顧今大政不遠,請分付兩銓,別作沈滯人文武官案,自文之四館,至武之有薦,以上各其名下,書其登科年數履歷官次,而抄其最久沈屈者,別加付籤,以爲次次疏通,俾有實效之地。上曰,此誠予恒日苦心,依此擧行事,申飭銓曹,可也。淳明起伏曰,新除授掌令高益擎,時在全羅道參禮察訪任所,請斯速乘馹上來事,下諭。上曰,依啓。師崙曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,亟停勿煩。師崙起伏曰,臺諫傳啓之規,若値入侍,則登筵以啓,如無入侍,則臺廳啓辭,乃是近來規例,而日昨前掌令李世孝之詣臺也,承旨不爲筵稟,及至申牌,仍爲退出。詣臺臺臣之不爲傳啓而退出,大損臺體,有關後弊。請前掌令李世孝罷職,不稟承旨,從重推考。上曰,依啓。師崙起伏曰,卽者兵曹捉虎論賞回啓入奏矣。捉虎論賞,法意甚好,雖不能自捉,因此論賞,多有捉虎者。第兵曹色庫輩,不無幻弄之弊。虎皮捧上時,不卽割其頭皮,致有更入之患,事甚駭然。請嚴飭該曹,虎皮捧上後,卽割其皮,俾無更入之患。上曰,此弊曾已聞之,駭然矣。卽景所啓,深得臺體,依啓。曾亦聞騎曹,非徒亦不爲此,有行下者云,爲六部官,豈忍爲此?一體嚴飭,可也。已上出擧條提調更進湯劑,上進御訖。諸大臣以下退出。命召今日試射三中四分五分砲手輩。上下詢其姓名居住後,上曰,今日異於他日,故使之試射,而汝等多中,予心喜矣。命退去後,承史因爲退出。
上在慶熙宮。停常參·經筵。
殿座罷後,政院·玉堂口傳問安。答曰,知道。
鄭好仁,以兵曹·都摠府言啓曰,昨日未畢試軍兵等試放事,請出標信。傳曰,知道。
備忘記,傳于趙英鎭曰,嗚呼,逢今日心萬倍,踰八日今三日,良欲溘然,其亦例語。以此心强二貼,其猶自量,聞臥階猶固執,今日臣子,其果愛君?伏羲後一固滯,只命留院意猶抑,卿等何求對?予心若金石。
備忘記,又傳于曰,噫,前月悶旱用心,今月憶昔心隕,而南衙時體,北寺自便,而身爲耳目,何敢若此?自此以後,千乘浮雲,萬機楚越,其雖然矣,强飮二貼,其亦自量,則其初欲請,雖由愛君,聞此下敎,其猶守門,此等義理,萬古初見,一何固執,亦何執滯?慷慨亘中,因以下敎。況於此時,記注寒心,大欠敬謹,八十一歲,可勝寒心,可惜崇祿?扁鵲年品,其皆充位,旣勸三貼,故敢曰豚皆勝,此等扁鵲,將焉用哉?旣諭後睡罷能勝。時體朝鮮,奇怪擧措,何足道也?政院宜備,前承旨徐命善,復爲承旨,房順房。兩院例兼。
傳于鄭好仁曰,中日閣當殿座,試放姑止之。
備忘記,傳于趙英鎭曰,噫,邦國以後,其君若臥庭中,其臣焉敢强勸?此心沓沓意石,其曰忠乎?亦曰臣道?嗚呼,此學於何復授時,予已諒矣。嗚呼,前月悶旱,其猶爲民,逢今日心若何?聞砲聲豈豐亨?意專在於昔。嗚呼,明年復何爲乎?當殿座中日廳,予有武藝廳,侍衛安徐。試官摠府·騎曹,依前以時服入侍,承旨亦以時服入侍。
傳于徐命善曰,昨日除拜承旨,尙不謝恩乎?任意爲之。
又傳于曰,今當殿座之時,承旨豈可請牌乎?啓辭還給。
吳載純啓曰,今日殿座時,承旨當爲備員,而右副承旨李致中,以式暇不爲仕進,卽爲牌招,以爲入侍之地,何如?
徐命善啓曰,領議政金相福,左議政金尙喆,右議政元仁孫,有稟達事,請對矣。
又啓曰,領敦寧府事金陽澤,領中樞府事韓翼謩,判中樞府事申晦,判中樞府事李思觀,有稟達事,敢此求對。
韓光綮啓曰,時原任大臣詣閤,更爲求對矣。
備忘記,今日殿座,莫重追慕,欲見此廳,其亦恐或濫雜,其云濫雜,內吹·近仗,自有定數,其若軍摠,而至於扈輦隊,必也猥雜,其果然,此後制定,日後宿處,其可精矣。此亦暮年定制,而此惟節目間事,昨日齊會,因下敎而雖沮,心何沮也?吳著章,心術駭然,此誠諂諛逞志,豈特此章?觀此擧,予何心酬應?旣飮兩貼,則昨夜下敎,其亦誠心,而聞其君冷臥,一向守門,是豈忠耶?爲自內雖入房,何敢着衣,脫衣尤乎左仍宿,更鼓已深,因以守門,此何異於庭,則雖因追慕,而欲畢其事,親臨中日廳,回時欲俯伏敬奉閣竟夕,氣何能,雖來何云鍊戎,亦何云如漢,此室於予得矣。當從容□□三公何卿,九卿何何?莫知時任,其況原任,其況昨夜擧措,萬古初見,予志定,卿等休焉。
徐命善啓曰,時原任大臣,傳敎之下,轉益焦迫,敢此更爲求對矣。
傳于徐命善曰,竝入侍。
鄭好仁啓曰,假注書金履正,時無職名,令該曹依例付軍職,冠帶常仕,何如?傳曰,允。
備忘記,噫,此輩御所至近處,晝夜待令,莫重標信亦擔負,思之懍然,其若雇立,萬萬可駭,況乏補內差備,若是濫雜,此後正輦陪,該堂親執記,容貌擇差,雖試射時,只此人應試事定式。
備忘記,傳于鄭好仁曰,玉橋陪體重,況近者有此例宜擇,此後必良人然後爲此陪,人君何等重耶?必擇根着,容貌疤記事,申飭該曹。
備忘記,又傳于曰,凡試射濫雜,此類特甚,故一欲申飭,果然,此後依正軍例另飭。
傳于韓光綮曰,坐直承旨,持公事入侍。
吏曹口傳政事,靈光郡守鄭煥猷,今加嘉善,羅州牧使洪益弼,今加通政,咸昌縣監林德躋,贈左承旨。
兵曹口傳政事,以柳宗厚爲古群山僉使。
趙英鎭,以弘文館言啓曰,新除授修撰李在學,卽爲牌招察任,何如?傳曰,允。
韓光綮,以戶曹言啓曰,昌德宮·昌慶宮,內外後苑諸處奉審事,伏奉下敎矣。今日進詣,先使問之於守直中官,則昌德宮自內無頉云,故不爲奉審。進詣昌慶宮奉審,則歡慶殿樑上塗灰剝落,通明殿西墻防草折傷,西行閤椺及柱椽木破傷,景春殿層階石動退,集福軒雨露,愼獨齋階砌石動退,建極堂燒酒房後面道里椽木破傷,喜雨亭椽木破傷,魚水堂西北邊春舌及椽木破傷,廣運閣雨漏,竹亭階砌石動退,泰極亭四面階砌石動退,述盛閣連含蓋板破傷,水刺間後面椽木廳板破傷,兩闕各司雨露與破傷處,竝令分差營繕監役官,卜日修改之意,敢啓。傳曰,知道。
鄭好仁,以兵曹言啓曰,依傳敎,扈輦隊次知書吏金致瑞·張志謙,扈輦隊牌頭崔世徵等,各決棍三十度之意,敢啓。傳曰,知道。
鄭好仁,以義禁府言啓曰,李邦城訓鍊正勿施,海南縣充軍,軍器主簿康堯愼,喬桐府充軍事,命下矣。以傳敎內辭意,具罪目,依例發遣府羅將,押送于各其配所之意,敢啓。傳曰,知道。
鄭好仁,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午六月十一日卯時,上具翼善冠·袞龍袍,乘輿出通陽門,御中日閣,親臨試射入侍時,行都承旨徐命善,左承旨吳載純,右承旨趙英鎭,左副承旨鄭好仁,右副承旨李致中,同副承旨韓光綮,記事官宋景煥,假注書金履正,記事官任玉,記注官李光鉉,試官副摠管田光勳,兵曹參知李奭輔,都摠都事李奎七侍立。上曰,試放軍皆待令乎?立六貫革,以次放試。好仁進伏,稟宰樞執鼓,而鼓不待令。上命入前排,拿入軍器寺官員,而又未能來待。上命拿入訓鍊院正,而亦不待。上命拿入行首宣傳官南益祥,以不善擧行汰去事。出榻敎上曰,軍器寺官員·訓鍊院正尙不待,官案持入,知名以奏。上曰,不能檢察,大司馬拿入。下敎曰,今番不善之失,特爲參酌,此後各別擧行,仍命退出受符。命善奏軍器寺官員僉正以下及訓鍊院正之名。上曰,尙不拿入,旗鼓卽爲入之,節次大司馬擧行。上命拿入訓鍊都監敎鍊官,下敎曰,新營旗鼓入之何遲?待汝將之來而如此乎?此後復如此則嚴處矣。仍命拿出。上曰,訓將來乎?好仁曰,今來到矣。上曰,軍門節次,訓將爲之,小開門,只以金鼓爲之。仍拿入訓鍊院正李邦城·軍器寺主簿康堯愼。除假揷面灰等節,回視訖。邦城訓鍊正勿施,海南縣充軍。堯愼喬桐府充軍事。出榻敎上曰,三中者直赴殿試,其以下以次賞賜,直赴者竝令呼新來,下詢居住良賤。至大殿小轎陪李廷泰,以私奴特命免賤,仍下敎曰,私奴冒充輦軍,事極驚駭,扈輦隊牌頭,令騎曹決棍三十度事。出榻敎上命拿入兵曹一軍色正郞韓鼎運,以不察私奴冒入,決棍十度,汰去校書館施行事。出榻敎上曰,此後輦輿軍,私奴一切嚴禁事,定式。出榻敎上曰,此後長番中官,只許沐浴暇。出傳敎上曰,扈衛軍冒錄應試,扈衛將拿入。上曰,今番動駕,異於他時,雖是謬例,特爲賞格,命拿出。頒賞時,大殿內差備二十名,世孫宮燈籠軍二十二名,非屬於軍門,特爲抹去事。出榻敎頒賞訖,命善進曰,聖體勞動,日勢向晩,內局將何以爲之乎?上曰,昨日下敎若何,而諸臣不體其君,予何許乎?遂乘輿還于大內。命善隨之誠懇,上不答,入于通陽門。諸臣以次退出。
甲午六月十一日酉時,上御集慶堂。時原任大臣入侍時,領議政金相福,領敦寧金陽澤,領府事韓翼謩,左議政金尙喆,判府事申晦·李思觀,右議政元仁孫,行都承旨徐命善,假注書金履正,記事官任玉,記注官李光鉉,以次進伏。相福等曰,聖體調攝,若何?寢睡·水刺之節,亦若何?上曰,一樣矣。相福曰,湯劑昨旣闕進一貼,今又全未進御,臣等不勝焦迫。上曰,無藥院提調,而湯劑可進御乎?思觀等曰,臣等皆經藥院提擧,今當入侍,誠懇進御,伏乞命入湯劑。上曰,湯劑入之。都提調以李思觀爲之,提調以洪麟漢爲之,副提調都承旨依例兼帶,諸醫官盡爲入來。上曰,若此若此,受困受困,雖然,國體宜存。李判府事爲都提調,前提調洪麟漢爲提調,副提調都承旨依例例兼。出傳敎命善奉湯劑進前。思觀曰,首醫以下,姑未入來,故都承旨奉湯劑入來矣。鎖鈔臣自執事,奉獻湯劑矣。上進御訖。思觀曰,醫官今入請診候矣。上許之。醫官方泰輿·鄭允協·慶絢·吳道炯·金季良·柳光翼·洪愼讓·康命徽等,以次診候,退伏奏曰,脈候左右三部調均,滑體亦爲一樣,而脾胃脈氣似是不足矣。思觀曰,提調姑未入來,臣請爲監煎。上許之。上曰,噫,昔帝堯答華封人曰,壽則多辱,此卽辱字,而今予於此果無,而反是多辱,誠悶誠悶,是誰是誰?卽予卽予。出傳敎上曰,今者兩時體,心常悶也,而豈特悶也?須看今日軍號書下,卽慷慨也。雖然,其心愛君,而遽下處分,是豈體下之意乎?況今日加進二貼,昨日公然起聒,其何階梯?況副提調尤爲過矣。門限入來之人,亦何管也?噫,雖群臣,亦在九經,昨夜三提調下敎,特爲安徐。出傳敎上命讀湖南道臣畢賑狀啓訖。上曰,諸道畢賑狀齊到,而猶於湖南企待,噫,今日來到,嗚呼,爲民用心,於今少舒,嗚呼暮年,三南若此,最初設賑時,曷勝用心,噫古人云,任人非難,知人爲難,政謂今日也。於海西不過三邑,畿甸其亦五邑,而惟彼三南,雖有多少輕重,夙夜用心,皆得道臣所給賑穀,其皆數三萬石還納,以補日後用嘉尙,而守令·邊將·察訪,其皆盡心,非徒畢賑,一無捐瘠。吁嗟,八十一歲,數十餘萬口赤子,其能活焉,豈予乎?寔賴方伯。予亦深喜,追慕萬倍者。嗚呼,今年逢八日,宿昌德三日且回,三日內聞此狀者也。嗚呼,豈特予心,庶不負四紀臨御,至誠爲民盛德也。嗚呼,暮年復何餘憾?且喜者,因一機關,時原任皆入侍,因此詳聞也。不然,林德濟予何知之?此狀聞浩多,下賑廳問于大臣,依例回啓,而今聞亦何異矣。私賑中前同知柳宗厚,今聞相臣所奏,湖西曾雖下敎,無實效云,此則當飭銓曹,而今何若此?嶺南河命相,今不可言,而本道金尙建亦異焉。千石自納,可謂三道最,本道善地僉使,不待都政,懸注調用。守令中自備最多者,靈光郡守鄭煥猷。且聞以故訓將子善治云,豈特此也?爲先加資。此外千石以上自備者,依嶺湖例,一體加資。數十石自納人,二人甚可奇,何待回啓?特賜半熟馬。下敎垂畢,聞左相所奏,可謂輔相大匡。此人予已知,卽故洪領相孫,而噫昔豐原稱金玉其人者也。且聞其年,年踰五十,而右相所奏稱兩人,可謂以人以薦者,羅州劇邑以此者,其誠可嘉,況是誰孫乎?且此人亦豈止此?今日通政口傳下批,特爲下批本州。出傳敎上曰,今年賑事善成,在得人矣。仁孫曰,善得守令故也。上曰,然矣。仁孫曰,湖南人柳宗厚,私賑之穀,其數過於千石,如此人,自朝家別例褒賞,日後人皆興起,飢民可以得活也。思觀曰,今因湖南人褒賞之典,有所仰達矣。臣待罪湖西時,私賑人羅星樞自備之穀,至爲千有餘石,而賞典只以曾經同知,更無如今番除職之典矣。上曰,然乎?上曰,鄭煥猷誰也?仁孫曰,故訓將鄭汝稷之子也,不但自備賑穀之多,其人甚可用,此人不但以文用之,且有用處,喬桐水使,亦可以任用矣。上曰,林德濟誰也?仁孫曰,故承旨林光弼之子也。曾有拔望之聖敎,故今已作故,而不得書侍從職銜矣。上曰,其人已知於翰林時,極其精詳,今可惜矣。尙喆曰,羅州牧使洪益弼之抄飢甚精詳,其善賑可知。如此人,自上合有褒賞之典矣。仁孫曰,臣以爲鄭景淳·洪益弼,雖未登科,皆可大用之人,雖當方伯之任,其能優爲之矣。上曰,其皆誰也?仁孫曰,益弼故相臣洪致中之孫,景淳故翰林元淳之弟,而皆已廢科甚惜矣。上曰,然乎?上曰,纔已下敎,今因賞典,湖西亦有此事,而邊將承傳後,因湖西御使所奏,莫施邊將,只受曾經同知云,聞今已十二年,朱子南康故事,豈不云乎?若此而何能勸人?令銓曹邊將卽爲懸註調用。出傳敎上曰,湖南畢賑狀聞,今日來到,嗚呼暮年,此心少舒,大體今當下敎,而讀時林德濟,自翰林已知,稱前縣監故下問,畢賑後作故,而莫知何事,而特敎拔望云,其雖小官,予用愴然。且賑政纔畢,已作故人,可謂歿於王事。嗚呼,暮年何待畢讀?噫,此人自備百餘石,於生存人,可當千石。噫,緣何處之,而此人心常謂精,拔望蕩滌,特贈通政實職,令銓曹今日口傳下批,以慰曾經侍從九原之魂。若有子,待關服調用,以表予意。出傳敎上曰,藥房都提調,持湯劑更爲入侍。出榻敎思觀進湯劑,上進御。思觀曰,昨有闕進一貼,今爲連進四貼,千萬伏祝。上許之,命提調監煎。上曰,李邦城誰耶?仁孫曰,禁將之至親也。上曰,家在何處?命善曰,在水口門內。上曰,擧措駭然,故雖處分,靜思家遠,不無未及聞知之弊。問其人暮年,其不參酌,況此人猶然,軍器寺官乎?旣示飭勵,充軍下敎竝安徐。此亦方長不折之意。頃者於營將已下敎,訓鍊正勿施之命,亦置之。出傳敎上曰,俄者下敎遺漏,噫,高敞殘縣,金聲九卽一疎逖武夫,而其所自備能千石,此亦若羅牧下敎,令銓曹特爲右職調用。出傳敎上曰,諭湖南道臣書。噫,年今八十一,嗣服五十載,三南大侵。況湖南,國之府庫,而甚於兩南,幾乎遍一道,初聞此報,夙夜用心,卿能竭誠,濟我十三萬生靈,無一捐瘠。況三萬餘石穀能納,留爲嗣歲,深庸嘉尙。其中特異者,先施賞典,而予亦有追慕。中心異者,昌德宿三日,回來纔三日,聞豐沛故鄕畢賑狀聞,亦豈偶然?豈無表意?特賜豹皮一令與諭書同傳。卿意先知,今已畢賑,其若敎書,予將卽矣。莫云重事旣畢,另飭道內,勿懈怠而着意課農,以期有秋,今賜皐比,卿須領受焉。上曰,諭嶺南前道臣書。噫,今予暮年,三南大侵,初聞此報,夙夜用心,予得道臣,使八十一歲君,十餘萬赤子,其能濟活,無一捐瘠,況卿初無所請,而自本道取用者,亦能二萬石,仍留,以裨于後,予庸嘉焉,而雖値交龜,豈無示意?聳動一道,特賜虎皮一令,竝諭書同傳,卿須在道領受焉。上曰,諭海西道臣書。噫,今年料表歲歉,海西五道中雖最輕只三邑,而莫云其三,雖一州,卽予暮年赤子,況三邑中,海州在於營下,而其能善賑,已見畢賑之報,予庸嘉之。莫云其小。此卿勤飭者,三南旣表意,此道何闕?特賜鹿皮一令,用表予意,卿須體予意領受。申飭道內,來頭亦多着實勸課,俾有實效焉。上曰,諭湖西道臣書。噫,三南國之根本,而年事大侵,三道一時設賑,暮年此心若何?能得道臣,善爲賙濟。噫,以近十萬生靈,無一捐瘠而濟活,是誰之功?而況二萬石穀能納,以補于後,予庸嘉之。豈無表意?特賜虎皮一令。嗟哉惟卿,體予暮年此意,莫云賑政已畢,申飭諸守令,着意勸課,俾有西成,其亦領受焉。上曰,諭畿伯書。噫,詩云邦畿千里,惟民所止。況畿甸,嗚呼暮年,三南大歉,畿甸·海西,其雖數少,五邑之民,卽予赤子。其況此時,料表旱乾,春牟告歉,此際豈能善賑?畢賑已報,予庸嘉之,特賜鹿皮一令,庸表此意。噫,其雖撤賑,春牟若此,其所勸課,尤爲用心處。卿須體此意。常謂畿民惰農,莫云已得甘霈,堤堰灌漑等事,益加着意,俾有有秋。諭書賜物,卿須領受焉。上曰,藥房都提調·提調,持湯劑更爲入侍。出榻敎上曰,書下諭書,政院繕寫安寶,明朝竝與賜物,下諭五道。至於前嶺伯,所到處傳諭。出傳敎都提調李思觀,提調洪麟漢,副提調徐命善,醫官方泰輿,奉湯劑以次進伏。思觀進湯劑曰,俄者進御時,多有餘儲,甚爲惜矣。今番盡爲進御伏望。上進御訖。上曰,就睡差勝,其乃鹿茸功乎?相福曰,潤補氣血,故其功然矣。上曰,然乎?仍命退出。翼謩曰,臣待罪扈衛大將之任矣。自前動駕後,因持敎放試時,循例成冊應試,故今番亦援例爲之矣。伏承殿座時下敎,不勝惶懍矣。上曰,果有例乎?尙喆曰,扈衛軍本是無料布,故曾有如此時試才蒙賞矣。上曰,然乎?已有諒矣。命退出,諸臣以次退出。
甲午六月十一日三更二點,上御集慶堂。坐直承旨入侍時,同副承旨韓光綮,假注書金履正,記事官任玉,記注官李光鉉,以次進伏訖。上曰,近者太監,其雖螟蛉,莫能敎子,朝者申漢章,初記過而已參酌,今有金守光,初命內局入侍,次命坐直承旨持留院公事同爲入侍,則渠亦朝鮮臣子,何敢遺漏,而只傳再次下敎?其涉可駭。此後若此,莫能敎子者,當嚴處,使政院牌召內寺府,掌務嚴飭。出傳敎上曰,藥房都提調,持湯劑更爲入侍事。出榻敎都提調李思觀,提調洪麟漢,副提調徐命善,醫官方泰輿,以次進伏訖。思觀進湯劑,上進御。思觀曰,明日湯劑,亦爲四貼進御稟達矣。上曰,依爲之。上曰,以不飮爲期,今用樂飮矣。命內局先退。光綮奏公事訖。上命退出。諸臣以次退出。
上在慶熙宮。停常參·經筵。
卯時辰時,有霧氣。
藥房都提調李思觀,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。噫,宿昌德踰八日後,且踰三日,予懷千萬,氣何暇諭?待敎入侍。
中宮殿·惠嬪宮,藥房口傳問安。答曰,知道。
鄭好仁,以都摠府言啓曰,今日入直內三廳,武兼禁軍及軍兵等,中日習射,請出標信。答曰,知道。
傳于趙英鎭曰,內局入侍。
備忘記,傳于鄭好仁曰,今日三廳勸武軍官,建明門當柳葉箭一巡試射,試官三廳大將,三廳從事官,其若一人闕焉,當該大將,當施軍律另飭,儀注安徐,承旨以時服入侍,入直侍衛,待下敎只入正時。
徐命善啓曰,今日殿座時,承旨當爲備員,而左承旨吳載純,右副承旨李致中,俱以式暇,不爲仕進,卽爲牌招,何如?傳曰,允。
鄭好仁,以都摠府言啓曰,入直軍兵等,中日習射事,標信命下矣。親臨試射相値,不得爲之之意,敢啓。傳曰,知道。
又以都摠府言啓曰,副摠管田光勳,以守禦中軍本營褒貶坐起事,今日晝仕出去之意,敢啓。傳曰,知道。
又以啓曰,事變假注書金應麟,身病猝重,勢難察任,今姑改差,何如?傳曰,允。
事變假注書金應麟改差代,李基恒爲假注書。
吏曹口傳政事,奉敎單洪國榮,待敎單南鶴聞,檢閱二單曺遠振·沈基泰。
殿座罷後,政院·玉堂·藥房口傳問安。答曰,知道。
兵曹口傳政事,李鎭恒爲宣傳官。
傳于徐命善曰,內局入侍。
司諫任觀周上疏,傳于趙英鎭曰,此時此等章,何以捧入乎?此章給之,捧入承旨遞差。
李致中,以義禁府言啓曰,全羅道海南縣充軍罪人李邦城,京畿喬桐府充軍罪人康堯愼等,充軍下敎竝安徐事,命下矣。李邦城·康堯愼,已爲發配,押去羅將所到處,知委放送事,分付該道道臣之意,敢啓。傳曰,知道。
鄭好仁,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
校理洪秀輔疏曰,伏以臣罪盈罰酷,禍延父母,五日之內,奄失怙恃,至冤深痛,人所罕有,而猶復冥如木石,苟全殘喘,轉眄之頃,再闋常制,廓然一身,何所依靠,蟄伏鄕廬,世念都絶,不意甄錄之恩,遽下於不呼之餘,館銜馹召,榮動蓬蓽,手奉除書,以首頓地,感念疇昔,不覺血淚之被面。仍念先臣,蒙被不世之知遇,致位崇顯,畢竟許休之恩,曲軫病情,宣麻之典,遠降鄕居。臣父病中,聞命感涕交頤,耿耿一念,只擬俟病少間,自力登途,躬奉謝箋,拜辭天陛,而至願未遂,朝露先晞,臨歿夢語,惟以更未瞻天,爲千古之恨,言念及此,五情糜潰,逮夫賜祭之日,特垂宸藻,隱卒之敎,屢勤筵席,榮均存沒,恩逮幽明,不但孤露賤臣,北望雪涕,儻使先臣有知,亦必感泣於冥冥之中矣。臣旣頑然不滅,復玷邇列,固宜退先臣靡逮之恨,體古人移事之義,竭蹶承膺,一覲耿光,少伸叩謝之忱,而喪威所剝,病情纏痼,形殼雖存,精爽全銷,重以炎程行役,暍症添苦,委身旅邸,㱡㱡欲絶,情悲病痼,供職無望。且臣於年前待罪外邑,解由有拘,而未經啓稟,則亦違格例,卽此一段,尤不可冒出。玆敢短章哀籲,略暴衷情。伏乞聖慈,俯垂諒察,特命鐫削臣職,以存公格,以便調治,不勝幸甚。踏啓字司諫任觀周疏曰,伏以聖算彌高,寶籙無疆,臣民慶忭,曷有其極?仍念臣愚戇狂率,積忤當路,動輒顚躓,勢所必至,自分爲聖世之棄物,而幸賴聖明在上,前後辭敎,照燭臣衷之斷斷,拔之於衆咻之中,許之以狂直,臣由是感激,不擇官職之燥濕,惟以筋力奔走,爲一分報效之道,故昨秋關西掌試之役,不敢辭避,黽勉冒膺者此也。果然金光岳之疏出,而直驅臣於罔測之科,至以全榜用私,衙客受賂等說,構捏誣衊,無復餘地,半夜置對,自暴無路,非但臣之自危,知臣者亦莫不危之。殿下特以出入從班之臣,不可置之於䵝昧之科,至有親問之擧。惟彼誣罔譸張之狀,畢露於天日之下,溫音鄭重,昭晳無餘,有若慈父之庇赤子,臣以首稽地,感淚被面,生成之澤,天地莫量,從今以往,杜門屛息,避遠駭機,是臣區區之微諒,今玆薇垣新命,又何爲而及於臣身也?臣雖欲怵分畏義,一伸叩謝之忱,而旣被其改正之斥,則不可以已經昭雪,而晏然自恕也明矣。臺端一步,便同鐵限,去就一節,今無可論,玆敢略陳短章,悉暴危懇。伏乞聖慈,俯垂諒察,亟命鐫削臣職,以靖私義,仍命勿復檢擬,以快人心,千萬幸甚。
甲午六月十二日辰時,上御集慶堂。藥房入診入侍時,都提調李思觀,提調洪麟漢,副提調徐命善,記事官宋景煥·任玉,記注官李光鉉,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。思觀曰,昨夜酬應頗多,聖體,若何?上曰,一樣矣。寢睡·水刺,何如?上曰,亦一樣矣。中宮殿氣候,何如?上曰,一樣矣。王世孫氣候,何如?上曰,亦一樣矣。進湯劑,上進御訖。泰輿等診候,退奏曰,三部沈微,胃脈亦不實矣。上曰,今日宜進三貼。提調出去,更煎以入,可也。麟漢退去。命善奏荒唐舡狀聞,因奏南鶴聞罷職傳旨,命踏啓。命書傳敎曰,諸翰林違牌者,莫知何事,下問於製述官,若有嫌端,不作可也。此是曾所未聞者,關係國體,當該知製敎,特施不敍之典。旣有下敎,翰林無他撕捱之端,此等時,豈可左右史不備?違牌翰林竝敍用,令該曹口傳付職,牌招入直。提調更進湯劑,上進御訖。思觀曰,今午下殿座之命,殿座罷後,二貼依例以進矣。上曰,依爲之。兩提調先退。命書傳敎曰,承旨下敎代,鄭昌順爲承旨,牌招察任,房順房。上曰,儒臣持高麗史入侍。出榻敎臣景煥承命,與副校理鄭景仁,修撰鄭元始進伏。命儒臣承史,輪讀麗史初卷後,遂以次退出。
甲午六月十二日午時,上詣建明門,親臨勸武軍官試射入試時,行都承旨徐命善,左承旨吳載純,右承旨趙英鎭,左副承旨鄭好仁,右副承旨李致中,同副承旨鄭昌順,記事官宋景煥,假注書金履正,記事官曺遠振·沈基泰,試官行司直李章吾,行副司直李潤成·尹泰淵,從事官具世德·鄭宇淳·李瀁,以次侍立。上具翼善冠·袞龍袍,乘輿出通陽門,御建明門。上曰,試官以下皆待令乎?好仁曰,盡爲來待矣。上曰,斯速開場。好仁俯伏啓宰樞執鼓訖。試官率射員,無單子肅拜訖。好仁啓貫革尺量。上曰,安徐。好仁啓矢數執鼓。上曰,貫五邊三。好仁啓射員呼名。上曰,射員竝入侍。奏姓名居住訖,射員以次試射。上入小次,以承傳色口傳下敎曰,誰人能幾中乎?好仁曰,訓鍊都監勸武軍官柳赫也。以承傳色口傳下敎曰,三中者直赴殿試,仍呼新來。章吾承命呼新來。以承傳色口傳下敎曰,未及百步落矢者,皆拾取,知名以奏。好仁承命,呼宣傳官,先拾百步內落矢,奏以李尙東·朴文絢·沈鏔·權玭等四人。上曰,朴文絢五矢,皆落百步內,而所拾之矢其幾箇乎?好仁曰,先拾三矢,而或落於九十步內也。上曰,其餘二矢,亦爲拾之,更爲考奏幾許步落在處。出榻敎好仁奏曰,更考其拾處,亦在百步內也。上曰,畢試後前排入之,四人記過待令。出榻敎試射訖。上曰,二中以上者,竝爲直赴殿試,一中者各給弦弓一張,直赴者亦令所屬軍門呼新來,奏其年數。潤成·泰淵,承命呼之訖。上曰,入格人竝令入侍頒賞。出榻敎上曰,南行宣傳官,今入格乎?好仁曰,然矣。上曰,南行宣傳官有闕代,口傳差出事。出榻敎親臨頒賞訖。上曰,前排入之,記過人拿入。上下敎于文絢曰,今日試射,爲汝而設矣,新射者,不能得中,不是異事,而誠能勤射,則雖不中,豈不遠乎哉?汝故如是,則成命之下,其更爲山林者流乎?今姑參酌安徐。汝等益加習射,從近更試矣。仍命竝拿出。上遂還入大內。諸臣以次退出。
甲午六月十二日申時,上御集慶堂。藥房入診入侍時,都提調李思觀,提調洪麟漢,副提調徐命善,記事官宋景煥·曺遠振·沈基泰,醫官方泰輿,以次進伏訖。思觀曰,日氣甚熱,勞動頗多,聖體,若何?上曰,一樣矣。進湯劑,上進御訖。上曰,當此時,欲進四貼矣。兩提調曰,臣等亦欲以此仰陳矣,聖敎及之,不勝慶忭矣。請退監煎更進矣。上曰,依爲之。麟漢退去,命善奏各道雨澤狀聞。上曰,今番雨,可謂均沾矣。思觀曰,然矣。提調更進湯劑,上進御訖。遂退出。
上在慶熙宮。停常參·經筵。
自昧爽至未時,灑雨或下雨,測雨器水深六分。
藥房都提調李思觀,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今月將半,予懷千萬,兩次兩貼,氣則益苶,其果功乎?氣何暇諭,待敎入侍。
中宮殿·惠嬪宮,藥房口傳問安。答曰,知道。
備忘記,傳于鄭好仁曰,自古摠府例,首堂豈有加番?嗚呼,今予內局撤直日當就邸,八朔侍湯,何敢遽然?適爲摠管,故瓜滿月直三日報瓜,諺云丘價代,而予則二十五日萬古初,予今欲復爲,焉可得也?興惟及此,心膽皆隕,今者此命,其亦歇後語。噫,予意此乎?八月晦日,自摠府就邸,今聞日記果來月,予懷千萬矣。
備忘記,又傳于曰,今予一心,追慕而已。況逢今月,命考自內日記。嗚呼,八朔侍湯,來月初四日直,摠府以首堂直,二十五日晦日呈瓜,詣舊邸聞此,何逢乎此?心膽皆隕。以予氣豈特日復一日。何待來月?昔周文聞呂尙言,其何踰日云。況此府卽昔摠府,今宿然後,少伸微忱。夕水刺後當詣摠府,時刻單子安徐。待下敎只入正時,承旨以時服待令。
備忘記,又傳于曰,嗚呼,二十八日何日?追憶癸亥擧義,且惟自仁慶宮,今都監設布帳,由武德門入光明殿。噫,人子以親心爲己心,況祖心?前日例祗迎,隨陪武德門,仍入光明殿,自內宿,凡諸等節皆依前,儀注安徐,只入正時。
徐命善啓曰,今日摠府殿座時,承旨當爲備員,左承旨吳載純,不爲仕進,右副承旨李致中,以式暇不爲仕進,竝卽牌招,何如?傳曰,允。
傳于李致中曰,追慕故欲宿摠府,首摠管·首經歷,使之入直。
備忘記傳于鄭好仁曰,明日回來時,先祗迎入來,少伸微忱,儀注安徐,禮房知悉。
備忘記,又傳于曰,凡人衰則耗,而予則於此庶免,以覺今是昨非敎聞也。予心可知,聞自內日記,心膽皆隕故下敎,靜思與昌德舊邸有異,追慕誠可也,其宿過矣。況一宿亦何伸忱?宿摠府下敎,特爲安徐。
又傳于曰,摠府下敎雖安徐,明日祗迎,依例爲之。
備忘記,又傳于曰,明日祗迎亦爲停,以此觀也,連飮甚有功。
以禮曹參判洪樂仁三度呈辭,傳于鄭好仁曰,若此八旬其君,何時立朝給之?牌招察任。
又傳于曰,內局入侍。
又傳于曰,禮房承旨,持祭報府同爲入侍。
又傳于曰,承旨率應旨儒生入侍。
又傳于曰,童蒙敎官,率童蒙來待。
徐命善啓曰,判義禁具善復,時無職名,令該曹卽爲口傳付軍職,何如?傳曰,允。
兵曹口傳政事,以具善復爲行司直。
鄭好仁,以侍講院言啓曰,本院兼司書韓鼎裕入直矣,謂有情勢,陳疏徑出,下番闕直,事甚未安,司書徐有臣,卽爲牌招入直,何如?傳曰,允。
李致中,以兵曹言啓曰,同知中樞府事洪愼讓,僉知中樞府事康命徽,俱以身病,勢難供職,呈狀乞遞,西樞雖是閑局,不可一向虛帶,竝今姑改差,何如?傳曰,允。
李致中,以禁衛營·一二所巡廳·左右捕廳言啓曰,去夜犯夜人,無所捉之意,敢啓。答曰,知道。
副修撰李昌伋疏曰,伏以如臣無似,久叨邇列,絲毫蔑效,尤悔徒積,玆控自訟之忱,冀被不言之罪焉。仍伏念向日靑平故第之歷臨,實出於我聖上念舊惇親之盛意,而旣非貴主獨享之所,乃是沈氏累世之廟,則左右諸臣,初不提稟,以致至尊之儼臨,此已萬萬未安,而至於親酌之曠典,尤異賜祭之常例,有非人臣所敢承當者,則職在元輔,不思覆難,奔走執事,視若應行,自同家人之禮,大臣之以道事君,固如是乎?臣竊惜之。惟彼沈翔雲,身爲家主,未能力辭於不敢當之恩,乃復進現其不當現之人,而反稱私家之榮,至陳叩謝之章,守分畏義,雖不足責,國體所關,不容仍置。臣謂前承旨沈翔雲,亟命刊削,隨駕諸承旨,竝施譴罷,宜矣。臣於伊日,亦隨陪從之後,而班次稍間,未及聞知,瀆擾非時,今始論列,惟聖明特降威罰,以爲溺職者之戒焉。臣無任屛營祈懇之至,謹昧死以聞。答曰,省疏具悉。嗚呼,近者聾啞世界,無聞讜直,心常慨然,爾能爲此,可謂鐵中錚錚,而然,嗚呼,特臨此第,意非其一,御苑咫尺,昔隨登臨其幾次。況於予則非局此也,所重在,故十餘年前,朔望步臨,今何爲乎?然故以小輿登臨者數。噫,憶庚子展拜,旣臨寧嬪房,此第卽在對門家,昔稱叔母,其嘗仰聞,豈特此也?昔年五都尉,第一則今予舊邸,一則昔年未臨者,況此闕咫尺,故歲末放砲時,嗚呼阿保,自武德門奉臨此邸,仰聞於我慈聖,當今年必欲一臨,卽人子之道。況御製旣載,頃年爲此處,予不一酌乎?然旣不張大,只一條脯·一器醢而已,若家人禮,只領相與沈翔雲,此亦繪事後素之意。意雖在於無隱,言其本則非若此者,昔漢帝亦有是禮,而無隱則可尙,怳若怪事,所論則太過。噫,爾亦無從祖母乎?意雖可尙,心則可駭,元輔譏斥,以至於諸承旨,尤萬萬過矣。
河東幼學李慶星疏曰,伏以天佑我東,寶算彌高,聖德彌邵,克恤民隱,凡於淺近之言,無不乘擧,臣民夫孰不欣欣然曰,將興堯舜之道,三王之治也?惟有所憾,我聖上勤恤之澤,壅而不下達,小民愁恨之情,鬱而不上通也。臣以民瘼疏,待命於闕下,伏奉聖批,臣之志願已遂。徒知事君無隱,故玆不避救弊失對之罪,冒犯鈇鉞之誅,敢復陳民瘼之漏,救弊之要,伏願聖明垂察焉。夫民之苦樂,都在於賦役之均不均也。今則納賂奸吏,規外收斂,務在刻民,分石爲斗,分疋爲尺,名曰斗餘尺餘,捧之大斗而合其色落二三升,則應納一石穀者,倍費二石穀,論之以大尺,而懲其價,錢八九分,則當納一疋布者,倍備二疋布,故節士·冤民,或告官前,欲無其弊,則信任奸黨,舞弄智術,辨失其眞,反坐誣構,或至殺身,或至逃散,其人之冤恨,道民之慨然,當復如何?空地及川畔,則無依窮民,雖欲還起,有勢奸猾,或稱其量案之處,或惡其引水之分,遺賂得訟,空然陳弊,而或有起墾處,則執負之多,加卜之弊,亦及於窮民,故無處伸冤,寧棄而不耕。只爲呼泣曰,蕭何,漢之賢相,而請禁苑之墾,今之官長,是何政道,而益空地之多棄?因而涕下,哀此窮民,其何以保存哉?宮畓及山田之收稅,則壑慾監色,藉其勢力,窮凶弄奸,無數加卜,前規五百兩收稅處,倍懲其千餘兩,故其中金海鳴旨島,冤民泣訴官門,定配其倍懲之監色,然倍懲之弊尙存倍蓰,呼冤不絶,其定配之餘,猶尙不戒,況其視一關文爲如何哉?且殿下每有優恤,徒費國用耳。臣竊恐殿下,深居九重,皆未知之也。臣竊惟願殿下,念玆在玆,與日月齊明,上照唐虞建進善之旌,立誹謗之木,俯順民心,竄壅蔽之臣,擇忠直之士,別遣按察,力行明實,禁牧伯之誤決,斷守令之橫斂,敎諭八方,使承宣化,無少壅蔽,則弊可以自掃,冤可以自解,而士有恒産,民有恒心,有田者力農,無田者加耕,仰足以養父母,俯足以畜妻子,樂歲終身飽,凶年免於死亡,和氣充溢,擊壤而歌矣。如此三王之治易爲,而堯舜之名可及也。誠願殿下,試臣之言,臣不勝祈懇屛營祈懇之至。答曰,省疏具悉。處遐方其能應旨,予庸尙矣。雖然,救弊大凡惜乎。令備局申飭,俾我生靈,無抱冤之事,嚴飭猾吏,使元元其能奠居,昔董子自正心至萬民,此誠不易之常論也。君在九重,一道吾民苦樂,惟待道臣,諸守宰勤慢。嗚呼,深邃九重,何以知之?此亦道臣宣化承流之功,予本涼德,近者昏耗,宣化二字,不覺靦然,而然只云此而泛泛,何異悅而不繹?噫,一吏得一縣便,此亦當然之道,道臣若能善飭,愚者能懶者勤,自有其效,另令備局,一體嚴飭焉。
甲午六月十三日午時,上御集慶堂。藥房入診入侍時,都提調李思觀,提調洪麟漢,副提調徐命善,記事官宋景煥·曺遠振·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。思觀曰,夜間聖體,若何?上曰,一樣矣。寢睡·水刺,何如?上曰,寢睡頗穩,水刺亦進矣。進湯劑,上進御訖。泰輿等診候,退奏曰,三部之沈微,勝於前,而胃脈不實矣。命書傳敎曰,微妙者脈度也,非華佗則何能眞知?昨日强飮幾貼,今日其氣一樣。予何知脈?只知動則數,遲則沈。嗚呼,八十一歲,予亦有自審者,故每於入侍,先按其脈。噫,彼首扁鵲,沈時猶曰數,近者無此弊,此審愼也。昨日旣多服,故醫者宜也必也然矣。臥此先審,少無異焉。行首扁鵲,一樣脈曰勝,故議藥廳,行首診脈時先言,今戒焉。兩廳行首,莫敢異焉,不信下敎,敢同,待畢診欲諭,其同者多。甚矣,此湯四貼也,此誠莫知鳥之雌雄者,其中慶絢若前。噫彼扁鵲,於今國有衰君,而其無補瀉之爭,可謂閑扁鵲,而猶於脈若此,故按脈時予哂,其果久診,其果審愼,而本非卓然,久診何效?此輩今有用心者,惟在於脈,其涉可矜。嗚呼,今日奏脈,專由乎昨日恭飮四貼而然,欲東則東,欲西則西,此亦理固然。初則二行首,特命越捧,若誤落羲之洗硯池,皆同,只命二行首,可謂偏,故其雖參酌,此正歲寒知松柏,豈可比諸前日?慶絢熟馬一匹面給,使諸扁鵲戒陷時體。上曰,今日亦四貼乎?思觀曰,亦不可已也。上曰,提調出去,煎進可也。麟漢退去。上曰,內殿寧然後,予心亦安。中宮所進之湯劑,諸醫議定,可也。諸醫奏曰,莫如淸暑六和湯。上曰,中宮殿進御淸暑六和湯,本方人蔘倍入,加便香附一錢五分·檳榔一錢,五貼式日次製入。出榻敎命善奏李昌伋疏後,命書批答。命善奏畿伯狀聞後,上曰,詣臺臺臣入侍。出榻敎臣景煥承命,與掌令李得華偕入。得華進伏曰,請還寢罪人張光碩,減律定配之命,依前下敎擧行。措辭見上上曰,亟停勿煩。出擧條上曰,再明開坼相値,次對進定於明日事,分付。出傳敎提調更進湯劑,上進御訖。命書傳敎曰,一時申飭,其何多日?前判義禁具善復敍用,金吾兼帶提調,濬川堂上復授,牌招察任。又命書傳敎曰,其言雖過,當之者其在廉隅,必欲一遞,承旨吳載純許遞。其代,薇垣長朴師崙除授,牌招察任,房順房。今聞新除同副承旨,與左副親嫌云,許遞。其代前承旨徐逈修爲承旨,牌招察任,房順房。諸臣遂退出。
甲午六月十三日申時,上御集慶堂。藥房入診入侍時,都提調李思觀,提調洪麟漢,副提調徐命善,記事官宋景煥·曺遠振·沈基泰,醫官方泰輿,以次進伏訖。進湯劑。上曰,今番雨幸矣。思觀曰,然矣。及時而雨,民事之幸,何可勝言?上曰,今則無乾涸之處耶?思觀曰,然矣。上進御訖。上曰,服此而氣益苶,服之何益?思觀曰,不識之中,其效顯矣,勿有間斷,宜矣。此後一貼,待下敎煎進矣。上曰,依爲之。兩提調先退。上曰,童蒙敎官,率童蒙入侍。出榻敎臣景煥承命,與童蒙敎官三員及童蒙十餘人入侍。上曰,童蒙皆以小學進講耶?命善曰,然矣。上曰,次次進講,可也。童蒙次第進講後,命題各製五言絶句。童蒙次第製進,命命善考之後,上曰,童蒙尹曾福·李王永·郭範大·尹文錫·愼宗元·宋孝錫,講製入格,各紙三卷·筆五枝·墨三笏。李虎奉·李雍熙·兪仁祿,各紙二卷·筆三枝·墨二笏。金宗喜·林曾聞·李甲孫,各紙一卷·筆二枝·墨一笏賜給。噫,昨日勸武科,今日童蒙講,暮年意深,其中故師傅郭始徵曾孫,故判敦寧尹鳳五曾孫,故參判金光世孫,故桂坊林象鼎曾孫,追憶昔年,暮年一倍。豈無表意?各小學具諺解賜給,而此是童蒙而然,豈可泯?後大全,使承旨先書年月,書小學具諺解賜童蒙某寶安徐而給。噫,頃年名存實無者,卽童蒙講,於今庶有效焉,此一喜也。頃年敎童蒙,爲捷逕必也史記,於今果有飭效,諸童蒙必讀小學,此二喜也。雖莫辨其耳目,聞其對皆如人,爲沖子三喜也。雖然,古人云童子何知,而嗚呼八十一爲此,豈無勸奬?今番文義異於前,欲知童蒙心直,其對異於童子何知,氣苶之中,曷勝慨歎?雖然,以方長不折,只飭乎性,噫此兒,將來事沖子者,何忍忽也?爲敎官者,以此着實勸課,爲父兄者,先自勉而勸子弟,使諸兒祛躁競心,立大本而勸學焉。今番異於前日考下,兒皆若此,今日不爲,更待何時?諸敎官各賜鹿皮一令。提調更進湯劑。上曰,李彦世之子,予於昨日勸武科,見其參榜,今於童蒙講,見其孫。全春君之子,亦參於昨日觀武,其子又入於此講,皆奇矣。思觀曰,然矣。上進御訖。上曰,明日則四貼止之,可也。麟漢曰,連用時,必爲連用,乃可有功矣。遂退出。
甲午六月十三日申時,上御集慶堂。坐直承旨,率應旨儒生,同爲入侍時,左承旨趙英鎭,假注書金履正,記事官曺遠振·沈基泰,儒生李慶星,以次進伏。上命儒生慶星,持疏讀奏之。慶星承命,讀至上言于。上曰,越以只奏其伏以以下。慶星承命讀訖。上命書批答,仍命慶星退去。上曰,內局入侍,童蒙敎官,率童蒙同爲入侍事,分付。出榻敎藥院諸臣,承命入侍。上命坐直承旨退去。英鎭·履正,以次退出。
上在慶熙宮。停常參·經筵。
藥房都提調李思觀,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。噫,兩日恭飮幾貼,是豈爲予?寔爲宗國。脈度氣苶,一樣特甚,雖在今世,怳若前生,是豈他哉?已知已知,復何苟且?待敎入侍。
中宮殿·惠嬪宮,藥房口傳問安。答曰,知道。
李致中啓曰,大臣·備局堂上,依下敎來待矣。傳曰,引見,內局同爲入侍。
備忘記,傳于李致中曰,大抵近者寥寥中有此,故雖許旣下敎,聞此敎於此其何若此?噫昔臨此,今有者,一則舊邸,一則淸平第,而守其邸,其有只此也。噫,八十一歲,憶昔臘晦時特臨,而豈張大?雖爲此,勉其君,可也。沈翔雲雖若諸承宣請,其猶過也。一何至此?諸承宣雖過,問備可也,亦何若此?近者比前勝矣。一片精神,在乎元輔,予雖衰,其何見欺?此豈過嫌者?況卿豈他相,何陵外孫?其意挾雜,業亦知矣。今日次對,卿何闕焉?安心入來事,令史官傳諭于領相,仍令偕來。
備忘記,傳于鄭好仁曰,大抵凡庭試時,爲對讀官,雖至親入場,坐席以對,可也,而頃見立其前,搖身而請,怳若待焉。大抵捧券時莫嚴予知,若嚴則其何若此?此前者騎判已奏,飭場中軍,此後凡諸庭試,有殊常者嚴飭。
傳于徐命善曰,以說書李商駿三度呈辭。傳曰,初度捧納承旨問備,此單給之。
又傳于曰,內局入侍,去癸巳年日記持入。
李致中,以兵曹言啓曰,昌德宮衛將千世徵,身病猝劇,勢難供職,呈狀乞遞,不可等待其差復,今姑改差,何如?傳曰,允。
李致中,以御營廳·一二所巡廳·左右捕廳言啓曰,去夜犯夜人,無所捉之意,敢啓。答曰,知道。
領議政金相福箚曰,伏以臣,伏見副修撰李昌伋之疏,追提前月聖駕歷臨時事,責臣以不能覆難,規臣以奔走執事,誠不勝瞿然慙悚之至。臣於其時,倉卒承命,識淺心慌,實有未及周思之失,而至於盞酒之斟,條脯之設,臣未嘗執事於是矣。然臣兢惕之心,歷日冞切,人言之來,無以自解,儒臣之今而後言者,亦如臣之未及覺之於初耶?規責之言,固當受而爲罪。第其自同二字,其意甚緊,此豈容易加之於外臣之語者哉?吁,人之爲言如此,而臣若不思所以處義,則是又無忌憚者,臣豈敢爲此乎?仍伏念臣病則益痼,人則益似,力辭必解,定計已素,而每懼分義,且因事會,黽勉就列,仍成遷就。今則臣罪漸彰,臣職都虧,雖微人言,可以退矣。玆敢短箚陳懇,伏乞聖明,特賜譴斥,以幸國事,以謝人言焉。臣書箚將上之際,史官臨宣聖諭,至有偕來之命,臣不勝惶恐萬萬。臣之情地,不可晏然復冒於是職,則甘自伏於違命之罪,不敢爲進臣之計。竝冀垂察,亟降處分,不勝幸甚。答曰,省箚具悉卿懇。昨批已諭,今朝亦諭,而近者人皆含默之時,若是佼佼,予何深非?況今亦諭。舜造漆器,諫者十人。大舜亦然,況涼德乎?補袞闕而拾遺,其猶可也,而噫今番予擧旣皆諭,豈一毫張大而然乎?至於諸承旨,以不善覆難問備可也。其何若此?況沈翔雲萬萬過矣。至於卿謂惜,從容思之,自恧者大成。嗚呼,鶯雖不聲,聲時卽本性而然也。只諭不處,意亦深焉。此猶若此,況卿乎?俄者亦諭,昔之拜相,輒皆被譏,今者僅爲䌤縫,故鶯雖默也,聲時非鶯而何?以此觀也,其果建極,亦豈大成。嗚呼暮年,豈可泯默?常懼不備之意。因予擧措,以及於卿,是誰是誰?歉然歉然。以此故特遣史官偕來,卿箚到焉,悉諭心腹,爲外孫承命追入,是豈曰何敢譏執事,於卿無毫則撕捱之端。兩日八貼,若飲冷水。嗚呼,此時輔相,豈一刻引入之時乎?仍臥以待,卿須體八十一歲君,且思頃者擧措,亦由追慕而然,安心勿辭,卽爲偕入。仍傳曰,此批答,令偕來史官傳諭,仍與偕來。
甲午六月十四日辰時,上御集慶堂。藥房入診入侍時,都提調李思觀,提調洪麟漢,副提調徐命善,記事官宋景煥·曺遠振·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。思觀曰,夜間聖體,若何?上曰,一樣矣。寢睡·水刺,亦何如?上曰,亦一樣矣。進湯劑,上進御訖。泰輿等診候,退奏曰,三部不調,胃脈不實矣。上曰,兩日所進爲八貼,而有何功乎?思觀曰,何謂無功?不識不知之中,必有效矣。如此之際,務爲加進,好矣。上曰,今日則三貼,可也。麟漢曰,今日設次對,四貼之進,尤爲宜矣。愼讓·命徽奏曰,三部滑體,以臣所見,則比昨少勝矣。上笑曰,直哉。內局退。因行次對。上曰,藥房提調,持湯劑更爲入侍。提調更進湯劑,上進御訖。內局遂退。
甲午六月十四日辰時,上御集慶堂。大臣·備局堂上,引見入侍時,左議政金尙喆,右議政元仁孫,行司直具善復,行漢城判尹李景祜,行司直具善行·鄭弘淳,行刑曹判書韓光會,行司直李章吾,兵曹判書閔百興,戶曹判書具允鈺,禮曹判書李翼元,吏曹判書李潭,行副司直李潤成,漢城左尹金應淳,行副司直尹泰淵,同知中樞府事尹得養,吏曹參判金鍾正,戶曹參判鄭尙淳,行副司直洪趾海·權噵,工曹參議尹養厚,大司憲宋淳明,正言朴聖泰,應敎李命彬,左副承旨李致中,假注書金履正,事變假注書李基恒,記事官曺遠振·沈基泰,以次進伏訖。上曰,自古臣子,代撰王言,而爲其君,豈有代撰應旨?然世降俗末,啞聾成風,昔門無停客,古人已稱,況今喑啞之時乎?每問儒來,非比祖逖聞鷄聲起舞,暮年爲國意深也。故一宿摠府,其何否德,而覺今是而昨非,曾已諭焉,果若下敎,非昌德舊邸之比,此雖由於萬古所無,瓜月二十五日直摠府,晦日報瓜者也。一則不敢遽然歸第,一則爲重莫敢循例之意也。前則每以八月晦日,皆考自內日記,果書來月初四日,自內班院直宿摠府云,聞此心膽皆殞,有此命,靜而思之,心雖在矣,處事過,故抑心下敎。嗚呼,古人云,勿以得雨而解心,果謂予也。莫云苗靑靑,來頭幾萬丈。嗚呼,求言幾月,其果有乎?職在耳目,只有吳著一人,而其果慷慨,爲耳目則近者諂諛,其他陳章者,非希覬則無開眼者,而甚至於朴載河子文絢而極矣。爲帥臣之子,山林何關於渠?此則已抑處,今無可論,而嗚呼五十載臨御,漢唐豈有八十一享年?亦漢唐有似此,故夙夜懍惕,宿食敢忽,而噫於今雖奏祥,此豈祥乎?時君可以懍惕者。今年史氏,雖書大有爲,人君之道,何敢以此自足?代撰王言,雖飭其濫,代臣應旨,焉可忽也?若資政殿自勉,自予先諭十件。嗚呼,臨御五十載,彼蒼照臨,予敢欺也?而雖然,顧其心見其事,判若二人,此何由乎?卽予執德不固,處事不重而然也,此一也。群何不言?一則意雖在焉,其聞韓昭侯惜弊袴之義,金玉聯翩,此宜補袞闕者,群何不言?此二也。昔年初得壻也,祀豐君兪彦國,於節製酒臭□洞云,而其後果復有兪彦國乎?此豈臣乎?究厥其咎,卽君也。此三也。頃年以朴師益爲騎判,臺臣爭之,故筵中有慨然之敎,其時黃梓爲儒臣,殿下怪此,卽臣等之故,其言尙今在耳。噫,一自黨習,一拜相,無一無跡而過。噫,今雖日拜十相,孰能開口?此無黨而然乎?卽緘口而然也。群雖不言,其本在君,予何自隱?此四也。噫,漢唐豈有科規?漢武三策非科也。近者倖門大開,專由於此,此弊已聞熟知,今朝累諭,請飭衛軍,予若見焉。頃者三匝院吏,予意有在。噫若此,故古有胎敎,今有父敎,讀一書輒冀望科第,嗚呼,飭果效。童蒙濟濟,人皆如人,予雖爲沖子心喜,再昨爲勸武科,昨日講童蒙,其若爲觀瞻,寔負予心,故文義不循常例下問。嗚呼,就傅之年,先有此心,此非渠也,學父兄,故方長不折已下敎,而中夜興惟,嘉其如人。一童外,其皆若此,是豈裕昆之意乎?興惟及此,幾乎忘寢。故今將以此糾正科規,而噫,衆皆若此,故人孰曰此皆殿下莫能導率,補袞闕乎?此過予過,白首豈隱?此五也。昔孔子謂季康子曰,子不欲,雖賞之不竊,噫,昔之躁競,今爲媕娿,是豈建極大成效乎?此皆其君已衰,以此爲度日妙計,其果臣分,此非臣也,卽君也,何望群言?嗚呼,一望字,其可令人慷慨處,此六也。嗚呼,不守分之弊,近來忒甚,昔聞一砲手得來,其猶持銃垂涕云,而近者易焉,故心常異之。凡庭試唱榜前,皆召見,一番遲滯,晩後見焉,一軍器寺砲手,能着抗羅天翼,見而自歎,豈徒此人?類皆然耳。亦豈武人?文亦然,若此而孰能安分自守乎?嗚呼,予在邸時,以守愚分爲堂號一焉,予心若此,故此類睥睨,今者求言時,何無一言,補袞闕乎?其若慷慨,予當翕受,此何以然?其咎卽予,此七也。予雖苦心,觀其事爲則濫者多。昔大舜造一漆器,諫者十人,而於今予雖然,其誰諫者?故昨日儒臣,其誰論人,而分數皆過,雖莫諒暮年予心,只諭不飭,意蓋深也。靜臥思之,非徒過也,不無昔心,故朝者下敎,而亦不處分其人者,意蓋惜鳥卵也。雖然,古人云,人非堯舜,每事焉得盡善,予心雖質神明,其若盡善,豈有此譏?此八也。嗚呼,爲民一心,陟降臨照,而有其心無其實,何異於聲音笑貌?此九也。嗚呼,於此予洞言,若有五十載誠勤,吁嗟海東,其豈若此?噫,孔聖七十,其猶不踰矩,而嗟予否德,八十有何效乎?其雖夙夜靡懈,此若言敎,故視國如家四字,先問今日入侍諸臣,其果一意孜孜乎?予則曰不然。何則?果然君雖若此,今日世界,可爲熙熙皥皥,其果乎其果乎?予莫知予莫知。每日次對,不過應文,亦雖一,不闕焉,而嗚呼昔年一番次對,擧條數十,故常下敎,某則所奏雖遲,擧條其緊,一則所奏雖捷,擧條難見爲敎,伊時仰聞,尙今在耳,於今雖奏,不過一二人,不然則臺臣繼入,近者難見,一二長官,其可不過一謄傳故紙,昔則聞喝導聲,公卿皆戒嚴,而輿儓皆縮尾,於今若政院都令,街路人,皆指笑曰,須看此臺也,謄傳故紙而來,若此人何自飭,民何自檢?此一節,予則曰,今日亡國之一端也。何以然?臣無畏戢,民不忌憚,國將興乎亡乎?嗚呼,昔年勵政,故於備堂自任者多,於今咸曰,官猪腹痛,其何效乎?嗚呼,近日因婢減布,一備堂誠心擔當,何言其名,暮年所倚,莫云諸臣怠慢,其本卽一人不飭。嗚呼,中年猶然,況衰年乎?此非予而誰?噫,須看明日殿最,京殿最雖有懸註,此無異於反切字音,其亦有欲免問備,而軟地揷木者多,若此而其曰,惟明,大聲號國中,其咸曰,此誠殿下過也,此誠殿下過也。其若誠心,豈予至此?此予過十也。嗚呼,幾年黨習,國將亡矣。豈予勤飭?嗚呼,陟降眷佑,彼蒼照臨,於今熄焉,此豈建極之功,亦豈大成之效?此亦不過粉飾今日。興惟及此,心自靦然,冞切愧恧。然物盛必衰,理之常,故近者甚至於函人矢人傷人,其弊亦飭之後,衆皆聾瞽,人皆喑啞,悶昔年夙宵用心之心雖解,觀今擧措,有倍於前。須看朴文絢,載河之子,猶稱山林,此猶然矣,況眞箇山林者類乎?噫,科目,誠導人利竇也。噫,胎敎雖賢,父兄敎此,國將何爲?前言予十過,累諭飭言。嗚呼,兩日八貼,若飮冷水,今朔將半,予懷千萬,及今不諭,其將何日?咸聽此諭,少悛舊習。嗚呼,代撰王言,自古有之,代撰應旨,萬古初聞。今弊一則豐亨,一則時體,分諭一或假飾,雖輿儓之賤,其宜鳴金而勉予焉。出傳敎上曰,旣諭,其何踰時?噫,古之弊,以爵祿而餌之,此何異於敎婦初來,敎兒嬰孩乎?頃因江監李溎,請科規雖節損,比古猶有濫,噫,昔年節製,亦有賜會試者,於黃柑每年一第,此亦孔子爾愛其羊,我愛其禮之義。況於今雖節製,比前異焉。黃柑製當依例賜第,而三九製亦遵古例,當直赴會試於到記科,勿論親臨命官,皆直赴。若頃年推極對策,侍從莫知,幾百下大夫亦然焉。其倖得者,人皆爲例,其何貴也?不參者百計希覬,有奇怪之擧,甚至於編髮童蒙,亦稱歆恭,是豈四十始仕之義乎?此亦勸躁競也。於殿講人數已定式,而此後非親臨,以直赴會試事定式,少抑希覬之心。以今番勸武科言之,此輦意專在於兩技,故於柳葉箭視若楚越,朴文絢雖不足道,其猶懶讀,入勸武者,柳葉箭未滿百步者有之,此等人雖爲南宣傳,不過僅十餘分欲倖科者,此後勸武科,三技爲定,六兩騎芻數雖若前,柳葉箭未滿十矢者,勿許其科事,定式施行。出傳敎尙喆曰,各司用牌,頃有限秋成嚴禁之特敎,故法司初未出禁,雖以太學典僕輩白活聞之,城內私屠,近益狼藉,而莫之察禁云,誠極痛駭,法司屠禁,依前擧行,恐不可已矣。上曰,此則法司依前擧行,可也。出擧條仁孫曰,軍門把摠自辟窠,今方作窠,而兩軍門把摠,初不另擇,以不堪字牧之人,苟然充數,及其窠出之後,輪回差送,此豈爲官擇人之道乎?此後則兩軍門五司把摠,必以曾經守令有聲績者,各別擇差,待自辟窠之出,次第差送,則庶可爲核實之政,以此申飭兩軍門,何如?上曰,誠好,依爲之。尙喆曰,兩軍門自辟之邑,自有多窠而若原定一處,番番差遣,則殊非交差之義,此後諸道自辟邑中,毋論某邑,隨窠輪差,使軍門無失定數,恐得宜矣。上曰,左相之言誠好,依爲之。出擧條允鈺曰,臣於向來,以繕工長木竹契弊端陳達,嚴飭各司,今則更無侵漁之弊,貢人之蒙惠誠大矣。本監又有三甲所進排之貢,謂之索契,而各處求索之弊,反有甚於竹木。又況定例外,無價進排,亦甚夥然,若不一體嚴禁,則貢人將不可支保矣。此後則一依竹契例,毋敢私自與受,而其應下之數,使之限五日呈手本於本曹,以爲隨現重繩之意,亦爲出擧條申飭,何如?上曰,依爲之。出擧條淳明曰,火藥重物也,罪人張光碩偸賣,至於一千二百斤之多,減律定配之命,雖出於我聖上好生之德意,而罪犯關係一律,三尺至嚴,不可容貸。請還寢罪人張光碩,減律定配之命,依前下敎擧行。上曰,亟停勿煩。出擧條聖泰曰,罪人河必雄·宋興三之減律定配之命,雖出於我聖上好生之德意,而永乞之卽地致命,實由必雄之所踢,實因分明,興三則僞造密印,渠旣自服,論其罪犯,俱係一律,三尺至嚴,不可容貸,請還寢殺獄罪人河必雄,印信僞造罪人宋興三,減律定配之命,依律處斷。上曰,亟停勿煩。出擧條尙喆曰,臣等卽伏見十件洞諭傳敎,臣等不勝欽仰矣。國事莫若輔相之得人,而如臣無似,徒忝職次,無一報答,亟斥如臣者,而更卜賢臣,國家豈不大幸乎?以今當行之事言之,臣等之忱誠,不能感回,尙未蒙允,此固臣罪之一端也,不如早自乞退也。仁孫曰,殫誠盡敬,期於回天宜矣,便欲乞退,臣以爲左相之言,殊甚慨然也。俄以豐亨下敎,而今年臣等,不能得請,則其爲無臣分之人矣。上曰,此言過矣。不爲之然後,方謂之有臣分也。尙喆曰,領相不入,待其入侍,有所齊達矣。上曰,領相仍不來耶?尙喆曰,領相箚子,今方來到,承批後,似爲入來。上曰,李昌伋之疏,論諸承旨之失,誠然矣。其時何無一人覆難乎?仍命讀領相箚子訖,命書批答,遣史官傳諭,仍爲偕來。上曰,藥房提調,持湯劑入侍。出榻敎上曰,領相入來與否,注書知入。履正承命出來回奏,今方入闕云矣。上曰,領議政入侍事。出榻敎相福入侍問候訖,起伏曰,人言是矣,臣何敢撕捱乎?臣無才識,固不合於輔相,業欲退去,今有人言至此,臣罪難赦,特遞臣職,千萬望祝。上曰,此何言也?李昌伋今於寥寥中有言,而分數過矣。卿言亦何過也?尙喆曰,領相亦爲來矣,臣等之請,特爲允從。上曰,八朔之限,尙未過矣。仁孫曰,八朔之限已過矣。上曰,何以謂焉?仁孫曰,粤自昔癸巳至月,以至去甲午六月爲八朔也,乃於去甲午七月初四日,已爲陳賀盛擧矣。上曰,不然矣。予之廚院直宿,在於昔癸巳臘月,以此計之,則今七月政爲限也。仁孫曰,昔七月初四日,已爲稱慶,今以昔年稱慶之月,混計於八朔之內,便作侍湯之月,誠恐不然也。上命考政院日記。仁孫奏曰,考見則昔甲午七月初四日稱慶矣。以此推之,則徹直必在其前多日矣。上曰,自內日記,書以延礽君自廚院移直摠府,載在於七月初四日矣。仍命出來自內日記。尙喆等承命就考曰,移直摠府,果以七月初四日爲載,而以移直言之,直宿之已撤,可以仰度矣。上曰,已有八朔侍湯御製詩,以七月爲限,可也。命考列聖御製。命彬持入,仁孫就考以奏曰,御製下註,書以七月初四日,今無可疑矣。上曰,過今七月然後,鼓吹等事,可以許矣。尙喆·仁孫等,齊聲奏曰,臣等所請,不在日限,惟得兪音,則七月也八月也,從當擇日擧行,是所千萬懇望。上曰,此則似然矣。更無發落,而遂命退出。諸臣以次退出。
甲午六月十四日申時,上御集慶堂。藥房入診入侍時,都提調李思觀,提調洪麟漢,副提調徐命善,記事官宋景煥·曺遠振·沈基泰,醫官方泰輿,以次進伏訖。奉進湯劑,上進御訖。上曰,退去,可也。思觀曰,止今日進四貼,好矣。麟漢曰,今日雖進三貼,而第二貼御餘尙多,未滿三貼之數矣。思觀曰,聖敎如此,臣果難仰陳,而湯劑不間斷,則接續之功不少矣。上曰,雖似無益,猶賢乎全闕矣。思觀請以提調監煎更待。上曰,依爲之。麟漢退去。上曰,先祖賡韻帖持入耶?命善曰,然矣。讀奏訖。提調更進湯劑,上進御訖,命坐直承旨,率儒臣持問答入侍。內局先退。
甲午六月十四日酉時,上御集慶堂。坐直承旨·儒臣,同爲入侍時,右承旨鄭好仁,應敎李命彬,修撰李在學,假注書金履正,記事官曺遠振·沈基泰,以次進伏。命彬承命讀警世問答,讀訖。上命在學繼讀之,讀訖。上命藥房副提調徐命善讀之。命善讀訖,仍命命善等先退。命好仁次讀之訖,命履正進讀。履正讀訖,次命遠振讀之,以及于基泰讀訖,仍命退出。諸臣以次退出。
上在慶熙宮。停常參·經筵。
自未時至酉時,日暈。
夜二更,月暈左珥。
藥房都提調李思觀,提調洪麟漢,副提調徐命善啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。噫,今朔已半,是豈孝乎?況幾乎今月爲八朔,考御製問日記,其朔且定。雖然,三日十二貼,有何效乎?其氣已判,且今夏殿最,其將開坼,豈予初料,昨日下敎,豈特慷慨而然?暮年意深,待敎入侍。
中宮殿·惠嬪宮,藥房口傳問安。答曰,知道。
李致中,以都摠府言啓曰,今日入直內三廳,武兼禁軍及軍兵等,當爲中日習射,而上前開坼相値,不得爲之之意,敢啓。傳曰,知道。
傳于鄭好仁曰,內局入侍,吏兵房承旨,同爲入侍。
傳于李致中曰,在京奉朝賀入來,大臣·奉朝賀,遣史官傳諭。
徐逈修啓曰,耆老所堂上李益炡,依下敎來待矣。
傳于鄭好仁曰,湯劑姑置之,都提調·提調·副提調·耆堂,同爲入侍,奉朝賀如入來,亦爲入侍。
備忘記,傳于鄭好仁曰,噫,初直宿臘月,翌年直宿自至月,而莫知果然,昨考內局日記,且奉考御,於今詳知,心雖紓,八月後鼓明,於今改定,而此亦冥然,予懷千萬,摠府來月二十五日入直,興惟今日,心膽皆隕。嗚呼,十一月直宿,以至庚子六月,亦豈孝乎?俯仰是世,此何人乎?興惟及此,支撐此湯,其若浮雲。明日依前三貼,此猶强飮也。
徐命善,以吏曹言啓曰,宗簿寺正韓鼎裕呈狀內,身病甚重,勢難察任云,今姑改差,何如?傳曰,允。
徐命善,以吏曹言啓曰,本曹所屬宗簿寺,今甲午年春夏等褒貶,當爲等第,而因本寺提調有故,不得磨勘之意,敢啓。答曰,知道。
徐命善,以戶曹言啓曰,本曹郞廳及所屬各司官員,今甲午春夏等褒貶,依前例磨鍊以入,而至於軍資監,則都提調有故,不得磨勘。去癸巳秋冬等,內贍寺褒貶,因都提調有故未得限內磨勘矣。今則其時官員,已有遷轉,難以考績,依近例蕩滌,何如?傳曰,允。
徐命善,以禮曹言啓曰,各陵殿園墓及本曹郞廳·童蒙敎官·四學·通禮院·校書館·歸厚署·奉常寺·典牲署·東西氷庫·東西活人署·禮賓寺·掌樂院·內醫院·典醫監·圖畫署官員等,今甲午年春夏等褒貶等第以入,而宗廟署·社稷署·弘文館·藝文館·春秋館·承文院·成均館·觀象監·司譯院·惠民署·東南關王廟官員等褒貶,各其司領事·都提調·提調·堂上有故,不得一時磨勘之意,敢啓。答曰,知道。
徐命善,以禮曹言啓曰,今此本曹褒貶時,成均館學諭辛普謙·李迪喆在外未肅拜,俱不參謁,事體未安,以其本司褒貶之不爲擧行,雖不得等第,不可仍置,令吏曹中考施行,何如?傳曰,允。
李致中,以兵曹言啓曰,今日坼見各營門褒貶啓本及諸道褒貶啓本,則守禦使李景祜啓本中,左別將南益祥,千摠柳鎭說,前營將廣州府尹趙載俊,後營將竹山府使權伋,竝不書等第。摠戎使具善行啓本中,牙兵把摠李昌輝,前哨官張漢起,左哨官朴遇春,中哨官金遇坤,右哨官張佑軫,後哨官李泰膺,別破陣哨官崔命樞等,竝不書等第。忠淸監司安兼濟啓本中,中官金麗海,不書等第。黃海兵使李國賢啓本中,大峴山城別將李成蕃,以瓜期已近,無可稱譽爲目,則宜置下考,而置諸中考,致勤點下,殊無嚴明殿最之意。守禦使·摠戎使及當該道臣·帥臣,竝推考警責。李成蕃以下考施行,何如?傳曰,允。
徐命善,以兵曹言啓曰,本曹今甲午年春夏等褒貶等第,磨勘以入,而訓鍊院官員等褒貶,因本院堂上有故,不得一體磨勘以入之意,敢啓。答曰,知道。
徐命善,以刑曹言啓曰,曹屬典獄署官員等,今春夏等褒貶,本曹參議例與該房承旨,同爲磨勘,而參議李命植在外未肅拜,不得一體磨勘以入之意,敢啓。答曰,知道。
徐逈修,以刑曹言啓曰,莫重陵官員,不書陵字,該吏從重決杖事,命下矣。依傳敎,禮曹當該書吏黃萬鎭,決杖一百之意,敢啓。答曰,知道。
徐命善,以工曹言啓曰,本曹郞廳,今甲午年春夏等褒貶及屬司中繕工監·尙衣院·瓦署·典涓司,今甲午年春夏等褒貶,五度磨勘以入,而掌苑署今甲午年春夏等褒貶,因該署提調之有故,限內不得磨勘,造紙署官員二員,竝移拜他職,姑未出代,亦不得磨勘,而本曹本啓本中,一字刀擦,繕工監啓本中一字刀擦,惶恐,敢啓。答曰,知道。
李致中,以宣惠廳郞廳都提調言啓曰,本廳郞廳等,今甲午春夏等褒貶等第,磨勘以入之意,敢啓。答曰,知道。
李致中,以訓鍊都監從事官都提調言啓曰,今甲午年春夏等褒貶,磨勘以入之意,敢啓。答曰,知道。
李致中,以訓鍊都監從事官都提調言啓曰,今此從事官及哨官褒貶啓本中,刀擦各一處之意,敢啓。答曰,知道。
李致中,以禁衛營從事官都提調言啓曰,本營從事官及諸將官等,今甲午春夏等褒貶,磨勘以入之意,敢啓。答曰,知道。
李致中,以御營廳言啓曰,今甲午年春夏等褒貶,依例磨勘以入之意,敢啓。答曰,知道。
李致中,以濬川司郞廳都提調言啓曰,本司都廳及郞廳,今甲午年春夏等褒貶等第,磨勘以入之意,敢啓。答曰,知道。
李致中,以訓鍊都監言啓曰,去夜無犯夜人被捉之意,敢啓。答曰,知道。
李致中,以一所巡廳言啓曰,去夜犯夜人,無所捉之意,敢啓。答曰,知道。
李致中,以二所巡廳言啓曰,去夜犯夜人,無所捉之意,敢啓。傳曰,知道。
李致中,以左邊捕盜廳言啓曰,去夜犯夜人,無所捉之意,敢啓。答曰,知道。
李致中,以右邊捕盜廳言啓曰,去夜犯夜人,無所捉之意,敢啓。答曰,知道。
掌令李得華疏曰,伏以臣之老父,年迫七耋,素抱貞疾,居常懍綴,而每當夏暑,則泄痢諸症,如期復發,逐歲爲常,臣之情私,尤不可此時離捨供職,而恩除之下,馹召繼降,臣怵分畏義,不敢偃伏鄕廬,抑情登途,仍卽出肅,數次詣臺,未效一日之責,低徊泯默,徒切愧懼之忱,而離違病父,遽踰一望,日夕憂念,魂夢頻驚,卽接家信,則臣之父病,越添於近日劇暑,舊恙新症,日倍添加,食飮專却,氣息綿綴,急脚委至,促臣歸見,臣心神焦灼,按住不得,忙投短章,經發鄕路。伏乞聖慈,俯垂矜諒,鐫削臣所帶之職,仍治臣擅行之罪,以肅朝綱,以便歸護,千萬幸甚。踏啓字
甲午六月十五日辰時,上御集慶堂。藥房入診入侍時,都提調李思觀,提調洪麟漢,副提調徐命善,記事官宋景煥·曺遠振·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。思觀曰,夜間聖體,若何?上曰,一樣矣。寢睡·水刺,何如?上曰,亦一樣矣。進湯劑,上進御訖。泰輿等診候退奏曰,三部調均,而胃脈猶不實矣。上曰,今方殿最開坼,卿等退去,更煎以入,可也。兩提調先退。命吏兵批開坼,至日午,提調更進湯劑,上進御訖。諸臣以次退出。
甲午六月十五日辰時,上御集慶堂。殿最入侍時,行都承旨徐命善,左副承旨李致中,假注書金履正,記事官曺遠振·沈基泰,以次進伏訖。上命讀殿最。命善奏諸道殿最,至堤川縣監李述源下題目,上曰,誰也?命善曰,故判書李鼎輔之侄也。上曰,凡諸蔭吏,初心一欲,旣熟便怠,心常爲駭。噫,使三百六十州守令,思八十一歲其君,焉敢懈怠?嗚呼暮年,赤子豈敢忽視?堤川縣監李述源題目,萬萬可駭,勿復檢擬於字牧,以示懲一勵百之意。出傳敎至永春縣監李守貞中題目,上曰,誰也?命善曰,嶺南人也。上命書下考曰,其雖宜恕,暮年爲民。命善曰,卽伏見今春夏等褒貶啓本,則忠淸監司安兼濟,永春縣監李守貞題目,致勤下敎,推考警責,何如?上曰,不過申飭,勿推。出擧條至陽城縣監尹在寬中題目,上曰,兩條皆欠下。命善曰,卽伏見今春夏等褒貶啓本,則京畿監司金載順,陽城縣監尹在寬題目,致勤下敎,推考警責,何如?上曰,爲民飭勵,勿推。出擧條上曰,今聞江華留守殿最,分敎官宜擇,而旣無文學,初何苟充?留守推考。出傳敎上曰,史庫參奉所兼旣重,其何不擇,無形可知,竝施下考。出傳敎上曰,騎郞不參人誰也?命善曰,南允熙,而頃有校書館調用之命也。上曰,騎郞一人不參,故欲爲下敎,聞承宣所奏,非無端也,有校書調用之命云,然則渠卽自處,而尙今蹲冒,可謂無廉恥人,汰去。出傳敎上曰,暮年殿最,恃在官勢,何敢不參?若知八旬其君,焉敢若此?南學兼校授李衍祥,亟施刊版之典,勿復檢擬於淸望。出傳敎上曰,莫重殿最,何敢闕註?該堂從重推考,其令懸註以入。出傳敎命善曰,卽伏見今春夏等褒貶啓本,則校書館正字李範和名下無懸註,莫重殿最,殊涉不察,該堂及禮堂,竝從重推考,何如?上曰,依爲之。出擧條命善曰,卽伏見今春夏等褒貶啓本,則健元陵令,不書陵字,書體極爲未安,該堂從重推考,何如?上曰,依爲之。出擧條上曰,莫重陵官員,不書陵字,其涉駭然。該吏,令該曹從重決杖,該堂從重推考。出傳敎上曰,耆老所堂上誰某也?褒貶時有設饌矣。命善曰,例爲之。上曰,注書出去,耆老所首堂上,持麪入侍事,分付。出榻敎上曰,藥房提調,持湯劑入侍事。出榻敎命善曰,卽伏見今春夏等褒貶啓本,則江原監司李溎,黃海監司李宅鎭,全羅監司元義孫,慶尙監司金華鎭,守令無一人居下,殊無嚴明殿最之意,竝推考警責,何如?上曰,依爲之。出擧條致中曰,卽伏見今春夏等褒貶啓本,則慶尙左水使李邦緯,開雲浦萬戶金振演題目,致勤下敎,黃海兵使李國賢,召募別將李成蕃題目,致勤點下,水使李愼默,統制使趙濟泰,全羅兵使李漢泰,左水使金永綬,右水使李應爀,京畿水使徐有大,北兵使李漢膺,邊將無一人居下,殊無嚴明殿最之意,竝推考警責,何如?上曰,依爲之。上曰,藥房提調,持湯劑更爲入侍。出榻敎上曰,旣經開坼,大政必於念前爲之事,分付兩銓。出傳敎上曰,殿最先下者,注書輸出。仍命退出,諸臣以次退出。
甲午六月十五日申時,上御集慶堂。藥房入診,奉朝賀·耆社臣,同爲入侍時,都提調李思觀,提調洪麟漢,副提調徐命善,記事官宋景煥·曺遠振·沈基泰,奉朝賀洪鳳漢,耆社堂上李益炡,奉朝賀李彦衡·李最中,醫官方泰輿,以次進伏訖。上曰,李益炡年幾何?益炡對曰,七十五矣。鳳漢起伏曰,雨餘聖體,若何?上曰,一樣矣。益炡曰,臣奉命進一盘饌,而當此炎節,恐或變味,速爲進御,好矣。上少御訖,命鳳漢侍食。鳳漢起伏曰,近來御湯之節,不爲間斷耶?區區之忱,惟在於此矣。上笑曰,卿亦以湯劑爲言耶?鳳漢曰,臣惶恐敢達矣,願命進湯劑。上曰,湯劑持來,可也。提調進湯劑。鳳漢曰,臣恒欲與金奉朝賀,同入獻壽者切矣,今奉朝賀在外未入,惟臣獨入,而願奉進湯碗矣。上曰,依爲之。鳳漢拜獻曰,以南山千千歲仰祝矣。上笑而進御。鳳漢曰,聖賜之物,請與諸臣共食矣。上曰,好矣。益炡曰,供饌則仁陽君,以曹司爲之矣,而臣以首堂故奉進矣。上曰,都提調善飮食矣。鳳漢曰,然矣,而常愼節,故不多食矣。諸臣侍食後,鳳漢曰,聖躬保護之節,莫如建功,勿以支離而少忽焉。堯舜時事,未之聞也,而今邦慶則千古帝王之所無也。念玆在玆,湯劑勿有間斷,是臣之望也。益炡曰,臣曾於甲戌歲,待罪藥院,于今二十餘年,而玉候少無減於其時矣。上曰,豈其然乎?以故予嘗曰,人之眼目異矣。命書一句詩,下示諸臣而命賡進。鳳漢起伏曰,臣惶恐萬萬,而御製一堂今日自歉然之隻,歉字恐或不襯矣,今日之事,君臣慶會,何可謂之歉然乎?益炡曰,殿下命詩以歉然,則微臣進饌之意,還似缺矣。上笑曰,然則改以欣字,可也。僉曰,至當矣。上曰,耆社諸臣,齒牙無傷乎?鳳漢曰,囿於壽域故無傷矣。諸臣賡進後,上又呼一句書下。諸臣又賡進後,奉朝賀·耆社臣皆退,提調亦請退,監煎以待,上許之。提調退去。命以御製及賡詩,屬政院作二帖以進,又命入益稷篇賡載歌。文臣景煥,承命出納。命命善奏各道狀聞後,提調更進湯劑。上進御訖,以湯碗授麟漢曰,俄所以飮者,以奉朝賀奉進之誠矣,湯碗卿其受之,可也。麟漢拜受後,遂退出。
上在慶熙宮。停常參·經筵。
藥房都提調李思觀,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗟彼理中,幾日幾巡,豈特若飮冷水?氣苶特甚,是果功乎?自知自知,但飮則支撑則支撑,於今只稱本名,意蓋深也。更錫名曰,暮年支撑湯。待敎入侍。
中宮殿·惠嬪宮,藥房口傳問安。答曰,知道。
徐命善啓曰,今六月十九日,都目政事爲之之意,敢啓。傳曰,知道。
傳于鄭好仁曰,內局入侍。
備忘記,傳于鄭好仁曰,嗚呼,今月過半,予懷千萬,昨日擧措,意雖深也。雖然,予則曰,其亦豐亨,近者特甚,雖在今世間,莫知今世人,近者鹿茸有靈,亦若人蔘,予知予知,其何苟且飲?
備忘記,傳于李致中曰,已下敎而尙今寥然,其何待焉?況軍已試射乎。明日當於隆武堂,扈衛三廳,付料軍官,當柳葉箭一巡試射,試官騎判·禁御兩將,入直騎郞·入直首摠郞·首宣傳,承旨只該房承旨,時服入侍,侍衛儀注時刻單子安徐。
吏曹口傳政事,以金頤柱爲兵曹參議。徐逈修,以兵曹言啓曰,今六月十七日,武臣堂上祿試射日次,故試官望備擬受點矣。親臨扈衛軍官試射相値,以無故日,退行之意,敢啓。傳曰,此乃祿試射,再明日設行。
傳于鄭好仁曰,內局入侍。
徐命善,以吏曹言啓曰,今日本曹開坼坐起時,考見諸道褒貶啓本,則德原府使金趾祥,以六年窠守令,三次居中,其不治可知,依例罷黜,何如?傳曰,允。
又以兵曹言啓曰,咸鏡道都事禹禎鳳呈狀內,身病甚重,勢難往赴云,依例改差,何如?傳曰,允。
李致中,以禁衛營·一二巡廳·左右捕廳言啓曰,去夜犯夜人,無所捉之意,敢啓。傳曰,知道。
江原監司李溎疏曰,伏以臣,猥以無似,待罪重寄,觸事昏憒,瘡疣實多,而至於今番殿最,有大段錯誤之失,本道都事臣宋文檝,除拜雖在於昨冬,赴任未過於十日,而臣只知除拜之已久,未覺赴任之屬耳,不存日淺,混書等題,考績之政,何等至重,而不克審愼,有此顚錯,封發之後,亦未卽覺,今始露章自列,臣罪至此,益無所逃。伏乞聖慈,亟治臣不職之罪,以安私分,仍命銓曹,勿施等題,以存前規,千萬幸甚。答曰,省疏具悉。此則事勢固然,卿何若此?勿辭察任,當該都事則昨冬除拜,于今季夏赴任,未滿十日,萬萬可駭,先汰,以不應爲律勘律。
正言朴聖泰疏曰,伏以臣,以至愚極陋,一無肖似,而濫竊科第,猥廁邇列,涯分已踰,居常恐懼,若隕淵谷,臣於昨秋,以記注入侍也,聖眷至及於臣父,俯詢其年紀,而愍其衰老,特加一資,恩數曠絶,榮動臣隣,臣於是感極涕零,不知死所,雖糜身粉骨,何以報聖恩之萬一哉?迺者佐幕西藩之日,伏奉除旨,以臣爲司諫院正言,繼以有馹召之命,聞命驚惶,罔知攸措,恩召之下,不敢久淹,章皇上來,冒沒出肅,而言責之職,爲任甚重,不可以如臣譾劣者,苟然備數也明矣。黽勉一出,粗伸義分,而數登筵席,醜拙畢露,臣何敢徒恃榮寵,因仍冒據也?且臣卽接鄕信,則臣之本生偏母,年滿七耋,素抱貞疾,寧日常少,而値此庚炎,調攝失宜,宿病之外,又添暑症,飮啖全却,氣息澟綴,促臣歸視。臣自聞此報,方寸煎灼,按住不得,玆敢冒死陳章,徑尋鄕路。伏乞聖慈,俯垂諒察,亟削臣職,俾得安意歸謢,仍治臣擅行之罪,以肅朝綱,千萬幸甚。踏啓字。
甲午六月十六日未時,上御集慶堂。藥房入診入侍時,都提調李思觀,提調洪麟漢,副提調徐命善,記事官宋景煥·曺遠振·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。思觀曰,夜間聖體,若何?上曰,一樣矣。連用四貼而不知效矣。寢睡·水刺,何如?上曰,亦一樣矣。進湯劑,上進御訖。泰輿等診候,退奏曰,三部調均,而胃脈有不足矣。季良曰,以臣所見,則胃脈亦次次勝矣。上曰,卿等退去,更爲煎進,可也。兩提調先退。命善奏各道狀聞·對馬島啓達文及全羅道宋廉孫事及江都狀聞後,上曰,廉孫事何臺臣發啓耶?命善曰,安鼎大矣。命書傳敎曰,今聞湖南道臣査狀,宋廉孫雖非逃躱,不捉果然,其子發聞,其雖爲父,可謂欺君。此等鄕曲恃勢之子,焉用近侍?特拔宣薦。若問本事,似由等閑,而初無廉孫此擧,則焉有是事?予則曰,問其本,卽廉孫也。此何異於以刃刺人?況其子爲宣傳,恃勢武斷,氣高心恣,若是侵民,勢所固然,不聞則已,旣聞之後,若不嚴懲,無辜鄕民,曷勝言哉?宋廉孫珍島郡限己身定配,使哀我小民,少令息肩。等閑初非誙訴,由於廉孫滾迫,而不問多少旣諭,何異於廉孫?雖然,旣非元犯,似有參酌,除尋常嚴刑一次後,鐵原府定配,以謝冤魂。其他干連諸囚,一竝以放事,分付。噫,勿論京鄕,爲士夫之名者,此等之擧,心常痛駭,此後雖非殺人,此等作弊者,京則該曹,外方本官隨聞嚴刑一次,以示予暮年爲民之意。噫,渠脚亦遺體,聞此敎其若放恣,此可謂人面獸心者,不留士類事,亦爲定式。上曰,洞內何其侵掠之甚耶?寧流乞,爲士子有班名者,豈忍爲此乎?今則無此刑矣。雖無可論,昔聞爲士夫者,有懸足亂杖云,豈忍爲之事乎?又命書傳敎曰,曾聞一大臣言,嗚呼,其時事,豈可杖問,而非法庭,則不欲爲此故不爲,聞其奏,其無施刑云。大抵私門,刑訊例用,故其後禁私門用刑矣。幼時且聞,其人雖不可措,中官一奴亂杖刑問,甚至於以炭納口,雖久不忘,因以禁焉。法久懈弛,以宋廉孫聞也,渠果兩班,故不過數十兩錢,何忍此擧,此猶然,況乘憤者乎?若此故予嘗曰,推奴徵債,雖登年可禁也。然飭久解弛,今果無私門用刑者乎?內而該曹,外而八道·兩府,另加申飭,若有犯者,其令隨現草記狀聞。又命書傳敎曰,人君政令,不過勸懲,聞宋廉孫子登聞,若子産,此人何可逃躱?臺言意謂奏實,今聞査狀,逃避難免,雖然於營將,雖不無爲士夫之意,與臺啓不無差等。雖然,何云趙儆子,不純擧職難掩,營將待窠調用之命特寢,此亦意深。噫,以一不饋遺,趙儆子何心爲一廉孫者也?嗚呼,近者喑聾之時,非此啓何以知之?今聞査聞,其涉可尙,安鼎大特賜兒馬一匹,令今日臺臣開喑開聾。又命書傳敎曰,聞此江留査狀,事體雖異,與尹召史無間,直以逼數律刑訊,終涉過矣。特減其律,而雖然,問其本官目而然,渠何無辜?旣命行査,何待回啓?遠配事,分付。命退,遂退出。
甲午六月十六日酉時,上御集慶堂。藥房入診入侍時,提調洪麟漢,副提調徐命善,記事官宋景煥·曺遠振·沈基泰,醫官方泰輿,以次進伏訖。麟漢曰,都提調有身病而未入侍矣。上曰,然乎?進湯劑,上進御訖。上曰,氣苶甚矣。麟漢曰,方此盛暑故然矣。請以醫官診候,何如?上曰,置之。命書傳敎曰,今聞都提調實恙,方兼帶內局許副,其代,右相爲都提調。麟漢請退監煎以待。上曰,依爲之。提調退去。命書關東伯疏批。上曰,吏議·兵參·兵議誰耶?命善對曰,吏議卽洪檢,兵參卽趙德成,兵議則未差矣。上曰,莫重親政,政官不可不備,兵曹參議代,令該曹口傳備擬。上曰,都事之半年未赴任,今乃初聞,暮年申飭之時,焉敢若此?不應爲律,其涉太輕,卽其地定配。過六朔後,令該府草記以放若此,而其宜狀聞申飭,而矇然與殿最不察有異,當該道臣,從重推考。以予精神,其何記料?而銓曹宜飭而不飭,亦爲推考。此後非在外而過三日未謝恩者,雖在外過十日未謝恩者,政院察飭,此是侍從,習於本職而然,下諭遲滯,莫若近日,此後雖三司授授,計日子過限者,先遞差後禁推,過一朔後勘律,以勵怠慢之習。今番下諭過限者,宜先乎此,何云令前,先爲捧傳旨而今番禁牌時,亦在令前,只以不敍傳旨捧入,禁推安徐。上曰,都目旣定,當爲親政,兩銓知悉。以上出傳敎提調更進湯劑,上進御訖。麟漢曰,聖候苶氣,今則何如?上曰,俄進一貼後果勝,謂之以金丹者不異矣。麟漢曰,今番湯劑未冷,而卽爲進御,故其效立現矣。命退,遂以次退出。
上在慶熙宮。停常參·經筵。
午時未時,日暈。
藥房都提調元仁孫,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。悶湯連飲,氣苶特甚,其可知也,今何諭焉,待敎入侍。
中宮殿·惠嬪宮,藥房口傳問安。答曰,知道。
備忘記,傳于沈頤之曰,於今豐亨,欲請八字,慷慨亘中,夙夜悶湯,八字錫號,其曰,萬古小人,苟且支撑。
備忘記,傳于徐逈修曰,松溪集印獻,安興君子,虎皮一令賞給。
吏曹口傳政事,以李羽逵·尹行晉爲兵曹正郞,金玄奭·崔顯珌·姜忱爲兵曹佐郞。
備忘記,傳于沈頤之曰,嗚呼此湯,何謂神丹?其果靈丹,令我若此,雖在今世,恍若前生,爲三廳雖爲此,此心惟在浮雲。一廳一人,二廳二人,三廳三人,其亦巧矣。是豈偶然?其況明日干支何日?嗚呼過昨,將逢明日,心豈木石?萬機楚越,昨欲二貼,猶强三飮,中夜憧憧,曷勝此懷?嗚呼今日,雖勸三貼,予氣雖衰,心則若前。嗟哉三貼,神農敎岐伯勸,一則今日時體,二則扁鵲自便,予何剖意?其令內局知悉,只待令二貼焉。其令扁鵲,莫令藉勢焉。問其年猶欠十,何敢其恃勢,亦何敢自矜?須將小人,灌於萬丈中。
傳于鄭好仁曰,內局入侍。
鄭好仁,以侍講院言啓曰,本院兼司書韓鼎裕,時無職名,令該曹口傳付軍職,仍卽牌招察任,何如?傳曰,允。
兵曹口傳政事,以韓鼎裕爲副司果。
鄭好仁啓曰,卽者修撰李在學,以其親病,陳疏徑出,原疏纔已捧入矣,所當直捧,禁推傳旨,此與無端徑出有異,推考警責,何如?傳曰,允。
鄭好仁,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
又以弘文館言啓曰,本館下番闕直,事甚未安,修撰鄭元始,卽爲牌招入直,何如?傳曰,允。
傳于鄭好仁曰,內局入侍。
李致中,以兵曹言啓曰,都政在近,本曹郞廳,不可不備員,而正郞一員,佐郞二員未差,正郞趙武範,身病猝重,呈狀乞遞,佐郞金振久,呈辭在外,竝改差,與未差之代,令該曹以在京無故人,口傳差出,以爲備員之地,何如?傳曰,允。
徐逈修,以義禁府言啓曰,江原都事宋文楫,卽其地定配,過六朔後,令該府草記以放事,承傳啓下矣。宋文楫時在任所云,以承傳內辭意,具罪目,依例發遣府羅將,卽其地原州牧定配之意,敢啓。傳曰,知道。
李致中,以御營廳·一二巡廳·左右捕廳言啓曰,去夜犯夜人,無所捉之意,敢啓。傳曰,知道。
甲午六月十七日辰時,上御隆武堂。親臨扈衛三廳軍官試射入侍時,試官兵曹判書閔百興,行副司直李潤成·尹泰淵,兵曹佐郞全性天,都摠都事蔡顯一,宣傳官李運祥,左副承旨李致中,假注書金履正,記事官曺遠振·沈基泰,以次進伏訖。上命承旨宰樞執鼓,致中俯伏稟之,諸試官無單子肅拜。上曰,扈衛三廳行首,竝令試射,每貫革六人作隊射之。致中稟貫革尺量。上曰,安徐。上曰,誰人能幾中?百興曰,一廳軍官閑良楊宗仁也。上曰,三中乎?呼新來。潤成承命呼之。命奏年數。又下敎曰,閑良三中者,竝呼新來。潤成·泰淵,承命呼,金景輝·吳允國·丁錫麟·尹碩昌·李寅恒進前,各奏年數而退。試射訖。上曰,閑良三中者,竝直赴殿試,出身四中者加資,三中四分者邊將承傳,二中者熟馬一匹,一中者弦弓賞給,入格人竝命入侍。頒賞訖,諸臣以次退出。
甲午六月十七日午時,上御集慶堂。藥房入診入侍時,都提調元仁孫,提調洪麟漢,右承旨鄭好仁,記事官宋景煥·洪國榮·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。仁孫曰,卽今日氣之薰蒸似無前,聖體,若何?上曰,一樣矣。寢睡·水刺之節,亦何如?上曰,亦一樣矣。中宮殿氣候,何如?上曰,一樣矣。王世孫氣候,何如?上曰,亦一樣矣。進湯劑,上笑曰,萬古小人湯,卿等必强進乎?然此或間斷,則予亦自知其不足矣。進之則氣亦勝,豈不異乎?仁孫曰,天所祐之,湯劑益宜加進,而不可忽也。上曰,連進而胃氣好異哉。麟漢曰,建功之於聖躬,有若常進之饌,常進之饌,有何害於胃氣乎?上曰,安載圭爲同中樞,可矣。麟漢曰,載圭能知脈度,而如是奏之,則猶之可也。渠之一心,不過希覬而妄奏矣。上進御訖。上曰,今日則二貼足矣,何可加進乎?仁孫曰,連進四貼,而昨日之減爲三貼,臣等之心,甚以爲遽然矣。今當盛暑,三貼進御不可已也。診候訖,泰輿等奏曰,三部調均,胃脈勝於昨矣。上曰,大抵予問之矣,予則只欲以鹿茸薑桂,造茶飮之,錫其名曰,薑桂湯,何如?諸醫奏曰,建功本理中湯也,理中氣分藥,而今加鹿茸,氣血雙補之劑也,今不可加減也。上曰,汝等初不入鹿茸何也?對曰,當初意思未到而然矣,莫如依前而進御好矣。仁孫曰,此後二貼,臣等當依例以待下敎矣。上曰,依爲之。仁孫曰,副提調今日仕進,而有實病不得入侍矣。上曰,代房誰耶?對曰,鄭好仁也。命書傳敎曰,都提調所奏,副提調今姑許遞,其代,前承旨沈頤之爲承旨,牌招察任,房順房。三院副提調例兼。命右承旨,讀奏各道雨澤漕運狀聞·統制使敎書後,兩提調先退。鄭好仁起伏奏曰,臣以職掌所關,敢此仰達矣。政院日記,卽考典章載事實者也,事體非輕,而近日記注,誠極寒心,傳敎擧條政目疏章,僅爲載錄,其餘筵中可考說話,全然則沒,殆不成記注體格,日後雖欲取考,將何所據乎?承旨非不欲申飭,而日記修納,每在數月之後,故入侍承宣,率多遞易,後來之人,筵奏詳略,初不聞知,末由檢飭,臣謂自今爲始,當日日記,修正於翌日,停當於入侍承宣,承宣雖或遞出,亦送視其家,如簡通例,使房直逐日收聚,造櫃藏置,若滿一朔,則輒爲粧冊,而若値擧條數多之時,則雖未及翌日之限,擧條啓下後,卽爲修納爲好,故敢達矣。出擧條上曰,所奏誠是,依爲之。遂退出。
甲午六月十七日酉時,上御集慶堂。藥房入診入侍時,都提調元仁孫,提調洪麟漢,副提調沈頤之,記事官宋景煥·曺遠振·沈基泰,醫官方泰輿,以次進伏訖。進湯劑,上進御訖。上曰,退去可也。仁孫起伏曰,今當盛暑,日氣蒸鬱,三貼豈可遽止乎?請以提調監煎更待。上曰,今日必欲三貼耶?仁孫曰,然矣。上曰,依爲之。提調退去,命讀奏關東伯査狀。仁孫曰,削棍杖亂打之說,似異矣。外各邑自有朱杖矣。命書傳敎曰,頃聞韓召史申聞,此等一邊之言,雖難準信,法外用杖,果然則可駭,多數屬公,事亦無端,故令道臣嚴問,今聞啓聞,其所結語,其無可疑。大抵此輩之圖得京關,恣意濫斫,其弊固然,今無可論。韓召史稱冤,豈有不是其父之人?勿施。又命書傳敎曰,昨日禁私門刑杖,其果遵行乎?下問時,欲諭未諭,今因關東狀聞乃覺。大抵外方半朱杖圓杖,一時乘憤用之者多,故亦已嚴飭,今果遵行否?令該曹問于諸道。提調持湯劑更入,上進御訖,命諸臣退出。仁孫曰,今日殿座勞動之餘,日氣又甚蒸,如此之時,加進一貼,似好矣。上曰,止之可也。遂退出
上在慶熙宮。停常參·經筵。
藥房都提調元仁孫,提調洪麟漢,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗟,兩日何干支?憶昔年心欲隕,氣何諭,待敎侍。
中宮殿·惠嬪宮,藥房口傳問安。答曰,知道。
大殿·中宮殿·世孫宮·嬪宮,政院·玉堂口傳問安。答曰,知道。
惠嬪宮,政院·玉堂單子問安。答曰,知道。
李敎中,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于鄭好仁曰,內局入侍,當下敎,鎖鈔姑置之,先爲入侍。
吏曹口傳政事,以蔡弘履爲兵曹參議。
備忘記,傳于沈頤之曰,古人旣云事君數朋友數,君臣五倫中一,朋友亦在五倫而猶然,况陳根乎?噫,自六十三至八十一,每年十二朔,有閏則十三朔,一年三百六十日,一飮苦湯,咸曰金丹,予則困悶,然長溫腸胃,苦勸三貼,甚至於加一貼,其雖溫進,若飮冷水,人蔘若沙蔘,豈有造效?近者鹿茸,初飮後心氣頓勝,近者隨更而覺,一如前日,以此觀也,鹿茸亦若狗茸,以此自悶,書附闕門,皆時體中人,故擧皆聾啞,臨門惟有安載圭,而衆皆攻焉,近者特甚,意謂庶幾,其欲更色,今日下敎,一貼氣頓然,一何神乎?以此觀也,多勸之弊可知。嗟哉,諸扁鵲,何敢自矜?雖然,今予爲此者,欲試其氣,若此甚矣冥然也。噫,理中湯三貼伸雖云此,解鈔何用二貼乎?當從容以觀也。
備忘記,傳于鄭昌順曰,噫,暮年君令,焉敢若此?況金植後聞此章,曷勝寒心?此後若此者,當限三代免爲鄕民,其令一體申飭諸道,若有抗章者,當施金植律,一體申飭,慢君令,若周勃令立之狀,若見渠若有君,焉敢若是角勝君命?
備忘記,又傳于曰,深悶中能飮此,氣果勝睫時間一樣,其雖金丹靈劑,於予何益?猶喜者免三貼也。扁鵲必也伈伈,噫雖然,八十一歲親政,誠是千千萬萬料表,臥以酬應,其可爲也,而追憶昔年,今何爲此,予懷萬倍,況暮年此政乎?都憲奏予庸是,且大政卽例陞,何可沈滯,而於守令今窠雖窄,預爲講究,必也爲民擇官,若有甄用者,先爲考案,俾效八十一歲親政事,今日預爲申飭銓曹,明當下敎,而今日下敎者,其亦意在也。西銓久勤,必也加意事,一體申飭。今雖謂此,心在雲霧矣。
傳于沈頤之曰,內局入侍。
徐逈修,以武臣堂上祿試射所差備官,以試官意啓曰,今日試射時,內乘李性默病不進,依承傳罷職,何如?傳曰,允。
李致中,以訓鍊都監·一二所巡廳·左右捕廳言啓曰,去夜犯夜人,無所捉之意,敢啓。
平安監司蔡濟恭狀啓,平壤府草里坊居舡人趙金同等,渰死爛死囕死事。傳于趙英鎭曰,令本道恤典擧行。
幼學李希謙·黃鱗煥·金友基·權思德·李噩·孫孝大·權遇衡·韓道海·孫是樀·金聖夏·孫玄升·黃吉徵·鄭相運·任一鎔·李遇龍·權聖連·鄭有周·孫龍著·孫是儉·鄭相顯·孫思一·金震基·鄭相穆·孫是光·孫省一·李宗學·孫東一·金漢基·黃鶴齡·申國松·朴允中·李成圭·裴東錫·李處垠·李克英·金之翼·成昌一·辛尙薰·曺應瑞·金靖玉·李挺億·趙榮玉·朴震聲·孫國著·李溥中·李時賢·崔大元·李東初·黃鶴歲·孫弘一·黃奎瑞·鄭奎瑞·鄭相宗·鄭陽德·孫鵬翼·鄭麟德·孫璧宗·鄭相仁·孫是瑩·孫大杰·鄭麟之·鄭潤德·鄭相賢·孫愿九·孫命成·黃鱗燦·權正益·韓宗胤·權綱胤·權學範·韓學胤·韓國明·權學天·權思忠·權思益·朱載成·宋彦純·朱彦明·權思赫·黃鱗爀·崔昌郁·李宗赫·李榮觀·李榮奎·權運衡·李文赫·李龍顯·李復顯·李東顯·李震赫·李榮禧·李榮蓍·徐思成·徐思玉·陳洪範·鄭瀷川·孫述九·孫慶九·孫是喆·孫道著·孫鳳著·李東馝·金天杰·金玉鳴·金玉成·金三章·楊曄·金惟一·金達齡·鄭一琳·崔慶仁·曺德健·曺德臨·鄭元標·鄭勗文·李仁根·李仁百·鄭一周·鄭東周·李國麟·李國祜·李東茂·辛聖標·辛聖極·辛聖來·辛國範·崔柱鵬·趙明觀·趙珍觀·蔡時玉·李尙悌·李圭三·李白三·李蕙·李薲·李葳·李碩標·權正銓·權濟漢·孫昌綸·孫相綸·文周郁·文思喆·黃琥·崔南崑·崔達囿·崔達復·孫忠杰·孫勳杰·李相喆·李芋·孫孝伯·孫應萬·孫鶴九·孫宅九·孫麟九·權用經·權達經·李東奎·李憲奎·李應奎·李聖奎·李德奎·堅聖龍·堅聖鳳·堅聖彦·金賢老·金克鉉·吳爀·安宅中·安景石·安如石·任一鑰·任一錪·任萬應·李尙益·李萬榮·李運興·李鼎東·李震東·李光宅·李範·崔天輔·崔天柱·崔天覺·柳恒耀·朴師錫·李廷俊·李興復·李性五·李性宇·朴時中·李鎭垕·權有經·權聖銓·李天敏·李天鐸·李天復·崔砥㴍·崔砥汭·崔砥漢·崔繼增·崔天老·徐行國·鄭沂琴·慶國·鄭濬·鄭彦揖·李壽徽·崔宗漠·崔守默·權達行·孫德煥·李閔賢·李淑賢·李顯初·辛尙奎·金聲直·權渭·金昌潤·辛一奎·金振鐸·金振聲·南齋雲·金慶濬·李時玉·崔翼振·鄭爾僑·權之銖·金大年·金守珏·朴思敦·金守坤·安有仁·柳宗新·李文興·李命天·金瑛·金履範·崔宗錫等疏曰,伏以臣等,生逢堯舜之世,均霑雨露之澤,庠學序齒,國初之風復回,置郵傳命,海東之俗於變,如臣等糞土之賤,庶幾沐菁莪之化,而襲風草之敎,揖讓於俎豆之列,磨琢於詩禮之間,觀感而興起,變化而成就,入以盡孝悌之道,出以效忠義之誠,以報我殿下生成陶勻之德,而第臣等所居之地,距京師稍遠,被王化尙遲,鄕院兩錄,依舊防塞,使臣等不得厠跡於靑衿,比肩於章甫,臣不勝向隅之歎,敢爲叫閽之擧,煩瀆之罪,萬殞猶輕,疾痛之呼,人情之常。伏乞天地父母,哀憐而垂察焉。臣等,俱以鄕院錄之子若孫,其中或有先正之後裔,或有名臣之子孫,當此曠蕩之時,欲入於祖先父兄之所者,揆以人情事理,有何過濫,而鄕人之言曰,淸顯雖許於公朝,等級自在於私室,其嫡旣在於其案,則其庶安敢竝入於其錄,肆然倡說,妄相附麗,和以唱之,牢不可破,誠如鄕人之言,則朝廷之上,其嫡通淸,則其庶亦不敢通淸乎?太學之中,其嫡庶齒,則其庶亦不敢序齒乎?朝廷者,殿下之朝廷也,太學者,殿下之太學也,鄕院者,亦殿下之鄕院也。朝廷之上,旣通淸顯而無礙,太學之中,亦許序齒而無礙,則惟彼鄕院,有何尊重於朝廷太學,而有此嚴防峻限耶?昨年六月鄕儒千餘人,會集府下,環坐發言曰,此中若有防塞一名者皆起立,於是千人齊起,咸曰,唯唯,仍成禁錮,臣等之節目,揭于校院,輪示一鄕,賤惡擯斥,反有甚於前日,噫嘻痛矣,豈意鄒魯之善俗,變作互鄕之難言也?臣等所居之邑,同是我殿下版籍之內,而防塞者流,莫非別世界被化之人,弁髦上敎,跳踉下土,道臣及本官,宣布聖敎,丁寧面飭,一向牢拒,無意奉行,到此地頭,營府亦末如之何矣。嗟呼,若此不已,則臣等之老者死,而少者蒼蒼者,化而爲白,終不得均沐一天之霈澤,同被四訖之聲敎,然則西周之仁政雖隆,南國之敎化不行,言念及此,寧不悲哉?千里山川,道路云遠,九重宮闕,控籲無階,瞻望雲漢,只自泣血而已,乃故相率裹足,悉陳悲苦之情,伏願聖慈,俯垂矜憐,亟降明命,令道臣申飭本邑,許入臣等於鄕院錄,得以普洽聖化,不勝至祝。答曰,省疏具悉。夫子曰,草上之風必偃,噫,聖人豈欺我哉?大抵此法,一自柳子光若此,古豈有哉?心常慨然。嗚呼,晩年慷慨復舊,此可謂上行下敎,草上必偃,凡事爲其君者若有令,則臣必從焉,皆蓋然乎?此乃臣分也。況今番事,非予創行,卽復古制,疎通百餘年抑鬱之意,其侍從通淸,宣望無礙,君命金石,莫敢異議,而頃者嶺儒章,聞甚駭然,欲爲下敎,更而思之,鄕院事,不可推上於朝,故已諭其大旨,而其後思之猶有快,料表有金稙事已妥帖,此後豈曰,朝與儒?意謂事已團圓云矣。今聞爾等之章,噫,朝廷文武,旣復古通淸,此猶朝也。莫重太學,旣已序坐,鄕案何敢異也?且今聞嶺南七十二州,皆無此弊,而猶於數邑,有此駭擧云,噫,渠雖兩班,究其本則一也。噫,八十一歲君,其欲疏通百餘年抑鬱,雖新法,臣何敢不從,況舊例乎?噫,嶺南卽鄒魯鄕,敢違君命,不從太學,若三國時,本道有數十餘國,領千餘戶百餘戶之時,其猶然,嗟哉朝鮮一國亦一君,則焉敢若此?亦若詩三百篇一言蔽之曰,思無邪,於海東今無嫡庶之分,從君令可乎,自固執可乎?使此輩若有庶子,此誠立法之受弊,焉敢若此,焉敢若此?噫頃者嶺儒疏,其雖泯默,其於金稙後,國是大定,處分且嚴,雖有三頭六臂者流,君臣分義,無所逃於宵壤,自可嚴飭,其何破法?王者處分,亦豈偏乎?勿論本州與諸道,此後有以此稱冤之端,一弛一張,文武之道,以貴爲賤,以賤爲貴,卽人君一號令間事,況令人齊起,僭濫放恣莫甚,當該首倡者。噫,金稙其雖貸頭,予雖衰,其犯者何惜一律,令太學以此申飭諸道。嗟哉爾等,其宜小心自飭,莫負予暮年其君之意。
兵曹參議金頤柱疏曰,伏以臣於病伏中,忽承騎省佐貳之命,固當竭蹶趨謝,而臣與本曹判書臣閔百興,有親査應避之嫌,則在法當遞,玆陳短章,伏瀆宸嚴。伏乞聖明,亟賜照例遞改,以存公格,不勝幸甚。踏啓字。
甲午六月十八日午時,上御集慶堂。藥房入診入侍時,都提調元仁孫,提調洪麟漢,副提調沈頤之,記事官宋景煥·洪國榮·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。仁孫曰,夜間聖體,若何?上曰,膈間痺滯,苶氣特甚,先以視脈,可也。泰輿等次次診候訖,奏曰,三部調均,而但滑體胃脈不足,必是暑氣所致,姑停建功,進六和湯,好矣。上曰,必是暑症,則六和湯最宜耶?諸醫曰,然矣。上曰,進御理中建功湯,今姑停止,加減六和湯煎入。出榻敎命麟漢監煎以進,麟漢退出。上曰,此湯亦用三貼,可乎?諸醫奏曰,先試之,以爲次次用之,好矣。上曰,親政在近,騎堂有闕代,口傳備擬,牌招察任。出傳敎頤之讀奏荒唐舡狀聞後,命疏儒李希謙持疏入侍,希謙進伏,上曰,先奏疏錄,可也。希謙讀奏,上曰,幾人耶?對曰,二百餘人矣。上曰,必是一名儒矣。仍命讀其疏後,上曰,朝廷通淸,太學序齒,則鄕案之獨不許入,誠怪矣。仁孫曰,鄕案與朝廷太學,似有異矣。命書批答,上曰,此疏非予容受,則何以上達耶?命希謙退。提調持湯劑以進,上進御訖,遂退出。
甲午六月十八日酉時,上御集慶堂。藥房入診入侍時,都提調元仁孫,提調洪麟漢,副提調沈頤之,記事官宋景煥·洪國榮·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。仁孫曰,其間聖體,若何?上曰,腹部稍安,後重少勝,而滯氣則猶似未已,莫非衰氣所致也。進湯劑,上曰,改色而飮,故心似勝矣。仍下詢曰,此湯勝於茹藿湯耶?泰輿對曰,然矣。上進御訖,諸醫診候,退奏曰,三部調均,胃脈勝於朝診時矣。上曰,建功亦合於滌暑乎?諸醫奏曰,然矣。建功補胃之良劑,胃氣實則暑氣自除矣。臣等之迷見,以爲六和湯最善,而莫如建功之盡善盡美,旣試二貼,而暑氣差勝,則建功還爲進御,可矣。上笑曰,今當盛暑,能爲支撑,此平日建功之效乎?兩提調曰,積累之功不少矣。上曰,觀今夜症勢,明日還進理中,可也。仁孫曰,願及明朝開政前,臣等率諸醫診候後,乃進湯劑矣。上曰,依爲之。命坐直承旨入侍,內局先退。
甲午六月十八日酉時,上御集慶堂。坐直承旨入侍時,同副承旨鄭昌順,假注書金履正,記事官洪國榮·沈基泰,上命坐直承旨進前,命讀試射榜及諸道狀啓,昌順讀至平安監司蔡濟恭敬受御筆狀啓,上曰,注書知入御筆之云何。承命出來,昌順問國榮而奏,向日民惟邦本本固邦寧八字。上曰,然矣。讀訖,上命退出。
上在慶熙宮。停常參·經筵。
藥房都提調元仁孫,提調洪麟漢,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予氣已判,連日幾貼,若飮冷水,爲月令更其湯,雖霎時開朗,亦一樣然,人蔘薑桂,豈可闕焉?薑桂雖入,乾薑遺焉,自今日依前煎進理中,旣用月令劑,何用過矣?且比諸昨日二錢加焉,且有薑桂,二貼定焉可也。氣則一樣,親政同入焉。
中宮殿·惠嬪宮,藥房口傳問安。答曰,知道。
傳于鄭好仁曰,水標單子進入,而測雨器單子稽滯,觀象監官員,知名以入,令該曹申飭。
傳于沈頤之曰,政官入侍,以文臣朔試射試官望筒,傳于李致中曰,給之。
沈頤之啓曰,副提學李瀰牌不進推考傳旨,今方捧入,而明日館錄爲之事,命下矣。諸玉堂牌招時,一體牌招,何如?傳曰,允。
徐逈修啓曰,明日傳香,禮房承旨齋宿事,命下矣。右承旨鄭好仁,纔已申退,所當牌招,而拘於廳規,不得請牌,何以爲之?敢稟。
以承傳色口傳下敎曰,祭文旣已製下,禮房今日入直,明日早爲傳香。又下敎曰,旣知之後,今日當爲之,同副兼禮房爲之,仍爲祗迎,儀注安徐,侍衛只入直,承旨都承旨與入直承旨待令。
傳于鄭昌順曰,獻官以光興君爲之,大祝入直儒臣爲之,獻官大祝給馬。
傳于鄭昌順曰,內局入侍。
親臨都政。吏批,判書李潭進,參判金鍾正進,參議李在簡進,都承旨沈頤之,正郞兪彦修進,李濟萬進,佐郞李鼎運進,洪履健進。以李在簡爲吏曹參議,以金觀行爲典設別提,以鄭兼濟爲判校,以孫錫謨爲直講,以韓光載爲水運判官,以尹得霖爲蔚山府使,以元羽孫爲砥平縣監,奉敎單李魯述,以李命楫爲引儀,以金玄奭爲禮曹正郞,以金光鉉爲禮曹佐郞,以趙鼎鎭爲任實縣監,以康文祥爲參禮察訪,以李璡爲幽谷察訪,以李鴻祥爲造紙別提,以鄭智模爲歸厚別提,以尹衡喆爲司圃直長,以金履中爲順陵直長,以金浤爲引儀,以姜齊興爲司藝,以李慶泰爲司宰僉正,以李商逸爲戶曹正郞,以宋載德爲麻田郡守,以趙德海爲堤川縣監,承文著作單金鎔,校書著作單鄭衡臣,以姜世東爲尙瑞直長,以沈禧爲繕工奉事,以李始郁爲內資奉事,以李昌燮爲戶曹正郞,以閔慶世爲兵曹佐郞,以金健修爲宗廟令,以李太源爲永春縣監,金載億爲貞陵,以申懻爲永禧殿令,以李昇海爲繕工主簿,以宋翼彦爲晉州牧使,以金思潭爲振威縣令,以金思義爲工曹正郞,以李延喆爲中和府使,以南志默爲熙川郡守,以朴世忠爲寶城郡守,以南眉老爲陽城縣監,以李顯發爲玄風縣監。軍器提調具善復,復授前任事承傳,珍島郡守李陽運,高敞縣監金聲九,茂長縣監曺命喆,古阜郡守魚道采,彦陽縣監呂善泰,咸安郡守金昊明,昆陽郡守鄭宇明,以上今加通政,加資事承傳,以閔百準爲濟用主簿,李素爲社稷令,李命濟爲漢城主簿,李馨德爲禮曹佐郞,宋元慶爲氷庫別檢,李明中爲平壤庶尹,申光勉爲長城府使,趙鎭容爲淸道郡守,趙重國爲漣川縣監,洪仁點爲定平府使,具翼遠爲德源府使,趙光逵爲宗廟副奉事,金晉鐸爲兵曹正郞,金奎祥爲典籍,李寅燮爲司饔僉正,金顯材爲監察,李鎭常爲刑曹正郞,金鼎鎭爲利川府使,姜世東爲造紙別提,南殷老爲敬陵令,兪漢寧爲刑曹佐郞,成光默爲通川郡守,李仁林爲昌平縣令,金道淳爲監察,趙基泓爲禁府都事,李鴻祥爲東部都事,崔大奎爲監察,李憲儒爲龍宮縣監,趙廷玄爲司僕主簿,李克敬爲尙瑞直長,奉常直長單金鎔,典籍二單白鳳周·許鞏,宗簿主簿單洪國榮,以上四館去官,以徐有綱爲工曹正郞,申蓍爲掌樂主簿,南履道爲中部都事,金相念爲松羅察訪,李壽彬爲尙瑞副直長,崔慶鎭爲兼引儀,金基厚爲工曹佐郞,李禮輔爲司宰主簿,李鳳模爲平市主簿,沈命吉爲繕工副奉事,李潤慶爲慶源府使,尹衡烈爲巨濟府使,李延喆爲鐵山府使,趙蒙錫仍任事承傳。以閔昌烈爲固城縣令,洪愼猷爲奉常主簿,海溪君爲冬至謝恩使,趙德成爲副使,李世奭爲書狀,宋景煥·金履正·金履權爲典籍,洪益烈爲司䆃主簿,養賢主簿單金履權,直長單洪敏海,東學訓導單林鳳護,奉常直長單金鎔,都事單金佐天,以朴忠行爲瓦署別提,申愷爲廣興主簿,朴聖基爲活人別提,彭湜爲引儀,李郁延爲司圃別提,許壑爲活人別提,許澤爲造紙別提,南鶴聞爲注書,博士二單洪敏海·朴師爀,學正二單安中權·金應麟,學錄單李松心,學諭單鄭浩最。以吳允儉爲兼引儀,洪錀爲大司諫,黃幹爲執義,權坪爲掌令,柳榮鎭爲持平,李普天·趙載偉爲正言,李瀰爲副提學,朴相甲爲副應敎,徐有臣爲副校理,李度默·南絳老爲修撰,林耆喆爲副修撰,安大濟爲文學,洪彬爲右通禮,尹光禮爲宗簿正,宋德中爲奉常正,申在善爲南學敎授,洪國榮爲司書,徐有臣爲兼文學,鄭德洙爲禮曹正郞,林箕彬爲監察,鄭顯道爲禮曹佐郞,權世規爲江原都事,具性玉爲宗簿主簿,趙思忠·李之榮爲典籍,梁德廈爲直講,李雲玉爲校檢,白鴻奉爲咸鏡都事,洪相文爲掌苑別提,韓光溥爲義盈主簿,李國亨爲司饔主簿,李瑞圭爲司圃別提,李昌郁爲典獄主簿,邊聖輔爲監察,宋宅奎爲徽寧殿參奉,兪漢敦爲穆陵參奉,林錫喆爲禧陵參奉,丁志德爲昌陵參奉,朴長暻爲厚陵參奉,張濩爲假引儀,趙榮慶爲禁府都事,金鍾倫爲假引儀,趙慶栻爲寧陵參奉,趙讓鎭爲孝陵別檢,兼春秋單李昌燮。兵批,兵曹判書閔百興進,參判趙德成進,參議蔡弘履進,參知李奭輔進,左副承旨李致中進,正郞李羽逵進·尹行晉進,佐郞姜忱進,崔顯珌進,訓鍊判官金行健,主簿崔敏行·韓尙贊·李永赫,以上減下。訓鍊主簿林益芳本院去官,前宣傳官李邦祜·洪采疇,敎鍊官金鼎起,以上今加折衝。僉知二單千世弼·陳弼漢,副護軍洪愼讓·康命徽·姜翼濟,副司果韓尙吉,副司正李輪,訓鍊判官二單韓處中·徐廷進,僉知三單李再馨·柳懋·李黃中,同知單李萱。以張志恒爲知訓鍊,白文昌爲同知,崔宗衡爲僉知,李廷壽爲宣傳官,金東範·趙嶸爲內禁將,李徵國爲羽林將,黃策·崔孝達爲五衛將,黃世中爲忠翊將,李邦熽爲昌洲僉使,韓處中爲東里僉使,徐命誼爲荏子島僉使,尹衢爲西北僉使,朴尙來爲碧團僉使,羅星樞爲柔遠僉使,李邦城爲晉州營將,尹文淵爲忠州營將,崔雲羽爲慶州營將,李挺爲平薪僉使,金宅淳爲牛峴僉使,李聖泰爲龍媒僉使,金鼎弘爲廣梁僉使,趙嶫爲三陟營將,崔尙崙爲天城萬戶,林益芳爲德津萬戶,安載壽爲越松萬戶,柳鎭輝爲龍津萬戶,安慶德爲仇寧萬戶,申漢模爲長木浦別將,曺景彬爲新門別將,尹貴東爲鳥嶺別將,趙蒙錫爲訓鍊正,南志博爲統虞候,金仁台爲景福將,李春錡爲同知,李德涵爲景福將,鄭齊羽爲昌慶將,李德禧爲昌德將,姜鄕彦爲順天營將,河命一爲五衛將,李栭漢爲訓鍊主簿,安愼基爲大峴山城別將,文以得爲首陽山城別將,同知單李德涵,僉知單鄭齊羽,副護軍尹弘烈·李得華,副司直徐有寧·洪樂純·徐命善·朴師崙·沈翔雲·尹得聖·吳載純·洪述海·趙·韓光棨·金瑞應·金頤柱·洪檢,副司果洪秀輔·李在學·李昌伋·朴聖泰·成玉·李禹鉉爲訓鍊副正,具致協·李潤彬爲都摠經歷,副司正金履正,副護軍李邦祜·洪來疇·金鼎起。以李東植·李延弼爲都摠都事,徐潤載爲楸坡萬戶,崔敬漢爲訓鍊主簿,韓光湜·李泰協·權宜中·李彦默爲武兼,金重煥爲守門將,李秉模爲北評事,許冥爲內乘,以吳儁爲訓鍊僉正,韓尙贊爲訓鍊判官,嚴潤泰·安億齡·徐在淵·吳在重·爲訓鍊主簿,許侙爲訓鍊正,權熻·李尙顯·李光弼·辛弼垕·崔雲柱·李漢棟·朴龍煥·柳成玉爲武兼,金星吉·李宇喆爲文兼,沈定鎭爲副率,李度海爲宣傳官,李奎七·蔡顯一爲都摠經歷,李奎七爲別富僉使,金載厚爲都摠都事,朴河潤爲五衛將,吳載瑞爲景福將,鄭淳範爲南道參軍,張繼冑爲部將,金宗德·張齊賢·宋綸源·金克行·丁運泰爲守門將,副護軍李邦城·尹文淵·南志博·崔雲羽·趙嶫·李吉培爲都摠都事,朴春大·徐次守爲昌德將,金再喜·朴昌耉爲昌慶將,同知單吳載瑞,洪浩源爲舊知權管,閔昌洙爲自作仇非權管,沈卿協爲小農堡權管,蔡顯五爲仁同權管,吳益贊爲三千權管,鄭復良爲嗭洞權管,丁大賢爲於汀灘權管,白文彩爲楸仇非權管,咸得任爲大吉號里權管,李復陽爲小吉號里權管,林鳳聚爲乾原權管,李昌三爲梁永萬洞權管,以沈鏗爲假注書。
鄭好仁啓曰,新除授藝文館奉敎李魯述,時在京畿砥平地,斯速乘馹上來事,下諭,何如?傳曰,允。
鄭昌順,以弘文館言啓曰,本館下番闕直,事甚未安,新除授修撰南絳老,副修撰林蓍喆,竝卽牌招,以爲推移入直,何如?傳曰,允。
沈頤之,以禮曹言啓曰,卽接翼陵別檢參奉所報,則本陵陵上東邊曲墻外面三間許,今日辰時頹圮云,陵上曲墻外邊頹圮,則曾無慰安之例,今亦依前例,只本曹郞廳進去奉審後,稟處,何如?傳曰,允。
李致中,以兵批言啓曰,昌慶宮衛將鄭齊羽,身病猝重,勢難供職,呈狀乞遞,今姑改差,何如?傳曰,允。
又以兵批言啓曰,景福宮衛將李德涵,昌德宮衛將李德禧,俱以身病猝重,勢雖供職,呈狀乞遞,輪番之任,不可等待其差復,竝今姑改差,何如?傳曰,允。
又以兵批言啓曰,昌慶宮衛將金順侃,昌德宮衛將徐德世,俱以病難供職,呈狀乞遞,不可等待其差復,竝今姑改差,何如?傳曰,允。
鄭昌順,以兵曹言啓曰,卽接東所衛將牒報,則武德門東邊宮墻三間許,因而頹落云,令紫門監爲先把子圍排,急速修築,而北二營入直軍二十名除出,限修築間,守直之意,敢啓。答曰,知道。
李致中,以禁衛營·一二所巡廳·左右捕廳言啓曰,去夜犯夜人,無所捉之意,敢啓。答曰,知道。
甲午六月十九日卯時,上御集慶堂。親臨都政入侍時,吏曹判書李潭,兵曹判書閔百興,吏曹參判金鍾正,兵曹參判趙德成,吏曹參議李在簡,兵曹參議蔡弘履,兵曹參知李奭輔,吏曹正郞兪彦修·李濟萬,佐郞李鼎運·洪履健,兵曹正郞李羽逵·尹行晉,佐郞姜忱·崔顯珌,行都承旨沈頤之,左副承旨李致中,記事官宋景煥,假注書金履正,記事官洪國榮·沈基泰,以次進伏訖。上曰,政官盡爲入來,卽爲開政。潭進伏曰,本曹參議洪檢,病未入來矣。上曰,吏曹參議洪檢許遞,卽爲擬入。出傳敎上曰,新除授吏曹參議李在簡牌招,同參政事。榻前下敎上曰,其望已久,今當親政,焉敢違牌?吏曹參議違牌,勿爲呼望,其令卽爲謝恩。出傳敎上曰,八十一歲親政,漢唐豈有?嗚呼,昔年每於都政,初御道服,日已晩後釋焉,予已仰覩,故今日氣苶忒甚,索笠以坐,開政後欲臥,君若此臣敢忽?十考十上,五考五上,純褒抄啓守令·邊將調用,守令初入仕另擇,每都目便成常例,而況暮年親政乎?初入仕擇擬,西北松都人調用,每都目便成規例,而況暮年親政乎?另飭兩銓,於守令爲官擇人,皆已下敎,另加着意,而漢明亦不云,郞官應列宿,宰百里宜擇者,另飭銓曹。潭曰,晉州牧使今當差出,而本州以營下劇邑,素稱難治,不可不各別擇差,同道及他道有聲績,已準限未準朔守令,竝擬,何如?上曰,允。潭曰,守令多窠,今當差出,而未準朔禁軍將及營將·邊將·虞候·中軍·守令·察訪·都事,竝擬,何如?上曰,允。潭曰,昆陽郡守鄭友朋,咸安郡守金昊明,古阜郡守魚道采,茂長縣監曺命喆,高敞縣監金聲九,彦陽縣監呂善泰,加資事,命下矣。雖已資窮,俱未經準職,何以爲之?敢稟。上曰,特爲加資。潭曰,今都目大政,各岐仕滿應遷者,相避及未準朔監察禁府都事·戶曹·刑曹·工曹·漢城府·平市署直部都事,各司久任時推人員,竝擬,何如?上曰,允。潭曰,四館陞出六品之時,有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之例矣。今春夏等褒貶,不得爲之,故當出六品者,未免積滯,依例遷轉,何如?上曰,允。潭曰,平壤庶尹,今當差出,而本府以營下劇邑,素稱難治,不可不各別擇差,他道有聲績未準限守令,竝擬,何如?上曰,允。百興曰,知訓鍊今當差出,而當品中擬望之人乏少,從二品竝擬,何如?上曰,允。百興曰,訓鍊院正今當差出,而擬望之人乏少,外任竝擬,何如?上曰,允。百興曰,未準朔禁軍將,外任竝擬,何如?上曰,允。上曰,親政時入侍,注書尙瑞院官員,依例陞六。出傳敎上曰,翰注圈承文圈點旣爲之,旣有庭試榜,本館錄亦爲之事,分付。旣命館錄,副提學有闕代,今日都政備擬,牌招察任。出傳敎上曰,嗚呼,甲午年卽回甲,予莫知大政爲何月,命考日記,嗚呼癸巳臘月,內局直宿,故其冬大政,翌年六月平復後,分三日行,其年六月都政,行之其冬至月,而亦分四日爲焉。噫,於今以予氣,何云此政,而嗚呼,今若不爲,曷勝歎乎?況臥而親政,暮年欲知其人而然也。嗚呼,近以本月,其窠甚尠,能畢其日,追憶昔年,予懷千萬,況今者爲此,實是千千萬萬料表,頃者受耆社饌,賜諸奉朝賀,方在停吹中,豈可循例饋饌?噫,八十一歲爲此,其若伈伈,帳然可勝,依夜對例賜饌,意亦深矣。噫,旣已親政,宜見其人,其雖莫知形容,聲音可辨,今日新除諸臣,其令來朝次對後入侍,以示暮年慻慻之意。出傳敎藥院諸臣,持湯劑入侍時,都提調右議政元仁孫曰,卽見都政,中和府使數遞可悶矣。上曰,中和府使趙夢錫仍任事。出榻敎百興曰,中和府使趙夢錫,仍任事,命下矣。其新差府使李延喆,則亦當仍任京職乎?上曰,前府使李延喆,更擬守令事。出榻敎上曰,旣命,於今諸學士皆濟濟,明朝一倂牌招館錄。出傳敎上曰,頃者騎堂一遞後,一不調用,噫,舊望沈滯之中,此人一自往事後若此,此豈暮年用人之道乎?刑曹參判今適有窠,前參判沈履之除授,聞在近畿云,申飭其令謝恩。出傳敎吏兵批都政訖,頤之奏吏曹政官以下辭退,致中奏兵曹政官以下辭退,諸臣遂以次退出。
甲午六月十九日辰時,上御集慶堂。藥房入診入侍時,都提調元仁孫,提調洪麟漢,副提調沈頤之,記事官宋景煥·洪國榮·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。仁孫曰,夜間聖體,若何?上曰,一樣矣。進湯劑,上進御訖,泰輿等診候,退伏奏曰,三部調均,胃脈勝於昨日矣。仁孫曰,今日行都政,臣等退留閤外,依例更進矣。上曰,依爲之。兩提調先退,更爲煎入。進湯劑,上進御訖。仁孫曰,此後一貼,願待下敎,抵暮以進矣。上曰,依爲之。內局退出。
甲午六月十九日酉時,上御延和門。香祗迎入侍時,行都承旨沈頤之,右副承旨徐逈修,同副承旨鄭昌順,記事官宋景煥,假注書金履正,記事官曺遠振·沈基泰,以次侍立。上具翼善冠·袞龍袍,乘輿出通陽門,詣延和門外,降輿御板位。上曰,祭文草持來。逈修持入,上命讀奏訖,上命傳香獻官以下,奉香祝出去,上俯伏板位,祗迎訖,降板位望建明門立,少頃,還入大內。諸臣以次退出。
甲午六月十九日酉時,上御集慶堂。藥房入診入侍時,都提調元仁孫,提調洪麟漢,副提調沈頤之,記事官宋景煥·曺遠振·沈基泰,醫官方泰輿,以次進伏訖。命書傳敎曰,噫,今予一心,追慕而已,昨今雨勢,若此用心,聞禮曹草記,曲墻咫尺,宜有慰安之道,故文卽製下,而欲令明日受香,靜思予年十八歲,初隨駕於東郊陵,癸巳年二十歲八月,初求差於東郊,甲午年十月,復求差於西郊,嗚呼,同年聞此草記,焉敢便宿?況今日聞此,明日受香,亦豈道理?蹶然而起,獻官大祝,皆以入直人命差,旣製祭文,正衣祇迎,意蓋在也。況頃順康園權安廳築墻若此,故製其文而慰安,況此豈比於有此擧也?初則欲下敎于禮堂,更聞草記,非今差誤,然前例有不審者,何則?陵寢咫尺,有此頹圮之事,則慰安其可已也,今雖外面,更築之時,豈可補築?若此時亦不慰安乎?大抵莫重陵寢,有政府奉審之事,而此雖非莎草,咫尺曲墻,有三堂,則豈可一郞官奉審乎?前例萬萬爲駭,此後陵寢莎草石物,政府奉審,於曲墻與丁字閤,禮堂奉審,紅箭門與守僕房,郞廳奉審。雖然,若有紅箭門更達之事,該堂監董,而守僕房令郞廳看後,雖丁字閤,若有殿內有頉之事,政府奉審事,定式書下敎後,更聞陵官報狀,殿門有滲漏之事,則其宜一體以聞,而遺漏,該堂從重推考。待晴,禮堂迮詣曲墻與滲漏處,一體修補,而事畢後,宜奏畢役,祭文製下,臨時擇日擧行,命書慰安祭祭文。令賤臣出屬政院,奉置啓板,命宣傳官入侍。李迪進伏,上曰,汝持標信,馳往城門,祭官若未及出去,則留門以待,出送祭官然後,入來可也。李迪承命退去,進湯劑,上進御訖。仁孫曰,終日親政,酬應頗多,抵暮祗迎,勞動亦甚,一貼更爲煎進,臣等之望也。上曰,速休,可也。諸臣以次退出。
上在慶熙宮。停常參·經筵。
藥房都提調元仁孫,提調洪麟漢,副提調沈頤之啓曰,昨日親臨大政,抵暮酬應,庚炎轉甚,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?惠嬪宮氣候,何如?王世孫氣候,何如?臣等不任區區憂慮,敢來問安,竝此仰稟。答曰,知道。昨日親政,誠是千千萬萬料表,於予其亦太康,次對欲諭,氣何暇諭?同爲入侍焉。盛暑問候,知遇中庚,內殿氣候一樣,惠嬪宮·世孫·嬪宮氣候,皆一樣矣。
中宮殿·惠嬪宮,藥房口傳問安。答曰,知道。
鄭好仁啓曰,行副提學李瀰牌不進推考傳旨,今方捧入,而館錄命下之後,如是違牌,不卽擧行,事甚未安,更卽牌招,以爲擧行之地,何如?傳曰,允。
傳于鄭好仁曰,翼陵奉審禮郞入侍。
備忘記,傳于鄭好仁曰,喜雨幾乎過旋止,心庸欣,於予夏若冬,問候知盛暑,誠可笑此何人,今予心在西郊,禮郞回令入侍。
傳于李致中曰,引見都政除授人竝入侍。
傳于沈頤之曰,內局同爲入侍。
傳于鄭好仁曰,此則似然矣,洪樂任置之,館錄爲之。
又傳于曰,來會儒臣竝書入,若不爲擧行,則欲親臨矣,今已齊會云,使之卽爲擧行。
傳于李致中曰,內局入侍。
又傳于曰,承旨持圈點錄入侍。
又傳于曰,禮判明日入侍。
有政。吏批,判書李潭呈辭,參判金鍾正進,參議李在簡進,左副承旨李致中進。以趙明鼎爲弘文提學,李晉圭爲輔德,李復祥爲伊川府使,韓光載爲順興府使,金克行爲井邑縣監,金再郁爲咸鏡都事,朴長燮爲注書,李顯模爲兵曹正郞,禁府都事趙榮度,童蒙敎官李匡說相換,兼春秋單金光鉉。
兵批,判書閔百興呈辭,參判趙德成差祭,參議蔡弘履入直進,參知李奭輔病,左副承旨李致中進,無政事。
鄭好仁,以禮曹言啓曰,卽接弘陵參奉所報,則今十九日酉時量,本陵陵上後面曲墻北邊一間半許頹圮,南邊大段罅隙,連有頹圮之慮,丁字閣殿內正門上椽間滲漏,仰土剝落,碑閣外東西邊椽間滲漏云,陵上曲墻,有此頹圮之患,不可無慰安之擧,慰安祭,不卜日今二十一日設行,而丁字閣殿內有頉處,依昨日定式傳敎,政府以下及本曹堂上郞廳,進去奉審後,稟處,何如?傳曰,昨日郞廳旣爲之,今日何必政府乎?駭然矣,該堂爲之。
鄭好仁,以弘文館言啓曰,本館新錄事,旣有成命矣。今日齊會,本館雖已備員,而副校理鄭景仁,以翼陵大祝進去,校理申大升,修撰李度默,副修撰閔養烈俱在外,上來遲速,有難等待,不得已與在京僚員,相議圈點之意,敢啓。傳曰,知道。
鄭好仁,以侍講院言啓曰,本院新除授文學安大濟,時在忠淸道公州地,書筵入番事緊,斯速乘馹上來事,下諭,何如?傳曰,允。
李致中,以兵曹言啓曰,卽接東道參軍牒報,則御營廳所授,惠化門南邊距百餘步外,體城六間許頹落云,令繕工監,爲先把子圍排,分授軍門,急速修築,而把守軍兵,亦令該軍門,量宜定送,修築間各別守直之意,分付,何如?傳曰,允。
李致中,以御營廳言啓曰,本廳字內,惠化門南邊體城六間許頹毁處,令分授軍門,卽速修築,把守軍亦令該軍門多數定送,嚴加守直事,自兵曹草記矣。修築則卽當擧行,而今日爲始,將校率領京標下軍二十名,限修築間,晝夜輪回守直之意,敢啓。傳曰,允。
李致中,以訓鍊都監言啓曰,武德門東邊宮墻頹落處,前因兵曹草記,北二營入直軍十名,除出守直矣。昨日雨水,武德門東邊宮墻三間許,又爲頹落,北二營入直軍二十名,除出守直事,自該曹草記允下,而本營入直軍,今無餘者,砲手二十名添入,而畢築後,還罷之意,敢啓。傳曰,知道。
李致中,以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
甲午六月二十日卯時,上御集慶堂。次對,禮房承旨禮郞都目新除人,同爲入侍時,領議政金相福,左議政金尙喆,右議政元仁孫,行司直具善復,行司直具善行,刑曹判書韓光會,行司直李章五,戶曹判書具允鈺,禮曹判書李翼元,行副司直李潤成,行副司直尹泰淵,同知中樞府事尹得養,戶曹參判鄭尙淳,行副司直權噵,工曹參議尹養厚,大司憲宋淳明,大司諫洪錀,應敎李命彬,右承旨鄭好仁,左副承旨李致中,假注書沈鏗,事變假注書李基恒,記事官曺遠振·沈基泰,禮曹佐郞韓㵛,活人別提朴聖基,別提許,繕工奉事沈禧,主簿李昇海,禁府都事趙基弘,工曹正郞徐有綱·金思義,奉常直長金鎔,平市主簿李鳳模,穆陵參奉兪漢敦,奉常奉事金佐天,司饔僉正李寅燮,社稷令李素,奉常主簿洪愼猷,兵曹正郞朴道翔,五衛將朴河潤·崔孝達,同知白文昌,承文校檢李重玉,掌苑別提洪相文,禮曹正郞金玄奭·鄭顯道,佐郞李馨德·金光鉉,順陵直長金履中,校書著作鄭衡臣,尙瑞直長李敬克,左水運判官韓光載,尙瑞直長李壽彬,監察金顯材·邊聖輔,廣興圭簿申愷,監察金道淳·崔大奎,造紙別提姜世東·許澤,宣傳官李廷壽·李度海,瓦署別提朴忠行,永禧殿令申懻,承文判校鄭謙濟,知訓鍊張志恒,都摠都事李吉培·李東植·金載厚·李廷弼,經歷閔致協·李潤彬·蔡顯一,同知李春琦,戶曹正郞李商逸,佐郞金基厚,典獄主簿李昌郁,牛峴僉使金光淳,廣梁僉使金鼎弘,西北僉使尹衢,仇寧萬戶安慶德,護軍李邦城,東里僉使韓處中,別官僉使李奎七,松羅察訪金相念,寶城郡守朴守忠,陽城縣監南眉老,砥平縣監元羽孫,堤川縣監趙德海,定平府使洪仁默,熙川郡守南志默,玄風縣監李顯發,淸道郡守趙鎭容,任實縣監趙鼎鎭,龍宮縣監李憲儒,巨濟府使尹衡烈,參禮察訪康文祥,幽谷察訪李璡,固城縣令閔昌烈,永春縣監李太源,慶源府使李潤慶,貞陵令金載億,中部都事南履道,引儀彭湜·吳允儉,右通禮洪彬,引儀金浤,歸厚別提鄭智模,厚陵參奉朴長暻,刑曹正郞李鎭常,宗簿主簿具性玉,掌樂主簿申耆,護軍崔雲羽,宗廟令金建修,副奉事趙遠逵,濟用主簿閔百準,鐵山府使李延喆,德原府使具翼遠,天城萬戶崔尙崙,尙衣別提姜宜爀,碧團僉使朴尙采,司圃別提李都延,刑曹佐郞兪漢寧,荏子島僉使徐命誼,平薪僉使李挺馝,楸坡萬戶徐潤載,司圃直長尹衡喆,司僕主簿趙廷鉉,東部都事李鴻祥,龍媒僉使李聖泰,僉知崔宗衡,訓鍊正許侙,副正成玉·李禹鉉,判官韓尙贊,主簿吳載重·崔擎漢·徐在淵·安億齡·嚴潤泰,禧陵參奉林錫喆,司宰主簿李禮輔,僉正李慶泰,敬陵令南殷老,德津萬戶林益芳,昌洲僉使李邦熽,漢城主簿李殷濟,司圃別提李鎭圭,護軍趙嶫,執義黃幹,典籍金履權,博士洪敏海,典籍金奎祥,司藝文命龜,學正安中權,典籍白鳳周·許鞏,直講孫錫模,博士朴師赫,龍津萬戶柳鎭輝,以次進伏訖。繕進前,上曰,奉審有頉處,詳奏可也。繕對曰,曲墻外面三間頹圮矣。上曰,滲漏處,何如?繕對曰,仰見則似有滲漏之痕矣。上曰,禮郞誰也?好仁曰,韓繕也。命讀奉審單子。上曰,勿施,禮堂奉審後來奏。出傳敎相福曰,聖體,若何?上曰,一樣矣。命書傳敎曰,三氷庫氷一樣,而今年必欲充慾,藍氷少無所減,而其敢無矣稱頉,業已申飭,而此專由乎符同中官之致,敢聽稱頉。惠嬪宮·世孫嬪宮·掌務中官,事當充軍,十分參酌,刊名內府,若此君令何施?大抵東氷庫祭享衙門,而料表祭享頻數,莫敢推諉,內氷庫數日進排,令本監單子,必以外氷庫進排,外氷庫卽鐵氷耶?萬萬可駭,今番若有此單,當該提調,當施制書有違律,氷庫書員,當限己身海島充軍,先爲嚴飭。出傳敎內局先退,上曰,昨日政,何如?相福曰,臣本生疎於政格,故雖見之而不能詳知矣。尙喆曰,昨政窠闕甚少矣,而兵曹之久勤,吏曹之初仕,皆善爲之矣。上曰,復職二窠,亦疎通乎?仁孫曰,然矣。上曰,故相不爲草都目而爲之云,此亦難矣。相福曰,故相果難矣,右相亦然矣。仁孫曰,申領府事,卽臣之表叔,而久於銓地,故雖不爲草都目,能無做錯,李成中雖爲之,而多做錯矣。上曰,李成中難矣。尙喆曰,人家品案,常時留意,則雖不爲草都目,足可爲之,常時不先留意,則雖有草都目,不免做錯矣。上曰,弘陵有頉處初草記入之。賤臣承命持入。上曰,韓㵛所奏,水若滲漏云者,極爲朦朧矣。尙喆曰,臣聞禮判之言,則曲墻全爲頹圮,半邊頹圮處奉審,各有前例云矣。上無發落,相福曰,廟謨今無可達者,而此月今已過半矣。臣等所當請之事,尙未蒙允,此莫非臣等之罪也。上曰,某事欲爲之乎?命掩窓,少頃,上命都政新除人進前,各詢職姓名某某,至韓光載,命書傳敎曰,昨已下敎,而于今八十一歲,復見韓光載,予心悵然,聞其年六十五歲云,日後當窠,守令有窠。噫,六十五歲,其豈少乎?懸注調用而年若此,年限不遠,雖不越例調用,不過職中乎?特爲府使調用,以示予幾十年復記調用之意,一以使近七十暮年便養焉。出傳敎至李商逸,命書傳敎曰,噫,故豐原薦相六人,五作相一人止於重臣,豈特薦也?噫,其父桂坊,心常嗟惜,昨過親政,今見其人,愴心曷勝?今聞見科云,昔李眞洙,以桂坊參科後,以助殿試,具銅闈猶然,況其君正郞李商逸,此是誰子是誰孫?豈無表意?令該曹特賜紙筆墨,以助某科。至南眉老,上曰,今日召見親政除拜之人,暮年意蓋深矣,昨已聞矣。今入侍,噫,其父南泰溫,自注書使,官至宰列,今其子年六十一云,予用愴然,韓光載已諭,況初守令者乎?年限與瓜前,特爲右職,善地守令,懸注調用,以示予思其父之意。出傳敎至南履道,上曰,故宰臣南泰溫已下敎,而一日內見兄弟子若孫,予用愴然。噫,朝鮮一剛人,予見此人,旣命調用,此人孫豈負百里?日後守令有窠,勿拘朔數,懸註調用,其令官祭於其祖。出傳敎至李世規,上曰,昔年靈原,予已熟知,而嘗嗜酒,故嗣服後,特賜銀盃,嗚呼,八十一見其孫,予懷曷勝?噫,銀盃代,特賜鹿皮一令,親授政院,以助馬具。出傳敎上命書傳敎曰,嗚呼,辛受采尙今思焉,今聞定州文官所奏,只有其孫云,聞甚愴然。噫,彼此人,予豈忘也?此亦未遑者,令銓曹待闋服懸註調用。上曰,今日館錄爲之乎?仁孫曰,副學違牌矣。尙喆曰,玉堂亦多違牌矣。上曰,李瀰何爲違牌乎?仁孫曰,前以應敎參於堂錄,故年前以是引嫌得遞矣。上曰,副學望誰某耶?仁孫曰,徐命善·尹養厚矣。上曰,徐命善無撕捱之端否?仁孫曰,與左相親嫌,故前已不行公矣。上曰,尹養厚則無撕捱乎?仁孫曰,然矣。上曰,噫,八十一歲君,欲觀館錄,則焉敢若此?今日館錄若闕,豈曰有君?今聞果若此,卜相大臣只一次乎?況東壁,與長官職任有異,然則隨參圈點人,不當於副學乎?曾有雖大官入侍圈點之事,予當法衣殿座於資政殿,當令一人式入侍圈點。噫,三貼湯劑,少無其效,今者此命,意蓋深矣,則噫,是誰子是誰孫,焉敢若此?不可尋常申飭,聞此衰中氣湧,提學李瀰,爲先越捧一等,竝與諸違牌儒臣只推,一倂牌招,玉堂諸吏,懸於政院望門外申飭。上厲聲曰,李瀰焉敢若是乎?太酸矣。上命注書,讀備堂座目,賤臣讀訖。仍命賤臣,召入新除假引儀張濩入侍,上曰,致詞爲之。誦訖,上曰,善爲之矣,卿等如是足矣。相福曰,臣聞致詞之聲,益不勝抑鬱矣。臣每登筵席,略略開端,未及畢陳其衷曲矣。逢今月而虛度,則豈曰有臣分乎?上曰,不須多言,其止之。尙喆曰,臣等,豈可虛度於今年乎?相福曰,五十年昇平,八十年寶算,誠莫大之慶也。上曰,昨日之雨過矣。相福曰,不至於過矣。上曰,雨順風調然後,予當受之矣。仁孫曰,臣等罪積不誠矣。相福曰,如不得請,則臣等惟願速被罪矣。相福曰,近來各道都事,或有不送夫馬,未卽赴任者,頃日江原都事宋文檝,以歷辭來見,故問何時除拜,則昨冬爲之,而因夫馬不來,今始下去云,然則以不卽下去,被罪定配,似非其罪。夫馬送而不赴,與不送而未赴,査問於道臣,處之,何如?上曰,予則莫知其事,下敎。聞右相所奏若此,非渠之故,一欲下問,卿奏若此,夫馬其果半年留滯乎?其間事狀,令道臣狀聞。出擧條仁孫曰,當初久勤之設,專爲禁軍也。故凡於都政,禁軍久勤,必擇送善地者,爲其年數之多也。俄聞諸邊將所奏,今番都政,二十餘年禁軍久勤,差送於北關薄地,而饒窠反歸於軍門將校,此豈設久勤之本意也哉?當該銓官,不可無警,推考,何如?上曰,當該兵判,從重推考。出擧條允鈺曰,軍兵試放時賞格,辛卯年因特敎定式,貫二中·邊三中·貫邊中各三疋,貫一中二疋,邊一中一疋擧行矣。其後又因自政院啓下知委,毋論貫與邊,以每一中一疋式擧行,而今番中日閤試放時,貫二中邊三中之人,或受四疋,此與前例有違,未知緣何致然,而旣無一定之規,則此後擧行,實有眩亂之慮,故敢此仰達。上曰,此後則三中三疋,二中二疋,一中一疋,依定式施行,可也。出擧條淳明曰,請還寢罪人張光碩,減律定配之命,依前下敎擧行。措辭見上上曰,亟停勿煩。又曰,生民休戚,係於守令,守令勤慢,在於方伯,方伯之所以使守令畏憚者,莫過於殿最,而近年以來,私或勝公,有力者居褒,無勢者置貶,已非嚴考績之本意,而今見七道道臣貶目中居下者,只是二人,則其寬而不猛可知,將何以勸廉謹而懲貪汚乎?無一人下考者,政院旣已循例請推,則臣不必更爲論列,而請自今以後,另加嚴飭,使諸道道臣,惕心擧行,不能嚴明於黜陟者,特施譴罷之典,以爲振刷之地焉。上曰,依啓。又曰,新除授掌令權坪,時在京畿楊州地,持平柳榮鎭,時在高陽地,請竝斯速乘馹上來事,下諭。上曰,依啓。洪錀曰,請還寢殺獄罪人河必雄,印信僞造罪人宋興三,減律定配之命,依律處斷。措辭見上上曰,亟停勿煩。又曰,各道都事,卽是外臺之職也。旣居佐幕,又掌課試,其爲任不輕,而近年以來,便作冗官,每以無勢疲軟之類,率多差送,故爲其道臣者,不以官待之,只知往來廚傳之有弊,夫馬等節,不卽治送,雖欲赴任,其可得乎?以今番宋文輯事言之,除拜雖久,赴任屬耳者,此豈獨文楫之罪哉?及當書最之時,始爲迎去,纔封貶題之後,露章自引,反以半歲濡滯之罪,歸之於下官之稽慢,而使文楫致有卽其地定配之命,而原其事實,則矇然不審之失,處事顚倒之之責,實在道臣,其在綜核飭勵之道,不可無警,請江原監司李溎,從重推考,亦爲申飭諸道都事不卽率去之弊。措辭見上上曰,依啓。又曰,新除授正言李東馨,時在忠淸道公州地,正言趙載偉,時在永同地,請竝斯速乘馹上來事,下諭。上曰,依啓。諸臣以次退出。
甲午六月二十日辰時,上御集慶堂。藥房入診入侍時,都提調元仁孫,提調洪麟漢,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·吳道炯·金季良·柳光翼·洪愼讓·康命徽·白文昌,以次進伏訖。仁孫曰,昨日親政酬應之餘,聖體,若何?上曰,一樣矣。進湯劑訖,請診候,泰輿等以次診脈,退奏曰,左右三部度數調均,胃脈滑體,今日益勝矣。上曰,靈切矣。仁孫曰,湯劑不爲間斷,故然矣。上曰,枯楊生花,豈有是理乎?仁孫曰,黑髮復生,元氣甚好,故然矣。仍行次對,內局先退。
甲午六月二十日午時,上御集慶堂。藥房入診入侍時,都提調元仁孫,提調洪麟漢,副提調沈頤之,記事官南鶴聞·曺遠振·沈基泰,醫官方泰輿,以次進伏訖。請進湯劑,進御訖,諸臣以次退出。
甲午六月二十日酉時,上御集慶堂。藥房入診,承旨同爲入侍時,都提調元仁孫,提調洪麟漢,副提調沈頤之,記事官南鶴聞·曺遠振·沈基泰,右副承旨徐逈修,醫官方泰輿,以次進伏訖。仁孫請進湯劑,上進御訖。上曰,同副入來乎?頤之曰,同副申退,右副徐逈修,持館錄以入矣。上曰,右副先退,俄下御製粧帖以入,館錄則都承旨讀奏,可也。逈修先退,頤之讀館圈。上曰,幾點爲準點乎?頤之曰,五點爲準矣。命書傳敎曰,暮年欲見新錄,都堂錄明日爲之事,分付,有此命,有句管人然後可爲,弘文提學代,今日政官牌招開政,以曾經人備擬,待下批牌招察任。出傳敎諸臣以次退出。
上在慶熙宮。停常參·經筵。
藥房都提調元仁孫,提調洪麟漢,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。連飮三貼,若飮冷水,雖當盛暑,夜則如冬,其功可知,其耄可判,氣何暇諭?待敎入侍。
中宮殿·惠嬪宮,藥房口傳問安。答曰,知道。
李致中,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
趙英鎭啓曰,弘文提學趙明鼎牌不進,推考傳旨,今方捧入,而明日都堂錄爲進參,待開門牌招,以爲擧行之地,何如?傳曰,允。
沈頤之啓曰,注書南鶴聞,身病猝重,勢難察任,假注書沈鏗,姑令仍察,何如?傳曰,允。
備忘記,傳于李致中曰,八十一歲都堂錄,焉敢若此?頃者雖抑,來月何月?與沖子今詣摠府,見二十一歲直處,於其處,見今日謝恩官,見畿伯畿民入來,侍衛常服,只入正時。
傳于沈頤之曰,今日謝恩人竝入侍。
又傳于曰,昨日入來吏堂,敢請牌乎?稟承旨遞差。
傳于趙英鎭曰,提學謝恩,何如是遲滯乎?古有八十其君,亦有堂錄之時乎?以此問之,謝恩催促。
傳于沈頤之曰,圈點相臣·戶房承旨入侍。
備忘記,傳于趙英鎭曰,噫,八十一歲都堂錄,漢唐豈有?今朝提學牌招,焉敢若此?另加申飭。暮年一心,惟在三農,欲問畿伯,領畿民來待,聞堂錄然後當酬應,內局提學承牌申飭。
備忘記,傳于沈頤之曰,予雖耋矣,臣何敢若此?提學代,吏判爲提學,此時焉從常例?牌招察任,予留摠府,雖日暮,見都堂錄入來。
傳于沈頤之曰,趙曮施以不敍之典。
李致中,以都摠府言啓曰,入直畢兵等,中日習射事,標信命下矣,殿座相値,不得爲之之意,敢啓。傳曰,知道。
傳于徐逈修曰,臺啓入侍以奏。
傳于沈頤之曰,堂錄旣成,在外儒臣許遞,竝與未差代,今日政,以新錄人備擬。
鄭昌順,以弘文館言啓曰,本館上番闕直,事甚未安,今日政新除授玉堂,待下批仍卽牌招,以爲入直之地,何如?傳曰,允。
有政。吏批,判書李潭呈辭,參判徐命善進,參議李在簡進,同副承旨鄭昌順進。吏批啓曰,領議政金相福,左議政金尙喆勉許事,命下矣。當爲置處,而本曹時無相當窠,竝依例送西之意,敢啓。傳曰,知道。政事,以鄭義達·李勉修爲校理,洪國榮爲修撰,趙載偉爲副修撰,朴相甲爲兼弼善,黃景源爲藝文提學,朴相德爲判義禁,洪應辰爲水運判官,洪麟漢爲右參贊,李潭爲繕工提調,尹東暹爲司譯提調,沈鑧爲靑松府使,趙瑗爲尙衣主簿,李溵爲世孫傅。
兵批,判書閔百興呈辭,參判趙德成差祭,參議蔡弘履入直進,參知李奭輔病,同副承旨鄭昌順進。
兵批啓曰,領議政金相福,左議政金尙喆,旣許送西事,命下矣。領中樞今方有闕,依例從座目,金相福下批,判中樞二窠,他大臣見帶,金尙喆加設判中樞,下批之意,敢啓。傳曰,知道。政事,領府事單金相福,判府事單金尙喆,京畿水使徐有大仍任事承傳,副護軍李性默,副司直元義孫·鄭好仁,副司果李度默·閔養烈。
傳于鄭昌順曰,新除授玉堂竝牌招,追省記入直,皆是當爲之人,勿使八十一歲君貽勞焉。違牌望勿爲之。
又傳于曰,在外儒臣,待開門下諭。
又傳于曰,左參贊旣在闕中,謝恩若是稽滯乎?申飭。
又傳于曰,內局入侍,坐直承旨,與儒臣持問答,同爲入侍。
趙英鎭,以內醫院官員,以都提調·提調意啓曰,漣川縣監鄭允說,旣遞外任,依例還屬本院,令該曹口傳付軍職,冠帶常仕,何如?傳曰,允。
徐逈修,以義禁府言啓曰,前弘文提學趙明鼎,喬桐府投畀事,命下矣。以傳敎內辭意,具罪目,依例發遣府都事,卽爲押送配所之意,敢啓。傳曰,知道。
又以義禁府言啓曰,當該都事,同爲充軍事,命下矣。當該都事吳彦思,以傳敎內辭意,具罪同,卽爲發遣府羅將,押送于喬桐府充軍之意,敢啓。傳曰,知道。
又以義禁府言啓曰,喬桐水使趙曮,卽其地充軍事,命下矣。以傳敎內辭意,具罪目,依例發遣府都事,押送配所之意,敢啓。傳曰,知道。
李致中,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
全羅監司元義孫疏曰,伏以臣庸陋譾劣,最居人下,猥叨藩寄,無一善狀,久當乞免,而適値荒政,宜去不去,如坐針氈,今則賑事已畢,麥農告登,臣之至懇,庶可仰暴於天地父母之前矣。念臣八耋偏母,衰病懍懔,臣之兄弟,豈有時日分離之勢,而烏鳥之情,官養是幸,方岳之責,賙活爲急。臣受任以來,歲且一周,而不敢乞歸者此也。臣兄身帶重任,又不得以時省觀,臣母倚閭之情,臣兄陟岵之思,兩不可堪,此實親知之所共悶,聖明之所俯燭者,而只緣大賑未訖,控免無路,抑情蹲居,以至于今,古所謂度日如年者,正謂臣今日情私,顧今農作方殷,秋務未集,道臣交遞,自無所妨,酷暑將退,新涼不遠,將毋行役,政宜其時,以聖上體下之仁,必不待臣言之畢,而有所肯許矣。玆陳肝膈之懇,仰瀆崇高之聽。伏乞聖慈,俯賜諒察,亟遞臣所帶之職,俾臣之母子兄弟,及時團會,感戴洪恩,千萬顒祝,臣無任瞻天望聖屛營祈懇之至。答曰,省卿請懇之章。噫,夙夜予心,聞此心動,豈特此予?噫,錫皐比時已諭,噫,此日於卿,已許免也。必也以來章,頃年頃父乞休之章,適到於殿月臺,故坐其輿許其請,於卿先許之意,先示於嘉卿之日,亦豈偶然?況卿兄思親之心,臥中尙惟,及此閑暇之日,將來兄弟竝侍,庶可無憾,於湖南其雖惜也,爲卿等昆季,特許其請焉。
甲午六月二十一日辰時,上詣都摠府。殿座入侍時,行都承旨沈頤之,左承旨徐浩修,右承旨趙英鎭,左副承旨李致中,右副承旨徐逈修,同副承旨鄭昌順,記事官朴長燮,假注書沈鏗,記事官曺遠振·沈基泰,以次侍立訖。上具翼善冠·袞龍袍,乘輿出通陽門,詣都摠府殿座訖。上曰,八十一歲其君,漢唐豈有?頃年玉署撕捱,已涉過矣,則今日提學,焉敢若此?嗟哉,彼兄弟,皆着固執爲乎?其在國體分義,不可勘處而止,豈固執乎?文任宜用武班,忠淸水使,於渠亦過,已除敍用,京畿水使除授,其令當日赴任,使知國有八十一歲其君,時任水使遞付京職,雖兼府使,莫敢眷率。出傳敎上曰,吏判再度,今日當入,而昨日無形中官,三昨捧留已下敎,故雖然,若有事,初度行公,亦有其例,況特敎下乎?其涉過矣。吏判從重推考,其令卽令膺命,內局尙未酬應,則人臣分義,焉敢若此?其令賓廳都堂錄。出傳敎上曰,豈可事同而飭異?其雖館錄,當初撕捱,萬萬寒心,國有君,焉可無飭?前副提學李瀰,豈可循例三度?亟施不敍之典。出傳敎上曰,噫,今日諸臣勸湯劑,不過時體,嗚呼脈度一樣,其氣益苶,坐廳亦難,於房釋衣而臥,亦有待堂錄入侍酬應之命,則頭懸金圈,腰橫金帶,若有一分事,八十人君之心,焉敢若此?陰盛陽微,實由於此。噫,一邊有此心,一邊欲豐亨,此一人有一心乎,有二心乎?若此時,雖南北朝君亦難,況三百年朝鮮乎?此後孰敢開喙豐亨?咸令知悉,內局揭板,何忍爲對?予雖然,此曷勝慷慨,而然今日宜守予心,內局亦令退去。出傳敎上命京畿監司金載順入侍,載順進伏。上曰,雨後農形,何如?載順曰,農形則已盡移秧,今無可憂,誠爲萬幸矣。上曰,然乎?仍命退出後,上命待令畿民入侍,至安山民,上曰,春秋牟,何如?對曰,皆不善食矣。上曰,牟麥市直,比京市直如何?對曰,不如京市直矣。命退去,至廣州·富平民,上曰,春秋牟如何?對曰,幾盡食矣。上曰,根耕何以爲之乎?已盡爲之矣。上曰,此雨不至太過乎?對曰,若不復來,則不至過矣。命退去,至水原·驪州民,上曰,春秋牟何以食之乎?對曰,皆不善食矣。上曰,根耕如何?對曰,皆善生而善除草矣。命退去,至高陽民,上曰,兩麥如何?對曰,兩麥幾盡食,而畢賑後,則麥糧或有絶者矣。上曰,麥直幾何?對曰,爲六斗矣。命退去,至楊州民,上曰,兩麥,何如?對曰,皆免凶矣。上曰,然則可以支過秋成前乎?對曰,秋成前刖足可生活矣。上曰,楊州役力異他,故以儲置減給矣,其果得休乎?對曰,然矣。上曰,市直幾何?對曰,麥四斗米一斗矣。致中曰,此一斗,與京市斗同矣。上曰,然乎?仍命退去。上曰,雨過來矣。致中曰,若止此則不爲過矣,而此時之雨,異於秋雨矣。上曰,牟還使之卽給,可也。上曰,京畿水使,卽爲謝恩。出榻敎上曰,古人云願察其影,近者時雨,其雖若意,於近雨其或過中?昨日猶未快晴,今日其雨,其猶過矣,而聞畿民果若予意,聞雨聲,心切畓畓,此何由乎?予年千萬料表,故諸臣其皆豐亨而然也,今臥此府憶來月,予懷千萬,何以白予心於彼蒼?予自稱冥然到今,凡諸張大,於予若浮雲,此何以然?再昨猶黙黙而然也。嗚呼,今予一心,惟在民國,一陰一陽,莫敢少弛,其況或過,何待昔堯九年,殷湯七年?噫,今予之心,卽光武日復一日,且沖子侍坐,亦宜垂昆,所進三升,下廚院,自今日減膳三日。嗚呼,蒼蒼恤民,而卽予否德,此誠仰謝之意也。陋矣雲觀,何知予心?霔下已久,尙無測雨器報,故申飭,則於今以灑雨微雨亦報,其豈古例?水標直雖報寸,測雨器報寸之時,非下雨而然乎?今日當該雲觀官員,竝刊名本監。噫,今日擧措,可見陰盛陽微,其君雖衰,臣何敢若此?喬桐水使謝恩,焉敢偃蹇,況減膳時乎?喬桐水使趙曮,記過待令。出傳敎上曰,前排入之。上曰,趙曮拿入。上曰,宣傳官誰也?致中曰,趙應鉉也。上曰,宣傳官趙應鉉汰去事,下敎。出榻敎上曰,喬桐水使趙曮,卽地充軍事,下敎。出榻敎上曰,前提學趙明鼎,其所怠慢,莫此爲甚,何令便臥其家?喬桐府投畀,其令卽爲押付。出傳敎上曰,趙曮旣下敎,可謂毛將焉傅,前喬桐水使仍任。出傳敎上曰,何時下敎,而今始下直乎?當該都事,同府充軍判金吾,施以不敍之典,行首書吏懸之政院。出傳敎上曰,靜思事勢固然,吏堂下敎安徐,只解本職,其代,前參判徐命善爲吏曹參判,牌招堂錄。出傳敎上命今日謝恩人入侍,典籍趙思忠,內資主簿李始郁,井邑縣監金克行,順興府使韓光載,繕工副奉事沈命吉,典設別提金觀行,江原都事權世規,監察林箕彬,司䆃主簿洪益烈,南道參軍鄭淳範,司饔主簿李國亨,越松萬戶安載素,兵曹正郞李顯模,以次進前。各詢職姓名某某,至李國亨,命書傳敎曰,噫,李國亨父,予自春坊熟知,而嗣服後經文任,常憶故元奉朝賀所奏,愴然可勝,噫,今八十一歲見其子,年過五十云,予懷一倍,其令銓曹守令陞敍調用,其令近六十官祭焉。出傳敎上曰,今日入直摠管,熟馬一匹,郞廳兒馬一匹,書吏員役各米布賞給。出傳敎上還入大內後,詣臣以次退出。
甲午六月二十一日未時,上御集慶堂。藥房入診入侍時,都提調元仁孫,提調洪麟漢,副提調沈頤之,記事官朴長燮·曺遠振·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。仁孫曰,雨中親臨,摠府酬應之餘,聖體,若何?上曰,一樣矣。仁孫請進湯劑進御訖,請診候,泰輿等以次診脈,退伏奏曰,左右三部度數調均,胃脈與前一樣矣。上曰,藥房提調,持湯劑更爲入侍。出榻敎上更進湯劑訖,內局先退。
甲午六月二十一日未時,上御集慶堂。相臣·戶房承旨,同爲入侍時,領議政金相福,左議政金尙喆,右議政元仁孫,左承旨徐浩修,假注書沈鏗,記事官曺遠振·沈基泰,以次進伏訖。相福·尙喆·仁孫曰,聖體,若何?上曰,一樣矣。上曰,李東馨·李勉修相換云,李勉修誰也?仁孫曰,李匡世孫而李性孝之子也,以翰林今春陞六矣。上曰,李匡世爲人善矣。仁孫曰,退去鄕曲,恬靜之人也。上曰,李勉修之入錄,宜矣,李東馨是李廷弼之孫乎?尙喆曰,李儁徽之子也。上曰,李東馨之見拔可措矣。相福曰,李東馨之見拔雖可惜,而抑有說焉,當年科故見拔,今雖不爲,後必爲之矣。上曰,其家無館祿人乎?仁孫曰,其父已爲之矣。上曰,然乎?上曰,任希雨豈可不入乎?仁孫曰,任希雨是守迪之孫而珽之侄也。一門爲八玉堂,殿下皆使之,尤可貴也。上曰,任希雨果守迪之孫耶?誠貴矣。上曰,李勉修初則莫知何人,今聞則匡世之孫也。仁孫曰,其父與祖皆堂錄矣。上曰,然乎?仁孫所啓,昨年堂錄後,以再昨年錄,合以新錄,勿以舊錄陞品事,左相前已陳達蒙允矣。今年雖行新錄,昨年錄則依此施行,再昨年錄,只以舊錄施行,何如?上曰,誠好,依爲之。相福曰,趙載翰應爲之人,而前已特恩加資矣。上曰,誰也?仁孫曰,豐原之子矣。上曰,更有某誰見漏乎?相福曰,臣不敢以某某仰達,而大抵可惜者,亦不無矣。上曰,趙曮之違牌,誠慨然矣。見堂錄後,有召見內局之敎,而不爲膺命,萬萬可駭矣。上下敎于仁孫曰,卿弟之陳章來到,今朝入徹矣。上曰,卿母欲下往將來乎?仁孫曰,臣弟當將來矣。上曰,嶺伯到界乎?仁孫曰,相避守令罷狀,今日入來,可知其到界矣。相福曰,金鍾正事,聖心記有,至於許遞,臣實欽仰矣。上曰,人之無良,胡至此極云者,豈可使之强迫乎?仁孫曰,臣等之所未及覺者,及見傳敎而後,始知之矣。進湯劑訖,提調先退。上曰,噫,頃年見國初賜翁主御製,非特瓦家數間,亦有單家,故因此以梨峴闊大,有同會之敎,猗歟盛哉。噫,昔年宣政入侍時,已聞下敎,其時五公主第中,彰義宮闊大,故每稱靑平第,予嘗仰聞,豈其偶然?今爲舊邸,噫,頃者下敎,非爲大小,噫,買給之第,莫知去處,昔在中而今在西,曷勝慨然?下敎猶敢稱舊第狹窄,必欲仍居云。噫,其雖數間,其翁來臨之第,可乎?其雖百間,新買,可乎?下敎之後,其宜奉承不暇,而焉敢若此?況靑城尉,同居淑儀房事,下敎,今聞猶各其第,而前淑儀房,卽故錦平尉第,頃年予見道傍,此非所臨處,其賣何難,而亦聞予八旬其君,嗚呼兩壻,若有識量,豈其若此?噫,不過申飭,頃者都政,其欲敍用未果,暮年若此,予何酬應?不敍之典,其亦輕矣。昌城尉靑城尉,特施告身一等之典,以示予暮年飭勵之意。出傳敎上曰,都承旨已在此,而臺諫誰欲行公乎?以違牌處分其父,萬萬過矣。平日所恃之臣,予嘗懷之,故每於畿伯狀聞,直爲踏下,不使都承旨讀之,予必欲保全世臣,故頃者執手矣。尙喆曰,臣有私酬酢,而安得無如何之心?其父之言則忘之云矣。上曰,知申之父,心事好矣,今帶何職乎?相福曰,方帶工曹判書,而臣欲還差備堂矣。病妨行步,故未果矣。見畿伯時爲民之事,素是動於國事,而其誠可貴矣。上曰,年幾何?仁孫曰,六十八矣。上曰,非久當入蓍社矣。尙喆曰,年迫七十,又有如此子,八字好矣。知申先退,上曰,見其起伏,必感動矣,其人可用矣。仁孫曰,然矣。聞此下敎,孰不感動?命讀湖南伯辭疏,下敎于仁孫曰,卿母年幾何?對曰,七十七矣。上曰,貴矣。讀訖,仁孫起伏曰,臣弟情理,豈可尙今在外乎?賑政張大,故不敢遽然區處矣。今承體下之敎,自今以後,臣之母子兄弟,得以團聚,莫非聖恩也,仍俯伏感泣。上嗚咽下敎曰,卿則然矣,予獨無矣。上曰,湖南伯,堂上亦爲之乎?相福曰,然矣。上曰,誰可代之?相福曰,惟在聖簡矣。上曰,兩南伯旣是問大臣者也,卿等第言之,可也。相福曰,聖敎旣及堂上,此左承旨,前已擬望矣。上曰,果好矣。相福曰,非但此也,徐命善·洪趾海·鄭尙淳,從二品中可爲人,而堂上則左承旨外,又有吳載純·尹養厚矣。上曰,予當直言之矣。初欲以吳載純爲之矣,今聞領相所奏,左承旨誠好矣,果得人矣。上曰,噫,今予一心,惟在元元,今日其適湖南伯闕,故今聞領相,可謂得人,今方下敎,今於湖南,何可其曠,亦何常規?今已得人,湖南伯代,以左承旨徐浩修爲道臣,道臣體重,亦豈口傳?政官牌招開政,少慰相臣母倚門之待。出傳敎上曰,承旨道臣代,前承旨吳載純爲承旨,牌招察任,房順房。相福曰,俄見沈頤之體下恩敎,臣之私情,敢此仰達矣。臣本無似,猥叨此任,再當堂錄,雖以完伯薦言之,又已再矣。臣不敢以首相自居,故向遭人言,不敢自引,卽爲承命矣,臣之居此任,今已三年矣。語未畢,上曰,大臣亦三年窠乎?相福曰,雖以吏判言之,再都目則瓜遞矣,今臣則再當堂錄矣。臣雖小心,而所叨之職甚重,顚䟛之患,勢所必矣。上曰,領相之言至誠矣。相福曰,俄承保全世臣之敎,獨於臣未蒙體下之恩,豈不悶迫乎?尙喆曰,鎭相方有所懇,而臣之立朝事殿下,已四十年矣。徒居其位,無所益於國事,乞被一視之恩焉,人之福則各有定焉。有升福有斗福,臣則以升福之人,居斗福之位,此豈保全世臣意乎?上曰,卿雖不流涕,所奏骨突,無異領相之垂涕矣,領左相當許副矣。仁孫曰,殿下何不念及國事,而領左相一時許副乎?此豈大臣求解之時乎?上曰,此言直矣,然而予已許之矣。上仍命書傳敎曰,嗚呼,元輔予任久矣,精白一心,心常欽歎,雖然,其志雅重,今日此擧,予果莫量,慷慨以奏,涕無從焉,嗟哉其涕,豈人强爲?心歎尙欲諭,故湖南道臣下敎,意蓋此也,聞此左相所奏亦懇切,豈特此乎?予知此相,於今骨突,何異流涕?嗚呼,予志固定,其伸何日?若此莫若伸其志,嗚呼,八十一歲,所恃者輔相,而雖然,夫子豈不云人無信不立,右相聞此雖慨然,兩相深歎乎?予須看湖南道臣之章,予則曰,勝於此矣。領左相請懇免許,政官牌招開政,何待卜相,亦下敎。命相福·尙喆進前,執手垂涕下敎曰,予心悵然矣。相福·尙喆俯伏垂涕曰,臣等當頻頻承候入來矣。上曰,君臣垂涕,可見其不忘矣。仁孫曰,臣雖不敢仰請,而領左旣蒙許副,臣獨晏然,豈不深愧乎?尙喆曰,右相則殿下得人矣,豈可與臣等固有此請乎?相福曰,臣今幸得解重任,不勝耿耿愚忱,敢此仰達矣。臣等所請之事,擧國所同之請也,亟許允從,是臣區區之望也。上曰,卿今而後,亦發此言耶?上仍命書傳敎曰,韓領府事爲領相,以判府事李溵爲左相,仍爲大臣置處政事,上初以申晦,有拜領相之命,尙喆曰,然則右相亦將得解矣。上曰,申判府與右相果是應避矣。尙喆曰,申晦是右相之表叔矣。上曰,然矣。上曰,禮堂詣臺,臺臣入侍。賤臣出去,禮曹判書李翼元,執義黃幹,以次進前,仁孫持湯劑更入。相福·尙喆曰,臣等切欲仰見進湯而退矣。上曰,其誠可嘉矣。上命書傳敎曰,昨日踏下,意爲館錄,豈可曠日?校理洪樂任敍用,武臣錄試射時不參人,飭已施敍用,今日宣傳官下敎亦安徐,旣聞都提擧言,事勢固然,太僕正居中蕩滌,進湯劑訖,大臣及提調先退,上曰,奉審兩陵,則頹圮處如何?翼元曰,臣奉審翼陵,則曲墻外邊頹圮,中間有罅隙處,丁字閣殿門上,無一點水墮落之事,而有略干滲漏之處,此非瓦有傷處而然也,似是因急雨之來而然矣。又爲奉審弘陵,則曲墻北邊二間盡頹圮,而幾乎三間有曲處,故看審則曲處過而罅隙有之,修改時,不可不一時擧行矣。丁字閣奉審,則門內殿內,略有滲漏處,內土頹落,不過半栗之大,而碑閣滲漏處,盡乾不現矣。上曰,擇日乎?翼元曰,問于日官,則二十七日下行云,而雨勢若此,待晴修改爲好,而曠日雖悶,旣有舊謄錄,且二十七日不遠,待下敎施行之意,敢請。上曰,禮官旣奉審,修補二十七日擧行,而待快晴然後可爲。其後猶雨,待晴更爲擇日草記事,分付。大抵築墻,其若堅固,則豈有半圮之理?此役予自監董者,其皆粉飾而然,此番若有此弊,當該監役官,當施禁錮之律,雖外面處,內外面一體同築,今禮判所奏,亦有可圮處云,一體更築事,分付。出傳敎幹曰,還寢罪人張光碩減律定配之命,依前下敎擧行。措辭見上上曰,亟停勿煩。又所啓,目今急務,莫先於撙節財用,而財用之匱竭,亦莫甚於近日,向於悶旱之時,私憂過計,靡所不有,內外儲蓄之枵然,始得而聞之,脫有水旱之災,實無措手之勢,可勝歎哉?惟幸我聖上雲漢之思,靡不用極,圭璧之禱,昭假無嬴,得之方寸,終致桑林之霈,而若其不虞之備,決不可以旣雨而少弛,況今淫雨成霖,秋熟有未可料,內而各司,外而諸道,苟能存心於節約,則月計雖或不足,歲計豈不有裕也?雖以數件事論之,度支所謂雜物色,作一尾閭,軍門所謂軍色貸下,太無限節,此未必盡歸濫觴,而要之不節則極矣,至如諸道,則緩急之需,專靠糴糶,而加分之弊,邑邑皆然,爲方伯者,豈有不知之理,而未聞有啓聞論罪之擧,上下相循,全無忌憚,此後則度支雜物色用遺在,逐朔會簿,以補公用,各軍門軍色貸下,一切防塞,以嚴典守,諸道加分之掩置不報者,隨現重繩,斷不可已,請另加嚴飭,以廣儲蓄焉。上曰,所啓得體,另飭諸道,可也。諸臣以次退出。
甲午六月二十一日戌時,上御集慶堂。坐直承旨儒臣,同爲入侍時,副修撰洪國榮,同副承旨鄭昌順,假注書沈鏗,記事官曺遠振·沈基泰,以次進伏訖。上命國榮,讀警世問答訖。命上下番翰林進讀訖。命賤臣讀之,讀訖。上命昌順,讀忠淸監司雨澤狀啓。上曰,以狀辭見之,則雨澤今姑不過矣。昌順曰,然矣。上曰,今者違牌,其涉過矣,復授此任,意蓋在矣,則何敢若是撕捱乎?只推,更爲牌招察任。出傳敎上曰,副提學館錄主人,而今番此錄,非比于前,則强引不當引之嫌,昨陳章今違牌,事體寒心,故暮年豈可已館錄以彌綸乎?下敎今聞校理徐有臣在直,以違牌過爲撕捱云,其涉過矣,與李瀰有異,且非應敎,則何若是撕捱乎?待開門牌招入直。出傳敎諸臣以次退出。
甲午六月二十一日初更四點,上御集慶堂。藥房入診入侍時,都提調元仁孫,提調洪麟漢,副提調沈頤之,記事官朴長燮·曺遠振·沈基泰,醫官方泰輿,以次進伏訖。仁孫曰,午間聖體,若何?上曰,一樣矣。上曰,雨頗過矣。仁孫曰,過則稍過,而六月與七月異矣。上曰,趙載偉誰也?仁孫曰,載俊之弟矣。上曰,都堂亦圈之乎?仁孫曰,吏郞受圈矣。仍進湯劑,進御訖。諸臣以次退出。
上在慶熙宮。停常參·經筵。
自卯時至午時,下雨,測雨器水深六分。
藥房都提調元仁孫,提調洪麟漢,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。一陰一晴,一風一雨,其皆用心,其況暮年?連飮三貼,氣則益苶,何功自問,豈云夏夜?於予若冬,待敎入侍。
中宮殿·惠嬪宮,藥房口傳問安。答曰,知道。
傳于趙英鎭曰,心猶憧憧矣,西原任謝恩,內局同爲入侍。
又傳于曰,前領左相·前嶺伯·內局,同爲入侍。
趙英鎭,以禮曹言啓曰,卽接宗廟署所報,則宗廟第一室西北邊朴工活只上龍頭,及女夫瓦三十張,竝爲頹落於磚石上云,龍頭瓦子,旣如是頹落,則不可無慰安之擧,慰安祭,不卜日今二十四日設行,而本曹堂上,與本署提調進去,奉審後稟處,何如?傳曰,允。
又以禮曹書啓曰,臣翼元馳詣宗廟,與本暑提調鄭弘淳,眼同詳細奉審,則宗廟第一室西北邊朴工活只上龍頭,及女夫瓦三十張,頹落於磚石上,果如本署官員所報,修改之節,不容少緩,待晴卽爲擇日擧行,何如?傳曰,允。
又以禮曹言啓曰,奉常寺神室雨漏處修改告由祭,今二十四日設行事,已爲允下,而今因特敎,四門祭以二十四日同日設行矣。卽接奉常寺所報,則神室位版三十四位,禜祭奉出山川四位,勢不得一體告由,而在前如此之時,有告由祭差退之例,卽爲改擇日設行,何如?傳曰,允。
傳于趙英鎭曰,禮房承旨入侍。
傳于沈頤之曰,內局入侍,領相謝恩後,同爲入侍。
趙英鎭,以弘文館言啓曰,本館上番闕直,事甚未安,應敎李命彬,副應敎朴相甲,副校理鄭景仁,竝卽牌招,以爲推移入直,何如?傳曰,允。
又以弘文館言啓曰,本館上番闕直,事甚未安,修撰南絳老,副修撰林蓍喆竝牌招,以爲推移姑陞入直之地,何如?傳曰,允。
兵曹口傳政事,副護軍鄭允說。
李致中,以兵曹言啓曰,卽接西所衛將牌報,則崇義門南邊宮墻一間半許,因雨頹落云,令紫門監,爲先把子圍排,急速修築,而南營入直砲手十名除出,修築間守直之意,敢啓。傳曰,知道。
趙英鎭,以承文院官員,以都提調意言啓曰,吏文學官申愷陞六代,通德郞金鎭業差下,付軍職冠帶常仕,何如?傳曰,允。
李致中,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
領議政韓翼謩箚曰,伏以臣筋體癃殘,精識短乏,三數年來,望斷陳力,輒引禮經懸事之義,疏請筵懇,不啻七八,是豈臣可已而不已哉?伏想聖鑑,亦必下燭矣。迺於千萬夢寐之外,復有此不敢當之命。噫,日月之明,夫豈有遺照而此殆臣命卒之秋,事會從以湊泊,尙何言哉,尙何言哉?第臣於此,竊有所悼歎者,臣之犬馬之齒,長於前領相,將近一紀,其才猷德望之不及前人姑無論,精神筋力,亦不知落下幾層,而今者前領相,則一言感格,翩然釋負,臣則反以經年乞休之身,復叨從前蔑效之地,此莫非微誠淺薄,未能素負於君父之致,撫躬慙恨,尙誰怨尤?雖然,臣之事殿下,四十有餘年矣。陶甄覆燾之恩,河海莫量,終始生成之澤,日夜頌載,則今當至窮隘至悶蹙之境,又安得不疾聲而龥呼,以冀萬一之哀憐也哉?至於人職之不補,前後乍叨,輒罹重譴,塗人耳目,非可誣也,臣何必縷縷哉?顧今邦禮未擧,輿情久鬱,此時此職,尤不容一時虛縻,玆將瀝血之懇,輒敢垂涕而陳。伏乞聖慈,曲垂矜諒,遞臣相秩,還臣西樞,俾國事無至重誤,私分得以自安,千萬幸甚。答曰,省箚具悉卿懇,因前領相之血誠請懇,遂感動而許免焉。環顧國事,心切罔涯,今者此任,捨卿誰相?況詢玆黃髮,政謂今日,嗚呼,況顧予卿年,猶未及十,噫,氣益衰苶,於今復授,不言中意蓋深矣。以請休之心料表,此命卿其愕然,何待卿箚?雖然,箚中句語,非所望於卿者,何心先說?噫,近飮三貼,其若冷水,此時望卿,益切于中,況國有八旬其君,一相獨勞,兼管內局,罔涯二字,於今歇後語,聞卿謝恩然後,此心少紓,卿須安心,其勿過辭,其卽偕來,弘濟時艱。傳曰,此批答,令史官傳諭,仍爲偕來。
左議政李溵箚曰,伏以臣於昏昏呻頓之中,忽伏奉復拜相職之命,臣誠驚惶隕越,莫省所以自措也。念臣猥以至無似之庸姿,屢叨不敢當之重任,性本愚迷,觸事昏憒,從前經歷,瘡疣百出,承弼之責,莫補毫絲,負乘之災,輒速罪戾,不惟臣之自知甚明,抑亦聖明之所俯悉,而乃於夢想之外,又有此誤恩何也?噫,聖治休明,百慶咸至,而國事民務,尙煩臨朝之憂,政須同德之賢,益有以對揚休光,承佐下風,夫以前任之宿望雅量,尙且退托,匪意請休,則況如臣鈍滯,百無一肖者,其何敢重蹈蔑效之地,祗益汗顔之譏乎?反復思惟,無計承膺,達宵徊徨,從自憂恐。且臣日昨,重經關格,仍成嘔泄之症,食飮全却,氣息澌綴,目下症形,亦無自力趨謝之望,伏枕兢隘,益不知所出。伏乞聖慈,俯加鑑諒,亟收臣議政之命,仍治臣瀆撓之罪,俾公私兩幸,不勝顒祝。答曰,省箚具悉卿懇。雖與領相請懇有異,前左相心常慨咄,已顯于色。噫,君與相相依者,重知此心,以簿書羈縻,豈誠實底道?一時許免兩相,心雖愕然,此亦八十一歲誠實底道也,何循常例?嗚呼,卿是誰孫是誰子?先相孫先卿子,一心爲國,予所知矣。雖然,知卿熟矣。時體理中湯,其猶固執,其況此事?復拜相職,於予招悶,而爲國事若此,初意兩相一倂偕來,今聞卿箚,問于入侍相臣,於今勢難,其雖默也,豈可以此久稽謝?卿須安心勿辭,俟間謝命,而今先諭卿,此非一時理中之批,其於湯劑,猶抑卿心,況於此事,卿須體此意,雖夢裏勿復記此焉。仍傳曰,遣史官傳諭。
刑曹參判沈履之疏,伏以臣身陷危穽,跡謝明時者,今已七年於玆矣。屢蒙批旨之開釋,且因分義之嚴畏,間嘗一再彈冠於迫阨之會,而又遭再昨年臺評,玆事世亦有公眼,臣不必自辨,故乃於昨冬,略控危悃,及承聖批,至以人豈無所遭,而卿之所遭,予則曰,孟浪爲敎。噫,從古人臣,遭罹誣毁,而得此恩諭者,有幾人哉?臣於是,感極而泣,死且無憾,而丘山之恩,報答無階,惟於畎畝之中,瞻望雲天,日夕頌祝而已。忽此千萬夢想之外,遽承秋官特授之命,綸音鄭重,迥出常格,閭里聳動,曾所罕見,臣誠惝怳震越,莫省所以也。念臣薄材無堪,弱植寡助,遍歷榮塗,躐致宰列,何莫非殿下恩造,而若其拯危喘於坑坎之中,記舊物於簪履之末,又是千古曠絶之異數也。臣雖磨頂放踵,赴湯蹈火,有不敢辭,則一肅恩命,以伸叩謝之義,一覲淸光,以抒戀結之忱者,固亦臣分人情之所當然,而第臣名旣汚辱,跡又畸危,其於當世之念,久已自斷,今若徒恃寵靈,厭然冒進,則是國之四維,自臣而壞也。臣雖淟涊無恥,亦不敢爲此矣。特敎之下,未克趨承,逋慢之諒,臣實難逭,惟願天地父母,曲垂俯諒,許臣之永守丘墓,俾盡自靖之義,仍治臣孤恩之罪,以警具僚,不勝幸甚。答曰,省疏具悉。往事勿說,聖人攸戒,本事脫空,予亦知矣。今者此命,意亦深焉,卿勿過辭,從速上來察職。
甲午六月二十二日辰時,上御集慶堂。藥房入診,原任大臣前嶺伯,同爲入侍時,都提調元仁孫,提調洪麟漢,副提調沈頤之,領府事金相福,判府事金尙喆,前慶尙監司金華鎭,記事官朴長燮·曺遠振·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。仁孫曰,夜間聖體,若何?上曰,一樣矣。相福等進前,上曰,卿等得遂其志,果何如?相福曰,臣等闔門頌祝矣。上曰,雨似太過,禜祭欲令擧行矣。命書傳敎曰,嗚呼,今予一心,一則追慕,一則爲民,於追慕今雖用心,其何及也?於爲民夙夜一心,惟在雨暘,三日風五日雨,以予涼德,何敢望也,而頃年牟旱,心已渴矣。甘霈成霖,於今果過,是誰是誰?卽予卽予。命減膳,惟冀其晴,昨夕亦然,今聞雨聲,渴悶曷喩?昨問畿民,若復則果過,於今其何復待?四門行祭,不卜日二十四日設行,而若有祭文,則當製下矣。命知入禜祭祝文有無,賤臣還奏有祝文矣,命書禜祭祝文。上進湯劑,仁孫請診候,上可之。泰輿診候,退伏奏曰,左右三部微沈,胃脈與前一樣矣。諸醫所奏,皆與泰輿同。上曰,六十六歲嘉禮,舟梁十五年,萬古豈有,此亦慶乎?相福等齊聲曰,此實莫大之慶也,殿下旣洞燭臣等之下情矣,何不使臣等,得伸區區之情乎?相福等曰,臣等所請之事,豈以解任而有間乎?上曰,此可以賀乎?可以八字乎?相福曰,此實莫大之慶也。華鎭進前,上曰,今歲兩麥豐歉,何如?華鎭曰,免歉矣。上曰,牟還畢捧乎?華鎭曰,或有未盡捧邑,而幾至畢捧矣。上曰,風俗,何如?華鎭曰,大抵淳厚,與他道有異矣。上曰,農形,何如?華鎭曰,得雨後各穀日漸茁茂,有豐熟之望矣。華鎭先退,命讀領左相箚,命書箚批,上曰,左相拜相爲幾番乎?仁孫曰,似是四次矣。上曰,左相之所患,可以起動乎?仁孫曰,不至於此矣。尙喆曰,臣等往復,則當暑出入之症矣。上曰,批答雖如此,必爲之矣。相福曰,非但左相,在廷之臣,孰不然乎?上曰,於是事亦必堅執矣。上復曰,左相可以奉承乎?仁孫曰,豈敢奉承乎?命讀沈履之疏,上曰,在京乎?仁孫曰,縣道矣,至陷危穽。上曰,何事?仁孫曰,金會元疏也,至昨年臺評。上曰,此又何事?仁孫曰,具庠相親爲李範濟所引,其時至於供對矣。其後以臺臣以親而不親論之矣。命書批答。仁孫曰,臣於是職,本知不稱,而臣之私情,昨已仰奏,想必下燭,乞蒙體下之恩。上曰,前領相爲人甚精,而昨日流涕陳懇,出於血誠,前左相所懇,亦甚骨突,足以感動,故許副,而卿之所請則過矣。仁孫曰,臣非敢以兩原任之許免,效而仰奏也。臣之情理,自上必俯燭矣。上曰,慨然矣,卿父爲國苦心,予嘗不忘矣,時政堂所奏,尙今思焉。卿以卿父之子,今日乞免,誠慨然矣。仁孫曰,以先臣縷縷下敎,臣不敢更請,而臣之情理則誠悶矣。上曰,昨日予見欺於領相矣,見其流涕,不覺感動,雖許免,予尙悔之矣,右相豈可竝許乎?上曰,申領府之衰老,似爲諸大臣最矣,明年入耆社乎?仁孫曰,明年果入,而再明年則知申之父,亦當入矣。上曰,八十一其君,舟梁十五年,古豈有乎?仁孫曰,寶算八旬,舟梁十五年,升平五十載,此實莫大之慶,今年豈可使臣等,不伸區區之情乎?上曰,堯舜之時,亦有此擧乎?相福曰,堯舜之時,若有之則必受之矣。尙喆曰,古之封禪,卽今日臣等所請也。堯舜封禪,史紀記之矣。上曰,予何敢望堯舜乎?仁孫曰,殿下撝謙,雖不以堯舜自居,臣等則以堯舜仰之矣。聖人制禮作樂之意,豈欲自不爲之,而使他人爲之乎?上曰,領相必固請,而右相亦必然矣。更進湯劑,內局先退。上下敎曰,詣臺之臣入侍。出榻敎持平柳榮鎭,進前啓張光碩事。措辭見上上曰,亟停勿煩。榮鎭又啓曰,崇奬忠孝,扶植倫常,關係最重,故凡忠臣孝子烈女行實之卓異者,搢紳章甫,合辭呈文于禮曹,則禮曹隨卽稟啓,以施旌表之典矣。中間變通,自禮曹移送文狀於議政府,而政府署經後,因爲抄啓施行焉,實出於我聖上褒崇行義,審愼虛實之至意,而政府荏苒因循,不爲擧行者,已至多年,殊欠體聖意樹風聲之道,請命政府,卽爲擧行,俾勿稽滯。上曰,依啓。出啓字頤之曰,昨者處分兩都尉告身之典,自吏曹擧行,而傳旨啓下矣。聞年前因相臣所奏,勿論典與律,皆以禁府擧行事定式云,然則兩都尉告身之典,亦當自禁府擧行,故敢此仰達矣。上曰,旣下敎,禁府·該曹何異?依前下敎施行,此後勿論三等一等,皆以該曹擧行。承史竝退出。
甲午六月二十二日未時,上御集慶堂。禮房承旨入侍時,右承旨趙英鎭,假注書沈鏗,記事官曺遠振·沈基泰,以次進伏訖。上命宗廟告由祭祝文製下,命讀後退出。
甲午六月二十二日申時,上御集慶堂。藥房入診,領相同爲入侍時,都提調元仁孫,提調洪麟漢,副提調沈頤之,領議政韓翼謩,記事官朴長燮·曺遠振·沈基泰,醫官方泰輿·鄭允協·慶絢·金季良·洪愼讓·康命徽,以次進伏訖。仁孫曰,夜間聖體,若何?上曰,一樣矣。命讀禮曹草記,命書告由祭祝文。頤之奏禮房承旨入來矣。上命進前,右承旨趙英鎭進伏,命讀禜祭獻官草記·太室祭報府,上曰,門祭神位,何以書之乎?對曰,以四方山川之神書之矣。上曰,肅靖門何處行之乎?頤之曰,設帳幕行之矣。英鎭先退,仁孫請進湯劑,進御訖,仁孫請診候。上曰,兪。泰輿診候,退伏奏曰,脈候左右三部微沈,胃脈微弱,與朝一樣矣。允協·絢奏,與泰輿同,季良診候退伏奏曰,脈候左右三部度數,調均差勝,胃脈有力矣。愼讓奏與季良同,上問于季良曰,汝以爲差勝,果然乎?季良曰,胃脈顯然有力矣。仁孫曰,中宮殿進御湯劑日次,依例入之矣。翼謩進伏曰,臣久未承候,近間聖體,若何?上曰,一樣矣。翼謩曰,中殿氣候,何如?上曰,一樣矣。翼謩曰,王世孫氣候,亦何如?上曰,一樣矣。翼謩曰,臣於千萬夢想之外,復叨此職,臣之忱誠淺薄,聖敎過被,不得已冒沒出肅,廉隅當何如耶?前領左則一言感激,得蒙許免,臣則以乞休之意,屢陳前席,日前又爲此請,而非徒不許,又從而復拜,不能無憾於天地之大矣。上曰,百人雖許奉朝賀,卿則不可許矣。以許休代,今拜首相矣。翼謩曰,屢陳極知惶悚,而許免大臣之年,皆少於臣,而懇迫之情,亦不加於臣矣,此卽臣命卒之秋,而事會之適會也。臣於此職,再次僨敗,今又不知稅駕之所,臣之一身不足恤,而奈國事何?日昨休致之請,市人皆知,而今又冒沒入來,路人亦可愧也。臣之衰朽,今無可論,精神筋力,非復前日,乞賜矜諒,俾卒生成之澤焉。上曰,卿之筋力不衰,予已知矣。前領左相必感激於予,而卿則以爲野俗矣,奈何?翼謩曰,臣之冒沒入來之意,深冀特推前領左許免之恩,得蒙一視之澤矣。上曰,左相方有所苦云,待其差歇,卿其與之共濟國事,可也。翼謩曰,飭勵至此,臣若有一分可强,則豈敢復煩私懇乎?諸臣所請之事,殿下一向牢拒,使群情不得伸,擧國莫不抑鬱矣。上曰,朝鮮有何屈,而必欲伸之乎?擧世不諒予心矣。翼謩曰,殿下之撝謙,有同私情,而臣等之所請,卽是擧國之公議,此皆祖宗陟降之賜於殿下,何不念及於此,而不賜勉從乎?上曰,都是不切矣。翼謩曰,爲臣子奉八十一聖君,而不能爲一事,豈不抑鬱乎?上曰,予之所守者是,而卿等則過矣。仁孫曰,臣等非過矣。翼謩曰,此是人情天理之所不可已者也。上曰,時體矣。仁孫曰,擧國同情,豈可謂時體乎?此卽人情天理矣。翼謩曰,殿下於淸燕之頃,靜而思之曰,諸臣所請,出於謟諛歟,出於天理乎?以此思之,可以俯燭矣。上曰,漫說話止之。翼謩曰,此豈爲漫說話乎?仁孫曰,此實該曹草記爲之之事矣。上曰,此豈草記事乎?翼謩曰,左相今未入來,故臣不得齊聲仰請,而此亦不必待左相入來後爲之之事矣,殿下雖下止之之敎,臣等豈可不盡其分乎?日氣甚熱,臣不敢支離煩瀆,今姑退出,而必以得請爲期矣。上曰,其止之。大臣先退。命讀禮曹草記各道狀聞齎咨官手本回咨謄草後,承史退出。
上在慶熙宮。停常參·經筵。
藥房提調洪麟漢,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。
備忘記,都提調兼帶許副,其代,領敦寧爲都提擧。
傳于沈頤之曰,都提調入來後,當下批矣。
傳于趙英鎭曰,都提調入來後,卽爲稟達。
沈頤之啓曰,都提調金陽澤入來之意,敢啓。傳曰,知道。
藥房啓辭,答曰,知道。悶鎖鈔氣益苶,其何諭?待敎侍。
傳于趙英鎭曰,內局入侍。
以承傳色口傳下敎曰,今則日晴,如或誠意不足,禮房往于四處,奉審祭物,諸執事進排官,摘奸申飭以來。
備忘記,嗚呼,今年八十一,自春用心,其雖今世,怳若前生,初夏亢旱,用心浹月,三月六月,心膽皆殞,加以豐亨,曷勝其悶?且喜雨成霖,初祈雨而再祈晴,其於今月一日誠悶,一月誠悶,予心木耶石耶?前則其雖支撑,飮湯則猶效,近日幾日飮三貼,若飮冷水,脈猶一樣,已知已知,暮年其悶者夜,今予晝誠特甚,若此而能起動乎?做何事乎?誠悶誠悶。
趙英鎭啓曰,玉堂多員,或在外或傳旨未下,或親病徑出或未差,上下番俱空,事甚未安,未差之代,政官牌招開政差出,待下批仍卽牌招,以爲推移入直之地,何如?傳曰,政官牌招開政。
沈頤之啓曰,吏曹判書李潭,疏批已下,一體牌招開政,何如?傳曰,允。
趙英鎭,以弘文館言啓曰,本館下番,姑陞入直,事甚未安,今日政新除授玉堂,待下批仍卽牌招,以爲推移入直,何如?傳曰,允。
有政。吏批,判書李潭牌不進,參判徐命善進,參議李在簡式暇,同副承旨鄭昌順進。
吏批啓曰,判書李潭牌招不進,參議李在簡式暇,小臣獨政未安,何以爲之?敢稟。傳曰,仍爲之。政事,以鄭德弼爲持平,朴在源爲正言,李商輅·鄭民始爲副校理,姜俒爲司書,李商嚴爲兼弼善,鄭義達爲兼文學,趙元喆爲東學敎授,李德師爲司僕正,李潭爲右賓客,元義孫爲同義禁,成均館博士單安中權,右賓客洪樂性,左副賓客洪麟漢,右副賓客李潭。
兵批,判書閔百興呈辭,參判趙德成病,參議蔡弘履入直進,參知李奭輔病,同副承旨鄭昌順進。政事,副司直申在善,副司正金鎭業。
傳于沈頤之曰,玉堂鄭民始·李商輅遞差,政官牌招開政。
有政。判書李潭牌不進,參判徐命善進,參議李在簡式暇,同副承旨鄭昌順進。政事,以李祖源·任希雨爲副校理。
兵批,判書閔百興呈辭,參判趙德成病,參議蔡弘履入直進,參知李奭輔病,同副承旨鄭昌順進。政事,副司直李商輅·鄭民始·李商嚴,副司果趙元喆。
傳于同副承旨鄭昌順曰,新除授儒臣,竝牌招入直。
又傳于曰,新除授玉堂牌招,追省記入直,勿爲違牌望。
備忘記,諺云祈晴得,果然。近幾成霖,今見太陽,心亦開朗,雖然,水與旱,皆在其人,亦豈預料?有提堰處,豈云今旣周洽?必也儲水灌漑處,其宜着意事,令備局申飭畿甸·三南。
又傳于曰,內局入侍,禮房承旨,同爲入侍,儒臣持問答入侍。
沈頤之,以吏曹言啓曰,今此宗廟告祭大祝,皆以侍從塡差,而時無職名人員,令該曹口傳付軍職,何如?傳曰,允。
趙英鎭,以禮曹言啓曰,今二十一日所下傳敎中,自今日爲始,減膳三日事,命下矣。三日之限,止於今日,自明日依例復舊封進之意,分付,何如?傳曰,允。
李致中,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
左議政元仁孫箚曰,伏以周年中書,積久勞傷,强赴公坐,悌卽㱡㱡,而顧今臣等之一半分報效忱誠者,惟在內局,故臣於前後此任,如非筋力之至難支,疾病之大難强,則未嘗言私,伏想日月之明,庶幾俯燭矣。臣昨夕罷退之後,猝患暑癨,膈煩咳逆,有飮輒吐,寒熱交攻,頭痛如碎,今日問候,職忝嘗藥,末由進身,病裏惶隕,鈇鉞是俟,玆敢短箚陳懇。伏乞聖慈,許解重任,以便調治,千萬幸甚。答曰,省箚具悉卿懇。業已諒矣,爲卿悶焉,未參何傷?卿須安心勿辭,其須善攝焉。仍傳曰,遣史官傳諭,遣御醫看病。
行都承旨沈頤之疏曰,伏以春秋館領事韓翼謩,卽臣之妻父也,臣之所帶春秋,不可仍帶。伏乞亟賜處分,以存公格焉。臣無任屛營祈懇之至,謹昧死以聞。踏啓字。
吏曹判書李潭疏曰,伏以臣纔經大政,殆同瓜熟,徹單蒙由,冀解重務,不意弘提特授之恩,乃在堂錄有命之時,絲綸諄復,飭敎申嚴,臣且惶且感,他不暇顧,黽勉承膺,參完會圈,義分雖幸,粗伸私心,只切愧惕。念臣無似,猥荷特達之私,出入銓衡,首尾三載,而才不稱職,事不從心,旣蔑經毫之補,久履機穽之危,今若不去,徒增罪戾,臣非敢自恤臣身,其奈累則哲而墮國事何哉?副急暫出,非緣本職,而遂成盤礡,不思自處,則廉防盡壞,去就無據,將不勝其從他笑罵,臣雖汚下,豈忍爲是哉?昨違政牌,尙切兢蹙,敢陳短章,仰瀆崇聽。伏乞聖明,俯垂鑑察,曲加矜諒,亟命刋改臣所帶銓職,俾得優遊散秩,隨分自效,以卒天地生成之澤,不勝臣無任屛營祈懇之至,謹昧死以聞。答曰,省疏具悉。今者銓衡,捨卿誰先?旣已行公,復尋辭單,其亦過矣,卿勿辭行公。
兵曹參判趙德成疏曰,伏以臣之所帶同義禁,與判義禁朴相德,有親査應避之嫌。伏乞聖明,俯垂諒察,照例鐫改,千萬幸甚。答曰,省疏具悉。兼帶同義禁許遞焉。
全羅監司徐浩修疏曰,伏以臣於昨者筵席,伏承南臬特授之命,驚惶退出,歷日夜而靡所容措。噫,方岳之職,就非緊重,而至於湖南一方,乃是國家根本之地,事務之煩劇,民物之殷衆,最於諸路,從前差除,倍加愼擇,必其才望,允叶公議然後,乃可以處之。如臣空疎譾劣,初何嘗一毫近似,而聖鑑之特簡,廟堂之薦奏,實出輿論之外,臣身固不足恤,其於聖朝綜核之政,何如哉?況臣之祖與曾祖,相繼按察是道,其遺塵往跡,臣爲繡衣時,尙有說道者,今以臣之百無肖似於祖先者,謬踵前武,一政治之失,一擧措之乖,亦將引前事而責之於臣,其爲貼玷,必不一而足,臣雖欲貪戀榮寵,冒昧承當,顧何可得哉?且臣之遞水原屬耳,解由文書,未及修送於該曹,揆以事例,又不當漫漶。伏乞聖慈,諒臣才器之不稱,察臣去就之難强,亟收新命,回授可堪之人,千萬幸甚。答曰,省疏具悉。予於藩任,其已屬意,相奏亦若此,豈特此乎?祖孫此任,豈其偶然?卿勿過辭,速往欽哉。
修撰洪國榮疏曰,伏以臣年旣淺尠,學又空疎,特一蒙騃之人耳。瀛館淸選,夫豈有一半分承當之望,而新除之命,適及於春坊入直之日,天牌儼臨,分義是懼,章皇出肅,他不暇顧,挾冊登筵,惶汗浹背,持被直署,愧恧在心,臣之不稱,臣實自知,何敢以一時冒出,仍因蹲據,若固有之哉?伏乞天地父母,亟刋臣見職,以重公器焉。且臣得接家信,臣母素患虛勞之症,當暑添加,數日以來,眼食俱却,藥餌是事,臣聞此報,方寸已亂,以此以彼,供職無路,敢此瀆擾,徑出禁扃,亦治臣擅離之罪,以肅朝綱,千萬幸甚。答曰,省疏具悉。新錄卽謝,古旣有之,且已就直,亦何過辭?爾勿辭護焉。
甲午六月二十三日辰時,上御集慶堂。藥房入診入侍時,都提調金陽澤,提調洪麟漢,副提調沈頤之,記事官朴長燮·曺遠振·沈基泰,醫官方泰輿·鄭允協·慶絢·金季良·柳光翼·洪愼讓·康命徽,以次進伏訖。陽澤曰,好雨多日,日氣又熱,聖體,若何?上曰,一樣矣。陽澤曰,痰候及寢睡·水刺之節,何如?上曰,一樣矣。陽澤曰,中宮殿氣候,何如?上曰,一樣矣。陽澤曰,湯劑連爲進御乎?上曰,連爲進之矣。陽澤曰,王世孫氣候,何如?上曰,一樣矣。上曰,快晴乎?陽澤曰,然矣。聞農民之言,先霽一日則好矣云,今則稍過,而不大段妨農矣。上進湯劑,陽澤請診候。泰輿診候退伏曰,脈候今日沈則少勝,弱則一樣矣。允協曰,度數調均,胃脈比昨日差勝矣。絢·泰輿·允協同。季良曰,胃脈有力漸勝矣。光翼曰,有滑體矣。愼讓曰,脈候今日差勝矣。命徽奏如季良。內局先退。上曰,詣臺臺臣入侍。出榻敎執義黃幹進伏,傳啓張光碩事。措辭見上上曰,亟停勿煩。幹又啓曰,今番婢貢蠲減之恩,實出於我聖上視民如傷之至意,八域含生,莫不蹈舞頌祝,億萬年無疆之休命,可以迓績,猗歟盛矣。第奴貢一事,尤爲矜惻,凡逃老故雜頉及侍丁年限之法,果能悉遵乙亥新頒節目,則奴婢之弊,庶幾痛革,而今至數十年,未聞有遵而行之者,此不但外邑守令之罪,實由於京司不卽許施,因循至此之致,可勝歎哉?伏聞奴案中,年過百餘歲者,不可勝計云,此眞白骨徵布之至寬者也。及此婢貢釐正之日,竝與奴案而一一査頉,則乙亥節目,亦不爲紙上空文矣。湖南·湖西,則奴口之數,都合不過數三千,嶺南則餘奴木之數,至爲不少,査頉之際,雖或有元數見縮之患,以嶺南之多,補兩湖之縮,則庶可以不失定數,而累百年積鬱之冤氣,亦可夬洩,大聖人一視之德意,不宜異同於奴婢,請特爲下詢於大臣及有司之臣,商確處之。乙亥節目,更加嚴飭遵行,若有違越者,內而該司,外而各邑,隨現重繩。上曰,其於婢貢,惟在我國,故有此下敎,而於奴貢,雖不可混論,旣有乙亥事目,人豈有過百者?所啓的確,令備局商確,登對時稟處。幹又啓曰,臣有區區所懷,敢此仰達矣。申聞鼓之復設,蓋爲疏冤鬱而通下情者也。近來紀綱解弛,四件事外,鄕曲希覬干恩之類,紛紜來擊,事之猥褻,極爲可駭,此後則四件事外,如有如前亂雜之弊,則當該堂郞,特施譴責之典,該吏令攸司從重科治。上曰,所奏誠是,依啓,豈特此也?一二人伸冤後,希覬之望特甚,曾已諭,若此不已,麟亮妻乙亥干連人,必皆訟冤,此非特四件事,關係莫重,此後若此者,非特勿施,嚴繩事定式。臺臣先退,命讀諸公事,至南絳老·林蓍喆牌不進傳旨,命書傳敎曰,其若新錄舊錄皆闕乎?已遞之人已多矣,比時復何若此?只推,牌招察任。承史竝退出。
甲午六月二十三日申時,上御集慶堂。藥房入診,禮房·儒臣同爲入侍時,都提調金陽澤,提調洪麟漢,副提調沈頤之,右承旨趙英鎭,修撰南絳老,副修撰林蓍喆,記事官朴長燮·曺遠振·沈基泰,醫官方泰輿,以次進伏訖。上曰,禮房入來乎?英鎭奏曰,臣承命馳往四處奉審,則皆精潔矣。上命讀單子擧案訖。英鎭先退。上曰,承旨前以都廳爲堂上乎?陽澤曰,然矣。上曰,誰之子乎?對曰,載選之子矣。載選以吏治名,方爲忠州牧使矣。上曰,祈晴果有效矣。上進湯劑。陽澤曰,醫官以脈候差勝仰奏,而臣則不知脈候,仰瞻玉色而喜幸矣。命都政除拜,未及謝恩人知入。賤臣還奏,自外邑移拜者,或有未及謝恩,而其餘則幾盡爲之矣。命讀問答。絳老·蓍喆讀訖。命承旨翰林讀之。儒臣先退。上曰,今番以雨用心矣。陽澤曰,今番之雨,以近來言之,則雖多日而不至大段妨農矣。上曰,顔色之勝云者靈切矣。陽澤曰,醫官未必盡知微妙,而皆知脈候矣,況顔色瞻望,豈有不知乎?顯顯差勝矣。上曰,領伯今已到任乎?頤之對曰,聞之則聞慶交龜云,今幾到任矣。上曰,何爲交龜於聞慶乎?對曰,以雨而然矣。上曰,湖南伯何時上來乎,當在來月乎?新舊伯何人,年少乎?對曰,新伯少於舊伯矣。頤之曰,舊伯有老親,似當與新舊相通,待涼意稍生而發行矣。上曰,藥房提調,持湯劑更爲入侍。出榻敎上曰,金用謙筋力好乎?對曰,今方着實於簿書之務矣。上曰,右尹乎?對曰,然矣。諸臣以次退出。
上在慶熙宮。停常參·經筵。
下直,靑松府使沈鑧,伊川府使李復祥,定平府使洪仁默,巨濟府使尹衡烈,慶源府使李潤慶,蔚山府使尹得霖,鐵山府使李延喆,順興府使韓光載,德源府使具翼遠,平壤庶尹李明中,熙川郡守南志默,寶城郡守朴尙忠,淸道郡守趙鎭容,固城縣令閔昌烈,任實縣監趙鼎鎭,提川縣監趙德海,龍宮縣監李憲儒,井邑縣監金克行,砥平縣監元羽孫,玄風縣監李顯發,陽城縣監南眉老,永春縣監李太源。
藥房都提調金陽澤,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御監,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。日三其湯,有何功乎?氣益苶日昏眩,若此而心浮雲機楚越,雖然,飮此猶支撑,誠苟且,待敎入侍。
中宮殿·惠嬪宮,藥房口傳問安。答曰,知道。
李致中,以都摠府言啓曰,今日入直內三廳,武兼禁軍及軍兵等,當爲中日習射,而禜祭相値,不得爲之之意,敢啓。答曰,知道。
傳于趙英鎭曰,左相留待,內局同爲入侍。
又傳于趙英鎭曰,內局入侍,左相同爲入侍,儒臣持問答,與坐直承旨査正郞廳,同爲入侍。
傳于李致中曰,備郞亦來,次對今日進定。
李致中啓曰,大臣·備局堂上,依下敎來待矣。傳曰,引見。
沈頤之啓曰,吏曹判書李潭,參判徐命善,參議李在簡牌不進推考傳旨,及罷職傳旨今方捧入,而開政命下之後,如是違牌,不卽擧行,事甚未安。判書·參判,竝卽牌招開政,何如?傳曰,允。
以吏曹參議李在簡牌不進罷職傳旨,傳于鄭昌順曰,只推。
吏曹口傳政事,以金鳳顯爲銀溪察訪,以鄭顯道爲祥雲察訪,慶㫻爲平陵察訪,朴師赫爲保安察訪。
沈頤之,以吏批言啓曰,侍從臣父年七十人,每於歲初抄啓加資事,載在法典矣。新有應推恩人,雖非歲首,亦爲抄啓加資事,曾有定式,侍從臣父年七十人員,別單書入之意,敢啓。傳曰,知道。
又以吏曹言啓曰,本曹佐郞李鼎運呈狀內,身病甚重,勢難察任云,今姑改差,何如?傳曰,允。
有政。吏批,判書李潭牌不進,參判徐命善進,參議李在簡牌不進,都承旨沈頤之進。
吏批啓曰,判書李潭牌招不進,參議李在簡傳旨未下,小臣獨政未安,何以爲之?敢稟。傳曰,仍爲之。
以趙重晦爲判尹,洪檢爲兵曹參知,李基崧爲吏曹佐郞,金履正爲禮曹佐郞,朴相海爲贊儀,宋萬离爲典籍,安中權耆老所守直官單付。
李致中,以兵批言啓曰,新差小農堡權管沈公協,承重祖母,今年七十一歲,法不當遠離赴任,呈狀乞遞,邊將之親年七十無兄弟獨身者,許遞其任,已有定式,依例改差,何如?傳曰,允。
兵批,判書閔百興呈辭受由,參判趙德成病,參議洪檢未肅拜,參知蔡弘履入直進,左副承旨鄭昌順進。
以林蓍喆副司果單付。
有政。吏批,判書李潭進,參判徐命善進,參議李在簡進,同副承旨李奭輔進。
以慶再觀爲掌令,朴後源爲持平,南絳老爲獻納,金翊休·尹行晉爲正言,李中權爲典籍,具善復爲軍器提調。
兵批,判書閔百興呈辭受由,參判趙德成病,參議洪檢未肅拜,參知蔡弘履入直進,同副承旨李奭輔進。
以崔孝達·河若一·朴河潤,竝僉知單付,高益擎爲副護軍,具善復·李澤遂·鄭德弼爲副司直,韓之喆訓鍊參軍單付,李養佐訓鍊奉事單付。
傳于李奭輔曰,新除授諸臺,皆在京人,卽爲牌招,今日內申飭謝恩,違牌勿爲呼望,開陽門仍留,署經後下鑰。
傳于鄭昌順曰,如此則謝恩三更爲之乎?若知八十人君,焉敢若此?掌務書吏,爲先懸之。
傳于鄭昌順曰,進御有下敎事,內局,入侍,內局入來後,開陽門下鑰。
傳于李奭輔曰,坐直承旨入侍。又傳曰,承旨率兩處入直醫官入侍。
傳于鄭昌順曰,坐直承旨,持李商巖處分日記入侍。
趙英鎭,以弘文館言啓曰,校理李勉修,副修撰趙載偉,自鄕上來云,卽爲牌招察任,何如?傳曰,允。
鄭昌順,以義禁府言啓曰,判金吾旣下敎,豈可事同飭異?其時郞廳,特爲安徐事,命下矣。京畿喬桐府充軍罪人吳彦思,卽爲放送事,分付該道道臣之意,敢啓。傳曰,知道。
李致中,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。
藝文館檢閱沈基泰上疏,伏以臣所帶春秋兼銜,與新除授弘文館副校理臣李祖源,有內外從應避之嫌,相避之法,在下當遞,揆以法例,不可仍冒,玆陳短章,仰瀆宸聽。乞令該曹,照例稟處,以存公格,不勝幸甚。答曰,省疏具悉。翰林本兼春秋儒臣減下,自有舊例,李祖源春秋減下,爾勿辭察職焉。
副修撰林蓍喆疏曰,伏以臣猥以無似,忝叨近密,徒竊寵榮,絲毫無補,居常愧懼,若隕淵谷,尙復何心,有所希覬?第伏念君之於臣,父母也天地也,有急疾呼,人之常情也。臣雖眇末賤臣,抱此至情至懇,安得不一呼而哀籲,以暴於天地父母之前哉?臣賦命險釁,早失所怙,終鮮之身,與偏母依賴爲命者,于今數十年矣。臣母年今七耋,疾病侵深,氣息綿綴,凜然有朝夕之憂,而家素貧寒,菽水尙患不繼,藥餌尤何可論?烏鳥至情,以日爲急,仰惟聖上,以孝爲治,凡有陳情,輒蒙允許體下之恩,無物不遂,臣有至願,不以此時一陳於孝理之下,而更待何時乎?方當聖算彌隆之日,臣旣跡忝邇列,豈敢有遠離京輦之心,而情私所迫,不忍終默。況今新錄已成,群彦濟濟,如臣陳懇,正合其時,玆敢不避猥越,短章陳懇。伏乞聖慈,俯垂矜察,特令攸司,畀臣一小縣,使得便養老母,獲伸人子至情,千萬幸甚。答曰,省疏具悉。乞郡之章,自古有焉,其何費辭於此等事?予嘗燭矣。況新錄之後,諸學士備焉,其何稟處?令該曹特許所請焉。兼弼善李商巖疏曰,伏以臣杜門屛跡,血泣訟愆之中,忽伏承春坊除旨,驚惶恧縮,莫省攸措。臣罪臣自知之,遇事愚迷,果速大戾,而旣逭誅戮,又免竄配,以至得有此日,霜雪雨露,莫非聖化,闔門感祝,圖報無地,固當竭蹶趨承,以伸叩謝之忱,而顧臣滓穢之賤,得全軀命,亦云幸矣。抗顔束帶,出入衣冠之列,玷汚淸禁之地,跡涉唐突,事近無嚴,跼高蹐厚,哀情抑塞,殆若窮人之無所歸,惟願亟被威譴,粗安私分而已。且臣母宿病,患暑添劇,方在晝夜扶將之中,以情以勢,俱難蠢動。伏乞天地父母,俯垂矜察,仍命有司,勘臣逋慢之罪,亦令筵部,刋臣朝籍之名,俾得縮伏自靖,涵泳聖澤,專意救護,以安私情,千萬幸甚。答曰,省疏具悉。往事予未記憶,其在分義,焉敢撕捱?爾勿辭,先察職後護焉。
甲午六月二十四日辰時,上御集慶堂。藥房入診,左相·儒臣,同爲入侍時,都提調金陽澤,副提調沈頤之,左議政李溵,副校理任希雨·李祖源,記事官朴長燮·曺遠振·沈基泰,醫官方泰輿·鄭允協·慶絢·金季良·鄭允說·柳光翼·洪愼讓·康命徽,以次進伏訖。陽澤曰,夜間聖體,若何?上曰,一樣矣。仍進湯劑。陽澤請診候,泰輿等以次診候退伏奏曰,左右三部調均,胃脈與前一樣矣。上曰,提調憊乎?陽澤曰,有實恙,今日不爲入來矣。命書傳敎曰,內局提調許遞,其代,行司直徐命膺除授。命讀沈基泰疏。上曰,前例,何如?頤之曰,翰注之職,專爲記事,故自前玉堂減下矣。命書批答。頤之讀林蓍喆疏,命書批答。溵進前曰,小臣無似,本不合於是職,屢試蔑效,自上亦必俯燭矣。今又復叨是職,而狗馬之疾,得蒙下燭,至有調理之敎,故今雖未及差歇,而冒沒出肅矣。語未畢,上曰,卿勿以時任而苦予也。溵曰,臣爲是竭蹶入來矣。寶算望九,舟梁十六年,皆莫大之慶也。上曰,予則知爲十五年矣,果十六年乎?溵曰,己卯嘉禮,今爲十六年矣。正月之後,邦禮應行矣。上曰,大典有之乎,五禮儀有之乎?溵曰,此實國朝典禮矣。春初應行之事,夏盡將秋而尙未擧行,非但下情,亦關國體矣,祖宗陟降之攸賜,何可不仰答乎?伏望俯循群情焉。上曰,今日是初登筵日,此心勿復置之,可矣。溵曰,半年抑鬱,故病雖未差,而專望此擧而入來矣。上曰,此豈可望之事乎?溵曰,自正月至今,不得允許應行之典,拖至半年,不但下情,國體不可矣。古無稱慶則已,若有之,則如此莫大之慶,何可不行應行之禮乎?上曰,其止之。査正備郞鄭民始進前。上曰,書啓持入乎?對曰,非書啓而手本矣。命持入。賤臣承命持入。內局小退,持湯劑更爲入侍。上曰,提調入來乎?其家稍遠矣。陽澤曰,家在南山下,稍遠而已入來矣。上曰,速來矣。上曰,湯劑如或不進,則如何矣?陽澤曰,以脈候言之,滑體連好矣。自四月以後,悶旱用心,脈候不得如前矣,今則湯劑連爲進御,故脈候漸漸復常矣。上曰,以目下豐亨事,領左相奏之,而豈可如是乎?陽澤曰,擧國同情矣。上曰,若不進則難,故進之矣。陽澤曰,如常膳進御,故雖未覺其日日有效,而或有不進減貼之時,則必有見於脈候,此可見湯劑之效矣。上曰,婢貢多數得之乎?溵曰,近二千矣。上曰,黃幹亦奏之,而奴貢中,亦必有與此同者矣。溵曰,然矣。進湯劑。內局先退。頤之曰,禮堂以宗廟修改處奉審入來矣。上命進前。禮曹判書李翼元進伏奏曰,自上有改擇擧行之命,而今月內則土王用事拘忌,且無大段滲漏處,差退擧行,何如?上曰,依。翼元曰,問于日官,則初二日爲吉云矣。上曰,以此日擧行,可也。翼元又奏翼陵曲墻修改,初以今二十七日擇日矣,更考則土三拘忌前矣。日官之不善推擇,誠爲未安,兩陵修改,以初二日爲之似宜矣。上曰,依。翼元曰,自前同局內,則以廚傳之弊,有一禮堂進去兼董之例矣。上曰,今番亦以此擧行。翼元先退。溵曰,領相不入,當待其入來,齊聲更奏,惟願殿下,顧國體而循群情焉。上曰,豐亨豈國體乎?溵曰,擧應行之典,是乃國體也。上曰,速爲之,予亦有所守矣。上曰,詣臺臺臣入侍。出榻敎持平柳榮鎭,傳啓張光碩事。措辭見上上曰,亟停勿煩。榮鎭又啓曰,新除授持平鄭德弼,時在全羅道光州地,司諫院正言朴在源,時在忠淸道洪州地,請竝斯速乘馹上來事,下諭。上曰,依啓。臺臣先退,諸臣以次退出。
甲午六月二十四日辰時,上御集慶堂。坐直承旨·左相·玉堂上下番·備邊司文郞廳,同爲入侍時,左議政李溵,副校理任希雨·李祖源,備局文郞廳鄭民始,右副承旨徐逈修,假注書沈鏗,記事官曺遠振·沈基泰,以次進伏訖。上曰,察訪所食之物,似無遺漏之理矣。民始曰,以形止所報見之,則有可知之道矣。上曰,何以知之?民始曰,以雜頉所報知之矣。上曰,察訪所報減乎?民始曰,似無所減矣。上曰,濫矣。仍命民始讀手本,讀訖。溵曰,郞廳則善爲幹事,而道臣則矇然矣。上命書傳敎曰,八道驛婢,兩南最多,而猶莫甚於關東,本道最甚,故有備邊郞査正之擧,今聞手本,萬萬可駭。噫,今者此擧,專由於婢貢幾百年之弊,則焉敢若此?此不嚴懲,國令何處伸?噫,此道臣,予豈以此爲期也?宜先此人,當該道臣,特施不敍之典,欲飭宜先端本,其所瞞報,關東諸驛皆然,而其中保安·銀溪兩驛,尤爲寒心。平陵·祥雲兩驛察訪,特施一等之典,保安·銀溪兩驛察訪,特施三等之典,而道臣今方下敎,一道今無郵官,其代令該曹,今日口傳擇擬,亦令今日辭朝,旣已査定,以此節目,卽爲啓下。備邊郞鄭民始,莫知今日復命昨遞,擧直措枉,人君之政,頃年故相李宗城,故宰臣李日躋爲此任,今復有人,予用嘉之。今日乞郡儒臣許遞,以鄭民始爲副修撰,牌招察任。上曰,李溎特擢乎?溵曰,然矣。上曰,李溎非予則道臣不得爲之矣。上曰,此時民事方殷,豈可久曠?噫,前道臣李溎此任,予常解心,今者此擧,雖由於諸察訪,道臣亦焉旣爲法受飭?噫,一飭字下敎,猶惜其人,若此其代,豈可汎然?旣惜前人,其代宜同,承旨徐逈修,爲關東伯道臣命下,政官牌招開政。噫,彼道臣,予不以此爲期,儒臣承宣見焉。自嗟前敎,今者特除,意益深矣,其亦前後同揆之意也。出傳敎上曰,徐逈修誰子也?同副承旨鄭昌順曰,父名則不知,而故臺臣徐命臣之五寸親也。上曰,然乎?溵曰,至親矣。上曰,承旨藩任,代騎堂李奭輔爲承旨,牌招察任,房順房。出傳敎上曰,徐逈修與趙載俊同矣,追榮乎?溵曰,其時亦以特旨爲之,而已追榮矣。上曰,李溎金圈何以爲之乎?昌順曰,特旨矣。溵曰,其時以承宣蒙特資矣。上命兩儒臣讀問答,讀訖。上曰,此儒臣違牌之人乎?昌順曰,此非違牌之人矣。上曰,然乎?上曰,鄭元始承旨之親屬乎?溵曰,然矣。上曰,鄭元始兄弟皆難矣。溵曰,此人兄弟,皆以難稱之矣。上曰,在鄕儒臣,已許遞乎?溵曰,姑不爲之矣。上曰,然則尙在館職乎?昌順曰,然矣。上仍命注書讀問答。賤臣讀時,上曰,注書誰也?溵曰,沈國賢之子也。上有沈思之意。昌順曰,沈沆之孫也。上曰,其有鬚乎?昌順曰,無矣。上曰,沈沆之爲人,予於戊戌見之,甚精潔矣。賤臣讀訖。命上下番翰林讀問答,讀訖。上命書傳敎曰,雖聞李南巖章,莫知本事。噫,其雖衰,人臣處置,豈可黯黮?氣雖若此,命持來日記,其聞其事,業已知矣。況其時處分,果非㝷常,以句語聞,循同駭擧,有此敎,雖然,事已往矣,業亦卽釋,豈敢以此,過爲撕捱乎?此後二人,雖館職,莫敢復以此撕捱事嚴飭。諸臣以次退出。
甲午六月二十四日未時,上御集慶堂。大臣·備局堂上,引見入侍時,領議政韓翼謩,左議政李溵,行司直具善行,行刑曹判書韓光會,行司直李章吾,戶曹判書具允鈺,禮曹判書李翼元,行副司直鄭存謙·李潤成,漢城左尹金應淳,行副司直尹泰淵,同知中樞府事尹得養,淸川君金鐘正,戶曹參判鄭尙淳,行副司直洪趾海·權噵,吏曹參判徐命善,工曹參議尹養厚,大司憲宋淳明,大司諫洪錀,副校理任希雨,左副承旨李致中,假注書沈鏗,事變假注書李基恒,記事官曺遠振·沈基泰,以次進伏訖。上曰,座目注書讀奏。賤臣讀訖。翼謩曰,聖體,若何?上曰,一樣矣。上曰,備郞手本卿見之乎?太孟浪矣。翼謩曰,俄始略見之,而當初察訪,如是濫報,則道臣之見欺,雖不怪矣,而査報之下,又如是矇然,今者處分,極涉太寬矣。上曰,予亦知其太寬,而今當蕩之時,故如是矣。翼謩曰,臣意則不察之罪,不可不更爲處分矣。上曰,所奏是矣。翼謩曰,今番江原前道臣事,原其本情,槪出於只憑各驛之報,未能詳覈,而自朝家旣已遣備郞摘奸,不察之失,〈不〉啻彰著,則不敍之典,恐似太寬矣。上曰,亟施削職之典,可也。出擧條溵曰,不察則難免矇然之失,而若或知而不知,則尤爲非矣。上命應淳曰,節目持入,上命致中,讀下敎訖。上曰,節目則成之者讀之,可也。應淳進讀訖。上曰,今番所得,是可當之乎?翼謩曰,所得夥然矣。至於巫布,則臣等初未詳知矣,今始聞之,節目頗詳矣。上曰,以此啓下,可也。翼謩曰,執義黃幹所懷奴貢事,有令備局稟處之命矣。乙亥定式,纖悉備具,果能一依遵行,則寧有百歲納貢者乎?申明定式,無或違越之意,更飭諸道,何如?上曰,若箭處之立的,所奏誠是,依此嚴飭,可也。出擧條翼謩曰,此嶺伯狀啓也。靑松旣已出代,今無可論,而東萊府使,依法典改差,何如?上曰,依爲之,可也。翼謩曰,此統制使趙濟泰啓本也,以本營將士今年支放之不足,請得三千石零穀物矣。統營事勢果如此,則不可不顧念,而自廟堂無的當可區劃者,本道監營穀物,比他道最優,分付道臣,相議統帥,使之量宜劃給,何如?上曰,予聞此狀聞,其云過矣,所奏誠是,依爲之。出擧條翼謩曰,吏曹判書李潭,向日館錄時,旣已出仕,又無他情勢,而昨今政牌,荐事違傲,事體未安,從重推考,申飭行公,何如?上曰,暮年其君,焉敢若此?其涉駭然,從重推考,此後嚴飭,可也。出擧條翼謩曰,今番雨水,覆沙甚多,石臺間或頹圮,而濬川無照管人可悶矣。上曰,誰也?翼謩曰,具善復以判金吾被罪不敍矣。上曰,今聞濬川,多有擧行事云,前句管堂上具善復敍用,復差前任,其令卽爲擧行,判金吾旣已下敎,豈可事同飭異?其時郞廳,特爲安徐。出傳敎上曰,聞領相所奏,今番雨頹沙者多,川邊石臺,亦有頹圮者云,令濬川司卽爲疏滌,石臺亦依前補築。出傳敎上曰,東萊府使許遞事,下敎。出榻敎內局入侍事,下敎。出榻敎上曰,今聞節目後乃覺,今減婢貢,其意深也,而京外官婢,則豈有此弊?至於王驛類,同以己物,私自懲捧,焉知無此弊?若有此弊者,隨現當該差人刑推定配,代遠者此弊忒甚,其雖一疋懲捧者,其家長海島充軍,使此輩必有其澤焉。出傳敎翼謩曰,廟謨今無可達者,臣等抑鬱之情,敢此仰達,使得伸之,區區之望也。上曰,初不奏,可也。溵曰,當爲之事,何可不奏乎?翼謩曰,天理人情之所同然也。寶算望九,舟梁十六年,此是莫大之慶,臣等之不可已之事,殿下抑而防之,實不勝抑鬱矣。上曰,此皆時體矣。溵曰,逢今年豈可不爲乎?不爲則非臣分也。上曰,寶算八旬,列聖朝所未有,而予豈許之乎?溵曰,如是故臣等皆以爲莫大之慶也。翼謩曰,以列聖之心爲心,則不可如是牢拒也。上曰,甲戌所不爲,今年豈可爲之乎?翼謩曰,今年豈可不爲乎?快許允從焉。溵曰,自歲初應爲之事,尙不得爲之,莫非臣等之罪也。上曰,其止之。溵曰,得請而後,臣等當退矣。上曰,得請誰爲之乎?翼謩曰,殿下所當爲也。溵曰,堯舜以來,開國以後,所未有莫大之慶也,揄揚稱慶,豈可不爲乎?上曰,國事無可奏者,則退去,可也。翼謩曰,雖有之,豈有大於此者乎?上曰,予今重聽不聞矣。翼謩曰,非如是者矣,惟願亟賜允從也。上曰,卿等必欲豐亨豫大可乎?翼謩曰,此豈爲豫大?溵曰,臣口訥,不能畢陳衷曲,而此是大同之情也,得請而後退去矣。上曰,予所慨然者,癸巳年有立異者,而今則無之矣。翼謩曰,若有故重臣,則必先於臣而請之矣。上曰,止之,可也。溵曰,備堂皆以臣等之不得請爲言,此可見大同之情也,使得伸之,千萬至祝矣。翼元曰,時原任已悉陳之,而此則擧國所同之情也,典禮所載之事也,亟賜允從焉。上曰,此重臣予知其不然矣,今又如是乎?溵曰,於此可見大同之情也。翼元曰,亟賜允從,則於典禮當然矣。上曰,向者已有賀矣。溵曰,與此有異矣。翼元曰,五紀功德,豈無揄揚之擧乎?翼謩曰,臣等非諂諛仰瀆于殿下者,而此則擧國歡樂之事也,決不可一向牢拒也。翼元曰,一國咸被五十年功德矣。上曰,今番之雨,亦可謂功德乎?溵曰,雨不至於過,莫非殿下之功德也。翼元曰,來月初四日,卽昔年稱賀之日也。翼謩曰,臣等此請,決不可如是相持也。上曰,遇今年稱邦慶,則何至於六月乎?翼謩曰,此殿下牢拒之,使群下不得盡其所蘊而然也。溵曰,歲序今已過半,趁此時亟允之望也。上曰,應應左相雖如此,於予豈照乎?翼謩曰,右相今不入矣,臣當更與右相同聲仰請,必期於準請乃已矣。溵曰,今若允從,實有光於列聖朝矣。上曰,其止之。錀曰,請還寢殺獄罪河必雄,印信僞造罪宋興三,減律定配之命,依律處斷。措辭見上上曰,亟停勿煩。錀曰,今番都政之後,多有未署經守令,憲府則已爲備員署坐,而本院僚臺,有情勢者外,皆稱在外,尙未備員開坐,誠甚可悶。本院諸臺,一竝罷職,仍卽備員,以爲署坐之地。上曰,依啓。錀曰,臣病劣無似,本不合於言責重任,而恩除之下,怵分畏義,冒沒出肅,屢登賓對,未效一日之責,愧懼之心,恒切于中,今於傳啓之際,有一字做錯之失,臣之醜露,於是尤著矣,臣何敢一刻晏然於臺次乎?請命遞斥臣職。上曰,一時做錯,其何傷也?勿辭,亦勿退待。上曰,心神若此,故都目後守令署經,未及下問,今聞薇垣長所啓,憲府旣爲,而薇垣則不爲,在外人皆處分,其代,政官牌招開政,而大抵三司之人幾百,而以在鄕人苟充備擬,若是苟艱,欲下敎而未果,宜一番申飭憲府,在鄕人竝遞差,其代,以在京無故人備擬,待下批,薇垣則卽爲牌招,其令今日內署經後,待開門辭朝後入侍,莫重牌招,不奏混下乃覺,當該承傳色中官申德龍,萬萬可駭,亟施刋版之典,吏判違牌,尤涉過矣。今番牌招,其令初牌承命,勿復違牌呼望。出傳敎上命讀吏曹參議李在簡罷職傳旨。上曰,只推,一體牌招。上曰,吏曹參議之違牌,在於今日乎?致中曰,然矣。諸臣以次退出。
甲午六月二十四日申時,上御集慶堂。藥房入診入侍時,都提調金陽澤,提調徐命膺,副提調沈頤之,記事官朴長燮·曺遠振·沈基泰,醫官方泰輿,以次進伏訖。陽澤曰,午間聖體,若何?上曰,一樣矣。上曰,今番之雨,皆周洽云,祈晴善爲之矣。陽澤曰,今年之雨,番番均霑於八路,皆爲周洽,誠奇矣。上曰,江原道臣知而不知耶?陽澤曰,此與災結同矣,守令掩報,則監司何以知之乎?上曰,守令之移拜他邑者,上來謝恩後赴任耶?陽澤曰,便道則除朝辭,或東西懸隔,則上來謝恩後下去矣。上曰,完伯謝恩,何時下去乎?陽澤曰,與舊伯往復後下去矣。上曰,舊伯有老親,似當待稍涼矣。上問于命膺曰,卿父何時爲之乎?命膺曰,丙辰年矣。陽澤曰,聞完伯生於丙辰云,奇矣。上曰,誠奇矣。陽澤曰,故重臣完伯之命,在卽阼後,而其孫今又爲之,此尤奇矣。上曰,卿父完伯時,卿年幾何?對曰,二十一矣。上曰,今年幾何?命膺曰,五十九矣。陽澤曰,殿下多有使四代之臣矣,如嶺伯及洪相簡,皆四代矣。上曰,左相則三代矣。上曰,李潭之吏判幾月乎?今番則爲之不久矣。陽澤曰,然矣,申飭則必行公矣。上進湯劑。陽澤曰,敦寧府譜牒新錄修正,稍改前規,故書役浩繁,訖工尙遠,而前則繕寫時諸般人員,戶兵曹限八九月給料布矣。近例以六月爲限,故各人等奔走於無料布之役,不但渠輩之可矜,其在事體,亦甚未安,計其畢役,限兩朔料布,仍爲加給,何如?上曰,依爲之。陽澤曰,敦寧府譜牒正本,一則奉安於本府,一則奉安於北漢矣。聞曝曬郞廳之言,則北漢奉安正本,與本府奉安正本,列書字行,參差不同云。今當新錄繕寫之時,北漢正本,空中臆料而書出,則必多差誤之弊,使郞廳依新本正書後,陪往奉安,例舊本奉來本府,參考繕寫,還爲陪進奉安,何如?上曰,依爲之。以上竝出擧條諸臣以次退出。
甲午六月二十四日戌時,上御集慶堂。坐直承旨,率兩廳醫官入侍時,同副承旨李奭輔,假注書沈鏗,記事官曺遠振·沈基泰,醫官金季良·洪信讓·李世玉,以次進伏訖。奭輔曰,率醫官入來矣。上曰,誰也?奭輔曰,金季良·洪信讓·李世玉矣。上曰,進前。都提調金陽澤進伏。上曰,誰也?奭輔曰,都提調矣。陽澤曰,聖候,若何?上曰,有可問言矣。副提調沈頤之,注書朴長燮進伏。坐直承旨先退。
甲午六月二十四日四更一點,上御集慶堂。坐直承旨入侍時,右副承旨鄭昌順,記事官朴長燮·曺遠振·沈基泰,以次進伏訖。上曰,日記持入乎?昌順曰,持入矣。上曰,處分時日記讀之。昌順讀奏至一次。上曰,至於刑推矣。昌順曰,然矣。命讀其時奏語,讀訖。上曰,初讀處讀之。昌順讀奏。上曰,敬養誰之子乎?對曰,宗喆之子矣。上曰,二人竝甄用乎?昌順曰,敬養方爲咸從府使矣。上曰,其時擧措,實非尋常,而聞其日記,亦不了然矣,永垂百世錄,事件異矣。昌順曰,傳敎亦非以事件之相同矣。上曰,何時蒙放乎?對曰,數日後卽放矣。上曰,敬養之名先書乎?對曰,以日記見之,必是玉堂上下番也。上曰,商巖下番乎?對曰,然矣。上曰,春坊今番新爲之乎?對曰,昨日政爲之矣。上曰,抑諸臣云者,本事何事也?昌順曰,其時以擧國同情之事仰請,而適有直宿,徹直時有下敎,故韓領府以此進言,受皐比之典矣,二臣辭不達意,有此處分矣。上曰,今番所請之事乎?對曰,然矣。命書傳敎曰,雖聞李商嚴章,莫知本事。噫,其誰衰?人臣處置,豈可黯黮?氣雖若此,命持來日記,其聞其事,業已知矣。況其時處分,果非尋常,以句語聞,循同駭擧有此敎,雖然,事已往矣,業亦卽釋,豈敢以此,過爲撕捱乎?此後二人,雖館職,莫敢復以此撕捱事嚴飭。出傳敎諸臣以次退出。
甲午六月二十四日初更三點,上御集慶堂。藥房入診入侍時,都提調金陽澤,提調徐命膺,副提調沈頤之,記事官朴長燮·曺遠振·沈基泰,醫官方泰輿·鄭允協·慶絢·金季良·鄭允說·柳光翼·洪愼讓·康命徽,以次進伏訖。陽澤曰,聖體今則若何乎?上曰,少愈矣。泰輿診候退伏奏曰,左右三部度數稍遲,脾胃脈候微滯矣。允協·絢所奏,與泰輿同。季良曰,左右三部稍遲,胃脈有滯候,未知有形見者乎?上曰,皆診後當下敎矣。諸醫所奏,與泰輿同。上曰,三貼雖若飮冷水,而數年之內,舊氣不動,意謂藥效矣。自夏以後,似有後重之症,如厠之時,用力而不能下,或有如常滑下之時,而又或非泄非滑,如遺不遺,俄者腹內,公然不安,故進薑茶雀舌數飮後少愈矣。陽澤曰,使諸醫議定當進之劑,宜矣。泰輿曰,腹部挾暑,且有滯候,茹藿湯代,入蒼朮加人蔘桂枝單果進御,爲宜矣。季良曰,此乃胃氣不能順下而然也,自五月以後,悶旱用心,脾胃脈候,不能調通於大小腸,故如是矣,茹藿湯實爲當劑矣。允協曰,左右三部微沈,胃脈少遲,滯氣矣。自夏以後,滑體不足,胃氣不善斡旋,不能下行故然矣。茹藿湯卽正氣散材料,而香藿有徹上徹下之功,白扁豆有調脾胃之用,依前方劑入進御,宜矣。季良曰,檳榔五分加入,則下焦行氣尤好矣。允協曰,臣等在外議之矣,氣滯食滯皆好矣。絢曰,左三部沈,右關胃脈有滯候,卽氣滯也。且時當盛暑之氣,亦有之,茹藿湯最好,檳榔加入尤好矣。愼讓曰,檳榔不宜用矣。命徽曰,度數稍遲,胃脈有滯,氣滯而然矣,若不足,則豈有間間發揚之時乎?茹藿湯去暑,檳榔雖不可多入,五分入之,則似好矣,少無峻之慮矣,氣道流行尤宜矣。方書,檳榔主後重矣。上曰,然乎?檳榔入之,可也。上曰,脈候之不愈,以爲殊常矣,今日果有此症矣。脈候與老人脈候異乎?允協曰,自上非元氣不足而然也,沈按則脈息有精神,故臣以爲好矣,若不足則當如一矣。上曰,檳榔好乎?允說曰,加入,宜矣,光翼曰,檳榔則加入宜矣,而小臣,淺慮以爲暑氣矣,蘇葉減之,宜矣。允說曰,蘇葉散氣,故光翼以爲多,而前亦以一錢進御矣。季良曰,不當減矣。上曰,蘇葉一錢非過矣,頃者宜用茹藿湯,而姑飮六和湯矣,今果用之矣。上曰,薑茶雀舌飮之之後,腹部少愈,不關係矣。俄者心少動命入侍,今則愈矣,理中建功湯,今姑停止,茹藿湯本方,白朮代入蒼朮,加人蔘三錢桂枝一錢五分,單果檳榔各五分,煎入事下敎。出榻敎季良曰,此湯劑則多不過三貼,而臣於本湯劑,有欲奏者矣。連入鹿茸進御誠好,暑濕流行之時,則有中滿之慮,春秋冬三時則連入,而三伏前,拔之好矣。上曰,然乎?季良曰,四貼進御,則爲八錢,三貼亦爲六錢,暑濕時則有中滿之慮矣。上曰,各陳之。季良之言,何如?允協曰,臣與季良相議,以爲非若麥門冬等藥,全拔則不可,而稍減進御爲好議論矣。絢曰,加入之功效,更不必奏,而進御後果有效矣,如熟地黃夏月亦用之,鹿茸豈有夏月空乎?允說之言亦非矣。光翼曰,鹿茸不爲多矣,無中滿之慮矣。愼讓曰,季良之言,蓋慮滯候,而夏月流金爍石之時,宜用血分藥,鹿茸宜用之矣。上曰,汝之妻父蔡應祜,以爲何如?對曰,以爲進御,極宜矣。命徽曰,季良之言,不無所見,而數三貼雖或拔之,三夏盡拔之言過矣,湯劑人蔘鹿茸爲主,不可拔之矣。季良曰,臣非欲角勝也,無鹿茸進御亦多矣。氣血雙補誠好矣,而六君子湯,鹿茸類不合矣,三伏流行之時,拔之宜矣。絢曰,臣非以季良之言角勝也,從前進御,無害有效,故以不可拔奏之矣。鹿茸非但血分藥,亦補陽氣矣。上曰,脈度之因不差勝,何也?允協曰,夏月故脈候雖然,而深按之,則有力矣,本脈候有精神矣。上曰,常時汝輩診脈之前,嘗先誠按之矣。男脈左强右弱,而左弱右强,何也?季良曰,肝膽脈若實,非好脈矣。允協曰,臣等每察脾胃脈候,左脈雖沈而不害矣。上曰,予所慮者,腹部之氣,今則少愈,不關係乎?允協曰,霎時有氣而旋止,元氣之好亦可以見矣。上曰,俄者動心矣,今則旋愈矣。陽澤曰,今番滯候,不過霎時,不必過用聖慮矣。上曰,如是之時,欲用後水,而刺痛難耐,或有癢時欲搔,此何症乎?允協曰,此亦氣滯矣。上進湯劑。上曰,酬酢之後,氣復蘇醒,若衰則不然乎?對曰,然矣。上曰,藥氣異於理中湯矣。陽澤曰,不害矣。命膺曰,此藥宜溫脈矣。上曰,一貼加進可乎?季良曰,過矣。泰輿曰,前有三貼進御之事,而今番則異矣。上曰,俄者其氣復現,則當加進乎?對曰,若然則當加進,而薑茶少愈,明日進御好矣。陽澤曰,夜深後或有下問之事,臣等退留闕外,而醫官數三人入直,似宜矣。上曰,本廳方泰輿,議藥廳金季良入之宜矣。陽澤曰,旣有本院入直,副提調則使之替直,何如?上可之。諸臣以次退出。
上在慶熙宮。停常參·經筵。
藥房都提調金陽澤,提調徐命膺,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其湯進御後,便道順下,氣亦差勝,可謂當劑,此亦異也,猶有餘氣,待敎入侍。
中宮殿·惠嬪宮,藥房口傳問安。答曰,知道。
傳于趙英鎭曰,守令留待,內局同爲入侍。
傳于趙英鎭曰,內局入侍。
傳于趙英鎭曰,內局入侍,儒臣持問答同爲入侍。
傳于沈頤之曰,都承旨省記云,同副承旨牌招替直,開陽門仍留。
傳于趙英鎭曰,內局入侍,坐直承旨·儒臣,持自省編前編,同爲入侍。
李奭輔,以備邊司言啓曰,內侍驛婢除貢給代節目及別單,依筵中稟定,磨鍊書入之意,敢啓。傳曰,知道。
趙英鎭,以侍講院言啓曰,本院新除授兼弼善李商巖,旣有先察職後護之命,卽爲牌招察任,何如?傳曰,允。
鄭昌順,以禁衛營·一二所巡廳·左右捕廳言啓曰,去夜犯夜人,無所捉意,敢啓。傳曰,知道。
注書南鶴聞疏曰,伏以臣之所帶春秋兼銜,與弘文館副校理臣任希雨,有從男妹應避之嫌,乞令該曹考例稟處,以存公格,不勝幸甚。臣無任屛營祈懇之至,謹昧死以聞。答曰,省疏具悉。其於翰注,非記事之任,減下已有舊例,令該曹依此施行,爾勿辭察職。
校理鄭義達疏曰,伏以臣性本庸陋,百不猶人,學未通經,識不周務,不幸科第,亦臣料外,居常愧懼,若隕淵谷。臣於病伏鄕廬之中,忽伏奉有旨,以臣爲弘文館校理者,繼有馹召之命,榮動蓬蓽,不覺感涕之被面也。夫瀛館之選,出入經幄,啓沃論思,其責任之重,淸顯之望,苟非人人所可濫叨者,則如臣空疎者,何嘗一毫近似,而徒藉光蔭,貪戀榮耀,揚揚冒出,若固有之,一身之廉隅,雖不足恤,其在忝名器而辱朝廷,尤當如何?臣不敢承膺者,決矣。且伏念臣本生偏母,年迫七耋,素抱奇疾,寧日常少,當暑添劇,飮啖全廢,眞元大脫,委頓床笫,左右扶將,離於無路,極知瀆擾之爲萬萬惶懍,而惰私所迫,玆不得不縣道拜章,冒死仰籲。伏乞天地父母,察臣懇迫之情,諒臣難進之義,亟削臣本兼諸任,以重公器,以便救護,千萬幸甚。臣無任屛營祈懇之至,謹昧死以聞。答曰,省疏具悉。登科繼先,名登堂錄,憶昔興懷,予則曰得人,今者所辭,其涉太過,爾勿辭,俟少間將來察職。
江原道觀察使徐逈修疏曰,伏以臣才非適用,樣不入俗,自量旣熟,實無當世之望,而我殿下無記於久散之餘,獨取於衆素之中,獲侍近密,屢煩天褒之鄭重,臣感恩如天,圖報無地,而乃者東藩特援之命,出於千萬夢想之外,不知蟣蝨賤臣,何以得此於君父也?惝怳感激,不覺涕泗之橫流也。在臣分義,固當奉承德意,殫竭心力,以爲一分報效之地,而念臣空疎,雖畀以十室小邑,尙患其不能修擧職事,況此一路按察,責任,何如?不有公議,徒藉寵靈,唐突承膺也哉?玆陳肝膈之懇,仰瀆崇高之天。伏乞聖慈,俯垂諒察,亟許鐫免,以幸公事,以按私分,不勝幸甚。臣無任屛營祈懇之至,謹昧死以聞。答曰,省疏具悉。予初莫知玉署銀臺,見而下敎,今者此任,意欲試卿,卿其勿辭,此與他代有異,速往欽哉。
兵曹判書閔百興疏曰,伏以臣,情病難强,非不自知其難强,而祇緣副急,冒昧至此,一念危悚,如坐針氈。意謂三度得徹之日,卽臣鞶禠之日,而加由之命,出於格外,至是而臣之狼狽失圖極矣。顧此機務之重,本非如臣空疎,所可堪承,而一經大政,瘡疣百出,不職之失,至有大僚筵斥,此實臣生疎之致,而誠無以自解於人言之來,況臣素患痰癖之症,每添於勞動之餘,當暑奔走,失汗過多,數日以來,委身床簀,殆不省四到時郞,雖無情勢之難强,而卽此病狀,萬無時月內供劑之望,雖欲蹲冒而不可得也。仍伏念臣之父子,是爲何人,而偏荷殊私,叨竊內外,要津藩臬,一時竝據,福過之災,猶屬私門之懼,而其於朝家綜覈之政,豈不大駭聽聞哉?此臣前日已覆之轍,而餘悸尙存,曲木不得不驚。伏乞聖慈,諒臣危衷,亟許鐫免,以幸公私焉。臣無任屛營祈懇之至,謹昧死以聞。答曰,省疏具悉。吏兵判三度加由,卽是古例,大臣所奏,不過規勉,卿勿過辭,從速察職。
甲午六月二十五日卯時,上御集慶堂。藥房入診入侍時,都提調金陽澤,提調徐命膺,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·金季良·鄭允說·柳光翼·洪愼讓·康命徽,以次進伏訖。命頤之,讀江留長寧殿雨漏狀聞。命書傳敎曰,長寧殿權安還安祭文製下,令該曹依留守狀聞,今已日晴,擇日修補事,分付。又命書告由祭文訖。陽澤曰,夜間聖體,若何?上曰,今日則少勝矣。陽澤奉進茹藿湯,上進御訖。陽澤請診候,上許之。泰輿等進前診候,退伏奏曰,脈體遲緩之意少勝,而胃脈微滯之氣,尙未快解矣。上曰,茹藿湯姑爲進服乎?汝等各陳所見,可也。泰輿等皆曰,藜藿湯一貼加進,晩後則建功湯進御宜矣。上曰,金季良以爲鹿茸,盛暑則拔之無妨,此言,何如?鄭允協曰,此言或有意見,而臣意則不必拔之矣。命膺曰,臣聞此言,責金季良矣。三年進御之良劑,豈可輕拔云矣。上曰,卿等必責季良矣。命膺曰,臣果責之矣,臣亦服鹿茸而少無害矣。頤之曰,諸守令來待矣。命入侍,諸守令以次進伏。上下詢職姓名後,講七事。命頤之讀宣諭,諸守令先退。陽澤曰,時原任大臣,爲承候來待矣。命入侍,賤臣承命傳諭,領府事金相福,領議政韓翼謩,左議政李溵進伏。相福曰,日間聖候,若何?上曰,餘氣少勝矣。寢睡·水刺,亦何如?上曰,睡則善爲,而厭食可悶矣。翼謩曰,方今盛暑,西瓜等物,必爲加意戒之,好矣,昨夜臣等大段驚動矣。上曰,卽爲差勝,此亦慶乎?翼謩曰,慶幸矣,尙今不得爲當行之事,臣等可謂有臣分乎?溵曰,非但臣等之心,國事不爲矣。上曰,關東御史所査書啓,卿等見之乎?相福等曰,臣等見之,而差爲之矣。上曰,然矣。相福曰,判府事金尙喆·李思觀有故不入來矣。翼謩曰,湯劑連爲進御,臣等所請之事,快賜允從,則可謂太平矣,豈不休哉?上曰,於此事,予已耳聾矣。李晩成·金鎭圭若在,必不爲此請矣。溵曰,故重臣若逢今日,必倍於臣等矣。翼謩曰,右相有深引之意,國事甚悶矣。上曰,領左旣遞,而獨不許之,必慨然矣。翼謩曰,右相之拜免過矣。諸大臣先退。頤之曰,臺臣來待矣。命入侍,掌令權坪進伏啓曰,請還寢罪人張光碩,減律定配之命,依前下敎擧行。上曰,亟停勿煩。又啓曰,日昨堂錄時,旣有停湯劑牌招之命,則其在人臣分義,固當承膺之不暇,伊日趙明鼎·趙曮之違牌,誠極未安,而兩臣旣是崇品重宰,則明鼎之旣罷旋配,曮之拿入充軍,雖出於一時飭勵之聖意,而以禮待下之道,處分終未免過重,請還寢趙明鼎·趙曮充軍投畀之命。上曰,近者可言者,豈止一二?若聾若啞,謄傳故紙,心常慨然。噫,八十一歲堂錄,古豈有之?若曰,例也,到今豐亨,可謂婦寺之忠,旣命補外,則不過一帥臣,焉敢逡巡?國無法則已,若有則飭豈無乎?身爲執法之臣,不思糾正,爲一文任,爲一帥臣所懷,猶可也,而何敢此請?今日臺臣,卽一提學一帥臣之臺臣,予何賜答?良可異也。又啓曰,臣言議空疎,本不合於耳目之任,而今於兩臣處分,竊有區區所懷,敢此仰陳矣。及承聖敎,誨責備至,辭敎切嚴,臣滿心惶愧,無地自容,臣何敢一刻晏然於臺次乎?請命遞斥臣職。上曰,其自巽軟,予何例批?依啓。臺臣退出後,命書傳敎曰,茹藿湯一貼,更爲煎入事。出榻敎諸臣以次退出。
甲午六月二十五日申時,上御集慶堂。藥房入診入侍時,都提調金陽澤,提調徐命膺,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·金季良·鄭允說·柳光翼·洪愼讓·康命徽,以次進伏訖。陽澤曰,晩後聖候,若何?上曰,今日則比昨稍勝矣。陽澤曰,滯氣快減乎?上曰,然矣。上曰,儒臣入直誰也?頤之曰,任希雨·鄭民始也。陽澤奉進湯劑,上進御訖。陽澤請診候,上許之。泰輿等進前診候退伏奏曰,胃脈少弱,而滯候則晩後益勝矣。上曰,茹藿湯加進乎?泰輿等曰,已進三貼,豈可加進乎?上曰,後重之氣,終不快減,何以則爲好乎?各陳所見,可也。泰輿·允協等,各陳己見,終未歸一。康命徽曰,建功湯加香薷散材料進御,似好矣。金季良曰,加入檳榔,不成藥體矣。命膺曰,諸醫所見各不同,久而不決,臣甚鬱悶矣。臣雖無所見,而檳榔加入,有何不可乎?上曰,然矣。命書傳敎曰,茹藿湯停止,理中建功湯前方,加香薷一錢五分,白扁豆藿香各一錢·檳榔五分煎入事。榻前下敎兩提先退。命頤之,讀關東伯徐逈修疏及兵判閔百興疏。命書疏批訖。上曰,頃以兵判事,仰奏者誰也?頤之曰,右相以久勤之不善用仰達矣。上曰,然矣。命書傳敎曰,兵判批下,劇務何曠?牌招察任。諸臣以次退出。
甲午六月二十五日戌時,上御集慶堂。藥房入診,坐直承旨儒臣,同爲入侍時,都提調金陽澤,提調徐命膺,副提調沈頤之,右承旨趙英鎭,記事官南鶴聞·曺遠振·沈基泰,校理任希雨,修撰鄭民始,醫官方泰輿,以次進伏訖。陽澤曰,午湯劑進御後,滯氣一樣差勝乎?上曰,益勝矣。陽澤奉進湯劑,上進御訖。請診候,上曰,止之,卿等早退,可也。三提先退。命儒臣讀自省編。希雨讀上篇,民始讀下篇。又命英鎭·鶴聞·遠振·基泰輪讀,讀訖,儒臣先退,命英鎭讀各道狀聞後,諸臣以次退出。
上在慶熙宮。停常參·經筵。
觀象監,自初昏至夜一更,下雨,測雨器水深五分。
藥房都提調金陽澤,提調徐命膺,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。暑濕留滯氣,今已快愈,而本氣一樣,待敎入侍。
中宮殿·惠嬪宮,藥房口傳問安。答曰,知道。
傳于李奭輔曰,內局入侍。
傳于趙英鎭曰,內局入侍,儒臣持問答同爲入侍。
傳于趙英鎭曰,校書館若有八大家文抄,入之,若無,聖學輯要入之。
傳于趙英鎭曰,內局入侍,坐直承旨·儒臣,持御製一篇,同爲入侍。
李致中,以御營廳言啓曰,本廳分授字內惠化門南邊體城頹毁處,今當改築,而所入石子,浮出然後可以始役矣。東郊蘆原近處所在石子,浮出以用之意,敢啓。傳曰,知道。
又以訓鍊都監言啓曰,都監分授都城彰義門北邊體城頹落處,今月二十六日始役之意,敢啓。傳曰,知道。
又以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午六月二十六日辰時,上御集慶堂。藥房入診入侍時,都提調金陽澤,提調徐命膺,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·鄭允說·柳光翼·洪愼讓·康命徽,以次進伏訖。陽澤曰,夜間聖體,若何?上曰,餘氣今則快勝矣。寢睡·水刺之節,亦何如?上曰,寢睡善爲之矣。中宮殿氣候,何如?上曰,一樣矣。王世孫氣候,何如?上曰,一樣矣。陽澤奉進湯劑,上進御訖。請診候,上許之。泰輿等進前診候退伏奏曰,三部調均,沈細之候,今日益勝矣。上曰,今日三貼,亦皆入檳榔乎?泰輿等曰,後重之候快減,則檳榔先拔,他材次次減之,宜矣。上曰,夜中一次順下,甚豁然矣,此是檳榔之效乎?泰輿等曰,然矣。上曰,藿香爲主材,無或太過乎?允協曰,藿香調和脾胃,少無所妨矣。上曰,各陳所見,可也。諸醫皆以爲檳榔則拔之,香薷·白扁·豆藿香姑入爲宜仰奏。命書傳敎曰,理中湯前方中,去檳榔煎入事。出榻敎諸臣以次退出。
甲午六月二十六日未時,上御集慶堂。藥房入診,儒臣同爲入侍時,都提調金陽澤,提調徐命膺,副提調沈頤之,記事官南鶴聞·曺遠振·沈基泰,校理李勉修,修撰鄭民始,醫官方泰輿·鄭允協·慶絢·鄭允說·柳光翼·洪愼讓·康命徽,以次進伏。陽澤曰,晩後聖體,若何?上曰,一樣矣。陽澤奉進湯劑,上進御訖。請診候,上曰,只首醫兩人診之,可也。泰輿·允協進前診候退伏奏曰,三部調均,比朝一樣,而胃脈終似沈靜矣。上曰,提調先退,更煎以入,可也。命膺先退,命儒臣讀問答。勉修·民始,各讀數三篇。又命頤之·鶴聞·遠振·基泰,以次輪讀訖,儒臣先退。上掩窓入內,移時後開窓,命諸醫進前。下詢曰,滯氣今則果快消,而本來痔漸,甚覺癢痛。俄者以水洗之,而終有後重餘氣,何以則好耶?泰輿等皆以爲,六和湯加人蔘草果檳榔等屬,進御爲宜仰對。上曰,六和湯與茹藿香有異乎?諸醫曰,然矣。命書傳敎曰,理中建功湯,今姑停止,六和湯元方,減杏仁厚朴減五分,加人蔘二錢五分·桂枝一錢五分·白芍藥炒一錢·草果七分·檳榔五分煎入事。榻前下敎命書傳敎曰,明日香祗迎停止事。榻前下敎上曰,李勉修誰之子乎?頤之曰,性孝之子矣。上曰,然乎?上曰,領相體肥,故似不耐暑矣。陽澤曰,似然矣。命膺煎入六和湯。陽澤奉進,上進御訖。上曰,味不甚好矣。泰輿等曰,草果入之,故然矣。陽澤曰,筵席奏語,所宜審愼,御藥講定,何等重大,而醫官金季良,無所知識,好爲作用,雖以昨日事言之,建功湯中藿香檳榔等屬,謂當加入,與諸醫爛漫消詳,而及入筵中,季良忽發異議,謂以茹藿湯今宜三次進御,又以爲常進湯劑,不當入檳榔,盛氣力言,務欲角勝。且敢曰所懷,越次妄奏,湯劑中鹿茸,秋涼前當拔之不入,反復好異,欲爲衒能之計,究其情狀,誠極痛駭,此輩不過蟣蝨之類,而朝家假以顔色,厚其爵祿,專爲竭誠議藥之地,今其所爲,少不謹愼,放恣若此,宜施重究,使之知有懲畏之道矣。命膺曰,凡議定湯劑之時,雖有眞知的見,亦須十分講究,務知審愼,而若金季良,則臣爲忠州牧使時,以季良之本鄕,故詳問其本末,則元無醫術之稱名,雖不可以人言,遽議其實,而其工夫之不大段,則可知矣。乃敢以不精之見,欲爲衒能之計,今日所言,異於昨日筵中所奏,異於院中,致令莫重湯劑,至有眩撓之弊,雖以近日事言之,平溫之六和湯,季良以爲不可進御三貼,而摸稜之茹藿湯,則季良以爲不可不日三進御,又於議定茹藿湯之時,無端欲拔鹿茸於常進之劑,其他擧措,若此類正多,此等風習,決不可長也。上曰,都提調·提調之言皆如此,不可置之,當施之罰名陳之,可也。陽澤曰,臣曾爲醫譯提擧之時,或有懲治者,則施以除名之律,而金季良則名在御醫,逐日入侍,臣不敢自下施罰,故敢此提奏矣。上曰,本院除名,可也。頤之曰,首醫職責,專在於議定湯劑,而全無主見,隨人桔橰,昨日三四次下詢之下,終未能固守初見,畢竟斷自聖衷,始定繼進之劑,兩廳首醫,誠極寒心矣。上曰,都承旨所奏誠是,似當有處分之道,都提調之意,何如?陽澤曰,不可無飭,兩廳首醫罷職,似宜矣。上曰,罷職,可也。以上出擧條諸臣以次退出。
甲午六月二十六日初更,上御集慶堂。藥房入診,坐直承旨·儒臣,同爲入侍時,都提調金陽澤,提調徐命膺,副提調沈頤之,同副承旨李奭輔,校理李勉修,副修撰鄭民始,記事官朴長燮·曺遠振·沈基泰,醫官慶絢·鄭允說·柳光翼·洪愼讓·康命徽,以次進伏訖。陽澤曰,夕間更無餘氣乎?上曰,姑無之矣。陽澤請診候。絢診候退伏奏曰,左右三部,胃脈微滯,與朝一樣矣。允說以下奏與絢同。命徽曰,小臣不得午診,而脈候與朝一樣矣。上曰,滯乎?對曰,朝則滑利矣,今則似有滯候矣。上曰,暑氣乎?對曰,日氣不適,故腹部或有寒痰氣候而然矣。上曰,與弱候異乎?對曰,不然矣,有力矣。陽澤曰,明日湯劑,更爲下詢,何如?絢曰,暑氣不至大段,六和湯明日進御,好矣。上曰,異於茹藿湯乎?對曰,然矣。茹藿湯則有摸稜,而六和湯是平常之劑,加入建功材料甚好矣,明日仍爲進御宜矣,外間則以爲月令藥矣。允說曰,暑氣不大段而有疾候,故寒溫不適而滯矣,六和湯進御,宜矣。光翼曰,六和湯加進,好矣。上曰,人蔘功效,勝於茹藿湯乎?對曰,茹藿頗有稜,而此則調和之劑,故人蔘有效矣。愼讓曰,六和湯極好,而茹藿湯則人蔘難以得力矣。上曰,雖入五錢,不得力乎?對曰,不如六和湯三錢矣。命徽曰,此則異於本方,加入材料多,故於痰候甚好,生薑入之,便是薑桂矣。上曰,後重之氣又有之,此是暑濕乎痰乎?對曰,日氣不適,寒則助痰矣。上曰,來日當進三貼,而加入則一貼後,當更議定乎,仍爲進御乎?對曰,一貼後,更診以奏,宜矣。上曰,加入者勝於本方,何也?對曰,補矣。上曰,檳榔亦補乎?對曰,檳榔亦非峻者,而此是小建中湯材料,性味皆溫矣,六和湯一貼,明日更爲煎入事,下敎。出榻敎上曰,金季良予則恃之矣,今番果如何,而方泰輿亦無主見矣。爲人則可取,而初則時有圭角,而今則非前泰輿矣。季良之事,都是衒能而然矣,忠州所聞者,何如?命膺曰,忠州多醫術而不精治,故問其故,皆以爲季良醫術,本不大段,而官高累邑,故欲學之云矣。上曰,當入於善爲者矣。陽澤曰,臣等非以季良爲有心術也,慮有自主張之弊,故如是矣,昨日入侍後,臣等招而責之,則頗摧沮矣。上曰,自以爲是則可悶矣,資窮乎?對曰,崇政矣。陽澤曰,臣等則留闕下,而副提調則依昨日入直,何如?上曰,止之。上曰,論語云必有明衣,長一身有半,上着短衣,故或有風入之慮矣。陽澤曰,寢睡之時非宜矣。命膺曰,腹部常溫則好矣,以紵爲腹襦則好矣。命儒臣進前。上曰,持入者何冊耶?勉修曰,單卷御製持入下敎,故孝悌篇勸世文持入矣。命上下番輪讀盡篇。命承旨讀勸世文盡篇。命書傳敎曰,噫,其雖自製,莫知何文,亦莫知其名,近者氣益苶,服湯調理,故其欲寓懷,昨日先命讀五十餘歲所撰自省篇,今日命讀七十歲所撰孝悌上下篇,八十歲所撰勸世孝悌文,其豈偶然?嗚呼,六十一歲回甲,其時因諸臣請,有慈敎,故垂涕而對,其後諸臣猶過擧,故詣舊邸,坐戊戌永慕堂,召見故領相金奉朝賀,幸以息鬧,於年七十季冬,明將有請賀之事,故此篇旣諭,復守予心,而噫,千千萬萬料表,今年八十一歲,故聞有此豐亨之事。嗚呼,七十歲猶然,況今年?噫,其時猶賀,而以三件事拒焉,況此請乎?噫,予意若金若石,奚特三件事?文昭殿階旣奏,今日海東臣子,孰敢復提此事?噫,今日命讀此文,若彼蒼之指導,噫,前領左相許副,意蓋深矣,予意亦已知矣。聞領相所奏,右相引入,意亦深焉,雖新拜相臣,其宜一也,孰敢强聒?今將此三卷,遍示領左相,以此觀也。噫,予六十歲七十歲八十歲,固心可知,予何多諭?但當固守而已。彼蒼照臨,焉敢欺也?猶不敢欺彼蒼,況陟降,況我慈聖,況文昭殿?以三卷書,傳示于領左相,今日海東諸臣,咸須知悉。若有駭擧,予有所執,今何諭焉?上曰,此傳敎明日注書書之,示于領左相。諸臣竝以次退出。
上在慶熙宮。停常參·經筵。
藥房都提調金陽澤,提調徐命膺,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予氣今知其何諭焉?待敎入侍。
中宮殿·惠嬪宮,藥房口傳問安。答曰,知道。
蔡弘履,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
以備忘記,傳于李致中曰,噫,六十一歲甲戌,追慕昔年,已守予志,七十一歲甲申,追慕昔年,亦守予志,六十一歲七十一歲所爲事,況今八十一歲甲午乎?噫,昨夜六十一歲所撰孝悌篇,七十一歲所撰勸孝悌文命讀,誠指導勸予,豈偶然?令注書遍示時任輔相,意蓋深也,意蓋深也。
李致中啓曰,奉敎李魯述,自鄕上來云,卽爲牌招,何如?傳曰,允。
傳于李致中曰,內局入侍。
又傳曰,內局入侍,儒臣持高麗史儀注卷,同爲入侍。
吏曹口傳政事,以金尙默爲兵曹參知。
蔡弘履,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午六月二十七日辰時,上御集慶堂。藥房入診,時原任大臣,同爲入侍時,都提調金陽澤,提調徐命膺,副提調沈頤之,記事官南鶴聞·曺遠振·沈基泰,領議政韓翼謩,領府事金相福,判府事申晦·金尙喆,左議政李溵,醫官慶絢·鄭允說·柳光翼·洪愼讓·康命徽,以次進伏訖。陽澤曰,夜間聖候,若何?上曰,尙有餘氣矣。陽澤奉進湯劑,上進御訖。陽澤請診候,上許之。絢等進前診候退伏奏曰,三部度數,一樣調均,而胃脈少弱,尙有微滯之氣矣。上曰,予元氣甚弱而然乎?絢等皆曰,非氣弱所致,卽痰候往來而然也。陽澤請更下詢湯劑。上曰,諸醫各陳所見,可也。諸醫曰,連進六和湯,宜矣。上曰,六和湯雖老人,常進無妨乎?命徽對曰,然矣,外間老人,亦多服之而少無妨矣。陽澤曰,兩廳首醫飭已行,使之還屬,好矣。命書傳敎曰,昨日所奏,是矣,故都提調不奏,而更提處分,此與金季良有異,飭已示,此時豈可永無?此與一時下敎有異,不可依前彌縫。方泰輿·鄭允協敍用,其令冠帶常仕。兩提先退,相福進前曰,以下敎觀之,餘氣尙在,下情焦迫矣。上曰,今則氣陷而然矣。相福曰,此非氣陷,日氣如此,故外間人,亦多如此者矣。中宮殿氣候,何如?上曰,一樣矣。王世孫氣候,亦若何?上曰,亦一樣矣。上曰,領左旣許副,則右相此擧無怪矣,予何敦勉乎?翼謩曰,右相深引悶矣,有才識明透,可爲國事,而如是深引不出,豈不悶乎?上曰,年亦少矣。翼謩曰,然矣。上曰,用其人而不用其言,豈可乎?翼謩曰,臣亦待罪此任,而自上何曾用臣一言乎?上曰,此事若無之,則朝鮮無一事矣,君臣相持,國事何爲乎?翼謩曰,臣等所請,卽人情天理之當然,一下敎則萬事妥帖矣。溵曰,俄下冊子,臣等見之,而以親心爲己心,癸巳卽位,四十年受之,則五十年豈不受之乎?上曰,予其時七年侍湯,今逢此月,貴矣,雖貴,受之則非道理矣。溵曰,七月初四日,卽陳賀回甲日也,仍舊甲而繼述,則豈不美乎?諸大臣縷縷仰請,上無發落。上曰,右相必有深意而然矣。相福曰,右相所引此事外,又有之矣。上曰,何事?相福曰,頃者領相除拜時,有先呼以寫者,故以此爲嫌矣。上曰,然乎?原任先退。翼謩曰,臣等雖受罪,明日當率禮官入來矣。上曰,何必禮官?百僚皆率來,可也。諸臣以次退出。
甲午六月二十七日未時,上御集慶堂。藥房入診入侍時,都提調金陽澤,提調徐命膺,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·柳光翼·洪愼讓·康命徽,以次進伏訖。陽澤曰,午間聖體,若何?上曰,今日尙不如厠,似有效矣。陽澤奉進湯劑,上進御訖。請診候,上許之。泰輿等進前診候退伏奏曰,三部度數調均,胃脈少弱之氣,亦快勝矣。上曰,八朔侍湯之餘,七月初四日陳賀回甲,今又重逢,貴則貴矣,而無端受賀,豈不怪乎?陽澤曰,繼述盛事矣。上曰,左相尤怪矣。諸臣以次退出。
甲午六月二十七日未時,上御集慶堂。坐直承旨入侍時,同副承旨李奭輔,記事官朴長燮·曺遠振·沈基泰,以次進伏訖。命持入東國通鑑新羅紀,又命持入懿陵祭報府。命書傳敎曰,明日懿陵香祗迎,凡諸等節儀注安徐,只入正時,皆依前。又命書傳敎曰,御製中旣稱開窓納涼,而嗚呼,三十七歲,辭皇嫂於魚藻堂,年今八十一,重逢忌辰,豈時千千萬萬料表?追慕萬倍,豈可循例祗迎?祗迎後,嗚呼,德游堂,卽昔年五朔居廬處也。於夜當宿此堂,少伸微忱,而噫,明日干支,卽庚戌也,此心何抑?祭文製下,以此文精書代押,前書文精置香室事,分付。旣製祭文,明當月臺親傳香,儀注安徐,只入正時,皆依前。又命書忌辰祭文,上着笠起坐,哽咽呼寫,命讀徽寧殿祭報府。命書傳敎曰,大祝以玉署人塡差,則莫重宮闈全,巧作名目,强稱尙弧尙湯武差備,苟差若此,着笠中官,何不塡差乎?萬萬可駭,此豈體君敬謹之意乎?當該府有司,從重推考,府郞廳汰去,自此以曾經本房者塡差,其苟充抄記勿施。上曰,府郞廳,自政院使之聽傳敎。承旨讀奏奉敎李魯述罷職傳旨。上曰,何爲違牌乎?奭輔曰,以圈時不參削職矣。修撰趙載偉,讀儀注訖。命讀東國通鑑。校理李勉修讀檀君史,至箕子朝鮮。上曰,奴婢法,自其時出矣。奭輔曰,其時偸竊者,限己身爲其家奴婢,而非若今之奴婢法也。上曰,下番讀之。載偉讀史論。上曰,臣等按云者,我朝臣乎?勉修曰,我朝李克墩修之矣。載偉曰,此或其時史臣矣。上曰,此可見盛水不漏矣。箕子出來後,我國始有禮樂文物矣。上又曰,語音不通,則何以敎之乎?奭輔曰,聖人設敎,與凡人異矣。上曰,箕是國名,而子孫仍以爲姓,何也?載偉曰,古者或以國號爲姓,或以官名爲氏,故然矣。上曰,箕子之裔存乎?對曰,鮮于氏·奇氏·韓氏,皆其後裔矣。上曰,明日大臣,禮堂入來云,而予何酬應乎?諸臣以次退出。
甲午六月二十七日酉時,上御集慶堂。藥房入診入侍時,都提調金陽澤,提調徐命膺,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·鄭允說·柳光翼·洪愼讓·康命徽,以次進伏訖。陽澤曰,晩後諸症,何如?上曰,餘氣快減矣。陽澤曰,慶幸矣。陽澤奉進湯劑,上進御訖。請診候,上許之。泰輿等進前診候,退伏奏曰,左三部少沈,而遲緩之候少勝,滑體亦好,比午間益勝矣。上曰,痔漸外間老人,亦有之乎?允協曰,痔漸亦由於元氣之好,外間老人,陽氣最好者,或有之矣。陽澤曰,今日亦登厠乎?上曰,一次登厠而順下矣。泰輿等以爲六和湯已進五貼,今則停止,建功湯加縮砂·藿香進御爲宜,仰奏。命書傳敎曰,六和湯停止,理中建功湯,加藿香一錢,自明日煎入事。榻前下敎命書傳敎曰,予已索漠,凡事類此。噫,一室之中,豈可君臣兩製?果然宜卽微稟,若下敎則製進,可也。循例令分排,知製敎有此做錯,該房承旨特遞,本祭文有更書者,旣書洗補,啓下祝文勿施,此祭文精書。命書傳敎曰,承旨下敎代,參知蔡弘履爲承旨,牌招察任,房順房。騎省多闕,其代,令該曹口傳備擬,待下批牌招入直,陽澤以中宮殿進御六和湯,自明日二十貼封進之意,仰奏。上曰,不過乎?諸醫曰,少無過矣。上曰,封入,可也。諸臣以次退出。
上在慶熙宮。停常參·經筵。
仁穆王后忌辰。
藥房都提調金陽澤,提調徐命膺,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任憂慮,敢來問安,竝此仰稟。答曰,知道。明日何日?追憶昔年,遙瞻懿陵,曷勝此心?追慕千萬,氣何暇諭?待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
李致中啓曰,兵曹參知洪檢,除拜後過三日不爲出肅,依定式推考警責,仍卽牌招,何如?傳曰,允。
傳于吳載純曰,中官越俸,竝安徐。
備忘記,傳于李奭輔曰,古人云,見李密表,心常豈曰孝?聞諸葛表,心常豈曰忠?聞今日親傳時所奏,海東臣子心宜低,見今日洞諭,何敢自是,而問相臣·禮堂皆在云,心膽皆隕,豈欺陟降?當詣舊邸,儀注·時刻單子·騎曹節目·留營·留陣·時體備堂隨駕皆安徐,只入直禁軍隨駕,挾輦軍六十名,前後廂軍六十名,皆依前待下敎,只入正時。又傳曰,世孫祗迎安徐,挾輦軍前後廂軍,依前以入直擧行。
大駕詣彰義宮後,王世孫遣宮官問安。答曰,知道。
政院·玉堂·藥房口傳問安。答曰,知道。
沈頤之啓曰,藥房三提調,來詣閤外求對矣。
藥房口傳啓曰,臣等俄者求對,未蒙兪音,誠不勝悶鬱之至。目今聖候新復,調補之道,不容少緩,而當此庚炎,勞動旣多,日三進之湯劑,午漏已過,尙未進一貼,尤豈不萬萬焦迫者乎?伏乞亟許臣等持湯劑入侍,千萬幸甚,惶恐敢啓。
備忘記,傳于鄭昌順曰,君子見幾而作,豈特幾?再昨先奏,今日與禮官請,明日當與二品,若三日其將庭請,此兩相相謂曰,前者今此,余何效也?此道當修而已。噫,其相雖擧職,八十一歲其君何苦?再昨聞而黙黙,今日親傳時,已奏東郊,設有此心,若氷消,何敢盡意?豈特此乎?光明殿前洞諭,若何?且聞此相自謂曰,聞此敎,三頭六臂者,已孰敢請也?當帖然而回而問也。兩相一宗伯尙在,再問亦然,午鼓動後亦然,此豈特負文昭殿當日?亦欺我皇兄皇嫂,將何顔南面稱君?嗚呼,豐亨,可謂忠乎?體君苦心,可謂忠乎?息鬧可乎,豈特此也?初用心於旱乾,再用心於極備,況兼月令初,以謂於予已判,若强項令,昨日差勝,誠是千千萬萬料表,若此則紓君心,令君善攝,可乎?昨日氣勝,某肉幾食云,此亦謂心而雖若此,對案强食,其君生冷猶可戒,有何撙節之請乎?數匙食其請撙節,猶其況陳根,於本事欲遂奏語來舊邸,於理中當撙節,故先此湯而節焉,今日於予得矣。於予亦便,隨駕禁軍,先入直宿,聞見待令挾輦軍·守廊前後廂軍·東西設軍幕直宿,五夜巡更,朝鮮豐亨,心皆息然後,予當回駕。
傳于蔡弘履曰,旣奏,今當還宮,諸司豫備,禁軍旣入去,只駕前駕後擧行。
大駕還宮後,政院·玉堂·藥房口傳問安。答曰,知道。
備忘記,傳于曰,噫,見今日擧措,聞今日下敎,而其若尋常,此交趾人乎?越裳人乎?關係莫重,予則斷斷守予心而已,今日入來,寔爲祝文也。
藥房口傳再啓曰,臣等俄陳口啓,顒俟兪音,日已向暮,未蒙召接,而備忘中撙節湯劑之敎,蓋不勝惶懍焦迫之至。目今悠悠萬事,莫先於保護聖躬,此不待臣等畢辭,聖明亦必俯諒,而冒炎勞動,向夕還宮,常進之劑,尙未進一貼,焦悶之極,冒罪瀆擾,乞許暫時引接,千萬幸甚,惶恐敢啓。
備忘記,傳于李奭輔曰,今日擧措,萬萬過矣,其亦寒心,領左相免相置處政事,政官牌招開政。
備忘記,傳于李奭輔曰,於今國體,豈一毫體君心?卽推時體,今日兩次擧措,惟知時任,莫顧道理,領左相旣下敎,則宗伯焉敢晏然?禮判亦解見任,今日政代其任。
備忘記,傳于李奭輔曰,申領府事拜領相,李判府事拜右相。
備忘記,傳于李奭輔曰,今番下敎後,必也意若何?今予豈前予?領敦寧都提許副,右相爲內局都提調。
備忘記,傳于李奭輔曰,右相所執是矣,特許所請,旣兼內局,判中樞,政官牌招,爲先下批。
以右議政箚批,傳曰,入直注書傳諭。
傳于沈頤之曰,內局入侍。
沈頤之,以吏曹言啓曰,今此宗廟永寧殿·徽寧殿秋享大祭執禮大祝,皆以侍從玉堂塡差,而時無職名,令該曹口傳付軍職,何如?傳曰,允。
有政。吏批,判書李潭進,參判徐命善式暇,參議李在簡進,同副承旨李奭輔進。
吏批啓曰,領議政韓翼謩,左議政李溵免相,右議政元仁孫許副事,命下矣。當爲置處,而本曹時無相當窠,依例送西之意,敢啓。傳曰,知道。
以安鼎大爲掌令,權禛爲修撰,金器大爲禮曹判書,領議政申晦,左議政李思觀。
兵批,判書閔百興病,參判趙德成進,參議金尙默未肅拜,參知洪檢病。
兵批啓曰,領議政韓翼謩,左議政李溵免相,右議政元仁孫許副,送西事,命下矣。當爲隨品置處,而領中樞一窠,判中樞一窠,他大臣今方見帶,依例從座目,判中樞有闕代,韓翼謩下批,李溵·元仁孫,加設判中樞,下批之意,敢啓。傳曰,知道。
判府事三單韓翼謩·李溵·元仁孫,副護軍權坪,副司直趙英鎭。
蔡弘履,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
右議政元仁孫箚曰,伏以臣,頃忝內局,病闕起居,短箚陳懇,曲蒙體諒,而況御醫之診視,珍劑之隨頒,尤是格外恩數,瞻天九頓,自不覺感涕之盈襟。念臣此病,實出於積勞久瘁之餘,胸膈否塞,專廢食飮,頭目眩暈,如在烟霧,貼席處溫,只費調理,問醫啜藥,亦無變動,此蓋元氣㥘弱,不能勝病之致。皇朝名臣馮琦有言曰,人臣無病而欲偸安者,欺也,有病而隱忍不言,以至曠官者,亦欺也。臣雖無狀,致位三司,受恩如天,報答無階,如非私心之至難安,賤疾之至難强,則何敢飾辭丐免,以爲占便之計也?堂堂政府,實非養病之地,今若一任虛縻,不許引退,則不但臣心之萬萬悚蹙,此豈聖朝務實之政也哉?顧今廷臣之仰請於殿下者,乃是民彝物則之所不可已者,强聒半年,迄未格天,此莫非臣等之罪也。當行之典禮尙稽,顒望之群情愈鬱,大臣禮官,今方求對,而臣以從前陳請之人,病淹床玆,亦無由登筵齊聲,微忱耿結,如負大何,玆敢披瀝肝血,仰瀆崇聽。伏乞聖慈,俯賜矜諒,亟遞臣相職,以幸國事,以便調治,千萬顒祝云云。答曰,省卿箚,予已知予已諒,況今爲內局,卿須安心,只卿入來然後,予當酬應內局。
甲午六月二十八日辰時,上詣崇政殿東月臺,親傳香入侍時,行都承旨沈頤之,左承旨吳載純,右承旨李致中,左副承旨蔡弘履,右副承旨鄭昌順,同副承旨李奭輔,記事官南鶴聞·朴長燮·曺遠振·沈基泰,以次侍立。上具翼善冠·黑團領袍,以步輿出通陽門,詣月臺降輿傳香訖。下敎曰,禮房承旨馳詣懿陵,奉審以來,健元陵·穆陵·崇陵,一體奉審以來。出榻敎仍詣武德門外,還入建禮門,詣光明殿,命書諭沖子及大小臣工書,頤之秉筆,至夢裏猶掩抑。頤之起伏曰,此非如是下敎者矣,且何忍比諸臣於悖子悖弟乎?上笑曰,第書之,何妨之有?書訖。上曰,今日禮堂入來云,明日二品爲之矣,況固執左相乎?頤之曰,時任之故如是,而諸臣之心,孰不然乎?上曰,皆時體矣。頤之曰,此非時體也,人情天理之所同然也。上曰,此御製粧帖,一件入于東宮,一件內入,亦爲頒布于諸臣。遂還內,承史竝退出。
甲午六月二十八日午時,上詣彰義宮。擧動入侍時,行都承旨沈頤之,左承旨吳載純,左副承旨蔡弘履,右副承旨鄭昌順,同副承旨李奭輔,記事官南鶴聞·朴長燮·曺遠振·沈基泰,以次侍立。上乘駕轎,掩窓出資政門,詣彰義宮。諸臣以次隨駕,酉時上還宮。諸臣以次退出。
甲午六月二十八日二更,上御集慶堂。藥房入診入侍時,提調徐命膺,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·鄭允說·柳光翼·洪愼讓·康命徽,以次進伏訖。命膺曰,勞動之餘,聖候,若何?上曰,一樣矣。命膺奉進湯劑,上進御。請診候,上許之。泰輿等進前診候,退伏奏曰,三部度數不均,稍似浮大,胃脈稍弱,深按則頗不足矣。上曰,浮大何爲而然乎?泰輿等曰,大體不足故然矣。上曰,不可不進服二貼矣。命膺曰,夜猶未深,三貼豈可不進乎?上曰,提調出去,煎入,可也。命膺先退。命書傳敎曰,噫,今番予已知矣,一日內若此,其涉異常,亦有欲食之念,旣若此而其涉異常,故若詼諧,而雖人肉猶食云,此慷慨之言也。雖對案,雖雉鮮午肉,內外腸肚,亦莫能食,果若下敎,戒蒜果則猶可也,人肉下敎,豈有撙節?非暮年事君之義欠焉,故雖下敎,豈有深意?以前領左相言之,其心卽愛予,豈惡予?雖然,聞今朝奏,見洞諭敎,必相謂曰,此雖不偶爾,聞若此今日何敢强勸?其退,可也。莫此之謂,只曰,今年將半,其何曠日?半日以待,聞歸邸之奏,雖有滿腔苦心,豈可强聒乎?其日嗚呼,豈特此也?一自文昭殿後,不敢强請,其誠臣分,其欲反是,今日若此,其果臣分,亦果道理?嗚呼,宋太宗開寶皇后慷慨載問答,予雖誠淺,豈效前人?況首題其時祝文句語,人若不感動,豈云孝悌?雖然,執滯而然矣。其心已諒,故只命免相,非予誰爲?事雖勝人事,意則卽予暮年苦心。大抵觀今世其君昏耗,故臣亦若此,若此而挽回衰世,焉可期也?良可慨然也。其況來月初六日,卽昔年受賀日,請其先受,其果着落乎?今日此擧,亦由於此。嗚呼,三十七歲辭皇嫂,八十一歲重逢明日,心膽皆殞,亦歇後語也。嗚呼,今夜欽羨魚錫定。嗚呼,此人,其雖敦寧,焉知皇嫂顔?興惟及此,心何抑乎?命注書出去,懿陵奉審承旨入來,使之入侍,可也。賤臣承命出去,右承旨李致中偕入進伏。命讀祭物單子及祭官諸執事擧案訖。命書傳敎曰,祭物單子,莫重細實果,宜計升合,其餘瓜果,亦有可言,於眞瓜豈有升合?若此西瓜何以計?莫重祭物,豈可文具?此後於眞瓜,必計箇事定式,禮房先退,頤之讀領右相望。上曰,左相旣不出,則右相爲左相乎?頤之曰,下敎中,李判府爲右相爲敎耳。上曰,然乎?命書傳敎曰,東西樞大臣座次陞降自有序,今雖拜左相,若有座次,宜爲右相,例也,故今日下敎命書時,於領相自爲首相,而只曰拜相,於右相只命爲相,意蓋深矣。聞單子稱右相,其淺訝之,下詢於領相曰,拜領相,於右相曰,拜右相云。領相宜云領相,於右相,其何越其次拜焉?中官書下敎類,皆若此可駭,當該中官,越俸二等,於右相左字付標以入。命膺持湯劑更入。上曰,姑待都提入來,進之爲宜。命注書出去,都提入來,則偕入,可也。賤臣承命,出往傳諭,都提調元仁孫入來進伏曰,日間聖候,若何?上曰,一樣矣。寢睡·水刺之節,亦何如?上曰,睡則善爲之矣。中宮殿氣候,若何?上曰,一樣矣。王世孫氣候,若何?上曰,亦一樣矣。仁孫請進湯劑,上進御訖。仁孫曰,臣之情事,下諒許免,感祝無地矣,請更進一貼。上曰,今日二貼,依祝文爲之,何必更勸乎?卿等其退休,可也。仁孫曰,夜已深,故不敢强請,明日湯劑,依例爲之矣。上曰,依。諸臣以次退出。
上在慶熙宮。停常參·經筵。
宣懿王后忌辰。
藥房都提調元仁孫,副提調沈頤之啓曰,昨日動駕舊邸,向晩還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。噫,八十一逢今日,予懷千萬,晩暑過冷,此亦用心,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于蔡弘履曰,噫,若是冥然,若是支撑,忍過三月初九日二十六日,且過今月初八日重逢今日,三月今月兩朔皆過兩日,是豈孝也,亦豈悌乎?噫,千乘浮雲,萬機楚越,暮年兼悶豐亨,加以暑氣,昨夜數更,莫知睡與醒,曷勝氣苶?於曉自德游回,此豈晩暑日候?況若八月,尋着綿衣,此豈陽世間人乎?其衰益判,豈特此乎?若漢相心爲日候而用心,故雖値齋戒,必也次對,予意可見也。又傳曰,次對其豈闕焉?暮年爲國事,其亦用心,復授此任,意蓋深焉,安心謝恩,仍爲次對事,令史官傳諭于領左相。
傳于蔡弘履曰,何時傳諭,而尙無消息,傳諭注書陪使令懸之。
又傳曰,次對任意爲之,內局問候亦止之。
傳于蔡弘履曰,噫,八十一歲酬應,予豈樂爲此酬?五十年臨御,噫,受困諸臣,予豈樂爲酬?五十年臨御,日三此湯,予豈樂爲酬?五十年臨御,世道奇怪,人心苟且,而其猶强忍,惟五十年臨御,千乘浮雲,萬機楚越,而其況今日,猶命次對酬,五十年臨御,聞其拜相,卽是重卜,當此世道,其人雖悶,其欲强爲,莫闕次對意也。命下已久,尙今寥寥,昨日强回,寔由祝文。噫,三十餘歲,今八十一年,遑望懿陵,心膽皆殞。嗚呼,誦庚戌年,義則嫂叔,恩則母子,祝文句語,冥然支撑,曷勝慨歎?今將詣資政右文閣,兼悶過雨待晴而回,此時時任焉在?原任焉在?豈有都提調一人乎?原任亦備局都提調,再昨差勝,昨日若此,亦予亦予,建功何功?扁鵲何鵲?前生內局,今世用心,大小群工,咸須知悉。
傳于李致中曰,予何酬應?承旨敦諭,此時敷諭草,何可多乎?書之承旨持待,右文閣承旨詣閤。
又傳曰,承旨持敦諭草入侍。
蔡弘履啓曰,大臣·備局堂上,依下敎,來待矣。傳曰,引見。
傳于李致中曰,內局入侍。
兵曹口傳政事,副司直李翼元。
以全羅監司狀啓,六月令薦新新稻米,節候尙早,限內不得封進,惶恐待罪事,傳于李致中曰,勿待罪事,回諭。
傳于李奭輔曰,勿待命事,遣入直注書,傳諭于金領敦寧。
蔡弘履,以義禁府言啓曰,京畿喬桐府投畀罪人趙明鼎,充軍罪人趙曮特放事,承傳啓下矣。竝卽放送事,分付該道道臣之意,敢啓。傳曰,知道。
蔡弘履,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
領議政申晦箚曰,伏以臣於是任,前已屢叨,醜拙畢露,觸處僨敗之狀,聖明之所俯燭,今者此命,又何爲而至也?臣驚惶抑塞,誠不知措躬之所也。前者之授,已累聖簡,而怵分畏義,冒沒趨承,至今追思,有靦面目,一誤再誤,何可至三乎?顧今宿德原任,固多其人,而乃以如臣之衰朽鈍劣,已試蔑效者,苟然充數,不少難愼,此實有乖於綜核之政,而又況近日之所仰請者,卽是擧國之同情,區區顒望之情,豈有間於時原任,而兩相旣以此譴免,則臣於此時,尤何敢爲晏然冒進之計哉?卽者次對有命,而憤窮勢蹙,承膺無路,玆陳短箚,仰暴危懇。伏乞聖慈,俯賜矜察,亟遞臣議政之職,仍治臣瀆擾之罪,以肅朝綱,以安私分,不勝萬幸。
左議政李思觀箚曰,伏以臣,床席沈淹,今一旬有餘,近日承候之禮,祗迎之班,一未趨進,悚懍方切,不意議政新命,遽下此際,臣誠驚惶隕越,莫省所措。念臣庸愚,受國厚恩,無所報效,屢入中書,輒以罪去,瑕尤百出,莫逃於淵鑑之下矣。噫,方當千一盛會,輿情莫伸,彝典未擧,前後相臣,方思積懇而回天,遽乃相繼而去位。惟我殿下,旣不勉回謙志,俯循群請,而承弼之地,用舍反遽,畢竟誤恩,乃及於已試蔑效之一賤臣,臣誠愚昧,莫窺聖意之所在也。論其才量,則十倍難追,語其忱誠,則秉彝同得,而駕駘再駕,莫戒於敗轍,拙手代斲,必致於汗顔,臣身顚沛,固不足恤,其於國事,何哉?況臣目下證形,尙此澌頓,衰氣不復,欲起還仆。卽者賓對有命,聖敎勤摯,雖欲感激趨赴,其勢末由,玆具短箚,仰干崇嚴。伏乞聖慈,俯垂鑑諒,收回恩命,仍降譴何,以警具僚焉云云。兩箚以敦諭無批答
甲午六月二十九日辰時,上御右文閣。敦諭承旨入侍時,左副承旨蔡弘履,同副承旨李奭輔,記事官朴長燮·曺遠振·沈基泰,以次進伏,命讀領左相敦諭草訖,下敎曰,仍與偕來。上曰,告由祭,明日爲之乎?對曰,然矣。上曰,右副誰也?對曰,鄭昌順而今日式暇,故不入來矣。命他承旨入侍,行都承旨沈頤之進伏,上曰,都提調入來乎?頤之曰,方來待於閤外矣。上曰,都提調持湯劑入侍,內局入侍。弘履·奭輔·長燮先退。
甲午六月二十九日巳時,上御右文閣。藥房入診入侍時,都提調元仁孫,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·鄭允說·柳光翼·洪愼讓·康命徽,以次進伏訖。仁孫曰,夜間聖體,若何?上曰,一樣矣。上曰,湖南伯何時當上來乎?仁孫曰,秋涼後,似當上來矣。仁孫奉進湯劑,上進御訖。請診候,上許之。泰輿等進前診候,退伏奏曰,三部度數調均,胃脈亦勝矣。上曰,藿香姑不可拔乎?泰輿等曰,藿香調和脾胃,姑爲進御,好矣,而餘氣快減,則雖拔之,亦無妨矣。命上番翰林,取考史庫中燕山·光海日記各幾卷知入。遠振承命出去回奏曰,燕山日記四十六卷,光海日記四十二卷矣。仁孫曰,提調徐命膺有實,不得入來矣。命書傳敎曰,提調兼帶許遞,以前禮判李翼元爲提調,令該曹口傳付軍職。仁孫曰,日候甚陰濕,早早還內,臣之望也。上曰,領左相不入,予何還內乎?仁孫曰,領左何敢不入來乎?早爲還內,好矣。命書傳敎曰,嗚呼,暮春忍過兩日,今月又過二日,是豈孝也,亦豈悌也?興懷及此,五內掩抑。嗚呼,今予今何八十,受困國中,惟我皇嫂,高奉東郊,夜雖其祭,遑瞻懿陵,微忱何抑?昨留舊邸,思祝文回,徹宵憧憧。嗚呼,此舍何舍?卽庚子五朔陪奠之廊也,昨夜宿爲皇嫂居廬之堂,今日臥庚子陪奠之廊,嗚呼孝悌,今何復有?噫,復政之後次對,豈特無一闕焉?有進定者,故今日此命,意豈偶然?況比時任,於予誠悶,爲此者寔由爲宗國也。諸臣以次退出。
甲午六月二十九日未時,上御集慶堂。大臣·備局堂上,引見入侍時,領議政申晦,左議政李思觀,行司直具善復,仁陽君李景祜,行司直具善行,行刑曹判書韓光會,左參贊朴相德,行司直李章吾,戶曹判書具允鈺,吏曹判書李潭,行副司直李潤成·尹泰淵,同知中樞府事尹得養,淸川君金鍾正,同知中樞府事金華鎭,戶曹參判鄭尙淳,行副司直洪趾海·權噵,工曹參議尹養厚,大司憲宋淳明,大司諫洪錀,副校理李祖源,左副承旨蔡弘履,記事官朴長燮,事變假注書李基恒,記事官曺遠振·沈基泰,以次進伏訖。命讀座目,賤臣讀奏訖。上曰,金華鎭備堂乎?晦曰,然矣。命先爲進前,下詢嶺南民瘼及農形。華鎭曰,頃者已奏達,而秋牟大登,嶺底春牟,亦免失稔,移秧及時,故有豐登之漸矣。晦曰,臣無肖似,連叨是職,臣豈有一分堪承之望,而聖敎勤摯,故冒沒入來矣。今番所仰請者,擧國同情,時原任豈有異同,而昨日臣等,未及入來,時任獨蒙譴免,臣實惶悚矣。上曰,今始思之,卿之兄弟,皆元輔矣,所請之心,忘之可也。晦曰,以昨日下敎見之,則使臣等不得開口,臣等誠臆塞矣,雖不敢連聲仰請,心豈忘乎?思觀曰,原任與時任無異同,而臣又當此職,誠惶悚矣。上命讀齎咨官手本,弘履讀奏。上曰,金川之窮兵極怪,而賣官鬻爵,無異桓靈矣。晦曰,今年戶曹收租大縮,至月以後,將無以支放,故頃因戶判所達,三南軍作米一萬石區劃,使之舡運以米矣。此時舡運,不無可慮,故附近所在者,先爲推移區劃,俾爲支繼,軍作米則待明春風和,裝運於稅舡,還報於各處貸用之數,似甚便好,趁今區劃然後,方可無窘束之患,敢此仰達矣。戶曹判書具允鈺曰,大臣所陳誠好矣,自京司區劃之道,不可不預先講定,故敢此仰達矣。上曰,然矣。大臣之意,何如?晦曰,區劃之道,戶判必有所料量者,使之陳達,好矣。允鈺曰,湖西所劃一千石,聞方上來云,若得兩南所劃九千石之代,則可以足萬石之數矣。但以京司言之,則惠廳亦甚苟簡,無可推移,若以江都米四千石,禁營米五千石,姑先區劃貸用,明春軍作米上來後,各使還報,似好矣。行副司直李潤成曰,此固軍門之糧餉之積久者,事體自別,明年雖還報,遷動甚重難,亦似有後弊矣。上曰,禁將所奏亦是矣。晦曰,禁將之如是持難者亦是矣,而無他着手處,但戶判所達之數太多,禁營米三千石,江都米六千石,先爲推移貸用於經費,待軍米之上來,卽爲還報,似好矣。上曰,依爲之。出擧條晦曰,諸道別還申飭,非不極嚴,而各邑守宰,不有法意,每當六七月之交,則冒禁擅分,實爲痼弊,事極寒心,爲先以此意分付道臣,各別申飭,如有犯者,隨現狀聞,以爲嚴處之地,何如?上曰,依爲之。出擧條晦曰,今春三南·畿海,賑政才畢,饑民之還接本土者,若無接濟之道,則必無依賴之勢,分付道臣,申飭守宰,俾盡懷保之策,以爲安頓耕作之地,似好,以此分付,何如?上曰,所奏誠是,另加嚴飭,可也。出擧條允鈺曰,長興庫所在各邑席子,乃方物歲幣之需,而近因別使之罕出,移準之歲,有有捧無出,累年積置,以致鼠破腐傷,且多色渝,旣不合於歲幣,亦有妨於藏置。纔因該庫所報,依前例自本曹看審,而席契貢人願受,故折價出給,以爲貢價計減之地,亦因賑廳及軍門之請得而許之,蓋此席物,以嶺南山郡稅木六十餘同,米百餘石,出給於席産邑,輸納於該庫,而厥數凡爲三起方物之用,卽今遺在,竝與今年當捧之數而計之,則足可支用於方物十五起之數矣。前頭所需,如是夥多,恒定捧上,逐年自如,則日後之積置腐傷,又將如今日矣。且聞織造上納之際,其弊不貲云,旣非每年需用之物,而只爲前頭之預備,徒使米木浪費,民邑受弊,則實有乖於綜核之政,臣意則姑就乙未·丙申兩年應納數中折半停減,所減價本,則與他稅條,一體上納於本曹,以爲補用經費之地似好,敢此仰達矣。上曰,卿等之意,何如?晦曰,嶺南醴泉·龍宮等邑席子匠手等,受價責納矣。近年以來匠手輩,願作京貢,屢次呈訴於京司,其有弊可知,卽今本庫留在,旣如是夥多,則依戶判所達許施,似無妨矣。思觀曰,聞席子之弊,專由於京鄕浮費之漸繁,戶判所奏,與京貢物之減給有異,爲民除弊,而有補公用,則依所請許施,似好矣。上曰,依爲之。出擧條晦曰,濬川石築之前,川邊之家,每被水災矣,今年則晏然,民之蒙惠多矣。上曰,訓將入來,頃者前領相所奏,有間間壞傷處云矣,已盡修補乎?曰,如干所傷者,水道驟至故然,而自軍門修補處,則已盡收補矣。上曰,兩司入來乎?淳明·錀進伏曰,今日齋日,故不得傳啓矣。晦曰,臣與趙明鼎家,居相近矣,聞其老母病勢,今方危急云矣。上曰,明鼎年幾何?對曰,六十六矣。命書傳敎曰,頃者處分時,不知有趙明鼎母,今聞相臣所奏,況不過一時申飭者乎?特放事,卽爲分付該府。頃者臺臣所請,臺體不然,故雖下敎,豈可事同飭異?趙曮一體以放事,分付。晦曰,昨日勞動,湯劑亦減貼數,臣等誠焦悶矣。上曰,去夜則乍睡乍覺矣,如昨夜之氣,則今日次對,亦難爲之矣。上曰,亞卿亞尹中有闕乎?潭曰,左尹金應淳,再度留院矣。命書傳敎曰,近者心神益索漠,莫知今在何處。嗚呼,今日祭報府,知有其人。嗚呼,今日何日,況漫職乎?今聞亞尹金應淳,再度呈辭留院云,許遞,忍過今日,司直魚錫定除授,牌招察任。上曰,今日使之謝恩,趙明鼎事,亦急矣,速爲頒布,可也。上曰,頃者回榜宴入來者,誰也?對曰,鄭基安矣。上曰,明年回榜者,誰也?晦曰,李洚矣,今年九十矣。上曰,六七十登科者,亦以爲好云,然乎?思觀曰,都憲亦爲之矣。上曰,有滋味乎?淳明曰,廢科望斷之中爲之,故異常矣。上曰,宋左相思之每愴然矣。上曰,登俊試,趙明鼎合考見落乎?晦曰,然矣,仁陽亦然矣。上曰,仁陽不甚老矣。思觀曰,臣之同甲,而鬚髮不白,筋力好矣。上曰,仁陽之心好矣,予嘗恃之矣。上曰,李洚初資乎?仁孫曰,其時以特敎爲之,而今爲同知矣。上曰,傍目似當以甲午式書之矣,生員乎,進士乎?晦曰,善爲詩,必進士矣。命書傳敎曰,古人云,人生七十古來稀,況八九十乎?同知李洚,初則以甲午式年科,今年唱榜,亦與鄭基安同爲回榜,今年有慶科,會試翌年,故只付同中樞,命待明年,心常嗟惜,靜思之,其初試非癸巳卽甲午,若見榜目,卽甲午式年進士也。嗚呼,□月追慕之時,此人若以唱榜年計之,今聞今年九十云,亦曰尙强,而噫,雖然,此年人其何知?況今月予懷千萬也。問此年人,無一人今存者,且雖非小科,今存可貴,況今式年少科者乎?噫,慶宜速也,豈爲人憶此式年也?於今軟巾襴衫靑纓,不過表舊甲午式年榜人,豈可較挈朔數?今予八十一,爲鄭基安,欲見其形,何待六朔?同知李湋,令該曹儒巾靑衫,依鄭基安例製給,其令進謝恩於明日,而謝單中,書甲午式年進士,德游堂予當親受,侍衛安徐,只禮房時服入侍。噫,其過來朔,當給三絃而莫能,其代,令太僕當日給馬。上笑曰,予當先言之矣,此下敎後,卿等之心,必以爲以何待六朔下敎,而臣等所請,何不聽之爲言矣。晦曰,自上已俯燭,而不回聖心,豈不悶乎?思觀曰,此實宗社之光,陟降之賜矣。仁孫曰,此豈特臣等伸忱誠之地乎?宗國家無疆之慶矣。上曰,堯舜皆百十歲,在位皆五十年乎?思觀曰,今年適符問治之歲,故臣等愈欲仰請之矣。內局入侍,諸臣先退。
甲午六月二十九日申時,上御集慶堂。藥房入診,領左相同爲入侍時,都提調元仁孫,提調李翼元,副提調沈頤之,記事官南鶴聞·曺遠振·沈基泰,領議政申晦,左議政李思觀,醫官方泰輿,以次進伏訖。仁孫請進湯劑。晦曰,臣等欲仰瞻進御而退矣。上曰,萬古無廉□湯,卿等以爲靈丹矣。晦曰,豈非靈丹乎?上曰,俄者下敎後,卿等之心,必悶鬱矣。晦等齊聲曰,下情抑鬱矣。上曰,前領左,非惡予也,其心則予知之矣。卿等以賀爲請,則猶可許也,宴□怪矣。晦曰,豈可只請小事乎?上曰,前領相必豁然矣。晦曰,抑鬱之心,時原任豈有間乎?仁孫以湯劑已冷仰奏。上曰,冷則味尤淸烈矣。思觀曰,終不如溫服也。上進御訖。上曰,雖蜜水,飮之實難矣。上曰,吳著之疏,卿等以爲如何?晦曰,此非獨渠之已見,人言如此,臣等引罪不暇矣。領左先退。上曰,藿香自明日拔之無妨乎?泰輿曰,拔之,好矣。命書傳敎曰,理中建功湯,自明日減加入藿香煎入事。榻前下敎上曰,金季良,卿則以爲,何如?仁孫曰,他事臣未知之,而其拔鹿茸之言,極爲怪異矣。諸臣遂以次退出。
上在慶熙宮。停常參·經筵。
下直,碧團僉使朴尙采,廣梁僉使金鼎弘,東里僉使韓處中,荏子島僉使徐命誼,德津萬戶林益芳,牛峴僉使金宅淳,龍津萬戶柳鎭輝,平薪僉使李挺馝,別害僉使李奎七,仇寧萬戶安慶德。
藥房都提調元仁孫,提調李翼元,副提調沈頤之啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。於昔年,逢晩暑,其蒸鬱□□□今年若是冷,於古今一何異?□靑衫亦甲年,氣一樣,待敎入侍。
中宮殿,惠嬪宮,藥房口傳問安。答曰,知道。
傳于蔡弘履曰,今下弓矢,碧團僉使朴尙采,廣梁僉使金鼎弘,牛峴僉使金宅淳,別害僉使李奎七,仇寧萬戶安慶德處賜給。
蔡弘履,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
備忘記,傳于李致中曰,今日此擧,意在昔年,一則憶昔,一則表意,今日受謝恩後,況今月何月?以表昔年親政,當於庭中,特給龍虎營雙笛,依安車例,其何乘馬?令度支,特給軺軒諸具,以此雙笛此軒,其令三日遊街,令同盟孫同歡。
傳于沈頤之曰,同知李洚,欲呼新來,知事鄭基安,牌招來待。
傳于李致中曰,承旨與李洚,同爲入侍。
傳于沈頤之曰,時任兩相·金領府·金判府·禮判,同爲入侍。
傳于李致中曰,內局入侍,時原任大臣同爲入侍。
李致中,以禮曹言啓曰,太廟展謁,每年春秋定式取稟矣。今秋展謁,當爲稟定,而聖候方在靜攝中,推擇日子,有不敢循例仰請,何以爲之?敢稟。傳曰,以此草記,怳若前生,一依春例。
又以禮曹言啓曰,今此稱慶告廟頒赦,以今七月初四日擧行事,命下矣。宗廟·永寧殿·社稷·儲慶宮·毓祥宮·徽寧殿,同日曉頭先行告祭,隨時頒敎,王世孫,率百官進箋陳賀事,知委擧行,何如?傳曰,允。
又以禮曹言啓曰,今此稱慶陳賀時,中宮殿陳賀,異於常時,不得循例磨鍊之意,敢啓。傳曰,知道。
蔡弘履,以兵曹言啓曰,去夏三朔能麽兒考講時,武臣兼宣傳官丁志說,二次不通,宣傳官柳鎭豐·金輔明,兼宣傳官權熻,部將具綜,一次不通,依定式竝從重推考,何如?傳曰,允。
又以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。
判府事李溵箚曰,伏以臣罪,臣自知之矣。徒循邦禮之當然,而莫體撝謙之聖意,徒知輿情之難遏,而自犯瀆擾之重戾,前後敷心之敎,非不仰承,而反省臣分,終有所不可已者,相率祈籲,猶不知止。方當靜攝之時,致有勞動之擧,臣焦迫罔措,走伏金吾,自訟愚迷,恭俟鈇鉞,不料天地之大,特霈雨露之澤,薄勘纔解,相職舊秩,旋縻樞府,臣轉罪爲恩,且惶且感,莫省所以自措也。噫,臣等所請,卽天理民彝之所同然者,則雖以此獲譴,不敢隱默,而祗緣忱誠淺薄,終未回天,以至聖心之煩惱,此莫非臣不忠不誠之罪,尙何敢憑恃寵靈,冒沒抗顔,以重紀無忌憚之科,而引日稽謝,亦涉惶恐,玆敢短箚自列,略暴危懇。伏乞聖慈,俯賜鑑照,更命重勘,以彰臣罪,爲具僚之警,不勝幸甚。答曰,省箚具悉卿懇。噫,予意夙夜固守,而卿則若是固滯,其何復諭?卿其安心勿辭,宜卽謝恩焉。仍傳曰,遣史官傳諭。
副校理李祖源,修撰洪國榮箚曰,伏以臣等,卽伏見備忘下者,有李洚遊街時,特給軺軒之敎,此雖出於我聖上憶昔之盛念,優老之殊恩,而第伏念軺軒,迺命德之器也。雖資至二品,未經正職,則不敢濫乘,自是國典也。天廐上駟之錫,龍營雙笛之賜,恩數備矣,榮耀極矣,豈可以煌煌大夫之軒,遽然畀之於不當乘之人也哉?臣等不勝憂歎,略陳短箚,仰瀆崇聽。伏乞亟收成命,以重公器焉。至於都提調解任後陪之命,尤萬萬過中,相臣體貌,何等重大,而乃有此無前之擧耶?伏願竝命還收焉。答曰,給軒之命,予則只謂二品,今覽箚子果然,都提調同詣之命,意謂癸亥同盟意,則皆在職在玉署,尋箚匡救,予庸嘉焉,皆從焉。
修撰權禛疏曰,伏以臣孤暗之蹤,濫通朝籍,迷鈍之性,不諧世趣,早晩顚沛,固已自料。向來李乘鼎之疏,忽地橫出,恣意凌踏,極口醜辱,此固一世之所共憤,而十手之所共指也。伊時大臣嚴斥於筵席,公議屢發於臺地,聖明亦已俯燭其情狀而重勘之,雖使臣,自爲之辨,殆無以加之矣。今於年久之後,臣不必追提已冷之迹,與之呶呶較挈,而在渠可謂不自反甚矣。第臣自遭譖誣,歸伏故山,永謝明時,已分終老,而日前適到城闉,病淹私次,不意此際,聖念曲加拂拭,玉署新除,遽及於僇辱之身,臣敬奉恩旨,感淚交逬。噫,臣之逖違天陛,今已五年矣。犬馬之忱,居常耿耿,豈不欲一登前席,仰覲耿光,而顧此滓穢之蹤,望絶榮塗,除命之下,末由承膺,臣情到此,吁亦慽矣。至於官職之不相稱,猶屬細故,未暇自列。伏乞聖慈,諒臣難冒之勢,治臣逋慢之罪,仍命選部,勿復檢擬,俾臣永塡丘壑,避遠駴機,以卒天地生成之澤,千萬幸甚。答曰,省疏具悉。往事撕捱,其涉太過,爾勿辭,速察職。
持平朴浚源疏曰,伏以臣,本以卑微之蹤,猥蒙曠絶之恩,職旣不稱,徒有負乘之懼,分宜知足,益切滿損之戒,枯朽之木,非不霑雨露,而更不得比榮於桃李,潢汚之水,非不願朝宗,而終未能合流於江·漢,臣誠夙宵懍惕,惜躬無地,而其雖粉骨縻身,不足以仰答涓埃之萬一也。去年春,見叨本職,嚴旨遽降,誨責備至,臣驚惶震迫,不知所措,直從闕下,屛出江外,爲人臣子,負罪無前,寧欲溘然無吪而不可得也。聖度包荒,恩敍如舊,自訟愆尤,撫躬流涕,筋力奔走,惟是享官,縮伏惶隕,無望榮塗,歲月雖久,夢魂猶悸。迺者除旨又下於意外,臣以罪爲榮,臣是何人?竭蹶出肅,粗伸分義,而因仍盤礴,斷無是理,玆不得不露章自列,恭俟威命。伏乞天地父母,勘臣負犯,亟命鐫削,仍令選部,勿復檢擬,俾臣,得以歌詠聖德,守分飮啄,不勝幸甚。臣於引罪乞免之章,不宜贅及他說,而區區犬馬之忱,竊有不能已者,敢陳草草數語,惟聖明垂察焉。嗚呼,我殿下,凡於祭享之節,務盡誠敬之道,雖在靜攝之中,必親傳香之禮,猗歟盛矣。宜其百神降格,諸福畢臻,於萬斯年,景命無疆,而至於祭官差遣,一循井間,預爲定出,俾令致齋,申飭之敎,非不嚴明。第緣色郞殘疲,該吏奸濫,多出空名之帖,廣開變易之門,朝差此人,暮移彼員,以張三報府,而使李四陪香,臨急推移,淸齋無路,此誠不可使聞於人者也。凡爲祭官者,祗迎香祝於闕門外,隨詣享所,自是重祀典,致誠意之古規,而向者先蠶壇祭享時,亞獻官前判書李翼元,徑出都門,坐於林間,見香祝詣壇,送言于初獻官曰,冠帶板,姑未出來,來卽改着公服而進云,故各司吏隷,無不嗤點。終獻官徐晦修,晩後追到,莫重祭享獻官如此,其他諸執事,難責潔誠,臣以大祝目覩之事,而在朝家規警之道,不可以事過而置之。臣愚謂其時獻官李翼元,前參判徐晦修,竝施譴罷之典,祭監監察,不能檢飭之罪,在所難免,亟令拿處。祭享郞廳,各別擇差,而該吏幻弄之弊,一竝嚴禁,俾諸執事,得以預爲致齋,斷不可已也。嗚呼,臺閣之含默不言,未有甚於近者,豈其無可言之事而然乎?抑前瞻後顧,媕娿成風,或有出一言,論一事者,輒目之謂好事,不復檢擬,故淟涊苟且,僥倖圖免而然也。月前酷旱之時,我殿下,誕敷絲綸,廣詢芻蕘,藹然惻怛之盛意,溢於十行,責六事之湯德,拜昌言之禹謨,不足專美於古昔也。凡在瞻聆,孰不欽仰?然而臺垣諸臣,濟濟布列,金口三緘,鳳鳴不聞,至有我聖上代撰應旨,十條自責,噫嘻甚矣,群下之以言爲戒,誠非國家之細慮也。臣謂未言後,只事謄傳諸臺,竝施不敍之典。至於前掌令盧允中,則特敎遞差,出於三令五申之聖意,而當其至誠求言之日,在渠感激圖報之道,不計其職名有無,固當竭誠盡言,以副聖心之虛佇,而不念君父之恩,終無一言仰答。噫,我殿下,復國初之政而許淸顯之職者,豈但爲榮其身而已乎?蓋所以疎冤鬱之氣而責報效之實也。其後二人,繼居憲職,一遵允中之約束,孤負聖恩,夷考其行,蔑分極矣。言責重任,焉用此輩?臣愚謂盧允中輩三人,則不但辱朝廷羞臺閣而已,其所以負國,萬萬可惡,倂施刋改之律也。噫,臣與盧允中輩,自是儕流,今當曠蕩之時,若可以同心戮力,其答國恩,則豈忍爲此論劾之擧也?臣義不忍比肩同列,以負我殿下天地父母生成陶勻之澤也。嗚呼,含默不言,固是群下之罪,而臣愚死罪死罪,竊恐殿下,亦有以致之也。昔唐太宗,令臣下,極陳無隱,言可用者採之,言不可用者置之,故貞觀之治,號稱少康,今我殿下求言之誠,非不勤摯,而挺身進言者,或不免譴罰,則趑趄畏㤼,不敢開口,亦人情之所固然也。伏願殿下,抄錄前後以言獲罪者,次第甄用,以示優容之意,以開對揚之路,則嘉言善謨,庶無伏於田野,豈不休哉?嗚呼,國家之設官分職,所以御世而出治者也,內而政府六曹,以至各司,外而方伯營閫,以至列邑,莫非上佐君父,下理黎元者,而惟其汲黯之願,在於禁闥,班生之行,此於登仙,則內職之重,可推而知矣。挽近以來,世道不古,貪風大振,內職則勞於供劇,而外官則優於財用,故內職反輕,外官反重,雄藩腴邑,傾奪爲事,都忘廉恥,奔競日甚,崇宰名官,必欲求外,離違君父,不少爲難,圖差藩邑,得而後已。剝割生靈,耗損經費,專歸私橐,爭尙侈靡,第宅之踰制,田土之廣占,未有甚於近日,而司法之臣,莫敢誰何,哀哉編戶,實受其害,臣愚謂從今以往,嚴明飭敎,職在淸要,罕出州郡,藩任則必以淸愼公平,有才略識治體者擇差,而守令中,如有作奸犯科者,依法重繩,無或饒恕,俾一世之人,曉然知內重外輕之義,以爲礪廉恥,尊官方,復古制焉。嗚呼,海東一域含生之倫,罔非皇天生遂之類,而以殿下一視同仁之德,寧或有貴賤之殊遠邇之別乎?獨所謂寺奴婢者,每當推刷之行,托以加現之規,椎髓剝膚,徵索無節,一族不足以當之,則姻戚當之,姻戚又不足以當之,則逃散四方,一家逃散,則諸族替當,年年若此,存者幾希,同道平民,見其然而畏避,惟恐知面,寺奴婢子女,或有年過三十而不得婚嫁者,厦氈蔀屋,隔如宵壤,其何以揭光明之燭於逃亡之屋也?其爲煩冤之氣,誠足以感傷和氣。伏願殿下,俯憐寺奴婢窮毒之狀,亟令道臣,別加安集而制其産業,勿復差送推刷官,特令所在官,較數歲中貢納之數,徐徐徵捧,定吏納寺,則貢納無欠縮之弊,而奴婢有全保之道矣。奴婢世役之法,殊失箕聖八條之意,而有非聖王至公之政也。我殿下恢弘天地之大德,高揭日月之明光,思所以矯革之方,先自婢貢爲始,旣命永罷,此誠堯舜之用心而三代之仁政也。爲馬官者,焉敢違越朝令,以無爲有?論其罪犯,不可罷職薄勘而止。臣愚謂,當該諸驛察訪,不可不施以竄配之律也。因伏念驛奴婢身貢,入居木上納之外,都爲察訪之私用,婢貢雖罷,奴貢自如,則入居木上納數,不患不足,婢貢代給,實爲不關。請令廟堂,更加商確,勿爲擧論焉。嗚呼,還上之設置,蓋所以爲軍需,亦所以爲農用也。當初設置之意,若是其重且大,而苟値歉歲,則賑貸之資,耕種之力,非此,實無着手處,其爲有關於國家而爲助於民生,誠無如還上矣。然而法久弊生,民以爲患,臣請略陳之。還穀之數,耗上生耗,年年增加,大戶所食,殆至二三十石之多,中小殘獨,以此替降,則秋成後,上農夫一年之作,不足當其所受之穀數,收捧之際,鞭扑狼藉,奸吏因緣盜竊太半,故還納時,一石竝耗,與色落之數,爲十七斗五六升,而受食時則縮之又縮,纔爲八九斗,此已窮民難保之巨弊,而以精實捧上,以空穀散給之患,邑邑皆然,此何異於初不分給而公然勒捧者乎?村民以錢代納,而監色以虛簿彌縫之弊,處處皆同,國穀之逋欠,全由於此矣。營本官發賣還穀,以錢分給於民,而以穀代徵於秋,取用其剩者,比比有之,重之以巡統兵水營還穀,則雖有蕩減之令,停捧之敎,元不入於奉行中,而只以取耗爲事,耗穀則營門例爲作錢,以充用度,故穀賤處則全數留之,穀貴處則倂與元還而盡爲發賣,穀物之數,或此邑多而彼邑少,穀多之處,民害尤甚,當今之弊,實無過於還穀者矣。夫以活民之資,反爲戕民之物,豈非大可憂憫者乎?臣愚謂折半留庫,另加嚴飭,而分給時,若有空穀及未滿斗數者,當該監色,卽爲梟示,營耗作錢,不計貴賤,惟以見在穀數多處,爲之,俾無偏多偏少之異,而守令之不能檢察者,隨現重繩,以除一分民弊,斷不可已也。於戲,我殿下,五紀間事業,卓越百王,三千里治化,比隆三代,以正朝廷·正百官·正萬民·正四方,爲第一道理,建中和之極而履位育之道矣。然而大小雷同,惟事上聰之欺蔽,則朝廷其可謂正乎?用舍乖宜,一任銓地之好惡,則百官其可謂正乎?農者貧而賈者富,則萬民失其正矣,貪夫多而廉吏少,則四方失其正矣。甚至於向來賢良科場中所懸御題,爭先謄取,片片裂破,故伊日試所承旨,艱辛拾得,糊付補綴,更爲懸示,而猶有失之者,有識之士,見此光景,多不製呈而退,呈券之人,未得全題,故所製糢糊莫甚,御題事體,何等至重,而掠取爭裂,少無敬謹之心,士習之乖亂,已無餘地,試所承旨,未敢啓聞,自歸於壅蔽之科,亦不可諉以旣往而不爲嚴懲。臣愚謂當日試所承旨,宜施譴罷之典也。臣以蔑學無聞,至微至賤之人,受恩罔極,報效無路,愚衷所激,言不知裁,妄論至此,擠井之患,自知難免,而所恃者,惟天日在上而已。伏乞天地父母,無以人微而廢言,留神垂察焉。答曰,省疏具悉。皆含默時,其能錚錚,予庸嘉之。首陳獻官事,其涉駭然,其時亞獻依施,終獻則卽先詣者,何敢若此?不敍之典亦輕,特施告身之律,吏郞擇差,色吏申飭,亦依請,不言臺臣,亦依施。大抵此類,不欲擔當,可知守分而然。旣謝恩,何媕娿?三臺所請,心常慨然者,亦依施。噫,名宦之近者此弊,其常爲駭,見其事欲便,而究其心,寔用謀也。另飭銓曹,其勿曲循其意。噫,爲官擇人之敎,自古下焉若此?豈特爲人擇官?曷勝寒心?況當今此任,卽朝鮮名宦,作一閑窩,今聞爾章,豈特此也?其若剝割吾民。噫,銓官曲循私願,放虎百里,臺臣雖聞,緘口結舌,此何由乎?此正彼一時·此一時而然也。顧護于今,卽他日爲身計也,若此國不亡乎?此一節循默,意蓋深也。婢貢勿爲給代事,今見關東,爾言雖是,然其於殘驛,不給代而何?四驛察訪事,其時人君,只擧大體,故道臣雖下敎,察訪略焉,而古今豈有道臣察訪同律,以俟臺臣規正?伊日莫聞,心切慨然。意謂坐次稍間,而然後莫聞焉。爾今若此,可謂今有臺臣,而然赦令在前,其何竄配然後懲戢?萬萬可駭。何云一等三等?亟施刊版之典,還穀事,所陳誠是,備局嚴飭,予有御史,後復若此,雖道臣統帥,焉逭重處?大抵虎行久闕故,人不謹畏,此寔由於予,兼示自慨之意也。當該承旨事依施。予意亦若此,惜鳥卵,古旣聞也。故其雖慨然,亦不深非,雖然猶有焉,爾請若此,今年以後,臺臣所懷,若有處分者,一倂敍用。噫嗚呼,暮年,兩司多官,皆緘口結舌,其本由困臥堂中,其臣莫知忌憚,甚至於因旱求言,亦然。今爾條陳,皆有意見,其亦慷慨,此予所以深嘉者也。爾勿辭速察職。爾旣知之,其亦詣臺,莫效前人,其醒八十一歲衰夢焉。
京畿監司狀啓,廣州呈,以兵曹參議金尙默病重上去不得事。踏啓字。
甲午七月初一日辰時,上御德游堂,承旨率回甲進士受謝恩入侍時,右承旨李致中,記事官朴長燮·曺遠振·沈基泰,以次進伏。上曰,李洚兩孫隨來云,其令扶入。命書傳敎曰,周禮獻民數於王,王拜受之,禮入里必式,父母國之道。況五禮儀,養老宴,通禮贊請爲群老興,此敬老之意也。且十年以長則兄事之。嗚呼,今日此擧,意專在乎昔,却椅平坐,其有意焉。李洚入門時,贊稱興,今日賜笛,意亦深焉。況同盟孫乎?都提調內局許副,前軺軒·後平轎,其令隨焉。上命知入鄭基安入來與否,賤臣還奏未及入來矣。命李洚入來時,政院使令,以憶昔新來,呼入。同知李洚謝恩後,命進前,下御製詩,令賡進。又下御製詩,令承史·玉堂賡進。命書傳敎曰,今日此擧,古豈有乎?況癸亥勳臣孫乎?亦涉異常,何以表意?其孫李璡,旣拜察訪,守令調用,其令專城養。上曰,精神了然乎?致中曰,久未賡進,精神似不足而然矣。上問于洚曰,隨來者誰也?洚對曰,兩孫矣。上曰,能知之矣。又命書傳敎曰,同知李洚隨來者兩孫,一人幼學,令銓曹,懸注調用。上曰,鄭基安入來,亦爲呼新來以入。知事鄭基安入侍。命基安呼新來後,仍命對舞,命賜膳,上亦進膳。命書傳敎曰,鄭基安·李洚處,各虎皮一領賜給。上曰,李洚同榜有存者乎?對曰,有辛敦復,而前爲蔭仕矣。命書傳敎曰,因此今聞同榜辛敦復尙存云,其豈異也?令該曹一體造給衣巾,其令明日謝恩。仍下敎曰,吹笛手,令該曹木布賞給。諸臣以次退出。
甲午七月初一日午時,上御集慶堂。藥房入診入侍時,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·李春敷·洪愼讓·康命徽,以次進伏訖。頤之曰,都提·提調俱不入來,臣不敢問候矣。上曰,時原任入來乎?卽爲入侍,可也。賤臣承命傳諭,命禮房承旨入侍。領府事金相福,領議政申晦,左議政李思觀,判府事金尙喆,右承旨李致中入來進伏。頤之曰,向日太室告由祭文製下,而權安祭祝文,尙未製下,明日,是殆後日也。何以爲之乎?命書祝文,上曰,奉置啓板,禮房承旨出去後,更爲傳香,可也。賤臣承命奉祝文,置啓板。命致中,書傳敎曰,今思前月告由,可謂徑先,明當修補,何敢闕禮?祝文製下兩次爲焉。還安祭祝文先奉云。此文,令香室官員陪進。頤之奉進湯劑,上進御訖。命書傳敎曰,今予一心追慕而已。今日擧措,其亦憶昔甲午,而於予亦太康,故心竊戒焉。沖子見此,何人爲祖爲此云?聞此,噫,今日祖依於孫,孫依於祖,聞此,予心若何?豈特此也?且云初四日,予亦能此云,嗚呼聞此,心何抑乎?噫,今予心若金,今予腸若石,睡中雖諭,以予步,何能走乎?若許由,當令持水來。許由雖一洗,予當百洗,而至於初四日,嗚呼,常誦諭書,八朔侍湯,大庭呼嵩,卽初四日也。其豈伈伈,而沖子適若此,乘此日,舒其心,亦祖孫相依之道也。特命時原任入侍,意蓋在此也。噫,舊闕與慶運受賀,意皆在追慕昔年,而停吹年,此堂,旣權禮受賀,春猶若此,今若泄泄,是豈孝乎?初意其日,卽直摠府日也。只命沖子大臣二品摠府受賀,更思踐其位·行其禮·奏其樂,卽禮文所載,且雖在停吹之時,初命只鼓吹,因李崇祜章,軒架,依禮設焉。是日若此,況此日乎?將諭此,五內掩抑。噫,昔年權停禮時,予參班於此殿庭。嗚呼,今年,其欲揄揚,何敢坐殿?坐此月臺受賀,此亦意深。昔年權停禮事,予何心坐殿?此不過逢此日,行其禮·奏其樂之意,雖然,尙在停吹中,鼓吹無可論,只設軒架,其欲追慕,亦不循例,當以袞袍陞座,百官黑團領,其致詞頭詞曰,憶昔年,伸此禮,臣等云云。嗚呼六十一年爲此擧,其宜上下同慶,此可謂昔年平復回甲慶也。頒赦中外,儒武豈闕?以當宁慶科回甲庭試,待秋成合設,預擇日以入。嗚呼,予今諭矣。今日大小臣工請予者,其豈一毫諂予?寔由秉彝也。嗚呼,追慕六十一年內事,爲此八十一歲其君,纔過半年之內,豈曰欠足也哉?上曰,此予太康也。相福等齊聲奏曰,何爲太康乎?上笑曰,卿等之心,尙有不足矣。必有因予者,予已知之矣。晦曰,臣等之心,殿下已俯燭矣。下敎中,旣以踐其位·行其禮爲敎,而獨不奏其樂乎?上曰,踐位行禮足矣。諸大臣力請移時,上無發落。命書傳敎曰,此不過追慕,豈張大?自有典禮,儀注安徐,侍衛與禁軍只入直,其餘待下敎,只入正時,今番庭試文武科單子,只稱重逢此日,春初平復,合慶庭試爲言。尙喆曰,踐位行禮旣下敎,而月臺則終異於法殿,豈踐位之意乎?上曰,此則然矣。命書傳敎曰,今番下敎月臺龍袍,意蓋在也。時原任大臣所奏誠是,旣爲禮,何拘文?皆若禮。上曰,卿等之心,已足乎?諸大臣一時起伏曰,臣等歡忭,不可形連,而莫大之慶,豈可以賀儀而止乎?初四日後,臣等當復有請矣。相福曰,李洚則特爲賜饌,而今番賀儀,自上只勞動而已。王世孫孝思,必有欲更請者,而不敢煩奏,豈不俯諒乎?上無發落。頤之曰,都提調不在,故診候不得仰請,下情悶鬱矣。命書傳敎曰,左相爲內局都提調。上曰,提調何爲不入乎?頤之曰,頃遭臺言,故不得入來云矣。上曰,何事乎?頤之曰,向日爲獻官時,仍落馬,香祝已遠,故平服隨後矣。以此事,臺臣爲言矣。命書傳敎曰,尙未下答,今聞提調誠難,內局提調許遞,其代戶判爲提調。思觀請診候。上曰,其止之。諸大臣先退,命同副李奭輔入侍。奭輔進伏。上曰,李祖源與承旨幾寸乎?奭輔曰,臣之九寸侄矣。命讀各道狀聞,又讀玉堂箚子。命書批答訖。諸臣以次退出。
甲午七月初一日酉時,上御集慶堂。坐直承旨入侍時,同副承旨李奭輔,記事官朴長燮·曺遠振·沈基泰,以次進伏。命先讀玉堂箚。上曰,是矣是矣。讀判府事李溵箚,至民彝句。上曰,堅執矣。晦曰,非堅執而實然矣。命書箚批,至固滯。晦曰,實不然矣。上曰,其大臣多有長處矣。晦曰,誠勤可貴矣。上曰,李翼元何爲不入來乎?對曰,被斥於朴浚源矣。命讀朴浚源疏,至末段。上曰,其時承旨誰也?對曰,趙載俊矣。上曰,其時事,似怪異矣。晦曰,其時以士子爭先謄題之故,以致紙裂矣。命書疏批,上曰,昔則鄭東後多爲之,金槔至於十啓,故其時則喝導聲,人皆畏㤼矣。今則市人皆笑之矣。臺臣旣然,則御史亦何異乎?晦曰,御史與臺臣異矣。臺諫逐日詣臺故日日得論劾難矣。御史則不然矣。上曰,媕娿聾瞽臺臣,有愧浚源矣。玉堂之擧職是矣。舜造漆器,諫者七人,予則雖造金器,必無諫之者矣。上曰,藥房提調持湯劑入侍。上曰,提調入來,必欲勸予三貼矣。八十一歲君,見九十四榜人,於予太康矣。晦曰,豈可爲太康乎?上進湯劑。上曰,提調好矣。思觀曰,戶判爲提調則藥房事好矣。命詣臺臺臣入侍。掌令安鼎大啓曰,臣愚迷鈍滯,淸朝耳目之任,自知不稱,而向叨是職,怵分畏義,黽勉出肅,及登筵席,只陳一語,雖蒙採納,而避辭之際,不善周旋,致勤聖敎,醜拙畢露,臺體壞損,至今追思,惶恧彌切。以此情地,臣何敢一刻晏然於臺次乎?請命遞斥臣職。上曰,頃者臺評,其時已知本事,而一時下敎,其何過嫌?勿辭亦勿退待。前啓,張光碩事。上曰,亟停勿煩。臺臣先退。思觀曰,試所承旨事與臺疏壅蔽之斥有異,而都承旨知之云矣。其時御題還入覽之云。上曰,都承旨知其時事乎?頤之曰,臣則其時在外不知,而外間有言之者矣。命書傳敎曰,予則雖目下事,莫能記焉。故壅蔽二字,其雖過矣,不甚關緊,故依施。今聞其試題取覽云。然則此時畿輔,豈可輕遞?可謂毛將焉傅,依施,下敎安徐。又命書傳敎曰,今予所重祀典也。果若臺章,先詣獻官,焉敢若此?果若是,身爲臺監,何不呈課?大抵祭監監察,莫若古者多矣。其宜申飭,當該監察汰去。出傳敎奭輔·長燮先退。
上在慶熙宮。停常參·經筵。
觀象監,夜四更五更,下雨,測雨器,水深五分。
下直,龍媒僉使李聖泰。
藥房都提調李思觀,提調具允鈺,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。昨日命賀意,雖追慕,曷勝太康?初意是何敢異坐與衣?依傳敎,皆若前,復後重,自今日,加木香,氣一樣,待敎侍。
中宮殿·惠嬪宮,藥房口傳問安。答曰,知道。
傳于李致中曰,此是追慕,雖一尾魚·一升果,予何受?今賀時,京鄕物膳,八道方物,皆安徐,只封賀箋,只獻表裏,內殿旣安徐,世孫受賀亦安徐。
又傳曰,八十一歲,晝夜最悶者三,一則時體,二則飮湯,三則蒼蠅。近日,夜氣涼,皆集于面,雖揮尋常,今朝特甚,其果若此,一刻何堪?昨日辛哥同榜下敎後,聞在近畿云。意謂今日來也,今聞在海西云。來京時,給糧給馬事,令政院,下諭道臣,巾服,令度支造在,入京後以給,其令謝恩。
傳于李致中曰,內局入侍。
又傳曰,前月已過,今月卄一日在近,此心何抑?其日當拜月臺,凡諸等節,皆依五月。
又傳曰,問候將諭,其雖追慕,何敢豐亨?旣莫能展謁,其宜着常服。憶昔年權禮,亦何敢坐殿?坐月臺,黑團領,皆依初敎,示予繼述,戒太康意。
又傳曰,昨觀兩南雨澤狀聞,予亦用心,祈晴之命,可謂時也。其況此時,何敢豐亨?昨初下敎,一則追慕繼述,一則深戒太康,今復命焉,意亦安也。
傳于李致中曰,內局入侍。
以承傳色口傳下敎曰,俄者盡爲下敎,薇垣·柏府雖更來,勿爲呼望。
吏曹口傳政事,昌城尉黃仁點,靑城尉沈能建。
兵曹口傳政事,副司直李翼元·李溎·徐晦修,副司果李命彬·朴相甲·李克生·徐有臣·鄭景仁·鄭元始。
蔡弘履,以備邊司言啓曰,故成川府使閔百順,曾經承旨矣。返柩時,依法典,擔軍題給之意,分付所經各道,何如?傳曰,允。
蔡弘履,以漢城府言啓曰,章頭,令京兆,今日內,逐門外事,命下矣。依傳敎,章頭鄭㙫,逐門外之意,敢啓。傳曰,知道。
蔡弘履,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。
判府事韓翼謩箚曰,伏以慶運重回於昔年,賀儀將擧於不日,睿誠所格,聖孝增光,臣民抃祝,曷有其極?念臣年至而不知去,位重而不能辭,畢竟妄作,貽惱淵衷。乃於連日靜攝之中,至有冒熱動駕之擧,爲人臣致此於君父,罪當如何?嶺海金木,猶屬末譴,泥首金吾,恭俟當律。迺蒙聖慈之涵貸,姑從薄勘,只免相職,負犯如臣,何以得此?以首頓地,感極而涕。臣旣有罪倖逭,受恩至此,其在分義,宜卽叩謝,而抑臣竊有慙歎萬萬者,夫首揆重任,初非擬議於臣身者。矧此衰頹之年,尤無承當之望,而惟是陳情一事,遷就至今,旣在其位,不思盡力,非分之所可安也。倉卒冒膺,槪出於此,而末乃謙衷莫回,罪戾層積,未伸群情之抑鬱,反成身計之狼狽,臣心之羞愧失圖,已無可言。而雖輿儓下賤,必將目臣而竊議之曰,彼相以乃老之年,當匪據之職,所自諉者何事,而旣不能積誠感回,贏得去就之郞當,臣雖有喙三尺,何以自解?此臣所以俯仰慙痛,無面可顯。雖荷聖度之寬假,不敢晏然而冒進者也。引日泯伏,尤增惶恐,玆將危懇,冒瀆崇嚴。伏乞聖明,亟賜處分,刋臣職秩,勘臣罪戾,俾爲爲臣不忠者之戒,國體幸甚,私分幸甚。答曰,省箚具悉卿懇。噫,古人云,爲君難於今。予則曰君臣皆難,君則固守此心,臣則必欲伸意,此否乎泰乎?方當秋成之時,否卦居先,此何景像?雖然問予心,可質神祗,若此故幾巡此擧,相席未煖,此爲國恒悶者。雖然,頃者旣免相,沖子至誠靜思,若舊闕慶運宮,此日豈可例過?召時原任,有此命。嗚呼,事雖追慕,受則卽予,此懷何抑?雖然,其在再明,況大臣乎?予無開諭,卿何過嫌?安心勿辭,其卽謝命,仍參庭班。仍傳曰,遣史官傳諭。
甲午七月初二日辰時,上御集慶堂。藥房入診,詣臺臺臣儒臣,同爲入侍時,都提調李思觀,提調具允鈺,副提調沈頤之,記事官南鶴聞·曺遠振·沈基泰,大司諫洪錀,持平朴浚源·柳榮鎭,副校理李祖源,修撰洪國榮,醫官方泰輿·鄭允協·慶絢·吳道炯·金孝儉·鄭允說·柳光翼·李春敷·洪愼讓·康命徽,以次進伏訖。思觀曰,俄下下敎,有後重餘氣,今則何如?上曰,朝來忽有此氣矣。木香加入乎?思觀曰,加入五分矣。思觀奉進湯劑,上進御訖。請診候,上許之。泰輿等以次進前,診候退伏奏曰,三部度數調均,滑體亦一樣,而少有滯氣矣。命書傳敎曰,今者此禮,其豈尋常?頃者處分宗臣敍用。前昌城尉黃仁點·靑城尉沈能建,給牒敍用。前判書李翼元敍用。事雖駭然,飭已施,況此時乎?徐晦修給牒,一體敍用,侍從中違牌人,竝敍用,皆令銓曹,口傳付職,口傳付軍職。命書傳敎曰,明日當爲香祗迎,儀注安徐,入直侍衛,只入正時,皆依前。頤之曰,日前領左相箚子到院,而連値齋日,未及陳達矣。其後雖已敦諭,箚子則尙留院中,何以爲之乎?命入之,賤臣承命持入,命書箚批訖。命書傳敎曰,再昨領左相箚子命入後,遣承旨敦諭事下敎,則此亦一件遺漏,只命遣承旨敦諭。近者中官,類皆若此,當嚴處,而赦典在近,當該中官,從重推考。命書傳敎曰,頃者特招之下違牌,其涉過矣。況再明頒赦之時禮堂乎?禮曹參判洪樂仁,更爲牌招,其令謝恩,仍參再明賀班。上曰,沖子之至誠,不可不從矣。李洚之孫,甚羨之矣。思觀曰,睿孝夙彰,出於至誠,豈不俯從乎?上曰,卿等則時或有請,而渠則不敢有請矣。命允鈺再煎湯劑以入。命書傳敎曰,旣進二貼,此後減木香煎入。命臺臣進前。錀啓曰,臣於諫長之任,豈有一分堪承之望,而逖違之餘,爲瞻耿光,冒沒祗肅,屢參賓對,義分粗伸,榮幸雖極,一味泯默,恒切愧懼。卽伏見持憲疏批下者,以四察訪之不請加罪,有慨然莫聞之敎,臣於伊日,亦爲參對,則當論不論,已著溺職之罪,而今於不言臺臣現告之中,臣固應入而不入,誠莫知其故也。臣之日前所論,不過一道臣之問備,數僚官之請罷,則其果以此,謂之言事,而有所區別耶?聖敎之誨責旣摯,同罪之現告獨漏,則於彼於此,臣何敢一刻仍冒於臺次乎?請命遞斥臣職。上曰,旣非謄傳故紙,自諉不言,其涉過矣。昨日臺批,不過大體,亦不過未及周旋,以此撕捱,亦涉過矣。勿辭亦勿退待。又啓曰,請還寢殺獄罪人河必雄,印信僞造罪人宋興三減律定配之命,依律處斷。上曰,勿煩。榮鎭啓曰,臣言議巽軟,見識蒙騃,本不合於淸朝耳目之任矣。卽伏見持平臣朴浚源疏批下者,以四察訪之不請加罪,有慨然莫聞之敎。臣亦伊日登筵之臺臣也。溺職之罪,於是益著矣。臣何敢一刻晏然於臺次乎?請命遞斥臣職。上曰,旣有薇垣長之答,豈可以此?輕遞言官,勿辭亦勿退待。浚源啓曰,請還寢罪人張光碩減律定配之命,依前下敎擧行。上曰,亟停勿煩。又啓曰,臣之人地言議,本不合於淸朝言責之任,而濫蒙聖恩,必欲效一日之責,敢以草草數語,附陳於辭疏之末矣。及承聖批,開納備至,臣雙擎九頓,感涕自零,置身無地。至於終獻官及四驛察訪臣之請罪,或輕或重,致勤聖批。臣擬律不審之失,於斯著矣,其何敢晏然於臺次乎?請命遞斥臣職。上曰,能擧臺職擬律輕重,其何撕捱?勿辭亦勿退待。思觀奉進湯劑,上進御訖。臺臣先退。命儒臣進前,讀問答。祖源·國榮,各讀數三篇。又命頤之·鶴聞·遠振·基泰輪讀訖。諸臣以次退出。
甲午七月初二日酉時,上御集慶堂。藥房入診入侍時,都提調李思觀,提調具允鈺,副提調沈頤之,記事官朴長燮·曺遠振·沈基泰,以次進伏訖。思觀曰,午間聖候,何如?上曰,差勝矣。命讀告由秋享祭報府。上進湯劑訖。允鈺曰,陳賀時,掖隷服色,六十年來,無上下之事矣。今番掖庭署,謂有甲午前例而報請,何以爲之乎?上曰,今番則異於他時,上下,可也。允鈺曰,今番,當依聖敎上下,而本曹事,一次開路之後,恐有永爲作例之慮,此後則何以爲之乎?上曰,此後則勿爲上下,可也。出擧條命書傳敎曰,於今爲其臣者,豈可異焉?大抵其雖孟狼,專由於察訪無狀而然也。飭已施,何待歲抄?前道臣李溎給牒敍用。內局先退。頤之奏曰,儒疏來矣。上曰,何疏乎?對曰,事關莫重矣。上曰,儒生多來乎?對曰,見其疏錄則頗多矣。命疏儒,持疏入侍。章頭鄭㙫進伏。命讀疏。上曰,汝之年幾何?㙫對曰,七十三矣。頤之曰,前年此儒陳疏,以疏內妄發處分者矣。讀疏訖。上曰,此有前例,其章,翰林奉置史庫,可也。上曰,前所請者何事乎?㙫對曰,以景廟尊號仰請,而以妄發被讁,旋卽蒙放矣。頤之曰,句語多妄發,故其時嚴敎處分矣。上曰,何時乎?對曰,昨年二月矣。上曰,何處居而其形貌,何如?頤之曰,居楊州云,而以渠人物論之,如渠者,何敢仰請莫重之事乎?上曰,眞所謂老而無意矣。命書傳敎曰,嗚呼,擧世喑啞,求言而無慮旨。暮年側聽,無一直言讜論,時或有焉,敢稱莫重,荒雜忒甚。此非爲莫重,是抱希覬僥倖而然,而雖然,關係莫重,故藏其章而拒其請。近者於國事豐亨張大於理中莫諒苦心,無一人慷慨甲乙,誠心携貳,故每日每問儒來。此暮年苦心,而頃者雖有一二人,此亦希覬僥倖之輩,心常慨然,精神索漠,予何能記乎?今聞鄕儒來召見讀章,爲先異者,頃日請懿陵,今日敢請莫重,今聞其時處分,則焉敢二年之內若此二焉?初雖處分,爲本事卽釋,於渠之道,年望八十,其宜縮伏,以終餘年,而兩年之內,又爲此,事雖過,若有擧國共公之論,豈京畿·忠淸兩道?而名稱兩道,不過數十人,而湖西之儒,卽一也。噫,冠儒冠·衣儒衣,年今七十三,敢爲希覬之心,誠可謂此等輩,雖飭,末若之何者,尤爲無據者。有此莫重之請,敢請佐理錄勳,此非爲莫重諂諛一世之意。噫,大赦當前,雖不重處,噫,此等輩,來頭庭試,豈可令挾試券入場?疏錄書下太學,一倂停擧,以示予此等苟且之輩,莫敢觀光此科,章頭,令京兆,今日內,逐門外,其令懲希覬之心於牖下。出傳敎承史竝退出。
上在慶熙宮。停常參·經筵。
觀象監,自昧爽至酉時,下雨,測雨器,水深三寸五分。
藥房都提調李思觀,提調具允鈺,副提調沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。於予木香檳榔可謂良劑。檳榔南方人多食,而頃者加入,已有神效,木香,水煎膏·保命丹皆入,而只知順便,今日其效若檳榔,氣則一樣。待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
傳于李致中曰,內局入侍。
以承傳色口傳下敎曰,禮房馳詣社壇·太室,奉審以來。
傳于蔡弘履曰,設申聞鼓,體昔國初,而有奇怪事,古來稀年,讜言莫聞,多慾老儒來,其鼓下地三日,咸知朝鮮人。
傳于吳載純曰,奉審承旨入侍。
備忘記,傳于李致中曰,卽予用心,一陰一陽,今者此擧,寔由追慕,其雖然,於予太康。近日聞兩南狀聞,雨澤過中,心竊悶焉。明當祗迎,徹宵雨聲,水標亦幾尺,予心曷勝?惟當繼述,豈在鍾鼓?先表予心,停膳三日已過,其禮旣在此中,明日軒架只設,以表予伸追慕,莫敢豐亨意。
傳于李奭輔曰,今日初日,只大殿減膳。
傳于李致中曰,明日只設軒架,繼述昔停其音,伸予忱,政府京畿物膳,仍下敎,其皆停封。
又傳曰,踰古來稀年三歲,昨今擧措,嗚呼,何爲此?正若唐堯答,壽則多辱,而然昨年湖西一人,今年書錄强謄此而來者,且萬萬爲駭。請莫重敢兼佐理錄勳也。世道若此,陰陽豈調順?定禮當前,見此駭擧,予心若何?只爲繼述,抑其豐亨,此亦子道也。設軒架,揄揚昔停其音,伸予意,可謂一擧兩得矣。
傳于鄭昌順曰,今予此心,彼蒼監臨,陟降照察,意實繼述,豐亨其雖停膳,其霽漠然,須看來朝,其若今日,追慕此禮,雖只拜,何敢闕八十一逢此日?其若例過,亦曰孝乎?軒架山呼安徐,來曉雨,若一樣,讀赦文,只三叩頭後拜,正時,直詣月臺,承旨先拜安徐。
傳于鄭昌順曰,內局入侍。
沈頤之,以吏曹言啓曰,明日陳賀時宣敎官前應敎洪相簡,宣箋官預差前校理徐有防塡差,而時無職名,令該曹口傳付軍職,何如?傳曰,允。
又以吏曹言啓曰,今此秋享大祭,永寧殿亞獻官副司直洪樂性,徽寧殿終獻官行副司直朴道源塡差矣。或稱身病,或稱在外,累度催促,終不進參,揆以事體,誠極未安。本曹請推之外,他無可施之罰,何以爲之?敢稟。傳曰,其涉駭然,竝施不敍之典。
兵曹口傳政事,副司直李瀰,副司果洪相簡·徐有防。
蔡弘履,以兵曹言啓曰,卽接東所衛將牒報,則東墻二軍堡東邊宮墻二間,及三軍堡下邊宮墻一間許,因雨頹落云。令紫門監,爲先把子圍排,急速修築,而北二營入直砲手二十五名,依例除出,限修築間,分排守直之意,敢啓。傳曰,知道。
李致中,以成均館官員,以大司成意啓曰,疏錄諸儒,一倂停擧事,命下矣。京畿幼學鄭㙫·李鎭華·李鎭恒·宋光殷·林處衡·林處恒·安有容·安澤民·鄭時鐸·鄭時大·李鄲·李時夏·丁光運·鄭河潤·鄭圾·兪彦迪·李漢應·鄭時鉉·李宗默·鄭光潤·申聖民·申思玉·兪漢喆·趙德載·韓光德·兪彦輔·洪宗海,忠淸道幼學李鎭斗·金漢宗·趙以漸·趙元烈·李廷鉉·閔光道·蔡以澤·李鎭宅·徐琳·李鎭德·許琰·李性鎭·李會全·李彝載·蔡慶積·尹恒烈·尹就周·趙敬烈·鄭台鉉·朴思徹·李堯天·金成達,金濟剛等,依聖敎,一倂停擧之意,敢啓。傳曰,知道。方欲下敎,草記今到,大抵鄭㙫,以望八之人,昨年卽放,於渠寬典,則莫知懲戢。昨年,文雖駭然,所請則何,而今年息焉。且莫重處,豈特其請荒雜?萬萬可駭者,旣請所重,何敢挾雜?佐理錄勳,以此觀也。昨今所爲,希覬可知。於今挾雜,此事敢欲參勳佐理,是可忍也,熟不可忍也?況昨今疏錄,必也異焉。敢稱京畿·湖西儒生,所謂湖西儒生,不過略干人,而昨已諭若此,而敢曰大同之論耶?靜而思之,不過昨年疏錄謄書者,此時其名者混書,焉可無弊?其雖數十人,若有曖昧者,雖略干人,不可混同,一倂停擧,下敎安徐。其疏頭疏色寫疏,問名停擧,可也。
鄭昌順,以成均館官員,以大司成意啓曰,昨日疏儒,通文太學與否,問啓事,命下矣。臣馳詣泮宮招致時任掌議,傳宣聖旨,則東齋掌議元啓夏所告以爲,昨日疏儒,初無通文來到之事云,緣由,敢啓。傳曰,知道。旣定式則焉敢若此?尤萬萬可駭。此後聯名儒章來政院,先問通文與否進退列名,而無通文者,政院直奏,疏頭疏色寫疏,一倂停擧事,奉承傳施行事,則雖希覬,其若爲子孫陳章者勿問,只見大體議捨焉。
又以成均館官員,以大司成意啓曰,昨日疏錄儒生,一倂停擧下敎安徐。其疏頭疏色寫疏,問名停擧事,命下矣。疏頭兼寫疏,京畿楊州居鄭㙫,疏色忠淸道忠州居幼學李鎭斗,楊州居幼學李鎭華,竝依傳敎停擧之意,敢啓。傳曰,知道。
傳于鄭昌順曰,柏府·坐直承旨·內局同爲入侍。
蔡弘履,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午七月初三日辰時,上御延和門外。香祗迎入侍時,行都承旨沈頤之,左承旨吳載純,右承旨李致中,左副承旨蔡弘履,右副承旨鄭昌順,同副承旨李奭輔,記事官南鶴聞·朴長燮·曺遠振·沈基泰以次侍立。上具翼善冠·袞龍袍,乘輿出通陽門,詣延和門,降輿就板位祗迎訖。上還大內,諸臣以次退出。
甲午七月初三日辰時,上御集慶堂。藥房入診入侍時,都提調李思觀,提調具允鈺,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·吳道炯·鄭允說·金孝儉·柳光翼·洪愼讓·康命徽以次進伏訖。思觀曰,夜間聖體,若何?上曰,一樣矣。寢睡·水刺之節,亦何如?上曰,寢睡善爲之矣。思觀奉進湯劑,上進御訖。思觀請診候,上許之。泰輿等進前,診候退伏奏曰,三部度數調均,滑體差勝矣。上曰,雨勢如此,農家之憂多矣。思觀曰,東風連吹之餘,此雨則無妨矣。命書傳敎曰,明日擧措,非爲予也,卽慕昔也。一倂給牒敍用,意亦在焉,豈特國體?於此處分,不可不嚴。明日過禮後,在京不參者,亟施永刊之典,在近畿,可以致身而不參者,亟施削職之典,自政院,問于各司,直捧傳旨,其衰老者勿論,李瀞·李商芝·沈翼雲勿論,遂其心於百世。思觀曰,領相爲承候而來矣。命入侍。賤臣承命傳諭。命頤之,讀義州齎咨官卜物搜檢狀及諸道農形狀。又讀禮曹鄭㙫疏錄停擧草記。命書判付訖。上笑曰,怪矣。今若爲佐理錄勳,則誰不入之乎?命取成廟朝佐理錄勳及宣廟朝扈聖錄勳冊子,賤臣承命出來回奏曰,勳錄在於忠勳府,而只先生案,見在其中,列聖朝御諱多在,不得持入矣。命謄入,賤臣承命謄書以入。命頤之讀之。上曰,幾人乎?頤之曰,佐理勳錄七十六人,扈聖勳錄八十餘人矣。領議政申晦進伏曰,日間聖候,若何?上曰,每年夏節,氣甚難矣。今年則凡節差勝,怪矣。晦曰,慶幸矣。上曰,李瀞年幾何?晦曰,七十餘矣。上曰,賢矣。李商芝亦難矣。思觀曰,爲人恬介矣。晦曰,退居郊外,無心爵祿矣。上曰,儒疏怪矣。命書傳敎曰,方欲下敎,本館草記適到,故已批答,而今日思焉,此等之章,先通太學,然後陳章事,已下敎,則渠其不問,雖聞泛然許施,欲令本館査啓,更思所請莫重,雖本館若何,參酌草記中下敎,復問大槪中,旣有佐理錄勳之請,則太學,國之本,此等挾雜之章,其何若是矇然?直欲下敎,莫知通文與否,故先問,問于齋儒,若無通文於掌議,可謂毛將焉傅。以此草記,果若聞,關係非細,時任掌議停擧草記事,分付本館。命書傳敎曰,禁軍只命入直排立,旣坐月臺,儀伏,小駕儀伏待令,陳輦亦安徐,扈衛廳亦入直排立。上曰,慶運宮賀用樂乎?晦曰,然矣。今春此堂,亦設軒架矣。上曰,李則封君,而故相則何爲不封君乎?思觀曰,出繼爲嫡長孫故封君矣。上曰,然矣。命書傳敎曰,明日雖有不參者,未付軍職者,一體分揀。晦曰,政府物膳,不可不封進矣。命書傳敎曰,政府物膳,依例封進。榻前下敎允鈺再煎湯劑以入。思觀奉進,上進御訖。諸臣以次退出。
甲午七月初三日酉時,上御集慶堂。藥房入診入侍時,都提調李思觀,提調具允鈺,副提調沈頤之,記事官南鶴聞·曺遠振·沈基泰,醫官方泰輿,以次進伏訖。思觀奉進湯劑,上進御訖。思觀曰,明日則早爲勞動矣。診候預許好矣。上曰,怪矣。其止之。思觀曰,俄下傳敎中,山呼亦命止之,如此而豈成禮乎?上曰,明日雨霽則當受之矣。思觀曰,雨必快霽矣。上曰,豈然乎?思觀曰,朝者領相未及仰奏,而卿宰中,亦有未敍用者矣。上曰,誰也?思觀曰,宋瑩中·任希曾·沈觀之,俱未蒙敍矣。命書傳敎曰,今聞大臣所奏,前都憲宋瑩中,前薇垣長任希曾·沈觀之,尙未敍命云,竝敍用,今日內,口傳付軍職。命書傳敎曰,前副提學李瀰敍用,令該曹口傳付軍職。上曰,任希曾誰之子乎?思觀曰,珣之子也。上曰,然乎?思觀曰,中宮殿進御淸暑六和湯,今則停止,似好矣。命書傳敎曰,中宮殿進御淸暑六和湯停止事。榻前下敎諸臣以次退出。
甲午七月初三日酉時,上御集慶堂。坐直承旨·禮判·詣臺臺臣,同爲入侍時,右副承旨鄭昌順,禮曹判書金器大,執義黃幹,記事官朴長燮·曺遠振·沈基泰,以次進伏訖。上曰,兩陵役事畢役而來乎?器大曰,翼陵役事,昨日未時,幾至畢役。故臣則申時先詣弘陵始役,而翼陵畢役郞廳隨後報來,故已爲啓聞。弘陵曲墻則連夜董役,而今日大雨,勢不得不停役。旣已停役,故爲參賀班入來,而明日更爲出去矣。上曰,若雨則雖出去,難以爲役,待晴出去,可也。器大曰,臣待罪禮官矣。賀禮之定,在外不得與知,而抑鬱之情則少伸矣。儀文若禮之敎,心以爲幸矣。追後下敎,誠缺望矣。至於服色山呼等節,皆命停止,甲午謄錄,何可不遵行乎?方物物膳停止之敎,尤抑鬱矣。上曰,今此賀禮,爲甲年也,非予受之也。器大曰,陟降所賜,當如儀文矣。上曰,一年再賀,於予過矣。俄有下敎,而明日若又雨,則雨將太過矣。器大曰,臣所往來四十里之間,無川浦落之患矣。器大曰,今番慶科,待秋成,預擇日以入事,命下矣。今春聖候平復,慶科,已以八月二十日推擇,啓下矣。何以爲之乎?上曰,以初擇日擧行,可也。出擧條器大先退,黃幹進伏。前啓,張光碩事。措辭見上上曰,亟停勿煩。幹又啓曰,卽伏見監察宋煥翼呈課,向日興仁之門禜祭時,訓鍊都監千摠金相玉,多率下隷,如醉如狂,截其禁索,騎馬突入於香祝至近之處,揆以法例,無嚴莫甚。如此蔑法之類,不可無警責之道云。禜祭香祝,何等至重,而金相玉乃敢馳突衝過,無所忌憚,事之乖悖,莫此爲甚。請金相玉特施削職之典。上曰,依啓。幹又啓曰,臣年紀衰朽,言議巽軟淸朝耳目之任,自知不稱,而逖違之蹤,爲覲耿光,黽勉冒膺,亦已有日。草草陳腐之言,旣不足以仰副我殿下來諫之盛意,尋常愧懼,如隕淵谷。昨伏見持平臣朴浚源疏批下者,以關東前道臣,又四驛前察訪同律之不爲規正,至有慨然之敎。臣於伊日,雖未登筵,而其當論不論之失,固不在於詣臺與否,臣何敢一刻晏然於臺次乎?昨詣闕外,伏承勿爲呼望之敎,自外退歸矣。今日詣臺之後,喉院不捧避嫌,至爲退却,臣於是,情窮勢蹙,雖不得不冒昧傳啓,而臣之難冒之狀,益著矣。請命遞斥臣職。上曰,旣已下敎,强以撕捱,其涉太過,勿辭亦勿退待。幹又啓曰,臣有區區所懷,敢此仰達矣。稱慶之舊甲重回,呼嵩之縟儀將擧,凡在含生,孰不蹈抃?第軒架只設於螭陛,鼓吹無聞於鵷班,其他儀文之可以賁飾慶賀者,一切減損,群情之抑鬱,當復如何?至於外方物膳,雖有停封之令,京司物膳,係是應行之典。況黑團領行禮,極爲太簡。伏願殿下,更下若禮之命,俾盛禮,無少欠闕,而群下之情,得以少伸焉。上曰,事由追慕,何具儀文?上曰,臺臣何時登科乎?幹對曰,戊寅登第矣。臺臣先退。上曰,臺臣所奏則得體矣。昌順曰,然矣。臣等俄伏見傳敎,山呼之節,亦有停止之命,臣等抑鬱矣。上無發落。命讀諸公事,至江原監司敎書。上曰,知製敎誰也?對曰,任希雨矣。讀奏訖。上曰,善作矣。承史竝退出。
上在慶熙宮。停常參·經筵。
藥房都提調臣李思觀,提調臣具允鈺,副提調臣沈頤之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。冥然支撑,八十一歲,逢此回甲,是豈孝也,亦豈子道?自古來今,誰將若予?嗚呼,今日,千乘浮雲,萬機楚越,自歎冥然,慷慨支撑,氣何暇諭?何心飮湯?頒赦後入侍焉。
中宮殿·惠嬪宮,藥房口傳問安。答曰,知道。
陳賀罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
蔡弘履,以都摠府言啓曰,今日入直內三廳武兼禁軍及軍兵等,當爲中日習射,而親臨陳賀相値,不得爲之之意,敢啓。傳曰,知道。
以備忘記,傳于蔡弘履曰,旣下敎,昨夜猶雨,今有餘意,旣繼述,陳設何益?且許多樂工,公然待令,軒架陳設安徐,雖雨,今日頒赦焉止?若下雨,月廊成禮,禁軍預雨具,世孫拜禮處,宣敎處,亦設油遮日。
以備忘記,傳于李致中曰,八十一歲,誠料表,其雖然,懷千萬,伸追慕,予意伸。昔權禮,敢陞殿,頒赦禮,豈有鍾鼓?一日內,多用心,嗚呼,今古豈有?瞻西郊,誦蓼莪,於今日若八百。
以備忘記,傳于沈頤之曰,今番推恩,意在追慕,有職人,皆口傳下批,八道兩都,隨到書入,而京中士庶,其令今日書入,下單後,特爲口傳下批,而下批中,旣云八十。今日類此者多,必也只八十書入,自八十,雖至百歲,皆書入事,京鄕一體中飭。
鄭昌順啓曰,頒赦百官加爲之事,命下矣。未承受推考傳旨,自本院,依例爻周之意,敢啓。傳曰,知道。
傳于李致中曰,內局入侍。
傳于沈頤之曰,兩銓歲抄,兩銓承旨持入。
傳于李致中曰,內局入侍,該房承旨,持歲抄,同爲入侍。
傳于李致中曰,禮房承旨入侍。
以備忘記,傳于沈頤之曰,嗚呼,此何世界?有職人八十者,五十闕三,其於士庶,莫知幾百。若於八道兩都,將至千餘,八十命加意,已節略,一何多乎?曷勝慨然?中官有職人生徒,令內府,卽爲書入下批。
有政。百官加下批。吏批,判書李潭進,參判徐命善進,參議李在簡進。以尹敬龍爲掌令,鄭宇淳爲獻納,金履正·申禹相爲正言,趙爲兵曹參議,趙載翰爲刑曹參議,洪名漢爲知經筵,鄭存謙爲右副賓客,曺命業爲兵曹正郞,趙夢濂爲直講,任聖周爲成川府使,李修亨爲新昌縣監,韓錫觀爲義陵參奉,全春君堦興祿今加顯祿,光興君橏興祿今加顯祿,光恩副尉金斗性奉憲今加明德,靑城尉沈能建奉憲今加明德,行副司直李潤成嘉義今加資憲,尹泰淵嘉善今加嘉義,長番內官金壽光資憲今加正憲,李允默嘉善今加嘉義,以上百官加親受,兼執義單李世奭,成均博士單金觀欽,學正宋重鉉·崔錫圭,右賓客洪麟漢,左副賓客鄭存謙。
兵批,判書閔百興進,參判趙德成病,參知洪檢進,百官加下批。以雲南君榗爲都摠管,小農堡權管單尹璋,副護軍方泰輿·鄭允協,司直金應淳·李命植·金尙默,副司果李克生·趙鵬逵。
蔡弘履,以御營廳言啓曰,本廳字內光熙門南邊體城九間許頹毁處,令分授軍門,急速修築。把守軍,亦令該軍門,多數定送,嚴加守直事,自兵曹草記矣。修築則卽當擧行,而今日爲始,本廳將校,率領京標下軍二十名,限修築間,晝夜輪回守直之意,敢啓。傳曰,知道。
又以訓鍊都監言啓曰,因兵曹草記,二軍堡東邊宮墻二間及三軍堡下邊宮墻一間許,因雨頹落,北二營軍二十五名,除出守直事,允下矣。北二營入直軍三十名內,二十五名除出把守,則餘存只是五名,砲手二十名,依例添入,使之入直,而畢築後,還罷之意,敢啓。傳曰,知道。
沈頤之,以吏曹言啓曰,別歲抄書入事,命下矣。居中居下,亦爲書入乎?敢稟。傳曰,知道。
又以吏曹言啓曰,在前頒敎時,有別歲抄書入之例,今則何以爲之乎?敢稟。傳曰,知道。
蔡弘履,又以訓鍊都監言啓曰,因兵曹草記,武德門西邊宮墻一處二間,一處四間,一處三間,合三處,因雨頹落,西營軍五十名,除出守直事,允下矣。西營入直軍,只是三十名,今此把守,無以推移,砲手五十名依例添入,使之守直,而畢築後,還罷之意,敢啓。傳曰,知道。
李致中,以禮曹言啓曰,卽接永禧殿令所報,則今番大雨,本殿正殿南邊內墻一間許,東邊內墻一間許頹圮云。正殿至近之地,有此頹圮之患,不可無慰安之擧。慰安祭,依例不卜日,今初六日設行,而有頉處,待快晴,卽爲擇日修改,何如?傳曰,允。
蔡弘履,以兵曹言啓曰,卽接南所衛將牒報,則都摠府大廳後中松一株折落云。令該所依例斫去之意,敢啓。傳曰,知道。
又以兵曹言啓曰,卽接東道參軍牒報,則御營廳所授光熙門南邊距三十餘步,體城九間許頹落云。令繕工監,爲先把子圍排,分守軍門,急速修築,而把守軍兵,亦令該軍門,量宜定送,修築間,各別守直之意,分付,何如?傳曰,允。
又以兵曹言啓曰,卽接東所衛將牒報,則興化門南邊宮墻四間許,因雨頹落云。令紫門監,爲先把子圍排,急速修築,而東營入直砲手二十名除出,限修築間守直之意,敢啓。傳曰,知道。
又以兵曹言啓曰,卽接北所衛將牒報,則武德門西邊宮墻二間,及其上十五步許四間,及其上三十步許三間,亦爲因雨頹落云。令紫門監,爲先把子圍排,急速修築,而西營入直砲手五十五名,依例除出,限修築間,分排守直之意,敢啓。傳曰,知道。
又以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午七月初四日辰時,上御崇政殿月臺。陳賀入侍時,行都承旨沈頤之,左承旨吳載純,右承旨李致中,左副承旨蔡弘履,右副承旨鄭昌順,同副承旨李奭輔,記事官南鶴聞·朴長燮·曺遠振·沈基泰以次侍立。上具翼善冠·袞龍袍,乘輿出資政門,詣月臺,降輿殿座。上曰,軍兵皆雨具乎?頤之曰,然矣。雨則當晴矣。上曰,百官使之皆入月廊。頤之曰,今則雨晴,入庭行禮宜矣。陳賀山呼訖。命頤之書傳敎曰,百官加政,當日爲之,全春君堦,光興君橏,靑城尉沈能建,光恩副尉金斗性,長番內官金壽光,世孫宮長番內官李允默,竝百官加親授,百官加,例有兩銓,而皆下吏批。噫,人子,以親心爲己心。昔年眷眷,卽武臣也。況今日乎?且職至將臣,禁衛大將李潤成,御營大將尹泰淵,竝百官加親授,示予體昔年之意。噫,須看此敎,於宗臣,皆已至正一品,資窮中官二人,皆止正憲嘉義,可見予心也。又命書傳敎曰,嗚呼,今逢此日,臨御五十年,而今日此禮,亦冥然,八十一而然,是誰賜,是誰賜?今者此禮,坐月臺,意蓋追慕,常服撤樂,欲伸此忱,禮雖未備,予懷千萬。旣未能若禮,當伸忱於今日退處之處,當詣摠府,宿此日而回。嗚呼,受陟降眷佑,乃有今日,豈無體昔表異之典乎?況嗚呼海東萬姓草木,莫非昔年遺民餘澤,況旣逢無前之事,豈無無前之惠?豈特今也?卽漢文舊典,且頃年已施,特減今年田租半,使海東婦孺,咸知昔年深恩惠澤。若此則損上益下,卽益,損下益上,卽損也。凡諸經費,大加節損然後,該曹其亦可繼。今年九營繕,一竝特停,凡諸浮費之政,特敎外,皆限今年,一倂停焉。八道若此,況都下乎?京中市民貢人,依前例減數,懸房徵贖,限今月特減,士庶年八十以上,各加一資,以表予暮年揄揚之意。出傳敎上曰,鄕民使之召入,可也。命致中書傳敎曰,都尉·副尉皆陞品,品帶皆令該曹造給。頤之奏曰,俄有宿摠府下敎,而摠府有頉云,何以爲之乎?命書傳敎曰,摠府有頉云,宿摠府下敎安徐。上入小次,內局入侍。上還入大內。
甲午七月初四日巳時,上御崇政殿後小次。藥房入診入侍時,都提調李思觀,提調具允鈺,副提調沈頤之,記事官南鶴聞·曺遠振·沈基泰,醫官方泰輿·吳道炯,以次進伏訖。命道炯診候。道炯進前診候,退伏奏曰,脈候顯有痞滯之氣,湯劑溫進則似好矣。思觀奉進湯劑,上進御訖,卽爲吐下。思觀曰,卽今則聖候,若何?上曰,少勝矣。道炯曰,湯劑中,加木香五分,更爲進御似好矣。命煎來,思觀奉進。上進御訖,更爲吐下。思觀曰,今則凡節,若何?上曰,頓勝矣。思觀曰,此地甚湫隘,早爲還內好矣。上曰,依。上乘小輿入內。諸臣以次退出。
甲午七月初四日午時,上御集慶堂。藥房入診,時原任大臣同爲入侍時,都提調李思觀,提調具允鈺,副提調沈頤之,記事官南鶴聞·曺遠振·沈基泰,奉朝賀洪鳳漢,領府事金相福,領敦寧金陽澤,判府事韓翼謩,領議政申晦,判府事金尙喆·李溵·元仁孫,醫官方泰輿·鄭允協·慶絢·吳道炯·鄭允說·金孝儉·柳光翼·洪愼讓·康命徽,以次進伏訖。鳳漢曰,臣等俄聞聖候,有窒滯之氣,蒼黃入來矣。今則餘氣快減乎?上曰,頓勝矣。諸大臣齊聲奏曰,慶幸矣。思觀奉進湯劑,上進御訖。命書南殿修改祝文。思觀請診候,上許之。泰輿等,以次進前。診候退伏奏曰,脈體比朝快勝,而餘氣尙有微見者矣。上曰,湯劑中,何物加入則好耶?各陳所見,可也。泰輿等,以藿香草果·木香等屬加入爲宜,仰奏。命書傳敎曰,理中建功湯,加藿香一錢五分,草果七分,木香五分煎入事。榻前下敎命允鈺更煎以入。上曰,今番又爲吐下,誠異常矣。鳳漢等曰,聖上元氣好,故如是矣。命他承旨入侍。鄭昌順進伏。命頤之,出坐延和門,以上敎,布諭鄕民,以體昔年聖德之意。命書傳敎曰,俄者下敎未瑩,貢人舊遺在,最久一年條市民徭役,依頃者例擧行事,分付。命書傳敎曰,卽今宗臣中,昔年宗臣,只有鶴城君一人,旣已資窮,無他可施者,熟馬一匹面給。諸大臣先退。允鈺更煎湯劑以入。思觀奉進,上進御訖。上曰,今日已服四貼,止此可矣。思觀曰,朝者二貼,盡爲吐下,少間更進一貼,則爲三貼矣。上曰,藿香·草果,連爲加入乎?泰輿等曰,餘氣盡祛,則不必加入,而木香則姑爲進服好矣。命書傳敎曰,理中建功湯,加入中,減藿香·草果,自明日煎入事。出榻敎諸臣以次退出。
甲午七月初四日酉時,上御集慶堂。藥房入診入侍時,都提調李思觀,提調具允鈺,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·金孝儉·洪愼讓·康命徽,以次進伏訖。思觀曰,晩後聖體,若何?上曰,三貼進服後,氣果差勝矣。思觀曰,不移時斡旋,實爲慶幸矣。上曰,兩次如是,亦異矣。老人如此難矣。思觀曰,元氣卓異故然矣。思觀奉進湯劑,上進御訖。請診候,上許之。泰輿等進前,診候退伏奏曰,三部沈細之候少勝,胃脈亦順利矣。上,下詢吳道炯曰,元氣不至陷下乎?道炯曰,少無此慮矣。思觀曰,金奉朝賀居在仁川,阻水不得上來云矣。命書傳敎曰,今聞在京應參人,皆參云。今無可論,所謂近畿者,指楊·高·衿·果川,至於衿·果川,今番金奉朝賀,聞阻水。近者潦水,不無其弊,亦勿論,近畿捧傳旨,只楊·高在數十里,不參者,捧傳旨而往。此衰老人,昨日下敎人,且聞金鍾秀亦然,一體分揀,廣州亦至於阻涉,依衿·果川例勿論。上曰,漢武,踞厠而見大將軍靑,予常怪之矣。予五十年內,今日爲此事,見卿等甚愧矣。思觀曰,此何下敎乎?仍仰請直宿。上曰,置之。予已快勝,則留卿等,何益乎?思觀曰,然則使都承旨,直宿本院似好矣。上曰,此則爲之,可也。思觀更請進一貼。上曰,其止之。屢請而終不許。兩提先退。命左副承旨持歲抄入侍。蔡弘履進伏。命頤之·弘履,各讀吏兵批歲抄。命書傳敎曰,有吏兵房歲抄持入之命,故吏曹歲抄稟草記,一體下云,付名果然。今聞草記,尙在此中官。近者莫知骨髓者多,事當嚴處,而今當赦典,只推中官越俸人,倂湯滌。命書傳敎曰,中官高夢龍,放逐鄕里下敎蕩滌事,分付該曹。命書傳敎曰,昨冬殿最月除授,今夏殿最月送夫馬,則半年無疑,當該道臣,當申飭,而事在赦前,勿論若此,宋文檝投畀過矣。特放事,分付該曹。命書傳敎曰,今者吏兵曹歲抄中點下人,依例捧傳旨,居中居下人蕩滌。趙明鼎·趙曮旣給牒敍用,傳旨一體捧入。頤之讀忠淸水使行操狀聞。命書傳敎曰,習操稟行,卽是古例,故諸狀聞,皆來到,下備局,而忠淸水使,直以行操狀聞,其果前例乎?令備局査啓。弘履先退。頤之曰,都提俄有仰達,而臣則入直本院矣。上曰,予氣已勝,而必欲直宿,則姑爲直宿,可也。諸臣以次退出。
上在慶熙宮。停常參·經筵。
藥房都提調李思觀,提調具允鈺,副提調沈頤之啓曰,伏未審夜間,聖體,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。高聲問朝鮮人,過昨日,其豈孝?能成禮,亦豈予?誠冥然,歎支撑,此猶然,況豐亨,座月臺,猶若此,況陞殿,予已判,今予喜,兩次惠,豈予爲?寔揄揚,氣差勝,待敎侍。
中宮殿·惠嬪宮,藥房口傳問安。答曰,知道。
傳于李致中曰,氣差勝,次對今日爲之。
傳于沈頤之曰,內局入侍,次對同爲入侍。
傳于沈頤之曰,百四歲老人鄭二天,行步乎?知入。
傳于沈頤之曰,老人加資,卽爲下批。
備忘記,傳于沈頤之曰,八十一,誠料表,今逢此月,是豈孝乎?況今春後,益覺其衰,仲春一朔,臥南豈動?入夏以後,憫旱用心,古亦旱有,而今年特甚。幸雖得雨,猶用心者,其豈一?一則豐亨,一則建功,於豐亨,奏殿以後,孰敢生意,而勤勤猶請,安暮年君心可乎?挑暮年君心可乎?其雖若此,大小皆陷時體,孰能憫其君甲乙乎?皆緊食,放於建功,八十一歲君,夙夜其憫。卽此湯,而其亦大劑,日三强勸,而其誰慷慨抗章,果有功,日三,何若此,有昨日乎?昨日飮五貼後少勝,此日三之弊,豈特殷鑑?昨日已判,今復若此,其何言乎?今日晩後小睡,若數時而醒而昏苶,食粥然後少勝。建功果有功,扁鵲其果鵲。所食莫知其味,雖食莫知其飽,此豈陽世人乎?氣若於今時體世界,何問其停?亦何無一貼?況視微,浹月一樣,漢武雖云節食服藥,今予曰節藥服食,予自爲扁鵲,自今日定焉。此亦暮年覺得者,自今日進二貼時,或加進一貼,內局知悉。
李致中啓曰,卽者本院注書南鶴聞因一微事,移怒使氣,處事怪駭,揆以體例,不可不飭。故方爲請罪之際,下注書朴長燮,强引不當引之嫌。至於聯名呈疏,一時出去,誠極駭然。本院請推之外,無他可施之罰,何以爲之?敢稟。批答出傳敎備忘記,傳于李致中曰,八十一歲,何以心弛?其況近日,憫雨用心,聞雨聲,欲下敎,若止則心雖定,數日開霽然後,嗟此心,庶可弛。
注書南鶴聞徑出,代洪相臣爲假注書。
注書朴長燮徑出,代尹正運爲假注書。
假注書洪相臣在外,代尹在陽爲假注書。
傳于李致中曰,今日氣差勝,都承旨替直,省記書入。
李致中啓曰,都承旨旣已替直事,有命矣。同副承旨李奭輔牌招入直,何如?傳曰,允。
傳于李致中曰,宣傳官二員待令,騎馬六匹立之。
又傳于曰,宣傳官一員待令,騎馬一匹立之,見濬川以來。
又傳于曰,均役郞廳及三南次知郞廳,竝待令。
傳于李奭輔曰,坐直承旨入侍,摘奸宣傳官·宣惠郞廳,同爲入侍。
備忘記,傳于李致中曰,大抵凡父兄若有至誠苦心,則子弟其果循可乎?其强違可乎?甲戌年舊邸永慕堂,故領相從承,豈欠誠而然乎?其時事勢,固然也。舊闕文昭殿,後前時任,有志莫敢,而亦豈誠欠而然乎?此亦事勢固然而然也。噫,月臺親傳時,奏皇嫂後,事體豈異於他闕,而必欲强請,雖纔拜時任,烏敢泯默?今番事,雖異於此,昨日五貼,嗟哉,大劑,非惜過飮而然也。以予心,必欲停也,而今日雖大覺,有此命者,一則自量,一則惜湯而然也。正若諺所云,少食少下,若以此湯,爲暮年君,當惜,何從昨日五貼,多飮若冷水,弊已驗,予停湯乎?只命一貼乎?二貼一貼,自如下敎者,卽三貼,卽一席六錢也。命停則雖排闥,可也。以理敎欲適中,則先陳所懷,待敎持來,可也。若頃者豐亨强請,首扁鵲奉鎖鈔,依朝先導可乎?大抵近者,凡事類皆若此,豈可伈伈坐視?此義理皎然,豈特此也?昨日以後,復命建功,若此則其惜可乎?其從此後,將一日十貼可乎?豐亨時體,類若此。若曰,三代初也,先進八字者,於今加八十六字,可也。豈有此理,豈有此理?此正理道敎,於今雖一進一兩,其進爲可,一何昏,一何迷?
以承傳色口傳下敎曰,已盡於下敎,卿等其退休,明日二煎焉。
藥房口傳啓曰,臣等伏承待下敎入侍之命,退而顒俟,不意備忘遽下,至有退休之敎,臣等相顧愕眙,竊不勝抑鬱悶迫之至。此時調護之道,尤當加意於湯劑,日進三貼,實不容已。下敎雖如此,決不敢奉承。伏乞亟許臣等持湯劑入侍,千萬顒祝,惶恐敢啓。
傳于沈頤之曰,內局入侍。
李致中啓曰,卽者檢閱沈基泰,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
沈頤之,以吏曹言啓曰,耆老所守直官朴聖集,身病甚重,勢難察任云。依例改差,何如?傳曰,允。
蔡弘履,以禮曹言啓曰,今七月初三日,所下傳敎中,今月初日,只大殿,停膳三日事,命下矣。三日之限,止於今日,自明日,依例復舊封進之意,分付,何如?答曰,噫,理陰陽,古人雖云大官,予則曰,若鄒聖云。四境不治,予雖涼德,嗟哉,暮年,豈可顧左右言他?噫,國勢漫渙,百度解弛,專由乎一人。若問一人,惟在冥然暮年。噫,一暘一雨,無日敢懈,況今年,旣無其備,亦由一人,極備極無,自古有聞,而今予不曰極,而其曰無者,意亦在焉。頃者之旱,旣非旱也。於今之水,初則若此,而祈晴三日,略有其效,其況近日,連雨未霽,昨日若雨,山呼何言,而强而聽焉。故晩後亦雨,昨夕雨聲,心何弛乎?今日當復膳,故欲下敎,而猶默,草記適至,其何默也?嗚呼,今年初旱,卽由一人,今者晩雨,亦一人,其若循例知道。高高監臨曰,有是君,更待下敎復膳。
蔡弘履,以兵曹言啓曰,本曹參知洪檢,以今日入直,身病猝重,纔已徑出,傳旨未下。參議趙未肅拜,參判趙德成,謂有身病,不爲入來,宿衛重地,不可暫曠。參判趙德成,參議趙,竝卽牌招,以爲推移入直之地,何如?傳曰,允。
又以兵曹言啓曰,僉知中樞府事任道元,病伏鄕廬,末由上來云。西樞雖是閑局,不可一向虛帶,今姑改差,何如?傳曰,允。
兵曹口傳政事,同知單安載圭。
蔡弘履,以兵曹言啓曰,卽接昌慶宮衛將牒報,則內司僕近處雜木一株,今番雨水折落云。令該所,依例斫去之意,敢啓。傳曰,知道。
又以兵曹言啓曰,卽接東所衛將牒報,則武德門東邊宮墻一間半許,因雨頹落云。令紫門監,爲先把子圍排,急速修築,而北二營入直砲手十名除出,限修築間守直之意,敢啓。傳曰,知道。
李致中,以觀象監都提調意啓曰,天文學兼敎授彭湜遷轉代,本學前正金光天,術業頗精,依例差下,使之付軍職,冠帶常仕,何如?傳曰,允。
鄭昌順,以義禁府言啓曰,江原道原州牧投畀罪人宋文檝特放事,承傳啓下矣。卽爲放送事,分付該道道臣之意,敢啓。傳曰,知道。
蔡弘履,以禁衛營·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
吏曹判書李潭,參判徐命善,參議李在簡列名疏曰,伏以舊甲重回,縟儀再擧,睿誠仰格,聖慕克伸,歡欣蹈舞,大小惟同。仍念臣等,俱以無似。忝叨見職,鑑識不明,物情難平,居常兢懼。每懷不職之憂,日前持平朴浚源疏中一句,攙及銓曹,迺以用舍好惡爲言。觀其語則雖似泛論,在臣等則自切愧惕。昨赴賀班,不得不冒沒行政,而因仍盤礴,有關廉防,玆敢相率齊籲。伏乞聖明,亟賜斥退,以爲居銓者之戒,不勝幸甚。答曰,省疏具悉。憲臣條列,不過大體,其於銓曹,亦無指明,雖無事之時,其無可嫌之端。過幾日,若是陳章,予則曰,萬萬過矣。今日銓曹,非卿等三人,何若是聯名?此亦過矣。嗚呼,暮年,何酬應於此?當命給之,强批,卿等勿辭,依前察任。
甲午七月初五日辰時,上御集慶堂。藥房入診入侍時,都提調李思觀,提調具允鈺,副提調沈頤之,記事官南鶴聞·曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·金孝儉·洪愼讓·康命徽,以次進伏訖。思觀曰,夜間聖候,更若何?上曰,一樣矣。思觀奉進湯劑,上進御訖。請診候,上許之。泰輿等,以次進前,診候退伏奏曰,脈候今日則比昨日尤勝矣。上曰,木香姑入之而服之乎?泰輿等曰,旣無餘氣,則木香不必入之矣。允鈺再煎湯劑以入。上進御訖,仍行次對。諸臣以次退出。
甲午七月初五日辰時,上御集慶堂。大臣·備局堂上引見入侍時,領議政申晦,左議政李思觀,行司直具善復,仁陽君李景祜,行司直具善行,行司直鄭弘淳,行刑曹判書韓光會,左參贊朴相德,行司直徐命膺,行司直李章吾,漢城判尹趙重晦,兵曹判書閔百興,行副司直尹東暹,行副司直鄭存謙,行副司直李潤成,江華留守李徽之,開城留守李聖圭,行司直尹泰淵,淸川君金鍾正,同知中樞府事金華鎭,戶曹參判鄭尙淳,行副司直權噵,行副司直金相翊,工曹參議尹養厚,大司憲宋淳明,大司諫洪錀,副校理任希雨,左副承旨蔡弘履,記事官朴長燮,事變假注書李基恒,記事官曺遠振·沈基泰,以次進伏訖。命持入加資單子。上曰,明年則領相當入耆社。思觀曰,爲有司堂上矣。上曰,雨誠憫矣。晦曰,今番之雨,不至大段妨農矣。上曰,稅船盡來乎?允鈺曰,盡爲來泊矣。晦曰,夜下傳敎中,忠淸水使,直以行操狀聞,前例査啓事,命下矣。三南水使,因統制使傳令,直爲擧行啓聞者,自是前例,而今年則沿海舟師等邑,纔經設賑,水操例於八月設行,新穀未登,而許多軍兵之裹糧赴操,其勢誠難,宜有軫念之道。統營及三南水操,竝爲停止之意,分付,何如?上曰,今番水操,皆停,可也。晦又曰,此永宗防禦使白東毅狀啓也。以爲今秋水陸操,依例設行事,令廟堂,稟旨分付矣。他道以纔經設賑,旣命停止,此亦一體分付,何如?上曰,依爲之。晦又曰,此守禦使李景祜狀啓也。以爲本廳屬三營及左右部牙兵合操,今春因朝令停止,今秋合操,何以爲之事,令廟堂稟旨分付矣。詰戎之政,有國所重,而每年停止,事甚未安。今年年事,以卽今所見,頗有豐登之望,依例設行之意,何如?上曰,此是詰戎政,依爲之。晦又曰,此摠戎使具善行狀啓也。以爲今秋輪操,坡州·長湍當次,依例擧行事,令廟堂,稟旨分付矣。南漢習操,旣命設行,不可異同,一體行操之意,分付,何如?上曰,依爲之。晦又曰,此黃海兵使李國賢秋操取稟狀啓也。以爲今秋習操點視及別武士·鄕騎士·武學都試設行等事,令廟堂,稟旨分付矣。海西今春,雖有二三邑設賑處,今年年事,頗有豐登之望。莫重習操與都試,不可停止,依例設行,而旣已行操,則點視依前停止之意,分付,何如?上曰,依爲之。晦又曰,此京畿水使徐有大狀啓也。以爲畿海兩道今秋水操,各其前洋,依例設行事,令廟堂,稟旨分付矣。此亦纔經設賑,一體停止之意,分付,何如?上曰,旣命停操,依爲之。以上竝出擧條晦曰,今年減租下敎,臣實欽仰,而經費不足之數,不可不預爲區劃矣。允鈺曰,以中年計之,則減半之數,當爲四萬餘石,而庚申則以惠廳穀,區劃用之矣。今則惠廳,亦無可以推移者,他處亦無着手區處之道矣。上曰,消詳後更稟,宜矣。重晦曰,今此推恩傳敎,士庶年八十以上抄啓事,命下矣。內侍則何以爲之乎?上曰,一體爲之,可也。出擧條景祜曰,山城僧徒,每有離散之慮,故久居僧及勤勞僧,自前有陳稟施賞之例矣。限十式,入居僧爲二十五名,各其寺軍器等修補時,功勞僧爲三十名,依例列名,移送該曹,成給嘉善通政帖,以爲激勸之地,何如?上曰,依爲之。出擧條百興曰,本曹二軍色騎步價布,自是經費需用,而近來外邑,稽緩成習,過限不納,每當應下,輒患苟艱。前後嚴飭,非止一再,則其在事體,誠極未安。未收各邑,今月內,若不畢納,則當該守令,依法典,營門決杖,不品若麤劣尺短,則一體隨現論罪之意,爲先出擧條申飭,何如?上曰,依爲之。出擧條百興曰,本曹所在之布,每以一兩價上下矣。他衙門則皆以一匹二兩用之,此後則本曹,亦依他衙門例,以二兩代上下,似好矣。晦曰,恐有不願受之慮矣。弘淳曰,惠廳布則來春應下者,今秋預爲出給矣。上曰,此則關係民隱,仍舊貫,可也。徽之曰,江都軍餉米十六萬石內,戶曹貸用,至於九萬餘石,訓·御兩營之貸用者,亦爲六千餘石。三南移轉,合爲一萬三千餘石,實數不過四萬石,而一萬石還分,三萬石留庫矣。又有六千石區劃之命,保障重地,誠甚可憫矣。晦曰,今番軍作米上來時,江華泊船所,直爲還報,則其間推移,何妨之有乎?上曰,此則然矣。徽之曰,本府軍餉米各道移轉者,申飭還報之地,何如?上曰,觀勢從容,可也。出擧條臺臣進伏。淳明啓曰,臣之衰朽譾劣,實不合於憲長之任,而有除輒膺,只爲粗伸義分,而一味尸素,恒切兢惶。日昨持憲疏批,以四察訪處分後,不請加罪,至有慨然莫聞之敎。臣於伊日,亦爲參對,則當論不論,臣實爲首。且臣日前,數次所論,未免草草,不足以仰副我聖上求言之盛意,而乃反以此,謂之言事,獨爲區別於現告之中。以此以彼,俱難仍冒。方欲詣臺引避之際,伏聞勿爲呼望之敎,仍復泯默,不敢自引,隨參賀班,自同無故,廉防掃地,愧悚蓋深。臺閣處義異於庶僚,以此情勢,何可冒據於臺次乎?請命遞斥臣職。上曰,旣已嚴飭,則入侍强嫌,其涉太過,勿辭亦勿退待。前啓,張光碩事。上曰,亟停勿煩。錀啓,河必雄等事。上曰,亟停勿煩。錀又啓曰,昨日傳敎中,有士庶年八十以上加資之命,此實由於我聖上體昔揄揚之德意。凡在瞻聆,孰不欽誦,而第以昨年各道抄啓言之,或不無濫冒疎漏之弊,其時道臣與守令,皆有處分矣。今此恩資,旣出特敎,其在奉行之道,不容稽忽,請另飭京兆及諸道,俾無如前紛雜之弊。上曰,昨日下敎,意雖追慕,其或濫也,其豈此意?故判尹入侍,已下敎,所請得臺體,另飭京外,可也。臺臣先退。弘履讀奏吏堂疏。命書批訖。上曰,聯名過矣。思觀曰,前例如是矣。銓官所處自別,故言之者,雖泛論,大體亦引嫌矣。弘履讀復膳草記。上曰,雨誠過矣。專是予之過矣。命以待下敎書下。晦曰,若待下敎,則何時當復膳乎?此是前所無之事矣。思觀曰,該曹不得更爲草記矣。減膳體重,雖當爲之事,豈可過乎?上無發落。弘履讀摠使狀啓。上曰,將校何不請賞乎?善行對曰,前例亦有之,而不敢干恩矣。命書傳敎曰,頃聞摠帥所奏,數月之內,其能畢役狀聞,予庸欣喜,而自前例有請賞之事,於今只聞畢役,無此事,雖嘉其心,王者聳勸之道,豈可泄泄?監蕫將校,不過三人云,其何更問,亦何回啓?大臣入侍,故下詢,當該都廳加資,執事二人,邊將承傳,而令該曹,問名擧行。弘履啓曰,卽伏見忠淸水使具明謙,今春夏等褒貶啓本,則邊將無一人居下,殊無嚴明殿最之意,推考警責,何如?上曰,依爲之。出擧條命書傳敎曰,昨日推恩正二品,可謂稀有。應入耆社者,今日知中樞加設啓下,推恩人隨謝恩,皆令入侍。內局入侍,諸臣先退。
甲午七月初五日戌時,上御集慶堂。藥房入診,坐直承旨·宣惠廊廳宣傳官同爲入侍,都提調李思觀,提調具允鈺,副提調沈頤之,假注書尹正運,記注官李昌燮,記事官曺遠振,同副承旨李奭輔,宣惠三南次知郞廳李珪輔·兪彦鉉·趙載述,宣傳官李恒林,醫官慶絢,以次進伏訖。上曰,提調請進後,首扁鵲,奉鎖鈔,直入可乎?三提調竝解。仍命奭輔書傳敎曰,人君令,當若四時,旣奏乎?旣令後,臣何敢開喙,而頃者寒心,故時任旣下敎,則內局雖與此有異,旣下敎之後,雖命入侍,提調先爲入侍,苦湯許可後,當持入,而依前持來。近者此弊,予甚駭然。今日洞諭,此湯其若三貼,朝進晝進夕進,若兩飮,朝進夕進,可也。於今尙未水刺,一席之間,再飮,是一貼六錢,豈不過乎?若此故,若飮冷水,昨日申前,用五貼,若南奉朝賀童子水猶惜,況大劑乎?其言果驗於昨日,今日乃覺,下敎若命停湯,則苦多,可也。雖一貼,其亦遽然,其爭,亦可也。三貼其亦近巧,況二貼,卽六錢一貼也。昨日果驗,故今日睡夢大覺下赦。噫,若所望其君,雖深若聞,今日下敎,神亦感動,而乃有此,若排闥者然,其涉過矣,其涉過矣。見昨日予氣,其可恃也。一何過中,一何過中?今日內局三提調,竝解兼任,首扁鵲,若較勝而突入事當處,而昨日所奏中四貼,臣亦過矣云者,其言若此,予莫能重也。誠思,只越俸一等,近者臥亦不便,故以小輿,詣景賢堂,欲聞鼓聲漠然,問設鼓云,尙置于階,故命依前置鼓,因此而思安載圭兩撞,非立異也。予親問三二貼,則殿下自重云。比今時體固執,不可同日而語。渠若立異而若此,予則信然,衆皆提醒可也,而自陷時體,皆作閑汨董,只皆一聲,猶能爲此,予則日錚錚以嘉善,欲爲謝恩者,亦見質也,豈可若近年廣加,其令只懸金圈乎?若國初命,旣橫金帶,仍爲加資。敎安載圭,加設中樞,今日口傳單付,內而無人。元判府爲都提調,鄭弘淳爲提調,提調雖解兼任,都承旨異焉。金鍾正爲都承旨,例兼三院副提調,房順房。均廳廊廳進伏。上曰,均廳穀數幾何?載述曰,二萬六千八十石零嶺南·湖西郞廳李珪輔·兪彦鉉進伏。上曰,惠廳穀數,幾何?珪輔曰,三萬三千四百石零。上曰,貢物債下所餘,幾許?珪輔曰,一年所用,幾至四萬石,而尙患不足矣。上曰,自庚申三十五年之間,何其若是乎?必有推貸之路,如是矣。宣傳官李恒林進伏,上曰,水標橋,水患形止,何如?恒林曰,或頹圮,或塡沙矣。上曰,方始役乎?恒林曰,將校皆待令始役矣。上命賤臣正運,召儒臣,持問答入侍,副校理任希雨,修撰權禛進伏。上曰,更深,讀二三篇。希雨·禛輪讀訖。上曰,注書之徑出,何事也?奭輔曰,以院隷除汰之事,與承旨相持,往復之間,言語不似,事極駭然,故有陪吏除名之擧矣。上下注書,一時徑出矣。上曰,承旨,誰也?奭輔曰,右承旨也,而諸承旨相議矣。上曰,二人皆實官乎?奭輔曰,然矣。上曰,誰也?奭輔曰,南鶴聞·朴長燮也。上命奭輔書之曰,因政院稟啓,其涉異常,下詢,此亦紀綱所在,前所未聞者,其涉駭然,竝削職。諸臣以次退出。
上在慶熙宮。停常參·經筵。
下直,麻田郡守宋載德,幽谷察訪李璡,昌洲僉使李邦熽。
藥房都提調元仁孫,提調鄭弘淳,副提調金鍾正啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。因固執,頃者相府葛藤,固莫體,昨雖二貼,勝於三貼,氣何諭乎?待敎入侍。
中宮殿·惠嬪宮,藥房口傳問安。答曰,知道。
蔡弘履啓曰,兵曹參知洪檢,謂有身病,無端徑出,依法典,罷職傳旨捧入之意,敢啓。傳曰,知道。
傳于金鍾正曰,領相·金領府事,韓判府事,同爲入侍。
又傳于曰,金判府事同爲入侍事,遣史官傳諭。
傳于李致中曰,內局入侍,入來大臣,同爲入侍。
李致中啓曰,領府事金相福,判府事韓翼謩,領議政申晦,依下敎來待矣。傳曰,入侍。
又啓曰,判府事金尙喆,依下敎來待矣。傳曰,入侍。
備忘記,傳于蔡弘履曰,今下弓矢,昌洲僉使李邦熽處給送。
傳于金鍾正曰,推恩老人追到者,今日內,盡爲下批。
傳于李奭輔曰,內局入侍,坐直承旨與儒臣,持問答,同爲入侍。
傳于鄭昌順曰,命召亦爲傳授。
蔡弘履,以御營廳·一二巡廳·左右捕廳言啓曰,去夜犯夜人無所捉,敢啓。傳曰,知道。
甲午七月初六日辰時,上御集慶堂。藥房入診入侍時,都提調元仁孫,提調鄭弘淳,副提調金鍾正,假注書尹正運,記注官李昌燮,記事官曺遠振,醫官鄭允協·慶絢·鄭允說·柳光翼·金孝儉·洪愼讓·吳道炯·李春敷·康命徽,以次進伏訖。仁孫曰,夜間聖體,若何?上曰,一樣。仍命鍾正,書示沖子御製,又命書示大小群工御製。嗚呼,今予年則八十一,臨御恰滿五十載,涼德無能,其亦例語,予何今諭?嗚呼,晝夜,只歎冥然,今予事業,洞諭沖子,而於卿等可言者有二焉,一則于今豐亨,予當誠諭,予則雖曰,豐亨,卿等其誠苦心。噫,八十一歲,漢唐罕有,爲今臣子者,豈不欲揄揚,而嗚呼,仰惟穆陵宜待六旬之敎,涕惟庚子,未及辛丑,興惟及此,心欲隕而膽欲墜。其年殿中垂涕,奏我慈聖,同年舊邸,忍坐永慕堂,已聞故金領相到此地頭之奏,此何以然?諸臣其若諂諛張大,雖大官,予當嚴辭退斥,而君臣雖主義,忠孝本無二致,仰聞於穆陵,心常欽誦者,此非聲音笑貌以拒者,故有此擧,此亦體群臣也。予亦知,況今年,非比乎此?諸臣此心,雖由於秉彝,其於八字,萬萬過矣,於此不可無詳諭。嗚呼,於癸酉年,先欲上於莫重,故予亦受焉,而以慈聖撝謙之德,其所深喜,予亦初仰覩,而再昨年崇陵定世室,此亦心常吞懷者,而思瀋館誕降事爲此,自此以後,他日予有將拜之顔,故不獲已竝受,心雖在於爲先,於予自覺歉然,而豈特字之輕重?心常悚然,今年復此請,噫,當今年若此,臣分雖當然,宴賀猶過,況一者乎?諸臣若此,誠由苦心,則予今例讓,其豈曰,誠?若此而將至何境?頃者文昭殿,今月月臺奏,皆表予苦心也。今日諸大臣,與故金領相同昔日到此地頭之奏,卿等何默,而若是困我乎?此亦大言,六十猶然,況今八十?神祗昭監,陟降監臨,何敢欺,何敢欺?其二則建功湯,此猶於今末節,而受困則深,其戒則大,何則?朝夕御膳,不過例供,豈比陳根,而若逾則過矣。此一節,昨詳諭,雖二貼,宜朝夕,雖三貼,宜均三時,而於今,卽一席兩飮,此名雖二貼,其煎若一貼同煎。八錢蔘芪性偏,古人旣云,一蔘一芪猶然,況理中大劑?再昨已驗,若記予言,豈至五貼?此脾胃深藏,若飮冷水而然也。嗚呼,二月三貼,今月五貼,若此,來頭將至十貼而後有効,頃者一士,五六貼可也云者,可爲再昨,豈特此儒?予已判焉。昔故南奉朝賀,猶惜一賤水,況此乎?此亦人事也。凡事有弊,人何先知,亦何先報?若至此境,豈云五貼?一貼誠難,其何只見一,而莫察二,貪目前功,不思深遠慮。昔曾元,其欲更進,對猶曰無,嗟今人將建功,若思冬茶何心?此其思不宏,其見只面而然,若此損益二字,於今可謂除損。甲乙十干,於今可存一甲,予哂於此,今諭,若和泥拖水,其雖無益,其若爲八十一歲暮年君,其須少覺。果若此,雖金丹,日服十丸,雖仙桃,日食十箇,其猶欠足,今人見慮,一何昏乎?噫,憶聞春後,惟三夏,亦覩再昨,雖然豈特冥然?心常曰,衰,可見元氣,見此昨敎,爲宗國意深,予只諭此一節,卿等自擇取舍焉。予卽阼五十年,八十一歲,涼月初六日廣諭。鍾正曰,時原任大臣來待矣。上命賤臣正運,與領府事金相福,判府韓翼謩·金尙喆,領議政申晦進伏曰,均廳一年用下,幾至五萬石,故不足云,何以爲之?晦曰,均廳事,自當光數,勿費聖慮焉。上曰,國亂思良相,果有如故相善處之道乎?又微哂曰,勿賣官鬻爵以充矣。仁孫請進湯劑,上進御訖。請診候,允協以次診之,退伏奏曰,脈候左右三部調均,胃脈益勝矣。上以親筆,賜翼謩表製,藥房先退,原任大臣次退。晦曰,均廳事,與戶判相議爲之,而戶判可堪之人矣。上曰,然矣。諸臣以次退出。
甲午七月初六日酉時,上御集慶堂。藥房入診,坐直承旨·儒臣同爲入侍時,都提調元仁孫,提調鄭弘淳,副提調金鍾正,右副承旨鄭昌順,假注書尹正運,記注官李昌燮,記事官曺遠振,副校理李勉修,修撰權禛,醫官慶絢,以次進伏訖。仁孫曰,午間聖體,若何?上曰,一樣矣。仁孫請進湯劑,上進御訖。上曰,意謂三廳中,惠廳少優矣。今始聞之,惠廳亦艱云矣。弘淳曰,自惠廳移戶曹穀數,自庚辰,八千石每年移去矣。仁孫曰,惠廳前無大同矣。京畿則故相鄭元翼,始創湖南,則小臣之祖元斗杓,與提調之祖始創矣。上曰,然乎?弘淳曰,地無遺利,田稅則比前稍優,而用之則常患不足矣。仁孫曰,他國無給災之事,而我朝獨有之,是亦年年減租之事也。上曰,然乎?仍命鍾正,書傳敎曰,噫,今番減租之後,凡事益加撙節,惠廳三名日甲胄價,限三年,停留惠廳事,分付。上曰,濬川猶勝於蕩平矣。仁孫曰,濬川何勝於蕩平乎?今則無古事矣。上曰,色目今則果無乎?仁孫曰,雖有名目,而少無如前嫌疑之事矣。上曰,年今八十一,而無痰喘唾洟,誠怪也。仁孫曰,連用建功湯,故自無痰喘矣。上曰,自十餘年以後,一不披衾,朝鮮又有如此人乎?孔子加朝服拖紳,予之加此,所以待卿等也。仁孫曰,脈候調均之餘,願復進一貼進御矣。上曰,今日姑停之矣。仁孫曰,臣惶悚雖不强請,自今以後,願進三貼矣。弘淳曰,不必酌定矣。上曰,然矣。藥房先退,命儒臣李勉修·權禛,讀問答訖。上命昌順書之曰,安心勿胥命事,遣史官,傳諭于左相。出傳敎諸臣以次退出。
上在慶熙宮。停常參·經筵。
下直,參禮察訪康文祥。
藥房都提調元仁孫,提調鄭弘淳,副提調金鍾正啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。快霽心喜,氣則一樣。待敎入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
蔡弘履,以都摠府言啓曰,今日入直內三廳武兼禁軍及軍兵等,當爲中日習射,而自上,方在減膳中,復膳間,依例姑停之意,敢啓。傳曰,依例爲之。
備忘記,傳于金鍾正曰,今予心,惟在民,於今日,見快晴,心自喜,祝有年。
備忘記,傳于蔡弘履曰,今予心,慕昔年,因中日草記,考昔年,昔年賀日,卽癸卯,今年受賀,卽乙卯,而且今日,在摠府三日後,而噫入直摠府後,初中日也。予懷千萬,今日當詣中日廳,見來試官,只摠府騎省入直堂·郞,循例爲焉。侍衛只入直承旨,時服整齊後以奏,直入正時。
傳于蔡弘履曰,當先爲歷臨摠府矣。
金鍾正啓曰,假注書尹正運,身病猝重,勢難察任,今姑改差,何如?傳曰,允。
尹正運改差,代以李羽晉爲假注書。
金鍾正啓曰,假注書李羽晉,時無職名,令該曹依例付軍職,冠帶常仕,何如?傳曰,允。
傳于鄭昌順曰,內局入侍。
又傳于曰,內局入侍,坐直承旨同爲入侍。
又傳于曰,詣臺臺臣入侍。
李致中,以成均館官員,以同知館事·大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
咸鏡監司狀啓,高原等官居李守發等燒死囕死事,傳于鄭昌順曰,令本道,恤典擧行。
蔡弘履,以訓鍊都監·一所巡廳·二所巡廳·左邊捕盜廳·右邊捕盜廳意啓曰,去夜犯夜人無所捉,敢啓。傳曰,知道。
左承旨吳載純疏曰,伏以臣老母,宿病委頓。又中暑濕,食飮全廢,元氣澟綴,而忽於日昨,一倍添劇,晝夜呻痛,轉側須人,種種形證,雖不敢猥陳,臣之情理,實無離捨就職之望,敢陳短章,冒瀆崇嚴。伏乞聖明,亟削臣職,以便救護,仍治臣瀆擾之罪,以肅朝綱,千萬幸甚,臣無任屛營祈懇之至,謹昧死以聞。無批答。
校理鄭義達疏曰,伏以舊甲重回,賀儀載擧,克伸追慕,少副群情,區區慶忭,曷有其極?仍伏念臣,以其才識則不似是任,以其情勢則難違親側,猥上縣道之章,兼暴肝膈之懇,及承批旨,提及先故,至有興懷之敎,實是出常之恩,顧臣庸微,何以得此?被面感泣,措躬無所,固當竭蹶趨承,而母病一向沈重,抽身無路,徒增罪戾,益切惶隕,適會盛禮有命,跛躄皆動。臣於是,不遑他顧,蒼黃登程,隨參呼嵩之列,粗伸螻蟻之誠,忽於昨日,得接家信,則霖雨蒸熱,將攝失宜,母病倍加,飮啖全廢,促臣歸見。私心煎灼,按住不得,忙投短章,徑尋鄕路。治臣擅離之罪,削臣本兼之銜,以肅朝綱,以安私分,千萬幸甚。臣無任屛營祈懇之至,謹昧死以聞。踏啓字。
甲午七月初七日辰時,上詣中日廳。親臨中日試射入侍時,行都承旨金鍾正,右承旨李致中,左副承旨蔡弘履,右副承旨鄭昌順,同副承旨李奭輔,假注書尹在陽·李羽晉,記注官李昌燮,記事官曺遠振,以次侍立訖。上具翼善冠·袞龍袍,乘輿出通陽門,詣都摠府下輿,殿座府大廳。上曰,入直摠管,誰也?鍾正曰,田光勳·花陽君榷也。上曰,郞廳,誰也?鍾正曰,蔡顯一·李延弼也。上命持入先生案,考覽後,命書傳敎曰,予則常謂八月三十日報瓜,頃者迂闊中官,考自內日記,今月初四日,直摠府云故,其日欲宿摠府,意蓋此也,而心猶訝之。今日來考先生案,八月三十日,報瓜無疑,自內日記果然,則初四日,予直摠府,一朔二十六日後,報瓜耶?豈有是理?然今日詳知,予無憾,豈曰,今月來月,臨摠府一也?此亦千千萬萬料表。嗚呼,二十一歲來宿處,八十一歲來坐。嗟哉,冥然,今日益判豈無表意?今日入直摠管,各熟馬一匹賜給,入直卽廳二人陞敍,入直員役,令該曹,米布題給,而因問昨日,謂其祖名,今日見其孫,其亦異常。令該曹,守令待窠,懸注調用。鍾正曰,左承旨吳載純,以其親病,今日不爲仕進矣。命書傳敎曰,左承旨許遞,其代前承旨金普淳爲承旨,牌招察任,房順房。上,下瓊韻七言一句,命入侍諸臣賡進。上曰,敬奉閣,當行禮,禮房承旨,敬奉閣奉審。出榻敎上詣敬奉閣,行四拜禮,致中奏以奉審無頉,上仍詣中日廳殿座。試官副摠管田光勳,兵曹參議趙,佐郞閔慶世,都摠都事李延弼,以次進伏。弘履曰,今日射的,何以爲之乎?上曰,只設二的,一則安徐。上命湯劑入之,命書傳敎曰,今則快晴,復膳事,分付該曹。假注書尹正運先退,賤臣李羽晉進伏。上,下瓊韻七言一句,命入侍諸臣賡進,又下御題五言十韻排律,命承史及闕內入直文臣製進。上命試射放及殺手較藝入格人,卽爲頒賞,頒賞木,令騎曹待令。出榻敎乘轎時,都提調元仁孫奏曰,湯劑何以爲之乎?上曰,便殿當召入矣。上還入大內,諸臣以次退出。
甲午七月初七日未時,上御集慶堂。藥房入診入侍時,都提調元仁孫,提調鄭弘淳,副提調金鍾正,假注書尹在陽,記注官李昌燮,記事官曺遠振,醫官方泰輿·鄭允協·慶絢·吳道炯·鄭允說·柳光翼·金孝儉·洪愼讓·李春敷·康命徽,以次進伏訖。仁孫曰,俄者中日廳,移時回駕,勞動之餘,氣候,何如?上曰,一樣矣。中宮殿氣候,何如?上曰,一樣矣。世孫氣候,何如?上曰,一樣矣。奉進湯劑,上進御訖。請診脈,上許之。泰輿等以次診之,退伏奏曰,脈候度數調均滑體一樣。上曰,三廳均爲入格,予甚欣矣。仁孫曰,近來工夫篤實而然矣。今日勞動,一貼加進好矣。上曰,待下敎入侍。仁孫曰,大臣以復膳事入來矣。旣有復膳下敎,故出去矣。上曰,似然矣。卿須退休焉。仁孫退出。上曰,邊致明·李廷喆·金時敎·金弘得入侍。出榻敎賤臣承命出,與老人入侍。上命書傳敎曰,今日知事金弘得,問其年,予心一倍,當下筒介一部於政院傳授。又命書傳敎曰,今下筒介,知事金時敎處傳授。老人遂退出,仍命退。諸臣以次退出。
甲午七月初七日酉時,上御集慶堂。藥房入診,坐直承旨同爲入侍時,都提調元仁孫,提調鄭弘淳,副提調金鍾正,假注書尹在陽,記注官李昌燮,記事官曺遠振,同副承旨李奭輔,醫官方泰輿,以次進伏訖。進湯劑,上進御。上命鍾正,讀京兆啓目,完伯敎文。上曰,誰作之乎?仁孫曰,李勉修製之矣。上曰,完伯何時下去乎?仁孫曰,今月二十四日矣。上曰,江界府使李興宗,已經承旨乎?仁孫曰,然矣。上曰,誰之族也?仁孫曰,璿派矣。上曰,見其題目乎?仁孫曰,見之矣。上曰,括蔘之意,求蔘而然乎?仁孫曰,然矣。上曰,卿則退休。仁孫遂退,鍾正亦退,奭輔遂進伏。上曰,臺臣入侍傳啓。掌令尹慶龍進伏曰,請還寢罪人張光碩減律定配之命,依前下敎擧行。上曰,亟停勿煩。措辭見上慶龍曰,天佑宗祊,聖算無疆,進御湯劑之命,名建功,猶不足以贊揚功效,而頃因聖心之煩惱,湯劑之厭進,絲綸之間,屢下小人湯之敎,臣不勝驚惑也。夫以有輔於聖躬,屢效於靜攝,肇錫嘉名,歌詠建功,則誠可謂我東方靈異之劑,而今此二字題目,有欠於對越神明,垂示來後之道,而職在輔護之任者,宜卽請收二字,而寂無聞焉,臣竊慨然也。請伊時藥院諸臣,一竝推考,前後傳敎中,小人湯三字,竝爲還收。上曰,噫,于今時體,雖陷於此湯,功則果有,而渠不過陳根,其非賢人君子,則以一時苦憫下敎,內局有何所請,而對越二字,萬萬駭然,此豈請寢者?此等怪駭臺臣,萬古初見,雖然旣有傳啓者先奏焉。又曰,摠管凝善君燨,性旣麤戾,頃日摠府入直也。酗酒亂嚷,徒拳搏隷,至於詬辱伴直之境,肅肅禁扄,尙且無嚴,有駭聽視,莫不喧傳,不可置而不論。請凝善君燨,亟施譴罷之典,其時伴直,不能見重於同僚之失,在所難免,副摠管李達海,亦施遞改之典,以爲懲勵之地。上曰,依啓。上曰,注書,誰也?奭輔曰,尹在陽也。上曰,誰之族也?奭輔曰,故大提學尹鳳朝之同宗矣。上命賤臣曰,汝卽出去,臺臣遞差之意,先爲分付。上命書傳敎曰,臺臣事,雖非細,設月一旬飭敎,卽席撕捱,卽三百年古規,則欲聞第二件事,雖命傳啓,於渠之道,其聞此敎,臣何敢晏然傳啓?以此撕捱,卽渠之道,而其雖傳啓,末抄撕捱,雖尺童,爲臺臣,豈不知此,而默默而退。噫,三百年臺風,慶龍皆虧,刋名仕版,勿復檢擬於臺望,此等無形之輩,雖掌通何擬?其時銓官,勿爲禁推,直施不應爲律,以淸仕路。上曰,慶龍通淸與父名知入。賤臣復命,上命書傳敎曰,持正通淆雜,莫甚於近日,業已申飭,則尹慶龍,意謂掌通,下問,卽持正通云,暮年爲君,豈不忸乎?當該銓官,尤萬萬無誼,下敎不應爲律,焉可已乎?又命書傳敎曰,靜思,頃者入侍時,尹慶龍聞其叔尹鏶點下者,若此處分過矣。政官下敎安徐。上曰,坐直承旨入侍,右副承旨鄭昌順進伏。上命書傳敎曰,噫,暮年其恃,惟在唯允,而今日臺啓批答,予尙聽瑩於前後,誤爲下敎,注書莫知而聽,其非異事,而承旨則宜乎?提醒而頓默,書下敎時,頗有做錯,承旨李奭輔解見任。又命書傳敎曰,噫,暮年一心,惟在元元,其況江界?予常用心,此代其宜另擇,他餘事,當下敎,其代令該曹,卽爲口傳擇差,待開門,給馬赴任。又命書傳敎曰,在鄕承旨許遞,其代副護軍洪龍漢除授,牌招入直。上又命書傳敎曰,承旨下敎代,沈觀之除授,開門後,牌招察任,房順房。以上出傳敎上曰,入直摠管竝入侍。賤臣承命出來,副摠管花陽君榷·田光勳進伏。上曰,凝善君與李達海相爭事,有之乎?花陽君榷啓曰,果有是事矣。上笑曰,不無苗脈矣。仍命退出,諸臣以次退出。
上在慶熙宮。停常參·經筵。
藥房都提調元仁孫,提調鄭弘淳,副提調金鍾正啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率,諸御醫,趁早入診,詳蔡聖候爲宜。臣等不任區區憂慮,敢來問安,竝此仰稟。答曰,知道。寥寥默默中,聞此駭擧,若問其何?卽此湯也。萬古豈有此等持正?辱耳目,甚矣。其果聖人湯,若是憊苶,下敎時入侍焉。
中宮殿·惠嬪宮,藥房口傳問安。答曰,知道。
吏曹口傳政事,李性默爲江界府使。
李致中啓曰,假注書尹在陽,身病猝重,勢難察任,今姑改差,何如?傳曰,允。
假注書望尹在陽改差,代以宋銓爲假注書。
傳于李致中曰,內局入侍。
傳于金鍾正曰,謝恩老人同爲入侍。
李致中啓曰,訓鍊大將李章吾,戶曹判書具允鈺,依下敎來待矣。
傳于鄭昌順曰,內局入侍,建功置之,訓將·戶判同爲入侍。
傳于金鍾正曰,訓將·戶判入侍時,領·左相同爲入侍。
傳于李致中曰,內局入侍。
傳于金鍾正曰,政事當日爲之。
有政。吏批,判書李潭式暇,參判徐命善病,參議李在簡進,同副承旨鄭昌順進。吏批啓曰,判書李潭式暇,參判徐命善病不進,小臣獨政未安,何以爲之?敢稟。傳曰,只出緊任,以李弘濟爲掌令,李鼎運爲正言,安大濟爲校理,徐有臣爲兼文學,李養遂爲兵曹參議,贈吏參沈銓贈吏判例兼,靑城尉沈能建祖考,贈吏參金慶澤贈吏判例兼,贈吏議金鎭恒贈吏參例兼,光恩副尉金斗性曾祖考。兵批,判書閔百興病,參判趙德成病,參議趙入直進,參知未差,同副承旨鄭昌順進,副護軍許任·李邦鵬·柳爾胄·徐必修·鄭岱重,副司直趙曮·趙明鼎·洪樂性·朴道源·吳載純·金普淳·鄭景瑞·鄭義達,副司果金履正,副司正李羽晉,同知單朴春大,僉知二單金道煥·徐次修,知事作闕單安,知事單沈星鎭。
蔡弘履,以兵曹言啓曰,行司直沈星鎭,今陞輔國矣。當爲知中樞下批,而時無見窠,依例作闕下批之意,敢啓。傳曰,知道。
又以兵曹言啓曰,今七月初八日,槐山居幼學全道天稱名人,自興化西挾門入來,鳴申聞鼓,依定式,下該曹推問,何如?傳曰,允。
又以禁衛營·一二所巡廳,左右捕廳言啓曰,去夜犯夜人無所從之意,敢啓。
檢閱沈基泰疏曰,伏以舊甲重回,縟儀載擧,睿誠仰格,聖慕克伸,歡欣蹈舞,大小惟同。仍念臣母,年迫七旬,素抱貞疾,積年沈痼,居常澟澟,而臣終鮮兄弟,且無姊妹,藥餌扶護,只有臣之一身而已。顧此情理,夫豈有離捨供職之勢,而辭避無路,黽勉持被,今已一朔餘矣。昵侍耿光,非不爲榮,而耿耿一念,長在親側,每接家書,方寸先動,闕門下鑰,情事尤鬱,卽接急脚來傳,臣母宿病之外,又添暑癨,委頓牀席,症形非細,臣自聞此報,心神煎熬,按住不得。玆敢冒死陳章,徑出禁門。伏乞聖慈,特賜矜諒,亟削臣所帶之職,俾便救護。仍治臣擅離之罪,以肅朝綱,千萬幸甚。答曰,省疏具悉。爾其勿辭護焉。
正言金履正疏曰,伏以睿誠仰格,聖慕克伸,稱慶之舊甲重回,呼嵩之縟儀載擧,臣民歡忭,大小惟均。仍伏念臣,適會百僚蹈舞之日,臣職忝郞官,獲瞻盛儀,退出禁門,伏奉敎命,以臣爲司諫院正言,臣誠驚惶怵惕,靡所措躬也。第臣,旣參賀班,旋違除旨,實非義分之所敢安。故黽勉祗肅,少伸微悃,而淸朝諫諍之官,地望自別,有非如臣空疎,所可濫竽,則臣何敢諉以已出,而因仍盤礴哉?臣本弱植無庇,念絶榮塗,向來經旬堂后,只爲一覲耿光之願,而鄭重恩言,至及於臣父·臣叔,臣感激隕越,自不覺涕淚被面。在臣分義,惟當筋力奔走,少效涓埃之報,而第臺閣論議之地,自知其稱塞無路,則母寧蚤丐鞶遞之恩?獲免囊括之譏,而今若夤緣一出,淟涊不去,則臣心羞愧,姑不暇言,而其於辜聖恩而辱臺閣,何哉?此臣所以祗謝天陛,復懷循墻之悃也。此際臣有煎急之私懇焉。臣之偏母,年今七十有三,而自罹哀疚,往依松楸,素抱貞疾,長淹牀笫,間添暑症,數日嘔泄,食飮都廢,藥餌無效,眞元凘脫,氣息澟綴,臣無他姊妹兄弟,而身又離遠京第,扶護調將,無其人矣。專伻踵至,催臣疾歸,臣遙望鄕廬,五內焦灼,晷刻按住,亦無其勢,玆敢冒入文字,徑尋鄕路。伏乞天地父母,察臣本職之難據,諒臣私情之至切,亟命鐫削臣職名。仍治臣擅行之罪,俾便救護,以昭法紀,不勝幸甚。踏啓字。
甲午七月初八日巳時,上御集慶堂。藥房入診,謝恩老人,同爲入侍時,都提調元仁孫,提調鄭弘淳,副提調金鍾正,假注書李羽晉,記注官李昌燮,記事官曺遠振,司直高夢聖·黃晙,知中樞申絅·洪啓遠,醫官方泰輿·鄭允協·慶絢·吳道炯·鄭允說·柳光翼·金孝儉·洪愼讓·白文昌·康命徽,以次進伏訖。仁孫曰,夜間聖候,若何?上曰,一樣矣。昨日臺臣之啓,以所懷陳之,容或可也,安敢以此爲啓乎?萬萬可駭,卿等何不引嫌耶?卽覆湯劑。上曰,非欲闕進,臺啓之故,更煎以入。仁孫曰,臺臣雖狂妄,殿下何至是擧乎?臣等亦欲仰達矣。昔許曄之請推故相朴淳也。先正臣文成公李珥,以爲推考之律,殆同照律決笞,大臣,雖可請罷削,不可請推考。先正之言旣如是,而因臣等之無似,見推於今日,大壞朝體矣。上曰,如此而國爲國乎?命老人進前,各詢姓名年齒,命夢聖呼新來,耆堂絅·啓遠以墨塗面訖。命書傳敎曰,曾已聞,今復聞,耆社高夢聖年,予心萬倍,內下虎皮一領特賜。老人先退,命賤臣,召詣臺臺臣入侍。持平朴浚源進前啓曰,請還寢罪人張光碩減律定配之命,依前下敎擧行。措辭見上上曰,亟停勿煩。浚源,以所懷奏曰,己巳年間,糧餉廳屯田收稅屯將,則依守·摠兩營例,以訓局武士七十名中,輪差使事,奉承傳,成節目擧行矣。中間,以一武士不謹之致,該廳還爲差送閑雜人,則少無忌憚,剝割屯民,罔有紀極,屯民呼怨於八路,而或至離散,武士失望於一營,而栖邊城市者久矣。該廳吏輩,非不知此弊,而甘心於此人等賂物,每以前日一人之所失,毁斥許多武士,專事掩蔽,瞞告該廳,軍民抱冤,何以得伸乎?下詢于訓將,一遵己巳年處分,以爲安集屯民,慰悅武士焉。上曰,所懷儘有意見,當問訓將而處之,命訓將·戶判入侍。上曰,昨日事,停啓穩當矣。仁孫奉進湯劑,上進御。命仁孫科次,昨日應製排律坼榜後,上曰,注書及兼史,誰也?仁孫曰,皆璿派,而自儒時,有文名矣。上曰,鄭民始善爲文矣。命書傳敎曰,居首副修撰鄭民始大鹿皮一領,之次承旨鄭昌順紙三卷·筆五枝·墨三笏賜給。三下都承旨金鍾正,右承旨李致中,前承旨李奭輔,參議趙,校理李勉修,兼春秋李昌燮,假注書李羽晉,各紙二卷·筆三枝·墨二笏賜給。命醫官診候,泰輿等診訖奏曰,脈候左右三部調均,胃脈一樣矣。鍾正曰,左右史不備久矣。上曰,何故也?對曰,下番沈基泰陳疏未承批矣。命書疏批,諸臣以次退出。
甲午七月初八日午時,上御集慶堂。藥房入診,訓將·戶判同爲入侍時,都提調元仁孫,提調鄭弘淳,副提調金鍾正,假注書李羽晉,記注官李昌燮,記事官曺遠振,訓鍊大將李章吾,戶曹判書具允鈺,醫官方泰輿·鄭允協·慶絢·吳道炯·鄭允說·金孝儉·柳光翼·洪愼讓·白文昌·康命徽,以次進伏訖。命諸醫進前下詢曰,建功至今進御而無顯效,後重之證,最爲難耐,今則忒甚,予意則欲加入檳榔木香之屬矣。泰輿等奏曰,檳榔調食滯,木香調氣壅,聖候似是氣滯,加入木香及藿香,似好矣。上曰,今年此證頻作,何也?泰輿曰,今年暑濕最甚故也。命理中建功湯,加藿香一錢,木香五分煎入。出榻敎提調先退,訓將·戶判進前。上曰,臺言,卿聞之乎?章吾曰,頃者下敎極軫軍情。下詢戶判伏望,允鈺曰,糧餉廳屯田,自前,委本官收稅上納,中間送武士,不善捧納,以致大縮原數,故每年,自本曹,送版籍司錢三千貫,別營米三百石,以充其數,因領府事金相福之筵奏,依前付本倅上納,或有未納,則拘於解由,故守令惕念奉行,頗有成效,十數年來,無責出於臣曹之弊矣。上曰,然則臺言何故如是?允鈺曰,不知有他樣弊端,而武士下去時,盤費,亦自糧餉廳出給,其數不尠。今除此弊,而或者督捧之際,有下吏侵漁之患而然耶?上曰,糧餉廳浮費,今則除之矣。允鈺曰,自上,極軫民隱,至有減租半之敎,而臣意則以爲,實惠之究於小民,減租似不及於減還穀矣。頃年減結錢時,以還穀代減,小民皆蒙實惠,匝域忭祝矣。上命賤臣,出諭領左相入侍。出榻敎領議政申晦,左議政李思觀,進前問候。上曰,後重可悶矣。俄以臺啓事,問于訓將,則武將之言未瑩,而戶判詳奏,自本官上納,似無弊矣。命賤臣,持臺啓草以入,命鍾正讀。上曰,此則朴浚源,全不知本事之委折矣。命書傳敎曰,今日憲臣所懷,其涉異常,初召訓將,竝召戶判,而此前聞惠堂所奏,因金領府事爲領相時所奏,自本官捧納云。凡此等事,自本官擧行,則民不受弊,何以然矣?聞戶判所奏,度支果有實效云,今無可論,取來所懷命讀,此若今日訓將所奏,莫知本事,而專由乎風動而然,予意則都監雖差定,不過一人云。且聞一年差遣十二差人云,臺臣以此,若所懷而設弊則可也。旣自本官捧納,元無閑雜人差遣之事,其果爽誤,今日擧條勿施,以沮前差人輩希覬之心。因此不無飭外方者有解由之事故,爲守令者,恐此而不無飭屯監之弊,屯監,亦不無憑此。侵漁小民之端,予有御史,其當廉問,若有此弊,奚徒爲稅納解由?所犯者當禁錮,當該屯監,令道臣嚴治,一體嚴飭,以示予暮年爲民之意,些少節目申飭,令度支分付。允鈺曰,臺言雖爽實,因此飭外邑,則不無其效矣。上曰,欲效漢文之減租,頃者下敎,何如?晦曰,臣等,伏見下敎,若已蒙惠,而或慮小民之未蒙實惠,博問卿宰,則皆謂雖是大惠,有田者皆豪右,無田者皆小民,減租之惠,只及於豪右,而不及小民,以此論之,臣等皆有田,亦被此惠,而無田小民,本無應納之稅,爲惠似不多矣。上曰,然則實惠似未究於下民,依頃年,減結錢例,減還穀事,詳定節目以奏。晦曰,臣等,當與戶判·惠堂鄭弘淳,吏判李潭,備堂金應淳四人,消詳講磨,定節目仰奏矣。上曰,金應淳好矣。晦曰,此人處事綜核矣。命書傳敎曰,爲民,減租,今無可論,而其所區處,不過經費,而大抵,本事,與漢異,靜以思之,田土皆有勢者,於小民,果有其惠云矣,非特此也。今聞相臣·戶判所奏,大覺,庚申年則於小民雖欠惠,其代惠廳有數十萬石,故直下外方,少無代運之弊,今番自外方備充其代,雖軍作米,常賑米充焉。民必有轉運之弊,且聞豈特此也?其米當給民人舂精船運云,若此,嗚呼,小民本稅雖減半,其弊甚於前。若減結錢時,因相臣所奏,以還耗施行,小民果有實惠,聞此予庸欣矣,而雖然,古人亦戒錯了。且云小民,可與樂成,不可與慮始,此異於此,小民已先知。明日當祗迎後,因其處殿座,時原任·戶·惠堂,今日定備堂吏判金應淳入侍。畿伯率鄕民來待,而來京八道鄕民,亦令京兆招集以待,侍衛只入直,時刻待下敎,只入正時,皆時服。晦曰,今番陳賀後,貢人舊遺在最久年條蕩減事,命下矣。近年以來,連因特恩,皆以二千石定數蕩減矣。戶判今方入侍,今番亦依此數,使之擧行似好,故敢達矣。上曰,以此數蕩減,可也。出擧條允鈺曰,九營繕,雖有姑停之命,而今番雨後,昌德宮,有兩處甚急者矣。上曰,何處也?允鈺曰,魚水堂及通明殿傍小閣也。上曰,此若不改,則來頭必爲大役矣,此則許其修改矣。大臣·戶判先退。鍾正曰,十一日永禧殿告由祭文,當製進矣。上着笠起坐,命書祭文,命賤臣出考元敬王后昇遐於何宮及國舅姓名以入。上曰,木香進御後,果有效矣。命入吏兵政筒下批後,諸臣以次退出。
甲午七月初八日酉時,上御集慶堂。藥房入診入侍時,都提調元仁孫,提調鄭弘淳,副提調金鍾正,假注書李羽晉,記注官李昌燮,記事官曺遠振,醫官方泰輿,以次進伏訖。仁孫曰,午間聖候差勝乎?上曰,一樣矣。仁孫進湯劑,上進御。仁孫曰,明日亦依前加入乎?更爲診候詳定乎?上下詢醫官,泰輿奏曰,明日亦加入進御好矣。上曰,依爲之。諸臣以次退出。
上在慶熙宮。停常參·經筵。
藥房都提調元仁孫,提調鄭弘淳,副提調金鍾正啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。夜聞雨聲,曷勝用心?嗟哉,今予,夙夜若此,兩香加入後,後重少勝,待敎入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
金鍾正啓曰,今日香祗迎時,承旨當爲備員,而左承旨洪龍漢,不爲仕進,卽爲牌招,何如?傳曰,允。
以左承旨洪龍漢,牌不進罷職傳旨,傳于鄭昌順曰,此承旨,只其日謝恩乎?只推更爲牌招,追省記入直。
傳于金鍾正曰,俄下傳旨置之,以遞差傳旨捧入。
傳于金鍾正曰,在京守令,皆令來待。
傳于金鍾正曰,湖南·關東道臣,皆令入來。
傳于金鍾正曰,內局入侍。
傳于鄭昌順曰,內局入侍,道臣·守令同爲入侍。又傳曰,奉審承旨入侍。
以備忘記,傳于金鍾正曰,內局都提調許免,其代領相爲內局都提調。
傳于李致中曰,內局入侍,儒臣持所持冊子,坐直承旨,同爲入侍。
蔡弘履,以一二所巡廳·左右捕廳·禁衛營言啓曰,去夜無犯夜人之意,敢啓。答曰,知道。
甲午七月初九日辰時,上御延和門外。香祗迎入侍時,行都承旨金鍾正,右承旨李致中,左副承旨蔡弘履,右副承旨沈觀之,同副承旨鄭昌順,假注書李羽晉·宋銓,記注官李昌燮,記事官曺遠振,以次侍立,上具翼善冠·黑圓領袍,乘輿出通陽門,詣延和門外,降與立板位。上祗迎後,命禮房,馳詣奉審以來,上仍殿座門外。下敎曰,時原任大臣·備堂·戶·惠堂·畿伯入侍。出榻敎賤臣承命傳諭于時原任領府事金相福,領敦寧金陽澤,判府事金尙喆,領議政申晦,左議政李思觀,行司直鄭弘淳,戶曹判書具允鈺,吏曹判書李潭,行副司直金應淳,京畿監司金載順,以次進伏訖。相福等曰,日氣甚熱,聖體調攝,若何?上曰,一樣矣。上命鄕民進前。下詢曰,今番減半租,禮昔年愛恤元元之意,在前減結錢,與減還耗時,於汝等孰愈?對曰,還上之減,爲勝矣。上曰,汝等利害姑捨。今番初命,減半租矣。昨因諸臣之奏,欲減還耗,減還上,與減維正,於汝孰勝?對曰,田稅之減,於小民無益矣。上曰,今番事,勝於庚申矣。今日臨門,專爲見汝等,今聞汝等所願,甚快矣。當從汝願處分矣。相福曰,減耗爲實惠矣。上曰,畿伯之意,何如?載順曰,若減租則難以均惠於小民矣。上曰,減耗之數,足可當減租之數耶?弘淳曰,計其分數,使之相當則好矣。尙喆曰,減租偏利於富室,今此小民之樂從減還,爲可以均被實惠故也。以減半租之數,減半耗,則於此於彼,民惠則一也。上曰,還耗之數,恐不及半租之數矣。潭曰,還耗之數多矣。思觀曰,還耗數,統計爲三十萬石,半租爲十五萬石,雖折半相當,還耗數,似剩矣。上曰,合有節目乎?允鈺曰,雖不大段,似不可無節目矣。上曰,漢文減租,載於史冊,予欲效之,今直減租爲有辭矣。應淳曰,小臣賤見,以爲減還耗爲實惠,而雖減耗,宜有所較數節酌之道矣。上曰,止之。予今八十一,欲爲一大事矣。效漢文減租然後,予心快矣。憶昔心愴,孰復異議?思觀曰,在國家,均是損也,而於民則減耗,爲大惠矣。上曰,全減然後,予心快矣。相福曰,耗之爲名,卽雀鼠耗也。若或分數裁減,則因緣弄奸,生弊百端,非惠民之本意也。上,復下敎于鄕民曰,召汝咫尺,豈欺汝乎?庚申則惠廳有餘,故無慮,今番則兼爲民國,有此擧,而今聞還耗,大優於租稅數,異於庚申云。初則減半租,故其代減半耗,今則折半蕩減之外,又加半以減,於汝等,尤幸矣。民皆齊聲仰祝曰,受惠如天矣。應淳曰,俄因小臣之奏,致勤下敎,而臣意則以爲雖減半耗,勝於減半租之惠,還耗之爲國用亦多矣。弘淳曰,若全減還耗,則自朝家,宜有各處公用給代之擧矣。晦曰,聖意欲全減還耗,而群下之議,則欲較數裁減矣。上曰,今者下敎,出於追慕,雖一升,皆出於小民,何論數之多少耶?命書傳敎曰,今日此擧,意專在於追慕,還耗今有裕,則漢文減田租,其可惜也。嗚呼,田租還耗,俱在小民,於今特減今年田租,其代,以還耗施行。嗚呼,暮年於此,豈計多少?雖踰於田租之數,此小民之物也。耗中其若分數,猾吏將因此弄奸,數過其半,何惜之有?今年減田租,代諸道還耗,一倂蕩減事,今日內,下諭八道兩府。若是下敎之後,雖一升米,有操縱之弊,當該守令,當限三代禁錮,不飭道臣,亟施永錮之律,監色當限己身,海島爲奴。以此今日內,一體下諭,擧行數爻,亦令諸道兩府狀聞。又下敎鄕民曰,八十一,體昔年,爲汝等,全減還耗,豈計數之多少?減全租代,減全耗,汝相其知之,晦以糧餉廳事仰達,請令戶判善處。上曰,使戶判徐徐爲之,可也。命排立砲手中,有陞戶前伏,諭以減還之意。還內時下敎曰,時任大臣·內局,同爲入侍。出榻敎諸臣以次退出。
甲午七月初九日巳時,上御集慶堂。藥房入診,領左相同爲入侍時,領議政申晦,左議政李思觀,提調鄭弘淳,副提調金鍾正,假注書李羽晉,記注官李昌燮,記事官曺遠振,醫官方泰輿·鄭允協·慶絢·吳道炯·鄭允說·柳光翼·金孝儉·洪愼讓·李春敷·康命徽,以次進伏訖。弘淳進湯劑,上進御。命諸醫診候,泰輿等診訖。奏以與昨日,別無差勝之候,今日湯劑,依前加入,似當矣。上曰,然則湯劑,依前下敎以入。命醫官·守令還官,命書示沖子文及諭兩都留守·八道道臣文曰,嗚呼,今予此擧,卽阼五十年卽一初政也,豈謂予政?其先繼述。雖然,有臣然後有君。嗟哉,暮年,有臣故能辦此事。噫,因此一耗穀外,京外無減縮之事,小民能受實惠,豈徒兩得?嗚呼,八十衰君,暮年一政,逢今年,自此以後,八十一衰君,庶有拜陟降之顔,此則不過一號令事。亦何多費辭令,而靜以思之,於三代嘉政善謨,史不勝書,國朝良法美制,金科玉條,較然於五禮儀·經國大典,而今皆已行者,其何他乎?昔之帝王,莫能知此,於今君臣,各自便安,只奉其身。嗚呼,蒼生莫之恤焉而然也。視國如家之敎幾下,而其若庭候知道二字,於官右謹陳三字,其豈有效,亦豈有益?且視國如家四字,亦有予懷萬倍者,何則?雖以家言也。悖子悖弟,徒衣徒食,視庭訓於浮雲,見赤子而楚越,泛然父兄,視若尋常,雖或勤飭,莫能體焉,將若之何?以此言也,家猶不能,況國乎?先飭而後諭焉,予若視群下如子,昔豫讓,亦不云國士以報乎?表端影直,予亦聞焉。黃子亦先云正心,今之朝臣若此,卽予卽予。傳所云一人定國,誠爲人君者,頂門一針。嗚呼,今番此擧,政若減布時,三次臨門,三次臨殿,昨臨殿,今臨門,遂成此事,所減者雖非細,予亦一哂而歉然者,何則?吾民勤苦,奚特此也,而惟施惠於一還耗,其亦慨然者,此不過鳥鼠食餘之物也。雖然,爲道臣,爲守令,其亦勤勤孜孜然後,民蒙實惠,而予亦有勉飭者,何則?今者施惠,卽吾民一事,而爲道臣,爲守令,若曰,民蒙此惠於應捧者,雖刻期準捧,何敢辭也?其若莫恤民隱,哀我赤子,雖便于此,反苦于彼,此雖釋一負,反加二負者,頹臥堂中,興惟及此。雖臥堂中,若臥民村,見其伏也,其何踰時?臥呼寫而諭焉。咨兩都留守,八道道臣,莫云言敎,深體八十一歲暮年君,服建功,心服諭,著意孜孜。嗚呼,其君雖衰,彼蒼高照,焉敢欺也,焉敢欺也?嗚呼,今者此擧,於予亦太康,何敢曰,自强,咸體此意,莫替此敎。予卽阼五十年,甲午涼月庚申日書諭,嗚呼,何書卽阼年?見此若不慷慨,豈曰,三百年喬木世臣也哉?噫,頃者庚申年,特減身布,今者庚申日,亦減還耗,亦豈偶然歟?示沖子文則寫冊二件,一入大殿,一入東宮,諭留守·道臣書則一件作冊入內後,書諭八道,安實下送。命賤臣,招戶房承旨入侍。鍾正奏以再牌不進捧罷職傳旨,命踏下。命書傳敎曰,承旨傳旨踏下,代前承旨金普淳爲承旨,房順房。乘馹上來事,下諭。晦曰,統營及八道監兵營,各有還耗,以此爲軍校放料之資,今若蕩減,則似有給代之擧矣。上曰,似然矣。大臣先退,命入東萊府使望筒。下批後,諸臣以次退出。
甲午七月初九日酉時,上御集慶堂。藥房入診,右承旨·兩道道臣守令,儒臣追後入侍時,都提調申晦,提調鄭弘淳,副提調金鍾正,假注書李羽晉,記注官李昌燮,記事官曺遠振,醫官方泰輿·鄭允協·吳道炯·鄭允說·柳光翼·洪愼讓·康命徽,長城府使申光勉,懷德縣監趙基顯,康翎縣監韓榮錫,以次進伏訖。上曰,道臣入來乎?鍾正曰,未及入來,而只三守令同入矣。命守令進前,詢其職姓名,命誦七事訖。命書傳敎曰,今日下敎後,況此時乎?長城府使·懷德縣監,皆令明日辭朝。江原監司徐逈修進前。上曰,暮年送卿,實有深意,減還一節,惕念爲之,可也。對曰,臣猥被特簡,敢不殫竭乎?全羅監司徐浩修進前。上曰,何日辭朝?對曰,念後將辭朝矣。上曰,今日召見有意,減還事,勉爲之。對曰,臣猥蒙大恩,才雖駑下,敢忽報效乎?上曰,湖南還穀,似多於關東矣。鍾正曰,然矣。東萊府使金悌行進前。上曰,何時爲承宣乎?對曰,昨年十月待罪矣。上曰,已諭兩道臣矣。萊府不輕,惕念爲之,可也。命奉審承旨入侍,右承旨李致中進前,奏以奉審無頉,而丁閣·碑閣,有滲漏處,陵官,朝已報禮曹,而臣亦目見,故仰達矣。上着笠起坐,命書告由祭文訖。道臣萊伯及右承旨先退。命醫官診候,泰輿等診訖,奏以脈候與朝一樣。上曰,今日後重頗甚,晩後尤憊,予意則欲加入檳榔矣。泰輿等奏曰,檳榔草果加入好矣。命理中建功湯前加入中,減藿香,加草果七分,檳榔五分煎入。又命儒臣,持前漢書入侍。竝出榻敎副校理李勉修,副修撰鄭民始進前,命讀高帝五王傳。命賤臣,出考璿譜續錄,恩全君母姓氏以入,賤臣還奏以朴氏出。諸臣以次退出。
甲午七月初九日亥時,上御集慶堂。藥房入診,坐直承旨·儒臣同爲入侍時,都提調申晦,提調鄭弘淳,副提調金鍾正,副校理李祖源,副修撰鄭民始,同副承旨鄭昌順,假注書宋銓,記注官李昌燮,記事官曺遠振,醫官方泰輿·鄭允協·洪愼讓,以次進伏訖。晦曰,夕間,聖候,更若何?上曰,夕則少勝矣。進湯劑後,命內局先退。昌順讀江原道雨澤狀啓。上曰,李溎尙未知敍用矣。命書傳敎曰,江原道臣處分已久,而循例狀聞,意謂道臣而然。今狀聞,果以假都事替行,原州距京三日程而若此,此由於朝報未卽頒布,邸吏謄書稽滯之致,於今旣已敍用,不可若此,依例狀聞事,回諭。民始進前讀漢書,至薄后傳。上曰,夢事異矣。文帝之王,代有意存焉。予欲知此故,夕診求爲之矣。文帝之孝養薄太后,至矣。至李夫人傳,上曰,不見帝亦善矣。祖源曰,非善也。其意則爲固寵也。上曰,然乎?上曰,宋之問明河篇,予常切痛矣。此詩,何爲收錄於唐詩也?至鉤弋傳。上曰,此亦非人爲也。命賤臣出去,外戚傳下卷持入,祖源讀孝元王皇后傳。上曰,新室文母之號,不能守節矣。昌順曰,此號,乃莽之勒加也。上曰,雖曰,勒加,旣加之後,則未可謂守節也。玉璽,予常以爲投井矣。今覽不然,投井事,是東漢末宮人所爲也。伊後歷代玉璽,連爲傳之乎?民始曰,事文類聚,有玉璽譜矣。上命賤臣出去,事文類聚玉璽卷持入,祖源讀譜訖。上曰,其下云何?對曰,印緩也。命讀印緩詩文訖。諸臣以次退出。
上在慶熙宮。停常參·經筵。
藥房都提調申晦,提調鄭弘淳,副提調金鍾正啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。香榔果有效,後重今此勝,其雖然,氣一樣,次對時,同入焉。中宮殿·惠嬪宮,藥房口傳問安。答曰,知道。
蔡弘履,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
賓廳頉稟,傳于蔡弘履曰,次對仍爲之。
又傳于蔡弘履曰,引見內局,同爲入侍。
傳于蔡弘履曰,李明吾已來,李章吾一體近處待令。
兵曹口傳政事,知事三單,李明吾·徐命哲·姜浩溥。
傳于金鍾正曰,內局入侍。
傳于李致中曰,進士辛敦復入侍。
又傳曰,建功置之,內局入侍。
蔡弘履,以備邊司言啓曰,今年田租全減,代還耗全數蕩減,節目,依筵中定奪,書入之意,敢啓。答曰,知道。
又以一二所巡廳·左右捕廳·訓鍊都監言啓曰,去夜犯夜人無所捉之意,敢啓。答曰,知道。
甲午七月初十日辰時,上御集慶堂。藥房入診入侍時,都提調申晦,提調鄭弘淳,副提調金鍾正,假注書李羽晉,記注官李昌燮,記事官曺遠振,醫官方泰輿·鄭允協·吳道炯·鄭允說·柳光翼·洪愼讓·李敏德·康命徽,以次進伏訖。晦曰,夜間聖體,若何?上曰,一樣矣。晦進湯劑,上進御。命診候,泰輿等診訖,奏以脈候左右三部調均,胃脈滑體一樣矣。晦曰,湯劑加入,今日亦依昨煎入乎?上下詢諸醫,泰輿等曰,聖候不無進退之慮,今日則姑以加入進御無妨矣。上曰,依爲之。晦曰,提調之行步甚艱,似難供職矣。上命書傳敎曰,提調許遞,其代,吏判爲提調。諸臣以次退出。
甲午七月初十日辰時,上御集慶堂。大臣·備局堂上引見入侍時,領議政申晦,左議政李思觀,行司直具善復,仁陽君李景祜,行刑曹判書韓光會,行司直徐命膺·李章吾,戶曹判書具允鈺,吏曹判書李潭,行副司直金應淳·尹泰淵,同知中樞府事尹得養,戶曹參判鄭尙淳,行副司直洪趾海·權噵,工曹參議尹養厚,大司憲宋淳明,大司諫洪錀,副校理李祖源,左副承旨蔡弘履,假注書宋銓,事變假注書李基恒,記注官李昌燮,記事官曺遠振,以次進伏訖。上命曾經統帥進前曰,統營則還耗給代數,將爲幾何,而可充公用乎?章吾曰,似不下二萬石矣。上曰,減還勝於減租,民可蒙實惠否。思觀曰,然矣。與元還全給,無異矣。晦曰,此平安兵使崔東岳狀啓也。以爲今秋淸北各邑巡操,依例擧行事,請令廟堂,稟旨分付矣。詰戎之政,西北尤重,依例擧行之意,分付,何如?上曰,依爲之。晦曰,此江華留守李徽之狀啓也。以爲本營及所屬四營軍兵,今秋合操設行當否,令廟堂稟旨分付矣。今年年事,頗有豐登之望,莫重戎政,不可停止,依例擧行之意,分付,何如?上曰,依爲之。晦曰,此忠淸兵使鄭與曾習操狀啓也。以爲今秋習操巡歷及各鎭營將巡點,依例擧行事,令廟堂稟旨分付矣。依請施行,而至於營將巡點,帥臣行操時,如或竝擧,則不無其弊,此則安徐,何如?上曰,依爲之。以上出擧條晦曰,減還節目,自備局,已酌定矣。應淳進讀節目,上曰,於小民,可無他害,而受實惠否。思觀曰,民雖至愚,於渠之還耗,分數則分明矣。上曰,節目中,婢貢何與焉?應淳曰,婢貢給代,以還耗分播,爲三千餘石矣。上曰,無論軍餉各色,爲一倂蕩減耶?晦曰,然矣。上曰,有可奏事,前奏淳明,令値齊日,前啓姑停矣。上曰,前提調,於故相爲誰?晦曰,侄也。鄭門,出九相矣。弘履曰,加資老人姜浩溥·徐命哲,肅謝後,留待矣。上曰,是誰也?晦曰,浩溥,卽文官也。命哲,卽故監司命淵弟也。小科回榜人辛敦復,亦自海西,聞已入京矣。上,下敎曰,辛敦復入侍,謝恩老人,同爲入侍。出榻敎上曰,敦復,以回榜服色,入侍,可也。弘履,讀畿伯狀啓。上曰,畿伯精矣。年幾何?晦曰,四十二也。上曰,今見在回榜爲四人,誠不易矣。上曰,今番入耆社,幾人?思觀曰,洪啓遠·申絅也。上曰,司馬服色,比前制,爲勝矣。慈聖素尙古制,而至於生進服色,則以新制爲好,予常爲幸矣。此制,出於何處乎?景祜曰,曾出於嶺南矣。上曰,帖裏,何爲斷一袖?善復曰,爲便於射也。上曰,李明吾今年,幾何?章吾曰,今七十二矣。命書傳敎曰,精神若此,莫知。今聞同知李明吾尙存,年今七十二,故今番莫參,嗚呼,今番八十追恩,何以然此?嗚呼,貞聖姪子也。雖八年差遲,其何較量也?同知李明吾,令銓曹,知中樞加設,今傳單付,以示予念昔之念。命哲進前。上曰,年幾何?對曰,八十三矣。上曰,於命膺,爲幾寸?命膺曰,六寸矣。命書傳敎曰,噫,故監司徐命淵,戊申年爲湖西伯者,怳若昨日,豈意其弟?年今八十三,推恩加資入侍,其亦異常,噫,豈特此人?厥兄尙今思焉。噫,其父亞卿,因徐命淵,已贈職,令予特加其兄代,知中樞,一依加設,今日今傳下批,因令謝恩。浩溥進前。上曰,今年,幾何?對曰,八十五而甲戌爲文科矣。命書傳敎曰,此人,其名則已聞,莫知其人。今日入侍,今聞佐理功臣晉山君姜希孟九代孫云,旣非常調加資,資今正憲云,二人入侍,豈可闕一?逸詩云,三人同行七十稀,於今二人入侍,俱八十,且一日三人知中樞,其亦異常。嗟哉,此亦暮年,故然矣。一體口傳下批,其令同爲謝恩,噫,年暮何知?三人中一人,一品推榮,徐·姜兩人推榮,亦今日口傳下批,以示予意。弘履曰,辛敦復巾服,適置江郊,未及入來云矣。上曰,待其入來,鄭基安入來,使之呼新,可也。仍下敎曰,知事鄭基安入侍。出榻敎諸臣以次退出。
甲午七月初十日午時,上御集慶堂。藥房入診入侍時,都提調申晦,提調李潭,副提調金鍾正,假注書李羽晉,記注官李昌燮,記事官曺遠振,醫官方泰輿,鄭允協·吳道炯·鄭允說·柳光翼·洪愼讓·康命徽,以次進伏訖。命老人辛敦復,使其子弟扶入。上詢其年齒,命誦小科會試所作,敦復誦一句賦。命書傳敎曰,昔甲午式年小科人,兩次見兩人,可謂異常。李洚孫察訪,故旣命守令承傳,辛敦復子億寧,令銓曹,參奉承傳,監役中,待窠調用。此人八十,自鄕來,與在京者有異,令該曹,回糧題給,所經處,亦令題給,而下鄕後,令地方官,衣資食物題給事,自政院,今日下諭道臣。敦復先退,命診候,泰輿等診訖,奏以與朝一樣。上曰,時或苶然,間有嘔氣,此何也?泰輿等奏曰,此痰候也。後重之候,今已差減,則檳榔草果,不必加入,只木香一味,足治餘氣矣。命理中建功湯前加入中,減草果,檳榔煎入。出榻敎晦進湯劑,上進御。上曰,氣似低陷矣。泰輿等奏曰,此是痰候,自前此候,少動作則必愈矣。上曰,氣甚苶,加一錢蔘,何如?泰輿等皆曰,聖敎至當矣。命理中建功湯前方中,人蔘加一錢煎入。出榻敎諸臣以次退出。
甲午七月初十日初更三點,上御集慶堂。藥房入診時,都提調申晦,提調李潭,副提調金鍾正,假注書宋銓,記事官李昌燮·曺遠振,醫官方泰輿,以次進伏訖。晦曰,夕間聖候,若何?上曰,晩後則少勝矣。進湯劑後,以次退出。
上在慶熙宮。停常參·經筵。
藥房都提調申晦,提調李潭,副提調金鍾正啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。用心雖勝,氣則一樣,待敎入侍。
中宮殿·惠嬪宮,藥房口傳問安。答曰,知道。
李致中,以侍講院言啓曰,本院新除授兼文學徐有臣,時無職名,令該曹口傳付軍職,何如?傳曰,允。
李致中,以弘文館言啓曰,新除授校理安大濟,卽爲牌招察任,何如?傳曰,允。
傳于李致中曰,內局入侍。
又傳于曰,儒臣持問答入侍。
又傳于曰,有下敎事,建功置之,內局入侍。
蔡弘履啓曰,臣依定式,進詣崇政殿月臺,禁軍等戎器摘奸,則倂無頉,因以傳敎內辭意,依例勞問,則皆好在云矣,敢啓。答曰,知道。
以武臣賓廳講單子,傳于蔡弘履曰,置之。
蔡弘履啓曰,事變假注書李基恒,身病猝重,勢難察任,今姑改差,何如?傳曰,允。
以尹載命,爲事變假注書。
兵曹口傳政事,副司果徐有臣。
李致中,以戶曹言啓曰,各司貢人,最久年條蕩減事,命下矣。取考文書,則辛巳遺在,曾已蕩減,壬午遺在,依筵中定奪,以二千石蕩減實敎,別單書入之意,敢啓。答曰,知道。
鄭昌順,以兵曹言啓曰,今七月十一日,公州居私奴李鍾弼稱名漢,自興化西挾門入來,鳴申聞鼓,依定式,下該曹推問,何如?傳曰,允。
蔡弘履,以兵曹言啓曰,景福宮衛將吳載瑞,病難供職,呈狀乞邊,輪番之任,不宜久曠,今姑改差,何如?傳曰,允。
蔡弘履,以司僕言啓曰,瀋州出來先運別御乘馬二十匹,兵曹別啓請山屯馬一百匹,凶咎駑駘馬二十匹,合一百四十匹內四匹,船中故失實納馬一百三十六匹,禾毛色別單書入之意,敢啓。答曰,知道。
蔡弘履,以禁衛營·一二所巡廳,左右捕盜廳言啓曰,去夜犯夜人無所捉之意,敢啓。答曰,知道。
兵曹參知李養遂疏曰,伏以歲甲重回,賀儀進擧,聖慕深切,群情胥悅。臣於日昨,忽伏承騎省除命,在臣義分,敢不顚倒趨肅,以伸叩謝之忱,而第本曹參議臣趙,卽臣妻叔也。揆以法例,臣固當遞,而連値淸齋,呼籲路阻,今始露章自列。伏乞聖明,亟命有司,照例刊改,以嚴公格,不勝幸甚。答曰,省疏具悉。旣有應嫌,又何階梯?本職許遞焉。
全羅監司徐浩修疏曰,伏以睿誠仰格,賀儀載擧,事光簡冊,懽均臣隣。仍念臣,猥當重寄,控免不得,頃以昌昧出謝,行將辭陛矣。臣之父母墳,在於京畿長湍地,今方遠離,自不勝霜露之感。伏乞特許往來暇,俾伸至情,千萬幸甚。答曰,省疏具悉。卿其依所請往省焉。
獻納安聖彬疏曰,伏以舊甲重回,縟儀載擧,睿誠仰格,聖慕克伸,歡欣蹈舞,大小惟均。仍念臣於杜門蟄伏之中,伏奉薇垣新命,驚惶感激,罔知攸措,情踪臲卼,旣無冒進之勢,恩數曠絶,徒荷剪拂之寵,以首頓地,不覺感涕之無從也。榮途一步,株守莫變,官職去就,非可更論。且臣,方有情私之懇迫者,臣父素患,伏暑之病,每當炎令,輒致發作,近因溽暑之蒸濕,前症又復添劇,頭眩腹痛,泄度頻數,種種諸症,雖不敢猥陳,而臣方邀醫問藥,左右扶將,目下私情,豈有離捨之念?虛縻職任,只切悚惶之忱,朝臣之凡有煎急之章,輒蒙體下之恩,每許職名之曲解,俾得病側之扶護,似臣情理,宜荷一視之仁。玆敢冒陳至懇,仰籲於孝理之下。伏乞聖慈,俯垂矜察,亟遞臣職,得以便意以救護,仍治臣瀆擾之罪,以肅朝綱,不勝幸甚。答曰,省疏具悉。往事撕捱,其涉太過,爾勿辭,先謝恩,後護焉。
校理任希雨疏曰,伏以舊甲重回,睿孝仰格,縟儀載擧,輿情均歡,區區攢祝,曷有其極?仍伏念臣,才疎學淺,最居人下,而濫竊科第,遍歷臺省,前後十數年所,曾無絲毫之裨補,聖度每加優容,而私心深切慙懼。乃者瀛館淸選,忽及於無似之賤臣,臣誠愕眙惶惑,莫知所以措躬。夫玉署之職,班居邇密,責重論思,雖文學俱備,器識兼該者,猶不可輕叨而濫授,則況如臣之迷魯譾裂百無可取者,何可與議於是哉?汚辱名器,已多淸朝之貽羞,揣度才分,益增私心之不安。豈敢爲唐突冒膺之計,而聖眷勤摯,語及先故,嚴命荐降,勿許呼望。臣聞命惶感,怵分含恩,不思濫竽之戒,未守循墻之志,再入禁直,六登前席,榮耀雖極,而愧忸轉深。方今材彦濟濟,經幄啓沃之責,自多其人,則豈可以如臣空疎蔑識者,久據非分之任,徒取玷冒之譏乎?且臣之偏母,年迫七耋,氣息居常澟綴,素患伏暑之症,近又添劇於霖潦之餘,吐瀉兼發,眞元澌鑠,牀第貼身,藥餌無效。臣方左右扶將,焦煎罔措,以此情勢,雖閑司漫曹,固不可暫時離捨,顧此所叨,其責甚重,不宜一日虛縻,以速癏曠之罪。玆敢略陳短章,仰暴私懇。伏乞聖明,天地父母,俯垂諒察,亟遞臣職。仍治臣瀆擾之罪,以肅朝綱,以便救護,不勝幸甚。答曰,省疏具悉。爾勿辭護焉。
掌令李弘濟疏曰,伏以天休滋至,稱慶之舊甲重回,聖慕克伸,呼嵩之縟儀載擧,臣民歡抃,大小惟均。仍伏念臣,愚魯無似,最居人下,耳目重任,自知不稱,有懷無隱,只服古人之訓而已。有除必膺,只效臣子之分而已。其何能出一言·論一事,以補淸明之治哉?蓋緣感激洪造,竭蹶爲恭,在職一日,則盡一日之責,在職二日,則盡二日之責。是臣區區之願,而向叨見職,詣臺之際,得聞宗班兩人,互相陳章,見阻於喉院,傳笑於輿儓,決不可置之度外。故果以目下所見,有所論啓矣。及承聖敎,誨責截嚴,至有受囑見欺之敎,臣至今追思,萬萬惶悚,直欲鑽地以入而不可得也。以臺言,犯受囑之科,以人臣,負欺君之罪,則何可一刻容息於覆載之間歟?今此除旨,實出夢想之外,而以臣情勢,萬無承膺之望。且臣所抱痰嗽之症,越添於職事奔走之餘,食飮全廢,氣息澟綴,時月之內,實無起動之勢。玆敢略構文字,冒死仰籲。伏乞聖明,俯賜鑑諒,亟削臣職名,仍治臣前日妄言之失,以肅朝綱,俾安微分,千萬幸甚。臣於乞免待勘之章,不宜贅他,而臣伏見近日傳敎,則求言之誠,藹菀於絲綸之間,至有代撰應旨之諭。今日之以臺爲職者,孰不感動,以思報效之道哉?敢陳狂瞽之見,悉暴憂愛之忱,伏願聖明垂察焉。伏惟我殿下,體唐堯欽明之德,膺唐堯耄期之壽,甲辰卽位,旣同於前後,康衢聽謠,無間於今古,則左海天地,卽唐堯之天地也。靑丘日月,卽唐堯之日月也。伏況以大堯之聖,猶有病愽之歎,而殿下之惠澤旁流,初無一夫之不獲,以大堯之德,猶有倦勤之憂,而殿下之夙宵靡懈,克致萬機之畢擧。雖謂之賢於堯,實非諂諛之言,而竊以臣漆室之忱,不無訝惑於心者。請爲殿下條陳之,欽若四時,堯之所以則天,而寒暑之失節,水旱之示警,未有甚於邇年。平章百姓,堯之所以化人,而氓俗之澆漓,士習之躁競,未有甚於近日。利用厚生,大堯安民之政,而目今蔀屋之下,黃口充丁之怨,白骨徵布之弊,可見困瘁之益甚矣。投珠抵璧,大堯崇儉之德,而目今閭巷之間,苧羅便身之具,雕峻潤屋之飾,可見奢侈之成風矣。廟堂之謨獻空疎,而皐·夔·稷·契之輔,難復見矣。臺閣之喑啞成習,而都兪吁咈之盛,難復聞矣。推此數事而言之,殿下之德與壽,竝美於唐堯,而殿下之治,猶不及於唐堯者,何哉?臣竊觀大堯所以做巍蕩熙皥之治者,不過出於精一執中之心法也。臣愚死罪,恐未知我殿下一心上操捨之功,或未臻於精一執中之域而然耶?伏願聖明,撫五十治平之運,追九十箴儆之意,先正一心之微,俾作萬化之原。凡於政令施措之間,動靜威儀之節,必思惟精惟一,允執厥中之道,則天心悅豫而災異消滅矣。民俗昭明而淳風挽回矣,字惠困窮,而囿萬民於春臺之中矣,禁抑浮華,而躋一世於樸素之域矣。知人善任,才不借於異代,而皐·夔·稷·契之輩,登于朝矣。翕受敷施,言必進於王前,而都兪吁咈之美,書于史矣。以至於百工允釐,庶績咸熙,將不讓於唐堯之世,庶可見德業之愈光,而治化之益隆矣,豈不休哉?且臣,以目下數事,有所憂歎者,敢此尾附焉?伏念我國家用人之路,文武蔭三岐而已。文而贊黼黻之猷,武而作干城之具,蔭而責字收之任,其制度之宏遠,規模之織密,猗歟,盛哉?是宜千萬年傳之無弊,而臣竊怪夫,古之官方,內重而外輕,今之官方,外重而內輕,滔滔一世,爭慕百里之榮者,其故何也?是豈今人不及古人而然耶?蓋由於事勢之不期然而然耳。夫今世之以科榜拔身者,誰無致澤君民之心,而其間亦不無口腹之計,門戶之策矣。近年以來,科目歲增,人才薪積,或調郞十年而終未得斗邑,或進身三司而終未得薄縣,經幄論思之臣,不免桂玉之愁,營地出入之人,率多凍餒之憂。至於兼史有乞飯而供仕者,銓郞有徒步而就直者,瞻聆所及,足可見世道之寒心,而若夫遐鄕疎逖之蹤,抱紅牌老死牖下者,不知何限,安得無奔競之成風,冤鬱之干和也哉?前後臺臣之以此陳達者多矣。或事下備局,而竟作休紙,或特賜嘉納,而便同文具,終未得其疏通之道,臣竊慨然也。臣伏見殿下,每於大政親臨之時,必引漢帝,應列宿,宰百里之言,申申下敎,而文官之以郞署出宰者,十餘年內,絶無而僅有。夫以郞爲官,初無文武蔭之別,則應列宿·宰百里,獨可責之於武蔭,而不及於文臣歟。殿下愛恤元元,一心憂勤者,只在於守令之得其人,而目今近千文官,許多潦倒之中,亦不無黃龔杜召之才,則其在旁招俊乂之道,不可偏用武蔭矣。嗚呼,我東州縣三百有六十,而其中文武交遞者,三十餘窠,以文臣差出三十餘窠,以武臣差出八十餘窠,其餘一百九十餘窠,皆以蔭官差出者也。銓官注擬之際,一從政格,移易不得,故文臣差出處,武備有疎虞之弊,武臣差出處,文治有闕略之患。殆非所以弛張竝用之道,而至於蔭官,亦未必人皆循良,則何可永作南行之窠,而不思所以推移之方乎?且夫六鎭諸邑,自有文武交遞之法,而挽近以來,一任武弁,泯俗貿貿,未沾聖化之彬箢,我殿下於變時雍之治,獨不可行之於外地歟。以濟州願見文宰,觀之亦可想六鎭之民,願得文治矣。且夫經曰,三載考績,三考,黜陟幽明,我朝殿最之規,三載之間,實經五考,則亦黜幽而陟明矣。爲吏之法,手熟則心怠,事鍊則弊生,六年之窠,不可不釐正矣。夫義州·東萊,旣關於事大交隣,則不可不以文臣鎭撫者也。至於防禦使,實爲間帥之階梯,中間變通設置,法意攸在,而近年以來,人多窠窄,爭競莫甚,適足爲武臣稱冤之資,而亦一當今之弊端也。苟有制閫之材,則何必拘於防禦之履歷哉?防禦使六窠,不關於有無矣。臣謂東萊·義州外,其他牧府郡縣,竝作三年窠,以文武蔭,輪回差遣,永爲不易之典,則行之數年,各得其職,而無淹屈沈滯之歎矣。此乃朝政之大更張,國事之大變通,如臣螻蟻之賤,妄陳蒭蕘之論,極知僭越,無所逃罪,而係是當今之第一先務,敢此申告。伏願殿下,勿以人微而廢其言也。且伏見近日諫長,以都事弊端,有所陳達,而臣又有愚見焉。夫都事者,藩臣之幕賓,外方之兼臺,其所分職,賫任不輕,而十數年來,便作冗官,可勝惜哉?當初磨鍊俸祿,足可爲支供之需,而或會薄於本官,或照管於上營,以爲自家之囊橐,而稱以迎退之有弊,初無夫馬之來待,間或有因公赴任者,而監司·守令,看作不速之客,纔留數日,顯示厭簿之色,坐席未暖,罷狀旋至,其何能久莅職所,以佐觀風之政哉?無勢之人,積年勤仕,僅得郞署,而一經是官,殆同禁痼,此亦感傷和氣之端也。伏願聖上,申飭銓曹,以文望俱備之人,各別擇差,依各道虞候例,使之受其常廩,準其瓜限,以爲內擬之階梯,則可無如前之弊,而是亦爲官擇人之道也。無任屛營祈懇之至,謹昧死以聞。答曰,省疏具悉。今入臺地,有懷無隱,寥寥之中,予庸嘉之,其所首陳,其亦嘉焉。雖衰,其宜自勉,條陳者,亦有意見,而昔閔子騫,因舊貫如之何云?夫子以彼雖不言,言必有中,稱焉,意雖有懷無隱,因舊貫之意,於此,亦有何必更定制度?往事撕捱,其涉太過,爾其勿辭,從速察職。
統制使具顯謙敎書。王若曰,思切聽鼙,疇當專一方之責,才合制閫,爰畀統三道之權。僉謀允諧,予心惟簡。睠玆南洋之巨鎭,實我東國之重關。鯨波接出日之鄕,控制殆數千里,龜盤戒陰雨之備,創設歷二百年。伊來戎政之漸疎,蓋緣昇平已久,矧當營瘼之比甚,所以掄選尤難。惟卿,奕世名勳,傳家鞱略。作爪牙而與共休戚,淳慤有父祖之風,歷喉舌而屢典閫州,勤謹著內外之績。惟令望夙儲於笠轂,故予意欲試於錯盤。玆授卿云云。卿其勉恢良籌,祗服寵命。臺隍鎭堡之克壯,毋墜若虎在山之威,樓櫓甲兵之增修,宜思如馬使船之術。自餘臨機措置,惟在隨便弛張。於戲,鈇鉞等靑氈之傳,寧忽肯堂構之道,草木帶黑龍之恥,須勉備衣袽之方。故玆敎示,想宜知悉。知製敎李在學製進
甲午七月十一日辰時,上御集慶堂。藥房入診,詣臺臺臣追後入侍時,都提調申晦,提調李潭,副提調金鍾正,假注書李羽普,記注官李昌燮,記事官曺遠振,醫官方泰輿·鄭允協·吳道炯·鄭允說·柳光翼·洪愼讓·李敏德·康命徽,以次進伏訖。晦曰,夜間,聖候,若何?上曰,一樣矣。命諸醫進前曰,人蔘浹於腸胃,五錢,亦無靈矣。命診候,泰輿等診訖,奏以脈候左右三部調均,而胃脈似不足矣。允協曰,此是痰候,加入半夏,似好矣。上命理中建功湯前方,加半夏一錢煎入。出榻敎鍾正讀李弘濟疏。上曰,守令之窠,計數而然矣。都事事,誰所陳也?鍾正曰,諫長洪錀,論宋文楫事也。命書疏批,命賤臣,召詣臺臺臣入侍。持平朴浚源進前啓曰,臣本聞見孤陋,地處卑微,而濫居淸朝,言責之任,夙宵戒懼,日前區區所懷,敢陳屯民之苦弊矣。及伏見下詢于訓將·戶判後傳旨下者,聖敎申嚴,誨責以爽誤,至有擧條勿施之命,臣筵奏生疎,辭不達意,忱誠未孚,致勤聖敎,臣撫躬自悚,其爲失職之罪,於斯著矣。雖齋日應避之嫌,府例有在,而伊日臺廳避嫌,見阻於喉院,昨日長僚入侍,故今始來避,臣罪愈著,以此以彼其何敢晏然於臺次乎?請命遞斥臣職。上曰,有懷無隱,予庸嘉之,一時不審,何可撕捱?勿辭亦勿退待。浚源曰,請還寢罪人張光碩減律定配之命,依前下敎擧行。措辭見上上曰,亟停勿煩。浚源口,新除授司諫院正言李鼎運,時在忠淸道新昌地,斯速乘馹上來事,下諭。上曰,依啓。浚源先退,晦進湯劑,上進御。諸臣以次退出。
甲午七月十一日未時,上御集慶堂。藥房入診入侍時,都提調申晦,提調李潭,副提調金鍾正,假注書李羽晉,記事官曺遠振·沈基泰,醫官方泰輿·鄭允協·吳道炯,以次進伏訖。晦曰,晩後聖體,若何?上曰,一樣矣。晦進湯劑,上進御,命潭,讀御製建功理中問答。上曰,昏苶中,用心多矣。晦曰,以御製觀之,聖上神氣,益勝於昔矣。潭曰,臣待罪編次人,自前御製,多奉玩,而至於今番御製,精神折旋處,尤出尋常矣。上曰,昨今昏苶特甚矣。服半夏後頓勝,半夏之性味,何如?允協曰,半夏,辛溫且健脾矣。上命持入半夏數枚,親覽訖。內局先退,鍾正讀關西伯狀聞。上命書傳敎曰,頃者因筵中所奏,詢問本道,令聞關西伯狀聞,此政仍舊貫者,更無令備局稟處之端,其擧條勿施事,分付。諸臣以次退出。
甲午七月十一日酉時,上御集慶堂。藥房入診入侍時,都提調申晦,提調李潭,副提調金鍾正,假注書李羽晉,記事官曺遠振·沈基泰,醫官方泰輿·鄭允協·吳道炯,以次進伏訖。上命潭,讀俄下傳敎,令諸醫前聽。上曰,湯劑加入,予嘗笑之,今服半夏,果有功矣。氣苶之證,今已夬愈,半夏之功可惜。故不欲過進,古人豈不云中則止乎?諸醫皆奏曰,聖候旣復常,則不必進加入之劑矣。上命理中建功湯前加入中,減木香·半夏,自明日煎入。出榻敎諸臣以次退出。
七月十一日酉時,上御集慶堂。坐直承旨·儒臣,同爲入侍時,副校理李祖源,修撰洪國榮,右承旨李致中,假注書宋銓,記事官曺遠振·沈基泰,以次進伏訖。祖源讀警世問答上卷。上曰,儒臣爲誰?致中曰,李祖源·洪國榮也。上曰,新錄也。曾爲入侍乎?致中曰,昨已入侍矣。上曰,俄下御製,其已修整乎?致中曰,有入侍之命,故未及修整而入未矣。上,下敎曰,同副承旨入侍。出榻敎同副承旨鄭昌順進伏,致中先退。祖源讀訖,上命國榮連讀,讀訖。又命昌順連讀,讀訖,又命賤臣連讀。上曰,注書爲誰也?昌順曰,宋銓也。上曰,是誰也?昌順曰,宋鍈之弟也。上曰,年幾何?賤臣對曰,年今三十四矣。賤臣讀一章訖。上曰,兼史讀之。昌順曰,非兼史也。乃下番翰林曺遠振也。上曰,下番翰林,今則入來矣。遠振讀訖,又命基泰連讀,讀訖。儒臣先退。命書傳敎曰,其將復飮湯劑,故召儒臣强讀,於今日,有慷慨者,有靦然者,有自勉者,何則?慷慨者,予先編常訓,晩後復述警世問答,次編自省篇,止於此,何敢他書,而嗚呼,警世問答,卽予晩後六十九歲所撰也。其後七十歲後,復有續問答,此正俗所謂千千萬萬料表,而於予則可謂萬萬,且萬萬料表。噫,六十九歲述此,過七十,今過八十,此豈夢想攸到?今予亦歇後語也。此慷慨者,靦然者,噫,常訓自省篇,其猶盛時。噫,六十九歲述此時,已有較量,亦有文理接續者,今讀此,若非予記者,況六十九歲?已萬萬料表,況七十·八十乎?靦然二字,其亦例語,而此予靦然者也。自勉者何?古人暮年讀書,比之于何?雖然,亦非謂予也。一日卽一日,二日卽二日,其若支撑,則此豈云日乎?雖一刻,亦予自勉者,予以此條件,爲第三,意蓋深也。噫,陳根,予嘗笑之,其於人蔘薑桂,予受其效,而況近日檳榔·木香亦然。噫,昨今日來,豈特昏眩?無此氣時,頓然若常,而其氣來,則莫知陽世間人,於今日,甚於昨日,可知,予則曰,此一節,於予八十一歲可判。嗚呼,豈暮年心動而然?卽誠苦而然也。今朝聞半夏之名,暮年若有得焉。命入後問焉。此若入,果六君子湯,雖然其何異乎云,而本廳行首,惜其煎,先煎者先進故,而予則若此,半夏雖有功,何能知也?初貼却焉。命入半夏煎來,初服,今朝特甚,雖勝於朝,猶有餘氣,其效予莫信也。半夏之效果行後,似勝焉。二貼後,其氣頓然夬愈,常時陳根,予嘗睥睨,噫,昨今,予已判焉,此亦萬萬料表,中則止。古人旣云,曾聞故南奉朝賀,聞局方人勸童子水。答曰,此等新奇之劑,其何過服云?是格言也。此幼時得聞者,今予建功大劑,日飮冷水,無他奇效,卽長服而然。今予檳榔·木香·半夏,可謂暮年隨其時增減者。噫,晝前服,午後已有效,其後又服一貼,夕後亦有可裨。嗚呼,諸臣,皆曰,雖一時氣,近者予氣,日加月增。噫,孔子之聖,壽至七十,亦有吾衰之歎。嗚呼,八旬,隨其時用,昔漢武,雖曰,節食服藥,今予望九之年,亦曰,服藥,其猶參酌。且古人云欲速不達,以常諺言,若少食,卽細下,亦猶此言,初則予亦一貼加進,於今數時,頓無其氣,其效可知。且此劑,與他有異,得中而止,若有氣復欲,亦暮年調順之道,俄者問此行首,答云,每日兩二錢,今若二貼,卽八錢云。噫,予哂此,學於岐伯乎,學於扁鵲乎?其問此,雖於卽予單骨而然。嗚呼,大劑,豈不撙節?比諸日食三食,氣若勝,其將六食乎?六食則必有頉,況理中大劑乎?日服兩二錢,其過乎否乎?以今番事觀也。其效果遲,今日二貼之效,將至今夕,雖然,今者下敎,予非苦而然,卽惜而言也。只此敎,若命退去,則近者末世,必曰,欲退而然也,予豈爲此故?例召理中,果先登矣,予竊哂也。然故寧書此召焉,意蓋在也。甚矣行首,今日必準一兩二錢,捧鈔而來,莫開鎖鈔,須聞此敎,半夏量,今朝氣,顯有其效,其果惜也。一味旣精,復何他飮?眩亂其效,今日湯劑停止,自明日,依本方煎入,復若有眩氣,當命加入,雖餘意,其問局方,衆扁鵲,理中卽大劑,一日,常人孰能連飮,而一猶過矣。況必也勸三乎?以今日觀也,其效豈可晷刻而望乎?日服兩二錢,局方諸醫,學於扁鵲乎,學於華佗乎?況檳榔·木香·半夏諸味,其驗灼然,此豈予料?亦不常服而然也。大劑其害,亦焉知預料?中則止,亦古人戒。今日諸臣,其雖偏信,職在扁鵲者,直乎深戎者也。上下敎曰,建功置之,內局入侍。出榻敎又下敎曰,藥房提調持湯劑入侍。出榻敎昌順先爲退出。
上在慶熙宮。停常參·經筵。
卯時辰時,日暈。啓。
藥房都提調申晦,提調李潭,副提調金鍾正啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。甚矣冥然。噫,今年,予已知矣。檳榔·木香奏效,近日予亦判矣。半夏二貼神功,甚矣冥然,甚矣冥然。雖然,於國事,其何能?於吾民,亦何濟?自歎八十一歲苟且矣,氣何暇諭?待敎入侍。
中宮殿·惠嬪宮,藥房口傳問安。答曰,知道。
蔡弘履啓曰,事變假注書尹載命,時無職名,令該曹,依例付軍職,冠帶常仕,何如?傳曰,允。
傳于金鍾正曰,謝恩老人二人留待。
傳于李致中曰,今日內局入侍時,原任同爲入侍事,遣史官傳諭。
備忘記,傳于鄭昌順曰,今下弓矢,西北僉使尹衢處給送。
又傳于曰,洪奉朝賀同爲入侍事,遣史官傳諭。
李致中啓曰,奉朝賀洪鳳漢,依下敎來待矣。
傳于金鍾正曰,內局入侍,時原任·奉朝賀同爲入侍。
兵曹口傳政事,知事二單魚必溟·李敬中。
傳于李致中曰,戶判敬奉閣奉審後來奏。
傳于鄭昌順曰,內局入侍,戶判同爲入侍。
備忘記,傳于鄭昌順曰,其若擧世濁,自能淸,旣特命,敢穡謝,實同知安載奎,待開門,令謝恩。
鄭昌順,以兵曹言啓曰,本曹佐郞閔慶世,身病猝重,呈狀乞遞,宿衛重地,不可久曠,今姑改差,何如?傳曰,允。
吏曹口傳政事,以金華鎭爲兵曹參判,以徐有元爲兵曹參知,以宋景煥·禹禎鳳·李奭濟爲兵曹佐郞。
鄭昌順,以禮曹言啓曰,敬奉閣後設一閣,擇日以奏事,命下矣。各項吉日,令日官推擇,則開基今七月十五日辰時,定礎同月十六日辰時,立柱上樑同日午時爲吉云,以此日時擧行之意,分付,何如?傳曰,允。
鄭昌順,以司僕寺官員,以一二提調意啓曰,濟州出來後運年例進上馬八匹,三名日進上馬六十匹,差備進上馬八十匹,合一百四十八匹內,四匹,船中故失,實納馬一百四十四匹,禾毛色別單書入之意,敢啓。傳曰,知道。
沈觀之,以兵曹言啓曰,新除授北評事李秉模,身病猝重,時月之內,勢難登途赴任,呈狀乞遞,不可等待其差復,今姑改差,何如?傳曰,允。
鄭昌順,以御營廳·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
行判中樞府事臣李溵箚曰,伏以臣,卽伏承史官傳諭,有時原任入侍之命,所宜顚倒趨承之不暇,而臣自數日前,舊患疝癖二症,乘虛交作,衝亘刺痛,昏昏叫楚,殆不省人事,欲赴還仆,末由趨入,伏枕戰恐,無地自容,玆敢短箚請譴。伏乞亟降威罰,以爲具僚之警,不勝幸甚。答曰,省箚具悉。其所未參,業已諒矣。卿其安心勿辭,益加善攝焉。仍傳曰,遣史官傳諭。
甲午七月十二日辰時,上御集慶堂。藥房入診,奉朝賀·時原仕大臣,同爲入侍時,都提調申晦,奉朝賀洪鳳漢,領府事金相福,領敦寧金陽澤,判府事韓翼謩,左議政李思觀,提調李潭,副提調金鍾正,假注書李羽晉,記事官曺遠振·沈基泰,醫官方泰輿·鄭允協·吳道炯·鄭允說·李春敷·洪愼讓·康命徽,以次進伏訖。晦等曰,夜間,聖體,若何?上曰,差勝矣。相福曰,湯劑之一時加入,亦有顯效,長進建功之效,槪可見矣。上曰,加入果有效,半夏誠利於痰矣。晦進湯劑,上進御。翼謩曰,人蔘加入之後,顯有效乎?上曰,果有其效,以此觀之,昔日南奉朝賀童子水可惜之言,甚有理,蔘劑豈可多進乎?命潭,讀俄下御製二編。上曰,文之首尾,有精神乎?晦曰,字字句句,罔非精神,臣等誠不勝欽歎矣。上曰,藏樂止於七月乎?晦曰,然矣。上曰,復樂之後,必將復請乎?晦曰,前後下敎截嚴,故臣等雖不敢連爲仰聒,而欲請之心,豈或一日弛於心乎?上曰,諸大臣皆來乎?晦曰,李·元二判府,適有實,不得入來矣。上曰,領府·判府之心,必與領相一般矣。晦曰,臨御五十年,舟梁十六年,誠三代所無曠絶之慶,而群下之情,尙此靳兪,臣等下情,豈不悶鬱乎?上曰,堯舜雖享百歲,豈有尊號乎?晦曰,書經所載,濬哲欽明,卽號也。命醫官診候,泰輿診訖,奏以脈候調均,比昨頓勝。上曰,皆云頓勝,半夏果有功而然乎?命鳳漢進前。上曰,漢文之減租,予欲效之,而給代之策,今已善處,庶無有君無臣之歎,不減國用,而爲惠則實矣。鳳漢曰,聖敎之俯詢,雖如是,厓何敢與論國事乎?上曰,減雀鼠之食餘,非苟且乎?鳳漢曰,不必以耗爲名,只去還穀之什一,則名目似好矣。上曰,其名信好矣。命謝恩老人入侍,知事魚必溟,同知李敬中進前。上各詢其姓名年齒及眠食之節。命書傳敎曰,噫,莫知尙存,今日謝恩,故召見而問。噫,近九十,能食近一升米,其涉異常。況宣懿皇嫂十四寸親者乎?何以表意?特令該曹,米五石·太五石·肉五斤題給。今問只有孫云,其孫致昇,昨命調用云,令銓曹,若有窠,今日內,口傳備擬,無窠,侍窠卽爲懸註備擬。魚必溟加設同中樞,口傳啓下,本窠若有闕以充,其令父子食祿,以養暮年口體。又命書傳敎曰,今日見兩老人,一人已下敎,而一人其生卽癸酉,起坐而問,予庸愴心,旣已資憲,尙無實職,令該曹,知中樞加設卑付,其令今日謝恩,待有闕充焉。此爲老人,其令食祿,而然亦無表意,令該曹,米肉題給,以示予意。老人先退,命詣臺臺臣入侍。出榻敎持平柳榮鎭進前啓曰,請還寢罪人張光碩減律定配之命,依前下敎擧行。措辭見上上曰,亟停勿煩。榮鎭以所懷奏曰,臣誠惶恐猥越,而當此七月,望拜禮之日不遠而邇,適有區區淺見,敢以所懷仰達矣。殿下創建敬奉閣,奉安風泉錄,有時展謁,克盡誠敬,實出於我聖上追感皇恩,垂示來後之德意,擧國臣民,孰不激切感泣,欽仰詠歎哉。第甲申以後,誥勅,亦爲竝設於一室之內,揆以事面,終有所如何者,似不無從長變通之道,臣謂別構一小閣,各各移安,實爲便當之道矣。上曰,予常有此意,新入臺地,所懷以陳。起坐而聞,不覺動心,飮涕以啓。上起坐曰,東西各奉,終涉未安,別立一閣,事面甚正,諸大臣之意,何如?諸大臣皆奏曰,臺言甚善,如此則名正,而事工,亦不甚大矣。上曰,彼誥勅,亦有所重,藏於槐院,則欠於人事,而至於建閣,則大有意見矣。命書傳敎曰,近者臺閣寥寥之時,新入臺地,能陳所懷,語涉有義,予庸嘉尙,然若常時,豈止於此,而今方愼賞,持平柳榮鎭,特爲準職調用。又命書傳敎曰,此予意常然者,若此,與左右奉安亦體重,後設一閣,亦不可卓牀奉安,亦爲設欌奉安。奉安日,予當親臨,而此後,拜此時,先拜前閣,而呼唱四拜,次拜後閣,而勿呼唱。只四拜,此皆亦有意,亦令儀曹知悉。又命書傳敎曰,戶判進去奉審,令禮曹擇日以奏。竝勿出朝報諸臣以次退出。
甲午七月十二日申時,上御集慶堂。藥房入診,戶判同爲入侍時,都提調申晦,提調李潭,副提調金鍾正,假注書李羽晉,記事官曺遠振·沈基泰,戶曹判書具允鈺,醫官方泰輿以次進伏訖。上命鍾正,讀禮曹敬奉閣擇日草記。命戶判進前。上曰,立閣處,看審乎?允鈺曰,敬奉閣後庭則無隙地,而左傍稍廣,可以開基,承文院書員上直房,逼近於前,似可毁撤矣。上曰,更詣欽奉閣,看開基處,奉審敬奉閣內後,還奏可也。戶判先退。晦曰,兵曹堂郞,番次苟難云矣。潭曰,郞廳二人皆在外矣。上命書傳敎曰,兵曹堂郞皆乏云,呈辭參判,在外郞廳,皆許遞,其代與堂郞未差代,口傳備擬。潭曰,今番老職推恩,朝官士庶,竝以八十爲限,京中則已爲抄答,外方則待其各道修啓,而若有來納三式年戶口明白無疑者,隨聞啓下,已有前例,今亦依此擧行乎?上曰,依爲之。出擧條晦進湯劑,上進御。命儒臣,持問答入侍。出榻敎晦曰,望拜禮,在於二十一日故,戶判欲趁此前畢役矣。副校理安大濟,修撰洪國榮進前。上曰,上番儒臣初登筵席乎?年幾何?大濟曰,臣初入館直,而年則五十三矣。上曰,寬濟之弟乎?對曰,然矣。上曰,兄先登科,而弟先瀛選,皆有時矣。命兩儒臣及承旨·翰注輪讀訖。儒臣先退,命藥房提調持湯劑,更爲入侍。出榻敎戶判還奏曰,臣馳往看審欽奉閣,則左傍可開基,而敬奉閣內奉審,則丁丑以後,謚號謄諸小冊子,藏紅漆櫃,而其餘黑漆櫃四座,皆詔勅立閣之後,主壁奉紅櫃,左右奉黑櫃則似好,而至於閣之大小高廣,一依敬奉閣例乎?上曰,依爲之。奉安後,予當拜。命書傳敎曰,此闕敬奉閣畢役後,二十一日望拜禮後,其當奉新閣者,奉安此閣後,依前下敎,勿爲呼唱,四拜而入,以此安徐儀注。只禮房知悉,其日,待下敎,只入正時,左閣懸板書下,以此懸揭,兩闕一體以揭。勿出朝報上曰,今後事面正矣。命入擧條紙,御筆書奉安閣三字,命戶判刊揭。晦進湯劑,上進御。命理中建功湯,自明日,依前方煎入。出榻敎諸臣以次退出。
上在慶熙宮。停常參·經筵。
自卯時至巳時,下雨,測雨器,水深一寸五分。
藥房都提調申晦,提調李潭,右承旨李致中啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。於今番,予已判三錢效,氣頓勝,只自歎,誠冥然,以此見,庶可知,宜酌量,豈多勸?氣何諭?待敎侍,昨已諭一日飮兩五錢,能步乎,能視乎?於今判,於此湯,復何誠?
中宮殿·惠嬪宮,藥房口傳問安。答曰,知道。
李致中啓曰,卽爲兼文學徐有臣,因臺啓,謂有情勢,纔已徑出矣。所當直捧禁推傳旨,而此與無端徑出有異,推考警責,何如?傳曰,允。
沈觀之,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
兵曹口傳政事,以李柱國爲禁軍別將。
傳于鄭昌順曰,內局入侍。
傳于李致中曰,坐直承旨入侍,傳于沈觀之曰,騎馬三匹立之,宣傳官一員來待。
李致中啓曰,吏曹判書李潭,參判徐命善,參議李在簡,牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更卽牌招,何如?傳曰,允。
傳于鄭昌順曰,昌德·昌慶宮衛將,俱以口傳擬入。
兵曹口傳政事,以吳世鼎·丁道熙爲昌德衛將,崔致弘·金鼎起爲昌慶宮衛將。
傳于鄭昌順曰,今日守宮與軍下敎,一倂安徐。
沈觀之,以都摠府言啓曰,入直軍兵等,中日習射事,標信命下矣。雨勢如此,不得爲之之意,敢啓。傳曰,知道。
鄭昌順,以兵曹言啓曰,禁軍別將李邦綏,素患痰癖之症,當暑添劇,旬月之內,無望供職,屢度呈狀,實病旣如是,則領軍重任,不宜暫曠,今姑改差,何如?傳曰,允。
鄭昌順,以義禁府言啓曰,林得章刊名內府,今日內,放逐朔寧事,命下矣。依傳敎,卽爲放逐朔寧之意,敢啓。傳曰,知道。
蔡弘履,以訓鍊都監言啓曰,都監分授都城彰義門北邊體城頹落處,今已畢築,女墻仍爲始役,把守軍兵,依例撤罷之意,敢啓。傳曰,知道。
沈觀之,以訓鍊都監一二所巡廳·左右捕盜廳言啓曰,去夜犯夜人無所捉之意,敢啓。
甲午七月十三日午時,上御集慶堂。藥房入診,右副承旨,詣臺臺臣追後入侍時,都提調申晦,提調李潭,右承旨李致中,假注書李羽晉,記事官任玉·沈基泰,醫官方泰輿·鄭允協·吳道炯·鄭允說·李春敷·洪愼讓·康命徽,以次進伏訖。晦曰,夜間聖體,若何?上曰,一樣矣。晦進湯劑,上進御。命診候,泰輿等診訖,奏以脈候調均,胃脈差勝。晦曰,副提調有母病,不得入來矣。上命書傳敎曰,都承旨許遞,其代延豐君李爲承旨,牌招察任,房順房。三院副提調例兼。上曰,延豐酷肖其祖,而年雖少,無兒態矣。致中讀統帥狀聞。命書傳敎曰,曾亦有預爲傳令者乎?三道統制,事體莫重,而直定期會狀聞,其果前例否。雖有前例,以予精神,何以記知?令該房,招問備局吏入侍以奏。讀嶺伯狀聞。命書傳敎曰,今聞嶺伯狀聞,大抵,近者雨水,其果過也。本道非徒水沈,聞此報,其雖一時,民何堪乎?雖然,人物倖免,此予心喜。依狀請,着實顧助回諭,此民等,豈云今下敎而泯默?數亦零星,其果凡減田稅,當民偏蒙,大有問焉。其實數,枚報戶曹,今年田稅,特爲蕩滌,以示予暮年夙夜憧憧之意。嗚呼,呼寫于此,不覺漏下,此亦氣衰而然也。雖然,昔伊尹,雖一夫不獲所,若撻于市,爲相猶然,況八十一歲君乎?雖若干民人,蓋草而居,若見其象,着實顧助,其聞結草屋奠居然後狀聞,田中之食,今無可言,若干蓋藏之穀,其皆漂蕩,此民其將食沙乎?其令本官,令親審,果然秋獲前所食顧助事,一體下諭。命該房承旨及詣臺臺臣入侍,右副承旨沈觀之,掌令安鼎大進前,命致中先退。鼎大啓曰,請還寢罪人張光碩減律定配之命,依前下敎擧行。措辭見上上曰,亟停勿煩。鼎大以所懷奏曰,昌德宮雖非時御之所,穆穆淸禁之地,至敬至謹之處,固非雜人所可䦨入,而近來紀綱解弛,每當春花之時,秋葉之節,許多外人,稱以游賞,任意出入,隹亦過路,親自目覩,不勝駭然。近年以來,東西往來之人,取其便近,自丹鳳門至宣仁門,來去相續,無所畏忌,傳說狼籍,無人不言。請當該衛將中官,竝從重科罪,更加嚴飭,俾無如前䦨入之弊。上曰。噫,近者國法解弛,民不畏戢,尋常寒心,過宮門,其猶下車,況任自入於闕中乎?此無他,春則賞花,秋則觀楓而然也。宣仁門,其雖入也,通德門若禁,焉敢此也?初雖莫審,入然後,必也見,何敢不禁?此無他,佩酒持肴,入後苑,饋遺守直中官,回賓作主之致,今聞不覺寒心,後苑建極堂守直中官,一竝令內府,永刊其名,往事難追。只今年,兩處守直中官,令內府,依此敎擧行,門若不入,渠何到此?今年內,宣仁門守門將,竝汰,西亦有游賞處,入丹鳳門之弊,何以知之?然與東有異,臺臣所見,其亦東也。不可混施,今年內,丹鳳門守門將,令兵曹,今日內決棍,以嚴莫重淸禁。鼎大曰,臣更有區區所懷矣。上曰,近來所懷,誠苟且,竝與第二卷,以所啓,改之好矣。鼎大曰,聖敎至此,臣請以啓仰奏矣。因啓曰,瀛館之職,乃堂下極選也。自非地望文學兼備者,不可人人而濫授也明矣。向日堂錄時,乃以素乏地望之李東郁,無文庸騃之李昌漢,苟然充數,題目之下,物情大駭,同錄之人,羞與爲列,其在愼簡之道,不可置而不論。請李東郁·李昌漢,竝施刊改之典,其時參圈諸臣,一倂推考。上曰,頃者傾軋之時,無中生有者多,近者媕娿之日,擧皆緘口結舌,此弛張之道乎?心常慨然,今聞兩啓,豈特鐵中錚錚?憊臥中,其亦氣醒,聞此啓,兩人莫知何人,泛若依啓,豈綜核之道乎?不識何狀,故先問其人,雖莫知文才之若何,聞其人,無或過乎?且若無形者,苟充館錄之人,豈推考而止?此則予則曰,其請,首尾矛楯也。且旣經堂錄,果然,其何汎視?此依啓,堂錄大臣,亦必撕捱。嗚呼,暮年,何生葛藤?當問大臣而下敎矣。鼎大曰,臣言議竝軟,淸朝耳目,自知不稱,而義分是懼,章皇出肅,一再登筵,只謄傳故紙,心常愧恧。敢以草草數語,粗效一日之責,首件事,雖蒙嘉納,末件事,不惟不賜允可,至以首尾矛楯爲敎。此莫非臣人微言輕,不能見孚於君父之致,臣何敢一刻仍冒於臺次乎?請命遞斥臣職。上曰,有懷無隱,臺體則然,君臣可否,其亦美事,以此爲嫌,無乃太過,予亦何?此時臺臣,豈可輕遞?勿辭亦勿退待。上曰,李昌漢,誰也?觀之曰,昌壽之再從也。上曰,李東郁,誰也?鼎大曰,光溥之子侄行也。上曰,强勸爲啓,難以從之矣。臺臣居何處?觀之曰,居鄕而來京,則住壯洞云矣。上會書傳敎曰,近者臺閣寥寥媕娿之時,今者憲臣此擧,衰臥中,不覺動色,昔洪啓迪,以闕中歌戲陳啓,特施賜皮之典,況此乎?此亦暮年繼述之道也。掌令安鼎大特賜虎皮一領,親受政院,以醒近者臺閣昏睡之夢。又命書傳敎曰,今聞掌令安鼎大所懷,不覺寒心,擧條下則必也遲滯,今年內,守直中官,永刊其名,宣仁門,今年內,守門將汰去,丹鳳門守門將決棍。令兵曹,卽爲擧行後,草記宣仁門守門將汰去者,付標改受點,而一刻豈付守門之任?丹鳳門守門將,詣宣仁門監鎖,待守門將點下以來事,亦令兵曹,卽爲分付。諸臣以次退出。
甲午七月十三日申時,上御集慶堂。藥房入診,坐直承旨同爲入侍時,都提調申晦,同副承旨鄭昌順,假注書李羽晉,記事官任玉·沈基泰,醫官方泰輿,以次進伏訖。上命書傳敎曰,昔御苑,皆鄕軍,故若使王公爭此色,春光豈到野人家之句,豈特此也?昔年西苑臨焉,鄕軍見言於守直中官稱士,昔年仰聞,大抵,自潛邸來,故熟知中官之弊,雇立軍單子啓下,蓋由於此,若此之故,永定雇立,書其名,可謂曲盡,來此之後,不過傳食之軍而已。其誰守門?果有今弊,一弛一張,文武之道也。渠已放,予何顧惜?於達極後苑房直·油直外,皆以鄕軍,付標啓下,命宣傳官三員入侍。出榻敎宣傳官李迪·趙應鉉·李鎭恒進前,上命三人,以微服,分往於義·慶運·彰義宮門外,作鄕人樣,謂欲遊玩,觀其許入與否以奏。晦曰,提調以臺言爲嫌,不爲入來矣。上曰,提調得好頉矣。予欲問之,此兩人,何如?晦曰,兩人皆合於瀛選矣。提調豈可以此,撕捱內局乎?都承旨李進前,命同副承旨先退。命書傳敎曰,精神索漠,只見一件,莫察二件。今聞領相所奏,大覺,雖請館錄大官,其猶撕捱,況有大官則泛稱錄請推,勿論本事,有關國體,勿退待之命。乃覺差誤,國體所在,不可不飭,雖然,聞其本則鄕闇,掌令安鼎大遞差,守門將多有窠,政官牌招開政。上曰,其時當圈大臣,亦撕捱乎?晦曰,大臣無請推之例矣。上曰,提調出去乎?晦曰,在閤外矣。上曰,自提調爲始,申飭然後,他無撕捱者矣。命書傳敎曰,噫,雖一臣入侍,予何知也?俄者見副提調書下敎時,聞聲而亦不能覺,復問然後,始知右承旨,此猶若此,況提調乎?意謂提調入侍,今聞果撕捱在院云,旣下敎臺臣,雖鄕闇,大叚做錯,勿退待。臺臣旣已處分,則於今可謂毛將焉傅,何敢撕捱?其令入侍,命謝恩老人入侍。同知李德祚進前,上詢其姓名年齒後退出。上曰,注書,誰也?晦曰,李羽晉也。上曰,其貌,何如?晦曰,甚文雅,且善爲文矣,曰,儒時,鳴於泮庠,素有文譽矣。上曰,聞其婚閥亦好,而璿派,爲人如此其佳,將來必入瀛選矣。晦曰,然矣。宣傳官還奏曰,臣等分往三宮門外,變服稱鄕民,懇乞入玩,而爲門者所驅逐,皆不得入矣。上命書傳敎曰,人君政事,勸懲而已。令宣傳官三處摘奸,二處,軍先阻搪,莫能着足而來,一處,守直中官,果能阻搪,其誠可嘉,當該中官二人,令內府,問名陞敍,兩處守直軍,令該曹,米布賞給,聞此覺焉。安鼎大所見者,非通德門,卽宣仁門,若其啓而由宣仁至丹鳳,此皆兩,處衛將之過,俄者下敎,誤云守門將,守門將汰去之命,今無可施,竝安徐。昌德·昌慶衛將,一倂汰去。若此莫知本事,守直中官下敎,豈綜核之道乎?當先問後處分,守直中官下敎,充軍下敎,姑安徐,延和門當殿座,此何用?該府前排待令,兩處守直中官,皆記過待令,命殿座時,以時服入侍。出榻敎又命書傳敎曰,殿座時,只都承旨·坐直承旨人侍,諸承旨置之。諸臣以次退出。
甲午七月十三日酉時,上御延和門殿座入侍時,都承旨李,右承旨李致中,同副承旨鄭昌順,假注書李羽晉·宋銓,記事官任玉·沈基泰,以次侍立。上具翼善冠·袞龍袍,乘步輿,由通陽門,至延和門外降輿殿座。命入前排,拿入昌慶宮守直中官林得章·金潤福等十人,得章決棍十度後。命書傳敎曰,林得章刊名內侍府,今日內放逐朔寧,潤福決棍五度後,命亟施以不敍之典,其餘八人,竝命拿出,命傳命宣傳官趙應鉉汰去,訓將牌招入侍,內局入侍。竝出榻敎都提調申晦,醫官方泰輿進前,晦進湯劑,上進御,令畿民待令。出榻敎上詢所居邑雨澤農形,皆對以豐徵。上乘輿,歷臨憶昔窩,還入大內。諸臣以次退出。
上在慶熙宮。停常參·經筵。
藥房都提調臣申晦,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣雖勝,心何勝?氣一樣,待敎侍。
中宮殿·惠嬪宮,藥房口傳問安。答曰,知道。
備忘記,傳于蔡弘履曰,次對今日進定,以今番觀也,專由衛將,況宣仁·丹門,卽闕中,而欲乘便,敢爲道,萬萬寒心。此後若此,其此闕衛將,皆追贈安徐。
傳于李致中曰,有定內局次對,備員後當見,內局催促。
傳于蔡弘履曰,次對備員後,內局同爲入侍,內局提調亦過矣。牌招,備員後入侍。
蔡弘履啓曰,今日次對,諫院無進參之員,陳疏在外外,司諫任觀周,獻納安聖彬,正言申禹相,竝卽牌招,推杉入侍之地,何如?傳曰,允。
備忘記,傳于蔡弘履曰,前則通德門長開,故其問可由此,今聞果鎖云,而雇軍,意謂可笑。只存一二云,其果着實,予欣喜。此亦臨門,故知此,此專由乎兩闕衛將寒心,其飭,焉可已也?
又傳于曰,今方申飭,故武藝廳,以微服巡審,丹鳳門能拒,莫能着足,而宣仁門豈特若尋常?噫,此時被捉者多,太僕所屬熟手守直軍外三名,皆攔入,今幾日,焉敢若此?當該衛將,令該曹決棍五十度,忠淸水營充軍,當日押付。三名一人,雖稱匠人,䦨入無擬,令騎曹,從重決棍,令知闕中一人,以京漢,佩鄕軍戶牌,萬萬可駭,令該曹,當日一次刑訊後,喬桐府充軍,當日押付,一人,判書趙明鼎奴子,無端何入闕中?一體嚴訊後,海南縣充軍,爲重臣,其若常時嚴飭,豈有此弊?特施不敍之典,卽爲捧傳旨。
又傳于曰,國綱解弛,人心取便,於今知焉。梨峴與觀象峴,其道卽闕中,而渠敢作道闕中,萬萬寒心,其宜嚴飭。此後申飭兩闕衛將,得現于騎省,儒武爲名人,限己身停擧。若中官,令內府,限己身祿案,若閑雜人,隨得決棍五十度,卽取便與棍五十,渠當自擇,以此奉承傳,掩匿衛將,限己身充軍事,一體奉承傳。於今其開者,只宣仁·丹門·建陽門,若鎖則豈有此弊,而有徽寧殿果也。着實嚴飭。
備忘記,傳于李曰,爲予言於諸扁鵲,中則止,卽古語也。噫,使君數,朋友數,猶然,況理中大劑乎?適中則果建功,過則豈特若冷水?昨日則氣頓勝,强三飮夜睡,因鹿茸,其雖若前,今氣豈比於前?況昨日,數間能自步,今日雖在陽世,心若前生,今雖欲爲,莫知此事何事,內局何事。合眼而臥,猶僅約干心運,須問萬古靈扁鵲,此果三貼效,其亦此湯功,比數扁鵲,專依此湯者,必曰,其闕三錢而然也。其答,予若言,令首健者務勝,苟且諸扁鵲,其宜眉顋,令縮伏焉。曾見水滸誌,花榮,稱少李廣,號令官軍曰,爾輩亦若此,予當若此。射門排所寫將胄象毛而中,一軍見此,若渠中箭,掩其顋而高聲云。今日局房諸扁鵲,聞此敎,必也以兩手,掩其顋而走入三廳,嗚呼,予若何?有此敎乎?良可寒心也。今日朝鮮人大小信者,惟在也。曷勝慨歎?
備忘記,傳于蔡弘履曰,噫,三闕衛將,騎判用手,專在於此,渠輩因此三代,一金·一玉·一贈職,於渠固重,顧三代官職,宜信着實然後,豈特比擧石?可報國恩,而以今番觀也。此衛將輩,爲取便,闕中人常道,若東入宣仁門,衛將爲常道,若南入丹鳳門,衛將爲常道,比卽此人衛將,豈千乘君衛將?況爲騎判,以此等人,爲顔面充焉,此豈世祿喬木意乎?進贈三代祖,若有人心,必也惶祝,暮年慷慨,若是下敎,另加申飭。自今以後,待報瓜,其能着實擧職,準瓜然後,三代推贈下批。若瓜前典汰者,推贈安徐,使莫重官爵莫濫事,必捧承傳。
備忘記,傳于蔡弘履曰,頃年帳殿已聞,已知此弊,三闕雖非時御時,舊闕與舊邸,慶運宮攔入者,捉報,以儒爲名人,限己身停擧,雖武,若無其任,一體限己身停擧事,奉承傳,以示予暮年澄淸之意。
備忘記,又傳于曰,噫,常人三代追贈,何等榮也?近有衛將,以一得其名爲能,豈特昨今?雖朝晝亦然,欲待者企待,擬差者爲人,雖一日內,金玉遍滿,曷勝寒心?予心常爲駭者,於此任,朝張夕李,其宜端本,此後,報瓜前遞任者追贈安徐,以示予暮年重官梯之意。
傳于李致重曰,開政之後,當見內局,何若是遲滯乎?吏曹吏懸之,牌去來申飭。
以吏曹參議李在簡,牌不進罷職傳旨。傳曰,只推。
傳于李致中曰,引見內局,同爲入侍。
有政。吏曹判書李潭進,參判徐命善進,參議李在簡牌不進,右承旨李致中,以金東淵爲掌令,沈命德爲獻納,李德師爲文學,金鍾正爲大司成,權恢爲相禮,李之英爲禮曹佐郞,鄭益儉爲思陵令,洪樂性爲平市提調,尹龜相爲典籍,李奭濟爲忠淸都事,兼漢學敎授二單韓鼎裕·洪鳴漢,學錄單辛普謙。
兵曹判書閔百興進,參判金華鎭病,參議趙病,參知徐有元入直進,右承旨李致中,以柳鎭夏·李萬恢爲副摠管,辛敦復爲同知,尹彝復爲黃海水使,朱雲佐爲寧城僉使,黃璉爲吾乂浦僉使,同知單金仁台,僉知單徐完碩,部將單徐仁碩,前虞候黃命耉今加折衝,前武兼李復元今加折衝,副護軍安鼎大,副司直安·沈頤之·趙德成·洪龍漢·李奭輔·李養遂·鄭晩淳·洪駿漢,副司果金光天,副司正尹載命,都事閔光昇今加折衝科前上護軍。
兵曹口傳政事,知事單曺夏臣。
傳于李致中曰,安載奎追榮,今日內擧行。
傳于鄭昌順曰,內局入侍,坐直承旨同爲入侍。
又傳曰,竝入侍。
傳于蔡弘履曰,左右捕將·秋判牌招入侍。
吏曹口傳政事,李爲平壤庶尹。
兵曹口傳政事,具善復爲左邊捕盜大將,李潤成爲右邊捕盜大將。
李致中,以禮曹言啓曰,今此慕華館擧動時,王世孫祗迎隨駕等節,何以爲之乎?敢稟。傳曰,安徐。
蔡弘履,以兵曹言啓曰,宣仁門守門將汰去,丹鳳門守門將決棍事命下,而宣仁門·丹鳳門,本無守門將,而只衛將入直,何以爲之?敢稟。
又以兵曹言啓曰,依傳敎,宣仁門當該衛將崔致弘,決棍五十度後,忠淸水營充軍,當日押付,攔入人朴必睦,決棍十五度之意,敢啓。答曰,知道。
蔡弘履,以司僕寺一二提調意啓曰,濟州出來三運歲貢馬二百匹內五匹,船中故失三匹,到衿川病留,實納馬一百九十二匹,禾毛色,別單書入之意,敢啓。傳曰,知道。
又以刑曹言啓曰,一人以京漢,佩鄕軍戶牌,令該曹,一次刑訊後,喬桐府水軍,一人一體嚴訊後,海南縣充軍,當日押付事,命下矣。依傳敎,罪人張銀同·奴大得等,各嚴訊一次後,張銀同,京畿喬桐府水軍充定,奴大得,全羅道海南縣充軍定配,竝卽發配之意,敢啓。傳曰,知道。
又以刑曹言啓曰,一次刑,庶可懲,其配與充軍,一竝參酌事,卽爲分付事,命下矣。依傳敎,全羅道海南縣充軍罪人私奴大得,京畿喬桐府水軍罪人張銀同等,竝卽放送事,發關分付之意,敢啓。傳曰,知道。
又以兵曹言啓同,依傳敎,忠淸水營充軍罪人當該衛將崔致弘,充軍忝酌事,卽爲分付該道之意,敢啓。傳曰,知道。
大司諫洪錀疏曰,伏以舊甲重回,縟儀載擧,睿誠仰格,聖慕克伸,懽欣蹈舞,大小惟均。臣於見職,豈有一分可堪之望,而寅緣蹲冒,今已踰月矣。連參賓對,未效一日之責,徊徨泯默,徒切愧懼之忱。仍念臣之偏母,年迫七耋,而素抱虛羸之症,越添於溽暑烝濕之餘,吐瀉兼發,飮啖全却,委呻牀第,氣息澟綴,臣終鮮兄弟,獨自扶持,晝宵煎泣,憂遑罔措。以此情私,雖瀾漫職事,有不可離捨供仕。矧此所叨,其責甚重,尤不宜一刻虛縻也明矣。玆敢短章仰籲。伏乞聖慈,俯垂矜諒,亟遞臣所帶之職,以便救護。仍治臣瀆擾之罪,以肅朝綱,千萬幸甚。臣無任屛營祈懇之至,謹昧死以聞。答曰,省疏具悉。爾其勿辭護焉。
甲午七月十四日辰時,上御集慶堂。大臣·備局堂上引見入侍時,領議政申晦,左議政李思觀,仁陽君李景祜,行刑曹判書韓光會,行司直徐命膺·李章吾,戶曹判書具允鈺,行司直鄭存謙·尹東暹,行副司直李潤成,菁川君金鍾正,行副司直尹泰淵,同知中樞府事尹得養,兵曹參判金華鎭,戶曹參判鄭尙淳,行副司直洪趾海·權噵,大司憲宋淳明,司諫任觀周,校理安大濟,左副承旨蔡弘履,假注書宋銓,事變假注書尹載命,記事官任玉·沈基泰,以次進伏。上命賤臣,讀入侍座目。晦曰,李潭以臺啓之未及收殺初,不入內局矣。上曰,大臣請推,古所未有,則而謂毛將焉傅,何足㒋捱?雖然,非特請推,臺諫雖唾涕,未收殺前,似未得入來矣。兩大臣尙無動靜,亦以未及收殺故耳。鄕闇臺臣,通德以內,則何能知之耶?雖然,此臺亦不孟浪,故有處分耳。晦曰,因此申飭,誠好矣。上曰,此時守令與農民休息乎?思觀曰,七月稱農隙,農與工商,其動則一也。晦曰,農民爲最實,而亦有以農致富者矣。上曰,然則商爲末矣。晦曰,此慶尙左兵使李長燁狀啓也。今秋習操及營將巡點,依例擧行事,令廟堂,稟旨分付爲請矣。依請施行,而至於營將巡點,不必竝擧於帥臣行操之時,此則安徐之意,分付,何如?上曰,依爲之。又曰,此慶尙右兵使田得雨狀啓也。今秋習操及營將·節制使巡點擧行事,令廟堂,稟旨分付爲請矣。依請施行,而至於營將·節制使巡點,不必竝擧於帥臣行操之時,則此則安徐之意,分付,何如?上曰,依爲之。又曰,此前統制使趙濟泰,今秋水操取稟狀啓,而頃日筵中,統營及三南水操,特命停止,故已爲分付,此狀聞置之,何如?上曰,依爲之。允鈺曰,諸道敬差官,匪久當差遣,而近年以來,亦多有令道臣擧行之例不可不一番稟定矣。下詢大臣處之,何如?上曰,今番道臣爲之。以上出擧條淳明曰,請罪人張光碩,依前下敎擧行。上曰,亟停勿煩。措辭見上又曰,昨日掌令安鼎大,以昌德·昌慶衛將·中官請罪事,有所論啓,至於臨門而處分,第其罪犯,雖不無輕重之別,其中最重者,則關係不輕,不可以決杖汰去而止,請昨日已處分衛將及中官,竝施竄配之典,以嚴懲勵之道焉。上曰,所啓雖有意見,況衛將?予亦以此末勘輕矣,而非特此人也。汰去果輕,亟施告身之律,其餘中官已處分者,渠何敢辭,而況於通德門?意謂常開,昨聞近年其閉,久矣。若此飛鳥不踰,況人乎?此無異於毛將焉傅,故皆分揀一人,則有此等比諸已處分者,輕重懸殊。故旣參酌,所啓得臺體,其何循例不允?林得章亦豈逐鄕而止?其後更思,渠幾次酬應,況通德門已閉,則嚴問時,敢曰,見於出馬亭云,萬萬巧矣。其亦欺隱,此等猾類,豈效逐而止?依請還配,金潤福與得章,雖有異,其後聞也。旣非建極堂,而來自渠所守之門而入,則其飭太輕,且二人見於門內云者,已涉巧詐,徒三年定配,餘皆勿問可也。觀周曰,臣於昨秋,重被人言,臺端一步,便同鐵限,向陳自暴之章,未得承批。至有捧納承旨遞差之命,臣一倍惶縮之際,適當賀儀載擧之日,冒沒出肅,粗仲蹈忭之忱,而揆以廉防,愧忸寔深,因仍蹲冒,斷無是理。臣不敢以臺閣自處,而只爲引避之計,敢此登筵仰陳,請命遞斥臣職。上曰,以予心神,莫知被斥之何事,而此則勿論旣謝恩,參賀班,今過多日,則强來引嫌,其涉太過,此等過嫌,暮年其何酬應,亦何待處置?勿辭亦勿退待。觀周又曰,請罪人河必雄·宋興三依律處斷。措語見上上曰,亟停勿煩。以上皆出擧條晦曰,黃海水使有闕,代今當荒唐追捕,不可曠日,以在京無故人差遣似宜矣。上曰,黃水事,誠惻然矣。命書傳敎曰,今者黃海水營此報,予庸愴悼。凡諸置賻擔持軍,一依前例顧助事,卽爲下諭道臣。晦曰,東宮賓客相見禮,徐命膺·李潭已爲之,而鄭存謙尙未爲之,以涉惶恐而然矣。上曰,鄭存謙好矣。年幾何?晦曰,五十三矣。上曰,予在儲時,宋寅明爲宮僚,亦有薦講僚之擧矣。右賓客,誰也?命膺曰,洪麟漢也。上曰,欲一體一敎而似如何矣。命膺曰,從前如此者,亦多行公矣。上曰,閔鎭厚亦行公矣。此等事初聞似然,而深思則覺有如此例焉,此則精神似餘矣。命書傳敎曰,今聞大臣所奏,左副賓客鄭存謙,尙未相見禮云,其涉過矣。其令明日爲之,因此以聞,右賓客洪麟漢亦然云,萬萬過矣。況已有故例,其何撕捱?其令一體爲之。上曰,李潤成將臣爲二品,所當爲者,爲之可也。因下詢判尹及刑判爲誰?思觀曰,刑判韓光會,判尹趙重晦也。弘履讀大司諫洪錀疏。上曰,誰也?晦曰,象容之曾孫也。讀忠淸道臣狀啓。上曰,今番同於漢文全減租,而名似苟且矣。晦曰,不必苟且矣。上曰,從前無全減事乎?損元還,則名不苟且矣。思觀曰,今番蕩減,其實卽元還也。弘履,以吏議李在簡違牌傳旨仰陳。上曰,此則異矣。雖被論二人,尙不可撕捱,況堂錄人與參圈者乎?此後此等章,政院勿捧,可也。諸臣遂退出。
甲午七月十四日巳時,上御集慶堂。藥房入診入侍時,都提調申晦,副提調李,假注書李羽晉,記事官任玉·沈基泰,醫官方泰輿·鄭允協·吳道炯·鄭允說·柳光翼·李春敷·洪愼讓,康命徽,以次進伏訖。晦曰,夜間聖體,若何?上曰,一樣矣。晦曰,提調來待闕外,而以臺啓未收殺,故不得入來矣。上曰,今則毛將焉傅,雖無吏判,豈無吏判,亦豈無提調?但目下氣苶矣。晦進湯劑。上曰,今日則減一貼可乎?晦曰,常進湯劑,豈可減進乎?上進御。命診候,泰輿等診訖,奏以脈度,比昨一樣,諸臣以次退出。
甲午七月十四日申時,上御集慶堂。藥房入診,坐直承旨·儒臣追後入侍時,都提調申晦,提調李潭,副提調李,假注書李羽晉,記事官任玉·沈基泰,醫官方泰輿,以次進伏訖。晦進湯劑,上進御。上曰,必也三貼乎?晦曰,處暑前,必進三貼伏望。內局先退,命坐直承旨·儒臣持問答入侍。同副承旨鄭昌順,校理安大濟,副修撰趙載偉進前,上命兩儒臣及承旨·翰注輪讀問答訖。儒臣先退,上命賤臣出問今日棍汰昌慶衛將姓名根派,及今日入直衛將姓名以入。命書傳敎曰,人君爲政,勸懲而已。慢者旣懲,勤者宜勸,今日同是入直宣仁門,初頭若是駭然,故業已處分,而丹鳳門能擧職無勸,何以勵世?今日丹鳳門守門將,特賜弓矢。又命書傳敎曰,今日擧措,萬萬可駭。故雖下敎,而聞甲午日記,更思前月,非予赦,卽繼述也。前月大赦,今月命此,是豈予意?況渠雖萬萬駭然,棍五十度非輕,至於下人,莫知攔入,一次刑,庶可懲,其配與充軍,一倂參酌事,卽爲分付,昨日處分,已商量,今日憲啓得臺體故,雖下敎追慕赦,翌月一也。小豎定配與徒三年者,旣下敎,飭若施,勿配事,卽爲分付。命藥房提調,持湯劑更爲入侍。出榻敎晦曰,曺夏臣以先朝登科之人,年近九旬,秩至崇祿,而尙未得實職云矣。上曰,在京乎?晦曰,方在其子茂長縣任所矣。命書傳敎曰,今聞曺夏臣,以昔年登科者,年今九十餘,資雖一品,無擬望者故,付同中樞,嘉善追贈云,此與他人有異,依今番例,知中樞加設一窠,今日內以付,旣知中樞,隨次贈職事,一體分付。上曰,今番減還穀之數,比田租之半,幾至倍蓗,而予則謂減雀鼠之耗,終涉苟且矣。晦曰,不必以減耗爲名,直以減還穀什一擧行則似好矣。上曰,如是則名色正矣。仍命書傳敎曰,子曰,必也正名,今年所減,比諸漢文,其數倍蓰,於予無憾,雖然,所減者卽耗也,統而計之,雖一心,猶歉然,聞領相所奏夥然,其耗雖同,入本色中,此心紓,猶有一邊存着者,今日大覺。嗚呼,八十一歲暮年,豈可苟且政?書於史冊,此政,在於一心,而雖水其飮,更洗飮者,嗚呼,八十一歲,豈此名?書史記,況嗚呼昔此年前月?仍邦慶,欲減民稅,幾次詢問?嗚呼,此擧,卽六十一年內繼述也。豈視尋常注書日記?史官史記,問今日所減數,特書今年還穀某石蕩滌事載錄,以表予必也正名之意,備局與八道·兩都文書,亦以此書錄其二,豈可易者,而雖然,人君事爲,亦豈目前?以此觀也。我國此穀蕩滌,勝於田稅,於後,雖或有是事,噫豈云其名?民穀一也,況實惠小民,此穀正大,爲富民乎?爲小民乎?其理皎然,雖或有減省之事,本穀亦民糧,其全其半,必也耗計之,依今年例,計其數,日記與史記,只稱減今年還穀某石,以示予百代正名之意。上曰,三進建功,予雖爲民,而東宮至誠以勸,故予將限處暑日,三進御矣。晦等曰,今伏承下敎,臣等竊不勝忭幸矣。晦進湯劑,上進御。命書傳敎曰,此亦綜核之政,豈特此也?噫,頃年,聞嗚呼昔年一吏曹政吏,重被其棍,宋光正筵中以奏,命給藥物,若聞今日兩衛將當日入直,一則勤,一則慢,今日豈可無飭?下敎憶昨年,更思諸配,皆令寢焉。意謂若何人?且問卽常調中人,而年今七十一歲人,重棍五十度若何心動?更問度數,雖若此,年深故不猛杖,畢度後,能步云。此則心雖弛,噫,憶昔年一吏藥物題給之聖意,況七十一歲正職者乎?已棍無可言,今宜仰體此德意,況此人?卽今日下敎,令前者,何云其窠?依舊例,特爲贈職,以示予以此代昔年頒藥物之意。諸臣以次退出。
甲午七月十四日三更二點,上御集慶堂。秋判·左右捕將人侍時,行刑曹判書韓光會,石邊捕盜大將趙,左副承旨蔡弘履,假注書宋銓,記事官任玉·沈基泰,以次進伏。上曰,秋判·捕將入來乎?弘履曰,左邊大將張志恒,方詣閤,而病未登筵矣。上,下詢曰,左右廳時囚,幾何?曰,牛馬賊名見囚,而左邊則非臣所管,故未能詳知矣。上命賤臣,出問志恒,以左邊時囚,幾何,賤臣承命知入以奏曰,左邊有穿窬賊一名,而去月十五日捉囚云矣。上曰,右廳所囚爲幾日?曰,近四五日矣。上曰,何不處決乎?曰,賊物査出之際,自至遷延矣。上曰,秋曹近無殺獄重囚乎?光會曰,五十餘日之內,幸無之矣。上曰,雖有之,而故不囚乎?御寶與印僞造,亦無之乎?曰,近無科擧,故無之矣。上曰,各司捉囚,亦無之乎?光會曰,近問則無之矣。上曰,右廳時囚,何罪?曰,一則偸牛,三則器物也。上曰,見失家爲誰?曰,或有朝官家矣。上曰,爲誰?曰,左廳所囚,卽庶尹李明中家新婚衣服所偸賊也。贓物則臣廳見捉,元囚則左廳執捉矣。上命書傳敎曰,近者囹圄空,久矣。恐或推問殺人者,特名該堂,而今問果無云,暮年心忭曷喩?且問左右捕廳,亦無關係重者,古語云,風行草偃,飭一令從百,亦國綱。噫,應爲殺人,幾年同推者,御寶印信僞造,關係莫重,而其皆放釋,此非予暮年政。噫,今年,意蓋深也,豈比於唐宗釋囚乎?雖若此,囹圄空,今已踰月,此亦若掃塵,舊塵雖掃,新塵若前,勢固然矣。況若有殺人,此漢高三章,豈可因此而不問?故該堂捕將入侍,意蓋此也。果無旣諭暮年申勤之敎,而於左右廳下問,一廳一人,一廳四人,右廳偸牛者一,偸器者三,而左廳只偸牛者一人。噫,八十一之君,逢今年,爲此擧,囹圄旣空,則今日着紗帽·着冠帶者,若得僞造之類,若殺人,不可不問。朝鮮囹圄旣空之日,雖有此等之人,當卽日決,絶無一人,一刻滯囚,而若此朝鮮,其有君乎?萬萬駭然,爲大將而隨一庶尹令,亦焉敢若此?噫,張志恒三代將種,萬萬可駭,而其問,今難號令,亟施刊版之典。右大將趙,八十一歲君,其可碌碌於闕庭,明日當殿座慕華館,回示三匝,使朝鮮人,咸知有君,時刻待下敎,只入正時,當該從事官,爲先兵曹,事當決棍,而致齋相値。回駕後,各決棍三十度汰去,只備堂常服隨駕,侍衛只入直,訓將只領新營標下隨駕,挾輦軍六十名,前後廂軍一百名,以內外營入直隨駕,回駕後復入直,禁軍只入直隨駕,餘軍隨駕安徐,留營留陣,百官隨駕安徐。噫,今年擧措,卽予一政,則若下敎,有殺人有僞造,則雖此時,不可不發問,而俱皆無此,則食君祿,何敢若此?今者特召,其日已久,或有而曰,此時趑趄嚴治,則此大虧國法。故靜臥,興惟特召者,意蓋此也。其果無而聞此,不覺寒心,亦不可使聞於隣國,亦不可書垂史冊,雖衰今者此敎,焉可已乎?萬萬可駭,萬萬無據。此今日朝鮮,只有捕廳,曷勝駭憤?前左大將,旣下處分,今右大將,爲先降資一等,意謂或有士夫家,請下問,左廳一人卽偸衣服者,而卽庶尹李明中呈狀云,渠若朝鮮臣子,今囹圄俱空之日,爲衣服而敢呈乎?苟且莫甚,其亦卑矣。亟施不敍之典,其代,卽爲口傳備擬,其令待開門辭朝,降資之人,豈爲大將?左右捕將代,卽爲備擬,仍卽牌招,傳授命召·大將牌·傳令牌。上厲聲下敎曰,一番懲勵後,可無此弊,朝鮮只兩班朝鮮乎?暮年欲爲一事矣。命賤臣出去,分付兩廳,時無大將,從事官速爲擧行,時囚五人,卽刻放送後,使之來奏。上曰,明中加資乎?光會曰,時中爲加資,而明中卽其弟也。上曰,秋曹無重囚,幸矣。光會曰,人心感動,而自不犯科矣。上曰,感動之言有理,堯舜之時,不能無罪人矣。光會曰,大禹亦泣囚矣。上曰,今日特召,或慮有重囚,此後若有不可不問之重囚,須卽處決,可也。上曰,衛將有處分,而八十·七十推恩,誠一時爲急矣。仍命書傳敎曰,因一憲啓,有昨日之擧,而其雖此際,追慕者重,故今日因臺啓,編配者,令已行,故亦皆放此,一則暮年申飭,一則於今年追慕深切而然也。皆諭予意,而其中,昔則忠翊·忠壯者推恩,重官道,近者兩將爲實職,三處衛將,以待而朝除暮推贈,三處六將推恩則十八,而其亦頻數,則一國之內,一年內推恩官敎,無異萬科,其常心慨者,故今日下敎靜思焉。噫,此是舊例,其亦恩及泉下者,古人戒荊棘,雖戒其濫,其若準瓜。嗚呼,朝鮮億萬人,爲禁錮者幾千,且問其爲衛將者,或年七十云,大抵,此人,類皆若此,其若準瓜,豈特滯推恩之可惜?雖其人七十八十之人,雖若前未參者猶多,況若此抱悶者?其將幾十。嗚呼,暮年,雖一人無前者雖矜,決不可濫也,而幾百年謬例者,嗚呼,白首暮年,豈忍爲齷齪之事?且豈特其人?雖有其時騎判用予此亦於渠果其時,若此爲將者。嗟哉,許多之魂,幾百抱菀於幽明,興惟及此,雖臥何睡?因重事而召該堂大將,其意亦在于此昔閔子騫,謂因舊貫,夫子稱焉。此亦此意,三處衛將遞易推恩,今日下敎安徐,皆仍舊貫,以示予暮年慰幽明之意。嗚呼,七八十之人,一刻爲難,況三年乎?靜臥興惟,不耐者蓋此也。遂退出。
上在慶熙宮。停常參·經筵。
下直,平壤庶尹李。
大殿·中宮殿·惠嬪宮,藥房口傳問安。答曰,知道。今予一心,惟在宗國,强飮三貼,意蓋此也,然何恃扁鵲?予當自量,氣亦若勝三貼時,一貼三錢可也。待敎入侍。
殿座罷後,藥房·政院口傳問安。答曰,知道。
備忘記,傳于李曰,予高聲問世人,此何世亦何界?時體汨董界,予雖昏爲幺麽,困諸軍臨鍊戎,一號令自可飭,若狐雛何用心?豈予將爲世蠅?以世祿豈至此?誠慨然亦寒心,況一人文乎武,此等人可斗量,雄虎孫何若此?誠可笑予氣勝。
備忘記,又傳于曰,動駕安徐,皆令入直入侍,其將下敎,世孫相見禮,其令仍爲焉。
備忘記,又傳于曰,見昨日,左右廳,皆貿貿,嗟將郞,亦悻悻,區區匹,揚揚請,於重猶然,於輕何敢?今日兩將,可謂得人,其亦熟手,宜體予意,必也澄淸,莫體君,豈曰,臣,於士夫,惟令從,雖尺布,何敢忽?昨日擧,若指導。
傳于李致中曰,內局入侍。
備忘記,傳于李曰,此何時?予自哂,時體世,汨董界,今醒翁,誰與儔?古淵明,今此叟,予問今世昏夢人,何日能醒知甲子?
備忘記,又傳于曰,今月已十五,予懷誠千萬,予問今世人,君臣心果同。嗟哉,八十一,一心在民國,憧憧者只君,庸庸者只臣,若此能爲國,暮年只自歎。
備忘記,傳于蔡弘履曰,嗟哉,前捕將,一則是誰孫,一則是誰子,而況其中,曾經將任者乎?莫知其君今年心,亦莫察囹圄開門,睥睨視於雄蔭,身爲將臣,爲使喚軍,而其尤可駭者,佩命召,坐該廳,於庶尹令,惟令是從也。雖尺布,請俛首聽令,恐或後焉。至於該廳,此時幾日拘留,雖常時豈若此,而況此時乎?嗚呼,此時,囹圄其充者,惟捕廳,此等捕將,雖車載斗量,將焉用哉?惜乎?其祖其先,昨日下問,可見乾道昭昭,靜臥興惟,心何耐乎?此等之類,一捕校猶惜,況大將乎?今日憲啓,深得臺體,故雖允,而下答時已諭,渠雖萬萬駭然,然此時何時?傳旨命留,放恣中官,旣啓下若施焉。兩人永刊仕版,該府定所草記,其令特寢。
傳于鄭昌順曰,內局入侍。
鄭昌順,以侍講院言啓曰,明日相見禮,宮官,不可不備員,兼文學徐有臣,謂有情勢,不爲行公,卽爲牌招,以爲備員進參之地,何如?傳曰,暮年八十一歲其君,豈可酬應此等事乎?明日使之謝恩,若不謝恩,當嚴處矣。此草記給之。
蔡弘履,以兵曹言啓曰,依傳敎,左邊捕盜廳當該從事官鄭潤弼·金魯直,金載厚,右邊捕盜廳當該從事官閔百彬·李命鎭等,各決棍三十度後,汰去之意,敢啓。傳曰,知道。
又以御營廳·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
沈觀之,以義禁府言啓曰,前捕盜大將張志恒·趙等,竝施竄配之典事,承傳啓下矣。張志恒全羅道務安縣竄配,趙咸鏡道高原郡竄配,而以承傳內,辭意具罪目,依例發遣府書吏,押送于各其配所何如?
領中樞府事臣金相福,行判中樞府事臣金尙喆,行判中樞府事臣元仁孫等箚子,伏以堂錄至重也,而臣等向叨相職,辭避無路,三年內,再當是選,人言之來,烏得免乎?雖已過,懼懍深切,昨者掌令安鼎大之啓,果發矣。其所論者二人,而亦皆已入於本館之錄,夫可否取捨,非一人之私,而自有世之公是非,則今於臺官之言,臣等何用分疎爲哉?然臺啓所請者推考,聖敎所惜者國體,於是乎私義之難安,尤有甚焉。玆敢聯進短箚,仰陳惶愧之忱。伏乞亟降重罰,以爲憤誤疲軟者之戒焉。取進止。答曰,省箚具悉卿等之懇。予若初覺,疏批旣諭,因予索漠,因領相提醒,雖覺已諭,此不過臺臣鄕闇而然。況此人,皆非濫者,卿等體予此意,安心勿辭,亦勿引咎焉。仍傳曰,遣史官傳諭。
甲午七月十五日未時,上御集慶堂。藥房入診入侍時,都提調申晦,提調李潭,副提調李,假注書李羽晉,記事官任玉·沈基泰,醫官方泰輿·鄭允協·慶絢·吳道炯·鄭允說·洪愼讓·康命徽,以次進伏訖。晦曰,夜間,聖候,若何?上曰,一樣矣。晦曰,還寢動駕之命,臣誠欽仰,而或慮聖候之如何矣。晦進湯劑,上進御。命診候,泰輿等診訖,奏以脈候比昨一樣。上命書傳敎曰,噫,旣命旋寢,嗚呼,其衰,卽此一事已判,雖然,今予一心,惟在宗國,命雖若此,此心一樣。噫,昔唐宗,初則於四百,不過給由,無遺盡來,一倂放釋,先儒雖譏,予則曰,非貞觀治,豈有是事云?予雖衰,豈可八旬暮年,徒取其名,以誑一世乎?予雖學淺,決不爲此,決不爲此。嗚呼,冥然八十一歲,重逢甲午,而此年何年?卽八朔侍湯之年也。嗚鳴,諸臣,咸曰,爲慶,嗟哉,予心,專在追慕,借問擧朝五十年,臨御八十一春秋,往牒誰有,況今年八朔侍湯乎?此亦回甲也。噫,若有非常之事,必有非常之惠,此誠追慕昔年之意也。噫,今番此擧,豈效唐宗?況囹圄諸囚,皆不過頑忍尙存者,而敢體癸亥洞開囹圄之盛德,洞開囹圄,此非今甲午惠也。昔甲午恩,而亦仰體甲子舊例也。雖然,此不過一時。噫,漢高雖寬仁,三章之法,此猶在焉。且此猶一時,亦豈因以爲例乎?故御寶印信僞造,有司之臣,雖或有闊狹,寬限於償命,其何一刻操縱?雖欲弛孝子順孫,守門呼冤,焉可已也?囹圄之開,今已三朔,雖或有完決者,莫敢成案,勢雖使然,其子其孫之心若何?昨命秋官捕將入侍,意蓋此也。於法曹,果無此等事,噫,以予涼德,加以衰耗日甚,是豈鵲巢囹圄之效?且邂逅償命,其亦理也,而三朔之內,其果無一人,亦無待辜限之人。嗚呼,此豈否德所致歟?嗟,我元元,皆昔年遺民,故皆感此年相戒而然也。呼寫于此,聲隨涕下,嗚呼無識元元,猶若此,而不孝不肖,何事繼志,何事述事耶?其對吾民,豈不靦然?若此之時,偸一牛之漢,竊尺布粟米之人,拘留多日,拘留間,亦非囹圄,爲捕將者,若知吾君今日此擧,則旣呈,雖不可不問,豈踰一日?雖一刻,今日都事,豈有一人拘留者?視若尋常,心頭莫體其君,不過穿窬之類,拘留幾日,而何心抱妾弄子,其況一將,是誰之子,是誰之孫?旣莫能入侍,亦何能詣廳?其雖一人於此廳,莫知幾朔之滯囚,已莫能擧石,亦何問紅顔?況尤爲萬萬無狀者?卽一將也。渠之爲此將,於渠過分,則囚罪人五日臥。噫,無識此類,雖不可以伊尹之心,望也。噫,是誰之子?若思其父,於父今難孝也。若思八十一歲其君,豈忍若此,豈忍若此?雖然,此不過莫決穿窬之類,以此臨沙場,豈不過乎?且徒勞三軍,故其默,只欲下敎,呼寫時,更思一人,雖不足道,一人萬萬可駭。有此敎,只三等告身,而只曰,有其君,雖不臨沙場,當殿座于再昨門,趙當棍汰,依再昨例待令,張志恒此謀乎慢乎?見其父,見其祖,於予若昨,則焉敢非文非武?若是放恣偃便乎?特刊其名於武臣案,以謝其祖其父,趙當棍後下敎,而兩廳從事官挾勢,此等大將,于今都下,若是滯囚,非昨日問莫知,其將踰月。依前敎,棍三十後汰去,以末薦施行,以示予抑强之意。晦曰,今番被罪諸人,皆蒙蕩滌,而伊日汰去宣傳官一人,似蒙一視之恩矣。上曰,予幾忘之矣。命書傳敎曰,其皆蕩滌,宣傳官下敎,亦爲蕩滌。內局先退,命詣臺臺臣入侍。出榻敎執義黃幹進前啓曰,請還寢罪人張光碩減律定配之命,依前下敎擧行。措辭見上上曰,勿煩。幹曰,聖化淸明,囹圄空虛,五十年刑措之治,中外咸仰,而兩捕廳,至有滯囚之事,設有關係之稍重者,劃卽覈決,毋或淹滯,允合治賊之政,況其所係?不過鼠竊,則張志恒·趙,不卽決放,以致許久繫縲,事之駭惋,莫此爲甚。不可削版減資而止,請張志恒·趙竝施竄配之典。上曰,雖朝允暮止,所請得臺體,依啓。榦曰,殿下以聖堯倦勤之齡,慕大禹惜陰之勤,一念靡懈,萬機無荒,至於一月六對,必前期命行,無所間斷,每當賓對之日,稱頉紛然,備員苟艱,請昨日賓對不參備堂,有實病情勢外,竝推考。上曰,依啓。榦曰,新除授掌令金東淵,時在忠淸道木川地,請斯速乘馹上來事,下諭。上曰,依啓。諸臣以次退出。
甲午七月十五日申時,上御延和門。殿座入侍時,行都承旨李,左承旨金普淳,右承旨李致中,左副承旨蔡弘履,右副承旨沈觀之,同副承旨鄭昌順,假注書李羽晉·宋銓,記事官任玉·沈基泰,以次侍立。上具翼善冠·袞龍袍,乘步輿,出通陽門,至延和門外殿座,命宣傳官進前排,前捕盜大將趙,使之拿入。弘履,傳上敎于宣傳官以諭。曰,汝是朝鮮將臣,囹圄俱空之時,稽滯罪囚,傳敎中旣諭,不必更爲盤問矣。決棍十度後,復下敎曰,初則執三算,所當依數重棍,而追思汝父,曾於太僕時所奏,參酌以放,汝其知之。命拿出。上,下詢騎堂曰,兩廳從事官已決棍乎?弘履讀騎曹草記以奏。上,下敎曰,內局入侍。出榻敎都提調申晦,提調李潭,持湯劑進前,進御後,晦曰,三貼何以爲之乎?上曰,待敎可也。上還內,諸臣遂退出。
甲午七月十五日酉時,上御集慶堂。內局入侍時,都提調申晦,提調李潭,副提調李,假注書宋銓,記事官任玉·沈基泰,醫官方泰輿,以次進伏。上進御湯劑後,晦曰,朝者有三貼進御時,第三貼則蔘料以三錢煎入之敎,故依下敎煎入矣。上曰,唯。遂退出。
上在慶熙宮。停常參·經筵。
夜四更五更,灑雨下雨,測雨器,水深四分。自昧爽至午時,灑雨下雨,測雨器,水深一寸八分。
藥房都提調臣申晦,提調臣李潭,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日過半,予懷千萬,其猶强三,意豈偶然?嗚呼,此心,可質彼蒼,其雖然,悶何曷勝?氣則一樣,待敎入侍。
中宮殿·惠嬪宮,藥房口傳問安。答曰,知道。
沈觀之,以都摠府言啓曰,今日入直內三廳武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
傳于沈觀之曰,兩老人謝恩後,內局同爲入侍。
傳千李曰,內局入侍,禮房承旨同爲入侍。
備忘記,傳于沈觀之曰,嗟,武將,只弓然,其雖然,亦世臣,於捕將,亦通淸,焉敢驕?莫體君,爲尺布,充囹圄,是何心?一鄙夫,是誰子,亦誰孫?其駿然,蔭官從,噫,若此,曰,有國,飭銓曹,用熟成。
備忘記,傳于李曰,雖或靳閟,今年雨水,果若意焉。近者過也,沈水者亦有,暮年此心,奚常少弛?昨日晴,意謂快霽,朝聞雨聲,其若身沾,朝來聲緊,處暑在明,其何遲待?祈雨祈晴,皆有其時,祈晴,令禮曹,自明日,三日而止,呼寫纔畢,且聞雨聲,曷勝其悶?有文當製下。
傳于李曰,大臣畿伯入來卽稟。
又傳于曰,內局入侍。
李啓曰,大臣·秋判·畿伯竝爲來待矣。傳曰,竝入侍。
又傳于曰,開政卽爲之。
有政。吏曹判書李潭進,參判徐命善進,參議李在簡進,左副承旨蔡弘履進,以洪國榮爲獻納,朴相甲爲兼司書,鄭厚謙爲工曹參判,朴鎭宇爲兵曹佐郞,李晉圭爲司僕正,林蓍喆爲軍資正,洪應辰爲繕工監副正,禹禎圭爲典籍,兪彦鎬爲副應敎,鄭昌聖爲安邊府使,趙曮爲社稷提調,黃幹爲承旨。
兵曹判書閔百興進,參判金華鎭病,參議趙病,參知徐有元入直進,司直李鎭翼·李致中。
傳于蔡弘履曰,此政作闕,盡爲擬入。
再政,以洪秀輔爲執義,金峙默爲修撰,盧聖中爲輔德,李慶泰爲水運判官,耆老所守直官單洪,甕津府使單尹彝復。
以承旨房望筒。傳曰,房順房。
成均館官員,以同知館事意啓曰,居齋生等,謂以被斥於進士金俰,至於捲堂之墝,本館堂上一員,當爲入泮勸入,而知館事未差,同知館事臣李潭,方帶藥院,同知館事臣鄭厚謙,本職未肅拜,行大司成臣金鍾正未肅拜,無進去之員,大司成金鍾正,今政院,稟旨牌招,以爲進去勸入之地,何如?傳曰,允。
傳于沈觀之曰,開陽門仍留,國子長主人牌招,謝恩後下鑰。
又傳于曰,坐直承旨入侍。
成均館官員,以行大司成意啓曰,今朝居齋儒生等,有捲堂之擧,臣承命馳詣泮宮,招敎諸生,問其捲堂之由,則諸生等,書進所懷,以爲臣等,卽伏見金俰疏本,則攻斥太學,不有餘力,首言執綱之不如古,而優遊度日,繼之以,執綱則延攬齋儒之有私意而傾軋者,與之低仰,齋儒則締結泮使之有才能而闊挾者,與之扶抑,且曰,食母之離散,殆至數百戶,而不思救活,婢貢特罷之後,泮婢不得蒙一視之澤,而一向恝視,結之以徒費薤鹽,譏責備至,若其執綱之不如古,優遊度日等說,臣等固不敢辭其責,而至於低仰扶抑云者,實未曉其指意之何在也。況泮隷之失利?婢役之偏苦,此非臣等之所可變通者,而彼以是詆斥臣等者,尤豈非萬萬不當者乎?大抵,金俰,曾以妻喪不奔哭之故,見斥齋中者,今已十餘年矣。以此含憾,有此詆毁,許多荒雜之說,固不足多辯,而臣等說被其無限侵斥,則自顧廉義,有不敢晏然入堂云云,臣以聖廟食堂,事體至重,揆以道理,不可不卽速還入之意,反覆勸諭,而諸生等,終不回聽,何以爲之?敢稟。傳曰,今聞所懷,金俰挾渠憾,公然此擧,已萬萬無狀,旣不呈疏,書示泮儒,其所用意,亦涉巧慝,勿限年停擧,逐泮村外,今日內下鄕,於今於齋儒,無毫分撕捱之端,靜攝中,臥待設食堂,以此善爲勸諭,復入後,卽爲單記。
沈觀之,以兵曹言啓曰,兼司僕將尹得逵,身病猝重,旬月之內,勢難起動,供職,呈狀乞遞,宿衛輪番之仕,不宜久曠,今姑改差,何如?傳曰,允。
又以兵曹言啓曰,今七月十七日,武臣堂上朔試射試官望,備擬受點矣。以禜祭相値,不得爲之之意,敢啓。傳曰,知道。
又以兵曹言啓曰,今七月十六日,靈光居李召史,自興化西挾門入來,鳴申聞鼓,依定式,下該曹推問,何如?傳曰,允。
司僕寺官員,以一二提調意啓曰,濟州前牧使朴聖浹遞任,進上馬三匹,及山馬監牧官金慶遇癸巳甲午兩年條封進馬二匹,今纔上來,禾毛色別單書入,依例內廐立養之意,敢啓。傳曰,知道。遞任馬與監封馬,昔則可用者多故,入則皆立御廐,而頃者有下外寺者多,合年以立御廐爲啓,其果今面然乎?此亦循例文具乎,牧使今無可論,而嗚呼暮年,豈爲文具政?況詩稱騋牝三千?古人具亦數馬而對,馬政,國之重者,疏忽莫甚於今,今二牧官所納馬,若可合御廐安徐,若下外寺,今番今前,只越捧三等,此後若此,其時監牧官永錮,俾無徒食祿而無實放之弊。
江原監司徐逈修疏曰,伏以臣,將於明朝辭陛矣。第有至情之不能自已者,敢此仰瀆焉。臣之久母墳山,在於楊州地,距直路,不過數十里,若蒙恩許,暫得歷省,則幽明感結,當復如何?伏惟聖慈,俯垂矜察焉。臣無任屛營祈懇之至,謹昧死以聞。答曰,省疏具悉。卿其依所請歷省焉。
知中樞府事沈星鎭疏曰,伏以臣兼帶社署提擧,今已周年矣。莫重祭享之地,實非如臣衰病,所可久冒,而況具本署?乃是大臣衛門,臣猥竊恩寵,濫躋崇秋,其於座次禮數之間,亦不無自相拘礙之節,玆敢陳章自列。伏乞聖明,亟賜引例遞改,以使公私,不勝幸甚,臣無任屛營祈懇之至,謹昧死以聞。答曰,省疏具悉。覽卿章,勢固然矣。兼帶提擧許遞焉。
沈觀之,以訓鍊都監·左右捕廳·一二所巡廳言啓曰,去夜犯夜人無所捉之意,敢啓。傳曰,知道。
甲午七月十六日巳時,上御集慶堂。藥房入診,詣臺臺臣·謝恩老人,同爲入侍時,都提調申晦,提調李潭,副提調李,獻納沈命德,持平朴浚源,假注書宋銓,記事官任玉·沈基泰,同知辛敦復,醫官方泰輿·鄭允協·吳道炯·柳光翼·洪愼讓·康命徽,以次進伏,晦曰,夜間,聖候,若何?上曰,一樣矣。命書祈晴祭文,命賤臣銓,出問香室官員,以祈晴時祭文本有,而書押與否,亦爲知入,賤臣銓,承命知入,以奏曰,祭文本有,而無書押之例,直書云,國王,遣臣某致祭于四方山川之神云矣。進御湯劑後,上曰,昨日以前,氣或如何,而今則快然異常矣。湯劑旣有定數,故連進矣。晦曰,此時如此,故臣等欣幸矣。命辛敦復進前,上詢曰,加資爲何?晦曰,嘉善矣。晦·潭先退,浚源進前啓曰,請還寢罪人張光碩減律定配之命,依前下敎擧行。措辭見上上曰,囹圄俱空之時,此人猶在配所,是豈一視之道?何異於近者?捕廳雖非亟停者,意亦所重,一日酬答,增予不孝,二日酬答,亦予不孝,嗚呼,暮年,豈可四字爲應文?暮年予心,豈比于前?此後詣臺復聞,若有焉,其何酬應?非爲張光碩也。所重莫重,雖臺臣,亦何應文事君?予旣有答,今何再諭?嗟哉,臺臣,宜體宜體,浚源又陳所懷曰,殿下五紀臨御,一心純謹,至誠恤民,靡不用極,囹圄空虛,八域含生,鼓舞於刑措之風,而外方同推之滯囚,至於數三十年之久者,比比有之,其爲罪犯關重,固不足恤,而積年滯囚,反致冤鬱,同推官往來之時,民弊亦甚可矜,臣以爲同推罪人,亦爲究覈處決,俾無滯囚事,嚴明申飭諸道道臣及各邑守令宜矣。上曰,所啓誠得臺體,嗚呼,人君御一邦,於京於鄕,其何分焉?張光碩下答後,更思,京中囹圄,雖皆其空,八道二府,其囚者其幾十,此雖異於博施,自不覺慊然,所懷誠是,依此嚴飭二府八道,噫,近者末世,豈可申飭而止乎?噫,唐宗貞觀之治,先儒雖譏雜覇,予則曰,非太宗,無以爲此,雖此時,所放四百,卽京中也。亦不及於十三省,今者予意,亦此也。且邦畿千里之意也,自古賢王,聞善言,不忍瑜日,況此乎?且今思只此,何見其效?七道道臣兩都留守與都事經歷,亦招守令中有識者一二人,同坐宣化堂,取文案,詳細以考後,若有傳生者,亦勿依前一二人些少彌縫以聞事,自政院,今日下諭。上命書傳敎曰,噫今年應殺人,應僞造者,其猶白放,況可東可西?可矜可悶者,其於今日,豈可些少彌縫乎?予當指日臥待,以此,自政院,今日卽爲下諭于兩都留守,七道道臣下諭中,旣云邦畿千里,此下敎,雖似過,意亦諫矣。此下敎後,若周文,謂呂尙,其若踰日,是豈體昔年?今日時任大臣·秋判·兩司畿伯,持文案入侍,畿囚疏決,此與京疏決有異,豈各修文書?文書,畿伯只持本文案入侍,其亦時服,浚源又陳所懷曰,近來世道日下,紀綱解弛,人不畏法,廉防壞盡,有識之數厥有久矣。殿下發政施仁之際,群下之員犯,必以滌瑕容貸,乃至甄用,藹然聖意,孰不欽仰也。至於貪官汚吏,彈墨未乾,而職名如前,逆案重犯,丹書昭如,而伸雪接蹤,當今之世,當今之世,豈有懲畏之道乎?臣以爲從今以後,罪關貪汚,逆案之類,雖値大霈之時,切勿輕議,礪世道,嚴堤防,斷不可已也。上曰,今者所懷,深體臺體,予於暮年,其用嘉焉依啓,命德進前,上命賤臣銓,書下敎諭之曰,旣聞俄者下敎,今日爲臣子,孰敢復啓於席前?其啓勿論,有新啓者啓,命德曰,新啓則無之矣,仍避嫌曰,臣於聖敎之下,昏謬不省之失,臣何敢一刻晏然於臺次乎?請命遞斥臣職。上曰,豈有如許避嫌乎?命書傳敎,曰,今觀沈命德擧措,此亦若聾者聽,啞者聳,臥席不覺起坐,嗚呼,三百年臺閣,命德今壞,豈可只遞而止?永刊侍從案,上曰,沈命德聞名久矣。此誰族也?曰,故參判沈珙之七寸侄矣。上命書傳敎曰,古人云,官不必備,惟其人,噫於今暮年,見於一席,以此觀也,豈云坐地?惟在其人,噫於昔掌通,臺閣惟賤望,於今不然,持正通淆雜,亦甚矣。若此而人何貴爵,亦何得人?古人書人,四字其稱,言雖淺近,予常稱焉。果若此,若人心之不同,若人面之不同,只聞名之銓官,亦何知之?今沈命德,聞名熟矣。今至品獻納,知人豈特?惟帝難,誠然,雖若此,若着意愼擇,恩過半矣。另飭銓曹,必也爲官擇人,上命,讀侍從官案,上曰,文官書入乎?曰,所讀只堂下文臣而無遺矣。上曰,黃榦年幾何?曰,六十二矣。上曰,李世孝年少於榦乎?曰,然矣。上曰,世孝,是三世孝子門乎?曰,然矣。上曰,在京人承旨望,欲一覽之矣。命書傳敎曰,今予一心,尊其年,愼爵祿,聞廣州府尹時下敎可知,雖然,若循例擬望,兩司亞長·承旨望,本皆參焉,況年踰回甲者乎?今取侍從案命讀,曾雖見,其若初聞,嗚呼,此案,意蓋深也。無此案,何知臣年?且侍從若是多,雖銓官,日雖百政,其何能也?旣見,亦此人日也?況貢云耆耉也?侍從案所載者,其少年,十常八九,雖然,曰,以少年者,年近五十者多,見三代者,莫知幾人,自歎冥然,受由承旨許遞,今何循例苟且?其亦一欲觀承旨望,政官牌招開政,以在京人備擬,待下批。牌招察任,上曰,黃榦與昌城幾寸而老乎?曰,筋力尙健,而與古宰臣梓,爲六寸矣。上命,讀祈晴祭祭報府訖,命讀海西放未放狀聞,命書傳敎曰,今當畿囚,疏決時,海西放未放狀聞通到,其點下者,雖非今年宜放者,竝放點下二者,噫,今年此赦,其宜參酌減等事,令該曹,今日分付本道,餘無可問,其放與仍,皆依啓聞施行,一體今日分付本道,旣皆下敎,曰,啓安徐,又命讀貢馬狀啓草記,命書傳敎曰,本寺草記,已下敎後聞單,豈特無才也?三匹中,亦有體小者,才不可量,況小乎?此亦文具而然也。前牧使,已無可論,而此後復若此,其牧使復勿檢擬於閫帥事,奉承傳定式,以示暮年飭勵之意,見單監牧官,馬旣稱無才,自下外寺者來奏時,不過內乘費脚步,令初越俸,雖無可論,不可無飭,當該監牧官,今新牧使,決杖一百,以勵其慢,若來京,令該府,金吾門外大道,依此數決杖,以勵他人。上曰,昔年賜馬乘之則好矣。今則不然矣,命諸臣退出。
甲午七月十六日未時,上御集慶堂。藥房入診,時任大臣·秋判·畿伯·兩司同爲入侍時,領議政申晦,左議政李思觀,刑曹判書韓光會,內醫院提調李潭,副提調李,京畿監司金載順,持平朴浚源,正言申禹相,右副承旨沈觀之,假注書宋銓,記事官曺遠振·沈基泰,醫官方泰輿·鄭允協,以次進伏,進湯劑後,潭先退,上曰,文案持入乎?晦曰,秋判畿伯持文案入來,而京畿無徒流案云矣。命讀各通徒流案,上曰,懷昔,爲此點下者直放,讀至重囚罪目。上曰,近來則無此等犯罪者乎?思觀曰,果無之。若或有之,則豈無所聞乎?囚案中,有先爲點頭者,點下時,光會曰,此則該吏,私自計數,誤爲加點矣。上曰,此則點下,以圈代之,六道及濟州減死外,盡爲考讀,點下者合爲四十八囚,上命書傳敎曰,噫,今番頒赦,何以然?前則諸道放未放狀聞來,循例啓下,回啓後稟類,只下敎,今日海西放未放狀聞,令讀,不然,幾人未蒙放,興惟及此,及今不爲,更待何時?況海西若此?他道若循例,許多定配之人,豈無向隅之歎?今日此擧,意蓋此也,噫,畿甸無論徒年例謫,果無一人,誠若今日囹圄,其涉異常,至於六道徒流案中,皆點下,而其中嶺南已放者劃焉。其他計數時,下吏先點,今難點焉。以圈代,依五道點下例,一體分付,放未放啓本,首以依下敎先放列書,其次徒年類,一倂不待回下,一邊狀聞,一邊直放,雖非徒年,徒流案修正後,其配者,此其勿混置于此啓聞,以侍下敎,而徒年類,未入修啓,今配者,此則先放,元放未放啓本中,一體錄焉事,今日內,令該曹,分付六道。上曰,新除〈授〉承旨,何如?晦曰,文獻備考編韓時,八郞廳,盡爲堂上,而獨榦,未爲加資,今始爲之矣。上曰,然乎?自有時矣。晦曰,榦曾經玉暑,而儀貌亦好矣。上曰,可坐於承政院矣。光會先退,又讀江原道放未放狀啓,至一,重囚。上曰,豈有如此殺獄乎?晦曰,畿伯曾爲慶州府尹時,熟知此獄情云矣。載順曰,臣待罪慶州時,曾按此獄,蓋三人犯手,而此以元犯區別,至於減律徒配矣。上曰,然乎?命書傳敎曰,今日下敎後,江原道啓本未到故,方欲下敎,其時慶州府尹,以畿伯入侍,詳知故下問,渠今酌處,可謂幸,今無可問,故循例啓下,以此,今道臣知悉,載順持殺獄文案前奏。上曰,畿甸殺獄,幾何?載順曰,十四囚矣。讀案,上曰,其中二囚,律雖難貸,情則可恕,大臣之意,何如?晦·思觀齊奏曰,誠如聖敎,合有泰酌之道矣。上命書傳敎曰,嗚呼,京囚雖重類,豈特酌處?皆白放,而嗟哉,畿甸,卽邦畿千里,惟民所止處,而循例同推,豈王者一視之道?興惟及此,心何耐乎?今日此命,意蓋此也,亦豈可?同比於五道,五道令道臣同推者,詳覈啓聞,畿伯入侍,領左相同入之命,意蓋此也。今聞十四度中,漣川柳旕先,比請度差輕,無異解逅,而渠自水洗,以至于此,亦宜參酌,竹山李德才,其雖結案者,初雖由於鬪關,其無必殺之心,初同推承款,其心可諒,噫,非特此也,嗟哉,京中諸囚,非比于此,而其皆白放,況此乎?且結案,已三年,尙未能正法,此亦豈比於其他白放者乎?嗚呼,邦畿千里,惟民所止之地,雖不若京中,豈可比諸他道?況目下心有惻傷者,何則?結案詳覈僅生之人,莫知何日啓覆,其間雖物故囹圄,豈不矜惻?雖日後,依律,嗚呼,重囚,養竹山幾年囹圄,而置法於渠,不若卽其年置法,噫,無疑京囚白放,況邦千里之地?已結案而未正法者乎?此亦渠之將,傳生議而然也。嗚呼,八旬暮年,此亦異常,噫若聞此敎,雖未承款十二囚,庶幾無憾,況凡赦文?旣有已決正·未決正,咸宥云,頃者京囚與漣川囚,皆未決正而放者,竹山李德才,亦已決正而放者,嗟哉,此月,僅有一望,嗚呼,赦日,已踰十二日,今於暮年,雖一刻,其可遲待,漣川未承款柳旕先竹山已詳覈,李德才,其猶比京中闊狹,意亦深也。一倂特減一律,旣示闊狹,則亦豈可若京中白放?竝定配,皆令今日內,定配所押付,上命賤臣銓,持標信,出傳宣傳官,昭義門,待畿伯出去後下鑰,載順先爲退出,上,下敎曰,藥房提調,持湯劑更爲入侍。出榻敎都提調李思觀,提調李潭,持湯劑進前,上曰,又勸之矣。進湯劑後,上,下敎曰,左承旨馳詣四門,摘奸以來。出榻敎諸臣以次退出。
甲午七月十六日初更三點,上御集慶堂。坐直承旨入侍時,右副承旨沈觀之,假注書宋銓,記事官曺遠振·沈基泰進伏訖,上命賤臣銓出去,史漢一統目錄持入,上曰,注書,誰也?觀之曰,宋銓,是宋鍈之弟也。賤臣持史漢以入,上命觀之讀之,上,下敎曰,儒臣持史漢一統東方朔·留候·班婕妤佞倖傳入侍。又命賤臣銓出去,國子長謝恩申飭,問成均館草記持來人,以泮儒,何故捧堂?賤臣復命曰,出問泮人,則以爲諸儒,因進士金俰上疏通文中,有譏斥之語,故致有捲堂云矣。上,下詢遠振·基泰曰,翰林未付者,幾人?遠振等曰,姜·尹宗彦·黃錫範·李儒慶及入侍注書宋銓也。副校理李祖源,副修撰鄭民始進伏,上曰,上番儒臣與大提學,爲幾寸?祖源曰,六寸矣。上曰,鄭元始爲民始兄乎?觀之曰,然矣。命儒臣上下番及承旨·賤臣銓,與上下番翰林,輪讀漢史訖,儒臣先退,上,下敎曰,摘奸承旨入侍。出榻敎左承旨金普淳,摘奸後還奏曰,四門禜祭所祭物器皿及祭官進排官單子無頉矣。上命賤臣銓出去,成均單記若來,持入,賤臣持草記以入,普淳讀奏,上曰,金俰何如人也?普淳曰,是泮儒中有名之人,擯不與於齋中,故以忮心,有此擧矣。上命書草記批答於紙下。詳見元草記條遂退出。
上在慶熙宮。停常參·經筵。
自味爽至卯時,灑雨,測雨器水深二分。
藥房提調李潭,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。
備忘記,傳于李曰,領相,都提擧免副,左相爲都提擧。
傳于蔡弘履曰,今日問候批答,勿爲頒布,倂問候啓辭還入。
傳于李曰,都提調入來然後,當批答,入來卽稟。答藥房曰,知道。爲宋國,强飮三貼,中則止,當然理,而若是苟且故,於暮年視昏,猶悶於今,大抵,今年,已有徵兆,昨日特甚,文書讀聲豈聞,奏語亦何聽?此批答呼寫,莫知何書,於視,只辨緋絲,而其已沓沓,於聽豈比乎此?一日雖若此,其悶若月,此甚於視,今朝便若一愚,若此而何云萬幾,千乘曷勝?須問諸扁鵲,建功果建功,扁鵲果扁鵲,此時泮儒捲堂,助予一酬應,此亦八旬命也。今若在雲霧中,氣何諭,湯何飮?日今誠悶誠悶,此時若後前日,何酬應於宗府,亦何應廚院?此亦思猶若此,況千乘萬機乎?待敎入侍。
中宮殿·惠嬪宮,藥房口傳問安。答曰,知道。
以口傳下敎曰,此批答,欲待都提調入來下矣。有下敎事,建功置之,先爲入侍。
備忘記,傳于李曰,凡人視與聽,於視莫知何樣,於聽近者其若重聽,其猶僅也。昨日侍甚,比諸視甚焉。誠一刻沓沓,千乘萬機,浮雲楚越矣。
傳于蔡弘履曰,江原監司,內局同爲入侍。
又傳于曰,內局入侍。
備忘記,傳于蔡弘履曰,慕年一心,惟在三農,而其君頹臥,何云其誠?須問東西南北門,祈晴乎祈雨乎?另飭另飭。
傳于黃榦曰,宣傳官二員待今,騎馬六匹立之。
蔡弘履啓曰,卽者文學李德師,司書姜俒,謂有情勢,陳疏徑出,原疏纔已退却矣。所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,文學李德師,司書姜俒,牌不進罷職傳旨,今方捧入,而春坊上下番俱空,事甚未安,輔德盧聖中,兼輔德洪景端,兼文學徐有臣,兼司書朴相甲,說書李商駿,倂卽牌招,以爲推移入直之地,何如?傳曰,萬萬駭然,春坊傳命,書吏一人外,盡爲懸之省記入啓後,釋之。
備忘記,傳于蔡弘履曰,初意何以若此云?其聞果因本館錄,於今其雖館職,其若浮雲,況春坊乎?業已下敎,雖儒臣,館錄前,皆令更莫敢撕捱。
又傳曰,聞雨聲,心竊悶,飭諸門,令虔誠。
又傳于曰,噫,近者氣勝,昨夜因賢關徹宵酬應,今日氣苶若此,且有春坊駭擧,噫,朝鮮,只有八十一歲祖,二十三歲沖子,而爲世祿臣子若孫,何敢葛藤?於今日,氣苶中,蹶然而坐,曷勝慨然歟?
又傳于曰,今日臺臣請,若漢保傳,傳且予批答,意在久任,而然,況其答卽諭?才豈借於異代,果若此,孰敢曰,可當而爲此任,若此暮年沖子,其將與閹豎讀書,豈有是理,豈有是理?況昔予春儲時?雖有兩臣久任之請,餘皆入直,今豈若此?噫,今日氣誠苶然,雖兩種加入,兩飮若冷水,其將悶,予亦自知,此時若此,豈可世祿臣爲者乎?予雖耗,嗟哉,八十一,豈可酬應?此等事,兩春坊只推,予何多事?命牌,其令宜皆備員入直,若復逡巡,予當强起詣賢閣,令沖子,侍臥此閤而度日,果若曰有君,曰有臣,將此意,申飭年少,氣銳諸春坊。
兵曹口傳政事,以閔範洙爲黃海兵使。
傳于蔡弘履曰,內局入侍。
蔡弘履,以弘文館言啓曰,新除授副應敎兪彦鎬,時在京畿安城地,經筵入番事緊,請斯速乘馹上來事,下諭。傳曰,依啓。
李,以吏曹言啓曰,新除授晉州牧使宋翼彦呈狀內,矣身老母,素患痰癖之症,挾暑復發,氣息綿綴,時月之內,萬無離側遠赴之望,卽速變通云,親病旣如是危皇,則不可强令往赴,依例罷黜,何如?傳曰,允。
又以吏曹言啓曰,通禮院右通禮洪彬呈狀內,身病甚重,勢難察任云,今姑改差,何如?傳曰,允。
蔡弘履,以成均館官員,以大司成言啓曰,臣伏承本館草記批答,招致諸生,傳宣聖旨。仍又勸入,則諸生等,以爲臣等,非不知靜攝中瀆擾之爲罪,而其在自處之道,不得不相率捲堂矣。及奉聖敎,處分旣嚴,誨諭復勸,臣等不勝惶感,謹當還入云故,仍該食堂,臣則退去之意,敢啓。答曰,知道。
沈觀之,以司僕寺官員,以一二提調言啓曰,卽下傳敎內,本寺草記,已下敎後聞單,豈特無才也?三匹中,亦有體小者,才不可量,況小乎?此亦文具而然也。前牧使已無可論,而此後復若此,其牧使復勿檢擬於閫帥事,奉承傳定式,以示暮年飭勵之意,見單監牧官馬,旣稱無才,自下外寺者來奏時,不過內乘,費脚步,今初越俸,雖無可論,不可無飭,當該監牧官,令新牧使,決杖一百,以勵其慢,若來京,今該府,金吾門外大道,依此數決杖,以勵他人事命下矣。自本寺,奉傳敎,發關分付於濟州牧使處,而當該山馬監牧官金慶遇,元無來京之事,今新牧使決杖一百事,分付之意,敢啓。答曰,知道。
又以禁衛營·一二所巡廳·左右捕盜廳言啓曰,去夜犯夜人無所捉,敢啓。答曰,知道。
江原監司徐逈修敎書。王若曰,司喉舌於北斗,方著出納之譽,托股肱於東藩,特畀旬宣之責,實出特簡,何待僉謀?惟卿,珪璋令姿,金華宿望,厭居紛華馳逐之地,何嘗隨時以俯昻?獨守儒雅恬靜之夙,實爲當世所推許,中問之沈屈頗久,孰不惜之,前後之寵除屢勤,知員如也。欲試方面之重,所以屬意者深,惟彼關東一隅,寔是漢上重鎭,八百里疆域相錯,右湖左畿,卄六州撫摩最難,峝戶板屋,土俗獷悍,松禁弛而封山童,邑弊蝟興,蔘貢重而民力竭,故綜察與他有別,而難愼捨卿其誰,玆授卿以守江原道觀察使·兼兵馬水軍節度使,巡察使,原州牧使,卿其祗服寵章,懋殫嘉績,律已則淸謹自守,考績則黜陟惟公,漁戶之宿瘼宜祛,夙知卿保釐之手,驛婢之貢案初整,須體予懷綏之心,於戲,襜帷暫駐於名區,寧效潘孟陽登山之樂,印綬爭解於列郡,宜追范淸詔攬轡之風,故玆敎示,想宜知悉。
掌令李弘濟疏曰,伏以臣之除拜見職,已多日矣。陳懇承批之後,卽當出謝恩命,而第臣所患諸症,一向危劇,咳嗽之甚而言語不通,喘促之急而精神間迷,以此病狀,萬無詣臺之路,鎭日縮伏,自速罪戾,惶悚之忱,曷有其極?目今臺地,別無難妄之端,可言則言,可默則默,昵近耿光,榮旣極矣。謄傳故紙,責亦塞矣。苟有一分可强之勢,何必逡巡於去就之際哉?貞疾旣添,蠢動無期,職名虛帶,逋慢莫甚,臣分虧矣,情勢窮矣。玆敢疾聲呼籲於仁覆之天。伏乞聖慈,俯垂矜憐,亟賜鐫削之恩,以肅朝綱,俾安私分,千萬幸甚,臣於乞免之章,不宜贅他,而顧臣處義,其身旣不能進,竝與其言而不進,則恐負平日報效之誠矣。敢陳目下數事,以暴憂愛之忱,伏願聖明垂察焉。臣待罪鴻臚,陪扈銅闈,殆近四五朔矣。我邸下英睿之姿,儼然成德,周旋之節,秩然中矩,臣有時瞻仰,恒切愛慕之忱,方今睿學,有日就之功,离明,有月將之效,此正夏禹惜寸陰之時也。書筵不可一日而停撤也,講官不可一日而曠闕也。簡拔文雅有識之士,延訪德望俱備之人,彬彬登筵,濟濟侍坐,講習而討論之,啓沃而薰陶之,前後左右,罔非正人,動靜云爲,罔非正道,則睿德之成就,可期於堯舜矣。伏願殿下,申飭銓曹,春坊多員,各別擇差,隨其有闕,卽爲塡代,以爲輔導涵養之方,誠當今第一先務也。且伏念今日之民窮財竭,實由於奢侈之成風,若不及時而提防,則末流之弊,有不可勝言矣,人家子弟之婚時禮弊,一自禁紋緞以後,非毛緞廣織,則謂之品劣而不用,視諸紋緞,反爲極侈,至於髢䯻,尤爲務勝,一髢所需,殆過五六百金之多,一人行之,千人效之,京華唱之,鄕谷應之,或有職此而家舍斥賣者,或有坐此而嫁娶愆期者,瞻聆所及,極爲可駭,以禹乘之尊,四海之富,猶惜露臺百金之費,而況私家首飾五六百金,而不知惜焉,豈有如許道理哉?柳公綽之纈縜木奩,鮑宣之短布鹿車,留作後人之楷,若使世人之爲家長者,苟有柳公綽·鮑宣之所見,則獨不愧於心乎?禮而無節則亂,財而無節則窮,故宋臣司馬光有言曰,吉凶之費,皆有品節,裁省冗費,禁止奢華,誠格語也。我殿下躬儉之德,導率之方,可以風動四方,而俗尙之乖漓,月異而歲不同,識者之憂歎,曷有其已,惟此禮幣髢䯻,不可不爲先變通,臣謂從今以後,嚴立科條,雖卿宰家婚幣首髢之費,從略定式,或有如前濫奢之弊,則各其家長,隨現論罪,斷不可已也。武臣之貪騎無忌,近來尤甚,誠非細慮,黃海兵使李國賢,曾在統營,多行不法,至有交承之人,以捕將望當拔之意,大言於備局稠坐之中,此可爲一世之公案矣。及莅西閫,不悛前習,恣意侵虐,刑杖之濫,椎剝之酷,無非招怨之政,一營嗷嗷,傳說狼籍,如此之人,不可置之於制閫之任,臣謂黃海兵使李國賢,特施譴罷之典,宜矣。答曰,省疏具悉。近者臺閣寥寥之時,能陳三件所懷,而首陳擇差春坊事,今日萬般所爲,莫先於此,豈特此也?予於此,不覺憶昔嗚咽者,噫,予年近三十,千千萬萬夢想之外,承建儲之命,辭避不得,而數年銅闈,其猶有得,乃至於此,其何以然?予雖不逮,能得講官而然也。問其首,卽古宋左相與豐原也故,其時有一賓客,其中一人滯,問予若何?此亦舊黨習熊,予笑答曰,雖無其人,於予何有云?大抵,其時,故奉朝賀李台佐所請此兩人久任,果然於今,莫重春坊輔尊之任,若朝張三,暮李四,於省記,昨直者今易,昨拜者今遞,噫,雖暮年,其祖若此,而意何相通,而況三十前沖子乎?尋常慨然,其請可謂今日先務,雖然,才不借於異代,其何他求?申飭銓曹,備擬時另擇,若得其人,必也久任,其勿輕擬他職,雖嫌久尋單,旣下敎政院,切勿呼望,噫,予於今,雖耗於中年,得一儒臣,若得寶焉。此政體國初親寶臣之敎也,予猶若此,況沖子乎?故此一節,申申下敎矣。昔隋文帝,雖六朝之君,其亦用黃金糞土之言,噫,予雖涼德,深恧紋緞,卽五十年苦心也。今聞其奏,曷勝寒心,必用帽緞,況廣織?自幼,心常不欲見者,必也廣織帽然后,可得壻,可得婦,其何多禁?此後用此者,擧世指目爲一鄙夫,不當禁而自禁,其於髢䯻,五十年深思者,卽此也,故頃者定制,意蓋此也,而嫌其制之同闕樣,雖寢其命,豈勸豐備?今聞爾章,以鬱數年心,必也豐侈而然,噫,婦人雖若此,皆有家長,其若禁焉,亦不助奢,欲爲何爲?此則可一令而禁,此後溫侈者,噫,八旬其君,長在禁中,其何知之?雖立於前,予何視也,而皆有家長,相與爲婚,人皆見也。此後若或過濫者,其門皆有侍從親戚,妄私義,公擧斥,噫,此弊不禁,而自無可設令甲,爾亦侍徒一,雖至親,見焉。若彈劾,予當笑顔以受,李國賢是誰之子,其父卽予昔摠管時爲摠郞,善書晉體,無異羲之故予受筆於廚院稧屛,尙今存焉。此人,心常謂乃父之子,果若此,豈特負國?寔負其先,況一句語?可謂驕蹇無憚,今者所請,於渠非過,依施,習操不遠,其代不可稽滯,令該曹,口傳擇差,其今趁習操前赴任,寥寥之中,能錚錚,予庸嘉之,爾勿辭,速察職。
獻納洪國榮疏曰,伏以舊甲重回,縟儀載擧,睿孝上格,聖慕罙光,臣忝在從班,獲覩盛禮,區區歡忭之忱,有倍恒品,仍念臣,年幼學淺,百無一能,而偏蒙我聖上曠絶之恩,歷歇通列,官秩大驟,始自簪筆,迨于挾丹,而徒積濫竽之懼,未有紉絲之補,居常惶愧,若隕于答,今玆新命,尤豈萬一近似於臣身哉?耳目重任,固非人人濫授,而況復愼擇之敎?旣嚴且截,目今朝廷之上,群彦林立,而銓家之必以臣爲擬者,無或以臣,爲年少而新進也,欲使之導言耶?顧今之世,豈敢曰,無事可言,而臣固蒙騃竝軟,固不可以風采自居,則虛縻此銜,隱默而度,一日而爲一日之罪,二日而爲二日之罪,此猶臣自己事也,亦豈不辱聖春而羞臺風也哉?且臣,竊有情理之切急者,臣父宿病,四十年于所,痰眩作崇,源委漸痼,每當寒暑之換節,輒致症形之交加,臣以終鮮之身,獨將挾護之方,藥餌糜粥,惟臣爲命,今値寒熟之際,又復添劇,實切焦迫,私情不可不顧,公器不可不愼,以此以彼,承膺無路,略陳情懇,不避瀆擾。伏乞天地父母,察臣不稱之實,諒臣懇迫之私,亟刊臣職,以重臺閣,以便救護,公私幸甚。答曰,省疏具悉。自翰林已知,今若擇耳目,捨爾誰先,爾勿辭,先謝恩而後護焉。
甲午七月十七日辰時,上御集慶堂。藥房入診,江原監司同爲入侍時,都提調李思觀,提調李潭,副提調李,假注書李羽晉,記事官曺遠振·沈基泰,江原監司徐逈修,醫官方泰輿·鄭允協·慶絢·吳道炯·洪愼讓·康命徽,以次進伏訖。思觀曰,夜間,聖候,若何?上曰,一樣矣。命道臣進前,上曰,予之特除,意有在矣。卿其勉之,有所奏者奏之。逈修曰,臣猥叨重任,敢不殫竭,而本道松政可悶,取緊國用外,雖上司關臣,不欲一一施行矣。上曰,所奏得其要矣。宣諭後,命賜弓矢·胡椒,道臣先退,命診候,泰輿等診訖,奏以脈候左右三部度敎調均,胃脈活體一樣,而似少靜矣。上曰,脈弱而然乎?道炯曰,似是痰候矣。上曰,重聽忒甚,甚可悶也。泰輿曰,似是氣壅痰滯之候,而日氣陰濕,且値東風故然,加入香附·半夏,好矣。上命理中建功湯前方中,加香附子,半夏各一錢煎入。出榻敎讀獻納洪國榮疏賜批訖,上曰,此人年雖少,不飄輕,予雖不能卞其貌,愛其人矣。思觀曰,甚夙成,有文才,自爲翰林時,人皆稱善矣。讀李弘濟疏,上曰,髢䯻,誠大弊矣。思觀曰,誠如聖敎矣。上曰,李國賢,誰也?思觀曰,在恒之子也。上曰,在恒善人,而國賢則驕蹇矣。賜批訖,命書傳敎曰,臺批雖諭,猶有餘意,此卽予五十年事業,昔漢鮑宣,於婚日,見其凝粧感飾,卽席戒焉。其妻亦賢,婚日,能順其夫之言曰,已資備以荊釵布裙隨焉。載於古範,今後,若此者,衆皆相覩,切勿以俗習例見,其家長與爲郞者,勿許淸顯,其勢不爲禁而自禁,噫,非唐物,將爲輿㒗,予則曰,爲此者,可謂甚於輿㒗,嗚呼,雖陷於習俗,猶不思八十一歲衰君乎?能遵此敎,此百倍於今日,請稱慶矣,其令海東士夫擇焉。嗚呼,今果氣苶,加入理中,而聞此下敎,氣頓勝,今臺章,勝於理中,可勝於一錢香附子,半夏矣。昔宰臣洪啓迪,特賜皐比之典,今於李弘濟,予何惜一虎皮?特賜虎皮一領,以示予望九之年,體昔年開不諱之意,思觀進湯劑,上進御,命詣臺臺臣入侍。出榻敎持平柳榮鎭進前,以所懷奏曰,殿下五紀臨御,一心愛民,可以感豚魚而透金石矣。以今年言之,連行疏決,囹圄一空,蕩減還耗,實惠均被,文武發施之政,成康刑措之治,復見於此日也。八域民生,孰不懽欣舞蹈,感祝聖恩哉?第其中,或不無奸僞之徒,無賴之輩,不體聖上愛恤之德意,專恃法司,禁牌之不用,放縱無嚴,乘夜橫行,或作亂於閭閻之間,或行惡於街路之上,此等弊端,不可不戢,臣謂分付三軍門·兩捕廳,嚴飭夜禁,俾無亂雜之患也。上曰,臺臣所懷,可謂執法,果然故,頃者開囹圄之後,今已三朔,殺人償命,三人所載,三朔內,豈無此弊,而漠然,恐或因此深戒而然,亟召司寇長,意蓋此也。果無,予因此,不覺涕潛,何則?此豈因予而然?今番此擧,專由憶昔故,于今小民,卽昔年遺子,感其誠而自飭而然也。其不若此,三朔內,豈無一辜限?雖然,此亦理也。今雖若此,安知何日有此?噫,凡事紓過則蕩然,今者所請,可謂捄時弊,雖然,夜戶不閉,門狗莫,吠,卽一盛時事,今何爲也,而其若此,門將閉,犬將吠,其宜參酌,噫,此類,皆士夫傔徒,況若此之時?捕校輩,乘機作黨,焉可無也?其若濫,必有酒,必有色,焉知無犯三章之弊。令左右廳軍門,其勿刻督,另加放恣,若此則捕校作黨,亦可禁也。諸臣以次退出。
甲午七月十七日酉時,上御集慶堂。藥房入診,坐直承旨·儒臣,追後入侍時,都提調李思觀,提調李潭,副提調李,假注書李羽晉,記事官曺遠振·沈基泰,醫官方泰輿,以次進伏訖。思觀進湯劑,上進御,命診候,泰輿診訖,奏以與朝一樣,內局先退,命坐直承旨與儒臣,持問答入侍。出榻敎同副承旨黃榦,副校理李祖源,副修撰鄭民始進前,上命兩儒臣·承旨·翰注,輪讀問答訖,諸臣以次退出。
甲午七月十七日初更三點,上御集慶堂。藥房入診,坐直承旨·下番儒臣,追後入侍時,都提調李思觀,提調李潭,副提調李,假注書宋銓,記事官曺遠振·沈基泰,醫官方泰輿·鄭允協·慶絢·吳道炯·洪愼讓·康命徽,以次進伏,思觀曰,晩後,聖候,若何?上曰,一樣矣。進湯劑,上進御後診候,泰輿等,以次進候訖退奏曰,脈候左右三部調均,胃脈亦差勝後一樣矣。思觀·潭·先退,上,下敎曰,坐直承旨入侍。出專敎同副承旨黃榦進伏,上命讀刑曹草訖,有靈光女人,擊申聞鼓原情,榦曰,此獄,小臣於丁麥年間,待罪靈光時,有按覈事,熟知情實矣。上曰,詳陳其委折,可也。榦曰,詳覈其前後招辭,則此是疑獄也。林延材,初無犯手之事,而丁女,至於溺水,此所謂伯仁之由我也故,臣於伊時,承上營之關,與本通詳明官請守令,同爲考覈,而延材,未爲白放矣。上曰,其間必有奸情矣。觀此供辭,女人之爲夫隱區粧撰者多矣。乃下敎曰,下番儒臣入侍。出榻敎上曰,鄭民始曾往何處耶?榦曰,曾以備局郞,往關東,按覈驛婢案而回矣。副修撰鄭民始進伏,上曰,海島女子,非至冤則豈能上來千里程而鳴申聞耶?第其所供未瑩,玉堂可詳覽以奏焉。民始覺訖,仰奏曰,此供辭,甚可疑,其間必有事端矣。命書傳敎曰,聞該曹單記,靈光村婦,跋涉申聞,其涉異常,今聞供辭,節節殊常,以供辭聞也。有爲其夫欺隱之態,果若此,卽其地致命若此,容或可也。過數日溺水,以林延材,爲殺人元犯,是豈道理?因延材而雖若此,則數次刑訊定配,以謝其魂,容或可也。此不然,以殺人元犯同推,以至八年,設有延材,當初作俑無狀,以至于此,無乃冤乎?況無所犯?因此踰數日而溺水,非愚惡,以延材元犯若此,豈有此理?節節珠常,不可不査覈,頃者關東,已知其詳,備郞猶然況御史乎,儒臣鄭民始,爲靈光審理御史,馳往本郡,況本郡守?纔嘉賞而陞資事,可謂皆得其人,御史馳詣靈光,與本郡守按同,其何闊㣣?惟在御史與郡守,七百餘里之事,予何暮年指揮?今此令,但思伊尹無一婦不獲所之意也,今日辭朝,宿於關外,待城門開,其令下去,旣有審理之命,軍官一人帶去,林延材妻,令秋曹定色吏,其令隨往,御史遂退出。
上在慶熙宮。停常參·經筵。
下直,楸坡萬戶徐潤載。
藥房都提調臣李思觀,提調臣李潭,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不仕區區憂慮,敢來問安,竝此仰稟。答曰,知道。賢館定,春坊直,咳暮年,亦一爲,兩加入,氣差勝,甚冥然,良可笑,今皆悶,待敎侍。
中宮殿·惠嬪宮,藥房口傳問安。答曰,知道。
傳于蔡弘履曰,柳囿春謝恩後留待,內局同爲入侍。
備忘記,傳于鄭昌順曰,今下弓矢,楸坡禹戶徐潤載處給送。
傳于蔡弘履曰,內局入侍。
又傳于曰,明日肇慶廟傳香,而肇慶廟奉安後初也。當爲祗迎,禮房知悉,皆依前。
傳于黃榦曰,次對進定於明日。
傳于蔡弘履曰,內局入侍,坐直承旨與儒臣,持問答,同爲入侍。
蔡弘履,以侍講院言啓曰,本院新除授兼司書朴相甲,時無職名,令該曹口傳付軍職,仍卽牌招察任,何如?傳曰,允。
兵曹口傳政事,副司果朴相甲。
蔡弘履,以弘文館言啓曰,新除授修撰金峙默,卽爲牌招察任,何如?傳曰,允。
李,以吏曹言啓曰,本曹正郞李濟萬呈狀內,身病甚重,勢雖察任云,依例改差,何如?傳曰,允。
京畿監司金載順狀啓,水原呈,以禮曹參議金致謙,病重上去不得事,踏啓宇。
沈觀之,以禁衛營·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
甲午七月十八日午時,上御集慶堂。藥房入診,謝恩老人坐直承旨儒臣,追後入侍時,都提調李思觀,提調李潭,副提調李,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·洪愼讓·康命徽,以次進伏訖。思觀曰,夜間,聖候,若何?上曰,一樣矣。思觀曰,朝者問安批答,有差勝之敎,下情不勝欣忭矣。湯劑加入之後,顯有效乎?上曰,然矣。思觀進湯劑,上進御,命診候,泰輿等診訖,奏以脈候,比昨差勝,內局先退,命謝恩老人·坐直承旨與儒臣,持問答入侍。出榻敎知事柳囿春,同副承旨黃榦,副校理李祖源,副修撰趙載偉進前,上,下詢囿春之姓名年齒訖,老人先退,榦讀開城府老人錄啓,上命書傳敎曰,今聞松都狀聞,八十歲人·百餘人之多,其涉異常,令銓曹,卽爲口傳下批,命開拆平安兵使褒貶狀聞訖,命兩儒臣及承旨翰注,輪讀問答訖,儒臣先退,命詣臺臺臣入侍。出榻敎執義洪秀輔進前,以所懷奏曰,臣居在鄕曲,纔經草土,凡於朝政時事,無異聾瞽,只以五年逖違之餘,急於一覲耿光,章皇出肅,冒昧登筵,而聞見不逮,莫效一日之言責,前啓已停,亦無故紙,之可傳,將未免伈伈而進,默默而退,貽羞臺閣,臣實爲最,誠不勝瞿然悚恧之忱,而第有區區逮見,敢以所懷仰達矣。詢于芻蕘,卽古人之格言,嘉言罔伏,乃聖世之美事,近日求言之敎,下及韋布,應旨之章,屢登公車,此莫非好善樂聞之盛德,有以致之,而第其流弊,或有猥濫干恩之事,希覬微賞之徒,其中若干人,亦有持旨除職者,雖出雨露不擇地之至仁,而人心之澆薄,由此益甚,凡裹足遠方,投匭天門者,未見願忠之人,而先萌得官之志,如此之類,心術旣誤,用之何益,而仕路之不淸,或由於此,非細故也。竊觀前史,如有草野進言之可以嘉賞者,則多有賜帛罷之之規,古帝王愼惜名器之道,蓋如此,臣謂自今陳疏之儒,設有其言之可取,無過於賜帛賜糧,慰諭遣之,而至於除官之命,勿爲輕施,以爲杜僥倖·重爵祿之道焉。上曰,豈特臺職?以儒臣昵侍其幾年,近者未登臺多年,嗚呼,此日,見思其先,予懷倍,其所質直,已素知也。幾年之後,初登筵席,旣無前啓,故有此所懷,而言甚切實,予庸嘉尙,可不自勉焉。上曰,是重孝之子乎?榦曰,然矣。諸臣以次退出。
甲午七月十八日酉時,上御集慶堂。藥房入診入侍時,都提調李思觀,提調李潭,副提調李,假注書李羽晉,記事官曺遠振·沈基泰,醫官方泰輿,以次,進伏訖。上命潭,讀御製二編,上笑曰,果寫景也。潭曰,臣自爲編次人,數年以前,所下御製,或有一二稟政處矣。近年以來,一無稟改者,自上精神,勝於昔時矣。上曰,此建功之功乎?思觀曰,此文人所謂一氣駕成耉,正謂此也。思觀進湯劑,上進御,命書傳敎曰,自古諺云,我國祈晴得此,果晴時故也。嗚呼,今年農事,自初恃焉。初則旱,再則兩,莫云數十家此亦吾民也,亦莫云若干水沈,噫,一粒食,昔人有稱,況數頃田三日將訖,其晴乎?其雨乎,此豈謂臣卽一人,而予亦聞昔,昔人爲初獻官,雖悶早時得兩,且聞一獻官,其夫人,中夜共禱,故能得雨云,今予其君,雖命官,盡夜衰臥,本已濁,末何淸?雖然深有望者,四門獻官,且大抵日久則誠衰,差祭諸獻官,莫云君衰而臥,吾輩誠,何能等?民吾同胞,物吾與也。載於西銘,君衰若此之時,臣能至誠有效,豈比恒日事君以忠?令該房命諭,此亦應文故,特諭遍示,未朝果有效則已,不然,予已量,當三日自飭,以謝諸山川神,嗟諸獻官,三日抱苦,此無樂節奏,一刻自可禮畢,旣禮畢後,奚待曉鼓下門下?豈特釋祭服,必着便服?忽忙而回,撤漏前,其猶宿也。若此而莫云高高,若是懈怠,祈何有應?今夜盍必虔誠,見其晴,各自回家而莫敢着便服,必也受香衣回家事,申飭禜祭所,嗚呼,若前默齋,今夜祭時,其何便睡溫堗?嗚呼,八十衰君,猶若此,況爲獻官者乎?予何飭?只今知悉,若齋所便服者,令監察呈課,嗚呼,今益衰,湯莫效,惟有事神意,爲民心,彼蒼臨照,予何敢飾?上曰,洪秀輔予不知,五年後始入臺,而其言儘好,秀輔,予當貴之矣。思觀曰,極和平矣。上曰,同副承旨年雖多而不甚衰矣。思觀曰,雖老而氣健矣。上曰,趙載俊當加資,而予方愼賞故,以府尹代之,俄者洪秀輔甚善故,欲賜帛,更召承宣,意謂加資於此人,不足惜故,旋止命退矣。下番儒臣,於載俊誰也?思觀曰,載俊之弟載偉也。上曰,金載順爲人精詳,久而觀之,果賢矣。思觀曰,臣待罪錦藩時,載順爲御史故,詳知其精詳公平矣。命藥房提調持湯劑,更爲入侍。出榻敎思觀進湯劑,上進御,上詢諸醫曰,權尙明在乎?泰輿曰,在鄕云矣。上命書傳敎曰,嗟予暮年,若思良相,思良妻,而況今年此月乎?忽憶權聖徵,下問其孫,前在局方許免,而此亦意在,近作散云,前察訪權尙明,令銓曹,勿論京鄕有窠,卽爲懸註,復職調用,仍此以聞,仍故相所奏花山府院君孫調用之命,權尙殷等調用,亦由於此,今聞尙未調用云,其孫權鈒,今銓曹,卽爲懸註調用,以示予豈特思其先?亦由故相之意。上曰,承旨爲故相奉祀孫乎?曰,臣之姪祖承,奉祀矣。思觀曰,臣一欲仰達而未果,言端適發,故仰奏矣。臣家與故相家隔籬,觀其淸儉簡約,心常欽歎,卽知申之生家,而貧不能備其祀矣。上曰,方欲下敎,而卿言先發矣。命書傳敎曰,嗚呼,故李左相豈特晩後登第,年與君同故,登科九年,擢拜股肱,雖久猶思,忽憶其孫,爲其兄後,故相奉祀,今爲誰子?下問果然,而故相奉祀,果有其曾孫祖承云,今者憶問,是豈偶然?故李左相曾孫祖承,令該曹懸註調用,以示予憶故相之意,嗚呼,八十一歲,調用同庚故相之孫,而今問年亦同云,此豈予爲乾道昭昭?報故相而然也。嗟哉,今年,命調用其孫,亦豈偶然?祭文製下,特遣承旨致祭,噫,此亦於·予今者此命,亦千千萬萬料表也。讀傳敎時,嗚咽不成聲,上曰,承旨之心,感愴而然乎?眞孝孫也。思觀曰,聖敎至此,雖他人之心,亦感愴,況承旨之心,當如何哉?上命書李左相家致祭祭文,曰,臣蒙不世之恩,升權至此,又四此曠絶之洪私,無以仰喩矣。上命書傳敎曰,故左相家,遣左承旨致祭,思觀曰,旣命致祭。則承旨卽主人,不可無在家周旋之事矣。命書傳敎曰,旣命致祭,於內局,誠難周旋,都承旨許遞,行司直具㢞爲都承旨,房順房,三院副提調例兼。思觀曰,金應淳若爲知申,則左承旨當遞,且應淳有眼胞之病矣。上卽命改以具㢞,思觀曰,應淳每謂有目疾,欲請沐浴,而宰臣無請浴之規故,不敢請由云矣。命書傳敎曰,仍都承旨,聞左相所奏,此亦體下,行司直金應淳,其令許浴。上曰,將來必大用矣。思觀曰,今亦見用國家,有事則與其內從李潭共濟,爲人甚精明綜核矣。上曰,賢矣。思觀曰,春坊多在外人云矣。命書傳敎曰,今聞左相所奏,春坊有在外有闕云,在外人許遞,與未差,代待開門,政官牌招,開政擇差。上曰,師傳相見禮爲之乎?思觀曰,傳則未差,師亦未行矣。命書傳敎曰,仍春坊下敎,精神索漠,左相今爲傳以此命,欲爲下敎以聞,以望不備,尙未云,春坊旣若此,況傳乎?何待備員?左相爲世孫傳,明日政下批,仍此以聞,師相見禮亦未云,師傳相見禮,一體卽爲事,分付春坊。思觀曰,聞領相之言,則黃海水使速往然後,可辨無主之事矣。命書傳敎曰,此時黃海水使,豈可一刻曠焉?新除黃海水使尹彝復,其今侍開門辭朝,諸臣以次退出。
上在慶熙宮。停常參·經筵。
下直,成川府使任聖周。
藥房都提調臣李思觀,提調臣李潭,右承旨臣蔡弘履啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。兩昨六貼,怳然有效,而此誠偶然,噫,萬古料表,八十一,何異枯楊?此是支撑,其亦冥然,何足道乎?待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
蔡弘履,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
蔡弘履啓曰,今日次對,兩司長官,當爲進參,大司諫洪鑰,卽爲牌招,以爲入侍之地,何如?傳曰,允。
以都承旨具㢞上疏,傳于蔡弘履曰,此何撕捱者?此章給之,牌招察任。
傳于金普淳曰,都承旨牌去來催促,先入侍,後謝恩。
又傳于曰,都承旨極爲駭然,當爲下敎,其代徐命善除授牌招,先入侍,後謝恩。
備忘記,三院副提調例兼,房順房,而左右副,換房。
蔡弘履啓曰,大司諫洪鑰牌不進罷職傳旨,今方捧入矣。諫院無進參之員,司諫,任觀周,獻納洪國榮,正言申禹相,竝卽牌招,以爲推移入侍之地,何如?傳曰,允。
又啓曰,大臣·備局堂上,依下敎來侍矣。傳曰,引見,內局同爲入侍。
傳于蔡弘履曰,黃海水使留待。
吏曹口傳政事,以李潤明爲司僕主簿。
備忘記,昔年庚子,問立扁鵲,其人果扁鵲,其答尙記焉。須首今扁鵲,若飮與加,一則曰,勝,若停數時,輒曰,弱,猶有其心,氣雖勝,若丁寧曰,一樣,嗚呼,八十一,其何信乎?兩欲加眩,於予,已知其氣耗也,建功何益焉?今日詳透,予已覺矣。
備忘記,傳于金普淳曰,建功果有功,連三豈若此?半夏亦有效,眩氣公然作,建功今已判,扁鵲予啤睨,卿等速休,安予暮年心。
備忘記,又傳于曰,古豈有八十一歲君若此,而若此建功有何功?靜休以觀,其亦一道也,內局亦今休焉。連二貼若此,今予快知矣。
備忘記,又傳于曰,噫,三貼進御,今幾日,且加二種,而今日氣苶特甚,建功果有功,其加亦有效,徒與八十一歲予,受困而已,今停建功湯,諸扁鵲亦令休焉。今日予果大覺矣。
備忘記,傳于金普淳曰,辛卯後,踰三年,八十一,初祗迎,誠料表,亦冥然,瞻完山,心若奮,是豈孝,曰,繼述,今祗迎,隨建明,問予意,皆追慕,噫,祈晴畢,果有效,嗟暮年,心民國。
藥房口傳啓曰,俄者詮筵,旣承待敎入侍之命矣。卽伏見車下備忘,有內局休焉之敎,臣等誠不勝愕然悶鬱之至,當此蒸熟之時,常御之劑,尤當加意,況連進三貼之敎?曾又仰承,則今此下敎,旣非萬萬過中乎?玆敢冒昧陳啓。伏乞亟回聖思,特許召接,俾盡保護之方,千萬懇祝,惶恐敢啓。答曰,大劑豈特連三貼,且加二焉。今日數時內,飮二貼,而眩氣特甚,豈特若飮冷水?踰三時然後,氣少勝,此豈他?過飮而然,建功有何功?扁鵲自便而已,今日詳知,旣飮八錢,卿等皆休,予亦休息矣。
藥房口傳再啓曰,臣等冒瀆誠懇,顒俟兪音,及承批旨,未蒙開許,繼伏見備忘下者,有眩氣特甚之敎,臣等於此,益不勝萬萬憂悶之至,湯劑三進,旣已爲宗國俯許,況今眩候如此,加入之劑,尤不容間斷,屢敎之下,雖甚惶悚,其在保護之道,安敢以瀆擾爲懼而昧然退去乎?玆不得不冒罪申籲。伏乞更加深量,暫許召接,千萬顒祝,惶恐,敢啓。答曰,噫,暮年若此者其久,而今年甚焉,近日特甚,雖在陽世間,莫知陽世界,次對後氣候,可謂最悶,連二貼,果建功,旣飮八錢,卿等若休,予亦便休矣,況今月,只有十餘,若過十日,將復軒吹,興惟乎此,若今聞焉。
金普淳,以侍講院言啓曰,本院新除授輔德盧聖中,除拜屢日,不爲出肅,卽爲牌招察任,何如?傳曰,允。
有政。吏曹判書李潭進,參判徐命善進,參議李在簡式暇。同副承旨黃榦啓曰,春坊闕員,今當差出,而擬望之人乏少,相避竝擬,何如?傳曰,允。以洪相簡爲弼善,徐有臣爲兼弼善,鄭彦暹爲右通禮,洪檍爲禮曹參議,洪履健爲吏曹正郞,宋在淵爲司宰僉正,兪彦鉉爲晉州牧使,兼世孫傅單左議政李思觀。
兵曹判書閔百興進,參判金華鎭入直進,參議趙病,參知徐有元病,同副承旨黃榦,以金履慶爲僉知,朴師德爲忠壯將,金宗淵爲兼司僕將,具善復爲知訓鍊,李萬濟爲景福將,李弘遠爲訓鍊主簿,金漪爲安義僉使,李顯永爲北評事,田光勳爲黃海兵使,延敬裕爲水口萬戶,吳載衡爲慶尙左兵虞候,朴宗郁今加折衝,副護軍閔光升·黃命耉·李復元,副司直具㢞·金用謙,副司果趙升鉉·柳光璧·權拴,同知單丁道熙,僉知單金鼎起。
再政,吏曹判書李潭進,參議李在簡式暇,同副承旨黃榦,以尹得養爲吏曹參判,李溎爲大司諫,金相翊爲右尹,洪樂信爲兼文學,黃樟爲吏曹佐郞,金斗恒爲宜寧縣監,韓德垕·李邦欽爲順懷墓守衛官,折衝尹忠烈今嘉善賞加。
兵曹判書閔百興進,參判金華鎭入直進,參議趙病,參知徐有元病,同副承旨黃幹,同知單吳世鼎,管城將單李邦綏,副司直金致讓,副司果趙常翼。
蔡弘履,以兵曹言啓曰,今七月二十日,文臣朔試射口次,而親臨望拜禮齋戒相値,不得爲之之意,敢啓。傳曰,知道。
傳于徐命善曰,內局入侍。
洪秀輔,以兵曹言啓曰,新除授柔遠僉使羅星樞呈狀內,身病閱月沈綿,時月之內,差復無期,勢難登途赴任云,不可等待其差復,依例罷黜,準期不敍,何如?傳曰,允。
蔡弘履,以扈衛廳一二別將,以大將意啓曰,本廳軍官別試射擧行事,命下矣。初試已令別將,依例每廳各五十人試取,覆試今月二十日御營廳南小營設行,臣翼謩,臣尙喆等,同爲開坐試取,三廳大將元仁孫,以身病,不得來會,其所帶軍官,當兼察試取,而闕內入直軍官,初試入格人員,依前例,除標信,出試後,還入直之意,敢啓。傳曰,知道。
蔡弘履,以訓鍊都監·左右捕廳·一二所巡廳言啓曰,去夜犯夜人無所捉之意,敢啓。傳曰,知道。
都承旨具㢞疏曰,伏以舊甲重回,縟儀載擧,睿誠仰格,聖慕克伸,臣民慶忭,曷有其極?仍念臣於月前堂疏譴罷之請,尙不勝瞿然之至,伏況臣於伊時,待罪一院之長,論其溺職之失,臣實爲首,至今愧服,縮伏訟愆,不意新除,遽降於此際,臣於是,驚惶悚恧,益不知措躬之所也。揆以義分,固當竭蹶趨承,以伸叩謝之忱,而宿罪未勘,揚揚冒膺,則是重自陷於壞損廉防之科,反復思量,無路進身,玆敢不任猥越,冒陳短章。伏乞聖明,俯垂諒察,亟降威罰,以肅朝綱,以靖私義,千萬幸甚,臣無任屛營祈懇之至,謹昧死以聞。
持平柳榮鎭疏曰,伏以舊甲重回,縟儀載擧,睿誠上格,聖孝冞光,大小中外,歡欣惟均。仍念臣,才學蔑劣,見識孤陋,晩竊科第,百無一取,而偏蒙我聖上曲成之恩,朝翰暮注,簪筆邇班,昵近耿光者,殆過半年,而不但罪戾之倖免,累荷恩褒鄭重,榮寵已極,涯分是踰,尙今思惟,只切感注而已。迺者思盧病伏之日,忽承柏府新除之命,臣離違天陛,遽然周歲,官職之忝叨,雖知其不稱,而犬馬之忱誠,倍切於常日,他不暇顧,聞命登進,章皇出肅,累登筵席,略陳愚見,輒垂優容,玉音懇摯,至有準職調用之敎,顧此譾劣微蹤,何以得此於君父耶?撫躬慙恧,感淚無從,淸朝耳日之官,何等重任,而晏然冒居,已過兩朔,絲毫莫補,因仍盤礡者,祗以感激恩數,殫竭筋力,圖報聖恩之萬一者也,而臣竊有情理之悶迫者,父母墳山,在於高陽地,而卽接鄕信,則今番潦雨,瑩域頹圮,莎土壞隕,纔聞此報,方寸飛越,臣終鮮兄弟,無人修築,百爾思量,不得不敢暴血懇,略控文字,經尋鄕路。伏乞聖慈,俯垂矜憐,亟削臣所帶之職,仍治臣擅行之罪,以安私分,以肅朝綱,不勝幸甚,臣於乞免之章,不宜贅及他說,而猶不無區區餘懷者,敢此仰陳矣。我聖上五十年治平,專基於小學一部,以唐堯倦勤之年,懋衛武炳燭之工,日三開講,無或一闕,動靜語默,政令施措,罔非是書中陶鑄,而至於作人之方,尤勤聖念,內以置敎官,敎訓童蒙,時時召見,考講施賞,激勸興起,絃誦洋洋,菁莪棫樸之化,復見於今日,而至於外方,則亦置講長,使之敎導群蒙,實是家塾術序,春禮夏詩之美制,而近來守令,不體造士之德意,視作文具,不加勸課,故所謂講長,只縻虛名,無意敎誘,及其月終,虛錄學徒,張三李四,某通某略,以報官家,官家亦以此,轉報營門,不惟實效之難責,反致虛僞之成例,如此而蒙士之訓眷,人材之作成,其可得乎?臣謂申飭守令,每於四孟朔,親詣鄕校,招集講長,各其學徒,考課能否,明施賞罰,激勵培植,以廣我聖上五紀治平,小學指南之功效也。糶糴之政,小民之農糧種資,專靠於此,關係非細,方秋捧糴之時,村民恐㤼奔走,而先納精穀,官吏觀望延拖,而皆納空殼,及春分糶之際,吏取精穀,民受空殼。噫,彼小民,終歲勤苦之物,反歸官吏任意幻弄之資,蔀屋之愁歎,已無可言,此無他,爲守令者,每拘於任使之顔情,不忍催督,及其歲暮之後,不問精粗,捧納是主,致有此弊,臣謂嚴飭各邑守令,捧糴之口,先督官吏,次督村民,吏民所納,區別捧置,關春分給,吏受吏納,民受民納,勿今混雜,則如前幻弄之弊,自可無矣。以此定式,永久遵行,斷不可已也,臣無仕屛營祈懇之至,謹昧死以聞。答曰,省疏具悉。近者臺閣寥寥之時,其雖數件,能盡無隱,予庸常矣,依此申飭諸道,爾其勿辭往來焉。
甲午七月十九日辰時,上御集慶堂。藥房入診入侍時,都提調李思觀,提調李潭,副提調徐命善,假注書李羽晉,記事官曺遠振·沈基泰,醫官方泰輿·鄭允協·慶絢·洪愼讓·康命徽,以次進伏訖。思觀曰,夜朝之氣甚淸,聖體,若何?上曰,一樣矣,今則快晴乎?思觀曰,然矣。上曰,肇慶廟,建於何年耶?命善曰,辛卯冬始建矣。思觀曰,以儒生疏,始有建屆之議矣。思觀進湯劑,上進御,上曰,今日亦三貼乎?思觀曰,今方加入,豈容減進乎?命診候,泰輿等診訖,奏以脈候調均,比昨稍勝,命藥房提調持湯劑,更爲入侍。出榻敎思觀進湯劑,上進御,諸臣以次退出。
甲午七月十九日辰時,上御延和門外。香祗迎入侍時,行都承旨徐命善,左承旨金普淳,右承旨蔡弘履,左副承旨沈觀之,右副承旨鄭昌順,同副承旨黃榦,假注書李羽晉·宋銓,記事官曺遠振·沈基泰,以次侍立。上具翼善冠·袞龍袍,乘輿出通陽門至延和門外降輿,立版位,上祗迎,仍步詣建明門,上曰,參奉陪香,當朝食於江越邊乎?命善曰,當歇食於江北邊云矣。上命書傳敎曰,噫,辛卯十月,隨西江,同過涉後,至五年八十一,復香祗迎,誠千千萬萬料表。本廟官,今日受香人,參奉李潤明,令銓曹特爲陞六調用,若有窠,今日口傳備擬。上復乘輿還內時,命書傳敎曰,已下敎,何敢臥乎?三更五點前二刻前,臥北楹,將畢後入,今夜,其果雨聲寥寥,朝見太陽可謂祈晴,今朝以予視,能見太陽,慢則飭,勤則勸,亦人君弛張道也,祈晴祭獻官,各兒馬一匹,大祝以下諸執事監察,各弦弓一張賜給。上還內,諸臣以次退出。
甲午七月十九日巳時,上御集慶堂。大臣·備局堂上引見入侍時,左議政李思觀,行司直具善復,仁陽君李景祜,行刑曹判書韓光會,左參贊朴相德,行司直·李章吾,漢城判尹趙重晦,兵曹判書閔百興,戶曹判書具允鈺,行副司直鄭存謙李潤成·金應淳·尹泰淵,同知中樞府事尹得養,行大司成金鍾正,兵曹參判金華鎭,戶曹參判鄭尙淳,行副司直金相翊·權噵·洪趾海,大司憲宋淳明,正言申禹相,副校理李祖源,左副承旨沈觀之,假注書宋銓,事變假注書尹載命,記事官曺遠振·沈基泰,以次進伏,內局提調李潭,副提調徐命善入侍未退,思觀曰,俄伏見步履,勝於前日,臣等不勝慶幸矣。上命賤臣銓,讀奏賓廳座目,上曰,知申,必以得免銓官爲幸矣,自銓官,移此職者幾次乎?命善曰,凡三次矣。上曰,入侍備堂中,曾經亞銓者誰也?潭曰,鄭尙淳·尹得養也。上曰,曾已行公乎?思觀曰,然矣。上曰,具㢞以何事撕捱乎?思觀曰,以故主第歷臨時事,有玉堂疏故,伊時承旨,皆遞職,而具㢞卽其時知申也,是以有今番撕捱也。上曰,果因此事也,其所撕捱,無足怪矣,上曰,領相素剛矣。思觀曰,臣等之所不及,而日前因東風受傷,得重感矣。允鈺曰,奉安閣,昨已畢役矣。上曰,何日懸板乎?允鈺曰,今朝已懸板矣。上曰,今則事面,正正方方矣,望拜日,當奉審矣。思觀曰,此咸鏡監司李重祜狀啓也。以爲開市時,大國人牛馬料,以茂山府耳麥七百石,移劃會寧府事,爲請矣,牛馬料之從便移劃,旣有前例,依所請施行,何如?上曰,依爲之。思觀又曰,此北兵使李漢膺秋操取稟狀啓也。以爲親騎衛都試及本營屬軍兵合操,富寧以南,各衛軍兵巡操,依定式擧行事,爲請矣,諸道秋操,旣令擧行,況北邊乎?使之依狀請施行之意,分付,何如?上曰,依爲之。思觀又曰,此南兵使白東浚,秋操取稟狀啓也。以爲南關秋操,依定式擧行,而不行操三·甲左右營所屬邑鎭堡,各其官鎭門聚點事,今廟堂,稟旨分付矣,諸道秋操,旣皆設行,況南北關乎?依狀請施行之意,分付,何如?上曰,依爲之。思觀又曰,今番減還之惠,實爲曠絶,而京外節損之政,又當加意,外方營邑,每當新舊官交遞之時,有所謂遞等例下之名色,極其過濫,耗損公物,莫甚於此,曾前申飭之後,謬規尙未盡祛,當此財匱之時,其弊尤宜痛草,請行關八道,各別嚴飭,何如?上曰,此名,心常爲駭,所奏誠是,依此嚴飭,可也。百興曰,今春上候平復慶科庭試武科初試,以三百人試取事,已有成命,而今番賀禮後,爲合慶庭試矣,初試額數,不可不一番稟定然後,可以擧行,敢此仰達矣。上曰,六百試取,可也。百興又曰,今番諸衛將處分後,各處雜人,各別嚴禁,臣亦種種送校,無時摘奸,而至於景福宮,則有內農圃菜田故,耕作之人,有往來之事,此則使次知中官,成給勿禁帖後,考帖許入,何如?上曰,所奏誠是,依爲之。百興又曰,司僕寺人馬,例自丹鳳門出入,而今番飭敎之後,嚴禁其往來故,每自宣仁門出入,或値急時動駕之時,則將不克窘速之患,何以爲之乎?上曰,依前由丹鳳門,可也。百興又曰,今番推恩老職同僉知,依昨年例,隨到擧行乎?上曰,依爲之。以上竝出擧條淳明啓曰,黃海兵使閔範洙,爲人闒茸,性且貪鄙,前後居官,無一善狀,海西雄閫,決非其任,題目之下,物情駭歎,請黃海兵使閔範洙罷職。上曰,欲與大臣相爲可否,大臣奏之。思觀曰,臺批未下前,臣何敢仰達乎?上曰,奏之何妨乎?思觀曰,曾見其爲人純實矣。上曰,予亦以爲純實矣,雖然,臺啓如此,則難以下送矣。思觀曰,誠如聖敎矣。上乃下批曰,予則其人可用故,末擬以點,意蓋此也,今聞所啓,其果反是,而莫重雄閫,何作撕捱之窠,況習操不遠,强允焉。淳明避嫌曰,臣衰頹譾劣,本不合於憲長之任,而嚴畏義分,黽勉行公,今已屢朔于玆矣。曾無出一言論一事,以副我殿下求助之感意,居常愧懼,無以自惜,今者論一閫帥,及承聖批,以强允爲敎,此莫非臣之平日言議,不能見孚於君父之致,臣何敢一刻仍冒於臺次乎?請命遞斥臣職。上曰,强允二字,一則爲臺閣,一則爲其人,以此爲嫌,其誠過矣,勿辭亦勿退待。上曰,都憲勤幹供職,可知其無病,誠貴矣。思觀曰,筋力好矣。禹相啓曰,向日傳敎中,有在京臺臣過三日不謝恩者,政院察推之敎,其後臺臣,有經句不謝恩者,而政院尙無請推之擧,其在事體,殊甚未安,請當該承旨推考警責。上曰,大抵飭敎,視若尋常,今日特甚,而予雖下敎,何以記得?今聞所啓,可謂臺體,而若是稽滯,不覺寒心,豈可問備而止?富該承旨,亟施不敍之典。禹相避嫌曰,臣空疏譾劣,本不合於淸朝耳目之任,而新除之下,義分是懼,黽勉行公,今已多日,尙不得出一言·論一事,居常愧恧,卽者賓對有命,隨登筵席,以政院問備之請,粗伸一日之責矣,擬律不審,致勤聖敎,此莫非臣生疏昏謬之致,臣何敢一刻晏然於臺次乎?請命遞斥臣職。上曰,其所下批,旣無深意,則以此爲嫌,無乃太過,勿辭亦勿退待,禹相又啓曰,各司長官,董飭下僚,卽周官之法意,而聖朝之美制也,挽近以來,恬嬉成風,規箴不聞,百隷之怠慢,庶務之骫骳,專由於此,臣竊慨然,凡有一司,各有一司之職,其能否勤慢,自可按跡,可待考績而後知耶?使長官,若於平日,隨事警飭,則自無倫情不勤之患,請目今以後,申飭諸司,另加規核,上曰,所啓誠是,依啓。禹相又啓曰,守令曠官,近成痼弊,前後飭敎,非止一再,而宜寧縣監趙璐鎭,與道臣,謂有世嫌,許久曠官,無意還任,請宜寧縣監趙璐鎭罷職。上曰,依啓。上曰,宜寧誰也?嶺伯誰也?思觀曰,嶺伯卽閔弘烈也,宜寧,卽趙載得之子也。上曰,閔·趙有世嫌矣,閔氏立朝者,何如光城家乎?百興曰,不及矣。上,下敎曰,黃海水使尹彝復入侍。出榻敎彝復進伏,上曰,年幾何?彝復曰,六十七矣。思觀曰,體少而爲守令,甚剛矣。宣諭後,賜弓矢退出,上命書傳敎曰,習操不遠,薇垣長傳旨已踏下,政官牌招開政,海西閫任有闕代,亦令今日政備擬。思觀曰,提調持湯劑,將復入,小間後,進御似好矣。上曰,時或連進無妨。潭進湯劑,上進御,上命賤臣銓,肇慶廟建設時謄錄冊持入。命善讀奏,上曰,其疏儒爲官乎?命善曰,此則不載矣。復命取辛卯十月日記以入,命善考奏曰,伊時讀疏儒生李敬克,賜表衷後,除獻陵參奉矣。上曰,洪秀輔於和輔爲弟乎?自翰林時,予見之以精矣。思觀曰,秀輔爲兄而善文矣。諸臣以次退出。
甲午七月十九日酉時,上御集慶堂。藥房入診,坐直承旨追後入侍時,都提調李思觀,提調李潭,副提調徐命善,假注書宋銓,記事官曺遠振·沈基泰,醫官方泰輿·鄭允協·洪愼讓·康命徽,以次進伏。思觀曰,伏承所下備忘,有眩候之敎,下情不勝悶迫,夕間,更若何?上曰,如此故,連飮湯劑,而其氣益甚矣。思觀曰,如此則加進湯劑,伏望。上曰,他無所推,朝者酬應頗難,旣來之湯劑,殆同熟食,當進御矣。進御後,上,下敎曰,坐直承旨入侍。出榻敎內局先退,右承旨蔡弘履進伏,上曰,兩司亞長,皆入承旨望乎?弘履曰,未經準職則不得入望矣。上曰,洪秀輔執義,是黃榦之代乎?弘履曰,然矣。上命賤臣銓,出去,前日政承旨望持入,弘履讀未半,上曰,李碩載久矣。命書傳敎曰,承旨多窠,前承旨李碩載爲承旨,予知其人熱矣,再昨所懷,切中時弊,旣示嘉賞之意,而兩司亞長,自有舊例,況此人,是誰子?五年入侍,誠是千萬料表,嗚呼五年,今適有窠,欲見承宣入侍,且前後其次,亦豈偶然?一窠以執義洪秀輔,除授牌招,進省記入直,房順房,遂退出。
上在慶熙宮。停常參·經筵。
藥房都提調臣李思觀,提調臣李潭,副提調臣徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。月計猶有餘三貼,亦若效,其雖然,誠一般,氣何諭?待敎侍。
中宮殿·惠嬪宮,藥房口傳問安。答曰,知道。
備忘記,傳于徐命善曰,今日資政殿文臣製述科次,便殿當爲,試官金領敦寧,戶判·淸川君·沈翔雲·徐有元·趙·吳載純,時刻待下敎,只入正時。
傳于徐命善曰,文官實職軍職人,皆令來待。
備忘記,傳于徐命善曰,懸題科次,皆當集慶堂矣。
傳于徐命善曰,試官淸川君,代金應淳爲之。
試官沈翔雲,頉稟。傳于徐命善曰,試官足可爲之,直入正時。
傳于徐命善曰,內局入侍。
又傳于曰,齎咨官李湛,入侍時率入。
又傳于曰,內局入侍,右承旨爲之入侍。
傳于金普淳曰,內局入侍金濟萬,同爲入侍。
李碩載,以戶曹言啓曰,雨處所奉安閣,今已畢役之意,敢啓。傳曰,知道。
蔡弘履,以禁衛營·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
甲午七月二十日辰時,上御集慶堂。藥房入診入侍時,都提調李思觀,提調李潭,副提調徐命善,假注書李羽晉,記事官曺遠振·沈基泰,醫官方泰輿·鄭允協·慶絢·鄭允說·柳光翼·洪愼讓·康命徽,以次進伏訖。思觀曰,夜間聖候,若何?上曰,一樣矣。思觀進湯劑,上進御,命診候,泰輿等診訖,奏以脈候調均,胃脈活體一樣,而比昨稍安靜矣。潭曰,奪告身,勿論典與律,皆自禁府擧行矣,頃因喉院之誤奏,皆以該曹擧行事定奪矣,凡告身之法,係是照律,則此非臣曹之所可擧行者,此後則勿論典與律,依前定式,令該府擧行,何如?上曰,依爲之。出擧條上曰,此非吏曹所可擧行者,沈履之極疎忽矣。思觀曰,湖南道臣,頃於入侍時,以二十一日辭朝仰奏矣,明日以望拜禮齋日相値,不得循例下直云矣。上曰,循例爲之,可也,明日卽望拜禮乎?思觀曰,然矣,頃有望拜禮後,因臨敬奉閣之命矣。命善曰,望拜禮,行於曉頭,方當靜攝中,侵晨親荏,恐損調攝之節。上曰,明日望拜禮權停,只拜敬奉閣,三公九卿隨禮。出榻敎,勿出朝報命善讀沁留狀啓,命書傳敎曰,今聞江留狀聞,樂安船格,當付原籍官有此敎故,仍留云,重於此者皆放,況此旣經三年,且近者,惟此一郡而已,特爲直放事,卽爲分付。又命書傳敎曰,今日製述時承旨,同副入侍,卽是便殿,只試所承旨入侍,侍衛安徐。諸臣以次退出。
甲午七月二十日午時,上御集慶堂。文臣製述入侍時,試官領敦寧金陽澤,戶曹判書具允鈺,行副司直金應淳,兵曹參議趙,行副司直吳載純,兵曹參知徐有元,同副承旨洪秀輔,假注書宋銓,記事官曺遠振·沈基泰,以次進伏。上具翼善冠·袞龍袍,出御集慶堂,陽澤等,行四拜訖,命載純·有元進前,書表題懸題訖,陽澤進伏曰,雨餘聖候,若何?上曰,一樣矣。命姑退,科次時,更入,遂退出。
甲午七月二十日未時,上御集慶堂。藥房入診,左承旨同爲入侍時,都提調李思觀,提調李潭,副提調徐命善,假注書李羽晉,記事官曺遠振·沈基泰,左承旨李碩載,醫官方泰輿,齎咨官李湛,以次進伏訖。思觀進湯劑,上進御,命碩載進前,上曰,故相金宇杭,爲左承旨之外祖乎?對曰,爲臣之眞外曾祖矣。上曰,曾致祭乎?對曰,日前致祭後,有奉祀孫錄用之命,今徽寧殿參奉金濟萬是也。命善曰,卽昌城尉之壻也,命徽寧殿參奉金濟萬入侍。出榻敎上曰,今日之題好乎?漢文之爲漢文,用良二千石之放也。思觀曰,勿論題之難易,臣實欽仰聖上安民之意矣。左承旨先退,命賚咨官進前,下詢彼中消息,湛曰,皇帝與蒙王,獵於木蘭,而太后亦往觀獵矣。上曰,政事,何如?對曰,首相年八十餘,筋力强壯,處事公平,人皆稱賢相矣。上曰,賣官之說,然乎?對曰,以軍需之不給,有納銀拜官之擧矣。譯官先退,上曰,望拜禮,與敬奉閣,皆焚香乎?命善曰,然而敬奉閣,則只行拜禮矣。上曰,先禮正殿然後,事面正矣。命書傳敎曰,更思明朝,有三香之節,先殿拜於正殿,次詣敬奉閣,依例呼唱而拜,三詣新閣,無呼唱而拜,儀注安徐,禮房知悉,事有先後,皆拜後,當見皇朝人,忠臣子孫,正殿禮畢後,皆待令於敬奉閣門外乘輿處,開東前開門,詣月臺,待下敎只入正時。又命書傳敎曰,嗚呼昔麗朝使臣,入北京,卽恭愍王時,詔曰,王若愛民,必有王子,見麗史,向今誦焉,噫,來日何日?展拜後,當見來京鄕民,雖來此者,庶有今惠欲問,其令京非,來京者召集以待。諸臣以次退出。
甲午七月二十日酉時,上御集慶堂。又臣製述科次入侍時,試官領敦寧金陽澤,戶曹判書具允鈺,行副司直金應淳,兵曹參議趙,參知徐有元,行副司直吳載純,同副承旨洪秀輔,假注書宋銓,記事官曺遠振·沈基泰,以次進伏。上命等,以次讀試券,上曰,表頻出故,近間頗勝矣。陽澤曰,大勝矣。秀輔曰,鄕文官,率多生疏於表工故,有白文呈券矣。上曰,此有罰乎?秀輔曰,似有飭勵矣。上曰,箴銘頌與賦,孰爲難易?陽澤曰,賦似易矣。上曰,製述文臣,有年限乎?秀輔曰,五十爲年限矣,試券中,有用文景字。上曰,此題,乃文帝時事也,此作外也。陽澤曰,龔·黃亦宣帝時也,用此文字者,亦外題也。上曰,拔之,可也。拆封後,上曰,洪履健誰也?陽澤曰,從前亦爲製述壯元矣。上曰,無愧矣,李基崧誰也?秀輔曰,故名相德馨之後也。上曰,金峙默爲之,玉堂無愧矣,春坊則闕坊矣。命書傳敎曰,居首吏曹正郞洪履健,今聞連次被選云,其才可尙,特爲陞敍調用,之次吏曹佐郞李基崧,弘文修撰金峙默,各鹿皮一令賜給,白文呈券者,今番特爲安徐。上命允鈺進前曰,今以後,則別有奉安處矣,明曉行禮前,戶刊先爲奉安,可也。諸臣以次退出。
甲午七月二十日酉時,上御集慶堂。藥房入診,徽寧參奉,同爲入侍時,都提調李思觀,提調李潭,副提調徐命善,假注書李羽晉,記事官曺遠振·沈基泰,徽寧殿參奉金濟萬,醫官方泰輿,以次進伏訖。思觀進湯劑,上進御,命濟萬進前,下詢其年齒後先退,命試官入侍。出榻敎諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
望拜禮罷後,政院·玉堂·藥房口傳問安。答曰,知道。
備忘記,傳于徐命善曰,見逸詩,着衣知腰細,搗練覺力微,今日予正若此,噫,昨夜,日能睫,開東前,至日明,回來臥,若古人,敢若常,却鹿茸,此何人?其曰,誠,八十一,豈夢憶?今日禮,是誰賜?誠冥然,懷千萬。
藥房口傳啓曰,凌晨展禮之餘,尙未承候,區區下情,方切悶鬱,卽伏見備忘下者,有却鹿茸之敎,臣等聚首相觀,誠不勝愕眙。今日勞動旣多,此時保護之節,尤不容少緩,而日已屆午,常御之湯劑,尙未進一貼,忱誠所迫,敢此陳籲。伏乞深留聖思,卽許召接,千萬懇祝,惶恐敢啓。無批答
備忘記,傳于李碩載曰,嗟哉今日,招見鄕民,今日仰惟敎前朝使臣也,噫,小民於農,皆有餘意,而八道皆進,湖南一鄕民外,皆曰,豐微,而關東西北民,咸稱大豐,此嗟彼小民,是豈論乎?見八旬其君,欲慰心,然且今年蠲捧,予意一人,僅得升未,其或闕焉,今日聞一人,得數斗云,大覺勝於田稅矣,其雖然,八道皆登場然後,心可紓也,目今予氣若此,其何知也?
傳于金普淳曰,試官入侍。
傳于徐命善曰,內局同爲入侍。
扈衛廳別將,以一二廳大將意啓曰,三廳軍官別試射初試入格人員,今日御營廳南小營覆試設行事,昨已啓達矣。臣翼謩,臣尙喆,同爲開坐,依前規,柳葉箭五矢十巡試取後,其名下,得中矢數及有頉人員,竝別單開錄以入之意,敢啓。傳曰,知道。
蔡弘履,以御營廳·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
全羅監司徐浩修敎書。王若曰,右輔之殊績深嘉,方惜暫試,南藩之重任克愼,庸撤邇班,特出簡心,奚但廟剡,睠慈湖南一路,實我海東重藩,枌楡山川,卽漢家之豐沛,綠麻粟帛,同禹貢之荊楊,水陸漕悗之輸,京師之資給在是,旱澇凋瘵之後,生民之蘇息誠難。惟卿,古家遺風,淸朝雅望,操守廣約,持身則有淸愼之規,知慮精詳,裁務則多通敏之譽,自玉署而文華已著,在銀臺而眷注頗隆,玆授卿以守全羅道觀察使兼兵馬水軍節度使·巡察使,全州府尹,卿其,往愼乃司,祗服厥命,四世三持節,事非偶於後前,一年再考功,法宜愼於黜陟,自餘措置,厥有典章。於戲,剛不吐,柔不茹,毋忘乃父之雅志,以實心行實政,克結爾祖之舊規,故玆敎示,想宜知悉。通訓大夫行弘文館校理知製敎兼經筵侍讀官春秋館記注官臣李勉修製進
甲午七月二十一日丑時,上御崇政殿月臺。行望拜禮時,行都承旨徐命善,左承旨李碩載,右承旨金普淳,左副承旨蔡弘履,右副承旨黃榦,同副承旨洪秀輔,假注書李羽晉·宋銓,記事官曺遠振·沈基泰,以次侍立。上具翼善冠·袞龍袍,步出資政門至崇政殿月臺,立板位,上行四拜禮,陞殿上香,少退復行四拜禮訖,乘輿出崇政門,由金商門,詣敬奉閣行四拜禮,次詣奉安閣行禮訖,命普淳入閣中奉審,仍殿座承文院門外,御步輿,召見唐人後裔及忠臣後孫,副司直金應淳以下,各詢某人後及姓名,至金浦郡守尹煜,上,下詢曰,三學士傳,在於何處乎?煜曰,板本,在於鴻山墓幕矣。上命印本以進,上曰,三學士誠韙矣,忠臣孫,不泯於朝鮮,而其中壯洞金氏尤盛矣,仍下敎曰,今日辰禮,誠料表,當於殿庭試忠良科,頒賜試紙,唐人後,亦於中日廳試射,汝等皆侍令。命書傳敎曰,今年內,三次展禮,誠是千千萬萬料表,豈無表意?忠臣孫,崇殿月臺忠良科,命官李判府事,試官兵·戶判·兵曹參判,試所承旨,禮房承旨,皇朝人孫,中日廳,三軍門將臣爲試官,入直騎郞,兩摠郞,同爲試官,柳葉箭一巡試取以奏,文試所試官吳載純·徐有元,入直上番儒臣,命善曰,閔百興與命官,爲內外從,相避矣。上,下敎曰,試官兵判代,入直下番儒臣爲之。出駕前下敎上,下敎曰,時原任大臣入侍。出駕前下敎領府事金相福,領敦寧金陽澤,判府事韓翼謩·金尙喆·李溵,左議政李思觀進伏,相福等曰,近日湯劑加進之後,聖體調攝,若何?上曰,若飮冷水,而多飮則猶有效矣,今日欲爲奉審而未能,今日內,何飮鹿茸?但日氣正好於農家,是則幸也,復軒架之日在近,如聞鏗鏘之聲矣。上仍還入崇政門,殿座東月臺,命書傳敎曰,今番兩闕奉安處,建閣時監董戶判熟馬一匹,卽廳陞敍,員役工匠,令該曹,米布題給。上曰,湖南伯帳殿下直,仍爲入侍。徐浩修進伏,上曰,有可陳達者奏之。浩修曰,到營後,有可以稟達者,謹當馳啓以聞,而日前,有各道道臣與都事,守令,按同審理之命矣,全羅都事韓民敎,以監察時事,見方汰去,其代,速爲差出然後,可以到營後審理矣。命善曰,民敎,以監察時事見汰,則不必遞湖南幕職矣。上,下敎曰,全羅都事韓民敎,分揀察任。出榻敎浩修宣諭後,命給密符弓矢退出,上命召各道農民,下詢農形及市直,皆對曰,今年有大豐之漸云矣。上曰,汝等以予暮年故,欲紓予心,而以爲豐年乎?八道民皆對曰,以實狀仰奏矣。上曰,以鄕民之言,觀之,則今年可謂八道均適之豐年矣。上又下詢曰,今番減還後,於予等,爲實惠乎?民皆齊聲仰對曰,受惠如天矣。上曰,於汝一人身上,爲減幾數耶?其中一民對曰,小民身上則以小戶計之,而爲六斗矣。上曰,然則所減不少矣。上命儒生入場,而諸儒未卽入場,上曰,儒巾若未及準備,着笠入場,可也。兵曹判書閔百興進前曰,中日廳試記,以一中以上錄啓,而只唐人後裔赴擧乎?上曰,唯。試官判府事李溵,戶曹判書具允鈺,兵曹參判金華鎭,行副司直吳載純,兵曹參知徐有元,校理李勉修,修撰金峙默四拜後,以次進伏。上命勉修·峙默,書賦題懸題後,上還內,諸承旨遂退出。
甲午七月二十一日未時,上御集慶堂。忠良科科次入侍時,試官判府事李溵,戶曹判書具允鈺,兵曹參判金辛鎭,行副司直吳載純,兵曹參知徐有元,校理李勉修,修撰金峙默,右承旨金普淳,假注書宋銓,記事官曺遠振·沈基泰,以次進伏,上命讀試券,峙默讀券,上曰,昨日被抄賞格云何?峙默曰,祗受鹿皮矣。上曰,金用謙入直摠府乎?華鎭曰,今朝省記矣。上,下敎曰,副摠管金用謙入侍。出榻敎又下敎曰,內局入侍。出榻敎又命書傳敎曰,暮年一心,憶昔而已,況封園之後,體益重,金聲五子,頃日已命調用,其後莫知去處,豈予追憶之意?令該曹,子孫間,今有者訪問,懸注調用,若前已調用,而今作散,陞敍調用事,分付。試券畢考後,上命拆封,上曰,金履厚誰也?普淳曰,臣之遠族叔也。上曰,李養和誰也?普淳曰,左相之子矣。上命書傳敎曰,噫,今番此擧,豈夢寐所料,況文武何異?居首幼學金履厚,之次幼學許晪,竝直赴殿試,僉正李養和,幼學曺晦振·李重玄,竝直赴會試。上曰,金氏此科,出幾人乎?普淳曰,近四五人矣。上,下敎曰,文武殿試人,皆令來待。出榻敎溵曰,臣於頃者,承命往審懷墓修改處,則幾百年荒廢之地,今焉一新,朝家愍恤之德意,出尋常萬萬,瞻昤所及,莫不感歎,第墳上莎草,伊時因早乾,旋卽枯損,更於來月間,不可不改莎矣。上曰,伊時楊州牧使看檢乎?溵曰,其時則楊牧,有他差役處,廣州府尹,因特敎看役,而此後則宜自楊州擧行矣。臣尤有仰達者,懷墓歲一祭,自本道本官設行事,旣有特敎,仁恩所曁,可謂至矣,而今於石物改豎,曲墻新築之後,有守直者然後,可以看護,禁木伐草等事,亦可爲之,蓋今番修墓之擧,旣出不常有之特恩矣。如一依燕山墓例,別爲定置守墓軍,永爲看守之地,則尤可爲終始之惠矣。上曰,所奏誠是,依爲之。出擧條內局入侍後,諸試官與試所承史,先爲退出。
甲午七月二十一日未時,上御集慶堂。藥房入診入侍時,都提調李思觀,提調李潭,副提調徐命善,假注書李羽晉,記事官曺遠振·沈基泰,醫官方泰輿,以次進伏訖。思觀曰,勞動之餘,聖候,若何?上曰,一樣矣,莫非吾皇之攸賜,今日忍進鹿茸乎?思觀曰,雖聖上風泉之感,靡不用極,而至於湯劑之不進,則豈不萬萬過中乎?思觀進湯劑,上進御,思觀請診候,上曰,置之。命藥房提調,持湯劑更爲入侍。出榻敎思觀進湯劑,上進御,命文武直赴人入侍,幼學金履厚·許晪進前,上詢其姓名門閥,命誦科製數句,閑良馮景禹·明道興進前,上詢其姓名年齒後先退,命善讀江留狀聞,命書傳敎曰,江華老職啓本,今到,此人等,豈可踰日?令銓曹今日內,卽爲下批。命善讀扈衛三廳別試射單子,命書傳敎曰,判府事韓翼謩,軍官出身金碩龍,加資,閑良金龜壽折衝,高廷赫邊將除授,折衝閔福祥,出身柳星亮,閑良文德祚·李文彬·柳台彦·任光杓·李得新·李宗漢,出身徐志逸,以上半熟馬帖賜給。又命書傳敎曰,判府事金尙喆,軍官折衝金起徽加資,閑良申應輔邊將除授,折衝金景佑,出身金祥文,閑良林翼大,折衝高雲瑞,閑良崔喜謙,出身曺興載,閑良申漢相·張潤弘,直赴吳允國,閑良鄭以元,出身金德雲,前萬戶金成彬,前僉使方斗芳,閑良金重翕,以上半熟馬帖賜給。又命書傳敎曰,判府事元仁孫,軍官正憲李春馨加資,出身丁錫彦邊將除授,出身金得源·李重哲,崇祿李龍徽,出身姜啓祚,閑良劉尙彬,嘉善李鳳徽,出身申益大,嘉善金光澤,閑良金景得·曺潤章,嘉善朴聖郁,出身閔德樣·李彦豐,崇祿李泰寬,前萬戶任世郁,折衝金澤魯,以上半熟馬帖賜給。命藥房提調,出外監煎以入,思觀進湯劑,上進御,諸臣以次退出。
上在慶熙宮。停常參·經筵。
下直,越松萬戶安載素,新昌縣監李修亨。
藥房都提調臣李思觀,提調臣李潭,副提調臣徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。八十一歲,一何冥然?若是支撑,其誠擧世謂金丹而然也,是誠自悶,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于蔡弘履曰,忠臣孫,以儒爲名者,旣試取,武豈闕乎?明日隆武堂,忠臣孫閑良,當柳葉箭試取,試官騎判·訓·御兩將,入直騎郞,入直兩摠郞,只該房承旨入侍,侍衛只入直,儀注,時刻單子安徐,待下敎,只入正時。
備忘記,傳于金普淳曰,今予一心,憶昔而已,今日與世孫,當詣舊邸,與癸酉生同僉知人,受饌勸饌而來,皆今待令,饌則麪一器·肉一器·湯一器,受饌與饋饌,令該曹,同一體待令,侍衛只入直,儀注安徐,只備堂時服祗迎,挾輦軍六十名,挾輿軍二十名內入直,前後廂軍六十名,亦以兩營代入直者,訓將只領新營入直標下隨駕,待下敎,只入正時。
傳于金普淳曰,內局入侍,韓師直同爲入侍。
傳于蔡弘履曰,駕轎待令,副駕轎安徐。
大駕詣彰義宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
中宮殿·惠嬪宮·王世孫,遣宮官問安。答曰,知道。
傳于李碩載曰,壯洞八十一歲人,卽爲待令。
又傳于戶禮房,率老人入侍。
以承傳色口傳下敎曰,旣已奠酌禮,次知中官,熟馬一匹,守宮兒馬一匹,守僕,令該曹米布賞給。
傳于蔡弘履曰,薛里中官與安國來下敎,竝安徐。
又傳于曰,諸司預備。
大駕還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
藥房口傳啓曰,今日竟夕勞動之餘,湯劑尙未繼進,更鼓已下,下情不勝問鬱,非不知瀆擾之萬萬惶悚,而其在保護之道,不容一時稽忽,玆敢祗奉湯劑,來詣閤外,仰陳憂迫之忱。伏乞深留聖恩,亟許召接,千萬顒祝,惶恐敢啓。無批答
傳于徐命善曰,內局入侍。
蔡弘履,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
徐命善,以吏曹言啓曰,通禮院引儀李命楫,寧陵參奉趙慶栻,除授後,過限未肅拜,竝依例改差,何如?傳曰,允。
蔡弘履,以訓鍊都監言啓曰,依傳敎,車夢良,本局馬兵萬績旗牌官陞差之意,敢啓。傳曰,知道。
又以訓鍊都監·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
甲午七月二十二日辰時,上御集慶堂。藥房入診,謝恩老人同爲入侍時,都提調李思觀,提調李潭,副提調徐命善,司直韓師直,假注書宋銓,記事官曺遠振·沈基泰,醫官方泰輿·鄭允協·慶絢·吳道炯·洪愼·康命徽,以次進伏。思觀曰,夜間聖候,若何?上曰,一樣矣。思觀曰,寢睡,何如?上曰,近間稍勝,此則鹿茸效也,入侍老人,誰也?思觀曰,韓師直也。上,下詢曰,今年幾何?師直曰,八十矣。上曰,沁都狀啓中,老人誠多矣。思觀曰,今日老人,是康衢擊壞之老也。上曰,堯時必多老人,而是係天地之運氣也。命善曰,適當運氣之復屆,而殿下躬行堯舜之治故,克致壽域咸囿之美矣。上曰,運氣所致,何與於予乎?屋漏在彼,予誠有愧矣,薊北分野,與我國,同歸之於乾隆,則彼必不讓矣。潭曰,旣非河淸之運,則休運之輪回,何可屬彼乎?上曰,都是運氣所致,而予則讓而不欲受矣,彼老人,於判府及韓光會,爲幾寸乎?師直曰,皆爲九寸侄矣。思觀曰,師直儒時,以文名於世,而晩登科第,向者以特恩陞資入耆社,左承旨李碩載,其女壻也。上曰,然乎?其名,聞已久矣。思觀請湯劑溫時進御,上乃進御,思觀請診脈,上曰,只首醫以下三人診之。診候訖,泰輿等退伏以奏曰,脈候左右三部調均,胃脈亦差勝後一樣矣。泰輿又起伏仰奏曰,半夏香附子加入已久,今則減去似宜矣。上曰,此材料,損於元氣乎?於痰則儘有效矣,諸醫皆陳所見,可也。允協·絢等齊奏曰,不必有損於元氣,而旣非補料,則隨時加減,恐合事宜矣。思觀曰,可用時用之可也,今則只以本方煎入可乎?上,下敎曰,理中建功湯前加入中,減半夏香附子煎入。出榻敎上曰,俄者動駕下敎,事體如何,而從前亦有以時服爲之之時矣。遂命退,諸臣退出。
甲午七月二十二日巳時,上幸彰義宮,動駕入侍時,行都承旨徐命善,左承旨李碩載,右承旨金普淳,左副承旨蔡弘履,右副承旨黃榦,同副承旨洪秀輔,假注書李羽晉·宋銓,記事官曺遠振·沈基泰,以次侍立。上具翼善冠·袞龍袍,乘輿出通陽門,兵曹判書閔百興進前曰,禁軍隨駕名數,未及稟定,何以爲之乎?上曰,以入直擧行。百興又奏曰,當由何路乎?上,下敎曰,路由夜晝街。出駕前下敎至延和門,從夜晝街,詣彰義宮,王世孫同牌隨駕,入宮門後,諸臣以次退出。
甲午七月二十二日申時,上動駕彰義宮,受饌賜饌入侍時,左承旨李碩載,右承旨金普淳,假注書宋銓,記事官曺遠振·沈基泰,以次侍立。上具翼善冠·袞龍袍,殿座日閑齋庭,王世孫侍坐,癸酉甲戌生老人,司直邊致明以下,以次進伏,上命諸老人進前,各詢加資,姓名及生月日,上曰,今日賜饌,有意存焉,爾等其知之。命書傳敎曰,今日中官,萬萬可駭,薛里中官,今巡令手拿入大門外。又命書傳敎曰,中官安國來,以螟蛉子故,莫知其父其祖,分付內府,以本父施行,進饌,上命邊致明進前,親賜御床羹器,使之加饌,碩載曰,茶飮,自戶曹亦待令矣。上命入之,命老人車夢良進前獻觶,諸老人亦皆宣飮訖,上命書傳敎曰,嗚呼今者此擧,意豈淺淺,今日入庭耆舊年八十二歲人,各紬一匹綿一匹賜給,其中入耆社人,紬代,豹皮賜給,生年十月初六日人車夢良,豈特此人?卽溫泉隨駕人,予懷萬倍,再受其飮,命飮,特加一資,今日內,加設同知啓下,其子,令軍門,今日內調用,八十一歲二人,各賜紬一匹。又命書傳敎曰,今日此擧,其豈偶然?入耆社人,只一人,益庸愴焉,秋曹參議,今有辭單人,許遞,其子得讓特除其任,今日口傳下批,其令當日謝恩,舊邸命召鄕民。上,下詢曰,耗之爲名,不正故,以還上元穀蕩減,於爾等,減租與減還,孰勝乎?民皆齊聲仰對曰,貧民無田故,無租還上,則貧富攸同,今番蕩減,受惠如天矣。上曰,聞汝等之對,此事無疑矣,舊邸舍廊庭前,召見汝等,聞其所願,於予無憾,汝等亦無所恨矣。然而汝等心中,或有吾君,何爲減還而不減田稅之意乎?無隱悉陳可矣。鄕民皆曰,實無此心矣。上曰,汝之一名下還上所減,爲幾數乎?江原道民對曰,幾爲一二石矣。上曰,租稅則有隱處,而還上則別無中間隱蔽之弊,八十一歲舊邸庭中,聞四道民所對,予心頗幸矣。命退,上還內後,諸臣退出。
甲午七月二十二日酉時,上幸彰義宮·還宮入侍時,行都承旨徐命善,左承旨李碩載,左副承旨蔡弘履,右副承旨黃榦,同副承旨洪秀輔,假注書李羽晉·宋銓,記事官曺遠振·沈基泰,以次陪從·上具翼善冠·袞龍袍,乘駕轎,出彰義宮門,王世孫隨駕,路由夜晝街,入崇政門,由東月臺,入資政門還內後,諸臣以次退出。
甲午七月二十二日二更二點,上御集慶堂。藥房入診時,都提調李思觀,副提調徐命善,假注書宋銓,記事官曺遠振·沈基泰,以次進伏。上命命善,書御製五言一句,七言一句,命隨駕諸臣賡進,思觀曰,日氣甚熟,侵夜還宮,聖候若何?上曰,一樣矣。思觀曰,昨今聖體勞動多矣,此時湯劑,不可不加意進御,而二貼今始進御,更鼓未深之前,更進一貼,是所顒祝矣。上曰,置之,舊邸,見八十二歲人四十餘人,果可謂壽域矣。命善曰,此猶未盡來耳,豈止此乎?上曰,減還一節,以名色不正,若着濕衣,今日舊邸,召問鄕民,果不然矣。思觀曰,今番事,莫大之惠也。上曰,必也正名,此可以垂諸史冊而不慊然乎?此事於國,姑無所損,於民均有實惠則然矣,而但減還之名,終似不正矣。命善曰,何爲不正乎?所減俱是經費,名色正大矣。上曰,何謂經費乎?今年旣減還,明年則又爲減租,何如?命善曰,如此則尤好矣。上曰,納十名者將減一石,以此而謂實惠耶?命善曰,於小民一斗之納,爲艱辛,今此之惠,豈不大歟?上,曰,本還之納,亦豈不艱哉?思觀曰,今番蕩減者,其實,竝與元還中數,而歸於蕩減矣。命善曰,計其給代之數,則將爲累十萬石,朝家所損,不少矣。上曰,折半較數而減,則容有中間弄好,而今則全數減之,似無此弊矣。進御湯劑訖,思觀·命善,齊奏曰,夜深則難以進湯,容俟少間,更進一貼伏望矣。上命更煎以入,思觀先退,上,下詢命善曰,一欲問之於卿矣,減還誠好,而尙以爲慊然者,以其名之終是非正也,減租與減還孰勝?命善曰,減租則無田土者,未必蒙實惠,減還則匹夫匹婦,無非受還之人,其爲惠,無不均矣,但國家所損則減還之數,幾至五倍於減租之數,纔當婢貢給代之餘,又有此許多所損,此時經用,誠可悶矣。上曰,婢貢之減,亦給代乎?命善曰,內而內寺,外而各驛,給代之數,至於五萬兩,皆已區處,成節目頒布矣。上曰,私賤則無給代之道,所失必多矣。命善曰,人家以婢貢,補一隅者極鮮矣,減婢貢,是古所未有之擧也。上曰,減還,果是大惠,而目前經用處,別無所損,此以爲慊然者也。命善曰,三南軍作米,關西稅收米,皆是經用所賴者,而至於外方,則八道各營門將士放料,皆出於此,而今皆失之,豈曰,無所損乎?統營則將不成貌樣云,而其餘各處,亦當措手不得,此豈不可悶乎?上曰,其數幾何?命善曰,大摠計之,則當爲二十餘萬石,而自朝家,量宜給代,則還穀元數,又將大縮矣,以來年耗上生耗之數,計之,則又將爲五十餘萬石矣。上曰,然則所損不些,予心不慊然矣,漢時則只有田租乎?命善曰,漢則只有田租之名,唐時有租·庸·調之名,我國還上,則蓋倣宋制矣,漢文時,値殷富,紅腐相仍,故減半租,而不爲大損,今則經用,實無儲畜,而有此大損,豈不爲悶乎?上曰,漢時亦有全減租事矣,今日惠廳,何爲艱乏乎?命善曰,戶曹收稅,每爲減縮故,十年取用惠廳米三萬石,惠廳因是減縮,將不得繼用云矣。上曰,戶曹之用,亦由乎其君之用也。命善曰,各樣分劃者,所收稍減,均廳亦以移補惠廳之故,每致苟艱矣。上曰,減耗之名,終涉苟且矣。命善曰,節目中,已付標,而今年耗,爲明年元穀,此則一而二,二而一也,冬末鄕民,專以還穀騷擾,當此之時,豈不爲大惠乎?上曰,此則然矣。思觀持湯劑更進,上進御,思觀曰,提調有故,未入來矣。上命書傳敎曰,提調李潭許遞其代,禮判爲提調。命退,諸臣以次退出。
上在慶熙宮。停常參·經筵。
藥房都提調臣李思觀,提調臣金器大,副提調臣徐命善啓曰,昨日動駕舊邸,侵夜還宮,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,王世孫隨駕之餘,氣候,何如?臣等,不任區區憂慮,敢來問安,竝此仰稟。答曰,知道。予懷千萬,氣何暇諭?强勸三貼,若在雲霧,其果功乎?待敎入侍,世孫氣候一樣矣。
中宮殿·惠嬪宮,藥房口傳問安。答曰,知道。
洪秀輔啓曰,右尹金相翊除拜後,過三日,不爲出肅,依定式,推考警責,仍卽牌招察任,何如?傳曰,允。
傳于蔡弘履曰,承旨該房入侍,次對進定於今日。
蔡弘履啓曰,大臣·備局堂上,依下敎來待矣。
備忘記,傳于黃榦曰,民受實惠,名猶苟且,今日次對,意蓋此也,於今正名,給代亦息,嗟哉暮年,庶幾垂後。
傳于蔡弘履曰,引見。
又傳于曰,內局同爲入侍。
備忘記,傳于洪秀輔曰,自知者深,其況今年,今雖世於陽世,心則誠若前生,其雖兩飮,若飮冷水,其況今日,追憶良臣,聞此而後,心豈定焉?將欲從容度夜,內局其令皆休。
藥房口傳啓曰,俄者筵中,伏承待敎入侍之命,退而顒俟,伏見卽下備忘,有內局皆休之敎,臣等竊不勝相顧悶鬱之至,當此連日勞動之餘,日三常劑,不宜減進,其在保護之道,豈敢以瀆擾爲懼,而昧然奉承哉?衷情所迫,敢此陳籲。伏乞更加深諒,特許召接,千萬懇祝,惶恐敢啓。答曰,其止之,然下鑰然後,當便休矣,又下敎曰,內局出去後,下鑰。
藥房口傳再啓曰,臣等猥陳情懇,顒俟召接,及承批旨,未蒙開許,乃以出去後便休爲敎,臣等益不勝萬萬憂迫之至。臣等旣知連進三貼,實有關於保護之道,而徒懷嚴畏,遽然退去,則是豈以誠奉公之義哉?玆敢冒罪更籲。伏乞暫許召接,千萬懇祝,惶恐,敢啓。答曰,以建功,何若是困予耶?方臥高廊,其止之。
蔡弘履啓曰,今七月二十一日,武臣賓廳講書日次,而親臨望拜禮相値,不得爲之之意,敢啓。傳曰,知道。
又以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
領議政臣申晦箚子,伏以駕幸舊邸,引接耆臣,一堂歡洽,百僚聳觀,臣病伏床玆,不得參陪扈之列,下情悚縮,無地自容,仍念臣,向於筵退之後,忽然寒戰昏窒,舁歸私次,連試藥餌,多般調治,而症情轉益奇怪,似癨似癨,一味危綴。今日次對有命,而亦末由進參,虛縻重任,竝闕常禮,有臣如此,生不如死,又況此月,已無多日,群下之所仰望者,豈容少緩,而緣臣淹病,遷就至此,病裏惶悶,如負大何。伏乞聖明,亟遞臣職,仍治臣罪,以肅朝綱,以安私分,不勝幸甚。取進止。答曰,省箚具悉卿懇。耆社在近,筋力尙强,心庸欣喜,偶然一恙,若是彌留,爲卿悶焉,業已諒矣,卿須安心勿辭,益加善攝焉。仍傳曰,遣史官傳諭,御醫持藥物,差復前仍留書啓。
甲午七月二十三日辰時,上御隆武堂。忠臣子孫試射入侍時,左副承旨蔡弘履,假注書宋銓,記事官曺遠振·沈基泰,以次侍立。試官,行司直李章吾,兵曹判書閔百興,行副司直尹泰淵,兵曹佐郞禹禎鳳,都摠經歷閔致協,都事李吉培,行四拜訖,以次進伏,宣傳官搥鼓坐起後,擧子入場,上命二中者,使章吾呼新,畢射後,命殿試人,皆進前,各詢居住,給直赴貼,遂以次退出。
甲午七月二十三日午時,上御集慶堂。藥房入診,次對同爲入侍時,都提調李思觀,提調金器大,副提調徐命善,行司直具善復,仁陽君李景祜,行刑曹判書韓光會,行司直徐命膺,行司直李章吾,兵曹判書閔百興,戶曹判書具允鈺,行副司直李潤成,行副司直尹泰淵,行大司成金鍾正,兵曹參判金華鎭,戶曹參判鄭尙淳,吏曹參判尹得養,持平朴浚源,正言申禹相,校理安大濟,左副承旨蔡弘履,假注書李羽晉,事變假注書尹載命,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。思觀曰,夜間聖候,若何?上曰,一樣矣,提調入來乎?對曰,入來矣。思觀進湯劑,上進御,命諸御醫診候,泰輿等診訖,奏以脈候左右三部調均,胃脈活體一樣矣,命書傳敎曰,予亦聞金玉非寶,良臣卽寶也,嗚呼近者,其衰日甚,近日全以眈睡,今日次對意,亦惓惓乎國事,强飮三貼,若飮冷水故,今日欲減一貼,曾聞古敎,若曰,晝前先爲講磨,晝後入侍云,今予亦此意,其忽入睡,莫知過時,此豈鹿茸功乎?誠益昏而然也,于今大覺,近亦然,睡覺意謂申牌報,不覺歉然,申時雖不報,聞中官所奏,心何抑,心何耐?嗚呼舊甲,承文院入侍,首聞其名,昨日於問者心也,備堂來故,欲召忘焉。今日次對,若來下問,千千萬萬料表聞此,半餉訝矣。不覺涕沾于衫,嗚呼,何以缺我良臣?此人此報,雖夢裏豈愴,此何以焉?卽予運蹇而然也。嗚呼,前後若此者何限,而今於此宰臣一倍乎前,亦豈他哉?嗚呼,憧憧國事,故近日自惟此人,予意可用,能見升擢正卿云爾,今何聞此?噫,此人,予嘗屬意,且本剛健,予且恃矣,何聞乎此,此誠千萬料表,千萬料表,嗚呼暮年,缺一良臣,心何抑,心何抑?凡諸等事,依其例擧行,況旣參登俊試,資至嘉義,雖莫見升擢,今何惜一資?特贈禮判,今日內,口傳下批,其令特書銘旌,庸慰九原,亦示予深惜之意,其子待闋服,懸註調用事,一體分付銓曹。上曰,金應淳至此,豈予攸料?思觀曰,誠意慮之外矣。上曰,其爲人甚精剛,擔當國事矣,有子乎?命善曰,有二子,而長則進士矣。上曰,卿等,有聞其病者乎?命善曰,三昨爲試官,再昨朝入侍,孰知其病也?思觀曰,臣於日前知申之除,請其許浴者,蓋出惜其人之意,欲使治病,豈料至此乎?上曰,其年幾何。命善曰,四十七矣。上曰,以奉常寺祭物事,與洪奉朝相爭乎?聞其上京,不能率家眷,一身來寓云,其窘可知矣。命書傳敎曰,今聞在近畿故,來京時,托身四寸家云,如若此,其形勢,若見原致賻外,令該曹加給。上曰,來京則居壯洞乎?命善曰,住其從兄魯淳家云矣。上曰,與金普淳爲幾寸?命善曰,爲四寸故,普淳今日不得入來。命書傳敎曰,右承旨今事勢固然,許遞,其代參議趙爲承旨,牌招察任,房順房。命善讀贈禮判單子,上曰,銘旌次甚好,可趁時乎?命善曰,然矣。上曰,今則無減矣。思觀曰,此誠格外之恩,君臣之際,孰不感頌乎?上曰,莫重賜物稽滯,當該中官,從重推考。出傳敎命善讀領相箚賜批訖,上曰,元判府事病,何如?思觀曰,元判府素强無病,今番一病彌留,近雖少差,不得夬健云矣。命書傳敎曰,旣下敎于此,元判府事,意謂一恙,再昨未參,昨日亦然,予庸悶焉,依領相例,遣御醫持藥物,差復間,其亦仍留。上曰,元判府,誠乃父之子也,其弟近,使之亦剛矣。思觀曰,弟則有氣,而兄則剛且公平,卽其家法也。上曰,然矣。思觀曰,此慶尙左水使狀啓也,水操今已停止,則此非覆啓者,置之,何如?上曰,依爲之。思觀曰,今月將盡,外方習操不遠,新除黃海兵使,使之斯速辭朝,何如?上曰,當日辭朝,可也。思觀曰,西北道科,與習操相値,合有推移變通之道,諸將臣,皆以爲然矣。上曰,西北停操,可也。竝出擧條兵判進前,上曰,減耗之名,終涉苟艱,卿意則,何如?百興曰,臣以謂什一之減雖好,而旣以耗穀爲節目減去,終爲苟且,以原還減去什一,則事面似正矣。允鈺曰,初以減耗之節目,減去什一,今若以原還減之,則似改付標於節目中矣。上曰,必也正名,諸備堂之意,何如?今日次對,欲問此也,備堂以次進奏焉。善復曰,惠澤之均被,無過於此,而減還之名,勝於減耗矣。百興曰,耗則以耗,捧之當捧,原還中,減其什一則好矣。上曰,此言誠是矣。景祜曰,減還雖大惠,終不如減租,而遂事勿說之故,臣不敢煩奏矣。光會曰,全減租稅之政,三代以後所無者,而減耗之政,似不及減原還之名正言順矣。命膺曰,惠澤之均及小民,則減還固勝於減租,名以減耗,終近苟且,以原還中,減什一,似正矣。章吾·潤成·泰淵皆曰,減還減耗,雖若朝三暮四,而減原還,似名正,兵判所奏好矣。百興曰,若減什一,則朝家無給代之患矣。得養曰,此若朝三暮四,而減原還,似正矣。鍾正曰,先儒以爲,漢文減租,惠及豪右,而不遍小民,今旣變通,以還代租誠好,而直減今年當捧還之什一,則尤正矣。華鎭曰,臣纔以藩任遞還故,與戶判,有所講究利害者矣,兵判所奏,以謂還耗名色,終未擺脫,若減原還十分一,則其當捧者,亦可竝耗而捧之,如此則耗之名色,不入於特減中,而至於監兵營守令,皆以耗穀爲公用,似不可一例盡減。今若以十一定制,則別無節目之事矣。臣仰覩昔甲午日記,進宴之後,有減大同一斗之命,因諸臣之所奏,以還穀較數代減,此已爲成法矣。尙淳曰,名正言順,則減耗不如減什一矣。上命書傳敎曰,嗚呼,於漢無他名色,只有田稅一名故,若是正正方方,而至於我國,以三代者言之,有田稅焉,有還穀焉,有大同焉,故雖減於此,猶存於彼,雖減於彼,猶存於此,此無他,我國,國雖小,其名則繁故也。雖然,以大體言之,雖減於田,雖減於還穀,雖減於大同,此於三色,只減其一者,比諸漢,予則曰,歉然,噫,今者政,卽五十年一政也,雖然,幾次下詢者,卽一耗字而然也。頃者聞焉,雖今年,其耗,同入元數,其豈有鳥鼠餘食之譏,而雖然凡事必也正名故下敎,而亦有餘意,于今大覺,今者此擧,小民其果實惠,今何弛張?雖然,必也正名,備局文書,諸道擧行,皆以元還今年當捧條,減十分之一擧行。噫,史官書史,注書日記,亦以此載錄事,一體知悉。上曰,如此然後,事面圓矣。允鈺曰,旣以今年元還當捧中,十分一蕩減事傳敎矣,各道各邑各穀,自當依前收捧,各營邑給代一款,今無可論,亦無可以成節目擧行者,節目則置之,何如?上曰,依爲之。百興曰,一軍色目下,多有時急上下之事,而本色捧上,在於十月,其前無以推移上下,其中草價,尤爲緊急,二軍色錢五千兩,先爲移下,何如?上曰,依爲之。百興曰,頃日衛將下敎誠好,而其後更有依前爲之之命,而頻數遞易故,果有弊端矣,然其中年老而難於久直者,身帶軍門而有妨番次者,不可不變通,故仰達矣。上曰,依前爲之。竝出擧條百興曰,都摠管李齊嵒在鄕年多,無上京供職之望,許遞,何如?上曰,都摠管李齊嵒許遞。出榻敎命善讀江原道放未放狀啓,命書傳敎曰,今番赦典,與他有異,故黃海道放未放啓本,不待回啓,而皆決,因此諸道未來者,恐或不均,令該堂,持徒流案入侍決處,可無向隅之歎。今者關東道臣啓本,依狀聞施行,其稟者六人,其中,頃者諸道文書持奏時,已放者勿論,若未處決一體以放事,勿爲回啓,直爲分付,未放中,其若有頃者,今無可論,一依下敎擧行事,一體分付,命黃海兵使田光勳,當日辭朝後入侍。出榻敎光勳進前,上曰,下去勉爲之,有欲奏者乎?對曰,無矣。命賜弓矢先退,持平朴浚源進前,以所懷奏曰,殿下體昔年乃愼欽恤之政,御今世,復有刑措之治,大小臣民,孰不欽仰聖德也?第於治盜之律,臣竊有所慨然者矣。所謂偸兒,自是無恒産,無恒心無賴之輩,而日前捕將處分後,此輩相聚揚言曰,見今朝令弛禁,盜賊橫行閭里,偸竊之患,日夜相繼,都下民情,反爲憂嘆之深矣。臣以爲,另飭捕廳,果有犯盜者,其爲究覈處決,無過二三日有贓,而明其盜者,限三十度重棍,使無賴輩,知有禁法,以安都下民情,斷不可已也。上曰,頃者下敎,其豈弛禁?禁其滯囚,今者所懷,亦得臺體,依啓。浚源又以所懷奏曰,禮記王制曰,食祿之家,不得與百姓爭其利,近年以來,人心無厭,富豪有勢之人,田連阡陌,貧賤無依之民,秋無擔石,則稼穡之利,失矣,遠近通貨,或爲官長之操縱,有無交易,每致豪勢之橫侵,則商賈之利,失矣,民生之失利如是,而安得不窮且困也?臣以爲從今以後,雖軍門貿穀,一竝防塞,大小牟利之事,盡付於下民,而官長及豪勢之人,切勿與民爭利事,嚴明申飭,中外富戶之籠利,亦爲嚴禁,俾爲小民一分資生之道,宜矣。上曰,孟子曰,保民而王,莫之能禦,今者所懷,誠得臺體,依啓。正言申禹相進前啓曰,新除授行大司諫李溎,時在江原監營任所,請斯速乘馹上來事,下諭。上曰,依啓。禹相以所懷奏曰,臣有區區所懷,敢此仰達矣,殿下五紀臨御,一心勤恤,政令施措之間,藹然一念,與天同德,至於釋囚之典,藏牌之命,莫非出於好生之德,恩綸曠蕩,群黎鼓舞,臣不勝欽仰之至,而第念百姓無知,惟恩是冀,其中愚惡之輩,若或有時恩怙終之弊,則此非聖上爲民終始之本意,臣謂自今以後,更爲申明敎條,曉諭坊曲,無似愚迷之類,自陷罪戾之科,以光刑措之治焉。上曰,可愛者,民豈有怙終之弊?今者所懷,亦有意見,依啓。諸臣以次退出。
上在慶熙宮。停常參·經筵。
藥房都提調李思觀,提調金器大,右承旨李碩載啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。鄙語旣云,美歌每聞則苦,其況陳根,嗟予支撑,惟在此湯,於可用時三貼,猶可差勝,一樣,是豈隨時?連日三貼,困苶特甚,昨夕停,一夜氣頓勝,其效立見,何敢時體?予雖誠淺於批,豈飾南相惜言?今日益驗,氣則一樣,待敎入侍。
中宮殿·惠嬪宮,藥房口傳問安。答曰,知道。
備忘記,傳于李碩載曰,昨日兩貼,今夜氣勝,朝聞奉審心動氣眩,嗟哉今予,只有一心,建功何功,扁鵲何鵲?若是支撑,曷勝冥然?雖在此中,爲民光明,此則欣喜,昨聞亦若昔年,追慕萬倍。
又傳于曰,爲予言於內局與時體,今日內局,徒知建功,今日時體,日勸三貼二貼,其知皎然,兩昨昨日,氣亦已判,一何速也,亦何固執?晝長夜長,曷勝其悶?雖添六更,何云白日,其三其二,宜乎隨時,學於神農,可笑扁鵲,今於問候,兼諭局方,昨日闊狹,氣勝曷諭?
以工曹參判鄭厚謙覲親呈辭,傳于李碩載曰,給馬。
備忘記,傳于蔡弘履曰,今下弓矢,寧城僉使宋雲佐處,給送。
備忘記,傳于李碩載曰,今予一心追慕而已,已聞奉審,而興惟必有其人,丁卯生戊辰生,今日會祥殿庭,當同食饌,皆令入來,承旨戶禮房入侍,禮判·同敦寧·前忠淸道臣,同爲入侍,侍衛安徐。
傳于趙曰,一百五歲老人待令。
傳于李碩載曰,內局入侍。
又傳于曰,藥房提調韓光會,時無職名,令該曹,卽爲口傳付軍職,何如?傳曰,允。
傳于黃榦曰,內局入侍,又傳于曰,百五歲人之子,代加單子,尙不入啓,若知君心,吏曹郞廳,豈若是乎?當臨門殿座,而參酌吏曹書吏懸之。
全羅監司元義孫狀啓,茂長居良人金化京等渰死事。傳曰,令本道,恤典擧行。
蔡弘履,以兵曹言啓曰,今七月二十四日,富平居李召史,自興化西挾門入來,鳴申聞鼓,依定式,下該曹推問,何如?傳曰,允。李碩載,以內醫院官員,以都提調提調意啓曰,今年冬至使行,貿易唐藥材中遺儲,有不緊而有裕者,有緊要而不足者,減其有裕,換貿不足,自是前例,今亦就其元數中,參酌加減,別單書入之意,敢啓。答曰,知道。
蔡弘履,以御營廳·一二所巡廳·左右捕廳之言啓曰,去夜犯夜人無所捉之意,敢啓。答曰,知道。
以承傳色口傳下敎曰,三貼,神農之令乎,岐伯之奏乎?欲休,其止之,又下敎曰,今月淸衍郡主當朔,前往醫官,持藥物往焉。
兵曹判書閔百興疏曰,伏以臣,黽勉於匪據之地,偪側於衆睽之場,挨過大政,如縛求解,思批之下,還忘情病,日復一日,自同無故之人,反躬慙悚,無地自容。忽自昨日筵退之後,宿症添劇,歸卽昏倒,殆不省人事,若不早爲變通,公私狼狽極矣。且臣於臺,啓所論海閫,語意深緊,至以物情駭歎爲言,一武帥之望,猶致物情之駭歎,則臣之昏憒不職,於是乎著,宜卽自引之不暇,而伊口政命之下,怵分畏義,冒沒承當,連値齋日,陳暴且阻,臣心之惶愧,日以益深矣。伏乞聖慈,諒此危苦之實狀,亟許譴退,以重臺言,以鎭物情,幸甚。批答出傳敎
行大司諫李溎疏曰,伏以舊甲重回,縟儀誕擧,睿誠仰格,聖孝克伸,臣民頌忭,曷有其極?念臣猥而無似,濫叨藩寄,觸事儱侗,隨處生疣,畢竟辜犯,自抵欺負之科,幸賴聖度曲庇,過從末勘,曾未句日,特蒙恩敍,臣方惝怳悚惕,莫省所以,乃於交符之日,忽伏奉諫長除旨,恩榮所及,行路動色,臣是何人,可能堪此?噫,臣之散才庸品,本不足以備一人之數,而重以孤孑寡援,世無其對,惟聖上,不知臣不肖,前後寵擢,驟加峻秩,至乃畀之以方岳之重,臣旣辭不獲旨,黽勉赴任,則思欲殫竭駑鈍,以效消埃之萬一,是豈臣彝天之所容已,而只緣臣才識魯鹵,志慮淺短,周年尸素,漫無攸爲,率乃按事失實,矇不省察,論其所坐,不直爲簿書期會之差而已。臣誠萬萬慙恨,無施顔面,今雖過蒙拂拭,恩渥如故,而在臣廉隅,閑司漫職,亦難膺命,況一院之長,位望甚重,決非如臣罪累之蹤,所可堪承。且臣,宿患伏暑之症,重發於行役之餘,寸寸扶曳,僅到城外,而目下病情,十分危惡,雖無此情勢,束帶供職,尤無其望,納符體重,而只令褊裨替行,自外徑退,瞻望宸極,祗增耿結。伏乞聖慈,天地父母,俯垂諒察,亟賜鐫削,以重邦憲,以安私分,千萬幸甚。無批答
甲午七月二十四日辰時,上御集慶堂。藥房入診,詣臺臺臣追後入侍時,都提調李思觀,提調金器大,右承旨李碩載,假注書李羽晉,記事官曺遠振·沈基泰,醫官方泰輿·鄭允協。慶絢·吳道炯·鄭允說·柳光翼·洪愼讓·康命徽,以次進伏訖。思觀曰,夜間聖候,若何?上曰,一樣矣。思觀進湯劑,上進御,上曰,昨日事善處,必也正名,今則耗之一字,初不擧論矣,明年民食,得無減乎?思觀曰,元數雖減,自有折半留庫者,可以隨數分給矣。上曰,昨日金鍾正所奏,誠是矣。思觀曰,都承旨有實,不得入來矣。上曰,予固慮其然矣,其年幾何?思觀曰,五十一矣。上曰,提調年幾何?器大曰,六十一矣。上曰,今已回甲亦欲休矣。命書傳敎曰,意謂副提調同入矣,今聞都提調所奏,予料果矣,都承旨許遞,其代薇垣長李溎爲都承旨,章到,當撕捱過矣,故欲答,命留政院,今拜知申,其章特給,牌招察任,房順房,三院副提調例兼,今聞予豈料乎?提調已回甲云,許副提調,以使調息,其代判書韓光會爲提調,旣無保護,本職許遞。器大曰,頃有陵寢丁字閣殿內有頉處,大臣禮堂奉審之敎,而丁字閣殿內仰土剝落雨漏處及紅箭門改建,自前亦無禮堂奉審之事矣。禮堂旣有特敎,自當奉審,而至於大臣之奉審,則不可不一番稟定,故敢此仰達矣。上曰,依舊例爲之,可也。器大曰,泰陵後麓,自辛卯年,有沙石頹圮之處,其時禮判,卽往奉審,施役補土矣,今夏經潦,又多頹圮,陵官方報臣曹,只與本陵軍施役,而役多軍少,猝難畢役,自前有隣陵軍同赴役之例,今番則何以爲之乎?上曰,其亦依此例爲之。竝出擧條命詣臺臺臣入侍。出榻敎正言李鼎運進前,以所懷奏曰,臣有所懷,敢此仰達矣,日今科場之痼弊,大關國家之興替,臣不勝憂欲,思欲借方寸之地,畢陳於黈纊之聽者,久矣。今當聖上虛心求助之日,職忝言官,昵近耿光,請爲殿下極言之,夫科第取人,有國莫大之事也。奧自漢唐宋皇明,莫不愼嚴,而至於我朝,尤有重焉,朝家取人之規,士子進身之路,不外科目,內而公卿大夫,外而方伯字牧,皆從科目中拔身,列聖朝,名臣碩輔,華國之乎,經邦之材,莫不由是路而進矣。其科則增別居多,其文則表策爲重,必令應擧者,盡其蘊抱,主文者盡其藻鑑。古名臣金安國,至今稱第一神鑑,而其主試也,十五日始出榜,退謂人曰,今番出榜甚急故,失人才多,是以能文者,次第必闡,蔑學者濫倖絶無,凡於大科,非每文實才,則初不敢冒赴故,節製庭試,赴擧者鮮少,秀才無抱玉之悲,考官無遺珠之歎,業爲科臼者,惟恐已工之不精,無患有司之不明,一自別科頻數之後,其弊漸生。我聖上爲是之慮,向於癸亥,設庭試初會之規,初試則分所設場,或千或五百,精揀而愼擇,合爲殿試,行之二十餘年,果有其效,場圍無紛挐之患,榜眼少幸占之弊。近年以來,初試旣罷,每設卽日放榜之科,萬餘張狀券,霎時間畢考,爲考官者,心眼皆醉,手口俱忙,不省製作,何如?惟以了當爲心,姸媸不分,碔玉莫辨,如此忙急之時,雖使歐陽修爲考官,蘇軾爲擧子,未料其必中,是以借人走筆,意外參榜者,間或有之,倖門大開,士趣日壞,人皆曰,近來科第,人人可得,何用文爲?閭巷無讀書之聲,士林長奔競之習,不識魚魯,未免鋤耰者,聞風雲集,騈闐場屋,皆懷倖望,呈券之後,亦未必不中,其爲貽羞一榜,傳笑四方,莫此之甚,朝家之設科取人,何等愼重,而如此之類,得將焉用?噫,彼老師宿儒,從事科業者,生逢聖世,有意榮塗,忍耐飢寒,愛惜分寸,一字一句,搯擢心腎,喫盡無限辛苦,費了一生精神,屈指槐黃,蓄銳伺發,而及其入場呈券,與寫手隨從,走筆借呈之輩,論其得失,殆無異同,每經一科,許多實才,擧含渡㶚之淚,多停觀國之行,而況穆穆淸禁,肅肅廣庭,有非喧聒之地,而今乃驅入數萬擧子,喧闐聒亂,夜以繼日,揆以事體,已極未安。又況地狹人衆,自相蹂躪,自相攻擊,甚至於傷人殺人,罔有其極。噫,地是九重深嚴之地,科則中外同慶之科,而抱券士子,殞命而歸,非但可矜者人命,不亦有傷於聖化乎?我殿下,體文王作人之化,法祖宗愛士之德,凡於得賢共國之方,垂法貽燕之謨,靡不用極,而獨於科場之巨弊,日月之明,猶有遺熙,科榜一出,每失京鄕讀書士子之望,殿下深居九重,何以知科弊之至於此極也?此而不變通,則其流之弊,愈往愈甚,才彦無望於登庸,風俗莫抹於躁競,識者憂歎,皆以爲當今之弊,無有大於此者,及今救正之道,莫如亟復舊制,謁聖試士之外,無設卽日應榜之科,庭試初會之法,特命復古,則或可爲一分救弊之道,下詢廟堂而處之,何如?上曰,噫,其君暮年,入臺地陳所懷,誠切實,深庸嘉之,而雖然,所請中,亦曰,謁聖庭試外云,若此,無異今科,況深知此弊故,庭試初試,意蓋此也,而亦有弊端,昔閔子騫曰,仍舊貫如之何?夫子聞焉稱之曰,彼雖不言,言必有中。噫,昔時猶然,況此世乎?仍舊貫三字,政謂今日者,謁聖,已無可論,庭試,此例已久,雖然,予則曰,此亦渠輩科數也,若國初中官所奏,非其君也,卽於渠命也,旣曰,庭謁聖,庭試,旣無定名者,且頃者初試,亦知其弊。嗚呼,暮年,豈可續續更焉?所奏雖慷慨,人君之道,卽知大體,復何詢問也?又敎曰,大抵近者囹圄旣空,臺閣無啓,可謂美世界,然以人君之道言之,一日二日萬機,以諸臣言也,亦一日二日萬事,其所無啓,非誠無可言而然也。一則常時不能料度,一則入侍,若乾木水生而然也。嗚呼,昔年臺臣詣闕,都下,戒嚴,闕門有喝導聲,雖卿士大夫,其皆側目,而近者頃聞詣臺臺臣,不着公服,都民何知?雖詣臺廳,謄傳故紙,相笑而言曰,余亦知矣,何聞格言,余何忌憚云,若此而國爲國·君爲君,大抵臺閣,近有一弊,何則?昔則非齋日,莫敢稱所懷,而近者若啓不允,必也謄傳,故嫌其此,成稱所懷。噫,無啓之世,雖一二傳啓,何傷之有?若是苟且,必稱所懷,以此觀之,今者臺臣,非傳啓臺臣,卽所懷臺臣,將焉用彼臺閣?今者此事,傳啓何妨,而何稱所懷焉?此則已諭,而今後,以臺臣着帽橫帶,入侍以所懷彌縫,一切嚴禁,以礪臺風。上曰,臺臣初入侍乎?鼎運曰,數次登筵矣。臺臣先退,上曰,必欲彌縫,怪異矣,此後嚴飭,以所懷爲言者,勿踰開陽門,昔金槹初入臺地,陳十一啓,古人可貴矣。豐原以中官,乘籃輿論啓,今湖西伯,以中官看花爲啓,其時中官側目矣,今日臺言則是,而稱所懷者,豈不慨然?承旨之意,何如?碩載曰,所啓當然,而非齋日而稱所懷,自前有申飭之敎矣。上曰,此時體也。命書傳敎曰,此後非齋日,强稱所懷詣臺者,一切嚴禁,以礪臺風。上曰,注書璿派而居壯洞乎?碩載曰,然矣。上曰,政院得如此之注書,則必有益矣。碩載曰,此注書善爲之矣。上曰,此人,予以謂極佳矣。碩載讀公事,上曰,兵判何故陳章,以閔範洙事撕捱乎?碩載曰,然矣。上曰,過矣,此豈足撕捱乎?命書傳敎曰,自古銓官推緘滿囊,此亦美事,而今日騎判陳章,誠是料表,末擬人受點,被駁,亦無銓官請推之語,則以此陳章,此亦時體,亦令其君,臥而消日而然乎?於喉院,其亦曲循捧納,承旨推考,特給其章。諸臣以次退出。
甲午七月二十四日巳時,上御會祥殿庭。戶禮房承旨,率老人入侍時,左承旨趙,右承旨李碩載,假注書李羽晉,記事官曺遠振·沈基泰,以次進伏訖。上具黑笠紅袍,殿座庭中,上曰,左承旨入來乎?進前,上曰,予心愴感矣。命百五歲老人進前,上曰,何年生乎?對曰,庚戌生矣。命,遍問諸老人年齒,命禮判同敦寧,同中樞及追到老人入侍,禮曹判書金器大,同敦寧金孝大,同中樞尹東晢,知中樞魚必溟進前,上命進饌,命百五歲老人器大·孝大·東晳·以次進爵,命書傳敎曰,今日入庭百五歲人,旣已資窮,熟馬一匹面給,其子代加,嗚呼,丁卯生五人中,已資窮者,熟馬一匹面給,其子若孫中代加,未資窮人,特爲加資,皆熟馬一匹面給。今日口傳下批,八十八歲已上六人,已捱榮者安徐,其餘皆實同知,口傳下批,捱榮單子,同日書入,戊辰生人十四人,皆加資,今日內,口傳下批,二十人各賜米五斗肉三斤,表裏各一匹。又命書傳敎曰,嗚呼八十一歲,今日此擧,誠是千千萬萬料表,禮判,同敦寧·同中樞各熟馬一匹面給,入侍承旨半熟馬一匹賜給,翰注兒馬一匹賜給,贈吏判贈參判,故左尹家,當祭文製下,當日遣禮官致祭,左承旨特命入侍,意蓋深也。憶昔景福殿入侍,予懷曷勝?虎皮一領賜給,故判書家,亦爲遣禮官致祭,以表暮年意。又命書傳敎曰,今日此擧,誠是千千萬萬料表,旣命祭三人,先焉,況慶恩國舅乎?祭文當製下,府院君府夫人,皆左承旨致祭。又命書傳敎曰,今見百五歲人,予懷曷勝?贈領相贈貞敬夫人廟,遣內侍致祭,若廟下關西,令本牧致祭。諸老人各受表裏,命必溟,誦大學首章,上親誦訖,老人先退,命碩載,書慶恩府院君家,贈領相家致祭祭文,及贈吏判故左尹,贈參判故判書趙尙絅家致祭,祭訖,諸臣以次退出。
甲午七月二十四日酉時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿,以次進伏訖。上曰,承旨自關東來農形,何如?溎曰,關東昨年之農大登故,村村皆有樂意,有數年之儲,今年亦有豐徵矣。上曰,人心,何如?對曰,臣嘗聞關東土瘠民貧矣,昨今年巡路觀之,則大異所聞,人皆儉嗇,惟務農業,瘠土向義,無他心之故也。都提曰,誠太古之風也。上曰,承旨初入,予欲聞之,減還與減布,何如?溎曰,布則民或有不納者,而至於還穀則民皆仰哺,其爲均惠,大勝於布矣。上曰,以元還減什一,尤名正矣。思觀進湯劑,上進御,內局先退,命讀諸道狀聞,命書傳敎曰,頃者因一道放未放諸道徒流案皆到,問後皆處分,而關西此啓聞,無稟者,雖未放中,若有特放者,依下敎擧行事,分付。徒流案外,若有新配者,令該堂持稟,因其申聞行査,今聞湖西道臣狀聞,誠有意見,其何遲滯?特爲參酌,令道臣處決事,回諭。又命書傳敎曰,噫,今年,幸無臭載之弊,今者光陽稅穀之臭載,萬萬可駭,實監色之不乘船,逶迤他處,亦涉殊常,安興鎭下吏作俑,果若此,則此前所未聞者,水使狀聞得體,晩時裝載光陽縣監,安興僉使,令該府,拿處嚴問口招後稟處。又命書傳敎曰,今者湖西道臣放未放狀聞,依他道例施行,而所謂稟者,噫,皐陶曰,殺,帝曰,宥,況此也,而聞其斷招,倫理斁矣,噫,舜之命契,其曰,五品不遜,此等無倫之人,豈可遽放?勿放事,回諭。諸臣以次退出。
上在慶熙宮。停常參·經筵。
昧爽,有霧氣。
藥房都提調臣李思觀,提調臣韓光會,副提調臣李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
備忘記,傳于李碩載曰,昨見百五歲人,予懷千萬,今日當詣舊邸,凡諸等節,一依前例,只備堂,三間石橋,時服祗迎,待下敎,只入正時,世孫同牌隨駕。
李溎啓曰,今日擧動時承旨,不可不備員,而左副承旨蔡弘履,以式暇,纔已出去,卽爲牌招,何如?傳曰,允。
傳于黃榦曰,駕轎崇賢門待令,整待後,只入正時。
又傳于曰,義烈宮,當先爲歷臨,前後廂軍,道上留住。
大駕詣義烈宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于趙曰,守僕及宮屬,令該曹,米布題給,行首守僕金聖佑,特爲加資。
傳于李碩載曰,當詣彰義宮,自內爲之,酒果脯醢,卽令奉常寺待令。
傳于黃榦曰,昨有聞之,百五歲人之孫,令都監,加設執事差下後,草記以奏。
傳于黃榦曰,諸司預備。
大駕詣彰義宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于李碩載曰,守僕洪舜民,乃設立初守僕,兩處行首,特爲加資。
備忘記,傳于趙曰,噫,百五歲人·同庚人,尙存,是豈夢憶?況車夢良癸酉生十月初六日,年月日相符,亦是千千萬萬料表,今日初意,餘懷憧憧,欲依永慕堂,一宿靜思,一百十四歲,比諸昨日耆耉人,只九年間,近者多年之域,若有,況來月三十日,八朔侍湯後就邸日也。今日若得,於予其亦一幸,鼓吹雖未復,於此人,豈可循例?此自內備饌,於舊邸庭,只令吹雙笛同食,少伸微忱也。須見古文,誠若懇,必有應,昔朱壽昌,可知人猶然也,況同庚者乎?此等世界,九年間,其何難得?且今見耆耉書啓,百十餘者居多,百十四歲,巧以偶無,烏豈無也?申飭該府,必也勤訪,嗚呼,予雖誠淺,此則一端微誠,其若泛忽若此,而事君忠乎?牌召五部官員,申申曉諭。
傳于黃榦曰,入直禁軍入去,明日出來軍兵饋粥。
以承傳色口傳下敎曰,誠之所到,金石亦透,昨見百五歲人,永慕堂傍欲宿而來,昨日老人,不過加九歲,百十四歲人,得來,當回入,雖近畿,得來焉。
藥房口傳啓曰,今日勞動之餘,日勢已暮,尙不得承候,常御之湯劑,未進一貼,其在保護之道,不勝悶鬱之忱,敢此陳籲。伏乞深留聖思,暫許召接,千萬顒祝,惶恐,敢啓。以承傳色口傳下敎曰,來舊邸之德,欲休焉,氣亦勝,此是建功也,守坐故,睡亦然,其止之。
藥房口傳再啓曰,臣等衷情懇迫,敢冒瀆擾之罪,而批旨開誨,未蒙兪音,益不勝憂鬱之至,常御之劑,不容一時間斷,況今竟夕勞動之餘,未進一貼者乎?臣等誠不敢徒懷嚴畏,不思保護之責,玆不得不復此申籲。伏乞俯垂鑑諒,暫許召接,千萬顒祝,惶恐,敢啓。以承傳色口傳下敎曰,此亦料表,若是守門,朝粥當闕,其止之。
蔡弘履,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以都摠府言啓曰,副摠管李萬恢,以騎兵點考事,外兵曹晝仕出去之意,敢啓。傳曰,知道。
又以兵曹言啓曰,昌慶宮衛將金鼎起,景福宮衛將金仁台,身帶軍門,勢難兩處供職,俱爲呈狀乞遞,不可强令察任,竝今姑改差,何如?傳曰,允。
黃榦,以兵曹言啓曰,依下敎,隨駕禁軍等,番將率領還入直本處,明日出來赴陣之意,敢啓。傳曰,知道。
又以兵曹言啓曰,今此舊邸擧動時,斥候伏兵,令禁衛營擧行,而軍兵環圍刁斗等節,依例爲之事,分付該軍門,何如?傳曰,允。
甲午七月二十五日辰時,上幸彰義宮。動駕入侍時,行都承旨李溎,左承旨趙,右承旨李碩載,右副承旨黃榦,同副承旨洪秀輔,假注書李羽晉·宋銓,記事官曺遠振·沈基泰,以次陪從。上具翼善冠·袞龍袍,乘轎出崇賢門,王世孫隨駕,出興化門,先爲歷臨義烈宮,移時還詣彰義宮,入宮門後,諸臣以次退出。
上在慶熙宮。停常參·經筵。
經宿翌日,大殿,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
大殿,朝廷·二品以上·六曹堂上口傳問安。答曰,知道。
備忘記,傳于洪秀輔曰,以敎代,今日問候,答以建功代,金丹日三勸其君,其悶曷勝焉?昨日果停飮,今氣頓然勝,予聞一鄙語,美歌每聞苦,三勸八旬君,若此故,雖夜,身何覆?今夜氣勝故,能思昔日覆,停一日,若是效,建功果有功,初意托身永慕堂,氣若此,豈云孝?百五歲,能踰二日夜,誠冥然,自掩抑,此歲人,雖杳然,昨年京鄕耆耉中,過百歲人,其幾人,令京兆,按本文,令書入。嗟哉內局,聞此便休,回駕時隨駕,嗚呼初意,其豈料此?與沖子來,意亦深矣。今猶若此,曷勝慷慨?見昨日,建功何功?良可哂也,嗟彼諸扁鵲,皆掩面隱。
備忘記,傳于李溎曰,噫,今朔有五日,若來月初吉,禮曹將草記,予將何答?亦能支撑,十五日,當詣昌德,興惟及此,五內掩抑,初意,見百五歲人,托身永慕堂而來,停建功,氣頓勝,是豈孝?誠冥然。今夜宿,誠予嗟,其何受冥冥恩?今日若强勸,依甲戌年例,當臥永慕堂,召金奉朝賀。
傳于黃榦曰,諸司預備先廂,由舊闕前路。
傳于李碩載曰,還宮時,當臨鄕校洞,先廂道上留住。
大駕歷臨主第後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于黃榦曰,諸司預備,當入景賢堂矣。
大駕還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
備忘記,傳于洪秀輔曰,今聞抄奏,予尋者,果杳然,而一百五歲人昌寧李秀華,醴泉權泰山,大丘秋莫同,順天蔡應夏,燕岐姜時英,文義金水元·鄭有才,理山洪鉉重,龜城池興龍·金汝鼎,江東金海任,令本道,給麪肉後狀聞,於今若此以書聞觀也,百一歲者多,此亦一歲運,八十二歲者旣二人,此壯洞故也,京中八十一歲人,當與德游堂同食,其令待令。
備忘記,傳于李溎曰,悶建功,予已久,日三貼,氣益苶,況近日,豈今世?見若此,予已判,昨停飮,氣頓勝,通五更,能一宿,嗟近歲,正昨夜,今兩日,氣頓勝,見駕轎捲前窓,予欲見,何中撤?停數日,予見旣見效,予自爲,庸扁鵲,皆掩鼻,下標信,內局休。
藥房口傳啓曰,臣等不得承候進劑,已兩日矣,昨今勞動之餘,下情益不勝悶鬱,回鑾之後,冀蒙召接,而日勢向暮,尙未承命,寸誠憂迫,敢此陳籲。伏乞俯加諒察,暫許入侍,千萬懇祝,惶恐,敢啓。以承傳色口傳下敎曰,與日三貼時,豈可同日而語?其止之,若不止,當臥高廊矣。
黃榦,以兵曹言啓曰,依下敎,隨駕駕後禁軍及標下軍兵等處,設粥以饋之意,敢啓。傳曰,知道。
又以訓鍊都監·禁衛營·御營廳言啓曰,依傳敎,隨駕將校軍兵別抄等處,設粥分饋之意,敢啓。傳曰,知道。
又以義禁府言啓曰,光陽縣監洪健祚,安興僉使朴聖煥等,令該府,拿處嚴問口招後,稟處事,傳旨啓下矣,俱在任所云,洪健祚依例發遣府羅將拿來,朴聖煥交代後,發遣府書吏拿來,何如?傳曰,允。
又以禁衛營·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
甲午七月二十六日辰時,上幸彰義宮。還宮入侍時,行都承旨李溎,左承旨趙,右承旨李碩載,右副承旨黃榦,同副承旨洪秀輔,假注書李羽晉·宋銓,記事官曺遠振·沈基泰,以次陪從。上具翼善冠·袞龍袍,乘轎出宮門,王世孫隨駕,路由舊闕前路,歷臨鄕校洞主第,申時回駕,入興化門,由崇賢門還內,諸臣以次退出。
上在慶熙宮。停常參·經筵。
昧爽,灑雨下雨,測雨器,水深九分。
下直,東萊府使金悌行,晉州牧使兪彦鉉,吾叉浦僉使黃璉。
藥房都提調臣李思觀,提調臣韓光會,副提調臣李溎啓曰,昨日經宿舊邸,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,王世孫隨駕之餘,氣候,何如?臣等,不任區區憂慮,敢來問安,竝此仰稟。答曰,知道。氣則一樣,待敎入侍,世孫氣候亦一樣矣。
中宮殿·惠嬪宮,藥房口傳問安。答曰,知道。
備忘記,傳于趙曰,頃者癸酉生三十餘人,已云多,兩昨甲戌生人,居舊邸洞人故,只二人,此則豈有是理云,於今問踰百,此其誠過矣,甲戌生人,一何多乎?令京兆考案,其果有者,來待。
又傳于曰,宗臣已知之,而兩班有職名人,以儒爲名人,皆書入。
又傳于曰,戶房承旨入侍。
備忘記,傳于李溎曰,予心一定,自幼至今存也,見百五歲人後,心何耐,懷何抑?欲見加九歲人,諸耆耉,皆一百十歲內人,雖果然有此,比諸堯舜,過五歲者,豈有是理?此命雖寢,今日見同庚人,庶可伸此心,見此人然後,當便殿,當召內局,飮建功,令內局知悉,前入侍處待令。
備忘記,傳于李碩載曰,一自見百五歲人,自曰,尙今冥然,其見此生人,是豈孝乎?況九歲間故,欲尋,豈特渺然?此年果過堯舜年,餘皆見,今日只見同庚人,初過百數,予懷千萬,只八十八人來,此豈少乎?於今,吾事畢矣,當飮建功,此亦冥然,曷勝慷慨?
以武科初試規矩望筒,傳于洪秀輔曰,依前爲之。
傳于李溎曰,內局入侍。
黃榦,以訓鍊都監言啓曰,依傳敎,百五歲人孫鄭益龜,執事差下之意,敢啓。傳曰,知道。
又以御營廳·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
行判中樞府事臣韓翼謩箚曰,伏以昨者,駕臨舊邸,經宿回鑾,湯劑停進,勞動且多,下情憂慮,有不容言。念臣一病支離,浹旬彌留,劇歇無常,證樣非輕,前後動駕,俱闕陪扈,有臣如此,罪合萬殞。臣之引年不得請,于今三歲,莫非臣忱誠淺薄,未能感孚於聽卑之天,自怨自恧,尙誰咎哉?惟其筋力,尙或可强,時得自效於起居之節,今則病情久淹,衰相畢露,賴天之靈,籍令少愈,陳力就列,將無其望,如是而猶復遲徊盤礴,虛縻廩祿,不知所以自處,正所謂決性命饕富貴者耳。思之及此,愧汗沾背,深恐一日二日,溘先朝露,則至願未伸,將成不瞑之恨,聖朝敦廉,寧容臣爲此,玆因請譴之章,兼伸乞身之懇。伏乞聖明,俯賜矜諒,勘臣重負,允臣所請,公私兩幸,臣不勝千萬祈懇之至。取進止。答曰,省箚具悉卿懇。頃者已知,未參何傷?近者其默,予庸欣矣,今何復請?以卿氣力觀也,決非休退之時,目今國事觀之,何心從請?於卿不過尋箚之過,於予心若石,河淸猶可俟,況此乎?卿須安心勿辭善攝,此等之請,絶勿復萌於心頭焉。仍傳曰,遣史官傳諭。
甲午七月二十七日辰時,上御德游堂。八十一歲人賜饌,戶房承旨入侍時,左承旨趙,假注書宋銓,記事官曺遠振·沈基泰,以次侍立。上曰,宗臣外,冠帶者,各奏職姓名。副司直黃晙以下四人,各陳職姓名,上曰,宗臣能誦大學經一章乎?鶴城君楡,誦過一章,上曰,以同甲之誼,予亦當誦矣。仍誦經一章,自大學之道,至章下序次如左,命進饌,諸老人亦賜饌,上命書傳敎曰,鶴城君熟馬一匹面給。上,下詢曰,入來人,其數幾何?曰,八十八人矣。命書傳敎曰,宗臣已錫馬,其餘五帽帶入侍人,各賜鹿皮一領,命其餘老人,以次進前,各詢姓名與生月生日,其中趙晩昌等四人,特命前伏,各賜弓矢。又命宗臣,榻前祗受錫馬,遂退出。
甲午七月二十七日午時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。思觀曰,數日未承候,聖體,若何?上曰,一樣矣,兩日不進建功,而氣不減於前,建功今已判矣,以此觀之,一日三貼,豈不過乎?思觀進湯劑,上進御,命診候,泰輿等診訖,奏以脈候度數調均,而胃脈滑體似不足,上曰,以兩日闕湯劑,故稱不足耳。思觀曰,中宮殿湯劑停止已久矣。上,下詢諸醫,泰輿等奏曰,換節之時,易致胃痰之否滯故,自前,進蔘苓養胃湯矣。命中宮殿進御蔘苓養胃湯五貼式,日次煎入。出榻敎思觀曰,領相爲承候,來待閤外矣。上命領議政入侍。出榻敎領議政申晦進前問候,上曰,百十四歲人求之,終不得矣。晦曰,得之誠難矣。上曰,減還之名甚正,別無給代之患矣。晦曰,然矣,臣久未入侍故,欲爲承候,兼訴衷情矣。上曰,何也?今月已盡,來月必動矣。晦曰,臣等所請,皆天理人情之所當然者也。上曰,今則支離,只予受困而已,卿等雖三頭六臂,孰能回予心乎?晦曰,此擧,豈欲迄至今日,而前後辭敎截嚴,或動駕,或却湯故,不敢煩聒,來月只隔數日,下情不容泯默矣。上曰,來月何慶也?晦曰,寶算九旬,臨御五紀,舟梁十六年,誠前代所無之大慶也。上曰,稱慶之儀節多矣,欲請賀乎,宴乎,尊號乎?晦曰,聖敎截嚴,不敢他請,先請陳賀矣。上曰,以一國領相,只請一賀,甚苟且矣,息壤在彼,孰敢請乎?晦曰,息壤之敎,似指文昭殿仰奏,而俯循臣等之請,更奏太室,何如?上曰,此若勸僧食肉,決難從之矣,來月雖復樂誕賀,亦欲權停,靜以處之矣,將順其美,可也。晦曰,合於誕賀則苟且,故欲別稱賀禮矣,聖敎雖如是,臣等,將連蒙瀆擾之罪而仰請矣。大臣先退,命老人鄭惟一入侍。出榻敎上詢其年齒眠食等節後,命退去,溎讀諸道狀聞,命書傳敎曰,沁都內帑庫舍,有雨漏云,中官當下去,待下去,卽爲擧行事,回諭。又命書傳敎曰,凡諸交隣,各有境限,則武知浦來泊倭船其已蓋久我國差員幾次更易倭船尙無動靜,此前所未聞,令備局,問于府使·僉使,其間留滯曲折,探問狀聞。上曰,左副承旨,何故違牌?溎曰,聞具有親病矣。命書傳敎曰,承旨違牌,故下問,非無端,許遞,其代前承旨李致中除授,牌招察任,房順房。命藥房提調,持湯劑更爲入侍。出榻敎思觀進湯劑,上進御,上曰,提調已遞秋判,參判誰也?行公乎?光會曰,參判沈履之,已謝恩,而方呈辭矣。上曰,參議誰也?光會曰,邊得讓也。上曰,此耆堂致明之子乎?思觀曰,春坊亦多實及在外人云矣。上命書傳敎曰,今者雖無事,司寇之任體重,而判書其遞已久,新除參議,其亦老人子,今聞參判連爲呈辭云,許遞,與判書代,待開門,政官牌招,開政備擬,且聞春坊,有在外者,說書有實云,竝許遞,其代明日政,以在京人備擬。諸臣以次退出。
上在慶熙宮。停常參·經筵。
藥房都提調臣李思觀,提調臣韓光會,副提調臣李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。噫,雖支撑,追慕倍,睡雖勝,覺則慕,來月近,心萬倍,欲諭心,只自臥,此何人?誠冥然,停建功,其猶勝,昨兩飮,復苶然,是殿中,卽堂內,昨聞請,倍予心,是爲予,誠悶予,今朔猶若此,其況復吹乎?心萬倍,氣何諭?與扁鵲,待敎侍。
中宮殿·惠嬪宮,藥房口傳問安。答曰,知道。
李致中,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
備忘記,傳于李溎曰,今日銀臺諸臣,爲予若代撰君言,言於今世,徒知豐亨,徒信建功,朝鮮時體,三公·九卿·原任耆耉·百僚萬民,嗚呼八十一歲暮年君,從容將順,安過暮年可乎?若是喧鬧,近者氣勝,昨聞其請,心苶然,氣昏然,食何甘,寢何便?其豈多諭?文昭殿在舊闕,何敢欺,亦何謾乎?嗟哉承宣,亦靑中藍,今者此敎,若石投水,雖然,將諭院吏乎,院隷乎?其君徒費心,中官徒弄筆,曷勝慨,曷勝歎,雖然?予心彼蒼照臨,自守而已,自固而已,嗚呼,須看六十一歲奏慈聖,今年予心,萬倍乎前。
傳于李碩載曰,內局入侍。
以吏曹參議李在簡牌不進罷職傳旨,傳于李溎曰,只推。
備忘記,傳于黃榦曰,今觀擧措,臺廳其將封鎖,若此而國爲國乎?今日下批諸臺,皆牌招察任。
傳于李碩載曰,正言申禹相踏下代,今日政擬入。
有政。吏曹判書李潭進,參判尹得養進,參議李在簡牌不進,行都承旨李溎進。吏批啓曰,大司諫今當差出,而擬望之人乏少,外任竝擬,何如?傳曰,允。以成天柱爲大司憲,李商舟爲大司諫,李世奭爲執義,李惠祚爲司諫,林蓍喆爲掌令,權禛爲獻納,李鎭衡爲輔德,朴相甲爲兼文學,金致顯爲說書,尹東暹爲刑曹判書,韓師直爲判尹,徐命善爲刑曹參判,金致恭爲兵曹參議,宋翼漢爲金溝縣令,宋煥九爲稷山縣監,鄭東淵爲引儀,李祖承爲肇慶廟參奉,朴趾衍爲寧陵參奉,宋樂爲正言。
兵曹判書閔百興進,參判金華鎭入直進,參議金致恭未肅拜,參知徐有元病,承旨李致中進,以韓師直爲都摠管,李海重爲副摠管,韓潗爲武兼,趙慶進爲安興僉使,朴思彦爲柔遠僉使,丁世明爲景福將,李春培爲昌慶將,護軍盧聖中,司直趙重晦·沈履之·徐命善·宋淳明·趙載翰·金普淳·蔡弘履,副司果金持默,副司正李商駿。
傳于李碩載曰,入直儒臣,持問答入侍。
備忘記,傳于黃榦曰,俄者欲下敎而默矣,頭部入風無疑,故入直人召問果然,此加入前,亦進御故,其何經夜?建功湯,欲加入進御,勿爲問候,令內局,只入侍議定。
傳于洪秀輔曰,內局從容入來。
又傳于曰,三提調中,雖一人入來,先爲入侍。
又傳于曰,欲早爲診候,提調入侍。
以永城尉申光綏沐浴呈辭,傳于李碩載曰,給由馬。
洪秀輔,以觀象監官員,以領事提調之意啓曰,命課學兼敎授朴聖基,六品遷轉代,前正李鼎吉術業頗精,依例差下,使之付軍職,冠帶常仕,何如?傳曰,允。
李致中,以訓鍊都監·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
正言申禹相疏曰,伏以舊甲重回,縟儀載擧,睿誠仰格,聖孝克展,臣民慶忭,大小惟均。仍伏念臣之忝居臺地,今幾一朔,間嘗數次登筵,而曾不得出一言,論一事,以副我聖上虛襟之衷,居常愧恧,若隕淵谷。且於此際,臣竊有情理之切急者,臣父年迫七耋,素抱奇疾,痰癖塊結之症,闖發於節候嬗變之際,食飮全却,轉側須人,寄身旅寓,委頓床第。藥餌扶將之責,專在臣身,而臣旣縻職名,亦不得專意於救護之節,情私煎迫,按住不得,玆敢略陳短章,仰瀆宸嚴。伏乞聖慈,俯垂矜諒,亟遞臣所帶之職,以便救護,仍治臣瀆擾之罪,以肅朝綱,不勝幸甚,臣無任屛營祈懇之至,謹昧死以聞。踏啓字
甲午七月二十八日巳時,上御集慶堂。藥房入診,謝恩老人同爲入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,同知郭聖濟,醫官方泰輿·鄭允協·慶絢·吳道炯·柳光翼·鄭允說·洪愼讓·康命徽,以次進伏訖。思觀曰,夜間聖候,若何?上曰,一樣矣。思觀進湯劑,上進御,命診候,泰輿等診訖,奏以脈候調均,胃脈比昨一樣,而似不足矣,內局先退,聖濟進前,上詢其姓名年齒,上曰,與故師傅,爲幾寸親乎?對曰,故師傅爲臣從祖矣。命先爲退去,上曰,此了了精强矣。溎讀諸道狀聞,命書傳敎曰,監色同騎船,申飭若何,則今者湖南稅船中,其闕者九處?當該守令事,當令監營決杖,而今番十分參酌,緘辭重推。噫,監色騎船,其何難也,亦何惜也,而焉敢若此?此後若此者,當該守令,當卽其地定配,以此嚴飭諸道,雖下敎,光陽之非直路而逶迤,已涉殊常,而其所稱托,亦涉窘遁。噫,今年稅船皆無弊,而若此,令地方官,嚴訊究問,得奸狀而報聞,若或怠忽,當該守令,爲先營門決杖,以此一體嚴飭。又命書傳敎曰,今聞江原道臣狀聞,丁字等閣執頉處,若是浩多,令該曹,卽爲擇日,香祝趁卽下送事,分付儀曹。大抵此陵封陵已久,其勢雖固然,以執頉處,推知,外方修補時,不若近畿可知,今番本官與本陵參奉眼同,十分看實,俾勿若前事,下諭道臣。諸臣以次退出。
甲午七月二十八日午時,上御集慶堂。坐直承旨,儒臣入侍,詣臺臺臣·藥房提調,追後入侍時,副校理李祖源,副修撰趙載偉,右副承旨黃榦,假注書宋銓,記事官曺遠振·沈基泰,以次進伏,上命祖源·載偉,以次讀問答,上曰,上番誰也?榦曰,李祖源也。上又命承旨注書上下番翰林輪讀訖,上曰,注書誰也?榦曰,宋銓也。上,下敎曰,詣臺臺臣入侍。出榻敎祖源·載偉先爲退出,正言李鼎運進伏啓曰,臣蒙騃巽軟,本不合於耳目之任,而怵分畏義,黽勉承膺,以科弊而略有所奏,非齋日而徑陳所懷,及承聖批,不賜允可,筵退之後,又伏見所下傳敎,則誨責備至,辭敎嚴截,伊日臺廳,卽陳避辭,而喉院不諒,終至退却,適値連日動駕,無路引避。且臣於入侍歸路,墜馬重傷,轉動不得,今始詣閤,以爲入侍引避之計,而入侍承旨,未及稟達,以致日晩來避,後時之責,尤無所逃,以此以彼,臣何敢一刻仍冒於臺次乎?請命遞斥臣職。上曰,近者以所懷彌縫,其涉慨然,故雖下敎,非指一臺而言也,其何深嫌?未卽引嫌,事亦固然,豈可以此輕遞言官?勿辭亦勿退待。鼎運又啓曰,陳賀時,宗社告由祭,遣一品行祀,乃所以重事體,前例卽然,今番陳賀時,該曹曚然不察,循例傳關,以宰臣,差送獻官,其隳前例而損事體,實涉未安,不可以事過而置之,喉司之不能照管,亦不可無飭,請當該禮堂罷職,該房承旨從重推考。上曰,依啓,此非禮堂,卽吏堂,其令政院知悉。鼎運又啓曰,新除授司諫李惠祚,時在京畿通津地,獻納權禛,時在忠淸道韓山地,請竝斯速乘馹上來事,下諭。上曰,依啓。榦曰,臣方待罪該房,故敢此仰達矣,向者傳敎中,有臺臣過三日不謝恩者,政院察推之敎,政院擧行,則自除拜日字計之,而爲三日乎?自除拜翌日計之,至於過三日之明日,而爲三日限乎?不可不一番稟定矣。上曰,自翌日計之,過三日可也。榦讀江留減還數文狀啓,上曰,今者減還,於民爲實惠,於國姑無所損,而名正言順,但十分一所減之數,比減祖之數,外面似小,小民不知裏面,必以爲略少,而其實則還上爲勝矣。榦曰,還穀無民不食,則其惠莫大矣,臣待罪臺職時,以此事,欲有所陳,已爲搆草,而意外蒙擢,故未果矣,耗之一字,果爲如何,而今以元還蕩減,則名色正大,民情雖小小蕩減,必也歡欣鼓舞,以爲大惠,況此無前之實惠乎?上曰,此狀啓,歌詠云者過矣。榦曰,非過也,記實也。上,下敎曰,藥房提調,持湯劑更爲入侍。出榻敎榦先爲退出,都提調李思觀,提調韓光會,副提調李溎進伏,上命書傳敎曰,嗚呼陳根,其若靈丹,噫,彼自神農來,堯舜豈特百十歲?噫,堯舜後,周武不過九十三,而其後莫聞九十,以此觀也,于今時體人,豈彼扁鵲?無論公卿匹庶,擧皆篤信,尋常慨歎者,近者見焉,予諭是也,雖然,予亦直諭,其雖闕飮,猶能支撑,此專由曾多服人蔘,當於臟胃而然也。雖然,以此觀也,時或越次,豈特於予萬幸?此亦輔暮年君之道,而予何投石於水?言之無益,復受恭飮,而內局,猶以一貼之闕,恒着心頭,其雖然,予何聽此,而於今有代一貼者,何則?昔漢武,雖云節食服藥,今予則曰,節藥便心,近者果驗,而大略已諭,尙今支撑,亦豈無助?予常於寢,豈有主一?或東或西,或南或北,具衰可知,今日寢左,按書案,下有柳器,予何視?心竊異常,乃覺,卽八味元所盛器也。因此,認古人,思良妻思良相,意此八味元,關西伯爲內局提調時,監製以入者,按柳器,思其人,近者爲藩任者,每想杳然,心自謂曰,噫,彼此人,君臣際遇若何,而爲關西,雖爲此,心庸戀戀,旣知此物在臥側,一食後,今置暮年,湯丸兼服,其涉淺也,故若此,今觀理中,雖建功,予已尋常,雖兼服乎?此其何益哉,而此亦修人事之一道也。一貼代朝服乎?此庶可慰內局,雖監製人,必也瞻京心欣,自明日,其當兼服,其令內局知之,噫,今者此敎,意蓋在焉,予雖耄,豈可區區於陳根而然乎哉?上曰,眼視不能近視,而五六間外,則能視之,誠異矣。彼知申,爲關東伯時,以爲杳然,今爲知申,亦異矣,朝服八味元,是醫家法也。思觀曰,伊時小臣,曾爲都提擧,亦爲監製矣,從今爲始,兼爲進御,則猶勝於只進二貼矣。上曰,都憲莫知其存矣。思觀曰,曾爲沁留,而文華凡百,可用矣。進御湯劑訖,上命賤臣銓出去,堯舜生年,使儒臣知入,又命史冊中,自盤古爲始者,至堯舜卷持入,又下敎曰,坐直承旨儒臣更爲入侍。出榻敎內局先爲退出,儒臣李祖源·趙載偉,同副承旨洪秀輔進伏,上曰,堯舜生年知入乎?祖源曰,在於皇極一元圖故,謹此考來矣,唐堯則丁亥生,虞舜則甲申生矣。上曰,盤古史持入乎?賤臣銓,仰對曰,起自盤古之史,弘文館本無矣。上更命通鑑纂要初卷持入,祖源進讀,上曰,凡史,起自伏羲,是孔子所定之例乎?載偉曰,易繫辭,以伏羲爲始故,史家用此例矣。上曰,八卦何以爲六十四卦?結繩之規,果何如?秀輔·載偉齊對曰,八八爲六十四數矣,結繩則小事小結,大事大結矣。上曰,五穀厥初何從而生乎?秀輔曰,異於凡草故,聖人知之而培種矣。上曰,神農在位爲百四年,則比上古諸君,爲愈壽矣,此以前,無文字乎?載偉曰,然矣。命退,諸臣遂退出。
甲午七月二十八日酉時,上御集慶堂。藥房入診入侍時,副提調李溎,假注書宋銓,記事官曺遠振·沈基泰,醫官吳道炯,以次進伏訖。上曰,已命道炯診候,加入二種藥,未昏前煎入也。都提調李思觀,提調韓光會,假注書李羽晉,醫官方泰輿·鄭允協·慶絢·鄭允說·柳光翼·洪愼讓·韓命禧·康命徽,追後進前,賤臣銓先退,命理中建功湯,加天麻·防風煎入。出榻敎思觀曰,俄間聖候,若何?上曰,似是頭風矣。思觀曰,近日風氣不調之致耶?上曰,是予歇待頭部之過也。思觀進湯劑,上進御,命診候,泰輿等診訖,奏以脈候,與朝一樣,而胃脈稍有數氣矣。上曰,果是感風之證乎?道炯曰,以聖敎觀之,感風則無疑矣。上曰,今夜止一貼乎?泰輿曰,夜深後,更進一貼無妨矣。命藥房提調,持湯劑更爲入侍。出榻敎思觀進湯劑,上進御,命三提調,待令於閤外近處,諸臣以次退出。
甲午七月二十八日四更二點,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·洪愼讓·韓命禧·康命徽,以次進伏訖。上命診候,泰輿等診訖奏曰,脈候比初昏一樣而稍數矣。道炯奏以胃脈,似不足。上曰,湯劑奏之,有時而泄瀉,有時而嘔逆,眉稜甚痛,中氣頗滯,此乃元氣下陷而然耶?允協曰,臣之淺慮,則此是表症,非氣陷,明矣,皆感風之例症也。上曰,俄者連進二貼而無效,自前如此之時,改湯劑以進,汝等消詳以奏。泰輿曰,議于諸醫官,則皆以爲治外氣,理痰,無過正氣散,加減以進,似好矣。命理中建功湯停止,藿香正氣散本方,白朮代,入蒼朮,加人蔘三錢,桂枝一錢五分,天麻防風各一錢煎入。出榻敎命提調出外監煎以入,思觀進湯劑,上進御,命道炯診候,道炯診訖奏曰,其間脈候有疏通之漸,而終未夬愈矣。上曰,天將曙,復進一貼,何如?諸醫皆曰,無妨矣。命提調更爲監煎以入,思觀進湯劑,上進御,更命診候,泰輿等診訖奏曰,脈度,比俄間少差矣。上曰,眉稜痛甚苦,終不能着睡,嘔氣後重之症,尤甚,必是氣陷矣。泰輿等奏曰,決是外氣,寧有元氣陷敗之慮耶?上命諸醫進前曰,予氣之如此,八十一初也,四錢蔘料,如冷水,自前如此之時,用附子,診候後,更議可也。泰輿等更診訖,奏以脈候則一樣,而附子非解表之料,更進正氣散一貼,而加一錢蔘,似好矣。命藿香正氣散人蔘,更加一錢煎入。出榻敎天卽明,思觀曰,臣等將出外問安,故暫退矣。上曰,如此之時,或有闕問安之例矣,有頃,命三提調,廚院待令。諸臣以次退出。
上在慶熙宮。停常參·經筵。
申時酉時,日暈。
大殿·中宮殿·惠嬪宮,藥房口傳問安。答曰,知道。
大殿·中宮殿·惠嬪宮,政院·玉堂·藥房口傳朝問安。答曰,知道。
世孫宮·嬪宮,政院·玉堂口傳朝問安。答曰,知道。
大殿·中宮殿,朝廷·二品以上·六曹堂上·奉朝賀·大司諫單子問安。答曰,知道。
嬪宮,政院·玉堂口傳問安。答曰,知道。
大殿·中宮殿·惠嬪宮,政院·玉堂·藥房口傳夕問安。答曰,知道。
世孫宮·嬪宮,政院·玉堂口傳夕問安。答曰,知道。
大殿·中宮殿,朝廷·二品以上·六曹堂上·奉朝賀·大司諫單子問安。答曰,知道。
慶尙左水使狀啓,盈德居管領金奉才等渰死事,傳于洪秀輔曰,令本道,恤典擧行。
忠淸監司狀啓,八月朔早紅柿子進上,限內不得封進,惶恐待罪事,傳于李溎曰,勿待罪事,回諭。
傳于李溎曰,內局入侍。又傳于曰,內局入侍。又傳于曰,內局入侍。又傳于曰,內局入侍。
李溎,以司饔院言啓曰,今因傳敎,藥房移·設於本院矣,本院移接南所之意,敢啓。答曰,知道。
備忘記,傳于李致中曰,今下弓矢,安義僉使金漪處,給送。
李致中,以左右捕廳·一二所巡廳·禁衛營言啓曰,去夜犯夜人無所捉之意,敢啓。傳曰,知道。
甲午七月二十九日辰時,上御集慶堂。藥房入診,時原任大臣,奉朝賀追後入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。思觀曰,俄間聖候,若何?上曰,似少紓矣,思觀奉進湯劑,上進御,命診候,泰輿等診訖,奏曰,脈候度數小緩則一樣,而表氣終未夬解,正氣散,已進三貼,復進建功似好,少間,更診後,議定無妨矣。命知敦寧·工曹參判直宿,而省記安徐。出榻敎思觀曰,臣等亦當直宿于廚院矣,命內局,自今日廚院直宿及醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,差備待令。竝出榻敎思觀曰,奉朝賀·時原任大臣,爲承候來待矣。上命奉朝賀·時原任大臣入侍。出榻敎奉朝賀洪鳳漢,領府事金相福,領敦寧金陽澤,判府事金尙喆,領議政申晦,判府事李溵,進前問候,上曰,觸風之致矣。相福曰,眉稜之候,何如?上曰,最苦矣。晦曰,外氣若解,自當復常矣。諸臣以次退出。
甲午七月二十九日巳時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。思觀曰,俄間聖候,若何?上曰,一樣矣。下詢諸醫官曰,湯劑何以加減,而予氣如此?附子何不加入乎?泰輿等曰,表氣未解之前,則附子決不可進御,二料加入則依前,而人蔘加一錢,似好矣。命藿香正氣散停止,理中建功湯,依前加入人蔘,更加一錢煎入。出榻敎思觀曰,第二貼,待敎入之乎?上曰,依前入之。諸臣以次退出。
甲午七月二十九日申時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。思觀曰,晩後聖候,若何?上曰,一樣矣。思觀曰,寢睡·水刺,何如?上曰,小睡而進吉更米飮矣。思觀奉進湯劑,上進御,命診候,泰輿等診訖奏,以脈候左右三部,度數猶有數意,而比朝則滯氣,似稍解矣。上曰,眉稜痛苦減,則可謂夬差,而此症終不愈矣。諸臣以次退出。
甲午七月二十九日初更五點,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。思觀曰,昏後聖候,若何?上曰,一樣矣。思觀曰,夜已深,先爲診候,何如?上曰,只進湯劑也。思觀奉進湯劑,上進御,思觀曰,如難酬應,則只首醫入診,何如?上曰,置之。思觀曰,眉稜與氣滯之症,若何?上敎,聽瑩未詳,諸臣以次退出。
上在慶熙宮。停常參·經筵。
藥房都提調李思觀,提調韓光會,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任終宵憂慮,敢來問安,竝爲仰稟。答曰,知道。氣誠苶然,其何暇諭?待敎入侍。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
中宮殿·惠嬪宮,藥房口傳問安。答曰,知道。
大殿·中宮殿,朝廷·二品以上·六曹堂上·奉朝賀·大司憲·大司諫單子問安。答曰,勿爲問安。
傳于李溎曰,內局入侍。
以承傳色口傳下敎曰,熟梨入之。
傳于洪秀輔曰,觀象監推算官及入直官中解事人,使之來待。
傳于李溎曰,內局入侍。
又傳于曰,內局入侍。
備忘記,傳于李溎曰,恒談,背負兒信聽,於今若然,豈若此乎?若漏甕灌水,數刻內,疊飮三貼,雖靈丹何效?可笑可笑,今予腸胃,建功腸胃,豈有其效?且脫帽北枕而臥,其勢固然,爲予言於諸扁鵲,連日三飮,脈沈一樣,可知可知,慨然慨然。昔南奉朝賀一童子水,其猶惜也,今予建功大劑,代以冷水,勢固然,勢固然,雖然,雖暮氣猶在,若漢臣强項令而然矣,今日予料予料,見此萬古冥然矣。
又傳于曰,內局入侍。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
李致中,以左右捕廳·一二所巡廳·御營廳言啓曰,去夜犯夜人無所捉,敢啓。傳曰,知道。
甲午七月三十日卯時,上御集慶堂。藥房入診,奉朝賀·時原任大臣,追後入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,夜間聖體,若何?上曰,一樣矣。思觀曰,此時先爲診候,何如?上曰,先入湯劑可也。思觀奉進湯劑,上進御,命診候,泰輿等診訖奏曰,脈候左右三部,度數調均,顯有緩意,而數體旣減,故胃脈似不足矣。上曰,今日湯劑,亦依前乎?泰輿等曰,今則不可加減矣。思觀曰,醫官徐命緯·金孝儉,皆入來矣。上命徐命緯·金孝儉,一體待令。出榻敎思觀曰,時原任大臣爲承候來待矣。命奉朝賀·時原任大臣入侍。出榻敎內局先退,奉朝賀洪鳳漢,領府事金相福,領敦寧金陽澤,判府事韓翼謩·金尙喆,領議政申晦,判府事李溵進前,鳳漢曰,夜間寢睡·水刺之節,何如?上曰,昨進吉更米飮,今進粥米飮,睡則雖着,而不知其爲睡矣。鳳漢曰,聖候頗困倦而然乎?諸臣以次退出。
甲午七月三十日辰時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。上命諸醫進前,下詢曰,今日則不辨人之出入,精神已昏,向者所欲加入者,今則,何如?泰輿曰,今則表氣已解,加附子五分,減人蔘一錢,似宜矣。允協曰,臣意則欲捱過一兩日,待表氣夬解之後,加入好矣。上曰,古語云,議論定時,虜已渡江,今氣尤苶矣。絢曰,外氣尙有餘證,附子似難輕議,允協言是也。道炯曰,外氣頗解,故氣似苶然,此感解之例證也,附子當十分愼惜,今番問安,非氣不足之致,今朝脈候頓勝,五錢蔘料,連進一兩日,則雖不加附子,自當復常矣?上曰,此果表氣,非元氣之下陷乎?道炯曰,若是氣不足之候,昨日豈不請加入附子乎?允說·光翼·命緯·愼讓,皆如道炯之奏,孝儉曰,臣則今始診候,而脈度之稍數,卽外氣之所致,胃脈之不足,非眞元之有損,乃感餘和解之例證也,五錢蔘料,已是大補之劑,不必加附子矣。命徽曰,氣苶,誠感解之例證,雖加附子,一夜間,難保其顯效,連進建功,則數日內,必復常矣。上曰,然則五錢蔘,非過乎?泰輿曰,表氣已解,正氣方微,此時補劑,豈容少減乎?上曰,今日尤苶然者,何也?允協曰,此誠好證也。上曰,晝當召,卿等退去可也。諸臣以次退出。
甲午七月三十日未時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,午間聖體,若何?上曰,一樣矣。思觀奉進湯劑,上進御,命診候,泰輿等診訖奏曰,脈候度數之舒緩,比朝愈勝,而滑體之不足則一樣矣。上曰,汗氣長在,而氣益苶然者何也?道炯曰,氣苶,誠必然之證,而診候時,玉手有汗候,此甚好矣。泰輿曰,今則湯劑,不及食補,藿湯,調白飯進御,陳鷄尤好矣。上曰,陳鷄熟,自內局入之。思觀曰,晩後有進御乎?上曰,少進羹飯,而不辨人,氣不振,難哉難哉。思觀曰,表氣旣解,則此例證,自然漸差矣。溎曰,明日救食,依例爲之乎?上曰,依爲之。諸臣以次退出。
甲午七月三十日酉時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,午間聖體,若何?上曰,吳道炯言,汗出則好,今則洽有汗氣矣。思觀曰,是誠大幸矣,其間有所進御乎?上曰,少進陳鷄熟矣。思觀奉進湯劑,上進御,命診候,泰輿等診訖奏曰,脈候次次舒緩,胃脈亦漸勝,而滑體猶不足矣。上曰,提調宿廚院郞廳房乎?思觀曰,然矣。上曰,慶絢·吳道炯資窮乎?思觀曰,然,而資窮者四人矣。上曰,明日湯劑,亦依前加入乎?泰輿曰,然矣。命觀象監官員入侍,推算官李鼎德,解事官安思行進前,上曰,日食在何歲乎?對曰,癸巳三月矣。上曰,明日何時蝕乎?對曰,初虧食甚則辰初辰正,而復圓則其次時矣。上曰,分數,何如?對曰,四分之一矣。諸臣以次退出。
上在慶熙宮。停常參·經筵。
藥房都提調李思觀,提調韓光會,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任終宵憂慮,敢此問安,竝爲仰稟。答曰,知道。入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮,政院·玉堂朝問安。答曰,知道。
吏曹口傳政事,檢閱單姜。
李碩載啓曰,檢閱姜,旣已付職,卽爲牌招入直,何如?傳曰,允。
□□□□。
以承傳色口傳下敎曰,重蒸飯若□□爲之,爲而入之。
傳于李碩載曰,內局入侍時,禮房承旨同爲入侍。
傳于洪秀輔曰,左副承旨持武所試官前單入侍。
傳于李碩載曰,觀象監救食官書啓下敎安徐。
傳于李溎曰,內局入侍。
李致中,以都摠府言啓曰,今日入直內三廳武兼禁軍及軍兵等,當爲中日習射,而上候未寧,藥院直宿,且以日食齋戒相値,不得爲之之意,敢啓。傳曰,知道。
李碩載,以禮曹言啓曰,各陵秋展謁,每於仲朔取稟事,曾已定式矣,今秋展謁,所當依前稟定,而上方在靜攝中,臣曹不敢循例擧行,何以爲之?敢稟。答曰,嗚呼,今月何月?昔此年八月稱福月,月晦何日?八朔侍湯後就邸日也。噫,冥然到此,重逢此月,已是不孝,今此堂何?憶皇兄亦不悌,嗚呼,大十一回甲,亦是料表,況八十一重逢此月乎?今聞草記,五內掩抑,噫,東西郊闕禮其幾年,而況此月今日,十乘浮雲,萬機楚越,此草記其何以答,故內局問候,只曰,知道,意蓋此也。幼時見逸詩,蒼穹一張紙,寫我腹中詩,正謂今日也,仰聞君親,雖曰,不同,忠孝本無二致。噫,君臣主義,父子主恩,其理一也,以子心承愼親心可乎?違拂親心,令其親用心可乎?誠若此,日雖方丈數仞,日聞八音金石,予則曰,此非孝也,爲子而不能孝於親,爲臣而亦能忠於君乎?前月將晦,豈待其請?已自用心,旣聞之後心萬倍,自此以後,食何甘·寢何便?若此而今朔三十日,何堪何堪?一朔猶然,況一年乎?逢今月聞草記,心欲隕而膽欲墜,知此心者,惟彼蒼乎?呼寫及此,聲隨涕下,今日大小臣工,皆木心石腸乎?此亦若水投石,費言而已,此批答,何心答乎?只自掩抑也。
李致中,以兵曹言啓曰,庭試武科初試,今八月初二日設行事,推擇啓下矣,當此藥院直宿之時,不可設場,試官望,亦不敢循例擧行,何以爲之?敢稟。答曰,此何慶?依例書入。
李致中,以兵曹言啓曰,今此庭試武科初試試官望,當品中擬望之人乏少,堂上曾經兵使,竝擬以入之意,敢啓。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
李致中,以左右捕廳·一二所巡廳·訓鍊都監言啓曰,去夜犯夜人無所捉,敢啓。答曰,知道。
甲午八月初一日卯時,上御集慶堂。藥房入診,右承旨同爲入侍,奉朝賀·時原任大臣追後入侍時,都提調李思觀,提調韓光會,副提調李溎,假注書李羽晉,記事官曺遠振·沈基泰,右承旨李碩載,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,夜間聖體,若何?上曰,向差矣。思觀曰,寢睡·水刺之節,亦何如?上曰,善睡,而少進湯飯矣。命書禮曹草記批答,上曰,禮房承旨入來乎?溎曰,然矣。上曰,承旨持批答出去分付,可也。思觀奉進湯劑,上進御,命診候,泰輿等診訖奏曰,脈候左右三部,度數調均,胃脈比昨差勝矣。上曰,湯劑加入亦奏之。道炯曰,加入則止於今日,似好矣。上曰,天麻·防風性味順便乎?道炯曰,二料非但性味順便,善治風眩矣。上曰,陳賀似當爲之,爲人子,豈不欲宴乎?合之則尤好矣。思觀曰,此秉彝之心矣。因奏以時原任方爲承候來待,上命奉朝賀·時原任大臣入侍。出榻敎內局先退,奉朝賀洪鳳漢,領府事金相福,奉朝賀金致仁,領敦寧金陽澤,判府事韓翼謩·金尙喆,領議政申晦,判府事李溵,進前問候,上曰,少差矣,金奉朝賀入來乎?致仁曰,臣爲承候,星夜上來,仰瞻天顔,恭承玉音,聖候尙未復常,下情不勝焦悶矣。鳳漢曰,夜下備忘甚多矣。相福日,俄者禮曹草記批答,尤多矣。上曰,洪奉朝賀見之乎?鳳漢曰,未及見之矣。上命賤臣持入,命溎讀,上曰,時原任皆木心石腸乎?鳳漢曰,聖敎雖如是,群下亦有仰達者,而不敢達矣。上曰,予已知爲卿等所苦,卿等所請非諂,而但太過矣,朝廷問安勿爲之敎,意有在焉,內局欲罷而不能矣。相福曰,雖一日直宿而罷,臣等欣忭之心,如一月矣。鳳漢曰,群下之情雖似過,而自上度下之心,何如?上曰,金奉朝賀,自鄕上來,農形,何如?致仁曰,上天之造化難測,春間大旱之餘,連下甘霈,今則有豐稔之徵,且小民聞減還穀之令,萬口胥悅矣。上曰,還穀什一之減,何如?致仁曰,爲民均惠,莫過於此矣。上曰,洪奉朝賀之意,何如?相福曰,頃因奉朝賀之登筵,有什一名正之奏,自上稱善,其後有減元還之命矣。晦曰,兵曹方入草記,而武科初試試官望,以直宿相値,不敢循例書入矣。上命入草記,賜批後,諸臣以次退出。
甲午八月初一日辰時,上御集慶堂。左副承旨入侍時,左副承旨李致中,假注書宋銓,記事官沈基泰·姜,以次進伏。上曰,單子持入乎?致中曰,昨年武所試望單子持入矣。上曰,昨年武技規矩單子持入,試望亦催促。賤臣銓承命,持入武規單子,致中讀奏,上命書傳敎曰,今番初試規矩,六兩三矢百步,柳葉箭一巡二中,片箭一巡一中,三技取二技。又命書傳敎曰,今番庭試初試,本初試豈謂,而噫,今番合慶何慶?六十一重逢,此弊熟知,錄名時差備官操縱,京中有勢武士,鄕武凌踏,曾聞此弊,今番廉問,若有此弊,當該差備官,當嚴處,當該擧子,若有爭先抑勒之弊,則當停擧,一體嚴飭。上命持入農形伏,致中曰,姑無來到者矣。上命賤臣銓出去,去甲午年日記,自正月至八月持入,上曰,注書誰也?致中日,宋銓也,前承旨鍈之弟也。上曰,然乎?新入翰林誰也?致中曰,姜也。上曰,預備誰也?致中曰,曺遠振也,卽故參判命采之孫也。上曰,兩翰林中,誰最年少?基泰曰,臣爲戊申生,下番姜,爲己酉生也。上曰,注書爲實官乎?致中曰,方爲假官,而翰注,俱被抄矣。上曰,遠振年少而有鬚乎?輿注書孰爲年少?致中曰,注書比遠振頗老蒼,而今年爲三十四云矣。上曰,日記中草記等條讀奏。致中讀訖,上曰,九月初十後,有政乎?致中曰,此卷八月九月合部,而九月十一日·十四日,俱有政矣。又讀進宴廳草記及監試覆試草記條,上曰,其時進宴,在何日耶?致中曰,九月二十日矣。上命讀試所試官望單子,下點訖,上曰,金奉朝賀今年幾何?致中曰,五十九矣。上曰,尙少矣。命退,遂以次退出。
甲午八月初一日午時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,晩後聖體,若何?上曰,一樣矣。思觀奉進湯劑,上進御,命診候,泰輿等診訖奏曰,脈候調均,漸至差勝矣。上曰,於今則脈似勝前乎?道炯曰,今日則大勝於昨日矣。上曰,元氣不捐乎?道炯曰,此是自上過慮之致,決無是理矣。上曰,金孝儉,入正月直宿中乎?孝儉曰,不入矣。上曰,加入,止於今日乎?命徽曰,已與諸醫官商議,限今日進御好矣。上曰,今日日食乎?溎曰,然矣。命書傳敎曰,以予精神莫之記有,中官駭然,若此故漠然不告,今日觀象監日食捄食官,其令書啓。上曰,自今日,復樂鼓吹乎?思觀曰,然矣。上曰,如此則尤好矣。諸臣以次退出。
甲午八月初一日酉時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,午間聖體,若何?上曰,一樣矣。思觀奉進湯劑,上進御,命診候,泰輿等診訖奏曰,脈候調均,比午一向差勝矣。上曰,頭部觸風,頭痛難堪,今則差矣,差後小水甚利,何如?允協曰,小水之利,誠好證矣。上曰,湯劑加入,何以爲之?泰輿曰,眉稜之候若止,則不必加二料,而人蔘則依前加之矣。上曰,蔘則似然矣,命理中建功湯加入中,減天麻·防風,依前煎入。出榻敎上曰,今番頗用心矣。諸臣以次退出。
上在慶熙宮。停常參·經筵。
自辰時至申時,灑雨或下雨,測雨器水深二分。
藥房都提調李思觀,提調韓光會,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任終宵憂慮,敢來問安,竝此仰稟。答曰,知道。於今予衰益判,其復若此,甚矣冥然,一何支撑?其雖然,嗚呼,今月,其何伸禮?只自歎冥然,氣何暇諭?其雖然,若是酬應,是豈孝也,亦豈悌也?遙瞻西郊,只自掩抑,今予至此,卽予本色,亦何答乎?待敎入侍。
中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿·中宮殿,朝廷·二品以上·六曹堂上·奉朝賀·大司諫單子問安。答曰,勿爲問安。
傳于李溎曰,內局入侍。
備忘記,傳于李致中曰,西北擧子自古多,而況今慶科乎?且西北皆登,而錄名者數小,何以然乎?其後有加單子,問于入門官以奏。
傳于李溎曰,內局入侍。
備忘記,傳于李碩載曰,今予若此,專由追慕,今年何年,此月何月?其欲豐享,夙宵用心,見丁卯庚戌生,此心何·此腸何?心膽隕歇后語,若此而復支撑,是豈孝亦子道?其雖然,能自步能坐食,誠冥然亦苟且,慶何合敢豐享?慶猶合張大楚越,時予意,諭大小群工,宜食蜜亦喑啞,若此然後,嗟哉八十一歲,其將能過矣。
備忘記,傳于李碩載曰,今番眉稜氣,專由乎近十日若土亭入風白虎而然,兩加入果有效,今日蔘則兩五錢,此亦由乎諸臣而然,蔘兩二錢豈有效?今番兩五錢,其果脈勝而蔘雖仍,予則亦曰,於今然矣,今日兩加入減焉,晩後眉稜復作,日三貼人蔘,莫知其減,近十日受風,僅三貼纔愈減故若此,雖然,此猶勝於勸蔘,夕入侍,依前加入煎來。
備忘記,傳于李碩載曰,內局酬應臥而靜思,日昨下敎,乘轎詣自可爲也云,更思於道,雖乘轎入門內先拜謁,自此何至丁字閣,亦何能擧審,亦何能酌獻禮?興惟于此,方寸猶掩抑。嗚呼,此豈孝乎?今雖差勝,何能伸禮?靜惟于此,心膽皆隕,其將謂左右曰,予心腸存乎否乎?嗚呼此時,其曰,子道,昔漢帝闕修道,其云一時遊覽猶然,莫重典禮者乎?昔此年陵軍報禮曹聞也,其勿問敎,至矣至矣,而以此觀也,寢郞欠謹者,必有而然也。況無意致潔,興惟及此,欲舊諸陵,令禮曹,今日內申飭諸陵凡諸等事,若今日其君,將詣奉審,更加詳審,丁字閣亦爲奉審事,令禮曹,其令卽爲下帖,若是下敎之後,令中官奉審,若有欠潔者,其時官員,當永刊其名,一體申飭。
傳于李溎曰,內局入侍。
李碩載,以承文院言啓曰,吏文學官金鎖業改差代,通德郞具運奎差下付軍職,冠帶常仕,何如?答曰,允。
李致中,以武一所言啓曰,今此庭試武科初試時,大兩當爲先取,而會計期日不遠,擧子甚多,在前如此之時,有先取柳葉箭四貫革加設之例,今亦依此擧行之意,敢啓。答曰,知道。
又以武二所言啓曰,今此重逢此日,春初平復,合慶庭試武科初試時,六兩當爲試取,而會計日不遠,擧子數多,在前如此之時,有先取柳葉箭·片箭之規,依近例,四貫革加設之意,敢啓。答曰,知道。
李致中,以左右捕廳·一二所巡廳·禁衛營言啓曰,去夜犯夜人無所捉之意,敢啓。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道,勿爲問安。
大殿·中宮殿·惠嬪宮,藥房口傳夕問安。答曰,知道。
甲午八月初二日卯時,上御集慶堂。藥房入診,奉朝賀·時原任大臣追後入侍時,都提調李思觀,提調韓光會,副提調李溎,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,夜間聖體,若何?上曰,一樣矣。思觀奉進湯劑,上進御,命診候,泰輿等診訖奏曰,脈候左右三部,度數調均,胃脈滑體,一向差勝矣。上曰,人蔘當愼惜,是宜加減可也。道炯曰,聖候雖向差,尙未復常,加入之蔘,似不可輕減矣。上曰,脈候似未復常乎?道炯曰,今番問安,證候不輕,因聖上元氣之好,易得復常,而今當漸次平復之時,尤不容輕減補劑,至今日進御好矣。思觀曰,重蒸水刺進御乎?上曰,進之矣。思觀曰,醫官以爲鮒魚蒸,利於補脾,自前如此之時,自內局入之云矣。上曰,入之。思觀曰,時原任方來待矣。命奉朝賀·時原任大臣入侍。出榻敎內局先退,奉朝賀洪鳳漢,領府事金相福,奉朝賀金致仁,領敦寧金陽澤,領議政申晦,判府事李溵進前,上曰,元判府之病,尙未差乎?晦曰,尙今未愈,故不得入來矣。致仁曰,日氣雖晴,仰瞻玉色,勝於昨日矣。相福曰,口味,何如?上曰,口味則不變矣。鳳漢曰,自上胃氣好,故易復常矣。上曰,以白虎之觸鳳,果然猝劇,以此論之,土亭之穴窓受風,誠怪矣。相福曰,當暑尤宜愼風矣。上曰,自內亦觀之而不愼,致有今番,然而今能至此,則意外矣,吳道炯每謂氣則不敗,果然少差,誠所未料也。晦曰,日食旣過,禮部回咨,依例撰出,定禁軍給馬,下送于灣府,使之傳于鳳凰城將,以爲轉送北京之地,何如?上曰,依爲之。出擧條諸臣以次退出。
甲午八月初二日未時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,晩後聖體,若何?上曰,一樣矣。思觀奉進湯劑,上進御,命止道炯診候,泰輿等診訖奏曰,脈候調均,滑體漸勝矣。上曰,脈候比患候前加勝乎?道炯曰,然矣。上曰,表氣解故,脈候勝乎?道炯曰,然矣,夫勝故,見本脈體耳。上曰,首醫言脈勝故怪之,親自按脈,果勝矣,土亭尙困於受風,況於予乎?思觀曰,聖上元氣甚好,故易於復常耳。上曰,復常則必將困予,卿則在內局,而時原任難矣。內局先退,命溎讀諸道狀聞訖,諸臣以次退出。
甲午八月初二日酉時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,俄承下敎,聖體,若何?上敎縷縷,而玉音低微,多聽瑩,而有將受困於卿等,仍此用心之敎,上因叩閾曰,四十字豈可受之?思觀曰,眉稜之候,若何?上曰,眉稜痛,午後復作,今則愈矣。思觀奉進湯劑,上進御,思觀請診候,上曰,置之。思觀曰,旣有俄者備忘,只命首醫診候,何如?上曰,渠何知也?但稱脈好矣。思觀曰,明日湯劑,何以爲之?上詢諸醫曰,二種加入,止於此貼,明亦進御乎?泰輿等咸奏曰,日氣陰濕,故此證乍見,不過適然,而二料甚平順,至明日加入以進好矣。上命內局退去,復命右承旨入,上曰,欲入中門,則先入大門,故先以請賀,若欺童子,以此之故,不忍堪之三十二字,其猶駭然,況加四十字,何顔拜十二室乎?文昭殿在彼,卿等誤思矣。故奉朝賀元景夏,非外飾之人也,今雖來請,決不從矣,德何大乎?此擧無當矣,昔甲午九月十九日參外宴,二十日參內宴,揷花出興元門,踰夜晝介,怳然若昨,今異於昔,若受一盃,非子道,況有加於此者乎?卿等㤼於文昭殿事,不敢直請,尙止於此矣。命溎讀諸道狀聞,命書傳敎曰,其稅船齊到無遺,皆裝載乎?令度支·惠廳,問于諸道狀聞。諸臣以次退出。
上在慶熙宮。停常參·經筵。
藥房都提調李思觀,提調韓光會,副提調李溎啓曰,伏未審夜間,聖體,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任終宵憂慮,敢此問安,竝爲仰稟。答曰,知道。噫,予氣若此,何日撤直,氷直猶可也,而其惟者,卽昔年也,況昨日興懷,何心循例建功?雖常時三貼,兩件其亦加入者何云?本院自今日撤直,差備待令類,於兩廳輪直,可也。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道,勿爲問安。
傳于趙曰,何時開門,而政院·玉堂問安,今始爲之?駭然矣。
備忘記,傳于黃榦曰,開門後旣爲問安,卽是古例,而近者開門已久後,問安此亦怠慢,諸承旨特推。
傳于洪秀輔曰,內局入侍。
備忘記,傳于李致中曰,暮年靜攝,諸承傳色,其皆各便,其涉駭然,今日內班院諸承傳色特推,內班院掌務,立庭一時。
備忘記,傳于李溎曰,嗚呼,昨夕已諭,其惟三十二字,予心千萬,嗚呼,將來加將幾十字,心若此,其何豐享?興惟此,心膽皆隕,須看內局門候答,予心可知,於今心欲奮,而其猶抑也,嗟哉今日,從容靜臥,然後心可舒身可便,須看內局問候答,可見予意也。
備忘記,傳于李溎曰,噫,於今其欲壽鞋,欲奮興元門,而其猶抑,況他乎?欲起强坐者多矣,此時何言乎?
傳于趙曰,左副承旨入侍。
傳于李溎曰,若如是强勝,則當詣舊邸,晦日還宮,速爲頒布。
備忘記,傳于李溎曰,嗚呼,此夕興惟,夜中書敎,今朝批答,悠悠此心,彼蒼臨照,陟降俯察,雖然以此下敎,何伸萬一?興惟及此,對案何心?其䓀莄米飮·重蒸飯,予何知予何味?昨日興惟於此,亦時運也。
備忘記,傳于李溎曰,昨已下敎,今命撤直,意在追慕,噫,今雖八十一,於此心若昔甲午,夜中書敎,問候卽答,悠悠此心,蒼蒼臨照,孰能勝予,孰能强予?其若固執,豈云建功?何食常食?頒布然後,當進水刺,予雖暮,心何昏乎?飮涕下敎,何心强食?若此果强,建功亦停。
傳于李致中曰,該堂雖不知,執吏宜知之,令兵曹,決棍十度。
又傳于曰,該堂亦然,書吏亦似然矣,今日決棍,如何置之?
李碩載,以禮曹言啓曰,今番聖候違豫,擧國含生,莫不焦灼,憂遑之餘,辛賴皇天祖宗之默佑,旋臻平復,此實宗社莫大之慶,臣民歡忭,曷有其極?告廟頒敎等節,不容少緩,卽爲擇日擧行,何如?
李致中,以左右捕盜廳·一二所巡廳·御營廳言啓曰,去夜犯夜人無所捉,敢啓。答曰,知道。
甲午八月初三日卯時,上御集慶堂。藥房入診,奉朝賀·時原任大臣追後入侍時,都提調李思觀,提調韓光會,副提調李溎,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,夜間聖體,若何?上曰,一樣矣。思觀曰,寢睡·水刺之節,亦何如?上曰,睡不着,而進御則如昨矣。思觀奉進湯劑,上進御,命診候,泰輿等診訖奏曰,脈候左右三部調均,滑體連勝矣。命宣傳官一人入侍。出榻敎宣傳官李度海進前,上詢以武科規矩訖,退出,思觀曰,湯劑依前爲之乎?上曰,當以加入進御矣。思觀曰,撤直之敎,不敢奉承,故敢此仰達矣。上曰,非爲予氣之差,有此敎矣。光會曰,聖候若此,而豈容遽撤乎?溎曰,雖退直本院之敎,此時猶難奉承,況撤直乎?俄下批旨,姑不頒布矣。思觀等齊聲奏曰,臣等決不可奉承矣,伏乞早賜允從焉。上曰,雖不直宿,豈不入侍乎?思觀曰,諸大臣方來待矣。命奉朝賀·時原任大臣入侍。出榻敎奉朝賀洪鳳漢,領府事金相福,奉朝賀金致仁,領敦寧金陽澤,判府事金尙喆,領議政申晦,判府事李溵進前,晦曰,直宿自前有退直輪直之次序,豈可遽然撤直乎?思觀曰,此時決不可輪直,臣等豈合遠離乎?上曰,昨已諭卿則在內局,時原任難矣,予雖氣苶而臥,今月決不使直宿,且予豈已平復乎?今番眉稜之痛,誠初也,近日向差,誠難測矣。思觀曰,此誠臣等忭幸矣。上曰,時原任方入,予自昨日心動,三十二字,加四十字,將以此困予,予何顔拜十二室乎?以今予之氣,豈可撤直而若不然,則將與昔年同矣。晦曰,湯劑尙加入,撤直之命,萬萬過矣。陽澤曰,藥院諸臣之言,誠當然矣。尙喆曰,眉稜之候猶往來,勉從藥院之請,何如?溵曰,廚院與本院猶異矣。上曰,方欲步詣之時,豈忍直宿乎?未進三貼之時,藥院似不可退,趁門限出去,何妨?思觀曰,前席久煩誠猥屑,當出外待敎矣。上曰,承旨速頒下敎,可也。溎曰,此時撤直,誠爲悶迫,臣等豈可伈伈而退,出家經宿乎?下敎決難頒布矣。上曰,速往頒布,其休焉。諸臣以次退出。
甲午八月初三日午時,上御集慶堂。左副承旨入侍時,左副承旨李致中,假注書宋銓,記事官沈基泰·姜,以次進伏,上命致中,讀禮曹草記訖,上命書傳敎曰,其雖直宿,凡諸此等節,過十日後擧行事,已爲定式,則纔三日直宿,有此草記,誠是千千萬萬料表。噫,今日雖過,初十日已無可論,況昨夜下敎若何,而有此請乎?其涉異常,亦涉駭然,此草記給之,該堂從重推考,旣有定式,則矇然捧納,當該承旨,一體從重推考。命退,遂以次退出。
甲午八月初三日申時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,晩後聖體,若何?上曰,一樣矣。思觀奉進湯劑,上進御,命醫官爲首四人診候,泰輿等診訖,奏以脈候調均,滑體一樣,上曰,五錢蔘依前乎?泰輿曰,限一兩日,二加入停止之前,因進好矣。思觀曰,臣等將退去,不勝戀戀之誠,雖已撤直,本院留提調一員,何如?上曰,置之。溎曰,聖候復常,廚院撤直,則誠莫大之慶,而以昨日下敎觀之,眉稜之氣,終未快復,湯劑尙在加入中,撤直之命,誠意外矣。俄者下敎,臣冒罪不敢頒布矣,荐承截嚴之敎,故黽勉頒布矣,藥院若有臣,豈可伈伈而退乎?藥院諸醫,臣實羞見。伏乞先治臣等忱誠淺薄之罪,更命直宿,何如?上曰,知申之奏,大體則是矣,予非夬復而然也,予之愈,若俟河之淸,只出追慕故也,雖內局水工,豈可以直宿爲名乎?思觀曰,知申之奏誠是矣,殿下以不得夬愈爲敎,而令臣等遽退,不勝愧恧悚惶之至。上曰,卿等若揚揚而退,則誠愧矣,出於予之追慕,何愧之有?思觀曰,愧亦餘事,一出禁扃,坐遣長夜,臣等之心,當何如哉?上曰,如欲召見,豈不留門而召乎?光會曰,追慕保護,兩行不悖矣。溎曰,聖上之意,臣等豈不仰體,而今番問安,尙賴天祜,表證雖解,尙未復常,而遽有永撤之命,勿諭下情之焦迫,在保護之道,豈如是乎?上命內局先退,儒臣持問答入侍。出榻敎校理安大濟,修撰金峙默進前,命兩儒臣·承旨·注書·兩翰林,輪讀問答訖,儒臣先退,命藥房都提調,持湯劑更爲入侍。出榻敎思觀進湯劑,上進御,上曰,予氣益苶,難哉,今日竝與問安而止之矣。溎曰,小臣則直於本院,與坐直承旨無間,今夜入直,何如?上曰,都承旨入直則色好乎?諸臣以次退出。
上在慶熙宮。停常參·經筵。
下直,安興僉使趙慶進,漣川縣監趙重國。
藥房都提調李思觀,提調韓光會,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。內局撤直,予心少安,其耄日甚,氣何暇諭?日飮一斤,亦何益乎?待敎入侍。
中宮殿·惠嬪宮,藥房口傳問安。答曰,知道。
備忘記,傳于李致中曰,予雖八十一歲,一心追慕,一心民國,旣命撤直,追慕少伸,民國猶在,夜中整衣,左右問何?答曰,次對,夜猶若此,況晝乎?次對進定於今日,雖然,此何異於衛士傳饍?曷勝歉然。
李致中啓曰,今日次對,兩司長官當爲進參,大司憲成天柱,卽爲牌招,何如?答曰,允。
傳于李碩載曰,內局入侍。
李溎啓曰,大臣·備局堂上,依下敎來待矣。傳曰,引見。
李致中啓曰,左邊捕盜大將具善復許遞事命下矣,在前如此之時,有他邊大將兼察之例,今番則何以爲之?敢稟。傳曰,右將兼察。
又啓曰,左邊捕盜大將,以右將兼察事命下矣,右邊捕盜大將李潤成,卽爲牌招,聽傳敎,何如?答曰,允。
傳于李碩載曰,內局入侍,坐直承旨同爲入侍。
傳于李溎曰,前湖南伯入侍。
李致中,以兵曹言啓曰,西所衛將牒報內,昨日閉門後烽火時,有一人踰越西邊宮職,故執捉推問,則二羽禁軍咸道亨爲名人云,事極驚駭,令攸司,依律科治,何如?答曰,噫,禁旅何等重也,而若是有踰墻之擧,此前所未聞,不飭番將汰去,咸道亨,令龍虎將,沙場回示三匝後,決棍三十度汰去。
傳于李碩載曰,禮判今日政備擬,騎判牌招,多有擧行者,亦爲開政。
有政。吏批,判書李潭進,參判尹得養式暇,參議未差,右承旨李碩載進。以金器大爲兵曹判書,以南履寬爲正言,以李商輅爲修撰,以吳載紹爲兼司書,以元義孫爲兵曹參判,以李中權爲兵曹佐郞,以朴相甲爲掌樂正,以李福徽爲軍資正,以申光儁爲監察,以趙曮爲知經筵,以徐命善爲同春秋,以李徽中爲同義禁,以申相禹爲吏曹佐郞,以李海敷爲寧陵參奉,以李命植爲吏曹參議,校書著作單李範和,命課學敎授單李鼎吉,以趙曮爲禮曹判書,訓鍊都監提調金器大,禁衛提調金器大,御營提調金器大。兵批,判書趙曮進,參判未差,參議金致恭病,參知徐有元入直進,右承旨李碩載進,同知單崔致弘,僉知單李萬濟,副司直吳載紹·金命淳·李鼎吉,副司正具運奎。
兵曹口傳政事,以李章吾爲左邊捕盜大將,李邦綏爲禁軍別將。
李致中啓曰,新除授左邊捕盜大將李章吾,卽爲牌招,命召及大將牌·傳令牌,傳授,何如?傳曰,允。
傳于李碩載曰,內局入侍。
李致中,以都摠部言啓曰,今日入直內三廳武兼禁軍及軍兵等,中日習射,請出標信。答曰,知道。
李溎,以吏曹言啓曰,今此文宣王釋奠祭,亞獻官行副司直金夏材,預差行副司直李得臣塡差矣,實預差,俱以身病猝重,勢難起動,不得已以工曹參議尹養厚,改付標以入之意,敢啓。答曰,知道。
又以吏曹言啓曰,本曹佐郞李基崧,寧陵參奉朴趾行呈狀內,俱以身病甚重,勢難察任云,竝依例改差,何如?答曰,允。
李致中,以兵曹言啓曰,依傳敎,龍虎將李柱國,馳往沙場,踰墻罪人禁軍咸道亨,回示三帀,決棍三十度後汰去,不飭番將金養厚,亦爲汰去之意,敢啓。答曰,知道。
又以備邊司言啓曰,本司武郞廳閔致協,奔走勤仕,又滿十五朔,依例陞敍或守令除授事,捧承傳施行,何如?答曰,允。
又以武一所言啓曰,監試官司諫院正言李鼎運,以其親病,陳疏入啓,不爲來參,莫重國試,監試官不可不備員,令政院,稟旨變通,何如?
又以左右捕盜廳·一二所巡廳·訓鍊都監言啓曰,去夜犯夜人無所捉,敢啓。答曰,知道。
黃幹,以京畿監司狀啓啓曰,廣州突馬面等官居柳福孫等囕死事。傳曰,令本道,恤典擧行。
正言李鼎運疏曰,伏以惟天惟祖宗,眷佑我宗枋,聖候不日康復,臣民慶忭,小大同情。仍念臣蒙騃譾劣,百無肖似,言議之職,斷無一分可堪之實,而薇垣新命,適下於鄕廬蟄伏之中,馹召遠降,飭敎繼下。臣嚴畏義分,不敢偃息,蒼黃登途,竭蹶趨謝,而一再登筵,瘡疣畢露,至於日昨筵中禮堂請罷之啓,旣有矇然不審之罪,又有當避不避之失。臣之生疏昏謬,於是益著,撫躬慙恧,靡所容措,適値聖候靜攝之時,引避無路,又承試場往役之命,黽勉昌赴,一日二日,泯默以度,臣身之進退狼狽,固不足恤,而其於壞臺閣而羞朝廷何哉?臣於此際,得接鄕信,則臣父宿病,又添於溽暑之餘,泄痢交作,症形非細,食飮全却,委頓床褥,家僮踵至,促臣來見,臣自聞此報,方寸焦灼,按住不得,冒瀆宸嚴,徑尋鄕路。伏乞天地父母,諒臣難冒之義,察臣煎急之私,亟削臣所叨之職,以便救護,仍治臣擅行之罪,以肅朝綱焉,臣無任云云。無批答。
掌令林蓍喆疏曰,伏以皇天,佑我宗枋,玉候漸向康復,臣民慶忭,曷有其極?第伏念大聖人愼候之方,不可以翼瘳而少弛,今此撤直之命,雖出於我聖上追慕之孝,其在擧國群情,焦慮憂遑,儻如何哉?伏乞聖上,亟加三思,姑命依前直宿,俾盡節攝之戒焉。仍念臣,向叨館銜,隨參圈事,伊後臺言峻發,至請參圈人問備之典,臣亦被彈中一人,至今追思,惶愧無地,臣於見職,新除之日,宜卽陳章自列,而迫於飭敎,冒沒出肅,旋値藥院直宿之日,不敢言私,因仍蹲冒,以至于今,臣之去就,轉益郞當,臺閣之任,廉防尤別,臣豈可以時日之稍久,因循冒據,重自陷於忘廉之科也哉?玆敢略入文字,仰瀆崇聽。伏願聖明,察臣難冒之義,鐫臣所帶之職,以昭法紀,以安私分,千萬幸甚。臣無任云云。答曰,省疏具悉。今者撤直之命,意蓋深也,其何論也?頃者所請,不過問備,於今撕捱,有何義意?人皆若此,則睚䀝必報乎?況旣已行公,强嫌撕捱,亦捗太過,爾勿辭察職。
甲午八月初四日卯時,上御集慶堂。藥房入診入侍,坐直承旨同爲入侍時,都提調李思觀,提調韓光會,副提調李溎,假注書李羽晉,記事官沈基泰·姜,右副承旨黃幹,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,夜間聖體,若何?上曰,一樣矣。思觀奉進湯劑,上進御。命醫官四人診候,泰輿等診訖,奏以脈候調均,滑體一樣。上曰,武科初試,何日設場?思觀曰,初二日也。命書傳敎曰,予聞昔故相裹頭,其猶監賑,近者耳目,偃便特甚,二日監試,豈有草記?草記試官,從重推考,此草記給之,監試官李鼎運,特施準朔不敍之典,監試官單子,付標以入。上曰,故相閔重鼎,爲惠堂乎?思觀曰,然矣。內局先退,幹讀掌令林蓍喆疏。上曰,誰也?幹曰,故縣令林之浩之子也。賜批訖,上曰,怪異矣。幹讀兵曹草記,命書傳敎曰,幼時聞武藝廳金敏才,踰越闕墻,臺臣多年按律之請,其後幾百年莫聞,今者禁軍越墻,其誠初聞,業已嚴處,而莫重禁直,於朝於夕交替時,其着實點考,豈有此弊?番將已下敎,況摠府,以內禁衛無事,門開閉後,房直例有去來之事,此亦古也,今亦有此否,申飭。諸臣以次退出。
甲午八月初四日辰時,上御集慶堂。大臣·備局堂上引見入侍時,領議政申晦,左議政李思觀,行司直具善復,仁陽君李景祜,行司直鄭弘淳,左參贊朴相德,行司直徐命膺·李章吾,行副司直趙重晦,禮曹判書金器大,戶曹判書具允鈺,刑曹判書尹東暹,行副司直鄭存謙,吏曹判書李潭,行副司直李潤成·尹泰淵,江華留守李徽之,開城留守李聖圭,吏曹參判尹得養,行大司成金鍾正,兵曹參判金華鎭,戶曹參判鄭尙淳,行副司直洪趾海·權噵,漢城右尹金相翊,刑曹參判徐命善,工曹泰議尹養厚,大司諫李商舟,掌令金東淵,校理安大濟,左副承旨李致中,假注書宋銓,事變假注書尹載命,記事官沈基泰·姜,以次進伏。晦曰,夜間聖體調攝,若何?藥院諸臣,在闕外經夜,臣等之心,誠憫迫矣。上曰,氣苶猶前耳。晦曰,寢睡·水刺,亦何如?上曰,寢睡連勝,而重蒸飯進御矣。晦曰,聖候卽時復常,誠極慶幸,而聖體,異於强旺之時,從今益加愼攝,伏望矣。上曰,元判府,尙未起動,其弟自湖南,將母今日入來云耶?其母年今幾何?晦曰,七十六矣。上曰,嘉禮時爲六十矣。晦曰,此全羅左水使金永緩,右水使申大謙今秋水操取稟伏啓也,才因筵稟,三南水操,皆令停止。今無覆奏之事,竝置之,何如?上曰,依爲之。晦又曰,此全羅兵使李漢泰狀啓也,以爲今秋習操巡點,依例擧行事,令廟堂稟旨分付矣。詰戎之政,有國所重,今年年事,幸而有豐登之望,習操依例擧行,營將·城將巡點,行操時竝行,不無其弊,此則停止,何如?上曰,依爲之。晦又曰,此江原監司徐逈修秋操取稟狀啓也。以爲道內各穀,因潦雨被傷,累千兵馬之裹糧往來,誠有弊端,莫重詰戎之政,廢而不行,亦甚未安。何以爲之,而校生考講,連有道臣兼行之例,秋巡時依例兼行事,竝令廟堂,稟旨分付,勸武軍官都試,依例設行爲請矣。莫重詰戎之政,不可停止,依例擧行,校生考講,旣有道臣兼行之例,依請施行,勸別武選武軍官都試,亦依例設行之意,分付,何如?上曰,依爲之。晦又曰,行司直具善復,方帶濬堂,而濬川之役,尙未完訖,有難專意於捕廳捕將之任,今姑許遞,何如?上曰,依爲之。以上出擧條上仍下敎曰,左捕將具善復許遞。出榻敎晦又曰,廣州府尹趙載俊,自遭臺言之後,連呈辭狀,必以一遞爲期,有難强迫,方當秋務,田軍兩政,俱係緊急,今姑許遞,何如?上曰,依爲之。出擧條上曰,廣尹臺言,果何事也?晦曰,春初試所承旨事也。思觀曰,向者臺論被斥時,御題之不能復記云者果脫空,故臣曾筵達而仍任矣。上曰,二品推恩,想已爲之矣。其人可用,年今幾何?思觀曰,今爲四十餘歲,而聞民情,莫不惜其去云矣。上仍下敎曰,廣州府尹趙載俊許遞。出榻敎器大進前曰,臣昨因請賀草記事,致勤重推之敎,誠極惶悚,而第伏念,聖候平復,係是莫大之慶,則豈可無告廟頒赦之擧乎?徒前四五日直宿,亦有賀儀前例,故不避煩瀆,更此筵達矣。上曰,置之。晦曰,考近例則五六日直宿,亦有稱慶之擧,禮判之奏是矣。群下之情,今方抑鬱,當行之禮,俯從好矣。上曰,賀之於予,若防門矣。思觀曰,禮判雖被嚴敎,此是應行之禮,故又此筵達矣。器大曰,不多日而平復,尤爲無前之慶事也。上曰,今番果爲用心矣。土亭有受風之事,予亦若此而受困,今幸得愈,而尙有餘氣矣。土亭入文廟乎?晦曰,此特異人,非正道故未入矣。聖候之卽臻平復,果建功效也,而此時聖躬,豈受風之時乎?上曰,果然矣。善復進前曰,濬川節目甚嚴,而每當疏濬之時,有三軍門合力應役之規矣。臣於今番,詳察事勢,則三軍門將校,同爲董役,不無紛挐之弊,事多不精。自今以後,則先自訓局,專當始役於字內,而別擇將校,與都廳參軍,眼同畢役後,禁營·御廳,鱗次依訓局例,各其字內董役,則非但事半功倍,事亦精矣。器械各其軍門當之,而役事浩大,則三軍門,互相推移用之,事甚便宜。以此添入節目,使之擧行,何如?上曰,依爲之。允鈺進前曰,曾前三南奴婢,比摠後雖有加減,而貢木元敎則自如矣。今番婢貢除減之後,則與前有異,本曹所捧,只有奴貢而已。貢奴口數,若不及今更爲定摠,則來頭必有以奴爲婢,圖免身貢之弊,節目頒下後,八道寺奴貢口數,一從壬辰摠爲定,自各其道,監營單擧案修報,而俾無日後減摠之意,更加申明,以爲永久遵行之地,何如?上曰,依爲之。相德進前曰,臣以金吾事,有仰達者矣。時囚之特命過一朔勘律者,從前計其日子,必準三十日後,始爲勘律矣。年前又有不必計日之敎,不可不一番稟定,故敢此仰達矣。上曰,已過當朔,擧行,可也。潤成進前曰,禁·御兩營上番軍,限秋成停番事,前已下敎矣。九月後當爲秋成,而徵番之後,資裝上番之際,動費多月,故預此仰達矣。上曰,大臣之意,何如?晦曰,徵番之規,前期一朔例也,而九月當,則已無反矣,以十一月當擧行,似好矣。泰淵曰,御營廳,一體擧行,何如?上曰,依此擧行,可也。以上出擧條弘淳·允鈺齊奏曰,日昨有各道稅大同裝發與否狀聞之敎矣。不待狀聞,舡隻來到之數,可以計之,惠廳則只忠淸道二處大同,全羅道三處大同,未及入來,戶曹則田稅盡到,而康津位太,定山臭載後,太百石,未反入來矣。上曰,幾盡來到矣。潭曰,日昨有金聲五孫問名錄用之敎矣。臣卽爲推尋,則其孫澤相,前已調用,今爲齊陵參奉矣。上曰,然乎?商舟進前啓曰,宮城宿衛,何等嚴重,而昨夜禁旅,踰越宮墻,誠極痛駭。番將之不能嚴飭,致有無前之擧,尤爲寒心,此不嚴懲,後弊無窮。禁旅之回示,番將之汰去,處分雖嚴,究其罪犯,決不可止此。請禁旅咸道亨,依本律施行,番將刑配,入直兵曹堂·郞,竝施罷職之典。上曰,咸道亨旣嚴處,雖然汰去則輕,充軍,禁旅前所未有,故番將下敎,而處分果猶輕,豈可刑配?亟施徒配之典,欲下敎而未果,番將旣下敎,則況騎判乎?其可以爲法受科。噫,此事纔諭,古有金敬才,今有咸道亨,近百年初聞。嗚呼,禁旅設置,若何豈若此乎?當該大司馬,亟施不敍之典,騎堂事依啓,已下敎於朝於夕摠府報內禁衛無事,其意重也,騎堂若此,則摠管在位乎?一體以此律捧,傳旨,以勵頹俗,可也。上仍下敎曰,兵曹判書閔百興,特施不敍之典,騎曹入直堂·郞罷職。竝出榻敎晦曰,龍虎將,亦不可無處分矣。上命書傳敎曰,予意若此,領相旣奏,龍虎將豈可無飭?其處分宜在大司焉·番將之間,龍虎將李柱國,亟施削職之典。商舟避嫌曰,臣見識鹵莽,言議巽軟,本不合於淸朝耳目之任,而除旨忽下,召牌繼臨,怵分畏義,黽勉出肅,賓對有命,初登前席,草草一言,敢自附於一日之責,及承聖批,猥蒙聽納,實不勝欽仰感祝之至。第於大司馬及摠管·龍虎將處分之下,臣之當論不論,生疏溺職之失,於是著矣。其何可仍冒於臺次乎?請命遞斥臣職。上曰,一時莫察,何過撕捱?豈可以此,輕遞言官?勿辭亦勿退待。上曰,大諫是誰也?晦曰,故參判李顯祿之孫也。上曰,其祖好矣,大諫貌如其祖乎?晦曰,頻類,而爲人精緊矣。東淵進前曰,今年還穀十分一蠲減之敎,實出我聖上恤民之德意,八域含生,擧被均一之惠,聖澤旁流,孰不感祝,而第伏念北路六鎭,江邊七邑,道理絶遐,王化隔遠,非法之事,便成謬規,而其中還穀尤甚,秋捧之時,謂以剩穀,勒捧於監色輩,則所謂監色,亦無出處,故徵斂於民間而應之,其數夥然,春散之時,謂以掃穀,庫中遺落者,不爲充捕於給民之物,而盡歸於私用,故捧糴則每多科外之徵,分糶則輒受不完之石,年久爲例,轉成痼弊,且八道各營營穀,則所用耗條,雖是皮雜穀,盡爲折米以取,故至於本官耗輿庫色輩所食色落穀,皆倣是例。元還穀中,米則漸縮,皮雜穀則漸多,民之所輸納者米也,而及其受食,則多是皮雜穀,利專於官,害歸於民,奸弊之滋濫,怨謗之朋興,寔由於此。請西北諸邑剩穀·掃穀之名,一切革罷,八道官用耗條中折米之規,亦令嚴禁,皆以本色穀取用,以救生民難支之弊,如有犯者,治以贓汚之律,斷不撓貸之意,另加嚴飭。上曰,予雖暮年,莫聞此弊,今番處分後於此事,予何費心?今聞所啓,曷勝駭然。依啓,予有繡衣,自可廉聞,豈特此也?此非欺隱者,若或有犯,而道臣隱而不聞,當該道臣,當從重勘處,諸郡亦然。以此一體嚴飭,可也。上命書傳敎曰,今聞臺啓,不覺寒心。夜中公然誤料,終成次對,無乃爲聞此而然乎?所謂寒心者,今番所減,可謂無前比,此各正而然也。果若臺啓,名雖減十分一,十分中猶有餘者,貽弊民於翌年,此所謂曷勝寒心者也。豈可以尋常飭敎?今年若有此弊,當該守令·帥臣,當限三代禁錮。令備局,嚴飭諸道,使諸兵·水營,三百六十州守令,咸知八十一歲其君。東淵又啓曰,節度爲任,不輕而重,黃海水使尹彝復,曾無堂下履歷,以雜技加資,濫叨閫帥,四百年所無之事。且其爲人,邪誕驕妄,前後居官,貪虐剝割,民不堪苦,儕類之中,置以棄人。除目之下,物情俱駭,及其赴任之際,到處酷杖,行路騷擾,西來之人,莫不傳說。請黃海水使尹彝復,爲先罷職,永勿更擬於閫帥之望。上曰,備局臺臣,相可否好矣。尹彝復,大臣知之乎?晦曰,臣亦知其人,而屢典州牧,皆以善治得名矣。上曰,暮年爲政,豈可循常?備局·臺臣相可否,其亦美事故下詢,其聞一何反乎?遠外風聞,其何盡信?爽誤引嫌,右亦美事,更加詳察處之。東淵引嫌曰,臣庸騃譾劣,本不合於淸朝耳目之任,而柏府除旨,忽下於鄕廬屛伏之日,馹召繼降,分義所在,竭蹶登途,章皇出肅,已累日矣,而未能出一言論一事,以效一日之責,自顧惶恧。今於靜攝之餘,賓對有命,息於一覲,冒沒登筵,論一帥臣,而其爲吏捧糴之時,自着紙枷,下庭自刑,身入獄中,自炊囚徒所在之堗者,揆以事體,孰不駭歎,而居官不法之狀,不可置之衣冠之列,故敢有所論列矣。及承聖批,有爽實之敎,惶愧無地。臣何敢晏然於臺次乎?請命遞斥臣職。上曰,所懷無隱,臺體固然。其所下敎,亦有意在,以此張皇,無乃太過,勿辭亦勿退待。晦曰,尹彝復,善治得名,且有可稱者,居官時,未嘗有書札饋問之事。故兵判之首擬此任也,以爲合好矣。今日筵中,旣承下詢,故有所仰達矣,臺臣避辭如此,臣誠不安矣。上命傳敎曰,兵判有窠,政官牌招開政,待下批牌招,傳授命召。晦曰,靜攝中酬應頗久,臣等請退出。備局先退,上曰,金東淵爲誰,而請入臺耶?致中曰,故監司金致龍之從孫,而屢以臺職登筵矣。命退,遂以次退出。
甲午八月初四日巳時,上御集慶堂。前完伯入侍,領相追後入侍時,前全羅監司元義孫,左承旨趙,假注書李羽晉,記事官沈基泰·姜,以次進伏訖。上曰,卿母上來後,氣何如乎?義孫曰,臣蒙聖上體下之恩,將往周歲,氣亦康健矣。上曰,年事,何如?對曰,無前大豐矣。上曰,今番減還,果爲民惠乎?義孫曰,湖南上年被災,挽近所罕,而幸賴我聖上軫恤之德,南民得以全活矣。顧今安接之方,宜無所不用其極,査陳之令,朝家本意,雖出於爲民之政,當其量査之際,不無貽弊擾民之端,今姑停止,待明秋擧行,何如?上曰,依爲之。出擧條義孫曰,臣旣以擾民之弊仰達,伏承停査之命,而本道水操,旣以停止,則陸軍,不無向隅之歎矣。上命領相入侍。出榻敎領議政申晦進前,上曰,前湖南伯以爲,陸軍有向隅之歎矣。晦曰,誥戎之政,有國所先,臣豈不知設賑之時難以習操,而不敢仰達矣。道臣之言如此,上裁,何如?命書傳敎曰,聞前湖南伯所奏,下詢領相,今番三南,豈常年比?豈特湖南三南?今年秋操,一竝停止事,令備局,卽爲分付。諸臣以次退出。
甲午八月初四日申時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。上命書傳敎曰,此任自古皆爲,且與兩局大將有異,不過兼任故下敎,而意爲必也撕捱,果然。旣下敎之後宜守,事勢固然。騎判本職許遞,禮判趙曮爲騎判,牌招察任,傳授命召,仍令聞政,前騎判復授宗伯,牌招察任。命諸醫進前,下詢曰,予雖差勝,而眉稜痛,尙未夬祛,終日氣苶,湯劑有何加入乎?道炯曰,風必挾痰而作,加半夏宜矣。諸醫皆如道炯奏,命理中建功湯,更加半夏一錢煎入。出榻敎上曰,今日開眼甚厭,氣尤苶然,撤直之致耶?溎曰,卽伏承終日不淸快之敎,臣等此時,豈容退去乎?廚院則雖命撤直,至於本院直宿,斷不可已矣。思觀曰,臣之所奏,不及知申,只欲一員輪直矣。溎曰,此豈輪直時耶?思觀進湯劑,上進御。內局先退,命溎讀諸道狀聞,命書傳敎曰,海西審理狀聞來到,其令該堂詳考,待朝內局入侍,同爲登對以稟。諸臣以次退出。
甲午八月初四日酉時,上御集慶堂。藥房入診時,都提調李思觀,提調韓光會,副提調李溎,假注書宋銓,記事官沈基泰·姜,醫官方泰輿·鄭允協·慶絢·吳道炯·鄭允說·徐命緯·金孝儉·柳光翼·洪愼讓·康命徽,以次進伏。思觀曰,晩後聖候,更若何?上曰,一樣矣。進湯劑,上進御。思觀請診脈,上曰,止之。思觀曰,明日湯劑,如前煎入乎?上曰,唯。遂以次退出。
上在慶熙宮。停常參·經筵。
下直,黃海水使李漢豐。
藥房都提調李思觀,提調韓光會,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今日此答,將諭一誠,暮年眩氣特甚中,見扁鵲聞問候,眩氣輒加,從用調攝,勝於建功,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于李碩載曰,八十一歲,是何滋味?問開東,輒曰杳然,聞此開門聲,對曰他聲,誠悶誠悶。加入何入,建功何功?其果若此,雖八百何益乎?噫,今雖釋菜,予何知乎?禮房傳香後奉審以奏。
備忘記,又傳于曰,嗚呼,暮年,最悶者眩氣,甚苦者建功,於夜悶夜長,於晝受此困,此果千乘,其亦萬機,良可笑誠苟且。一日若百日,一刻若千刻,其君若此,而其臣豐亨,其何心其何心?曷勝歎曷勝歎?
又傳于曰,內局入侍。
傳于洪秀輔曰,內局入侍,該堂同爲入侍。
備忘記,傳于李溎曰,今八十一,大覺一副當道理,今雖入侍,予何令脈?何飮建功?若此然後,若胡文定言,將爲萬古大丈夫矣。
備忘記,傳于李碩載曰,爲予問於內局與諸扁鵲,三加入若有效,今予若此,建功若有功,若是澌綴,大呼籲蒼穹,貼身氣昏然,建功何功,扁鵲何鵲?自今日停問候,予將自臥調攝矣。碌碌哉首扁鵲,庸庸哉首扁鵲。此等扁鵲,雖車載斗量,將焉用哉?
李致中啓曰,因武一所草記,監試官朴俊源罷職,令本院稟旨變通事,允下矣。原單子中,付標以入之意,敢啓。答曰,知道。
有政。吏批,判書李潭進,參判尹得養式暇,參議李命植牌不進,右承旨李碩載進。以韓光暹爲持平,鄭存謙爲知經筵,尹東暹爲知春秋,金頤柱爲敦寧都正,姜世東爲司饔主簿,趙曮爲軍器提調,訓鍊都監·御營廳·禁衛營提調單趙曮。兵批,判書趙曮進,參判元義孫未肅拜,參議金致恭病,參知徐有元入直進,右承旨李碩載進。以順義君烜爲都摠管,李昌運爲副摠管,洪重一·宋載禧爲同知,李漢豐爲黃海水使,李邦鵬爲兼司僕將,尹守仁爲內禁將,尹範行爲宣傳官,鄭弼臣爲五衛將,李命龍爲文兼,李有和爲興陽監牧官,同知單李春培,副護軍李弘濟,副司果李漢籌。
傳于黃幹曰,承旨與御史入侍。
李碩載,以禮曹言啓曰,咸鏡道各陵殿,五年一次奉審事,定式矣。今年當次,本曹堂上一員,當爲進去,而奉使印信一顆,依例齎去之意,敢啓。答曰,知道。
黃幹,以刑曹言啓曰,因臺臣所啓,禁旅咸道亨充軍事,命下矣。依傳敎,罪人咸道亨,慶尙道固城縣充軍,卽爲押送之意,敢啓。答曰,知道。
又以義禁府言啓曰,番將金養厚,亟施徒配之典事,承傳啓下矣。金養厚,全羅道礪山府良才驛徒三年定配,而以承傳內辭意,具罪目,依例發遣府書吏,押送配所,何如?傳曰,允。
李致中,以武一所言啓曰,臣等開場,試取方張之時,監試官司憲府持平朴俊源,仍臺啓罷職,莫重國試,兩司不可不備員,令政院,卽速稟旨變通,何如?傳曰,允。
李致中,以禁衛營·一二所巡廳·左右捕廳言啓曰,去夜犯夜人無所捉之意,敢啓。答曰,知道。
以吏曹參議李命植牌不進罷職傳旨,傳于李溎曰,只推。
甲午八月初五日辰時,上御集慶堂。藥房入診,秋判同爲入侍時,都提調李思觀,提調韓光會,副提調李溎,假注書李羽晉,記事官曺遠振·姜,刑曹判書尹東暹,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,夜間聖體,若何?上曰,胡文定,稱大丈夫,予欲然也。思觀曰,臣等伏承俄下備忘,益切焦迫,湯劑不敢持入,待於戶外,下敎伏望。上曰,無效者,何必進之?思觀曰,勿論加入,建功卽主人,豈容一時間斷耶?光會曰,日已晩矣,命進伏望。上曰,一副當義理,予已定矣。溎曰,此時不可一刻留湯劑,緣臣等誠意之淺薄,撤直下敎。雖不獲已奉承,至於保護之道,豈可一分疏忽乎?思觀曰,日勢已晩,湯劑敢此持入矣。卽奉湯劑,直至榻前,上曰,以九經敬大臣之意,雖進此貼,一猶過矣,況再乎?仍進御,命醫官四人診候,泰輿診訖奏曰,脈候左右三部調均,胃脈滑體,終不夬勝,此是陽氣猶微之致,氣已解,加入附子好矣。允協等皆曰,回陽理痰,莫如附子,而加入太多,天麻則減之,似無妨矣。命理中建功湯前方中減天麻,加附子五分煎入。出榻敎命思觀出議諸醫,今日進御貼數,商確以奏,命奉審承旨及右副承旨入侍,右承旨李碩載,右副承旨黃幹進前,命碩載,讀釋菜諸執事擧案及祭物單子後,與內局先退。秋判進前,上曰,審理,何如?東暹曰,道臣所陳,儘有意見矣。思觀曰,臣亦別無他意矣。命書傳敎曰,聞海西審理啓本,予已諒矣。聞該堂所奏意同,問于入侍大臣,亦然,黃州林貴才,安岳金成集,竝特減一律定配事,分付,命詣臺臺臣入侍。出榻敎掌令林蓍喆啓曰,黃海水使尹彝復,薄有治郡之稱,而究其去後之跡,則無非詭術中出來。昨日臺啓所謂邪誕二字,可謂着題目,蓋其行身處事,專尙奸譎,居官莅民,率多詐僞。目前雖有沽名之譽,遞後輒貽無窮之弊,泛聞者或稱善治,而知其惡者,無不指點。以此之故,屢典郡邑,輒多貶遞,備局公座,將臣論斥。今番閫任之差除,固已物情驚駭,而又況加之以中路濫杖,以致到處之騷擾,則其放恣無忌憚之罪,亦焉可不論?請黃海水使尹彝復,爲先罷職,永勿更擬於閫帥之望。上曰,到此地頭,莫重閫任,豈可曠焉?雖然亦豈可置人於黯黮中乎?亦不可以此決末,依啓令該府,拿問口招。蓍喆曰,頃者持平朴俊源,或慮捕廳之忽於治盜,乃有另飭該廳之請,而其啓辭中,有曰明其爲賊,決棍三十。夫治盜之律,付之該廳者,法意攸在,究覈虛實,隨犯低仰,是捕將之責也。當聖化郅隆,囹圄空虛之日,若有犯者,則化外奸究之甚者,其罰豈可三十棍而止哉?臺臣之預定杖數,俾作治盜之律,揆以事面,不成體叚。請持平朴俊源罷職。上曰,依啓。蓍喆曰,新除授司諫院正言南履寬,時在忠淸道溫陽地,請斯速乘馹上來事,下諭。上曰,依啓。命書傳敎曰,旣命拿問,事體重矣。海閫代政官牌招開政,擇擬待下批,給馬下送。諸臣以次退出。
甲午八月初五日未時,上御集慶堂。藥房入診入侍時,都提調李思觀,提調韓光會,副提調李溎,假注書李羽晉,記事官曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,晩後聖體,若何?上曰,此附子加入者乎?思觀曰,然矣。奉進湯劑,上進御。命諸醫診候,泰輿等診訖奏曰,脈候調均,胃脈比朝一樣矣。上曰,五分附子之功乎?出外消評,則今日加入者,當進一貼云乎,二貼云乎?思觀曰,皆言進二貼宜矣。上曰,附子果用之得其時乎?允協曰,此誠當進之時矣。內局先退,溎讀諸道狀聞。命書傳敎曰,今聞嶺南道臣放未放狀聞,所稟中雖不無遽放者,道臣旣置于稟,方當大霈,何待回啓?與放類一體特放事,令該曹回諭。又命書傳敎曰,今聞咸鏡道臣審理啓聞,至於六人之多,其嘉不孤今番審理之意。噫,皐陶曰,殺,帝曰,宥。況此則皐陶曰,可宥者乎?況嶺南,難放者猶放,此乎何待覆奏。金業同·韓聖俌·孔元乭·裵水魚·金以率·李春奉,竝特減一律,自本道定配事,令該曹,卽爲分付。諸臣以次退出。
甲午八月初五日酉時,上御集慶堂。審理御史入侍,內局追後入侍時,靈光審理御史鄭民始,右副承旨黃幹,假注書宋銓,記事官曺遠振·姜,以次進伏。上命民始,讀書啓訖,上曰,果如所料矣。民始曰,誠如聖敎矣。愛娘之死,雖由於林延材,而究其實狀,則與逼殺有異矣。上命書傳敎曰,殺人者妻申聞,雖難准信,此則自溺其水,萬萬無疑。以此曰,以逼殺,則何異於弑義帝於江中,江中何辜者也?旣命御史,意蓋此也。今聞書啓,與初聞一般,況崔仁柱之言無疑,則恚憤溺水,萬無其疑。設令林延材,初有是事,而至於此境,亦不過執手而已,四百次刑訊,足慰愛娘之冤。噫,自靈光,裹足來鳴申聞鼓,當初命御史,意蓋此也。今無可疑之端,亦不無酌之道,林延材,特減一律,自本道定配事,令該曹,今日卽爲分付本道。民始曰,愛娘之父丁哥,有兩班名,而其女溺水後,欲爲受賂私和,至成不忘記,而過十二日後,以私和錢財之不給,始爲告官。事關倫紀,不可不痛治矣。上曰,於渠薄物細故也。幹曰,臣待罪靈光時,親審此獄,而今適入侍,仰覩林延材減律之處分,誠異矣。朝見嶺南放未放狀聞,則今番大霈之典,延材之兄,亦得蒙放。惟彼丁女之父,亦未知合有處分之事矣。民始先爲退出,上曰,此是鄭元始之弟,而以儒臣出去乎?幹曰,然矣,而以入直下番儒臣,奉命出去矣。上下敎曰,內局入侍。出榻敎都提調李思觀,提調韓光會,副提調李溎,醫官方泰輿·鄭允協·慶絢·吳道炯·徐命緯·金孝儉·鄭允說·柳光翼·洪愼讓·康命徽,以次進伏。幹先爲退出,思觀曰,連爲酬應之餘,聖候,若何?上曰,連飮一兩五錢蔘料,而未覺其功,故欲飮附子,命加入。今飮二貼,合爲一錢,眉稜尙有餘氣,眩暈不止矣。進湯劑,上進御。思觀請診脈,上曰,置之。命退,遂以次退出。
上在慶熙宮。停常參·經筵。
自昧爽至未時,灑雨下雨,測雨器水深二分。
藥房都提調李思觀,提調韓光會,右承旨李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。旣加附子一日一錢,其效漠然,眩昏日甚,已知已知,其何勝乎?若是支撑,誠悶誠悶,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于李碩載曰,內局入侍。
備忘記,傳于徐命善曰,近者昏眩特甚,昨兩貼猶莫知效,今日其有陽世心,可見附子效矣。
傳于李碩載曰,內局入侍。
又傳于曰,內局入侍。
李致中,以禁衛營言啓曰,今八月初四日大臣·備局堂上引見入侍時,禁·御兩營停番鄕軍,自十一月,依例徵召立番事定奪矣。本營來十一月十二月當五番左部右司屬忠淸道五哨軍兵,來十月二十五日,京中逢點,十一月初一日立番次,趁期調送事,本道監·兵使處,預爲知委,何如?答曰,允。
又以御營廳言啓曰,禁·御兩營鄕軍,自十一月當依例上番事定奪矣。本廳來十一月十二月兩朔應立中部左司屬全羅右道五哨軍兵,十月二十五日,京中逢點,十一月初一日當爲立番,趁期調送事,本道監·兵使處,依前知會之意,敢啓。答曰,知道。
又以義禁府言啓曰,黃海前水使尹彝復,令該府拿問口招事,傳旨啓下矣。尹彝復,時在任所云,依例發遣府都事,交龜後拿來,何如?答曰,允。
又以左右捕盜廳·一二所巡廳·御營廳言啓曰,去夜犯夜人無所捉,敢啓。答曰,知道。
甲午八月初六日卯時,上御集慶堂。藥房入診入侍時,都提調李思觀,提調韓光會,右承旨李碩載,假注書李羽晉,記事官曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,夜間聖體,若何?上曰,難矣。思觀奉進湯劑,上進御。命診候,泰輿等診訖奏曰,脈候度數調均,胃脈滑體,比昨稍勝矣。思觀曰,副提調自關東上來,翌日除拜知申,自昨日有實恙,不得入來矣。命書傳敎曰,都承旨許遞,其代徐命善爲承旨,牌招察任,房順房,三院副提調例兼。碩載讀諸道狀聞,命書傳敎曰,今聞忠淸道臣審理啓本,所陳詳備,況爲其君乎?特減一律,自本道定配事,分付。諸臣以次退出。
甲午八月初六日未時,上御集慶堂。藥房入診入侍時,都提調李思觀,提調韓光會,副提調徐命善,假注書李羽晉,記事官曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。思觀曰,午間聖體,若何?上曰,一樣矣。思觀奉進湯劑,上進御。命醫官四人診候,泰輿等診訖奏曰,脈候調均,滑體一樣矣。諸臣以次退出。
甲午八月初六日酉時,上御集慶堂。藥房入侍時,都提調李思觀,提調韓光會,副提調徐命善,假注書宋銓,記事宮曺遠振·姜,醫官方泰輿·鄭允協·慶絢·吳道炯·鄭允說·徐命緯·金孝儉·柳光翼·洪愼讓·康命徽,以次進伏。思觀曰,晩後聖候,若何?上曰,一樣矣。進湯劑,上進御。思觀請診脈,上曰,止之。命諸醫皆進前,上下詢曰,常時痰候雖往來,而未至苦劇矣。今番受風後雖小差,而餘症有時間作,初以爲一時所祟,此後則恐其常常凝着而不去矣。昨日則加入別無效,今日則乍若有效,而頭部餘氣猶前,自按脈,則亦若小勝,此誠異常矣。爾等各陳所見。泰輿等以次仰對曰,當初正氣散進御後,表氣雖退,而風氣尙留,痰候隨而留住,天麻·防風,於風痰,不爲無力,而但加入於建功,故功效未能專一於疏風治痰矣。臣等今日,竊有所審量相議之事矣,今承下詢,敢此仰達矣。加味六君子湯,入人蔘三錢,加入疏風治痰之劑,自明日進御,似好矣。上下詢道炯曰,此症非一時氣候,似是長長留着矣。道炯曰,不然矣。建功中加入,猶未足於治風導痰,故聖候未臻夬復。今日臣等所議六君子湯中,川芎·自芷爲治風,南星爲導痰,三錢蔘料,爲扶元氣,是果對症之劑也。上曰,此症不至於常時留着耶?泰輿等曰,以脈候言之,此症元氣不足之症也,乃一時受風之症候也。自明日進御六君子湯,水刺亦爲加意進御,則自可奏功矣。思觀曰,湯劑雖進御,而水刺,亦不可不以時進御也。上曰,厭進特甚可悶。昔年進水刺時,以若不進御,於國事何爲敎,予亦如是矣。乃下敎曰,理中建功湯,今姑停止,加味大君子湯,自明日煎入。出榻敎思觀曰,臣一分報效之道,惟在此任,而累日嘗藥之餘,賤疾無以自力。語未卒,上命書傳敎曰,予已知矣。所奏若此,左相內局都提擧許副,其代韓判府事爲都提擧。上曰,明朝入診時,進砂糖水可也。命退,遂以次退出。
上在慶熙宮。停常參·經筵。
自昧爽至午時,灑雨下雨,測雨器水深四分。
下直,宜寧縣監金斗恒,金溝縣令宋翼漢,稷山縣監金煥九。
藥房都提調韓翼謩,提調韓光會,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。湯劑更定,以冀差勝,待敎入侍。
中宮殿,惠嬪宮,藥房口傳問安。答曰,知道。
傳于李碩載曰,內局入侍。
又傳于曰,內局入侍。
傳于洪秀輔曰,門外疏儒何時來到與否知入,承旨與疏儒入侍。
傳于李碩載曰,內局入侍。
備忘記,傳于徐命善曰,近日眉稜少勝,昨日湯劑更定後,豈特眉稜復作?眩昏特甚。噫,昨日度一日若一朔,於鹿茸,睡則勝焉,目何交睫,誠悶誠悶。幾次起動,其氣難堪,莫若建功,六君子湯停止,建功湯依前兩加入煎待,幾種加入,若此受困乎?今日諸扁鵲,予何信也?
李致中,以都摠府言啓曰,今日入直內三廳武兼禁軍及軍兵等,當爲中日習射,而停朝市相値,不得爲之之意,敢啓。答曰,知道。
又以左右捕盜廳·一二所巡廳·訓鍊都監言啓曰,去夜犯夜人無所捉,敢啓。
備忘記,傳于洪秀輔曰,大略已諭,公然擧一世,目之小人,其意欠公,其中擧其年一句語,語涉異常,而其何詳諭。
咸平幼學鄭弘臣疏曰,伏以臣越自祖先,雖無貞忠名節,眷眷不忘之餘誠,微微憂憤之愚衷,不負於國家,則臣乃祖先之孫,而國家,亦祖先之國家也。豈以祖先之孫,輔祖先之國家,乃能爲之等閒乎?業欲抽身,以許一死於國家。然臣有老母,而身亦尙未有室,故以待入娶,以代老母晨昏之省,朝夕之供,然後擬將一發迂疎狂妄之言,獻書以聞,而坐於貧窮,尙而未娶矣。若待入娶,則早晩無期,伏想時事,則釁孼萌生,國勢民情,日傾月困,而語不可同年。故托老母於姪子,辭微躬於祖先,猥以庸陋,千里來赴,不識忌諱,忤犯天威。蓋臣竊觀今日國家事勢,如人之有病,內自心腹,外達四肢,蓋無一毛一髮不受病者,雖於起居飮食,未至有妨,然其危急之症,迫於時刻,故醫者固已望之而走矣。是必得如扁鵲·華佗之輩,授以神丹妙劑,湔胃滌腸,以去病根,然後可以安全,如其不然,則病日益深,而病者不覺其可寒心,殆非俗醫常藥之所能及也。臣以草野布衣,語及朝廷,誠知萬死無赦越分之罪,而豈惜一縷殘命,坐視國家傾危之機乎?臣聞民惟邦本,本固邦寧,食惟民本,食饒民安,然則民散,而國不爲國,無食則民不能作農,不作農則民何以安堵乎?安堵然後有民,有民然後作農,作農然後有食,有食然後有國,有國然後,人君在上,收其貢稅,以享宗廟社稷,臣者行君之令,以安億萬生民者也。民者出粟米麻絲,作器皿通貨財,以事其上者,而今則不然。上自朝廷,下達州縣,敎化陵夷,風俗頹悖。故國家之事,千變萬化,其端無窮,比年以來,銓曹失職,臺諫囚舌,而監司及御史皆用私。故守令貪虐,下吏弄奸,軍兵不修,府庫傾竭。貨利熾盛,分義淪沒,賢人幽跡,忠直無言,此皆國家之禍根,生民之痼蔽也。其他招成黨論,謀害忠良,依官蠹國,貽毒生靈之事頗多,而朝廷,無憂國敢言之人矣。臣誠愚昧,不知所爲,然愛國尊主,出於犬馬之誠,有不能自已者。故請昧死而略陳之,伏願殿下,小垂察焉。夫銓曹者,公平至正之職,而國家盛衰治亂之機,廟社安危榮辱之垂,亦皆決于此矣。故銓衡人之德行才能,疏而賢者,雖遠不遺,親而否者,雖通必棄,而㦖其時之不平,人之不入,洞開寬裕之路,以招賢良,然其才之所長者不同,則任之所宜者亦異,各授其職而進退取舍。惟公道之所在,於是巖穴之士,聞而慕之,束帶結髮,願進於闕下,各盡其忠義。故聖主不察察而明,不側耳而聽,恩從祥風翶,德與和氣遊,民有太平之樂,國有無疆之休焉,而自是以後,大臣一請,庸愚超遷,貨賂勝行,奸猾盡典樞機,親疏往來,宦海淸濁,此豈臣之愚昧所能量哉?是以朝野,不務忠孝,而爭取功利,故中外承風,內小人而外君子,廢法令而保姦狡,使內之所出者,日有以賊乎外,公之所立者,常不足以勝乎私,而內有陰邪欺國之輩,外有守令貪虐之政,日夜夾攻而不已。故生民之困悴已極,奸猾之熾盛不息,則國勢豈不危乎哉?此誠臣之咨嗟咏嘆之不足,而繼之以涕泣痛哭者也。臺諫者,至一正直之官也,國家之有是府也。憂勤願治,以求直言,不爲不至,豈不欲夫綱維之振,風俗之美哉?臣子之莅此府也,每以一念之間,未能去其私邪之弊。是以朝廷之上,忠邪雜進,刑賞不分。士夫之間,志趣卑汚,廉恥廢壞,顧猶以爲事理之當然,而不思有以振勵矯革之也。蓋明於內而後,有以形於外,無諸己而後,可以求諸人,今臺閣之間,正言之地,而不正之言,不公之人,顧乃得以窟穴盘居於其間,一言未嘗盡其廷爭死節之忠,一言未嘗斥其奸猾貪虐之徒,而同班之中,又各有所私,我旣欲遂我之私,則彼亦欲遂彼之私,彼此之間,顔情穩熟,則其勢不得不小容之。由是遐方外治之吏,結緣大臣,虐民不測,而言責之官,內畏大臣異日陰害之中己,外甘下邑求譽貨賂之利己而囚舌,共爲欺蔽,不能發論,豈有一毫愛戴殿下之心哉?故視政之得失,若越視秦瘦,懷其私恩,陰拱不言而曲加保全,疾其私讎,大言斥退而必不見容,雖如此,亦未至甚害於事,而不知敗壞綱紀,使中外腹誹巷議,皆有輕侮朝廷之心,淸白之吏或入贓見逐者,以其無所賂之物也,而奸贓之徒,則皆鼓舞相賀,而不復知有殿下之法令,則生民之塗炭,莫此爲甚,此豈細故耶?一朝卒有不意,則臣竊寒心,不知殿下何以善其後也。臣雖不肖,竊爲國家悼之,凡此之弊,根株深固,枝條廣闊,不可以朝變而夕除,則況以臣之愚昧,雖欲效其區區,豈能有補於萬一也哉?與其四百年宗社生靈傾危流散,曷若一死幺麽一命,以安祖宗舊業,與其保幺麽一命,曷若一死,以聞國勢民情於君父耶?方今之事,爲民之弊者,難徧以疏擧,故略陳其槪。人民府庫,是殿下之人民府庫歟,抑亦牧吏之奴僕私藏歟?臣死罪竊以爲,本是祖宗之重器,而殿下承祖宗遺意,實其府庫,以安人民之主也,而今則專爲吏牧之奴僕所藏也,則國何保民何以存乎?比年以來,水旱凶荒,無歲無之,民多流殍,殿下側席興歎,特命郡縣,賑廩出粟,凡所以奉承天意,慰悅人心,無所不至,宜若可以大迥災沴,卽致和平,而守令貪酷,故田結之數耗損,比於中古,則許多不及者,皆是吏牧之弄奸也,民間疾痛此一也。稅穀則每結捧米,必以二十四斗,爲鄕定式,而至於納稅之時,則下民等,慮其後患,每結米,準備三十斗以納,則船人監色等,私自偸食而稱以斛縮,必使再徵,則民間疾痛,此其二也。至於災頉,則國家之所費太多,而吾民之所利太小者何也?任使之偸食也,任使之偸災,何其然而知之也,以民田之豐登精實處,則以全災處,蕩減其所耕,則是乃任使之偸食也。其眞全災處,則小給半災,而官長嚴責,則又加減削者,眞是給民也。夫營門之磨勘太多,而下民之徵稅無減者,是乃守宰之偸食也。故歲農旣失,則國家之費,斯民之困益甚,而吏牧等益喜也,則民間疾痛,此其三也。夫年年踏驗時,任使等傳食面里,索其馬鐵履紙字錢及酒肉,拘打田夫,則民間疾痛,此其四也。至於軍政,則臣雖不親覩,嘗聞之道路,有言者皆曰,器械未鍊,士卒不精,年不滿十五者,稱謂壯丁,而加年徧於行伍,年踰五六十者,不老除,若有一軍死亡,則十人被害者何也?蓋一軍之死,不論其他人身役之有無而充入,則以其擔當兩役極難。故牽牛馬,隱給於黃昏,袖靑銅懷疋木,暗賂於晨朝,則座首別監,出入官前曰,某也某也,兩役之的實,色吏隊摠,屈伏膝下曰,某也某也。老弱之分明,必使頉給,而如是十餘次而後,眞實充定其死軍之代,則新服軍役者,素是貧窮,器械戎服,勢難猝辦,而該色等,稱以新入廳禮,督捧二三十兩,必使新軍所費不小,蕩盡而後已。若夫受胎之婦,有閭里之間,則任使等,待其生子,不過一年,已差雜役,則這間疏略,莫此爲甚。但其案牘之中,轉弄巧詐,精銳具備,故信之無疑,而殿下全然不悟其欺,然意外若有緩急,則是皆庸夫走卒,渠焉能知其兵謀師律之何如而敢當患難乎哉?此事非獨士卒之受其弊也。推其爲害之極,則又有以及乎兆民,而爰及于國家也,民間疾痛,此其五也。至於戶口,則夫村里之殷盛,斯民之饒富者,稱以某廳除役及某任保奴,而任使,年年捧賂彌縫,則以之而逃公私之役,以之而免還穀之受,而其赴役及受食還穀之輩,不出乎村之殘衰,民之貪窮也。是故萬戶之邑,則逃役者,七八千戶,而服役者,不過二三千戶,則民間疾痛,此其六也。以一年論之,則自正月至三月,則汨於運納稅穀,故奔走不暇,而自四月至六七月,則耕種耘養,以供民間一歲大計之時,而酷官詐吏,巧弄刀筆,麥秋未盡,已定牟還,捧上之日,別勒猛差,使之督捧,則任使等依勢官長,竊弄威令,出入村間,搜索民家,而又連坐內外族屬及連姻間,而晝夜推捉,急於盜賊,盡具枷鎖,累日嚴囚,則刑杖之所及殘傷。故夜間狗吠,而人數驚恐,巷有喧呼,而民皆側足,刻木爲吏,戰然畏對,劃地爲獄,決不期入,而破産踰垣,流散四方,則牧吏,不知奪其農時之爲害及於國家,而揚揚乎自得其氣意,而別勅任使,掠奪斯民之牛馬衣服器皿食鼎等物,廉鬻於市,名曰捧還,而其實不出乎任使之酒價及日用之間也。自九月至十二月,則以其租還及諸般軍布等事,又有甚於前日牟還之時,而星火督迫,必使重竭民力,而甚者,捧其牟還,至於七八月,而磨勘則預修六月,捧其租還,至於明年正二月,與貢稅相雜,而磨勘則預修是年十二月,稱以休息民力,勸課農桑之說,聽其言也,誠甘且美。然其實不出乎欺國之一詐謀也。長夏則耘養百穀之時,而以牟還之督急,民皆違農時而離散,以至不作農而無食,秋冬則刈穫牟耕之時,而以租還之嚴峻,不能供明春貢稅之資,不得備來夏農業之糧,則民何以不困,而能安堵乎?民間疾痛,此其七也。及其賦穀之際,赤脫貪民,艱備以進,則及唱使令,前後侵責,色吏庫子,左右恐喝,手拳皮鞋,往來瘦鬢,籬杖鞭梗,縱橫瘠骨。故當納十斗穀者,倍費二十斗,應納一疋者,近入二疋價,而有田者,賣田而不足,有錢者,散錢而不足,無年不囚,無日不刑。故村有啼兒,則其父母及村人㤼止其哭曰,邑人又來云爾,則啼兒輩,止哭逃隱,忘其食而畏,不欲復到前哭處,則吏牧之虐民,任使之掠民,於此莫甚。是以瘦妻弱子,奔走道路,叫天叩地,而罔知所措,怨言盈路,不以生者爲榮,反以死者爲安,則民間疾痛,此其八也。又有官奴官吏主人等,春秋出入村落,徵索百物,臥而不去。故其男搔頭於外,其妻頓足於內,則又從以牽曳歐打,詬辱其先,而其土産·海産·木花·米稻,家家收斂,水荏·眞荏·果實·豆·太,戶戶分定,則傾囊而給,倒缸而與,夕時所食,無可奈何。故垂髻子女,索飯而啼門,戴白父母,泣飢而臥床,此際心事,方信作人難,意自縊而未果,計投水而不能,終宵不寢,曉朝不起,則風憲約正,繼而索酒,勸農色掌,尾而促食,則赤手空拳,無路待接。故村村巷巷,怨聲相聞,坊坊谷谷,痛恨者不絶,只恨此生胡不速死,則民間疾痛,此其九也。比來歲數凶荒,朝家賑恤,非不至矣。浚民太守,虛要名譽,鼠竊監色,營私肥己。故所費國穀,論以萬石,則給民不過三四千石,而民之所受穀也,則一斗之穀,纔有六七升,所給粥則名雖四五合,而僅不過一二合,則受穀者,以之而不能資生,食粥者,以之而不能䭜飢矣。於是飢寒之狀,甚於涸轍,故夫婦反爲仇敵,父子相視路人,白髮無辜而顚倒,赤子失母而匍匐,康衢烟月,不知擊壤之歌,舜之乾坤,皆懵解慍之樂,則是非國家之人民也,乃吏牧之奴僕也,民間疾痛,此其十也。倉廩所貯之穀,本是國家之物,而春則發賑貧民,以補農桑,秋則收藏庫中,以備不足與不意之急,而今則不然。給民還分時,則一石牟代,給錢六七錢,一石租代,給錢八九錢,而至於還捧時,則一石牟代,捧錢一兩三四錢,一石租代,捧一兩五錢或二兩,而若年凶,則倍數捧之,是非奉聖意於下縣而治民也,浚民也,民間疾痛,此其十一也。春夏穀貴,則糶倉廩所積還穀,登價作錢,秋冬穀賤,則廉價糴焉。當此府庫傾竭之時,假有不意,則捨此而何所取用?民間疾痛,此其十二也。且夫別還,則朝令至嚴,而近來守令,專聽下吏之言,許多壯分,一一題給,故一吏之名,有穀百石者,有千石者,或有累千石者,而年年彌縫,遂成逋欠,及其末終,則徵出面里,必使蕩盡,民間疾痛,此其十三也。至於米還,則多捧小給,有捧或無給,而又當六七月,則一石米代,給錢二兩,及其九十月,則二兩代,捧米一石及捧錢四五兩,而首尾二三朔,虐取甲餘利於窮民者,是知守令,私自幼弄國穀,浦邊則水運,連陸則作錢,遂送渠家,立門閭起田土,而給牟爲租,轉租爲米,以充其數,虛成文卷,以欺君上曰,某石內某石則留庫,某石則給民云,而若不充其數,則又以不給民穀,稱謂給民,已捧之穀,稱謂未捧,而修其文記,如合符節,則焉有神人,知其奸狀乎?此事成規,吏皆尾從,而托公營私,則民間疾痛,此其十四也。以十五斗爲一石者,一國之通規,而至其給民,則以六七斗,稱爲一石而分給,及其還捧,則以十八九斗,爲一石捧上之資者,此乃吏牧之分石偸食也,民間疾痛,此其十五也。捧還必擇以精實,而給民必以空殼者,此乃下吏之諂守令濫捧,而換其以不實共爲私用也,惡在其爲國家之倉廩,而乃吏牧之私藏也,則民間疾痛,此其十六也。蓋自牧府,以曁郡縣,專以貪利爲心,故不閑於治民,何暇有輔國之誠乎?臣來到京師,聞都下物情,則圖外方守令之徒,皆問某邑所用之多寡及隱密利己之政,而不問邑弊民瘼,何者爲民之休何者爲民之慽,議其善處革弊之道,則其他日虐民之政,不敎自明矣。進言者皆曰,某人善治道,某人善治民者,抑亦阿大夫之厚事左右乎?厚事左右者,自以爲朝廷,有譽己之人,貪虐無比。不事左右者,亦自以爲朝廷,必有毁己之人而不久罷職,超罪之未及而當利己,充慾無比,則雖欲無侵漁百姓,其可得乎?其他稅外無名之賦,橫斂巧取之政國家所不知者,又紛然雜出乎其間矣。或有血氣之人,豈不欲爲國家生民,忘身直達,而當路竊威福招權市寵之徒,於其心,恐其議己,惡然若芒刺之在背,擁蔽聰明,而直言者,謂之讎怨,非己者,中之陰毒,天顔有喜,則諂而順之,有怒則必請刑法曰,某之監某道及某郡也,眞實無如許之事,而斯人之有斯疏,以其本道之習,素頑悍狡詐,必以陷人於不義,爲己事也云,而以蒼黃之勢,指謂熙皥之俗而欺告,則殿下,深居九重,安知民情之如是,朝廷之如是,而以傾危之時,知爲太平之世,豈其異乎哉?殿下欲自親問,則甚者,恐其事覺,懇陳虛誠而請曰,事煩則玉體恐易失攝,必使推問,則一出宮庭,天門九重,故非但辯白之無路也。是亦以綠草之同色,直如矢者必死,曲如鉤者必生,由是人皆圖生,終不以一言仰達。故元元叩心,呼冤四起,則監司及御史,暗行廉察,始若有爲,而末終歸虛者,皆是一流,亦安能外時俗而厭貨賂之利,廢用私之習乎,黜陟贓殺,元無公道,而多出於銜嫌及當時之愛惡也。田家一年辛苦作農,供其賦稅,且猶不贍,仰不足以事父母,俯不足以育妻子,甚者採薪織屨,掇拾糞壤,以度朝夕,又其甚者,至使妻子,盛塗澤倚市門,以求其食,而牧吏,渴其膏血。故怨言謗讟,悖逆絶理,至有不忍可聞者,一有不虞,不知殿下,何所倚仗,此皆爲守令者,巧爲名色頭會,箕斂陰奪,取其糧賜,以自封殖,而行貨賂於近習,以圖進用,彼此旣厭足,然後時以薄小,號爲羨餘,陰封燕私之費,以嫁萬民怨怒之毒於殿下,而宰相,不得議其制置之得失,給諫不得論其賢否之是非,顧乃熒惑聖心,虧損聖德,以至此極,而但得逞邪媚作淫巧於內,以蕩上心,立門庭招權勢於外,以累聖政,故勢焰薰灼,傾動一時之徒,擅其權柄,侮弄國家,而自內府樞機,外達州縣,除斥官爵,皆出於此等之門客私親也。今也將除一方伯,則不論其人之賢否,先計其道所用幾何而先捧,然後擧爲首望,至於下邑末官,亦皆然矣,則如許行賂之物,從何以出乎?摠是搜奪民間也。今日之監司守令姦贓狼藉,肆虐以病民者,誰則非宰執臺諫之子壻弟姪及親舊賓客乎?其旣失勢者,殿下按見其交私之狀而斥去之,尙在勢者,豈無其人?顧殿下不自而知之耳。然則八路之利病,斯民之休慽,雖欲聞知,殿下亦誰與奉承而致之哉?故倉廩無紅腐貫朽之積,守令無廉平保民之績,士卒無投石起距之勇,儒習無粹面盎背之工矣。凡此之弊,蓋其爲患之日久矣,而湖南爲尤甚。大率習爲軟美之態,依阿之言,而以不分是非,不辨曲直爲得計,下之事上,固不敢小忤其意,上之御下,亦不敢稍拂其情。惟私意之所在,則千塗萬轍,經營計較,必得而後已矣。今監司厲精求治,以惠降下民之澤,可謂當世召公,而日淺,其如許扞格痼弊,焉能知之革去哉?故牧民之吏,不必留心民事,惟務催促財賦,此民力之所以重困之本也。殿下何不一令臣,得以考其倉廩之虛實,田結之盈縮,斯民之休慽,守令之賢否而詳聞之也?夫天道流行,發育萬物,其所以爲造化者,陰陽五行而已,而所謂陰陽五行者,必有是理,而後有是氣,及其生物,則又必因是氣之聚,而後有是形。故人物之生,必得是理,然後有以爲健順仁義禮智之性,必得是氣,然後有以爲魂魄五臓百骸之身。周子所謂無極之眞,二五之精,妙合而凝者,正謂是也。故人以藐然之身,位乎天地之間,能與天地,竝立爲三,而爲天地之間萬物之中最靈者,以其人之一身之中,有陰陽之氣,剛柔之體,同出乎萬物之一源,而生生之理,化育之妙,全然具備。故醫書人形篇曰,人身其小天地也,是以夫婦相合者,天地自然之理也。女子二七之際,天癸至之,七七之年,天癸渴焉,則其必以生物爲心之無窮者,尤詳且明,而以近世觀之,則成婚之日,不幸爲靑孀,不知陰陽之樂而有終老者,或無子而早寡,不知生生之理而成冤恨,鬱結而生病,怨積而召災者,不知幾何千百。是以淫風盛行,妖怪有作,以至於亡人之家,悖國之俗,爰及于歲農,以致乖戾。故水旱風霜,不一其時者,抑亦其陰陽之不和歟。臣請以爲殿下,惠降聖德,布告中外,其早寡而爲靑孀者,勿論尊卑貴賤,限年四十,特許改嫁,以適他人,則內無怨女,外無曠夫矣。非但調和陰陽,以順天之道,樹人之源也。然後其歲寒後松柏歟,疾風前勁草歟,烈火中眞金歟,始可見貞烈之有賢婦也。臣伏讀己巳正月宗廟禮畢後聖製慨世歎,有曰,吁嗟,世衰學敎弛,罕聞忠孝廉節人,朝聞自言我超俗,夕見其行判二人,外貌若乎能謹賴,內心實也卽他人。又曰,試看今日薦進人,於左於右是黨人,一府一牧曁郡縣,不爲其民爲其人,夫以殿下之聰明,豈不知國家之事,必得剛明公正之人而後可任也哉?其所常不得如此之人,而反容鄙夫之竊位者,非有他也。如臣前指之屬,直以一念之間,未能撤其私邪之弊,而燕私之好,便嬖之流,不能盡由於法者,若用剛明公正之人,以爲補相,則恐其有以妨吾之事,害吾之人而不得肆。是以選掄之際,常排擯此等,置之度外,而取凡疲懦軟熟平日不敢直言正色之人揣摩之,又於其中,得其至庸極陋,決不可保其不至於有所妨者,然後薦擧而加之於位。由是除書未出,而物色先定,姓名未顯,而中外已知矣,則此是國家之第一流弊。故以殿下之英明剛斷,略不世出,而所以自補者,未嘗有如汲黯·魏徵之比,顧常反得如秦檜晩年之執政臺諫者而用之,彼以人臣竊國柄,而畏忠言之悟主,以發其奸也。故專取此類,以塞賢路蔽主心,乃其勢之不得已者也。殿下尊居宸極,威福自已,亦何賴於此輩,而乃之共國家之政,以自蔽其聰明,自壞其綱紀,使八路受其弊也哉?蓋自公卿,至於言官,不顧國事而徒務己私,故外曁牧府郡縣,皆不爲國家安生民,而專事己私貪虐,以困民力者,如臣前所奏矣。由是奸逆繼起,自戊申至于乙亥,綿綿不絶,則此莫非朝廷不得用人之所致歟。夫其所以取之者如此,故其選之不得而精,選之不精,故任之不得而重,任之不重,則彼其所以自任者亦輕矣。夫以至庸之才,當至重之任,則雖名爲大臣,其實不過供給唯諾,奉行文書,以求不失其窠坐資級,如吏卒之爲而已,而求其有以輔聖德,修朝廷而振綱紀,不待智者,而知其必不能也。下此一等,則惟有作奸欺植黨與納貨賂,以濁亂殿下之朝廷,其或不然者,終歲緘默,不聞一言以裨聖聽,其不然者,隨群逐隊,排連僭補,其桀黠,乃敢造爲飛語,以中害忠良,唱爲橫議,以脅持上下,而其巧謀陰計,又有甚焉。故宰相,畏其凶焰,反撓公議而從之,言官亦不敢以聞於殿下而請其罪,則殿下視此紀綱爲何如,而可不反求諸身而振肅之耶?紀綱不振於上,是以風俗頹廢於下,貨賂之流,用私之習,有耳者無不聞,有口者無不道。至今南童,遂唱歌謠,里巷相傳,不勝其藉藉矣。然以門戶幽深,蹤跡詭秘,故無路得以窺其交通之實狀。是以雖或言之,而殿下終不信也。蓋此習之爲患,非一二人之所爲,根於昨月而形於今日也。十數年來如此之事,遂成人所當然之俗。故此輩懷其奸心,進則無憂國經綸之策,退則沮忠臣義士之心,又將貪天之功,以爲己力,而不顧其仰累於聖德,妬賢疾能,御上蔽下,而不憂其有害於聖政也。苟不有以深抑痛禁,則何以明公道而服衆心,革宿弊而防後患耶?臣死罪竊以爲殿下,以王室之胄,當傳付之統。上有宗廟社稷之重,下有八方烝民之衆,前有祖宗創業之艱,後有子孫長久之計,而所謂補相之臣,疏略如此,是猶家有明月之珠,夜光之壁,而委之衢路之側,盜賊之衝也,豈不危乎哉?由是朝廷之間,仁義不行,鄕黨之間,廉讓頓絶,父訓其子,兄勉其弟,一用此術,而不復知有忠孝名節之可貴,其俗已成之後,則雖賢人君子,亦不免習於其說,一有剛毅正直守道循理之士,出乎其間,則群議四起,指爲道學之人,而加以矯激之罪,必使無所用於斯世而後已。嗚呼,此豈治世之事,而尙復忍言之哉?又其甚者,乃敢誦言於衆曰,今日國家幸無變,故雖有伏節死義之士,亦無所用。此言一播,大爲識者之憂,而臣之深自痛恨也。夫伏節死義之士,當平居無事之時,誠若無所用者,然古之聖王,必汲汲而求之者。蓋以如此之人,臨患難而能外死生,則必能不詭隨,平日無事之時,得而用之,則君心正於上,風俗美於下,足以逆折奸萌,潛消禍本,自然不至有伏節死義之事,非謂必有變故而預畜此人以擬之也。惟其平日,自恃安寧,便謂此等人材,必無所用,而專取一種無道理無學識,重爵祿輕名義之人,於門地之高處,以爲不務矯激而朋黨之。是故綱紀日壞,風俗日偸,非常之禍,伏於冥冥之中,而一朝發於意慮之所不及,則平日所用之人,交臂降叛,而無一人可同患難。然後前日擯棄流落之人,始復不幸而著其忠義之節,以唐玄宗天寶之亂觀之,其將相近幸之臣,皆已頓穎賊庭,而起兵討賊,卒至於殺身湛族而不惜者。如巡遠杲卿之類,卽居遠方下邑,人主不識其面目之人也。使明皇,早得巡等而用之,則豈不能銷患於未萌,巡等早見用於明皇,則又何至有伏節死義之擧哉?商鑑不遠,在夏后之世。此誠臣之每常痛心疾首而眷眷然不能忘國家者也。又竊聞近來之論,其與臣不同者非一,而及究其實,則皆所謂似是而非也。蓋其樂因循之事者,則曰殿下之春秋雖浸高,而國家亦幸無事云。春秋浸高,則血氣不能不衰,無事則豈不爲庸人之所擾乎?臣之輒皆以爲非者,蓋其樂因循者,知殿下之血氣,有時而衰,而不知志氣,無時而衰也,知國家有事之不可以苟安,而不知無事之尤不可以小怠也。況近來之國家,又安得謂無事乎?嗚呼,壬午及辛卯之事,以聖慮料之,則爲何如也?臣死罪竊以爲,萬古之所恨,國運之不幸也。當初之年,夫以下民之心,區區之意,常切於國家者垂恩,邸下春秋鼎盛,上以盡忠孝於宗社及殿下,而布德化於朝臣及生民,仰望思之,若虞舜之大德,文王之三省,而以代殿下臨暮之勞,以新日新之德矣,則況殿下之隆盛德行,略不世出,有聰明睿知之資,有孝反恭儉之德,有寬仁博愛之道,恩養德育三十年,乃薦於天人,以擬傳付之統矣,則豈不欲使垂恩爲文王,而有此不得已之事乎?臣伏讀己巳二月垂恩親筆,有旨以招和順縣監李養源曰,內貼同副承旨,書筵勸講,爲任甚重,祖宗朝增置宮僚,以待儒賢者,其意甚盛,其法甚美矣。目今抄選,不爲無人,惟余受聖上付托之命,攝軍國機務之重,其所以愛惜分陰,日新學業者,比之前時,留加千百之勤,而其薰陶成就之效,宜專責於山林讀書之士,爾斯速上來,出入經筵事。又銘曰,紀綱樹兮明賞罰,賞罰明兮乃治國,國家治兮百姓安,小無私兮大公正,大公正兮體天道,體天道兮合君德。以此寬大氣像,左右輔導,不失其規,擴而充之,治平之事,皆止於至善也。豈特區區觳觫之仁心也哉?但當時,春坊侍臣,多便嬖而小忠直,故仁心難保,習氣易汚也,當是時也。有賢良而輔翊,則垂恩之日用動靜之間,耳聞目覩,無非忠孝恭儉,而元無當歲之行矣。無當歲之行,則殿下,亦豈有當歲之事哉?噫,寢郞無田千秋之徒,故粵自壬午,至于今年,首尾十餘載,枯旱酷炎,無歲無之,而斯農失稔,斯民魚喁者,抑亦當歲之徹天餘恨,亘存于今,尙不寐於九土之下乎。臣聞齊婦含恨,三年不雨,鄒衍下獄,六月飛霜。夫以匹夫匹婦之恨,猶尙如此,況於帝王之家乎?古者有歸來望思之臺於湖上,伏願殿下留察焉。玉體衰老,朝廷無忠亮死節之臣,宗室少朞功强近之親,故民心騷擾,而所賴,只以聖孫邸下及大君繩繩誕生,將若有爲矣。由是民心,安如泰山,庶幾望三代之治,而二大君,德性未定,見聞未廣,則輔養之具,不可以不嚴,而宮屬不稱,責任不專,是以不能涵養氣質,薰陶性情,一被聖譴,千里渡海,以至不幸身死。臣遠伏草野,雖不知其事機之何如,然路傍父老相告曰,是我主上殿下之孫也,得何罪而至於此,莫不泣下,則況殿下骨肉之情,邸下同氣之慽,大君伶仃之慟,夫復何如哉?國事之蒼黃,於此莫甚,而左右侍從,列內外大小之臣,樂因循之時事,甘聖政之闕漏,拱手熟視,終不以一言以達,而以遺累德於聖躬,欲傳於千秋萬世之後,此豈爲臣子廷爭死節之道耶?嗚呼,□□雖不忘檻車之德,而朝臣無魏曹冏之奏,故以殿下之孫,當近侍爲竭忠輔相之身,而權輕於卑賤末官之位矣,姦徒則豈不欣欣然矙其隙而以爲異日擾亂之本根乎?守令之虐民,胥吏之橫侵,十倍宮家之奴屬,奸臣之誤事,猾吏之犯科,不啻若王孫之微過,而何其多伸冤之人,而至於國家之事,則胡不以一言,有補闕拾遺之臣也?其他作形容難言之端,隱於耳目之所不加,思慮之所不接者,近在堂奧之間,而遠在千里之外者,何可勝追?計其前,旣未有可見之效,却顧於後,又未有可守之規,亦安得遽謂無事而遂以逸豫處之?今之形勢,如將傾之屋,輪奐丹雘,雖未覺其有變於外,而材木之心,已皆蠹朽腐爛,而不可復支持矣。苟非斷自聖志,灑濯其心,而有以大警勅之,使小大之臣,各擧其職,以明黜陟,以信賞罰,則何以振已頹之綱紀,而厲已壞之風俗乎?殿下不見其形,願察其影,不覩其內,願占其外,往者不可諫,則來者猶可追也。臣聞之師,曰天無私焉,而明命赫然,人無異焉,而本性具焉。故凡此厥初,無有不善,但以其稟氣之淸濁,分此聖賢之別,而惟聖性者,不加毫末,萬善自足,至於衆人,則物我相形,公私交蔽,故本心之善,其體至微,利慾之攻,不勝其衆矣。嘗試驗一日之間,聲色臭味,遊衍馳驅,土木之華,貸利之殖,雜進於前,日新月盛,而其心體湛然,善端呈露之時,蓋絶無而僅有也。苟非講學之工,有以開明其心而不迷於是非邪正之所在,又必信其理之在我而不可須臾離焉,則亦何以得此心之正,勝物慾之私,而應事物無窮之變乎?然其謂學,則又有邪正之別焉,味聖賢之言,以求義理之當,察古今之變,以驗得失之僟,而必反之身,以踐其實者,學之正也。涉獵記誦,以博雜相高,割裂裝綴,以華靡相勝,反之身而無實措之事者,學之邪也。學之正而心有不正者鮮矣,學之邪而心有不邪者,亦鮮矣。故講學,雖所以爲正心之要,而學之邪正,其係於所行之得失,而不可不審者也,則儲嗣,矧是國家之大本乎哉?東宮邸下,睿性夙成,閱理久熟,誠若無待於輔導,然古之聖王所以敎儲嗣者,必選端方正直道術博聞之士,與之居處,而又使之逐去邪人,不使見惡行者,蓋常愼之微,不待其有過而後規也。今三代之制,雖不可考,曾聞蓬生麻中,不扶而直,白沙在泥,不染而黑。故孟子曰,習與正人居之,則不能無正,猶生長於齊之地而不能不齊言也。習與不正人居之,則不能無不正,猶生長於楚之地而不能不楚言也。臣死罪竊以爲,擇其師傅賓客,不以官爵之高下,門地之尊卑爲美,而必訪德業之人,如傅說之於啇岩而隱於幽獨之中,顯於行事之間者,以禮招致,置諸左右,以發其隆師親友,尊德樂義之心,以妨其戲慢媟押,奇袤雜進之害,曾置贊善大夫擬臺諫,以箴闕失,以司訓導者,此實國家之古有,則不復更達,而殿下,又當以時召之,使侍燕遊,從容啓迪,凡古先聖王正心修身平治天下之要及殿下之所服行而已有效,與其勉慕而未能及,愧悔而未能免者,傾倒羅列,悉以告之,則聖嗣神孫,皆將有以得乎殿下心傳之妙,而宗社之安,樹業之固,可以垂於永久而無窮矣。夫始於灑掃,終於治平者,自天子達於庶人,萬古共之。故禮樂文物,刑政敎化,已爲帝王家永不弛解之準的,惟我東方,稱美禮義於列國者,以其尊崇孔子,誦其法學其道也,而以近世觀之,則學道日下,士氣蕭條,經殘敎弛,蒙養不端,長益浮靡,鄕無善俗,世乏賢人,利慾紛挐,異言喧㒮。故儒林之尊敬孔子,反不如僧徒之尊崇釋氏矣。何者?蓋梵宇之凡有雨漏頹壓,則移其佛改其材,而遊乞四方,依舊重修,其他齋戒敬誠,眞箇依然矣。至於吾徒,則行動言語,若乎謹勅隆師,而不見其尊師之誠實,則豈不爲憤慟哉?臣來時,路過忠淸道,日暮入尼山旅舍投宿,是日黃昏,彷徨陌上,見傾頹一書院,問于主人,則曰,客尙不知之耶?是乃文宣王孔子祠堂也。是邑後山名魯城,邑名尼山,基名古闕寺,故孔氏之子孫在我國者及當時道學君子以爲,魯城應魯國,尼山應尼丘山,闕寺應闕里,於是立夫子畵像柌宇矣。自是以後,世遠人亡,儒林寂寞,其孔氏之弱子孱孫,散在各處,不能守護,如是破傷毁泐云云。故臣聞孔子畵像之在斯,樂喜自以爲,千古後學,復見千古前宗師之形容,顚倒趨庭,參謁影幀後,周觀四隅,則瓦縫參差,雨漏多處,楝椽朽腐,傾覆似急。噫,四百年禮義邦億萬多士,皆誦法孔子,而以孔子一祠宇,不能守護,以至於雨漏壞落之境乎?慷慨歸來,不覺羞愧,其前日學法夫子萬古後垂敎之遺意,忘食感歎,終夜憤恨,而徒切夫不可使聞於隣國之羞也。然臣以貧寒,勢不能重修,而自然棄置,以至毁壞,非但情理事體之迫㘦,有關於風化之損傷,故如是仰達。伏願殿下,小垂察焉,然後特下重修之敎,則足以裨聖世之敎,而學校興矣,豈特殿下道德之中興哉?實國家萬世無疆之休也。夫人之勉講學業,切瑳琢磨者,貴其三綱五常四端六藝,而今之所以敎人做工者,不過記誦書札,而未嘗開以仁孝禮義之習,其或小有才名,稍通文墨者,雕飾詩賦,自稱文章,積案盈箱,盡是風雲月露之狀,短律長篇,摠輒奇偉佳麗之態,故朝吟暮誦,而不知其擴充本然之明德,名高學鳴,而不見其履行先儒之心法,而至於科時,則不以學業自勉,而爭相締結試官爲貴,試官亦不以廉平公正爲意,以潛尋親知多錢爲先務,而以某句某字爲應,以某行某字刀括爲表。故當此莫重國試選人之際,公道頓絶,而私囑盛行矣。雖服儒衣冠而竊科第,考其行檢,則支離穿鑿,尤無義味,甚者,類俳優談空虛而無精來之全矣。是皆國家之大賊,人主之大蜮,苟非心正身修,有以灼見其情狀,如臭惡之可惡,則何以遠之而進忠直之士,輔聖德之盛乎?蓋記誦華藻,非所以探淵源而出治道,飛響飾辭,非所以貫本末而立大中,由是浮囂之風作焉。端言正直,一有其間,則群議衆排曰,爾雖孔孟,出於當世,則必無爲耳。相與談笑,而視此遺經,若雲外相隔秦越,馳心於慾界,奔走不已,遊目於財利,交結不聞,以此相尙,競爲高風,故臣焉而不盡其忠,子焉而不盡其孝,妻焉而不事其夫,弟焉而不悌其兄,幼少焉而不敬其長上,卑賤焉而不禮其尊貴,奴僕焉而不誠其主,此皆不爲也,本非不知也。豈徒知之而不爲也?若有不合於意,則不論其尊卑老少貴賤上下之分義,又從而爲之辭說,必使因談凌辱,以快己私,而或有笞其罪,以警其道理之失曰,法典嚴肅云爾,則反爲揚惡曰,法遠虎近,吾當從吾所欲,立其門辱其先,以至傾海難雪之極,而自以爲杖所病,佯痛而臥,流言不死今日,則明日必難回生,呈官推捉,蕩盡人之家然後已。故三綱淪分義斁,外人形而內實猶禽獸,嗚呼,身出禮義之邦,而反爲無知之物乎?孟子曰,仁,人之安宅,義,人之正路,曠安宅而不居,舍正路而不由,哀哉。夫涵養工夫,亦非是閉眉合眼,如土偶人,然後謂之涵養也。只在乎日用動靜之間,而世俗皆以爲,在於高遠難行之地,而脚下實無工夫處,徒欲事事乎勝乎人也,則是猶大軍之遊騎,出乎太遠而無所歸也。差之毫釐,繆以千里者,正謂是也。故臣每伏讀聖製慨世歎,至莫曰今世無賢人,嚴穴窮鄕必有人,莫取一世名聞喧,宜尋草野沈滯人之句,圭復再三,未嘗不興起而歎也。美乎哉,勞切其求賢之聖心也,惜乎哉,恨無人之助發善端也,猗歟樂哉。我殿下春秋,將近九十,自周文王·衛武公以後,漢·唐·宋以來所無大慶,而以東方論之,自箕子以後,至于高麗無之矣,入我朝,自祖宗以下,累千里畿內,四百年所未有之初慶。故年前湖南億萬其麗,莫不欣喜,爭持飮食登高山,北向四拜,皆呼萬歲樂遊,而名曰,望賀宴矣。今年春正月初九日,又聞殿下,洞皆闕門,以招賢良,競相欣賀曰,猗歟盛哉,惟我殿下,庶幾無疾病歟,聖德日新,仁智如天,廣大無窮乎。以堯之聖,猶倦于勤,而惟我殿下,以九十君王,五十年卽位,尤爲宗社生民,憂勤願治,以求賢良乎。又聞直宿,民莫不憂慽,而有人自京師至者,則疾相來問曰,我后之患候,庶幾其平復乎,此莫非殿下憂民之憂而樂民之樂,故民亦憂其憂而樂其樂歟。以此觀之,則生民之欣戴聖躬,不爲不至矣,殿下之愛民,亦不爲不至矣。則康衢之謠,擊壤之歌,似起於當世,而董生之徒,未顯於朝廷,故聖世之民,尙未免休戚矣。臣聞堯何人舜何人,有爲者亦若是,又伏閱古昔治平聖王,非獨君仁於上,臣亦一心同德,以輔相國家,故君有無爲之德,民有草風之化也。皐陶·稷·契,以堯舜之心佑堯舜,故使其君爲堯舜,使其民爲堯舜之民焉。伊尹·周公,以湯武之心相湯武,故使其君爲湯武,使其民爲湯武之民焉,而至於我朝群臣,則不以殿下之心爲心,而各自以其心爲心,先思己後公道,皆以古今之異宜,以莫之行,而自安暴棄。噫,今若使皐陶·稷契之徒,布列中外,以輔聖政,則豈有不然之理哉?臣伏遐鄕,料此一端,夙宵憂憤,心膽欲折。蓋天之生才,無間於貴賤,王者之用人,不拘於門地,此天地自然之理,百王之所不易也,而至於我國,則專以門地爲貴,官爵淸高爲賢,故用人之道狹窄,先京華而後鄕人,門地之外,雖有奇才異等,不欲進用,競相排擯,終不收合中外之人才。噫,雖盡用一世之人,猶患不足,而草野賢人傑士抱才泯沒者,不知幾何矣。人臣爲國家願忠之心,豈有間於貴賤京鄕,而朝廷之用捨?如是偏隘,臣竊爲國家痛惜也。殿下以生知之聖,慕成湯立賢無方,法中國用人之廣道,則忠智之士,手舞足蹈,起自草莽,爭赴闕下隆古之治,庶望於今日,而國家幸甚。夫三台·兩銓,國家之柱石,生民之所關,一得其人,然後愼不數遞,則國家生民,似有兩全矣,何者?蓋三台者,理陰陽順四時於廟堂,上而安輔國家,下而鎭撫生靈。摠管一國之事,其任莫重而數遞,則自以爲今日不遞,明日必遞,今年不遞,明年必遞,竟無久典之意。故不能淸夷風化,富庶蒼生,徒自因循前人之遺跡,而無毁無譽,旅進旅退,充位而苟祿,備員而全身,不區區勤政,如周公之握髮吐哺,中夜思事,不寐待明施行。故古之聖王,得賢人而一任,則臣亦有歷事之道者,良有是也。至於兩銓,則主延攬一代英雄俊傑賢良才德之人,各以其所長,任其所宜之職,入以輔國家,出以安生民,而頻數遞差,則未及延訪人才,而當窠有急,則不論其賢否,必以前日親知及因人聞名之員擧望。故奸猾之徒,行貨於主官之內外族黨及連婚間近信之門,必使習說其虛名於當銓之門,以圖進用,理所然矣。是以末流之弊滋甚,國家不得賢才而用之,生民偏蒙其害而困矣。臣雖乏諫諍之姿,顧聖政恐有遺失,故不勝區區之心而以達,前之所奏者,近來銓曹·臺諫時弊是非也,今之所奏者,擧事理之以然而言之也。伏願殿下,洞燭臣前所陳之弊而革去之,選任大臣,以明體統,振擧綱維,以厲風俗,卑辭尋訪,以致賢良,察納忠直,以開諫路,退斥奸猾,以肅朝廷,精選守令,以均賦稅,愛養民力,以勸農桑,講學修身,以明分義,而上自朝廷,下達州縣,治民典軍之官,旣皆得人,然後明敎宰相,議省監司之員而精其選,又敎銓曹,常切詢訪八道之官吏能爲縣者,籍其姓名,使以次補最劇之縣,果有治蹟,則優而進之,不勝其任,則黜而退之,則凡州縣之問,無名非理之賦,橫斂巧取之政,其太甚者,可以漸去,而民力,庶乎其可一寬矣。又以時時,案察勤惰之實,以行誅賞,牧府郡縣,若有作奸貪虐之吏而不告,則責其本道監司及御史·臺諫,若有告姦者,則責其當銓薦擧主人,大小論刑,而凡其用人,必以親疏用私之弊,仍貨賂聞請囑,擧奸猾之罪,一嚴飭,則亦可以悉禁時弊,而民力,庶乎其益裕矣。殿下亦宜自厲其德之崇者,有未至於天歟,業之廣者,有未及於地歟,政之大者有未擧,而其小者無所䌓歟,刑之遠者或不當,而其近者或免歟,君子或有未用,而小人或有未去歟,大臣或失其職,而卑賤者或竊其柄歟,直諒之言罕聞,而諂諛者衆歟,德義之風未著,而汚賤者騁歟,有是數者,然後足以召災而致異。今以殿下之明聖,盛德純茂,同符古聖,豈有是哉?然天心未豫,邦本動搖,宸慮雖深,釁孼未究,則其所以復其源輔其志者,虛心靜慮,反之於身,驗之於事,深自省焉,則淵默之中,無微不照,而凡其得失之端,孰有孰無,孰存孰改?皆無所逃其情矣。若猶以爲未也,則願濬發德音,布告中外,反躬引咎,以圖自新,內自臣工,外及甿庶,有能開悟聖心,指陳闕政者,無間疏賤,使咸得以自通,又延訪眞儒深明厥旨者,置諸左右,以備顧問,硏究擴充,務於至精至一之地,而知國家之所以治者,不出乎此,然後知體用之一源而顯微之無間也。然則夫天人之際,譴告所繇,將有粲然畢陳於前,而姦邪之弊,若雲消霧散,仁厚之風,如堯天舜日,廓然淸明,而上帝鬼神,收還威怒,群黎百姓,無不蒙休,萬物咸覩矣。雖以堯·舜·禹·湯·文·武·周公·孔子之聖,顔·曾·思·孟·程·朱之賢,有所不能違乎此也。詩云迨天之未陰雨,撤彼桑土,綢繆牖戶,今此下民,孰敢侮予?伏願殿下,留察焉。聖德高明,洞冠古今,宜不待臣言而喩然,誠如是而任賢修政,以敬答天意,惠降小民,則沈滯之賢人,望風翶翔,延頸擧踵,若伯夷之於北海,呂尙之東海也。是故易曰,飛龍在天,利見大人,詩曰,思皇多士,生此王國由是觀之,世平主聖,賢人自至,如雲之龍風之虎也。臣聞草尙之風必偃,上有好仁,下必有甚焉者,誠乎若然,則前日虐民力盜名利之徒,爭赴風化之域,而皆務忠孝之心矣,然後可以闢聖門之蔽塞,正路之秦茂也。苟惟不然,而切切然今日降一敎,明日行一事,欲以惠民而適增其擾,欲以太平而益重其害也。雖欲悔之,臣恐其倍勞聖慮,而成效不可期也。以衛武公言之,其年九十有五矣,猶箴警於國,以求規諫,而作抑戒之詩以自警,使人朝夕誦之,不離於側,此其年,豈不甚高,而其戒謹恐懼之心,不能小衰,則此莫非艱難多事之可憂,而宴安鴆毒之可畏故耶。是以常當朝兢夕惕,居安慮危,不可以小怠也。致吾君於堯舜,欲民於唐虞,爲臣子者,孰無其心也哉?臣不敢隨例迎合,苟爲大言,以欺殿下者,顧國家於己,非特有父子之義,其於寸許之丹心,有未盡之血氣,憤切國勢之傾頹,若父母家産之日敗,㦖憐萬姓之魚㬂,若赤子之入井,故又竊有感而自悲焉。臣遐方下土田野之人,豈有積怨深怒於此曹而故攻之,以快己私哉?切不自勝其憤懣之積,請得而詳言之者,夫沮國家太平之大計者,功利用私之弊也,壞郡縣治民之常規者,功利用私之弊也,外咈吾民忠義之心,而內絶國家來蘇之望者,功利用私之弊也,苟逭目前宵旰之憂,而養成異日宴安之毒者,功利用私之弊也,區區哀乞於昏夜之間,而以驕人於白日之中,使生民塗炭者,功利用私之弊也。故區區之意,獨爲國家之計,而不敢自爲身謀,其愚亦可見矣,非不知今日聞此疏而明日必遭彼徒之陰害也。然自頃以來,歲月逾邁,如川之流,一往而不復返焉。不惟國勢日貧,民力益困,竊仰天顔,亦覺已非昔時,臣之鄙滯,固不能別有忠言奇謀,以裨聖聽,而殿下日新盛德,亦未能有以使臣,忘其夙昔之憂也,則臣於此,安得不深有感而重自悲乎?廢錮三百餘年,新蒙聖恩,殞首結草,圖報無地,故身伏茅荊,心侍宮闕,而切不自抑其愛君之心,憂國之誠,敢冒萬死,刳瀝肺腸,以效野人食芹炙背之獻,且以自乞其不肖之身焉。伏願殿下,哀憐財赦而擇其中,則非獨愚臣之幸,實社稷生靈之幸也。臣干冒天威,無任震懼兢惶俯伏,昧死待罪之至以聞。答曰,省爾章嘉爾誠。嗚呼,暮年,每問鄕儒來,意甚切而尙今渺然,心常慨嘆,爾章今何至此?首尾數千言,無異萬言封事。雖然其何廣博,猶欠切實,其中許嫁之請,噫,昔程子豈不云乎?大賢猶然,今何此請?於此不覺一啞。書院修補事,旣聞何默?令本官,其卽修補焉。
甲午八月初七日卯時,上御集慶堂。藥房入診入侍時,都提調韓翼謩,提調韓光會,副提調徐命善,假注書李羽晉,記事官曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。翼謩曰,夜間聖體,若何?上曰,一樣矣。翼謩奉進湯劑,上進御。翼謩曰,中宮殿氣候及王世孫氣候,何如?上曰,一樣矣。命診候。泰輿等診訖奏曰,脈候調均,滑體差勝,比昨一樣矣。翼謩曰,眉稜之候,比前何如?上曰,少差矣。翼謩曰,似漸次復常,而建功乃二十年滋補之劑,此湯卽對證之劑,其效似卽見矣。臣有狗馬之疾,久未承候,今日仰瞻玉色幾如常,臣誠欣幸,而臣以閭閻俗方有效者,仰奏矣。頭部眉稜之證,以蠟片溫付百會,則顯有神效云,下詢諸醫,試之,何如?上曰,昔年或入之而無效,置之也。內局先退,命命善,讀公事訖,諸臣以次退出。
甲午八月初七日午時,上御集慶堂。藥房入診,同副承旨疏儒同爲入侍時,都提調韓翼謩,提調韓光會,副提調徐命善,假注書李羽晉,記事官沈基泰·姜,同副承旨洪秀輔,疏儒鄭弘臣,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。翼謩曰,午間聖體,若何?上曰,一樣矣。翼謩奉進湯劑,上進御。翼謩曰,進湯劑後,或有動靜耶?上曰,進附子後,眉稜之證稍愈,晩後復有其氣矣。翼謩請診候。上曰,置之,卿等先退,可也。翼謩曰,屢次登筵,自上每厭於酬酢,無乃頭部不淸利之致耶?上曰,然矣。內局先退,命疏儒進前,讀疏賜批訖。上曰,雜矣。秀輔曰,其章純用古文矣。上曰,其貌,何如?對曰,貌則似鄕人,而朝廷大臣以下,無不遍擧矣。上曰,無摸捉矣。對曰,其言全無倫脊矣。上曰,然矣。諸臣以次退出。
甲午八月初七日酉時,上御集慶堂。藥房入診時,都提調韓翼謩,提調韓光會,副提調徐命善,假注書宋銓,記事官沈基泰·姜,醫官方泰輿·鄭允協·慶絢·吳道炯·鄭允說·徐命緯·金孝儉·柳光翼·洪愼讓·康命徽,以次進伏。翼謩曰,晩後聖候,若何?上曰,一樣矣。翼謩曰,頭部風候,亦一向差勝乎?上曰,亦愈矣。翼謩曰,水刺進御之節,亦何如?上曰,頗進御矣。進湯劑,上進御。翼謩請診候,上曰,置之。命退,遂以次退出。
上在慶熙宮。停常參·經筵。
藥房都提調韓翼謩,提調韓光會,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。六君子三貼,意謂有效,若是孟浪。豈若建功?待敎入侍。
中宮殿·惠嬪宮,藥房口傳問安。答曰,知道。
傳于洪秀輔曰,內局入侍。
吏曹口傳政事,注書單南鶴聞·朴長燮。
備邊司薦望,柳鎭夏爲北兵使,尹東晢爲廣州府尹。
李碩載啓曰,假注書宋銓,身病猝重,勢難察任,今姑改差,何如?傳曰,允。
傳于李碩載曰,內局入侍。
假注書宋銓改差,代李顯默爲假注書。
傳于李碩載曰,內局入侍。
李碩載,以承文院言啓曰,吏文學官李厚彬有頉,代通德郞金相謙差下付軍職,冠帶常仕,何如?傳曰,允。
徐命善,以吏曹言啓曰,徽寧殿參奉金濟萬呈狀內,身病甚重,勢難察任云,依例改差,何如?傳曰,允。
李碩載,以禮曹言啓曰,秋節冷雨,或止或雨,尙無開霽之意,傷穀可悶,祈晴之擧,不容少緩,四門禜祭,不卜日今初九日爲始,三日而止事,分付,何如?傳曰,允。予意若此,祈晴是矣,依例爲焉。
黃榦,以兵曹言啓曰,今八月初八日,榮川居幼學鄭象簡稱名人,自興化西挾門入來,鳴申聞鼓,依定式,下該曹推問,何如?傳曰,允。
黃榦,以兵曹言啓曰,本曹佐郞宋景煥,身病猝重,呈狀乞遞,宿衛重地,不可久曠,今姑改差,何如?傳曰,允。
黃榦,以兵曹言啓曰,今八月初六日,平山居幼學柳墰稱名人,自興化西狹門入來,鳴申聞鼓,依定式,下該曹推問,何如?傳曰,允。
黃榦,以兵曹言啓曰,今八月初八日,廣州居童蒙劉德興稱名人,自興化西挾門入來,鳴申聞鼓,依定式,下該曹推問,何如?傳曰,允。
李致中,以御營廳言啓曰,本廳字內光熙門南邊體城頹毁處修築事,前已啓下矣。今日爲始,修築之意,敢啓。答曰,知道。
李致中,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
兵曹判書趙曮疏曰,伏以天佑宗枋,聖候不日平復,臣民慶幸,曷有其極?仍念臣賦性儱侗,見事遲鈍,前後罪戾,罔非自作,海島編配,曾未一旬,特蒙宥還,繼承恩敍,天地洪私,頌祝無量。此際聖衷興感,及於先臣,至下宸藻,特命賜祭。臣於是,兄弟聚首,奉承恩榮,感結幽明,有淚無從,千萬意外,伏奉春曹除旨,未移時,又有特授兵部之命,負罪賤臣,何以得此?惝怳隕越,罔知攸爲,召命之下,義分是懼,雖不得不章皇出肅,副急參政,而顧臣數十年貞疾,通朝之所共知也。從前辭疏,已悉無餘,今不敢疊陳,而近歲以來,便成癃癈之人,閒司漫局,尙難勝任,況此本兵劇務,尤非可堪。玆敢略暴肝膈之懇,仰瀆崇嚴之聽。伏乞聖明,俯賜諒察,亟命鐫削臣新授職名,仍治臣孤恩之罪,以肅朝綱,以安私分,不勝萬幸。答曰,省疏具悉。旣已謝恩,復尋其章,其涉太過,卿勿辭行公焉。
掌令林蓍喆疏曰,伏以臣之虛縻言責,已多日矣。日昨登筵,粗伸義分,而亦不得出一言論一事,以副聖上求諫之盛意,臣心愧忸,若隕淵谷,復豈敢以區區私懇,仰干天聽,以自陷於瀆擾之科也哉?第臣之七耋偏母,素抱貞疾,居常沈綿,氣息奄奄,迺自日前,重添別症,泄痢兼發,寒熱交作,食飮全却,而眞元日漸澌綴,藥餌無效,而症形轉益危劇,昏昏床席,澟然有朝夕之慮。臣以終鮮之身,尋常醫藥,非臣則莫可周旋,轉側起居,非臣則莫可扶將,臣雖欲强策駑鈍,奔走供仕,方寸煼灼,心神飛越,焦遑蹙迫,罔知攸措,如非天地之明,父母之仁,將何所疾聲而呼籲哉?玆敢略陳短章,仰暴至懇。伏乞聖慈,特賜憐察,亟許鐫改,仍治臣煩聒之罪,以便救護,以肅朝綱,千萬幸甚。答曰,省疏具悉。爾其勿辭護焉。
甲午八月初八日卯時,上御集慶堂。藥房入診入侍時,都提調韓翼謩,提調韓光會,副提調徐命善,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。翼謩曰,夜間聖體,若何?上曰,三貼無效,欲進建功矣。翼謩曰,建功方煎待,而加入爲三料,附子入其中矣。上曰,一貼則何妨乎?翼謩奉進湯劑,上進御。命醫官四人診候。泰輿等診訖奏曰,脈候調均,胃脈滑體一樣矣。上曰,六君子湯,何無靈耶?道炯曰,今番問安,受風日久,痰候隨風而凝着。故未卽夬解,六君子湯,雖治風疏痰,而補溫之功,似不及建功矣。翼謩曰,加入中附子,當減乎?上曰,然矣。命加減六君子湯停止,理中建功湯前方中,減附子煎入。出榻敎翼謩曰,兩水營生鰒年年進上,今番亦依例捧之乎?上曰,依爲之。上曰,儒疏,何如?卿等見之乎?翼謩曰,疏本尙未得見矣。上曰,有許嫁之說矣。光會曰,其言甚張皇矣。上曰,盡斥一朝廷,語極荒雜矣。翼謩曰,若盡斥朝廷,則臣亦其中人,極惶愧矣。上曰,引此指彼,無不入矣。命善曰,內而大臣·銓官·臺諫·春坊,外而監司·守令,無不入矣。上曰,壬午一款極殊常,語意糊塗,雖聞而難知也。內局先退,命命善,讀諸道狀聞及兵判趙曮,掌令林蓍喆疏,賜批訖。諸臣以次退出。
甲午八月初八日午時,上御集慶堂。藥房入診,坐直承旨·儒臣追後入侍時,都提調韓翼謩,提調韓光會,副提調徐命善,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓·康命徽,以次進伏訖。翼謩曰,俄間聖體,若何?上曰,一樣矣。翼謩奉進湯劑,上進御。翼謩請診候,上曰,置之。翼謩曰,如此之時,何以如此乎?上曰,自然氣苶矣。翼謩曰,六君子湯雖生新,終不如建功之雖似緩而必得萬全之效矣。內局先退,命坐直承旨與儒臣,持問答入侍。出榻敎上曰,儒疏盡見乎?命善曰,太多,故不得詳見,只見其槪矣。上曰,大臣以下盡斥乎?對曰,雖不指某某而斥之,斥則無餘地矣。因奏曰,注書雖與翰林有異,而浣中,無實注久矣。上曰,誰也?對曰,南鶴聞·朴長燮也。向自院中,以體例間事論啓,至被削職之典矣。上曰,然則給牒敍用,可也。命書傳敎曰,注書二人,皆給牒敍用,口傳付職,右副承旨黃幹,校理李勉修,修撰李商輅進前,命兩儒臣·承旨翰注,輪讀問答訖。儒臣先退,命持入禜祭報府,命幹讀訖,諸臣以次退出。
甲午八月初八日酉時,上御集慶堂。藥房入診入侍時,都提調韓翼謩,提調韓光會,副提調徐命善,假注書李羽晉,記事官沈基泰·姜,醫官方泰輿·鄭允協·慶絢·吳道炯·柳光翼·徐命緯·金孝儉·洪愼讓·康命徽,以次進伏訖。翼謩曰,晩後聖體,若何?上曰,一樣矣。翼謩曰,眉稜之候,何如?上曰,少差矣。翼謩奉進湯劑,上進御。命醫官四人診候。泰輿等診訖奏曰,脈候調均,比朝一樣矣。上曰,有時氣眩何也?道炯曰,餘氣或然矣。上曰,昨日則餘證或發。今日果勝,差亦有時矣。道炯曰,今日則脈候夬勝矣,內局先退。命命善,讀諸道狀聞訖,諸臣以次退出。
上在慶熙宮。停常參·經筵。
初昏至夜三更,灑雨下雨,測雨器水深三分。
藥房都提調韓翼謩,提調韓光會,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,入侍宜矣。
中宮殿·惠嬪宮,藥房口傳問安。答曰,知道。
徐命善啓曰,注書南鶴聞,今日不爲仕進,牌招,何如?傳曰,允。
趙啓曰,注書朴長燮在外,代假注書李顯默,姑令仍察,何如?傳曰,允。
傳于李碩載曰,內局入侍。
李致中啓曰,注書朴長燮,時在京畿水原地,斯速乘馹上來下諭,何如?傳曰,允。
李碩載啓曰,注書南鶴聞罷職,代假注書李羽晉,姑令仍察,何如?傳曰,允。
傳于黃榦曰,禮房承旨,四處禜祭所摘奸以奏。
傳于李致中曰,內局入侍,禮房承旨同爲入侍。
又傳于曰,坐直承旨入侍。
傳于李碩載曰,內局入侍。
徐命善,以吏曹言啓曰,今此宗廟秋奉審有頉處兼告由祭獻官前承旨李溎,時無職名,令該曹,口傳付軍職,何如?傳曰,允。
兵曹口傳政事,副司直李溎。
傳于洪秀輔曰,明日次對爲之乎?知入。
徐命善,以吏曹言啓曰,成均館學錄李松心,學諭李迪喆除拜後,過限未上來,依例竝罷黜,何如?傳曰,允。
李致中,以兵曹言啓曰,今八月初九日,兔山居選武李次尙稱名人,自興化西挾門入來,鳴申聞鼓,依定式,下該曹推問,何如?傳曰,允。
李致中,以御營廳·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
大司諫李商舟疏曰,伏以皇天篤佑,聖候遄復,臣民慶幸,中外惟均。仍念臣才謏識淺,百不猶人,三司言議之職,夫豈一毫近似,而除命之下,特敎繼降,分義是懼,章皇出肅,黽勉供職,今已有日,而曾無出一言論一事,以盡一日之責,臣心愧恧,當如何哉?且臣質本脆弱,早傷水土,塊癖在內,痰火爲祟,不時嘔血,昏眩欲絶,此是臣半生貞疾,而通朝之所共悶者,纔經暑濕,又當交節,舊祟新證,一時陟劇,委身床席,起動無路,束帶趨朝,斷無其望。伏乞聖慈,俯賜諒察,亟遞臣所帶之職,仍治臣瀆擾之罪,以肅朝綱,以安私分事,千萬幸甚。臣於丐免之章,不宜贅及他說,而事在目下,敢此附陳,惟聖明,裁察焉。日昨咸平儒生鄭弘臣之疏,外托以民瘼時弊,而其他陳列,無非藏頭去尾,隱暎說去,詬罵一世,凌侮朝廷,此已萬萬可駭,而至於歷指某年,提及不當言之事,遣辭陰譎,情狀怳惚,聖批優答,雖出於包容之德,而物情駭異。有識隱憂,此而置之,大關後弊,臣謂疏儒鄭弘臣,宜施竄配之典也。答曰,省疏具悉。業已諭鄭弘臣,聞其章,因予昏眩中,加一眩暈,而一句語,其涉殊常。噫,近者人皆結舌之時,雖荒雜,其猶若此,此人若此,曷勝其弊?所請意是靳允,意亦在。
甲午八月初九日辰時,上御集慶堂。藥房入診入侍時,都提調韓翼謩,提調韓光會,副提調徐命善,假注書李顯默,記事官沈基泰·姜,醫官方泰輿·鄭允協·慶絢·吳道炯·鄭允說·徐命緯·金孝儉·柳光翼·洪愼讓,以次進伏訖。翼謩曰,夜間聖體,若何?上曰,一樣矣。翼謩奉進湯劑,上進御。翼謩請診候。上曰,只四人進前,方泰輿按脈訖奏曰,脈候左右三部,度數調均,胃脈亦勝矣。慶絢奏曰,胃脈滑體,與昨日一樣矣。仍命退出,諸臣以次退出。
甲午八月初九日未時,上御集慶堂。藥房入診,禮房承旨·坐直承旨·老人池友翼,追後入侍時,都提調韓翼謩,提調韓光會,副提調徐命善,假注書李顯默,記事官沈基泰·姜,右承旨李碩載,同副承旨洪秀輔,醫官方泰輿·鄭允協·慶絢·吳道炯·鄭允說·徐命緯·金孝儉·柳光翼·洪愼讓,以次進伏訖。碩載進,讀奏禜祭擧案及祭物單子,先爲退出。翼謩曰,晩後聖體,若何?上曰,一樣矣。翼謩請進湯劑,上進御。翼謩請診候。上曰,止之。內局先退,命善奏加資肅拜老人池友翼留待矣。上曰,入侍。賤臣承命,偕入友翼進伏。上曰,年幾何?對曰,八十二矣。命退出,秀輔讀奏李商舟上疏。上曰,誰也?秀輔曰,故參判顯祿之孫矣。命秀輔書批答見疏下又命書傳敎曰,噫,近者臺閣,無言世界,然咸道亨,猶有連啓者,而尙今寥寥,此何臺體,其涉寒心。今番此人所請,其亦晩矣。若非李商舟,孰能爲此,曷勝慨然?命讀奏諸道狀聞訖,諸臣以次退出。
甲午八月初九日酉時,上御集慶堂。藥房夕入診入侍時,都提調韓翼謩,提調韓光會,副提調徐命善,假注書李顯默,記事官沈基泰·姜,醫官方泰輿·鄭允協·慶絢·吳道炯·鄭允說·徐命緯·金孝儉·柳光翼·洪愼讓,以次進伏訖。翼謩曰,午後聖體,若何?上曰,一樣矣。翼謩請進湯劑,上進御。翼謩請診候,上曰,止之。翼謩曰,亦或有午間寢睡之時乎?上曰,然矣。翼謩曰,眉稜之氣,亦不作乎?上曰,午後時或有之矣。翼謩曰,兩加入是當劑矣,內局先退。命善奏諸道狀啓訖,諸臣以次退出。
上在慶熙宮。停常參·經筵。
藥房都提調臣韓翼謩,提調臣韓光會,副提調臣徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。若朝者氣,庶可勝矣。大體一樣,入侍焉。
中宮殿·惠嬪宮,藥房口傳問安。答曰,知道。
傳于李碩載曰,內局入侍。
李致中啓曰,今日次對,兩司長官當爲進參,大司憲成天柱,大司諫李商舟,竝卽牌招,以爲入侍之地,何如?傳曰,允。
以大司諫李商舟牌不進,罷職傳旨,傳于李致中曰,只推。
李致中啓曰,大臣·備局堂上,依下敎來待矣。傳曰,引見。
傳于李碩載曰,內局同爲入侍。
有政。吏曹判書李潭服制,參判尹得養進,參議李命植牌不進,右副承旨黃幹進。吏批啓曰,判書李潭服制,參議李命植牌招不進,小臣獨政未安,何以爲之?敢稟。傳曰,仍爲之。以洪樂純爲大司憲,閔鍾烈爲兼輔德,李瀰爲禮曹參判,權噵爲兵曹參判,任希簡爲參議,張顯慶爲佐郞,洪趾海爲刑曹參判,宋文載爲右尹,韓光會爲判義禁,趙榮約爲引儀,洪相聖爲濟州試才御史,李性源爲淮陽府使,左尹宋文載,右尹魚錫定,兵曹參議徐有元,參知任希簡。
兵曹判書趙曮進,參判未差,參議未差,參知徐有元入直進,右副承旨黃幹進。知中樞洪啓遠·申絅·姜浩溥·李明吾·曹夏臣·徐命哲,同知安載奎·車夢良,以上減下,同知單丁世明,副護軍李漢膺·兪彦鎬,副司直洪樂仁·元義孫·金相翊·成天柱·金致恭,副司果李命龍·金相謙,以許任爲內禁衛將,李邦五·李慶會爲內禁衛將,李光洙爲羽林將,李尙直爲兼司僕將,朴光迪·李潤謙爲宣傳官,徐晦修爲副摠管,柳思欽爲同知,趙德常爲僉知。
傳于洪秀輔曰,內局入侍。
李致中,以都摠府言啓曰,今日入直內三廳武兼禁軍及軍兵等,當爲中日習射,而禜祭相値,不得爲之之意,敢啓。答曰,知道。
徐命善,以吏曹言啓曰,今此永寧殿秋奉審告由祭大祝,前校理鄭元始塡差,而時無職名,令該曹,口傳付軍職,何如?傳曰,允。
兵曹口傳政事,副司果鄭元始。
李碩載,以禮曹言啓曰,今八月十五日璿源殿展謁擧動時,王世孫祗迎隨駕等節,何以爲之?敢稟。傳曰,世孫隨駕依例,挾輦軍六十名,挾輿軍二十名內入直,前後廂軍六十名以外入直,訓將其令新營標下,都領禁軍一百名內入直,餘皆隨駕安徐,只入直隨駕,留營留陣安徐,回駕時道由安國洞,展拜後回來,時刻初嚴,卯初初刻單嚴,儀註時刻單子安徐。
洪秀輔,以內醫院官員,以都提調·提調意啓曰,御醫金光國,今已闋服,依例還屬本院,令該曹付軍職,冠帶常仕,何如?傳曰,允。
李致中,以訓鍊都監·一二所巡廳·左右捕廳言啓曰,去夜犯夜人無所捉之意,敢啓。答曰,知道。
領議政申晦,左議政李思觀聯名箚曰,伏以臣等,俱以無似,猥玷三事,一味尸素,徒積伴食之譏,而遲回聖恩,莫遞循墻之願,集木臨淵,夙宵耿耿,乃者鄕儒疏論千萬言,其所以詆斥揆地者爲多,歷日而後,始見全本,不覺靦然以愧,懍然以慄也。夫國之置輔相,卽百責所華,臣等之薄劣庸下,無所比數,而其責固自如也,上焉而弼君違,下焉而糾官邪,紀綱風俗之振肅,民弊時瘼之梳滌,其要實在於董率之地,於是而不能有一焉,則是輔相失其職,而國其殆矣,彼其許多臚列,旨意混淪,未知其何所指的,然其歸責於輔相,以盛世之不得人,爲草野之憂者,要之自附於探本之論,而遣辭下語,非比尋常,臣等旣忝居是職,則其可曰汎論,而晏然而已乎?朝廷四維之重,雖庶官末僚,猶且兢兢,況在具瞻之地,一有放倒,則其傷國體而駭物情,又將如何哉?非不知靜攝中瀆擾之爲惶悚,而不得不聯章陳懇。伏乞聖明,俯賜鑑諒,亟命遞臣等匪據之職,治臣等不職之罪,以重國事,以安賤分,不勝幸甚。取進止。答曰,省疏具悉卿懇,昨聞次對不爲云,其影雖見,猶莫知玆事而然。今聞卿等之箚,果然前後章奏何限,而引東指西,怳憁難測,莫若乎此,其中一句語,語涉陰譎,而以惜鳥卵之意,其雖默也,薇垣長所請,可得臺體,況許嫁之請,萬萬無據,此何足道?噫,氣雖若此,次對無闕,且欲下詢者,卿等安心勿辭,其卽來會,仍爲次對。仍傳曰,遣史官傳諭。
吏曹判書李潭疏曰,伏以皇天祖宗,默垂陰隲,聖候不日康復,臣民擧切慶忭。仍伏念銓衡,重任也,其人之得不得,而世道之汚隆係焉。如臣無似,素蔑鑑識,夫豈有一分堪承之念,而猥荷特達之知?屢長匪據之地,首尾三載,乍遞旋仍,牽架補漏,力盡心疲,風俗無可鎭之望,物情有難平之歎,夙宵澟惕,如集于木。乃者鄭弘臣之疏,盛論時弊,而間多有攙及銓曹之語,其言閃倏,其文滉瀁,誠莫曉旨意之所存,而若臣之見叨銓職者,曷勝其惶駭愧省之至也?揆以廉義,有不可晏然。玆敢略控短章,仰干崇聽,瀆擾之罪,尤無所逃。伏乞聖明,亟賜斥退,以安私分,千萬幸甚。臣無任屛營祈懇之至,謹昧死以聞。答曰,省疏具悉。旣諭相臣箚批,此豈特時任與銓官?此等章,暮年初見,藏頭除尾,怳惚難摸捉,今此儒見,何足掛齒,亦何足介意?卿勿過辭,從速行公。
甲午八月初十日卯時,上御集慶堂。藥房入診入侍時,都提調韓翼謩,提調韓光會,副提調徐命善,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓,以次進伏訖。翼謩曰,夜間聖體,若何?上曰,一樣矣。翼謩奉進湯劑,上進御。命兩廳行首及吳道炯診候,泰輿等診訖奏曰,脈候左右三部調均,胃脈滑體漸勝矣。翼謩曰,提調與臣爲至親,而同在一院,故對臣言病,要臣仰奏,而臣亦有狗馬之疾,聖候尙未復常,故不敢煩達,而每登前席,呻吟之聲,想必下聽矣。臣謂提調曰,如有仰達之便則吾當先以吾病仰達云矣。命書傳敎曰,提調許遞,其代前判書洪名漢,爲內局提調,內局先退,命命善,讀諸道狀聞及領左相聯箚·吏判李潭疏,賜批訖。命書傳敎曰,次對今日爲。又命書傳敎曰,於今時任聯名,冢宰亦然,若此不已,必將紛紜,況暮年靜攝中乎?相箚已答,冢宰亦諭,此後此等之章,切勿呼望。上曰,注書誰入也?命善奏以賤臣羽晉方入侍。上曰,此人久任矣,命持入儒疏。命命善,讀疏中壬午句語。上曰,辛卯事何謂也?命善曰,似指恩彦處分時矣。上曰,以聖慮料之何如句語,極涉殊常,而至於內貼同副承旨云云者,何謂也?對曰,其語全不成說,而似指政院有旨也。上曰,李養源抄選乎?對曰,然矣。上曰,大君指誰而言耶?對曰,似誤書矣。上曰,大君之稱,極怪異矣。對曰,誠怪矣。讀訖,諸臣以次退出。
甲午八月初十日午時,上御集慶堂。藥房入診,次對同爲入侍時,都提調韓翼謩,領議政申晦,左議政李思觀,提調洪名漢,副提調徐命善,行司直具善復,仁陽君李景祜,行司直韓光會·徐命膺·李章吾,兵曹判書具允鈺,刑曹判書尹東暹,行副司直李潤成·尹泰淵,行大司成金鍾正,戶曹參判鄭尙淳,行副司直權噵,工曹參議尹養厚,持平柳榮鎭,校理安大濟,左副承旨李致中,假注書李羽晉,事變假注書尹載命,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓,以次進伏訖。翼謩曰,午間聖候,若何?上曰,一樣。翼謩奉進湯劑,上進御。翼謩請診候。上曰,置之。內局先退,命賤臣,讀次對座目。上曰,諫院誰入也?致中曰,兩司長官皆違牌,其餘則監試官進去矣。晦曰,都憲果有實恙,難以供職。命書傳敎曰,領相旣奏,都憲許遞。上曰,儒疏何時見之乎?晦曰,昨日午後始見,故今始陳箚,誠惶愧矣。上曰,其言多引東指西矣。晦曰,大官·銓官無不入,歷擧通朝矣。俄者臣與徐命膺語,而其疏語,純謄朱子戊申封事矣。上曰,今朝更思。命讀之,壬午句語,甚陰譎矣。晦曰,到今追提,極陰譎矣。上曰,兩大君之說,尤涉怪駭矣。晦曰,然矣。因奏曰,諸道舊還,定石數徵捧,旣有定式矣。秋成不遠,今年則以五分一分排,知委於各道兩都,何如?上曰,六分一擧行,可也。晦曰,各道遇上分留庫數爻,一一開錄,每於七月內狀聞事,曾已筵稟定式,而嶺南·畿·海·關東外,其餘諸道則尙不修啓,其所擧行,未免稽忽,諸道道臣推考,更爲申飭,卽爲狀聞之意,分付,何如?上曰,依爲之竝出擧條晦曰,濟州試才御史,今當差遣,分付銓曹,何如?思觀曰,兵曹番次,近甚苟艱,參判則目下情勢,似難禁直矣。上命書傳敎曰,都憲有窠,濟州試才御史命下,政官牌招,開政備擬,騎曹參判參議許遞,其代今日政備擬。晦曰,大科當前,文任不可不備,而藝文提學黃景源,引文苑故事,且有徐命膺已行之例,必欲撕捱,今姑許遞,何如?上曰,許遞,可也。晦曰,科日不遠,而呈辭受由之人,限科前申飭喉院,勿令捧單,何如?上曰,依爲之。晦曰,廣州曠官,已累目矣。秋務方殷,新府尹尹東晢,催促下送,何如?上曰,其令明日辭朝,可也。晦曰,前備堂洪樂性·趙曮·李瀰,還差行司直,沈履之,趙宗鉉,一體差下,嶺南句管趙曮,湖南句管洪樂性,貢市堂上吏曹判書李潭,都承旨徐命善差下,何如?思觀曰,元義孫,當在運差中,而領相不爲擧論矣。上曰,依爲之。元義孫,一體復差,可也。思觀曰,詰戎,國之重事,以外方言之,則兩南西北,最爲緊重,而今年停操,出於休息民力之聖意,海西·關東·畿內,比兩南西北稍輕,而況關東則道伯,頃有狀稟,海西則延白最經災荒,竝一體停操,似不害爲一視之道矣。上曰,一體停操,可也。晦曰,守·摠兩管,獨不入於停操中矣。上曰,南漢摠戎廳,應在一體停操中矣。晦曰,訓鍊都監中旬,古則春秋爲之,而近年以來,廢而不行,軍兵失望。故訓將今秋,則必隊爲之,而賞格所入,必自廟堂,區劃以給矣。無他着干處,而關西遼軍木,留儲頗多,別無他所用處,四十同,特爲劃給,何如?上曰,依爲之。曮曰,今年八路習操,竝爲停止,軫念軍兵,靡不用極,而至於京軍門習操,則當日性來,別無弊端矣。禁軍習操,自丁亥以後,廢閤不行,今已八年之久,戎政之疏虞,已無可言,而器械戰馬之利鈍,又何可知?雖行四仲朔大私習,而只是別將照管,兵判則不出號令,此正古人所謂將不知卒,卒不知將者也。且八年以後新入禁軍,初不知有習操,寧不寒心,雖以今番咸道亨事論之,如此情卒,何處用之乎?今後如非不得已事,則每朔必爲擧行,何如?上曰,莫知若是稽滯,聞涉寒心,此後非不獲已之事外,必也爲之,可也。曮曰,習操有元定日子,而今於久廢之餘,猝難擧行,當前期出令,而禁軍將若不備,則自前臣曹,差送假將,事涉苟艱,在外禁軍將四員,今姑改差,備員擧行,何如?上曰,竝許遞,可也。東暹曰,近來囹圄久空,而如有事限間檢驗等事,則當依例處之乎?上曰,依爲之。以上竝出擧條命致中,讀諸公事,至大司諫李商舟疏,賜批訖。榮鎭啓曰,臣待罪臺閣,已至三朔,而涓埃莫報,逆旅棲遑,賤疾添劇,昏倒床箕之際,昨伏見傳旨下者,以疏儒鄭弘臣不爲論罪事,有慨然之敎,臣之溺職之罪,於是著矣。撫躬悚懍,無地自容,而疏儒之侵斥言官,不有餘地,臣亦職忝臺閣,尤不勝駭惶愧省之至,以此以彼,何敢一刻晏然於臺次乎?請命遞斥臣職。上曰,其所撕捱,極涉太過,勿辭亦勿退待。榮鎭曰,儒生鄭弘臣之疏,托以民瘼時弊,而其他陳列,無非藏頭去尾,隱暎說去,詬駕一世,凌侮朝廷,此已萬萬可駭,而至於提及不忍言之事,語涉不敬,情狀怳惚,聖批優答,雖出於包容之德,而物情駭異,聽聞荒雜。此而置之,大關後弊,請疏儒鄭弘臣,亟施竄配之典。上曰,以惜鳥卵之意,微垣長批答不兪,其時荒雜,故莫能記識,只泛過,今日令讀,非特本事之怳惚難測,卽此一事,於渠斷案,復何靳允?依啓。榮鎭曰,新除授持平韓光暹,時在忠淸道洪州地,請斯速乘馹上來事,下諭。上曰,依啓。晦曰,八道放未放狀啓方來到,金吾多擧行之事,而判義禁朴相德有實恙,不得行公,今姑許遞,何如?上曰,許遞,可也。命書傳敎曰,判義禁朴相德許遞,其代今日政備擬。上曰,二月受賀之後,今番則意謂不大段,而如此撤直之命,卽厭聞平復之說,今氣如此,猝難復常矣。晦曰,豈有是理?仰瞻玉色而如前,必將不日平復矣。上曰,元判府之病,尙爾云乎?晦曰,尙未差矣。上曰,昨欲減蔘料,午後眉稜之氣復作,誠怪矣。晦曰,換節之時故然矣。思觀曰,雨晴風涼,於農則好,而日候則不適矣。上曰,今番則當晴時祈晴矣。諸臣以次退出。
甲午八月初十日初更三點,上御集慶堂。藥房入診入侍時,都提調韓翼謩,提調洪名漢,副提調徐命善,假注書李顯默,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·金孝儉·徐命緯·洪愼讓,以次進伏訖。翼謩曰,晩後聖候,若何?上曰,一樣矣。翼謩曰,夕水刺,何以爲之乎?上曰,一樣矣。上曰,提調入來乎?翼謩曰,午診已入來矣。翼謩奉進湯劑,上進御。翼謩請診視。上曰,止之。翼謩曰,吉更米飮進御乎?上曰,進御,而頗勝矣。內局先還,命命善,讀奏諸道狀啓,諸臣以次退出。
上在慶熙宮。停常參·經筵。
下直,廣州府尹尹東晢。
藥房都提調臣韓翼謩,提請臣徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。復飮建功,寢睡差勝,而氣昏特甚,此已可知,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于李碩載白,內局入侍。
黃榦啓曰,大司憲洪樂純未肅拜,執義李世奭武二所進去,掌令金東淵武一所進去,林蓍喆呈辭,持平柳榮鎭呈辭,韓光暹在外,以監察茶時之意,敢啓。傳曰,知道。
又啓曰,兵曹參議徐有元,以其親病,陳疏出去,原疏纔已捧入矣。所當直捧罷職傳旨,而此與無端徑出有異,推考警責。宿衛重地,不宜暫曠,判書趙曮,參判權噵,參知任希簡,竝卽牌招,推移入直,何如?傳曰,允。
傳于李碩載曰,內局入侍。
傳于洪秀輔曰,道科前例書入。
又傳于曰,內局入侍。
黃榦,以兵曹言啓曰,昌德宮衛將丁道熙,昌慶宮衛將崔致弘,俱以病難供職,呈狀乞遞,竝今姑改差,何如?傳曰,允。
又以兵曹言啓曰,新除授水口萬戶延敬裕老母,今年八十歲,法不當遠離赴任,呈狀乞遞。邊府親年七十五歲以上者,許遞其任,已有定式,依法例改差,何如?傳曰,允。
又以刑曹言啓曰,因臺臣所啓,疏儒鄭弘臣竄配事,命下矣。罪人鄭弘臣,日前已爲下去,其本土全羅道咸平地云。令本道道臣,定配所發配後啓聞事,發關分付之意,敢啓。答曰,知道。
黃榦,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
兵曹參議徐有元疏曰,伏以皇天默佑,聖候康復,臣民慶忭,曷有其極?仍念臣之所生偏母,年近七耋,素抱貞疾,居常奄奄。臣以終鮮之身,無他兄弟可以看當藥餌者,實無離捨供職之望,而連因番次之苟艱,抑情就直,憂慮憧憧,卽接家信,臣母宿病之外,又添暑癨,吐瀉兼發,諸症非細,飮啖專却,委頓床褥,家人驚遑,促臣來護,臣自聞此報,心神飛越,按住不得。玆敢忙陳短章,徑出禁扃。伏乞天地父母,俯賜矜察,亟削臣職,以便救護,以肅朝綱,千萬幸甚。臣無任屛管祈懇之至,謹昧死以聞。答曰,省疏具悉。爾其勿辭護焉。
甲午八月十一日卯時,上御集慶堂。藥房入診入侍時,都提調韓翼謩,提調洪名漢,副提調徐命善,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓,以次進伏訖。翼謩曰,夜間聖體,若何?上曰,一樣矣。翼謩奉進湯劑,上進御。命診候,泰輿等診訖奏曰,脈候調均,胃脈活體一樣矣。上曰,徐命緯尙在乎?翼謩曰,然矣。上曰,徐命緯·金孝儉下去,可也。翼謩曰,聖體差復,望日將動駕,下情忭幸,而回駕時刻,以卯時書出,然則出宮時,似太早矣。上曰,出宮時刻卽卯時,而以回駕時刻書出,中官無形矣。命書傳敎曰,十五日動駕初嚴,以卯初下敎,卯初在何時,亦爲下問,則回駕卯時分付,其涉無狀。近者中官,莫能敎子,故類皆若此,金守光,越俸一等。翼謩曰,臣等在保護之地,方切少愈之戒,而自前每當殿宮有事之時,則輒不進湯劑,湯劑何有關於齋心乎?上曰,其日豈進建功乎?翼謩曰,日前因湯劑之闕進,致有聖候之愆和,豈不爲存戒之道乎?內局先退。命善讀公事訖,諸臣以次退出。
甲午八月十一日未時,上御集慶堂。藥房入診入侍時,都提調韓翼謩,提調洪名漢,副提調徐命善,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·洪愼讓,以次進伏訖。翼謩曰,俄間聖體,若何?上曰,一樣矣。翼謩曰,請診候。上曰,置之。命書傳敎曰,噫,今聞此耆舊報單,聞此於予異常,雖然此人予知,今八十餘歲,其亦淵表,雖然耆社臣,若是零替,予心曷勝?凡諸等事,令本道依例擧行。噫,柩材,其雖所産處,亦豈恝視,若得無謂,不然令本道備給,凡諸等需,依禮文備給事。令該曹,卽爲分付道臣。翼謩曰,臣爲道臣時,始煐爲守令,故習見之,曾未料其至此,修短誠有命矣。傳敎中此生聞此四字,誠過矣。上曰,此非過矣。命善曰,大僚已奏,而王言體重,恐不當若是矣。命抹此生二字。上曰,全恩君亦長壽矣。命書傳敎曰,全恩之尙今支撑,其亦料表,而宗臣零替之時,況宗親府有司堂上,聞甚愴然,柩材特給,凡諸等事,依禮文擧行事,卽爲分付該曹。翼謩曰,扈衛軍官三十名,前有受賜弓矢,今則年久朽落,深藏櫃中,初不敢觸手,本廳無器具,無以備給,分付軍器寺,改備以給,何如?上曰,依爲之。出擧條內局先退。上曰,今日無詣臺臣乎?命善曰,無之矣。命命善讀諸道狀聞。命書傳敎曰,今聞咸鏡道臣啓本,所稟者,皆今當大霈,竝依啓聞以放事,令該曹,卽爲分付該道。又命書兵曹參議徐有元疏批訖。諸臣以次退出。
甲午八月十一日酉時,上御集慶堂。藥房入診入侍時,都提調韓翼謩,提調洪名漢,副提調徐命善,假注書李顯默,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼議,以次進伏訖。翼謩曰,晩後聖體,若何?上曰,一樣矣。翼謩曰,夕水刺,亦何如?上曰,一樣矣。翼謩奉進湯劑,上進御。翼謩請診候。上曰,止之。翼謩曰,連伏見御製所下,則氣若是,動駕何以爲之乎?下情憂慮已多,而建功,又豈可間斷乎?眉稜之氣,亦或有往來之時乎?上曰,時常有之矣。下標信,令留門以出,諸臣以次退出。
上在慶熙宮。停常參,經筵。
下直,慶尙左兵虞候吳載衡。
藥房提調臣洪名漢,副提調臣徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,日近,氣何暇諭?
中宮殿·惠嬪宮,藥房口傳問安。答曰,知道。
傳于李碩載曰,內局入侍。
傳于洪秀輔曰,承旨率疏儒入侍。
李碩載啓曰,明日聖節望闕禮,依例爲之之意,敢啓。傳曰,知道。
傳于李碩載日,內局入侍。
李碩載,以禮曹言啓曰,卽接徽寧殿參奉所報,則今此秋夕祭享時,兩官當爲備員參祀,而參奉一員,有闕未差,卽速變通云,參奉有闕代,卽令該曹,口傳差出,以爲備員將事之地,何如?傳曰,允。
傳于李碩載曰,內局入侍。
黃榦,以兵曹言啓曰,濟州試方御史,旣已差出,規矩單子,依前例書入,而事目則規矩落點啓下後,磨鍊以入之意,敢啓。答曰,知道。
以濟州試才御史規矩單子,傳于洪秀輔曰,依前例爲之。
黃幹,以兵曹言啓曰,宣傳官申範行呈狀內,老母病勢危篤,人子情理,不忍離捨供職云,不可强令察任,今姑改差,何如?傳曰,允。
又以御營廳·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
判中樞府事韓翼謩箚曰,伏以臣狗馬之疾,自交夏秋,長時呻吟,寧日恒少,日來承命於內局,非曰昔疾之今愈,聖候猶未快復,義重保護,不敢自恤,强策趨走,六七日于玆,如非大難强至難堪之勢,當此動駕隔日之時,尤何敢仰急,而昨夕歸家,不愼口腹,胸隔痞滯,肚腹絞痛,雜試藥物,或吐或瀉,宛轉叫苦,委頓床褥。今日問候,道闕進參,臣罪至此,尤合萬殞。伏乞聖明,亟降威譴,以礪臣分焉。取進止。答曰,省箚具悉卿懇。今闕承候,業已諒矣。卿箚到果然,未參何傷,兼帶許遞,卿體予意,安心勿辭,其須善攝焉。仍傳曰,遣使官傳論。
八道儒生幼學南宮鋈等疏曰,伏以天佑我東,寶算彌高,而懋厥德,奠宗社於億萬斯年之基,置臣民於壽考熙皥之域,八路含生之類,夫孰不舞蹈聖德而思所以圖報也?臣等亦舞蹈中人,愚忠自激,採取公議,而不避僭越之誅,敢將朝家未遑之典,猥陳於紸纊之下,伏願殿下,留神明察焉。洪惟我聖考肅宗大王,以天縱之聖,臨御五十載,繼述之孝,治國之謨,迥出百王,而功光祖宗,德洽臣民,大哉聖考之孝與德,欲報之德,昊天罔極,則追上尊號之縟儀,揆以誠禮,在所當然,且伏念淑嬪宮,以幽閒之性,貞靜之德,在先朝,其效忠諷諫之誠,實有過於周宣之樊后,在聖躬,其誕生敎育之功,少不下於周家之任娰,則加上園號之盛禮,揆以事理,亦所當然,一國之公議已成,而太學疏及鄕儒之疏,次次繼進,三大臣之稟達,踵於儒疏之後,則公議可見,而殿下,尙靳允許者,專由於克敬克愼之地,而殿下,第不念時之不同,事之合宜。蓋追崇一節,非創出於殿下之今時,在昔漢唐已行之規。且孟子曰,孝子之至,莫大乎尊親,蓋尊親之孝,無論天子士庶人。豈可以君親之尊不尊,有所間隔也哉?是故武王·周公,追崇太王·王季之日,不曰太王·王季之尊,不及文王,皆以王字稱之。故孔子曰,武王·周公,其達孝矣乎。今殿下,竝擧加上園號之禮,則武王·周公之孝,不獨專美於當世。伏願殿下,以時之不同,事之合宜與否,下詢于大臣,亟擧加上園號之縟儀,以盡尊親之亟孝焉。臣等無任祈懇頌禱之至,謹昧死以聞。答曰,省疏具悉。嗚呼,人子尊親,貴賤無異,奚待其請,亦何持難,而所重者,意皆在焉。況於昔年,頃年加號,爲先急矣。何敢瀆也於一事?此非武王追王太王·王季之義,非三代法,何效漢唐?爾等名以八道,若是陳章,誠雖可嘉,予之所守,其意深焉。爾等宜體孔聖繪事後素之意,務實字而篤實行焉。
甲午八月十二日辰時,上御集慶堂。藥房入診入侍時,提調洪名漢,副提調徐命善,假注書李羽晉,記事官曺遠振·姜,醫官方泰輿·鄭允協·慶絢·吳道炯·鄭允說·柳光翼·洪愼讓,以次進伏訖。名漢曰,夜間聖體,若何?上曰,一樣矣。名漢奉進湯劑,上進御。命兩廳行首入診。泰輿等診訖奏曰,脈候調均,活體一樣矣。命書傳敎曰,內局都提擧許副,其代領相爲都提調。諸臣以次退出。
甲午八月十二日巳時,上御集慶堂。承旨率疏儒入侍時,同副承旨洪秀輔,假注書李羽晉,記事官曺遠振·姜,疏儒南宮鋈,以次進伏訖。命鋈進前讀疏。上曰,名帖幾道乎?鋈曰,八道皆來矣。命書疏批,令鋈,持批答出去。鋈曰,臣有所條陳民弊者,別書袖來,欲爲仰奏矣。上曰,事體不然,退去,可也。命書判府事韓翼謩箚批訖,諸臣以次退出。
甲午八月十二日申時,上御集慶堂。藥房入診入侍時,都提調申晦,提調洪名漢,副提調徐命善,假注書李羽晉,記事官曺遠振,姜,醫官方泰輿·鄭允協·慶絢·吳道炯·鄭允說·柳光翼·洪愼讓,以次進伏訖。晦曰,近日眉稜之候,何如?上曰,一樣矣。晦奉進湯劑,上進御。晦請診候。上曰,置之。命提調,更爲監煎以入。晦曰,湯劑進御之間甚近,且夜長,人定後更召臣等伏望。上曰,然則待下敎更入,可也。內局先退。上曰,金始煐,知中樞乎?命善曰,奉朝賀矣。命書奉朝賀金始煐家令本官致祭祭文。命善讀諸道狀聞訖,諸臣以次退出。
甲午八月十二日初更五點,上御集慶堂。藥房入診入侍時,都提調申晦,提調洪名漢,副提調徐命善,假注書李顯默,記事官曺遠振,姜,醫官方泰輿·鄭允協·慶絢·吳道炯·鄭允說·柳允翼·洪愼讓,以次進伏訖。晦曰,晩後聖候,若何?上曰,一樣矣。晦奉進湯劑,上進御。晦請診候。上曰,止之。上曰,眉稜之氣一樣矣。晦曰,動駕日近,連用聖心故如是矣。上曰,其日何以飮薑柱乎?晦曰,雖非靜攝中,豈可以行素乎?命賤臣秋夕祭報府持入。賤臣承命持入。命命善,只讀奏獻官。上曰,韓光綮誰也?晦曰,光肇之弟也。上曰,登科乎?晦曰,登科已經承旨矣。上曰,然乎?諸臣以次退出。
上在慶熙宮。停常參·經筵。
藥房都提調臣申晦,提調臣洪名漢,副提調臣徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,明日何日,再明何日?今年逢此,是豈孝乎?食何甘寢何便,心何抑亦何堪?氣何諭?待敎侍。
中宮殿·惠嬪宮,藥房口傳問安。答曰,知道。
黃榦啓曰,憲府連日監察茶時,事甚未安。除在外試所進去外,未肅拜·不爲行公人員,竝卽牌招,何如?傳曰,允。
傳于李碩載曰,內局入侍。
傳于黃榦曰,還宮時,路由夜晝介,節目中改付標以入。
備忘記,傳于李碩載曰,嗚呼,昔重光今日夜,宜春門內見乘輦,今八十一復逢此,雖難前期,況其日,明日建功,當却鹿茸,令掌務官知悉,興惟及此,追慕千萬矣。
備忘記,傳于洪秀輔曰,嗚呼,八歲逢此日,八十一且逢此日,是豈孝乎?今日軍號,何云孝思?心自掩抑也。
傳于洪秀輔曰,內局入侍。
又傳于曰,內局入侍。
黃榦,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
徐命善,以吏曹言啓曰,今此宗廟各陵殿秋夕祭典祀官兼大祝,皆以侍從塡差,而時無職名人員,令該曹,口傳付軍職,何如?傳曰,允。
黃榦,以義禁府言啓曰,再明日擧動時,大駕各若備都事及王世孫左右考喧都事,當爲備員,黃海水營出使都事趙,令該曹,口傳相換,假都事二員,亦令差出,以爲分排之地,何如?傳曰,允。
吏曹口傳政事,義禁府都事趙,典設別提李再漢相換。
黃榦,以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午八月十三日辰時,上御集慶堂。藥房入診入侍時,都提調申晦,提調洪名漢,副提調徐命善,假注書李羽晉,記事官曺遠振·姜,醫官方泰輿·鄭允協·慶絢·吳道炯·鄭允說·柳光翼·洪愼讓,以次進伏訖。晦曰,夜間聖體,若何?上曰,一樣矣。晦奉進湯劑,上進御。命兩廳首醫診候。泰輿等診訖奏曰,脈候左右三部,度數調均,胃脈活體一樣矣,上曰,眼汁頻流,苦矣。晦曰,似是受風之致耳,諸臣以次退出。
甲午八月十三日酉時,上御集慶堂。藥房入診入侍時,都提調申晦,提調洪名漢,副提調徐命善,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓,以次進伏訖。晦曰,午後眉稜之候,何如?上曰,眉稜之氣難矣。晦奉進湯劑,上進御。晦請診候,上曰,置之。晦曰,俄伏見下敎,有鹿茸拔之之敎,不但鹿茸之一時此拔去爲可悶,此時豈殿下行素之時乎?上曰,前期則雖難,當日豈忍進肉類乎?晦曰,罷祭後則不必如是,況在靜攝中乎?此下敎,實難奉承矣。諸臣以次退出。
甲午八月十三日二更一點,上御集慶堂。藥房入診入侍時,都提調申晦,提調洪名漢,副提調徐命善,假注書李顯默,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓,以次進伏訖。晦曰,晩後聖候,若何?上曰,一樣矣。晦奉進湯劑,上進御。命命善,讀奏公事訖,諸臣以次退出。
上在慶熙宮。停常參·經筵。
未時,下雨,測雨器水深四分。
藥房都提調申晦,提調洪名漢,副提調徐命善啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察爲宜,臣等不任區區憂慮,敢來問安,竝此仰稟。答曰,知道。氣何諭乎?
中宮殿·惠嬪宮,藥房口傳問安。答曰,知道。
傳于李壽鳳曰,內局入侍。
李廷壽,以兵曹言啓曰,明日動駕時,守宮及侍衛陪衛,不可不備員,而參判權噵,身病猝重,參議徐有元,親病受由,勢難行公,令政院,稟旨變通,亦令該曹,以在京無故人,口傳差出,仍卽待下批牌招,以爲侍衛備員上地,何如?傳曰,允。
李廷壽啓曰,因兵曹草記,明日動駕時,守宮及侍衛陪衛,不可不備員,參判·參議,令本院稟旨變通事,允下矣。合有變通之道,何以爲之?敢稟。傳曰,許遞,卽爲擬入。
吏曹口傳政事,以李徽中爲兵曹參判,尹得毅爲兵曹參議。
徐命善啓曰,諸承旨有稟達事,請對矣。
徐命善啓曰,禮曹參判李瀰除拜後,過三日不爲出肅,依定式推考警責,仍卽牌招察任,何如?傳曰,允。
藥房口傳啓曰,臣等祗奉湯劑,來詣閤外,方待召命之際,伏承其止之之敎,區區下情,誠不勝悶鬱之至,當此動駕隔宵之時,日三進御之劑,尤不容間斷,玆敢齊聲仰籲。伏乞深留聖恩,亟許召接,千萬顒祝,惶恐敢啓。以承傳色口傳下敎曰,來日方憧憧而臥,若如是則當臥廳,其止之,行首扁鵲逐之。
藥房口傳再啓曰,臣等猥陳口啓,顒俟兪音,及承聖批,辭旨嚴截,臣等相顧愕眙,益不勝焦迫,顧今湯劑之日三奉進,卽臣等之職也。當此聖候雖復,動駕在明之日,乃敢昧然退,則其可謂有臣分乎?此時煩聒,亟知猥越,而又敢冒罪仰籲。伏乞亟加三思,特許召見,千萬懇祝,惶恐敢啓。
備忘記,權噵爲都承旨,三院副提調例兼。
傳于李壽鳳曰,明副輦安徐。
傳于權噵口,今何爲之耶?其止之。
李廷壽,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
副校理李祖源,副修撰鄭民始·趙載偉等箚曰,伏以動駕隔宵,聖慕冞切。臣等非不知無窮之孝恩,不可不伸,祗謁之盛禮,不可不行,而第伏念玉候新瘳,日氣稍涼。此時調攝之節,尤加審愼之方,苟或勞動之餘,有妨節宣之宜,則其所以欲伸情禮者,或恐反貽我陟降之憂,以殿下以親心爲己心之誠,豈不念及於此乎?伏願强抑聖懷,深戒少愈,亟降還寢之命,千萬幸甚。傳曰,給之。
甲午八月十四日卯時,上御集慶堂。藥房入診入侍時,都提調申晦,提調洪名漢,副提調徐命善,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。晦曰,夜間聖體,若何?上曰,冥然。晦曰,眉稜之候,何如?上曰,一樣矣。晦進湯劑,上覆之。晦曰,湯劑豈合如是乎?請遣提調,更煎以入。上曰,冥然。晦曰,臣等豈不仰體無窮之孝恩,而今當靜攝之中,尤宜加意於湯劑矣。命善曰,明日動駕時,百官隨駕,依例爲之乎?晦曰,動駕隔宵,必須自量,於淵裏,何如?臣等不勝憂慮之至矣。命善曰,臣等雖不敢畢陳力請,而下情焦迫,深存小愈之戒伏望。晦曰,陟降俯臨,仰念貽憂之戒伏望。晦曰,提調更持湯劑入來矣。卽奉至榻前,上更覆之。上曰,逢今日,豈忍進之乎?命善曰,聖慕雖無窮,何不念俯以就之道耶?晦曰,臣等誠淺,不能感孚於聖上,固合重辟,而此時湯劑,豈容間斷乎?名漢曰,臣等不能無憾於天地之大,雖被重辟,當更煎以入矣。上曰,雖百次煎入,將奈何?晦曰,不進建功,爲鹿茸然耶?上曰,然矣。命善曰,鹿茸之不進,誠萬萬過中,而且況此時,豈殿下行素之時乎?晦曰,以此觀之,朝水刺必行素,豈不萬萬過乎?名漢持湯劑進前。上曰,鹿茸拔之乎?晦曰,聖敎如是,故臣等不獲已拔鹿茸而煎入矣。因奉湯劑至榻前,縷縷仰懇。上曰,憶昔年,豈忍進之乎?晦曰,此日進湯,則陟降必將悅豫於上,此正以親心爲己心之道也。上進御,晦請診候。上曰,豈忍診脈乎?泰輿曰,今番上候,專因顯部觸風之致,淸利頭目,則自可復常。臣等博考諸方,則芎芷二種,最當於聖候,減防風加入二料,何如?上遍諸醫,皆如泰輿之奏,命理中建功湯前加入中減防風,加川芎·白芷各一錢煎入。出榻敎名漢曰,臣待罪保護之地,不敢不奏矣。聖候尙未復常,而動駕隔日,少愈之憂,中外咸切,第念藥院廷僚,雖不足顧,獨不仰體陟降之憂耶?孝思雖無窮,深軫古聖人愼疾之道伏望。上曰,若如是則當不進建功矣。諸臣以次退出。
甲午八月十四日申時,上御集慶堂。藥房入診入侍時,都提調申晦,提調洪名漢,副提調徐命善,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。晦曰,午聞聖體,若何?上曰,一樣矣。晦奉進湯劑,上進御。命書傳敎曰,噫,近者日氣稍長,此心冞切憧憧。今日若睡若醒,申牌未報,意謂徹宵,其況此時,儒臣抑何陳箚,政院亦何求對?噫,若問其由,卽予誠淺不孝,循例答而已乎?當該承旨·儒臣,一竝遞差。此等群下,何許隨駕?百官隨駕安徐。命賤臣,持入承旨前望單子,命命善讀。命書傳敎曰,鄭尙淳爲都承旨,三院副提調例兼,牌招察任。李廷壽·尹坊·李壽鳳·金光默·趙㻐爲承旨,房順房,牌招入直。晦曰,承旨·儒臣旣被罪則臣等卽首發之人,豈可獨逭乎?上曰,提調亦未對乎?晦曰,臣等有入侍之道,故雖不請對,實爲罪之首也。名漢曰,臣等方在待勘中,而少愈之戒,自上不可不愼,臣敢冒罪仰達,動駕之命量處伏望。命書傳敎曰,今日開端,卽內局云,豈可飭異?三提調皆解兼帶,李判府事爲都提調,吏判爲提調。晦曰,臣等雖被罪而退,保護之方,自上深加自量伏望。諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
中宮殿·惠嬪宮·王世孫遣宮官問安。答曰,知道。大駕詣昌德宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
備忘記,趙㻐代鄭好仁爲承旨,房順房。
李廷壽啓曰,今日動駕時,承旨不可不備員,新除授承旨鄭好仁,卽爲牌招,何如?傳曰,允。
傳于李廷壽曰,諸司預備。
傳于李壽鳳曰,內局入侍。
傳于金光默曰,內局入侍。
備忘記,傳于金光默曰,問左右是果東,左右答此是西,問左右此果南,左右對此是北,一室內皆眩甚,嗟若此曰今世,誠宜然亦苟且,只自歎慷慨吟。
李廷壽,以御營廳·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
甲午八月十五日卯時,上詣昌德宮。擧動入侍時,行都承旨權噵,左承旨尹坊,右承旨李壽鳳,左副承首李廷壽,同副承旨金光默,假注書李羽晉·李顯默,記事官沈基泰·姜,以次侍立。上具翼善冠·袞龍袍,以小輿出通陽門,詣延和門,乘輦詣昌德宮,降輿入萬安門。少頃,以小輿,出隆安門,乘輦至私峴前路。命藥房三提調,持湯劑入侍。出駕前下敎都提調李溵,提調李潭,副提調權噵進前,溵奉進湯劑,上進御。由延光門,還入大內。諸臣以次退出。
甲午八月十五日未時,上御集慶堂。藥房入診,時原任大臣追後入侍時,都提調李溵,提調李潭,副提調權噵,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。溵曰,俄間聖體,若何?上曰,少勝矣。溵曰,聖候差勝,下情誠不勝忭幸矣。卽奉進湯劑,上進御。命兩廳首醫及吳道炯診候。泰輿等診訖,奏以脈候左右三部,度數調均,活體似不足矣。上曰,一貼待敎更入,可也。溵曰,時原任大臣,爲承候來待矣。上命時原任大臣入侍。溵曰,臣等今夜,不可退去矣。上曰,當下敎矣。領府事金相福,領敦寧金陽澤,判府事金尙喆,領議政申晦,左議政李思觀進前曰,還內後聖候差勝乎?上曰,少就睡似勝矣。命噵讀公事訖,諸臣以次退出。
甲午八月十五日初更五點,上御集慶堂。藥房入診入侍時,都提調李溵,提調李潭,副提調權噵,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。溵曰,晩後聖體,若何?上曰,一樣矣。溵奉進湯劑,上進御。請診候,上曰,置之。溵曰,聖候雖差復,臣等之退去甚抑鬱,今夜則宿於本院,何如?上曰,止之。溵曰,然則只使副提調,宿於政院乎?上曰,依爲之。溵曰,吳道炯,亦令直宿乎?上曰,何如是乎?其止之。諸臣以次退出。
上在慶熙宮。停常參·經筵。
藥房都提調臣李溵,提調臣李潭,副提調臣權噵啓曰,昨日祗謁眞殿,克伸聖慕,移時還宮,勞動旣多,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。昨日已過,是曰孝乎?昨亦已判陽世間人,其何諭乎?六月皆伸禮,昨日若此,此予憧憧者,氣何暇諭?待敎入侍,世孫氣候一樣矣。
中宮殿·惠嬪宮,藥房口傳問安。答曰,知道。
傳于李壽鳳曰,內局入侍。
李廷壽,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
李壽鳳,以侍講院言啓曰,本院新除授兼輔德閔鍾烈,時在京畿驪州地,書筵入番事緊,斯速乘馹上來事,下諭,何如?傳曰,允。
李壽鳳,以禮曹言啓曰,昨年十月所下傳敎中,今後凡於庭試,春塘與舊闕外,勿設事,定式矣。今八月二十日庭試處所,何以爲之?敢稟。傳曰,舊闕爲之。
李廷壽,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。答曰,知道。
傳于李壽鳳曰,內局入侍,坐直承旨同爲入侍。
李廷壽,以兵曹言啓曰,今此冬至兼謝恩使一行赴燕時所把驛馬,必須前期分定,無窘急之弊,應把驛馬四十四疋內,忠淸道七疋,全羅道九疋,慶尙道二十疋,來九月二十五日,京中逢點,江原道四疋,咸鏡道四疋,同月三十日,直送安州逢點之意,五道監司處分付,何如?傳曰,允。
又以兵曹言啓曰,依傳敎,濟州試才御史齎去規矩事目,參考前例,磨鍊以入之意,敢啓。答曰,知道。
李壽鳳,以成均館官員,以同知館事行大司成意啓曰,凡承傳停擧儒生,慶科臨時,令本館草記以稟事,曾已定式矣。前後停擧儒坐,一一抄出,則幼學李熙純,幼學李光淵,幼學洪廷鳳,幼學全光復,幼學鄭㙫,幼學李鎭斗,幼學李鎭華等,方在停擧中,何以爲之?敢啓。傳曰,特爲解停。
李廷壽,以訓鍊都監·一二所巡廳·左右捕廳言啓曰,去夜犯夜人無所捉之意,敢啓。答曰,知道。
慶尙監司閔弘烈狀啓,七八月令藥材,節序差早,不得封進,惶恐待罪事。傳于李壽鳳曰,勿待罪事,回諭。
甲午八日十六日卯時,上御集慶堂。藥房入診入侍時,都提調李溵,提調李潭,副提調權噵,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。溵曰,夜間聖體,若何?上曰,一樣矣。溵奉進湯劑,上進御。命醫官四人診候,泰輿等診訖奏曰,脈候左右三部,度數調均,活體比昨稍勝矣。溵曰,眉稜之候,何如?上曰,一樣矣。內局先退。命噵讀公事。噵曰,臣眼昏不能讀,使注書讀之,何如?上命賤臣讀訖。諸臣以次退出。
甲午八月十六日未時,上御集慶堂。藥房入診,坐直承旨同爲入侍時,都提調李溵,提調李潭,副提調權噵,假注書李羽晉,記事官沈基泰·姜。右承旨李壽鳳,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。溵曰,俄間聖體,若何?上曰,一樣矣。溵奉進湯劑,上進御。命內局先退。命壽鳳,讀諸道狀聞訖。命儒臣,持問答入侍。出榻敎校理安大濟,修撰金峙默進前。上曰,今日坐直誰也?壽鳳曰,臣及知申也。上曰,知申何故入直?對曰,昨旣入直,故不敢遽然出去矣。命書傳敎曰,今聞都承旨直宿,其涉過矣。噫,以予氣諒此日,三百六十日,皆副提調入直日也,聽聞爲駭,擧措過矣,宜循常追省記替直。命讀諸公事。命書傳敎曰,今聞湖西道臣審理狀聞,三人意果審理,皆特減一律,自本道定配事,令該曹,卽爲分付。命內局入侍。出榻敎溵奉進湯劑,上進御。溵曰,朝聞醫官之言,脈候活動如常,下情忭幸,而少愈之時,必也加意湯劑,今日尙早,加進一貼,何如?上曰,止之。溵請診候,命醫官四人診候。泰輿等診訖奏曰,脈候活體,比朝頗舒,頓勝於數日前矣。上曰,此誠異常,今日則盡爲入診,可也。諸醫診訖,所奏皆如泰輿。上曰,觀昨日光景,豈料今日之能如此乎?溵曰,聞諸醫之言,何等慶忭。上曰,可賀乎?溵曰,誠莫大之慶,可勝賀乎?昨聞管籥之音,慶賀之心益切矣。潭曰,以御製觀之,自上精神,大勝於前矣。溵曰,昨日以後,邦慶尤大矣。上曰,今日則卿等早退,可也。諸臣以次退出。
上在慶熙宮。停常參·經筵。
藥房都提調臣李溵,提調臣李潭,副提調臣權噵啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,予則一樣矣。
中宮殿·惠嬪宮,藥房口傳問安。答曰,知道。
傳于金光默曰,內局入侍。
又傳于曰,內局入侍。
傳于鄭好仁曰,坐直承旨入侍。
鄭好仁啓曰,大司憲洪樂純疏批未下,執義李世奭呈辭,掌令金東淵陳疏在外,一員未差,持平韓光暹在外,一員未差,以監察茶時之意,敢啓。傳曰,知道。
李廷壽,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
大司憲洪樂純疏曰,伏以臣之老母,今年七十有八歲,五十年痰火痼疾,逐歲增加,至於近日,氣力微綴,肌肉消鑠,視聽全失其官,坐臥專賴傍人,前則一月之內少寧日,今則一日之內少寧時,臣左右扶將,每聞呻痛之聲,寸心如灼,實欲臣身之無知也。臣以孤遠疏蹤,偏蒙聖化,時有恩除,輒皆感激趨承,而區區私願,每欲乞身聖世,長護母病,以盡人子之情,而顧今寶籙無疆,聖算彌隆,實非臣子言私之時,遲徊囁嚅,以至于今矣。臣母自經今夏暑濕,本病之外,又添毒泄,暴瀉無算,眞元益綿,肢末浮高,喘息促急,所食不過溢米,藥餌不見其效,臣晝夜在側,憂煎罔措,此際伏奉柏府新命,臣之儱侗昏憒,不合於都憲之狀,誠不暇言,而目今母病,如此其篤。臣之情私,不忍頃刻離捨,召牌之下,末由承膺,動駕之時,亦未陪扈,臣罪至此,尤無所逃,玆敢疾聲呼籲於仁覆之天。伏乞聖慈,亟削臣職,以便救護,仍治臣罪,以肅朝綱,千萬幸甚。臣無任屛營祈懇之至,謹昧死以聞。答曰,省疏具悉。卿其勿辭護焉。
獻納權禛疏曰,伏以舊甲重回,縟儀載擧,聖候欠寧,不日遄復,臣民慶幸,曷有其極?仍伏念臣,猥以庸陋之姿,過蒙洪造,濫被瀛選,一再登筵,獲近耿光,私心榮幸,涯分已過。又況鄭重恩言,每及於臣先相而縷縷,臣惶隕感激,不覺淚下被面。在臣分義,惟當縻身粉骨,圖報其萬一,而第臣家有老母,素患痰癖,近益轉痼,自經今夏潦暑,一倍添劇,眞元漸鑠,寢食俱失,奄奄有朝夕之憂。自臣乞暇歸視,已逾旬餘,而症勢少無減歇,筋力日漸陷下,實難以時日責效。臣方左右扶持,夙宵焦灼,不意此際,薇垣新除,又下於千萬夢想之外,繼以有馹召之臨門,臣驚惶震惕,罔知攸措,而旬月之內,恩旨如是屢辱,螻蟻賤臣,何以得此?臣母子相對,益增感泣,含恩畏義,卽當趲程趨走之不暇,顧臣情理,萬無跬步暫離之勢,況半千之路,非一二日往還之地哉?虛辱寵眷,坐犯違傲,則旣是臣分之所不敢,離捨病母,遠赴召命,則亦爲私情之所不忍,臣之情勢,到此益窮,去留兩難,不知所以爲計。臣母病中,含涕語臣曰,吾病雖重,聖恩難孤,汝不可以母子之私情,自速逋慢之罪戾,促臣登途,臣抑情忍私,黽勉捨去,行到一日之程,顧回來路,方寸政亂,家信踵至,以爲臣母,雖勸臣强行,而情弱思切,病勢愈加云。臣於是,心神戰越,實無前進之望,不得不路次暫淹,陳章懇籲而徑還,臣罪大矣,臣情慽矣。伏乞聖慈,俯垂鑑諒,亟遞臣新授之職,以便救護。且治臣瀆擾之罪,以肅朝綱,不勝幸甚。臣無任屛營祈懇之至,謹昧死以聞。答曰,省疏具悉。爾其勿辭護焉。
甲午八月十七日辰時,上御集慶堂。藥房入診,坐直承旨追後入侍時,都提調李溵,提調李潭,副提調權噵,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓·李敏德·康命徽,以次進伏訖。溵曰,夜間聖體,若何?上曰,一樣矣。溵奉進湯劑,上進御。命診候,泰輿等診訖奏曰,脈候左右三部,度數調均,胃脈滑體,比昨差勝矣。溵曰,中宮殿進御湯劑,已入二十貼,而醫官以謂,加進十貼爲宜云,更爲製入乎?上曰,依爲之。命內局先退,坐直承旨入侍。出榻敎命書大司憲洪樂純,獻納權禛疏批,右副承旨鄭好仁進前。命讀諸公事。命書傳敎曰,今番推恩意在,畿甸狀聞已下,今日內皆令口傳下批,噫,其中年過九十,尙在角圈者,若有子孫,豈若此乎?良可寒心也。又命書傳敎曰,皐陶曰,殺,帝曰,宥,況皐陶請酌處者乎?非特此也,俱不無所據,旣命審理,其不處分,則豈勤懇之意乎?所請大人,特減一律,自本道定配事,令該曹,卽爲分付本道。諸臣以次退出。
甲午八月十七日酉時,上御集慶堂。藥房入診入侍時,都提調李溵,提調李潭,副提調權噵,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。溵曰,俄間聖體,若何?上曰,一樣矣。溵奉進湯劑,上進御。溵請診候。上曰,置之,中則當止,今日少愈,故欲進二貼,晩召內局矣。溵曰,聖候差復,正當責效之時,尤合加意於湯劑矣。潭曰,此時可惜矣。溵曰,今日脈候,比昨差勝,今番以後,邦慶尤大矣。上曰,奇怪矣。命坐直承旨入侍及藥房提調持湯劑更爲入侍。竝出榻敎同副承旨金光默進前,讀公事訖。溵曰,湯劑稍間進御何妨?再昨之痰涎吐出,誠天幸矣。上曰,予則莫知,今日始聞,建功果有效矣。溵奉進湯劑,上進御。諸臣以次退出。
上在慶熙宮。停常參·經筵。
藥房都提調臣李溵,提調臣李潭,右承旨臣李壽鳳啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。三昨昌德,其何伸禮?今曉兩處,皆令替攝,是曰孝也,亦云子道,氣何暇諭?待敎入侍。
中宮殿·惠嬪宮,藥房口傳問安。答曰,知道。
金光默啓曰,大司憲洪樂純陳疏受由,執義李世奭呈辭,掌令金東淵陳疏在外,一員未差,持平韓光暹在外,一員未差,今日以監察茶時之意,敢啓。答曰,知道。
傳于李廷壽曰,次對進定於今日。
李廷壽啓曰,今日次對,兩司當爲進參,除在外及受外,大司諫李商舟,司諫李惠祚,正言宋樂,執義李世奭,竝卽牌招,推移入侍,何如?傳曰,允。
以正言宋樂牌不進,罷職傳旨,傳于李廷壽曰,只推。
備忘記,傳于李壽鳳曰,噫,人君皆體元,晝夜均,建功亦宜均,今日當二貼,令內局知悉,都承旨問候闕,許免,元義孫爲都承旨,牌招察任,三院副提調例兼,房順房。
備忘記,又傳于曰,晝夜平,何爲而作也?晝四十八刻,夜四十八刻,九十六刻分晝夜,乾坤平王政均。嗟哉,此日,一歲兩日,嗚呼,暮年,重逢幾次,興惟及此,五內欲隕,問世人皆莫知,觀今世亦何時,慷慨亘懷何抑,是爲政宜若時,若乎偏敢曰均。
備忘記,晝夜平逢幾年,八十歲且加一,誠冥然亦支撑,興惟此心欲隕,坐此世憶昔年,若前生懷何抑,逢今日命次對豈偶然?諸司郞皆令入,於暮年欲詢問。
大臣·備局堂上,依下敎來待矣。傳于李廷壽曰,引見。
傳于元義孫曰,內局入侍。又傳于曰,各司官員·內局,同爲入侍。
李廷壽,以禮曹言啓曰,今番庭試文武科放榜吉日時,令日官推擇,則今八月二十七日辰時爲吉云,以此日時擧行,何如?傳曰,允。
又以禮曹言啓曰,今此庭試時,諸試官,所當依前定奪,書入書題,待啓下後,進往試所,而戊戌·丙辰·己未·丙戌年,因本曹啓辭,書題陪往,自是承旨之任,諸試官,不必留待,若待落點書題啓下後進去,則擧子入庭,必至差晩,諸試官則卽爲進詣試所,承旨待書題啓下後,追後陪往事,亦有定奪矣。今番依此擧行,何如?答曰,知道。依爲之。儒生依前前期入庭。
傳于李廷壽曰,昨宜奉審而未果,今日奉審以來。
元義孫啓曰,左副承旨李廷壽,右副承旨鄭好仁,今日坐直矣。左副承旨李廷壽,擧審事今方出去,右副承旨鄭好仁,入於不敍現告中,伴直無人,左承旨尹坊,右承旨李壽鳳,竝卽牌招入直,何如?傳曰,允。
兵曹口傳政事,副司直閔百興·趙明鼎·金華鎭·李命植·李在簡·洪檢·洪錀·鄭昌順·沈觀之,副司果任觀周·安聖彬·洪國榮·林蓍喆·李衍樣·朴俊源·柳榮鎭,副司正南鶴聞。
備忘記,昏迷一何若此,徒知晝夜平,莫量今日來,是豈孝也?三昨氣昏眩,昧然復今日,是豈孝也?今因氣小勝,其能憶此日,是豈孝也?聞軍號覺其日,是豈孝也?命承宣何伸忱,是豈孝耶?以一人五若此,其於今日,何心揚揚,合眼貼臥,其亦子道。憶,六十年前東郊,心膽皆隕,鎖鈔莊於內局,三提調特命皆休焉。須觀軍號書下,予懷庶可量焉。
備忘記,傳于元義孫曰,嗚呼,近日氣苶日甚,其況十五日後,莫知在陽世,以其日光景觀也。嗟,予心可知,若此而僅過其日,於昨日,萬心已冷,豈料前期應祗迎亦莫能。其於今日,徒知晝夜平,莫量此日,聞軍號聞其日,悚然曷勝,何以然?憶癸巳年,今番雖薑桂,末節闕禮而然,當日內雖命承宣奉審,何異報過,量此今日,何心薑桂?內局皆令休焉,少安予心。
藥房口傳啓曰,俄者筵中,旣伏承侍下敎之命,臣等聚首題待,日已向夕,卽伏承備忘下者,有內局休焉之敎,不審殿下,何爲而有此敎也。顧今聖候差復,脈度漸勝之時,常進之日三湯劑,決不容少間,臣等衷情抑塞,來詣閤外,齊聲仰籲。伏乞亟許臣等持湯劑入侍,千萬懇祝,惶恐敢啓。無批答。
藥房口傳再啓曰,冒陳衷懇,未承批旨,更鼓屢傳,焦鬱轉深,卽今湯劑之係關何如,而午間一貼之進御,已過半日,更未蒙召接,豈不萬萬渴悶?固知冒夜煩聒,極爲惶悚,而不得請則不敢止,又此仰籲。伏乞暫許臣等之入侍,以盡聖躬保護之方,不勝萬幸,惶恐敢啓。無批答。
傳于李壽鳳曰,奉審承旨入來後,卽爲以奏。
傳于元義孫曰,內局入侍。
李廷壽,以御營廳·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
甲午八月十八日午時,上御集慶堂。大臣·備局堂上引見入侍時,領議政申晦,左議政李思觀,行司直具善復,仁陽君李景祜,行司直鄭弘淳,行司直韓光會,行左參贊朴相德,行司直徐命膺,行司道洪名漢,行司直李章吾,行副司直趙重晦,行副司直洪樂性,戶曹判書具允鈺,刑曹判書尹東暹,行副司直鄭存謙,行副司直李潤成,行副司直尹泰淵,行大司成金鍾正,禮曹參判李瀰,工曹參議尹養厚,大司諫李商舟,執義李世奭,校理李勉脩,左副承旨李廷壽,假注書李顯默,事變假注書尹載命,記事官沈基泰·姜,以次進伏訖。命廷壽,讀奏禮曹草記。上曰,試所何處爲之?晦曰,勤政殿矣。上曰,擧子多來乎?晦曰,無前云矣。上曰,金華鎭,以何事罷職乎?晦曰,兵參入直時,以禁軍越墻,遭臺啓見罷矣。命書傳敎曰,頃者以禁軍越墻處分諸堂·郞,一竝敍用。又命書傳敎曰,方當庭試,違牌諸人,一竝敍用。若有處分者,給牒外,一竝敍用,令該曹,口傳付軍職。上曰,元判府之病,何如?晦曰,尙今未差矣。命賤臣,讀奏座目訖。上曰,注書誰也?思觀曰,李顯默,而故完豐府院君曙之五代孫矣。上曰,然乎?上曰,金應淳可惜矣。今日備堂濟濟,而獨無之,予心愴然矣。晦曰,此守禦使李景祜狀啓也。今秋合操,旣已停止,巡點何以爲之事,令廟堂稟旨分付矣。習操之停止,專出於軫念畿民之聖意,則中軍巡點,亦不無貽弊之端,一竝停止之意,分付,何如?上曰,依爲之。出擧條晦曰,此江華留守李徽之狀啓也。備陳本府軍餉比前大縮之狀,仍以爲前劃各道未捧米二萬五百二十三石零,必於明春,盡數輸納事,令廟堂稟旨分付矣,保障重地,軍餉減縮,若是夥然,守臣之以此陳請,誠爲擧職,而嶺南別會米一千石,每年連爲受米,則最久未收一年條,今不可竝爲責送,軍作米則今年旣劃度支,又劃江都,使之督納,其勢誠難,待其元數之稍裕,從當更議處之,湖南戰兵船儲置米及羅州其人米,則當初輸去之時,旣已致敗,統營米則數甚零些,竝姑置之,湖南別會米,則劃給十餘年,一不輸送,殊欠共濟之道,久遠年條,不可一時竝納,待其年豐,次次輸送之意,申飭該道道臣,至於喬桐湖西移轉米,則今年畿湖年事,庶有豐登之望,竝耗收捧,待明春盡數輸納之意,分付,何如?上曰,依爲之。出擧條晦曰,從前濟州御史,例兼巡撫之任,自備局,成節目以送矣。今番試才,亦當兼巡撫,依例自備局,節目啓下付送,何如?上曰,依爲之。出擧條晦曰,奉敎李魯述,於翰苑有違館規,旣不得行公,則前頭翰圈,亦有拘礙之端,似可有區處之道故敢達。上曰,陞六可也。出擧條晦曰,兪恒柱·柳炯,以堂錄被選之人,中間有拔錄之命矣。今則伊時被罪之人,皆無拘礙,則於此兩人,似不可異同,宜有參酌之道矣。上曰,一體分揀,可也。出擧條上曰,今日爲晝夜平均也。入侍諸臣,其可平均奏達,可也。善復曰,前後恤民之澤,浹人骨髓,孰不欽仰,而至於還穀之十分一減除,前所未有之異恩,八路生靈,固當感祝,而近來紀綱解弛,外方營邑,每當捧糴之時,監色輩間或有受賂,反作爲一病民之端云,令備局,預爲嚴飭似好矣。上曰,聞甚萬駭,若有此弊,當該監色,嚴刑爲奴,當該營邑,禁錮終身事嚴飭,若有此弊而掩匿不聞之弊,當該道臣,其亦禁錮,可也。出擧條景祜曰,臣待罪勳府故敢達矣,在前書置勳案,以作祿券,而自扈聖功臣以下,不復修整,誠爲可嘅。今方收聚整書,畢役後依前安賢似宜,故先爲仰達矣。上曰,誠是,依爲之。弘淳曰,婢貢給代節目,纔已行會,以米區劃,作錢取用,而一石折定三兩矣。但其作錢,不恒其主管,穀貴或獲其剩餘,穀賤或令有欠縮,則非永久無弊之道,必一委各道監司,使上納之數,凶年無所加,豐年無所減,輸納之事,自監營都陳省上送,而必有期限,無敢,有進退稽忽之弊事,定式施行,何如?上曰,依爲之。出擧條光會曰,金吾時無滯囚,而前府使朴敦行,以前任仁同時還穀反秩事,今方拿問納供,而此是年久之事,且屢經赦典,其前官,或有定配蒙宥者,或有分揀直放者而只施禁錮之律,本律則爲徒三年定配,五年禁錮矣。今此朴敦行,何以議處乎?上曰,依本律施行,可也。出擧條命膺曰,臣方待罪司僕提調,以本寺事,有所仰達者矣。本寺之經費支放,專靠於各牧場稅納,而以本寺夏冬兩等課績之外,未有別般勸懲之政,故牧官輩,慢不稟畏,稅納逐年耗縮,殆至於莫可收拾之境。今年則幸値登豐,不可無嚴飭復舊之道,如或有報總,未及於九月之內,稅納減縮於比總之歲者,則一依還上,居末科罪之規,自本寺草記汰去,斷不撓貸,而亦爲出擧條,預先申飭,何如?上曰,依爲之。出擧條名漢進前,奏以臣無職掌可以仰達者矣。章吾曰,都監砲保上納,事體不輕,自前必以升細準尺之水,十月內畢納矣,近來則不然,或升麤尺短木,苟充以納,亦多有愆期之弊,今番則出擧條嚴飭,何如?上曰,依爲之。潤成曰,禁衛營一體申飭,而木錢參半之法,事目甚嚴,則近來外邑,間或有不能遵行之弊?事甚不當。今番則各別嚴飭,一從參半之定式,上納,何如?上曰,依爲之。泰淵曰,御營廳一體擧行之意,申飭,何如?上曰,依爲之。竝出擧條重晦·樂性·存謙,以次進前。奏以別無仰達者矣。上曰,稅船今已畢到乎?允鈺曰,諸道稅穀,業已盡到,而靈巖第三運稅米百餘石,裝發則已久,而尙不來泊,故纔已行關申飭,而船人輩逗留之習,誠可駭矣。上曰,今年果無稅船遲滯之弊,今聞所奏,靈巖稅船百餘石,尙今稽滯云,今年逗留,萬萬可駭。分付道臣嚴飭,亦令問弊以聞,可也。弘淳曰,靈巖亦有大同米五百石未納者,過安興形止之報,來已多日,而尙無消息,誠不無可慮矣。上曰,一體嚴飭,可也。竝出擧條允鈺曰,目今各倉米儲,漸至垂乏,前請得一萬石,有太半不足之慮,更得萬石而後,方可支用於新捧之前,而不可不及時早爲區劃,故敢此仰達。下詢大臣而處之,何如?上曰,大臣之意,何如?晦曰,向來戶判請得時,以二萬石不足爲言,故先以江都禁營米一萬石許貸矣。今又陳請,經費支用之甚急可知,一萬石,不可不及時區劃,而他無着乎處,南漢米六千石,總廳米四千石許貸,何如?上曰,依爲之。允鈺曰,此是兩廳還分之米,必待其捧糴後取用,而若在山城,則翰運有弊,南漢還上則量此數,使之捧納於松坡倉,北漢還上則使之捧納於平倉,以爲便於放料之地,似好矣。上曰,依爲之。景祜曰,南漢餉米六千石,移送地部事定奪矣。若於捧還時,納於松坡倉,則可爲便民之政,而地部取用,亦似便好。故臣亦有酬酢,軍餉關係,亦自不輕,雖因經費之推移無處,有此不得已之事,若不趁卽還充,仍作虛薄,則誠爲可悶矣。曾前戶曹貸用一萬石,每石以錢三兩還報,故尙不得作米,以錢留置矣。今以兩西小米,依添餉例區劃,則可以趁時充報,下詢大臣處之,何如?上曰,大臣之意,何如?晦曰,軍餉穀之漸縮,亦甚可慮,守禦使之如是陳白,無怪矣。亦有添餉劃給之例,關西小米六千石,以明年條劃給,何如?上曰,依爲之。竝出擧條東暹曰,向來用牌囚禁,限秋成勿爲事有命矣,秋成以何時爲限乎?上曰,以九月望後定式,可也。捕廳一體擧行。出擧條鍾正曰,近來懸房有弊,兩廳捕卒及軍門巡邏,憑籍夜禁,突入懸房,上直者有數人,則稱以數外,强爲捉去,索賂作弊,不一其端,夜禁之不捉於街上,而捉於家中者,事甚可駭,而家中上直,又安有數外之可言乎?此爲典僕輩難堪之弊,故已於年前有所筵奏申飭,而近又懈弛,此弊轉甚。自今以後,捕卒巡邏,切不得夜入懸房之意出擧條,更爲嚴飭,何如?上曰,聞甚駭然,左右捕將,從重推考,嚴飭,可也。出擧條瀰進前,奏以臣無職掌,無所仰達矣。養厚曰,年事豐登之餘,每値失稔,今年穡事稍登,則屢豐有未可知,各道穀物甚不足,預爲儲穀,以備不虞好矣,在前大臣,以此筵稟,申飭於各道,而只令儲穀,不爲區劃,則外邑元無自辦蓄儲之道,今年則穀物之爲錢者,廟堂商確區處,指揮可儲之道,然後朝家申飭,方可有實效,故仰達矣。上曰,所奏誠是。令備局,善爲區處,草記申飭,可也。出擧條養厚曰,備局所管諸道會案磨勘,極其疏漏。臣亦待罪籌司,如是仰達,誠爲惶悚,而本司大小公事,有司堂上,非不句管,至於會案,則未嘗擔着審察,只爲署簿而已。因循襲謬,甚爲疏虞,大臣今方入侍,自今以後,講定着意照管之道好矣。上曰,右有句管堂上,今無句管堂上,尋常慨然,旣有奏,大臣入侍停當,可也。晦曰,副提調所陳,誠有意見,甚好矣。名以會案句管堂上,以鄭弘淳·金鍾正差下,何如?上曰,依爲之,副提調一體參看,可也。竝出擧條命各司郞廳進前,各詢職姓名及所掌,具奏所懷,諸司郞次次進前,皆以無所懷仰對。命先退,臺臣進前。商舟曰,今値齋日,臣以所懷仰奏矣,再昨動駕後,次對特命進定,至於各司諸郞廳,亦令晉接,則聖候之快復,可以仰揣,臣民慶幸,曷有其極乎?今日次對,與他時自別,臣以爲今日不參次對備堂,一竝推考宜矣。上曰,依啓。出擧條世奭曰,科場之紛挐,專由於隨從之攔入,近來法綱解弛,京外無賴之輩,以場屋之冒入爲能事,入門之時,致有蹂躪類赴之患,以昨年科見之,其弊尤甚矣。此實由於一人呈券,十人追從,莫重殿庭,全昧謹嚴之致,今此慶科隔日,預爲嚴飭。今番若有此弊,當該禁亂官,從重科罪宜矣。上曰,依啓。出擧條命書傳敎曰,金敏載後幾十年,復有越墻之事,予則其雖體昔酌處,于今臺閣寥寥之時,意謂此猶彌縫啓體,其後尙今闕焉。其涉異常,今方下問果無此,其時臺臣,只一啓而止而然也。若允,已無可言,而其旣不允,則此萬古所無,壞了臺體,曷勝道哉?豈特壞三百年臺風?其時入侍臺臣,亟施刊版之典。應啓闕啓,其旣多日,臺廳長,鎖該房不飭,于今朝鮮,可謂末若之何。噫,越墻禁軍,便臥配所,當今朝廷,若是含默。嗚呼,三百年國綱,於今皆墜,咸道亨初啓後,應啓不飭,該房承旨,亟施不敍之典。諸臣以次退出。
甲午八月十八日未時,上御集慶堂。藥房入診入侍時,都提調李溵,提調李潭,副提調元義孫,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓·李敏德·康命徽,以次進伏訖。溵曰,夜間聖體,若何?上曰,一樣矣。溵奉進湯劑,上進御。命醫官四人診候,泰輿等診訖奏曰,脈候左右三部,度數調均,胃脈滑體,差勝後一樣矣。溵曰,今當差復之時,尤合加意於湯劑矣。上曰,中則止,且當晝夜平,故欲進二貼矣。溵曰,此時建功,豈可減進乎?上曰,待敎更入,可也。內局先退。
甲午八月十八日二更二點,上御集慶堂。藥房入診入侍時,都提調李溵,提調李潭,副提調元義孫,假注書李顯默,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。上曰,奉審承旨何時出去,而尙不來乎?義孫曰,路遠似未及入來矣。上曰,出去時日尙早矣。義孫曰,已過申矣。上曰,奉審入來後,當進湯矣。今日予莫省其爲何日,前飮薑桂,心甚歉然,欲不進矣。自內强勸,當俟入來,可以進御矣。溵曰,五陵奉審後入來,則必致夜深矣。上曰,李廷壽,誰之族也?潭曰,李得培之族,而渠之致此,莫非特恩矣。上曰,鄕儒甚多來云,而舊闕廣闊,必恢恢矣。溵曰,然矣。上曰,文科取幾人爲定乎?溵曰,科次時當稟定矣。命賤臣,前歲武科規矩持入,賤臣承命持入。上曰,今番亦爲二中乎?義孫曰,然矣。又命賤臣,仲朔祭報府及崇陵忌辰祭報府持入。賤臣承命持入,命義孫讀奏訖,溵奉進湯劑,上進御。請診候。上曰,置之。予已進湯,卿等退去,可也。潭曰,承旨回來尙遠,更煎以入好矣。溵曰,近日則夜已長,每夜必進一貼好矣。上曰,藥房提調持湯劑,更爲入侍。出榻敎命賤臣,奉審承旨何處入來與否知入。賤臣還奏以姑未知來到何處矣。上曰,承旨幾乎來矣,路當由興仁門乎?義孫曰,似然矣。上曰,再昨年科,以何事稱慶乎?榜目持入。賤臣承命持入,命讀奏。上曰,何慶而取幾人乎?對曰,毓祥宮加上謚號慶,而取十五人矣。義孫奏奉審承旨來到城門外云矣。上曰,宣傳官一人入侍。出榻敎賤臣承命,偕入李迪進伏。命持興仁門·開陽門留門標信以去,奉審承旨入來後下鑰。提調持湯劑進前,溵奉進之,上進御。上曰,卿等先爲退去,可也。命坐直承旨入侍。出榻敎內局先退,右承旨李壽鳳進前。上曰,肇慶廟創設後慶科取幾人?對曰,二十人矣。上曰,其題知入。賤臣承命,還奏以題爲合慶庭試戒存太康矣。命賤臣,奉審承旨入來,直爲入侍,奉審承旨李廷壽進前。上着笠起坐。廷壽曰,臣馳詣奉番五陵,陵上殿內,皆無頉矣。命讀奏各陵入直官姓名及守僕擧案訖。奉審承旨先退。諸臣亦以次退出。
上在慶熙宮。停常參·經筵。
自初昏至夜五更,灑雨下雨,測雨器水深六分。
下直,淮陽府使李性源,柔遠僉使朴思彦。
藥房都提調臣李溵,提調臣李潭,副提調臣元義孫啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨朝猶昧然,昨夜待承宣,是豈陽世人?建功猶三貼,雖果睡,氣則其氣,其何暇諭?若此豈曰人,其況今日干支庚子也,追憶昔年,心膽皆隕,待敎入侍。
中宮殿·惠嬪宮,藥房口傳問安。答曰,知道。
金光默啓曰,大司憲洪樂純陳疏受由,執義李世奭呈辭,掌令二員未差,持平韓光暹在外,一員未差,今日以監察茶時之意,敢啓。傳曰,知道。
李廷壽,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李壽鳳啓曰,今此試官中時無職名人,令該曹,口傳付軍職,何如?傳曰,允。
傳于李壽鳳曰,內局入侍。
李廷壽啓曰,明日慕華館武科殿試時命官,何大臣進去乎?敢稟。傳曰,左相進去。
李廷壽啓曰,明日慕華館武科殿試時,兩司當爲進參城上所,牌招言送,何如?
兵曹口傳政事,副司直徐命善·鄭尙淳·趙,副司果李命彬·洪樂信·鄭民始·柳炯·李東馨·李基崧。
李廷壽啓曰,明日慕華館武科殿試時,若有等畵,則以何技比較乎?敢稟。傳曰,片箭比較。傳于李壽鳳曰,試官皆承牌,然後當進水刺,申飭。
李壽鳳啓曰,今此試官承牌人員中,無主文之人,曾經文任違牌人,竝更卽牌招,何如?傳曰,允。
傳于李壽鳳曰,何時下敎,而如是遲滯耶?斯速入之。
備忘記,傳于李廷壽曰,今下弓矢,柔遠僉使朴思彦處給送。
傳于金光默曰,內局入侍。
又傳于曰,內局入侍。
傳于李廷壽曰,坐直承旨率宣傳官入侍。
李廷壽,以兵曹言啓曰,景福宮衛將丁世明,昌慶宮衛將李春培,俱以病難供職,呈狀乞遞,竝今姑改差,何如?傳曰,允。
又以兵曹言啓曰,直赴殿試捧承傳人別武士金起西等一百二十三人,直赴會試,守僕王重昌等九人,庭試初試,陳試人閒良金尙等,隨其錄名,竝依例許赴於明日庭試殿試之意,敢啓。傳曰,知道。
又以兵曹言啓曰,五衛將尹商逸,身病猝重,旬月之內,勢難起動供職,呈狀乞遞,宿衛輪番之任,不可久曠,今姑改差,何如?傳曰,允。
又以兵曹言啓曰,今八月二十日,丈臣朔試射日次,而文武科殿試相値,不得爲之之意,敢啓。傳曰,知道。
又以兵曹言啓曰,五衛將曺允彬老母,宿病沈綿,差復無期,在情理,勢難離捨供職,呈狀乞遞,宿衛輪番之任,不可久曠,今姑改差,何如?傳曰,允。
又以義禁府言啓曰,明日庭試時,本府都事皆爲赴擧,武都事一員,本府入直,而當直入直都事,公事回公都事及光化門禁亂都事,呈券作處禁亂都事,慕華館南北門禁亂都事,無以推移,假都事六員,令該曹,依例差出,以爲分排之地,何如?傳曰,允。
金光默,以義禁府言啓曰,前正言南履寬,禁推過一朔勘律事,傳旨啓下矣。南履寬,時在忠淸道溫陽地云,依例發遣府羅將拿來,何如?傳曰,允。
李廷壽,以訓鍊都監·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
弼善洪相簡疏曰,伏以臣母,素患失血之證,已成數十年痼疾。或積勞而發,或傷食而發,乍劇乍歇,蓋罕寧日,而頃患癯氣,血道隨崩,今經累旬,一味沈篤,眞元鑠而澌緩轉甚,神精迷而四到不分,方當氣蹶昏眩之時,實有頃刻難支之形,以是臣不能循序分直,長事虛縻,若不知官銜之爲重,臣罪至此,益無所容。玆敢略入文字,仰瀆崇嚴。伏乞聖慈,俯加諒察,亟賜鐫削,以肅朝綱,以便救護,不勝幸甚。臣無任屛營祈懇之至,謹昧死以聞。答曰,省疏具悉。爾其勿辭護焉。
正言宋樂疏曰,伏以臣之出入臺閣,亦已屢矣。曾不能出一言論一事,以補我聖上五十年淸明之化,顧其願忠之誠,豈後於人而然哉?誠以知識有所不逮,聞見有所未周,不足以備淸朝耳目之任也。不意月前,恩除又降,飭敎至嚴,義分是懼,章皇出肅,繼以有監試之命,事係往役,不敢爲辭免之計,而歷日虛縻,未效絲毫之補,家有拘忌,重犯違傲之罪,自顧惶蹙,方俟重勘,罰至問備,恩出常格。臣雖至愚,仰感洪私,不思萬一之報,而第臣父,年踰六旬,素抱深火之症,積年沈痼,苦歇無常,越自數昨以來,挾感添劇,寒熱交攻,咳喘竝作,食飮厭進,眞元消鑠,藥餌罔效,症形危惡,急脚踵至,促臣歸視。情私所迫,按住不得,忙投短章,徑尋鄕路。乞被擅行之罪,以肅朝綱,以便救護,不勝幸甚。臣無任屛營祈懇之至。答曰,省疏具悉。爾其勿辭護焉。
副摠管徐晦修疏曰,伏以邦慶無疆,聖候遄復,臣民歡忭,中外惟均,仍伏念頃者憲臣,謂臣蠶壇差祭時,不爲隨香,追後進去,證以目擊,論以譴罷,誠如此言,臣罪豈止是哉?乃蒙聖度天大,曲賜包容,匪怒之敎,責臣怠慢,刊削之典,付臣末勘,至今追思,悚感交竝。噫,國之大事在祀,而聖上之戒飭臣僚,非止一再,則臣雖昏愚衰劣,豈不知祀典之重,而曾不念致敬之義哉?臣本駑下,百不猶人,而濫蒙洪造,猥躋宰列,淸朝百執事,俱非臣之所堪當。惟以筯力奔走之役,庶爲涓埃報效之圖,是故從前大小享官之見差,輒皆驅策病骸,拚死駿奔,未敢懷占便之計矣。臣於伊日,以終獻官,晨朝先詣壇所矣,及至香祝出來之時,祗迎於壇下之狀,其時諸享官所共覩者也。臣雖急於自解,十目其嚴,一毫難飾,竊恐臺臣,未諳終獻官之先詣之規。故但見臣不在於陪香之班,而遽以臣爲追到耳,不然其言之爽誤,胡至此也?論人之道,固不當若是率易,而奏御欠詳,又豈不未安乎?然若使臣,平素敬謹,見孚同朝,則雖臺臣,豈容以此等不韙之目,遽然相加而不少留審乎?此臣所以撫躬自恧,駭懼靡措,歷時月而不能自已者也。今此摠府新命,無路承膺,宿衛重地,不宜瘝曠。伏乞聖明,亟賜鐫改,俾幸公私,仍命司敗,嚴加推覈,苟臣罪犯,有如臺言,則願伏刑章,以爲享官不敬者之戒焉。臣無任戰恐祈望之至。答曰,省疏具悉。今聞卿章,已知其時事實,卿勿辭速察職。
甲午八月十九日辰時,上御集慶堂。藥房入診入侍時,都提調李溵,提調李潭,副提調元義孫,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·白文昌·康命徽,以次進伏訖。溵曰,夜間聖體,若何?上曰,一樣矣。溵奉進湯劑,上進御。命診候,泰輿等診訖奏曰,脈候左右三部調均,胃脈滑體,差勝後一樣矣。溵曰,湯劑加入已有日,頭部氣候,何如?上曰,眉稜尙有餘氣,而加入已久,欲拔之矣。因下詢諸醫。泰輿等曰,眉稜之候,尙有餘氣,則今姑加入,似宜矣。內局先退。上曰,承旨有闕乎?義孫曰,鄭好仁入於現告中矣。命書傳敎曰,承旨有闕,代前承旨洪秀輔爲承旨,牌招察任,房順房。命義孫,讀諸公事,命書司直徐晦修·洪弼善·洪相簡,正言宋樂疏批訖。義孫讀忠淸監司狀聞。上曰,靈巖稅船,終至敗沒矣。義孫曰,臣自湖南上來時,靈巖稅船,裝載已久,而其時所載,爲九百石,今聞千餘石云,此乃船人與監色符同,到處留連,以致如此,其守令無如何矣。朝家申飭之後,諸守令皆洞洞屬屬,裝載護送,無不盡心矣。上曰,果有申飭之效矣。義孫曰,此誠後弊所關,不可無飭勵矣。命書傳敎曰,今年稅船,幾皆無弊載運,心常欣矣。今聞湖西狀聞,昨已下敎,靈巖稅船,其果臭載,而聞才經道臣·承宣所奏,亦非千石,卽九百石,而非特此也。逗留臭載,萬無其義,若不嚴處,何以勵末世?當該監色,自本官嚴刑,得其實狀後狀聞事,回諭。又命書傳〈敎〉曰,關西年八十人加資,皆令今日內口傳下批。義孫曰,湖南左水營,素稱小統營矣。水使金永綬,殫竭修葺,凡戎器一新,誠爲嘉尙,而水營,卽故忠武公李舜臣大捷之地,不可不激勸武士。故水使,以一依統營例,軍制變通之意,狀請蒙允,成節目遵行,而統營則有水操後試射居首人直赴之例,而本營則無之,此亦依統營例施行,以爲勸奬則似有實效矣。上曰,令備局稟處,可也。義孫曰,旣有言端,故敢此仰達矣。湖南,國之府庫,而各還上未捧之數夥然,穀簿蕩然,誠非細憂。今年則年事稍登,且比他道,各穀早熟,必於臘月句前,磨勘於監營之意,嚴飭各邑,則似有實效,敢此仰達矣。上曰,所奏誠是,依此嚴飭,可也。諸臣以次退出。
甲午八月十九日申時,上御集慶堂。藥房入診,禮房承旨追後入侍時,都提調李溵,提調李潭,副提調元義孫,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·白文昌·康命徽,以次進伏訖。溵曰,夜間聖候,若何?上曰,一樣矣。溵奉進湯劑,上進御。上曰,試官何時進詣乎?義孫曰,方會賓廳,而似先詣矣。上曰,今番試官好乎?溵曰,兩文衡·兩文任俱入,誠好矣。命禮房承旨入侍。出榻敎內局先退,右承旨李壽鳳進前。上曰,何時受題進詣乎?壽鳳曰,似待闕門之開進詣矣。上曰,無已太晩乎?對曰,然則仰稟後出去乎?上曰,明曉待下敎入侍,受題以去,可也。諸臣以次退出。
甲午八月十九日三更五點,上御集慶堂。藥房入診,坐直承旨·宣傳官追後入侍時,都提調李溵,提調李潭,副提調元義孫,假注書李羽晉,記事官沈基泰·姜,右副承旨金光默,宣傳官李迪,醫官方泰輿·鄭允協·慶絢·吳道炯·鄭允說·柳光翼·洪愼讓·康命徽,以次進伏訖。上命迪受標信,開開陽門。上曰,禮房何不入來乎?命禮房承旨入侍。出榻敎光默先退,右承旨李壽鳳進前。上下書題,壽鳳祗受訖。上曰,開陽門已留,奉題進詣,可也。壽鳳先退,溵奉進湯劑,上進御。命右副承旨持文科榜目,左副承旨持武科榜目入侍。出榻敎左副承旨李廷壽,右副承旨金光默進前,內局先退。命光默讀文科榜目,廷壽讀武科榜目訖。諸臣以次退出。
上在慶熙宮。停常參。經筵。
藥房都提調李溵,提調李潭,副提調元義孫啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夜雨聲此心何,旋快霽心竊喜,萬五千將,若何?豈爲予寔靑衿,今者惠受眷佑,氣何諭?待敎侍。
中宮殿·惠嬪宮,藥房口傳問安。答曰,知道。
傳于洪秀輔曰,內局入侍,宣傳官同爲入侍。
元義孫,以禮曹言啓曰,麗王諸陵,三年一次摘奸矣。今年當次,依前例發遣本曹郞廳,摘奸書啓,何如?傳曰,允。
金光默,以武科殿試差備官,以命官意啓曰,臣等今方來會試所,而原榜六百人,直赴會試十人,直赴殿試一百二十三人之多矣。若以二貫革試取,則今日內畢射無路,以四貫革試取之意,敢啓。傳曰,知道。
又以兵曹言啓曰,卽接東道參軍牒報,則御營廳所授惠化門北邊鷹峰下體城五聞許頹落云。令饍工監,爲先把子圍排,分授軍門,急速修築,而把守軍兵,亦令該軍門,量宜定送,修築間各別守直之意,分付,何如?傳曰,允。
又以御營廳言啓曰,本廳字內惠化門北邊鷹峰近處體城六間頹毁處,令分授軍門,卽速修築,把守軍,亦令該軍門,多數定送,嚴加守直事,自兵曹草記矣。修築則卽當擧行,而本廳將校,率領京標下軍二十名,今日爲始,限修築間,晝夜輪回守直之意,敢啓。傳曰,知道。
又以義禁府言啓曰,時囚罪人仁同前府使朴敦行,依本律施行事,擧條啓下,而取考續大典,則還上虛錄反作守令,徒三年定配,又五年禁錮載在矣。朴敦行,江原道寧越府楊淵驛,徒三年定配,五年禁錮,而以問目內辭意,具罪目,依例發遣府書吏,押送配所,何如?傳曰,允。
傳于洪秀輔曰,他承旨與試官,持天地軸入侍。
又傳于曰,內局入侍。
金光默,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午八月二十日午時,上御集慶堂。藥房入診,宣傳官同爲入侍時,都提調李溵,提調李潭,副提調元義孫,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·白文昌·康命徽,宣傳官李迪,以次進伏訖。溵曰,夜間聖體,若何?上曰,一樣矣。溵進湯劑,上進御。命診候,泰輿等診訖奏曰,脈候度數調均,滑體差勝後一樣矣。內局先退,上曰,武所四中者,何處人也?迪曰,關西人也。上曰,入格者何道最多?對曰,關西最多矣。命迪更往武所,知入格都數以來,命賤臣,出問文試所捧券軸數以入。賤臣還奏,以未時所捧,爲七千張矣。命義孫,讀諸道狀聞。命書傳曰,今聞湖南道臣審理狀聞,或五百次,或三百次,庶可爲慰被殺者冤,道臣結語,俱有意見。噫,皐陶曰,殺,帝曰,宥,況此皐陶曰,可釋者乎?貴男·金將軍,竝特減一律,自本道參酌定配事,令該曹,今日內卽爲,分付。又命書傳曰,今聞嶺南道臣狀聞,年過百歲人命食物題給二人,己身故云。聞甚惻然,令本官,其代祭需題給,以示暮年終惠之意。又命書傳曰,湖南道臣放未放狀聞中放者,只一人,依狀聞,卽爲施行事,分付。稟者私婢六梅,參酌以放事,一體回諭。噫,今番此擧,意非尋常,豈可循例,未放者皆命讀,其中黑山島黃弼漢·成節·李春芳,求禮金義昌,長興已奉,興陽金莫金,康津李顯祉,楸子島永贊,所坐俱非重,賓大寬,異於他人。故雖嚴處,此僅具人形者。噫,今當大霈,此類若不被釋,豈幾月洞開囹圄之意乎?竝特放事,今日內卽爲一體,回諭,分付道臣。又命書傳曰,今聞關西審理啓本,以推官意爲是,道臣意同云,所請三人,竝參酌,自本道定配事,回諭。義孫曰,日勢已晩,召見內局伏望。上曰,建功若有效,則予氣如此乎?今日則昏眩忒甚矣。義孫曰,建功於聖躬,積有神效,一日三貼,不可間斷,趁未暮接見伏望。上曰,少間當召見矣。諸臣以次退出。
甲午八月二十申時,上御集慶堂。藥房入診入侍時,都提調李溵,提調李潭,副提調元義孫,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·白文昌·康命徽,以次進伏訖。命諸醫進前。上曰,汝等皆差備待令,而只今首醫入來,餘皆便臥,極爲非矣。因下詢曰,建功加入之後,眼水長流,眉稜之氣終不差,更加利於眼部之劑,何如?泰輿等曰,甘菊之性,淸利頭目,緊於眉稜,加入似好矣。允協曰,加入中,減川芎加甘菊,甚好矣。道炯曰,甘菊固好,而以湯泡散,熏洗眼部,尤好矣。上曰,熏洗之言,正合予意矣。命理中建功湯前加入中減川芎,加甘菊一錢煎入。出榻敎泰輿曰,湯泡散,加荊芥防風,何如?上曰,依爲之。溵曰,俄者醫官,不卽入來,致勤聖敎,臣等不能撿束之罪,今方訟愆之不暇,而諸醫官,從重科處,何如?上曰,置之。命入留院公事,命義孫,讀諸道狀聞。命書傳敎曰,纔已下敎。故以今番沁都狀聞聞之,監官無一厥焉,而高麗三日,卽例語焉,知無復有此弊乎?此後若此者,當該守令,當令營門決杖,監色永令充軍,以此一體,嚴飭。又命書傳敎曰,近者百隷怠慢,其所赴任,何敢遲滯,而稽滯,措辭膈報,事體駭然。幺麽一僉使,焉敢如此?令水營,其令決棍懲後。溵奉進湯劑,上進御。諸臣以次退出。
甲午八月二十日申時,上御集慶堂。試官持天地軸,他承旨同爲入侍時,讀奏官申晦·徐命膺·鄭存謙·趙㘙·趙重晦·李福源·鄭尙淳,對讀官尹養厚·尹得毅·任珹·趙載俊·蔡弘履·朴相甲·徐有臣·李命彬·吳載紹·李勉脩,左承旨尹坊,假注書李顯默,記事官沈基泰·姜,以次進伏訖。上曰,時前皆盡收券,而無曳白者乎?坊曰,然矣。上曰,收券,幾何?對曰,九千九百三十餘張矣。上曰,題果,何如?晦曰,題則甚好。且雨勢晩後快霽,故儒生呈券時甚幸矣。上曰,前文衡·文任四人進前,對讀官十人,以次各讀奏二張。養厚先進,讀第一張。上曰,其作,何如?晦曰,殊未善作矣。對讀官,次次進前讀奏。上曰,其中有可意者乎?晦曰,別無可意者矣。讀奏二軸訖,命退考之。上曰,分考乎?晦曰,然矣。書題以取十五人爲敎矣,今見御製所下,則加五人爲敎,十五人外加五人乎?上曰,慶科稠疊,於予太康,夜聞雨聲顧舊闕,多士無一沾濕,其誰賜?高高蒼蒼,眷祐而然,若此然後,其宜仰答。今番欲取十人,聞入門,心若何加五人?見此何惜五人抑鬱許多靑衿,二軸旣命讀,崇政殿依前分考,取二十人兼實預差,持入科次。出傳敎上曰,何時可以盡考乎?晦曰,讀券官各各分考,則明日午後,似可以盡考矣。上曰,初欲親臨試取矣,以予氣莫能矣。其題製之似難乎?晦曰,以四時長春之意製之者多矣。命退考,諸臣以次退出。
甲午八月二十日三更三點,上御集慶堂。藥房夕入診入侍時,都提調李溵,提調李潭,副提調元義孫,假注書李顯默,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·李春敷·康命徽,以次進伏訖。溵曰,夜間聖體,若何?上曰,一樣矣。命賤臣,試券今考幾張知入。賤臣承命,還奏以一千百餘張考之矣。上曰,善考之矣。上曰,試紙承旨盡用之乎?義孫曰,備局劃給者最多,其餘政院及試官分用矣。溵奉進湯劑,上進御。義孫請留門標信。諸臣以次退出。
上在慶熙宮。停常參·經筵。
藥房都提調臣李溵,提調臣李潭,副提調臣元義孫啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖在今世,怳若前生,雖睡莫知睡,是何人也?雖曉依然夕,亦何人乎?其誠苟且冥然,氣何諭乎?待敎入侍。
中宮殿·惠嬪宮,藥房口傳問安。答曰,知道。
李廷壽啓曰,今此武科殿試時,李光錄等二十五人,錄名單子,無緣不呈,依例陳試之意,敢啓。傳曰,知道。
傳于元義孫曰,內局入侍。
備忘記,傳于元義孫曰,於近日氣益苶,果建功予若此,於近日視日昏,果建功予若此,於近日亦重聽,果建功予若比,坐今世若前生,果建功予若此,於近日誠特甚,莊鎖鈔休問候,若此然後,庶可調理,愚者扁鵲皆令臥。嗟,暮君臥堂中,呼寫此眼酸,甚嗟建功,於予判矣。此可謂慶,亦設唉,葫蘆便殿中。
備忘記,傳于李壽鳳曰,數年內三慶科,亦太康其宜戒,近千張已了當,聞合考誠料表,京中幾八道何?待其榜欲寓懷,宜丹砂若鍊金,聞畢試當召見,入侍時持餘張。
有政。吏批,判書李潭進,參判尹得養病,參議未差,都承旨元義孫進。以李在簡爲吏曹參議,趙英鎭爲大司諫,慶再觀爲掌令,崔景岳爲掌令,李成運爲持平,李重馥爲正言,李會遂爲副校理,徐有防·李昌漢爲副修撰,韓光會爲判尹,趙德成爲戶曹參判,李溎爲同義禁,趙曮爲藝文提學,李甲龍爲典籍,奉敎單南鶴聞,待敎單曺遠振,承文博士單金瑢,學錄單鄭徵最,新及第金魯永今加通政,文科甲科第一人,登科前資窮,依法典陞堂上,造紙別提單朴泰赫,武科甲科第一人。
兵批,判書趙曮病,參判李徽中入直進,參議尹得毅病,參知任希簡病。副司直申絅·洪啓遠·權噵·李碩載·李致中·趙㻐·徐有元·李祖源·洪相聖,副司果鄭民始·趙載偉·南履寬·李魯述,副護軍曺夏臣·李明吾·徐命哲·姜浩溥·閔鍾烈,管城將單李漢昌,廣州中軍單李斗煥。
金光默啓曰,大司憲洪樂純陳疏受由,執義李世奭呈辭,掌令二員未差,持平韓光暹在外,一員未差,今日以監察茶時之意,敢啓。傳曰,知道。
傳于李廷壽曰,承旨率新恩入侍。
藥房口傳啓曰,臣等於筵中,于冒威尊,聲竭衷懇,竟未蒙開可之音,至伏承水刺之嚴敎,事勢窮隘,雖不得不蒼黃逬出,而卽今湯劑,是豈可已之時乎?今當聖候之尙有餘氣,日三常進之劑,決不容少間,固知冒夜煩瀆之萬萬惶悚,而退自前席,仍伏閤外,敢此齊籲。伏乞更加聖念,亟進湯劑,重究臣等負職之罪,不勝萬千之幸。惶恐敢啓。無批答。
藥房口傳再啓曰,臣等進竭衷情,而未蒙兪音,退陳口啓,而未承批旨。更鼓屢下,夜色轉深,焦迫之極,罔知攸措。臣等忱誠淺薄,不能仰格,湯劑之尙未繼進,卽臣等之罪也,深夜之有此煩聒,亦臣等之罪也。臣等之罪,固無可言,而殿下獨不念保嗇聖躬之方乎?情窮勢迫,不避煩瀆,敢又冒罪仰籲。伏乞深留聖恩,暫許召見,千萬懇祝,惶恐敢啓。無批答。
藥房口傳三啓曰,再啓之入,今又移時,時夜向分,召命尙閟,心焉如焚,不知所出。此固臣等不能感回之罪,而第念湯劑之係關聖躬,政當奏效之時,再貼之尙靳進御,殆至經宵,其於保護之道,果當何如哉?儻蒙聖慮之及此,則必不待臣等之言,而有以翻然,煩瀆之懼,亦未暇計,復此冒昧仰籲,以冀仁天之體諒。伏乞亟許臣等持湯劑入侍,千萬懇禱,惶恐敢啓。答曰,甘菊目莫能開,昨加入若前生,一日息頓然勝,可三帀建功宜十棍,從容臥豈若今,將此敎,言於大小群工。
藥房口傳四啓曰,冒瀆衷懇,至再至三,未奉兪音,煩聒是懼。曉鍾以後,泯伏以待,而顧其中,則焦迫罔措,若無涯畔。卽伏承批旨,無非惱悶症候之敎,此實臣等不職之罪,十回擎讀,益不勝惶恐焚灼之至。臣等雖甚愚昧,豈不知聖心之如此?而湯劑進御,則實萬萬着急,決不容間斷,常進之劑,殆至於全一日停之,臣等下情,固無論已。其在大聖人保嗇之方,復當如何哉?又敢仰瀆至此。伏乞特許暫時入侍,俾得進湯之地,千萬幸甚,惶恐敢啓。
備忘記,徹宵守門,其何益乎?從容臥睡,眼部開睫勝氣亦勝,其可勝於建功三貼,可笑扁鵲,今何足道?陋矣建功,亦何謂乎?能開睫氣亦勝,待朝當召卿等,休待焉。
李廷壽,以御營廳·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
甲午八月二十一日辰時,上御集慶堂。藥房入診入侍時,都提調李溵,提調李潭,副提調元義孫,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。溵曰,夜間聖體,若何?上曰,一樣矣,溵奉進湯劑,上進御。命診候,泰輿等診訖,奏以脈候左右三部,度數調均,胃脈滑體一樣矣。溵曰,湯泡散,已爲熏洗乎?上曰,已洗矣。命入留院公事,命義孫讀訖,命儒臣,持問答入侍。出榻敎校理安大濟,修撰李商輅進前,命兩儒臣及承旨·翰注,輪讀問答訖。命賤臣,出問今日考券幾軸,合考爲幾張以入。賤臣還奏,已考七百軸,而合考三十張矣。上曰,幾盡考矣。諸臣以次退出。
甲午八月二十一日未時,上御集慶堂。科次入侍時,讀券官申晦·徐命膺·鄭存謙·趙曮·趙重晦·李福源·鄭尙淳,對讀官尹養厚·尹得毅·任珹·趙載俊·蔡弘履·朴相甲·徐有臣·李命彬·吳載紹·李勉脩,右承旨李壽鳳,假注書李顯默,記事官沈基泰·姜,以次進伏訖。上曰,合考幾張?晦曰,二十張外,預差四張矣,三荒試券,卽李福源軸,而實合壯元,七調試券,卽趙曮軸,而可合第二矣。命曾經文任皆進前。又命對讀官二人,各讀奏壯元及第二試券。命命官,有批點處加批,晦卽書三中加批二句。上曰,七調試券,亦書三中乎?晦曰,此以下皆書三下矣。命次次拆封,上連詢門閥·京鄕,盡拆後,上曰,今番關西·嶺南·湖南·湖西皆參矣。命書傳敎曰,今日新榜人,皆令待令。又命書傳敎曰,新恩政事,當日爲之。命內局入侍。試官先退,內局進前。諸臣以次退出。
甲午八月二十一日申時,上御集慶堂。藥房入診入侍時,都提調李溵,提調李潭,副提調元義孫,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·白文昌·康命徽,以次進伏訖。上曰,眼水終不止,差後當進建功矣。潭曰,下詢醫官伏望。上曰,渠輩何知?不如問諸木偶矣。義孫曰,進建功則自當差復矣。上曰,眼差當進,卿等退去。溵曰,此時尤合加意於湯劑矣。潭曰,進御後熏洗,則必有效矣。溵曰,臣抑塞,無以仰奏矣。上曰,若進湯劑,當灌於地矣。溵曰,甘菊加入後,只進三貼,多進然後,可見功效矣。卽奉鎖砂以進,上閉戶下敎曰,若以前建功進之則可也,加入則決不進矣。溵等齊聲奏曰,此時湯劑,豈容一時間斷?臣等奉湯劑入,決不敢伈伈退去矣。上曰,三提調竝許免,退去,可也。義孫曰,臣雖解內局,待罪承旨故敢達矣,臣等雖被罪,若不進湯劑而退去,則是無臣分也。溵等曰,臣等雖承許遞之敎,不進湯劑,則終不敢退矣。上曰,然則拔甘菊復煎入,可也。義孫曰,聖敎旣如是,則留臣等於前席,令提調監煎以入伏望。上曰,見卿等踰閾,然後將如厠,速退,可也。溵曰,然則新恩入侍時,當隨入矣。諸臣以次退出。
甲午八月二十一日酉時,上御集慶堂。藥房入診,坐直承旨·新恩同爲入侍時,都提調李溵,提調李潭,副提調元義孫,假注書李羽晉,記事官沈基泰·姜,同副承旨洪秀輔,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。命賤臣及,呼新恩入,以墨塗抹訖,諸新恩,以次進前。上各詢其年齒·門閥及居住,命誦所製數句訖。秀輔及新恩先退,內局進前。上曰,卿等何故隨入,不進建功,眼少愈矣。溵等曰,一貼進御後,抵夕酬應,尙未更進,下情焦悶矣。上曰,科榜無如今番庭試之均平,關西人亦參,不必更爲鄕庭試矣。溵曰,然矣。臣竊爲國家,深切得人之喜耳。溵奉湯劑詣榻前。上曰,差復後當進之矣。溵曰,好榜得人才,今日誠好日,進好湯劑伏望。上曰,雖好日,其於眼不差何?予有所執,卿等退去。潭曰,拔甘菊而煎入,都提調奉詣已久,建功之功,殿下何不體念耶?上曰,建功何功?潭曰,百神扶護聖躬,奚但建功之功,而亦不可謂無功也。義孫曰,俄伏承拔甘菊則進御之敎,而更鼓將下,尙不進御,下情焦迫矣。溵曰,臣言不出口,而惟焦迫抑塞而已,乞被同春之澤矣。上曰,甘菊枕好乎?潭曰,好矣。上曰,入之,可也。上進湯劑,灌於前席。溵曰,常進之劑,不得進之,莫非臣等忱誠淺薄之罪矣。上曰,湯泡散,亦置之也。義孫曰,臣等抑塞,不知所出矣。上曰,建功已進矣。義孫曰,殿下何忍欺臣等乎?常進之劑,不進而退,則臣等其可謂人乎?溵曰,乞被重罪矣。潭曰,臣冒罪出去,監煎以入矣。上閉戶下敎曰,苦哉。溵曰,臣何顔出去乎?上曰,卿等守坐,故不進水刺矣。溵曰,水刺時已迫,臣等退而待敎矣。諸臣以次退出。
上在慶熙宮。停常參·經筵。
藥房都提調臣李溵,提調臣李潭,副提調臣元義孫啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。其何問扁鵲,亦何問建功?今已知今亦定,留湯靜休,氣亦勝視亦勝,其何區區於扁鵲,亦何沓沓於建功?今氣勝當召見,待敎入侍。
中宮殿·惠嬪宮,藥房口傳問安。答曰,知道。
金光默啓曰,大司憲洪樂純未肅拜,執義李世奭式暇,掌令慶再觀未肅拜,崔景岳在外,持平韓光暹·李成運在外,今日以監察茶時之意,敢啓。傳曰,知道。
傳于李壽鳳曰,昨日未入侍儒生三人,使之待令。
又傳于〈曰〉,內局入侍。
備忘記,又傳于曰,今日其效可見,中則止之,驗其亦可見,連三飮且甘菊,眼胞莫開特停,自此後至今朝,胞能開視亦若常,可笑諸扁鵲,求景勸湯,宜棍十度,其欲新奇二料加入,宜加棍十度,於今已知,復何疑焉?聞內局休本院,予心紓矣,當進粥飮矣。
備忘記,傳于李廷壽曰,今慶科卽暮年,見文科武何闕,武一榜皆令待令通陽門,唱榜日當臨崇政月臺,只入直侍衛,禁軍亦入直,儀仗小駕,當袞袍,百官黑團領,軒架依例,儀註時刻安徐,待下敎只入正時。
備忘記,傳于元義孫曰,爲予言於諸扁鵲,連三飮昏眩甚,停一日氣頓勝,眼水止氣亦勝。今復飮其若前,甘菊臭莊於頭,是香臭予自悶。今用心亦此臭,雖却焉。臭已莊於予心其百悶,況此臭助予困?
傳于元義孫曰,忠州新恩,何至今不入來耶?知入。
又傳于都承旨〈曰〉,率新恩入侍。
又傳于曰,內局入侍。
李廷壽,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
又以備邊司言啓曰,濟州試才兼巡撫御史齎去節目,依筵中定奪,磨練書入之意,敢啓。傳曰,知道。
又以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午八月二十二日巳時,上御集慶堂。藥房入診入侍時,都提調李溵,提調李潭,副提調元義孫,假注書李顯默,記事官曺遠振·姜,醫官方泰輿·鄭允協·吳道炯·鄭允說·柳光翼·李春敷·康命徽,以次進伏訖。溵曰,夜間聖體,若何?上曰,一樣矣。溵曰,寢睡·水刺之節,亦何如?上曰,一樣矣。溵曰,連伏見備忘所下,則氣候差勝,誠甚幸矣。奉進湯劑,上進御,請診候。上曰,置之。上曰,在鄕新恩入來乎?義孫曰,姑未來,似已還鄕矣。上曰,唱榜前則來乎?對曰,似然矣。溵曰,甲戌生三人,甚貴矣。上曰,然乎?誰也?義孫曰,李祖承·李書九·李廷矣。命賤臣,其三試券持入。賤臣承命持入,命義孫,讀奏皮封,義孫奏,在鄕新恩二人,先爲來待云矣。命賤臣,自閤門外呼新以入。又命下番翰林,同爲呼新,畫墨進退,命進前。李廷·金進伏。命誦奏試券訖,各詢年齒。上曰,甲戌生人生月日問之。李廷,對以九月二十日。上曰,異矣。命義孫,書傳敎曰,今日追到三人唱榜諸具,令該曹造給。內局先退。命義孫,讀奏備局公事及試才御史節目訖。諸臣以次退出。
甲午八月二十二日酉時,上御集慶堂。藥房入診,新恩同爲入侍時,都提調李溵,提調李潭,副提調元義孫,假注書李顯默,記事官曺遠振·姜,醫官方泰輿·鄭允協·吳道炯·鄭允說·柳光翼·李春敷·康命徽,以次進伏訖。命注書及下番翰林,新恩呼新,畫墨以入。命進前,下詢姓名。對曰,李重也。上曰,年幾何?對曰,三十二矣。義孫曰,此是李德泂之六代孫矣。上曰,然乎?命誦試券。上曰,行到何處而入來乎?重曰,到六十里地,始知及第消息,故晩始入來矣。上曰,唱榜諸具已造給,汝知而退去宜矣。溵曰,晩後聖體,若何?上曰,一樣矣。溵曰,今日臨德游堂,召見武榜,聖候康寧可想矣,誠不勝慶幸矣。上曰,晩後昏眩之氣往來矣。溵曰,風眩之症,本是往來矣。上曰,今科皆實才矣。義孫曰,俄者入侍人,亦實才云矣。上曰,關西人亦能文乎?義孫曰,然矣。上曰,壯元亦如人矣。比李敬倫,何如?溵曰,皆可佳矣。上曰,李敬倫資窮乎?潭曰,未經牧使,故資未窮矣。上曰,甲戌生人,誠千千萬萬料表矣。溵曰,此科甲戌生之參榜,誠爲莫大之慶矣。上曰,肇慶廟官員之登第,亦好矣。潭曰,然矣。溵曰,甲戌生三人登科,此一事可以陳賀矣。潭曰,事事可以陳賀,而此可爲莫大之慶矣,今此慶科,聖上回甲年始生者三人參榜,豈不爲賀乎?上曰,一人亦難,而三人,誠異常矣。上曰,俄者新恩,兩班好矣。李德泂名有二,故曾有大小之稱矣。潭曰,然矣。上曰,朴春普居鄕否?潭曰,本是鄕人矣。上曰,趙鎭容,何如?潭曰,甚好矣,金領府之壻矣。上曰,然乎?故判書趙尙絅,甚善矣。上曰,今番可合玉署之人,幾人乎?潭曰,出六者二人矣。上曰,壯元直堂上矣。義孫曰,其才可合玉署,而直堂上矣。溵奉進湯劑,上進御。命諸醫診候,泰輿奏曰,脈候左右三部,度數調均,胃脈滑體,比昨尤勝矣。上曰,然乎?溵曰,醫言如是,臣等慶幸矣。上曰,賀可爲之乎?溵曰,十五日動駕後平復之慶,誠莫大之賀矣。諸醫皆以今日脈候滑體顯顯差勝爲對。上曰,脈候果然勝矣。命召吳道炯下詢曰,脈候比前亦勝乎?道炯曰,如此之時,建功連爲進御,而不爲間斷,則脈候必如常矣。溵曰,醫言果是矣。上曰,一貼則止之。溵曰,今日更進一貼,寢睡必勝,而明日脈候,亦漸勝矣。命提調,持湯劑更爲入侍。出榻敎上曰,其日飮建功,只吐痰涎,不吐建功,誠異矣。松峴路上,更進建功,而昏昏莫省矣。溵曰,此是一則建功之效,二則建功之效,卽今邦慶,實稀有矣。上曰,今日脈勝,誠異常矣。義孫曰,日氣調均,故氣候差勝而然矣。上曰,近日寢睡之勝,是鹿茸之功矣。溵曰,然矣。命義孫,讀奏諸道狀聞。命書關西道臣勿待罪,回諭。又命賤臣,留院公事持入。賤臣承命持入,命義孫讀奏訖。提調持湯劑,更爲進前。溵奉進湯劑,上進御。上曰,卿等退去,可也。諸臣以次退出。
上在慶熙宮。停常參·經筵。
景宗宣孝大王忌辰齋日。
藥房都提調李溵,提調李潭,副提調元義孫啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,診早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖曰脈勝,其豈若前,而自量深矣,其判已知,若是雖飮,豈云識乎?若過第三日,伸禮畢,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于李壽鳳曰,內局入侍。
備忘記,傳于元義孫曰,唱榜雖近,予心渺然,自謂曰三明,其能殿座月臺乎?此何而然?自量而然。一日停湯,氣果頓勝,復勸其三,眼何開睫,神何能作?今日特甚。雖臥房中,莫知今世,建功其果效,扁鵲何敢矜?已知而昏,豈云大丈夫?數三昨旣飮一貼,意欲從視,令內局復煎者灌於地,三提擧諸扁鵲,皆令休焉。
藥房口傳啓曰,朝者筵中,旣伏承待下敎之命,而日已向夕,召命尙靳,臣等聚首顒俟,方切憂悶,伏承備忘下者,有皆休之敎,奉讀未半,誠不勝愕眙之至。仰惟聖候新瘳,脈度漸勝,此時常進之湯劑,尤宜加意,三貼未進之前,殿下何忍使臣等,昧然退去?臣等亦安敢遽然奉承乎?衷情抑塞,齊聲仰籲。伏乞深留聖念,亟許召接,千萬懇禱,惶恐敢啓。無批答。
傳于李壽鳳曰,內局入侍。
又傳于曰,三提調退去後,當就寢矣。
又傳于曰,三提調退去與否知入。
李壽鳳,以禮曹言啓曰,今八月二十七日親臨崇政殿,庭試文武科放榜時,王世孫行禮之節,何以爲之?敢稟。傳曰,同爲焉。
李廷壽,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
甲午八月二十三日辰時,上御集慶堂。藥房入診入侍時,都提調李溵,提調李潭,副提調元義孫,假注書李顯默,記事官曺遠振·姜,醫官方泰輿·鄭允協·慶絢·吳道炯·柳光翼·鄭允說·李敏德·洪愼讓·康命徽,以次進伏訖。溵曰,夜間聖體,若何?上曰,一樣矣。溵曰,寢睡·水刺之節,亦何如?上曰,一樣矣。溵奉進湯劑,上進御。溵請診候。上曰,脈候仔細診視可也。泰輿按脈奏曰,脈候左右三部,度數調均,而胃脈滑體,亦一樣勝矣。允協奏曰,胃脈滑體,大體一樣矣。慶絢奏曰,胃脈滑體,比數日前勝矣。上曰,誰也?溵曰,慶絢,而昨日不入診,故以比數日前差勝爲奏矣。上下詢道炯曰,比昔,何如?對曰,姑未如常矣。諸醫以次診候,所對與首醫同。溵曰,眼部,何如?上曰,少勝矣。溵曰,日氣甚好,故如是勝矣,內局先退,命義孫,讀奏公事,命儒臣持問答。坐直承旨同爲入侍。出榻敎賤臣承命,偕入右承旨李壽鳳,校理安大濟,修撰李商輅進前。義孫先退,命上下番儒臣,讀奏問答。又命壽鳳·顯默·遠振·各輪讀,讀奏訖。大濟曰,問答只有一件,而活印已久,冊板幾弊,合有更刊之道矣。命書傳敎曰,噫,警世問答,何爲而作也?恐御製卷多,以此䌤縫而然也。製後以聞,少勝於自省編,且豈曰警世亦豈淺乎?因儒臣所請,前編令嶺南開印刊進,續編令湖南開印刊進,政院·玉署·春坊·翰苑,其令各藏一件。命賤臣,留院公事持入。賤臣承命持入。儒臣先退。命壽鳳,讀奏嶺南老人抄啓。命書傳敎曰,嶺南推恩啓本啓下,其令當日下批。諸臣以次退出。
甲午八月二十三日申時,上御集慶堂。藥房入診入侍時,都提調李溵,提調李潭,副提調元義孫,假注書李顯默,記事官沈基泰·姜,醫官方泰輿·鄭允協·慶絢·吳道炯·柳光翼·鄭允說·洪愼讓·李敏德·康命徽,以次進伏訖。溵曰,晩後聖體,若何?上曰,一樣矣。上曰,卿等只知建功矣,加入豈有效乎?道炯之稱脈候不如常,果是矣。溵奉進湯劑,上進御。溵請診候。上曰,置之。溵曰,此時連進三貼好矣。不可以間斷,一貼當待下敎矣。上曰,不飮時勝矣,飮後何勝之有乎?溵曰,豈如是乎?臣等前席縷縷,極涉煩聒,而此時保護之道,豈不加意乎?一貼當待下敎矣。上曰,止之。溵曰,脈候差勝之時,何不連進乎?如是强聒,極其惶悚,而臣等不敢遽然退去矣。上曰,脈候何勝乎?溵曰,臣等與醫官相議,則脈候,昨日差勝後一樣云矣。溵曰,醫官洪愼讓,年少矇眛,不合入侍待令,今番姑減下,只令勤仕本院,專意工夫,俾爲來頭成就之地,何如?上曰,依爲之。出擧條三提屢屢仰白一貼待敎之意。上曰,斯速退去,出去然後,當就寢矣。諸臣以次退出。
上在慶熙宮。停常參·經筵。
景宗宣孝大王忌辰齋日。
藥房都提調李溵,提調李潭,副提調元義孫啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。興惟兩日,此心憧憧,氣何暇諭?待敎入侍。
中宮殿·惠嬪宮,藥房口傳問安。答曰,知道。
元義孫啓曰,注書朴長燮,自鄕上來云,卽爲牌招,何如?傳曰,允。
傳于李廷壽曰,次對進定於今日。
傳于李壽鳳曰,今日禮房奉審以來。
李廷壽啓曰,今日次對,兩司當爲進參,除在外外,未肅拜·呈告人員,竝卽牌招,以爲推移進參之地,何如?傳曰,允。
元義孫啓曰,注書朴長燮牌不進代,假注書李羽晉,姑令仍察,何如?傳曰,允。
大臣·備局堂上,依下敎來待矣。傳于李廷壽曰,引見。
傳于李壽鳳曰,禮房承旨先爲入侍。
又傳于內局,同爲入侍。
備忘記,傳于元義孫曰,今者唱榜,慶科乎,式年乎,增廣乎,何科乎?曰慶科果有慶。今番三擧人二十一歲者,其何同時?此則猶其時臨月臺八十一歲君,此何景像?自恧方寸,此猶第二件,近者氣特甚,嗟臨月臺,猶有三日,於予若三朔,休建功則心少紓,聞强勸則心先動,興惟蹙眉,停飮强飮,效害立判,雖然,自朝鮮士大夫至匹庶,徒知者皆此湯,故咸曰,神丹,雖若朋甕灌水,以勸爲能,於今眉稜氣,飮此湯勝乎?特甚,何以寓懷?命次對心可矜,次對時內局,必將同入,嗟哉都提擧,其固滯勝於諸相,其悶曷勝?誠悶誠悶。
有政。吏曹判書李潭進,參判未差,參議李在簡進,同副承旨洪秀輔進,以李福源爲吏曹參判,尹光禮爲執義,李曾祜爲肇慶廟參奉,鄭尙淳爲咸鏡道別遣重臣試官,金鍾正爲平安道別遣重臣試官,大司成金鍾正,副司直鄭尙淳以上,今加資憲加資事承傳。
兵曹判書趙曮病,參判李徽中病,參議尹得毅入直進,參知任希簡病,副司直韓師直。
傳于洪秀輔曰崔道平·金興甲·崔得榟·李興孫·朴聖仁·崔胤行·高文福·庚聖達·朱仁範·張光益·田有福·車大興·曺漢國·金尙恒·李千孫,旣已決杖事,下敎,分付該曹。
藥房口傳啓曰,朝筵退出之時,有待下敎之命,臣等顒俟竟日,召命尙靳,下情不勝抑鬱之至,日三進劑,實係保護之大節,而更鼓已下,尙未晉對,衷情所迫,詣閤齊籲。伏乞亟加聖念,特許召接,千萬懇祝,惶恐敢啓。無批答
傳于元義孫曰,內局入侍。
李壽鳳,以懿陵獻官言啓曰,本陵祭官中大祝祭報府,則以兵曹正郞李顯模塡差,受香則以戶曹正郞李昌燮爲之,莫重祭官,不可自下擅斷,卽令該曹,卽速稟旨擧行,而當該郞廳不能檢飭之罪,令攸司稟處,何如?無批答
洪秀輔,以義禁府言啓曰,莫重大祝不參,當該人,嶺沿充軍事,命下矣。大祝李顯模,慶尙道金海府充軍,而以傳敎內辭意,具罪目,依例發遣府羅將,押送配所,何如?傳曰,允。
又以刑曹言啓曰,其所操縱,專在該色吏,尋常爲駭者,不可不申飭,該吏,喬桐徒三年充軍事,命下矣。依傳敎,吏曹當該書吏李仁緝,京畿喬桐府,徒三年充軍,卽爲押送之意,敢啓。傳曰,知道。
李廷壽,以御營廳·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
甲午八月二十四日午時,上御集慶堂。奉審承旨先爲入侍時,右承旨李壽鳳,假注書李顯默,記事官沈基泰·姜,以次進伏訖。壽鳳曰,臣馳詣陵所奉審,則皆無頉矣,命讀奏祭物單子及擧案訖。上曰,大祝何不進去?對曰,大祝以李顯模,初爲塡差矣,顯模不進,而戶曹佐郞李昌燮進去矣。命賤臣,單子及擧案,先爲出去。命壽鳳,書傳敎曰,其雖命攝,心若親詣,則莫重大祝不參,于今初聞,當該人,嶺沿充軍,若此而不勅,至有獻官草記,該堂特施不敍典,凡此等事,其所操縱,專在該色吏,尋常爲駭者,不可不申飭,該吏,喬桐徒三年充軍,命內局次對同入。壽鳳先退。
甲午八月二十四日午時,上御集慶堂。大臣·備局堂上引見,內局同爲入侍時,領議政申晦,左議政李思觀,都提調李溵,提調李潭,副提調元義孫,行司直具善復·鄭弘淳,行漢城判尹韓光會,行司直李章吾,禮曹判書金器大,戶曹判書具允鈺,行副司直鄭存謙·李潤成·尹泰淵,吏曹參判尹得養,行副司直鄭尙淳·徐命善,禮曹參判李瀰,行副司直趙宗鉉,工曹參議尹養厚,司諫李惠祚,掌令慶再觀,校理安大濟,左副承旨李廷壽,假注書李顯默,事變假注書尹載命,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。晦·思觀曰,聖體,若何?寢睡·水刺之節,亦何如?上曰,一樣矣。命賤臣,讀奏座目訖,溵奉進湯劑。晦曰,昨日只進二貼,何不連爲進御乎?上曰,一日停止則氣勝矣。晦曰,甲戌生三人,今番登科,誠異矣。李書九則聞其生年月日,卽九月十四日矣,尤奇矣。上曰,其亦異矣,九月二人,誠異常矣。上曰,李書九誰也?晦曰,密陽君之曾孫矣。上曰,然乎?此是李遠之子矣。見其面,何如?溵曰,爲人甚好矣。晦曰,且有文才云矣。上曰,李祖承,故相奉祀孫乎?晦曰,然矣。上曰,壯元昨已懸圈而入來乎?晦曰,唱榜日當懸云矣。上曰,壯元甚了了矣。進湯訖,請診候。命只吳道炯入診。泰輿奏曰,脈候左右三部,度數調均,胃脈滑體,比昨一樣矣。諸醫以次診候,所奏與首醫同。內局先退。晦曰,都提有實病,難以供劇矣。命廷壽,書傳敎曰,今聞相臣所奏,李判府事內局都提擧許免,其代金領敦寧爲都提擧。命廷壽讀公事,至注書朴長燮牌不進傳旨。上曰,何事乎?思觀曰,頃日與南鶴聞同被罪,而南旣違牌,故此亦一體不進矣。命踏下。晦曰,此黃海監司李宅鎭狀啓也,以爲營本州每年應下,爲一萬四千四百兩,而他無拮据之道,以各庫錢七萬二千餘兩,散給民間,收捧利錢一萬四千餘兩,以爲繼用之地,故貧殘民卒,積困於公債,擧有渙散之心。目今捄弊之道,指徵無處者外,時存債民等處,以什二例,收捧本錢,則僅爲一萬四千兩,作穀取耗作錢,而又除出各庫用餘及營本州排朔中剩餘,則每年當爲一萬兩,比利條不足,爲四千四百兩,其代若許詳定米一千石,則可以補用,而此則不敢仰請。常平穀留庫中,限三萬石許劃,取耗充補,而流未債案,盡爲蕩滌,永罷給債之路事,請令廟堂,稟旨分付矣。營下債弊之難堪,其來已久,往在甲申年間,因朝家德意,略有釐正,而今不過十餘年,其弊依舊,府內居民之擧懷流散,誠如道臣狀聞,若不及今變通,則將至於難敎之境,豈可無顧念之道乎?道臣所請得中詳定米,係是經費,不可遵動,常平穀每年分糶後,留庫條六萬石中三萬石耗條三千石,若爲劃給,則營本官自備拮据之外,其所不足之數,可以當之,依狀請許施,本債則旣無可捧之勢,則毋寧特爲蕩減,永杜結債之路,以示朝家軫恤之德意似好,以此分付,何如?上曰,先聞狀聞,予意亦然,今聞所奏,果然,依爲之。出擧條晦曰,備堂沈履之差下之後,賓對籌坐,一不進參,事甚未安,推考,申飭行公,何如?上曰,依爲之。出擧條晦曰,西北道科期日不遠,試才重臣,當爲差出,而正卿中可擬之人乏少,在前如此之時,多有陞品差遣之例矣,今番亦爲陞品差遣,何如?上曰,誰可爲之乎?晦曰,司直鄭尙淳,行大司成金鍾正,卽是久次,可合陞擢矣。上曰,好矣,依爲之。出擧條命書傳敎曰,雖値齋戒,西北試才重臣命下,政官牌招開政。晦曰,此外又有洪趾海·李福源可陞者,而一時不可竝陞,姑待後日,可以陞用矣。善復曰,明陵水道有頉處,臣當爲奉審,除下直往還,何如?上曰,依爲之。臺臣進前,司諫李惠祚所懷,顧臣情私之煎迫,見聞之聲喑,於見職,豈有一毫堪承之望,而近因聖候連在靜攝之中,不敢言私,黽勉供職,今已數十日矣。昨伏見傳敎下者,以宮城踰越罪人咸道亨當啓不啓之事,至有其時入侍臺臣刊削之命,若論壞體溺職之失,則臣與其時臺臣,卽五十步百步之間,其何强爲區別,而仍冒於臺次乎?避辭見阻於喉院,試事義重於往役,今始來避,所失尤大,請命遞斥臣職。上曰,于今撕捱,其涉太過,勿辭亦勿退待。出擧條又所懷,充軍罪人咸道亨之踰越宮墻,自有當律,處分雖出於我聖上好生之德意,身爲禁旅,闖越至嚴之地,論其罪犯,實無一分容貸之道,則其在守法不撓之義,不可充軍而止,臣謂固城縣充軍罪人咸道亨,依本律處斷宜矣。上曰,所請雖得臺體,當初酌處,意亦在焉,不允。出擧條又所懷,近來紀綱頹廢,百度解弛,而科場之不嚴,尤爲痼弊,臣於日昨庭試武科殿試時,以監臺進去,有所目擊者,故敢此仰達矣。擧子之入格射畢後,傍人之爭取其弓,固例也,而今番放射時,掖隷十數人,環擁於擧子之前後左右,纔得二中,則無論畢射與未畢,徑奪弓子,輒作一場喧鬧,揮之不去,呵之不聽,試官不得行其令,擧子不得盡其才,此若不懲,其何以嚴科場而杜後弊乎?臣謂其時掖隷,一一指名査覈,各別嚴處宜矣。上曰,聞甚駭然,所請得體,令承傳色中官,嚴査其日人,一竝手本懲汰,其在懲後,不可只此而止,令該曹,一竝勿爲懲贖決杖。出擧條慶再觀所懷,宮城宿衛,何等嚴重,而咸道亨之肆然踰越,自有當律,論其罪犯,不可充軍而止,臣謂固城縣充軍罪人咸道亨,依本律處斷宜矣。上曰,此是禁旅前右所無,則兩司俱爭,可謂得體,而當初參酌,意亦在焉,不允。出擧條上曰,甲戌年則不爲賀,而今年則卿等欲賀之心,必藏于中矣。晦曰,何可盡達乎?上曰,甲戌生三人,誠異常矣,十四日生者,尤爲異常矣。思觀曰,三人一榜,誠貴矣。上曰,此亦於予,太康矣,卿等雖默默,而是不敢也。晦曰,太康之敎,豈如是乎?上曰,若過三日,則當唱榜矣,又可合慶乎?晦曰,今日是齋日,故不敢縷縷强聒,姑退矣。諸臣以次退出。
甲午八月二十四日二更一點,上御集慶堂。藥房夕入診入侍時,都提調金陽澤,提調李潭,副提調元義孫,假注書李顯默,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。陽澤曰,聖體,若何?今日酬應旣多,寢睡·水刺之節,亦何如?上曰,一樣矣。陽澤奉進湯劑,上進御。陽澤請診候,命只兩廳行首入診。泰輿奏曰,脈候左右三部,度數調均,胃脈滑體,比午一樣矣。允協曰,胃脈滑體,一樣矣。陽澤曰,臣聞兩提及諸醫言,則比昔差勝云,實爲慶幸矣,一貼則更待下敎伏望。上曰,止之,此時召見意在,其止之。陽澤曰,昨日二貼,今日又爲二貼,則豈不焦悶乎?下情誠不勝抑鬱矣。上曰,諸臣雖默默,而必有心中之事矣。陽澤曰,此是群情之當然,豈可以用聖心乎?上曰,十五日動駕時,入萬安門,氣甚昏故,入建功進御,卽爲回駕,而松峴前路,只吐痰涎,不吐建功,誠異常矣。陽澤曰,臣等隨駕,初則甚爲焦迫矣,旋卽快復,慶幸曷勝?以此觀也,建功之效,豈不大乎?上曰,此乃偶然矣,不吐建功,則誠異常矣,三提以一貼更煎以入之意,縷縷仰白,命提調持湯劑,更爲入侍。出榻敎陽澤曰,日候如此之時,薑桂豈不好乎?上曰,薑桂果好矣。上曰,今科甲戌生人,誠異常矣。義孫曰,於此可表八域同慶矣。上曰,今番所喜者,後庭試前,鄕儒多參榜矣。上曰,今日陞資二人,甚好矣。陽澤曰,然矣。上曰,西道重臣,誰之子乎?陽澤曰,致垕之子矣。上曰,然乎?此是謁聖及第壯元人也,年幾何?對曰,壬寅生矣。上曰,鄭尙淳年幾何?對曰,似與鍾正,年紀相等矣。上曰,尙淳誰之子乎?對曰,其父爲蔭官矣。命賤臣,持入西北道科及濟州科榜目,賤臣承命持入,命義孫讀奏。上曰,濟州科用幾人乎?義孫曰,考出榜目,則只四人而直赴矣。提調持湯劑,更爲進前,陽澤奉進湯劑。上曰,湯劑似無味苦者矣。潭曰,味甚甘冽矣。上進御,諸臣以次退出。
上御慶熙宮。停常參·經筵。
景宗宣孝大王忌辰日。
藥房都提調金陽澤,提調李潭,副提調元義孫啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。停飮氣勝,三飮氣困,見此强勸,此心何心?待敎入侍。
中宮殿·惠嬪宮,藥房口傳問安。答曰,知道。
金光默啓曰,大司憲洪樂純未肅拜,執義尹光禮受由在外,掌令慶再觀呈辭,崔景岳在外,持平韓光暹在外,李成運在外,以監察茶時之意,敢啓。答曰,知道。
李廷壽,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
傳于李壽鳳曰,傳香後奉審以來。
傳于元義孫曰,內局入侍。
備忘記,傳于元義孫曰,再明其將臨,以予氣將何臨?顧建功若冷水,只受困曷勝慨,予志定復何飮?其若飮誠鄙夫,停其飮氣自勝,將予意謂內局。
備忘記,傳于元義孫曰,問於擧世人,勸暮年君自强可乎,只日三勸湯可乎?飮食奉養,其猶譏也,況勸三其君乎?況惑此故,沈沈溫堗曰面色勝,何能知乎?此誠一哂,且問諸扁鵲,頃者一日果然勝,而近日雖沈按僅存,而曰一樣勝焉,諸扁鵲齒存者其幾人,心惟在於唱榜,刻若年,今日猶在且有明,專日用心若何?此時惟建功,心若狂奔,其將大呼,到此則强勸三貼,庶可悔矣,再明唱榜,致詞安徐。
傳于元義孫曰,內局入侍。
金光默,以刑曹言啓曰,崔道平等,旣已決杖事下敎,分付該曹事,命下矣。依傳敎,崔道平等十五名,各決杖八十之意,敢啓。答曰,知道。
李廷壽,以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
甲午八月二十五日辰時,上御集慶堂。藥房入診入侍時,都提調金陽澤,提調李潭,副提調元義孫,假注書李羽晉,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。陽澤曰,夜間聖體,若何?上曰,一樣矣。若明甕灌水,雖進三貼,有何愈乎?陽澤曰,若長進則自有效矣。上曰,今忒甚,欲加附子矣。陽澤奉進湯劑,上進御。命診候,泰輿等診訖奏曰,脈候左右三部,度數調均,胃脈活體,一向差勝矣。上曰,渠輩言活體一樣云者,皆謊說,親自按脈則低微,再明放榜,亦將權停矣。陽澤曰,放榜只隔一日矣。上曰,頃者汝輩,言脈候果勝云,今則比其時,何如?命徽曰,活動有力,比其時尤勝矣。陽澤曰,諸醫官之言如一,下情忭幸矣。上曰,渠輩本不知奈何,一日三貼誠苦,今則欲進二貼矣。陽澤曰,來頭則二貼何妨乎?今日仰瞻玉色,尤滋潤矣。上曰,卿等退去,待敎以入,可也。內局先退,命義孫,讀諸公事訖。義孫曰,喉院,乃是傳命之地,而近來除汰之頗數,蓋由於堂郞欲差其代之致,以無識之書吏,烏合之使令,雖欲引據院例,號令百司,其勢末由,此後則書吏·使令差代之際,堂郞不得干預,使其首任,其族屬中有根着者,圈點差出,俾存故例似好,故敢此仰達矣。上曰,號令百司之地如此,則果難矣,依爲之。義孫曰,然則出擧條定式,何如?上曰,依爲之。命入今日祭報府,命義孫讀訖,諸臣以次退出。
甲午八月二十五日初更五點,上御集慶堂。藥房入診入侍時,都提調金陽澤,提調李潭,副提調元義孫,假注書李羽晉,記事官南鶴聞·姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,晩後聖體,若何?上曰,一樣矣。陽澤奉進湯劑,上進御。命書傳曰,嗚呼,自古君臣際遇其難,初雖知名,末乃忘焉,初雖得君,末則沈滯,滔滔皆然,噫,臨御五十年,年逾八旬,其所任用今過其百,其雖然矣,尙今恃焉,今猶嗟惜者卽一人,其誰?嗚呼,贈重臣金應淳,呼寫及此,聲隨涕下,此人持心公正,予素知矣。頃於一事,亦與此人,命書文字,今番節目,其亦命焉,事纔訖人古人,暮年嗟惜者卽此人,年雖九旬,此人何覺?靜臥興惟,豈特今番登俊試,以宰臣登科,資不過宰臣,豈擢用之意,靜思者,今番西北命重臣,其人若在,幾乎檢擬,而雖然,此人非予,誰能致此靜思者,三朔前,若無其敎,此人其將宰列而止,可勝惜哉?今番以備堂,用心撰文工訖,若此豈無示意?令銓曹,特命正卿贈職,此亦昏耗而然,已命宗伯贈職,今無可言,祭文製下,遣禮官致祭,其令無憾於幽明,其子待闋服,懸註調用,致祭下香祝,令本官致祭。上曰,果然可惜,九原之下,必有思焉,如此然後,八旬其君,群下皆有恃矣,已贈祭乎?潭曰,下御製之後,姑無贈祭之擧矣。命書贈宗伯金應淳家令本官致祭祭文命潭讀訖。陽澤曰,自古人臣,孰無知遇,未有如此出尋常之恩,其若有知,則必將感泣矣。上曰,惜未大用矣。陽澤曰,實爲之嗟惜矣。潭曰,臣則與金應淳至親,自假注書時同周旋,寔至今日,卽承隱卒之敎,尤不勝感泣矣。上曰,此貼亦用心而進,其止之,欲見放榜合慶則可笑矣。陽澤曰,只隔一日,不必過用聖慮矣,臣等竊欲有仰奏者,伏見下政院備忘,相顧愕眙,斥退臣等,牢拒湯劑,何所不可,而乃有此非常之敎乎?上曰,朝鮮之人,只知建功故然耳,以今番道上事觀之,不吐建功,果有功矣。陽澤曰,然則果有功矣,何故如是耶?上曰,如此,然後方可謂大丈夫矣。陽澤曰,臣等以堯舜望殿下,大丈夫何足道哉?且如用人,有功則用之,無功則斥之,殿下旣以建功爲有功,則何爲厭薄之乃爾耶?潭曰,建功之效,如玄酒之方淡,喬岳之不動,而自有功利矣。上曰,卿言太過矣。陽澤曰,來頭則不必遂日强聒,而殿座隔日,加意湯劑伏望。上曰,雖未殿座,何妨之有?陽澤曰,今科異於他科,且有甲戌生三人應榜者,豈不好哉?上曰,欲逐扁鵲,更議建功而不果矣。陽澤曰,誰敢容議於建功乎?上命諸醫進前下詢曰,眉稜之氣,無日不作,昏眩忒甚,何也?泰輿等曰,此乃頭部風候及痰候往來之致也。陽澤曰,此登果難猝祛,而至於眼水之候,近復何如?上曰,誠悶,其亦風乎?道炯曰,此果頭風之候也。上曰,道上吐痰,果異常矣。陽澤等齊聲奏曰,此實天祐也。道炯曰,中氣實則外氣自解,加意湯劑伏望。上曰,爲再明欲進御,更思之,不親臨何妨乎?陽澤曰,今番平復後,中外皆望殿座,若親臨放榜,則豈不胥歡蹈舞乎?命藥房提調,持湯劑更爲入侍。出榻敎陽澤奉進湯劑,上進御。命義孫,讀諸道狀聞訖,諸臣以次退出。
上在慶熙宮。停常參·經筵。
藥房都提調金陽澤,提調李潭,副提調元義孫啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。兩日侵夜,意蓋在矣,擧世篤信,兩昨昨夜,其皆强勸,畢准三貼,建功有勢,勝於權臣,誠悶慷慨,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于洪秀輔曰,內局入侍,義州疏儒同爲入侍。
金光默啓曰,司憲府持平韓光暹,下諭後過限不上來,依傳敎,遞差傳旨及禁推傳旨捧入之意,敢啓。傳曰,知道。
李壽鳳啓曰,濟州試才御史洪相聖,明日辭朝云,書題及定時刻等事,令本院,稟旨擧行事,節目啓下矣。弘文提學李潭,待開門牌招擧行,何如?傳曰,允。
傳于洪秀輔曰,內局入侍。
金光默,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
義州幼學金夏璉等疏曰,伏以惟天惟陟降,眷佑我宗國,聖算躋九旬之邵,而玉候遄復,寶曆彌五紀之隆,而鴻休丕暢,朝野慶忭,遐邇惟均,仍竊伏念臣等,遐土賤蹤,極涉猥越,而幸際聖上作人之化,相顧彷徨於京輦之下者,誠以有數百年流來之士民公議,耿耿愚衷,必欲一徹於紸纊之下,使歷世未遑之典,得行於我殿下也,臣等請冒死而陳之可乎?嗚呼,洪惟我太祖大王,當戊辰五月回軍之日,留陳于義州府南四十里之平郊,就其有尖峰處,特設戎壇,犒諸衆師,粤自其後,名其郊曰,犒軍郊,號其峰曰太祖峰,萬口咸誦,百代相傳,神鬼秘護,崗巒巋存,而尙未有一片石記誌之擧,故廣郊孤嶂,只爲行旅之指點,而盛烈嵬蹟,終闕貞珉之昭揭,此實爲逖矣西土之所共歎惜者也。伏況我宜祖大王之駐蹕本府也,前後所御之堂,有聚勝·翊原兩處,而聚勝則幸因我殿下揭額誠感,得保丹雘之遺制,而惟玆翊原,則自經兵燹,仍未改建,竝與基址,無所徵審,至若御笏之永留黌齋,宸翰之特賜鄕社,此何等殊異之典,而亦未爲尊奉之擧,今番癸巳之舊甲纔過,慶運之縟儀旣行,臣等之思欲表揚者,尤當作如何哉?噫,山名偶同於首陽,而海州,建孤竹之廟,崗號適符於臥龍,而永柔,立諸葛之祠,則矧我兩聖祖肇創中興之實蹟,若是其一任蕪廢,居然星霜屢換,幾乎扁號難記而千里邊土,無人仰聞,臣等每相與詠歎,欲言而未言者久矣。竊覸我殿下,凡於先烈之追慕,遺躅之興感,爲之博搜而廣採,闡發崇奉,靡不用極,臣等獲聞綸音之傳播,不勝寸忱之激昻,乃敢聚首而陳龥焉。伏願聖明,俯賜鑑察,如以臣等之言,爲可採施,則特降明旨,太祖峰之壇基,翊原堂之舊址,竝擧表異之典,以爲億萬年傳垂之道,俾慰邊民顒望之情焉,且聚勝堂,卽我先王駐蹕中興之地,我殿下璇額奉安之處也,先王之笏與翰,莫之於此堂可也。鴨綠江春秋祭享時,御諱香祝,亦奉安於此堂可也,而又伏況殿牌,尊且重焉,不時移安,近於不敬,亦於此堂,恒定奉安後,此堂之守護,另加嚴之重之,亟命道臣,選其昔年壬辰丙子扈衛諸臣之後裔及文武縉紳世居儒鄕凡人俊秀者,抄成一案,置之此堂,上下入直,朝夕奉審,朔望賀禮,則一以爲前王不忘之微忱也,一以爲後聖追慕之大孝也。臣等無任屛營,祈懇之至。答曰,省聞近百灣府靑衿之章,其嘉尙也,所請雖有意見,嗚呼,昔年宏業,其本威化回軍,其址旣有碑,今何言以此?比諸灣府某峰下建碑之請,嗚呼,一心惟在追慕,豈特幾百年未遑之事,且果若此,自威化島關西諸道駐蹕處,皆建閣乎?噫,暮年聞此,蹶然仰慕,嗚呼,所御牙笏,命留鄕校,幾百年遺敎,于今雖尺寸之地,豈奉他處?頃年聚勝堂·芙蓉堂,其堂猶在,故雖書以揭,此則莫知某處莫重之事,豈可依俙建閣乎?事雖稀異,愼重宜倍,噫,爾等心雖嘉矣,諒其請,聚勝堂作一鄕校,令靑衿欲依據,亦欲作綆引之道,噫,莫重所請,何敢挾雜于此?惜乎此請,爾輩追慕心,一欠典也。聞古詩錦城雖云樂,不如早還家,八朔留京,其憊若見,噫,暮年一心,欲聞爲國之謨,每問鄕儒來,今日亦聞,文涉通暢,所請亦重,而其惜者,挾雜也,宜請莫重,何答節目,秋成在近,其速尋鄕,俾無主客俱困之弊。
甲午八月二十六日未時,上御集慶堂。藥房入診,疏儒同爲入侍時,都提調金陽澤,提調李潭,副提調元義孫,假注書李羽晉,記事官沈基泰·姜,疏儒金夏璉,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。陽澤曰,夜間聖體,若何?上曰,一樣矣。陽澤奉進湯劑,上進御。陽澤請診候,上曰,置之。陽澤曰,眼水之候,何如?上曰,眼胞無寧日矣。陽澤曰,中宮殿進御湯劑,已製入三十貼,此後則何以爲之乎?上曰,加進可也。命中宮殿進御加減蔘苓養胃湯二十貼,日次加製以入。出榻敎陽澤曰,醫官云黃蓮水染布,拭於眼部則最好云。上曰,入之可也。義孫曰,明日唱榜時,有致詞安徐之命,此乃無前之擧也,今科與他有異,群情皆欲呼嵩,還寢是命伏望。上曰,山呼云者,怪異之說也。因命昨日備忘中致詞安徐事特寢。出榻敎內局先退。義孫曰,左副承旨李廷壽,今日雖仕進,而方有實恙矣。命書傳曰,都承旨旣奏,左副承旨許遞,其代新榜壯元金魯永爲承旨,唱榜禮畢後謝恩,依閔百奮·趙德成例,其令三日後任進,命承旨房順房,左右副換房。出榻敎命夏璉進前讀疏。上曰,太祖峰,卽威化島回軍時所臨乎?夏璉曰,然矣,而威化島有碑,字跡幾沒矣。上曰,牙笏何故奉安於鄕校乎?夏璉曰,其時因下敎,奉安於校宮矣。命書疏批訖,夏璉先退。義孫曰,批旨末端下敎,誠至當矣。上曰,明日親臨,曾未必期,能呼此批,誠料表矣。義孫曰,旨意通暢,精神卓越,而其中挾雜一款,誠有堂陛不嚴之慮,聖批果洞燭矣。上曰,其中雍容不迫,而深意存矣。義孫曰,明日有親臨放榜之敎,廷紳都士,莫不懽蹈,咸欲呼嵩,目今之慶,前所無矣。上曰,何慶?對曰,望日之慶,最無前矣。上曰,伊日不吐餕餘及建功,只吐痰涎者,誠異常矣。對曰,建功之不吐,卽聖躬之當劑,餕餘之不吐,卽陟降之眷佑,俯念輿情,得伸微忱伏望。上曰,今番無山呼之資矣。義孫曰,雖有加於此者,群下之情,靡不用極矣。上曰,明日予欲臥矣,觀世孫之意,欲爲張大之擧矣。義孫曰,世孫之誠,出於至孝,群下之情,雖不足顧,獨不念睿誠之懇至,俾有光於誠孝乎?上曰,宜損周之文,爲予年抑太康,可也。上曰,甲戌生登科,一猶異常,況三人中二人,聞其生日,則皆九月云,豈不奇哉?義孫曰,節節非偶矣。因奏曰,日勢已晩,內局待於閤外矣。命藥房提調,持湯劑更爲入侍。出榻敎陽澤奉進湯劑,上進御。命持入俄下疏批,命潭讀訖。陽澤曰,聖批誠好,首尾貫通,卿儒此擧,果非純誠矣。潭曰,天鑑孔昭,旣答其請,末端則燭其情狀矣。諸臣以次退出。
甲午八月二十六日酉時,上御集慶堂。藥房入診入侍時,都提調金陽澤,提調李潭,副提調元義孫,假注書李顯默,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。陽澤曰,晩後聖體,若何?上曰,一樣矣。陽澤奉進湯劑,上進御。陽澤請診候,上曰,止之。陽澤曰,唱榜在明,臣等欲爲山呼,以表慶忭之誠矣。上曰,何爲豐亨乎?陽澤曰,明日當早朝放榜,先召臣等,進御湯劑後親臨似好,故敢此仰達矣。上曰,止之。上曰,望日只吐痰涎,不吐建功,誠異常矣。三提曰,此是天佑也,實莫大之慶矣。上曰,今後則卿等,尤篤信建功矣。諸臣以次退出。
上在慶熙宮。停常參·經筵。
藥房都提調金陽澤,提調李潭,副提調元義孫啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今慶科憶昔年,何合設誠歉然?氣何諭待敎侍。
中宮殿·惠嬪宮,藥房口傳問安。答曰,知道。
親臨唱榜殿座罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于李壽鳳曰,內局入侍時,提學與耽羅御史持書題,同爲入侍。
又傳于曰,內局入侍,提學御史同爲入侍,儒臣持問答入侍。
吏曹口傳政事,洪宣輔爲金化縣令。
傳于李壽鳳曰,都承旨其涉過矣,卽爲牌招察任。
又傳于曰,內局入侍。
又傳于右承旨曰,更爲入侍。
吏曹口傳政事,注書二單南鶴聞·朴長燮。
洪秀輔,以吏曹言啓曰,新除授金化縣監洪宜輔呈狀內,矣身與本曹參判李福源,有四寸娚妹應避之嫌,法不當冒赴,照例遞改云,除拜時旣與政官相避,則不可仍置,依例改差,其代更爲口傳備擬,何如?傳曰,允。
又以吏曹言啓曰,本曹佐郞黃樟呈狀內,身病猝重,勢雖察任云,今姑改差,何如?傳曰,允。
又以兵曹言啓曰,今此平安道·咸鏡道遣重臣,道科來九月二十日二十五日二十七日中,令試官推移設行事,自禮曹推擇,啓下矣。武科取人額數,取考前例,則在前道科時,或取一百,或取三百,或取四百,而皆稟旨擧行矣,今番則兩道,當各取幾人乎?敢稟。傳曰,從其多試取。
又以兵曹言啓曰,翊衛司衛率安鼎福,身病孔劇,屢度呈狀乞遞,陪衛輪番之任,不宜久曠,今姑改差,何如?傳曰,允。
又以兵曹言啓曰,今八月二十三日,泰安居良女金召史,自興化西挾門入來,鳴申聞鼓,依定式,下該曹推問,何如?傳曰,允。
又以兵曹言啓曰,今八月二十四日,成川居良人元采漢稱名人,自興化西挾門入來,鳴申聞鼓,依定式,下該曹推問,何如?傳曰,允。
李壽鳳,以春秋館郞廳,以領監事意啓曰,本館奉藏列聖實錄曝曬,久未爲之,擇日擧行,何如?傳曰,允。
金光默,以漢城府言啓曰,卽接南部都事李思源所報,則西氷一契居民高鳳龍等呼訴內,今六月十九日大水,前古所無,半夜之間,全村沈沒,一洞居民及三南各邑上京之民,幾至死境,幸賴天佑,適有十二船,流彼江中,而距村絶遠,喁喁衆人,雖欲登船,體大之船,倉卒難運,頓足呼哭,自分必死之際,船主閑良延鎭岳·白泰福·宋鎭五·徐麟澤·鄭貴載,禦侮韓昌奎,折衝張潗,出身金昌伯,閑良高應極,宣略朴昌燁·徐恒曄等,挺身發力,各乘輕船,垂死人命,從其緩急,拯救移載於大船,自半夜至翌日朝前,其所拯活之數,至於二百六十餘名之多,曾前拯濟蒙活,雖多有之,豈有如此力救濟活者乎?如此有功之類,若無拔例褒奬之典,則後雖有此等水患,必有立視不救之弊,入啓褒賞事報來矣。沿江渰水水拯活之類,有褒賞之法典者,蓋所以重人命也。渰死之患,無歲無之,而無人救活,殊非所以救民勸奬之道,故再昨年,行司直具善復,爲判尹時,勿論京外,沿邊居民,每當風波,往來船隻,如有危急之事,則多有出力救濟之道,近年以來,未有聞拯活者,或不無致敗之境,誠甚矜惻,申飭中外,俾無如前之弊事,筵稟蒙允,故捧甘各部,知委江民矣。今六月十九日夜潦水,近所罕有,江邊陸地,便成滄海,民家之漂流,人物之墊沒,不知其數,而其中有氣力民人等,奮不顧身,持船突入於洪濤巨浪之中,許多人命,多數濟活,其從官令救人命,誠甚可嘉,若無褒賞之典,則實非勸後之道,故拯活人等,別單書入,令該曹,依法典褒賞,何如?傳曰,今聞草記,其心可尙,旣有前例,令該曹,卽爲回啓施賞,口傳下批。
又以義禁府言啓曰,前持平韓光暹,禁推過一朔勘律事,傳旨啓下矣。韓光暹,時在忠淸道洪州地云,依例發遣府羅將拿來,何如?傳曰,允。
洪秀輔,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
京畿監司金載順狀啓,水原居良人梁老味等渰死事,傳于尹坊曰,令本道,恤典擧行。
全羅監司徐浩修狀啓,順天府別良面居正兵全怪不等囕死事,傳于尹坊曰,令本道,恤典擧行。
行都承旨元義孫疏曰,伏以臣之偏母,年深病痼,沈淹床席,寧日常尠,以此情理,豈有一時離捨供職之勢,而知申特除,適在聖候靜攝之中,嘗藥義重,不敢言私,抑情任進,今已多日,犬馬之誠,雖得粗伸,烏鳥之情,益難自聊,此際得接家信,臣母近當交節,脫着失宜,本病之外,又添寒感,食飮全却,神精昏瞀,委頓呻痛,促臣歸視,臣自聞此報,五內焦灼,按住不得,玆敢忙陳短章,徑出禁門。伏乞聖慈,俯賜諒察,亟遞臣所帶之職,仍治臣擅離之罪,以肅朝綱,以便救護,千萬顒祝,臣無任屛營祈懇之至。答曰,省疏具悉。卿之此任,業已諒矣,特遞本職,以便護焉。
副司直鄭尙淳疏曰,伏以臣於日昨筵中,忽伏奉正卿晉擢之恩,繼以有北路主試之命,臣於是,驚惶霣越,五情失守,歷累日而莫省所以也。臣本魯才劣品,百無一能,而遭遇聖明,偏蒙殊渥,前後敭歷,俱是華要,節次推排,濫厠宰列,居常愧懼,如集于木,顧玆八座之階,班秩隆顯,苟非才猷茂著,望實俱稱者,上不可以濫授,下不敢以冒據也決矣。今乃以文質無當,最居人下者,容易畀之,不少難愼何哉?至於試才之任,係是往役,義有不敢辭者,而第念專掌貢擧之重事,甄拔遐遠之人才,將以慰一道之望,賁昭代之治,則是豈如臣之乏藻鑑無文望者所可承當者哉?臣身狼狽,固不足恤,國事僨誤,誠非細故,反覆思惟,實無一分可堪之望,而連値淸齋,呼龥路阻,今始猥入文字,略暴衷懇。伏乞聖明,諒臣辭之非出飾讓,念公器之不可輕褻,亟命收還新授資秩,以重官方,以安微分,不勝萬幸,臣無任屛營祈懇之至。答曰,省疏具悉。爲科陞擢,予則曰得人,卿勿辭焉。
淸川金鍾正疏曰,伏以臣,迂愚譾劣,最居人下,猥蒙聖眷,過加拂拭,前後歷踐,涯分已溢,雨露之渥,若偏於一物,而淵谷之憂,每切於私心,不意晉秩之命,遽下夢想之外,繼而有關西試官之除,臣始而驚惶,終而憂恐,莫知所以自措也。夫正卿峻秩也,特陞異恩也,苟非望實俱茂,績庸素著,爲輿論所歸者,上之不可濫施,下之不可冒受也審矣。臣之本末長短,固莫逃於孔昭之鑑,學不足以需世,才不足以綜務,寸善銖長,無足紀者,雖在佐貳之列,尙覺忝竊爲愧,今又擧而躋之八座之班,不念人器之不稱,不恤寵章之太褻,鵜梁之誚,蚊山之憂猶屬臣一身,其如累則哲之明而貽四方之譏何哉?況道科主試,責任甚重,必須明識重望,方可以仰副隆寄,大慰遐土,是以自來遴簡之際,尙且難愼於當品,而今此陞授之命,反歸無似之賤質,臣恐西鄙之人,竊笑朝廷之無人,此豈可謂細故而忽之也哉?抑臣有悲苦之懇,不容自外者,臣早歲孤露,只有偏母,相依爲命,自在竊科之初,不過隨分祿養之計,而名途進取,實非始願所及,不期年來,節次推遷,致任卿貳,臣母爲臣憂念,常切集木之懼,今若冥升不已,罔念知足之戒,則過福招災,必增老母之憂,此臣所以滿心惶悸,中夜不寐者也,玆敢冒入文字,瀝血哀龥。伏乞聖明,俯垂照諒,亟收臣新授資級,竝遞試官之任,以重公器,以安私分,不勝幸甚,臣無任屛營祈懇之至。批答上同。
司諫李惠祚疏曰,伏以皇天眷佑,聖候遄復,中外慶忭,曷有其極?仍伏念臣,久離病父,抑情供職,實有日復一日之心,而義分甚畏,瀆擾是懼,未敢爲言私之計,經旬試役,黽勉奔走,因仍挨過,式至于今,而若其憧憧煼迫之情,顧何嘗暫弛于夙宵哉?日昨賓筵,獲近耿光,雖未效一日之責,猶幸遂瞻夫之願,親臨放榜,又在康復之餘,神人胥悅,百辟歡欣,顧臣至懇至迫之私,復何敢一向泯默,以自阻於孝理仁覆之下乎?玆者鄕報來到,臣父病又添毒感,氣息奄奄,促臣來見,臣心神飛越,按住不得,忙陳短章,徑尋鄕路。伏乞聖慈,俯垂矜諒,削臣職名,俾便救護,仍治臣擅行之罪,以肅朝網,千萬幸甚,臣無任屛營祈懇之至。答曰,省疏具悉。爾其勿辭護焉。
說書金致顯疏曰,伏以臣母,屢朔毒痁之餘,寢啖全失,眞元漸下,委身床弟,藥餌爲命,而忽自數昨,重添感疾,咳喘昏眩,氣息綿綴,臣方左右扶將,寸心如灼,似此情私,離捨供職,不可以時日論矣。方當胄筵日開睿學日新之時,如臣蔑裂,固不足有無於顧問之列,而況以母病,若復虛縻,是則前有曠職之罪,而今又甚焉耳,臣誠惶悶,不知所出,玆敢略綴短章,仰塵崇聽。伏乞聖慈,俯垂矜察,亟賜鐫改,俾得便意救護,仍治臣瀆擾之罪,以肅朝網,不勝幸甚,臣無任屛管祈懇之至。批答上同。
甲午八月二十七日辰時,上詣崇政殿,親臨唱榜入侍時,行都承旨元義孫,左承旨尹坊,右承旨李壽鳳,左副承旨金光默,右副承旨洪秀輔,假注書李羽晉·李顯默,記事官沈基泰·姜,以次侍立。上具翼善冠·袞龍袍,乘小輿出資政門,詣崇政殿月臺殿座後,王世孫,率百官四拜。義孫曰,內局隨來矣。上曰,置之。領議政申晦,左議政李思觀,進前奏曰,唱榜無山呼之禮,而今番則與他科有異,故臣等欲呼嵩矣。上曰,置之。晦曰,臣等當奏之矣。上曰,百官皆入來乎?義孫曰,然矣。義孫·秀輔進前,請放榜,新恩四拜,仍頒紅牌賜花,又卽宣醞,命文武科壯元進前。義孫曰,同副承旨金魯永,前任金化,解由未出矣。上曰,同副承旨解由勿拘。出榻敎命謝恩單子親呈,命義孫讀奏,命文武壯元,率榜出去。上曰,春坊一體賡韻。出榻敎致詞讀奏後,王世孫先四拜,命義孫傳諭,王世孫禮畢後,陞殿侍座,百官仍奏山呼千千歲,王世孫率百官,四拜禮畢後,具善復進前奏曰,明陵水道看審,無頉矣。時原任進前。金相福曰,聖候平復,親臨放榜,日吉辰良,下情慶忭,曷有其極?臣等之心,豈止此乎?上曰,今日山呼,已了當矣。相福曰,豈有是理?今日尤慶忭矣,臣等之望,不止此矣。上曰,太康矣。乘輿時,命禮房,與試才御史·弘文提學,同爲入侍。出榻敎上還內,諸臣以次退出。
甲午八月二十七日未時,上御集慶堂。藥房入診,提學·耽羅御史儒臣,持問答同爲入侍,詣臺臺臣追後入侍時,都提調金陽澤,提調李潭,右承旨李壽鳳,假注書李羽晉,記事官沈基泰·姜,耽羅御史洪相聖,副校理李會遂,修撰李商輅,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,午間聖體,若何?上曰,今夜善就睡,眉稜眼水之證,少勝矣,還內後復如前,乃覺山呼之使然也。陽澤曰,豈有是理?今日殿座,玉色如常,自前仰瞻,則作氣之時,益勝矣。陽澤奉進湯劑,上進御。陽澤請診候,上曰,置之。上曰,今日三同甲皆來乎?潭曰,二十新恩,濟濟來矣。上命書題,鎖於筒中,傳于御史。壽鳳曰,朝下封書,司謁眞傳于御史,故御史受而出去,下敎之後,更爲入來矣。上曰,今日予知氣色,欲止之而未果,此雖群下爲君之擧,陷於時體矣。陽澤曰,殿上呼嵩,自古有之矣。內局先退,命御史進前。上曰,耽羅與他有異,故自昔軫念,下去善爲之,才不借於異代,如有才,得來可也。相聖曰,臣當極力奉公,而有仰奏之事矣,備局節目中,有點馬之條,而每於九月望後,牧使行點云,料臣渡海,似已過點矣,然則更爲點馬乎?上曰,耽羅雖彈丸小島,朝鮮之馬,盡在其中,可知其幅員之大,點馬有弊乎?壽鳳曰,臣亦曾叨此任,點馬誠大弊矣。上曰,牧使如已點,則勿爲之可也,御史何時渡海?相聖曰,設科定日,自九月二十日,至十月二十日,其間擇十二日子,臣欲趁九月念前渡海,而候風遲速,難以逆料矣。相聖先退,命書重臣金鍾正·鄭尙淳及司諫李惠祚,說書金致顯疏批。命書傳敎曰,都承旨許遞,洪樂仁代差,房順房,三院副提調例兼,牌招察任。上曰,山呼一聲,今氣忒甚不如臥此堂,朝聞領左相所奏,卽命世孫,上殿侍坐,欲使中止矣,果爲之,事則然矣,而此陳賀乎?誠異矣。命壽鳳,讀諸道狀聞。命書傳敎曰,今聞湖南道臣狀聞,此時守令,豈可曠官?令該曹,催促赴任後,草記聞者雖若此,他郡何知?令吏曹遍問,若有,其令催促還官草記,金化前令,今爲承旨,其代令該曹,口傳備擬,此等之際,曠官多日,亦令待朝辭朝。又命書傳敎曰,湖西·海西壽職狀聞啓下,甚令今日內,口傳下批。上曰,翰圈則爲召試,而館錄則無召試乎?壽鳳曰,然矣。命書傳敎曰,此科何科?今已唱榜,況鄕參榜者多,翰林圈點其令卽爲擧行,圈點後召試,次第稟行,俾無鄕儒留滯之弊,於此科,其何遲滯?本館錄,亦令申飭卽爲。壽鳳曰,兩司皆詣臺矣。命詣臺臺臣入侍。出榻敎掌令慶再觀,正言李重馥進伏。再觀啓曰,宮城宿衛,何等嚴重,而咸道亨之肆然踰越,自有當律,充軍之命,雖出於好生之德意,論其罪犯,不可充軍而止,請固城縣充軍罪人咸道亨,依本律處斷。上曰,勿煩。再觀曰,新除授執義尹光禮,時在忠淸道連山地,掌令崔景岳,時在全羅道淳昌地,持平李成運,時在忠淸道忠州地,請竝斯速乘馹上來事,下諭。上曰,依啓。重馥啓曰,充軍罪人咸道亨之踰越宮墻,自有當律,前後處分,雖出於我聖上好生之德意,身爲禁旅,闖越至嚴之地,論其罪犯,實無一分容貸之道,不可充軍而止,請固城縣充軍罪人咸道亨,依本律處斷。上曰,勿煩。重馥曰,日昨懿陵大祝之不赴享所,事未前聞,堂下塡差,自是郞官之責,不飭銓堂,替被譴罷,則該郞不可無罪,請吏曹,當該郞廳削職。上曰,依啓。重馥曰,新除授大司諫趙英鎭,時在忠淸道忠州地,請斯速乘馹上來事,下諭。上曰,依啓。臺臣先退。壽鳳曰,兵曹判書趙曮,旣入闕中,所帶藝文提學,不爲肅謝,推考,何如?上曰,依爲之。出擧條命儒臣進前,會遂·商輅·壽鳳,賤臣羽晉及基泰·,輸讀問答訖。上曰,注書尙在否,久勞矣。命藥房提調,持湯劑更爲入侍。出榻敎陽澤奉進湯劑,上進御。上曰,今日一席進二貼者,氣苶故也,建功則難容更議,而此果痰候,利於痰者,加入於第三貼,然後當進之矣,頃者半夏,見加入之效故耳。泰輿等奏曰,白荳蔲之性,利於眼部,且理痰,臣等之意,欲於加入中,拔白芷·縮砂,加白荳蔲·半夏,則仍之似好矣。命理中建功湯前加入中,減白荳·縮砂,加白荳蔲一錢煎入。出榻敎內局先退,命入賡韻草。壽鳳曰,王世孫賡韻,亦在此中矣。命先讀奏,次讀諸臣賡韻訖。命書御製昔年今歲一回甲,强起臨臺憶遺臣一句,因命書句下曰,此心眷戀,一韻復書下,勿論大臣·諸臣,在京未參奉朝賀,今日入庭文下大夫,皆令賡韻,且作一卷書入。諸臣以次退出。
甲午八月二十七日酉時,上御集慶堂。藥房入診入侍時,都提調金陽澤,提調李潭,右承旨李壽鳳,假注書李顯默,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。陽澤曰,聖體,若何?上曰,一樣矣。眉稜之氣,終不愈矣。陽澤奉進湯劑,上進御。陽澤請診候,上曰,止之,卿等退去。都提·提調先退。檢閱沈基泰曰,臣以職場事,仰達矣。今日翰圈爲之事,命下,而當付人,有未付者,故不得爲之矣。上曰,誰也?基泰曰,前翰林柳誼矣。上曰,可以行公之人乎?對曰,柳誼方在禫月中,且聞在鄕云矣。命壽鳳,書傳敎曰,今聞諸翰林皆聚,而因一柳誼,尙今遲待云,下問雖付職,其勢若何?卽舊薦云,陞六其令卽爲今日擧行,門標信,聞圈點當下矣。上曰,都承旨何再違牌乎?壽鳳曰,本來情勢之外,又有難安之端云矣。命書傳敎曰,都承旨再違牌,下問非徒撕捱云,遞差,其代徐命善爲都承旨,房順房,而左右副換房,三院副提調例兼。諸臣以次退出。
甲午八月二十七日二更一點,上御集慶堂。右承旨入侍時,右承旨李壽鳳,假注書李顯默,記事官沈基泰·姜,以次進伏訖。上曰,翰圈當爲之,而注書何以爲之,注圈亦爲之乎?壽鳳曰,然矣。上曰,實注書有之乎?對曰,一則南鶴聞,而方帶奉敎,一則朴長燮,而方在罷職中矣。命壽鳳,書傳敎曰,靜思於今,翰注皆有圈,翰圈今雖爲,注圈然後,俾無遐鄕人滯京之弊,翰圈後,一注書卽付,朴長燮敍用,其令卽爲圈點。諸臣以次退出。
上在慶熙宮。停常參·經筵。
藥房都提調金陽澤,提調李潭,副提調徐命善啓曰,昨日親臨放榜,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫行禮之餘,氣候,何如?臣等不任區區憂慮,敢來問安,竝此仰稟。答曰,知道。定加入飮湯,眉稜一樣,其可知也,氣何暇諭?待敎入侍。王世孫氣候一樣矣。
中宮殿·惠嬪宮,藥房口傳問安。答曰,知道。
李壽鳳啓曰,吏曹參判李福源,除拜後過三日,不爲出肅,依定式推考警責,仍卽牌招察任,何如?傳曰,允。
傳于李壽鳳曰,今日新恩謝恩,當受於德游堂,待下敎,只右副入侍。
徐命善啓曰,左承旨尹坊,今日不爲仕進,卽爲牌招,何如?傳曰,允。
傳于李壽鳳曰,翰林召試,再明日爲之。
傳于洪秀輔曰,新恩謝恩時,侍衛置之。
李壽鳳啓曰,前注書洪思默,時無職名,令該曹,口傳付軍職,冠帶常仕,何如?傳曰,允。
傳于鄭好仁曰,昔諸葛,三國一蜀相,胡文定許稱大丈夫,噫,涼德爲千乘者,見欺諸扁鵲,受困諸群工,建功幾百貼,其何見一效?昨加入昏眩甚,旣覺心定,此時聞賀草,逢此月心欲隕,其況此其雖拒,若庭山呼,莫知幾聽,豈特何堪?於予判洞諭,咸須靜聽,朝食對案,其能親匙,此一苟且,建功果有功,於飯自初水澆,莫知湯莫知菜今幾年,此一苟且,建功果有功,莫知世間滋味,亦莫知餠與肉,此一苟且,建功果有功,調攝以後臥猶便,於今其臥亦苦,臥而欲起者多,此一苟且,建功果有功,於今臥亦苦矣。欲起何自能,雖僅立亦何自能?此一苟且,建功果有功,豈特五苟且?其五卽其算,昨加入昏一倍,聞草記心一倍,欲此諭懷一倍,以一人三用心,予心木予腸石,其令內局,煎進木石湯,昏眩特甚,自夜十倍矣。
傳于鄭好仁曰,八十一爲此科,豈夢想誠冥然,到此宜知足,豈特古諸葛春睡足?予雖涼德,大夢覺已久矣,諸葛草堂詩氣像,予常欽陋矣,建功湯,混世甚皆迷,於今却飮久,其氣少自勝矣。
傳于鄭好仁曰,予悶言於扁鵲,予悶言於扁鵲,建功幾百貼,何功乎何效乎?昨更加入,予悶眉稜,庶或有效,初欲却强飮焉,何云效昏眩甚?自此後,於臥然於起同,昏昏沈沈日將半,信扁鵲强飮,予氣豈若此?加入煎者,令扁鵲飮,予自覺焉,卽一靜字,陋矣扁鵲,可笑水工。
吏曹口傳政事,以韓光傅爲金化縣監。
以全羅監司狀啓今九月朔薦新進上石榴,節候尙早,限內不得封進,惶恐待罪事,傳于鄭好仁曰,勿待罪事,回諭。
傳于鄭好仁曰,內局入侍。
傳于徐命善曰,內局入侍。
洪秀輔,以都摠府言啓曰,今日入直內三廳,武兼禁軍及軍兵等,中日習射,請出標信。答曰,知道。
李壽鳳,以吏曹言啓曰,因湖南道臣狀聞,綾州牧使催促赴任後,草記事,命下矣。綾州牧使李行源,各別申飭當日發行還任之意,敢啓。傳曰,知道。
又以吏曹言啓曰,因湖南道臣狀聞,令吏曹遍問,若有,其令催促還官,草記事,命下矣。永平縣令金相肅,奉化縣監李在亨,靈山縣監李台峻,恩津縣監張鴻,靑山縣監李得源,扶餘縣監洪紹海,文義縣令曺允光,永春縣監李太源,竝以科由上來,故各別催促,當日盡爲發送,而南原府使李敬倫,淸道郡守趙鎭容,旣已登科,待謁聖過後,發送之意,敢啓。傳曰,知道。
又以禮曹言啓曰,來九月十三日大殿誕日,王世孫致詞陳賀之節,依禮文磨鍊乎?敢稟。傳曰,此稟何稟?權停。
洪秀輔,以兵曹言啓曰,今日將官朔試射時,闕內入直訓鍊都監把摠哨官等,依例以先射人員代直,出射之意,敢啓。傳曰,知道。
又以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
吏曹參判李福源疏曰,伏以臣,於千萬匪意,伏奉天曹新除,聞命震惶,不省攸處,臣之駑下,本不合於銓選重任,從前屢試,已著蔑效,量才量分,無望復冒,且臣狗馬賤疾,三年於此,形質旣虧,神明便隔,視物之艱,猶屬餘事,靜思所受,怵然心痛,古人下堂而傷其足,尙有數月憂色,今臣之憂,不啻傷足,自分以不齒恒人,永棄明時,邇來所自效者,不過起居之禮,舞蹈之誠而已,至於官職之來,元屬夢想之外,況如見叨,係是要劇,以此癃痼之重以屛散之久,物情官方,觸處懵然,而欲使之扶曳殘骸,參涉末議,則擿埴冥行,理必顚仆,以公以私,有害無補,反覆思惟,承膺無路,嚴召之下,冒死自列。伏乞聖慈,特賜矜諒,亟許鐫免,仍治臣違傲瀆撓之罪,以肅朝綱,不勝幸甚。答曰,省疏具悉。此非初任,則何過若此?卿勿辭速察任。
副修撰李昌漢疏曰,伏以臣才旣鹵劣,性且疎懶,足跡罕及里閭,夢不到常途,宜若無與人干涉,而忽地騰名白簡,特以猥玷瀛選之故,則今玆新命,奚爲而及於臣哉?噫,臣之謏聞蔑識,本不合於經幄論思之任,臺言之來,固亦無怪,而惟是詬詈之醜,至謂貽羞於同錄多僚,收司之律,混請勘罰於參圈諸臣,此實挽近彈駁之所未有,古人所謂臣何足言?有辱朝廷者,正爲臣今日道也。然無論其言之如何,臣之不容冒叨是職,卽輿儓所共知也,而銓擬襲謬,恩點隨下,殆若無故而可進者然,不惟臣心之恧增,亦必物情之滋惑,其有累於聖朝綜核之政,非細故也。伏聞向日筵中,恩敎勤懇,至及於臣祖兄弟,實出於我聖上追念先故不忍棄之盛意,而臣之忝辱門戶之罪,於是乎益著矣。瞻天感泣之餘,繼以撫躬惶愧,官職去就,非所可論,玆敢略暴肝膈之懇,冒瀆崇嚴之聽。伏乞聖慈,曲遂矜察,將臣職名,亟行刊正,以重公選,俾靖私義,不勝幸甚。答曰,省疏具悉。其斥過矣,業已知矣,爾勿辭速察任。
甲午八月二十八日辰時,上御德游堂,新恩入侍時,右副承旨洪秀輔,記事官朴長燮·沈基泰·姜,以次進伏,新恩以次入庭謝恩訖。上下敎曰,今科八十一慶科,故昨臨月臺放榜,今又召見矣。命文科壯元金魯永進前。上曰,汝是具慶下而不張樂云,似是汝父之意也,汝之所居洞,卽予舊邸也,龍虎營三絃特給汝,今日遊焉。命書傳敎曰,昨聞寥寥云,噫,此第何第,壯元誰孫?今猶三月內,故特給龍虎營三絃,令該曹,米綿題給,以示予意。又命書傳敎曰,呼唱聲勝於前,其嘉,東西唱引儀,弦弓一張賜給,命持入翰圈單子,命翰林,呼新圈新來。上曰,武榜鄕人今日欲下去者,皆進前,奏居住姓名而退出。又下敎曰,文榜明日謁聖,故再明當召試,依此待令。仍命各奏居住姓名後,以次退出。上曰,注圈擧行乎?秀輔曰,圈點例爲備三員擧行矣,曾經人中在外及有故者外,有洪思默,而有實病云,故方爲催促矣。上曰,催促擧行。出榻敎秀輔曰,都承旨與吏曹參判,有親査應避之嫌矣,該房何以爲之乎?上曰,吏戶換房,可也。秀輔曰,左承旨今日不爲仕進,方出牌,而未知其入來與否矣。命書傳敎曰,左承旨許免,其代前承旨鄭好仁敍用爲承旨,牌招察任,房依前下敎,吏戶房換房。承史退出。
甲午八月二十八日申時,上御集慶堂。藥房入診入侍時,都提調金陽澤,提調李潭,副提調徐命善,記事官南鶴聞·沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。陽澤曰,今日酬應之餘,聖候,若何?上曰,其何酬應?不進湯劑,則予必爲勝矣。陽澤曰,寢睡·水刺之節,亦何如?上無發落。上曰,御製持來乎?命善曰,持來矣。命讀之,命善讀訖。上曰,眉稜之氣難堪矣,今日則少勝,此是停湯之效矣。陽澤曰,往來之氣故如此矣,湯劑奉來矣。上曰,其止之。陽澤曰,若有餘氣,先令診候,似好矣。上曰,怪矣,止之。陽澤曰,醫官輩診候後,出外相議之言,臣亦聞之,而脈候,比前有勝而無減云矣。上厲聲曰,渠輩欺卿矣,謂以勝昔,無據矣,速爲退去,可也。諸醫退出後,上曰,今番翰注圈,善爲之矣。陽澤曰,然矣。上曰,予之同甲,亦參召試乎?命善曰,無怪矣。上曰,湯劑不進,則內外俱悶之,不可不進服矣,命持來,諸醫亦令入來,可也。陽澤奉進湯劑,上進御訖。上曰,今日亦爲三貼乎?泰輿曰,二貼進御,亦好矣,而三貼進御之時,末貼入三錢蔘進御亦好矣。允協等皆曰,三貼姑爲進御,數日後聖候益勝,則二貼亦無妨矣。上曰,泰輿生㤼,故所言如此,而其餘之言皆直陳,內局亦可謂有人矣。命提調再煎以入,命善讀注圈。上曰,翰注圈誰多乎?賤臣對曰,翰圈四十七人,注圈四十五人。命書李福源疏批。上曰,初爲之乎?陽澤曰,兩次爲之,而吏參,異於他職故似然矣。命書李昌漢疏批,命善讀吏曹守令受由留京人草記,命書判付訖。上曰,極非矣,命書臺臣不敍傳敎及道臣推考傳敎訖。上曰,此是科由乎?命善曰,然矣。上曰,然則前下敎,倂勿施,可也。命善讀秋曹草記,命書傳敎曰,重人命下敎,今聞該曹回啓,其誠得體,貼目已啓下,依請令該府,詳査草記後稟處。命書傳敎曰,注圈亦入啓,再明日此堂,仍爲召試,翰林召試試官應參人,再明朝牌招,注書召試試官,明日擬入受點,再明朝一體牌招入侍對讀官依例入直儒臣。命善曰,今日禮曹草記,有權停之敎,今年誕彌之月,大小臣工,擧皆蹈舞頌祝,一欲伸誠禮矣,聞此下敎,皆不勝抑鬱矣。上曰,注書以上,不答書之,可也。陽澤再進湯劑。上曰,眉稜之氣,復欲發作矣。陽澤曰,豈有是理乎?上曰,卿等伏於建功矣。潭曰,建功功存社稷,臣等非但伏之而已矣。上進御訖,諸臣以次退出。
甲午八月二十八日二更二點,上御集慶堂。藥房入診入侍時,都提調金陽澤,提調李潭,副提調徐命善,記事官南鶴聞·沈基泰·姜,醫官方泰輿,以次進伏訖。陽澤曰,晩後聖候,若何?上曰,一樣矣。陽澤奉進湯劑,上進御訖。上曰,卿等退出,可也。命善讀戶曹草記金頤柱家米綿輸送事,及又讀刑曹泰安人擊錚原情,命書判付,又讀禁府前安興僉使朴聖煥原情,及前光陽縣監洪健祚原情,命書判付。諸臣遂以次退出。
上在慶熙宮。停常參·經筵。
藥房都提調金陽澤,提調李潭,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今月何月,此日何日,追憶十一年前八朔後就邸,曷勝此懷?其雖强三,飮若冷水,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于李壽鳳曰,暮年此科,何滯副學?東壁若有窠,政官牌招開政,與闕員備擬,待下敎牌招,其令館錄。
傳于鄭好仁曰,今日鄕儒衆來云故問焉,平壤人義州儒意挾雜,慶州兩儒,一則千有年迂闊,一則自請入云,皆何足道,而一則聞可觀,內局入侍時,其令同爲入侍。
洪秀輔啓曰,事變假注書尹載命,身病猝重,勢難察任,今姑改差,何如?傳曰,允。
注書南鶴聞·朴長燮病代,以金載瓚·吳泰賢爲假注書,以沈有鎭爲事變假注書。
傳于李壽鳳曰,停一日,脈亦勝已見效,飮三氣苶,眉稜特甚,今日兩飮,晩後氣愈,而至誠下敎,則仍守內局,此何道理?雖暮豈苟且君,內局問候,此後安徐,太庸道扁鵲,㤼於下敎,强請二貼,㤼於都提擧,錢三强對,此等扁鵲,將焉用哉?卽令煎待,水工陋矣,亦何足道?至於掌務官,若楚人,予何言乎?
傳于洪秀輔曰,引見入侍,同爲入侍。
有政。吏批,判書李潭進,參判李福源未肅拜,參議未差,右副承旨洪秀輔進。
兵批,判書趙曮病,參判李徽中病,參議尹得毅入直進,參知任希簡病,左副承旨金光默進。
吏批啓曰,玉堂闕員,今當差出,而擬望之人乏少,承旨及相避,竝擬,何如?傳曰,允。
以趙㻐爲吏曹參議,沈墢爲大司憲,申致權爲持平,尹泰厚爲副提學,韓鼎裕爲應敎,李昌伋爲副應敎,金致默爲副校理,洪國榮爲修撰,李祖源爲副修撰,金東稷爲吏曹佐郞,徐有臣爲宗簿正,金致良爲義盈主簿,黃景源爲弘文提學,李福源爲司䆃提調,尹得毅爲慶州府尹,李思祚爲兵曹正郞。
兵批,僉知鄭弼臣·黃世中,副護軍李廷壽,副司直元義孫·洪樂仁·洪樂純·尹坊·任希雨,副司果金峙默·柳誼竝單付。
傳于徐命善曰,湯劑旣進二貼,提調出去,然後當進水刺矣。
李壽鳳,以吏曹言啓曰,今此宗廟·徽寧殿朔祭大祝,皆以侍從塡差,而時無職名人員,令該曹,口傳付軍職,何如?傳曰,允。
兵曹口傳政事,左邊捕盜大將尹泰淵。
鄭好仁啓曰,新除授左邊捕盜大將尹泰淵,卽爲牌招,命召及大將牌·傳令牌,傳授,何如?傳曰,允。
鄭好仁,以弘文館言啓曰,副修撰李昌漢疏批已下,卽爲牌招察任,何如?傳曰,允。
傳于金魯永曰,副提學應敎,尙不謝恩,八十其君水刺尋常乎?又傳曰,其君水刺尋常乎?
以承傳色口傳下敎曰,八十人君,以至誠下敎,則尙今守在云,內局行首掌務官·水工,逐出開陽門外,明日問安勿爲之。
傳于洪秀輔曰,館錄爲之乎?知入。
又傳曰,應敎入來館錄乎?知入。
又傳曰,今問料表葛藤,公然遲滯云,先葛藤人特遞,應敎牌招,郞爲館錄。
又傳于金魯永曰,洪相簡爲應敎,洪景顔爲副應敎,卽爲牌招館錄。
又傳曰,何至今不爲謝恩耶?連爲催促。
金魯永,以弘文館言啓曰,修撰洪國榮,謂與應敎洪相簡有嫌,陳疏徑出,應敎洪相簡,隨牌詣闕,違牌徑歸,應敎洪相簡罷職傳旨,自政院今方捧入,本館不敢請牌,而僚員未區處之前,循例會圈,有違館規,修撰洪國榮,卽爲牌招,以爲會圈之地,何如?傳曰,洪相簡旣已踏下,洪國榮遞差,館錄爲之。
洪秀輔,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
鄭好仁,以弘文館言啓曰,今日弘文錄圈點事,齊會本館,而副修撰徐有防在外,副修撰李祖源,以宗廟朔祭祭官進去矣,上來遲速,有難等待,不得已以在京僚員,相議圈點之意,敢啓。傳曰,知道。
金光默,以義禁府言啓曰,時囚罪人洪健祚·朴聖煥等,口招公事判付內,以不應爲私律勘處以放事,啓下矣。洪健祚·朴聖煥等,以不應爲私律,各杖八十,依例收贖,三等奪告身放送之意,敢啓。傳曰,知道。
甲午八月二十九日辰時,上御集慶堂。大臣·備局堂上引見入侍時,領議政申晦,左議政李思觀,行司直具善復,行漢城判尹韓光會,行司直洪名漢,行司直李章吾,禮曹判書金器大,戶曹判書具允鈺,刑曹判書尹東暹,行副司直鄭存謙,行副司直李潤成,淸川君金鍾正,行副司直鄭尙淳,行副司直權噵,禮曹參判李瀰,行副司直趙宗鉉,工曹參議尹養厚,掌令慶再觀,正言李重馥,副校理安大濟,右副承旨洪秀輔,記事官朴長燮,事變假注書尹載命,記事官沈基泰·姜,以次進伏訖。命讀座目,賤臣讀奏。上曰,翰注圈數相同,其人亦同乎?對曰,大同小異矣。晦曰,臣等所奏非張大,亦非諂諛,殿下何不思之乎?寶算望九,臨御五紀,舟梁十六年,古豈有乎?今番問安之後,尤何可不爲乎?俄者下敎已洞燭矣,殿下若終不許,則使臣等,爲無臣分之人矣,下情誠抑鬱矣。思觀曰,明日九月矣,臣等至今不得請,此豈可謂有臣,而於國體,亦不可矣。晦曰,今番禮曹草記權停下敎,臣等當陳請,而此慶未得請,故不敢爲之矣。思觀曰,來月故,下情尤抑鬱矣。晦曰,臣等之心如此,東宮之心,當何如哉?察其誠孝,俯賜允從焉,臣願得下敎而退矣。俄承下敎,十五日問安,亦當爲稱慶之事矣。上曰,吐出痰片,誠異常矣。晦等齊聲曰,此實皇天祖宗之眷佑矣。善復等亦齊聲奏曰,十五日之後,臣民皆以至今不得稱慶,爲異矣。晦等曰,臣等誠有愧矣。上曰,有何愧乎?再觀等又齊奏。上曰,此非三司所預之事矣。晦等曰,豈其然乎?今日願得下敎矣。上曰,今番山呼爲之矣。晦曰,此則異矣。上曰,三司非其職矣,三司當駁正大官以下矣。晦等曰,外間臣僚,以不得請,欲駁正臣等矣。上曰,沖子欲山呼故異之矣,卿等爲之,至今愧矣。晦曰,此豈然乎?伏望俯燭群情而下敎焉。上曰,其止之,廟謨爲之,可也。器大曰,今日願得下敎矣。晦曰,至今延拖,臣等之罪,而有待復樂矣。復樂後又已一月,九月在明,臣等之心,當如何哉?諸備堂,又次第仰請。大濟曰,今日若不得請,則朝廷無一人矣。器大曰,儒臣所奏,可謂駁正矣,臣等豈可止乎?上曰,備堂公事爲之,可也。晦曰,臣等入來之時,以得請爲期矣,終不準請,當更奏矣。晦曰,頃日次對時,副提調尹養厚,以各道穀物甚不足,預爲儲穀以備不虞,好矣。在前雖有筵稟,申飭於各道,而只令儲穀,不爲區劃,故列邑元無自辦蓄儲之道,今年則穀物之爲錢者,廟堂商確區處,指揮可儲之道,然後朝家申飭,方可爲實效之意,仰達。有所奏誠是,令備局善爲區處之敎矣。今此所奏,誠有深遠之慮,近來儲穀,其勢誠難,他無可以生穀之路,而禁·禦兩營所納軍布,不爲上納,仍令作穀,則庶可爲三萬石之米穀,其代自京區劃以給,則於營門,別無所損,以此分付兩營與各道,以爲依此擧行之地,何如?上曰,依爲之。出擧條晦曰,西北道試才重臣,不日將發矣,北兵使柳鎭夏,趁今下去,然後可以掌試,使之催促辭朝,何如?上曰,使之明日辭朝,可也。出擧條晦曰,訓鍊大將李章吾所兼捕將之任,不可久縻,今姑許遞,何如?上曰,許遞可也。出擧條晦曰,本館錄,有卽爲之命,都堂錄,亦當次弟擧行,而弘文提學李潭,以前日堂錄時事,將爲撕捱云,旣知其如此,則不可無變通之道,吏曹判書李潭所兼提學之任,今姑許遞,其代今日政差出,何如?上曰,許遞,今日政備擬。出擧條晦曰,宗廟令洪宣輔,日前移除外邑,以政曹之不察照,望草記改差矣。此在政官所失,而宣輔,無端落職,在前如此之人,有前任仍任之例,故敢達矣。上曰,仍任可也。出擧條光會曰,安興前僉使朴聖煥,光陽縣監洪健祚等招判付,以不應爲私律勘處事,命下矣。私律爲笞四十,而事理重者,則杖八十,奪告身三等矣,何以擧行乎?上曰,以事理重者擧行,可也。出擧條鍾正曰,臣以試事,有稟定者,儒生試紙,例以草注紙七十卷,自京下送,而丙寅道科時,以有不足之慮,請得四十卷矣。今科儒生,想又有加於丙寅,令該曹,前例外加給七十卷,用或有餘,則還送該曹,何如?上曰,依爲之。尙淳曰,關西試官,旣以試紙加請事,有所仰達矣。取考北道乙亥前例,則亦有三十卷加請之事,今亦依此數持去,何如?上曰,依爲之。尙淳曰,武士額數,合爲四百人,而矢數規矩,則以三技取二技落點矣。一技入格之人,似難充數,如或不足,則以單技計劃陞付,旣有前例矣,今番亦依此擧行,何如?上曰,依爲之。尙淳曰,兵曹啓下節目中,例設二貫革,而武士旣多,日子促急,則或有四貫革六貫革試取之例,今番則何以爲之乎?上曰,隨時爲之,可也。鍾正曰,西關武試之額數陞付及貫革之隨宜加設,亦當一體擧行乎?上曰,依爲之。竝出擧條允鈺曰,西北道科時試紙,以草注頒給,乃是前例,而近來紙品低下,反不如白綿紙之有長廣敦厚,俄與兩道試官相議,則以白綿紙,換色持去爲好云,故敢此仰達矣。上曰,依爲之。出擧條臺臣進伏,再觀啓咸道亨事。措辭見上上曰,勿煩。又啓曰,陞庠之前後申飭,非止一再,而目今秋序過半,四學等試,一不擧行,事之未安,莫此爲甚,國子長雖未差,代四學兼官,今方濟濟,請前後敎授,從重推考。以上缺
以鄭錫五爲同義禁。
柳萬重,以御營廳言啓曰,因禮曹草記,徽陵·泰陵·康陵陵內捉虎事,本廳將校,率砲手出往,虎二口捉得後,陵寢內外山谷深僻之處,遍踏窮搜者,已至累日,更無蹤跡可尋云,今姑撤還,何如?傳曰,允。
傳于柳萬重曰,禁旅設置,聖意豈尋常,而軍旅鎧甲,極爲寒心,故曾以此下敎矣,其在承盛意爲軍兵之道,宜有各別勸奬之道,軍器寺三名日甲胄米,上下兵曹,其使鮮明之意,分付。勿出朝報。
傳于柳萬重曰,推案將入來耶?問啓。
傳于柳儼曰,推鞫姑罷。
上在慶熙宮。停常參·經筵。
觀象監,自卯時至酉時,灑雨或下雨,測雨器水深三分。
藥房都提調金陽澤,提調李潭,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今年逢今月,孝乎子道乎?嗚呼今日,氣何諭乎?
中宮殿·惠嬪宮,藥房口傳問安。答曰,知道。
傳于鄭好仁曰,試所承旨,留待捧券,坐直承旨,與試官持先捧券入侍。
傳于徐命善曰,明日都堂錄。
徐命善啓曰,假注書金載瓚·吳泰賢,事變假注書沈有鎭,時無職名,令該曹,依例付軍職,冠帶常仕,何如?傳曰,允。
鄭好仁,以侍講院言啓曰,本院說書金致顯,親病陳疏,由限已過,卽爲牌招察任,何如?傳曰,允。
有政。吏批,判書李潭進,參判李福源未肅拜,參議未差,同副承旨金魯永進。兵批,判書趙曮病,參判李徽中病,參議未差,參知任希簡入直進,同副承旨金魯永進。
以金魯鎭爲吏曹參議,李碩載爲大司諫,南柱老爲執義,李世孝爲掌令,具修溫爲持平,李崇祜爲弼善,朴師亨爲成川府使,洪駿漢爲善山府使,鄭元始爲德川郡守,金履坤爲新溪縣令,沈後天爲光陽縣監,尹養厚爲慶尙監司,宗廟令洪宣輔仍任,校書博士單,鄭衡臣。
兵批,副護軍韓鼎裕,副司直趙㻐,副司果洪國榮,副司正金載瓚·吳泰賢·沈有鎭,竝單付。
注書南鶴聞病代,以李祖承爲假注書,朴長燮病代,以宋俊載爲假注書,事變假注書沈有鎭有頉代,以李重爲事變假注書。
洪秀輔,以兵曹言啓曰,今八月二十八日,各廳堂下武臣朔試射時,訓鍊院僉正黃檄,奉事李泰佑,武臣兼宣傳官尹始龍,無分,訓鍊都監把摠李輯,摠戎廳把摠趙宅鎭·閔養洙,訓鍊院判官申思彙,奉事吳世雄,武臣兼宣傳官吳正朝·崔命守·朴致文·李漢棟等,俱未四中,竝依法典汰去,而至於身病之類,試所旣知其實病,竝與呈辭受由人等,退試次,姑爲懸頉以入之意,敢啓。傳曰,知道。近十巡無分,豈云操弓?無分者,棍汰可也。又以兵曹言啓曰,今日各廳堂下武臣朔,試射時,內乘梁垸,欲免才落,以訓局砲手林益彩,騎芻代射,故林益彩捉來査問,則箇箇直招,事極痛駭,梁垸爲先汰去,其罪狀及代射人林益彩,竝令收司,照律勘處,何如?傳曰,此萬古未聞者,身爲士夫者,豈爲此事?馬兵不足道,勿問,梁垸,海南縣水軍充軍。
又以兵曹言啓曰,南行宣傳官李潤謙,乃是別薦勸武之人,依前例成才間,限十朔除試之意,敢啓。傳曰,知道。
金魯永,以兵批言啓曰,新除授北評事李顯永,素抱奇疾,症形孔劇,時月之內,差復無期,呈狀乞遞,不可等待其差復,今姑改差,何如?傳曰,允。
金光默,以義禁府言啓曰,德川前郡守具八柱,令該府,嚴問以奏事,傳旨啓下矣。具八柱,時在任所云,依例發遣府羅將,拿來,何如?傳曰,允。
洪秀輔,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午九月初一日辰時,上御集慶堂。翰注召試入侍時,翰試試官領議政申晦,左議政李思觀,知春秋具允鈺·尹東暹,同春秋洪良漢,校理安大濟,副修撰李商輅,注試試官領府事金相福,吏曹判書李潭,行副司直鄭光漢·金魯鎭·李秉鼎,掌樂正朴相甲,副司果徐有臣,右承旨鄭好仁,記事官朴長燮·沈基泰·姜,以次進伏,命大濟·商輅,書翰試箋題·注試賦題訖。潭曰,都提調方待命矣。命書傳敎曰,旣飮兩貼,誠心下敎,其猶固執,故慷慨下敎,而已示予意,此時問候何闕,其令依例問候,此何若此者,安心入來事,令史官,傳諭于領敦寧。上曰,今番翰注試,見之者多乎?晦曰,然矣。晦等,請進湯劑,上曰,姑止之。上曰,新榜之入於新錄者,幾人乎?晦曰,當爲者皆未出六,故只二人入錄矣。命坐直承旨入侍,好仁及試官,少退,同副承旨金魯永進伏,命讀公事,至兵曹草記,命入直宣傳官入侍。上曰,試射幾技乎?對曰,七技矣。上曰,設法本意,則使之必免才落矣。命書判付訖,承史少退。
甲午九月初一日未時,上御集慶堂。藥房入診入侍時,都提調金陽澤,提調李潭,副提調徐命善,記事官南鶴聞·沈基泰·姜,醫官慶絢·鄭允協·吳道炯·鄭允說·柳光翼·李春敷·康命徽,以次進伏訖。陽澤曰,夜間聖候,若何?上曰,一樣矣。寢睡·水刺之節,亦何如?上曰,亦一樣矣。陽澤奉進湯劑,上進御訖。陽澤請診候,上曰,止之。陽澤曰,小臣愚迷,自速罪戾矣,特蒙寬大之恩,又此入來矣。上曰,予過矣。兩提先退,仍命翰召試科次,諸臣以次退出。
甲午九月初一日未時,上御集慶堂。翰注召試科次入侍時,翰試試官領議政申晦,左議政李思觀,知春秋具允鈺·尹東暹,同春秋洪良漢,校理安大濟·李商輅,同副承旨金魯永,記事官朴長燮·沈基泰·姜,以次進伏訖。命科次翰試拆榜,訖。晦曰,吏曹參議有實病,堂錄時,不可無地定點矣。上曰,吏曹參議許遞,其代,政官牌招開政。出榻敎晦曰,嶺伯遭故,嶺南事可憫矣。上曰,然乎?其重臣純實矣,可惜矣。命書傳敎曰,噫,此人是誰之子乎?予期豈此,今聞此報,却疑非眞,思前南伯,此心曷勝?藩任體重,今日政擧行,待下批,其令不數日內辭朝,祭文製下,待前伯來致祭,命翰試試官先退,注試試官入侍,領府事金相福,吏曹判書李潭,行副司直鄭光漢·金魯鎭·李秉鼎,掌樂正朴相甲,司果徐有臣,右承旨鄭好仁,進伏。魯永,先退命科次注試拆榜訖。上曰,提調出去,持湯劑入侍,都提調金陽澤,提調李潭,副提調徐命善,醫官方泰輿,以次進伏。上曰,何久也?非矣。命書傳敎曰,湯劑其飮已久,宜卽待令,而下敎已久,茫無聲息,三勸何意,若是何意?其涉寒心,提調旣試官入侍,不待令內局提調,竝施不敍之典。上曰,提調進湯劑,可也。潭進湯劑,上進御訖。命書傳敎曰,李判府事爲內局都提調,徐有寧爲都承旨,三院副提調例兼,房依前下敎。諸臣以次退出。
上在慶熙宮。停常參·經筵。
自昧爽至辰時,灑雨下雨,測雨器水深六分。
藥房都提調臣李溵,提調臣李潭,右承旨臣鄭好仁啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。徹宵聞雨聲,曷勝用心?倍心憧憧,亦沓沓,氣何暇諭?待敎入侍。
中宮殿·惠嬪宮,藥房口傳問安。答曰,知道。
鄭好仁,以內醫院官員,以都提調·提調意言啓曰,副提調徐有寧,今日不爲出肅,牌招同參問候,何如?無批答。
以備忘記,傳于鄭好仁曰,都承旨許免,其代延豐君爲都承旨,三院副提調例兼,房依下敎,牌招察任。
洪秀輔,以都摠府言啓曰,今日入直內三廳,武兼禁軍及軍兵等,當爲中日習射,而停朝市相値,不得爲之之意,敢啓。傳曰,知道。
鄭好仁啓曰,假注書李祖承·宋俊載,時無職名,令該曹,依例付軍職,冠帶常仕,何如?傳曰,允。
傳于鄭好仁曰,內局入侍。
以備忘記,傳于洪秀輔曰,風勢若此,加以用心,稅船皆來皆捧乎?令該曹該廳,以奏。
傳于鄭好仁曰,今日都堂錄,吏堂尙不謝恩,卽爲牌招爲之。
又傳于曰,玉堂有闕,與在外幾人知奏,承文院分館,有前例,今日爲焉。
又傳于曰,旣已堂錄,儒臣亦有闕,卽爲開政。
又傳于曰,在鄕儒臣許遞,在京儒臣中呈辭者,一體許遞,今日政備擬。
有政。吏批,判書李潭進,參判李福源病,參議金魯鎭進,右承旨鄭好仁進。吏批啓曰,玉堂闕員,今當差出,而擬望之人乏少,外任竝擬,何如?傳曰,允。以趙㻐爲大司成,尹承烈爲兵曹參議,趙鎭容爲校理,李敬倫爲副校理,朴在源爲修撰,李魯述爲副修撰,李命植爲工曹參議,李泰永爲說書,李郁延爲監察,洪相文爲平市令,趙明鼎爲活人提調,趙升泰爲平山府使,李顯福爲雲峯縣監,徐懋修爲南原府使,趙載萬爲淸道郡守,學生尹心憲贈吏參例兼,慶尙監司尹養厚考。兵批,判書趙曮進,參判李徽中病,參議未差,參知任希簡入直進,右承旨鄭好仁進,以李得濟·高信謙爲宣傳官,李延弼爲訓鍊僉正,安國民爲訓鍊判官,朴志海·李長喆·李奭培·申光復·李尙訥爲式兼,鄭基安爲都摠管,李宗胤·趙完玉爲五衛將,金純澤爲衛率,李秉臨爲椒島僉使,全應鉉爲彌串僉使,張弼奎爲水口萬戶,韓師謙·李德履爲昌慶衛將,李義彬爲內乘,林春興爲昌德將,崔得運爲景福宮將,訓鍊主簿單徐仁碩,護軍單洪景顔,司直徐命善·徐有寧·徐有隣·李會遂,司果徐有防,司正李祖永·宋俊載。
傳于洪秀輔曰,新除儒臣,卽爲牌招,追省記入直,外任有闕,卽爲差代以入。
傳于金魯永曰,內局入侍。
又傳于曰,今番儒臣,敎婦初來,若有違牌者,直爲禁推,過三朔後勘律。
假注書李祖承·宋俊載有頉代,李敬心·趙興鎭爲假注書,事變假注書李重在外代,柳孟春爲事變假注書。
洪秀輔,以兵曹言啓曰,堂下武臣朔試射時,無分者棍汰可也事,命下矣。訓鍊僉正黃檄,奉事李泰佑,武臣兼宣傳官尹始龍等,皆無分,各決棍數度後汰去之意,敢啓。傳曰,知道。
又以義禁府言啓曰,因兵曹啓辭,內乘梁垸,全羅道海南縣水軍充定事,承傳啓下矣。以承傳內辭意,具罪目依例發遣府羅將,押送配所之意,敢啓。傳曰,知道。
又以訓鍊都監·一二所左右捕盜廳言啓曰,去夜犯夜人無被捉之意,敢啓。傳曰,知道。
甲午九月初二日辰時,上御集慶堂。藥房入診入侍時,都提調李溵,提調李潭,右承旨鄭好仁,假注書李祖承,記事官沈基泰·姜,醫官鄭允協·慶絢·吳道炯·鄭允說·柳光翼·李敏德·康命徽,以次進伏訖。溵曰,夜間聖體,若何?上曰,一樣矣。溵奉進湯劑,上進御後,溵曰,請診候。上曰,置之。溵曰,副提調臣徐有寧,有腫病不得入來矣。上命書傳敎曰,過猶不及,卽孔聖訓,先以大體言之,雖爲參也,用三錢者一時雖用六錢,其氣豈因此而勝三錢,雖不加用,其氣亦因此而下,連三飮時,眉稜之氣,有加而無減,兩日兩飮之餘,其氣果少勝,過猶不及四字,非聖訓而何?雖然,昨日予則以二貼爲期,故待畢考三,於內局之道,只一貼,日亦向夕,何待科次?入侍提調,宜乎詣待,而未能,故慷慨下敎,靜思其時事勢固然,看覺之後,且有大臣,亦豈默也?昨日內局下敎勿施,若此,啓下傳旨爻周,首扁鵲掌務官下敎,亦安徐,各工雖賤,亦海東民,其何異焉?一體安徐,昨日特除,則今於內局,其何請牌?都承旨欲爲下敎,今聞非無端遞差,徐有隣爲都承旨,牌招察任,房順房,左右副依前換房,三院副提調例兼。命書傳敎曰,其雖愛武,於飭其歇,況昔聞有舌角指古事,其宜仰體,武臣堂下朔試射柳葉箭七巡片箭二巡·六兩三矢·騎芻一次,猗歟盛哉,此以不幸落爲期也。大抵十巡時,或然也,設令未滿四矢,當付時也,噫,遐方人勤仕者,訓鍊院祿官,其聞勢固也,其於京武,何若是苟且?況內乘何任,而大司馬坐堂,以曾經閫帥子爲內乘者,以張三令李四代射者,廉恥都盡,雖非科場,其亦國試,來當爲其將者,區區借乎?萬萬可駭,暮年聞此,豈可循例處之,各軍充定,焉可已乎?噫,於昔有舌角指猶然,況此後凡朔試射,恐才落爲此者,勿以人類比論事,奉承傳。諸臣以次退出。
甲午九月初二日申時,上御集慶堂。藥房入診入侍時,都提調李溵,提調李潭,右承旨鄭好仁,假注書宋俊載,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼,以次進伏訖。溵曰,俄間聖體,若何?上曰,一樣矣。進湯劑,上進御。溵請診候,上曰,置之。溵曰,兩日連進二貼矣,今日日尙早,加進一貼伏望。上曰,進三貼則氣不勝,進二貼則氣還勝,其止之。溵曰,提調行之已久矣,語未究。上曰,方帶冢宰,兼帶許遞,其代,行司直鄭存謙爲提調。出傳敎內局先退,命讀都堂錄,命更讀之。上曰,朴在源誰也?好仁曰,錦城尉之八寸,故判書李台重之甥姪也。上曰,添入三人乎?好仁曰,姜俒·李東馨·金履正三人矣。上曰,金履正誰也?好仁曰,金勉行之子也。上曰,李東馨誰也?好仁曰,李儁徽之子也。上曰,姜俒誰也?好仁曰,故大提學姜鋧之孫,而下番翰林之弟也。上曰,然乎?三人之添入,善爲之矣,姜俒年幾何?好仁,問于下番而奏曰,三十六矣。上曰,下番年幾何?曰,四十六矣。上曰,故大提學予曾見之,貌甚古朴矣,其後今始爲之乎?好仁曰,科甲初出矣。上下詢于下番曰,汝之兄弟,於故文衡爲直孫乎?曰,然矣。上曰,貴矣,故家今始爲之矣。上曰,玉堂在鄕人知入。俊載還奏曰,李魯述·李敬倫在外,朴在源·趙鎭容,出牌而未及回報矣。上曰,姜俒在京乎?好仁曰,卽今司書也。曰,覲親下鄕矣,聞今日上來云,而其來否,姑未聞之矣。上曰,何地也?曰,安山也。上曰,不遠矣。上曰,承文分館爲之無否及上博士誰某?知入。俊載,承命出來,知入奏曰,上博士則金鎔,而分館則已爲之,俄以入啓云矣。命讀分館記訖。上曰,分館順成矣,槐院亦有古風乎?好仁曰,臣則分館前西飛,故不得回刺而回刺時,着鬼服偏謁先生,三日後始許參,而許參時,有古風云矣。上曰,癸巳予以都提調,修譜略,而其時拔文製進文衡之孫,今爲堂錄,甚貴矣,亦可見予年之高矣。上曰,姜俒上來,則使之卽爲謝恩,而未及謝恩,則勿稟而直下諭,可也。上曰,北道試才重臣,明朝辭朝云,書題,當入侍時書下。出傳敎上曰,追憶小科時召見,今於咫尺,何待其子來京?第四日卽爲亦表懷之意,故重臣閔百興家,再明日分付。出傳敎命退去,諸臣以次退出。
上在慶熙宮。停常參·經筵。
下直,慶州府尹尹得毅,善山府使洪駿漢,平山府使趙升泰,南原府使徐懋修,成川府使朴師亨,淸道郡守趙載萬,德川郡守鄭元始,光陽縣監沈後天,雲峯縣監李顯福。
藥房都提調臣李溵,提調臣鄭存謙,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。加入後見其效,半夏與有此料,氣一樣,待敎侍。
中宮殿·惠嬪宮,藥房口傳問安。答曰,知道。
李啓曰,假注書李敬心·趙興鎭,時無職名,令該曹,依例付軍職,冠帶常仕,何如?傳曰,允。
以備忘記,傳于金光默曰,問候批答,將諭,予氣予諒,於今判矣,眉稜氣果愈,此加入有效而然乎,予氣猶强而然乎,予何知也?亦涉異常,此亦慶乎?心竊異焉,予卽曰,付偶然而可也。
又傳于曰,內局入侍時,鄭尙淳同爲入侍。
又傳于曰,守令,今日竝使之辭朝。
又傳于曰,內局入侍,守令同爲入侍。
吏曹口傳政事,李謙彬,爲康津縣監。
傳于金光默曰,未署經守令,今日內擧行事,命下矣。諫院除授受由在外外,大司諫李碩載卽爲牌招,以爲署經之地,何如?傳曰,允。
又傳于曰,儒臣趙鎭容,旣已還官,則倍道下諭。
傳于洪秀輔曰,坐直承旨與疏儒入侍。
以全羅監司徐浩修狀啓,金堤等官馬三洑新里居良人朴道金等,渰死事,傳于鄭好仁曰,令本道,恤典擧行。
假注書李敬心·趙興鎭有頉代,朴天行·申大尹,爲假注書,事變假注書柳孟養在外代,權炯爲事變假注書。
金魯永,以備邊司言啓曰,故慶州府尹尹得雨,曾經二品實職,返樞時,依法典擔軍題給之意,分付所經各道,何如?傳曰,允。
鄭好仁,以戶曹言啓曰,稅船皆來皆捧乎,令該曹以奏事,命下矣。各道稅船,業已盡到,而畢捧,新請得西湖軍米江都米,亦皆到泊,或已捧上,或已入倉,而因雨下未及捧上之意,敢啓。答曰,依啓。第二件事,地方官申飭,意蓋深也,則身爲臺臣,遽然此請,其涉駭也,駭然之請,暮年何答?下諭事,依啓。
慶尙監司尹養厚疏曰,伏以臣,以寒門素進,偏荷洪造,立朝十年,歷敭華顯,每自循省,只切愧惶,南藩新命,忽下於千萬夢想之外,臣誠惝怳震越,益不知措躬之所也。噫,設官分職,孰非難愼,而方岳之寄,責任甚重,至於嶺南,尤有別焉,錢穀甲兵之所管領,詞訟簿牒之所坌集,素稱八路之最,而又況前道臣,意外遭變,營邑凡事,必多糾紛,此時此任,苟非識量才猷,有足以憚壓剸理,則莫宜居之,今乃以如臣空疎,苟然充數,是不幾於策駑駘於太行,强僬僥以千勻乎?臣之一身狼狽,固不足恤,而其於七十州民事,何哉?左右思量,承膺無路,玆敢悉暴肝膈之懇,仰瀆崇嚴之聽。伏乞聖明,俯賜諒察,遞臣新除之職,治臣瀆擾之罪,以重藩選,以安私分,千萬幸甚。答曰,省疏具悉。嗚呼嶺南,予曰得人,此時此道,豈可稽滯?卿其勿辭,斯速往欽哉。
持平具修溫疏曰,伏以臣,本以魯姿,濫蒙恩造,屢叨臺銜,一未稱塞,每自修省,只增愧恧,人之欲論臣身者,何患無辭,而至如向來李基崧之必以倫脊之語,囫圇說去,專事汚衊,不少顧籍,抑獨何心,橫逆之來,無辨爲貴,臣雖無似,實不欲與之呶呶,而顧念身名之顚敗,門戶之僇辱,更無餘地。從今以往,惟有屛伏委巷,杜門反省而已,非意玆者,除旨又降,分義所在,固當竭蹶趨承,而顧此職名,卽臣彈見之地,則豈可以日月之稍久,宿趼之復踐,有所自恕,揚揚冒出,重被人譏議也哉?鐵限在前,進身無路,恩除之下,悚蹙無地,且臣之七耋偏母,素抱貞疾,近添毒感,氣息凜綴,藥餌無效,以此情勢,尤無供職之望,玆敢疾聲哀籲於天地父母之前。伏乞聖慈,察臣衷曲之懇,諒臣悲苦之情,亟命有司,鐫削臣職,以安私公,以便救護,仍治臣瀆擾之罪,千萬幸甚。答曰,省疏具悉。爾其勿辭,護焉。
持平申致權疏曰,伏以祖宗默佑,聖候不日康復,臣民歡忭,曷有其極?仍念臣自遭昨冬李弘濟之斥,身名僇辱,杜門息影,甘爲盛世之棄物,不意聖恩天大,特施滌蕩之典,繼行收錄之恩,柏府除命,遽下此際,螻蟻賤臣,何以得此?感極而涕,莫知所以措躬也。臣倖竊晩第,戒犯冥埴,職忝言責,志切報效,適見銓官之政注去就,衆議喧藉,事在目下,不得不言,聖批隆摯,旣降優奬之溫音,更下枚陳之嚴敎,臣初登筵席,事多生疎,乃以傳聞之所耳剽者,倉卒仰對,其所歷指,雖或有一二之不假裁擇者,而斷斷一心,亶出於事君無隱,官師相規之意而已,惟彼詆斥之言,胡爲而至也?噫,臺臣之疏,有曰銓注礙眼,無怪人言云爾,則彼亦不以臣言爲怪,而乃反荷摘深覺覓聲罪狼藉,刊削之請,猶爲不足,又以法典所無之律,一筆句斷,臣未知臺臣此言,果出於務歸公平之意耶?雖以重臣對章觀之,亦以瑣瑣姻婭,有不暇論爲言,則臣之所論,固不可爲無所據也,況今日久事往之後,豈可呶呶重傷事面也哉?第臣素門孤植,不自量度,妄觸衆怒,尙此未已,顧今處義,惟當逡巡榮遞,避遂駭機,以爲自靖之道矣。新除之下,轉動無路,玆敢瀝血陳懇,仰瀆崇嚴。伏乞聖慈,特許鐫削臣職名,仍令選部,勿復收楡,以安微分,以快人心,不勝千萬幸甚。答曰,省疏具悉。爾其勿辭察職。
甲午九月初三日辰時,上御集慶堂。藥房入診入侍時,都提調李溵,提調鄭存謙,副提調李,假注書李敬心,記事官沈基泰·姜,北道試官鄭尙淳,慶州府尹尹得毅,善山府使洪駿漢,南原府使徐茂修,成川府使朴師亨,淸道郡守趙載萬,平山府使趙升泰,德川郡守鄭元始,雲峯縣監李顯福,光陽縣監沈後天,醫官方泰輿·鄭允協·慶絢·吳道炯·鄭允說·柳光翼·洪愼讓·李敏德·康命徽,以次進伏訖。溵曰,夜間聖候,若何?上曰,寢睡稍勝。溵奉進湯劑,上進御後,請診脈,諸醫以次入診後,上曰,脈度有力乎?泰輿曰,然矣。上曰,建功久而有效,於予可謂丹骨矣。溵曰,聖候快復,今年之邦慶莫大矣。諸守令進前訖,命各誦奏七事。上曰,暮年召見十守令,意蓋有在,各善爲之,諸守令,以次先退。溵曰,時原任,來待閤外矣。上曰,入侍。賤臣出來,時原任大臣,追後入侍。出傳敎領府事金相福,領敦寧金陽澤,判府事金尙喆·韓翼謩,領議政申晦,左議政李思觀,進前,奏以當賀之意。上曰,可謂重門大門矣,末抄何以堪乎?相福曰,古今罕有之慶,當此年此月,臣等之心,豈不抑菀乎?陽澤曰,今至九月,邦慶已遲矣。尙喆曰,仰瞻玉色,愈勝於前日,建功之力殆天也,殿下豈不允從乎?晦曰,得請然後,可以仰謝皇天祖宗矣,今雖不許,臣等豈有中止之理乎?翼謩曰,殿下不以臣等之言爲非,則何至靳允乎?思觀曰,民彝物則之當然,而臣等之心,固不足道,我邸下睿孝,可不體念乎?上曰,予則一默字外,無他可答矣。北道試官,受御題後,先爲退出。上曰,北道試官如未發行,更爲入侍。出榻敎賤臣出來傳命後,奏曰,已發行故,使之催促還來矣。改書御題印封後,上曰,待試官還來,自政院賜送。出榻敎晦奏曰,民事方急,嶺伯催促謝恩,何如?傳曰,批下嶺伯,其令今日謝恩。出榻敎時原任大臣,以次先退。上曰,因有思下問,新除儒臣中,二人爲先在鄕云,李敬倫其貽弊本鄕,今日下諭倍道,分付所到處,其令乘馹,李魯述今姑許遞,以予神氣,其能記聞,都堂錄下詢,知姜俒追錄,噫,是誰之孫,其祖昔年文衡,予嗣服後尙在朝,其況此年,今者追錄,予則曰得人,姜俒副修撰特除,牌招入直。出榻敎上曰,昨日姜俒副修撰傳敎中,自其祖以下,至予則曰是,改書。出傳敎上曰,湖南推恩已下,其令該曹,今日內口傳下批。出榻敎讀奏惠廳稅船裝載草記。上曰,今年稅大同,皆趁期來泊,而於康津縣,尙無消息,萬萬可駭,當該縣監,卽其地投畀,其代,令該曹今日,口傳擇差,辭朝入侍,亦令倍道赴任。出榻敎奏曰,守令十人中,新溪縣令金履坤,以未署經不得辭朝矣。傳曰,未署經守令申飭,今日內擧行,明朝使之一體辭朝入侍。出榻敎傳曰,左承旨許遞,其代校理李敬倫,旣已玉署,已經三品,嗚呼,是誰之子,是誰之孫?暮年得人,爲承旨,房依前,乘馹事,自政院,卽爲下諭,其代昨日無故而遞李魯述除授,一體下諭。出榻敎諸臣以次退出。
甲午九月初三日申時,上御集慶堂。坐直承旨與疏儒入侍時,右副承旨金魯永,假注書趙興鎭,記事官沈基泰·姜,疏儒安,以次進伏訖。上曰,疏儒進前,進伏。上曰,幾道儒生?曰,五道矣。汝則在何處?曰,在廣州矣。命讀,讀訖。命上番翰林,原疏藏置史庫。上曰,五道儒生駭然,中官初云嶺南,末云廣州,而問本事,其雖知也,語涉糢糊,關係重焉故,特召,果非今初,卽復呈者,噫,其雖不肖,於爲先,何待其請?旣藏其章,予意可見,而復何若此?其無神奇,瀆褻則甚矣。名曰五道,苟然彌縫,其果從也,令讀苟且莫甚,若此而何謂章奏?事當停擧,而所重在焉故,其默,其令卽卽下鄕。出傳敎上曰,內局入侍。出傳敎興鎭,承命出來,與藥房都提調李溵,提調鄭存謙,副提調李,醫官方泰輿·鄭允協·慶絢·吳道炯·鄭允說·柳光翼·洪愼養,以次進伏。溵曰,俄間聖體,若何?上曰,一樣矣。仍進湯劑,溵請診候,上曰,置之。溵曰,近日連進二貼矣,今日則日尙早,加進一貼伏望矣。上曰,依。內局先退。曰,康津縣監,下直後待令矣。上曰,入侍。興鎭,承命出來,與康津縣監李謙彬進伏。上曰,殷鑑不遠,汝其善爲之。命退去。上曰,儒臣持問答入侍。出榻敎興鎭承命出來,與校理安大濟,修撰朴在源進伏。上命讀,大濟·在源,讀訖,承史以次讀訖。上曰,儒臣退去。上曰,藥房提調,持湯劑更爲入侍。出榻敎李溵·鄭存謙,持湯劑進伏。溵曰,俄間聖體,若何?上曰,一樣矣。仍進湯劑,上進御矣。上曰,今日臺啓中,地方官勿問之請,萬古初聞,此等挾雜巽軟臺臣,若不嚴飭,何以礪末世,執義南柱老,特施不敍之典。出傳敎上曰,新溪縣令,旣已署經云,其令今日辭朝入侍。出傳敎興鎭,承命出來,來待與否,問之後以未卽來還奏。上曰,新溪縣令,明日入侍。出榻敎上曰,承旨順房。出傳敎上曰,以予精神,或記或遺,而只甲戌生孫甲戌生可嘉,爲敎,此則未思焉,今聞乃覺李祖承,果故相奉祀孫,噫,予今年,故相孫爲此,誠是料表,欲命而再往月致祭之故,意若何?更思事件異焉,嗚呼故相,夙宵豈忘?有事則慰,理之常也,嗚呼暮年,旣思何默?然三月之內,再次致祭,近瀆,令該曹,特給祭需,令新榜其孫設酌,用慰九原。出傳敎命退去,諸臣以此退出。
上在慶熙宮。停常參·經筵。
金魯永啓曰,大司憲沈墢呈辭,執義未差,掌令慶再觀呈辭,李世孝在外,持平具修溫受由,申致權未肅拜,今日以監察茶時之意,敢啓。傳曰,知道。
藥房都提調李溵,提調鄭存謙,副提調李啓曰,伏未審夜間,聖體調攝,若何?痰候,若何?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予氣今何諭,其何勝矣?晩後若前,由何而然?昨再三貼,其飮意在,而嗟哉內局,旣曰愈,則其宜停也,而猶勤勤,噫,若此欲籲何能?顧問主翁,主翁其亦爲余慷慨矣,氣何諭?待敎入侍。
中宮殿·惠嬪宮,藥房,口傳問安。答曰,知道。
金魯永啓曰,持平申致權,除拜後,過三日不爲出肅,依定式推考警責,仍卽牌招察任,何如?傳曰,允。
以備忘記,傳于金光默曰,聖訓萬世法,過弊於今見,兩飮則氣勝,三飮則昏眩,兩日兩飮,氣果勝,三飮後,昏眩特甚,豈特此也?一時氣勝,眉稜若前,幾乎運動,欲作一樣,以此觀也,其勝若久陰乍陽,其豈曰愈?問其本,年八十一,於今益昏而然,此時强勸其三,其試愚者,勉强三飮,亦一愚者,此後一日兩貼,永爲定式,噫,予氣若此,兩日連聞駭請而然也。
李啓曰,假注書朴天行,時無職名,令該曹,依例付軍職,冠帶常仕,何如?傳曰,允。
李啓曰,假注書申大尹·權坰在外,代李書九·柳甲基爲假注書。
傳于金光默曰,內局入侍,守令同爲入侍。又傳于光默曰,儒臣,持問答入侍。
吏曹口傳政事,宋載岳爲靈巖郡守。
金魯永啓曰,左右捕廳·一二所巡廳·御營廳言啓曰,去夜犯夜人無所捉,敢啓。答曰,知道。又啓曰,以兵曹言啓曰,忠壯衛將李再馨,忠翊衛將柳懋,俱以身病猝劇,旬月之內,勢難起動供職,呈狀乞遞,不可等待具善復,竝今姑改差,何如?傳曰,允。
有政。吏曹判書李潭進,參判李福源式暇,參議金魯鎭進,右副承旨金魯永進,兵曹參判李徽中,左副承旨洪秀輔,以金和中爲執義,南鶴遠爲持平,韓鼎裕爲兼輔德,洪國榮爲文學,鄭民始爲司書,尹得勳爲右尹,洪梓爲工曹參議,柳煒爲司圃別提,鄭存養爲掌苑別提,魚錫定·李命植·李壽鳳·李德師爲司直。
李啓曰,假注書李書九·柳甲基在外代,以洪相益·李廷璞,爲假注書。
金光默,以弘文館言啓曰,副修撰姜俒,自鄕上來卽爲牌招察任,何如?傳曰,允。
傳于金光默曰,儒臣謝恩後,使之入直,入侍時,同爲入侍。
傳于金魯永曰,入侍時,疏儒,同爲入侍。
金光默,以承文院官員,以都提調意來言啓曰,本院提調,近甚數少,揀擇座起,將無以備員,前頭使行査對等事,亦涉可悶,行知中樞府事趙雲逵,綾恩君具允明,行副司直鄭弘淳,漢城府判尹韓光會,工曹判書沈鏽,議政府左參贊朴相德,行副司直徐命膺,行副司直洪名漢,行副司直趙重晦,行副司直趙明鼎,行副司直洪樂性,行副司直黃景源,議政府右參贊洪麟漢,兵曹判書趙曮,戶曹判書具允鈺,刑曹判書尹東暹,行副司直鄭存謙,吏曹判書李潭,行副司直金鍾正,行副司直鄭尙淳,行副司直李得宗,司憲府大司憲沈墢,行副司直鄭光漢,行副司直金華鎭,同知中樞府事嚴璹,刑曹參判洪趾海,行副司直權噵,漢城府左尹宋文載,行副司直沈履之,行副司直徐有隣,行副司直朴道源,行副司直徐命善,行副司直元義孫,竝還差,行副司直李世澤·金相翊·鄭元達·任希敎·徐有寧·李商芝,兵曹參判李徽中,行副司直洪樂命,禮曹參判李瀰,行副司直沈頤之·徐晦修·宋淳明·李海重·洪良漢·洪樂純,承政院都承旨李,戶曹參判趙德成,行副司直宋載禧,亦爲差下,何如?傳曰,允。
以備忘記,傳于金魯永曰,今日軍職試射時,軍職李春琦,柳葉箭十巡五十六分,田德雨·陳弼漢,片箭皆二中,加資,徐完碩片箭二中而資崇祿,熟馬一匹面給。
李啓曰,假注書洪相益在外,代以洪達淵爲假注書。
工曹參議李命植疏曰,伏以臣與本曹判書臣沈鏽,有四寸娚妹應避之義,揆以法例,自在當遞,乞命鐫改,以存公格焉,踏啓字。
檢閱姜疏曰,伏以新除弘文館副修撰臣俒,卽臣之同生弟也,臣所帶春秋兼銜,旣有應避之嫌,揆以法例,不可仍冒,玆陳短章仰瀆崇聽,乞令該曹,照例鐫改,以存公格,不勝幸甚。答曰,省疏具悉。旣有舊例,儒臣春秋兼銜,特爲減下。
敎慶尙道觀察使尹養厚書。王若曰,嚴廊贊籌,簡在下大夫之列,嶺藩按節,喜得二千石之良,用敷予十行,玆煩卿一往,惟卿咸推國器,綽有通才,胡侍講之傳世儒風,父有是子,蘇內翰之傾朝雅望,弟及其兄,掌課泮宮,周庠有育莪之美,主選瀛館,齊門無濫竽之嘆,持言議則不激不隨,顧望實而宜內宜外,睠彼新羅舊域,寔我東國重藩,絃誦之聲猶聞,地稱鄒魯,衣袽之策不忘,界接蠻夷,當是時屬之誰乎?念在廷無如卿者,玆授卿以守慶尙道觀察使兵馬水軍節度使巡察使大邱都護府使,卿其祗服寵命,勉竭良圖,各驛講除貢之謨宜思長算之善後,方秋下蠲糴之令,豈以稍稔而弛心?自餘稟裁,厥有彝典,於戲,念古人遊不遠之義,卿其無北望之誠,想吾民來何暮之謠?予則䋒嶺南之慮,故玆敎示,想宜知悉。弘文館副校理知製敎金峙默製進
幼學鄭之僑疏曰,伏以臣,跧伏草茅,蒙無知誠,犬馬之齒,于今七十有五歲矣,今此聖算彌隆,瑞旭中天,風草之化,無遠不屆,如臣草芥微賤,亦嘗鼓舞於春臺膏獨之中,而自甘爲康衢擊壤之氓矣。第是區區血忱,得之天賦,目擊時艱,未嘗不慷慨流涕,草屋中宵,撫枕而起者,不止四五,而九重深邃,籲衷無階,苦心血腔,耿在胸臆者,四十年于玆矣,何幸邦慶荐疊?恩綸載降,減祖之惠,罕絶今古,婦孺爭抃,蓬蓽生春,臣於是時,癃疾自蘇,感淚先零。繼又自思曰,生斯聖世,不得一瞻天顔,少伸微衷,則生爲抱冤之人,死爲抱冤之鬼而止耳。玆敢扶杖繭足,匍匐門外,臣誠愚狂,死罪死罪,然竊伏念淳厐月漓,詐僞日生,生民凋瘵之弊,無異蝟集而麟生,則冒犯之誅,固所甘心,而憂愛之心,不能自已,妄以平日蘊蓄,條列控陳,伏惟睿鑑之裁擇焉,紀綱者,乃有國之元氣,而生民之筋脈也。一日而無此綱,則人之類滅矣,國失其綱,則國不爲國,人失其綱,則人不爲人,惟此綱紀二字,最關於人國者,不啻尋常,而近年以來,綱紀解弛,名分紊亂,尊卑失序,貴賤無等,衣服騎乘,上下無別,僭濫極甚,放縱自恣,兇逆之事,亂常之擧,接跡而起,則賈誼所謂可爲痛哭者,正謂此也。管子曰,禮義廉恥,是爲四維,四維不張,國乃滅亡,此正論也。趁今之時,振其綱礪其紀,凡在犯律之類,申飭中外,執法之官,一一推覈,嚴治,信賞必罰,明分昭義,挽回右風,踵武舊俗,干犯者,一切痛繩,上正下效,則國綱嚴而人紀得其倫,分義已明,等級有差,則國旡僭竊之臣,禮義廉恥,成風而民俗歸厚矣,校院惟聖賢尊崇之地,而乃士林依歸之地也。興學之道,明倫之序,重莫大焉,而在昔祖宗朝,兩班儒生,盡附校籍,守直及應講等事,專然遵行,故名敎之樂,人才之盛,於斯爲美矣。降自中古,儒風不振,俗壞學蔑,士風頹靡,朋黨日起,鄕戰不休,會集無常,財穀蕩盡,爲其領袖者,憑籍肆慾,偸錢竊穀,忘廉帶任,利己肥身,而昔之士類慕仰之地,反作今日偸食紛挭之所,非但士習之不淑,至於校院生,公私免賤之類,百姓常漢之子,謀避身役,爭屬校院,其數無限,所謂兩班儒生,不讀詩書,目不知一字,例得其掌議齋任,故日事黨論,誠蔑尊聖,意在自重,而聖廟守直,春秋應講及校院諸般事,專以百姓常漢托名之類應答,則兩班冠儒冠服儒服,而所幹何事?惟彼校院生冒托之輩,自逃良丁,濫得儒名,或有未睹聖廟而閑遊者,或有一不應講而空遊者,或有一番應講而稱老者,其祖其父,皆是軍保也。欲免其役,生髮未燥,爭入校院,以爲生平藏身之所,故軍下多失於校院,良役必歸於貧賤,顧念情跡,寧不慨然,自今爲始,侔倣祖宗朝舊法,以兩班充額校籍,守廟應講而校院生等罷定軍額,則士有奬學之道,民旡冤徵之弊,儒免魯莽之患,軍有充定之贍,而校院興盛,國體支保矣,設科試士,擇能選才之道也。國家美典,旡踰於此,而近來人心不右,儒風大喪,公道已蔑,私情濫行,爲其試官,不顧國體之重大,徒思親舊之生光,姻婭之屬,朋知之請,例所聽納,妓妾之狐媚,陪吏之鼠囑,側耳潛從,拆榜之後,以文才以公道得參者,十分之三四,以錢財以請囑高捷者,十分之六七,則高才之見屈,世道之慨然,豈忍言哉?非徒考官之使然,爲其赴擧者,多有無文無筆,蠢蠢土偶之類,冒錄都目,而於其設場之日,混入場中,亂場之擧,投石之事,實出於此輩,則識者之嘆,曷有其已?所謂食粟之人,目不知一字,以其錢粟,購得貧寒能文之士,率入場屋,少無忌憚,此類無法之狀,豈不痛惡哉?朝家節目,歸於虛地,古時科規,今不復覩,才子落榜,能者頓足,莫此時爲甚,我國家設科試士之本意,果安在哉?杜弊之道,抑有一節,自今以後,考文之官,必擇朝廷上公正能文之人,自九重,親命下送,赴擧之士,必以有才者修正都目,而京內,則以東西學官,試取都目,外方,以各其本官,試才許赴,則入場之日,紛紜作拏之擧,可以止矣。不文之類,買文冒參之路,可以絶矣,而考試之道,庶得其正,有才之士,亦旡抱冤,玆法之下,或有旡文旡筆之類,冒參竊科之事,東西學官,從重科罪,守令罷職,當身及齋任鄕所,降定事役斷不饒貸,則國典試士之道得矣,人才落漏之患無矣。戶籍,生民之名錄,而國家之重事也,勿論尊卑貴賤男女老少,逐名入籍,古今之通規,而近年以來,坐繇立役,其法不均,旡計戶之大小,而收斂之役,彼此旡等,故人心日益巧詐,逃避戶役,稱以父率兄率,年壯立長者,年幼未娶者,混同合付,而至於甚者,則身在此地,而名付他官,名付此土,而身在他地,當於戶役之時,彼疆此界,互相稱托,謀免其役,從其請囑,便利之勢,欲爲圖得文武科而有入籍他道他官者,多率子弟奴僕者,則彼家此家,皆云率下,以一護三而及其式年成籍之日,謀避閑丁,以漏籍爲上計,與里下輩,付同落漏,而或有人口成冊中,初不入錄者,或有發覺不得已入錄者,則以其一二歲稱兒,或增以十餘歲,或加以二十歲,或有以男爲女者,不以加現懸錄,以自首入錄者,無他,欲圖日後軍役老除職帖之奸謀,而今者良下之實役頉下者,十分之一二,老除謀頉者,十分之八九,則其爲奸巧,萬萬切痛,以此之故代頉政煩,搜括無常,隣族侵徵之瘼,逐年有之,加資追贈,皆出於奸民加年之弊,且其子壻弟姪,亦皆謀頉身役,自以爲兩班云云,居鄕出入,凌分犯義,莫此時爲甚,自今以後,區別其大小戶,正其收斂之數,罷其自首之法,嚴其加現之典,一式年三年之內,逐其所生之某年,明白載錄,如有漏口之民,當身及家長,從重科罪,則奸民加年老除圖帖之弊,落漏謀避身役閑遊之事,可得以禁焉。良丁搜括之路,戶口滋息之數,亦可以的知,而自他官移來人及僧還俗外,切勿曰自首,則立戶均役之理,足國固兵之道,無過於此矣,田結,惟正之貢而經用之需也。結出於田,賦出於結,人君之用度,生民之休慽,實係於是,則田結之於國家生民,豈不重且大乎?是故必慢其境界,戒於藤君,勿奪農時,告於齊王,則亞聖之憂民,可謂至矣。今者聖上勸課之政,前古所無,而莫重田結之事,委之於奸吏書員之手,踏驗之除,弊端無窮,而當初奸吏,圖得書員之時,從其面里之大中小及殘薄,納賂衙中給債由吏,而大里則情錢所給之數,至於百餘金,中里則七八十金,小里則四五十,金於其殘薄之面,亦不下二三十金,後得差其任,則度其所費之物,計其倍取之利,至於給災執頉,隨賂多少,變幻覆弄,任意陞降,在其掌握,故有錢者以實爲災,以起爲陳,旡錢者,以災爲實,以陳爲起,有勢土豪,威力懸頉,食粟富民,費酒釣災,則世俗所謂大廳災錢粟災云者,疾之甚辭也。嗟,我窮民,辛苦耕農之穀,盡歸於奸吏偸食囊橐之資,其爲憤冤,曷有其極?革罷書員,使民立丈之令,曾或有之,而木爲奉行者,各邑守令常賦之外,官廳所納水陸百物,亦皆責出於書員,故不顧民瘼,徒思肥己之致也。如今爲民之計,莫若罷其書員,使其田夫,書納立丈後,別定監官,親審頉處,如有欺罔之民,繩以重律,豐年則只書舊頉,凶年則皆書雜頉,嚴立科條,少旡寬貸,則國無所失,民無所冤,官員奸吏偸食之資,盡歸於國,而實惠遍及於八方,豈不休哉?山火田,窮民之生道也,無土之民,勢不得已提絜家眷,深入山谷,代木穿石,勤勞作田,播種五穀,粒粒辛苦,則比之他民,尤爲可憐,而及秋撿踏之時,守令不恤其民,徒思肥己,徵稅收租,歲加年增,故奸惡書員之輩,一升落種之地,謂之六七升,所播,一斗所落之地,又謂之六七斗播種,可執一卜之地,例以十卜執實,可執十卜之地,又以一結執實,操縱擅弄,罔有紀極,元田元畓之傍,雖旡加刺之處,而例稱地大卜小,或以臆見加卜,或以入乼橫尺,渠自逐田改量,濫執加卜,不錄於加耕而同歸於火粟,無限弄奸,殘傷峽民有同蓄鷄圈豕,則哀我峽裡窮殘之民,例必東西借貸,酒食滿眼,傾盡家藏,貨賂盈前,然後略減塞責,而其所偸食之數,至於十分之八九,上貢之數,未滿十分之一二,則書員之奸滑,守令之欺國,莫此爲甚,自今爲始,別定監官,山腰火耕處,以六等逐庫打量,執卜屬于元續結,隨起收稅,禁其官用之路,斷其奸吏之偸,則裕國之道,救民之瘼,庶有便矣。還穀,軍卒之糧資,而緩急之所用,貸民還捧,仁政之大者,値其飢荒之歲,多有未收,而當其稍實之年,參酌督捧,則所納之民,皆是村間良民,不納之類,皆是土豪奸吏,當其奸吏偸食之際,以其民間受食樣,多作虛戶虛名,隱寄穀數,欺其官長,無數圖出,少者至於四五百石,多者至於千餘石,而所付文書,專在渠輩之手段,故符同掩匿,經歲經年,專然不納,只冀蕩減之令,敢懷僥倖之望,而如或顯露,則不徵於當身,橫徵於隣族,而不以法正罪,故奸濫之徒,效此甘心,偸竊國穀,少無忌憚,則其爲情狀痛惡,土豪之輩,亦奸吏之所憚,凡紙之請,當面之囑,不敢違越,同心隱諱,一體不納,國穀之賤,一則奸吏,二則土豪,如此之類,各別竝爲搜出,刻期督捧,而或有百石未收者,則依法典梟首,懲後,自今以後,合沒無徵者外,永革蕩減之典,貧民之實未收分,十分限十歲,有十石之民,年捧一石,有百石之民,年捧十石,則民無難堪呼冤之端,國無難捧所失之弊,軍饗有裕,備邊得榮矣。色落,實是科外之物,而窮民浮費之穀也。近來弊痼滋甚,稅米及還上各項官納捧上之際,每斛看品色租米,例以能容數三升器浮取之枰後落庭,又至於斗餘,而倉卒輩,稱以文書容入紙地,磨勘時情債及貿易雜費,恣意操縱,穀滿斛溢,所得如意然後,始許枰捧,故一石色落,至於數斗,則以一萬二萬石,至於十萬二十萬石計之,則一國之內,窮民公然浮費之數,可以屈指而計也。所可哀痛者,至殘民應納元數,尙患不足,而又慮科外之費,晝夜憂慮,不弛于心,其間無故之狀,不忍言說,蓋還上收捧之規,自有國典,軍資倉穀,則一石收毛一升五合,常平賑恤兩廳穀,則一石取毛一斗二升,此是租宗朝流來常法,而今者列邑捧上之規,不計某廳某倉之穀,有全取毛之規,元會十分四分之外,朝家未會之穀,其數幾許,雖殘邑通計,則至於千石,大邑則至於累千餘石,以本道言之,毛穀之數,至於累十萬石云云,浚民膏澤,歸於無用之地者,豈不冤痛哉?以如此之穀,酌給其上項雜費之用,永除其色落之費,而使之還給其民,以充其元數,則哀我生民,庶有容息之道矣,料販者,浚民膏澤之政,憑籍肆慾之本也。近來各邑守令,稱以爲民蠲役,營門所儲錢穀木布,多數請得,無限料理,還穀,亦爲旡限料理,取其十分八九,以其一二之分,或有塞責蠲役者,或有不爲蠲減而專事利己肥身,又以此要譽於監司,當其殿最之時,或置之上考,或達于朝廷,至於增秩陞薦,誠可痛惋,蓋此料理取剩,專出於其民,則豈非割肉充腹之事乎?以其蠲役之所獲,不能補其科外之所失,以此意,特下嚴旨于各道各邑,防禁料販之事,則貪官汚吏,不得憑籍營私之計,八路庶民,無科外徵督之弊矣。斗衡,一國通行之物,而萬民取信之器也,毫利有差,利害斯判,當初戶曹工曹,始作頒布之時,不啻偶然,而法久弊生,貪慾成風,世道月變,人心日詐,所用斗衡,家異戶殊,而有春夏秋冬之別,給利者,以小斗授之,以大斗捧之,貿販者,以重衡易之,而以輕衡賣之,里中旡行直之事,市上有相欺之道,貧者益貧,富者益富,二物不均,一國貽害,誠可慨然也。趁今之時,一遵古規,正其斗平其衡,以鑄斗鐵衡,更布中外,以此斗而用之,以此衡而行之,則買賣得宜,貿易從公,貪財之民自止,牟利之徒亦息,公糴無違,私賣不貳,强不侵弱,弱不屈强,公道自行,民措手足矣。錢者,旡用之器而利慾之斧也,富民以此而益富,貧民以此而益貧,一害一利,胡至於斯耶?及其穀貴之日,一兩之價,不過一二斗,而積穀之民,以米一二斗,換錢一兩,以給貧民,而及秋還報之時,一兩之價,至於十斗,春間一二斗,秋爲十餘斗零數,則錢之爲物,可畏而可愛,可好而可惡,生人必由於是,殺人必由於是,守令以此而貪饕,盜賊以此而爭起,蠹國病民,枉法悖理者,皆緣於錢,公私用情之道,上下行賂之路,亦關於錢,則名雖通寶,而實非可寶也,富民之日夜所願,間或有凶年,富者用錢爲好云云,則年之爲凶,實爲富者之福也。召災之徵,致痒之幾,槪由於此,錢之爲害,爲如何哉?其間甚者,以其一兩二兩之錢,亦給市利,一市之間,或捧二分,或捧三分,取其一年而計之,則或爲甲利,或爲三甲利,或拘於官督,或拘於免死,不得已請貸,則一兩之錢,取利之數,一夜之間,或爲五十文,或爲甲利,民不歸農,事末利而失業,錢之害民,何可殫記?聖上之診念非細,朝家之議論多端,而尙未得當,加鑄之法,不以解吾民之憂,罷革之令,未能副吾民之望,怪哉異哉,是何物也,是何物也?牟利富商大賈殖貸人外,皆曰無錢而後,人可以生焉者,萬口一談,爲弊至此,事當減絶是宜,而伏惟國庫所藏,卒難處之,世家所寶,亦難善處,欲罷不能,欲存爲弊,則抑有一道理,莫如定式定規,一兩之價,必以二斗米折價,頒布中外,則足爲一人千里之糧,一定之外,如有犯禁現露者,繩以殺人之律,嚴立科條,則春夏秋冬,東西南此,價一旡二,而貧富利害自旡其弊,一國大富樂矣,冒錄圖帖職名,是良丁藏身之資,而乃窮民被害之根也。有勢下吏之族屬及食粟常漢之輩,爲僧退俗及公私免賤之徒,納賂夤緣,左右請囑,冒得將校之名,而或有行公者,或有未行公者,而混彌哨官監官把摠,朔數未滿,亦爲圖得司果判官僉正之稱,書塡戶籍,謀免軍役,以安其身,且護子孫,妄生非分之心,濫稱氏籍之號,終以幼學懸籍,則非但蔑分旡義,莫此爲甚,如此之類,冒居軍任之際,計其根本,反不如所率之卒,以此之故,恥爲拜揖,軍情菀咈,其中良族隨行束伍之類,百般稱冤,某條得頉,以其乍接流丐之人,苟充代數,則莫重待變之卒,疎虞特甚,言念國事,豈不痛心?自今以後,冒錄圖帖竊資之徒,一一査剔,罷定軍額,將官千把,以兩班,定式差出,則卒無觗牾之道,行旡疎漏之弊,軍容井井,號令肅肅矣。鄕吏,各邑之元定土吏者也,任將官事,酬應上司,則惟此鄕吏,實爲諸吏之領袖也,任重責煩,所繫甚大,則不可無者此吏也,不可廢者此吏也,而近年以來,古法旣紊,新規創謬,鄕吏之輩,無依大典納粟之事,而擧皆謀免其役,圖囑去吏之後,漸望發身之路,或托於將官,或付於褊裨,締結朋黨,表裏互應,有利則相圖,有害則相濟,內唱外和,勢固磐石,氣焰怕人,鋒刃莫當,以此之故,下侵殘民,上侮士類,其弊已痼,則識者之寒心,爲如何哉?自今以後,禁其去吏之規,嚴其刷還之法,文武料超身之外,永付官案,勿許遷移,旡鄕吏之邑,必以良吏之子,隨其邑體之大小定額,成案磨勘,禁其竊附,額數外良假吏之徒,一竝罷定軍額,則官旡使役不足之弊,國有弊瘼自弛之道,結黨明欺之患,不期止而自止,侵下侮上之習,不期旡而自旡實,是當今之所當先者也。褊裨,各營門佐幕之任,協輔之貴,奉承之事,旣重且大,當初援引,苟非其人,則多有債事之患,是以漢之亞夫,得劇孟之賢,以致共濟之績,宋之天祥,得張日中之佐,恢備金之策,則顧此僚屬之輔,實是邊鎭之股肱也,薦請之際,可不愼其方哉?自近以來,幕下之任,多用下吏,去官之輩,勿論公私賤,苟充左右者,以其軟熟易制,承順不違之故也,如此賤使之徒,巧言令色,不進公正之說,媚納悅己之言,邊機日誤而含口,政務失當而結舌,徒以唯唯爲事,專意於營私,旡心於奉公,濁亂政柄,賄賂公行,日夜所思者,牟利而已,朝夕所謀者,肥己而已,則其所謂佐幕濟事之意,果安在哉?其中或有錚錚兩班之類,羞與同列,而彼旣與上官,寵愛旣厚,無可奈何,有屈志而强從者,有圖强從者有圖免而棄歸,如彼之輩,昨日隨行下賤之役,而今日受帖福裨之名者也。稱以居官,居鄕出入,輒與士夫之子,同席竝眉,凌分犯義,莫此爲甚,識者之寒心,曷有其已?自此以後,將爲傳旨,以其同班之人,充此佐僚,則一心事上,有非焉規之,有是焉勉之,觀風之政行矣,備邊之策密矣。訟獄,國體之所重,而民命之攸繫也,爲其民上者,事當明愼果斷,而近來各邑守令及營門,專昧大體,徒務小節,毋論罪之大小,不計罰之輕重,犯科縲絏之類,不爲明覈處置,繫獄多年,視之尋常,不以速決爲意,徒以延拖爲事,則有罪者雖云可矣,而無罪者豈不至冤乎?其間,又有因嫌濫刑之吏,亦有請囑枉法之倅,此是方今之一大痼弊也。古語云,一女傷和,三載枯旱,匹婦召災,六月飛霜,以此揆之,年之凶歉,災之荐臻,或有於冤獄而然也,所謂執法之官,以循例爲意,姑待後官,今日明日,而無決,一年二年而無期,囚者含痛,繫者抱恨,召殄致痒,果基於此矣。自今以後,特命各道,無使遲滯,從公明斷,勿以脫月脫歲爲規,則罪重者抵法,罪輕者得釋,五刑克明,七政得齊,我聖上好生之德,消災之道,至矣盡矣。刑杖,國家以鋤强梗之具也。成康之際,刑措不用,則盛代民俗,可謂美矣,而季葉以來,世道澆潰,人不畏法,犯禁者有之,違令者夥焉,則其在懲礪之道,捨是刑杖而何以哉?聖人有憂,不得已而用之也。其刑有制,其杖有規,則國家之愛民用法,可謂審且至矣,而近來貪官汚吏,不體聖上若保之意,濫用刑罰,勿論罪之輕重,皆以棍杖,擅自嚴刑,號令生風,流血狼籍,民自畏㤼,含悵而未伸,積冤而莫辨,慘被重棍,枉死者多,雖或不死,病廢者衆,則爲民父母之義,果安在哉?蓋此棍杖,軍法所用之器也,豈各邑字牧之所用乎?是故視民如傷,著於孟子,爲政用殺,戒於魯論,則聖賢憂民,不啻尋常,而方今酷吏之杖殺人命,多出於用棍,哀我殘民,期不對之情狀,寧不矜惻哉?朝家申飭,非不嚴切,而視以文具,元無奉行,極爲寒心。伏願聖上,深軫赤子之呼冤,嚴飭字牧之官,禁其用棍之政,開其好生之路,又有不遵上令之倅,則拿問正罪,使此遐方無告之民,復得再蘇之地,不勝幸甚。守令,民人之師帥也,父母也,旣分九重之深憂,任此一方之字牧,則事當盡心奉公,務在政平訟理,而近世以來,各邑民牧間,非其人忘公循私,不體國令,率多利己之爲私,寧有爲國之誠心?煩徵村閭,剝膚割肉,濫用刑杖,擅殺人命,貪汚成風,賄賂公行,農桑愆期,怨讟騰口,哀我生靈,不耐其苦,則實非民之父母,乃是民之仇讐,在聖上若保之政,豈不大可傷心處乎?昔漢宣帝嘗曰,民所以安其田里而每歎息愁恨之聲者,政平訟理也,與我共此者,其惟良二千石乎?此切至之言也。當今民間之疾苦,皆繫於守令,必須銓曹選擬之際,詳愼可否,取其淸白吏子孫,捨其貪虐吏子孫,不問地卑門微,有治理表著者,增秩賜賞,巖立贓法,則貪夫廉,懦夫立。辭朝到官之日,先問民間之疾苦,革舊圖新,移風易俗,奉體國命,力行仁政,愛民憂國,惠澤遍及,我國良吏,於爲盛矣,命遣御史,憂民救弊,懲惡奬善之義也。京外遐遠,王化不及,守令貪猾,胥吏奸猾,土豪怙勢,奸民悖惡,赤子之受困被厄,爲如何哉?牧民之官,到任之日,專忘九重之分憂,先務肥己之狼慾,政開私路,政失公道,狎近官婢,請囑狼藉,苞苴盛行,浚民膏澤,剝民肥膚,濫刑殺人,孤負聖上七政若保之意者,彼邑此邑,皆旡優劣,奸吏恣行,腦臆,咀啖小民,無所不至,土豪武斷之輩,侵渙殘民,如奴使喚者,比比有之,頑民之凌上犯分,恃惡害人者,亦多有之,則紀綱之浸淪,小民之塗炭,未有甚於此時者也。莫如擇其剛明正直之人,勿以間年,歲歲下送,潛行村閭,觀風察俗,善者褒之,惡者懲之,孝烈焉啓褒,人材焉奬薦,民間之疾苦,蔀屋之愁怨,詳詳採取,不遵國令,專事貪猾之倅,寅緣請囑,謬得褒秩之吏,各別廉覈,土豪作弊之類,頑民肆惡犯分之徒,一一按治,則土豪頑民之驚畏,貪官汚吏之顧望,比若喧林之衆鳥,見其鳳鸇之疾驅,縮其首而寂其肆音耳,繡衣之逐年潛行,豈非振作就新之道也?如此則,庶民其蘇,八路幸甚。兵備,不時之具而禦敵之具也,若不預備,豈可應卒?我國軍兵,旡不精也,器械非不利也,而一自鳥銃創出之後,壯元無力,駿馬奪蹄,以此有限之卒,當其旡限之砲,萬乏一策,當之時,項籍復出,韓信再生,其勢末由,趁今無事之日,別設一智,可以防他日之憂,何者?臣愚之慮,以五五之列,軍兵各隊加設,防牌手二名,造其丈餘二板木,轉運其板,臨敵防矢石,箚營爲寨柵,攻城爲雲梯,渡江爲筏船,處濕爲坐床,則惟此防牌,實爲兵備中良具也。且令外方束伍軍卒,捨其木角,各佩生皮瓢甲,一則爲飮器,一則爲飯器,可謂行陣中要用之備,而以一人之言,猝難變通,令廟堂,議處新設,何如?顧此十九條,莫非當今之痼弊,而皆可以急急變通者也。臣之愚見,固不足仰伸聖化之萬一,而目見疵瘼之極,不任憂慨之忱,妄以蕘說,仰塵睿鑑。伏惟聖上,俯垂裁察,不以人微而廢言。答曰,聞爾章嘉爾誠,噫,年近八十,裹足而來,條列十九,聞此,其中不無不勝剴切者,雖然,言弊雖深,救弊無或忽耶?雖然,若爾輩召見,暮年意深,豈可一番令讀,作此休紙耶?下備局,其可以稟處者稟處,此亦恐或以訑訑之色,拒人於千里之意也。
甲午九月初四日辰時,上御集慶堂。藥房入診入侍時,都提調李溵,提調鄭存謙,副提調李,假注書朴天行,記事官曺遠振·姜,新溪縣令金履坤,醫官方泰輿·鄭允協·慶絢·吳道炯·鄭允說·柳光翼·洪愼讓·康命〈徽〉,以次進伏訖。溵問候曰,夜間聖體,何如?眉稜氣,亦何如?上曰,一樣矣。溵請進湯劑,上進御後,溵請診脈候,諸醫入診脈候。泰輿等曰,左右三部一樣平順,脾胃滑體,亦爲均適。諸醫先退。溵奏曰,時原任,皆來待闕外矣。上曰,何以來乎?曰,昨日有酬應氣憊之敎,故不敢入來矣。時原任入侍,賤臣承命出來時,原任率入進伏。上曰,守令誰也?對曰,新溪縣令金履坤。上曰,是誰之孫?曰,故文忠公金尙容六代孫也,金應淳之七寸叔也。上曰,然乎?宣諭後先退。讀奏湖西帥臣靈巖稅船致敗狀啓後,上曰,今聞忠淸帥臣狀聞,靈巖稅船,初不察於其船,亦不飭於濫載,何待道臣狀聞?其涉駭然,問誰卽曾經近密人,若是泛忽,今若不飭,何以礪他?靈巖郡守尹冕東,令該府處之,其代口傳擇差,其令今日辭朝。出榻敎上曰,儒臣持問答入侍。賤臣,承命出來,率入進伏,金相福問候。上曰,一樣矣。上曰,初欲不見矣,以九經敬大臣之義,召見矣。申晦曰,臣等極知惶恐,而今年邦慶,豈可不準請而退耶?李思觀曰,今又召見,敢此仰達矣。韓翼謩曰,臣等之請,秉彝之所同,不可不許矣。金尙喆曰,臣等不可以文具,逐日强聒矣,亟賜兪音,千萬懇祝。相福曰,堯舜之後,更有如此之邦慶乎?稱慶斷不可已也。上曰,堯舜豈如是乎?皐夔稷契,必不空過矣。上曰,封禪古禮乎?尙喆曰,黃帝亦封禪矣。上曰,然乎?尙喆曰,殿下每以大體關係聖躬爲敎,而殿下若當如此之時,則當如何哉?上曰,昨日五道儒疏疏頭,召見批旨,有下諭矣,其事予已不聽,況此乎?思觀曰,仰體陟降,則當如何哉?伏望卽賜兪音。上曰,六十一旣不受賀,八十一豈可受乎?思觀曰,臣等當聖算九旬,亦尤爲稱慶矣。上曰,然故予不受矣。上曰,彰義宮鍊戎臺,予將去臥矣。翼謩曰,前日有不復爲鍊戎臺擧動之敎矣。上曰,金判府領敦寧之意皆同乎?諸大臣,齊奏曰,時任原任,豈有異同乎?相福曰,一日二日,誕辰不遠,豈有如是之事乎?晦曰,若不蒙允,臣等無臣分矣。上曰,舟梁十六年,亦果爲慶乎?上曰,今朔爲此,豈子道乎?尙喆曰,今承下敎,不勝感激矣,睿孝至此,可不俯念乎?晦曰,願回聖心。上曰,予心難回,且今番已山呼矣。晦曰,此則異於此事矣。相福曰,臣等爲時任時,不但請賀,而今則但請賀,其情亦慽矣。上曰,此則苟且矣。相福曰,明日次對,諸臣當有所達,臣等亦當隨入矣。晦曰,臣等一向强聒,有所不敢,又當繼奏矣。原任先退。晦曰,春防多闕,敢達矣。上曰,春防實故人與在外人許遞,政官牌招開政,以在京無故人,備擬,待下批牌招察任。出榻敎時任退出,儒臣進前。上曰,昨日之儒臣入來乎?曰,金峙默·朴在源也,安大濟,已出番矣。上命儒臣承吏,輪讀問答訖,以次退出。
甲午九月初四日未時,上御集慶堂。儒臣疏儒,同爲入侍時,右承旨金光默,假注書朴天行,記事官曺遠振·姜,以次進伏訖。上曰,儒臣年幾何?姜俒對曰,三十六矣。上曰,昔日主文人孫也。仍命書御製,使姜·姜俒,卽席賡進。上曰,金峙默,是兄弟登科乎?光默曰,然矣。又命書御製。上曰,承宣與儒臣,四寸兄弟乎?光默對曰,再從兄弟也,亦使光默·峙默,卽席賡進,上命下番儒臣,讀問答訖。上命姜曰,翰林讀問答。讀訖。上曰,汝之兄弟,以玉堂翰林,一時入侍,他日事春邸,須思此日,四臣,各進賡韻。上曰,可謂異常矣。儒臣先退,疏儒鄭之僑進伏。上曰,汝居在何地?之僑對曰,居咸陽矣。命使讀疏讀訖。上曰,雖曰民弊,乃時弊也。命書批答,令疏儒退出。上曰,內局入侍。出榻敎諸臣以次退出。都提調李溵,提調鄭存謙,副提調李,假注書朴天行,記事官曺遠振·姜,醫官方泰輿·鄭允協·慶絢·吳道炯·鄭允說,以次進伏訖。溵曰,聖體,何如?上曰,一樣矣。溵請進湯劑,上進御後,溵曰,脈候旣勝,今日不復請診候矣,昨日退出時,進三貼,故歡欣踴躍而退,今日異於昨日,下情悶迫矣,夜甚長日尙早,伏望更進一貼焉。上曰,夜雖長,十二時皆飮乎?存謙曰,此請是秉彝之情矣。曰,明日當次對矣,更進一貼伏望。上曰,二貼則氣勝,三貼則不如二貼時矣。存謙曰,夜間更進一貼好矣。上曰,不欲飮矣。溵曰,今日大臣所達,以今月,異於他月故也,伏望體念焉。上曰,予則勸之以爲諸臣有會百官,予則有駕轎馬云矣。溵曰,逢此千一嘉會,公然過之,則下情當如何哉?上曰,今則吾亦休焉。溵曰,下批知是,不敢更請加進一貼,明日湯劑,依前爲之矣。諸臣以次退出。
上在慶熙宮。停常參·經筵。
藥房都提調李溵,提調鄭存謙,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗟,今日氣何勝?請豐亨益昏苶,今時體於予悶,於今日爲予言,只備局休認說,氣何諭?待敎入侍。中宮殿·惠嬪宮,藥房口傳問安。答曰,知道。
金魯永,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于金魯永曰,引見內局同爲入侍。
傳于李曰,慶尙監司入來,則先爲入侍。
傳于金光默曰,儒臣持問答入侍。
假注書洪相益在外代,以吳泰賢爲假注書。
李啓曰,假注書吳泰賢,時無職名,令該曹,依例付軍職,冠帶常仕,何如?傳曰,允。
傳于金魯永曰,坐直承旨同爲入侍。
傳于金光默曰,內局入侍。
事變假注書李廷璞在外代,以鄭徵最爲事變假注書。
金魯永,以義禁府言啓曰,靈巖前郡守尹冕東,令該府處之事,傳旨啓下矣。尹冕東下去任所云,依例發遣府書吏,拿來,何如?傳曰,允。
又以訓鍊都監一二所巡廳,左右捕盜廳言啓曰,去夜犯夜人,無被捉之意,敢啓。傳曰,知道。
甲午九月初五日巳時,上御集慶堂。藥房入診,大臣·備堂同爲入侍時,都提調李溵,提調鄭存謙,副提調李,假注書洪達淵,事變假注書鄭徵最,記事官曺遠振·姜,醫官方泰輿·鄭允協·慶絢·吳道炯·鄭允說·柳光翼·李敏德·康命徽,領議政申晦,左議政李思觀,行司直具善復,行判尹韓光會,左參贊朴相德,行司直徐命膺·李章吾,行副司直趙重晦,禮曹判書金器大,兵曹判書趙曮,行副司直洪樂性,戶曹判書具允鈺,吏曹判書李潭,行副司直李潤成,淸川君金鍾正,行副司直尹泰淵,禮曹參判李瀰,刑曹參判洪趾海,行副司直權噵·元義孫,大司憲沈墢,大司諫李碩載,副校理金峙默,右副承旨金魯永,以次進伏訖。溵曰,夜間聖體,若何?上曰,一樣矣。溵奉進湯劑,上進御訖。溵請診候,上曰,置之。內局先退,晦·思觀進伏。上曰,昨日堂錄好矣,姜俒眞學士也,俒之祖,予尙記憶,卿等見之乎?晦曰,見之矣。上曰,今都承旨,於勳府,屢世矣。晦曰,盟府主人矣。晦·思觀曰,臣等之近日仰請者,未蒙兪音,抑鬱之誠不勝矣。上曰,世孫因卿等之請,今方寢食不寧云矣。晦·思觀曰,王世孫,誠孝,安得不然乎?殿下,仰體陟降,俯念王世孫睿孝,臣等之望也。器大曰,國家當行之典,尙未允許,群下之抑鬱,當如何?瀰曰,此請之尙未蒙允,莫非臣等之誠淺,而伏望俯諒矣。善復等,諸堂,因次縷縷仰達不已。墢曰,此乃國家應行之典,而尙今牢拒,莫非臣子忱誠淺薄,未能回得天聽,臣爲大臣慨然矣。上曰,都憲言則得體矣。碩載曰,此非至今日未行者,而精誠不格,天必有相感之理,在廷之臣,一請二請,終至於不蒙允之前不止,則殿下亦非牢拒,而今日爲臣子者,一番開達,一下嚴敎,則縮首不敢,以至于今,其在大臣,不得辭其責矣。上笑曰,諫長言,亦得體矣。晦·思觀曰,實如臺臣所啓,而臣等無面目可見矣。峙默曰,特從允許伏望矣,上無發落,晦所啓,此卽固城幼學李鳳徵上疏,而批旨,有令備局消詳以稟之命矣。其一,固城所在騎步軍,與山郡所在統親兵相換,上郡之下納軍,與下郡之上納軍,亦爲換定事也。其一,各宮房各司屯田,結役倍重,其宜減半,本邑大同,酌量定式,加火田,亦以六等執卜,隨起收稅事也。水陸軍相換事,年前本道道臣,有所狀請,而事係軍制更張,故置之之意,覆奏蒙允,今難輕議變道,各宮各司屯稅,自有收捧之定式,加火田以六等執卜,隨起收稅,旣載續典,今無可論,定式之外,差人輩,如或有科外濫捧之弊,則隨現嚴處之意,分付道臣,至於大同事,每結十二斗收捧,卽諸道通行之規,則今此酌量定式之請,有違事目,置之,何如?出擧條上曰,依爲之。又所啓,新錄已成矣,癸巳錄甲午錄,曾已合錄,今番錄,竝以一錄施行,何如?出擧條上曰,依爲之。又所啓,禮曹因鄭琢後孫鳴冤覆奏,以當初禮斜之明的,有所決給,而末請行査本道,禮判之意,旣定曲直,則彼隻宜有論罪之擧,故以行査爲請云,此則不必如是故,敢達。出擧條上曰,予意亦然,本事亦非疑晦者,令本道,査問置之,特定鄭琢奉祀於鄭玉子,又所啓,日前拯活人,有加資之命,而加資則兵曹擧行,故探問其虛實,則近於孟浪云,聞甚駭然,其時請賞之京兆堂上,瞞報之部官,俱有不察之失,竝罷職,加資之命,還寢,何如?出擧條上曰,所奏誠是,依爲之。又所啓,百年後贈謚,一經筵稟然後許施,乃是定式,而順和君,宣廟朝王子,海安君,卽順和君之子,而拘於定式,尙未爲之,故吏曹判書金文起,殆無異於六臣之人,贈贊成金琂,丙子亂時立節人,故參贊柳澗,非但昏朝立節,水路朝天時未返之人,故月城君金元亮,卽精社功臣,而因其後孫之零替,尙未能請謚。此等之人,雖過百年之後,待其謚狀,一體許謚似好。原從一等人,例贈一資,爲是國典所載,或因子孫之零替,不得爲之者有之云,此則分付吏曹,隨聞擧行,何如?出擧條上曰,依爲之。曮所啓,同知洪重一,聞有實,勢難肅命,而文宰進退,臣曹不敢擅便,今姑許遞,何如?出擧條上曰,許遞可也。又所啓,向來加設知事六員,依定式過一朔後,減下,而至於李敬中·魚必溟,曾有待元窠充代之敎,而知事無作窠之期,今此兩人之殆如永付,亦似如何?姑爲減下,何如?出擧條上曰,依爲之。墢所啓,請固城縣充軍罪人咸道亨,依本律處斷。措辭見上上曰,勿煩。又所啓,新除授執義金和中,時在忠淸道禮山地,持平南鶴遠,時在溫陽地,請竝斯速乘馹上來事,下諭。上曰,依啓。碩載所啓,請固城縣充軍罪人咸道亨,依本律處斷。措辭見上上曰,勿煩。又所啓,臺閣論人,貴在稱停,而日昨掌令慶再觀之論成川府使任聖周也,旣稱經學之有裕,謂不可任以民社之責,其言首尾橫決,而且成川,本非劇邑,赴任不過旬餘,廢務爲弊等說,專出捃摭,不成事理,物情俱駭,宜有警責,請掌令慶再觀罷職。上曰,依啓。晦曰,嶺營不可久曠,新除道臣,卽令辭朝好矣。上命魯永書之曰,大臣旣奏,嶺伯,今日辭朝,其令入侍。出傳敎上命大臣備堂先退,又命魯永,讀各道伏訖。上曰,嶺伯入侍。賤臣達淵,傳命偕入。上命賜胡椒弓矢,令魯永讀聞宣諭後,承史遂退出。
甲午九月初五日酉時,上御集慶堂。藥方入診入侍時,都提調李溵,提調鄭存謙,副提調李,假注書洪達淵,記事官曺遠振·姜,醫官方泰輿·鄭允協·慶絢·吳道炯,以次進伏訖。溵曰,今日引接甚多,晩來聖候,何如?上曰,一樣矣。溵奉進湯劑,上進御後,溵請診候,上曰,置之。上曰,加入之後,略似有效,眉稜之氣,又復如前,卽今兩邊頭耳之間,如有物錘之,此皆諸扁鵲自知三錢之重,而日三勸之致也。此時湯劑,則如以淸暈化痰湯,防風通聖散等藥,改之爲好,不然則附子之加入,何如?泰輿等,以兩湯劑不合於御用,附子亦非眉稜候所屬之藥,仰達。道炯曰,八味元兼進好矣。允協曰,八味,加入附子,尤好於此時症候矣。溵曰,八味元進御之意,臣頃已仰達,而功校之遠及,非比湯劑,今若進御,則誠伏幸矣。存謙曰,八味元進御誠好矣。上曰,附子之加入云者,果好耶?此乃關西伯之所製入者,每欲服之而未果矣,䓀莄米飮,旣有入之者,何待八味飮?當自今夜始服矣。三提一時起伏曰,誠不勝幸矣。溵曰,以䓀莄米飮,進御八味元,則功效尤爲莫大矣。存謙曰,製入者,今旣經夏,更爲製入,何如?溵曰,春間製入者,又經潦夏,更爲製入好矣。上曰,何其困我?溵曰,惶悚矣,䓀莄米飮,女水工,每於開門後,入來煎之,故封入之時,自然差晩,此後則當以此進御八味元矣,趁早煎入乎?上曰,其止之。溵曰,明日湯劑,待敎乎?上曰,唯。內局退後,坐直承旨金魯永進伏,上命讀關東審理啓本訖。命魯永書之曰,今聞江原道臣審理啓本,其中已啓聞者二人,未啓聞者二人,附陳參酌之議,噫,皐陶曰可殺,帝曰宥,況此皐陶曰可爲參酌者乎?此啓本,下該曹,令該堂詳考後,卽爲登對以奏。出傳敎承史遂退出。
上在慶熙宮。停常參·經筵。
酉時,雷動。
初昏,雷動電光,灑雨下雨。夜一更二更,電光。自三更至五更,灑雨下雨,測雨器水深三分。
藥房都提調李溵,提調鄭存謙,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今者此氣,其勢固然,而亦兼八〈味〉元,此誠昏矣,其亦可笑,而旣冥然,誠悶而然矣,䓀莄米飮,夜欲進御,經夏果欠節,一劑加劑以入,氣何暇諭?待敎入侍。中宮殿·惠嬪宮,藥房口傳問安。答曰,知道。
傳于金光默曰,道試官留待。
又傳于曰,西關試官,內局同爲入侍。
又傳于曰,內局入侍,試官同爲入侍。
傳于金魯永曰,內局入侍,坐直承旨,同爲入侍。
金光默啓曰,大司成趙㻐,除拜後,過三日不爲出肅,依定式,推考警責,仍卽牌招察任,何如?傳曰,允。
金魯永啓曰,卽者副校理金峙默,以其親病,陳疏徑出,原疏纔以捧入矣,所當直捧禁推傳旨,而此與無端徑出有異,推考警責,何如?傳曰,允。
金光默,以弘文館言啓曰,本館上番闕直,事甚未安,校理安大濟,卽爲牌招入直,何如?傳曰,允。
金魯永,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
又以兵曹言啓曰,本曹正郞李羽逵,身病猝重,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,卽接西所衛將牒報,則所屬都摠府西邊中松一株,爲風雨所壓折云,令該所,斫去之意,敢啓。傳曰,知道。
洪秀輔,以禁衛營一二所巡廳,左右捕廳言啓曰,去夜犯夜人,無所捉之意,敢啓。傳曰,知道。
副校理金峙默疏曰,伏以臣母,年今七十八矣,癃衰淹篤,㱡㱡床褥,而惟是婦人愛小子之心,至老彌切,每語臣曰,以不才無能,荷聖上之洪造,襲父兄之餘庥,濫厠淸顯,居常懍惕,苦得閑僻一小縣,隨汝一往,則在吾榮莫大焉,在汝小爲圖酬之地,其言甚懇,其情至悲,臣雖迷頑,安得不慽焉而感,怵焉而傷也?仍念臣,以父母晩出,偏蒙慈愛,失怙以來,母子爲命,一日在公,則貽臣母一日之憂,二日持被,則貽臣母二日之憂,臣情至此,誠不知榮塗之爲樂,而每誦李密陳情之表,竊悲臣心之先獲也。實欲乞得長暇,任便扶將,以盡子職,而天休滋至,寶算彌隆,遲徊睠係,不敢爲便訣之計。臣於是,君親一念,進退俱難,區區至願,惟在於得一外除,獲遂反哺之私情,庶竭報效之微誠,臣抱此至切至急之懇,其何敢自阻於孝理之下,不一鳴號於天地父母之前乎?伏乞聖慈,俯垂矜諒,特命銓部,畀臣一凋郡,得以便養。老母宿症,夜來添劇,促臣歸視,臣聞此報,按住不得,擅離直次,徑出禁門,臣罪至此,尤無所逃,臣無任屛營祈懇之至,謹昧死以聞。答曰,省疏具悉。所請,令銓曹依施,爾勿辭,護焉。
甲午九月初六日巳時,上御集慶堂。藥房入診入侍時,都提調李溵,提調鄭存謙,副提調李,假注書洪達淵,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。溵曰,夜間聖體,若何?上曰,一樣矣。溵奉進湯劑,上進御後,溵請診候,上曰,只四人爲之。泰輿等四人,診脈。奏曰,脈候左右三部度數調均,滑體亦差勝矣。溵曰,八味元,旣爲進御,實爲伏幸矣,本方中兎絲子,亦爲加入,何如?上曰,進御八味元一劑,依前方加兎絲子三兩,熟地黃減二兩,製入事。出榻敎溵曰,時原任來待矣。上曰,時原任大臣入侍。出榻敎賤臣達淵,出來傳命,與領府事金相福,領敦寧金陽澤,判府事韓翼謩,判府事金尙喆,領議政申晦,左議政李思觀,偕入。相福等曰,聖候,何如,而眉稜之氣,亦若何?上曰,少愈矣,卿等又入來,恐或添病矣。關西試官金鍾正,奉承試題後,與內局先退,讀奏金峙默疏,上命書疏批訖。相福曰,臣等自知有逐日瀆擾之罪,而不蒙允之前,實難止矣。晦曰,此實天經地義之所不可已者矣,亟降兪音,臣之望也。思觀曰,慶賀二字,無則已矣,有則孰加於此乎?陽澤曰,爲臣子者,如未得準請,則是臣分掃矣,殿下何不俯念哉?上曰,卿等言雖至此,予則必不聽矣。翼謩曰,東宮至於水刺不進之境,殿下,俯念睿孝,臣等之望也。尙喆曰,殿下大德得壽,天與人歸之也,如之何辭也?上曰,其止之,日已晩矣,卿等速退,可也。相福等,仍齊聲仰達,縷縷不已,未及退出,上連下速退之命,諸臣惶悚遂退出。
甲午九月初六日初更四點,上御集慶堂。藥房入診,坐直承旨同爲入侍時,都提調李溵,提調鄭存謙,副提調李,右副承旨金魯永,假注書吳泰賢,記事官沈基泰·姜,醫官方泰輿·鄭允協·慶絢·吳道炯·柳光翼·鄭允說·姜命徽,以次進伏訖。溵曰,午間聖體調攝,若何?上曰,一樣矣。溵進湯劑,上進御,溵請診候。上曰,置之。上曰,以建功支撑,時原任迭相來困,豈不悶哉?予則不聽,而都憲薇垣長之言誠是矣,今年尙餘三四月,連困予,則豈不困哉?溵曰,擧國同慶,蒙一兪字,都無事矣,臣極知惶悚,而日氣陰濕,加進一貼,何如?連日只進二貼,誠切伏悶。上曰,如是故,予故趁夕召見矣。存謙曰,今日甚陰矣。上曰,其止之。上曰,海西儒疏何事云耶?曰,民瘼云矣。上曰,此輩多挾雜矣。上曰,海西疏儒,明日內局入侍,率入。出榻敎溵曰,明日湯劑,亦待下敎矣。上曰,君親一般矣,邦慶,便作消日之資,豈非可笑乎?金判府峻言,言則是矣,而予心如石奈何?時原任一也,都提調,亦無異於時任,何可不參?予誠慨然矣。溵曰,臣誠惶恐矣,有先退之敎,臣敢先退,今承聖敎,惶恐萬萬矣。上叩閾曰,予盡見之矣,若爲撕極,則予可休矣。溵起伏曰,惶恐抑塞矣。內局先退,魯永,讀東萊府使狀啓訖。上曰,今日入直儒臣誰也?魯永曰,朴在源·姜俒矣。仍命退去,諸臣以次退出。
上在慶熙宮。停常參·經筵。
藥房提調鄭存謙,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。已下敎矣。
中宮殿·惠嬪宮,藥房口傳問安。答曰,知道。
以備忘記,傳于李曰,予有亘中懷,先諭慷慨意,今何復默焉?今曉氣果勝,只自歎冥然,今日亦一樣,嗚呼,予自知,其何云北漢,亦何鍊戎臺?予今心有定,隆福在咫尺,於予其誠得,何暇應命召,何心慰大僚?嗟哉,永慕堂,於闕於邱此心懸,嗟哉同耆耉,少量知予心。
備忘記,嗟哉,今予氣,內局誠浮雲,建功若楚越,其雖問候,予何答乎?欲諭時原任,今予誠至誠。
傳于李曰,大臣勿胥命,時原任大臣,藥房都提調聽下敎事,遣史官,傳諭,命召傳授。
李啓曰,時原任大臣,藥房都提調,依下敎來待矣。
以平安道安州幼學尹應履,忠淸道懷德幼學李志道上疏,大槪微稟,傳于金魯永曰,旣有停擧之命,則有何更稟之事乎?
傳于金魯永曰,俄者已稟,疏儒,承旨先爲率入。
傳于金光默曰,內局入侍,坐直承旨同爲入侍,玉堂箚子,入之。
以備忘記,傳于金魯永曰,於予豈云大小?今年一皆固守,當然底道,而聞所奏與到此二字同焉,八字旣遂予意是體群臣意,亦繼述道,雖强許,今思曷勝悚然,其覺於予玉成,況此豈古例,其誠苟且,亦小酌,豈特今番?安徐,此後永爲禁制禁焉。
傳于金光默曰,傳敎頒布後,當就寢矣。
假注書吳泰賢有頉代,以柳甲基爲假注書。
假注書柳甲基在外代,以李益運爲假注書。
金光默,以奉常寺官員,以都提調·提調意啓曰,東籍親耕田所種皮唐黍豆太三種,今九月旬間,當爲成熟之意,敢啓。傳曰,知道。
金魯永,以御營廳一二所巡廳,左方捕盜廳言啓曰,去夜犯夜人,無所捉,敢啓。傳曰,知道。
修撰朴在源,副修撰李祖源·姜俒等箚曰,伏以近年以來,秋冬之雷,殆無虛歲,而轟燁之異,又何爲於收藏之月也?傅會爲說,君子雖譏,災不虛生,古人所云,臣等於此,亦安敢終默已乎?惟我殿下五紀臨御,一心對越,自强之工,靡懈於靜攝之中,恤民之敎,亦下於有秋之歲,是宜天心克豫,諸福畢至,而夏旱秋澇,實多病稼之憂,迺至有昨夕靑臺之報,臣等膚淺,雖不敢指某事爲某災之應,而請以日下一二事,爲殿下陳之,唯殿下省察焉。嗚呼,空圄之化,非不郅隆,而閭巷之偸竊日肆,求言之誠,非不勤懇,而草野之干恩相接,度支之經費耗匱,年年區劃,艱辛取給,則殿下之節財,終有所未盡矣,推恩之狀報冒濫,家家金玉,人不知榮,則殿下之愼爵,或有所未至矣。凡此數事,固今日之所可言者,亦殿下所宜勉者,是雖群下,不能仰體聖德,禆補治化之過,而亦豈不係於殿下一念操捨之機哉?伏願深加兢惕,益勤儆戒,母循應文之故事,克軫懋實之極工,則消災致祥,亶不外是,惟殿下,懋哉懋哉。取進止。答曰,予雖意在,予莫諭而聞此,豈特歉然?況此時有此豐亨之擧,悚然二字,可謂歇後語,此亦昏耗而然,若是匡輔,深用嘉焉。
安州幼學尹應履·金祥彦等疏曰,伏以誠惶誠恐,略擧其槪,春秋大一統者,天地之常經,古今之通誼也。堯以是傳之舜,舜以是傳之禹,禹以是傳之湯,湯以是傳之文武,而武有天下,追尊古公爲太王,公季爲王季,西伯爲文王者,能繼其志而宗廟享之,子孫保之,孔子稱其達孝者是也。孔氏家語,祔葬于防,而追惟啓聖祠者,以其有孔子也,若姬非王,何有追尊之禮乎?若孔非聖,何有啓聖之祠乎?以聖言之,則道與德位也,以王言之,則度與權位也,殿下,王也聖也,以啓聖啓王之德,奉追尊祔廟之禮,則克明終身之慕,而兼竝聖王之統也。古之王今之王,何其異乎?今之聖古之聖,何其異乎?聖則一也,王則一也,啓王啓聖之尊,豈無享廟之理乎?古今聖王之擧,跡雖不同,易地則皆然也,驗彼推此而躋入太廟,昭穆繼序而共享禘祫,則亦報昊天罔極之恩,而同歸于一也。伏願聖上,細聽芻蕘之說,以兩聖追祔之禮,爲三尺而行儀,則自合於酌古通今之誼也。臣之此疏,雖其不美,今涓穀朝,隮入于龕,毖陳牢儀,則幽孤明靈,興感於殿下之誠孝也,敬奉簠簋稻黍之飯,謹奠罌爵鬱鬯之酒,虔告利成焉。孔子曰,不在其位,不謀其政,此乃言官所爲,而非臣之所能爲也,然爲子而先意承顔者,子之職也,爲臣而見危授命者,臣之職也,何愛其承顔授命?終不慕事一之義也,肆以臣愚,拜乎稽首,昧死以聞。批答出傳敎
甲午九月初七日午時,上御集慶堂。坐直承旨疏儒,同爲入侍時,右副承旨金魯承,假注書洪達淵,記事官沈基泰·姜,懷德儒生李志道,安州儒生尹應履,以次進伏訖。上先命志道,自讀其疏,讀未半,上命基泰藏史庫,命魯永書之曰,今聞懷德儒有莫重陳章者,故先强酬,所請兩事,非徒至重至大,何敢若是屑越?只以此則已兼請於予,此何心腸,將欲下敎,敢曰其祖,今九十一歲,再次而陳,挾雜于恩,綻露無餘,豈曰莫重而不務乎?李志道刊名儒案,勿限年停擧。出傳敎應履,又進伏讀奏其疏訖。上命魯永書之曰,所陳莫重者同云,故特召,語涉囫圇,隱而未彰,此等奇怪之章,於今初聞,其今申飭倍道,大抵暮年,心在民國,而鄕儒陳章者甚罕,故頻問,意蓋此也,而近者因此,此等怪駭之輩,聯翩,況召見暮年,亦效古人門無停客之義,而若是猥濫,以此觀也,海州儒亦同,其何召問?竝逐,此後北等儒,喉院分付該吏逐焉,勿復以聞。出傳敎又命書傳敎曰,自古鄕儒來章者,隨其時,承旨或先捧或拒,其彷徨門外,心常慨然,近者頻問意蓋此也,亦予過也,今者懷德儒,放恣無憚,安州儒囫圇駭怪極矣,此亦觀世道處也,噫,此何然?擧措豐亨而然也,曷勝寒心焉?書訖,疏儒先退。上曰,時原任大臣入侍。出榻敎賤臣達淵,出來傳命,與領府事金相福,領敦寧金陽澤,判府事韓翼謩,判府事金尙喆,領議政申晦,都提調李溵,左議政李思觀,偕入。上曰,卿等之情,予當盡諭之矣,昔年故金奉朝賀,有到此地頭之語,故予始聽之矣。晦曰,殿下雖敎故相臣之言,若當今日,則必不以到此地頭之言,仰達,而今則大異於昔矣。思觀曰,臣等不誠之罪有之矣,臣等之情,洞燭望也。相福曰,今承下敎,無以仰達矣。陽澤曰,臣等間日之罪,無所逃矣。尙喆曰,旣以洞諭於前席,臣等罪何可盡達?翼謩曰,民彝物則之當然者,殿下俯諒宜矣。上曰,日前都憲薇垣長,如復駁正,廷臣必致葛藤,如此則予可少休矣。溵曰,昨今連承下敎,惶恐抑塞,達夜焦心矣,今又日已差晩,湯劑奉入,何如?上曰,內局入侍。出榻敎鄭存謙·李進伏。上曰,八味元果有益矣,昨夕進御後,予用深慮,能無滯症矣。溵曰,眞好劑,本無滯症矣。上進湯劑後,溵請診候,上曰,置之。溵曰,又一貼待敎乎?上曰,唯。提調先退,相福等又進伏,迭相仰達曰,若不蒙允,則臣等不得有臣分矣,仍縷縷不已。上曰,然則使卿等有臣分矣。仍命魯永書曰,噫,昨夜下敎,今日召見,意蓋深矣,何以召見?其欲洞諭之意先諭,思良相誦到此地頭之答,見其影,予雖知矣,今日洞然知相心,噫,何異於甲戌年九月十三日?其時在私邸,令中官,先奏慈聖曰,領相旣奉承,臣當入詣以奏,命鼓吹奏慢而入,今日正若此日也。噫,大小諸臣,聲音笑貌而事五十年其君乎?予之固執,在八字,而嗚呼,此一節,聞所奏,若聞故領相所奏,到此,竝與賀而固拒,嗚呼,此豈五十年君臣相依之意乎?於賀快許,而嗚呼,此非爲予也,卽仰謝眷祐之意,告廟文先書下,而噫,於今沖子鬱結,有倍諸臣,其日何?卽今月十日也,將以此下敎,雖一殿,用副祖孫相依之意,呼寫之際,沖子來復勸起,聞則意在進定,旣許,何計日子?況此日,嗚呼,予昔年前月晦日,摠管瓜滿,今月復受謝恩之日也,亦非偶然,以來十二日爲之,禮不可闕,況上告下布,體重,服絳紗袍,百官一體朝服,儀注安徐,依例頒赦,而雜犯以下竝宥,只京中物饌對進,八道兩都,只封箋,方物物膳安徐,慶科稠疊,待明春爲庭試。出傳敎書訖,上着笠起坐,命書告廟文二句。相福等曰,旣承下敎,不勝懽忭,而十九日亦不可虛過,依昨年例擧行好矣。上曰,是則不可矣。溵曰,此慶,非徒爲國,實爲祖宗朝仰體之道矣。上曰,昨年果爲之耶?晦曰,然矣。上又命魯永書之曰,因沖子意,時原任旣奏,政府·樞府·六曹進饌,十九日德游堂當受,進參,依昨年例。出傳敎書訖,諸臣遂退出。
甲午九月初七日酉時,上御集慶堂。藥房入診入侍時,都提調李溵,提調鄭存謙,副提調李,假注書洪達淵,記事官沈基泰·姜,醫官方泰輿·鄭允協·慶絢·吳道炯,以次進伏訖。溵奉進湯劑,上進御後,命書之曰,近者日氣異常,深切用心,昨夕聞聲,曷勝澟惕,而卽止,與十月有異,故泯默,政院雖稟,中官稽滯,晩聞堂箚報,曷勝瞿然?雖與矇然有異,予莫諭以有堂箚,此已歉然,豈特此也?堂箚到院而莫知,爲此豐亨之擧,可謂相反,以予心今此擧,是豈恒心?況於此時,雖莫能起坐,側身澟惕之心,何以伸乎?其瞿然者,此時莫知修省,有此張大之擧也,何以贖愆?其宜寢命而仰謝,尤爲瞿然者,賀猶若此,況進饌耶?今日下敎中,只告布以頒赦爲頒敎,過三月後待下敎爲焉,而亦爲權停禮,陳而不作,京中物饍置之,何必張大?以黑團領爲焉,進饌赦典與庭試,一竝置之,噫,其自從容,然後可贖昏謬,噫,聞風聲,其猶動也,況此乎?雖與漠然不知爲此擧有異,若無此擧,何以白心?出傳敎又命書堂箚批訖。溵曰,堂箚今申後,始到院云矣。上曰,然。溵曰,昨日乍鳴之雷,與十月大異,而加以九月節纔入,則便同八月矣,今者傳敎,有瞿然贖愆等語,臣誠惶恐,而殿下不必如是下敎矣。上曰,何爲不然乎?側身聞聲,瞿然悚然,聲息後始展脚矣,每念沖子之誠,特副諸大臣之請矣,堂箚晩到,甚歉然乎?溵曰,殿下雖以豐亨爲敎,此實繼述之意也,仰謝眷祐,俯念王世孫睿孝,特收傳敎,臣之望也。上曰,此乃繼述則繼述矣,予當數日修省矣。曰,可贖昏謬四字,臣誠惶恐而決難奉承矣。上曰,其速頒布,可也。存謙曰,所重在焉,而聖敎又如此,有損國體矣。上曰,不然矣。溵曰,屢達惶悚,而此非止此之慶也,雖以進饌言之,節之又節,減之又減,又下若是之敎,抑塞之誠無以仰達矣。上曰,時原任,明必采矣。溵曰,奚獨時原任?擧國臣民,莫不抑鬱矣。上曰,自明日亦不見內局,卿等可得休矣。溵曰,又何爲如此下敎耶?上曰,此傳敎,其速頒布也,予聞頒布後當就寢矣。溵等迭相仰懇曰,傳敎還收伏望矣。上連下速退之命。溵曰,明日湯劑,亦待敎而䓀莄米飮有勿入之敎,何以爲之耶?上曰,此亦張大矣。命退,諸臣惶恐退出。
上在慶熙宮。停常參·經筵。
自昧爽至辰時,有霧氣。
藥房都提調臣李溵,提調臣鄭存謙,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。方切歉然,氣何暇諭,亦何酬應焉?中宮殿·惠嬪宮·嬪宮,藥房口傳問安。答曰,知道。
口傳啓曰,臣等卽伏承問候之批,有亦何酬應之敎?相顧愕眙,不知所出,顧今聖候新瘳,此時保嗇之道,尤宜比前加愼,診候進湯,不容少緩,臣等忝在保護之列,豈敢以瀆擾爲懼,泯默而已乎?衷情所迫,玆不得不仰首齊籲。伏乞亟回聖心,特許臣等持湯劑入侍,千萬懇祝,惶恐敢啓。
口傳再啓曰,臣等朝陳口啓,顒俟兪音,不惟不賜召接,尙未承批,日已向午,常進之劑,尙未進一貼,下情焦迫,固不暇言,其於大聖人保嗇之道,豈不萬萬爲憫乎?玆敢來詣閤外,相率陳懇。伏乞更加深諒,亟許入侍,千萬至禱,惶恐敢啓。以承傳色口傳下敎曰,其速退去,退去後,當進水刺矣。
金光默啓曰,諸承旨,有稟達事請對矣。又啓曰,時原任大臣,有稟達事,來詣求對矣。又啓曰,禮曹判書金器大,參判李瀰,有稟達事,來詣請對矣。
以備忘記,傳于金光默曰,雖以禮群臣繼述意勉循,心竊太康,於今卽予志,心可紓也,而雖然,一協張大,矇然歉然,雖濁何洗?予志益固,其今時原任與禮堂休請,其皆令自休焉。
以備忘記,傳于金光默曰,意雖皆在十二日定賀,是豈予心,一太康?十九日進饌,亦豈予心,二太康?於今若脫襲衣,若却陋肉,心自快意亦紓矣,聞於今予道,卽一靜字也。
以備忘記,傳于李曰,悶予偏勝人事,昨者擧亦由此,得儒臣玉成也,前猶謬今何復?
以備忘記,傳于李曰,效古張公藝百忍字,書百靜字以下焉。
金光默啓曰,諸承旨,更爲詣閤求對矣。又啓曰,諸儒臣有稟達事,來詣閤外請對矣。又啓曰,時原任大臣,承休焉之敎,彌切悶迫之忱,敢此詣閤求對矣,又啓禮曹判書金器大,參判李瀰,詣閤更爲求對矣。
以備忘記,傳于李曰,群下雖豐亨,其君固宜抑,嗟哉,昨予敎,曷勝慷慨亘?若此故氣昏眩,何以然?卽予也,至於一饌字,孰知繼述意,撤宵心靦然,何能白此心,何齊到守此門,若此故何心食?皆令宜自休,其安暮年心。
以備忘記,傳于李曰,嗚呼,八十一,今日始大覺,其若因昏夢,心何明彼蒼?引君當正道,此心宜匡輔,其何齊到門?苦悶八旬翁。
傳于李曰,竝入侍。
藥房口傳啓曰,臣等俄者入侍,伏承待敎更入之命,顒俟召接,卽伏見傳敎下者,至有退去之敎,臣等相顧愕眙,繼以焦迫,卽今湯劑之關係何如,而遽有此敎,此莫非臣等誠意淺薄,不能感格之致,臣等之罪,固無可言,而殿下獨不念保嗇聖躬之道乎?情窮勢迫,詣閤齊籲。伏乞深留聖意,暫許召見,千萬懇祝,惶恐敢啓。
傳于李曰,建功一貼之進御有量矣,聞內局退去,然後當進夕水刺矣。
洪秀輔,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
洪秀輔,以訓鍊都監一二所巡廳,左右捕盜廳言啓曰,去夜犯夜人,無被捉之意,敢啓。傳曰,知道。
甲午九月初八日申時,上御集慶堂。藥房入診,時原任大臣,禮堂諸承旨,諸儒臣,同爲入侍時,都提調李溵,提調鄭存謙,副提調李,假注書李益運,記事官沈基泰·姜,醫官方泰輿·鄭允協·慶絢·吳道炯·鄭惟說·柳光翼,領府事金相福,領敦寧金陽澤,判府事韓翼謩·金尙喆,領議政申晦,左議政李思觀,禮曹判書金器大,禮曹參判李瀰,左承旨鄭好仁,右承旨金光默,左副承旨洪秀輔,右副承旨金魯永,校理姜俒,修撰朴在源,副修撰李祖源,以次進伏訖。相福曰,聖體,若何?上曰,一樣矣。相福曰,昨蒙聖敎,不勝歡忭矣,因堂箚,更承權停之敎,下情惶恐抑塞矣。晦曰,所重在焉,而告廟文旣製下,又爲如此,臣等實缺望矣。思觀曰,此乃仰謝繼述矣,莫重莫大,而因儒臣數行箚,何爲如此乎?上曰,實歉然矣。溵曰,此異於冬月之雷矣。相福曰,朱子以秋雪冬雷爲怪,而此則異矣。上曰,此實予涼德而豐亨,故如此矣。晦曰,豈或如此?此非豐亨矣,實繼述矣。溵曰,臣將順聖意,減之又減,實非豐亨張大之擧也。陽澤曰,殿下旣下成命,又爲若是,則有損國體矣。翼謩曰,邦慶若何,而一雷之故,遽欲權停,此民彝物則之所不已者矣。陽澤曰,殿下何不念王世孫睿孝乎?上曰,予事是矣。溵曰,節候纔入,便同八月矣。上曰,然則過今月後當爲之矣。翼謩曰,何月不慶,而今月則乃仰謝繼述矣。上曰,賀猶不可,況於進饌乎?尙喆曰,十二日,卽仰謝也,十九日卽繼述也,伏望允從矣。上曰,予大覺矣。器大曰,雷鳴於再昨,疏入於昨日,天之有雷,安知非上下阻隔之致乎?瀰曰,擧國之同慶,豈可以一雷而止乎?伏願以今月定行矣。上曰,今則都無事矣。尙喆曰,此乃莫重之事,而以循例一箚,欲遏衆望,孰爲輕重乎?上笑曰,金判府甚難矣。曰,昨夜傳敎,實難奉承,而聖敎嚴重,故不得已頒布矣,然還收伏望矣。存謙曰,臣等顒望之餘,聖敎至此,下情不勝抑鬱矣。溵曰,儒臣循例陳箚,下敎以後,萬萬惶悚,今方詣問入侍矣。上笑曰,儒臣是矣,何爲至此哉?諸儒臣,進伏奏曰,伏承傳敎,不勝惶悚矣。上笑曰,儒臣,於予德矣。晦曰,俄者賡進詩,儒臣皆以惶悚之意製矣。上曰,賡進軸入來乎?曰,然矣。上命讀訖,令賤臣益運,出置政院。上曰,今番都堂錄,誰某爲之乎?晦曰,姜俒·金履正·李東馨爲之矣。上曰,金履正誰也?晦曰,金善行之姪,金勉行之子也。上曰,李東馨誰也?晦日,李儁徽之子也。上曰,然乎?正合玉堂矣,李儁徽孝子矣。思觀曰,八道封箋事,已頒布,不久當上來。
上在慶熙宮。停常參·經筵。
藥房都提調臣李溵,提調臣鄭存謙,副提調臣李,啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,逢此日憶昔年,嗟,今日有何製,心悵然何以抑,氣何諭?待敎入侍。中宮殿·惠嬪宮,藥房口傳問安。答曰,知道。
金光默啓曰,時原任大臣·禮堂,竝來待矣。
以備忘記,傳于金光默曰,嗚呼,一片此心,彼蒼臨照,旣覺何復昏,況今月何籲,來月朔朝兼籲,仍以黑團領權停禮,於今頒赦爲頒赦,而於饌,予年雖九十,其復何諭?此心快紓,初涉苟且,於今快定,庶有垂於百世矣。
金光默啓曰,時原任大臣,來待閤外,日已過午,未承召命,不勝抑鬱,敢此更爲求對矣。
以備忘記,傳于李曰,予意旣諭,何酬應於時原任·禮堂?若復强請,內局亦何酬應?予守靜字,皆令休焉。
以備忘記,傳于李曰,旣諭予偏處,今番誤,由一人事,一何誤亦何昏?於十二日,嗚呼,於甲戌十三日,旣奏我慈聖,其況八十一體群臣,抑何意此誤矣?嗚呼,於十九日,傍人雖勸一酌水,其宜灑涕拒,繼述何意其誠昏?玉成予乃能覺,一猶迷,豈忍再?五十宜仰謝,兼籲理固然旣籲亦宜布,敎已足何云赦?若踰此誠豐亨,興惟此此心固,若問固團在掌,將予意傳諭時原任,皆令自休,亦諭宗伯臣,皆乘轎與軒,若此後應內局。
以備忘記,傳于李曰,今予大覺,其誠萬倖,須看今日下敎,可謂暮年字字理道氣諭,此宜日守靜,興推心體胖。
以備忘記,傳于李曰,今番一誤一昏,莫思昔日奏,今日體群臣,其誤也,甘心欲受饌,自謂是繼述,是昏也,倖已覺,復何再?
以備忘記,傳于金光默曰,今者下敎,質諸聖賢何歉?若是求守,此何景像?皆息然後,當見內局,若是强焉,誕日問安,正朝物饌,皆當拒矣。
以備忘記,傳于金光默曰,聞下敎若此,何云曰誠?政府六曹,誕日物膳,停封。
傳于李曰,內局入侍。
傳于洪秀輔曰,明日次對與否,知入。
傳于金魯永曰,中官聽瑩下敎,皆安徐。
傳于李曰,內局入侍。
有政。吏批,判書李潭進,參判李福源病,參議金魯鎭進,左副承旨洪秀輔進,以鄭景仁爲掌令,以朴天衡爲校理,以李東馨爲修撰,以金鍾正爲刑曹判書,以洪文漢爲南部都事,李師謙爲兵曹正郞,別軍職李春琦,今加崇政,陳弼漢今加嘉善,田德雨今加嘉義,以上加資事承傳。
兵批,有政,判書趙曮病,參判李徽中病,參議尹承烈入直進,參知任希簡病,僉知三單趙完玉·韓師謙·崔得運,同知單林春興,副司直尹東暹·韓光暹,副司果李商輅,訓鍊奉事二單印敬信·劉漢雄。
金光默,以弘文館言啓曰,本館下番,連日姑陞入直,事甚未安,今日政新除授玉堂,待下批仍卽牌招,以爲推移入直,何如?傳曰,允。
洪秀輔,以兵曹言啓曰,昌德宮·昌慶宮差備內窓戶,令戶兵曹郞廳,春秋摘奸事,曾有傳敎矣,發遣本曹郞廳與戶曹郞廳,眼同摘奸之意,敢啓。傳曰,知道。
洪秀輔,以禁衛營·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
甲午九月初九日午時,上御集慶堂。藥房入診入侍時,都提調李溵,提調鄭存謙,副提調李,假注書洪達淵,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。溵曰,夜間聖體,若何?上曰,一樣矣。溵奉進湯劑,上進御後,溵請診候,上曰,置之。上曰,殿座只傳內局乎?溵曰,俄蒙物膳停封之敎,時原任,惶恐退待於闕外,而臣則方承內局之命,故不敢退矣。上曰,昨日內局,予知非矣,異於時原任,而亦同退,只提調副提勸湯矣,卽欲下敎,而夜有深思者,欲觀今日矣。溵曰,惶悚矣。存謙等曰,都提亦同入而先達,未蒙發落,故臣等繼達矣。上曰,都提入乎?曰,然矣。上笑曰,不爲下敎,果然善爲矣,忍之爲好矣,若是而豈有賀乎?溵曰,惶悚矣。上曰,時原任皆令入侍。曰,未蒙勿胥之命矣。上曰,時原任大臣勿待命,命召傳授入侍。出榻敎上曰,禮堂同爲入侍。出榻敎賤臣,出來傳命,與領府事金相福,領敦寧金陽澤,判府事韓翼謩,判府事金尙喆,領議政申晦,左議政李思觀,禮曹判書金器大,禮曹參判李瀰,偕入。相福曰,臣等俄承下敎,萬萬惶悚矣。上曰,予今大覺矣。晦曰,臣等半日來待,始許方寸之地,不得請則不敢退矣。上曰,初不知進饌之不爲繼述,泛下傳敎,更覺則,尤切歉然矣。思觀曰,俄者備忘,有歉然二字,又下歉然之敎,殿下之何事歉然乎?此實有光聖德矣。陽澤曰,殿下以是爲有關於聖躬耶?此乃繼述之意矣。上曰,甲戌年九月十三,仰告慈聖,而今九月十二進饌,何爲繼述,誠太康矣。溵曰,以是之故,實非偶然,而六十年準備之日矣。翼謩曰,旣製告文,又爲下布,八域同歡之餘,今敎至此,國體之損傷姑不論,而東宮睿孝,當何如耶?上曰,予事是矣。尙喆曰,殿下方下昔年之敎,今十二,卽不易得之日也,進饌應當有光於聖孝,仰謝于陟降,何謂太康乎?上曰,今番下敎,雖質諸聖人,無疑予事矣。器大曰,應行之典,以尋常之事,若是牢拒,今玆蒙允,則臣曹自有預備之道矣。瀰曰,後下敎還收,依前下敎擧行,臣等望也。晦曰,禮曹箋文顧辭,臣當誦達矣。上曰,爲之乎?曰,已啓下矣。上命賤臣持入,令瀆奏訖。上命書之曰,奏禮曹諸草記,故置諸政院事,下敎。今日乃聞箋文顧辭,一體混下之故,取來命讀,尤不覺歉然,於三其稱,猶可說也,乃瘳翌日,萬萬駭然,此豈瘳乎?意益深矣,則强付於三合爲四慶,其涉異也,此則於今雖諭何益,而混下中官,不可無飭,中官任載賢,亟施不敍之典,其時不奏,只草記承傳色中官曺壽喆,越捧三等。出傳敎上曰,籍田刈種乎?曰,未及云矣。上命書之曰,噫,今予一心,唯在乎此,聞太常草記,親耕田三種成熟之意,謂將獻,尙今寥寥,體君心若何?東籍田郞廳,爲先從重推考。出傳敎上曰,卿等若不復困予,則當寢停封之敎而不然,當如俄者下敎矣。晦曰,何爲如此下敎耶?又不蒙允,則臣等無面目退出矣,亟加三思,臣等之望也。上命速退,相福等,迭相仰達。上曰,何困如此?仍掩窓,諸臣惶恐不敢達。上曰,趙鎭容不來乎?曰,然矣。仍命書之曰,同副承旨下南原云,遲滯勢固然矣,校理趙鎭容,其聞拜掃處多故,莫知去處云,勢亦然泯默,今已多日,尙無消息,噫,其豈時體,若時稽滯,國體所在,固執,其亦繼襲以敎初來之意,新進怠慢,不可無飭,令該府禁推。出傳敎上又下速退之命。晦曰,惶恐退矣。溵曰,一貼待敎乎?上曰,唯。諸相退後,上仍推窓,命讀吏批政望訖。命書傳敎曰,下敎已久,尙無求對之擧,其涉疑訝,欲爲下問,今日問三度,乃覺尋單故若此,頃者諸道,皆無稟處直下敎,故亦欲下敎,關東道臣審理狀聞,已有帝曰宥之敎,審理有意見,依他道例,四人皆減律,自本道定配後啓聞事,卽爲回諭,書訖遂退出。
甲午九月初九日酉時,上御集慶堂。藥房入診入侍時,都提調李溵,提調鄭存謙,副提調李,假注書洪達淵,記事官沈基泰·姜,醫官方泰輿·鄭允協·慶絢·吳道炯,以次進伏訖。溵奉進湯劑,上進御,溵請診候,上曰,只二人爲之。泰輿·允協等,診脈奏曰,脈候左右三部度數調均,滑體亦差勝矣。溵曰,昨日只進一貼矣。上曰,朝廷以豐亨困予,內局以建功困予,甚苦矣。命退。溵曰,明日湯劑待敎乎?上曰,唯。遂退出。
上在慶熙宮。停常參·經筵。
藥房都提調臣鄭存謙,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今已一旬,此心萬倍,氣何暇諭?待敎入侍。中宮殿·惠嬪宮,藥房口傳問安。答曰,知道。
以備忘記,傳于洪秀輔曰,今次對將困予,先諭意其皆知,若憶甲戌奏,何忍十二名,予懷宜萬倍,何心稱繼述,而誤今大覺,忍爲賤丈夫,予志若金石,雖萬何敢撓?嗚呼,今予心,蒼穹來臨照。
以備忘記,傳于金光默曰,近昏苶甚,建功果有功,憶十僅能一,扁鵲誠可笑,嗟哉,彼內局,徒知建功湯,可笑諸公卿,皆休時體湯。
傳于金光默曰,引見內局同爲入侍,扁鵲置之,只入建功。
傳于金光默曰,禮曹參議留待,入侍時入侍。
傳于李曰,承旨與禮堂,入直春坊,同爲入侍。
洪秀輔啓曰,時原任大臣,詣閤求對矣。傳曰,入侍。
傳于洪秀輔曰,此過矣,安心勿待命事,遣史官傳諭,命召亦爲傳授。
金光默,以弘文館言啓曰,新除授校理朴文衡,時在慶尙道善山地,經筵入番事緊,請斯速乘馹上來事,下諭。本館下番姑陞,事甚未安,副校理金峙默,由限已過,卽爲牌招入直,何如?傳曰,允。
洪秀輔,以兵曹言啓曰,景福宮衛將李萬濟,昌德宮衛將吳世鼎,俱以身病猝劇,勢難供職,呈狀乞遞,不可等待其差復,竝今姑改差,何如?傳曰,允。
洪秀輔,以兵曹言啓曰,翊衛司衛率李灌,身病孔劇,屢度呈狀乞遞,陪衛輪番之任,不宜久曠,今姑改差,何如?傳曰,允。
奉常寺官員,以都提調提調意啓曰,東籍親耕田所種皮唐黍打作,則所出爲一石十斗,豆打作,則所出爲一石三斗,太打作則所出爲二石之意,,敢啓。傳曰,知道。
成均館官員,以同知館事,大司成意啓曰,今九月初九日儒生課試,當爲設行,而大提學未差,限內不得爲之之意,敢啓。傳曰,知道。
洪秀輔,以御營廳·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
王世孫疏曰,伏以今年之慶,卽我東不再有之慶也,寶算之望九旬,始於今年,盛事之回舊甲,在於今年,勿藥之喜,疊於今年,光御之恰滿五紀,又屆於今年,舟梁之禮成,至于今又十有六年,則此皆我東方不再有之慶也,而況誕彌之辰,在於今月乎?乃有此五大慶,而一未伸蹈舞之輿情,玩愒度日,乍請旋止,居然已到今年之今月,此固臣誠孝淺薄之致,而顧其鬱結之忱,豈敢乍息而少弛也?何幸宸心誕感,縟儀涓吉,臣竊惟懽欣忭祝,屈指以待,猶以六日之間,爲久且遠也。昨伏見傳敎下者,有賀儀退定,進饌還寢之命,臣於是,驚惶抑塞,罔知所以攸措也。懋積誠忱,導達回天,尙有望於大臣之筵奏,故姑且泯默,遂至于今,不意今日大臣之所以仰達者,全沒誠意,太欠懇惻,草草數語,未免應文之歸,是豈臣分之所敢出,而民彝之所固然乎?噫嘻,使今日大臣,苟知此請之不可已,而此日之不可踰,則豈如是看作例事,苟且彌縫乎?究其意旨,似怵威譴之或加,而揆以情禮,是豈漫漶而止者哉?臣誠莫曉今日大臣之擧,何爲而然也?今則大臣之請,已無可恃矣,衷情所迫,不避瀆擾,忙陳短章,仰干崇聽,惟聖明之垂察焉。第伏念日昨允從之命,一則仰謝,一則繼述,從前一賀一宴,莫非出於仰謝繼述之聖意,則況今省約之儀節,草草未備,何嘗一毫近似於豐亨豫大之擧,而已成之命,何爲而復反也?況且日昨備忘中,有十二日告由之敎,則伏念於昭陟降,想必俯鑑於洋洋之中,則以聖上視無形聽無聲之孝思,應不待臣言之畢,而有所幡然而仰體者矣,誠甚愛日,懇切籲天,言不知裁,惶悚惶悚,臣無任祈懇之至。答曰,省爾之章,感爾之言,雖然,昔人其父嚙指,子能感動,則嗚呼于今,其祖滿腔苦心,孫不諒若此甚,雖然,大抵目下事,猶有心喜者,文何若是夙成,意何若是超出乎?雖然予因此先勉于爾者,若因此而志或汎濫,其弊勝道,雖葬莫伸,惟待輔相,於今已判,慷慨抗章,若見爾心,雖然嗟哉,諸相時任原任,曾經師傅者多,聞措語雖參酌,猶欠稱停,此予所以勉爾者也。大略皆諭,爾請不在乎此,嗚呼,予志近者悉諭,彼蒼臨照,豈一毫或加或減?其中末句語,俯鑑洋洋等語,豈無感動之心?氣像可見,此予所以許爾夙成者。嗚呼,此雖莫重,而一隅海東,八十一歲祖,二十三歲孫,只是相依焉,曷勝澟然?噫,今日予惟故元奉朝賀若今在焉,想瀝血於丹墀,此政干戚之舞,不能解平城之圍也。今爾言,無愧後世,而然語何過中,此爲爾勉戒者也。雖然,嗚呼,祖依於孫,孫依於祖,聞爾章,其何一例拒焉?孫何而依,祖何日依,因爾金自鍊石亦磨,若金若石之心,其雖參諒,事面宜正,今日金判府事已奏,豈特此十九日其雖追慕,十一日果爲分排,噫,此日受賀,八十一歲,何異於胎中聞賀,且甲戌已奏慈聖者乎?況名雖仰謝,今者擧,卽予而數日之間,曷勝瀆褻?其雖爲爾請,抑苦心而勉從,事宜適當,於告由,則十五日望祭兼爲,恐或張大,以赦爲敎,仰謝事重,沖子忱誠,亦豈泯?於八方於頒赦,賀則十九日爲之,而其旣勉循,豈可以若干尺沖子,獨行禮猶殿庭乎?其日予當臨見,可從者從,可抑者抑,旣受於此日,此政繼述也,頒赦可爲,卽饌何爲乎?卽此一心,已矢於彼蒼,孰敢因此孰鼓孰錚,喧鬧於予乎?噫,聞此答於爾,心歡意得,爾須思八十一歲爾祖澟惕之心,因此而便其心紓其意焉。
甲午九月初十日巳時,上御集慶堂。大臣·備局堂上引見入侍時,領府事金相福,領敦寧金陽澤,判府事韓翼謩·金尙喆,領議政李思觀,行司直具善復,仁陽君李景祜,行司直鄭弘淳,漢城判尹韓光會,左參贊朴相德,行司直徐命膺·洪名漢·李章吾,行副司直趙重晦,禮曹判書金器大,行副司直洪樂性,兵曹判書趙曮,戶曹判書具允鈺,吏曹判書李潭,行副司直李潤成·尹泰淵,刑曹參判洪趾海,行副司直元義孫,禮曹參判李瀰,大司憲沈墢,大司諫李碩載,修撰朴在源,左副承旨洪秀輔,假注書李益運,事變假注書鄭徵最,記事官沈基泰·姜,以次進伏訖。相福進前曰,聖體,若何?上曰,一樣矣。上曰,藥房提調,更爲入侍。出傳敎溵進湯,上進御訖。相福曰,前有受之之例矣。上曰,何年受之乎?相福曰,君臣同會一堂中,御詩製下,受之矣。上曰,然乎?相福曰,然矣。仍命內局先退,陽澤曰,臣等昨日入侍,未承允兪,終宵耿耿,不勝抑鬱矣。上曰,予志定矣,卿等勿困。翼謩曰,只隔一二日,臣等方指日顒望矣,此乃列聖朝已行之事,殿下何爲如此乎?上曰,非但卿等,祖孫相依,豈不念世孫睿孝,而予事是矣。尙喆曰,東宮出天之孝,殿下旣已俯念,而臣等之請,何如是牢拒乎?殿下每以臣等爲諂諛,而此乃國典當行之禮,實非諂諛矣。溵曰,旣許之,成命,決不可一向牢拒矣。上曰,初許奇怪迂闊矣。相福曰,何爲此敎乎?思觀曰,世孫睿孝,殿下必俯念,而旣告陟降,則所重尤在矣。上曰,仰告來月矣。晦曰,虛度十二日,甚惜矣,非但臣民之抑鬱矣,陟降之靈,亦眷眷俯臨矣,禮曹亦已頒布於八路,箋文從近上來矣。器大曰,考之國典,乃是當行之事,臣曹當以十二日擧行矣。瀰曰,成命已下,八路封箋,十二日則不可虛度矣。上曰,其日則決不受矣。景祜曰,與他日有異矣,其日若不行賀禮,群情之抑鬱,不可盡達矣,東宮豈勝焦迫乎?上曰,世孫則果焦迫云矣。命膺曰,王言一下,今又還收,有欠於信如金石之聖德矣。上笑曰,古談矣,諸備堂縷縷仰奏。上曰,卿等何若是困予乎?晦曰,十二日若虛過,則陟降亦佇待矣。上笑曰,太籍重矣。秀輔曰,臣待罪於出納之地,願伏聞允從二字矣。上曰,於十二日若爲之,則告廟受香,當在明日矣。溵曰,然矣。上曰,今則予爲善人矣,八十一爲善人,而卿等困予,使之註誤可乎?陽澤曰,此實國典所在,豈或有累於聖德乎?上曰,誕日亦不可召見卿等矣。相福曰,何爲此敎乎?曾於德游堂·集慶堂,亦召接矣。晦曰,昨年亦呼嵩矣。上曰,然乎?相福曰,德游堂,臣等亦進酌矣。翼謩曰,古昔聖帝明王,於群下之情,非正大之事,則一言斥退,而可從之事,則若決江河而允從矣。上曰,此豈當行之事乎?思觀曰,果是不得不當行之事矣。尙喆曰,稽於往牒,未有如今年之大慶矣,臣等若不蒙允許,則殿下朝廷,爲何如也?翼謩曰,何看作殿下私事乎?實國體之所關也。上曰,再明受賀,非誕日賀乎?晦曰,與誕日賀有異矣。尙喆曰,殿下雖於誕日受賀,聖德少無小累矣。上曰,抑揚矣。上曰,卿等須看予臂,豈張大豐亨之時乎?陽澤曰,臣等顒俟處分矣。上曰,予其時不知矣,聞世孫隨來云矣。溵曰,其時,東宮步隨,出天之睿孝藹然矣。上曰,何勸豐亨乎?思觀曰,臣等非敢以豐亨仰達矣。命臺臣進前。墢啓曰,宮城宿衛,何等嚴重,而咸道亨之肆然踰越,自有當律,充軍之命,雖出於好生之德意,論其罪犯,不可充軍而止,請固城縣充軍罪人咸道亨,依本律處斷。上曰,勿煩。碩載啓曰,充軍罪人咸道亨之踰越宮墻,自有當律,前後處分,雖出於我聖上好生之德意,身爲禁旅,闖越至嚴之地,論其罪犯,實無一分容貸之道,不可以充軍而止,請固城縣充軍罪人咸道亨,依本律處斷。上曰,勿煩。上曰,其速退,當進水刺矣,備堂則退出乎?諸備堂曰,臣等方俟兪音,不敢先退矣。上仍掩窓曰,予悟二件事誠是矣。晦曰,古甲午九月十九日,殿下同侍進饌,殿下豈不繼述乎?溵曰,若於今日,不爲允從,則下情莫伸矣。上曰,卿等率大司成,仰質于孔聖而來。尙喆曰,孔聖必以臣等之不能回天,責臣矣。上曰,孔聖必以滿朝爲諂矣。翼謩曰,上天之大,人猶有所憾,臣等果有憾矣。上曰,其速退去。相福曰,未蒙允前,臣等抑塞不敢退矣。上曰,誕日雖非陳賀,各道箋文皆上來乎?晦曰,然矣,物膳非大段矣,殿下何如是牢拒乎?上曰,物不在少,今年則所捧重矣,予決難受矣。上曰,今番事,儒臣玉成,而予之所覺亦善矣。晦曰,十二則殿下旣牢拒,以十五日後,下敎伏望矣。上曰,十二日則,不過予摠管謝恩日也,不足謂之仰體,何不於十九日竝行乎?諸大臣曰,誠好誠好矣。上曰,予以不飮一酌之心,其日豈受賀乎?相福曰,十九日正好矣,果是繼述矣。上曰,前日所受陋矣。陽澤曰,何爲如此之敎乎?十九日誠好矣。上曰,修撰豈繼述乎?無廉恥矣。思觀曰,伏望以俄者下敎,定行十九日,物膳亦依例爲之矣。器大曰,臣曹,當以十九日依例擧行矣,上無發落。諸臣以次退出。
甲午九月初十日申時,上御集慶堂。奉審禮堂·入直春坊,同爲入侍時,禮曹參議洪檍,行都承旨李,假注書李益運,記事官沈基泰·姜,文學洪國榮,兼司書吳載紹,以次進伏訖。上着笠起坐。檍進伏曰,八陵,奉審無頉,而定陵·和陵,文席長明臺,折傷矣。上曰,大段折傷乎?檍曰,年久故如此,而不甚大段矣,上曰,以灰蓋之云矣,果何如?檍曰,以灰塗之矣。上曰,此乃古石,塗灰好矣,新石則難矣,命禮堂先退,國榮等,奉王世孫疏亟進前。上曰,春坊誰也?曰,洪國榮·吳載紹矣。上命載紹,讀奏疏本,至我東不再有之慶。上曰,過矣。又至五大慶之句,上曰,何爲五慶?曰,合甲午回甲爲五慶矣。上曰,然矣。又至於昭陟降洋洋俯鑑,上曰,此言是矣,沖子夙成而賢矣,若生子則尤夙成矣。上曰,以三復之意,春坊上番,又讀奏可也。國榮讀奏一遍。上曰,文預備矣。曰,此出於東宮出天之睿孝矣,若未蒙允,則東宮之心當如何哉?上曰,善作矣,必自作自書矣。國榮曰,然矣。上曰,善書而疏本具格乎?曰,然矣。上曰,章紙自何入之乎?國榮曰,皆自內爲之矣。上曰,連幅着銜乎?曰,然矣。上笑曰,夙成矣,吾孫賢矣。上曰,疏本自政院而來乎?曰,直到閤外矣。國榮曰,臣等奉疏詣閤恃,世孫以下階俟批爲令矣。上笑曰,然乎?予心雖若金石,豈無感動?沖子之事則是矣。仍命書批答,又命書曰,沖子若此,寔是料表,聞此能爲此,而張紙不言春坊,自內措備而自書,噫,此豈其祖善訓而然乎?卽春坊善輔導而然也,雖不施賞於沖子,寧無褒嘉之意乎?今日入侍春坊兩臣,準職承傳,以示八方。出傳敎又命書曰,嗚呼,沖子鬱結之心,予已知之,今者此擧,實是料表,今日中官,無一人能贊助者,其答旣諭,雖不稱停,寔由肝肺,予豈爲沖子而忽然,垂後世,庶無愧,今予心喜者,海東誠有主鬯,亦有助喜者,其氣像也。若能善擴充,朝鮮庶幾,此豈多下敎?十五日望祭兼告由,第三日十九日,崇政殿親臨頒敎,令儀曹,依此知悉,承旨先拜,儀注時刻安徐,待下敎只入正時。出傳敎上曰,沖子之責大臣過矣,而亦有意見,其氣像可見矣。命國榮等,奉疏先退。上曰,藥房提調,持湯劑更爲入侍。出榻敎中官,以大臣求對仰奏。上叩閾曰,大臣誠非矣,疏批未下,不先不後,乃敢請對乎?大臣入來,則必請慶科進饌矣,待此疏之入啓求對,極爲非矣,予豈以大臣之請而允從乎?感動於沖子矣。上曰,時原任大臣入時事,下敎。出榻敎命賤臣,傳諭,賤臣益運,承命偕入,諸大臣進前,上卽掩窓,出示疏批。又命賤臣,持入世孫疏本,使諸大臣見之。仍命傳諭疏批,命賤臣益運,傳疏本于春坊,時原任進伏齊奏曰,臣等不誠之罪,臣等皆自知,更無仰達矣。惟願速被重罪矣。上曰,過矣,諸大臣齊奏曰,臣等萬萬惶悚,方逬出席藁於闕下,伏望重勘之速被矣。上曰,固知卿等之如此,故出示疏本矣。諸大臣竝退出。
上在慶熙宮。停常參·經筵。
藥房都提調臣李溵,提調臣鄭存謙,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨年擧一宗國一繼述,其雖然,誠太康,於予氣曷勝?悶於建功欲下詢,入侍時聽下敎。中宮殿·惠嬪宮,藥房口傳問安。答曰,知道。
以備忘記,傳于金光默曰,三明欲親傳,以予氣莫能,齋欠潔何敢當?只祗迎三處月臺,奉龍亭儀伏·儀注·時刻單子皆安徐,雖頒赦日,何敢張大?且此殿憶昔年,月臺坐,當以袞龍袍,百官黑團領,承旨先拜,亦安徐。
洪秀輔,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于金光默曰,內局入侍,時原任同爲入侍。
又傳于曰,內局入侍,坐直承旨,與儒臣,持問答入侍。
金光默,以侍講院言啓曰,王世孫進講綱目續,今已畢講,以朱書節要,重講之意,敢啓。傳曰,知道。
金光默,以弘文館言啓曰,修撰李東馨,自鄕上來,卽爲牌招察任,何如?傳曰,允。
金光默,以禮曹言啓曰,今此合五慶,稱慶告廟,以今九月望祭兼行,頒赦十九日擧行事,命下矣。依前例宗廟·永寧殿·社稷·儲慶宮·毓祥宮·徽寧殿,十五日先行告祭,而宗廟·徽寧殿,望祭兼行,十九日辰時頒敎,京外進箋陳賀事,知委擧行,何如?傳曰,允。
金光默,以禮曹言啓曰,取考謄錄,則戊子年寶算望八,舟梁十年,稱慶陳賀時,中宮殿,京外封進箋文矣,今番陳賀時,中宮殿陳賀,雖不得磨鍊,旣以舟梁十有六年,合慶陳賀,則事當封箋,依戊子年例,封進箋文事,一體知委京外之意,敢啓。傳曰,知道。
金光默,以禮曹言啓曰,今此合五慶陳賀時,中宮殿陳賀,當爲一體擧行,而今則異於常時,不得磨鍊之意,敢啓。傳曰,知道。
金光默,以禮曹言啓曰,今此合五慶陳賀時,王世孫坐堂受賀之節,何以爲之?敢稟。傳曰,安徐。
洪秀輔,以訓鍊都監一二所巡廳,左右邊捕盜廳言啓曰,去夜犯夜人,無所捉之意,敢啓。傳曰,知道。
甲午九月十一日巳時,上御集慶堂。藥房入診,時原任大臣,同爲入侍時,都提調李溵,提調鄭存謙,副提調李,假注書洪達淵,記事官沈基泰·姜,醫官方泰輿·鄭允協·慶絢·吳道炯·鄭允說·柳元翼·李敏德·康命徽,領府事金相福,領敦寧金陽澤,判府事韓翼謩,判府事金尙喆,領議政申晦,左議政李思觀,以次進伏訖。溵曰,夜間聖體,若何?上曰,一樣矣,溵奉進湯劑,上進御後,溵請診候。上曰,置之。溵曰,朝承建功有下詢之敎,何事乎?上曰,時有眩氣,必由元氣之漸下故矣,附子加入,何如?令諸醫,次次進奏,可也。泰輿等曰,聖候差勝,適因痰候而然矣,不必加附子而又減白荳蔲,好矣。上曰,進御理中建功湯,前加入中,減白荳蔲,加天麻防風各一箋煎入。出榻敎提調先退。相福進伏曰,睿孝回天,成命特允,不勝歡忭,臣等冒沒惶悚,敢此入侍矣。晦曰,臣雖蒙勿胥之命,惶悚萬萬矣。溵曰,王世孫睿孝上格,快回天聽,縟儀已定,群情得伸,慶忭蹈,舞,不可勝達,而臣等之罪負則自如,臣被當被之律然後,可以爲國體矣。陽澤曰,懽忭之忱,何可盡達?翼謩曰,臣等宜蒙重律,而又下勿胥之命,尤切惶悚矣。尙喆曰,群情則得伸,而臣罪則難逃矣。思觀曰,慶忭之忱,不勝仰達矣。上曰,誠過矣。雖副沖子之誠,予事則太康矣。晦曰,再明問安後,臣等當留待,願使臣等,一番仰瞻,好矣。上曰,再明難與卿等酬酢矣。相福等曰,何爲如此下敎耶?上曰,若見卿等,是亦太康矣。命諸相先退,相福等退後,上命,讀奏箋文頭辭訖,命書之曰,因沖子章稱五慶,御製旣諭,予則曰沖子夙成,其亦慶也,何必爲五?當六慶云,仍此若是稱五雖過,此亦不過一下語,而箋文頭辭更撰,誠過矣。此頭辭單子安徐。出傳敎又命書之曰,以舟梁十六年,封進箋文,臣分當然,此則已許,一依大殿書進,其何異焉?此頭辭單子安徐。出傳敎上曰,八月十五日之事,可勝言哉?旋復回蘇,建功則不吐一點,豈不異哉?近聞世孫,伊日步從云,然否?溵曰,其日之事,何以盡達?此實聖上元氣卓越,皇天默祐之致,而亦建功,進御於齋殿之效也。東宮睿孝之出天,曾固知之,而臣於伊日咫尺之間,伏見王世孫邸下,焦遑罔措,殆不止接,路次遑遑,步從輦輿,進湯承候,無所不用其極,不但臣等之感涕自零,在傍衛士軍兵,莫不爲之感泣,此可使一國興孝矣。伊日聖候之卽復天和,亦實睿孝所感也。惟此一事,可以陳賀矣。上笑曰,予初則漠然未聞,今始知之矣。溵曰,東宮蒼黃步從於軍兵匝沓之中,自安國洞前路,至還內,連爲步從,卽今平復之慶,實東宮誠孝所致也。上曰,藥房提調,持湯劑更爲入侍。出榻敎溵奉進湯劑,上進御後,上曰,槐院回刺爲之乎?曰,今明間揀擇爲之云矣。上命書之曰,新榜必多遲滯,槐院揀擇坐起,其令今明日內爲之。出傳敎書訖,遂退出。
甲午九月十一日酉時,上御集慶堂。藥房入診,坐直承旨·儒臣,同爲入侍時,都提調李溵,提調鄭存謙,副提調李,假注書李益運,記事官沈基泰·姜,左承旨鄭好仁,副校理金峙默,副修撰姜俒,醫官方泰輿·鄭允協·慶絢·吳道炯·鄭允說·柳光翼·洪愼讓·李敏德·康命徽,以次進伏訖。溵曰,晩後,聖體,若何?上曰,氣甚苶矣。溵請進湯劑,上進御訖。命諸醫診候,可也。泰輿等,以次入診,奏曰,左右三部度數調均,滑體胃脈,如前差勝矣。上曰,氣苶如此,十九日受賀似闕矣。溵曰,臣問于諸醫,則少無損節云矣。上曰,用人掩非,非予之心,況頂玉橫群,由何而然乎?知有餘而若不謹,身流泛濫,勢固然也。頃者擧措,其欲圭角,可也。決非立異,隨一事申飭,其何到此,而所奏過故,下詢,倍於此,猶默靜思前者局房,此等人多,而其隨時處分,皆用皆考命,獨於金季良,嗚呼,暮年,豈可仍沒於故土?況於予雖有過甲過乙者,焉敢逞其志?往事特爲蕩滌,其令內局,依前用焉。出傳敎內局先退。好仁,讀奏禁府啓目,上曰,趙鎭容非矣,新進豈如此乎?其供亦當日,惶恐遲晩,而敢稱,焉敢若此?予甚非矣。誕日,渠於金吾門席藁,可也。啓目仍判下,命儒臣上下番承史,輪讀問答訖,上問曰,汝父爲參奉,何爲作散乎?起伏對曰,昨年蒙恩除職,以病呈遞矣。上曰,何事承傳?俒對曰,先朝己亥耆社臣十人,錫爵時,臣祖卽其一也。昨年此堂,召見耆堂十人,語及己亥事,承傳矣。上曰,然乎?上曰,雖有是事,予何記有?今問且聞作散,故今日下問,果然,問其年踰六十,噫,旣云其父其子,只有此人,寢郞調用,無故作散,況與一儒有異焉?雖登科分館,五十無一資,陞六,況此特爲調用,年踰六十乎?其令銓曹,前參奉姜世晃,特爲陞六調用,以示予八旬思其父之意焉。出傳敎遂命退,諸臣以次退出。
上在慶熙宮。停常參·經筵。
自卯時至申時,日暈。
藥房都提調臣李溵,提調臣鄭存謙,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,今日,昔年謝恩摠管日也。於今回甲,予懷千萬。兩條加入,其果有效,予何知也?明日何日?只誦蓼莪,此心何抑?寓懷靑衿。氣則少勝,侍敎入侍。中宮殿·惠嬪宮,藥房口傳問安。答曰,知道。
鄭好仁啓曰,同副承旨李敬倫,自鄕上來云,卽爲牌招,何如?傳曰,允。
傳于金光默曰,內局入侍。
有政。吏批,判書李潭進,參判李福源進,參議金魯鎭式暇,同副承旨李敬倫進。以鄭尙淳爲知春秋,趙明鼎爲弘文提學,金光鉉爲直講,洪獻輔爲司僕判官。
兵批。有政,判書趙曮進,參判李徽中病,參議尹承烈入直進,參知任希簡病。以趙載得爲副摠管,李宜哲爲同知,朴師復爲僉知,李錫徽爲忠壯將,李鼎秀爲忠翊將,李柱華爲都摠都事,李熤爲武兼,李達觀爲宣傳官,李文源爲北評事,金履安爲衛率,李光白爲昌德將,趙簡璧爲景福將,表孝臣爲昌慶將,李春馨爲委曲僉使,安允基爲舊所非浦別將,副護軍魚必溟,李敬中,副司直洪重一,副司正李義彬。
傳于金光默曰,內局入侍,坐直承旨與儒臣,持問答入侍。
李,以吏曹言啓曰,成均館直講孫錫謨,受由過限未上來,依例改差,何如?傳曰,允。
金光默,以弘文館言啓曰,副校理李魯述,自鄕上來云,卽爲牌招察任,何如?傳曰,允。
洪秀輔,以兵曹言啓曰,昌慶宮衛將韓師謙,病難供職,呈狀乞遞,今姑改差,何如?傳曰,允。
洪秀輔,以御營廳言啓曰,本廳宇內光熙門南邊體城頹毁處,今已畢築,而女墻仍爲始役矣。把守軍,依例撤罷之意,敢啓。傳曰,知道。
金魯永,以義禁府言啓曰,明日泮試時,本府都事,皆爲赴擧,武都事一員,本府入直,而當直入直都事,公事回公都事,無推移,假都事二員,令該曹,依例差出,以爲分排之地,何如?傳曰,允。
洪秀輔,以禁衛營·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
甲午九月十二日巳時,上御集慶堂。藥房入診入侍時,都提調李溵,提調鄭存謙,副提調李,假注書洪達淵,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·李敏德·康命徽,以次進伏訖。溵曰,夜間,聖體,若何?上曰,一樣矣。溵奉進湯劑,上進御後,溵請診候,上許之。泰輿等,以次診脈奏曰,脈候左右三部度數調均,滑體差勝,亦一樣矣。上曰,彼輩雖以差勝仰奏,予氣則種種眩矣。溵曰,昨日加入二貼,有顯效爲敎,今日亦當進三貼矣。上曰,加入各三錢,則今日當二貼矣。溵曰,如此之時,湯劑尤不可間斷矣。上曰,如此則十九日,臨月臺,似難矣。溵曰,臣問于吳道炯,則不然云矣。上曰,此不知語矣。溵曰,湯劑之功效莫大矣。存謙曰,以性理工言之,此實眞積力工矣。上曰,更煎,可也。提調先退。上命書之曰,噫,是誰孫?此年登科,誠是料表。旣堂錄,欲見挾冊登筵,以待謝命,尙今寥寥,故下敎,其亦不待供辭,下敎未遑,其供已來,而下敎若何,而無惶悚之語,敢稱,其涉駭然。下敎而思其祖若昨,校理趙鎭容,特爲分揀以放,其令當日謝恩。大抵新錄後,若入直召見,卽予意新錄儒臣謝恩者,皆令入直,入侍後,其令替直。出傳敎所啓,獻納權禛,今日詣臺,不爲傳啓而出,雖與無端闕啓有異,不可無警,推考,何如?出擧條上曰,卽是古例,勿推。上曰,同副承旨入侍。出榻敎賤臣出來傳命,與李敬倫偕入。上命敬倫書之曰,幼時聞有一承宣,於誕彌日申後問曰,公事將納云,只聞此莫知,今因傳啓聞焉,其涉過矣。此若此,於追慕事,其亦前後,前期一日乎?於暮年聞此,若不較正,是豈一日二日萬機之意乎?予當較正,留院公事皆入,此後故事中,此一節付標。出傳敎又命敬倫書之曰,噫,三日製九日製,自古常有,而今年闕焉,心甚悵然,旣受賀,況此乎?若他日欲置之,此日豈酬應?然公事命入之後,此日若製述,政院日記,本館謄錄,其亦異事,明朝當泮試,提學命招而下問,弘藝文提學,雖皆有,弘文提學,頃者藝苑陳文院故事許遞後,爲此任,彼此一也。以此相持,明日其何酬應?弘文提學,依藝文例許遞,明朝藝文提學牌招。出傳敎又命敬倫書之曰,此時酬應誠難,其宜無弊。弘文提學許遞代,政官牌招,開政備擬,待下批牌招察任。此後有其人,明朝弘文提學命招。出傳敎上曰,藥房提調,持湯劑更爲入侍。出榻敎存謙進伏,上進御浚,溵曰,又一貼待後乎?上曰,唯。內局遂退出。
甲午九月十二日申時,上御集慶堂。藥房入診,坐直承旨·儒臣,同爲入侍時,都提調李溵,提調鄭存謙,副提調李,假注書李益運,記事官沈基泰·姜,右承旨金光默,副校理趙鎭容,副修撰李東馨,醫官方泰輿·鄭允協·慶絢·吳道炯·鄭允說·柳光翼·洪愼讓·李敏德·康命徽,以次進伏訖。溵曰,聖體,若何?上曰,氣苶特甚矣。溵進湯劑,上進御訖。溵請診候,上許之。泰輿等曰,左右三部調均,滑體胃脈,亦差勝矣。上曰,氣苶如此,脈候無損乎?諸醫曰,少無損節矣。上曰,頭部受風,無單方乎?道炯曰,單方,白芷而曾已進御矣。上曰,提學好矣。予以謂得人矣。溵曰,然矣。卽爲謝恩矣。上曰,善考矣。溵曰,明日瞻仰,臣等之望矣。上曰,難與酬應矣。溵曰,諸子於父母晬日,不得膽仰,則其心當如何哉?下情以今夜之長,不勝悶迫矣。上曰,今日明日一般矣。溵曰,臣等惶悚,不敢煩達,而惟願明日,入侍仰膽矣。上曰,明日湯劑,欲入之矣。溵曰,華封之忱,明日持湯劑入侍,千萬顒望矣。內局先退。上曰,承旨,誰也?曰,金光默矣。儒臣,誰也?光默曰,趙鎭容·李東馨矣。注書,誰也?光默曰,李益運矣。命儒臣·承史,輪讀警世問答訖,命退,遂以次退出。
上在慶熙宮。停常參·經筵。
自辰時至酉時,灑雨下雨,測雨器水深一分。
藥房都提調臣李溵,提調臣鄭存謙,副提調臣李啓曰,玆當誕彌之日,倍切祝崗之忱,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,於甲戌九月十三日後,八十年重逢此日,是豈孝也,亦豈子道?噫,漢唐以來,若予者其有乎?興懷及此,五內皆隕。五十年臨御,冥然特甚,是豈孝也,八十一歲支撑特甚,亦豈孝乎?其雖大呼,人莫能應,自顧其身,衰苶已判,建功何功,扁鵲何鵲?其何酬應,亦何飮湯?於今年予心快矣。嗚呼,昔辛卯生日,予謂曰,今日何飮粥云,嗚呼,今日,予謂國中人曰,其何支撑今日云,氣何暇諭?亦酬應若冥然,過日當見,明日入侍,可也。
中宮殿·惠嬪宮,藥房口傳問安。答曰,知道。大殿誕日,政院·玉堂·朝廷二品以上·六曹堂上·奉朝賀·兩司長官單子問安。答曰,知道。中宮殿·惠嬪宮·世孫宮·嬪宮,政院·玉堂口傳問安。答曰,知道。
以備忘記,傳于金光默曰,嗚呼,今日寅時,卽余八十年後卽一歲回甲時也。欲籲高高,欲訴漠漠,冥然到于今,初逢一歲年,幾歎冥然,曷勝靦然?欲爲此製述,嗟暮年繼述歟?嗚呼,今年,千乘若浮雲,萬機亦楚越,三公誰,九卿何,余何知亦何識?建功何云今日,扁鵲何敢進前?聞問安,心亦眩。
又傳于曰,奉朝賀·時原任入侍,內局置之。
傳于鄭好仁曰,左承旨,持此題,與提學詣太學,儒生試取以來,紙頭書京鄕。
鄭好仁啓曰,臣與弘文提學趙明鼎,馳詣太學,儒生試取收券,八百九十九張以來之意,敢啓。傳曰,科次以入,京取一鄕取一。
以備忘記,傳于金光默曰,入門三千五百三十人,捧券八百九十九張,一何少乎?若準一張,其將九百張,其哂者君年躋九,故此亦九十九近百乎?其亦異也。
又傳于曰,持試券入侍。
洪秀輔,以御營廳言啓曰,本廳宇內惠化門北邊鷹峰近處,體城頹毁處,修築事,前已啓下矣。今日始修築之意,敢啓。傳曰,知道。
洪秀輔,以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
甲午九月十三日辰時,上御集慶堂。奉朝賀·時原任大臣,同爲入侍時,奉朝賀洪鳳漢,領府事金相福,奉朝賀金致仁,領敦寧金陽澤,判府事韓翼謩·金尙喆,領議政申晦,左議政李思觀,判府事元仁孫,同副承旨李敬倫,假注書李益運,記事官沈基泰·姜,以次進。都提調李溵,提調鄭存謙,副提調李,醫官方泰輿·鄭允協·慶絢·吳道炯·鄭允說·柳光翼·洪愼讓·李敏德·康命徽,追後入侍。鳳漢起伏奏曰,聖體,若何?上曰,一樣矣。諸臣皆以慶忭之意,仰達。上曰,冥然矣。八十一,又逢今日,豈子道乎?上曰,藥房提調,持湯劑入侍。出榻敎諸大臣,請進湯劑曰,臣等以此爲金丹,將以獻壽矣。溵曰,願以湯劑,代南山北斗之觶矣。上進御訖,鳳漢與諸大臣,咸奏曰,殿下呼千歲,自有古例矣。仍齊呼千歲。上笑曰,太康矣。予固慮卿等之有此擧矣。上曰,元判府入來乎?晦曰,方入侍矣。仁孫進前奏曰,閱朔不得承候,臣心耿耿矣。今日承候,天顔勝昔,慶忭之忱,不能自己矣。上曰,卿其來矣。今已愈乎?對曰,今日故敢來承候矣。仍命退,未及出閤外,旋卽召敬倫進前。上曰,元奉朝賀後,元判府入侍,古大臣後,承旨入侍,誠貴矣。敬倫起伏奏曰,臣前後感激恩榮,流涕無從,此生生世,無以圖報矣。仍退出。
甲午九月十三日酉時,上御集慶堂。藥房入診入侍時,都提調李溵,提調鄭存謙,副提調李,記事官南鶴聞·沈基泰·姜,醫官方泰輿,以次進伏訖。溵曰,晩後,聖候,若何?上曰,一樣矣。上曰,李台重之子爲之矣。溵曰,得人矣。朝廷可恃之人也。上曰,金華鎭子,入合考,可惜矣。今番追古制爲此科,一榜頗精矣。溵曰,然矣。上曰,今日不欲召卿等矣,明日旣有親傳香下敎,故不得已召之矣。溵曰,下情甚幸矣。上曰,李台重,予甚思之,其子能爲之,可貴矣。何時當付之乎?溵曰,若爲增廣則當付,而古甲午爲增廣,故今年儒生輩,甚顒望矣。上曰,過矣。不爲增廣,則當付何科乎?溵曰,丁酉式年,當付之矣。上曰,遼遠矣。溵請進湯劑,上進御訖。上曰,退去,可也。溵曰,明日祗迎時,衣襶加厚,臣之望也。上曰,依。兩提先退。命讀賡韻詩,讀奏訖,上曰,五七言,分而作帖以進,可也。諸臣以次退出。
甲午九月十三日酉時,上御集慶堂。九日製科次入侍時,試官弘文提學趙明鼎,校理趙鎭容,修撰李東馨,左承旨鄭好仁,假注書李益運,記事官沈基泰·姜,以次進伏訖。上曰,合考,幾張?好仁曰,京鄕各六張矣。上曰,玉堂上番,讀京券,下番讀鄕券,可也。盡考後,上命好仁坼榜?上曰,李得永,李台重之子乎?好仁曰,然矣。上曰,此人能繼其父矣。八十一此日,此科得此人,誠得人矣。年,幾何?好仁曰,五十三矣。上曰,年已多矣。李壽岱,誰也?明鼎曰,李壽勛之族也。上曰,金啓濂,誰也?好仁曰,金華鎭之子也。上曰,然乎?無壯元作,則當爲壯元矣。命書曰,今日取京鄕,意蓋深矣。京居首生員李得永,鄕居首生員李壽岱,竝直赴殿試,京之次生員金啓濂,進士李商球,鄕之次進士李一運,各給二分。出傳敎試官先退。上曰,節製被選人,皆令明日待令。出傳敎好仁曰,內局方來待閤外矣。上曰,內局入侍事,下敎。出榻敎上曰,今日賡進軸,注書待入,可也。賤臣益運,承命持入。命書曰,此心憧憧,明日月臺,當親傳祗迎,禮房知悉,儀注時刻單子安徐,待下敎只入正時。出傳敎溵進湯劑,上進御訖。溵曰,今榜,國家可恃之人,爲之矣。上曰,然矣。命退,未及閤外,旋召好仁進前。上曰,賡進詩,分五七言,作爲冊子以入,可也。遂退出。
上在慶熙宮。停常參·經筵。
藥房都提調臣李溵,提調臣鄭存謙,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨日已過,十五在近,予懷千百,今日親傳,何伸此忱,氣何暇諭?待敎入侍。中宮殿·惠嬪宮,藥房口傳問安。答曰,知道。
以備忘記,傳于李曰,予今八十一,其苦內局,其悶建功,可笑扁鵲,充數而已,文具建功,充腸而已,兩而已兩而已,誠可笑誠可笑。其於今日,建功內局,建功扁鵲,見鎖鈔若逢虎狼,見扁鵲若對愚者。其令內局,日飮十貼,予當百歲,令諸扁鵲,若飮百貼,予將千歲,聞此下敎,其悶可量,卽此一事,予心可知。瞻彼賀日,猶有三日,曷勝其悶?只自慷慨,節製坼封,心庸欣喜,其何而然?卽古人子,其況誕日?强命此製,能得此人,是可奇也。
以備忘記,傳于金光默曰,獻官旣詣,其於頒赦,卽次第事,而合慶可笑。於予太康,凡燕舞處容,亦戒意,其況今者豐亨,大小群臣,其宜勉戒處也。其君夙夜深悶,惟建功,其見內局,若逢虎狼,今命次對,亦豈樂爲?究其心,誠可惜也。
以備忘記,又傳于曰,爲予言於今內局諸扁鵲,扁鵲有功,建功有效,其視日益昏,其食日益少,步若此睡若此,殿庭祗迎呼唱歟?一俯伏十左右瞻仰,命及替攝。扁鵲果有功,令予若此,建功果有效,令予若此?扁鵲可顋百,建功可棍千。嗚呼,今夜,幾處已奏,予何堪睡?問候何,扁鵲何,建功何?今予次對,其亦寓懷,欲奮欲飛,其況十九日?其日臨月臺然後,庶可謂親臨。
以備忘記,又傳于曰,雖臥此世中,竟夕莫知世,若此而日三勸,內局其何心?雖欲召,恐湯來,三百六十日,若此何度日?時體世界,建功扁鵲,氣則日日衰,於予一哂。
洪秀輔啓曰,大臣·備局堂上,依下敎來待矣。傳曰,引見,內局同爲入侍。
有政。吏批,判書李潭進,參判李福源進,參議金魯鎭進,同副承旨李敬倫進。以洪名漢爲刑曹判書,禹禎圭爲禮曹佐郞,徐命膺爲宗簿提調,李海重爲同經筵,奉敎單南鶴聞,兼春秋單鄭德洙。
兵批。有政,判書趙曮病,參判李徽中病,參議尹承烈病,參知任希簡入直進。同知單李光白,僉知單趙簡璧,副司直張志恒,副護軍李柱國·趙。
兵曹口傳政事,以李邦綏爲右邊捕盜大將。
李敬倫啓曰,新除授右邊捕盜大將李邦綏,牌招,命召及大將牌傳令牌,傳授,何如?傳曰,允。
金光默,以吏曹言啓曰,今此永寧殿·儲慶宮告由祭大祝,時無職名人,令該曹,口傳付軍職,何如?傳曰,允。
藥房口傳啓曰,午者筵中,以待下敎更入之意,仰陳而退,待之至夕,更鼓又動,尙未蒙召接之命,臣等竊不勝悶鬱之至。朝日行禮,乃在經月靜攝之餘,今又日候過冷,尤是加意保嗇之時,此時常進之劑,決不容比前減貼,固知煩聒之爲極惶悚,而衷情所迫,聲不暇緩,來詣閤外,冒昧陳籲。伏乞深留聖意,亟許臣等持湯劑入侍,不勝顒祝。惶恐敢啓。傳于李曰,內局入侍。
傳于李敬倫曰,知敦寧·工曹參判,使之入來。
待敎曺遠振疏曰,伏以新除承政院同副承旨臣李敬倫,卽臣四寸友壻也,臣所帶春秋兼銜,旣有應避之嫌,揆以法例,不可仍冒,玆陳短章,仰瀆崇聽,乞令該曹,照例鐫改,以存公格,不勝幸甚。批答出榻敎
洪秀輔,以訓鍊都監·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
甲午九月十四日辰時,上詣崇政殿月臺。親傳香入侍時,行都承旨李,左承旨鄭好仁,右承旨金光默,左副承旨洪秀輔,右副承旨金魯永,同副承旨李敬倫,記事官南鶴聞,假注書李益運,記事官沈基泰·姜,以次侍立。上具翼善冠·袞龍袍,乘輿出資政門,駐輿,命光默讀奏祭報府,仍步詣月臺,親傳香,詣臺下祗迎訖。上曰,禮房承旨,馳詣社稷·宗廟,奉審以來。出榻敎還詣東月臺,命九日製被抄儒坐入侍。壯元李壽岱,進前,奏姓名,誦數句。李得永進前。上曰,予思汝父,今見汝,甚貴矣。金啓濂進前。上曰,金華鎭之子乎?曰,然矣。上曰,無壯元則汝爲之矣。誦奏十餘句,上曰,年少而所誦若此,難矣。仍命書曰,京之次金啓濂,噫,是誰孫?年少夙成,應製意得,此人豈可尋常次等?直赴會試。出傳敎李商球·李一運進前,各奏姓召,各誦數句,仍命退。上曰,次對進定於今日。出傳敎奏曰,內局方來待矣。上曰,內局予厭聞矣。遂還內,諸臣退出。
甲午九月十四日午時,上御集慶堂。大臣·備局堂上,引見入侍時,領議政申晦,右議政李思觀,行司直具善復,仁陽君李景祜,行司直徐命膺·洪名漢·李章吾,行副司直趙重晦,禮曹判書金器大,行副司直洪樂性,兵曹判書趙曮,戶曹判書具允鈺,行副司直尹東暹,吏曹判書李潭,行副司直李潤成,江華留守李徽之,開城留守李聖圭,行副司直尹泰淵,刑曹參判洪支海,行副司直權噵·元義孫,禮曹參判李瀰,大司憲沈墢,大司諫李碩載,校理趙鎭容,修撰李魯述,左副承旨洪秀輔,假注書李益運,事變假注書鄭徵最,記事官曺遠振·姜,以次進伏訖。晦曰,月臺親傳,聖體,若何?上曰,一樣,而步履甚難矣。溵曰,俄者瞻仰天顔勝昔,行步如常,臣等不勝慶忭矣。溵請進湯劑,上進御,溵請診候,上許之。諸醫,皆以脈候調均仰奏。上曰,李台重之子,今番登第矣。晦曰,年雖多,狀貌其好,臣等以大器期待矣。上曰,金啓濂,始炯之曾孫乎?晦曰,然矣。晦曰,臣伏聞入侍諸臣之言,則乘輿行步,無異平時云,不勝慶幸矣。上笑曰,都提之言,如此矣。溵曰,果如平常時步蹀矣。思觀曰,臣今方入侍,仰瞻天顔,勝於前日矣。上曰,卿等之言,怪異矣。上曰,只隔三日,於予若三月矣。氣如此,權停易矣。晦曰,何爲權停乎?上曰,何以謂五慶?晦曰,果是五慶矣。臣等昨已陳達,而服色禮文之大者,臣等伏望如例爲之矣。上曰,服色則以其時服色爲之,可也。晦曰,其日進饌,斷不可已矣。上曰,饌則雖冷水一器,必不受之矣。晦曰,政府·六曹·春秋進宴,載在法典,在聖上繼述之道,不可不受之矣。上曰,宴豈繼述乎?思觀曰,此乃列聖朝已行之事,繼述之道,莫大於此矣。上曰,明日欲召見卿等矣,今日已仰奏,故特召矣。溵曰,殿下今日,旣仰葵,十九日進饌,亦不可已。上曰,此則予決不受之矣。器大曰,臣謂明日陳賀,十九日進饌,宜矣。瀰曰,仰告下布,事當以進豐呈爲之矣。相德曰,璿源殿·毓祥宮,亦行之矣,殿下豈如是牢拒乎?上曰,意則貴矣,而太近於張大矣。諸備堂齊奏曰,大臣·禮堂,皆仰達,而臣等待罪於六曹,故敢達矣。旣是繼述之道,則無一毫近似於張大豐亨,而且政府·六曹,春秋進宴,卽是典禮,伏望允許矣。上曰,其日卽予追慕之日,非張大之時也。昨年慶運宮,何事受賀乎?晦曰,此卽先朝回鑾時所御宮也,以回甲陳賀矣。上曰,今年,與其時大異矣。溵曰,無異同矣。諸大臣,縷縷仰達。上曰,昔年景福殿賜饌,思受饌,豈子道?頃者下敎,萬萬迂闊矣。諸大臣曰,臣等誠缺望矣。上曰,山呼亦不欲聞矣。思觀曰,臣等之心,欲日日山呼矣。命秀輔讀奏忠淸監司狀啓。上曰,康津稅船,極涉殊常矣。思觀曰,皆是欠逋,而李枰則下去屬耳。新到之初,許多逋欠,豈可容易充數乎?不得卽時將載,勢固然矣。上曰,領相之意,何如?晦曰,事勢果如此云矣。上曰,聞大臣所奏,下詢,事勢固然,非渠辜,李枰卽其地定配,特爲分揀。出傳敎晦曰,今審婢貢除貢給代磨鍊時,以關西錢,移送海西,作米取耗,作錢上納,以爲分給之地,而如是之際,今年給代,已無可論,諸宮家各司之責代於均廳甚急,而惠堂,亦無推移分給之道,隨其可用之數,關西別餉錢,趁今磨鍊取來爲好云,此外無地變通,其數亦不甚多矣。自均廳取來,以爲分送之地,何如?上曰,量爲之,可也。出擧條晦曰,十九日陳賀時,卿宰罷官人及侍從·堂上·堂下違牌坐罪人,竝敍用,使之進參,未付軍職人,亦多云,一體口傳付軍職,何如?上曰,一體付軍職,可也。出擧條上曰,卿宰罷職及侍從·堂上·堂下違牌人,竝敍用,與未付軍職人員,一體口傳付軍職事,下敎。出榻敎晦曰,承文提調啓下時,臣等有不察之失,極爲惶恐矣。父子之一時竝差,不無難便,皆不擧論,而獨於沈頤之,未免混差,今姑減下,何如?上曰,依爲之。出擧條上曰,右邊捕盜大將李潤成,許遞事。出榻敎晦曰,捕將李潤成,兼帶已久,且妨本務,今姑許遞,何如?上曰,許遞,可也。出擧條晦曰,宗簿提調朴相德,有實,難以作行云,不可無變通之道矣。上曰,許遞,可也。出擧條晦曰,前應敎金基大,有待闋服參議調用之命,而基大今已終制,該曹若有參議之窠,當爲擧行,而此係新資,不得首擬,且異廟薦,故難於擧行云。旣有承傳擬於下望,而懸註以入之意,分付銓曹,何如?上曰,依爲之。出擧條上曰,秋曹緊務,豈可曠焉?大臣旣奏,秋判許遞,其代,政官牌招開政,待下批牌招察任。出傳敎上曰,飭已施,前捕將張志恒·李柱國·趙敍用,趙降資下敎,特寢。出傳敎命臺臣進前。墢曰,請固城縣充軍罪人咸道亨,依本律處斷。措辭見上上曰,勿煩。出擧條碩載曰,請固城縣充軍罪人咸道亨,依本律處斷。措辭見上上曰,勿煩。出擧條碩載曰,國朝典禮,雖一慶,尙不可草草擧行,況合五慶乎?今此往牒所無之慶,莫重賀儀,百官不以朝服行禮,竝與慶科而不設,儀文未備,群情缺望。此雖出於省約之聖意,而其在揄揚之道,終有所欠闕,請令該曹,陳賀等節,依例擧行。上曰,其所下敎,意蓋深焉。出擧條上曰,藥房提調,持湯劑更爲入侍。出榻敎上命速退,諸大臣諸備堂,齊奏曰,下情不勝抑鬱矣。若不蒙允,則臣等不敢遽退矣。上曰,自朝至暮而請之,予當不許矣。連命速退,大臣·備堂先退。上命儒臣李魯述,讀奏高麗史首露王事訖,命退,遂退出。
甲午九月十四日未時,上御集慶堂。藥房入診入侍時,都提調李溵,提調鄭存謙,副提調李,記事官南鶴聞·曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵曰,朝者勞動之餘,聖候,若何?上曰,一樣矣。領議政申晦曰,行步之節,勝於前云,下情慶幸矣。上曰,中官扶之矣。溵連進湯劑,上進御訖,溵請診候,上許之。泰輿等,以次進前,診候訖,退伏奏曰,三部度敷調均,滑體一樣矣。溵曰,提調使之出去,再煎以入,爲宜矣。上許之,存謙先退。仍命行次對,存謙更煎湯劑以入,溵奉進,上進御訖,諸臣以次退出。
甲午九月十四日初更四點,上御集慶堂。藥房入診入侍時,都提調李溵,提調鄭存謙,副提調李,假注書李益運,記事官曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·姜命徽,以次進伏訖。溵問候,上無發落,請進湯劑,上進御訖。溵請診,上曰,止之。少頃,溵起伏曰,明日湯劑,當依例待敎矣。上無發落。上曰,內局,蔥蔚待令。溵曰,何以下敎乎?上曰,脅間痰附牽痛,片時誠難堪矣。仍命諸醫入診。泰輿等奏曰,左三部如常,而右三部不足,胃脈似有滯氣矣。上曰,腹部輪囷,胸膈煩悶,正難堪矣。虛嘔數三次,首醫請進藿香正氣散,上曰,藿香正氣散,依前加入,一貼煎入事,下敎。出榻敎又命諸醫入診。諸醫奏曰,脈候左右三部,一如俄診矣。溵進湯劑,上進御訖,若干吐痰涎。上曰,頭目少淸利,腹部不安矣。上曰,夕水刺,牛腦髓湯,稍多進御,又進水柹,以此而然矣。諸醫曰,日氣猝寒,寒痰凝結,致有此問安矣。又命諸醫入診,入診訖,諸醫奏曰,脈候左右三部,與初診再診同矣。上曰,藥房提調,持湯劑更爲入侍。出榻敎上曰,藥房提調,持湯劑更爲入侍。出榻敎連進正氣散三貼,命診八次。上曰,連進正氣散,元氣則可謂好矣。溵曰,儘如聖敎矣。又進蔥蔚,上曰,氣少紓矣。溵曰,臣等不勝慶幸矣。上曰,朝廷承候人,似來待闕外矣。命賤臣益運,出標信,留開陽門,使之入侍。上曰,藥房提調,持香橘茶入侍。出榻敎遂命退,諸臣退出。
上在慶熙宮。停常參·經筵。
夜五更,月暈廻木星。昧爽,下霜。
大殿·中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。大殿·中宮殿·惠嬪宮,藥房口傳夕問安。答曰,知道。
傳于李曰,內局入侍。
注書南鶴聞遷轉,代以尹㬦爲假注書。
傳于李曰,內局入侍,奉朝賀·時原任大臣,同爲入侍。
傳于金光默曰,朝廷若問安,以口傳爲之。
以備忘記,傳于金光默曰,於今已判,而何踰此日?十九日賀,當權停禮成禮,禮房知悉。
傳于李曰,內局入侍。
金魯永,以義禁府言啓曰,全羅道康津縣投畀人李枰,特爲分揀事,承傳啓下矣。卽爲放送事,分付該道道臣之意,敢啓。傳曰,知道。
洪秀輔,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。
甲午九月十五日寅時,上御集慶堂。藥房入診入侍時,都提調李溵,提調鄭存謙,副提調李,假注書李益運,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。溵請進香橘茶,上進御訖,命諸醫診候,泰輿等齊奏曰,左三部調均,右三部有滯氣,而滑體胃脈,比昨夜差勝矣。上曰,俄者寢睡,何如?諸醫曰,好矣。溵曰,時原任方來詣閤外矣。上曰,予厭聞矣。遂退出。
甲午九月十五日午時,上御集慶堂。藥房入診,奉朝賀·時原任大臣,同爲入侍時,都提調李溵,提調鄭存謙,副提調李,假注書李益運,記事官曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,奉朝賀洪鳳漢,領府事金相福,奉朝賀金致仁,領敦寧金陽澤,判府事韓翼謩·金尙喆,領議政申晦,左議政李思觀,判府事元仁孫,以次進伏訖。溵進湯劑,上進御,命諸醫診候。泰輿等曰,左右三部皆調紓,而脾胃脈候,稍弱矣。鳳漢問候,上曰,太康之致也,陰隲有此矣。鳳漢曰,聖上胃氣,有異常人,故進湯劑,每得卽差矣。相福曰,胸膈淸利乎?上曰,今則少愈矣。昨日香祗迎時,唱鞫躬興拜,而予則俯伏而已矣。相福曰,臣等入闕內,聞入侍諸臣之言,則祗迎時,天顔勝昔云,臣等不勝慶幸矣。上曰,八十一,豈少乎?予以爲無元氣矣。以今觀之,正氣散三貼,一時進御,以有元氣故耳。晦曰,誠如聖敎矣。溵曰,湯劑當待下敎矣。上曰,理中建功湯,前方中,加附子一錢,煎入事,下敎。出榻敎上曰,何時更服乎?諸醫曰,申時量更進矣。內局與時原任先退。命讀奏待敎曺遠振春秋兼銜應避疏。曰,四寸友壻引嫌,無前例矣。上曰,待敎曺遠振疏,給之。出榻敎曰,遠振推考,宜矣。上曰,依爲之。仍退出。
甲午九月十五日酉時,上御集慶堂。藥房入診入侍時,都提調李溵,提調鄭存謙,副提調李,假注書李益運,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵請進湯劑,上良久無發落,仍寢睡,內局,楹外二次少退,半餉入侍,命進湯劑。上曰,今日已三貼,誠過矣。溵曰,此是常進之劑矣。上進御訖,命診。諸醫奏曰,左右三部一如朝診,而胃脈少不足矣。上曰,氣則已涸矣。溵曰,問于諸醫,則脈候亦勝云矣。上曰,三進正氣散,果有效矣。頭部亦淸利矣。道炯曰,痰候差勝,故淸利矣。溵曰,臣等以繼進當否,問于諸醫,則人定後,當加進一貼云矣。上曰,止之。存謙曰,三貼旣是常進之劑,則長夜靜攝中,不可不更進矣。上下問于諸醫曰,然乎?道炯曰,今夜一貼,斷不可已矣。上曰,理中建功湯前方中,減天麻·防風·半夏,加縮砂七分,便香附一錢,煎入事,下敎。出榻敎溵曰,臣等,今日嚴畏,不敢仰達,而今夜臣等,抑鬱焦迫,不敢退出,使之本院直宿,伏望矣。上許之。命書曰,內局三提調,本院直宿事。出榻敎上曰,知敦寧工曹參判,入直事,下敎。出榻敎遂退出。
甲午九月十五日二更一點,上御集慶堂。藥房入診入侍時,都提調李溵,提調鄭存謙,副提調李,假注書李益運,記事官沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵請進湯劑,上進御訖。溵請診候,上曰,止之。溵曰,卽伏見下政院十九日權停禮備忘記,下情不勝抑塞矣。上無發落。溵曰,明日湯劑,當依例待下敎矣。上曰,理中建功湯,減附子明日煎入事。出榻敎諸臣遂退出。
上在慶熙宮。停常參·經筵。
藥房都提調李溵,提調鄭存謙,副提調李啓曰,夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。今番予已料矣,若是少勝,曷勝冥然?氣何暇喩?
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
大殿·中宮殿,朝廷二品以上·六曹堂上·奉朝賀·大司憲·大司諫口傳問安。答曰,知道。
大殿·中宮殿·惠嬪宮·世孫宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
大殿·中宮殿,朝廷二品以上·六曹堂上·奉朝賀·大司憲·大司諫口傳問安。答曰,知道。夕問安,何必爲之?勿爲問安。
傳于金光默曰,內局入侍時,時原任大臣·禮判,同爲入侍。
又傳于曰,內局入侍時,奉朝賀同爲入侍。以備忘記,傳于金光默曰,今者此命,專由追慕,於予其亦太康,曷勝悚然?凡事節略然後,心可少安。旣命停物膳,則政府·畿甸一也。政府只進表裡,物膳安徐,掌苑署,京畿物膳,一體安徐。
傳于洪秀輔曰,只頃者入直都尉入直,省記安徐。
傳于金光默曰,坐直承旨,與儒臣持問答入侍。
又傳于曰,內局入侍。
以備忘記,傳于李曰,建功於予效,其猶莫負意,正氣三貼效,暮年誠可笑,豈特參薑桂?附子亦有效,於今冥然判,曷勝慷慨心?再明將何禮?一心惟追慕。爲予言內局,今夜宜便睡。
傳于李敬倫曰,明日朝廷問安,勿爲之。
兵曹口傳政事,副司直韓師直·尹得養·李在簡,副司果鄭履煥·金基大·尹弘烈·洪景顔·閔鍾烈·李命彬·李普行·韓鼎裕·申思運·柳宜養·李普溫·李益烍·申應顯·李獻慶·金履禧·安大濟·李世奭·洪相簡·李昌伋·李鎭恒·慮聖中·宋霮·郭鎭純·李弘稷·洪彬·成胤儉·李恒祚·張淀·徐有慶·呂善亨·姜趾煥·金養心·奇彦觀·朱濟魯·洪九瑞·高裕·李一曾·趙榮弼·吳鉉胄·李亨元·閔游·趙錫穆·沈重奎·尹錫周·成德朝·崔光璧·金夢華·趙鎭衡·金致九·李身晦·申熤·任濟遠·白師殷·崔夢嵒·金埅·趙夢麟·李碩九·李廷烈·李海鎭·李弘濟·李宇喆·李仁默·安鼎大·韓宗濟·池應龍·金光緯·趙鼎耉·趙世選·李得華·李宗榮·成穎·成大中·申昕·盧瑞國·柳匡國·吳著·高益擎·奇彦鼎·朴俊源·金㙔·洪樂信·李商巖·李奎緯·李商輅·申大升·李東郁·鄭義達·林蓍喆·洪樂信·尹正烈·李命動·林得浩·鄭趾煥·閔恒烈·金觀柱·南絳老·沈煥之·李在學·李度默·李商建·韓光近·徐有防·黃昇源·李秉模·李顯永·安聖彬·李克生·李商鳳·兪恒柱·金鍾善·洪鳴漢·李普天·朱煥億·李會遂·柳炯·吳在紹·申在善·鄭宇淳·任希雨·趙元喆·趙載偉·李勉修·李基崧·金履正·李昌漢·韓光協·李重海·李祉承·姜彝福·李有白·李濟萬·李羽逵·權以綱·李命喆·金純·兪岳柱·權·金敍九·吳鼎源·洪樂恒·金翊休·南履寬·尹塾·柳知養·柳戇·韓後樂·鄭福煥·李顯靖·柳翼之·韓後翼·鄭德弼·朴聖泰·韓光暹·趙錫龍·羅煥·黃宅仁·沈翼雲·安廷玹·洪宗藎·尹行晉·李鼎揆·李級·魚錫齡·柳榮鎭·尹在醇·吳濬根·尹在德·林濟遠·姜彝正·柳匡天·申致權,副司正金致顯·朴相來·沈豐之·李商駿·尹行修·金宇鎭。
傳于李敬倫曰,明日,朝廷問安,勿爲之。
傳于李光默曰,內局入侍。
金魯永,以兵曹言啓曰,今九月十七日,武臣堂上祿試射日次,而當此藥院直宿之時,有不敢循例擧行,以無故日退行之意,敢啓。傳曰,知道。
洪秀輔,以御營廳言啓曰,去夜犯夜人,無所捉之意,敢啓。傳曰,知道。
甲午九月十六日辰時,上御集慶堂。藥房入診,奉朝賀·時原任·禮判同爲入侍時,都提調鄭存謙,副提調李,奉朝賀洪鳳漢,領府事金相福,奉朝賀金致仁,領敦寧金陽澤,判府事韓翼謩·金尙喆,領議政申晦,左議政李思觀,禮曹判書金器大,記事官朴長燮·沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。上命書傳敎曰,御製亦以權停禮,若昔云,而昨夜都提調,以權停禮,缺然以奏,故聞駭以答,此精神索漠,指權停禮賀日而言矣,靜思此甲午宴日也。定於此日,意在追慕,則只臥堂而聞禮成乎?三明日,噫,此殿何殿?卽辛丑誕彌殿,是堂何堂?亦辛卯邦慶堂也。嗚呼,十九雖禮,二十日闋焉,曷勝悵然?於今北殿右堂,其若兼禮,亦正月前例,其日跬歩之間,雖莫能起動,嗟哉,此日,豈若頃日?效孔聖以朝服拖紳之意,其若少勝。卽一廳內,當以袞袍,坐椅親受,侍衛只入直,時刻儀注安徐,待下敎只入正時,守令來京者,尙在京者,皆參賀班。溵曰,夜間聖體,若何?上曰,一樣矣。進湯劑。上曰,附子,何如?溵曰,自今日減之矣。上曰,卿等以此爲金丹乎?溵曰,聖上元氣好,故有效矣。上曰,昨日氣少勝,故不能睡,而入睡之後,善睡矣。溵請診候,上曰,只四人入診。泰輿奏左右三部度數調均,脾胃脈候差勝,允協·絢·道炯,奏與泰輿同。上口,小水善下矣,今日有滑體矣。道炯對曰,果然矣。上仍下敎曰,醫官依前,差備待令。出榻敎命禮判進前。上曰,已下敎,卿則出去擧行,可也。命時原任入侍。上曰,建功,豈金丹乎?俄者下敎見之乎?晦曰,傳敎中,有二十日矣。上曰,十九日兼行矣。晦曰,今春,以朝服爲之,今番,亦一體爲之矣。上曰,依例爲之。承旨先拜亦依例。出榻敎上曰,太康矣。諸大臣齊奏曰,此豈太康乎?鳳漢進前問候,上曰,以今番見之,元氣好矣。附子效驗見之矣。相福曰,附子大有效矣。上曰,昨聞都提擧所奏,今有下敎,卿等見之乎?晦曰,昨見下敎,不勝抑鬱矣。今承下敎,萬萬慶忭矣。鳳漢曰,聖上胃氣,好故問安卽差矣。尙喆曰,今日仰膽玉色,大勝於昨日矣。上曰,今番正氣散三貼,一時進御,元氣好矣。鳳漢曰,粥水刺進御乎?上曰,藿羹粥進御,勝於羹和飯矣。藿羹,俗所謂補中益氣湯矣。諸臣以次退出。
甲午九月十六日未時,上御集慶堂。藥房入診入侍時,都提調李溵,提調鄭存謙,副提調李,記事官朴長燮·沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵問候,上曰,一樣矣。差備待令,幾人乎?溵曰,皆如前九人矣。進湯劑,命診候。泰輿奏左右三部度數調均,胃脈滑體,差勝後一樣矣。諸醫奏皆同。上曰,今日亦如厠矣。日前進御半乾全鰒矣,今日水瑟下之矣。道炯對曰,胃氣已調和,故有此矣。奏曰,朝者藥房問安,未承批答矣。命書批,內局退出。
甲午九月十六日未時,上御集慶堂。坐直承旨·儒臣同爲入侍時,副校理李魯述,修撰朴在源,右副承旨金魯永,假注書尹㬦,記事官沈基泰·姜,以次進伏,上命輪讀問答,諸臣輪讀訖。上曰,注書,誰也?魯永曰,故相臣尹趾善曾孫也。上曰,然乎?諸臣以次退出。
甲午九月十六日初更四點,上御集慶堂。藥房入診入侍時,都提調李溵,提調鄭存謙,副提調李,記事官朴長燮·沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵曰,聖候,若何?上曰,一樣矣。溵曰,俄承醫官所傳,下敎建功湯,前方中加檳榔一箋煎待矣。上進湯劑,溵請診候,上曰,止之。溵曰,明日湯劑,亦爲加入煎待矣。上曰,依。諸臣退出。
上在慶熙宮。停常參·經筵。
藥房都提調李溵,提調鄭存謙,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。一夜能睡,萬懷交中,昨夕誠悶,今夜能眠,曷勝慨然?只欲冥然,再明何爲?追慕千萬,氣何暇諭?待敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
洪秀輔,以都摠府言啓曰,今日入直內三廳武兼禁軍及軍兵等,當爲中日習射,而上候未寧,藥院直宿,平復間,依例姑停之意,敢啓。
傳于金光默曰,內局入侍。
以備忘記,傳于金魯永曰,憶再明尙有日,此心何,誠萬倍·尙禁牌,今何諭?其若用,此何時?自明日至三明,於三日皆禁牌,於夜禁其亦寬。
傳于金光默曰,內局入侍。
金光默,以禮曹言啓曰,今九月二十二日,王世孫生辰,百官賀,國忌齋戒相値,事當退行,而不敢循例仰請,何以爲之?敢稟。傳曰,安徐。
又傳于曰,編次人一人,使之入來。
李敬倫啓曰,編次人李潭,依下敎來待矣。
以備忘記,傳于李曰,噫,今强爲,專在追慕,今者製進,其合幾慶,着袍坐椅以宣諭,是豈孝也,亦豈子道?近有皆例書下敎文,若有可奏,編次人執奏,將以此用,噫,豈待應文?意在憶昔,此亦體孔訓繪事後素意也。
傳于李曰,內局入侍。
洪秀輔,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午九月十七日卯時,上御集慶堂。藥房入診入侍時,都提調李溵,提調鄭存謙,副提調李,記事官朴長燮·沈基泰·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵曰,俄承批答,慶幸萬萬矣。進湯劑。溵請診候,上可之,泰輿奏脈候左右三部調均,胃脈比昨日益勝矣。諸醫所奏皆同。溵曰,檳榔,連爲加入矣。上可之。溵曰,中宮殿進御養胃湯五十貼,已盡劑入矣。繼進當否,敢此稟定矣。上曰,內殿,近日有滯候,似爲予用心而然矣。仍下詢諸醫,諸醫對以當加進十貼。命書榻敎曰,中宮殿進御加減蔘苓養胃湯十貼,依前日次煎入。上曰,大臣,今日入來乎?溵曰,爲承候入來矣。命奉朝賀·時原任入侍。奉朝賀洪鳳漢,領府事金相福,領敦寧金陽澤,判府事韓翼謩·金尙喆,領議政申晦,左議政李思觀,以次進前問候,上曰,差勝矣。相福曰,眉稜之氣,今則何如乎?上曰,正氣散後差減矣。相福曰,臣等所望,再明日親臨矣。上曰,今番誠異常矣。建功則補劑,而正氣亦豈補乎?以予之氣,三貼難矣。思觀曰,聖上元氣甚好,卽爲斡旋,故有效矣。上曰,附子果有效矣。晦曰,聞醫官之言,聖上陽氣甚好,故附子一貼,已神效云,臣等實不勝慶忭矣。翼謩曰,聖上元氣甚好,故醫官及諸臣,皆恃之,聖心亦豈不恃此乎?惟望節宣之加意矣。晦曰,俄伏見備忘,有政府物膳停止之敎,臣不勝抑鬱矣。上曰,雖以雉言之,當入幾首乎?數罟不入汚池之意,豈如是乎?思觀曰,政府物膳停止,古無此例矣。上曰,太康矣。晦曰,不過數種果品矣。臣等,常以物膳之不腆,惶恐矣,臣等,當依例封進矣。上曰,太康之。元判府入來乎?晦曰,未能入來矣。上曰,然矣。金奉朝賀入來乎?晦曰,今日則未得入來矣。上曰,此足矣。晦曰,何事太康,而何事足乎?此皆出於秉彝之天矣。相福曰,陟降攸賜,殿下當順而受之矣。衛武抑詩,唐堯問治之歲,同符矣。上曰,此是豐亨矣,今番亦可稱慶乎?溵曰,今番慶賀,自當別爲之矣。上曰,彼原任尤可憎矣。然則賀與宴,可爲乎?溵曰,賀與宴,當爲之事矣。上曰,卿等先退,可也。內局及時原任先退。命讀公事,承旨讀奏王世孫生辰賀草記。上曰,祖孫生日同一月,此亦異常矣。承史退出。
甲午九月十七日未時,上御集慶堂。藥房入診入侍時,都提調李溵,提調鄭存謙,副提調李,記事官朴長燮·南鶴聞·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵問候,上曰,一樣矣。上進湯劑。上曰,只四人入診。泰輿奏曰,脈候左右三部調均,脾冒脈候滑體一樣矣。允協·絢·道炯,皆如泰輿奏。上曰,今日滑體顯顯見矣。諸臣以次退出。
甲午九月十七日初更三點,上御集慶堂。藥房入診,編次人同爲入侍時,都提調李溵,提調鄭存謙,副提調李,編次人李潭,記事官朴長燮·南鶴聞·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。上進湯劑,溵請診候,上曰,止之。溵曰,明日湯劑,依前加入乎?上曰,依。命編次人進前。上曰,誰也?曰,李潭矣。上曰,意謂此人來矣,果然矣。潭讀奏製下頒敎文訖,上曰,拯劣米有之乎?潭曰,連爲施惠,故年久者則似無之,而近年條則有之矣。上曰,還耗已除減,故今番,以此爲之矣,有惠乎?潭曰,然矣。上曰,內殿今歲三十春,亦邦慶矣。溵曰,此是邦慶之大者矣。上曰,拯劣米數爻,政院問于備局,入侍時以奏。諸臣退出。
上在慶熙宮。停常參·經筵。
夜五更,月暈。
藥房都提調李溵,提調鄭存謙,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。若是冥然,此一殿中,再次爲賀,此誠料表,明日何日?追慕千萬,氣何暇諭?待敎入侍。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
大殿·中宮殿,朝廷二品以上·六曹堂上·奉朝賀·大司憲·大司諫口傳問安。答曰,知道。勿爲問安。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
以備忘記,傳于李敬倫曰,今日夜自初更至五更,問更點撤夜焉,何以然?憶昔年昨夜然,況今夜其陞坐,將何謂?只着笠,聞贊拜,於予此亦倖,誠苟且亦冥然,聞曉鍾,心何抑?何丁寧助予心?三十三其皆聞。
傳于金光默曰,內局入侍,時原任奉朝賀,同爲入侍。
以備忘記,傳于李曰,明日賀曰,合幾慶,誠可笑。今予爲惟繼述,捨製進自製下,於古今此心一,豈豐亨,敢張大?況今日强兩次,氣果勝,豈若此?明日禮追慕昔,豈予爲質彼蒼?
以備忘記,又傳于曰,氣何愈?脈亦勝,而於今日誠若此,眉稜氣復作,呼吸皆牽掣,臥何便也,欲坐何能?誠悶誠悶。連三貼若此,且加入冷水,此豈他乎?其本卽予,而其雖然矣,曷勝其悶?衰君若此,扁鵲敢便,令內局聚扁鵲,消詳後詣閤。
傳于李曰,內局入侍。
以備忘記,傳于金光默曰,爲予諭內局,亦諭諸扁鵲,氣少勝,脈亦勝,而於今日旋身甚艱,若此於來朝,雖咫尺,何以起動?其將索笠俯首而坐。檳榔其果功,羹粥亦何效?薰洗亦可笑,何以然其衰判?誠若此,明何爲?
以備忘記,傳于李曰,明日是何日。予懷其曷勝?興惟此,五內隕。欲繼述宜先民,今吾民皆能便,予何知?自慨然。旣施惠於今略,蕩拯劣,豈曰恩?其雖然本孟浪,心常慨,今何遺?此何氣?誠苟且。噫哉,今日大小群心,精白一心,輔予暮年。
以備忘〈記〉,又傳于曰,嗚呼,今日何?憶昔年廚院整備宴需,殿中已設軒懸,噫哉,此日,八十一歲人,頹臥堂中,只自追慕,其雖明日,强作何期?其若此日,與春一般,是豈孝也?亦自繼述。興惟及此,五內欲隕,建功建功,何功何功?扁鵲扁鵲,果助果助,豈云建功,亦云扁鵲?一則予二則予,是誰是誰?自歎自歎。
傳于李曰,內局入侍。
洪秀輔,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午九月十八日卯時,上御集慶堂。藥房入診時,原任奉朝賀同爲入侍時,都提調李溵,提調鄭存謙,副提調李,奉朝賀洪鳳漢,領府事金相福,奉朝賀金致仁,領敦寧金陽澤,判府事韓翼謩·金尙喆,領議政申晦,左議政李思觀,記事官朴長燮·南鶴聞·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵曰,夜間,聖體,若何?上曰,一樣矣。上進湯劑,溵請診候。泰輿奏脈候左右三部調均,脾胃脈候,滑體差勝矣。諸醫皆與泰輿奏同。上曰,今日滑體,尤顯顯乎?道炯曰,今日則尤顯勝矣。溵曰,重蒸水刺,鮒魚蒸,連爲進入乎?上曰,止之。上曰,拯劣米數爻,知入乎?曰,知入矣。命讀奏。上曰,頗多矣,近萬石矣。時原任,進前問候,上曰,其日漸近矣。相福曰,只隔一日,誠慶幸矣。晦曰,親臨受賀,下情尤爲慶忭矣。上曰,雖是繼述,於予太康矣。上曰,蒸劣米頗多矣。貢市人舊遺在,除減,亦有惠乎?晦曰,近年自上,連爲施惠,故舊遺在,便是新遺在矣。上曰,都是太康矣。晦曰,有光聖孝矣。上曰,昔年參賀班者,或有之乎?鄭基安·邊致明,何如?思觀曰,邊則晩後登科,鄭亦未及矣。上曰,安允行,何時科乎?晦曰,安則年多後爲之矣。上曰,金奉朝賀入來乎?致仁進前對曰,昨日有狗馬之疾,今日承候入來矣。內局及時原任先退。命承旨書傳敎曰,今番施恩,豈予乎?卽追慕。九十以上加資者,諸道隨到下批,京中今日書入,明日百官加下批時,一體下批。又命書傳敎曰,嗚呼,此日,予心若何?噫,昔丁丑年,自內侍人今侍者多,年踰六十,逐日來問者,亦有追憶昔年,予懷一倍。年踰六十人,問于內府,衣資食物題給。中官一體施惠,而昔年永慕堂侍人,亦令該曹,米五十石入于水刺間,其令均給,皆明日內爲焉。又命書傳敎曰,噫,今者予心,其惟追慕,況耆耉諸臣乎?耆社諸臣,明日令該曹,衣資食物題給,以示予意。承史退出。
甲午九月十八日未時,上御集慶堂。藥房入診入侍時,都提調李溵,提調鄭存謙,副提調李,記事官朴長燮·南鶴聞·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵曰,俄承下敎,下情焦迫,今則聖候,何如,而牽引之症,有指的處乎?上口,遍體皆然矣。溵曰,與醫官消詳待令矣。命諸醫各奏。泰輿曰,牽引之症,全是痰候矣。白芥子加入,好矣。上曰,白芥子,豈能奏效乎?允協曰,後重之候,何如?上曰,此則差愈,而眉稜之氣後作,亦有眩氣?建功非不有效,而脈亦有滑體,而如此可憫矣。允說曰,此是痰候,氣度有滯而然矣。香附子減之,加入天麻·半夏·川芎,宜矣。絢曰,日氣寒冷,故有痰候而然矣。允協所奏,加入,好矣。上曰,正氣三貼及附子後,脈候亦勝矣。今則息氣之際,亦牽引矣。道炯曰,此是痰候矣。泰輿所奏白芥子甚好,允協所奏半夏·川芎亦好,而木香亦當加入矣。允說曰,此是痰候矣。道炯所奏加入,好矣。上曰,此是元不足而然乎?道炯曰,痰候而非氣不足也。光翼曰,全是痰候矣。加入白芥等四種,好矣。命緯曰,皆是經絡痰候,利氣行經絡,則當差勝矣。白芥子於經絡痰候,好矣。上曰,白芥子性味熱乎?對曰,潤矣。孝儉曰,皆是痰候矣。木香與檳榔,於行氣甚好,而白芥子·川芎·天麻,加入,好矣。命徽曰,諸症皆是痰候矣。建功入半夏,則爲六君子湯,而木香亦有順氣治痰之效矣。命理中建功湯,前加入中,減香附子,加半夏·白芥子·川芎各一錢木香五分煎入。出榻敎提調監煎先退。上曰,以脈候見之,元氣則好乎?氣弱則正氣三貼,難乎?諸醫皆奏曰,正氣散進御後,益驗胃氣之好矣。命持入北道還上十分一蕩減狀啓,命讀奏。上曰,此則雖滑吏,必不得用手矣。溵曰,然矣。惠施之大矣。上曰,拯劣米蕩減,爲惠乎?曰,然矣。拯米則猶爲若干出給改納,而劣米則直捧於民,便是白徵矣。上曰,殘忍矣。初以爲無實效矣,其效大矣。曰,九十以上加資下敎中,無士庶區別,難於擧行矣。命書傳敎曰,九十以上加資中,勿論朝官士庶,一體擧行。出榻敎提調持湯齊入侍,上進湯劑。諸臣以次退出。
甲午九月十八日初更三點,上御集慶堂。藥房入診入侍時,都提調李溵,提調鄭存謙,副提調李,記事官朴長燮·南鶴聞·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵問候,上曰,一樣矣。進湯劑,溵請診候,上可之。泰輿奏曰,脈候左右三部度數調均,滑體一樣矣。諸醫所奏,與泰輿同。上曰,氣與脈差勝,異常矣。有痰候而脈候差勝,何也?允協曰,今日脈候,有氣痰候,當卽平復矣。上曰,脈候幾如常時,異常矣。溵曰,近來朝候頗冷,明日殿坐前,進御湯劑,亦待日煦之稍舒,始爲出臨,而衣襨加厚伏望。上無發落。命讀漢城府老人單子及戶曹耆社臣食物單子。上曰,韓判府事行首矣。李世師,何時入之乎?曰,年則多而以壽職新入矣。溵曰,耆社之臣甚多,誠貴矣。皆囿於聖上德化中,得此遐壽矣。上曰,鄭宲似當上來,而不得來矣。年,幾何?對曰,近八十矣。上曰,人甚精,故不知其老矣。已近八十矣。命書傳敎曰,今聞該曹單子,耆社臣鄭宲,在忠州云,其衰可知,予用悵然,衣資食物加給。今聞單子,李世師入耆社,噫,此人名,予聞久矣,尙今存焉。可謂稀有。衣資食物,其亦令本道加給。諸臣以次退出。
上在慶熙宮。停常參·經筵。
自未時至酉時,日暈。
夜自二更至五更,月暈。
藥房都提調李溵,提調鄭存謙,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢來問安,竝爲仰稟。答曰,知道。嗚呼,八十一,重逢此年,憶昔懷千萬,予懷其謂誰?今辰卽何日?古今一何異?昔宴今受賀,冥然誰與儔?心膽皆欲隕,此日氣何諭?憶昔自飮涕,問世而何人?
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。夕問安,勿爲問安。
大殿·中宮殿·惠嬪宮,藥房口傳問安。答曰,知道。
以備忘記,傳于李敬倫曰,昨夜則其猶然,其況今日?夜自初更至三更,隨更問其點,自三更至五更,其皆亦然焉。
傳于金光默曰,內局入侍時,時原任大臣,同爲入侍。
御製頒敎文。王若曰,昔年八朔侍湯,于今若昨,今日追慕,予心曷極?與政夙夜,今若夢焉,內班直宿,其亦若今。十九日稱觴崇政殿,二十日侍宴光明中,兩日承歡,揷花回邸,冥然今日。重逢此辰,强起受禮,專在追慕,是豈爲予?意在繼述。己卯奏殿,寔爲宗國,而噫,五十年八十一,是誰賜也?噫,舟梁十六歲,今年三十春,亦陰隲,其況今年,春秋兩賀,寔是料表,於予太康,而臣欲豐亨,君則仰謝,今者此擧,沖子竭誠,何云合慶?其謝卽一。强以臨殿,其何應文?重逢此日,此是邦慶。其他諸節,今何暇諭?十五日旣皆仰籲,於今辰其宜咸布,自今日以前,雜犯以下竝宥,在官者加一資,亦依古例。自今限三日禁牌,貢市人等減惠。今日內入侍定。嗚呼,八十一重逢此日,曷勝邦慶?嗚呼,此擧,專在憶昔,其豈一毫文飾?噫,八十一逢此日,其宜表意。京外九十以上人,各加一資,拯劣米欠縮者,一倂蕩滌。嗚呼,邦慶罕聞,施惠廣蕩,意專在於追慕,咸須聞而知悉。
傳于金光默曰,內局入侍。
又傳于曰,入殿庭樂工,令該曹依例施賞。
又以備忘記,傳于曰,今賀爲何?予調攝方殷,强座亦爲何?卽追慕也。於五十年年八十一,舟梁十六年卽兼付者,噫,其雖强坐,其飮者常膳乎?卽羹粥也。若此而兼受賀,隣國可羞,況國中,特倚問安?悶酬應而然。何謂酬應?於夕問安,中官先奏,內局次奏,政院三奏,玉堂問安,此一問安三酬應也,此予悶者也。
又傳于曰,戶判·內局,同爲入侍。
金魯永啓曰,今日百官加爲之事,命下矣。未承受推考傳旨,自本院,依例爻周之意,敢啓。傳曰,知道。
以備忘記,傳于金魯永曰,大殿長番田成澮,世孫宮長番李允默,百官加親授。
又以備忘記,雲南君·安昌君,百官加親授。
傳于李曰,內局入侍。
吏批啓曰,玉堂闕員,今當差出,而擬望之人乏少,相避竝擬,何如?傳曰,允。
有政。吏批,判書李潭進,參判李福源進,參議金魯鎭,同副承旨李敬倫進。百官加下批,以洪樂命爲副提學,鄭趾煥爲應敎,徐有臣爲副應敎,恩全君禶爲司饔提調,閔百祿爲益山郡守,學諭三單朱宗燻·金·許鍒,安昌君燝·雲南君榗,以上興祿,今加顯祿,百官加親授事,承傳。中官田成澮·李允默,以上嘉義,今加資憲。兵批,判書趙曮病,參判李徽中入直進,參議尹承烈病,參知任希簡病,同副承旨李敬倫進。百官加下批,同知單趙藺璧,僉知單李德履,副司果沈有鎭·田文顯。
洪秀輔,以兵曹言啓曰,今九月二十日,文臣朔試射日次,而藥院直宿相値,不得爲之之意,敢啓。傳曰,知道。
金光默,以吏曹言啓曰,別歲抄書入事,命下矣。準期不敍,一體書入乎?敢稟。傳曰,書入。
又以吏曹言啓曰,在前頒赦時,有別歲抄書入之例,今則何以爲之乎?敢稟。傳曰,書入。
洪秀輔,以御營廳·一二所巡廳·左右捕盜廳言啓曰,依傳敎,去夜夜禁寬禁之意,敢啓。傳曰,知道。
甲午九月十九日辰時,上御集慶堂。陳賀入侍時,行都承旨李,左承旨鄭好仁,右承旨金光默,左副承旨洪秀輔,右副承旨金魯永,同副承旨李敬倫,記事官朴長燮,假注書尹㬦,記事官曺遠振·姜,以次進伏。上具翼善冠·袞龍袍,殿座受賀。王世孫率百官,先四拜而進箋文後,四拜,王世孫侍坐。上命李,書御製七言·五言各一句。上曰,五言,承史賡進,七言,二品以上賡進。上曰,太學拜箋乎?光默對曰,來待矣。命陪箋掌議元啓夏進前,讀奏訖,命大臣奉朝賀·二品以上入侍。領府事金相福等奏曰,賀禮順成,不勝慶忭矣。耆老臣李益炡進前問候。上命書御製七言一句以下,命耆社諸臣賡進。諸臣以次退出。
甲午九月十九日巳時,上御集慶堂。藥房入診,時任大臣·戶判,同爲入侍時,都提調李溵,提調鄭存謙,副提調李,領議政申晦,左議政李思觀,戶曹判書具允鈺,記事官朴長燮·曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵曰,早臨殿座,聖候,何如?臣等,今日不勝慶祝之忱矣。上進湯劑。溵請診候,上曰,只四人入診。泰輿奏曰,脈候左右三部度數調均,脾胃脈候差勝後,一樣矣。允協·絢·道炯奏皆同。內局先退。晦曰,今日賀禮旣成,臣等慶忭之忱,曷可形容乎?上曰,有志竟成矣。晦曰,貢市人等減惠,有今日內入侍以定之命矣。當以舊遺在蕩減,而壬午爲最久條云,以此擧行,好矣。拯劣米爲一萬一千餘石,亦大惠矣。允鈺曰,本曹拯劣米爲五千餘石,而惠廳亦五千餘石矣。上曰,出去擧行,可也。諸臣以次退出。
甲午九月十九日午時,上御集慶堂。藥房入診入侍時,都提調李溵,提調李,記事官朴長燮·曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。上進湯劑,仍命待下敎。溵請診,上曰,止之。內局先退。承旨讀公事,命持入吏兵曹歲抄。又命儒臣,持問答,坐直承旨入侍。出榻敎坐直承旨入侍,賤臣先退。
甲午九月十九日未時,上御集慶堂。坐直承旨·儒臣,同爲入侍時,校理趙鎭容,副修撰李祖源,同副承旨李敬倫,假注書尹㬦,記事官曺遠振·姜,以次進伏。上命諸臣,輪讀問答訖,命敬倫,書傳敎曰,嗚呼,冥然到今,重逢此日,是豈孝也,亦豈孝乎?雖因沖子血忱,兼追慕而爲此,以予氣,今日此禮,誠是料表。其雖幸也,因此予懷千萬,噫,其雖爲此,其何所報?於昔日未盡,懷憧憧心沓沓,特召儒臣,巧矣其文,此文,明將七十時所製者,噫,於此時,已有興懷,況今過十年,八十一歲,重逢此日者乎?懷尤何抑?何命讀此?嗚呼,今日此擧,意在追慕,其若追慕,於民何先?特命輟讀,仍召入直在鄕人,欲問民瘼,而予聞多矣,豈有其效?雖然此亦寓懷之道也。於今大禮已經,若有未下直守令,其令待朝辭下直。箋文差員,亦命入侍,其令今日還官。上命內入直承文院內三廳中鄕人入直人,使之入侍事,下敎。出榻敎承文副正字李敬裕,兵曹佐郞李中權等,以內入直,依下敎入侍。上問民瘼,敬裕·中權等,以年登無民瘼仰達。上命敬倫,差使員上來人及未還官守令,其令明日入侍,仍卽還官事,下敎。出榻敎診筵訖,上命李,書傳敎曰,今番吏兵曹歲抄中點下者,依例捧傳旨。出榻敎上又命,讀奏歲抄單子訖,命書傳敎曰,噫,今赦豈比於他?雖經年勿赦者,宜有闊狹之道。故復召承宣,更命讀,誠難而其中李鳳齡,其欲下敎,而渠旣無狀,故不論,更思,噫,此人,殿講見特命除職者,而爲寢郞,作此駭擧,噫,莫思報效,乃至于此,而雖於渠在世時,終身永錮,非王者用寬之道,而其人旣故入地,而不給一寢郞敎旨,噫,遐方之儒,雖用何時?其君邦慶無前,故予欲泯默,而猶有一人,何云一人?雖旣骨之後,因慶施恩,奚云一人?特給牒於泉壤,其慰地中之魂,特爲給牒。出榻敎諸臣以次退出。
甲午九月十九日二更一點,上御集慶堂。藥房入診入侍時,都提調李溵,提調鄭存謙,副提調李,記事官朴長燮·曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵曰,聖體,若何?上曰,一樣矣。進湯劑。溵請診候,上曰,只四人爲之。泰輿奏脈候左右三部度數調均,胃脈差勝一樣矣。允協·絢·道炯奏皆同。上曰,牽引之症,愈矣。道炯曰,脈候顯勝,問安幾盡平復,而米飮粥水刺,連爲進御。湯劑雖補,穀氣甚好,重蒸水刺進御,好矣。上曰,羹粥順便,故然矣,當進重蒸水刺矣。溵曰,自藥院,依前封進鮒魚羹,亦爲封入,何如?上可之,內局先退。承旨讀戶曹舊遺在草記,上命書傳敎曰,噫,今日昔年崇政殿宴日,而軒架設於內庭,故典樂以下,其令施賞,幾何乎?政院問啓。承史退出。
上在慶熙宮。停常參·經筵。
自卯時至酉時,灑雨下雨,測雨器,水深一分。
自初昏至夜三更,灑雨下雨,測雨器,水深一分。
藥房都提調李溵,提調鄭存謙,副提調李啓曰,昨日親臨慶賀,事光追述,睿孝彌彰,群情胥悅,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫行禮之餘,氣候,何如?臣等不任終宵憂慮,敢此問安,竝爲仰稟。答曰,知道。旣過昨日,今逢此日,追憶昔年,心膽皆隕。睡若勝,氣一樣。只飮羹粥,可謂支撑,氣何暇諭?待敎入侍。世孫問候,此亦右謹言,予哂一樣。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮,藥房口傳問安。答曰,知道。
傳于金光默曰,耆老所堂上,留待入侍。
又傳于曰,內局入侍,耆老所堂上,同爲入侍。
又傳于曰,儒臣,只參賀班乎?昨日新除儒臣,使之卽爲謝恩。
又傳于曰,耆社諸臣,只持麪入侍。
傳于李敬倫曰,內局入侍。
洪秀輔,以兵曹言啓曰,今九月二十一日,武臣賓廳講書日次,而藥院直宿相値,不得爲之之意,敢啓。傳曰,知道。
金光默,以吏曹言啓曰,耆老所守直官洪呈狀內,身病甚重,勢難察任云。依例改差,何如?傳曰,允。
洪秀輔,以司饔院都提調·提調意啓曰,供上事體,何等重大,而今日世孫宮供上,監膳提調四員,互相推諉,不卽擧行,分義極爲駭然,當該副提調,罷職,何如?傳曰,此實前所未聞,若有紀綱,豈若此乎?一倂施以刊版之典,其代,令該曹,卽爲口傳備擬。
金光默,以吏曹言啓曰,司饔院副提調,一倂口傳備擬事,命下矣。從二品宗班無故人,只是三員,故姑不得盡爲擬人之意,敢啓。
傳曰,若此何爲苟且?今亦餘二人,餘望亦二,望皆單付。
吏曹口傳政事,以花陽君榷,爲司饔副提調。
以備忘記,傳于李曰,嗚呼,今日,朝鮮朝鮮,以豐亨爲務,春邸曰供,互相爭詰,其將闕焉。此三百年後初聞,此豈謂國體?有萬萬寒心者,宗臣零替,莫若近日,副提調例當三品,而今爲從二品,而只有五人,若此,此後副提調,文蔭武三中,其將備擬,曷勝寒心?豈特此乎?宗班官案,其將闕焉,興惟及此,深慨冥然而已。
吏曹口傳政事,司饔副提調二單,光春君棬,前凝善君燨。
以備忘記,傳于李曰,嗟哉,暮年,其悶曷勝?日欲豐亨,其悶一也,內局直宿,其悶一也,日三建功,其悶一也。於食甚苶,其悶一也,於臥亦苦,其悶一也,按脈酬應,其悶一也,問候應答,其悶一也,坐臥須人,其悶一也,左右牽掣,其悶一也,能視能聞,其悶一也。有一於此,暮年例堪,其況十乎?曷勝其悶,曷勝其悶?
傳于金光默曰,內局入侍,坐直承旨,與儒臣,持問答,同爲入侍。
以備忘記,傳于李曰,嗚呼,重逢此日,漢唐豈有?曰以邦慶,於今稱慶,其乎宜也,而五十載臨御,其誠料表,宜付偶然,其何曰慶乎?八十一歲,其誠冥然,心竊恧焉,其何曰慶,而於兩事猶然,其猶僅可,舟梁十六年,坤殿三十春,宗國慶也。頃撤直其豈差效?合以謂慶,一何苟且?若是豐亨,故脈雖勝,氣益苶,若是豐亨,故能坐能臥,長在枕席,若是豐亨,故雖在陽世,怳若前生,豐亨之弊,一何至此?心竊慨歎,心竊慨歎。今日憶昔年,欲飴糖,何加麪肉實果?嗟予食者,栗糖三介而已,此亦昨今繼述。
鄭好仁,以戶曹言啓曰,貢市人等減惠事,命下矣。取考文書,最久條壬午餘遺在蕩減實數,別單書入之意,敢啓。傳曰,知道。
金光默,以弘文館言啓曰,新除授應敎鄭趾煥,時在忠淸道忠州地,經筵入番事緊,請斯速乘馹上來,下諭。傳曰,依啓。
洪秀輔,以訓鍊都監·一二所巡廳·左右捕盜廳言啓曰,依傳敎,去夜夜禁,寬禁之意,敢啓。傳曰,知道。
甲午九月二十日辰時,上御集慶堂。藥房入診,耆社堂上,同爲入侍時,都提調李溵,提調鄭存謙,副提調李,判府事韓翼謩,左議政李思觀,行判敦寧李益炡,行知中樞府事南泰齊·沈㲄·安允行·沈星鎭·仁陽君李景祜,行副司直邊致明·高夢聖·李廷喆·趙榮進·安·韓師直·洪晟·洪啓遠,記事官朴長燮·曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵問候,上曰,一樣矣。進湯劑。溵請診候,泰輿奏脈候左右三部度數調均,脾胃脈候,差勝一樣矣。諸醫奏皆同。上曰,時原任大臣入侍。領議政申晦,領府事金相福,領敦寧金陽澤,判府事金尙喆,以次進前問候。上曰,今日卽揷花往舊邸之日也。昨日受賀,而今日臥此,是豈繼述乎?晦曰,以藥院直宿之故,不敢仰請,而今番賀禮後,進膳,豈可不爲乎?上曰,卿等之心則必如是,而豈可爲之乎?翼謩曰,此實有光於聖孝,和平聖心,以受當行之禮,伏望。耆社十六人,入來矣。臣等進箋陳謝,而感祝之心,豈盡形容乎?藥院直宿之故,不敢盡奏,而耆社之臣,異於諸臣,臣等受賜,豈敢獨餉乎?欲爲進膳矣。晦曰,耆社·廚院,前年亦爲之矣。尙喆曰,次第擧行之事矣。思觀曰,臣等,受賜感恩,而不能爲之,則臣等之心,當何如乎?上曰,耆社則同官矣,似欲爲之矣。丙戌年,亦繼述行之矣,卿等,必將賀與宴矣。諸大臣,齊聲曰,臣等之心,殿下俯燭矣。上笑曰,然則卿等負擔矣。尙喆曰,耆社諸臣容貌,皆如舊矣。上笑曰,不信之言矣。領相明年入之乎?晦曰,然矣。上曰,昨日亦豐亨,太康矣。踰今日後,豈可爲之乎?晦曰,豈可如是下敎乎?尙喆曰,無論進宴,雖進豐呈,豈爲過乎?上曰,海西有雹災云矣。晦曰,每年秋冬之交,不無如此矣。相福等又陳請,上曰,漢唐後無之乎?相福曰,堯舜後未有矣。臣等躬逢千一之會,而每有抑鬱之情矣。上曰,舟梁十六年,今歲三十春,亦古無之事矣。思觀曰,自此以來,無非臣等歡忭之日矣。上曰,時原任皆退,耆社進前。晦曰,臣有稟定者矣。京畿道臣,陵寢奉審事,出去矣,聞內局直宿之報,撤巡徑還矣。奉審體重,在前如此之時,因筵稟,許令畢巡,故敢此仰達矣。上曰,卽爲發巡事,分付,可也。出擧條耆社堂上進前。益炡曰,耆社之多,皆由聖化之咸囿,而耆社諸臣,有異矣。臣等受賜感恩,而不能展一分忱誠,則出去之時,豈不有愧於街童走卒乎?六月,本司褒貶時,自上有下敎,故臣與李景祜,以一床饌待令矣,今番豈可不許乎?諸耆堂,迭進齊請。上笑曰,一柈糖,今日持來,可也。益炡曰,臣等已承下敎,不敢煩聒矣。褒貶時,一床亦入之,今亦當依此持入矣。上曰,四五器持入,可也。時原任耆堂先退。命差員入侍。永興府使趙㠎,中和府使趙夢錫,金川郡守柳光國,平海郡守金九重,鎭安縣監李鼎勳,麟蹄縣監趙來鎭,求禮縣監黃泰彦,昌平縣令李仁林,安奇察訪金相愼,居山察訪申大億,庇仁縣監金源,利仁察訪任希澤,幽谷察訪李璡,靑丹察訪韓龍禧,金井察訪南公著,以次進前,奏職姓名。上下詢年事及民瘼,皆對以年事豐登,而民瘼則無之矣。九重,奏以平海年事無前大豐矣,月初乍有風災,或不無損傷處矣。上曰,速爲還官。諸察訪,各對馬數,下詢驛弊,皆以無對。命下直守令同入,益山郡守閔百祿進前。上曰,七事爲之。百祿以次奏。上曰,欲爲良吏乎,能吏乎?百祿口,能吏則臣不願爲,而何敢望良吏乎?諸守令退出。上曰,諸道皆豐登乎?對曰,然矣。上曰,此亦太康矣。耆社事,更以思,誠太康,申飭勿爲多其器數,可也。承史退出。
甲午九月二十日巳時,上御集慶堂。承旨入侍,耆社諸臣,追後入侍時,左副承旨洪秀輔,假注書尹㬦,記事官曺遠振·姜,以次進伏。上曰,只以一器麪持入事,傳于耆社諸臣,賤臣,承命催促良久,耆社臣行判中樞府事韓翼謩,左議政李思觀,行判敦寧府事李益炡,行知中樞府事南泰齊·沈瑴·安允行·沈星鎭·仁陽君李景祜,行副司直邊致明·高夢聖·李廷喆·趙榮進·安·韓師直·洪晟·洪啓遠等,麪一器,栗糖一器,果三器,煎油一器,片肉一器,酒一壺,銀盃,卽己亥賜給者也。奉進榻前,諸臣拜進壽盃,上沾唇後,進御栗糖三枚,諸臣山呼再山呼。益炡曰,進饌不腆,惶悚萬萬,而實開他府進饌之路,慶幸之至。上笑曰,怪說矣。又下敎曰,豐亨也,太康也。耆社諸臣先退。上下敎曰,知入不捧東宮供上提調四人。賤臣出來知奏,卽廣陵君烻,安原君烠,西靑君煋,雲峯君杺也。上又命賤臣曰,今日東宮供上,何提調捧之乎?知入。賤臣以恩全君禶,監御膳歸路,入東宮供上捧之之意,知奏。上曰,然乎?紀綱駭然。諸臣以次退出。
甲午九月二十日申時,上御集慶堂。藥房入診入侍時,都提調李溵,提調鄭存謙,副提調李,記事官朴長燮·曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。上進湯劑。溵問候,上進湯劑。溵問候,上曰,一樣矣。溵請診,上曰,只四人入診。泰輿奏曰,脈候左右三部度數調均,胃脈,差勝一樣矣。允協·絢·道炯奏。與泰輿同?上曰,昨日日氣好矣,今日則不佳矣。溵曰,耆舊諸臣,今日持麪入侍,下情慶幸矣。內局先退?承旨讀公事,上命讀宗班案,從二品案?承史退出。
甲午九月二十日二更一點,上御集慶堂。藥房入診入侍時,都提調李溵,提調鄭存謙,副提調李,記事官朴長燮·曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。上進湯劑?仍命退,諸臣以次退出。
甲午九月二十日三更一點,上御集慶堂。坐直承旨·儒臣,同爲入侍時,校理趙鎭容,副修撰李祖源,左承旨鄭好仁,假注書尹㬦,記事官曺遠振·姜,以次進伏。上曰,儒臣,誰也?好仁曰,趙鎭容,李祖源。命讀問答,諸臣輪讀訖,儒臣先退。上命好仁,書傳敎曰,噫,內局直宿,於予亦用心者,而自量氣,亦不敢遽然,故以此相持。嗚呼,昨今日,氣益苶,奚特冥然?正不肖也。以直宿故,停次對云,雖欲下敎,今日故泯默,明日來會事,分付備局。又傳敎曰,嗚呼,耆社今日入侍十六人,無一人己亥耆社臣孫,嗚呼,入侍翰林,仍其孫也。嗚呼,六十一年,怳若前世,而尙今冥然,若是酬應,是豈孝乎?況今日身雖在於闕中,心則在於舊邸,故懷不能耐,特召儒臣,命讀問答,意蓋此也。然今日問諸差員年事,其皆曰豐,予則心猶未解,何則昔穆伯之妻,謂其子文伯,其言切實,予雖衰,豈可以此等之答解心乎?呼寫于此,庶覺其言曰,沃土之民,不才淫也,瘠土之民,莫不向義勞也。此豈云婦人之言?予嘗欽羨。今日近二十守令·察訪之對若此,噫,守令若此,其況道臣?勿以歲登弛心,益加勉礪,莫負此等夜申申下敎之意事,下諭于八道道臣,兩都留守。
又傳敎曰,嗚呼,今予一心,追慕而已,今番施惠,皆由追慕,而猶有一事,噫,今月只有十日,況此月?懸房贖,限今朔勿捧事,分付。諸臣,以次退出。
上在慶熙宮。停常參·經筵。
下直,水口萬戶張必奎。
藥房都提調李溵,提調鄭存謙,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。嗚呼,冥然八十一歲,兩昨昨日皆過,是豈孝也,亦豈子道?當日代賀,其豈繼述?正日受糖,何云追慕?若此而扁鵲曰脈勝,建功日三飮,自古來今,誰若予儔?今咸曰三代後邦慶,而予則曰三代後異常也。見鎖鈔若虎狼,氣猶若此,誠由乎此,氣何暇諭?次對同入。噫,二月十日,直前月若干日,而今月亦六日,兩朔計十日,其衰已判,此何光景?自今日撤直。
中宮殿·惠嬪宮,藥房口傳問安。答曰,知道。
大殿,政院·玉堂口傳問安。答曰,知道,勿爲問安。
中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿,朝廷二品以上·六曹堂上·奉朝賀·大司憲·大司諫問安。答曰,知道。勿爲問安。
傳于洪秀輔曰,今下下弓矢,水口萬戶張必奎處,給送。
洪秀輔啓曰,大臣·備局堂上,依下敎來待矣。傳曰,引見。時原任大臣·奉朝賀,同爲入侍。
以咸鏡監司狀啓,安邊等官尹宗良等囕死·渰死事,傳于鄭好仁曰,令本道恤典擧行。
傳于金光默曰,內局入侍。
金光默,以禮曹言啓曰,今番聖候違豫,擧國含生,莫不焦灼憂遑之餘,幸賴皇天祖宗之默佑,旋臻平復,此實宗社莫大之慶,臣民歡忭,曷有其極?告廟頒敎等節,不容少緩,卽爲擇日擧行,何如?傳曰,如此草記,何爲捧入?給之。
有政。吏批,判書李潭進,參判李福源式暇,參議金魯鎭進,左副承旨洪秀輔進。兵批,判書趙曮病,參判李徽中入直進,參議尹承烈病,參知任希簡病,左副承旨洪秀輔進。
吏批啓曰,掌試時都事,例以侍從差送矣。忠淸都事李奭濟,慶尙都事李斌,全羅都事韓民敎,黃海都事許霮,江原都事權世規,咸鏡都事金再郁,平安都事權偀,俱未經侍從,竝依例改差,何如?傳曰,允。
以林濟遠爲正言,李彦中爲漢城庶尹,南鶴聞爲注書,洪相簡爲忠淸左道京試官,朴相甲爲全羅左道京試官,徐有防爲慶尙左道京試官,洪鳴漢爲平安南道京試官,洪履健爲忠淸都事,沈命德爲全羅都事,宋霮爲慶尙都事,金翊休爲黃海都事,李宗榮爲咸鏡都事,李勉修爲江原都事,金養心爲平安都事,耆老所守直官單趙錫晦,書狀官李世奭復差。
兵批,副護軍李國賢·閔範洙·尹彝復·李長玉,副司直黃幹·趙英鎭,副司果宋樂·金履遠竝單付。
兵批啓曰,昌德宮衛將李光白,昌慶宮衛將李德履,俱以病難供職,呈狀乞遞,不可等待其差復,竝今姑改差,何如?傳曰,允。
洪秀輔,以備邊司言啓曰,本司武郞廳柳文植,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
李,以吏曹言啓曰,新除授咸鏡都事李宗榮呈狀內,矣身與本道鏡城判官李邦榮,有兄弟應避之嫌,未赴任都事,與已赴任守令相避,則未赴任都事遞改,載在法典,咸鏡都事李宗榮,依例改差,掌試期日迫近,其代,口傳備擬以入之意,敢啓。傳曰,知道。
吏曹口傳政事,以辛應三爲咸鏡都事。
傳于金光默曰,內局入侍。
李敬倫,以兵曹言啓曰,新除授北評事李文源,今方在外,姑未上來,而當此大增廣設科之時,評事旣是本道掌試之任,不可等待其上來,今姑改差,其代,卽爲口傳差出,待下批給馬發送,何如?傳曰,允。
兵曹口傳政事,以李在學爲北評事。
洪秀輔,以禁衛營·一二所巡廳·左右捕盜廳言啓曰,依傳敎,去夜夜禁寬禁之意,敢啓。傳曰,知道。
正言宋樂疏曰,伏以皇天垂佑,祖宗陰隲,休慶荐臻,縟儀載擧,八域歡忭,曷有其極?仍伏念臣於月前,聞父病添劇之報,拜章徑還,恭竢嚴譴,而聖度天大,不惟不加之威罰,又從以特賜恩暇,曲體下情,臣雖糜身粉骨,豈足以仰答恩私之萬一哉?旣而庭賀有期,跛躄皆在,則況職在侍臣之列者,其頌祝舞蹈之忱,尤當如何,而惟是君親一念,去就兩難,欲詣嵩呼之班,則情切離側,欲遂救護之私,則罪重闕禮,臣誠左右思推,罔知攸措。臣父母於病中,顧謂臣曰,今玆告布之擧,卽我東不再有之慶,非但我東不再有之慶,亦前牒之所罕見,則斯誠千載之盛事,而吾父子濫蒙洪恩,竝忝侍從,猶可以叨進末班,獲覲耿光,而不幸病淹鄕廬,無望自力,此吾今日之所可恨,而汝若因吾病而又闕起居之禮,是重吾不忠之罪,而亦非汝移孝之義也。愼勿以吾病爲慮,須卽造朝,俾便吾心,是汝忠孝兩全之道也,汝其勉之。臣卽承父敎之如是,亦念臣分之當然,遂乃抑情登途,趁日入城,忝覩盛儀,粗伸微忱,而卽接鄕信,臣之父病,近因將攝之失宜,諸症越添,氣虛而寒熱迭乘,痰結而肢節不仁,飮啖全却,藥餌無效,臣自聞此報,心神飛越,按住不得,非不知此時瀆擾之極爲悚惶,而情私所迫,急於歸視,忙陳短章,徑尋鄕路,乞削臣職,仍治臣罪,以肅朝綱,以安私分,不勝幸甚云云。踏啓字。
甲午九月二十一日辰時,上御集慶堂。藥方入診入侍時,都提調李溵,提調鄭存謙,副提調李,記事官朴長燮·曺遠振·姜,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉·康命徽,以次進伏訖。溵曰,夜間聖候,何如?上曰,白芥子似有效矣,牽掣之症愈矣。進湯劑。溵請診候,上曰,只四人爲之。泰輿奏脈候,左右三部度數調均,脾胃脈候一樣矣。允協·絢·道炯,奏如泰輿。溵曰,重蒸水刺,進御乎?上曰,果勝羹粥矣。昔聞東平尉云二碗粥,不如半椀飯,果然矣。上曰,檳榔拔之,可乎?昨有泄候,木香,亦何如?道炯曰,木香則姑爲加入,好矣,而檳榔,拔之,宜矣。命書下敎曰,理中建功湯前加入中,減檳榔煎入。出榻敎命命緯·孝儉,診候。上曰,差備待令醫官退直,本院醫官中守令二人,使之還官。出榻敎上曰,歲初直宿,正月乎,二月乎?日記持入。賤臣承命,持日記以入。命承旨讀奏二月賞典日記訖,上曰,過十日後有賞典,卽古例也。置之。仍命書傳敎曰,其所合稱,雖過矣,今番賀,旣稱前月若干日直宿,則萬古豈有逐節告布之理乎?該曹草記已却,而大抵予意,不可不論,內局直宿,朝廷問安,於予眼中釘故若此。噫,予豈快愈而然?聞此亦必有生心者,而須看昨日食三箇栗糖,於此予心可知。雖於今日,有三頭六臂者,孰敢撓予?皆令知悉。溵以不可遽撤直之意仰奏,語未究,上曰,予心安則,可愈矣。無困我八十一歲君,可也。上曰,時原任入來乎?溵對曰,皆入來矣。命進前,內局先退。
甲午九月二十一日辰時,上御集慶堂。大臣·備局堂上引見,原任大臣,同爲入侍,領府事金相福,領敦寧金陽澤,判府事韓翼謩,判府事金尙喆,領議政申晦,左議政李思觀,判府事李溵,行司直具善復,仁陽君李景祜,行司直具善行,行司直鄭弘淳,行漢城判尹韓光會,左參贊朴相德,行司直徐命膺,刑曹判書洪名漢,行司直李章吾,行副司直趙重晦,禮曹判書金器大,兵曹判書趙曮,戶曹判書具允鈺,行副司直尹東暹,吏曹判書李潭,行副司直李潤成,江華留守李徽之,聞城留守李聖圭,行副司直尹泰淵,刑曹參判洪趾海,行副司直權噵,行副司直元義孫,禮曹參判李瀰,大司憲沈墢,大司諫李碩載,副應敎徐有臣,左副承旨洪秀輔,假注書尹㬦,事變假注書鄭徵最,記事官曺遠振·姜,以次進伏訖。相福曰,聖體,若何?上曰,眩甚矣。昨日耆社進麪事,卿等聞之乎?晦曰,耆社諸臣,皆歡欣矣。上曰,予只食三介栗糖,而諸臣之歡忭則誠愚者矣,此都是太康矣。晦曰,非太康矣。上曰,八十一歲甲午回甲,誠異常矣。思觀曰,堯舜三代所無之慶,而千古人臣所罕逢之慶也。上曰,昨日予手執己亥耆社御賜酌,誠貴矣。李益炡,見予食三介糖,自謂耆臣進饌,有所進御矣。翼謩曰,無所進御,而益炡之言,如此,誠非矣。上曰,然。予則曰益炡之言,是矣。尙喆曰,臣等逢此,實不敢只此而已矣。上曰,卿等,只請宴而止乎?晦曰,帝堯五十年臨御,與今邦慶相符,而寶算則比聖上,亦差少矣。上曰,何謂也?晦曰,帝堯十五極矣。相福曰,古人云九秋無日不重陽,今朔之日,無非慶也。晦曰,今朔決不可踰矣。上曰,俄已下敎,雖三頭六臂之人,決不可撓予矣。牽引之症,愈則愈矣,誠異常矣。上曰,西北科,昨日爲之乎?晦曰,然矣。上曰,幾日當出榜乎?晦曰,三四日可出榜,而武科似費多日矣。上曰,重臣兼示武科乎?晦曰,與帥臣同監矣。原任先退。上曰,奉朝賀使之入侍。賤臣承命出來,與洪鳳漢·金致仁,偕入。鳳漢進前曰,聖候平復,撤直命下,下情萬萬慶忭矣。晦曰,金奉朝賀,每尋鄕路矣。上曰,爲彼大臣,予多用心矣。晦曰,今月産月矣。上曰,然乎?生生之理,誠異常矣,果然喜幸矣。夫人好八字矣。上曰,奉朝賀今年,幾何?致仁曰,五十九矣。上曰,年亦不多矣。鳳漢·致仁先退。器大曰,今番慶科,當以增廣擧行矣,前甲午年十一月十二日,爲會試矣。上曰,事在繼述,其日爲會試,好矣。命書增廣傳敎曰,非徒已下敎,今番邦慶,非予也,旣若此,宜遵舊例,況聞其日,亦甚異常。若今番賀日,其何擇日?會試,以十一月十二日爲之,而日期最近,十二日會試,以監試會試爲之事,分付。科名,六十一年,重逢此慶,增廣爲名。器大退出。晦曰,今番邦慶,古豈有之?大霈之下,有罪者咸囿於曠蕩之典,而至於律外禁錮及勿復檢擬,與停望之侍從武蔭,獨漏於歲抄中,未蒙一視之澤,故敢達矣。上曰,一倂蕩滌,可也。思觀曰,勿檢於守令與情望及刊名拔錄降薦之類,亦多似當入於其中矣。上曰,一體蕩滌,可也。出擧條晦曰,各道陳田之起墾者,浦落之泥生者,覆沙之掘起者,每於歲末,査實牒報之意,前後申飭,非止一再,而近來各邑,以若干結負塞責報來,事甚未安。今當秋成檢田之時,各邑守令,親執査出,從實修報之意,更加嚴飭各道道臣,何如?上曰,依爲之。出擧條晦曰,此全羅監司徐浩修,咸鏡監司李重祜,慶尙前監司閔弘烈,放未放啓本也。本司所管定配罪人未放秩,所犯不輕,竝依啓聞施行之意,分付,何如?上曰,依爲之。出擧條善行曰,向來守禦廳餉米六千石,摠戎廳餉米四千石,移劃戶曹,而守禦廳米代,今旣區處,摠戎廳米代,事當一體擧行,故惶恐敢達矣。晦曰,一依守禦廳例,以關西小米給代之意,分付,何如?上曰,依爲之。出擧條墢請固城縣充軍罪人咸道亨,依本律處斷。上曰,勿煩。措辭見上碩載請固城縣充軍罪人咸道亨,依本律處斷。上曰,勿煩。措辭見上
甲午九月二十一日午時,上御集慶堂。藥房入診入侍時,都提調李溵,提調鄭存謙,副提調李,記事官朴長燮·曺遠振·姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。上進湯劑,仍下敎曰,不必診脈,待下敎。溵曰,遽然撤直,下情抑鬱矣。三提調中,輪直,何如?上曰,便予心,可也。曰,增廣有命,京試官,差出急迫矣。上曰,政官牌招,京試官,備擬。出榻敎諸臣退出。
甲午九月二十一日酉時,上御集慶堂。藥房入診入侍時,都提調李溵,提調鄭存謙,副提調李,記事官朴長燮·曺遠振·姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。上進湯劑,仍下敎曰,不必診,早退,可也。溵曰,臣等當退宿闕外,而副提調則入直本院,何如?上可之。曰,關西試才重臣,狀啓入來矣。命書傳敎曰,予意定日旣設云,今聞關西試才重臣狀聞,以內局直宿停止云,此豈古有?其涉過矣。許多擧子等待,若見其像,若此,其何擇日?令到日,卽爲設場事,下諭,今日內急傳。諸臣以次退出。
上在慶熙宮。停常參·經筵。
觀象監,今九月二十日夜五更,月暈。啓。
藥房都提調李溵,提調鄭存謙,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,倂此仰稟。答曰,知道。一朔內旬三念二,祖孫初度日同月,是豈偶然?陳根有功元氣而然,近氣果勝,此亦冥然,予自一哂。待敎入侍。
中宮殿·惠嬪宮,藥房口傳問安。答曰,知道。
傳于金光默曰,內局入侍。
以備忘記,傳于李曰,於暮年追慕切,況今日其祝倍,於堂中將報申,記懷吟,曷勝歎?雖繼述,今增廣,果豐亨,心自悶。
以備忘記,傳于李曰,今番諸差員,問今年年事,其皆曰豐,故此已下敎,湖西分等狀聞適到,而庇仁在於尤甚,而自此罔君,此人若置,其何暮年礪政?庇仁縣監金源,令該府處〈之〉,其代,卽爲口傳擇差,待朝給馬赴任。
以備忘記,傳于李曰,處尤甚處,曰以豐年,此等人,何任百里,亦何問也?特寢令該府命,特施刊版之典,雖敍,令該曹勿擧守令望。
傳于李敬倫曰,內局出去然後,當進水刺,待出去下鑰。
藥房口傳啓曰,臣等卽伏承傳敎下者,有內局退去之敎,臣等相顧愕眙,不知所出。顧今玉候新瘳,院直纔撤,保嗇之道,專在湯劑,而湯劑奏效,亦專在於日三進御,則今於未準三貼之前,職在保護之列,決不敢昧然奉承。玆敢相率詣闕,冒陳衷懇。伏乞極加聖念,暫許入侍,千萬至祝。惶恐敢啓。
以備忘記,傳于李敬倫曰,凡事各有時,脈勝氣勝,則減一貼例也,而況已下敎,則平時守閤,若有氣則守寢門乎?擧措異常,內局三提擧,皆解其任。
以備忘記,傳于李敬倫曰,領敦寧爲內局都提擧,判尹爲提調,都承旨,本職許遞,徐命善爲都承旨,三院副提調例兼,右副承旨,牌招入直。
以備忘記,傳于李敬倫曰,一日內兩箚到,此豈影?嗚呼,八十一君,兼輔相乎?萬古豈有?於予得矣。待朝詣舊邸,闔門補嗇暮年,咸須知悉。
以備忘記,傳于李敬倫曰,領相箚,以謂異常,左相箚且到,果然內局纔撤直,此何景像?時任俱闕,君將兼輔相,此予此予。開門後,當詣舊邸,調息暮年,儀注時刻安徐,前後廂軍·挾輦軍·都領入直侍衛,皆依前,時刻,待下敎只入正時。
傳于李敬倫曰,明日動駕時,只備堂隨駕。
李敬倫啓曰,坐直承旨,有稟達事,來詣閤外求對矣。
又啓曰,玉堂上下番,有稟達事,來詣閤外請對矣。
傳于李敬倫曰,君兼輔相,其退去。
李敬倫啓曰,坐直承旨,有稟達事,更爲求對矣。
又啓曰,玉堂上下番,有稟達事,更爲求對矣。
金魯永啓曰,卽者議政府錄事來,言領議政申晦,左議政李思觀,伏聞非常之敎,惶懍罔措,走伏金吾門外,席藁俟命,仍納命召,何以爲之?敢稟。傳于李敬倫曰,遣史官傳諭。
吏曹口傳政事,以李福徽爲庇仁縣監。
李,以禮曹言啓曰,取考謄錄,則去甲午年慶科,以增廣設行矣。今此慶科吉日牒呈中,誤以大增廣書入,原牒中,大增廣之大字,改付標以入之意,敢啓。
傳曰,已下敎而此亦追慕,何稱一大字?加以太康,加取七人,亦何關於用人乎?予自一哂也。
李啓曰,今九月二十四日,錄都目政事爲之之意,敢啓。傳曰,知道。
洪秀輔,以御營廳·一二所巡廳·左右捕廳言啓曰,去夜犯夜人,無所捉意,敢啓。傳曰,知道。
領議政申晦箚曰,伏以日吉辰良,縟儀順成,繼述之聖德冞彰,蹈舞之群情惟均,況臣職忝三事,幸隨簪紳之列,同獻岡陵之祝,其歡欣慶忭之忱,有非言語文字,所可形容也。仍念臣,本以脆薄之質,夙抱貞疾,及今年紀之衰邁,益不能與病爲敵,貼席叫若,萬念都灰,惟此輔相之任,卽玆癃羸之形,決知其萬萬難强,除命之下,非不知拚死哀懇,期於必遞,而第緣慶禮久未準請,輿情轉益鬱結,臣於此時,身非己有,入而陳稟於筵席者,惟此事也,出而酬酢於廷僚者,亦此事也。早夜憧憧,惟此一事,而官職去就,有不暇論,故淟涊盤礴,今已三箇月矣,何幸睿孝仰格,邦禮克擧,區區積鬱之下情,庶可少伸其萬一,若臣宜去之狀,始可以仰暴,而惟聖慈體下之仁,亦必有俯諒者矣。鍾鳴漏盡,古人所戒,不能者止,自知其明,臣何敢徒恃寵靈,夤緣冒據,以招四方之譏議也哉?且臣積瘁之餘,殘骸垂盡,換節之際,百病交侵,今朝自候班退出,忽然寒氣外襲,肢體如束,頭疼胃逬,食飮全却,奄奄床笫,生意都盡,顧此諸般症形,俱屬危惡,縱今幸而不死,旬月之內,萬無束帶趨朝之勢,至於政府進宴,昨筵敢有發端,而祗緣臣誠意淺薄,未蒙兪音,此時應行典禮,不得請則不可已者,而亦無以自力登對,趁時稟行,臣罪尤無所逃矣。玆不得不冒陳疾痛之呼,仰干仁覆之天。伏乞聖明,察臣言之非出飾讓,憐臣病之不堪驅策,亟遞臣議政之職,俾臣得以西樞散秩,優游餘年,則聖主生成之澤,微臣塵刹之報,都在於此,伏惟天地父母,庶幾哀憐而曲副之也。取進止答曰,省箚具悉卿懇。纔撤直,元輔尋箚,此何景像?今者此擧,專由乎卽予固執而然,卿雖若此,此心何二?熙熙此心,彼蒼臨照,意雖由於追慕,今者增廣,於予其亦太康,他何足道?卿須安心勿辭。此不過一時,安心善攝,竢間視事,用副此意。仍傳曰,遣史官傳諭。
左議政李思觀箚曰,伏以臣,幸際千一難逢之嘉會,獲三五罕有之盛禮,竊幸睿誠之格天,益仰聖孝之光前,歡忻抃蹈,祗獻山顯萬年之祝而已,惟是縟儀雖行,而邦典猶未盡擧,聖志冞謙,而輿望終未快伸,區區下忱,常懷耿結。筵席之間,雖未嘗不微擧其端,而嚴畏囁嚅,未敢畢辭,伏想聖明,亦或俯燭之矣。臣有若情至懇,業欲陳聞於受任之初,而爲此遲回,遂成盤礴,居然屢朔于玆,今則直去之義,難强之疾,實有一日住不得者,不得不仰首鳴號於慈覆之天,以冀垂察焉。念臣不肖無狀,猥蒙洪造,致位至此,欲報萬一,天地莫量,而顧奈才疏識淺,觸事迷繆,民國之務,至尊獨憂,而臣不能一事仰贊,典禮之重,大小同情,而臣不能積誠孚回,靜言思之,事事皆罪,是宜早賜斥退,以彰其慢,而尙逭於不職之誅者,卽包容寬假之仁也。顧以犬馬之齒,遽已及稀,蒲柳之質,早衰先秋,自頃以來,數旬奔走,晨夕犯冷,舊恙新症,日以交加,氣滯妨食,痰溢爲嗽,夜不貼席,形神盡脫,見者爲之代憫,目下氣力,雖欲抖擻强策,而有不可得者,苟使及今解擔,優游閒地,醫藥調治,獲延殘喘,則實終始生成之至惠也。玆敢不避煩猥,瀝血陳籲於靜攝之中。伏乞聖慈,俯垂矜照,諒臣衷懇,解臣相職,俾公事萬幸焉。取進止。答曰,省箚具悉。已下敎,予自靜,其何答乎?卿等諒焉。
甲午九月二十二日辰時,上御集慶堂。藥房入診入侍時,都提調李溵,提調鄭存謙,副提調李,記事官南鶴聞·曺遠振·姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。溵曰,夜間,聖體,若何?上曰,一樣矣。寢睡·水刺之節,亦何如?上曰,一樣矣。中宮殿,養胃湯進御後,氣候,亦何如?上曰,一樣矣。王世孫睿候,亦何如?上曰,亦一樣矣。溵奉進湯劑,上進御訖。上曰,四醫診之,可也。泰輿等,以次進前。診訖退奏曰,三部度數調均,胃脈滑體,一樣差勝矣。上曰,卿等退去,可也。溵曰,午湯劑,當待下敎矣。上曰,依。遂以次退出。
甲午九月二十二日酉時,上御集慶堂。藥房入診入侍時,都提調李溵,提調鄭存謙,副提調李,記事官南鶴聞·曺遠振·姜,醫官方泰輿,以次進伏訖。溵曰,晩後,聖體,更若何?上曰,一樣矣。溵奉進湯劑,上進御訖。上曰,提調先退,可也。溵曰,日色未暮,臣等當更待下敎矣。上曰,依。兩提〈調〉先退。上曰,大增廣取幾人,小增廣取幾人乎?曰,大增廣四十人,小增廣三十三人矣。命書傳敎曰,憶昔繼述,雖爲增廣,大字宜節,今何付標拔下?只爲例增廣。讀領相箚子,命書箚批。又讀關西伯狀聞及湖西伯災邑狀聞,命書傳敎曰,才者諸差員守令,咸曰皆豐,噫,本道守令,亦在此中,屬耳而來,其何若此?今聞湖西狀聞,若恫在已,可以稟處者稟處,而至於拯劣米,已蕩滌,今無可論,推奴徵債,雖豐年宜禁,況此時乎?此一節,依狀請禁焉事,一體分付。此一節,非特湖西,其亦目今爲民同慶之意,今年一體以禁事,令備局分付八道與兩都。諸臣,以此退出。
上在慶熙宮。停常參·經筵。
藥房都提調金陽澤,提調韓光會,右承旨金光默,口傳問安。答曰,此時氣何暇諭?待敎入侍。
中宮殿·惠嬪宮,藥房口傳問安。答曰,知道。
金光默啓曰,藥房都提調·提調,有稟達事,來詣請對矣。
傳于李敬倫曰,此何景像乎?有君乎,有相乎?只有承旨,曷勝寒心?予何酬應?
鄭好仁啓曰,諸承旨,有稟達事,來詣閤外請對矣。
傳于金光默曰,承旨留在,內局,持建功入侍。
以備忘記,傳于金光默曰,今年咸曰豐登,聞湖西狀聞,此心若何?豈爲今卽繼述?故增廣命欲寢而其雖爲,申飭諸處京試官,凡諸廚傳,另加節省,以安予心。
傳于洪秀輔曰,此何光景?勿待命事,遣史官傳諭,命召,亦爲傳授。
鄭好仁啓曰,領議政申晦,左議政李思觀,來詣閤外,冒罪求對矣。
又以啓曰,領中樞府事金相福,判中樞府事韓翼謩,來詣請對矣。
傳于金光默曰,時原任大臣入侍。
以備忘記,傳于洪秀輔曰,嗚呼,嗟哉,予心陟降俯察,彼蒼照臨,於守處若金若石,孰敢用水謀於八十一歲君乎?然氣昏苶,雖在此,自可爲。動駕下敎安徐,令軍便休。
傳于金魯永曰,內局入侍。
洪秀輔,以兵曹言啓曰,武臣堂上祿試射,以無故日退行事,草記蒙允矣。今九月二十四日設行,而試官望,備擬以入之意,敢啓。傳曰,知道。
又以御營廳言啓曰,本廳宇內惠化門北邊鷹峰近處體城,今已畢築,而女墻仍爲始役矣,把守軍,依例撒罷之意,敢啓。傳曰,知道。
又以御營廳言啓曰,本廳宇內光熙門南邊體城頹毁處,女墻亦已畢築之意,敢啓。傳曰,知道。
又以訓鍊都監·一二所巡廳·左右捕廳言啓曰,去夜犯夜人,無所捉意,敢啓。傳曰,知道。
甲午九月二十三日辰時,上御集慶堂。藥房入診入侍時,都提調金陽澤,提調韓光會,右承旨金光默,記事官南鶴聞·曺遠振·姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,日候稍冷,聖體,何如?上曰,一樣矣。寢睡·水刺之節,亦何如?上曰,亦一樣矣。中宮殿,氣候,何如?上曰,一樣矣。王世孫睿候,若何?上曰,亦一樣矣。陽澤奉進湯劑,上進御訖,請診候,上曰,有意故飮湯,而纔經撤直,此何光景?豈可診脈乎?陽澤曰,問安新瘳,日候稍冷,豈可動駕乎?臣等來到闕外,經夜入來矣。諸臣有罪,罪之而已,何可勞動聖躬乎?上曰,夜來下敎,原任亦入來,宜矣。時任若入來,予當酬應矣。八十一,豈可爲苟且君乎?陽澤曰,領左相,欲爲陳箚,而臣則以爲此時,不可爲之,爲言矣。今雖陳箚,豈可以群下之罪,不顧聖躬乎?上曰,正時下敎,姑遲之矣。陽澤曰,眉稜之氣,今則,何如?上曰,愈矣。陽澤以都承旨徐命善,有實,不能運動於房內仰奏。命書傳敎曰,都承旨許遞,其代李在協爲承旨,牌招察任,房順房,三院副提調例兼。陽澤曰,午湯劑,當待下敎矣。上曰,依。諸臣,遂以此退出。
甲午九月二十三日未時,上御集慶堂。時原任大臣入侍時,領府事金相福,韓翼謩,領議政申晦,左議政李思觀,右承旨金光默,記事官朴長燮·沈基泰·姜,以次進伏訖。相福問候,上曰,一樣矣。相福曰,昨夜有動駕下敎,臣等來待闕下,仍爲詣閤求對矣。今承還寢下敎,不勝萬幸矣。晦曰,臣等,犯罔赦之罪,而未蒙當律,至有動駕之命,故冒罪求對矣。今承還寢之敎,實爲慶幸,而臣等之罪則自如,乞被重勘,以樹國綱焉。上曰,予實無見御之顔矣。相福曰,日已過午,內局召見,懇望矣。上曰,昨已以二貼下敎。日,尙未暮,故姑不召見矣。翼謩曰,臣伏聞前都提調,以聽瑩之故,下敎不能善爲擧行,而此時願進三貼,下情皆同矣。上曰,一靜字,於予爲第一義矣。上曰,卿等退去,可也。諸臣以次退出。
甲午九月二十三日初更四點,上御集慶堂。藥房入診入侍時,都提調金陽澤,提調韓光會,副提調李在協,記事官南鶴聞·沈基泰·姜,醫官方泰輿,以次進伏訖。陽澤曰,晩後,聖候,若何?上曰,一樣矣。陽澤,奉進湯劑,上進御訖,請診候,上曰,其止之。陽澤曰,撤直不過一日,診候,豈可遽止乎?上曰,止之。卿等退去,可也。陽澤曰,昨日一貼,旣不進御,今日又豈可減乎?臣等退而當待下敎矣。上曰,早爲退休,可也。陽澤曰,久爲强請未安,臣等退待下敎矣。諸臣以次退出。
上在慶熙宮。停常參,只夕講。
觀象監,夜五更,月暈,有霧氣。
藥房都提調金陽澤,提調韓光會,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。甚矣冥然,一何支撑?甚矣冥然,一何支撑?建功日兩飮,其氣日益苶,參補果有效,扁鵲其亦功,予一哂只慷慨,氣何諭?待敎侍。
中宮殿·惠嬪宮,藥房口傳問安。答曰,知道。
備忘記,傳于李在協曰,晝長夜長,暮年何堪?雖然日淸猶堪,夜則愈,曉更特甚,予曰時體,人皆曰過矣。須看承旨省記,頃者撤直屬耳,其猶然也。今都承旨入直,此亦時體,莫敢遽然而然也。然則都承旨例直,亦命撤直乎?此亦時體,然過矣,其令例直。
傳于金文淳曰,見湖西狀聞,暮年用心若此,而其何咸曰皆豐?今者增廣,所重在矣。然其何稱大?取三十三人足矣。且加直赴,明日次對,進定於今日。
傳于鄭好仁曰,內局先爲入侍。
傳于洪秀輔曰,引見。
有政。吏批,判書李潭進,參判李福源式暇,參議金魯鎭病,右副承旨洪秀輔進。
兵批,判書趙曮進,參判李徽中病,參議尹承烈入直進,參知任希簡病,左副承旨洪秀輔進。
李在協,以吏批言啓曰,平安南道京試官洪鳴漢呈狀內,矣身偏母,宿病添加於初寒換節之時,委頓床席,藥餌爲事,實無離捨遠赴之望云。親病旣如是危重,則不可强令往赴,依例改差,何如?傳曰,允。
又以吏曹言啓曰,忠淸左道京試官洪相簡呈狀內,親病沈重,平安都事金養心呈狀內,身病危重,勢難往赴云。親病身病,旣如是危重,則不可强令遠赴,竝依例改差,何如?傳曰,允。
洪秀輔,以兵曹言啓曰,昌德宮衛將林春興,病難供職,呈狀乞遞,輪番之任,不可久曠,今姑改差,何如?傳曰,允。
以申禹相爲吏曹正郞,吳載紹爲宗簿正,柳義養爲軍資正,申熤爲司成,金致良爲司䆃僉正,鄭東顯爲典牲主簿,具允明爲判義禁,韓後樂爲平安都事,李衍祥爲忠淸左道京試官,李德師爲平安南道京試官,朴相甲·李世奭,竝單付兼執義,徐有防單付兼持平,學錄單鄭衡臣,以尹在明爲文兼,高廷協·金鎭洪爲昌德將,徐德彦爲昌慶將,陳弼漢爲同知,徐命善·金光默·李敬倫,竝單付副司直,李世奭單付副司果,同知單表孝臣,僉知單金光天·田景祥·金得秋·李春琦。
備忘記,傳于鄭好仁曰,於今予氣頓勝,臥以諭,其若此,將視將步,其將起動,立以欲偃,因登溷,昨庶起動,數步須人,自覺有聲,嗚呼,今年特甚,今月一倍,加以眩氣,眉稜特甚,此何由乎?由予召而近日快愈,於今曰勝,目下若此,其衰已判,今者扁鵲,雖得蓬萊山草,其何益乎?以此觀也,豈加入效?亦偶然,於此大覺,其何苟且,亦何庸碌?
傳于鄭好仁曰,慷慨亘中,當爲夕講,時刻只入正時,知經筵在近人入,特進官以提調入。又傳曰,意深祖孫,將講大學經一章,春坊同爲入侍。
傳于李在協曰,內局入侍。
李在協,以吏曹言啓曰,今番別歲抄時,居中居下,當爲稟旨,而臣曹矇未卽察,以致遺漏,不勝惶恐,而居中居下人,依例書入乎?敢稟。傳曰,依例書入,蕩滌。
洪秀輔,以兵曹言啓曰,今九月二十四日,平壤居女人權召史,自興化西挾門入來,鳴申聞鼓,依定式,下該曹推問,何如?傳曰,允。
鄭好仁,以內醫院官員,以都提調提調·意啓曰,馳酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
金魯永,以觀象監官員,以領事提調意啓曰,在前新法天文圖出來之後,自本監,圖畵粧屛,例爲進上矣。近年西洋人劉松齡新法,又爲出來,而星數位置,考驗天象,類多眞的,不可不及今粧進,以備睿覽矣。所入物力,自戶曹,例有上下,今番亦爲磨鍊之意,分付該曹,何如?
鄭好仁,以觀象監官員,以領事提調意啓曰,監官員有勞加資者,例有付軍職仍仕之規,而折衝李棟樑,以曆法釐正之功,加資已久,而未及還差矣。今此李景深有頉,代仍付軍職,以爲常仕之地,何如?傳曰,允。
洪秀輔,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
同副承旨李敬倫疏曰,伏以睿孝仰格,賀儀載擧,玉候康復,院直命撤,臣民慶忭,大小惟均,仍伏念臣以庸品常蔭,倖竊科第,拆名之初,面承玉音,追提先故,恩諭鄭重,歸語偏母,相對感涕,不自意誤恩洊加,旣寵以淸華之銜,又擢以近密之班,臣於是,驚惶隕越,自不覺五內之失守也。從古人臣之遭特知而叨殊恩者,往往有之,而今臣所被,實所罕聞,仁天雨露,若偏臣身,此殆臣過福招災之機也。嗚呼,臣祖臣父,事殿下殆四十年,蒙不世之恩遇,荷生成之至澤,平居每語子弟,以不能仰報萬一,爲耿耿不瞑之恨,今我聖上之慰藉微臣,寔出於追念先臣,不棄遺孤之盛眷,使先臣有知,亦必飮泣於九地矣。追先臣未卒之志事,圖報我殿下者,卽區區所自勉,而願臣不肖,無能爲役,徒藉餘庥,驟躐榮顯,反墜家庭謙退之操,仰累淸朝愼簡之政,心焉怵惕,不知所以自措。若其官方之乖舛,名器之玷辱,亦不暇自引也,恩旨荐降,不敢寧處,竭蹶出肅,冒沒持被,連參起居之班,粗伸叩謝之忱,今若徒恃寵靈,因仍蹲冒,則其於壞廉防而招物議,何哉?且臣老母,纔自南邑將來,撼頓之餘,値此初寒,宿病添加,感冒特甚,委頓床笫,食飮專廢,臣方左右扶將,萬無夙夜供劇之望。玆敢披露肝血,仰瀆宸嚴。伏乞聖慈,天地父母,察臣言之非出飾讓,念臣情之實難離側,將臣前後職秩,一倂收還,以杜倖門,以便救護,千萬至願云云。踏啓字。
副修撰李祖源疏曰,伏以睿誠仰格,縟儀載擧,邦休荐臻,聖候遄復,臣民慶忭,小大惟均,仍念臣,猥以空疏,忝叨論思,挾冊登筵,昵近耿光,今已十餘遭矣。榮耀雖極,愧懼恒積,間蒙遞解,暫置冗散,曾未幾何,復奉恩除,黽勉行公,亦旣有日,絲毫無補,醜拙畢露,顧何敢更有所希覬,以冀望外之澤,而第伏念君之於臣,天地也父母也,民之所欲,天必欲從,疾痛必呼,人之恒情,今若徒知瀆擾之懼,不陳懇迫之情,則便卽自阻於天地父母也。噫,臣之父母,今年俱迫七旬,而母又疾病沈緜,氣息澌綴,居常凜凜,實有朝夕難保之形,而況且家徒四壁,生事旁落,亦是通朝之所共知也。菽水難繼,滌瀡不給,藥餌調將之具,甘毳滋補之方,尤無以及時,近又節屆嚴霜,日候初寒,公退之餘,每見臣母,衣絮單薄,房堗凄冷,未嘗不蹙然而傷,惕然而懼,竊歎子職之未修也。今臣低徊恩榮,荏苒時月,莫報鞠育之恩,未遂便養之願,則其爲沒身無窮之恨,有不暇言,而亦將爲不孝之人,臣之情事,吁亦急矣。仰惟聖上,以孝爲治,凡有陳情,輒蒙允許,前後近臣之乞養而得郡者,錯落相望,臣之抱此至懇,亦已久矣。囁嚅隱忍,終不得仰首鳴號,則竊恐來日之無多而悔未及矣。顧今聖算彌高,方在靜攝之中,臣旣新入經幄,跡忝邇列,夫豈欲遠離京輦,圖占便安之計,而情私所迫,未忍終默,玆敢不避猥越,悉暴衷懇。伏乞聖慈,俯垂矜憐,亟令選部,畀臣一小縣,俾伸烏鳥至情,千萬幸甚。答曰,省疏具悉。陳懇若此,令該曹許施焉。
甲午九月二十四日辰時,上御集慶堂。藥房入診入侍時,都提調金陽澤,提調韓光會,副提調李在協,記事官南鶴聞·沈基泰·姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夜間,聖體,若何?上曰,今日氣力勝矣。寢睡,何如?上曰,鹿茸之效,寢睡亦勝矣。陽澤曰,慶幸矣。陽澤,奉進湯劑,上進御訖,陽澤請診候,上許之。泰輿等,以次進前診候。退伏奏曰,三部度數調均,胃脈滑體,一樣差勝矣。上曰,今日果勝,開眼亦無難,此亦慶乎?陽澤曰,莫大之慶也。鮒魚蒸,時時進御,似好矣。上曰,怪矣。上下詢道炯曰,脈體如常時乎?道炯曰,幾盡如常矣。上笑曰,異常矣。白芥子有效乎?允協曰,然矣。上曰,耆社之臣皆老矣。李益炡亦甚老,予之同官,皆如此矣。陽澤曰,皆老矣。臣等欽仰聖上康寧矣。昨日臣等雖退去,而不能盡臣等之責,豈不惶悶乎?上曰,二貼,何妨乎?陽澤曰,聖候快復後,則二貼下敎,臣等當奉承矣。上曰,一貼亦奉承乎?陽澤曰,一貼,何可奉承乎?陽澤曰,提調旣在內局,兼帶金吾,許遞,似好矣。命書傳敎曰,藥房提調韓光會兼帶判金吾,許遞事。榻前下敎上曰,卿等退去,待下敎,可也。諸臣以次退出。
甲午九月二十四日辰時,上御集慶堂。大臣·備局堂上,引見入侍時,領議政申晦,左議政李思觀,行司直具善復·鄭弘淳·徐命膺·李章吾,兵曹判書趙曮,戶曹判書具允鈺,吏曹判書李潭,行副司直李潤成·尹泰淵,刑曹參判洪趾海,行副司直權噵,禮曹參判李瀰,大司憲沈墢,大司諫李碩載,副校理金峙默,左副承旨洪秀輔,記事官南鶴聞·沈基泰·姜,以次進伏訖。晦曰,夜間,聖體,若何?上曰,一樣矣。晦曰,俄者藥房,入侍退出後,臣亦聞知,而脈候比前益勝云,不勝慶幸矣。上曰,此甚怪矣。上曰,湖西句管堂上入來乎?晦曰,不爲入來矣。上曰,湖西不至設賑乎?晦曰,不至設賑矣。上曰,增廣不妨於民力乎?諸大臣曰,不必動民力也。上曰,湖南則與湖西,何如?晦曰,勿論湖南與湖西,沿海諸處,或多被災,而他處則不如此云矣。上曰,嶺南句管,誰也?晦曰,趙曮也。命進前,下詢曰,嶺南,與湖西何如云乎?曮曰,未及詳知,而比湖西似勝矣。上曰,北關句管,誰也?晦曰,鄭弘淳也。上曰,北關何如云耶?弘淳曰,南道,不如北道云矣。晦曰,此忠淸監司安兼濟實分等狀啓也。備陳今年年事被災之狀,仍以爲平澤等十邑,置之尤甚,公州等二十邑,置之之次,淸州等二十四邑,置之稍實,而今年酌定舊還,雖不可全停,參酌減數,木花尤爲失稔,各樣軍布,錢木間,從民願收捧,蒸劣米,則尤甚之次邑,竝新舊停退,稍實邑,只當年條收捧。癸未年移轉江都米及安興貢津米之分俵各邑者,依前留置本邑,以爲明春種糧之資,推奴徵債,限明秋防塞事,竝令廟堂,稟旨分付矣。分等,依請施行,而今番舊還磨鍊時,湖西則參量年事,減數分付矣。道臣所請如此,今年分排中,特許三分一減捧,軍布則,木花今旣失稔,錢木間從民願收捧,江都米安興貢津米,則輸納之際,亦不無民弊,依狀請姑留,拯劣米蕩減,推奴徵債禁防事,纔因特敎行會,今無覆奏者,以此分付,何如?出擧條上曰,依爲之。又啓曰,旣有三端,前備堂尹得養·金華鎭,竝還差,何如?出擧條上曰,依爲之。又啓曰,今此增廣大小科試望,或不無苟艱之弊,自今爲始,受由下直,申飭政院,一切勿捧,何如?出擧條上曰,依爲之。又啓曰,監試和試,期日不遠,而試紙實無浮出之勢,不可無變通之道,以付紙用之,而長廣則雖如前,紙厚則比前稍減,如有以前日試紙書呈者,則以違格施行,設或入格,拔去後,試官論責之意,京外一體分付,何如?出擧條上曰,所奏誠是,依爲之。
思觀啓曰,昨以律外被罪人,一倂蕩滌事,下敎矣。前營將趙心泰,曾以在任時事,有降資之命,而聞其本事,亦非營將所管,而獨漏於蕩滌中矣。出擧條上曰,蕩滌,可也。又啓曰,頃以外方傳廚之弊,有下敎矣。凡於使星之行,支待延迎等事,曾有酌定頒行之式例,令出之初,雖爲遵用,而日久之後,未免懈弛,更加嚴飭,申明遵行,更有違越者,則摘發論罪,俾爲省弊之道,好矣。上曰,依爲之。出擧條趙曮啓曰,向者四道參軍變邇時,北道參軍,則以摠戎把摠例兼,而頃因特敎,以張顯國,爲北道參軍,顯國旣是南行,例不可爲兼把摠。故把摠與參軍,分而二之云,此實有違於官制矣,何以爲之乎?上曰,參軍減下,陞六調用,可也。出擧條
晦曰,遠道試官,則今日內,使之下直,似好矣。命書傳敎曰,有各道都事未赴任者云,其令今日辭朝。命書傳敎曰,關東老人啓聞啓下,今日內口傳下批。命書傳敎曰,尹得養·金華鎭,備堂還差事。榻前下敎上曰,從今以往,卿等着心爲國事,勿生雜念,好矣。卿等必欲爲所大行者矣。晦曰,臣等,豈無此心乎?上曰,不爲强請,故予氣果勝矣。命書傳敎曰,承旨辭章踏下,代受由承旨許遞,其代前承旨金文淳·趙英鎭除授,牌招察任,房順房。臺臣進前。墢啓曰,請固城縣充軍罪人咸道亨,依本律處斷。措辭見上上曰,勿煩。又啓曰,兩司前啓,則城上所臺官,連日詣臺,自是古規,近來此規,或行或不行,昨年冬以後,兩司俱有前啓,而憲臺則以茶時,間或詣臺,而諫臺則以喉院,不爲請牌,一不詣臺,將成謬例,事極寒心,請申飭兩司,城上所臺官,今後無故日,輪回詣臺,如或無端闕啓,則令政院,依舊例請牌。上曰,予常慨然,所奏誠是。依啓。又啓曰,每月六對,未嘗闕一,況今日日次進定之命,專爲湖西民事,則在備堂之道,固宜一齊來會,而諸道句管堂上,旣多懸頉,湖西句管堂上,亦不入來,事體極爲未安,請今日不參賓對諸道句管堂上,推考,湖西句管堂上,從重推考。上曰,依啓。又啓曰,便輿造朝,自古耆舊,几杖受賜之後,始得爲之,近來朝體日漸蕩然,每當朝會之日,開陽一路,肩輿沓至,大臣門前所不敢乘者,闕門之外,豈宜如是取便?其在正朝儀之道,不可無申飭,請今後朝臣之肩輿赴闕,一體禁斷,如有犯者,從重論罪。上曰,依啓。
碩載啓曰,請固城縣充軍罪人咸道亨,依本律處斷。上曰,勿煩。又啓曰,新除授正言林濟遠,時在忠淸道尼山地,請斯速乘馹上來事,下諭。上曰,依啓。上曰,都憲擧職矣,已老乎?思觀曰,雖老而筋力不衰矣。大臣·備堂先退。命儒臣持問答入侍。賤臣,承命出去,上番金峙默,下番姜俒入來。輪讀問答訖,命承旨·翰注,輪讀,讀訖,諸臣以次退出。
甲午九月二十四日申時,上御集慶堂。藥房入診入侍時,都提調金陽澤,提調韓光會,副提調李在協,記事官朴長燮,兼春秋李光鉉,記事官姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。上進湯劑。陽澤曰,酬應之餘,聖候,何如?上曰,今日氣,愈矣。經一章補亡章,講之矣。陽澤曰,臣在閤外聞之,不勝欣忭矣。上曰,金文淳,誰也?陽澤曰,故相臣金昌集玄孫也。上曰,予未知之矣,聞其聲音無等矣。陽澤曰,早年登科,爲人不凡矣。命書御製一句,八旬甲戌日,大學祖孫講命,經筵特進官·參贊官·儒臣·春坊·翰注賡進。陽澤曰,日候未暮,一貼更爲煎待,何如?上曰,止之。陽澤曰,今日夕講,誠忭幸矣。臣等不敢强請,而慶幸故弛心矣,八味元願爲加進矣。上曰,然則善步乎?陽澤曰,今日行步,何如?上曰,咫尺間,僅爲之矣。陽澤曰,久不行步,故然矣,而當漸愈矣。八味元,前有劑入進御之效矣。朝入侍前,進御好矣。諸醫,皆以兼進,則功效與三貼無異矣。光會曰,臣待罪藥院時,以八味元,代一貼進御,親承聖敎矣。上笑曰,然乎?土亭觸風,亦大敗,而予則異常矣。眉稜之氣,今則愈矣。陽澤曰,聖上元氣好,而外氣不能入,故快復矣。今日王世孫,侍坐法講,雖愚迷之民聞之,必皆聳動矣。丘濬大學衍義補,甚好矣。上曰,乞郡者,誰也?在協曰,李祖源矣。命書批,承旨讀公事訖,以次退出。
甲午九月二十四日申時,上御集慶堂。夕講入侍時,特進官韓光會,同知事李海重,參贊官金文淳,侍讀官金峙默,檢討官姜俒,文學洪國榮,兼司書吳載紹,記事官朴長燮,記注官李光鉉,記事官姜,以次進伏訖。上具翼善冠·袞龍袍,御椅坐,王世孫侍坐,上講大學經一章,自子程子曰,止序次如左。王世孫,講經一章訖,上曰,靜攝之餘,爲夕講,好矣。復講補亡章,自間嘗,止知之至也。上曰,文義爲之。峙默曰,大學一部宗旨,卽敬字也。三綱八條,敬字不見,而止於至善,包敬字義,故第三章,有止於敬之文矣。上曰,然矣。俒曰,物有本末大文,結上文之意,而其下以古之二字起頭,卽謂古昔聖王也。古之二字,於天下三字,好矣。上曰,然矣。知止有定大文,有先後次序乎?安而至能得,有淺深乎?峙默曰,似有淺深之別矣。上曰,定而後安,安而後慮乎?慮則自然得矣。俒對曰,然矣。上曰,別爲拈出壹是,皆以修身爲本,何也?峙默曰,至於平天下,皆自修身始也。上曰,修身則擧而措之矣。俒曰,壹是二字,他文法所未有也。自天子至庶人,不外於修身矣。上曰,修身則無天子庶人矣,壹是二字,可見矣。俒對曰,然矣。上曰,今日祖孫同講,意深矣。命書傳敎曰,嗚呼,今日此擧,意蓋深矣,而如古詩知腰細覺力微。嗟哉,經一章講,今日判矣。祖孫同講,其豈偶然?今日入侍兩儒臣,豈無表意?竝特爲陞敍。又命書傳敎曰,儒臣旣下敎,同經筵·特進官·參贊官,各半熟馬一匹,翰注·春坊官員,各兒馬一匹賜給。諸臣以次退出。
上在慶熙宮。停常參·經筵。
藥房都提調金陽澤,提調韓光會,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日夜長,萬古今初,誠憫誠憫。晝夜平在於前月,而晝夜若是俱長。氣則若勝,何能起動?此亦矜苦矜苦。異常人,建功果有效,扁鵲亦有功,予莫知也。昨日夕講,豈特苟且?一自哂也。待敎入侍。
中宮殿·惠嬪宮,藥房口傳問安。答曰,知道。
傳于鄭好仁曰,內局入侍。
備忘記,傳于李在協曰,八十一,漢唐有,誠料表,亦苟且。以予氣,脈何勝?昨夕講予已判,一貼可也,況二貼,猶宜支撑,其何過乎?復勸八元,予自一哂,昨日判矣,予何苟且?
傳于李在協曰,聞湖西分等狀聞,瞻彼湖沿,予心若何?尤甚處守令,其能何堪者?欲置左右,令銓曹書入,聞此其宜着實爲民事,令道臣申飭諸守令。
傳于金文淳曰,大抵爲國得人,專皆乎此,必也誠心科試,然後可得其人,況暮年此科乎?必也誠心得人才爲期事,申飭諸道京試官,於武科初試,必也精抄事,一體申飭。
傳于李在協曰,甚冥然,曷勝到此?今干支亦何日?是豈孝?曰憶昔,嗚呼,憶昔甲,其誠謂盛世,八朔侍湯,今何復得?誠冥然,亦苟且,久任郞,皆今待。
以吏兵曹居中·居下別單,傳于金文淳曰,竝蕩滌。
崔台衡啓曰,各司久任郞廳,依下敎來待矣。傳曰,坐直承旨,與久任郞廳入侍。
備忘記,傳于李在協曰,爲予言於今內局亦諸扁鵲,昨日氣果頓勝,意謂異常,今日若前,莫能擧,亦莫能動,此豈他哉?因予八十一而然矣。然諸扁鵲,可草百度建功宜棍百,以謝八十一歲衰君。
吏曹口傳政事,以李昌燮爲漆原縣監,李宗永爲定山縣監。
金文淳,以兵曹言啓曰,來十月十一月當上番騎兵二百五十名所着襦衣,依定式本曹點考後,仍令該曹題給之意,敢啓。傳曰,知道。着實題給。
金文淳,以兵曹言啓曰,今九月二十五日,慶山居良人崔宗寔補名人,自興化門西挾門入來,鳴申聞鼓,依定式下該曹,推問,何如?傳曰,允。
洪秀輔,以兵曹言啓曰,今日將官朔試射時,闕內入直訓鍊都監·把摠哨官等,依例以先射人代直,出射之意,敢啓。傳曰,知道。又以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
同副承旨金魯永疏曰,伏以皇穹眷佑我宗祊,往牒所未有之慶,湊疊於今年,睿誠上孚,縟儀載擧,聖候遄復,親臨受賀,玆誠無疆之洪休,含生之倫,孰不鼓舞,而如臣新進眇末,猥忝近密,依近日月,獲覩光前之盛禮,歡欣蹈忭之忱,有倍他人。仍竊伏念臣,庸疏顓蒙,驟竊科名,已犯古人一不幸之戒,而占魁超資,又出萬萬匪意,銀臺寵命,隨下於唱第之日,過分之災,不稱之愧,中心怵惕,夢寐猶驚,黽勉承膺,今踰旬望,是豈私義之所敢安者乎?臣纔踰弱冠,遽備蔭官,涉學已淺,從仕浸久,書帷之業,未免因循荒廢,則蒙駭譾劣,亢然是無用之一物,間一再登筵,伎倆畢露,其鹵莽滅裂之狀,想亦莫逃於淵鑑之下矣。幼學壯行,已無可論,學古入官,經訓昭載,今雖欲冒進榮塗,顧何以藉手事君乎哉?儻蒙聖慈曲庇,特許數年之暇,使之專意經籍,略窺古人之一班,且俟年學稍進,庶爲寡過之圖,而始效涓埃之報,卒勉休戚之義,卽臣區區肝膈之懇也。惟昔先進之蚤歲決科,丐閑讀書者非一,而後來功業,蓋從這裏出者爲多,臣之無似,固不敢妄擬於前輩,然其冒進貪寵之憂,斂追求益之志,亦安敢獨後於人哉?伏惟聖恩如天,亦必憂臣憐臣,不待臣言之畢,其必有以處臣者矣。且臣不肖,獲被寵光,罔非先祖餘蔭,適此恩榮之會,政當霜露之節,感切追慕,情急省掃,而循例請由,旣違公格,夙夜之任,又不可以虛帶往還,玆不得不疾聲呼籲於仁覆之下。伏乞亟遞臣所帶職名,卽令從便往省祖父母墳山,仍命選部,勿復檢擬,得以優遊經史,成就其志,不勝大願云云。答曰,省疏具悉。其雖登第,年猶少,而今者陳懇若此,予庸嘉焉。況自登科日,至于今連在近密,特遞本職,特許數月之暇,仍令省掃焉。
持平南鶴遠疏曰,伏以皇天垂佑,祖宗陰隲,聖候遄復,縟儀載成,臣民慶忭,曷有其極?仍伏念臣,晩竊科第,濫叨見職,蒲柳之姿,斷無陳力之勢,狗馬之疾,豈有强策之望,而忽奉除旨於窮鄕跧伏之中,盛禮在前,跛躄咸起,區區微忱,自切聳忭,不計顚仆,章皇登途,仍參賀班,獲覩休儀,意望已足,更無餘恨,臣之父母墳山,在於泰安地,今秋潦雨之餘,莎土崩毁,改築爲急,適奉召命,來滯京師,始役期迫,情理悶迫,臣無他子姪,苟不自往,無以董事。玆不得不仰暴肝膈之懇,徑尋鄕路。伏乞聖明,俯賜矜諒,亟削臣所帶之職,以便往來,仍治臣擅行之罪,以肅朝綱,不勝萬幸。臣於乞免之章,不宜贅及,而愚衷惓惓,略此附陳焉。臣忝叨庭班,拭目仰瞻,黼座雍穆,休象自著於威儀,天顔溫潤,光華益增於日月,臣誠蹈舞歡忭,拜手攢祝,我東方億萬年無疆之休,其在今矣。殿下尤宜克愼將攝之方,務盡節宣之道,連進湯劑,頻接醫官,以存聖人少愈之戒,誕迓邦家維新之命,是臣區區之祝也。嗚呼,今日邦慶,乃陟降之所悅豫,史牒之所未有者,國無稱慶之規則已,苟有其禮,則慶孰大於今日之慶乎?殿下以沖挹之衷,牢拒群下之請,孰不仰聖意之攸在,而旣是不可已之事,則何可怵於嚴威,而苟延時日乎哉?位在大僚者,惟當務積誠意,爭以去就,期悟聖聰,載揚休擧,而筵席陳奏,便同文具,一日二日,推事因循,何幸我邸下出天之孝,至誠陳籲,感回天聽,特賜允許,禮擧呼嵩,上以光繼述之聖德,下以慰顒望之群情,睿德夙就,令聞丕彰,億兆延頸之喜,實基乎此,於乎休哉。然而今日邦慶,豈可以三呼千歲而已哉?大臣旣不能齎誠格天,以擧應行之典禮,前後稱慶,輒有春宮之疏懇,其可謂國有大臣乎?臣竊慨然也。第臣有不能無憾於天地之大者,殿下執謙之德,迥出千古,在廷諸臣,孰不欽仰,而應行之典,一例揮却,責之以諂諛,加之以威罰,群下惴慄,莫敢盡情,職在大臣而不能盡其職,慶關宗祊而無以飾其慶,是豈大聖人物來順應之道乎?夫事有當行而不得行,禮所當擧而不能擧,則非但臣分之有虧,抑亦國體之損傷。伏願殿下,繼自今,穆然深思,翻然覺悟,凡於應行之事,當行之禮,參之以典章,揆之以人情,勿復過加摧抑,必賜優容,以享和平之福,以彰恢弘之德焉。噫,當此無前之邦慶,其所飾喜之誠,不獨在於廷臣,宗親之首先陳請,亦是古例,而日前諸宗臣,以請賀請宴事,會議公堂,治疏將上之際,以章頭厭避,屢日相持,爭詰惹鬧,擧措駭悖,聽聞所及,誠極寒心。臣謂其時宗親府首堂,施以刊版之典,宜矣。方今至化下究,霈澤旁流,牢囚重獄,亦皆蒙宥,此可見我聖上一視之恩,無物不遂也。爲守令者,固當仰體盛德,務加字惠,而漆原縣監徐命國,人旣狂悖,政多不法,每因乘醉,輒施刑杖,微眚薄過,皆用重棍,毒楚備至,罔有紀極,一境嗷嗷,如逢亂離,如此之類,不可置之於牧民之長,臣謂徐命國,亟施削職之典,永勿檢擬於守令之望,可也。定山縣監姜必敎,性本回邪,行又貪汚,兩載居官,全事剝割,當夏農務方殷之時,托以公廨修補,大興土木,負窮之民則逐日督令赴役,稍實之民則計戶勒捧雇價,以爲肥己之資,加之以吏緣爲奸,徵斂多端,民失其時,多廢農業,闔境騷擾,怨讟載路,雖以向來貶目觀之,以盍念弊源爲言,則其貽害於斯民,從可知矣。不可置之於字牧之任。臣謂姜必敎,亟施刊削之典,斷不可已也云云。答曰,省疏具悉。嗚呼,今者予心,可質陟降,彼蒼臨照,其豈聲音笑貌而然乎?君若此故,相亦不敢,其何譏乎?宗臣事,聞而可笑,事體則殊常,而予何以豫知焉?徐命國·姜必敎事,今者予心,惟在乎民,旣聞何默?依施。此時守令,豈可曠焉?況果若此,爲民除弊,亦豈曠日?其代,令該曹,今日口傳擇差,其令待朝辭朝。爾其勿辭察職。
獻納權禛疏曰,伏以皇天垂佑,祖宗陰隲,休慶洊臻,縟儀載擧,玉候平復,院直命撤,臣民歡喜,曷有其極?仍念臣虛縻臺銜,月已三易,向以母病,縣道陳章,恭俟嚴譴,不意聖明曲賜軫念,特下救護之命,臣安意扶將,得遂私情,母子相對,感泣無地,而第惟大慶在前,有不敢一向在外,離捨病母,竭蹶趲程,獲參賀班,粗伸微分,而憧憧一念,常在母側,卽接鄕信,母病又添別症,食飮全却,轉側須人者,已至一旬云,臣無他兄弟,可與相恃,而聞此急報,方寸煎灼,按住不得,忙陳短章,徑尋鄕路。伏乞聖慈,俯垂矜諒,特遞臣所帶之職,仍治臣擅離之罪,以肅朝綱,以安私分,不勝幸甚。答曰,省疏具悉。聞其懇,許由焉。
甲午九月二十五日辰時,上御集慶堂。藥房入診入侍時,都提調金陽澤,提調韓光會,副提調李在協,記事官南鶴聞,記注官李光鉉,記事官姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夜間,聖體,若何?上曰,一樣矣。寢睡,何如?上曰,寢睡善爲之,而食治終不勝矣。陽澤,奉進湯劑,上進御訖,陽澤請診候,上許之。泰輿等,以次進前診候,退伏奏曰,三部調均,滑體一樣矣。上曰,不爲少弱乎?允協·道炯等,皆曰,今則脈候安穩,而有精神,無異於前矣。陽澤曰,醫官輩出外相議之言,臣亦聞之,而數日以來,脈候頓勝云,不勝慶幸矣。八味元,連爲兼進,好矣。上曰,西北道道科,似已設行矣。陽澤曰,期日已過,想必爲之矣。在協曰,臺臣來待矣。命入侍。賤臣,承命率入,兩提先退。命書傳敎曰,慷慨講筵,其憊可知,萬古苟且,惟予於今。初試旣設場惕,重回此年,此亦邦慶,瞻彼湖西,此心若何?湖西若此,湖南沿海可知,以待狀聞而東西亦悶,暮年心何抑乎?掌令李世孝進伏啓曰,請固城縣充軍罪人咸道亨,依本律處斷。措辭見上上曰,勿煩。
正言李重馥進伏啓曰,請固城縣充軍罪人咸道亨,依本律處斷。上曰,勿煩。臺臣退出。上曰,李世孝,此是紅門家乎?在協曰,然矣。諸臣遂以次退出。
甲午九月二十五日酉時,上御集慶堂。藥房入診入侍時,都提調金陽澤,提調韓光會,副提調李在協,記事官南鶴聞,記注官李光鉉,記事官姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,晩後,聖候,若何?上曰,一樣矣。陽澤奉進湯劑。上曰,此果神丹乎?予果厭進矣。陽澤曰,無效乎?上進御未半,上曰,果厭矣。卿等退去,可也。陽澤曰,明日湯劑,當待下敎矣。上曰,依。遂退出。
甲午九月二十五日酉時,上御集慶堂。坐直承旨,久任郞廳,同爲入侍時,同副承旨金魯永,記事官朴長燮,記注官李光鉉,記事官姜,司僕僉正申光蘊,判官洪獻輔,戶曹正郞李商逸,佐郞李赫胄,兵遭正郞李商逸,掌樂主簿申耆,均役廳郞廳趙載述,宣惠廳郞廳趙鵬逵,漢城主簿朴星源,刑曹正郞田泰祥,軍資判官李顯紀,廣興主簿申愷,成均典籍金履權,以次進伏訖。命久任郞,以次進前,奏職姓名。商逸進前,上問職掌,對曰,版籍司矣。問遺在,對曰,錢三萬一千兩,木一千八百三十同矣。赫胄進前,上問職掌,對曰,版籍司矣。問遺在,對曰,與商逸同。師濂進前,上問職掌,對曰,一軍色矣。問遺在,對曰,錢九千三百二十兩,木三十同,布五同矣。泰祥進前,上問職掌,對曰,掌禁司矣。載述進前,上問遺在,對曰,銀子十三萬五千六百兩,錢三十八萬六千兩,米二萬一千三百石,木一千七百三十同矣。鵬逵進前,上問職掌,對曰,湖南矣。問遺在,對曰,米六萬一千石,木五百同,錢五萬一千兩矣。光蘊進前,上問職掌,對曰,馬籍色矣。問馬數,對曰,南廐三十匹,別偏三十匹,四偏一百二十匹矣。獻輔進前,上問職掌,對曰,牧場色矣。星源進前,上問職掌,對曰,禮房,兵房矣。耆進前,上問職掌,上曰,二六坐起,爲之乎?對曰,連爲之矣。愷進前,上問職掌,對曰,遺在一萬二千八百三十石矣。顯紀進前,上問職掌,對曰,米太色矣。問遺在,對曰,米七千一百石,太四千石,田米八百石零矣。履權進前,上問職掌,對曰,養賢庫矣。問遺在,對曰,米三百四十四石矣。上各問所懷,皆對以無有,久任郞先退。承旨讀公事,命先讀承旨疏賜批,仍命書月城尉墓致祭文。上曰,他承旨入侍。右副承旨金文淳進伏。命讀臺疏,命書批。上曰,注書出去,宗親府首堂知入。賤臣,承命出來,以海溪君還奏。承旨讀禛疏,命書批。承旨讀諸道狀啓。上曰,霜降之候乎?文淳曰,今年則霜降,遲矣。命書傳敎曰,今聞京畿放未放啓本,只有稟一人,此飭已施,況今大霈?特放。又命書傳敎曰,同副承旨旣許由,金奉朝賀墓省掃時,澆奠床備給,都尉墓省掃時,祭文製下,令本官致祭。命書金奉朝賀墓致祭文。又命書傳敎曰,同副承旨許遞代,前承旨崔台衡爲承旨,房順房。欲下敎而未果,左承旨一體許遞,其代趙載俊爲承旨,房順房。坐直無人,牌招入直。上曰,注書出去,內局入侍。內局入侍,文淳·長燮先退。
上在慶熙宮。停常參·經筵。
藥房都提調金陽澤,提調韓光會,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予意兼視,書下下敎焉。
中宮殿·惠嬪宮,藥房口傳問安。答曰,知道。
傳于李在協曰,昨氣頓勝,今予大覺,此暮年若給由,其何恃也?其脈勝亦異常,此豈與人相符乎?予知予知。若此而一日兩飮建功,是何心乎?此猶若此,其況八元,何云兼服?況撓頭米飮者乎?每日蹙眉者,卽鎖鈔也。
崔台衡,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于鄭好仁曰,守令謝恩後,內局入侍。
傳于鄭好仁曰,趙載俊承旨下敎安徐,趙昌逵爲承旨,房順房。
傳于崔台衡曰,趙載俊旣許遞,金文淳,使之仕進。
傳于鄭好仁曰,內局入侍。
崔台衡,以訓鍊都監一二所巡廳,左右捕廳言啓曰,去夜犯夜人,無所捉,敢啓。傳曰,知道。
領議政申晦,左議政李思觀箚曰,伏以臣,頃陳苦懇,未蒙矜許,怵迫嚴命,冒沒仍冒,循省愧恧,若無所容,卽者憲疏出而譏責備至,語意深緊,臣等於此,不覺瞿然慙悚也。噫,惟玆邦慶,卽遡千古而未聞,歷三代而始有,爲今日臣子者,思欲亟擧縟儀,仰答休命,卽秉彝同得之天,而聖志過謙,彝典莫擧,群情抑鬱,朝野同辭,此莫非臣等忝居三事,不能積誠祈懇,期於感回之致,臣等亦嘗於筵席之間,屢以外議咎責,必有輔相無人之歎,有所仰陳,竊想聖明,亦必記有之矣。幸賴睿誠,仰格於慈天,盛禮亟擧於舊甲,凡在含生,同其忭蹈,群下積鬱之情,雖若少伸,而顧臣等失職之罪,不容以此而自恕也。今此規責之言,迺發於司直之地,則公議之來,於斯可見,臣等累朔中書,一事不做,量才揆義,宜去久矣,而至於有國所當行之禮,人臣不可已之事,不能自盡其職分,至煩惠文之糾論,則其不可一日靦然於承弼之任,明矣。在聖上董正之治,亦明其辜負,加以譴罰,以勵臣工,而區區所仰望於終始曲遂之仁者,亦惟在於是矣。玆敢聯進短箚,冒瀆危懇。伏乞聖慈,俯垂鑑諒,亟降威譴,俾臺議伸而賤分安,不勝至幸。取進止。答曰,省箚具悉卿懇。聞臺章,卿等若此,予已料矣。卿等聯箚果到,此豈卿等?卽予卽予。已守心固,拒亦懇切,故其雖大官,莫敢請焉,其勢必然,莫諒慷慨之氣,其何謂乎?卿等安心,勿辭視事焉。仍傳曰,遣史官傳諭。
甲午九月二十六日辰時,上御集慶堂。藥房入診入侍時,都提調金陽澤,提調韓光會,副提調李在協,記事官南鶴聞,記注官李光鉉,記事官姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,今日日稍冷,聖體,若何?上曰,一樣矣。寢睡·水刺之節,亦何如?上曰,亦一樣矣。陽澤奉進湯劑,上進御訖。陽澤請診候,上曰,只四人爲之。泰輿等,以次進前診候,退伏奏曰,三部度數調均,滑體,一樣無勝矣。上曰,金奉朝賀,着道袍而服藥云,而予則每辱建功而飮之,亦有功乎?陽澤曰,湯劑有保護聖躬之功,此後必假借,好矣。上曰,若有保護之功,予氣,豈如是乎?陽澤曰,加入材料後,味或不好而厭進乎?上曰,非爲味惡,支離,故然矣。陽澤曰,以常膳知之,好矣。上曰,卿等退去,待下敎,可也。兩提〈調〉先退。命守令進前,漆原縣監李昌燮進伏。上曰,汝以何官,爲此任乎?昌燮曰,以戶曹正郞爲之矣。命誦七事訖,上曰,所願良吏乎?對曰,所願者良吏矣。定山縣監李宗永進伏。上曰,汝誰之族乎?對曰,故正言彦世之從孫矣。上曰,然乎?命誦七事訖,上曰,所願良吏乎,能吏乎?對曰,才則不逮,而所欲效者,良吏也。上曰,汝輩各聞本邑年事乎?昌燮·宗永對曰,柒原稍登,定山亦不至災邑云矣。命退,諭後,守令先退。在協曰,臺臣來待矣。命入侍。賤臣承命,率入掌令鄭景仁,正言李重馥,進伏。景仁啓曰,請固城縣充軍罪人咸道亨,依本律處斷。上曰,勿煩。重馥啓曰,請固城縣充軍罪人咸道亨,依本律處斷。上曰,勿煩。臺臣先退。上曰,景仁之貌,與象仁,何如?在協曰,異矣。象仁之貌,美好矣。諸臣遂以次退出。
甲午九月二十六日酉時,上御集慶堂。藥房入診入侍時,都提調金陽澤,提調韓光會,副提調李在協,記事官南鶴聞,記注官李光鉉,記事官姜,醫官方泰輿,以次進伏訖。陽澤曰,午間,聖體,若何?上曰,一樣矣。陽澤奉進湯劑,上進御訖。陽澤曰,今日日氣甚好,行步時時爲之乎?上曰,俄者就寢,不知今爲何時,陽世間人事如此乎?陽澤曰,寢睡纔爲之,故如此矣。上曰,趙載俊撕捱,何事乎?陽澤曰,與金文淳有嫌云矣。上曰,故事乎?在協曰,然矣。陽澤曰,載俊之叔錫命,爲三司時爲之云矣。狀貌與其父,何如?陽澤曰,判異矣。上曰,卿等退休,可也。陽澤曰,日色尙早,一貼當更煎以待矣。上曰,其止之。兩提先退。在協讀領左相聯名箚,上曰,臺疏後爲此箚矣。在協曰,然矣。上曰,臺疏果善爲之矣,下端事亦着實矣。在協曰,言事着實矣。上曰,京試官,善行大小科乎?在協曰,然矣。上曰,監會,何日乎?對曰,十一月十二日也。上曰,初試後,恢恢來見矣。諸臣,以次退出。
上在慶熙宮。停常參·經筵。
藥房都提調金陽澤,提調韓光會,右承旨鄭好仁啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。駭然者建功,可笑者扁鵲,物久則神,此固例也。近者已知,昨日亦驗,於夕建功纔飮,眩氣隨來,僅能氣紓,至昏特甚,中則止,古人云,已果矣,勢固然,其何問候?待敎入侍。
中宮殿·惠嬪宮,藥房口傳問安。答曰,知道。
崔台衡啓曰,同副承旨金文淳,今日不爲仕進,卽爲牌招,何如?傳曰,允。
備忘記,傳于趙昌逵曰,物久則神,此理也。噫,建功果有功,連日三貼,其功勝言,豈特近者無靈?昨夕復飮,眩作昏然,曷勝寒心?昨夜欲諭默焉,今朝亦欲諭而未果,其湯可知,加入亦可知。此後只鹿茸加入,凡加者皆減焉,於今夕就此煎待。頃者氣果頓勝,其後若前,於昨日誠難,建功果有功,扁鵲果扁鵲,噫,其豈曰建功,曰扁鵲?卽予卽予,何云卽予?衰已判,衰已判。噫,此時建功何能,扁鵲能扁鵲?又傳曰,此何人,誠苟且。日三建功,有何效,許多扁鵲,亦何能?建功莊鎖鈔,扁鵲逐渠廳,昨已判,敢自矜,內局徒有名,參芪自陳根,可笑建功湯,睥睨諸靑囊。
傳于鄭好仁曰,內局入侍。
傳于趙昌逵曰,京畿監司,內局同爲入侍。
傳于趙昌逵曰,建功果有功,令我若是悶?坐數匙食,誠悶誠悶。嗟於此時,其亦强賀乎?良可哂也。又傳曰,建功建功,何功何功?扁鵲扁鵲,何鵲何鵲?令予若此,令予若此,誠悶誠悶,自慨自慨。又傳曰,爲予言於內局,亦言於諸扁鵲。日三日兩,眩氣日甚,建功果有功?頃者一日,氣皆頓勝,意謂其效,翌朝若前,建功果有功,豈特此也?昨日纔飮,眩氣特甚,建功果有功?一若此,二亦若此,三亦若此。有一於此,宜斥,況三乎?自夕後,只存鹿茸加入,餘加入皆安徐,煎待。又傳曰,噫,今予神氣,豈諒月日?雖坐此月內,莫知今月,此朔臥中,忽憶再明,何日?嗚呼,昔年誕日,雖逢此日,將何承歡?興惟及此,心膽皆隕,亦豈有此生心?嗚呼,冥然,其何將復逢此日?此豈孝也,亦豈子道?悠悠呼蒼,只自掩抑。今予興懷,亦豈偶然歟?
傳于金文淳曰,內局入侍。
趙昌逵,以吏曹言啓曰,京畿監司金載順狀本內,咸鏡道頒赦文差使員訓鍊主簿李光鉉,自中路,猝得重病,時日之內,萬無前進之勢云。道臣旣已據實陳聞,則病勢之危重可知。莫重赦文,不可一刻遲滯,不得已以部將金益大,改付標以入之意,敢啓。傳曰,知道。
鄭好仁,以兵曹言啓曰,今九月二十五日,各廳堂下武臣等朔試射時,訓鍊都監把摠洪啓禭,禁衛營把摠李鉉相,無分,訓鍊都監哨官鄭宅濟·李偦·李元述,訓鍊院判官李鎭邦,主簿洪重復·李榮逵,武臣兼宣傳官李國觀·柳成玉等,俱未滿四中,去八月朔退試射時,宣傳官李基成,無分,訓鍊都監哨官趙彦心,未滿四中,騎芻例有倍劃之規,今亦依前例,勿爲汰去,而至於稱病之類,試所旣知其實病,竝與呈辭受由人等,退試次,姑爲懸頉以入之意,敢啓。傳曰,知道。又以兵曹言啓曰,今月二十六日,醴泉居幼學鄭橝稱名人,自興化西挾門入來,鳴申聞鼓,依定式,下該曹推問,何如?傳曰,允。又以禁衛營,一二所巡廳,左右捕廳言啓曰,去夜犯夜人,無所捉,敢啓。傳曰,知道。
右副承旨洪秀輔疏曰,伏以神天有佑,玉候遄復,邦慶無疆,賀儀已擧,臣民忭祝,大小惟均。仍念臣以孤露餘喘,重入修門,覲耿光於五年逖違之餘,荷寵擢於半日登對之後,追提先故,恩諭曠絶,榮光所被,傍觀感泣,臣受命嗚咽,迄玆靡定,唯是一分報效,在於筋力奔走。故再叨見職,不敢控辭,曉夜供劇,恰滿三朔,顧今聖候新瘳,院直纔撤,當此之時,跡忝近密者,豈敢爲求免之計,而卽聞鄕信,臣之父母墳山,自經向來暴雨,瑩封多有頹圮,方始築補,期日已迫,而身縻職名,行止難擅,循例辭單,新有禁令,情窮勢迫,不得不忙陳短章,徑出禁門,仍尋鄕路。伏乞聖慈,特降鐫遞之命,俾便往來,仍治臣擅行之罪,以昭法紀,不勝萬幸云云。踏啓字。
行都承旨李在協疏曰,伏以邦慶無前,縟儀誕擧,聖候遄復,院直已撤,臣民欣祝,曷有其極?卽伏見修撰李東馨到院之疏,謂與臣有世所共知之嫌,竝帶之地,有礙私義爲言,臣竊不勝訝惑之至。出納之職,論思之任,本非竝據之地,而初無可避之義,苟其義,可避也。臣家之嫌東馨,有甚於東馨之嫌臣家,臣當先彼而自引,不當後彼而自處,臣之愚見,未始及此,且玉堂之官,經筵爲重,必欲以兼帶引嫌,則向臣之忝叨同經筵也,東馨實授是職,持被登筵,自同無故,今忽以喉院例兼之銜,把作自己難進之端,臣誠莫曉其何說也。原疏則該房,雖連爲退却,而彼旣以臣之故,藉爲嫌端,則不可以其疏之未徹,而獨自宴然於職次也,審矣。玆不得不略陳短章,仰暴情實。伏乞聖明,亟命鐫削,仍治臣瀆擾之罪,以肅朝綱,以靖私義,不勝幸甚。給之
執義金和中疏曰,伏以景貺潛周,寶算踰八,陟降默佑,聖候遄復,縟儀載擧,院直隨撤,臣民慶忭,曷有其極?仍念臣草土餘喘,心灰世路,屛伏鄕里,惟事稼圃,只與偏母,相依爲命,乃於千萬夢想之外,忽蒙甄收,復除宿趼,恩旨遠頒,馹召繼降,蓽門生光,村里動色,臣聞命惝怳,感激流涕,不知所以措躬。今於寵命之加,爵祿之縻,臣豈有一毫遜避之意哉?臣性本鹵莽,識又淺劣,淸朝耳目之任,自知其不合,而年前猥忝見職也,妄陳一疏,自速罪辜,上勤君父之誨責,下貽當世之笑罵,至今追思,惶愧冞深。廉恥之心,臣亦有之,今不可以日久而自如,復立於臺端也,明矣。且臣偏母,素多疾病,寧日恒少,自遭憫凶,委頓床褥,若不保朝夕,而臣本孤畸,無他弟兄,左右扶將,只有臣一人,日夜相隨,不能暫離,似此情境,人所罕有,此豈臣雖親從宦之日哉?然而臣之逖違天陛,三年于玆矣。區區戀闕之誠,日夜耿結,況又休慶荐臻,賀儀將擧,揆以道理,義分是重。玆不敢不竭蹶登道,卽謝恩命,仍參賀班,少伸微忱,而雖違十餘日,一心懸懸,不能暫捨,食息靡懈,卽者家信踵至,病母本症之外,添得痁疾,粥飮全廢,氣息凜綴,而遐鄕窮村,無他親戚,尋醫問藥,無人可恃,人情到此,寧不悲憐?臣自聞此報,心神飛越,按住不得,忙陳短章,徑尋鄕路,臣罪於此,尤難容貸。伏乞聖慈,治臣之罪,以肅朝綱,千萬幸甚。答曰,省疏具悉。爾其勿辭,護焉。
敦寧都正金頤柱疏曰,伏以天休滋至,邦籙無疆,聖候遄復,縟儀載擧,此誠三代以後所罕覯之慶,歡欣忭蹈,中外惟均,區區賤忱,倍切他人。仍伏念臣之子魯永,獲占科第,幸蒙恩暇,至有臣父臣祖兩世山賜祭之典,親綴其文而以榮之,光生椊里,感結幽明,瞻聆所曁,莫不聳歎,矧在臣私,當作何懷?揆以情禮,父子同行,一以侈優異之渥,一以遂瞻掃之願,而顧臣適帶見職,勢難擅行,由單之勿捧,新有成命,亦不得循例乞暇,猥將私懇,仰干宸聽,惟願聖慈,特賜諒察,俾授往來之由,不勝大幸。答曰,省疏具悉。爾其依請同省焉。
甲午九月二十七日辰時,上御集慶堂。藥房入診,畿伯同爲入侍時,都提調金陽澤,提調韓光會,右承旨鄭好仁,記事官南鶴聞,記注官李光鉉,記事官姜,京畿監司金載順,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夜間,聖體,若何?上曰,一樣矣。寢睡·水刺,亦何如?上曰,亦一樣矣。陽澤,奉進湯劑,上進御訖,請診候,上許之。泰輿等,以次進前,診候訖,退伏奏曰,三部度數調均,滑體一樣差勝矣。上曰,都承旨,何爲陳章乎?陽澤曰,儒臣李東馨,以春秋嫌避陳疏,故然云耳。上曰,春秋亦有相避乎?陽澤曰,都承旨爲同經筵時,東馨,玉堂行公,今於春秋兼銜,嫌,可怪矣。上曰,然矣。命書傳敎曰,儒臣前後,處義異焉,其涉過矣。遞差儒臣若此,則都承旨無撕捱之端,其章給之,牌招察任。陽澤曰,中宮殿進御湯劑,昨又製入十貼,今至六十貼,連爲製入乎?上曰,止之。兩提〈調〉先退,載順進前。上曰,年事,以日所見陳之,可也。載順曰,漢南北,雖無大登之處,亦皆免歉矣。上曰,霜不爲災乎?對曰,今年霜降甚晩,故晩移秧,俱不至凶歉矣。上曰,然乎?載順曰,陽川李凝鼎殺獄事,終有可疑,故仰達矣。上曰,文案持來乎?對曰,持來而先以事實口奏矣。當黃哥被殺時,亂石交打,不知誰手所犯者,凝鼎雖是謀主,旣不知其手所打,則償命,似冤矣。上曰,其時遣御史査實乎?載順曰,然矣,而終是可疑者故,仰達矣。上曰,其時欲參酌而未果矣。今者所陳,果善爲之矣。命書傳敎曰,頃者特命御史按問,仍以同推,今覺矇然,道臣更提以稟,予庸嘉焉。衆石亂打,張三李四,豈能辨也?以主人,渠當若施惟輕之典,捨此誰先?雖然,問其本卽渠,酌處已寬典,其何全釋?陽川囚李凝鼎,減一律,定配事,分付。畿伯先退好仁讀畿伯各陵奉審草記及兵曹朔試射時草記,鄭橝擊鼓草記,又讀關西道科退行狀聞。上曰,前定何日乎?好仁曰,前定卽二十日,改以二十四日爲之云矣。命臺臣入侍,掌令李世孝進伏。啓曰,請固城縣充軍罪人咸道亨,依本律處斷。上曰,勿煩。正言李重馥進伏。啓曰,請固城縣充軍罪人咸道亨,依本律處斷。上曰,勿煩。臺臣先退。好仁讀金文淳違牌傳旨,命書傳敎曰,處義過焉。只推,牌招察任。命儒臣,持問答入侍。上番徐有臣,下番李祖源,承命入侍。上下番及承旨·翰注,輪讀訖,諸臣以次退出。
甲午九月二十七日酉時,上御集慶堂。藥房入診入侍時,都提調金陽澤,提調韓光會,右承旨鄭好仁,記事官朴長燮,記注官李光鉉,記事官姜,醫官方泰輿,以次進伏訖。上進湯劑。上曰,此豈有效乎?陽澤曰,雖非日日奏效,而有積累之功矣。陽澤奏,副提調違牌矣。命書傳敎曰,都承旨許遞,其代尹得養爲承旨,房順房,三院副提調例兼。內局先退。好仁,奏右副承旨洪秀輔陳疏矣。命書傳敎曰,右副承旨其章,旣踏下,李在簡爲承旨,房順房。承旨讀公事訖,承史退出。
上在慶熙宮。停常參·經筵。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗟哉,建功,頃者有功,近者若此,日兩其勸,其果然乎?豈特哂乎?誠悶誠悶。氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于尹得養曰,物久則神,而果然果然。昨夕若此,意亦偶然,今夕飮建功後亦然,竝與水刺而下焉。嗚呼,建功,何以功?有年若此,卽予卽予。爲予言於內局,其令休請。此下數昨初昏,命書若下,則內局必來,故今問候答,一體下焉。
傳于趙昌逵曰,內局入侍。
傳于金文淳曰,酬應難矣。湯劑封入退去。又傳曰,坐晝而曰夜。臥夜而曰晝,此陽世人乎?其涉苟且,亦涉冥然。若是貼身,仍能運身,亦一苟且人矣。
藥房口傳啓曰,臣等顒俟召命之際,伏奉湯劑封入之敎,不敢遲待,湯劑,纔已封進,而朝筵問候,退出之後,下情猶有耿耿。且日候若此,此時承候,不可但已,乞垂俯諒,暫許召接,千萬懇祝,惶恐敢啓。以承傳色口傳下敎曰,湯劑,予自爲之,何曾提調持來然後始爲之乎?其退去。又以承傳色口傳下敎曰,內局退去然後,當就寢,其退去。又以承傳色口傳下敎曰,方露處,知內局退去然後,當入內矣。
鄭好仁,以御營廳·一二所巡廳·左右捕廳言啓曰,去夜犯夜人,無所捉,敢啓。傳曰,知道。
甲午九月二十八日辰時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮,記注官李光鉉,記事官姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,日記稍冷且陰濕,聖體,何如?上曰,予氣何諭?昨日進水刺後,卽進建功矣,湯劑與水刺善下,而吐出痰涎矣。陽澤曰,此則甚好矣。上進湯劑,陽澤請診候,上曰,只四人入診。泰輿奏曰,脈候左右三部度數調均,脾胃脈候,滑體一樣矣。允協·絢·道炯,奏同。陽澤曰,近來日氣不調,今日有霧氣矣。雖以賤臣等言之,不如淸明之時矣。往來之候,前亦有之,勿以此過用聖心,伏望。上曰,卿等休焉。諸臣以次退出。
上在慶熙宮。停常參·經筵。
自昧爽至午時,有霧氣。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,今日何日?五內欲隕,今年重逢,是豈孝乎?昨日酬應內局,入睡而覺,意謂曉也,猶午時前,其後至酉時,曷勝其悶?況逢今日,何抑何抑?嗚呼,雖逢此日,其何奉箋?此時何心,酬應內局?卿等休焉。
中宮殿·惠嬪宮,藥房口傳問安。答曰,知道。
金文淳,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
傳于趙昌逵曰,內局入侍。
以備忘記,傳于尹得養曰,嗚呼,八十一歲,今日問寢長樂乎,進箋大庭乎?亦能拜禮乎?自晝至今,頹臥堂中,萬古世間,豈有此等人乎?眠食,人重者也,而於眠莫知眠,此則其猶眠矣,於食,强坐僅數匙,而莫知飯,莫知羹,猶歠飮曰以米飮,而其猶數飮,萬古苟且,豈有若予者乎?長呼慷慨也夫。
備忘記,傳于尹得養曰,今日將夕,是豈孝乎,豈特此乎?予已判矣。雖粥亦莫能飮,世間苟且,復豈有若予者乎?嗚呼,今日,若是支撑,亦豈曰孝乎?
傳于趙昌逵曰,內局入侍。
傳于金文淳曰,坐直承旨,內局同爲入侍。
李在簡,以戶曹言啓曰,文昭殿碑閣,淨業院碑閣,追慕洞碑閣,蠶壇碑閣,流霞亭,依定奪發遣本曹郞廳奉審,則大昭殿碑閣,淨業院碑閣,蠶壇碑閣,流霞亭,俱爲無頉,而追慕洞碑閣,墻垣防草拾參張折傷,卽令修改之意,敢啓。傳曰,知道。
慶尙左水使狀啓,東萊邑內居趙顯祚渰死事,傳于李在簡曰,令本道恤典擧行。
金文淳,以訓鍊都監·一二所巡廳·左右捕廳言啓曰,去夜犯夜人,無所捉意,敢啓。傳曰,知道。
甲午九月二十九日辰時,上御集慶堂。藥房入診入侍時,都提調金陽澤,提調韓光會,副提調尹得養,記事官南鶴聞,記注官李光鉉,記事官姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,日氣不調,夜間,聖體,若何?上曰,一樣矣。寢睡·水刺,亦何如?上曰,一樣矣。陽澤奉進湯劑,上曰,予之所守在矣。沖子來勸而予不許,卿等雖勸,豈可恭順飮之乎?陽澤曰,昨夕臣等,不得入侍,抑鬱而退矣,今承召入之命,不勝忻幸之際,又承此下敎,下情悶迫矣。臣待罪藥院,再昨年今日,進御湯劑,昨年亦進御,豈於今年,不爲進御乎?上接湯椀曰,予以進箋代服之矣。進御訖,陽澤請診候,上曰,建功則以進箋代服之,而豈可診脈乎?上曰,今日似有滯氣矣。陽澤曰,日候如此,故然矣。湯劑中,干桂入之,尤好矣。上曰,今日予心一倍矣。陽澤曰,今年是望九之年,尤宜保護矣。上曰,雖九十,何必加意保護乎?卿等退休,可也。陽澤曰,臣等退待下敎矣。上曰,依。遂以次退出。
甲午九月二十九日酉時,上御集慶堂。藥房入侍時,都提調金陽澤,提調韓光會,副提調尹得養,記事官南鶴聞,記注官李光鉉,記事官姜,醫官方泰輿,以次進伏訖。陽澤曰,晩後,聖體,若何?上曰,一樣矣。陽澤,奉進湯劑,上進御訖。上曰,坐直承旨,使之入侍。同副金文淳進伏訖。上曰,卿等退去,可也。陽澤曰,今日則三貼不可不進御,一貼,更爲煎待乎?上曰,其止之。速爲退去,可也。陽澤曰,明日湯劑,待下敎矣。上曰,依。三提先退。命文淳,讀海西災邑分等狀聞。上曰,明日次對,爲之乎?文淳曰,爲之云矣。命書傳敎曰,海西分等狀聞來到,明日次對時,其令持稟。又讀諸道狀聞後,諸臣以次退出。
上在慶熙宮。停常參·經筵。
下直,委曲僉使李春英。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,重逢冥然,今朔已晦,自古來今,誰將與儔?心膽皆隕,氣何暇諭?次對同入。
中宮殿·惠嬪宮,藥房口傳問安。答曰,知道。
傳于鄭好仁曰,今下弓矢,委曲僉使李春英處,給送。
傳于尹得養曰,內局入侍。
傳于鄭好仁曰,引見。
傳于金文淳曰,禮曹參判,已奉審,肅拜後留待,內局同爲入侍。
吏曹口傳政事,以南瑞五爲昌城府使。傳于金文淳曰,坐直承旨,與禮堂入侍。
尹得養,以吏曹言啓曰,今此宗廟朔祭大祝,前修撰南絳老,徽寧殿朔祭大祝,前持平魚錫齡,時無職名,令該曹,口傳付軍職,何如?傳曰,允。
鄭好仁,以禁衛營·一二所巡廳·左右捕廳言啓曰,去夜犯夜人,無所捉,敢啓。傳曰,知道。
修撰朴在源疏曰,伏以上天默佑,玉候遄復,睿誠仰格,縟儀載擧,臣民慶幸,曷有其極?仍伏念臣,本以庸愚,晩竊科第,榮途一步,夢想不到,矧玆玉署邇班,自是淸朝極選,問其責則論思,以其地則淸華,尤非如臣譾劣,所可一日冒玷者,不意頃者,除旨遽下,伏地隕越,瞻天感惶,殆無措躬之所,是何無所似之賤品,當此不敢當之寵光也耶?誠宜效古人循墻之義,解當也濫竽之誚,而天牌辱臨,聖敎嚴截,臣於是時,他不暇願,章皇出肅,數次筵席,畢露醜拙,臣實自愧,人謂斯何?屬値庭賀之有期,又際院直之浹日,惟懼瀆擾,尙今蹲冒,是豈賤分之所敢出哉?且今臣區區私懇,實有萬萬難强者。老父年踰七十,病淹床玆,居常凜綴,不弛憂懼,近者素患痰癃之症,更闖寒冷之節,逐日添加,閱月彌劇,飮啖全却,神氣澌苶,臣方左右扶將,方寸憒亂,若夫束帶供仕,實無其路。玆敢疾聲呼籲於天地父母之下。伏乞聖慈,察臣至懇,諒臣衷曲,亟下刊改之命,以重官方,以便救護,不勝大願云。踏啓字。
甲午九月三十日辰時,上御集慶堂。藥房入診入侍時,都提調金陽澤,提調韓光會,副提調尹得養,記事官南鶴聞,記注官李光鉉,記事官姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夜間,聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑,上進御訖,請診候,上曰,只四人爲之,可也。泰輿等,以次診候,退伏奏曰,三部調均,滑體一樣差勝矣。上曰,卿等退去,待下敎,可也。諸臣以次退出。
甲午九月三十日辰時,上御集慶堂。大臣·備局堂上,引見入侍時,領議政申晦,左議政李思觀,行司直具善復,左參贊朴相德,行副司直趙重晦,兵曹判書趙曮,戶曹判書具允鈺,行副司直鄭存謙,吏曹判書李潭,行副司直權噵,大司憲沈墢,正言李重馥,副校理金峙默,左副承旨鄭好仁,記事官朴長燮,事變假注書鄭徵最,記注官李光鉉,記事官姜,以次進伏訖。命讀座目,賤臣讀奏訖。晦曰,日氣稍冷,聖體,何如?上曰,又過昨日,氣何諭乎?晦曰,寶算彌高,而追慕年年冞駕矣。上曰,海西狀聞入來,故命次對以稟矣,可稟者稟定,可也。晦曰,此卽黃海監司李宅鎭,災實分等狀啓也。以延安等三邑置之尤甚,平山等六邑置之之次,長淵等十四邑置之稍實,而備陳沿海被災之狀,仍以地部給災一千五百結之數,實甚不足,二千結,特爲加劃,而諸般蠲減之政,亦爲附陳,請令廟堂,稟旨分付矣,分等,依請施行,而今年海西沿邑,最爲失稔,該曹給災之數,誠爲不足,今其加請中,一千五百結,特許加給,以準三千結之數,其一尤甚三邑,今年條田結,詳定大米,以純小米收捧事也。災邑民事,雖曰可悶,詳定太米,朝家亦多有取用之時,今不可全數代捧,限折半許施,其一,白川分糶,大興山城餉還,限折半捧留本邑,待明秋還納該城事也。在前災歲,多有捧留該邑之例,依所請許施,其一,畓農失稔,荒正租,難以本色準捧,尤甚邑折半,之次邑三分一,以相當穀代捧事也。災年民事,不可不念,尤甚邑三分一,之次邑四分一,依準折許令代捧,待明秋還作本色,其一,牙兵入防停止事也。窮民赴防,爲弊不些,特許停止,其一,尤甚邑當年條詳定,作錢上納事也。詳定穀,則事面甚重,故曾無作錢上納之例,置之,其一,推奴徵債,限明秋禁防事也。此則,纔因特敎行會,今無覆奏者,以此分付,何如?上曰,依爲之。出擧條上曰,五百結減之,何如?所請似非濫矣。晦曰,入侍諸臣中,曾經海伯者,亦以二千結加請,不爲多云矣。允鈺曰,元摠萬餘結,而被災者三邑,三千五百結,過矣。昨年給災,爲三千八百結,今年則當折半給災,而連年被災,以優恤之意,三千結,好矣。上曰,吏判則以爲非過乎?潭曰,臣之待罪本道,每以沿海畓結甚多,而災結每患不足,以分排爲難,故今此狀請二千結,以爲非過矣。上曰,三邑不至設賑乎?晦曰,然矣。晦曰,此卽平安監司蔡濟恭,災實分等狀啓也。平壤等三十七邑,置之稍實,鐵山等五邑,置之之次,而仍以爲推奴徵債,依前防塞事,令廟堂,稟旨分付矣,分等,依請施,而推奴徵債禁防事,纔因特敎,已爲行會,今無覆奏者,以此分付,何如?上曰,依爲之。出擧條上曰,北道道科,幾爲之矣。上來後坼榜乎?晦曰,西北似幾盡爲,而試券則例必先爲上送,待武科畢試後,上來拆榜矣。上曰,嶺南,何如?晦曰,嶺南最登云,而沿邊則失稔云矣。上曰,今月已盡,誕彌月過矣。來月亦以邦慶請乎?晦曰,莫非臣等之罪矣。臣等下情,豈有已時乎?不敢奏之,下情俯燭,伏望。上曰,李碩載,何爲違牌乎?好仁曰,次對違牌矣。晦曰,昌城府使具以謙,卽備堂具善復子,而四年邊塞,風土所祟非細,其父聞此報,情理所迫,切欲往見,言於臣等,而雖非時任,宿將之出送千里之外,甚不可。臣意則許遞以謙之外任,使之上來,則似好矣。上曰,許遞,其代,令該曹口傳差擬,今日內辭朝。出擧條曮曰,頃因大臣陳達,全州營將趙心泰,有蕩滌之命矣。心泰因特敎降資,而法典中,營將,若以不職而遞罷,則降資,如非關係本職之事,則不爲降資矣,今此擧條中,無復資二字,自本曹,難於擧行,故敢達矣。思觀曰,臣初以本事,非營將所管爲達,而但無復資二字,故兵判所達,如此矣。上曰,蕩滌則復資,自在其中矣。出擧條上曰,兵判着實爲之矣。晦曰,果善爲矣。凡事皆能修擧,至朔試射·戎器點考等事,亦連爲之矣。臺臣進前。墢啓咸道亨事。指辭見上上曰,勿煩。重馥,亦啓咸道亨事。上曰,勿煩。臺臣退伏。晦曰,小臣極惶悚而敢達矣。今番臺言,臣實愧恧,而有次對時以稟之命,不敢不入來矣。臣之無似,豈合此職,而前後承膺,皆出於不得已,今則犬馬之齒,隨以疾病,實無供職之望,臣非敢以臺言自引,而本情如此,乞蒙體下之恩矣。上曰,此時非卿退休之時矣。晦曰,臣於此職,實非可堪,若蒙遞免,則西樞閑秩,自有可歸處矣。上曰,待明年入耆社,好矣。思觀曰,臣之私情,每欲陳達,而不敢矣。臣之前後所被,莫非天地陶鎔之化,而至於此職,豈臣夢寐之所料乎?臣若有一分才具,則豈不思報效之圖,而雖以不敢稱老之義,未敢乞身,而今已懸車之年矣,非敢以目下事自引也。小臣欲陳懇迫之私,而首相先奏矣,乞蒙終始陶均之化,俾處散地焉。上曰,聯箚時已諭,而此非如此之時矣。上曰,湖南道臣發巡乎?晦曰,似幾畢巡,數日間,狀聞當必入來矣。上曰,湖南道臣,年少而難矣。晦曰,年雖少而疏明,必善爲之矣。晦曰,備堂沈履之,前日申飭之後,備坐賓對,一不進參,事甚未安,從重推考,更爲申飭,何如?上曰,依爲之。出擧條上曰,沈履之,與頤之,幾寸乎?晦曰,四寸矣。晦曰,文學才具,不易之人矣。頃者自上,以備局主人下敎矣。備局公事,可以專任矣。左相,亦言曾經管下,而才具難矣。諸臣以次退出。
甲午九月三十日酉時,上御集慶堂。坐直承旨,禮堂同爲入侍時,左副承旨鄭好仁,禮曹參判李瀰,記事官朴長燮,記注官李光鉉,記事官姜,以次進伏訖。命讀宣陵奉審書啓。上曰,奉審,何如?瀰曰,奉審則道里動退之隙,幾爲一寸五分,而花筒中所入,爲二寸矣。上曰,何以執頉,而姑無慮乎?瀰曰,京幾監司秋奉審時執頉,故奉審,而姑無時惠之慮,聞本陵參奉言,則解凍時,每漸動退云,待解凍,更爲奉審後,可以知之矣。禮堂先退。命讀北道老人單子。上曰,都已上,幾何?好仁曰,一千七百九十九人矣。命書傳敎曰,北道壽職人,皆令今日內口傳下批。命內局入侍。都提調金陽澤,提調韓光會,副提調尹得養,醫官方泰輿,以次進伏。好仁先退。陽澤曰,午間,聖體,何如?上曰,有滯候,可憫矣,無所進而似飽滿矣。進湯劑,陽澤請診候。上曰,止之。陽澤曰,然則下詢於醫官,何如?上曰,醫官奏之。泰輿曰,日寒故痰不運化,脾胃有滯候矣。鄭允協進伏奏曰,痰候隨日氣而然矣。陽澤曰,數日間,臥內行步,時或爲之乎?上曰,只臥矣。陽澤曰,湯劑於痰候,好矣,一貼更爲煎進,宜矣。光會·得養齊奏。上曰,多飮故滯矣。陽澤等,齊奏曰,不然矣。建功,於痰候,好矣。上曰,止之。泰輿曰,氣度善調,則痰候自當差勝,香附子加入,宜矣。上曰,問於汝輩,則必曰加入矣,置之。陽澤曰,臣等旣承下敎,不敢遽然退去矣。上曰,卿等退去,然後予當就寢矣。諸臣以次退出。
上在慶熙宮。停常參·經筵。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今已□□年已暮,氣則益苶,其何暇諭?待敎入侍。
中宮殿·惠嬪宮,藥房口傳問安。答曰,知道。
傳于趙昌逵曰,內局入侍。
吏曹口傳政事,檢閱單尹宗彦。
趙昌逵啓曰,檢閱尹宗彦,旣已付職,卽爲牌招入直,何如?傳曰,允。
掌令李世孝啓,咸道亨事。措辭見上答曰,勿煩。正言李重馥啓,咸道亨事。措辭見上答曰,勿煩。
藥房口傳啓曰,臣等朝筵,伏奉待敎之命,顒俟竟日,夜色已屆,尙未蒙召接,下情不勝抑鬱,敢此詣閤齊籲,乞垂俯諒,暫許持湯劑入侍,千萬懇祝,惶恐敢啓。傳曰,內局入侍。
崔台衡,以禁衛營言啓曰,賞中日時,六兩一矢一百五十步,二矢一百四十五步以上者,啓稟直赴,曾有定式矣。今此本營賞中日時,勸武軍官閑良柳孝源·具純等,六兩三矢入格,依例別單書入之意,敢啓。傳曰,知道。又以禁衛營言啓曰,本營將校軍兵秋冬等賞中日時入格之類,依例分等施賞後,單子修入之意,敢啓。傳曰,知道。又以御營廳言啓曰,賞試射時,六兩遠射人及柳葉箭·片箭沒枝人,別單書入,已有前例矣。今此賞試射時,六兩遠射人,柳葉箭·片前沒技人,依前例別單書入之意,敢啓。又以御營廳言啓曰,本廳秋等賞試射時,射砲用劍各技藝賞格,從分數多寡,以本廳所儲木綿分給後,別單書入之意,敢啓。傳曰,知道。
鄭好仁,以御營廳·一二所巡廳·左右捕廳言啓曰,去夜犯夜人無所捉,敢啓。傳曰,知道。
甲午十月初一日卯時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮,記注官李光鉉,記事官姜,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夜間,聖體,若何,滯候,何如?上曰,一樣矣。進湯劑,陽澤請診候。上曰,止之。陽澤曰,滯候不可不診候矣。上曰,渠輩何知?陽澤曰,然則下詢,何如?上曰,止之。陽澤曰,臥內時或行步,則似於滯候,好矣。如以遍詢爲難,則下詢于吳道炯,何如?上曰,止之。待下敎。諸臣以次退出。
甲午十月初一日初更三點,上御集慶堂。藥房入診入侍時,都提調金陽澤,提調韓光會,副提調尹得養,記事官南鶴聞·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,晩後,聖體,若何?上曰,一樣矣。微滯之候,今則少愈矣。陽澤奉進陽劑,上進御訖,請診候,上曰,其止之。命坐直承旨入侍。得養曰,左承旨李在簡有故,不可行公云矣。命書傳敎曰,左承旨許遞,其代吳載純爲承旨,房順房。三提先退,同副金文淳進伏。上曰,伴直,誰也?文淳曰,崔台衡也。命讀公事訖,遂退出。
上在慶熙宮。停常參·經筵。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣何暇諭?待敎入侍。
中宮殿·惠嬪宮,藥房口傳問安。答曰,知道。
尹得養啓曰,新除授右承旨吳載純,卽爲牌招察任,何如?傳曰,允。
鄭好仁,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
傳于吳載純曰,內局入侍。
又傳于曰,坐直承旨與儒臣,持問答入侍。
鄭好仁啓曰,事變假注書鄭徵最,身病猝重,勢難察任,今姑改差,何如?傳曰,允。
鄭徵最改差,代以金璞爲事變假注書。
傳于吳載純曰,政官牌招開政。
有政。吏曹判書李潭進,參判李福源進,參議金魯鎭陳疏在外,右承旨吳載純進。吏批啓曰,大司諫及玉堂闕員,今當差出,而擬望之人乏少,承旨·外任竝擬,何如?傳曰,允。
以李亨逵爲大司諫,全復休爲執義,李商輅爲司諫,任希雨爲獻納,金養根爲持平,李春輔爲校理,金履正·李基崧爲修撰,鄭尙淳爲禮曹判書,申致權爲吏曹佐郞,李之英爲戶曹正郞,李瀰·沈履之爲同經筵,金履安爲司僕主簿,申光鼎爲義盈主簿,李禾爲引儀,李瑞圭爲龍仁縣令,李宗祿爲召村察訪,奉敎單南鶴聞,兼掌令單李德師,兼持平單李衍祥。
兵批,判書趙曮進,參判李徽中病,參議尹承烈入直進,參知任希簡呈辭受由,左承旨吳載純進。兵批啓曰,忠淸兵使,今當差出,而擬望之人乏少,他道水使竝擬,何如?傳曰,允。以李潤成爲知事,申大順爲訓鍊判官,金章魯·朴載憲爲主簿,李柏□·申協爲武兼,成鎭殷爲宣傳官,趙武範爲文兼,李應爀爲忠淸兵使,高明喆爲漢江別將,李彝德爲草芝僉使,李弘基爲所已萬戶,姜聖鳳爲廢茂山萬戶,前營將趙心泰,今加折衝復資事,承傳,同知單高廷協,北道參軍單具廛,副護軍金和中·李惠祚,副司直金器大·洪樂命·趙英鎭·金魯永·趙載俊·洪秀輔·李在簡·李興宗·趙鎭容·南鶴遠·權禛,副司果李衍祥·李東馨·朴在源·沈公猷,雙靑權管單朴龜大。
南鶴聞遷轉,代以李書九爲假注書。
吳載純,以弘文館言啓曰,今日政新除授玉堂,待下批,仍卽牌招察任,何如?傳曰,允。
金璞在外,代以趙慶遠爲事變假注書。
傳于金文淳曰,內局入侍。
以忠淸水使啓本,泰安郡將校鄭士龍等渰死事,傳于趙昌逵曰,令本道,恤典擧行。
以江原監司狀啓,楊口等官縣內面居私婢石烈等爲虎囕死·渰死事,傳于金文淳曰,令本道,恤典擧行。
金文淳啓曰,卽者中樞府錄事來言,領敦寧府事金陽澤,誠未格孚,罪在溺職,情窮勢蹙,逬伏禁局之外,恭俟譴何云。係是大臣去就,敢啓。傳曰,勿待命事,遣史官傳諭。
鄭好仁,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十月初二日辰時,上御集慶堂。藥房入診入侍時,都提調金陽澤,提調韓光會,副提調尹得養,記事官南鶴聞·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夜間聖候,若何?上曰,一樣矣。寢睡·水刺之節,亦何如?上無發落。進湯劑,上進御訖。上曰,只四人診之。泰輿等,以次診候,退伏奏曰,三部度數調均,胃脈亦無滯氣矣。陽澤曰,房內有時行步乎?上曰,若能行步,則豈必長臥乎?陽澤曰,臣等職在保護之任,而近日則不少許假,雖欲有仰奏者,而亦不得仰達,下情悶鬱矣。上曰,卿等退去,待下敎,可也。命坐直承旨入侍。諸臣以次退出。
甲午十月初二日辰時,上御集慶堂。坐直承旨·儒臣同爲入侍時,校理朴天衡,副修撰姜俒,右副承旨崔台衡,記事官朴長燮·姜·尹宗彦,以次進伏訖。天衡·俒,輪讀問答。命承史輪讀訖,儒臣先退。台衡曰,有詣臺臺臣矣。命臺臣入侍。掌令李世孝進前,傳啓咸道亨事。上曰,勿煩。正言李重馥進前,傳啓咸道亨事。上曰,勿煩。重馥又啓曰,近日臺臣之投章徑行者,前後相續,當此鎭日詣臺之時,許多臺官,不可一任其虛縻,請陳疏下鄕諸臺,一竝遞差。上曰,依啓。臺臣退出,承史亦以次退出。
甲午十月初二日申時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,午間聖體,若何?上曰,一樣矣。進湯劑。陽澤曰,臣等久伏前席,仰聆玉音,或有不安之候乎?上曰,便道似頻數矣。陽澤曰,多少,何如?上曰,不多矣。陽澤請下詢諸醫。上曰,渠輩何知乎?陽澤曰,醫官等皆有一得之見矣,何可不顧聖躬,而靳許下詢乎?上曰,醫官之像,不欲見矣。陽澤曰,湯劑加減,前後皆見效矣,今何可不顧聖躬,而靳許下詢乎?如難遍詢,則下詢於爲首數人,伏望。上曰,問之則不過請檳榔加入矣。陽澤曰,雖非檳榔,豈無可以加入者乎?若不下詢,則置內局何用乎?上曰,退去,可也。陽澤曰,臣等居保護之任矣,何不俯諒,而渠輩雖微,誠則亦切,若不一問,豈不抑菀乎?上曰,內局建功,皆支離矣。陽澤曰,何爲如是下敎乎?聖心和平,然後湯劑,可以奏效,當以常膳視之矣。上曰,內局酬應每苦矣,鎖鈔若猛虎矣。陽澤曰,何爲如是下敎乎?數日前酬應,臣等以爲喜幸矣,數日來,每承如此下敎,臣願被不職之罪矣。仍出去,待罪階下。光會·得養起伏曰,都提調縷縷仰陳,而未蒙採納,故方退出待罪,臣等亦罔知所措矣。臣等恃醫官,而待罪保護之地,若不下詢醫官,則臣等亦何用乎?上曰,西北試券,似幾上來矣。得養曰,以設場日子計之,則幾上來矣。得養曰,更奏極惶悚,而都提調,方待罪階下矣。上曰,予未知之矣,階下乎?命還入。陽澤進伏曰,臣忱誠淺薄,言辭拙訥,屢陳而不能仰格,乞被不職之罪,而臣則雖斥退,臣言則採納,伏望。上曰,渠輩何所知乎?陽澤曰,渠輩必有料量,下詢一二人,伏望。君臣猶父子,父有不安之節,則子豈不問於醫乎?上曰,退去,可也。陽澤曰,聖心和平,然後可以奏功,何爲如是乎?若以前席下詢爲難,則臣等退去,與醫官相議後,當更入侍矣。上曰,近來進御則少,而便則多下矣。陽澤曰,此尤悶迫矣,厭進而然乎?上曰,水澆飯數匙外,不能進矣。又命之退。陽澤曰,俄已仰奏,而父母若以難於酬應,不許問醫,則人子之心,豈可已乎?上曰,聞之苦矣,其退去。陽澤曰,若係他事,則君臣分嚴,豈敢强聒,而職在保護,豈可如是而止乎?上曰,其退去。陽澤曰,終未蒙一言採納,臣等退去,恭俟處分矣。仍逬出。上曰,承旨亦退去,可也。承史退出。
上在慶熙宮。停常參·經筵。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安,答曰,知道。
吳載純啓曰,假注書李書九,時無職名,令該曹,依例付軍職,冠帶常仕,何如?傳曰,允。
趙慶遠在外,代以李顯默爲事變假注書。
傳于吳載純曰,內局入侍。
備忘記,先關西後北道,同日坼封,心用欣矣,其亦異常,況西北同試六人,此亦奇矣。
傳于吳載純曰,領左相入侍事,遣史官傳諭。
又傳于曰,內局入侍,領左相同爲入侍。
藥房口傳啓曰,臣等午筵入侍,以三貼稟定,且奉待敎之命,顒俟竟日,更鼓已下,未蒙召接,臣等不勝抑鬱,敢此詣閤齊龥。乞垂俯諒,暫許持湯劑入侍,千萬懇祝,惶恐敢啓。
傳于尹得養曰,內局入侍,坐直承旨同爲入侍。
吳載純,以弘文館言啓曰,新除授校理李春輔,時在平安道殷山縣任所,經筵入番事緊,請斯速乘馹上來事,下諭。傳曰,依啓。
鄭好仁,以摠戎廳言啓曰,本廳將校與七色標下軍·別破陣僧軍等賞試射放,今日初四日,設行於鍊戎臺之意,敢啓。傳曰,知道。
又以禁衛營·一二所巡廳,左右捕盜廳言啓曰,去夜犯夜人,無所捉之意,敢啓。傳曰,知道。
吏曹判書李潭疏曰,伏以天休荐臻,聖候遄復,睿誠仰格,縟儀載擧,含生之倫,普切蹈抃。仍伏念臣,猥以無似,久叨銓衡,宜去之義,不一其端,鑑識不明,誠信未孚,不能鎭浮躁而平物情,則宜去者一也。磨驢屢踏,蹲鳳貽譏,無以解四方之疑議,則宜去者二也。宿望新資,錯落相望,誠不可以久妨賢路,則宜去者三也。凡此數事,莫非臣之必辭乃已,而若臣情理之懇急,尤有甚於出處辭受之節。臣喜聖算之彌高,惜明時之便訣,雖不敢遵引故事,遽請歸養,而崦嵫之景漸迫,烏鳥之情益急,願及此時,永解劇務,任便省覲,以盡子道,豈非夙夜之所顒祝也?惟我聖上,仁推錫類,政先及老,雖在下僚,苟係爲親,有訴必達,無願不遂。臣躬逢聖明,跡非疏逖,而抱玆耿耿,終不一陳於孝理之下,則是不以事父之道,事我殿下也,臣豈忍爲是哉?伏乞聖慈,曲賜矜憐,將臣本兼諸任,盡行鐫免,許臣往來恩暇,俾伸至情,千萬幸甚。答曰,省疏具悉。雖云冢宰,自有其體,今者所請,其涉過矣。卿勿辭行公焉。
海溪君疏曰,伏以天佑宗祊,邦慶荐疊,寶算彌隆,玉候遄復,睿孝仰孚,縟儀斯擧,凡在含生,孰不蹈舞?如臣跡忝璿籍,獲覩千載之盛事,其爲歡忭,尤當如何?仍伏念臣,頃在請賀之日,與諸宗臣,方欲構章陳悃,而首宗之爲疏頭有古例,初以鶴城君楡爲疏頭,或以爲臣之資級,稍先於首宗,且帶宗親府首堂,宜以臣爲疏頭云。故臣卽以臣之名改塡,將上之際,東宮邸下誠孝孚格,特下允從之命,臣等微忱,更無可議,自歸中止。伊時事實,不過如斯,而不意臺疏,乃以厭避章頭,爭詰惹鬧爲言,至有刋削之請,此莫非臣人微職高,未能見孚之致,而亦未知臺臣何所聞,而有此情外之言也,雖荷聖度包容,不加威罰,而臣心之悚蹙,歷屢日靡定。玆敢冒陳短章,粗暴自訟之忱。伏乞聖慈,俯賜監察,亟治臣罪,以謝人言,以安微分,不勝幸甚。答曰,省疏具悉。聞臺章心竊訝焉,今聞卿章,臺章過矣,於卿何有?卿勿辭焉。
戶曹參判趙德成疏曰,伏以臣猥膺使命,行且出疆矣,臣之所後父母與父母墳山,在於漣川麻田等地,欲趁拜表前,得暇省掃,少伸情私,敢陳短章,冒瀆微懇。伏乞聖慈,俯賜諒察,特許思由,俾得及期往返,千萬幸甚。踏啓宇。
左承旨趙昌逵疏曰,伏以天休荐臻,聖候遄復,邦慶無前,縟儀載擧,一國含生之倫,莫不蹈抃。仍念臣百無一能,最居人下,而濫蒙洪造,逮躋緋玉,出入近密,有年于玆,居常感霣,祗切惶愧。第有區區私情,每欲一陳,而嚴畏不敢,囁嚅至今,近者邇臣,次第陳懇,輒蒙矜許,則臣何獨自阻於孝理之下哉?臣賦命險釁,幼失慈母,呱呱㷀㷀,殆不可生,臣父鰥居而顧復之,左右而提挈之,得以全保而成立。夫人子之於其親,孰不蒙其慈愛,而若言其劬勞之恩,鞠育之勤,未有如臣父之於臣身者也。臣父今年七十有二矣,精力雖不甚衰,而疾病漸痼,菽水縱自粗給,而藥餌莫繼,爲子之職,惟在於及今調治,俾不後時,而臣計拙謀生,只自焦心,每念古人負米之事,不覺發歎,中夜彷徨,自念臣之在朝,文質無當,靡所裨益,目下之計,莫如得宰一邑,上而分芻牧之憂,以圖涓埃之效,下以捐廩祿之餘,兼補刀圭之資,則庶無憾矣。求之先輩,情理如臣者,亦多有引章而陳情者,玆敢冒死仰龥。伏乞聖慈,俯諒微懇,俾遂至情,千萬幸甚。踏啓字
說書李泰永疏曰,伏以天休滋至,邦慶荐臻,睿誠上孚,縟儀載擧,臣民忭祝,大小惟均。仍伏念臣,年少學淺,濫竊科第,已犯古人不幸之戒,而不意向者,春坊除命,遽及於萬萬無似之身,時値靜攝,煩凂是懼,冒沒承膺,隨後登筵者,亦有日矣,旣蔑裨益之效,徒招尸素之譏,臣方自顧慙恧,罔知所以自措也。此際臣母,素患風眩之症,挾感添重,寢啖全廢,轉側須人,臣左右扶將,夙夜焦遑,以此情理,時日之內,實無離捨供職之望。玆敢略具短章,仰暴至懇。伏乞聖慈,俯賜鑑諒,特許遞改,以便救護,千萬幸甚。答曰,省疏具悉。爾其勿辭護焉。
甲午十月初三日辰時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夜間聖體,何如?上曰,一樣矣。進湯劑。陽澤請診候。上曰,四人爲之。泰輿奏曰,脈候左右三部調均,胃脈滑體,與昨日一樣矣。陽澤曰,便候昨夕後,何如?上曰,如常矣。陽澤請下詢道炯。上曰,無可問者矣。陽澤曰,從前有下詢之例,而今則靳許,臣誠悶迫矣。昨日小臣,方寸抑塞,待罪闕外,而有勿待之命,故今又冒罪入來矣,一向牢拒,豈不悶迫乎?三貼二貼,隨宜進御,今豈可不爲下詢乎?上曰,內局苦矣,建功如虎矣。陽澤曰,何爲如是下敎乎?一向牢拒,以度時日,誠抑菀矣。命坐直承旨入侍。上曰,關西試券上來矣。命得養,讀壯元試券訖。命以次坼榜。陽澤曰,桂德海·金興弼·李胤馥,皆有文名者矣。命書傳敎曰,今聞科次者,預次竝六人,預差一人,年踰六十,且居平壤,嗚呼,暮年爲道科,雖無陞實之事,渠亦無弊,則同榜唱第,其亦美事,編於末,以六人唱第事,分付。同副承旨金文淳進伏。內局先退。
甲午十月初三日辰時,上御集慶堂。坐直承旨入侍時,同副承旨金文淳,假注書李書九,記事官姜·尹宗彦,以次進伏訖。上命文淳,讀奏吏判疏及海溪君疏訖。仍命書疏批。文淳曰,臺臣詣臺矣。上曰,臺臣入侍。出榻敎賤臣承命出來,持平金養根進伏。上曰,臺臣,誰也?文淳曰,持平金養根矣。養根曰,請固城縣充軍罪人咸道亨,依本律處斷。措辭見上上曰,勿煩。諸臣以次退出。
甲午十月初三日巳時,上御集慶堂。承旨入侍時,左副承旨鄭好仁,假注書李書九,記事官姜·尹宗彦,以次進伏訖。上命好仁,讀奏咸鏡道試才重臣狀啓訖。命讀試券。上曰,題云何?好仁曰,古咸吉賦,而咸吉,卽咸鏡之古名也。命坼封。至壯元朱重純父名,上曰,是朱炯离之子矣。至孫碩周,上曰,盡坼乎?好仁曰,盡坼,而又有預差二張矣。命坼封。上曰,預差二張,皆次上乎?好仁曰,然矣。命二張皆更書三下,仍命書傳敎曰,嗚呼,西北道科,暮年今爲,其亦料表,關西無違格而陞附者,故一體賜第。噫,西北何異?預差二人,其令同貫附末,一體修整榜目以下。上命退去,以次退出。
甲午十月初三日未時,上御集慶堂。藥房入診,領左相同爲入侍時,都提調金陽澤,提調韓光會,副提調尹得養,領議政申晦,左議政李思觀,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,聖候,何如?上曰,領左相入來乎?晦曰,臣等來矣。進湯劑。上曰,崔山南祖母唐夫人,每朝乳其姑,長孫夫人,願新婦有子有孫,如新婦之孝敬,卿等誠非不足也。皆有其心,故予氣如此矣。勿復仰請,以安殿下之心云,則予可愈矣。暮年爲西北道科矣,巧於今日,皆來矣,耽羅幾時來乎?晦曰,今年內,似未及來矣。今承下敎,臣等雖無似,事殿下幾年乎?豈不欲仰體聖心,而當爲之事,不得爲之,臣等之心,豈可已乎?此實擧國同情之事矣。思觀曰,此實出於秉彝之天,豈可已乎?上曰,都提昨有三貼之請,依前三貼,是乎?晦曰,二貼進御之時,則臣等以聖候差勝爲幸,而當進三貼之時,亦不進御,故下情爲悶矣。上曰,四醫入診。泰輿奏曰,脈候度數調均,而胃脈少有不足矣。諸醫奏皆同。上曰,二貼故然乎?道炯曰,二貼進御,已有日矣,日氣寒冷,故痰候隨之,三貼進御,伏望。命諸醫皆診。奏與道炯同。陽澤曰,下詢或有加入者,何如?上曰,何必加入乎?上曰,會寧之能文,不偶然矣。晦曰,然矣。北道無文矣,故相閔鼎重·南九萬,前後監司時勸奬,故其後多能文者矣。上曰,北道則宜尙武,而文亦無等矣。上曰,鹿茸有效矣。晦曰,然矣。都提連欲以三貼仰請而未敢矣,今日臣等同入,而承三貼之敎,幸甚矣。上曰,上番翰林之父,付職耶?晦曰,未及付矣。上曰,有窠乎?晦曰,似有之,而西北武科壯元,當區處矣。命知入六品窠幾窠,賤臣還奏,只二窠矣。內局先退。上曰,元判府,何如?晦曰,尙未愈矣。上曰,鄭尙淳年,幾何?思觀曰,五十二矣。上曰,頗多矣。思觀曰,今世壽域,故臣等猶不敢言老矣。上曰,卿等此後,則以爲如此,然後可以安吾君之心,勿復爲之,可也。晦曰,臣等之心,何可已乎?上曰,武科榜,何時上來乎?晦曰,道各四百人,日子當稍久矣。如此,故空名紅牌,安寶下去塡名矣。命坐直承旨入侍。諸臣退出。
甲午十月初三日申時,上御集慶堂。坐直承旨入侍時,同副承旨金文淳,假注書李書九,記事官姜·尹宗彦,以次進伏訖。上命文淳讀奏說書李泰永疏。上曰,是誰子也?文淳曰,李海重之侄矣。命書疏批。文淳又讀濟州試才御史得風發船狀啓。上曰,幸矣。文淳曰,想必善爲入去矣。又讀西路試才重臣狀啓。至武擧錄名數四萬餘人,上曰,壯矣。讀訖。命退去,承史退出。
甲午十月初三日初更五點,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夕水刺進御,幾何乎?上曰,一樣矣。進湯劑。上曰,只四人入診。泰輿奏曰,脈候左右三部,大體與午診一樣矣。內局先退。得養曰,臣有不察之失,敢達矣。桂德海之父官資,以通政僉知,書之違格,而其時未及覺察矣。上曰,桂德海封內官資違格處,令該曹,依例改書。出榻敎承史退出。
甲午十月初三日初更五點,上御集慶堂。坐直承旨入侍時,同副承旨金文淳,假注書李書九,記事官姜·尹宗彦,以次進伏訖。上命文淳讀奏公事。至開城留守老人抄啓,命書傳敎曰,松都加資人,令該曹,待朝口傳下批。又讀畿伯分等狀啓。上曰,請災幾何?文淳曰,一千六百八十結矣。命書傳敎曰,畿甸分等狀啓今下,亦有加請者,次對進定於來朝,其令稟定。又讀至刑曹啓目鄭橝原情,上曰,此戰亦支離矣。承旨之意,何如?文淳曰,月前鄭尙簡上言,自上有所處分,而其時事,臣未能詳聞,今一邊文字,何敢遽然有所仰達乎?上曰,攝祀殊常矣。文淳曰,然矣。上曰,大槪,尙簡則以鄭琢爲渠祖上,此人則以爲不如是矣。文淳曰,尙簡是長子之孫,而此人則是仲子之孫矣。上曰,尙簡若負,則事面反依舊矣。文淳曰,然矣。上曰,攝祀終爲可疑之端矣。文淳曰,聖敎至當矣。上曰,秋判誰也?文淳曰,此乃參議邊得讓所稟,而判書,卽洪名漢矣。上曰,在外乎?文淳曰,雖不在外,姑未行公矣。命退去,承史退出。
上在慶熙宮。停常參·經筵。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,次對同入。
中宮殿·惠嬪宮,藥房口傳問安。答曰,知道。
鄭好仁啓曰,大臣·備局堂上,依下敎來待矣。傳于鄭好仁曰,引見,內局同爲入侍。
判府事韓翼謩京畿廣州地父母墳拜掃事,傳于鄭好仁曰,給由,馬·澆奠床備給。
吳載純,以內醫院言啓曰,龍仁縣令徐命緯,外任遞任,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,徐命緯爲副護軍。
傳于吳載純曰,內局入侍,坐直承旨同爲入侍。
吏曹口傳政事,李燁爲咸陽府使,李周爀爲昌原府使。
有政。吏批,判書李潭式暇,參判李福源進,參議金魯鎭陳疏在外,右承旨吳載純進。吏批啓曰,判書李潭式暇,參議金魯鎭陳疏在外,小臣獨政未安,何以爲之?敢稟。傳曰,仍爲之。以金基大爲兵曹參知,柳義養爲左通禮,姜齊興爲禮曹佐郞,金魯淳爲江陵府使,李商鳳爲殷山縣監,朴聖泰爲兵曹正郞,韓謇爲龍仁縣令。
兵批,判書趙曮病,參判李徽中病,參議尹承烈入直進,參知未差,右承旨吳載純進。任希簡爲副司直,趙武範爲副司果,李書九爲副司正。
備忘記,傳于吳載純曰,人君奉四時,今年初逢冬,身雖闕中,心則丹門。崇政殿庭當祗迎,月臺奉龍亭,儀注安徐,入直侍衛,只入正時,皆依前。
吳載純,以吏批言啓曰,侍從臣父年七十人,每於歲初,抄啓加資事,載在法典矣,新有應推恩人,雖非歲首,亦爲抄啓加資事,曾有定式矣。侍從臣父年七十人員,別單子書入之意,敢啓。傳曰,知道。
鄭好仁,以兵曹言啓曰,今十月初四日,廣州居良人金義孫稱名人,自興化西挾門入來,鳴申聞鼓,依定式,下該曹推問,何如?傳曰,允。
又以御營廳·左右巡廳·左右捕廳言啓曰,去夜犯夜人,無所捉,敢啓。傳曰,知道。
掌令李世孝疏曰,伏以邦慶無疆,聖候康復,睿誠仰格,縟儀載擧,事曠簡策,歡均動植。仍伏念臣,性本愚魯,識又蔑裂,濫被洪造,屢玷臺端,曾未效出一言論一事,以報我殿下特達之盛恩,居常愧懼,若負大何,迺者柏府新命,遽降於病伏鄕廬之日,敬奉諭旨,驚惶震越,實不知措躬之所也。第値賀儀在前,顧臣職忝鵷班,誠深鼇抃,怵分畏義,未敢言私,擔曳入城,章皇出肅,幸隨簪紳之列,獲瞻日月之光,蹈舞呼嵩,榮幸已極,間嘗一再登筵,謄傳故紙,尋常悚恧,復何敢仍因盤礴,以招人譏也哉?此際得接鄕信,則臣之父母墳山,在於仁川地,而自經秋澇,莎土崩壞,日漸陵夷,苟不及今補築,則前頭之慮,有未可量。臣自聞此報,心神靡定,且鮮兄弟,無可以董事者,卜日始役,期限在近,情私所迫,不忍按住,玆敢忙陳短章,徑尋鄕路。伏乞聖慈,俯垂諒察,亟削臣職名,以安微分,以便往省,仍治臣擅行之罪,以肅朝綱,不勝幸甚。臣於乞免之章,不宜贅及他說,而第於目下事,有不容泯默者,略此尾陳,惟聖明,裁察焉。噫,字牧之官,責任甚重,百里民命,榮悴繫焉,況當我聖上字恤元元,惠澤旁流之日,豈可濫授匪人,以致一夫之不獲哉?咸陽府使朴載文,自是蠢蠢無識之類,而及叨是府,惟知肥己,漫不省事,一政一令,專委下吏,吏曰可則可,吏曰否則否,據此一段,餘可推知,闔境嗷嗷,擧不聊生,臣謂咸陽府使朴載文,亟施削職之典。昌原府使金致晙,莅任經歲,無一善稱,而專聽奸鄕之言,濫捧國穀,偏信妖妾之愬,酷施刑杖,貪饕無比,傳說狼籍,臣謂昌原府使金致晙,亦施削職之典,可也。答曰,省疏具悉。所彈二令,俱是雄府。嗚呼,暮年,一心在民,聞此,此心奚弛?況坐地若此,故濫授而然也,況旣知臺臣,決非浮囂而然。且聞其名,亦非遞惜者,竝依施。爲府使者,亦不可置之黯默,而一則其雖庸暗,一則不無可問,竝令該府處之,口招以奏。田政方殷,此時守令,豈可少曠?其代,令該曹口傳擇差,當日給馬赴任。爾其勿辭察職。
甲午十月初四日辰時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夜間聖體,何如?上曰,一樣矣。上曰,次對同入乎?得養曰,方入來矣。上進湯劑,陽澤請診。上曰,四人爲之。泰輿奏曰,脈候左右三部調均,胃脈不足之候,比昨差勝矣。陽澤曰,連進三貼,則當奏效矣。內局先退。
甲午十月初四日辰時,上御集慶堂。大臣·備局堂上引見入侍時,領議政申晦,左議政李思觀,行司直具善復,仁陽君李景祜,行司直李章吾,行司直洪樂性,兵曹判書趙曮,戶曹判書具允鈺,行副司直尹東暹,吏曹判書李潭,行副司直李潤成,行副司直尹泰淵,行副司直金華鎭,行副司直權噵,禮曹參判李瀰,大司憲沈墢,獻納任希雨,校理朴天衡,左副承旨鄭好仁,假注書李書九,事變假注書李顯默,記事官姜·尹宗彦,以次進伏訖。晦曰,聖體,若何?上曰,一樣矣。晦曰,朝日照窓,惶恐仰瞻,玉色甚好矣。上曰,嶺南狀啓不到乎?晦曰,嶺伯新去,故未及來矣。上曰,湖南亦不到乎?晦曰,未到矣。命賤臣讀奏座目訖。晦曰,此卽京畿監司金載順災實分等狀啓也。水原等十一邑,置之之次,廣州等二十六邑,置之稍實,而備陳沿海被災之狀,仍以爲地部給災一千二百結,實無分排之路,一千六百八十結,特許準劃,各營門軍保米及守·摠兩營保需米,依定式,毋論稍實之次邑,竝許以錢代納事,請令廟堂稟旨分付矣。分等依請施行,而今年畿甸沿邑,被災最甚,而該曹給災之數,未免不足,一千二百結,特許加給,使之一一均俵,三軍門保米,則曾有定式,從民願收納,守·摠兩營保需米,則兩營需用,專靠於此,故如非大歉之歲,則亦無許施之事,此則置之,何如?上曰,依爲之。出擧條晦曰,向來因大臣稟達,以不時之需,人蔘三十斤,貿置戶曹矣,近聞對馬舊島主消息,將爲盡用於禮單矣。前頭若更有不時之用,此非時月內所可辦出者,預爲區劃,然後可無臨時窘急之患。戶判今方入侍,下詢處之,何如?上曰,戶判以奏,可也。允鈺曰,預備則可爲無患。前頭需用之數,要當爲五十斤,依此數,預貿於西北兩道,而此非一二年內所可盡貿者。自今秋爲始,量宜卜定,每年加貿,以滿五十斤之數,而其價本,則自廟堂,商量區劃,好矣。上曰,依爲之。出擧條晦曰,此亦國事,西北道臣,必當留念奉行矣。上曰,彼中則無用蔘之時乎?晦曰,彼中用銀,此處專用蔘矣。思觀曰,倭得我國蔘,則以爲至寶云矣,蔘品則不好矣。晦曰,北京雖有胡蔘,而終不如我國蔘矣。思觀曰,中原雖有陜西所生者稍勝云,皆不如新羅蔘云矣。晦曰,此說見於一統志矣。景祜曰,守禦營,欲爲中日試才,而本營將校軍兵,皆在南漢。京外分而異之,何如?上曰,依。曮曰,自前武科新榜出身中,當爲應薦者,皆令赴防,自是前例。今番則姑未擧行,何以爲之乎?上曰,今番除之。出擧條晦曰,赴防,是宣薦出身所當去者,而近或雜遣常漢輩云矣。上曰,怪矣。晦曰,今番則都是宣薦人云矣。上曰,關白承襲乎?晦曰,然矣,而關白代皇帝理政,對馬島主,卽其島太守,有二人,而今聞一人有故云矣。思觀曰,我國酬應,專在於對馬矣。晦曰,對馬許多人民,皆專恃我國而生矣。上曰,對馬島主,稱拾遺云矣。晦曰,然矣。近來則禮物凡節極不似,推此可知其不能聊生矣。上曰,寒心矣。晦曰,御營大將尹泰淵父母墳山,在於東郊不遠之地,方有事切欲往省,而武將請由,事體未安,故累言於臣等,而曾前將臣,或因大臣仰稟而許由矣。往返不過一兩日云,俾伸至情似好,故敢達矣。上曰,依爲之。出擧條上曰,都憲及何臺臣來乎?好仁曰,獻納任希雨亦來矣。墢進前曰,請固城縣充軍罪人咸道亨,依本律處斷。措辭見上上曰,勿煩。希雨曰,請固城縣充軍罪人咸道亨,依本律處斷。措辭見上上曰,勿煩。希雨曰,新除授大司諫李亨逵,時在江原道江陵府任所,司諫李商輅,時在京畿廣州地,請竝斯速乘馹上來事,下諭。上曰,依啓。上曰,自前災結,或不盡給,無不足之患否?晦曰,更許一千二百結,則想能盡爲分俵矣。三南俱未到,而嶺南則最近水,或有多給之慮矣。思觀曰,湖西亦然,分災之道,似多於後日矣。上曰,海西來乎?晦曰,前日已來,而所請二千結,只給一千百結矣。上曰,饌道極難矣。晦曰,湯劑亦借穀氣而行,水刺不實,誠悶迫矣。上曰,西北新恩衣服等節,能及時乎?晦曰,必無未及之慮矣。諸臣以次退出。
甲午十月初四日申時,上御集慶堂。藥房入診,坐直承旨同爲入侍時,都提調金陽澤,提調韓光會,副提調尹得養,同副承旨金文淳,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,午間聖體,何如?上曰,一樣矣。上進湯劑,陽澤請診候。上曰,置之。提調出去,更爲煎入,可也。命文淳讀臺疏,命知入咸陽·昌原除拜久近。賤臣還奏,咸陽辛卯十二月,昌原癸巳十二月除拜矣。命書疏批訖,文淳先退。提調持湯劑入侍。上曰,今日欲連進矣。建功不可謂無靈矣。陽澤曰,二字錫名,可見功效矣。光會曰,泰山喬岳,不見其運動,而功利則博矣。湯劑之效,亦如是矣。陽澤曰,常進之時,雖不覺其功效,而加進則功效,尤分明矣。其間十餘日,連進二貼,而今復進三貼,臣實幸甚矣。上曰,二貼已十餘日乎?服之已久,連進,然後當有效,故如是矣。仍進御湯劑。陽澤曰,雖愚迷之民,聞進三貼,則以爲喜幸矣。復請診候。上曰,止之。陽澤曰,本府譜冊,今已修正,奉安於本府及北漢,而北漢則自前奉安於行宮矣。頃年行宮修改時,譜冊一時移安於樓閣,行宮今盡修改,且樓閣甚有狹隘之慮,依前還安於行宮,何如?上曰,依爲之。出擧條諸臣退出。
上在慶熙宮。停常參·經筵。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日祗迎,暮年雖伸微忱,此心憧憧,氣何暇諭?待敎入侍。
中宮殿·惠嬪宮,藥房口傳問安。答曰,知道。
鄭好仁,以都摠府言啓曰,今日入直內三廳武兼禁軍及軍兵等,當爲中日習射,而冬享大祭齋戒相値,不得爲之之意,敢啓。傳曰,知道。
趙昌逵啓曰,今月香祗迎時,承旨當爲備員,而右副承旨崔台衡,不爲仕進,卽爲牌招,何如?傳曰,允。
尹得養啓曰,藥房三提調,爲承候來詣閤外,求對矣。
傳于尹得養曰,內局入侍。
吳載純,以吏曹言啓曰,今此宗廟冬享大祭執禮前都事李宗榮,大祝前校理安大濟,時無職名,令該曹口傳付軍職,何如?傳曰,允。
傳于尹得養曰,內局入侍。
備忘記,得于金文淳曰,追憶十九歲時,今日初求差,予懷千萬。旣祗迎伸忱,聞禮畢,然後心可紓,今夜禮畢,政院下人待令丹門,知報于開陽門,承旨知奏。
崔台衡,以義禁府言啓曰,咸陽府使朴載文。昌原府使金致晙等,令該府處之,口招以奏事,傳旨,啓下矣。朴載文·金致晙,俱在任所云,依例發遣府羅將,竝拿來,何如?傳曰,允。
鄭好仁,以訓鍊都監·一二巡廳·左右捕廳言啓曰,去夜無犯夜人被捉之意,敢啓。傳曰,知道。
甲午十月初五日辰時,上詣崇政殿庭。香祗迎入侍時,行都承旨尹得養,左承旨趙昌逵,右承旨吳載純,左副承旨鄭好仁,同副承旨金文淳,記事官朴長燮,假注書李書九,記事官姜·尹宗彦,以次侍立訖。上具翼善冠·袞龍袍,乘輿出資政門降輿。命得養讀奏祭官單子後,步詣殿庭就板位,俯伏祗迎。上曰,禮房承旨馳詣太廟,奉審以來。出榻敎上還內,諸臣以次退出。
甲午十月初五日辰時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,還內之後,聖體,何如?上曰,欲爲香祗迎矣,俯伏之久而然矣。陽澤曰,板位之前,故不敢問候矣,今則。何如?上曰,不關係矣。陽澤曰,臣等昨夕退出之後,聞有祗迎下敎,喜幸之中,未能弛心矣,侵早日寒,而步詣稍遠,勞動頗多故然矣。進湯劑。上進御,陽澤請診候。上曰,四人爲之。泰輿奏曰,脈候調均,而胃脈有滯候矣。允協·絢·道炯奏皆同。上曰,胃脈弱乎?道炯曰,微有不足矣。上曰,退去待下敎。陽澤請下詢于諸醫。上曰,有何可詢者乎?止之。諸臣退出。
甲午十月初五日申時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,午間聖體,若何?上曰,一樣矣。進湯劑。陽澤請診候。上曰,只朝診人入。泰輿奏,脈候調均,胃脈滯候差勝,而少不足矣。允協·絢·道炯奏皆同。陽澤曰,醫官輩,以湯劑有可奏者矣。上曰,奏之。道炯曰,日寒,故痰候而然矣。白荳蔲·附子加入,好矣。上曰,此時附子,似當入矣。陽澤曰,諸醫所見,皆同矣。閭閻間,有痰症者,服附子如山藥者多矣。命書之曰,理中建功湯前方中,加白荳蔲一錢·附子五分煎入。出榻敎上曰,提調出去煎入,可也。上曰,十五日如是,今日又如是矣。今日視之,則回出者羹粥矣。陽澤曰,換節之際,故然矣。附子能扶蔘力,行於下焦好。命持入大祭諸執事報府,命得養讀奏。上曰,犧牲三器乎?得養曰,然矣。命讀公事,得養讀奏訖。光會持湯劑入侍,上進御訖。上曰,予旣服此,可以愈矣,其退去。陽澤請內局中一人入直。上曰,置之。陽澤曰,然則副提調,本院入直,何如?上曰,止之。諸臣退出。
上在慶熙宮。停常參·經筵。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追憶昔年,予懷千萬,昨日僅禮,此心憧憧,氣何暇喩?其況加入附子,庶可勝矣。待敎入侍。
中宮殿·惠嬪宮,藥房口傳問安。答曰,知道。
傳于吳載純曰,內局入侍。
鄭好仁啓曰,御營大將尹泰淵,以掃墳事,楊州地今方出去,所授命召及大將牌·傳令牌來納矣。將兵之任,不可無一刻摠察之人,何以爲之?敢稟。傳曰,仍佩往來,右邊大將兼察,都提調摠察事,分付。
吳載純啓曰,副修撰李祖源,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
吳載純,以弘文館言啓曰,新除授修撰金履正,時在京畿楊州地,修撰李基崧,時在忠淸道溫陽地,經筵入番事緊,請竝斯速乘馹上來事,下諭。傳曰,依啓。
鄭好仁啓曰,御營大將,都提調摠察,左邊捕盜大將,右邊大將兼察事,命下矣。右邊捕盜大將李邦綏,牌招聽傳敎,御營郞廳,發牌分付,何如?傳曰,允。
吳載純,以內醫院言啓曰,院鍼醫李以材有頉代,醫人崔弘運,術業精明,以此人差下,令該曹付軍職,冠帶常仕,何如?傳曰,允。
傳于金文淳曰,內局入侍。
鄭好仁,以兵曹言啓曰,景福宮衛將趙藺璧·崔得運,俱以病難供職,呈狀乞遞,不可等待其差復,竝今姑改差,何如?傳曰,允。
又以摠戎廳言啓曰,本聽將校及七色標下軍·別破陣·僧軍等賞試射放入格者,自臣營分等施賞,將校中沒技人,別單書入之意,敢啓。傳曰,如道。
又以禁衛營·一二巡廳·左右捕廳言啓曰,去夜犯夜人,無所捉之意,敢啓。傳曰,知道。
獻納任希雨疏曰,伏以天休滋至,聖候康復,睿孝孚格,縟儀載擧,臣民慶忭,率土咸均。仍伏念臣,才疎識淺,百不猶人,前後所叨,罔非踰分,況今所帶,乃是獻替司直之任,夫豈有一毫堪承之望,而適因賓對有命,僚臺乏人,不暇他顧,章皇出肅,一登前席,仰瞻耿光,區區私分,於此粗伸矣。第不能出一言論一事,以副我聖上求助之盛意,徒傳故紙,僅塞其責,溺職之罪,自顧慙悚,而尸位之譏,人調斯何?旣知不稱,無計供職,則循墻默逃,其可已乎?且臣偏母,年迫七旬,素抱貞疾,居常懍綴,若不保朝夕,頃當臣妻喪,悲疚過節,調治失宜,舊祟新症,一倍添劇,痰結而肢體不遂,胃弱而飮啖全廢,眞元綿綴,委頓床笫,臣方左右扶將,煎泣罔措,以此情理,豈有一時離捨供仕之望哉?玆不得不疾聲呼龥於仁覆之天。伏乞聖明,俯垂矜諒,亟遞臣見帶之職,仍治臣逋慢之罪,以肅朝綱,以安私分,不勝幸甚。答曰,省疏具悉。爾其勿辭護焉。
修撰李祖源疏曰,伏以臣母,素患塊癖之症,卽數十年貞疾也。近又重添寒感,眞元虛脫,氣息懍綴,藥餌無效,轉側須人,飮食幾至廢却,筋力殆不收拾,家僮急至,促令歸視。臣自聞此報,方寸煼灼,按住不得,玆敢忙陳短章,徑出禁扃。伏乞聖慈,俯垂矜諒,亟賜遞改,俾便救護,仍治臣擅離瀆擾之罪,以肅朝綱,不勝幸甚。批答同上
甲午十月初六日辰時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夜間聖體,何如?上曰,一樣矣。進湯劑。陽澤請診候。上曰,只昨診人入。泰輿奏曰,脈候左右三部調均,而滯候未盡復常矣。允協·絢·道炯,皆奏以脈候調均,而胃脈尙有不足矣。上曰,有詣臺乎?得養曰,有之矣。陽澤曰,時原任久未承候,故今日入來矣。上曰,原任,誰某入來乎?陽澤曰,皆入來,而李判府,昨日有故,未得入矣。上曰,時原任及臺臣入侍。領府事金相福,判府事韓翼謩,判府事金尙喆,領議政申晦,左議政李思觀,持平金養根,正言李重馥,以次進伏。相福等問候。上曰,一樣矣。相福曰,昨日親行香祗迎,下情喜幸,而三貼進御,亦喜幸矣。附子進御後,聖候益勝乎?上曰,姑未知其效矣。相福曰,一二貼,故然矣,而連進則必有效矣。晦曰,昨夜以享禮連問,寢睡之間,伏想少矣。相福曰,臣等久未承候矣。朝日仰瞻,玉色益勝矣。陽澤曰,詢于醫官,附子加入錢數,何如?上曰,渠輩何知乎?置之。脈亦不知矣。七月賀時及十五日動駕時如是矣,昨日又然矣。陽澤曰,昨日則異於前矣。侵早日冷,而行步旣遠,俯伏亦久,故滯候乍見,而旋卽平常,喜幸矣。上曰,如此而謂之慶乎?相福曰,此豈非慶乎?翼謩曰,昨日祗迎誠慶幸,而侵早勞動,俯伏亦久,古語云不以筋力爲禮,此在聖心自量之事矣。隨處節嗇爲貴,聖心雖無窮,當加意於節嗇焉。尙喆曰,聖心血氣,亦有時而衰,雖有所重,豈可不愼乎?至於一日萬幾之間,亦當自量而酬應矣。時原任先退。養根進前,請固城縣充軍罪人咸道亨,依本律處斷。措辭見上上曰,勿煩。重馥進前,啓咸道亨事。上曰,勿煩。臺臣先退。命書獻納任希雨·修撰李祖源疏批。上曰,守令皆謝恩乎?得養曰,龍仁縣令韓謇,未及爲之矣。上曰,誰也?得養曰,故右尹韓德弼之姪,而監司韓祉之孫矣。命書傳敎曰,未下直守令,皆令今日辭朝。諸臣以次退出。
甲午十月初六月申時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,午間聖體,若何?上曰,一樣矣。進湯劑。陽澤請診候。上曰,只朝診人入。泰輿奏曰,脈候左右三部調均,而胃脈不足之候,比朝差勝矣。允協·絢·道炯奏皆同。下敎曰,儒臣持問答,坐直承旨同爲入侍。內局先退,左副承旨鄭好仁,應敎鄭趾煥,副修撰姜俒進伏。上曰,上番誰也?好仁曰,奉朝賀鄭實子也。上曰,然矣。仍問趾煥曰,汝父安過乎?趾煥曰,近來連有疾恙矣。上曰,儒臣頃日上來矣,又下去乎?年幾何?趾煥曰,四十五矣。上下番輪讀問答訖,命承史輪讀訖。儒臣先退,承旨讀公事。至摠戎廳試射別單,命知入直赴前例與否。賤臣還奏,片箭沒技,前例直赴矣。命內局入侍。好仁先退,陽澤·光會·得養,持湯劑更爲入侍。上進御湯劑。諸臣退出。
上在慶熙宮。停常參·經筵。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任憂慮,敢來問安,竝此仰稟。答曰,知道。歲將暮人已暮,此兩暮曷勝歎?加附子雖若效,同枯楊其何益?誠可笑視靑囊,氣何諭?待敎侍。
中宮殿·惠嬪宮,藥房口傳問安。答曰,知道。
趙昌逵啓曰,今日右副承旨崔台衡,不爲仕進,卽爲牌招,何如?傳曰,允。
吳載純,以侍講院言啓曰,本院說書李春永,由限已過,卽爲牌招察任,何如?傳曰,允。
吳載純啓曰,領議政申晦,左議政李思觀,湖南句管堂上洪樂性,有司堂上李潭,依下敎來待矣。
又啓曰,正言李重馥,依下敎來待矣。傳曰,內局入侍,大臣·句管堂上·臺臣同爲入侍。
傳于鄭好仁曰,內局入侍。
傳于吳載純曰,內局入侍,坐直承旨同爲入侍。
鄭好仁,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。
吳載純啓曰,卽者輔德李鎭衡,兼司書吳載紹,因持平金養根啓辭,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,春坊上下番俱空,事甚未安,輔德李鎭衡,兼司書吳載紹,卽爲牌招,兼輔德韓鼎裕,弼善徐有臣,文學洪國榮,司書鄭民始,竝卽牌招,以爲推移之地,何如?傳曰,此則太過矣,使之卽爲入直。
司諫李商輅疏曰,伏以天佑我東,邦慶洊臻,睿誠所格,縟儀載擧,聖孝彌彰,群情胥悅。仍伏念臣,本以庸陋,晩竊科第,初登筵席,獲蒙曠世恩數,追念先故,誕宣愴昔之宸翰,曾不移日,又侈柏府之特除,疎逖之賤,何以得此?臣於是,感激隕越,自不覺血淚被面。臣雖無似,亦一世祿之裔,平日所自勉者,惟在於移孝爲忠,玉署·春坊,有除輒膺者,非敢有一分承當之望而然也,只欲自效其誠忱,而年紀衰邁,才識空疎,絲毫無補,愧懼徒積。不意亞諫新命,又下在鄕之日,繼有馹召之旨,臣奉讀驚惶,莫省攸措。嚴畏義分,不敢久淹,昨始來伏私次,而淸朝言責之任,決非如臣所可冒堪,玆敢猥入文字,仰暴情懇。伏乞聖明,俯賜諒察,特許鐫免,以幸公私焉。臣纔從鄕來,聞見全昧,且於乞免之章,不宜贅及他說,而事在目下,有不容終默者。科場事體,至嚴且重,少有差誤,輒爲拔去者,自是不易之規,而今番關西試券之封內違格處,特令改書,此固出於我聖上惜才柔遠之盛意,而其爲後弊則大矣。至於兩道預差之一體賜第,亦係格外,而爲日已久,無一人警咳者,臣竊慨然,臣謂宜卽收還成命,以嚴科制也。臣無任云云。答曰,省疏具悉。近者寥寥中,其惟無隱,予庸嘉之,而至於桂德海通政·折衝,其雖違錯,資則一也。噫,今年西北道科,誠是料表,況一儒年過六十者乎?一人則六鎭人也。嗚呼,暮年,特命賜第,焉可已乎?爾其勿辭察職。
正言李重馥疏曰,伏以天佑宗祊,聖候遄復,睿誠仰孚,縟儀載擧,臣民慶忭,曷有其極?伏念臣於臺地,豈有冒玷之勢,而恩除之下,義分是懼,黽勉行公,今已三朔于玆矣。近自連啓申飭之後,適値僚席未齊,輪替無人,詣臺登筵,殆無虛日,而未能出言論事,以效一日之責,罪積瘝素,心竊愧惶。忽於昨日公退之餘,偶因脫着失宜,觸冒毒感,委頓床席,宛轉叫楚,諸般危惡之證,雖不敢遍擧煩聒,而顧今氣力,萬無束帶趨朝之望,一日虛縻,冞增罪戾,玆敢疾聲仰龥。伏乞聖慈,俯賜矜諒,亟許鐫削臣職名,俾得安意調息,千萬幸甚。臣於乞免之章,不宜贅及,而適有愚見,敢此附陳焉。近日科榜一出,擧世未必稱公,此固浮囂之致,然而誠使掌試者。誠心考券,惟才是求,則嘵嘵之謗,何自而至也?今番慶科,所重有在,尤宜克恢公道,慰悅多士。日前備忘,辭旨懇惻,藹然惜才之聖意,有足以感動人心,諸道試官,孰不體行,而況此京師,比諸道尤重,必以秉心公正者,任其考試之責,然後可以服人心而得人才。臣謂嚴飭該曹,大小科初會試試望,各別精擇,而如黃景源·趙明鼎爲世指目之人,勿爲混擬,斷不可已也。臣無任云云。答曰,省疏具悉。寥寥之中,其能錚錚,予庸尙矣。擧名指斥,八旬後初聞,於簠簋不飾之義焉在?爾其勿辭察職。
甲午十月初七日辰時,上御集慶堂。藥房入診,坐直承旨同爲入侍時,都提調金陽澤,提調韓光會,副提調尹得養,左副承旨鄭好仁,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,夜間聖體,若何?上曰,一樣矣。進湯劑。陽澤請診候。上曰,今日諸醫皆診。泰輿奏曰,脈候左右三部調均,而胃脈微有不足矣。諸醫奏皆同。陽澤曰,水刺進御,比數日前有勝乎?上曰,未見其勝矣。上曰,鄭趾煥年多,故以爲多歷南行矣,敎官爲之矣,何以出六乎?陽澤曰,以科前司果出六矣。上曰,貌如其父乎?陽澤曰,少異矣。上曰,鹿茸果有效矣,近來寢睡穩矣。陽澤曰,鹿茸助血分,故有效矣,寢睡安,則諸節自當復常矣。命好仁讀李商輅疏。上曰,桂德海事,何事乎?好仁曰,其父爲僉知加資,當以折衝書之,而書通政矣。上曰,請竝削三人乎?好仁曰,然矣。命書批。好仁讀李重馥疏。上曰,指名矣,爲世指目云者,何也?命書傳敎曰,正言李重馥,其令入侍。好仁讀湖南狀啓。命書傳敎曰,湖南分等狀聞來到,領左相·本道句管堂上·有司堂上,其令入侍,稟處。上曰,姑退,待大臣入來,更爲入侍。諸臣退出。
甲午十月初七日午時,上御集慶堂。藥房入診,領左相·句管堂上·臺臣同爲入侍時,都提調金陽澤,提調韓光會,副提調尹得養,領議政申晦,左議政李思觀,湖南句管堂上洪樂性,有司堂上李潭,正言李重馥,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,午聞聖體,若何?上曰,一樣矣。進湯劑。陽澤請診候。上曰,止之。晦曰,以湖南狀聞,有稟處之命矣。災結則戶判爲主人,故亦來待閤外矣。命戶判入侍,命臺臣進前。上曰,古人云簠簋不飾,擧名指斥,初見之矣。二人皆以重臣,久掌文任,今乃斥以用私,其用私人,其指名以奏?重馥曰,黃景源則前有洪相直·金養心二臺臣所彈,趙明鼎則故重臣李鼎輔主試時,同入試院,而使之不得參涉矣。臺章之藏頭說話,世以爲非,故臣雖不得已,擧名指斥,而以爲迫切矣。上曰,大臣以爲,何如?晦曰,景源則有嫌,故不敢可否,而明鼎則有文名,連爲主試,豈其然乎?景源則近來。無主試事矣。重馥曰,若以公私二字圈點,則必無公字矣。上曰,臺臣誰也?得養曰,故判書重庚之六寸也。命得養書疏批。重馥進前,避嫌啓曰,臣於臺地,固已自劃有素,而適於科場,竊有憂慨者,敢以草草數語,粗效一日之責,而及承聖批,以擧名指斥八旬初聞簠簋不飾之意焉在,屢屢爲敎,誨責備至,臣不勝惶懍之至。臣跡忝臺職,遭遇聖明之世,論事之際,有媿忠厚之風,臣方自頌自恧,何敢一刻晏然於臺次乎?請命遞斥臣職。上曰,旣已無隱,節目何言?勿辭,亦勿退待。重馥啓咸道亨事。上曰,勿煩。重馥先退。命詣臺臺臣入侍。持平金養根進伏,啓咸道亨事。上曰,勿煩。養根又啓曰,今日悠悠萬事,都在於保護聖躬,而我殿下晩暮保嗇之道,實不無未副群下之誠者。孝思之所懇摯,則玉體不暇自愛,雖以數昨傳香事觀之,在殿下情理則無怪,其必欲躬親,而當此許久靜攝之日,霜晨勞動,致損必多,賴天之靈,雖幸遄喜,而當初群下之焦迫,寧有其極?聖人之志氣,雖無或衰,而至如血氣,則不克與少壯同,亦理也。老人血分,例多燥露,故凡於動靜云爲·喜怒哀樂之間,至有任情直行之患。殿下聖學高明,固不待區區陳勉,而請更加聖念,使涵養·攝理兩有所到焉。上曰,頃者一擧,豈可徑情直行,而規勉予,尙宜勉焉。養根又啓曰,卽今數千里臣庶之所期望,三百年宗社之所倚仗,惟在於世孫邸下一身,而臣於在鄕之日,竊伏聞邸下睿德日就,克溫克文,淹貫千古,賅洽無倫,至於末藝詞藻,亦多有藉藉令聞,臣子慶幸,當復如何?臣仍伏念,一有元良,萬方以貞,而輔養之方,所貴在豫,今之急務,莫如極選一代之負經術重望者,輔翼之先後之。夫以我邸下英明特達之姿,果能習與正人居之,時敏有效,厥修罔覺,無徒以一藝聞焉,則宗國无疆之體,孰大於是?請深留聖慮,精選春·桂坊僚員,使我邸下睿學,必從事經術,以基萬化之源焉。上曰,爲沖子陳勉,語甚剴切,春桂擇擬,依請申飭銓曹。以上竝出擧條臺臣退出。上曰,誰也?晦曰,嶺南人矣。晦問候。上曰,一樣矣。晦曰,此全羅監司徐浩修災實分等狀啓也。全州等十五邑,置之之次,羅州等三十八邑,置之稍實,仍以爲地部給災六千七百結,實爲不足,加給三千餘結,而流來未頉舊災六千二百三十二結九十負二束,依昨年例,許頉於今年劃災之外,今年綿農失稔,各司各營所納身布,從民願,以錢代捧事,竝請令廟堂稟處矣。分等依請施行,湖南年事,雖曰豐稔,沿海邑則多有被災之處,流來舊災外,特減一千三百結,竝與該曹給災,以準八千結之數,而至於舊災,則因昨年繡衣書啓及道臣査狀,姑許減稅,而合又援例以請者,雖爲未安,賑餘民情,不可不念,今年則特爲許頉,而明春各別勸耕,俾勿更請之意,嚴飭道臣,各樣身布,則綿農旣已失稔,從民願,以錢代納事,分付,何如?上曰,依爲之。出擧條上曰,加給者,無不足之慮乎?晦曰,旣給舊頉,則無不足之慮矣。思觀曰,舊頉日後,每以其數許之,則有弊矣,使之逐年勸墾,則可以漸縮其數矣。潭曰,左承旨趙昌逵陳疏乞郡,踏啓字以下矣。以稟處例擧行乎,以依施例擧行乎?上曰,以依施例擧行。潭曰,此後乞郡疏,如有踏下者,則亦當以此例擧行乎?上曰,依爲之以上出擧條晦曰,頃者律外被罪之人,皆蒙曠蕩之典,而趙榮順,蒙放之後,庶人之名,尙未入於蕩滌之中,故敢達矣。上曰,一欲下敎而未果,庶人下敎,特爲蕩滌,可也。出擧條命得養讀公事。至右副承旨崔台衡傳旨,命書傳敎曰,違牌承旨崔台衡許遞,其代,噫,是誰子?今春雖見,今番闕焉,予庸悵然,雖聞其名,莫知何人,昨聞頃者下鄕,復來就直,知鄭宲子。雖聞,以予心氣,必也復忘,昨日問于政院,意蓋此也。今適有窠,應敎鄭趾煥,特除承旨,牌招察任,房順房,以示予若見其父而有此命。讀至江原監司狀啓,上曰,此亦來矣,大臣奏之。晦曰,此江原監司徐逈修災實分等狀啓也。襄陽·杆城兩邑,置之尤甚,原州等十四邑,置之之次,楊口等十邑,置之稍實,備陳風水被災之狀,而今年還上,有難以本色準捧,尤甚邑限折半,之次邑三分一代捧,木麥則毋論稍實·之次·尤甚,折半代捧,地部劃給之災三百結,實無分排之勢,五百結特許加給,俾得均俵事,請令廟堂稟旨分付矣。分等依請施行,代捧事,若難以本色準捧,則不可無顧念之道,尤甚邑限三分一,之次邑限四分一,木麥明年種子,亦不可不慮,限三分一,特許代捧,本道畓摠,本來甚少,地部所給,亦可謂不少,而道臣所請如此,三百結特許加給,似好,以此分付,何如?上曰,依爲之。出擧條得養讀江華老人狀啓。命書傳敎曰,沁都留守啓本中,年九十人,皆令今日內下批。又讀京畿老人狀啓。上曰,此道臣從容善爲之矣。讀訖,上曰,百歲者多矣,初以爲九十以上不多矣,大體多矣。晦曰,壽域故然矣。思觀曰,畿內尤多矣。命書傳敎曰,畿伯啓本中,年九十人,皆令今日內,口傳下批,其中年一百已資窮者,令本官米肉題給。上曰,今日酬應多矣,湖南·關東皆爲之矣。諸臣以次退出。
甲午十月初七日酉時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤進湯劑,上進御訖。上曰,只四人入診。泰輿奏曰,脈候左三部調均,而胃脈不足,則大體一樣矣。允協·絢·道炯奏皆同。諸臣以次退出。
上在慶熙宮。停常參·經筵。
夜一更二更,日暈,有霧氣。
藥房都提調金陽澤,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
金文淳啓曰,大司憲沈墢呈辭,執義金復休式暇,掌令李世孝陳疏在外,鄭景仁呈辭,持平具修溫未肅拜,金養根式暇,今日以監察茶時之意,敢啓。傳曰,知道。
鄭好仁,以都摠府言啓曰,今日入直內三廳武兼禁軍及各樣軍兵等,中日習射,請出標信。傳曰,知道。
鄭好仁啓曰,兵曹參議尹承烈,謂以身病,呈辭受由,而不爲面看替直,纔已出去云,所當直捧禁推傳旨,而此與無端徑出有異,推考警責,宿衛重地,不宜暫曠,參知金基大在外,判書趙曮,參判李徽中,竝卽牌招,以爲推移入直之地,何如?傳曰,允。
傳于鄭趾煥曰,內局入侍。
金文淳啓曰,憲府監察茶時,諫院闕直,事甚未安,除在外·受由·式暇外,竝卽牌招,何如?傳曰,此等事,人君盡爲之乎?置之。
傳于鄭趾煥曰,坐直承旨與儒臣,持問答入侍。
趙昌逵啓曰,假注書李書九,身病猝重,勢難察任,今姑改差,何如?傳曰,允。
鄭好仁啓曰,兵曹判書趙曮,參判李徽中,牌不進推考傳旨,今方捧入,而宿衛重地,不宜暫曠,如是違牌,事甚未安,判書趙曮,龍虎營中旬進去,參判李徽中,更卽牌招,以爲入直之地,何如?傳曰,允。
李書九改差,代以李祖承爲假注書。
傳于鄭趾煥曰,內局入侍,大臣·句管堂上·戶判同爲入侍。
李祖承在外代,以李星俊爲假注書。
藥房口傳啓曰,臣等午筵臨退,祗奉待敎之命,顒竢竟日,更鼓已下,未蒙召接,下情不勝抑鬱。三貼稟定之後,夕湯劑尙未得奉進,衷懇所迫,詣閤齊龥。乞垂俯諒,暫許臣等入侍,千萬懇祝,惶恐,敢啓。
備忘記,傳于尹得養曰,連日三貼,加入附子,其效漠然,何異枯楊?誠悶誠悶。今日只飮二貼,內局諸扁鵲皆休。
傳于尹得養曰,內局入侍。
又傳于曰,坐直承旨同爲入侍。
鄭好仁,以訓鍊都監·一二巡廳·左右捕廳言啓曰,去夜犯夜人,無所捉之意,敢啓。傳曰,知道。
甲午十月初八日辰時,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,日氣稍冷,夜間聖體,若何?上曰,一樣矣。進湯劑。陽澤請診候。上曰,只四人入診。泰輿奏曰,脈候左右三部調均,胃脈滑體,比昨差勝矣。允協·絢·道炯奏皆同。陽澤曰,脈候差勝,下情喜幸矣。進御之節,亦少勝乎?上曰,一樣矣。諸臣以次退出。
甲午十月初八日辰時,上御集慶堂。坐直承旨·儒臣同爲入侍時,校理朴天衡,副修撰姜俒,同副承旨鄭趾煥,假注書李書九,記事官姜·尹宗彦,以次進伏訖。上命趾煥讀奏嶺南分等狀啓訖,上命書傳敎曰,嶺南分等狀聞來到,領左相·句管堂上·戶判,其令入侍。上曰,儒臣誰也?趾煥曰,上番朴天衡,下番姜俒也。命諸臣輪讀問答訖,上曰,各道狀聞中,嶺南·湖南·湖西·畿甸·海西·嶺東,皆爲來到矣,西北只不來乎?趾煥曰,臣今日待罪本院,未及聞知矣。諸臣以次退出。
甲午十月初八日未時,上御集慶堂。藥房入診,領左相·句管堂上·戶判同爲入侍時,都提調金陽澤,提調韓光會,副提調尹得養,領議政申晦,左議政李思觀,嶺南句管堂上趙曮,戶曹判書具允鈺,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。陽澤曰,午間聖體,若何?上曰,一樣。進湯劑。陽澤請進候。上曰,止之。晦·思觀進前問候。上曰,悶矣。晦曰,寢睡·水刺之節,何如?上曰,如前矣。晦曰,脈候差勝,下情喜幸矣。上曰,醫官輩以爲勝矣。上曰,分等畢來乎?晦曰,湖西則分等狀已來,而當有災結加請矣,湖西之災,誠難矣。晦曰,此卽慶尙監司尹養厚災實分等狀啓也。梁山郡等二邑,置之尤甚,密陽等十六邑,置之之次,大丘等五十三邑,置之稍實,而備陳沿海邑被災之狀,仍以爲地部給災四千四百結,太不相當,七千八百五十四結六負,特爲加劃,舊還亦爲計分減捧事,竝令廟堂,稟處爲請矣。嶺南則幅員廣大,且沿邑被災最甚,而該曹給災之數,誠似不足,七千三百結,特許加給,使之一一均俵,至於舊還,則參量年事,以六分一磨鍊行會,而道臣所請如此,今年分排中,特減三分一收捧之意,分付,何如?上曰,依爲之。加結,依狀請施行。出擧條上曰,此道臣,予未嘗任之以事矣,甚精矣。曮曰,禁軍賞試射,自今日設行,而賞木,姑未知當爲幾許矣。本曹一軍色,例當龍虎營接濟,而物力不足,雖有如干遺在,戎器點考後,方留意於修補之役,今番賞木,則以二軍色遺在,依前移劃,然後可以施賞,故敢此稟達矣。上曰,依爲之。出擧條晦曰,騎判方設行中日,使之先退,何如?上可之。上曰,附子進御後有效矣。晦曰,異於常進之材料,必奏效矣。諸臣退出。
甲午十月初八日初更四點,上御集慶堂。藥房入診入侍時,都提調金陽澤,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。上曰,四人入診。泰輿奏曰,脈候左右三部,度數調均,滑體比朝益勝矣。允協·絢·道炯奏皆同。上曰,以爲無效,故一貼欲停之矣,手自按脈則果勝矣,命入侍矣。陽澤曰,臣等方欲再啓之際,承入侍之命,喜幸矣。今番附子,比前減分數而有效,胃氣好而然矣。上曰,脈候,前則沈矣,今則有滑體矣。陽澤曰,臥內行步若難,則椅坐亦好矣。上曰,如廁時踞坐則果愈矣。上進湯劑。諸臣退出。
甲午十月初八日初更五點,上御集慶堂。坐直承旨入侍時,同副承旨鄭趾煥,假注書李書九,記事官姜·尹宗彦,以次進伏訖。上命趾煥讀奏北道分等狀啓,仍命書傳敎曰,嗟哉,暮年,予心惟在民國。北道分等狀聞來到,而無他比摠之節,亦不過些少節目,而此亦民事,何可曠日?明日內局入侍,領左相·度支長同爲入侍。趾煥又讀刑曹啓目金義孫原情訖。上曰,入直儒臣誰也?趾煥曰,上番朴天衡,下番姜俒也。上曰,上番誰子也?趾煥曰,故參議朴春普之子也。上曰,年幾何?趾煥曰,似近四十矣。命儒臣朴天衡入侍。賤臣承命出來,與校理朴天衡進伏。上命趾煥書啓目判下,仍以天衡差審理御史。上曰,注書持三馬牌以入。賤臣承命持入。上曰,儒臣袖馬牌,其令卽爲辭朝。因命書傳敎曰,入直儒臣,旣已承命,他儒臣替直,仍留門待替直。又命出給留門標信。諸臣以次退出。
上在慶熙宮。停常參·經筵。
金文淳啓曰,大司憲沈墢,執義金復休呈辭,掌令李世孝陳疏在外,鄭景仁呈辭,持平具修溫未肅拜,金養根式暇,以監察茶時之意,敢啓。傳曰,知道。
藥房提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。甚矣冥然,於今益判。日三强飮,加入附子,其效漠然,停一貼拒內局,其忽按脈脈果勝。若此而其精可惜,故强召內局而飮焉,其誠冥然,苟且曷勝,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于鄭趾煥曰,內局竝入侍。
備忘記,領相爲內局都提調。
吏曹口傳政事,李在簡爲兵曹參議,李萬育爲參知。
鄭好仁,以守禦廳言啓曰,本廳京別破陣及標下軍等賞中日,今十月初十日,設行於南別營之意,敢啓。傳曰,知道。
傳于鄭趾煥曰,內局入侍。
口傳啓曰,臣等午筵臨退,祗奉待敎之命,相率詣閤,恭俟召命,而更鼓已下,夜色將闌,此時湯劑,不容少忽。乞垂俯諒,暫許入侍,千萬至祝,惶恐,敢啓。
傳于尹得養曰,內局入侍。
鄭好仁啓曰,明日次對,諫院無進參之員,除在外外,呈告·未肅拜人員,竝待開門牌招,以爲推移入侍之地,何如?傳曰,允。
鄭好仁,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
領敦寧金陽澤箚曰,伏以臣本來虛脆,近又衰悴,常多呻涔。自前月初,奔走公故,一直十數日,不得暫休,旋叨內局之任,晨夕供職,迄至于今,筋力疲竭,殘骸痛楚,重以腰腿之痰,動輒牽酸,足指之甲,浮疼欲膿,跬步亦艱,狀若蹩躄,日加一日,殆不成樣。昨夕筵退之後,氣憊汗出,風寒外襲,頭烘而膈痞,嗽劇則嘔作,廢食失睡,叫苦床席,今日本院問候,無以自力趨詣,撫躬兢惶,如負大何,玆敢略構短箚,仰瀆崇嚴。乞垂俯諒,亟命鐫改臣職,仍治臣虧分之罪,以安微悰,以延殘喘,不勝大願。取進止。答曰,省箚具悉卿懇。今箚業已諒,爲卿悶焉,果然,其悶曷勝?兼帶旣許副,卿體此意,安心勿辭,其須善攝焉。仍傳曰,遣史官傳諭。
甲午十月初九日辰時,上御集慶堂。藥房入診,大臣·戶判同爲入侍時,都提調申晦,提調韓光會,副提調尹得養,左議政李思觀,戶曹判書具允鈺,記事官朴長燮·南鶴聞·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,夜間聖體,若何?上曰,一樣矣。晦曰,寢睡·水刺之節,若何?上曰,一樣矣。晦曰,中宮殿氣候,何如?上曰,一樣矣。晦曰,王世孫氣候,何如?上曰,好在矣。上進湯劑。晦請診候。上曰,只四人入診。泰輿奏曰,脈候左右三部,度數調均,滑體差勝矣。允協·絢·道炯奏皆同。上曰,有效而然乎?道炯曰,顯顯矣。上曰,一貼欲停之矣,自按脈則勝,故進御矣。晦曰,此時當加意進御矣。上曰,附子今則拔之,何如?泰輿曰,附子一兩,當進御矣。諸醫奏皆同。上曰,附子能助乎?晦曰,助蔘力莫如附子,人蔘得附子,則功效多矣。上曰,承旨之兄年幾何?得養對曰,七十六矣。上曰,不甚老乎?思觀曰,筋力好矣。晦曰,此咸鏡監司李重祜災實分等狀啓也。甲山等三邑,置之尤甚,鏡城等七邑,置之之次,安邊等十三邑,置之稍實,而仍以爲今年分排舊還二萬八百石,實爲過多,限五千石收捧,各穀還上,以本色準捧,其勢末由,尤甚邑三分一,之次邑四分一代捧事,請令廟堂稟處矣。分等依請施行,今年舊還磨鍊時,參量年事,定數分排矣。各邑被災,旣如是最甚,則準數責捧,其勢誠難,且災邑之還上代捧,多有近例,亦爲依狀請施行之意,分付,何如?上曰,依爲之。出擧條命書傳敎曰,湖西道臣,宜有追後啓聞,而尙今杳然。於今冬節已報,此時區處,然後方可周旋,卽爲啓聞事,分付。上曰,使之醒睡矣。晦曰,道臣必善爲之,而今年湖西,災政難矣。思觀曰,以常時人品,則每事必當先於人,而以災政之難,方爲査實,故然矣。上曰,必善爲之矣。允鈺曰,日昨因全羅監司災,結加請狀啓,自廟堂,流來舊災六千二百結,依上年例許頉矣。此雖不得已之政,而名以舊頉,以當年災許勘,固是法典所無,他道未有之例也。田政事體,至爲嚴重,雖是把束之微,決不可放忽。今此六千餘結,昨年旣已許頉,朝家旣有每年査陳勸耕之申飭,則似當有新起之入錄於舊頉者,而昨年如此,今年又如此,不加査實,一例磨勘,實有違於綜核之政。其宜一番査實,果是樹木成林,沙石堆積,而永無田形,莫可下手,則不可白徵於民,雖爲之永爲許頉,猶或可也,不然則勸耕之政,不容少忽,俾有實效。自明年爲始,各別申飭,若有虛實相蒙者,則一一査櫛還實,其可以起耕處,則着實勸耕,使舊災漸就減少,實結無至虛洧,更勿以舊頉二字,循例狀聞,混同磨勘,以此出擧條,申飭,何如?晦曰,道臣分等狀啓中有此請,故臣於回啓中,自明春爲始,各別勸耕,俾勿更請之意,申飭爲請矣。其時御史,雖以永頉之意,仰達,而田政,事體甚重,六千餘結,數亦不少,其中安知無虛實相蒙之弊乎?査櫛還實,有不可已也,戶判所陳,誠是矣。上曰,所奏誠是,申飭道臣,另加着實擧行,可也。出擧條晦曰,兵曹參判方入直,而亦有病,參議受由,參知在外,不可無變通之道矣。命書傳敎曰,受由參議,在外參知許遞,其代,令該曹口傳備擬。諸臣以次退出。
甲午十月初九日未時,上御集慶堂。藥房入診入侍時,都提調申晦,提調韓光會,副提調尹得養,記事官朴長燮·南鶴聞·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,午間聖體,若何?上曰,一樣矣。晦曰,水刺進御乎?上曰,進御矣。上進湯劑。晦請診候。上曰,止之。諸臣退出。
甲午十月初九日二更一點,上御集慶堂。藥房入診入侍時,都提調申晦,提調尹光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,聖體,何如?上曰,一樣矣。晦曰,夕水刺進御乎?上曰,不過數匙矣。俄者就寢,似睡非睡,不過一刻卽覺,而旋又入睡矣,可謂有效乎?附子進御幾何?晦曰,六錢五分矣。醫官以一兩仰奏,滿一兩則必有效矣。上曰,頃者加入一錢矣,今番何爲五分乎?泰輿曰,其時因下敎入一錢,而前後連以五分加入矣。晦曰,湯劑當更溫進矣。光會出去。上曰,異矣。暝暗之中,能見持湯劑出去矣。光會持湯劑入來,上進湯劑。上曰,四醫入診,附子當以一兩爲限與否,察脈候以奏。泰輿曰,脈候左右三部,度數調均,胃脈滑體差勝,與朝一樣矣。臣等相議以一兩爲限,而附子加入,專爲行藥力·助胃氣,脈候旣差勝,則亦不必以一兩爲準矣。允協曰,脈候調均,胃脈差勝矣。附子五分,可以行蔘力,而一日進御,不過錢半重矣。日氣稍寒,痰候隨之,限一兩進御,宜矣。絢·道炯奏同允協。上曰,大體似靈切,而按脈則進御後差勝矣。寢睡之昏困,何也?道炯曰,湯劑之力猶未行,而膈上尙有痰候,故然矣。附子一箇爲一兩重,限一箇進御,宜矣。上曰,水澆飯·汁醬進御,而不能善進,奈何?道炯曰,水刺加進,則湯劑必尤效,而湯劑加進,則水刺亦當加進矣。上曰,脈候滑體,附子之功乎?道炯曰,然矣。今則比朝診時益勝矣。上曰,附子之狀,何如?晦曰,如土蓮矣。諸臣以次退出。
上在慶熙宮。停常參·經筵。
藥房都提調申晦,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。歲已冬年益暮,日三飮氣若前,氣何暇諭?次對同入。
中宮殿·惠嬪宮,藥房口傳問安。答曰,知道。
傳于鄭好仁曰,內局入侍,次對同爲入侍。
傳于鄭趾煥曰,內局入侍。
鄭好仁啓曰,事變假注書李顯默,身病猝重,勢難察任,今姑改差,何如?傳曰,允。
事變假注書望,李益運爲事變假注書。
備忘記,昔華封人祝帝堯,答曰壽則多辱,此正聖人言也。何以然?予年八十一,已是千千萬萬料表,加附子飮三貼,此亦辱也。昔堯答正謂予,曷勝歉然歟?
鄭好仁,以兵曹言啓曰,今十月十一日,武臣賓廳武經講書日次,而中日相値,不得爲之之意,敢啓。傳曰,知道。
鄭好仁,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
全羅監司徐浩修狀啓,扶安等官蝟島鎭居良人金孫伊等渰死事,傳于鄭好仁曰,令本道恤典擧行。
甲午十月初十日辰時,上御集慶堂。藥房入診,大臣·備局堂上同爲入侍時,都提調申晦,提調韓光會,副提調尹得養,左議政李思觀,行司直具善復,行司直具善行,行司直鄭弘淳,行司直李章吾,戶曹判書具允鈺,知中樞府事李潤成,行副司直金華鎭,行副司直權噵,行副司直金相翊,禮曹參判李瀰,大司憲沈墢,獻納任希雨,副應敎徐有臣,左副承旨鄭好仁,記事官朴長燮·姜·尹宗彦,事變假注書李顯默,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,夜間聖體,若何?上曰,一樣矣。上進湯劑,命四人入診。泰輿奏曰,脈候左右三部,度數調均,胃脈滑體,差勝一樣矣。允協·絢·道炯奏皆同。晦曰,日氣寒冷,而撤裝子,後日次對時,則勿撤伏望。上曰,後日則當勿撤矣。內局先退。晦曰,科場時應辦之役,因廟堂筵稟,一從貢價多少,分排添助,成節目擧行矣。每於科場時添助之際,主掌官,或不無中間貽弊之端,目今增廣不遠,凡諸擧行之節,或有違越之事,則隨現重繩之意,更加嚴飭,何如?上曰,依爲之。出擧條晦曰,還上,卽明春農糧種資,而今年諸道年事,大體免歉,其中雖有災邑,亦不至於全失。方當開倉捧糶之時,其在嗣歲之憂,不可不期於準捧,以此意,嚴飭諸道道臣,何如?上曰,依爲之。出擧條思觀曰,臣於科場事,亦有所可陳者,近來國綱不嚴,科場尤甚,年前試圍,至或有毁破圍排,踰越亂入之患,此實前所未有之事,誠極寒心。今番大小科時,另加嚴飭,各其該掌,各別檢察圍外,隨其現捉,如法重繩,俾無如前濫雜之弊。自今番試紙之以付紙變通者,出於朝家省弊之意,則宜有一定不易之道,若不更加嚴飭,則必不無務勝參差之弊。至於各司之稱以分兒,必擇好品,亦一痼弊,此宜先飭,以隨現論責之意出擧條,更加申飭,何如?晦曰,左相所陳,誠好矣。科場圍排,例自繕工擔當擧行,而所見極甚疎虞,今番則各別申飭,使之堅緻爲之,場外禁亂,金吾自當主管,亦爲嚴飭。至於試紙之必擇好品,士子之習也,務勝踰禁,難保其必無。今番付紙變通之後,或有如此之弊,而有入格者,則非但拔去而已,試官亦難免諭責,以此更加嚴飭,好矣。上曰,依爲之。出擧條晦曰,向日筵中,以故判書柳澗贈謚事,陳稟,蒙允矣。贈判書朴彝敍,卽宣祖朝名臣,而水路朝天時,如柳澗事,仍以未返,似當一體贈謚。贈判書任有後,卽丙子斥和人也。斥和諸臣贈謚時,以子孫之微弱,獨漏於其時,未蒙一視之恩,皆是百年前事,本家不得循例請謚,故敢達。上曰,一體贈謚,可也。出擧條允鈺曰,糧餉廳事,頃因都提調所奏,有令臣釐正之命,故臣與都提調相議,有所釐改者。蓋本廳之板蕩,專由於外方屯稅之不爲準納,故前有欠納守令解由拘礙之朝令,而其後一不施行,以致財力之漸漸耗縮,莫可收拾,此所以有今番不得不筵稟釐正者也。今年爲始,如有不準當納之數者,拘由之法,斷不饒貸,而至於自京廳虛費之物,今已消詳存減,成一節目冊子,而但安知無後來乃復如前乎?釐正之始,旣經筵稟,則釐正之後,亦須筵稟,然後庶可爲永久不易之定式,故玆敢仰達。此後則使之依式嚴遵,無或一毫撓改,何如?上曰,依爲之。出擧條瀰曰,節製被選人,自庚寅年定式,以勿論增·式·別試,自願許赴會試,而直赴會試與給分者,皆赴會試事下敎,故昨年增廣,一倂許赴於會試矣。自前殿講給分人,則每當式年初試,書恩賜呈券,同取於初試榜中,然後始赴會試,而節製給分人,則獨無此規,竝與直赴會試人,俱爲許赴於增·別會試者,科規恐似斑駁,且無直赴會試與給分人區別之意,宜與式年初試時講經給分人恩賜呈券之規,一體施行矣。事係變通,下詢大臣處之,何如?上曰,大臣之意,何如?晦曰,節製給分之類,與直赴會試有異,待初試納券錄榜,然後許赴會試,實合事宜。禮堂所達,誠是矣。上曰,依爲之。出擧條臺臣進前。墢啓曰,臣之冒據臺職,今已四十日,前後賓對,請牌是懼,力疾入參,只傳故紙,尋常悚惶,無地自容,日昨亞諫之疏,以西北科事無一人警咳,至有慨然之語,臣尤不勝慙恧之至。第臣於科第一事,竊有區區私義,未敢提論,泯默度日,臣亦不言中一人,臺評之來,受而爲罪,固當卽爲自引,而賤疾適苦,今始引避,臣罪更添。以此以彼,俱不可晏然於臺次,請命遞斥臣職。上曰,勿辭。其斥過矣,今何過爲撕捱?亦勿退待。墢請咸道亨,依本律處斷。上曰,勿煩。墢又啓曰,諸臣省墳之行,徹單受暇,出入必告,自是古規。如其事故甚急,呈辭見阻,則陳章出槪,徑出卽還,間或有之。此乃閑官漫職不得已之擧,實非近密三司所可爲之事,而向來一臺臣,謂以有事先壠,陳疏下鄕,伊後承旨·臺官,紛紜相繼,至如銓官,何等要任,而疏到喉院,輪示承宣及其開政,遽稱在外,事體分義,尤極寒心。此路一開,後弊難防,請前持平柳崇鎭·南鶴遠,前承旨洪秀輔,掌令李世孝,吏曹參議金魯鎭竝罷職。上曰,依啓。希雨啓曰,臣得蒙恩暇,救護母病,闔門攢祝,圖報罔涯。母病一味危劇,豈有暫離之勢,而次對有命,召牌俯臨,嚴畏分義,不敢言私,冒沒承膺,而日昨僚臺之疏,以兩道格外賜第,無一人警咳,至謂之慨然,臣職在論事,誠不勝瞿然慙恧之至,其何可晏然仍冒於臺次乎?請命遞斥臣職。上曰,旣諭都憲,勿辭,亦勿退待。希雨請咸道亨,依本律處斷。措辭見上上曰,勿煩。希雨又啓曰,今年穡事,未免穴農,各道道臣之加請災結者,輒皆許施,此實出於恤民之盛意,孰不欽仰,而第於俵災之際,不無虛實相蒙之弊,若不嚴査明覈,則奸吏夤緣幻弄,實惠將未下究,是豈朝家爲民給災之意乎?請令道臣,申飭各邑守令,災結分俵,務從精實,無或虛濫,使吏自知戢,民蒙惠澤焉。上曰,所請,是矣,依啓。希雨又啓曰,臺閣之職,何等重任,而通擬之淆雜,莫若近日,識者之寒心,固已久矣,而至於柳匡天·金養根,極矣。匡天,爲人庸騃,行己鄙悖,前後入臺,取笑吏隷,養根,蚩蠢闒茸,全無知識,日昨登筵,擧措駭異。如此之類,不可置之言責之任,以貽搢紳之羞,請前持平柳匡天,持平金養根,竝亟施刊版之典。上曰,依啓。希雨又啓曰,臣才疎識蔑,本不合於淸朝耳目之任,而臺閣之上,自見其不稱,有不容泯默,仰陳愚見,以塞一日之責矣。奏語之際,刊改之改字,誤以板字仰奏,臣之疎率,於是畢露,臣何可一刻仍冒於臺次乎?請命遞斥臣職。上曰,一字做錯,不是異事,勿辭,亦勿退待。諸臣先退。命讀奏備堂座目。賤臣讀奏訖,承史退出。
甲午十月初十日申時,上御集慶堂。藥房入診入侍時,都提調申晦,提調韓光會,副提調尹得養,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,午間聖體,若何?上曰,一樣矣。上進湯劑。上曰,四人入診。泰輿奏曰,脈候左右三部,度數調均,胃脈差勝一樣矣。允協·絢·道炯奏皆同。上曰,提調出去,更煎以入。晦曰,胃脈差勝,而水刺厭進,以此下詢,何如?道炯奏曰,湯劑加意進御,則水刺進御之節,自當漸益差勝矣。光會持湯劑入侍,上進湯劑。諸臣以次退出。
上在慶熙宮。停常參·經筵。
鄭趾煥啓曰,大司憲沈墢呈辭,執義金復休呈辭,掌令鄭景仁三度呈辭入啓,一員未差,持平具修溫未肅拜,一員未差,以監察茶時之意,敢啓。傳曰,知道。
藥房都提調申晦,提調韓光會,副提調尹得養啓曰,伏未審夜間,聖體調攝,若何,痰候,何如?寢睡,永刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。日益苶氣何諭?加附子日三飮,有何效曷勝慨?待敎入侍。
中宮殿·惠嬪宮,藥房口傳問安。答曰,知道。
吳載純,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于趙昌逵曰,韓判府事留待,內局入侍,同爲入侍。
又傳于曰,內局入侍,韓判府事同爲入侍。
注書朴長燮病代,假注書望,李羽晉爲假注書。
吏批啓曰,司僕寺正李晉圭呈狀內,身病猝重,勢難察任云,今姑改差,何如?傳曰,允。
有政。判書李潭受由在外,參判李福源進,參議未差,左副承旨吳載純進。吏批啓曰,判書李潭受由在外,參議未差,小臣獨政未安,何以爲之?敢稟。傳曰,仍爲之。趙爲承旨,尹正烈爲掌令,申在善爲持平,閔恒烈爲應敎,柳焵爲副校理,陳漢輔爲直講,趙墢爲長興主簿,洪樂遠爲說書,鄭景淳爲軍資正,奉敎單曺遠振,兼春秋單李之英。
兵批,判書趙曮慕華館坐起進,參判李徽中病,參議李在簡病,參知李萬育入直進。副護軍鄭與曾,副司直崔台衡·金基大·金峙默,副司果柳鎭茂,副司勇崔弘運,同知單金鎭弘,僉知單姜五成·鄭觀采。
傳于趙昌逵曰,內局入侍。
吏曹口傳政事,趙德常爲杆城郡守。
傳于鄭趾煥曰,杆城郡守趙德常,明日內局入侍,同爲入侍。
又傳于曰,承旨房順房。
趙昌逵啓曰,卽者副修撰李祖源,因司諫李商輅啓辭,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。
趙昌逵,以弘文館言啓曰,本館下番副修撰李祖源,謂有情勢,陳疏徑出,下番闕直,事其未安,副修撰李祖源·姜俒,竝卽牌招,以爲推移入直,何如?傳曰,允。
吳載純,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十月十一日辰時,上御集慶堂。藥房入診,韓判府事同爲入侍時,都提調申晦,判府事韓翼謩,提調韓光會,副提調尹得養,假注書李星俊,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,夜間聖體,若何?上曰,一樣矣。晦奉進湯劑,上進御,命醫官四人診候。泰輿等診訖奏曰,脈候左右三部調均,胃脈活體一樣矣。翼謩進前問候,仍奏曰,臣之十二代祖墳,在於廣州,十二代祖母墳,在於楊州,而久未省掃矣。上曰,今番竝爲往省,好矣。命書傳曰,韓判府事·西原府院君墓,楊州府夫人墓省掃時,澆奠床一體備給。翼謩曰,聖敎至此,感結幽明矣。翼謩先退。命詣臺臺臣入侍。出榻敎司諫李商輅進啓曰,請固城縣充軍罪人咸道亨,依本律處斷。措辭見上上曰,勿煩。商輅曰,兵曹入直,事體嚴重,必爲面替,不敢暫曠,自是法例,而日前該堂之稱病徑出,已失重宿衛之意,而政院之只請推考而止者,有壞院規,亦關後弊,請當該騎堂·該房承旨,竝罷職。上曰,依啓。商輅曰,文科試望,擬以文任,使之主文,自是古例,而向者庭試,時任提學任自拔望,有違公格,莫此爲甚,請其時該房承旨罷職。上曰,依啓。商輅曰,儒臣之遇災陳箚,固宜務積誠意,仰冀孚格,而向者陳箚儒臣之入對前席,反以應文故事等語,漫漶彌縫,箚辭奏語,自相矛盾,經幄論思之地,告君陳戒之道,全沒誠敬,如此儒臣,不可置而不論,請其時陳箚儒臣,一倂刋削。上曰,有懷無隱,人臣職任,仍其事機,雖有是事,所謂四字,予亦若何,而於其時,隨聞規正可也,事遠之後,其何提說?況所請律名太過,不允。商輅曰,臣姿性鈍滯,言辭拙訥,淸朝耳目之任,自知不稱,而恩除之下,不敢辭避,初登筵席,敢陳數事,而末端所論,及承聖批,以事過之後,何必提說,且以擬律太過爲敎,臣於是,尤不勝惶悚愧恧之至。儒臣之箚辭奏語,全沒誠敬,而爲日已久,尙無警責之擧,臣竊慨然,略效官師相規之意,而至於擬律,欲施薄罰,使自知警而已,誠未仰格,致勤誨諭,臣何敢晏然冒據於職次乎?請命遞斥臣職。上曰,寥寥之時,其能錚錚,雖有下敎,何過撕捱?勿辭,亦勿退待。命書傳曰,曾聞頃年,一摠管爭番有此擧,禁推云,莫重宿衛,事未前聞,豈可請推而止?事之寒心,莫此爲甚。此則已處分,此後則設有是事,依舊例,令該府勘處事,定式。臺臣先退。命儒臣持問答,坐直承旨同爲入侍。出榻敎內局先退。
甲午十月十一日巳時,上御集慶堂。儒臣·坐直承旨同爲入侍時,副應敎徐有臣,副修撰李祖源,右承旨吳載純,假注書李羽晉,記事官姜·尹宗彦,以次進伏訖。上曰,廷試指何廷試乎?載純曰,似指八月庭試矣。上曰,伊時該房誰也,而騎堂,卽尹承烈乎?對曰,騎堂則然,而該房則臣方待罪矣。命書傳敎曰,該房承旨下敎代,政官牌招開政,只以在京人備擬。因命他承旨入侍。出榻敎同副承旨鄭趾煥進前,載純先退。命儒臣上下番及承旨·翰注,輪讀問答訖,儒臣先退。命廣州審理御史入侍。出榻敎御史朴天衡進前。命讀書啓。未竟,上曰,止之。小間命讀訖,命書傳敎曰,大抵近者,望倖申聞,無日無之,予意此亦若此,而噫,其時遺腹子登聞,豈有古哉?況數十年滯囚,幾百次刑訊,不可不一番審理,故有此命矣。讀未半,聞其所爲,卽此一事,於渠斷案,若此而尙今忍杖,豈曰乾道?聞此欲命停讀,其猶命讀,依前刑推,期於取服,今番干連人,特放事,分付。天衡曰,今則無干連人矣。上曰,太烈獨非干連乎?諸臣以次退出。
甲午十月十一日申時,上御集慶堂。藥房入診入侍時,都提調申晦,提調韓光會,副提調尹得養,假注書李星俊,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,午間聖體,若何?上曰,一樣矣。晦奉進湯劑,上進御,晦請診候。上曰,置之。命讀諸道狀聞,命書傳曰,杆城代,令該曹口傳擇差,給馬赴任。又命書傳曰,北道壽職狀聞啓下,今日內口傳下批。又命書傳曰,關東道臣放未放啓本中,所稟崔鳳儀,特放事,回諭。命藥房提調,持湯劑更爲入侍。出榻敎晦奉進湯劑,上進御。諸臣以次退出。
上在慶熙宮。停常參·經筵。
吳載純啓曰,大司憲沈墢呈辭,執義金復休呈辭,掌令權德訓任所在外,尹正烈在外,持平具修溫·申在善未肅拜,以監察茶時之意,敢啓。傳曰,知道。
藥房都提調申晦,提調韓光會,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。建功大劑,附子亦然,大劑日三飮,附子亦至兩,中則止古訓深。雖若此,其能食亦能步,問其食日數匙,問其步長貼身,於前夏氣猶勝,於近日豈曰勝?若久陰中見微陽,爲予言於諸扁鵲,自今日停加附,誠日悶氣何諭?待敎入侍。
中宮殿·惠嬪宮,藥房口傳問安。答曰,知道。
傳于趙昌逵曰,內局入侍。
趙昌逵啓曰,新除授藝文館奉敎曺遠振,時在京畿驪州地,斯速乘馹上來事,下諭,何如?傳曰,允。
金文淳啓曰,正言林濟遠,下諭過限,依定式,遞差傳旨及禁推傳旨捧入之意,敢啓。傳曰,知道。
傳于鄭趾煥曰,內局入侍。
趙昌逵,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
趙昌逵,以弘文館言啓曰,新除授應敎閔恒烈,時在京畿廣州地,經筵入番事緊,請斯速乘馹上來事,下諭,副校理柳焵,卽爲牌招察任,何如?傳曰,允。
以副校理柳焵牌不進罷職傳旨,傳于尹得養曰,只推。
傳于鄭趾煥曰,開陽門留門,儒臣柳焵入來謝恩後,下鑰。
金文淳,以禁府言啓曰,前正言林濟遠,下諭過限後不上來,禁推過一朔勘律事,傳旨啓下矣。林濟遠,時在忠淸道尼山地云,依例發遣府羅將,拿來,何如?傳曰,允。
吳載純,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十月十二日巳時,上御集慶堂。藥房入診,杆城郡守同爲入侍時,都提調申晦,提調韓光會,副提調尹得養,假注書李羽晉,記事官姜·尹宗彦,杆城郡守趙德常,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以此進伏訖。晦曰,夜間聖體,若何?上曰,一樣矣。晦奉進湯劑,上進御,命診脈。泰輿等診訖奏曰,脈候左右三部,度數調均,胃脈活體,比昨差勝矣。上曰,今日則附子,已滿一兩乎?泰輿曰,然矣。道炯曰,附子加入,限今日三貼進御,伏望。晦曰,加入進御,已滿一兩,而道炯之奏,亦有意見,更進一錢,何妨也?上曰,昔長孫夫人,不食數年猶康寧,今予則難矣。前則加一錢附子,輒有顯效,今番加入已久,而無效矣。然五分附子,亦可爲支撑之方,醫官之言則是,而無效者,何必加進?命理中建功湯減附子,自今日煎入。出榻敎上曰,金季良,頃已下敎,果入屬乎?晦曰,聞于首醫,則渠自惶悚,不敢入云矣。差備待令醫官,今猶盡數入直,徐命緯遞職上來,以一日四員,輪回入直,何如?上曰,依爲之。命德常進前,下詢其年齒。上曰,尤甚邑,勉爲之,可也。德常曰,聖敎如是,敢不竭力乎?上曰,七事則不問,宣諭,可也。得養讀宣諭訖。上曰,前官何故徑歸,道臣至以不職引嫌乎?晦曰,道臣不給試暇,故謂有親病而上來矣。上曰,擧措則不至駭然乎?晦曰,別無可駭之擧矣。上曰,守令如此則難制矣。晦曰,不給試暇甚沓沓,道臣狀中,只自引咎,無請罪之辭矣。命書傳敎曰,國之所以爲國,紀綱也,體統也。若有解弛,將至何境?道臣引咎若此,則其在國體,不可循例,適中悻悻之心,權彝性,令該府處之。德常先退。命讀諸公事訖。晦曰,昨日審理御史入侍時,有干連人特放之命,而聞其獄案,無他干連,只有太烈,太烈卽亂本,非干連,似不可放送矣。命書傳敎曰,今番廣州按覈時干連人放命,安徐。諸臣以次退出。
甲午十月十二日申時,上御集慶堂。藥房入診入侍時,都提調申晦,提調韓光會,副提調尹得養,假注書李星俊,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,午間聖體,若何?上曰,一樣矣。晦奉進湯劑,上進御,晦請診候。上曰,置之。命書傳曰,自古無故儒臣,雖新錄者,擧皆承命,況曾經翰苑館錄者乎?違牌過矣,特命只推。校理柳焵牌招,追省記入直。又命書傳曰,昨日則忘料,今聞領相所奏,其時事勢,提學,內局提擧故已奏,而非承宣之過也。該房承旨傳旨,特爲勿施。上曰,提調之年幾何?晦曰,明年爲六十矣。上曰,其心事甚好矣。晦曰,其人甚和吉矣。命藥房提調,持湯劑更爲入侍。出榻敎晦奉進湯劑,上進御。諸臣以次退出。
上在慶熙宮。停常參·經筵。
藥房都提調申晦,提調韓光會,右承旨趙昌逵啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。爲余言於諸扁鵲,停附子脈亦微,支撑氣何足道?若聞此必復勸,予自諒孰敢喧,氣何諭?待敎入侍。
中宮殿·惠嬪宮,藥房口傳問安。答曰,知道。
傳于趙曰,內局入侍。
備忘記,一年內兩小科,八十一歲今初見,曰其本誠冥然,問其事,宜抑宜抑,爲靑衿默,爲靑衿默。心若此宜務精,明日試官,其令另擇。
徐有隣啓曰,假注書李星俊,身病猝重,勢難察任,今姑改差,何如?傳曰,允。
備忘記,爲予言於諸扁鵲,附子食一兩,有效必也,今豈昨日停今脈沈?昨下敎朝果然,何以然?嗟,首扁鵲,予誨多因此然,豈云渠能運動?水澆,前能食數匙,而莫知步莫知食,氣苶特甚,其復貼席,可知可知,自諒自諒。觀此其豈幾日渠一兩?雖日食一兩,其何益乎?慨歎慨歎。吳道炯請加,丹心可見矣。
傳于趙曰,內局入侍。
趙啓曰,卽者兼司書吳載紹,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
趙,以侍講院言啓曰,本院新除授說書洪樂遠,除拜之下,不爲出肅,卽爲牌招察任,何如?傳曰,允。
趙昌逵,以兵曹言啓曰,禁軍賞試射時,射砲入格之類,依例分等施賞,禁軍沒技人,原單子中,懸註以入之意,敢啓。傳曰,知道。
鄭趾煥,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
仁陽君李景祜疏曰,伏以臣以山城賞中日,今方發行,而第有區區私懇,敢此冒陳焉。臣之父母墳山,在於加平地,曠闕省掃,三載于玆矣。今春巡審之行,猥陳情私,得蒙恩許,會値事故,未免徑還,適又出往,松楸入望,霜露之感,倍切於中,未敢以曾有恩由,任情往來,玆不得不猥申微悃。伏乞聖慈,俯賜諒察,特許由暇,俾於畢試歸路,得以往省,獲伸至情,千萬幸甚。答曰,省疏具悉。依請省焉。
掌令尹正烈疏曰,伏以天休滋至,聖候遄復,睿誠上格,縟儀載擧,臣民慶抃,曷有其極?仍念臣不孝無狀,卽一聖世之無告窮人耳。五載含恤,宜死不死,禮制有限,祥禫已闋,孤露餘生,萬念俱灰,惟有退伏田廬,瞻依松楸,小紓其不洎之痛,而不意掌憲新命,遽下此際,臣塋感之極,悲涕隨零。固宜竭蹶趨承,粗伸叩謝之微忱,仰瞻逖違之耿光,而自顧苫塊之喘,已絶塋途之望,尙何心彈冠結綬,復廁衣冠之列哉?且臣情理,有萬萬悲切者,臣若不自陳,則雖以燭微之聖鑑,亦何由俯察也?年前臣父臣學東之被罪行遣也,病勢方急,恩召遽下,非敢爲偃便之計,而自不免違傲之科,衷情莫暴,威命遽及,竟至於中路皐復。臣以臨年祖母之在堂,亦不得隨往面訣於臨命之際,人理都絶,至痛窮天,雖蒙聖慈矜惻,罪籍旋釋,哀塋備至,生死無憾,而若臣情境,實是終古之所罕有者。臣之九耋祖母,自此以後,悲疚成疾,輾轉危綴,纔過朞年之後,又遭終天之痛,此莫非臣之誠孝淺薄,獲罪神明。生逢孝理之世,獨抱無窮之痛,俯仰哀號,此何人哉?雖其縷息苟延,尙此不滅,而旣無可移之孝,又何藉手而事君哉?官職去就,初非臣之所可論,而目下情私,又甚焦迫,臣之七耋偏母,素抱貞疾,長在床玆,適當寒節,又添別症,氣息澟綴,轉側須人。臣無他兄弟,獨自扶將,晝夜焦遑,實無一刻離捨之勢,玆不得不略構短章,疾聲哀龥。伏乞聖明,察臣悲苦之情,諒臣懇迫之狀,亟命臣鐫免,以便救護,仍許臣斥退,俾遂至願,千萬幸甚。答曰,省疏具悉。爾勿辭護焉。
甲午十月十三日辰時,上御集慶堂。藥房入診入侍時,都提調申晦,提調韓光會,右承旨趙昌逵,假注書李星俊,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,夜間聖體,若何?上曰,一樣矣。晦奉進湯劑,上進御。晦曰,朝窓旭日甚明,仰瞻玉候,比昨差勝,實甚慶幸矣。因請診候。上曰,只四人診候。泰輿等診訖奏曰,脈候左右三部調均,胃脈活體一樣矣。晦曰,副提調不得入來矣。命書傳曰,都承旨許遞,徐有隣爲都承旨,房順房,三院副提調例兼,牌招察任。晦曰,今十五日監試初試試望,自吏曹明日當備擬以入,而判書在外,參議未差,只有參判一員,何以擧行乎?上曰,明日試望,參判擬入。出榻敎命書傳曰,受由承旨許遞,其代,參議李在簡爲承旨,房順房,牌招察任。昌逵曰,詣臺臺臣,方來侍矣。上命賤臣使之偕入。執義金復休進啓曰,臣之自來情勢,豈可冒據於臺職,而近年以來,恩除連下於未敢言私之時,黽勉行公,仍成謬例,有若無故者然,前後處義,殆同兩截,私心愧恧,已無餘地,日前伏見亞諫之疏,以兩道科事無人警咳,至有慨然之語,臣於是,益不勝慙悚之至。此雖非專指一人之言,臣亦職在耳目,則當言不言之責,在所難免,其何可一刻晏然於職次乎?諫疏出後,宜卽詣臺自列,而適會賤病,鎭日危篤,無計蠢動,連呈辭疏,見阻喉院,今始力疾,來避於日久之後,所失尤大,請命遞斥臣職。上曰,以此宜卽爲言,而旣過日後若此,其在國體,曷勝寒心?卽此一事,豈可例批?依啓。司諫李商輅啓曰,臣新入臺地,見聞孤陋,未知曾已筵稟,而只惜試望之有違格例,就事論事,敢效無隱之忱。昨伏見傳敎下者,有承旨傳旨勿施之命,臣當初不審之失,於是著矣,臣何敢晏然仍冒於臺次乎?請命遞斥臣職。上曰,勿辭。昌逵曰,執義金復休,再啓煩瀆,退待物論矣。上曰,知道。臺臣先退。諸臣以次退出。
甲午十月十三日申時,上御集慶堂。藥房入診入侍時,都提調申晦,提調韓光會,副提調徐有隣,假注書李星俊,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,午間聖體,若何?上曰,一樣矣。晦進湯齊,上進御,晦請診候。上曰,置之。仍命召道炯,仰奏所懷。道炯奏曰,朝者診候,脈候如前日。方今聖體差復之時,停進附子,甚可惜矣。上曰,果有效乎?道炯曰,小加進御,則甚好矣。上曰,與人蔘竝煎,則有效乎?道炯曰,大有效矣。命書傳敎曰,凡事知難,旣知之後,其言可用,不然丹字之稱焉在?不諭則已,擧名旣諭之後,其豈應文,分三次而三貼而已乎?況旣有效,則旋止可惜,自明日限三日,日三進,於首貼,一錢式附子加煎以入事,分付內局。有隣讀奏忠淸監司安兼濟災結加請狀啓。上曰,大臣之意,何如?晦曰,湖西沿邑被災之狀,參以所聞,或不無請災過濫之慮矣。今此所請五千八百結,極甚精約,若減此數,則似難均俵矣。上曰,依狀請,施行,可也。晦曰,所謂舊初不二千七百六十結,纔有湖南已許之例,有難異同,亦爲許頉,而此是今年始有之事,此後則勿爲更請之意,一體分付,何如?上曰,依爲之。晦曰,適有言端,敢此仰達矣。說書勿論曾經·未經,通淸之人,將至十·餘人之多,不可無疎通之道。以科榜久次洪樂遠·尹東晩,曾經久次尹行修·金致顯此四人,爲先陞六,何如?上曰,依請陞六,可也。命有隣讀奏諸司啓目。至說書洪樂遠牌不進傳旨,傳曰,其所撕捱,已涉過矣,而況小臣乎?只推,牌招入直。上曰,今日始進數匙飯,而別無所益矣。晦曰,若連日進御,則漸覺有效矣。上曰,注書誰也?有隣曰,璿派云矣。命藥房提調,持湯劑更爲入侍。出榻敎晦奉進湯劑,上進御。諸臣以次退出。
上在慶熙宮。停常參·經筵。
夜一更,電光。二更,雷動電光。自二更至四更,下雨,測雨器水深五分。
藥房都提調申晦,提調韓光會,副提調徐有隣啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣一樣,待敎侍。
中宮殿·惠嬪宮,藥房口傳問安。答曰,知道。
傳于趙昌逵曰,次對今日進定。
趙昌逵啓曰,今日次對,兩司無進參之員,除在外·陳疏受由·避嫌退待外,未肅拜呈告人員,竝卽牌招,以爲推移入侍之地,何如?傳曰,允。
傳于趙昌逵曰,內局·次對,同爲入侍。
假注書李星俊改差,代南必錫爲假注書。
傳于趙昌逵曰,竝引見。
傳于趙曰,試官牌去來,何至今不入乎?申飭。
又傳于曰,試官更爲催促。
又傳于曰,略干試望牌去來,若是遲滯乎?更爲催促以入。
又傳于曰,駭然,京畿在外人,皆禁推。
趙昌逵,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
徐有隣,以吏曹言啓曰,今此合四慶增廣監試初試試官,今方擬入,而其中洪相簡·李秉模·李命彬·林得浩·兪恒柱·安廷鉉,時無職名,令該曹。口傳付軍職,何如?傳曰,允。
趙,以弘文館言啓曰,本館上番,連日姑降入直,事甚未安,今日政新除授玉堂,待下批,仍卽牌招入直,何如?傳曰,允。
有政。吏批,判書李潭受由在外,參判李福源進,參議未差,行都承旨徐有隣進。吏批啓曰,判書李潭受由在外,參議未差,小臣獨政未安,何以爲之?敢稟。傳曰,仍爲之。再啓曰,玉堂闕員,今當差出,而擬望之人乏少,外任竝擬,何如?傳曰,允。以鄭彦暹爲執義,李身晦爲正言,李商岳爲副修撰,趙元喆爲副修撰,鄭昌順爲兵曹參議,李潤成爲刑曹判書,李世奭爲司僕寺正,金復休爲兼高山察訪,金弘道爲司圃別提,校書博士單李範和。
兵批,判書趙曮,參判李徽中病,參議未差,參知李萬育入直進,左副承旨趙昌逵進。副護軍金復休·鄭景仁,副司直洪名漢·尹得養·吳載純·金文淳·鄭趾煥。
假注書南必錫在外,代以宋銓爲假注書。
傳于趙昌逵曰,內局入侍。
趙,以禮曹言啓曰,今此增廣監試初試一所,設場於本曹矣,上直郎廳,依例朝房直宿之意,敢啓。傳曰,知道。
趙昌逵,以兵曹言啓曰,卽接北所衛將牒報,則所屬宇內武德門西邊松木一株,年久腐傷,仍爲折落云,令該所斫去之意,敢啓。傳曰,知道。
朴師訥,以義禁府言啓曰,時囚罪人權彝性坐起公事判付內,以不應爲私律勘處事,啓下矣。權彝性,以不應爲私律,杖八十依例收贖,三等奪告身,放送之意,敢啓。傳曰,知道。
又以御營廳言啓曰,本廳宇內惠化門南邊體城頹毁處,今已畢築,而女墻,仍爲始役矣,把守軍,依例撤罷之意,敢啓。傳曰,知道。
趙昌逵,以訓鍊都監·左右捕廳·一二所巡廳言啓曰,去夜犯夜人,無所捉之意,敢啓。傳曰,知道。
同副承旨鄭趾煥疏曰,伏以天休滋至,聖候康復,睿孝上格,縟儀載擧,臣民慶忭,曷有其極?仍伏念臣,百無肖似,最居人下,至若榮塗進取,殆非夢想攸及。且臣父母之年,俱踰七十,而臣無他兄弟,孑然一身,出入外內,左右扶將,固無暫時離捨之勢,凡於除命之下,未得輒膺,屢犯違逋之科,至登陳情之章,伏想聖明,亦或記有之矣。臣於月前,伏承玉署除命,而適値藥院倂直之日,不敢言私,竭蹶而來,仍卽就直,獲侍前席,仰瞻耿光,臣之分願已足矣,榮耀已極矣。忽於直中,伏承銀臺陞擢之命,十行絲綸,辭意勤摯,至有如見乃父之敎,臣擎讀未半,不覺感涕之被面。臣之父子,偏被洪造,前後蒙恩,河海莫量,私心兢惶,不知將何以圖報萬一也。臣以草野之蹤,愚迷之姿,釋褐未久,從宦不多,遽躋緋玉之列,已切濫竽之愧,而至於出納唯允之職,尤豈一分近似於臣身哉?祇緣逖違之餘,未忍便歸,遲回供職,今已多日矣。卽接鄕信,臣母所患風眩之症,越添寒感,浹旬彌留,轉益沈重,食飮全廢,氣息懍綴,專人來報,促臣歸護。臣自聞此報,心神飛越,按住不得,玆敢徑出禁門,疾聲呼龥於孝理之下。伏乞聖明,曲賜矜察,亟遞臣職名,以安微分,仍治臣罪,以肅朝綱,千萬幸甚。臣無任屛營祈懇之至。答曰,省疏具悉。爾之請懇,何待其章?予已量矣,本職許遞。
持平申在善疏曰,伏以天休滋至,邦慶益新,睿誠仰孚,縟儀載擧,蹈舞忭祝,中外惟均。仍伏念臣,以其年則纔踰弱冠,以其學則未免蒙陋,徒倚日月之光,偏荷雨露之澤,前後歷揚,盡是華顯,每於寵除之下,雖或懼逋慢之誅,間亦有承膺之時,而區區所守,有違初心,居常愧懼,若隕淵谷。今者柏府新命,又辱於意慮之外,臣於是,尤不知措躬之所也。臣向叨玉署也,陳章乞免,特蒙體下之恩,蓋以臣之地處,與他有異,固不可以備數於論思之任故也。矧玆所叨之地,受人主耳目之寄,負一國風憲之責,終非閑司漫官者比,而較諸玉署,亦有間焉。臣之處義,宜無前後之異同,則去就一節,已無可論矣。賓對有命,召牌儼臨,趨承無路,隨詣闕外,敢控前日之懇,申龥於天地父母之前。伏乞聖慈,俯垂鑑諒,特解臣實兼諸任,仍命選部,勿復檢擬於三司之望,俾蒙終始之澤,亦治臣違傲之罪,以肅朝綱,千萬大願。臣無任屛營祈懇之至。答曰,省疏具悉。神氣近者特甚,祖與孫間,亦莫察焉。今爾此職莫料,聞陳章,意年幼陳懇,及讀果爾,豈予意豈予意?果誤果誤。特命停讀,先遞職焉
甲午十月十四日巳時,上御集慶堂。藥房入診,次對同爲入侍時,都提調申晦,左議政李思觀,提調韓光會,副提調徐有隣,行司直具善復·李章吾,知中樞李潤成,行副司直尹泰淵·權噵,刑曹參判洪趾海,禮曹參判李瀰,大司憲沈墢,副校理朴天衡,左副承旨趙昌逵,假注書李羽晉,事變假注書李益運,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。晦曰,夜間聖體,若何?上曰,一樣矣。晦奉進湯劑,上進御,晦請診候。上曰,置之。命賤臣讀次對座目。內局先退。晦曰,卽見平安監司蔡濟恭報辭,則以爲宣川劍山山城餉穀,亦入於今番十分一蕩減之中,原數見縮,故明年耗條,亦隨而減縮,將士放料,未免不足,其代以東林軍需米一年耗條,區劃爲請。山城餉耗,卽將士逐朔放料之資,則明年耗數減縮之代,不可不充給,依所請,軍需米耗一年條,特爲許給之意,分付,何如?上曰,依爲之。晦曰,此全羅監司徐浩修狀啓也。枚擧前海運判官韓民敎牒呈,以爲群山倉生字漕船,丙戌新浩,使用九年,多有腐傷,而當初六百石容載者,改以八百石裝載,故漕運時,實有體小卜重之慮,未使用價,依例徵捧後,許令趁今改造事,請令廟堂稟處矣。此非廟堂之所可覆奏者,令該曹,稟處,何如?上曰,何必如是?旣已入侍,覆奏,可也。晦曰,莫重漕船,旣已腐傷,且其體小,不能如法容載,則未使用價,依例徵捧後,許令改造,何如?上曰,依爲之。晦曰,秋曹自是劇務,而判書洪名漢有實,不得行公久矣。事甚可悶,今姑許遞,何如?上曰,依爲之。竝出擧條命書傳敎曰,政官牌招開政。上曰,在京違牌者,直捧禁推傳旨,過文武科·雜科放榜後,勘律。命益運出外分付。上曰,出榜在於何間乎?晦曰,開場後五日,似出榜矣。思觀曰,今番科榜,似速出矣。上曰,然則大科前,可以畢榜矣。善復曰,濬川司,關西·海西,有耗米取用之規,而原穀,卽本司穀物也。石築時,關西穀一萬石盡用,而濬川司穀三千石耗米三百石,勿爲取來,年年出耗,還償萬石之意,定奪矣。今年原還,十分一蕩減,故海西本司穀亦減縮,自明年濬川所用耗條,甚不足,石築後,三軍門與兵曹分定錢,今已停廢,以本司物力之苟艱,城外川渠,不得疎濬,眞所謂功虧一簣,下詢大臣,處之,何如?上曰,大臣之意,何如?晦曰,濬川之役,無歲無之,而兵曹·三軍門分定錢革罷之後,物力無他出處,依其所達,關西耗條,明年則使之取用,何如?上曰,依爲之。章吾曰,故重臣朴文秀,在度支時,爲慮都監黃燭之不足,自糧餉廳,每年萬柄式造送事,筵稟定奪矣。行之四五年,仍爲廢之,殊非當初定奪之本意,自今一依定式施行事,出擧條,申飭,何如?上曰,依爲之。竝出擧條墢曰,請固城縣充軍罪人咸道亨,依本律處斷。措辭見上上曰,勿煩。墢曰,新除授掌令權德訓,時在咸鏡道高山察訪任所,請斯速乘馹上來事,下諭。上曰,依啓。昌逵曰,獻納任希雨,正言李重馥,俱以行公臺臣,今日次對,不爲入來,推考,何如?上命益運,出問兩臺臣入來與否,如入來,卽爲入侍。益運還奏曰,希雨·重馥,倂違牌矣。上曰,然則都憲處置,可也。晦曰,避嫌之法,自諫院越送之後,憲府始爲處置矣。命書傳敎曰,大抵此事,初莫知本事而然也。承旨旣安徐,則況臺臣乎?何待處置?司諫李商輅,其令勿退待,牌招察任。命昌逵讀諸公事,命書同副承旨鄭趾煥疏批。上曰,試望中金熤,誰也?晦曰,相奭之子,而延興之直孫也。命書傳敎曰,同副承旨許遞,代金熤爲承旨,牌招察任,房順房。昌逵曰,右副承旨吳載純,以其親病,不爲仕進矣。命書傳敎曰,承旨吳載純許遞,其代,朴師訥爲承旨,牌招察任,房順房。諸臣以次退出。
甲午十月十四日申時,上御集慶堂。藥房入診入侍時,都提調申晦,提調韓光會,副提調徐有隣,假注書李羽晉,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。晦奉進湯劑,上進御。晦曰,今日進水刺乎?上曰,只飮建功而已矣。命在近畿試官禁推傳旨持入。有隣讀奏。命踏下,命讀諸公事,命書持平申在善疏批。上曰,今日試官,誰稱關西在外乎?晦曰,同副承旨金熤,在其兄三登任所矣。命書傳敎曰,承旨金熤許遞,其代,前承旨申益彬爲承旨,牌招察任,房順房。又命書傳敎曰,雖命撤直,其豈差勝?强受其禮,只爲沖子,而近者章奏,必先稱乎此,其聞誠苦,此後禁焉。命藥房提調,持湯劑更爲入侍。出榻敎晦奉進湯劑,上進御。因叩閾下敎曰,苦哉。水刺不過二次,而建功則日三進矣。晦曰,夕湯劑二貼,間甚近矣。上曰,何妨也?命賤臣持入咨文,命有隣讀訖。諸臣以次退出。
上在慶熙宮。停常參·經筵。
自辰時至未時,下雪。
藥房都提調申晦,提調韓光會,副提調徐有隣啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。附子助益,於今雖知,嗟哉,暮年,其何益乎?嗟,諸生爲初試,其雖醒甚矣,其君其豈亦醒?氣何諭?待敎侍。
中宮殿·惠嬪宮,藥房口傳問安。答曰,知道。
傳于趙曰,內局入侍,儒臣持問答,坐直承旨同爲入侍。
趙,以弘文館言啓曰,新除授副修撰李商岳,時在江原道襄陽府任所,副修撰趙元喆,時在京畿長湍地,經筵入番事緊,請竝斯速乘馹上來事,下諭。傳曰,依啓。
又以弘文館言啓曰,副應敎閔恒烈,修撰金履正,自鄕上來,卽爲牌招察任,何如?傳曰,允。
徐有隣等啓曰,伏惟我殿下,寶算已躋於大耋,而聖人之志氣不衰,玉候尙在於靜攝,而一念之憂勤靡懈,對越之誠,有可以孚格天心,而夫何轟燁之作,乃在收藏之節也?古人云,災異之生,必生有道之國。乾道玄遠,雖未易窺測,而或者日監之天,仁愛我殿下,諄諄警告,有若提命之勤,俾得以憧憧振勵,克盡消弭之策歟?噫,黎庶殿下之所子育,而惠澤未究,周民之寒暑或咨,蓄儲殿下之所節省,而賜賚或頻,漢倉之紅腐未聞,咨訪冞勤於六對,而廊廟少告猷之美,飭敎屢下於兩銓,而草野多遺才之歎,以至讜言莫進,庶官多曠,則卽此數事,安知非致災之一端,而若其戒懼修省,回沴召和,特在殿下一轉移間耳。伏願殿下,毋謂堯治之郅隆,益勉商宗之寅畏,動靜云爲,一循至誠,凡於一政一令,以實心行實事,則轉災爲祥之機,亶在於是矣,豈不休哉?臣等職忝近密,誠切芹曝,略將蕪拙之語,仰塵淸燕之覽,惟聖明裁擇焉。答曰,良由否德,方切懍惕。其勉切實,其宜猛省焉。
傳于趙曰,內局入侍。
朴師訥,以義禁府言啓曰,試官鄭晩淳·兪恒柱禁推事,傳旨啓下矣。鄭晩淳下去京畿果川地,兪恒柱下去楊州地云,依例發遣府書吏羅將,竝拿來,何如?傳曰,允。
又以兵曹言啓曰,卽接內氷庫牒報,則本庫修理,今已畢役云,今十月十六日爲始,曜金門,依前還閉,守門將,亦爲撤直之意,敢啓。傳曰,知道。
又以禁衛營·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
左議政李思觀箚曰,伏以純陰之月,疑於無陽,而昨日之夕,旣雨以風,繼之以轟轟燁燁,冬行夏令,是曰咎徵,臣不覺蹶然驚起,悚然以懼。仍竊伏念,上天仁愛,其所以丁寧詔告之者,多在於泰治休明之世,其意可見。惟昔聖王哲辟,其克惕厲祗焉者,厥亦有道,故乃能亨帝之眷,災反爲祥。此所以堯霖湯旱,無損盛治,而太戊之桑,宋景之星,益昌大其基業者也,故古人,不惟災是懼,而以遇災不警爲懼焉。方今寶算彌高,而聖志益勵,無疆之景祿,川至日升,而仁天示警,若是諄切,臣未敢指某事爲某徵,若傅會者。然而惟願我殿下,淸燕對越之地,淵然深思曰,修己事天,有未至歟?發政措事,有所失歟?財未節而侈風熾歟,聽未廣而昌言伏歟?雖懷保小民,而猶有疾苦者存歟?雖打破淫朋,而猶未同歸于極歟?以是數者,推以廣之,有改無勉,以益昭盛化,仰答天心焉。國之有輔相,卽使之寅亮天工,燮和二氣,自世之降,雖不能率由是道,而其責固自如也。如臣之百無一取,固不容擬議於斯,而屢入中書,一味尸素,殿下欲整頓綱紀,而臣未能焉,殿下欲董正臣工,而臣未能焉。伈伈俔俔,無一猷爲,求退不得,遂成盤礴,下積瘝曠之譏,上累淸明之化。天之降異,實臣其咎,應天以實,臣敢文爲懇,乞亟賜斥退,以彰不職,以謝明譴焉。取進止。答曰,省箚具悉卿懇。今者之異,良由于予昏耗日甚,百度懈怠,豈徒否德?況聽於無聲,而今予有聲無聞,昏憒益判,懍惕二字,於今歇語,皆由寡躬,輔相何有?其況此時,卿須安心勿辭,輔予昏耗不逮焉。仍傳曰,遣史官傳諭。
大司憲沈墢疏曰,伏以昨夜雷電之異,乃在陽氣收藏之月,此何事也?惟我殿下,寶算彌高,至誠對越,一風一雨,淵衷憧憧,凡在事天之道,靡不用極,而今玆上天之示警,臣實愚迷,莫曉其所以然也。某事之失,某事之應,不敢效漢儒傅會之說,而殿下試於淸燕之暇,點檢日用之間,語默動靜,或未中節,則益自勉勵,政令施措,或未得要,則克加省察,以盡消弭之方焉。賓對無闕,聖念徒勤,而三十籌堂但備員而無一告猷,言路方開,恩諭屢降,而十一臺諫非在外,則率多違牌,噫,有君無臣,國事玩愒,識者寒心,固已久矣。還穀減捧,災結優給,而牧民之官,不善照管,則實惠難遍於民庶。囹圄空虛,刑措不用,而戢盜之政,或至解弛,則竊發易警於閭里。文官抱紅牌,武臣奉承傳,積滯冤屈,而未見恢振之政。第宅踰舊制,髲髢踊新價,侈風日熾,而未聞矯正之論。凡此數事,安知其不爲消災之一端耶?更願殿下,董飭臣工,俾有居官盡職之效,申飭中外,使無民窮財竭之患焉。仍伏念臣,冒據臺職,殆近五十日,嚴畏分義,不敢稱老,亦不敢言病,惟以勤力奔走,爲一分報效之圖,前後賓對,謄傳故紙,間嘗有一二論列,而臣於世事,聾瞽久矣,但知有面前道理。古來規例而已,孤負言責之任,徒切惶愧之忱。今玆遇災陳戒之語,亦無進言不避之義,臣罪尤大。伏乞聖慈,先削臣職,以爲臺臣不言者之戒焉。臣無任屛營祈懇之至。答曰,業諭相箚,而心切懍惕,於今若此,予諒深矣。所陳切實,可不其勉?卿勿辭察職。
刑曹判書李潤成疏曰,伏以臣常調一武夫耳。家本寒素,跡起弓馬,旣無尺寸之能,又無葭莩之藉,而幸蒙陶勻之化,偏荷剪拂之恩,歷試內外,節次推排,猥叨戎垣之任,殆至十年矣。頂踵都是造化,絲毫靡有報效,居常懍惕,若臨淵谷。向來恩資,尤出常格,以榮爲懼,感極而涕,今玆秋官之命,又下夢想之外,臣誠驚惶踧踖,無以自措。惟此司寇之長,竝居六卿之列,非文宰而受是任者,間或有之,而必須才猷茂著,望實俱隆,然後乃可擬議,有非如臣等輩所可濫竽。臣雖欲感激恩數,唐突承膺,其奈玷名器而招物議何哉?玆敢冒進肝膈之懇,仰瀆崇嚴之聽。伏乞天地父母,念重任之不可濫授,察臣情之非出飾讓,亟命鐫改臣新授職名,以重公器,以安賤分,不勝萬幸。臣無任屛營祈懇之至。答曰,省疏具悉。今者此任,意欲試卿,卿勿辭行公。
大司成趙㻐疏曰,伏以臣猥以無似,濫叨匪據,揆分不稱,引義當遞,而適値邦慶宰前,賀儀在近,不敢控免,黽勉出肅,反顧素心,已多自恧,而況辭單莫徹,職名虛縻,則瘝曠之憂,又從而添一不安矣。卽於此際,見擬試望,召牌下臨,而臣之八耋偏母,宿病沈頓,氣息澟綴,區區情理,實無離側之勢,玆不得不略陳衷懇,仰瀆宸嚴。伏乞聖明,亟命有司,將臣所帶之職,先行鐫改,仍治臣違慢之罪,以昭法紀焉。臣無任屛營祈懇之至。踏啓字。
兼輔德韓鼎裕疏曰,伏以臣之老母,今年恰滿七耋矣。十載貞疾,寧日恒少,雖其粗康之時,藥餌過於飮食,呻吟多於言笑,母病如此,子心,若何?離捨從宦,寧有其勢?前後除旨,黽勉冒膺,亶出於感激叩謝之義,而旋復請急,未有終時月淹者,卽此而可知臣私情之切至矣。卽當秋冬之交,將攝失宜,本病之外,新越添,最是吐血一症,實係危急,治療之節,爭以晷刻,臣方迎醫問藥,煎泣罔措。此際試事隔日,天牌儼臨,以此情理,趨承無路,玆敢隨詣闕外,忙陳短章。伏乞聖明,諒臣之情,憐臣之懇,亟賜處分,重勘罪負,以安私分,以便救護,千萬幸甚。臣無任屛營祈懇之至。踏啓字。
修撰李基崧疏曰,伏以天休滋至,聖候康復,睿孝仰孚,縟儀載擧,事曠簡策,歡均朝野。仍伏念臣,本以無似,濫被洪造,從前踐歷,已踰渥分,而空疎譾劣,絲毫莫報,每自循省,愧恧徒增,榮途華貫,夢寐不到,乃於鄕廬歸護之日,忽伏奉玉署新除,繼之以馹召儼辱,恩榮所及,村里動色,臣聞命驚惶,撫躬踧踖,罔知所以自措也。噫,因才授職,固明時用人之道也,量力受任,亦人臣事君之義也。顧玆瀛館之職,是何等極選,而乃以如臣之鹵才蔑識,百無肖似者,苟然充數。臣雖欲兜攬恩寵,厭然承當,其如辱名器而累聖簡何哉?百爾思度,實無進身之勢。且臣母病,積年沈痼,長時澟綴,祟在痰厥,症成虛勞,氣息如縷,委頓床笫。臣之情勢,有難暫離,而恩命之下,一味泯伏,實非臣分之所敢出,抑情登途,方抵近畿,而中路,卽聞臣母宿病,越添於將攝之失宜,猝然寒戰,胸膈痞塞,勺水不下,呼吸俱妨,急脚來到,促臣歸視。臣自聞此報,心神飛越,按住不得,忙具短章,從縣道而仰龥,仍又徑還私次,瞻望宸極,益增隕越。伏乞聖慈,俯垂矜諒,亟削臣職,仍治臣罪,以肅朝綱,以安私分,千萬幸甚。臣無任屛營祈懇之至,踏啓字。
甲午十月十五日辰時,上御集慶堂。藥房入診入侍時,都提調申晦,提調韓光會,副提調徐有隣,假注書李羽晉,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。晦曰,夜間聖體,若何?上曰,一樣矣。晦奉進湯劑,上進御,命醫官四員診候。泰輿等診訖奏曰,脈候左右三部,度數調均,胃脈滑體差勝矣。命坐直承旨進前。內局先退。
甲午十月十五日辰時,上御集慶堂。儒臣·坐直承旨同爲入侍時,校理朴天衡,副校理柳焵,同副承旨朴師訥,假注書宋銓,記事官姜·尹宗彦,以次進伏訖。師訥曰,執義鄭彦暹詣臺矣。上曰,詣臺臺臣入侍。出榻敎賤臣銓承命出外,偕執義鄭彦暹入侍。彦暹啓咸道亨事。措辭見上上曰,勿煩。又啓,新除授司諫院正言李身晦,時在全羅道全州,請斯速乘馹上來事,下諭。上曰,依啓。彦暹先爲退出。命天衡·焵·賤臣銓及·宗彦,以次讀問答各一章訖。天衡·焵起伏以奏曰,臣等有區區所懷,敢此仰陳矣。近來秋冬轟燁之異,何歲無之,而未有如昨夜之甚矣。臣等未知聖德,有何虧損,朝政有何闕失,而仁天之警告,如是諄複也。殿下試思涓蠖之中,或有一念之差,一事之過,有可以召災者耶?以言乎恤民,則減租之政,給災之惠,非不至矣,而蔀屋生涯,猶多困悴之歎,以言乎節財,則菲衣惡食,儉德昭彰,而度支經費,每有匱竭之患。群下之不善奉行,固有其罪,而臣愚死罪,不敢不歸之於萬化之源,恐有一毫未盡於懋實之道也。伏願殿下,一一反求,惕然修省,政令事爲之間,毋循虛文,懋盡實德,以爲消弭之策,則自我之天,庶幾孚格,而轉災爲祥,亶在於是,惟殿下益加警焉。上曰,究厥所由,良由否德。所陳切實,可不猛省焉?出擧條師訥曰,臣待罪喉司,亦有所懷,敢此仰陳矣。當今之時,夫豈有災異之或見,而昨夜轟燁乏異,若是告警,臣愚雖未知召災之由,的在某事,而伊昔成湯之自責也,亦豈有六事之咎,眞可以自責者耶?誠以聖人對越之誠,遇災警惕,雖莫知致災之由,而不容不益加自勉,務盡乎消弭之道也。以殿下恒日對越之誠,當此修省之時,益加兢惕,以爲自勉之道,則是臣區區之望也。上曰,昨夜予未睡,而未得聞焉,誠其瞿然。仍命書傳敎曰,神耗之中,加以重聽,況昨夜,半夜不睡而莫聞矣,雲臺報儒臣勉戒,曷勝瞿然?噫,有此聲而莫聞,聞所奏而及答,此豈誠乎?悚然之心,何以表焉?特減膳三日,仰表此意。又下敎曰,減膳,自後三日擧行事,分付廚院。出榻敎諸臣以次退出。
甲午十月十五日申時,上御集慶堂。藥房入診入侍時,都提調申晦,提調韓光會,副提調徐有隣,假注書李羽晉,記事宮姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。晦曰,日氣寒冷,聖候,若何?上曰,一樣矣。晦奉進湯劑,上進御。命書左相李思觀箚批及秋判李潤成·都憲沈墢疏批。至卽予命也,晦曰,卽予之下,承旨不敢書矣,命改以予諒深矣。晦曰,仁天之告戒若是,懍惕之衷,無以仰奏。第伏念召災之致,豈有關於聖躬乎?細究厥由,專在輔相之不得其人矣。上曰,皆予也。晦曰,臣之待罪見任已久,而無一事之可觀,以致上天丁寧之戒。此非臣循常之請,卽臣夙夜所懍懍者,顧今見職,豈臣所可當之職乎?臣非緣今番之災異,欲爲丐免之計。伏乞俯燭衷情,早賜斥退,更卜賢德,以答天譴焉。上曰,過矣。由寡躬矣。晦曰,聖敎如是,尤不勝惶悚矣。上曰,聞風聲則心先懍惕,且益昏眩矣。晦曰,昨夜之雷聲不甚大,且爲禁樹風聲所雜,難於聽矣。命書傳敎曰,古人云,莫見其形。願察其影,於今之擧,其豈影?嗚呼,其君昏耗日憒,百度懈弛,萬機叢脞,顧今世界,卽一時體。豈特此乎?日欲豐亨,日欲張大,其雖因予抑而莫售,然一年幾賀,慶科稠疊,況今場初試,昨夜若此,何異於耳提面命?爲其君,日益昏耗,百事無可爲,爲其臣,媕娿成風,官師相規,亦皆含默,爲臺閣,則勉强詣臺,謄傳一紙而已,爲籌司,則其堂豈小,而何以備員,卽於次對,其雖隨入,皆默而退。嗚呼,人心若此,故今年初期豐登,而晩雨判異,此亦可見人事處也。嗚呼,雖聞風聲,心先動焉,況聞此,自此以後,昏眩特甚,而雖若此,其欲益勉自强。嗚呼,此等世界,豈可求言?惟願大小臣工,其各自勵,精白一心,夙夜莫替,以輔暮年其君,此亦仰答以實之道也。言雖齟齬,意實由中,其勉其勉焉。命藥房提調,持湯劑更爲入侍。出榻敎晦奉進湯劑,上進御。諸臣以次退出。
上在慶熙宮。停常參·經筵。
下直,忠淸兵使李應爀,龍仁縣令韓謇。
藥房都提調申晦,提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
傳于趙曰,內局入侍。
朴師訥啓曰,大司憲沈墢呈辭,執義鄭彦暹呈辭,掌令尹正烈未肅拜,權德訓在外,持平二員未差,今日以監察茶時之意,敢啓。傳曰,知道。
李在簡啓曰,假注書李羽晉,身病猝重,勢難察任,今姑改差,何如?傳曰,允。
傳于趙曰,內局入侍。
備忘記,傳于李瀰曰,同副承旨許免,與左副代,政官牌招開政。
傳于趙曰,今日政承旨,以在京無故人,備擬。
有政。吏批,判書李潭受由在外,參議未差,參判李福源進,同副承旨朴師訥進。吏批啓曰,判書李潭受由在外,參議未差,小臣獨政未安,何以爲之?敢稟。傳曰,仍爲之。
以申五淸·鄭昌順爲承旨,李晉圭爲司諫,金致顯·洪樂遠爲持平,李重海爲獻納,尹行修爲正言,李普天爲修撰,曺遠振爲說肅,南柱老爲右通禮,南鶴聞爲注書,林蓍喆爲襄陽府使,柳鎭恒爲宣川府使。兵批,判書趙曮,參判李徽中,參議鄭昌順病,參知李萬育入直進,同副承旨朴師訥進。副護軍李壽弘,副司直金熤·申益彬·趙昌逵·崔台衡·趙㻐·申在善,副司果李基崧·洪樂遠·金致顯·尹行修·尹東晩。
朴師訥,以兵曹言啓曰,今十月十七日,武臣堂上朔試射日次,而減膳相値,不得爲之之意,敢啓。傳曰,知道。
朴師訥,以御營廳·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
都承旨徐有隣疏曰,伏以臣與新除授左副承旨李壽鳳,有世所共知之嫌,揆以私義,有難周旋於一院,玆敢冒陳短章,徑出禁扃。伏乞聖明,俯垂諒察,亟削臣職,以安私分,仍治臣罪,以肅朝綱,不勝幸甚。傳于趙曰,毛將焉傅,此章給之,牌招察任。
弘文提學趙明鼎疏曰,伏以臣所遭罔極,不敢以對辨文字,遽然冒進,席藁私次,恭俟威罰。今則慶科開場,臣所帶文任,宜有及時變通,玆不得不仰首鳴號,抑臣悲冤崩迫之情,亦豈敢自阻於聖明之下哉?嗚呼,臣事殿下四十年,所被恩私,淪浹肌骨,實非他人之比,而臣本無他才能,惟以當官盡分,臨事不避,爲區區自效之圖,館閣之選,人皆逡巡,而臣不敢力辭,掌試之役,人皆規避,而臣不敢巧免,十年之間,屢經大小科圍,至于今蹲冒不去,當此浮薄輕險之世,眼釘懷壁,烏能免迫逐之患乎?果然臺章之出,一筆句斷,語意極其危悖,噫嘻,何至是也?科場用情,厥罪罔赦,臺臣若果有眞知而的見者,則正宜擧事直陳,亟請勘覈,而今其疏,始若泛論科弊,末乃以數字草辭,拈名而緊結之,以爲擠陷疑亂之計,精神所湊,十目共覩,未知有何機關,有何利害,撞着於面前,而遽用此㦧毒手段,良可怕也。且伏聞臺臣筵奏,至擧作故之重臣,以實今日之疏語云,噫嘻,臺臣所論勘臣罪者,果如何,而咫尺詢問之下,乃無一句語緊證實案,只以十年前九原人無憑可考之說,强作欛柄,以爲遮顔彌縫之資,嗟乎,世豈有如此虛謊可矣之事乎?臣實羞與之呶呶,況以試院事言之,主試與參試,雖有輕重之別,而等是考券之官,則爲主試者,何能箝制臣口,使不敢參涉?臣雖疲劣,亦何至於受制主試,不敢開口也耶?此格例事理之所必無者。重臣今雖不在,其時同事諸臣,尙多有不死者,焉敢誣也?雖然,爲世指目四字,旣發於臺臣之口,則關係至重,在朝家綜核之政,決不可漫漶掩覆,以貽無窮之弊,臣猥忝重宰,亦不可徒喫僇辱,長抱黯黮。伏惟月月高臨,刑法昭布,臺言虛實之辨,賤臣人鬼之分,只在於査究一路。伏乞聖慈,天地父母,俯垂矜諒,亟賜處分焉。臣無任涕泣祈懇之至。答曰,省疏具悉。本事予已諒矣,於卿何有?然其在四維之道,科試當前,今難强迫,兼帶文任許遞焉。
甲午十月十六日辰時,上御集慶堂。藥房入診入侍時,都提調申晦,提調韓光會,副提調徐有隣,假注書李羽晉,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼,徐命緯·康命徽,以次進伏訖。晦曰,夜間聖體,若何?上曰,一樣矣。晦奉進湯劑,上進御,命醫官四員診候。泰輿等診候訖奏曰,脈候左右三部,度數調均,胃脈活體一樣矣。上曰,今日詣臺臺臣,誰也?有隣曰,無之矣。命書傳敎曰,今日本司坐起,文堂只一人,以武臣備員,此豈修省意乎?其涉慨然,諸文堂,一倂重推,以觀勤慢,來朝次對。晦曰,備堂沈履之,屢度飭敎之下,終不行公,不可一任其逡巡,似合處分,而自上如欲任使,則更爲申飭,何如?命書傳敎曰,領相旣奏,沈履之所爲,其涉駭然,亟施不敍之典。晦曰,履之之才具可惜,眞備堂之材,求於今世,實罕其儔矣。有隣曰,左副承旨申益彬除拜之後,右副承旨趙昌逵,陳疏徑出,益彬亦爲陳疏出去矣。晦曰,益彬曾駁昌逵之父,故兩人不得相見矣。命書傳敎曰,聞承宣所奏,事勢固然,承旨趙昌逵·申益彬許遞,其代,前承旨李壽鳳·崔台衡爲承旨,牌招察任,房順房。上曰,昨日收券多乎?晦曰,各所捧券,爲三千餘張云,比前則似少矣。諸臣以次退出。
甲午十月十六日酉時,上御集慶堂。藥房入診入侍時,都提調申晦,提調韓光會,右承旨趙,假注書宋銓,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。進湯劑,上進御。晦曰,今日水刺之節,何如?上曰,湯劑更爲持入。光會出去。晦曰,副提調徑出,故趙代爲入侍矣。命書傳敎曰,處義宜均,都承旨許遞,其代,李瀰爲都承旨,牌招察任,房順房,三院副提調例兼。上曰,前知申爲人,最妙矣。晦曰,誠然矣。命書傳敎曰,昔有甘凌之敎,故金萬埰等,畿伯交龜,一日之內,承旨其幾葛藤?設或若此,一日撕捱可也,何敢陳章?此後嚴飭。又命書傳敎曰,今日本司坐,萬萬寒心,來朝次對,另加嚴飭。讀奏弘文提學趙明鼎疏。命書批答。又讀奏忠淸道放未放狀聞。命書傳敎曰,湖西道臣放未放狀聞中所稟張太順,特放事,下諭。晦曰,弘提疏中,請査覈矣。上曰,何以査之乎?晦曰,臺臣筵奏,以故重臣李鼎輔主試時事爲達,伊時參試諸臣,今多存者云矣。上曰,至於如此,過矣。黃景源,以曾有臺彈召對,此重臣則以故重臣主試時事,爲對乎?晦曰,然矣。此兩重臣,幾年任使,俱被陶鑄之眷,而因暗昧之事,置而不辨,則將置此重臣於何地乎?此事誠難處矣。光會持湯劑,更爲入來。上進御湯劑訖。諸臣以次退出。
上在慶熙宮。停常參·經筵。
藥房都提調申晦,提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。三日附子,豈知其效?氣益苶焉,氣何暇諭?待敎入侍。
中宮殿·惠嬪宮,藥房口傳問安。答曰,知道。
鄭昌順,以都摠府言啓曰,今日入直內三廳武兼禁軍及軍兵等,當爲中日習射,而自上方在減膳中,依例姑停之意,敢啓。傳曰,知道。
又啓曰,大臣·備局堂上,依下敎來待矣。傳于鄭昌順曰,引見。
傳于趙曰,內局入侍。
傳于李瀰曰,多臺有闕,政官牌招開政。
鄭昌順,以兵曹言啓曰,本曹參判李徽中,纔已違牌,參議·參知,待下批,竝爲牌招,推移入直之地,何如?傳曰,允。
有政。吏批,判書李潭受由在外,參判李福源進,參議未差,左副承旨鄭昌順進。吏批啓曰,判書李潭受由在外,參議未差,小臣獨政未安,何以爲之?敢稟。傳曰,仍爲之。以趙昌逵爲大司諫,鄭義達爲司諫,李秉模爲獻納,李會遂爲持平,安廷鉉·尹行晉爲正言,尹得養爲禮曹參判,黃幹爲兵曹參議,韓光綮爲參知,洪良漢爲大司成,典籍單桂德海,典設別提單白亮采。兵批,判書趙曮進,參判李徽中病,參議·參知未差,左副承旨鄭昌順進。以金鍾正爲知中樞,尹景淵爲同知,柳頲爲僉知,洪啓遠爲都摠管,沈頤之·張志恒爲副摠管,金泰身爲部將,金就大爲武兼,李謙鎭爲衛率,李海·崔壽仁爲景福將,副司果張鉉國·李身晦,副司直徐有隣·朴師訥·申五淸·李亨逵·李重海。
傳于趙曰,內局入侍。
趙,以侍講院言啓曰,本院新除授說書曺遠振,時在京畿驪州地,書筵入番事緊,斯速乘馹上來事,下諭,何如?傳曰,允。
鄭昌順,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
執義鄭彦暹疏曰,伏以臣之無似,本不合於淸朝耳目之任,而柏府除命,忽下於待罪鴻臚之日,逃遁不得,章皇出肅,猥登前席,粗伸義分,而雷異之警,適在是夜,愚衷所激,其宜獻規,而鈍滯拙訥,未及周旋,咫尺嚴畏之下,莫效一日之責,含默而退,咎在不言,罪著溺職,惶隕愧恧,無地自容,敢陳自劾之章,仰暴情實,而見阻喉院,未得上徹,終宵耿耿,寸忱益激,玆敢復陳焉。臣於乞免之章,不宜贅陳他說,而目今雷異之作,其爲災也,猶不若各路被災之爲災也。今年年事,秋成以前,大有豐登之望,而及至霜降葉落之後,大異初料,三南畿甸之間,多有失稔,或過昨年,至於海西等邑,亦未免風雹之損,尤甚之處,殆過畿甸。向者減糴之命,實爲惠民之大政,而爲守令者,不善擧行,則惠澤難遍於小民,亟令廟堂及道臣,講究實惠之道,以爲元元之望焉。如此之歲,字牧之官,不可不另加董飭,而聞高敞縣監金聲九,鳳山郡守李觀夏,俱以近瓜之人,政多鄙瑣,全不事事,災年民憂,視若尋常,西南來者,莫不傳說。臣謂兩守令,亟令遞罷,各別擇差,以救民隱,斷不可已也。臣無任屛營祈懇之至。答曰,省疏具悉。今者之異,良由予一人,曷勝瞿然?申飭道臣事,依施。所彈兩令,李觀夏善治已知,其何若此?金聲九雖莫知何狀,今聞政,亦善賑加資云,今者所請,無乃誤聽風聞而然耶?玆者因相奏方自勉,聞此請,其雖可東可南者,宜審愼,況此乎?且聞瓜期不遠云,而雖一日間遞易,豈諸守令今日辭朝之意乎?難以許施。爾勿辭察職。
吏曹判書李潭疏曰,伏以臣獲蒙恩暇,歸省父病,惟日夕攅手祝聖而已。臣父所患,遇寒益添,苦歇無常,差復尙遲,目下情私,未忍離捨,由限倏過,返面稽期,揆以邦憲,合被重勘,冒陳首實之章,仰請鈇鉞之誅焉。且臣虛縻重任,退處荒野,三銓告缺而久未備員,大政隔月而全無管攝,瘝曠之罪,已不勝道,而若其久蹲之譏,防賢之嫌,尤爲臣第一難强之端。顧今群彦競進,聲望自有所屬,臣是何人,獨自兜攬,不思所以自處乎?臣之乞身歸養,卽情理事勢之所不容已,而徊徨隱忍,猶未遽請,則臣身之未敢自有,庶幾天日之明,亦有所俯燭,抑以何心,反爲趨避飾讓之熊,以欺我殿下也哉?倘蒙聖慈,曲加體諒之恩,特賜鞶帶之褫,則臣謹當竢父病間,趨造朝端,自效其奔走之責,惟聖明之垂察,公私顒祝。臣無任瞻天望聖屛營祈懇之至。答曰,省疏具悉。莫重冢宰,豈可輕遞?其在近畿,俟少間登途焉。
檢閱姜疏曰,伏以臣家世受恩,與天無極,拂拭陶甄,罔非造化,以至臣之兄弟,不肖無似,謬通朝籍,前後殊榮,迥出常格,闔門攅頌,圖報無階。顧此簪筆之任,夫豈有一分可堪之勢,而感激恩私,嚴畏義分,黽勉供職,三朔于玆,臨淵集木,一念兢懼。卽於直中,得接家信,臣父素患痰癖之症,當此日氣之猝冷,添以毒感,飮啖專却,藥餌罔效,促令臣歸視。臣聞此報,方寸飛越,按住不得,忙陳短章,徑尋鄕路。伏乞聖慈,俯垂諒察,亟遞臣職,以便救護,仍治臣罪,以肅朝綱,千萬幸甚。臣無任屛營祈懇之至。踏啓字。
執義鄭彦暹啓曰,臣之不合言責之任,臣實自知,而適當重入臺地之時,莫效遇災陳勉之語,反顧慙悚,靡所自措。此際兩守令之事,有所傳聞,竊伏念天災雖可憂,而民穀之災,尤爲可悶,上下修省,非不爲急,而字牧飭勵之道,似是要務,故妄有草草一語,亦非謂兩守令,全然不治,特以及瓜之故,排廢災年民事,人多傳說,臣於是,不勝慨然,有此論列矣。且臣初不欲索言,故托以瓜期,有如漢朝簠簋之語,而其實則亦無所據而發哉?李觀夏之善事干譽,金聲九之家近招謗,世所共知,臣雖風聞,何嘗不審於論人,而輕請斥罰耶?第臣出入臺閣,十數年之久矣,前後論事,非至一再,而耿耿愚忱,猶未見孚,致煩聖批,有此靳許之敎,臣何敢一月苟冒於臺次乎?請命遞斥臣職。答曰,勿辭。
李萬育啓曰,執義鄭彦暹,再啓煩瀆,退待物論矣。傳曰,知道。
甲午十月十七日辰時,上御集慶堂。藥房入診,大臣·備局堂上同爲引見入侍時,都提調申晦,提諸韓光會,副提調李瀰,左議政李思觀,行司直具善復·具善行·鄭弘淳·李章吾,行副司直趙重晦,兵曹判書趙曮,行副司直尹東暹·鄭存謙,刑曹判書李潤成,行副司直尹泰淵·金華鎭,刑曹參判洪趾海,行副司直權噵·元義孫,大司憲沈墢,副校理柳焵,左副承旨朴師訥,假注書宋銓·李益運,記事官姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。晦曰,日氣甚寒,聖候調攝,若何?上曰,一樣矣。進湯劑。上進御,晦請診候。上曰,止,四人診脈。診脈訖,泰輿等退伏以奏曰,脈候左右三部調均,胄脈滑體,亦一樣矣。光會·瀰及諸醫官,先爲退出。晦曰,今年諸道年事,雖曰免歉,沿海各邑,則多有被災之處,故自朝家,特恤民情,加請災結者,輒皆許施。爲道臣者,亦能仰體此意,嚴飭各邑守令,使之親執精覈,一一均俵,無或有虛實相蒙之意,更加申飭,分付,何如?上曰,依爲之。晦又曰,推奴徵債,纔因特敎,嚴禁諸道,而其爲民弊,則京外無異。限明秋,一體禁防之意,分付法司,何如?上曰,一體禁焉。晦又曰,冬節漸深,而泮製多未擧行,爲士子,實爲可悶。大司成作窠云,待後政差出,使之連爲設行,趁卽畢試,學製亦多未行,一體申飭,何如?上曰,依爲之。一體申飭,可也。思觀曰,備堂元義孫,目下情理,實難行公。今日飭敎之下,雖不得不進參,而如此之人,姑爲減下,以便救護,實合於體下之道矣。上曰,備堂許遞,可也。曮曰,詰戎之政,有國所重,目今昇平日久,戎務疎虞,有識寒心,固已多矣。今當遇災修省之時,凡係軍物,尤不可不另飭諸道營邑,着意修改,而凡事宜有勸懲,時令備郞,抽栍摘奸,盡心修擧者,依法施賞,一任抛棄者,名別論罪,則可以收效,敢此仰達矣。上曰,所奏誠是,依爲之。曮又曰,內中日試射時,部將張繼胄,以五中陞六事,判下矣。曾於甲申年,以中日五中者,勿計內三廳禁軍·扈衛軍官,一體加資事,奉承傳定式。今此張繼胄陞六,有違定式,故敢此仰達矣。上曰,加資,可也。曮又曰,各營門賞試射時,六兩遠射入格人,閑良則直赴,出身則加資,例也。今番龍虎營試射時,禁軍出身朴重鎬入格,而本營則分營後始有之,故雖不敢直爲草記,而似當與三軍門,一體施賞,下詢大臣而處之,何如?晦曰,六兩遠射人之或加資或直赴,自是軍門通行之規,故兵判所達如是,而此外鳥銃三發六中之人,自下不敢直請直赴,而曾前則皆爲直赴,判下矣。今番則循例啓下云,雖係恩典,有異前例,故敢達。上曰,單子書入,依例直赴·加資,可也。晦曰,六兩遠射人,此後則龍虎營,亦依他軍門例擧行,何如?上曰,此後,依他軍門例擧行,可也。潤成曰,頃因特敎,湖南稅穀領納監官,不騎船者十邑守令,推考矣。緘辭今纔齊到,所當照律,而係是赦前事,宜有分揀之道,故敢達。上曰,分揀,可也。以上竝出擧條思觀曰,前已陳白,近來守令數遞,民弊滋甚,數年之間,一邑或至四五遞易,交遞之際,其弊不可勝言。從今以後,宜留聖念,雖有罪犯,不至大段,則飭勵者飭勵,拿處者拿處,而必也審愼於遞改之際,似好矣。晦曰,雖以臺諫風聞言之,因一二微事,至於論罷,遞易之際,弊歸於民矣。今日新除守令,亦令催促下送,似宜矣。上曰,不知其弊之至此,當留念焉。命書傳敎曰,新除守令,皆令今日辭朝。又命書傳敎曰,今番賞試射時,銃六中人直赴遺漏,今問龍虎營一人云,直赴殿試。墢啓曰,請咸道亨,依律處斷。措辭見上上曰,勿煩。又啓曰,今日日次進定之特敎,寔出飭勵臣工之聖意,而臺諫無一人在京,以致兩司不備,事體極爲寒心。請諫院諸臺中,元在外人竝改差,在近畿人竝罷職。上曰,依啓。又啓曰,新除授持平金致顯,時在京畿水原地,詰斯速乘馹上來事,下諭。上曰,憲府雖入侍,薇院在外人皆有請,旣非元在外,則宜無異同。且此人莫知何人,今聞故相子,噫,登科屬耳,旣登臺職,則一番入侍,勢固然矣,而混稱下諭中,其涉非矣。依薇院例,捧傳旨。又啓曰,臣言議巽軟,固不合於耳目之任,而嚴畏義分,連參賓對。今日日次,諫臺無一人入參,故敢陳遞罷之啓,而至於憲臺,則在京旣多,只以在外人,敢請下諭,初不混置於遞罷中矣。致勤聖敎,臣不勝惶懍之至。臣何敢一刻晏然於臺次乎?請命遞斥臣職。上曰,其所異焉,事勢固然。以此若此,其涉過矣。勿辭,亦勿退待。師訥讀執義鄭彦暹疏。上曰,何如?晦曰,李觀夏,本以善治有名,金聲九,聞左相言,則亦以賑恤居最,陞資云矣。師訥又讀吏曹判書李潭疏。上曰,其父年,今幾何?晦曰,七十二云矣。竝賜批答。命益運持入承旨前望單子。師訥讀奏。命書傳敎曰,在外承旨,受由承旨許遞,其代,李萬育·李澤遂爲承旨,牌招察任,房順房。上曰,注書誰也?晦曰,宋銓也,前承旨鍈之弟也。諸臣遂以次退出。
甲午十月十七日酉時,上御集慶堂。藥房入診入侍時,都提調申晦,提調韓光會,副提調李瀰,記事官南鶴聞,記注官李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,午間水刺進之乎?上曰,少許進之矣。進湯劑。上進御訖,命提調出去,更煎入來。命注書出去,開陽門仍留。命書傳敎曰,新除授兵曹堂上,牌招入直,待其入來下鑰事。榻前下敎光會再持湯劑入侍,上進御訖。諸臣以次退出。
上在慶熙宮。停常參·經筵。
藥房都提調申晦,提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今暮年一何悶?於其食一悶,霎時坐何能堪,見瑣鈔曷勝悶?日三飮若三椀。暮支撑惟寢食,旣能寢亦能食,誠冥然亦苟且,氣何諭?待敎侍。
中宮殿·惠嬪宮,藥房口傳問安。答曰,知道。
備忘記,傳于李澤遂曰,關西道科,今將唱榜,此關榜目,何時來到?小科初試,昨日已畢,大科初試,亦有數日,此亦太康,敢懈此心,甚於耽羅,今將若何?暮年予心,隨處用焉,臘前三白,予亦期待。
鄭昌順啓曰,事變假注書李益運,身病猝重,勢難察任,今姑改差,何如?傳曰,允。
傳于趙曰,內局入侍,儒臣持問答,坐直承旨同爲入侍。
事變假注書李益運改差,代以崔烜爲事變假注書。
趙啓曰,大司成洪良漢,特敎差出之下,不卽出肅,卽爲牌招察任,何如?傳曰,允。
傳于李澤遂曰,內局入侍。
傳于李瀰曰,坐直承旨入侍。
趙,以禮曹言啓曰,今十月十五日所下傳敎中,特減膳三日,減膳自後三日擧行事,命下矣。後三日初日,卽十六日,自十六日計之,則三日之限,止於今日。自明日,依例復舊封進之意,分付,何如?傳曰,允。
鄭昌順,以兵曹言啓曰,禁軍頒祿,例在當月二十五日後,而今日習操時,聞軍資監,以今日頒祿,捧甘禁旅云,故招問該監下吏,則謂以本監官員,二十日後,以科場主掌官,進參試所,故前期頒祿云,二十日前頒祿,曾所未聞。況本監官員數多,則自可推移於頒祿時,而不此之爲,禁軍頒祿,任自進退。臣曹雖不許施,其於事體,誠極駭然,當該軍資監官員,令該府處之,何如?傳曰,允。
鄭昌順,以禁衛營·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
修撰李普天疏曰,伏以臣本以庸陋,早竊科第,猥忝簪筆之任,獲近日月之光,寵耀極矣,涯分溢矣,而況前後筵席,每提臣先故,天語諄諄,臣奉承恩敎,歸語臣父,闔門感祝,隕結是期。不意年前,瀛館之選,迺及臣身,臣於是,惝怳愧懼,莫知攸措。念臣學識素蔑,踐歷極淺,雖在庶官漫職,猶患其不能堪承,至若經幄論思之任,實非臣夢想所到,早晩顚沛,不待人言,而自知甚明。果然駁正之論,出於司直之地,麤陋二字,斷其平生,門戶之僇辱,身名之汚衊,更無餘地,臣心慙恧,尤當如何?然苟使臣立身制行,一出於精白修潔,則豈於發軔之初,善惡未著,而人之爲言,遽至此極,此莫非臣行己無素,不能見孚之致。在臣息補之道,惟當杜門斂影,永謝名塗,以盡自靖之義而已,官職去就,非所可論。新除之下,轉動無路,敢陳短章,冒控危懇。伏乞聖慈,察臣悃愊,憐臣情地,亟令選部,鐫改臣名於瀛錄之中,以重公器,以快人言,千萬幸甚。臣無任屛營祈懇之至。答曰,省疏具悉。念爾祖欲用汝,過中之斥,誠是料表,豈可以此一向撕捱?爾勿辭察職。
甲午十月十八日辰時,上御集慶堂。藥房入診入侍時,都提調申晦,提調韓光會,副提調李瀰,記事官南鶴聞,記注官李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,夜間聖體,若何?上曰,一樣矣。晦曰,寢睡,何以爲之,而水刺進御,多少,何如?上曰,寢睡,間或爲之,而水刺,不過數三匙矣。進湯劑。上進御訖,晦請診候。上曰,止之。命坐直承旨·儒臣入侍。諸臣遂以次退出。
甲午十月十八日辰時,上御集慶堂。儒臣·坐直承旨同爲入侍時,副校理柳焵,修撰金履正,同副承旨李澤遂,假注書宋銓,記注官李之英,記事官尹宗彦,以次進狀訖。上曰,問答新刊,木板乎,活字乎?澤遂曰,木板矣。命焵·履正·澤遂·賤臣銓·之英·宗彦,以次輪讀問答。上曰,上番誰也?澤遂曰,柳焵也。下番誰也?澤遂曰,金履正也。命澤遂讀奏秋曹回啓及監試一二所終場題·兵曹參議韓光綮違牌傳旨。上曰,韓光綮誰也?澤遂曰,師得之子也。諸臣以次退出。
甲午十月十八日申時,上御集慶堂。藥房入診,坐直承旨同爲入侍時,都提調申晦,提調韓光會,副提調李瀰,同副承旨李澤遂,假注書宋銓,記注官李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏。進湯劑,上進御。晦曰,今日尙未得診候,誠鬱矣。上曰,提調持湯劑,更爲入侍。出榻敎光會出去。瀰讀奏修撰李普天疏。上曰,是誰也,何年錄也?晦曰,李宜老之子,而喬岳之曾孫也,曾遭人言矣。上曰,李喬岳,曾於癸巳,加賀矣。命書批答。瀰又讀奏兵曹草記論軍資監官員頒祿事。上曰,兵判擧職,而甚勤矣。又讀奏禁府啓本及北道別遣重臣試官改差狀聞。上曰,北道無閫帥可入試官者乎?晦曰,設場於吉州,故南兵使,不得往參矣。平安道則設場於安州矣。上曰,改差試官云何?瀰曰,吉州牧使李策也。上曰,耽羅何無消息乎?晦曰,若越海則必有回啓,而姑無消息矣。上曰,三處設場之地,則想聳動矣。晦曰,然矣。上曰,李萬育,登科必久矣,李澤遂則何時加資?晦曰,萬育則老矣,而澤遂加資,亦稍久矣。澤遂爲人澹泊,且有文翰矣。上曰,三兄弟登科,而會遂爲季乎?晦曰,然矣。澤遂是故相閔百祥子壻也。瀰曰,坐直承旨,亦入侍矣。上曰,先退,可也。澤遂先爲退出。上命賤臣銓出去,靑陵君父君號知入。賤臣銓入奏曰,靑陵父,爲東原君云矣。上曰,然矣。光會持湯劑,更爲進前,上進御訖。諸臣以次退出。
上在慶熙宮。停常參·經筵。
藥房都提調申晦,提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。誰云冬夜長猶可,晝長誠悶?食飯纔數匙,食魚莫知味,建功果有功,苟且與誰比?氣何諭?待敎侍。
中宮殿·惠嬪宮,藥房口傳問安。答曰,知道。
傳于李澤遂曰,內局入侍。
李瀰啓曰,大司成洪良漢,泮製申飭之下,昨違召命,今日又不出肅,事甚未安,卽爲牌招察任,何如?傳曰,允。
以文臣朔試射試官望筒,傳于鄭昌順曰,置之。
李萬育啓曰,有稟達事,來詣閤外請對矣。傳曰,入侍。
李瀰,以弘文館言啓曰,修撰李普天疏批已下,卽爲牌招察任,何如?傳曰,允。
又以吏曹言啓曰,軍資監正鄭景淳呈狀內,身病猝重,勢難察任,今姑改差,何如?傳曰,允。
鄭昌順,以兵曹言啓曰,昌德宮衛將金鎭洪,身病猝劇,勢難供職,呈狀乞遞,不可等待其差復,今姑改差,何如?傳曰,允。
又以兵曹言啓曰,訓鍊院正許侙呈狀內,素抱奇疾,差復無期,時月之內,無望供職,卽賜啓遞云,實病旣如是,則不可强令察任,今姑改差,何如?傳曰,允。
又以兵曹言啓曰,今番禁軍賞試射時,六兩三矢一百五十步入格人,依新定式,別單書入之意,敢啓。傳曰,知道。
又以御營廳·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
甲午十月十九日辰時,上御集慶堂。藥房入診入侍時,都提調申晦,提調韓光會,副提調李瀰,記事官南鶴聞,記注官李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑,上進御訖。上曰,只四人診候,可也。泰輿等以次診候,退伏奏曰,三部度數調均,胃脈滑體,一樣差勝矣。晦曰,明日是日次次對,而再昨旣行次對,明日將何以爲之乎?上曰,置之。諸臣遂以次退出。
甲午十月十九日申時,上御集慶堂。右副承旨入侍時,右副承旨李萬育,假注書宋銓,記注官李之英,記事官尹宗彦,以次進伏訖。萬育曰,湖南伯狀聞中,有海南縣監所告內榜書二度上送之事,故臣與諸承旨,同坐拆看後,敢此求對矣。上曰,其掛榜書讀奏。萬育讀奏榜書及狀啓。上曰,領相入侍。出榻敎賤臣承命,出傳領議政申晦,晦進前。上曰,看此有可疑之端乎?晦看訖,仰奏曰,書字貌樣怪異矣。上曰,南俗不佳矣。豈有首發如此事而不現捉者乎?遣御史處之,何如?晦曰,好矣。上曰,入直儒臣誰也?晦曰,柳焵·金履正也。上曰,焵,好矣,使之入侍。晦曰,聞柳焵已出直,卽今上番,乃朴天衡也。上曰,是朴春普子乎?命賤臣銓,上番儒臣入侍。出榻敎校理朴天衡進伏。上曰,看此後,持往完營,按覈以來。命書傳敎曰,校理朴天衡,爲湖南按覈御史,倍道詣監營,與道臣眼同嚴査後,啓聞。上下詢曰,外方今方有捧糴之事乎?晦曰,此時方張矣。上曰,此事必由於此等處矣。狀聞中,已皆捉囚云乎?晦曰,有可疑之跡者,盡爲捉上營獄云矣。上曰,倍道可乎?全州爲六日程耶?晦曰,然矣。上曰,海南縣監李堉,今番事善處矣。堂上何爲縣監?晦曰,似是別擇矣。上命賤臣銓出去,三馬牌持入給天衡。天衡先爲退出。上曰,先察其有讐怨與否,可也。下敎內局入侍。出榻敎萬育仍奏曰,諸臺牌招啓辭未下矣。上命讀啓辭訖。提調韓光會,副提調李瀰進伏,萬育先爲退出。上進御湯劑,下敎提調持湯劑更入。出榻敎光會出去。瀰讀奏畿伯狀啓·關東伯狀啓·兵曹草記·平安兵使淸人往來狀啓及修撰李普天違牌傳旨訖。上曰,御史姑未出去乎?下敎御史入侍。出榻敎天衡復進伏。上曰,軍官何人帶去乎?天衡曰,李煜也。天衡仍退出。上曰,湖南伯之祖誰也?晦曰,徐宗玉也。上曰,貴矣,予使其三世矣。光會持湯劑,復爲入來,上進御。諸臣以次退出。
上在慶熙宮。停常參·經筵。
藥房都提調申晦,提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。胃脈一向差勝,豈云若前?此誠可笑。建功日三飮,能食能起動,曷勝苟且,曷云冥然?氣何諭?待敎入侍。
中宮殿·惠嬪宮,藥房口傳問安。答曰,知道。
鄭昌順,以都摠府言啓曰,今日內三廳武兼禁軍及軍兵等,中日習射,請出標信。傳曰,知道。
傳于趙曰,韓判府事留待,內局同爲入侍。
又傳于曰,內局入侍。
備忘記,又傳于曰,嗟哉,韓判府,伸禮十二代祖,而苟且冥然,逢今月一何貼席?
備忘記,傳于鄭昌順曰,一朔三對,皆爲以申飭次對彌縫,今日次對。
鄭昌順啓曰,臣依定式,進詣崇政殿月臺,入直禁軍戎器及服色檢閱,則皆無頉,仍以傳敎內辭意勞問,則皆好在云矣,敢啓。傳曰,知道。
李萬育啓曰,執義鄭彦暹引避退待,已至經宿,諫院闕啓,亦涉未安,兩司除在外·監試試官進去外,大司憲沈墢,掌令尹正烈,持平洪樂遠,正言尹行晉,竝卽牌招,何如?傳曰,允。
鄭昌順啓曰,今日次對,兩司當爲進參,而除在外及試官與牌招啓辭未下外,大司諫趙昌逵,卽爲牌招,以爲入侍之地,何如?傳曰,允。
又啓曰,大臣·備局堂上,依下敎來待矣。傳曰,引見。
備忘記,傳于趙曰,司馬試一年再,誠料表亦太康,況此科誠豐亨,曷勝歎嗟冥然?湖南報今何來,從容世曷勝駭?豈狀聞予已知,以一按自貼然。
藥房口傳啓曰,今日筵中,臣晦親承聖敎,退與諸醫反復商確,而旣有入侍以奏之命,臣等顒俟半日,召命未下,玆敢相率仰龥。伏乞暫許召接,千萬懇祝,惶恐敢啓。
傳于李澤遂曰,內局入侍。
鄭昌順,以兵曹言啓曰,今日將官朔試射時,闕內入直訓鍊都監·把摠·哨官等,依前例,以先射人員代直,出射之意,敢啓。傳曰,知道。
又以兵曹言啓曰,羽林衛將李熤,以御史軍官出外矣。領軍宿衛之任,不宜久曠,今姑改差,何如?傳曰,允。
又以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
又以右參贊洪麟漢三度呈辭,傳于李瀰曰,前後撕捱,已涉過矣。此等閑任,必也一遞,特爲加給由。
大司諫趙昌逵疏曰,伏以臣之不可復冒於臺地,擧世之所共知也。臣於頃年,一有糾劾,便被反噬,誣辱旋及於臣父,如臣遭罹,千古所無,至今追思,直欲無生。臺端一步,便是臣鐵限也,今當遇災修省之日,政宜妙選言官,以補我聖上日新之化,而乃以如臣之決難冒膺者,苟然充數,臣誠訝惑,莫知其所以也。縮伏累日,祗俟譴何,卽者次對有命,天牌降臨,而臣父素患痰塞胸膈之症,是二十年貞疾也,今當換節之時,挾感添劇,食飮全却,證形危苦,臣方左右扶將,實無暫時離捨之勢,不免坐違,冒死陳章,臣罪至此,尤無所逃。伏乞聖明,亟遞臣見帶之職,仍治臣違傲之罪,以肅朝綱,以安私分,不勝幸甚。臣無任屛營祈懇之至。答曰,省疏具悉。爾其勿辭護焉。
兼司書吳載紹疏曰,伏以臣於直中,得接家信,則臣母宿症,又添寒感,咳嗽達宵,昏眩竝作,飮食全却,委頓床席,病勢苦劇,促臣來視。臣自聞此報,心神飛越,不容一刻按住,玆陳短章,徑出禁扄。伏乞聖明,亟削臣職,以便救護,仍治臣罪,以肅朝綱,千萬幸甚。臣無任屛營祈懇之至。答曰,省疏具悉。爾其勿辭護焉。
副校理李魯述疏曰,伏以臣本以庸陋,濫竊科第,久叨秉筆,徒積釁咎,及夫變通而陞六,反歸因罪而媒榮,居常愧惕,若無所容。微官散地,尙難遽膺,矧玆玉署爲職,遴選最重,將以備顧問而責啓沃,則尤豈如臣蔑識蒙學,所可冒據之地乎?暫膺新命,非謂才器之可堪,適會休慶,秖欲義分之粗伸而已,一再登筵,醜拙畢露,不稱之實,自量己審,其何敢徒慕榮耀,因仍蹲冒也哉?且臣情理,聖明業已俯燭矣。請急歸護,由限已屆,義不敢一向退伏,而第臣父病,近因日氣之稍寒,將攝失宜,宿症之外,又添毒感,寒熱交攻,飮痰全廢,沈頓床褥,氣息澟綴。雖有兄弟之迭守左右者,人子之心,尙以不親看護爲悶,況如臣終鮮之身,獨自扶將者乎?晷刻之頃,猶難暫捨,宿眷之程,豈尤相離?噫,臣今欲趨,則情所不忍,不進則罪固難赦,臣誠狼狽焦迫,罔知攸措,玆敢猥從縣道,冒控危懇。勢雖迫隘,跡近慢蹇,臣罪至此,萬戮猶輕。伏乞聖慈,察臣至懇,諒臣衷曲,亟命刋改,仍治臣罪,以重官方,以便救護,不勝大願。臣無任屛營祈懇之至。踏啓字。
甲午十月二十日辰時,上御集慶堂。藥房入診,韓判府事同爲入侍時,都提調申晦,提調韓光會,副提調李瀰,記事官南鶴聞,記注官李之英,記事官尹宗彦,判府事韓翼謩,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。翼謩曰,日間聖體,若何?上曰,一樣矣。寢睡·水刺之節,亦何如?上曰,一樣矣。中宮殿·王世孫氣候,亦何如?上曰,亦一樣矣。晦奉進湯劑,上進御訖。請診候。上曰,止之。上曰,卿往省十二代祖墓,貴矣。翼謩曰,臣之省墓,出於格外,而恩眷所及,至給澆奠床,松楸動色,幽明含感,不知所達矣。上曰,卿其退休,可也。翼謩先退。命注書出去,一二所榜入來與否知入,可也。賤臣回奏曰,榜姑未來矣。諸臣以次退出。
甲午十月二十日辰時,上御集慶堂。大臣·備局堂上引見入侍時,領議政申晦,左議政李思觀,行司直具善復·鄭弘淳·李章吾,戶曹判書具允鈺,行副司直尹東暹·鄭存謙·趙重晦,刑曹判書李潤成,行副司直尹泰淵,禮曹參判尹得養,行副司直金華鎭,刑曹參判洪趾海,行副司直權噵,大司憲沈墢,正言尹行晉,副校理柳焵,左副承旨鄭昌順,假注書宋銓·崔烜,記注官李之英,記事官尹宗彦,以次進伏訖。思觀曰,日氣稍寒,聖體調攝,若何?上曰,一樣矣。晦曰,節使時京帽價銀,廛人收納戶曹,入送燕京,自是節目,而每年,無愆期未納之弊矣。今番則使行迫頭,而廛人輩,逐日呼訴,實無備納之勢云,渠輩之言,雖不足取信,近來東萊銀貨,近於絶種,市廛之間,無買賣之事,此則實狀,果然如此,似非廛人輩推托之言。若欲永罷官帽則已,不然,玆事有關於使行,不可無變通之道。且以尙方衣襨所用內局藥材言之,皆自地部給價於醫譯,使之貿納,而有所重處,銀路絶乏,無以辦備云,亦可有顧念之道矣。京司雖不無銀貨有處,皆是封不動,不可着手,關西別餉庫,雖有銀貨,殆同經費,亦不可割用,而關西勅需庫銀貨,所儲稍優,雖有勅行,姑無可慮,亦以輕重言之,與他有異。本庫銀壹萬六千兩,姑爲貸下戶曹,以爲入送之地,其代廛人之帽子價錢,自戶曹受置,姑待銀路之稍裕,以爲換貿還充之地,而此銀,卽是壙銀,不可以本色出給,故問於軍門,則訓局有萊銀云,若相換則於訓局,別無所損,而實爲兩便,以此分付,何如?上曰,依爲之。允鈺曰,以今番災摠推之,明年收租,又將減縮,且値閏朔,經用之不給,在所可念,不可不預先商量,然後可無窘束之患。某樣穀物中,其所區劃之道,下詢大臣而處之,何如?上曰,大臣之意,何如?晦曰,今年收租,足可爲中年,而適値閏朔之故,需用未免不足。戶判之如是陳達,欲爲預先區劃者,果是矣。以一朔需用言之,將不下七八千石云,許多穀物,自京實無推移區劃之路,三南軍作米之貿置,正爲此等需用,量宜磨鍊,明春稅船上來時添載之意,預爲分付三南道臣,何如?上曰,依爲之。以上出擧條墢啓曰,請咸道亨,依本律處斷。措辭見上上曰,勿煩。又啓曰,執義鄭彦暹,元避辭見十七日日記引嫌而退,風聞或誤,元非異事,豈可以此輕遞言官?請執義鄭彦暹出仕。上曰,依啓。行晉啓曰,臣於月前,猥忝言地,適當求言之下,未效一日之責,至有臺評,果蒙譴罷之典,至今追思,惶愧在心,其何可以時日之稍久,晏然仍冒於臺次乎?請命遞斥臣職。上曰,一時飭勵,何過撕捱?勿辭,亦勿退待。又啓曰,請咸道亨,依本律處斷。措辭見上上曰,勿煩。又啓曰,近來科場不嚴,至有踰墻攔入之弊,頃者大臣,已爲筵稟,至有申飭之敎,而今番一二所墻圍之穿破攔入,又復如前,人多目覩,莫不駭歎。國綱所係,不可仍置,請當該一二所禁亂官拿處,前頭大科時,各別嚴飭,俾無如前之弊。上曰,依啓。行晉退伏後,復進前以啓曰,新除授司諫鄭義達,時在京畿仁川地,獻納李秉模,時在江原道原州地,請斯速乘馹上來事,下諭。上曰,依啓。昌順曰,行晉傳啓之後,旣退更進,始請下諭,雖因生疎,有欠筵體,推考,何如?上曰,依爲之。行晉又啓曰,臣初入臺地,觸事生疎,進退之際,不善周旋,此莫非不能見孚於君父之致,臣何敢晏然於職次乎?請命遞斥臣職。上下詢曰,此臺臣誰也?晦曰,故判書尹德駿之從玄孫云矣。上曰,避辭中見孚二字,着題乎?遂下答曰,因請推而若此,語意何矛盾?飭臺閣勵風習,豈可例批?依啓。上曰,前則湯劑進御時,頓覺爽然,今則多滯,須商確以奏。晦曰,診候後議之,似好矣。上曰,止之。晦曰,有可以加入者,則晝診時奏之乎?上曰,不必如此。諸臣遂以次退出。
上在慶熙宮。停常參·經筵。
藥房都提調申晦,提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖加入錢附子,子氣何愈?朝特甚,藏鎭鈔自從容。
中宮殿·惠嬪宮,藥房口傳問安。答曰,知道。
傳于李瀰曰,內局入侍。
吏曹參判·參議前望單子入之。以洪趾海爲吏曹參判,趙爲吏曹參議。
傳于李澤遂曰,內局入侍,徐命膺同爲入侍。
李澤遂,以禮曹言啓曰,庚寅二月所下傳敎中,凡節製直赴會試給分之人,從自願許赴於增別試,自今年定式施行事,命下矣。癸巳閏三月儒生製述入格幼學吳載源,生員吳大益,幼學李敏瑜,同月因特敎幼學孟意大直赴會試,六月忠良科入格縣監吳載文,幼學金世根,七月後三日製入格幼學朴彝源·李安默,九月九日製入格幼學洪相默,幼學尹光溫,十一月黃柑入格幼學趙羽逵,進士李健源,幼學洪大燮,甲午三月三日製入格生員趙鎭寬,進士嚴思晩,幼學徐有年,七月忠良科入格僉正李養和,幼學曺晦振,幼學李重玄,九月九日製入格生員金啓濂,進士李商球,進士李一運,其中直赴會試十二人,許赴於今番增廣文科覆試,給二分十人,依新定式,許赴於文科初試之意,竝以分付,何如?傳曰,允。
李萬育,以義禁府言啓曰,江原道放未放啓本中,本府所管徒三年定配罪人朴敦行,無端落漏,事極怪訝,當該道臣推考,元啓本還下送,更爲修啓後,稟處,何如?傳曰,允。
又以禁衛營·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
甲午十月二十一日巳時,上御集慶堂。藥房入診入侍時,都提調申晦,提調韓光會,副提調李瀰,假注書宋銓,記注書李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,夜間聖體調攝,若何?上曰,一樣矣。進湯劑。上進御,晦請診候。上曰,止,四人診脈。泰輿及道炯等診脈訖,退伏以奏曰,脈候左右三部調均,胃脈活體,亦差勝後一樣矣。晦曰,試望,再明當差出,而吏曹參判有實,不得行公云,參議未差,合有變通之道矣。上命書傳敎曰,吏曹將有試官望備擬之事,而今聞領相所奏,參判許遞,與參議前單入之。晦及光會,先爲退出。瀰讀奏監試初試一二所初終場榜目訖,讀奏吏曹參判·參議前望單子。至洪趾海·趙,命貼付啓字。諸臣遂以次退出。
甲午十月二十一日酉時,上御集慶堂。藥房入診,宗簿提調同爲入侍時,都提調申晦,提調韓光會,副提調李瀰,宗簿提調徐命膺,假注書宋銓,記注官李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。進湯劑,上進御。上下敎曰,提調持湯劑,更爲入侍。出榻敎上曰,赤裳,何如?命膺曰,果如所聞矣。光會爲持湯劑出去。命膺曰,赤裳山城,據三道交會之地,自古流傳爲勝地,故前朝都統使崔瑩,我朝體察使崔潤德,皆有設鎭之議。自萬曆庚戌,設置史庫·璿閣之後,故相臣元斗杓爲全羅監司,始作北門,廣設營舍,故判書李植,以奉安使,歸奏筵席,築城儲糧,建置護國寺,募入僧徒,則以名山之藏,而有儲胥之護,其秘益固矣。庚申年間,柳命賢爲全羅監司,忽生橫議,馳啓言史庫·譜閣所在之地,不宜設倉舍置軍器,遂以錦·龍·珍·長四邑軍餉,還送各邑舊儲,軍器移置茂朱府,故卽今赤裳,便成廢城,雉堞頹缺,寺刹凋殘,不及十年,將至於莫可收拾。設之甚艱,而棄之甚易,此誠嘅然處。爲今之道,莫如劃給軍餉,取其耗以爲繕修之資,而元軍餉,皆有所屬,今不可割此與彼,以啓紛挐之弊。惟此北關穀,卽故參判洪昌漢,爲全羅監司時,自北關出錢,貿穀於湖南,而以其錢作穀糶糴者也,東北穀,卽故判書元景淳,爲全羅監司時,以交濟浦項穀,設賑本道餘穀,仍爲糶糴者也。此兩樣穀,皆是中間設置,而不屬於元軍餉,今若以赤裳四隣邑所在兩樣穀,限五千石劃給山城,則竝與前在穀三千石,合爲八千石,令茂朱府使,取其半分耗,繕修城堞器械,自備局成節目,下送本道,而茂朱邑閑治,政無大得失,令道臣,專以此山城修擧,爲之課績,則不出十年,庶有實效,故敢達。上曰,大臣之意,何如?晦曰,赤裳山城,卽三南要害處,故當初設置,意非偶然,而今聞所奏,無異等棄,誠爲可惜。爲先申飭道臣,城堞公廨之頹圮者,隨力修補,僧徒人民,亦爲募入,稍成貌樣,然後區劃穀物,當爲次第事,非急先務矣。上曰,所達,誠有意見,令備局,分付道臣。命膺又曰,重臣奉命,例兼巡邊使,臣於奉安之路,凡於閫任·守令治績之關係邊政,或有入耳者,不敢不達矣。全羅左水使金永綬,到任以後,夙宵殫誠,城堞公廨,一倂修補,旗幟金鼓,煥然改觀,使本營規模一如統營之例,故人稱爲小統營。其他槍劍·弓矢·鳥銃等器械之新備,亦甚夥然,又自備穀一千石,使營下將卒及各寺僧軍,每月試射,優等者賞,故本營僧軍射品,皆成一才云。臣聞甚感歎,藏之于心,及到近畿,伏見朝紙,則兵曹判書趙曮,以外邑戎備申飭事,有所建白,此誠要務,然申飭之道,莫如激勸,故敢達。上曰,大臣之意,何如?晦曰,金永緩,自莅任以後,凡於城堞公廨,許多戎備,一心孜孜,無不修改,傳說藉藉。如此之人,不可無陞用之道,故臣以可合兵閫之意,累言於公坐矣。上曰,聞甚可嘉,令西銓,右職待窠,卽爲調用。命膺又曰,臣待罪度支時,講究各邑臭載之弊源,則蓋因各邑,本無地土船,每當裝載時,多受船漢之請托,以莫知自何來之不完固船,苟充裝載,以致臭載者,比比有之。矯捄之道,莫如各邑,皆備地土船而已,雖以嶺南創設漕船之後,一無臭載者推之,亦可驗也。近年臭載之弊,湖南尤甚,湖南之中,樂安爲尤甚,故十年之內,樂安無一準瓜守令者,良以此也。卽今樂安郡守權䎐,艱辛節畜其殘邑之月廩,自備稅船二隻云,從此樂安一邑,庶可弛臭載之憂矣。今若以樂安之事,推行於湖南沿海各邑,使皆有地土船,則其爲有補於船運,大矣。然守令自備,非朝廷之所可勒定者,惟有激勸一事,爲申飭之要,如俄者所達,故敢此仰達。上曰,大臣之意,何如?晦曰,權䎐,卽是嶺南之人,而爲人勤幹牢實,且有治績。今聞重臣所奏,及莅本郡,爲慮國穀之難運,自備稅船二隻云,其勤於國事如此,誠爲可嘉矣。上曰,聞甚可嘉,此等之人,豈惜一資?特爲加資。以上竝出擧條命膺先爲退出。光會奉湯劑,更爲入來,上進御。上曰,御史其間可入達乎?晦曰,今夕間,似入達矣。諸臣遂以次退出。
上在慶熙宮。停常參·經筵。
藥房都提調申晦,提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。一錢附子,今何有效?誠冥然亦苟且,曷勝歎氣何諭?氣若此日益耗,將丁香當加入,予一哂問扁鵲。
中宮殿·惠嬪宮,藥房口傳問安。答曰,知道。
傳于李瀰曰,內局入侍。
李瀰,以司饔院官員,以監饍提調意啓曰,漁夫·貢人等連日呼訴內,卽今冬節已屆,魚族隱入,設網累日,終未捉得,闕供生事,迫在朝夕云,每年如此之時,以他可合魚及活鷄,有參半代封之規,而莫重御供,自下不敢擅便,惶恐,敢啓。傳曰,依例代封。
傳于李瀰曰,內局入侍。
備忘記,傳于李澤遂曰,問于內局,申牌前,飮三貼,一貼若此後,雖有二貼,於初貼,附子已代,若此申,今日附子其將闕焉,第三貼入五分,然則今日五分進御矣。旣加附子,申牌前飮三貼,今日扁龍,萬古初休,予亦雖晩,玆餘二貼,心竊悶焉,今日申牌前何畢?自申時後,至於來晩,其將休誠悶,建功人此心少紓矣,爲予言於內局。
李澤遂,以內乘院官員,以都提調意啓曰,年例各殿進上臘藥所入牛黃,九十九部八分內,加劑九部一分及甲申特減十二部三分除,實七十八部四分,麝香,依定奪減三分一,實一百五十六部二分,令戶曹·宣惠廳進排,何如?傳曰,允。
鄭昌順,以兵曹言啓曰,今十月二十日各廳堂下武臣等朔試射時,禁衛營把摠梁塤無分,訓鍊都監哨官洪順海,摠戎廳把摠洪繼哲,訓鍊院判官許燦,主簿申必漢·趙台鎭,奉事劉漢雄,武臣宣傳官李復來·金翊烈等,俱未滿四中,訓鍊都監哨官陳盛漢,連三次不進,竝依例汰去,都摠府經歷金㲄,柳葉箭二中,騎芻一中,以矢數計之,則雖未滿四中,騎芻自有倍劃之規,今亦依前例,勿爲汰去,而至於身病之類,試所旣知其實狀,竝與呈辭受由人等,退試次姑爲懸頉以入之意,敢啓。傳曰,知道。
李澤遂,以侍講院言啓曰,本院兼司書吳載紹,由限已過,卽爲牌招察任,何如?傳曰,允。
鄭昌順,以御營廳·一二所巡廳·左右捕廳言啓曰,去夜犯夜人,無所捉,敢啓。傳曰,知道。
吏曹參議趙疏曰,伏以臣最居人下,濫蒙洪造,前後踐歷,罔非踰分,尋常悚懍,如集于木,忽於銀臺待罪之日,伏奉三銓移授之命,臣於是,驚惶感激,莫省攸措。噫,天官,固選任也,顧非如臣庸碌,所敢擬議者。且臣兄臣曮,方帶西銓長,衙門雖異,政官一也,兩銓相避,已成近例,不待臣言,便屬應遞之科矣。況臣見叨,旣因國子之階,則反顧所經,悚恧尙切,此尤臣難昌之大防,玆敢略陳短章,仰瀆崇聽。伏乞聖明,亟遞臣職名,以存公格,以靖私義,不勝幸甚。臣無任云云。答曰,省疏具悉。爾其勿辭,從速察職。
甲午十月二十二日辰時,上御集慶堂。藥房入診入侍時,都提調申晦,提調韓光會,副提調李瀰,假注書宋銓,記注官李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。晦曰,夜間聖體調攝,若何?上曰,一樣矣。水刺之節,亦何如?上曰,亦一樣矣。進湯劑。上進御,晦請診候。上曰,止之,待敎更入侍。晦曰,明日試望當備擬,而臺諫,亦多窠云矣。上曰,當更有下敎矣。諸臣遂以次退出。
甲午十月二十二日申時,上御集慶堂。藥房入診入侍時,都提調申晦,提調韓光會,副提調李瀰,記事官南鶴聞,記注官李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。晦曰,水刺進御乎?上曰,少許進之矣。進湯劑,上進御訖。上曰,四人診之,可也。泰輿等進前診候,退伏奏曰,度數調均,而胃脈似不足矣。上曰,今朝又吐下矣。晦曰,日寒,故痰候少盛,附子五分式加入,夕二貼則竝朝湯劑一錢,合爲二錢,以此進御,似好矣。上曰,提調出去,煎入,可也。晦曰,日候尙早,夕間待下敎煎入,好矣。上曰,依。上曰,諸臺皆在外乎?晦曰,或多在外者云矣。瀰曰,俄考續典,則增·初元無臺臣進參之規,監臺則監察,例當進去云矣。上曰,然乎?然則臺臣,不必差出也。瀰曰,然矣。命書吏議趙疏批。晦曰,吏議,似不可行公矣。上曰,何事乎?晦曰,其兄曮,方爲兵判,揆以前例,不可行公矣。命書傳敎曰,旣有前例,吏曹參議許遞。晦曰,試望當出,參議不可不備矣。上曰,吏議曾經人,誰某乎?晦曰,洪檢·李在簡,皆曾經矣。命書傳敎曰,有試官望備擬事,承旨李在簡爲吏曹參議,倂與亞堂,牌招察任,承旨,代前參議趙·前承旨崔台衡爲承旨,牌招察任,房順房。兩提先退。命書傳敎曰,旣已稟定,建功湯三貼中,一貼附子一錢,依前下敎,二三貼,各五分煎入。命儒臣持問答入侍。校理柳焵,修撰金履正進伏。命讀問答。儒臣上下番及承旨·翰注輪讀訖,儒臣先退,兩提更持湯劑入侍。上進御訖,命道炯更診。道炯診訖奏曰,胃脈少弱之候,與俄者無異矣。晦曰,朝者一貼,吐下爲敎,更進一貼,似好矣。上曰,怪矣,其止之。諸臣遂以次退出
上在慶熙宮。停常參·經筵。
藥房提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。加附子有何功?氣益苶昏眩甚,脾胃脈其亦弱,哂建功笑扁鵲。氣何諭?待敎侍。
中宮殿·惠嬪宮,藥房口傳問安。答曰,知道。
備忘記,傳于李澤遂曰,崔台衡承旨下敎安徐,前承旨申益彬爲承旨,牌招察任,房順房。
鄭昌順,以都摠府言啓曰,今日入直內三廳武兼禁軍及軍兵等,當爲中日習射,而停朝市相値,不得爲之之意,敢啓。傳曰,知道。
備忘記,傳于李瀰曰,左相爲內局都提調。
傳于申益彬曰,都提調若入來,內局入侍。
又傳于曰,內局入侍,坐直承旨與儒臣持問答,同爲入侍。
申益彬,以兼司書吳義紹牌招不進罷職傳旨,傳曰,只推。
又傳于曰,試官望催促。
又傳于曰,試官一竝催促,牌使令懸之。
又以備忘記,聞試官備擬,走咫尺近畿稱鄕,尋常爲駭,今番近畿稱在鄕人,直捧禁推,唱榜後勘處。
備忘記,傳于李瀰曰,於予便一臥字,於臥時庶可爲,若起動其何堪?加附子氣少勝,其若停若冷水。嗟,附子今何捨?誠冥然亦苟且。近者氣誠特甚,何以然八旬故。其雖然猶支撑,曷勝慨復何謂?
以試官望筒,傳于申益彬曰,卽爲牌招,若有稱在外者禁推,過放榜後勘律。
申益彬啓曰,文科試官望,當爲修整以入,而一所試官李福源·李宜哲·成天柱,二所試官權噵·徐有隣,牌不進推考傳旨,今方捧入,而大司成洪良漢,謂以方設陞補,終不入來,今方連爲催促,而二昌試官,無以備員,事甚未安,竝更牌招,何如?傳曰,此何分義?更爲牌招。
又傳于曰,盡爲入來,然後當進建功,申飭。
申益彬,以禮曹言啓曰,五禮儀,大臣之喪,自上有擧哀之節,而方在靜攝中,今此行判中樞府事元仁孫之喪,擧哀一節,不敢循例取稟之意,敢啓。傳曰,知道。
李萬育,以義禁府言啓曰,明日增廣初試時,本府都事皆爲赴擧,武都事一員本府入直,而當直入直都事·公事回公都事及文一二所禁亂都事·武一二所禁亂都事,無以推移,假都事六員,依例差出,以爲分排之地,何如?傳曰,允。
申益彬,以吏曹言啓曰,今此合四慶增廣文科初試試官,今方擬入,而其中李福源·林得浩·安聖彬·姜趾煥·李益烍·兪恒柱·姜彝正,時無職名,令該曹口傳付軍職,何如?傳曰,允。
鄭昌順,以扈衛廳別將,以一二廳大將意啓曰,三廳大將判中樞府事元仁孫,昨夜卒逝,其所帶軍官,當有區處之道,何以爲之?敢稟,傳曰,一廳大將兼察。
傳于申益彬曰,內局入侍。
鄭昌順,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十月二十三日巳時,上御集慶堂。藥房入診,坐直承旨·儒臣同爲入侍時,都提調李思觀,提調韓光會,副提調李瀰,同副承旨李澤遂,副校理柳焵,修撰金履正,記事官南鶴聞,編修官鄭兼濟,記事官尹宗彦,醫官方泰輿·鄭允協·慶絢·吳道炯·鄭允說·徐命緯·柳光翼·康命徽·李敏德,以次進伏訖。思觀曰,日氣猝寒,聖體,若何?上曰,一樣矣。寢睡·水刺之節,何如?上曰,一樣矣。中宮殿·世孫宮氣候,若何?上曰,亦一樣矣。進湯劑,上進御訖。思觀請診候,上許之。泰輿等以次診候,退伏奏曰,左部度數調均,而胃脈不足,如昨日矣。上曰,胃脈甚不足乎?道炯曰,少有軟弱之氣矣。上曰,領相與元判府,爲幾寸乎?思觀曰,舅甥之間也。上曰,元判府年幾何?思觀曰,五十四矣。上曰,可惜矣。思觀曰,爲人公明,擔當國事矣,今遽失之,可惜矣。命書傳敎曰,未入侍已久,心常思焉。頻聞筵中,其雖然矣,年纔踰五旬,庶幾勿藥,豈聞此報?却疑非眞。嗚呼,此相,承乃父之心,兄弟血誠,其知熟矣,家有近八偏親而若此,冞切愴悼。柩材擇送,凡諸等事,依禮文擧行,祭文製下,成服日,遣承旨致祭,祿俸限三年輸送,以表予意。又命書祭文訖。思觀曰,今見傳敎下者,君臣之間,至矣盡矣。臣不勝感激,而祭文句數甚多,無一遺漏,欽仰又多矣。三提先退。命儒臣鄭萬始進前,上曰,汝以何文爲之乎?萬始曰,以詩爲之矣。命誦十餘句訖,上曰,汝十六爲之,貴矣。汝父誰也?對曰,故副率昌朝也。儒臣先退。命儒臣讀問答,焵·履正輪讀,命承史輪讀訖,儒臣先退。上曰,承旨與他人有異,必知之矣。元判府之子,誰之壻乎?澤遂曰,洪龍漢之壻矣。上曰,予與元奉〈朝〉賀,爲幾寸親乎?澤遂曰,六寸矣。命書傳敎曰,嗚呼,近者,氣苶忒甚,建功無效,豈意此際聞此報乎?嗚呼,今予氣,雖在陽世,怳若前世,幾乎徹宵,故中官,莫敢遽然以奏,今朝以聞。鄭光忠孫十六歲人,旣命內局同入,而此亦忘焉,命召儒臣,聞此旣召。雖强命讀,嗚呼,今予心何云相臣?思先卿心一倍。予心雖若此,九原難作,況頃者奏,誠貫金石,尙今思焉,其況心一倍。家有偏親,其自湖南來,曾有三子,今之兩子又若此,雖常人之心難强,況過八旬婦人乎?於予爲六寸親夫人乎?且己卯年,執事於通明殿,而昨年召見者乎?令禮官,連三日存問,聞平安,然後心可紓。嗚呼,暮年衰苶忒甚之時,何聞此報?聞其子之成冠,予心慰矣。嗚呼,豈特此也?年纔過五旬,爲沖子期待,奚特悵然?此心何抑乎哉?命禮官,三日存問,連奏政院,蔘附之劑,令該司卽傳焉。又命書傳敎曰,旣聞其年,闋服之後,將至十五,元判府事子,待年長調用。目今予之用心,故相偏親,令醫司,蔘附之劑,以送此元奉朝賀夫人,豈云尋常?三日間連遣禮官,問安否於其家。又命書傳敎曰,元判府事家致祭,左副進去。澤遂讀各道狀聞。命書傳敎曰,嶺南道臣放未放啓本中所稟二人特放事,令該曹卽爲分付。諸臣以次退出。
甲午十月二十三日申時,上御集慶堂。藥房入診入侍時,都提調李思觀,提調韓光會,副提調李瀰,記事官南鶴聞,編修官鄭兼濟,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀奉進湯劑,上進御訖。上曰,提調出去,更煎以入,可也。上下詢吳道炯曰,二錢附子入之,而今日終不知食味,氣弱所致乎?道炯曰,水刺加意進御之後,藥力亦可行矣。上曰,藿羹粥,予甚喜食矣,近日則此亦厭進矣。上曰,試官承牌者,誰也?瀰曰,洪良漢·徐有隣·權噵承牌矣。思觀曰,權噵·成天柱,皆有實,噵則雖惶悚入來,而試官,不可爲之云矣。上曰,成天柱,亦不可入來矣。思觀曰,然矣。洪良漢爲陞補,故不得入來矣,聞嚴敎,撤坐入來云矣。上曰,洪良漢好人矣。思觀曰,文學優如,可用於國家矣。徐有隣,亦善爲試官之人也。上曰,然矣。命入試官望,付籤以下。上曰,國亂思良相,今雖無事世界,予思良相矣。元判府可惜矣,不易得之人也。思觀曰,然矣。上曰,卿何以熟知乎?對曰,臣居在洞內,故奉朝賀公平之人,故本來相親矣。光會再持湯劑以入,上進御訖。上曰,二錢附子服之,而無顯效,將來必服五錢附子,豈不悶乎?諸臣遂以次退出。
上在慶熙宮。停常參·經筵。
觀象監,夜五更,月暈。
藥房都提調李思觀,提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于申益彬曰,內局入侍。
傳于申益彬曰,內局入侍。
李萬育,以義禁府言啓曰,試官姜趾煥禁推,唱榜後勘處事,傳旨,啓下矣。姜趾煥,時在京畿連川地云,依例發遣府羅將,拿來,何如?傳曰,允。
鄭昌順,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十月二十四日辰時,上御集慶堂。藥房入診入侍時,都提調李思觀,提調韓光會,副提調李瀰,記事官南鶴聞,編修官鄭兼濟,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,日記甚冷,夜間聖候,若何?上曰,一樣矣。寢睡·水刺,何如?上曰,亦一樣矣。進湯劑,上進御訖。上曰,四人診之,可也。泰輿等四人,以次診候,退伏奏曰,三部度數調均,而滑體不足,與昨一樣矣。上曰,卿等退去,待下敎,可也。諸臣遂以次退出。
甲午十月二十四日酉時,上御集慶堂。藥房入診入侍時,都提調李思觀,提調韓光會,副提調李瀰,記事官朴長燮,記注官鄭德洙,記注官尹宗彦,醫官方泰輿,以次進伏訖。上進湯劑,命提調出去更煎以入,光會退出。上曰,一貼入幾何?思觀曰,人蔘則一貼五錢,而附子則初貼一錢,再三貼各五分矣。上曰,一日進御,人蔘爲兩半矣。附子以錢,以兩服之者有之乎?思觀曰,然矣。閭閻年少者,以兩服之者多矣。命知申讀公事,至東萊狀啓,上曰,對馬島,以此生活矣。旣哺之,則豈必靳而後給之乎?予意則然,而戶判以爲不可給矣。思觀曰,倭人接應之道,與大國人亦異矣。巧詐特甚,若許所請,又復有求。前者所許,已是格外,今雖欲施恩,後日之求,將無限節,靳許,宜矣。思觀曰,兵曹·玉堂番次,甚苟艱矣。上曰,騎堂入直誰也?思觀曰,參知黃幹入直,已十餘日,而參議有闕,參判三度呈辭,亦將入矣,儒臣在外者多矣。命書傳敎曰,諸番苟艱云,來朝開政,騎堂三度人,儒臣在外人許遞,一體差代。命持入一二所試題。上曰,此科甚重矣,易書矣。思觀曰,然矣。以易書之,故遲滯矣。命讀試題。上曰,何場最難乎?思觀曰,賦表則士子常用工,而策則文長,故皆難之矣。上曰,坐直誰也?瀰曰,右承旨申益彬,同副承旨李澤遂矣。命坐直入侍。上曰,禮房明日有事乎?瀰曰,明日翼陵傳香矣。上曰,申益彬年多乎?思觀曰,不多,而頗老蒼矣。上曰,徐有隣,好矣。思觀曰,最詳明,文華於少輩爲最矣。上曰,諸試官皆執筆云,此科亦然乎?思觀曰,然矣。申益彬進伏。上曰,年幾何?益彬對曰,三十五矣。上曰,登科時年少可知矣。思觀曰,然矣,早達矣。上曰,元義孫年幾何?思觀曰,四十九矣。上曰,已然乎?上曰,明日次對爲之乎?思觀曰,以國忌,當爲頉稟,而未及入矣。命益彬書傳敎曰,嗚呼,予壬辰就邸,癸巳八月,初求差於東郊,今年明日,求差獻官,詣此陵。嗚呼,回甲重逢,豈徒追慕?微忱萬億。明日前祗迎處,當爲祗迎,少伸此心,侍衛只入直,儀注安徐,待下敎只入正時。嗚呼,此亦二十一歲事,欲爲於八十一歲,甚矣冥然也。書訖,命禮房先退。上曰,承旨誰之族乎?思觀曰,故相申翼相之傍孫矣。上曰,明日欲爲祗迎,而頃日冬享祗迎時憊矣。思觀曰,追慕之中,小臣惶恐不敢達,而日氣甚冷,觀今夜而下敎,好矣。上曰,附子多服之矣。思觀曰,近來進御湯劑,體段當入附子矣。提調持湯劑,更爲入侍,上進御湯劑。思觀曰,更奏極惶恐,而更觀今夜而下敎,伏望。上無發落。諸臣退出。
上在慶熙宮。停常參·經筵。
藥房都提調李思觀,提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。重逢今此何人?誠冥然歎支撑,豈氣勝誠强爲,氣何諭?待敎侍。
中宮殿·惠嬪宮,藥房口傳問安。答曰,知道。
備忌記,傳于申益彬曰,聞曉鼓此心弛,今夜長誠特甚。曉鼓報漏將徹,其雖然何時明?心憧憧復何睡?問開東自沓沓。今夜更其將畢,從容堂待牖明。
傳于李瀰曰,內局入侍。
有政。吏批,判書李潭受由在外,參判洪趾海進,參議李在簡進,同副承旨李澤遂進。以南絳老爲掌令,李羽逵爲持平,權以綱爲正言,李昌伋爲校理,權禛爲副校理,李會遂爲修撰,李商巖·申大升爲副修撰,洪樂信爲兼弼善,宋載禧爲兵曹參判,李敬倫爲參議,李福源爲刑曹參判,呂善亨爲軍資正,金樂祖爲平陵察訪,李禾爲掌苑別提,奉敎曺遠振,待敎沈基泰,檢閱姜竝單付。
兵批,判書趙曮進,參判·參議竝未差,參知黃幹入直進,左副承旨鄭昌順進。以金烜爲訓鍊判官,洪靑行·金魯成爲訓鍊主簿,李亨默·權綸·黃檄爲武兼宣傳官,洪繼善爲部將,趙心泰爲羽林將,沈昌聞爲昌德將,金時亨爲楊下萬戶,副司直李徽中·崔台衡·李春輔·李魯述,副司果李商岳·趙元喆·尹行晉,同知徐德彦竝單付。
傳于李澤遂曰,奉審承旨入侍。
李澤遂啓曰,待敎沈基泰,時在慶尙道靑松地,檢閱姜,時在京畿安山地云,乘馹上來事,下諭,何如?傳曰,允。
備忘記,傳于李澤遂曰,今予心誠千萬,重逢今是第一。夜製衣朝拜見,仍受香,此憶昔也。西郊今初道,其何知瞻象設?嗚呼,八歲逢重光,十三年後初到,仰瞻其若知,當先奉審,旣莫能敢自專,入齋室半餉垂涕。嗟,才數年逢庚子,尙惟今日,心膽皆隕,此二也。爲問寢禮畢後,縣燈轎中而回,能入敦義門,開門時入問寢。噫,昔仲由負米歎,正謂予也。於今日,恬然怡然,堆臥堂中,此何人亦曰孝?此三也。有此三追慕,心豈木,腸亦石乎?其何堪其何堪?悠悠蒼蒼,此何人哉?
傳丁李萬育曰,於文科,恒云匹緞初試,而於武科,忌六兩,古有兩箭打臂之弊,若有講操縱曷勝?申飭兩處。
鄭昌順,以御營廳·一二所巡廳·左右捕盜廳言啓曰,去夜犯衣人,無所捉之意,敢啓。傳曰,知道。
甲午十月二十五日辰時,上御延和門外。香祗迎入侍時,都承旨李瀰,左承旨趙,右承旨申益彬,左副承旨鄭昌順,右副承旨李萬育,同副承旨李澤遂,記事官南鶴聞·朴長燮,記注官鄭德洙,記事官尹宗彦,以次侍立訖。上具翼善冠·黑團領袍,乘輿出通陽門,至延和門外降輿,詣板位祗迎訖。命禮房承旨,馳詣翼陵,奉審以來,五陵一體奉審。命讀祭報府,瀰讀奏訖。命書傳敎曰,嗚呼,今日逢此日,是豈夢?憶昔年,此年求差於此陵,故東平尉謂予曰,昔崇善·樂善,徽陵忌辰日,必以黑團袍隨香云,故以此奏得通絹,夜造團領,翌朝入闕拜見,仍爲隨香,此意卽昔矣。嗚呼,二十一歲衣冠帶,八十一歲衣龍袍,此誠千千萬萬料表。雖然,雖曰祗迎,若頃日冬享祗迎時,只俯伏道左,兩次皆然,豈曰伸禮?冥然之中,其亦苟且。雖然身雖在於此,心則懸於西郊。嗚呼,來日,何進薑桂?其令內局知悉,命知入獻官留畿營飯後出去與否。命招香室守僕,問濬源殿受香,何以今日爲之乎?對以趁冬至下去故然矣。上曰,前例每以今日爲之乎?瀰出問還奏曰,恐有嶺路雪塞之患,故前期二十五日受香,而隨冬至進退矣。上曰,然矣。受香,何人爲之乎?瀰曰,濬源殿參奉受香矣。院隷還奏,獻官受香,不留畿營而直往矣。瀰以奏,上還入大內。諸臣以次退出。
甲午十月二十五日辰時,上御集慶堂。藥房入診入侍時,都提調李思觀,提調韓光會,副提調李瀰,記事官南鶴聞,記注官鄭德洙,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,風氣不住,勞動之餘,聖候,若何?上曰,姑未知何如矣。進湯劑,上進御訖。上曰,四人診之,可也。泰輿等四人,進前診候,退伏奏曰,三部度數調均,而胃脈少弱之候,與昨日一樣矣。上曰,卿等退待下敎,可也。諸臣以次退出。
甲午十月二十五日申時,上御集慶堂。藥房入診入侍時,都提調李思觀,提調韓光會,副提調李瀰,記事官南鶴聞,記注官鄭德洙,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀奉進湯劑,上進御訖。上曰,提調先退,更煎以來,可也。命取來甲午十月日記。賤臣承命取來,瀰讀九月十九日進宴時及十月日記後,命湯劑持來。上曰,增廣朔試一二所額數幾何?思觀曰,各取五十五人矣。光會持湯劑入侍,上進御訖。思觀曰,朝下藥院備忘,有不進薑柱之敎,聖心雖出於追慕,帝王之孝,與常人異矣。此豈如此之時乎?上曰,今日粥水刺少進,而只汁醬及炒醬進食而已,明日尤何進薑桂乎?思觀曰,此何下敎乎?重逢今日,聖慕雖無窮,而臣等之心,則不勝稀貴慶幸矣。此時豈可如此下敎乎?上曰,其時予求差,往齋室半餉垂涕,心事莫定。重逢此日,豈不如此乎?命書傳敎曰,嗚呼,今日追慕,豈比尋常?明日內局入侍,領敦寧同爲入侍。諸臣遂以次退出。
甲午十月二十五日申時,上御集慶堂。奉審承旨入侍時,右承旨申益彬,記事官朴長燮,記注官鄭德洙,記事官尹宗彦,以次進伏。上曰,奏之。益彬曰,臣隨看馳詣翼陵奉審,陵上及丁字閣皆無頉,祭物諸執事亦無頉,仍爲一體奉審五陵,皆無頉矣。命讀祭物單子及擧案訖。益彬曰,敬陵·翼陵·順懷墓丁字閣薍簾,皆多傷破,故問于入直官,則道臣奉審時執頉,參奉前亦報于該曹,而擧行之際,以致遲滯云矣。命書傳敎曰,今聞承旨所奏,二陵一墓垂簾,道臣已執頉,報該曹而尙未擧行云,其涉駭然,該堂重推,該郞進去,卽爲擧行後草記。上曰,注書出去,內局入侍。藥房三提調進伏,賤臣先退。
上在慶熙宮。停常參·經筵。
藥房都提調李思觀,提調韓光會,副提調李瀰啓曰,伏未審夜間,聖體調提,若何,痰侵,何如?寢睡·水刺之節,亦何如?臣等率詣御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。逢今日豈曰孝?憶昔年怳若今,嗟,其年曉前回憶今日臥此堂,何夜回爲問寢。興惟此心膽隕,氣何諭?待敎侍。
中宮殿·惠嬪宮,藥房口傳問安。答曰,知道。
李萬育,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
備忘記,傳于申益彬曰,今者增廣,其亦太康,其何以然?其名合慶。若此之時,其何豐亨?嗟,今予心,惟在西郊。三件下敎,可見予心。
傳于申益彬曰,都提調·領敦寧入侍。
傳于申益彬曰,見其影盡入矣,內局諸靑囊,行首以下掌務官,皆逐開陽門外。
李萬育啓曰,明日次對,兩司長官,當爲進參,大司諫趙昌逵,待開門牌招,以爲入侍之地,何如?傳曰,允。
傳于李澤遂曰,方物依例封裹。
藥房口傳啓曰,臣等朝者入侍,旣不得進劑診候,屢承待下敎之命,不得已惶恐退俟,而申牌已報,召命尙遲,其在保護之道,竊不勝悶迫之忱,玆敢詣閤陳籲。伏乞亟許臣等持湯劑入侍,千萬顒祝,惶恐敢啓。
傳于李瀰曰,內局入侍。
藥房口傳啓曰,臣等俄者入侍,屢承退去之敎,惶悶罔措,敢以待下敎之意,仰達而出矣。更鼓已深,召命不下,當此日三進劑之時,決不容一貼而止,其在保護之道,不勝萬萬焦迫,不避煩猥,敢此仰籲。伏乞深留聖心,暫許召接,俾得奉劑而進,千萬顒祝,惶恐敢啓。以承傳色口傳下敎曰,今臥廳中,聞內局退去,然後當入溫突,何困八十一歲君乎?卽爲退去。
李萬育,以御營廳言啓曰,本廳宇內惠化門南邊體城頹毁處女墻,亦已畢築之之意,敢啓。傳曰,知道。
李萬育,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
甲午十月二十六日辰時,上御集慶堂。都提調·領敦寧同爲入侍時,藥房都提調李思觀,領敦寧金陽澤,行都承旨李瀰,記事官朴長燮,記注官鄭德洙,記事官尹宗彦,以次進伏訖。陽澤曰,日氣寒冷,且甚不調,聖體,若何?上曰,一樣矣。陽澤曰,中宮殿氣候,若何?上曰,一樣矣。陽澤曰,王世孫氣候,若何?上曰,安過矣。上曰,無以寓懷,故使卿入來矣。陽澤曰,小臣十餘日後承候,而仰瞻玉色敷腴,下情不勝慶忭矣。思觀曰,臣等使之入侍,故臣等先入,內局不敢入,而此時湯劑,不可過時,方待候於近,願下奉入之命焉。上曰,夜以三件下敎矣,予心當若何?思觀曰,聖心必如是,而聖躬保護之道,豈可一刻緩乎?上曰,今日中場,士子得之矣。思觀曰,着實見之矣。上曰,以此觀之,增廣勝於庭試矣。物力則多入矣,得才之道果勝乎?思觀曰,然矣。三場,故勝於促刻場中矣。思觀曰,日已過半矣。上曰,已下下敎矣。三月六月亦進御,而今日而已,豈可進御乎?思觀曰,豈可如是下敎乎?上曰,今則不知肉味,豆腐與肉,無異尋常矣。陽澤曰,昨日香袛迎,下情慶幸,而勞動之餘,湯劑不可過時矣。思觀曰,領敦寧,旣承召見,湯劑進御之後,可以退去矣。上曰,今已問候,退去,可也。陽澤·思觀齊奏曰,追慕之中,尤當以聖躬爲念,聖躬雖康寧,保護之道,尤當加意矣。一時差晩,亦甚悶迫,願下奉入之敎。上曰,退去焉。思觀曰,屢承退去之敎,若係他事,則豈敢不退,而此則不得請,則不可退矣。臣當出去,奉湯劑入來矣。思觀退出,與提調韓光會,副提調李瀰,奉湯劑入侍,思觀奉進湯劑。上曰,鹿茸入之,不可進矣。思觀曰,此非如是下敎者矣。藥料則於行素之時,無拘礙之事,而此則角也,非肉也,尤不當拘矣。陽澤曰,追慕之中,尤當仰體陟降矣。思觀曰,追慕繼述,尤當保護聖躬,以殿下聖學,豈不思此,而聖心每過於追慕而然矣。臣與領敦寧同入,豈有不得進湯而退去之下情乎?上曰,鹿茸拔之,則當進矣。思觀曰,鹿茸若拘於行素之節,則豈敢不奉行,而藥料則不然矣。臣等若或以此拘礙,則豈敢於前席,仰奏不誠實之語乎?前亦以此仰奏,每蒙勉從矣。陽澤曰,薑桂二字,出於禮記,而此則以悅口之滋味言之,湯劑則苦口,而鹿茸,亦非肉矣。望九之年,雖非湯劑,豈可如此,而況湯劑乎?上曰,陳根煎服不關係,而鹿茸入,故如何?拔而煎入,可也。命書傳敎曰,昨日異於常日,頉稟循例知道,噫,次對豈闕?一昨日次對,其令爲於明日。思觀曰,以下敎言之,一月六對,亦仰體也。保護聖躬之節,尤當仰體矣。上曰,其退去待下敎,可也。思觀曰,日已過午,豈可少遲乎?上連命退去,仍掩寢門,諸臣退出。
甲午十月二十六日申時,上御集慶堂。藥房入診入侍時,都提調李思觀,提調韓光會,副提調李瀰,記事官南鶴聞,記注官鄭德洙,記事官尹宗彦,以次進伏訖。思觀奉進湯劑。上曰,古人云,門卷果木必正,予亦日暮後服湯,有意在爲矣。進御訖,思觀曰,日已昏黑,而夜色甚長,稍間後當更待下敎矣。上曰,其止之。何其困予乎?一貼進服後,甚憒亂矣。仍爲吐下少許。思觀曰,諸醫有逐出之敎,故不敢入來,此時診候,不可不爲之矣。上曰,皆令入來,而診候則置之。更請湯劑,上曰,其止之。退出,可也。思觀曰,下情切迫矣。諸臣遂以次退出。
上在慶熙宮。停常參·經筵。
藥房都提調李思觀,提調韓光會,副提調李瀰啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,許察聖候爲宜,臣等不任區區憂慮,敢來問安,竝此仰稟。答曰,知道。今予懷惟憶昔,建功何扁鵲誰?只一貼五更便,氣何諭?待敎侍。
中宮殿·惠嬪宮,藥房口傳問安。答曰,知道。
傳于李澤遂曰,封裹後入來次對。
申益彬,以弘文館言啓曰,新除授副修撰申大升,時在慶尙道比安地,經筵入番事緊,請斯速乘馹上來事,下諭,副修撰李商巖,卽爲牌招察任,何如?傳曰,允。
李萬育啓曰,大臣·備局堂上,封裹後,依下敎來待矣。傳曰,引見。
傳于申益彬曰,內局入侍。
傳于李萬育曰,宣傳官二員,分送一二所,試才幾許,詳細知入。
以咸境監司狀啓安邊本社一里居崔界等囕死·燒死·渰死等事,傳于趙曰,令本道恤典擧行。
有政。吏批,判書李潭受由在外,參判洪趾海進,參議李在簡式暇,右承旨申益彬進。
吏批啓曰,判書李潭受由在外,參議李在簡式暇,小臣獨政未安,何以爲之?敢稟。傳曰,仍爲之。
以李致中爲大司諫,金養心爲司諫,李宗榮爲掌令,朴相來·柳榮鎭爲持平,李亨元爲獻納,沈豐之爲正言,黃昇源爲副修撰。
兵批,判書趙曮進,參判宋載禧入直進,參議黃幹病,參知李敬倫病。
以李鎭翼爲副摠管,金朝潤爲同知,李匡垕爲訓鍊主簿,安允奭爲武兼宣傳官,同知李海,副護軍張繼胄·鄭義達·權德訓·洪樂信,副司直李秉模·李羽逵,副司果權以綱·沈豐之·朴相來竝單付。
趙,以戶曹言啓曰,依下敎,敬陵·翼陵·順懷墓丁字閣月廊薍簾,發遺本曹郞廳,卽爲修改之意,敢啓。傳曰,知道。
李萬育,以兵曹言啓曰,禁軍別將李邦綏,素抱痰癖之症,當寒添劇,旬月之內,無望供職,屢度呈狀。實病旣如是,則領軍重任,不宜瘝曠,今姑改差,何如?傳曰,允。
兵曹口傳政事,以李漢膺爲禁軍別將。
李萬育,以禁衛營言啓曰,來乙未正月當五番左部後司屬忠淸道五哨軍兵,來十二月二十五日,京中逢點,依例準二朔立番之意,本道監·兵使處,預爲知委,何如?傳曰,允。又以禁衛營言啓曰,來十一月當五番左部右司屬忠淸道五哨軍兵逢點實數六百五十二名,已爲點閱整齊。來十一月初一日,延和門及宮墻外南營入直訓鍊都監軍兵,與之替代,而闕內則以一哨入番,南營本營則以一哨,依例分排入番之意,敢啓。傳曰,知道。
又以御營廳言啓曰,本廳來十一月·十二月兩朔應立中部左司屬全羅右道五哨軍兵六百七十名,已爲逢點整齊矣。來十月初一日,與新營入直京標下軍及北二營入直訓局軍兵替代,而新營入直千摠·把摠,依例移直於北二營之意,敢啓。傳曰,知道。
又以御營廳言啓曰,本廳來乙未年正月·二月兩朔應立中部中司屬全羅右道二哨,忠淸右道三哨合五哨軍兵,十二月二十五日,京中逢點,正月初一日,與左司軍兵,當爲替代立番,趁期調送事,兩道監·兵使處,依前知會之意,敢啓。傳曰,知道。
又以摠戎廳言啓曰,水原·坡州別驍士甲午條都試,今月二十七日,設行於本營之意,敢啓。傳曰,知道。
又以摠戎廳言啓曰,水原·坡州別驍士都試居首者各一人閑良,則直赴殿試,已有定式矣。水原所報六兩騎芻·鞭棍入格者三十一人,坡州所報六兩騎芻·鞭棍入格者二十三人等,柳葉箭·片箭試取計劃後,其中居首者各一人,別單書入,其餘入格之類,使各該邑依例施賞之意,敢啓。
又以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
司諫鄭義達疏曰,伏以臣百不肖似,濫蒙洪造,前後踐歷,罔非踰分,居常愧懼,若隕淵谷。微垣新除,忽下於跧伏鄕盧之中,繼而有馹召之命,言責重任,臣亦自知其萬萬不合,而其在分義,不敢一向偃伏,顚倒上來,章皇出肅,區區微誠,豈敢以見職自居,而只欲爲一謝恩命而已。臣於此際,得接鄕信,則臣本生偏母,年迫七耋,而素抱貞疾,長時淹淹,近日風寒,將攝失宜,又添關格,症甚危劇。臣得聞此報,五內焦灼,按住不得,臣非不知此時擅行之極爲惶懍,而情私所迫,拜章往歸,臣罪至此,萬殞難赦。伏乞聖慈,亟削臣職,以便救護,仍治臣罪,以肅朝綱,千萬章甚。答曰,省疏具悉。爾其勿辭護焉。
修撰李會遂疏曰,伏以臣於日前,參試竣役,禮當反面,而以試所之儒生攔入,諫臣至有禁亂官請罪之啓而蒙允。臣於伊時,旣參考試之末,則雖不直斥臣身,其不能檢飭之失,尤有所較重者,故臣不敢唐突復命,露章自引,而見阻喉院,未得登徹,臣縮伏私次,惟譴何是竢。忽於此際,伏奉館職除命,臣固當竭蹶趨承之不暇,而第區區私義之悚惶者,猶自如也,則豈可諉之以時日之已久,而揚揚冒膺也哉?且臣兄同副承旨臣澤遂,方帶春秋館修撰官,臣之兼銜,自在當遞之科。伏乞聖明,先治臣罪,以嚴朝綱,仍遞臣職,以安私分,不勝幸甚。答曰,省疏具悉。所帶春秋許遞焉。
正言安廷玹疏曰,伏以臣魯下之姿,猥通仕籍,絲毫無補,辜負山績,早晩官謗,固所自料,至如向來未徹之臺章,撫躬自顧,至今慙恧。噫,其藏頭之噬,虛影之射,聞者代哂,而在臣,則惟有屛伏自靖而已。日前試牌,義在往役,黽勉暫膺,乃者薇垣新命,繼降於竣事之日,逖違軒陛之餘,祗詣反面,粗伸微忱,揆分當然,而顧臣情踪則自如也,若諉之以歲月之稍久,宿趼之復踐,晏然自恕,揚揚趨進,則其如壞廉防而羞朝廷何哉?雖以目下言之,以試場儒生之攔入,伊時禁亂官,因臺臣之啓,旣至被罪,則臣以參試,其不能檢飭之罪,不宜獨逭,此亦臣難冒之一端也。且臣纔出試門,得接家信,臣之七耋老母,素患貞疾,當寒越添,諸症若劇云,臣聞此報,按住不得,拜章闕外,蒼皇徑歸。伏乞天地父母,俯垂諒察,削臣之職,治臣之罪,以肅朝綱,以安私分,千萬幸甚。
奉朝賀鄭宲疏曰,伏以天佑宗祊,聖候遄復,臣民之慶,曷有其極?念臣年旣凋謝,病日沈痼,奄奄如下山之日,今年元朝,扶舁往參於候班者,蓋出於一登天陛,更瞻龍顔之意也。殿下聞臣上來,特命賜對,再次登筵,酬酢如響,兼以寵錫頻繁,臣心感激,迄今耿耿。歸路重觸風雪,宿病更發,逮至炎節,伏暑闖作,閱盡三夏,澌敗無餘,入秋以來,又添泄病,胃氣虛敗,莫可收拾,風眩脚攣之症,種種難支。此際伏聞,翌瘳有慶,縟儀誕擧,臣獨病狀如右,無路起動,終不得共趨於鰲抃之列。有臣如此,不如無生,方縮伏俟譴之中,忽伏聞耆老諸臣入侍時,命賜衣資食物,而聖敎亦及於臣,傳旨中,有今番不來,其衰可知,予用悵然之敎,仍有米帛加給之命。臣聞來惝怳,罔知所措,雖緣病勢之難强,迹阻賀班,而其虧分廢禮之罪則大矣。揆以邦憲,宜被譴何,而今乃不惟不罪,又從以寬恕,溫音特宣,旣示愍衰之意,恩賜繼頒,至蒙惠養之恩,臣是何人,以目下待勘之蹤,紆前古罕有之渥?雖荷聖明,俯燭臣癃廢實狀,有此異數,而臣心悚蹙,當復如何?宜卽陳章,以訟惶霣之忱,兼伸叩謝之私,而近因冬寒漸緊,諸般症情,又復添劇,數行文字,亦未能締構,遷就至此,臣罪尤大,今始收召神精,具由陳懇。伏乞聖明,俯賜諒察,收還成命,仍治臣闕禮之罪,以安私分,不勝幸甚。答曰,省疏具悉。今番卿苦,予用悵然,代卿子承宣,其令入侍,而食物顧助,欲伸予意,何謝之有?今聞卿章,若見卿焉。
甲午十月二十七日辰時,上御集慶堂。藥房入診入侍時,都提調李思觀,提調韓光會,副提調李瀰,記事官南鶴聞,記注官鄭德洙,記事官尹宗彦,醫官方泰輿·鄭允協·慶絢·鄭允說·柳光翼·徐命緯·康命徽,以次進伏訖。思觀曰,夜間聖體,若何?上曰,一樣矣。寢睡·水刺,亦何如?上曰,亦一樣矣。進湯劑,上進御訖。上曰,只四人診之,可也。泰輿等三人診候,退伏奏曰,三部調均,滑體亦勝,而胃脈少弱之候,如再昨矣。思觀曰,吳道炯有故,不得入來矣。上曰,然乎?置之,可也。思觀曰,領相今方爲封裹罷後,當次對入侍矣。上曰,備堂座目,注書先讀,可也。賤臣起伏曰,次對座目,廳注書修整,而次對入侍時,當持入矣。上曰,然乎?置之,可也。上曰,春秋兼銜儒臣當遞乎,承旨當遞乎?瀰曰,翰林則春秋,不可減下,而此則在下當遞,儒臣似可減下矣。命書李會遂疏批及鄭義達疏批。瀰曰,頃日鄭奉〈朝〉賀實及安廷鉉疏到院,而尙不賜批矣。命書批答,命一二所武初試摘奸宣傳官入侍。李漢觀·韓尙游進伏,上下詢入格幾人,除者幾許後,命退去。瀰讀湖南御史朴天衡狀聞。上曰,以鄕戰相爭,果無疑矣。思觀曰,果然矣,御史狀啓亦詳明矣。上曰,然矣。命書傳敎曰,初聞湖南道臣狀聞,予意其亦因此等事,有此擧無疑矣。今聞諸供,皆是座首鄕所之類,尤無可疑。雖然此等無事世界,因鄕任爭,以此觀之,些少掛榜,曾亦有焉,而必也登聞,萬萬寒心。卽此一事,快施王法,以礪末世,而況官婢,雖見此書,何知裏面納官乎?初已殊常,今番招辭中,以李仁芳給之傳說云者,雖五尺之童不可爲,已涉孟浪。聞諸招,於今問其本,則卽爭鄕所,考其言則捨漢杓誰?李仁芳夜中擧措,雖可疑,非他人言,卽漢杓,字體雖同,偶然相符,焉可異也?凡諸加刑置之,旣下敎果若此,何待結案梟示官門,以礪末世?況事件若此,可疑者亦若此,渠何敢欺隱?若不直招,當施正法之意,添問目嚴刑取服,其若直招,以體結案以聞。噫,予已量矣,其果若此,此等無事世界,因鄕任事,作此罔測書,登聞于朝,萬萬寒心,此何曠日持久?有駭聽聞,道臣·御史,旣眼同嚴加査問,結末以聞事,卽爲下諭。又命書傳敎曰,噫,於戊申年事,更勿復聞,況此乎?雖然意或曠日,初狀聞,端緖已露,而以此觀之,其所掛,曾亦有焉云,旣知乎此,則其何登聞?此後雖有此等事,切勿以聞事,嚴飭本道。思觀曰,臣等姑退,次對時當同入矣。上曰,依。諸臣遂以次退出。
甲午十月二十七日未時,上御集慶堂。大臣·備局堂上引見入侍時,領議政申晦,左議政李思觀,行司直具善復,仁陽君李景祜,行司直鄭弘淳,左參贊朴相德,行司直徐命膺,行司直李章吾,兵曹判書趙曮,戶曹判書具允鈺,行副司直尹東暹,刑曹判書李潤成,知中樞府事金鍾正,行副司直尹泰淵,禮曹參判尹得養,行副司直金華鎭,吏曹參判洪趾海,大司憲沈墢,副校理權禛,右副承旨李萬育,記事官朴長燮,事變假注書崔烜,記注官鄭德洙,記事官尹宗彦,以次進伏訖。上曰,建功入來乎?思觀曰,方待候於閤外矣。上曰,內局先爲入侍。晦曰,近日聖候,若何?再昨行香祗迎,下情慶幸矣,寢睡·水刺,亦何如?上曰,一樣矣。藥房提調韓光會,副提調李瀰,持湯劑入侍,上進御湯劑,上曰,奉朝賀夫人安過乎?自政院,使之連日問奏。晦曰,今番下敎至此,前後所未有之恩典矣。以下念之故,連飮粥飮而僅保矣。上曰,海南事,果如予料矣,掛榜與匿名書同矣。海南縣監,徑先報狀,予欲處分矣。晦曰,掛榜與匿名書異矣。見御史所聞,已知其端緖矣,而爲官長者,不可掩置矣。上曰,左相之意,何如?思觀曰,今番下敎之後,似當無此等事狀聞,而如有重難之事則難矣。上曰,湖南座首,兩班爲之乎?亦相爭乎?晦曰,異於嶺南,稱以鄕族,而渠輩則視之以官職一體,故爭之矣。上曰,以其招辭觀之,則前亦有掛榜,而今番之登聞非矣。晦曰,掛榜中辭意,有異於前故然矣。雖今番下敎之後,若有重難之事,則不可掩置矣。思觀曰,國體則然矣,而領相所奏是矣。上曰,御史無等矣。晦曰,道臣詳明,眼同爲之,故善爲之矣。提調·副提調先退,晦曰,卽見東萊前後府使狀啓,則公作米退年差倭,屢次責諭,而稱以命脈所關,終不還歸云矣。公作米之每每請退,雖極痛駭,差倭之來,今已累月,有例之事,亦難牢拒,在聖朝柔遠之政,不必許久靳持,今已限五年特爲許施,而此後則無得更請事,嚴加責諭之意,分付,何如?上曰,予意已諭左相,依爲之。以下出擧條晦曰,交易咨文,纔已來到,回咨依例撰出,順付於今此節使之行,何如?上曰,依爲之。晦曰,向日筵中說書望疏通之意陳達,四人已陞六,而其中朴相來·沈豐之二人,當次見漏云,一體陞六,何如?上曰,依爲之。以上竝出擧條上曰,歲弊紙木,何如?晦曰,一一査見,則皆如前,而紙品則大體不如前,逐年低下而然矣。思觀曰,自前宗臣赴燕時,御醫例爲隨去,而亦必待傳敎擧行矣。使行期迫,而尙未稟定云,故敢達。上曰,令使臣,問名帶去,可也。思觀曰,內局所用唐材,例於使行貿來矣,今番亦當依前擧行,故敢達。上曰,依爲之。竝出擧條景祜曰,臣於山城事,有區區所懷,敢此仰達矣。軍餉儲蓄,實爲弟一緊務,而惠廳,地部之前後貸去,其數夥然,自朝家,雖有區劃,而一石之價,不過三兩錢,故未及作穀之數,爲二萬二千餘石矣。以此數若欲作穀,則其勢末由,而本廳添餉條,自有定式,以此例作米,則餉穀之多縮,亦甚可慮,視添餉例,參量市直,從便減數,雖不得一時作穀,漸次貿米,以爲還作充報之道似好,故敢達矣。上曰,依爲之。曮曰,龍虎營軍器點考時目覩,則甲胄多有破傷,器械旗幟亦多破壞,宿衛軍兵之戎器,極爲寒心。方欲修改,而自前一軍色,雖當龍虎營接濟,物力每患不足,若値修補之役,則輒請令廟堂區劃,故敢比仰達矣。上曰,大臣之意,何如?晦曰,臣於己卯年間,待罪本兵時,禁軍甲衣旗幟等物,或改備或修補,而以龍虎營物力,實無措辦之道,故其時筵稟,劃海西穀二千石,得以畢役矣。有此前例,當此兵判修擧之時,依前劃給禁·御兩營米各五十石,關西三升,亦依前推移取用之意,一體分付,何如?上曰,依爲之。以上竝出擧條晦曰,龍虎營賞中日鳥銃三發六中之人,直赴殿試事命下,而別單,姑無修正以入之命,直赴帖,尙未受出云矣。上曰,單子修正以入,可也。沈墢進伏,上曰,只都憲入來,薇垣無之乎?晦曰,二人在外,二人請護諫長,違牌坐罷矣。命書傳敎曰,莫重次對,兩司不備,事體寒心,在外人遞差,其代與闕員代,政官牌招,開政備擬。晦曰,憲府在外人,亦當在遞差中矣。命書傳敎曰,憲府在外人,一體遞差。墢啓,咸道亨依本律處斷事,上曰,勿煩。命讀公事,至關東老人狀啓,上曰,有百十歲者矣,百歲者甚多,其怪異矣,似冒年而然矣。晦曰,道臣査考帳籍矣。上曰,江原道見老人星云,然乎?晦曰,此則臣未聞知,而壽域故然矣。命書傳敎曰,今聞關東道臣九十歲抄啓本,依前下敎,今日內口傳下批,其中有崇祿者,此則食物題給。噫,一道內年百歲人,一何多乎?其涉異常。年百歲人特給肉,其中有一百十歲者,此衣資加給,以示予意。出傳敎晦曰,高陽人趙錥,卽開國功臣趙浚子孫也。年方八十六歲,進士回榜,而才有辛敦復前例,似當有一視之道故敢達。上曰,令該曹,一體擧行,可也。出擧條上曰,次對諸臣先退,內局入侍。上曰,領相甚堅剛矣。明年入耆社,而必似少年矣。思觀曰,然矣。鬚眉雖皓白,而筋力則精强矣。提調·副提調,持湯劑入侍,上進御湯劑,諸臣以次退出。
上在慶熙宮。停常參·經筵。
觀象監,辰時,日有兩珥。
下直,廢茂山萬戶姜聖鳳。
藥房都提調李思觀,副提調李瀰啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣一樣,待敎侍。
中宮殿·惠嬪宮,藥房口傳問安。答曰,知道。
李萬育啓曰,大司憲沈墢呈辭,執義鄭彦暹呈辭,掌令南絳老呈辭,李宗榮在外,持平柳榮鎭在外,朴相來在外,今日以監察茶時之意,敢啓。傳曰,知道。
備忘記,傳于鄭昌順曰,今下弓矢,廢茂山萬戶姜聖鳳處給送。
傳于申益彬曰,內局入侍。
以慶尙監司狀啓十月令·十一月令薦新生靑魚,限內不得封進惶恐待罪事,傳于由益彬曰,勿待罪事,回諭。
又傳于曰,內局入侍。
吏曹口傳政事,以李普漢爲海南縣監。
鄭昌順,以訓鍊都監言啓曰,因禁衛營·御營廳草記,來十一月朔上番軍兵,已爲逢點整齊,與延和門·南營·北二營入直訓局軍兵,替直事,允下矣。來十一月初一日,本局入直軍兵,與禁·御兩營軍兵,替代出番,而東營軍五十名,西營軍五十名,停番間各減二十名矣。兩營鄕軍,今已上番,依前例,各五十名入直之意,敢啓。傳曰,知道。
又以御營廳·一二所巡廳·左右捕盜廳言啓曰,去夜犯夜人無所捉,敢啓。傳曰,知道。
甲午十月二十八日辰時,上御集慶堂。藥房入診入侍時,都提調李思觀,副提調李瀰,記事官南鶴聞,記注官鄭德洙,記事官尹宗彦,醫官方泰輿·鄭允協·慶絢·鄭允說·柳光翼·徐命緯·康命徽,以次進伏訖,思觀曰,日氣甚冷,聖體,若何?上曰,一樣矣。寢睡·水刺之節,亦何如?上曰,一樣矣。進湯劑,上進御訖,上曰,只四人診候,可也。泰輿等以次診候,退伏奏曰,三部調均,胃脈亦少勝矣。思觀曰,提調今日不爲入來矣。命書傳敎曰,內局提調許遞,其代徐命膺爲提調,內局副提調許遞,李爲都承旨,牌招察任,房順房,三院副提調例兼。命坐直承旨入侍,右副李萬育進伏,命讀各道狀聞,兩提先退,又讀忠淸右道監試初試榜訖,諸臣以次退出。
甲午十月二十八日申時,上御集慶堂。藥房入診入侍時,都提調李思觀,提調徐命膺,副提調李,記事官南鶴聞,記注官鄭德洙,記事官尹宗彦,醫官方泰輿·鄭允協·慶絢·吳道炯·鄭允說·徐命緯·康命徽,以次進伏訖。進湯劑,上進御,上曰,提調出去,更煎以入可也。讀湖西右道監試初試榜,上曰,何其多也?思觀曰,本來如此矣。讀湖南御史狀聞,上曰,今則幾了當矣。漢杓專爲生欲於座首,爲此事也。思觀曰,果如聖敎矣。命書傳敎曰,初已知其事由於此,而昨見狀聞,於今元犯,捨漢杓誰?故只漢杓刑推下敎,今狀聞又到,而漢杓之欲差座首,敎誘仁芳·雪禮爲此事,綻露無餘,爲一座首,焉敢作此,至於登聞之境乎?若不快正王法,曰有國,曰有法?箇箇嚴訊,期於取服以聞事,卽爲下諭。又命書傳敎曰,昨日下敎而猶默,今聞御史狀聞觀之,本事雖未知,人先已知之者。大抵雖匿名書,雖至親不敢相傳,況以一座首,傾軋掛榜事,有此境乎?今者此擧,虧國體損紀綱大矣。漢杓待承款,當快施王法,而當初徑先人,若不飭厲,後弊勝道,海南縣監李堉,爲先亟施不敍之典,封啓聞道臣,亦豈無飭?亟施重推之典。其代,令該曹,口傳擇差,卽爲辭朝,給馬赴任,使湖南一道,咸知國有八十歲之君。又讀關西伯狀聞,上連扣牎閾曰,是矣是矣,關西果得人矣。命書傳敎曰,昨聞所奏,心以爲駭,然萬餘銀,其亦誠難,故詢問有此敎,今聞道臣狀聞。噫,道臣若此,予於關西,庶可高枕,近日衰苶特甚中,不覺蹶然慷慨,其何畢讀?其命止讀下敎。大抵凡事,紀綱而已,以堂堂千乘之國,一官帽價銀,無以辦得,有若乞貸之狀乎?頃者分付姑寢,古人豈不云乎?可恤者恤,可飭者飭,惑於廛人輩恐動,有此用萬餘兩勅需庫銀,則不可使聞於隣國。且其時欲問而未果,其欲問者,今年雖若此,明年將若何云者?我國凡事,只見目下。噫,萬餘兩銀貨,豈若此乎?今番若不充數,當該度支之長,爲可無飭?噫,予雖衰矣,豈可不敎而愛乎?當該廛人頭頭人,當施刑配之律,以此令備局,先爲嚴飭。上曰,戶判非泛然之人,必捧之矣。思觀曰,使行已迫,故戶判亦不得已爲此矣。更進湯劑,上進御訖,諸臣遂以次退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今月今日,明將仲冬,嗟哉,逢今年,霎時歲將暮,建功果有效,食少日何甚?誠冥然亦苟且,氣何諭?待敎侍。
中宮殿·惠嬪宮,藥房口傳問安。答曰,知道。
鄭昌順,以都摠府言啓曰,今日入直內三廳武兼禁軍及軍兵等,當爲中日習射,而順康園忌辰祭相値,不得爲之之意,敢啓。傳曰,知道。
傳于鄭昌順曰,引見內局,同爲入侍。
有政。吏批,判書李潭受田在外,參判洪趾海式暇,參議李在簡進,左副承旨鄭昌順進。
吏批啓曰,判書李潭受由在外,參判洪趾海式暇,小臣獨政未安,何以爲之?敢稟。傳曰,只出緊任。
以李蓍廷爲大司諫,吳鼎源爲持平,李昌伋爲兼中學敎授,吳載紹爲兼東學敎授。
兵批,判書趙曮病,參判宋載禧差祭,參議黃幹病,參知李敬倫入直進,左副承旨鄭昌順兼進。
同知崔壽仁,副司直李瀰·沈履之竝單付。
海南縣監李普漢謝恩後,仍爲下直。
傳于李澤遂曰,內局入侍。
李澤遂啓曰,明日拜表,諫院無進參之員,除在外·引避退待外,未肅拜人員,竝待開門牌招,以爲推移進參之地,何如?傳曰,允。
傳于李澤遂曰,奉審承旨入侍。
鄭昌順,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
甲午十月二十九日辰時,上御集慶堂。大臣·備局堂上引見入侍時,領議政申晦,左議政李思觀,仁陽君李景祜,行司直具善行,兵曹判書趙曮,戶曹判書具允鈺,知中樞府事金鍾正,行副司直尹泰淵,行副司直金華鎭,執義鄭彦暹,司諫金養心,副校理權禛,左副承旨鄭昌順,記事官朴長燮,事變假注書崔烜,記注官鄭德洙,記事官尹宗彦,以次進伏訖。命讀座目,賤臣讀奏訖,晦曰,伏見以官帽事所下傳敎,當初以勅庫銀許貸者,出於事勢之不獲已,而道臣如是狀聞,可謂得體。聖上處分,極其嚴正,臣實欽仰,而臣於玆事,有欲仰陳者,官帽之設,初爲彼中公費,伊後以其餘剩,爲保民司需用,而官帽之稱,名色不正,終未免苟且。且其行之多年,公貨四萬兩,幾盡還報,卽今所餘四萬兩,餘利所出,自當歸於譯舌輩,地部之每年主管出納,事面亦似,如何?近來銀路甚窄,今雖彌縫,前頭若一向如此,則實爲難繼之道。臣意則永罷官帽之名,價銀以包外,出給譯舌,使之取剩,以爲公費之地,而亦令譯院提調句管,則可無不實之患,保民司所劃送之數,更爲從長區劃,則可免名不正之歎,故敢此仰達,下詢諸臣而處之,何如?上曰,此是國之大事,左相及諸備堂,各奏所見,可也。思觀曰,官帽一事,本出於一時權宜,名色則固非正當,而目下事勢,不容不有所變通,臣意與首相無異,存罷便否及保民司添補一節,更加博詢處之,好矣。晦曰,徐命膺,方以提調入侍,而旣帶備堂,亦使奏之,何如?上可之,命膺曰,臣於年前,待罪平市提調時,屢以官帽之可罷,力言于公坐中,又以副提學,陳章言保民司之苟且矣。及以冬至正使赴燕,詳察行中事情,則凡入柵以後,八千兩公貨之曾前搜括於行中員額者,不煩搜括,辦出空中,甚大惠也。臣於是,自悔年前覆難之太過矣。但官帽名色之不正,則誠如聖敎,不可不變通釐正,而官帽銀四萬兩,年前業已還報,本色尙有餘剩,從今以後,備局·度支,勿復與聞於此事,一委之於司譯院,任其出入,則此非朝廷之事,而乃是譯院之事,官帽之名,不期革而自革矣。景祜曰,臣之戊寅年間,以承旨,出入筵席,於帽子變通事,累有參聞,故退語主事之臣,以朝家軫念譯官行中收斂之弊,有此變通,而自官買賣,取剩補用,名色不正,何不付諸譯院?有所酬酢矣。臣素以官帽一事,不可不急時罷革,耿耿于中,今承下詢,更無可以仰達者矣。善行曰,官帽事裏面,雖未詳知,以名不正,旣有廟議,則革罷,恐合事宜矣。曮曰,名色旣甚不正,來頭亦且難繼,趁此革罷,宜矣。至於保民司,則雖非官帽餘利,豈無從便區劃之道乎?允鈺曰,近來萊銀之出來者,年年漸寡,至於今年,則尤不出來,目下市上買賣已斷,該廛人,無以措備,逐日號訴。願爲之變通,而臣曹,終不動聽,連加嚴治,僅捧三千兩,使行期日已迫,而準捧無路,搜問市上,實狀果然,故不得已議于大臣,以西關銀推移出給之意,筵稟行會矣。道臣防啓果至,處分至爲嚴正,臣不勝萬萬惶悚,而今此銀子,實無滿數備給之勢。若依大臣後所達,永罷官帽,則固無可言,而不然則自公家,推移出給之外,更無善策,下詢大臣而處之爲好。俄者大臣,旣以名色不正,官帽宜罷爲言,諸臣亦因詢問,而各陳所見矣。臣之愚見,亦與大臣諸臣無異,敢此附達矣。鍾正曰,臣於年前,待罪灣尹時,目見官帽買賣,名色不正,事面苟簡,故每以爲此不可不罷矣。今因有弊,至有大臣陳達,而凡事當先看名色與事面,官帽則無論弊之有無,誠不可不罷矣。泰淵曰,官帽二字,名色苟艱,及今正名,似好矣。華鎭曰,官帽之名色不正,諸臣已奏,臣亦別無他議,而旣有四萬兩剩餘,則足可軫恤燕行公費,亦可以添補保民司,罷其官帽名色,善爲區劃,似好矣。上曰,必也正名,特革官帽之名,四萬兩給於譯官,其令救弊,此後收斂之弊,不敢登聞於朝,可也。出擧條上曰,官帽二字,予常以爲陋矣,便是與民爭利矣,善爲處分矣。允鈺曰,戊寅年出給官銀,乙酉年盡爲收捧,而旣罷官帽,則此是譯官之物,自戶曹,不當更爲句管矣。司譯院都提調提調句管,則事面正,而亦可無虛疎之弊矣。上曰,關西文武,皆喜悅乎?鍾正曰,道科以十年一次定式,而二十九年之後,始爲設行,故一道歡聳,以爲盛擧,而武科四百額數,先朝丁酉年後,復爲之矣。文武卽其道唱榜,故尤以爲榮耀矣。上曰,保民司有區劃之道乎?晦曰,當有變通區劃之道,而臣等出去後,當爲商確矣。命書傳敎曰,若是正名下敎之後,其若不謹,或曰,復有收斂之道云,曰有國,曰有綱,其時首譯,雖境上正法,其何惜也?此是立法之初,以此一體嚴飭。出傳敎曮曰,官帽事旣已處分,而臣有區區所懷敢達矣。臣於保民司事,自初參涉,官帽餘利,今無可論,當有別般區劃矣。官帽本銀四萬兩之盡屬譯院,太爲過多,今若以折半,屬之於保民司,從便作穀,以爲取耗補用之資,似爲兩便,下詢大臣而處之,何如?允鈺曰,帽子價,本是朝家所劃給者,官帽旣罷之後,其價銀,不必盡給譯院,依兵判所奏,以其一半之數,屬之保民司,貿置關西米,取耗補用於本司,似好矣。晦曰,二萬兩餘剩,可以當六千之公費,則包外四萬兩,誠太過,依兵判所奏,折半則屬之保民司,以爲從便作穀,取耗補用之地果好矣。思觀曰,兵判於保民司之初設,意見差異,而今其言如此,誠苦心也。包外四萬兩太過云者,亦是矣。上曰,依所奏,本銀四萬兩中二萬兩給於譯院,二萬兩給於保民司,可也。出擧條上曰,雖減二萬兩,於譯官輩,不以爲冤乎?晦曰,然矣。晦曰,右參贊洪麟漢,三度加由之後,尙不出仕,一向逡巡,事甚未安,明日拜表査對,亦不可不進參,牌招察任,何如?上曰,依爲之。以下出擧條晦曰,前備堂沈履之,向來以申飭之意,有罷職之命,而今已日久,敍用還差,牌招察任,何如?上曰,敍用,復差備堂牌招,可也。晦曰,方當陞學申飭之時,學敎授多在外云,竝改差,待後政差出,何如?上曰,依爲之。政官牌招開政。以上出擧條晦曰,吏曹參判洪趾海,以柳榮鎭方在罷職中,而首擬持平,故以做錯引咎陳疏,而政院,以齋日退却,今日次對,亦不得進參矣。命書傳敎曰,一時做錯,其何撕捱?政官牌招察任,柳榮鎭遞差。上曰,臺臣入來乎?昌順曰,兩司皆入來,而齋日故,不得傳啓矣。上曰,今日已過矣。欲爲香祗迎,而未得爲之矣。思觀曰,近來差祭,該吏或於受香日,始出名帖,祭官不及進參者,間多有之,頃者亦有懲治該吏之事,而大祝李顯模,因此被罪,尙在編配中云矣。上曰,特放,可也。思觀曰,頃者江原都事宋文楫,以久不下去,至於定配,而聞其事實,本非其罪,今雖蒙宥,而尙未收敍故敢達矣。上曰,敍用,可也。竝出擧條養心進前啓曰,臣庸愚譾劣,百無肖似,淸朝耳目,自知不稱,薇垣除旨,忽下於夢想之外,召牌之下,辭疏見阻,分義是懼,章皇出肅,冒沒登筵。而第臣有情勢之難安者,頃者朴宗彦之逞憾反詈,侵辱備至,臣雖疲惱,豈可與此輩,呶呶較辨。而宗彦之地處卑微,世所共知,夤緣圖囑,濫通臺職,官方紊亂,物情俱駭,故臣果以來處不知,仰對於前席,在渠處義,固當自靖之不暇,而乃反乘憤跳踉,恣意構捏,究其指意,巧且㦧矣。且臣以向來請罷都憲,至被僚臺之譴斥,則以此以彼,臺地一步,尤是難冒之端,其何可一刻冒居於臺次乎?請命遞斥臣職。上曰,勿辭。昌順曰,司諫金養心,再啓煩瀆,退待物論矣。上曰,知道。出擧條上曰,禮房承旨,馳詣順康園,奉審以來。出榻敎諸臣以次退出。
甲午十月二十九日巳時,上御集慶堂。藥房入診入侍時,都提調李思觀,提調徐命膺,副提調李,記事官南鶴聞,記注官鄭德洙,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。領議政申晦曰,日間聖體,若何?上曰,一樣矣。寢睡·水刺之節,亦何如?上曰,亦一樣矣。思觀奉進湯劑,上進御訖,請診候,上曰,其止之。遂行次對,諸臣以次退出。
甲午十月二十九日酉時,上御集慶堂。藥房入診入侍時,都提調李思觀,提調徐命膺,副提調李,記事官南鶴聞,記注官鄭德洙,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。進湯劑,上進御,上曰,提調出去,更煎以來,可也。上曰,二萬兩出給譯官之後,柵門輿成,如前爲之乎?思觀曰,然矣。今則彼人,不爲操縱矣。上曰,官帽爲進上乎?思觀曰,無此例矣。讀江原忠淸左道黃海道監試榜目,上曰,鄕中亦用附紙乎?思觀曰,然矣。再進湯劑,上進御訖,上曰,今番亦入附子乎?思觀曰,朝湯劑,入一錢附子,夕二貼,各入五分矣。上曰,近日重聽甚矣。附子久則必無效矣。上曰,一二所試官,誰也?思觀歷數以對,上曰,試官,好矣。思觀曰,皆以有文名人擬望矣。上曰,然矣。遂退出。
甲午十月二十九日初更四點,上御集慶堂。奉審承旨入侍時,右承旨申益彬,記事官朴長燮,記注官鄭德洙,記事官尹宗彦,以次進伏訖。上曰,奏之。益彬曰,臣承命,馳詣順康園,奉審園上·殿內碑閣則皆無頉,祭官則行祀後,故已罷歸矣。命讀擧案訖,承史退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁旱入診,詳察聖候爲宜,臣等,不任區區憂慮,敢來問安,竝此仰稟。答曰,知道。昨日過予懷倍,予自哂彼附子,其加入今幾日,已多日其將兩,雖若此氣益苶,曷勝歎曰有功?氣何許?待敎侍。
中宮殿·惠嬪宮,藥房口傳問安。答曰,知道。
傳于申益彬曰,三使臣留待,內局同爲入侍。
又傳于曰,內局入侍。
大司諫李蓍廷啓曰,司諫金養心,以臣庸愚謭劣,百無肖似,淸朝耳目,自知不稱,薇垣除旨,忽下於夢想之外,召牌之下,辭疏見阻,分義是懼,章皇出肅,冒沒登筵。而第臣有情勢之難安者,頃者朴宗彦之逞憾反詈,侵辱備至,臣雖疲惱,豈可與此輩,呶呶較辨。而宗彦之地處卑微,世所共知,夤緣圖囑,濫通臺職,官方紊亂,物情俱駭,故臣果以來處不知,仰對於前席,在渠處義,固當自靖之不暇,而乃反乘憤跳踉,恣意構捏,究其指意,巧且㦧矣。且臣以向來都憲,至被僚臺之譴斥,則以此以彼,臺地尤是難冒之端,其何一刻冒居於臺次乎?引嫌而退,事在旣往,不必過嫌,何可以此輕遞言官?請司諫金養心出仕。答曰,依啓。以江原監司啓本,放未放啓本中,定配罪人朴敦行,有此見漏,致勤問備,惶恐待罪事,傳于李萬育曰,勿待罪事,回諭。
傳于申益彬曰,內局入侍。
李萬育,以義禁府言啓曰,前大祝李顯模特放,承傳啓下矣。慶尙道金海府充軍罪人李顯模放送事,分付該道道臣之意,敢啓。傳曰,知道。
鄭昌順,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十一月初一日辰時,上御集慶堂。藥房入診,三使臣同爲入侍時,都提調李思觀,提調徐命膺,副提調李,記事官南鶴聞,記注官鄭德洙,記事官尹宗彦,正使海溪君,副使趙德成,書狀官李世奭,醫官方泰輿·鄭允協·慶絢·吳道炯·鄭允說·徐命緯,柳光翼·康命徽,以次進伏訖。思觀曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進湯劑,上進御訖,上曰,只兩廳行首診之,可也。泰輿·允協,進前診候,退伏奏曰,脈候度數三部調均,滑體一樣,而胃脈則猶不足矣。上曰,卿等出去,待下敎入來,可也。兩提先退,命三使臣進前,上曰,副使,誰也?曰,趙德成也。上曰,書狀,誰也?曰,李世奭也。上曰,暮年送使,無事往來,予之望也。仍命賜物如例,三使臣先退,讀各道狀聞訖,諸臣以次退出。
甲午十一月初一日申時,上御集慶堂。藥房入診入侍時,都提調李思觀,提調徐命膺,副提調李,記事官南鶴聞,記注官鄭德洙,記事官尹宗彦,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。思觀奉進湯劑,上進御訖,上曰,提調出去,更煎以入,可也。上曰,李堉先問厥囚,何也?思觀曰,筆跡可疑,故盤問而不服,故上報營門矣。上曰,期欲知之,無怪矣。命讀一二所武都試榜目及嶺南老人抄啓狀聞,命書傳敎曰,嶺南加資啓本啓下,其令今日內,口傳下批,年百歲人,一何多乎?皆衣資食物題給事,今日回諭。讀安廷鉉違牌傳旨,命書只推,命膺再煎湯劑以入,上進御曰,命兩廳首醫診候。泰輿·允協診候訖,退伏奏曰,胃脈少勝,滑體亦勝矣。上曰,予自按之,亦似勝矣,附子果有功乎?兩醫曰,久爲進御,則自有功效矣。諸臣遂以次退出。
上在慶熙宮。停常參·經筵。
藥房都提調臣李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁旱入診,詳察聖候爲宜,臣等,不任區區憂慮,敢來問安,竝此仰稟。答曰,知道。加附子已多日,嗟胃脈近少勝,苟且曷勝道,具幾兩豈能食,今食少豈諸葛?氣何諭?待敎侍。
中宮殿·惠嬪宮,藥房口傳問安。答曰,知道。
傳于申益彬曰,內局入侍,儒臣持問答,坐直承旨同爲入侍。
申益彬啓曰,上番兼春秋鄭德洙,實恙猝重,勢難察任,今姑減下,其代,令該曹口傳差出,何如?傳曰,允。
吏曹口傳政事,兼春秋單韓㵛。
傳于李澤遂曰,內局入侍。
申益彬啓曰,今十一月初十日,中宮殿誕日,王世孫陳賀之節,異於常時,不敢循例取稟之意,敢啓。傳曰,權停。
李,以吏曹言啓曰,康陵別檢吳彦啓呈狀內,親病甚重,勢難察任云,依例改差,何如?傳曰,允。
鄭昌順,以兵曹言啓曰,內禁衛將李邦五,素抱痰癖之症,當寒添劇,時月之內,勢難起動供職,呈狀乞遞,宿衛輪番之任,不宜久曠,今姑改差,何如?傳曰,允。
又以兵曹言啓曰,昌德宮衛將高廷協,昌慶宮衛將徐廷彦,俱以身病猝劇,呈狀乞遞,不可等待其差復,竝今姑改差,何如?傳曰,允。
鄭昌順,以御營廳·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
副校理權禛疏曰,伏以臣,學本空疎,跡且畸孤,猥叨榮寵,歷敭華貫,數月之內,除旨洊降,此豈臣夢寐之所曾料,亦豈臣不肖之所能致哉?只以臣先祖之故,謬恩頻繁,每登前席,恩言鄭重,臣感淚縱橫,圖報無地,今又冒辱邇班,日覲耿光。臣雖不敢以論思自居,然庶幾筋力奔走,殫竭忱誠之不暇,而第臣有區區懇急之情,畏分嚴義,囁嚅屢日,而乃敢陳籲,悚惶彌切。噫,君臣猶父子也,父子之間,何言不盡?臣家世素貧,拙於謀身,而況又老母在堂,疾病沈淹,朝夕滌㵦之資,醫藥調護之節,俱未能盡人子之職,臣嘗誦嗷嗷晨鳥,其子反哺,我豈不如?鬱其誰訴之句,情理迫阨,而忽忽無生世之念,臣又年紀晼晩,而無他兄弟之可恃,則俯仰傷歎,尤亦苦矣。玆不得不瀝盡肝膈之至懇,仰首哀鳴於孝理之下,儻蒙聖玆,曲賜憐愍,特畀臣一小邑,以備甘旨之供,則臣之志願,於斯可畢,而仍以效刀於芻牧之責,少酬聖恩之萬一者,亦臣區區之望也。靜攝之中,非不知瀆擾之爲罪,而情私所迫,自不免唐突之誅。伏乞天地父母,俯垂矜許,俾遂便養之願焉,臣無任云云。答曰,省疏具悉。所請者,令該曹依施焉。
甲午十一月初二日辰時,上御集慶堂。藥房入診,坐直承旨·儒臣,同爲入侍時,都提調李思觀,提調徐命膺,副提調李,右副承旨李萬育,校理李昌伋,修撰李會遂,記事官南鶴聞,記注官鄭德洙,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑,上進御訖,上曰,診候置之,卿等退去,更待下敎,可也。兩提先退,讀武二所榜目及平安道初試榜目,又讀各道狀聞訖,先退,萬育進前,上曰,儒臣,誰也?萬育曰,李昌伋·李會遂也。命讀問答,上下番儒臣輪讀訖,儒臣先退,命書傳敎曰,噫,今年卽式年,何見增廣,而卽追慕而然也。所重是,今逢此年,而捏合于三,已涉過矣,而以榜目觀也,以五十年爲虛頭,誠可笑。此後則會試榜目虛頭,只稱重逢,今年合慶增廣凡諸稱,皆略焉。又命書傳敎曰,噫,近者無事世界,有湖南事,而問其本,不過蟣蝨者,爭任而然,而推聞於朝,有命御史之擧,曷勝駭憤?雖然,玆事予已初料,偶然若料,究其本卽漢杓,渠焉敢苟在食?下諭之後,尙無狀聞,其涉稽滯,當該御史,從重推考,其令卽爲結未取服,修啓事,下諭。
甲午十一月初二日申時,上御集慶堂。藥房入診入侍時,都提調李思觀,提調徐命膺,副提調李,記事官朴長燮,記注官鄭德洙,記事官尹宗彦,醫官方泰輿,以次進伏訖。上進御湯劑,命提調出去,更煎以入,命讀慶尙右道榜目,至年七十五人,上曰,怪異矣。思觀曰,近來科榜中年多者,自上每以爲貴,故老儒皆興起而赴擧矣。命書傳敎曰,今覽嶺南右道監試初試榜,年近八十人參榜,其誠異常,此人其能致身於京,其若登途,令本官衣資路費顧助事,卽爲下諭。上曰,濟牧年多乎?多識云矣,思觀曰,年踰五十而該博,多聞識善治矣。小臣爲湖南道臣時,爲賑邑守令而善爲之矣。文獻備考時,以該博爲郞廳矣。上曰,以此加資矣。上曰,湖南事怪矣。思觀曰,必以抵賴不服,而狀聞遲滯矣。上曰,嶺南無如此事矣。思觀曰,然。風俗好矣。上曰,湖南詐僞,而嶺南則可信矣,嶺南根本之地矣。湖南則飮食衣服奢侈,而嶺南如安東·永川,則衣苧袍者,擯不與之云矣,湖南道臣·御史,必爲嚴訊,而期於取服,故慮其徑斃,而不得急之而然矣。上曰,一次狀聞後,更不上來,雖加訊,未得取服而然矣。上曰,提調,文衡爲之乎?思觀曰,曾經矣。上曰,其父爲提學乎?其人好矣。思觀曰,然矣。公平識事務,故五道建節·兩館提學矣。上曰,然乎?提調持湯劑入侍,上進湯劑,諸臣退出。
上在慶熙宮。停常參·經筵。
李萬育啓曰,大司憲沈墢,執義鄭彦暹呈辭,掌令南絳老服制,李宗榮,持平吳鼎源·朴相來在外,今日監察茶時之意,敢啓。傳曰,允。
藥房都提調李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。食附子今踰兩,果助參誠一哂,苟且氣其何道?待下敎入侍焉。
中宮殿·惠嬪宮,藥房口傳問安。答曰,知道。
鄭昌順,以都摠府言啓曰,今日入直內三廳,武兼禁軍及軍兵等,中日習射,請出標信。答曰,知道。
傳于申益彬曰,內局入侍。
備忘記,又傳于曰,貢果來皆獻,此卽心喜,其三運來,何以頒柑,待次運?噫此柑卽繼述,此直赴者,同爲殿試可喜,而此運莫知何時來,爲靑衿用心,自內與沖子,皆以貢果待令,於今日自可爲也。嗚呼,八十一能爲,爲此卽直赴,當同殿試於今番。嗚呼,今年繼述,曷勝萬辛?仰體昔年例,爲靑衿,亦暮年一事,而且近年皆以雜山榴,今當以本色六百介備待,此亦古例,心喜曷諭?明朝當殿座東目臺,賜柑懸題後,入來便殿科次,試官領府事·騎判·前都承旨李牗,吏議李敬倫,入直兩儒臣,承旨禮房入侍,儀註安徐,時刻待下敎只入正時,侍衛只入直。
傳于李萬育曰,內局入侍。
備忘記,傳于申益彬曰,儒生必多,當殿座於金商門內,達明門左右設布帳,通禁靑橋。
李萬育,以義禁府言啓曰,明日親臨賜柑時,本府都事皆爲赴擧,武都事一員,本府入直,而當直入直都事,公事回公都事,崇政門·麗春門·宜秋門禁亂都事及增廣初試文一二所禁亂都事,無以推移,假都事七員,令該曹依例差出,以爲分排之地,何如?傳曰,允。
又以義禁府言啓曰,因江原道放未放啓本稟中,二人特放事命下矣。本府所管寧越府徒三年定配罪人朴敦行,亦入於稟秩中,依傳敎放送事,分付該道道臣,而朴敦行一人外,無他本府所管罪人,原啓本別無回啓之事,他餘罪人等,令該衙門稟處,何如?傳曰,允。
又以訓鍊都監言啓曰,去夜犯夜人,無所捉之意,敢啓。傳曰,知道。
又以一二所巡廳及左右捕盜廳言啓曰,去夜犯夜人,無所捉之意,敢啓。傳曰,知道。
甲午十一月初三日辰時,上御集慶堂。藥房入診入侍時,都提調李思觀,提調徐命膺,副提調李,記事官朴長燮,記注官李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,夜間聖體,若何?上曰,一樣矣。思觀曰,寢睡·水刺之節,若何?上曰,亦一樣矣。上進湯劑,上曰,診候止之,待下敎。諸臣以次退出。
甲午十一月初三日酉時,上御集慶堂。藥房入診入侍時,都提調李思觀,提調徐命膺,副提調李,記事官南鶴聞,記注官李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀奉進湯劑,上進御,上曰,提調出去,更煎以來,可也。上曰,騎曹堂,誰也?曰,參判宋載禧,參議黃幹,參知李敬倫也。讀湖南御史狀聞,上曰,今則漢杓不服而已。思觀曰,然矣。命書傳敎曰,今聞按覈御史狀聞,卽此前漢杓元犯,旣已知之,故已命容許。今雪禮·仁芳招,若是無疑,而今仁芳招辭,一節深於一節,而乃敢隱諱,幺麽遐方蟣蝨者流,欲爲座首,做此叵測之言,登聞於廷,此人其若忍杖物故則曰有國,其何加刑?只捧結案以聞,若爲拒逆,當以傳旨梟示,渠焉敢逭也?以此嚴飭,捧結案以聞事,卽爲回諭。又命書傳敎曰,江原道放未放啓本中,稟中二人特放事,一體分付。上曰,柑科當赴於殿試乎?思觀曰,然矣。命膺再煎入侍,上進御訖,上曰,附子服之,果爲效矣。命膺曰,善行蔘力故好矣。思觀曰,日氣甚冷,明日殿座,姑觀明日日候爲之,似好矣。命膺曰,月臺太高,飛風易矣。延和崇奬門,若殿座則似好矣。上曰,其何異乎?上曰,儒生必多矣。思觀曰,然矣。遂退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁旱入診,詳察聖候爲宜,臣等,不任區區憂慮,敢來問安,竝比仰稟。答曰,知道。今此擧懷一倍,氣何諭?待敎侍。中宮殿·惠嬪宮,藥房口傳問安。答曰,知道。
傳于申益彬曰,世孫當侍座,只入直春坊待令。
殿座罷後,政院·玉堂·藥房口傳問安。答曰,知道。世孫宮,政院·玉堂·藥房口傳問安。答曰,知道。
備忘記,今柑製豈夢憶?柑六百古今同,其雖然誠苟且,許多儒其能見,强乘轎回來,此猶然何拜禮,憶再明是何日?何能拜?心欲隕,附子功氣若此,慷慨亘何建功?
備忘記,噫,冥然逢今年,於今日爲此製,憶昔年心欲隕,況再明貼身此,是豈孝亦子道?於今日已自諒,曷勝懷自掩抑?建功效氣若此,深慷慨若楚越。
傳于申益彬曰,內局三提調,持湯劑入侍,坐直承旨,持先捧券入侍。
李萬育啓曰,明日次對,兩司長官當爲進參,大司憲沈墢,待開門牌招,以爲入侍之地,何如?傳曰,允。
鄭昌順,以兵曹言啓曰,景福宮衛將崔壽仁,身病猝劇,勢難供職,呈狀乞遞,不可等待其差復,今姑改差,何如?傳曰,允。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之規,今亦依此擧行,何如?傳曰,允。
又以禁衛營·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
甲午十一月初四日辰時,上御金商門外。殿座頒柑入侍時,行都承旨李,左承旨趙,右承旨申益彬,左副承旨鄭昌順,右副承旨李澤遂,記事官南鶴聞·朴長燮·姜·尹宗彦,以次侍立。上具翼善冠·袞龍袍,乘輿出通陽門,詣金商門外,降輿殿座,王世孫侍坐,上曰,儒生入來時,東西門,盡開乎?益彬曰,然矣。上曰,儒生多乎?益彬曰,極多矣。命奏入門單子,七千八百九十八人,命頒柑,命試官進前,領府事金相福,兵曹判書趙曮,副司直李瀰,吏曹參議李在簡,兵曹參知李敬倫,副校理柳炯,副修撰金履正進伏。命書貢果來憶昔年賦題,命紙頭各書京鄕,相福曰,日寒殿座,聖體,若何?上曰,一樣矣。懸題後,當還入矣。上還入大內,諸臣以次退出。
甲午十一月初四日未時,上御集慶堂·萬慶堂。藥房入診入侍時,都提調李思觀,提調徐命膺,副提調李,記事官南鶴聞,記注官李之英,記事官尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,早朝勞動之餘,聖體,若何?上曰,一樣矣。寢睡·水刺,亦何如?上曰,亦一樣矣。進湯劑,上進御訖,思觀請診候,上曰,止之。仍命科次,諸臣遂退出。
甲午十一月初四日未時,上御集慶堂。科次入侍時,試官領府事金相福,兵曹判書趙曮,副司直李瀰,吏曹參議李在簡,兵曹參知李敬倫,副校理柳焵,副修撰金履正,右副承旨李萬育,記事官朴長燮·姜·尹宗彦,以次進伏訖。上曰,命官進前。李敬倫持一軸入讀後,分考于廳可也。相福曰,向日香祗迎,今日殿座,下情慶幸矣。讀一天試券訖,相福曰,日氣寒冷,復合裝紙,而臣等退于廳外,以考,何如?上可之,試官退出分考,萬育讀慶尙道榜目訖,益彬進伏,萬育曰,試所承旨,捧券入來矣。上曰,救券,幾何?益彬曰,一千三百八十五張矣。萬育先退,命內局入侍,入侍見藥房日記中內局退出,上曰,未及考者,幾軸?益彬曰,十九軸矣。上曰,節製一千三百張壯矣。益彬曰,然矣。政院前例未之有矣。上曰,前甲午,何時相製設行乎?注書知入。賤臣還奏前甲午十一月初一日設行矣。上曰,日幾相符矣。相福等,持合考軸入侍,上曰,京鄕各幾人乎?相福曰,京三人鄕二人矣。命書等折榜訖,命書傳敎曰,今番柑製,誠是千千萬萬料表。旣親臨特書京鄕,意蓋此也。纔考日記,前甲午今甲午,前初一日今初四日,亦豈偶然?追慕千萬,京居首幼學金鍾純,鄕居首生員朴長卨,竝直赴殿試,京之次幼學李敬魯,進士閔垠,鄕之次幼學李昭和,竝直赴會試。試官退出,益彬讀二所榜目訖,命內局入侍,相福曰,今日親臨,下情慶幸矣。上曰,金致一,奉朝賀之兄乎?益彬曰,然矣。上曰,鍾純故奉朝賀之長孫乎?益彬曰,然矣。命書傳敎曰,嗚呼,今年此製,故奉朝賀長孫被選,此增廣當爲殿試,其涉異常,興懷曷勝?祭文製下,唱榜日遣承宣致祭。命書致祭祭文,又命書之曰,柑製坼榜,卿侄居一,其豈偶然?予懷曷勝?每憶先卿,長孫被選,先命致祭,爲諭予意,須體此意,其於唱第日,來京後陪焉。仍傳曰,此敎令史官傳諭金奉朝賀。益彬讀一所榜目,至李祖應,上曰,都承旨之子爲之矣,年幾何?益彬曰,十九歲矣。內局入侍,益彬·長燮先退。
甲午十一月初四日申時,上御集慶堂。藥房入診入侍時,都提調李思觀,提調徐命膺,副提調李,記事官南鶴聞,記事官姜·尹宗彦,醫方泰輿,以次進伏訖。思觀奉進湯劑,上進御後,上曰,試券幾何,考之云乎?思觀曰,今方考之矣。上曰,卿等姑退,待下敎,可也。遂退出。
甲午十一月初四日初更四點,上御集慶堂。藥房入診入侍時,都提調李思觀,提調徐命膺,副提調李,記事官南鶴聞·姜·尹宗彦,醫官方泰輿,以次進伏訖。上曰,俄者金故相致祭文,提調見之,而如何處奏之可也?命膺曰,別無可奏處矣。右承旨申益彬,讀一所初試榜目訖,先退,思觀奉進湯劑,上進御訖,上曰,柑科於予亦太康矣。思觀曰,實是盛擧,且是稀貴之事,慶幸曷喩?上曰,李之子爲初試,年幾何?曰,十九歲矣。上曰,予又見李之子爲科之狀矣。諸臣遂以次退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。冥然到今,昨日柑製,追憶昔年,予懷千萬,氣何暇諭?次對同入。
中宮殿·惠嬪宮,藥房口傳問安。答曰,知道。
傳于申益彬曰,內局次對,同爲入侍。
備忘記,傳于申益彬曰,昨日自時至更科次,夜長自悶,今朝寒透房中,暮年曷勝?其將次對,柑製入格二人,知申子陞初試者,其令來待。
傳于申益彬曰,內局入侍。
備忘記,傳于申益彬曰,建功雖重,豈若常膳?肉雖多戒勝食,況附子每日三貼?心若狂奮,果若此,吏官必特書,見鎖鈔狂奮,果若此將若何?噫,水刺只二次,而建功三貼,果乎若何乎?彼首扁鵲,日雖百汰,導提調奉鈔而來,開其金灌,於器傳中官爲己任,脈則雖勝時,必曰,脾胃脈若得一樣,日皆然。噫,彼此等扁鵲,雖車載斗量,將何足道?此後每日人蔘則已一兩,附子則於二貼各一錢,只二貼煎來事,令內局知悉。
備忘記,今番雜科一科,莫知建功,莫知鎖鈔人,其選焉。
注書南鶴聞病,代以李敬心爲假注書。
李啓曰,假注書李敬心,時無職名,令該曹依例付軍職,冠帶常仕,何如?傳曰,允。
鄭昌順,以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
獻納李亨元疏曰,伏以臣,不肖無狀,妄言速戾,倖逭鈇鉞之誅,曲荷天地之仁,生全塞徼,歸對父母,霜雪雨露,罔非洪造,頂踵毛髮,都是聖恩,闔門感祝,血泣追尤,不自意納言除命,忽下於縮伏鄕廬之際。臣於是雙擎九頓,無地自容,不敢之淹,昨始入來,念臣逃違天陛,已多年所,區區犬馬之誠,豈不欲竭蹶承膺,以伸叩謝之忱,而追思宿愆,尙有惶汗,貪榮戀寵雖欲揚揚於班行,顧廉畏義,實多瞿瞿於衷情。且臣治疏將上之際,臣老母病重急報,專人上來,促臣歸見,臣母方在臣父安峽縣任所矣。臣聞此報,方寸如焚,按住不得,今方撥忙徑行,臣罪於是,尤無所容,玆敢不避猥越,疾聲呼籲於天地父母之前。伏乞聖慈,曲垂諒察,特許遞免,俾得使意救護,仍治臣瀆擾之罪,以肅朝綱焉,臣無任云云。答曰,省疏具悉。爾其勿辭護焉。戶曹參判趙德成疏曰,伏以臣,今已拜表辭朝矣,所叨職名,不可仍帶往返,乞命該曹,照例遞改焉,臣無任云云。答曰,省疏具悉。本職許遞焉。
甲午十一月初五日辰時,上御集慶堂。樂房入診,大臣·備局堂上,引見入侍時,都提調李思觀,提調徐命膺,副提調李,領議政申晦,行司直具善行,仁陽君李景祜,判尹韓光會,行司直李章吾,兵曹判書趙曮,戶曹判書具允鈺,知中樞府事金鍾正,開城留守李聖圭,行副司直尹泰淵,禮曹參判尹得養,行副司直金華鎭,吏曹參判洪趾海,行副司直沈履之,行副司直李瀰,大司諫李蓍廷,執義鄭彦暹,副校理柳焵,左副承旨鄭昌順,記事官朴長燮·姜·尹宗彦,事變假注書崔烜,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。晦進前問候,上曰,一樣矣。晦曰,昨日殿座,下情慶辛矣。上曰,此亦於予豐亨矣。思觀進湯劑,上進御,思觀請診候,上曰,只兩聽行首入診。泰輿奏曰,脈候左右三部度數調均,胃脈與前一樣矣。允協奏同泰輿,上曰,提調待下敎,上曰,都承旨之子,爲增初矣,年幾何?晦曰,年十九矣。上曰,金致一奉朝賀之兄,而有年少子,異常矣。晦曰,金致恭之子過房故然矣,致恭卽故奉朝賀尙魯之子矣。上曰,然乎?命讀坐目,賤臣讀奏訖,上曰,可稟者稟之。晦曰,濟州牧使申景濬,災實分等狀啓,雖未啓下,見其謄報,備陳本島今年穡事,僅免慘歉之狀,仍以爲新還期準捧,舊還姑爲停退,各寺奴身貢米,依近例每口二斗內減一斗,大同米五升內減一升,捧上山屯馬驅點,今當式年,依例擧行。式年軍兵改都案,待明春擧行,而一邊馳啓,一邊擧行,自是已行之例,今亦依前擧行爲辭矣。近年以來,本島連爲免歉,誠極可幸,而田穀或不無被災之處,各樣蠲退之請,諸般擧行之事,竝依狀請施行之意,分付,何如?上曰,依爲之。以下竝出擧條晦曰,婢貢給代錢,以關西別餉庫錢取用事,筵稟分付矣。見道臣狀聞,竝此而有防啓勅需銀之靳持,誠有所據,而此則異於勅需,且度支經用一也。何諭給代與別劃乎?此則實未知其可矣。依前筵稟,卽爲上送之意,分付,何如?上曰,依爲之。晦曰,玆事雖曰均廳所管,今無主管之人,故各司給代處,尙未擧行,輒不免請報於廟堂,實非節目之本意,惠廳堂上,一依均廳給代例,主管擧行,何如?上曰,依爲之。晦曰,都政隔月,而吏判無意上來,聞其情理,難强之外,以累經都政,必欲一遞云,其勢亦似然矣。長銓遞易,殊甚重難,亦難强迫,今姑許解,不害爲體下之道矣。上曰,許遞,可也。晦曰,試望在外人禁推,有畢試後議處之命,而其中數人,卽已就拿蒙放,而姜趾煥以原在外,追後就拿,今已多日矣。似當有一視之道,故敢達。上曰,一體放。思觀曰,科場之弊,至於近日而極矣。如非大加變通,則固難釐正,而姑以陞學言之,趁曉開場,未暮而罷,自是古規,此亦科場宜嚴防限,而聞近來晏朝開場,或至徹夜,往來無禁,全無界限,食床任意出入,賈販或至橫行,至於不入試庭,皆坐閭家,初不禁止,視同例事,至有在家呈券之說,此則雖未的知,而蓋其爲弊則無餘地矣。國綱所關,誠可寒心,謂宜自今嚴飭,一依古規,曉頭開場,日曛擧大後呈券者,一切以限後勿捧,嚴其界限,禁具出入,俾無如前雜亂之弊,如是申飭之後,復有襲謬不遵之事,則這這摘發論罪,何如?上曰,聞甚駭然,所奏誠是,依爲之。曮曰,頃以龍虎營軍器修補事,請得物力,方爲始役矣。甲胄亦多傷壞改修者,而聞軍器提調具善復之言,軍器署有別造皮甲近百件云。今此龍虎營軍器改造時,換其皮甲,以爲禁軍待令甲,修補價則移送軍器署,有別造皮甲,以爲禁軍待令甲,修補價則移送軍器署,以爲改備之地甚好,故臣已與廟堂及武將相議,則皆以爲好,而此當有一番稟達,故敢達矣。晦曰,臣亦聞此,亦以爲便好矣。上曰,依爲之。允鈺曰,各道收租案,趁早磨勘然後,度支經用,可以分批需用,故年前以至月內磨勘之意,至有筵票申飭,而近來或不無拖至歲末,多有窘速之患,事甚悶慮。今則各道給災,已爲了當,年分狀卽爲修啓,而收祖案,亦於至月內磨勘事,更爲出擧條,申飭諸道,何如?上曰,依爲之。允鈺曰,㡌價銀二萬兩,屬之保民司,作穀取耗,補用之意,日前已定奪矣。靑布廛㡌價銀三千兩,錢二萬九千餘兩,松都餘銀五千餘兩,纔已收捧,關西稅小米二萬石,若爲區劃於臣曹,則當以保民司條會錄,自備局句管,年年取耗作錢補用,所捧㡌價銀錢,作爲封不動以置似好,下詢大臣而處之,何如?晦曰,依前定奪當擧行,而稅小米,以留庫條劃給,何如?上曰,依爲之。以上竝出擧條蓍廷進前啓曰,臣言議巽軟,志氣摧頹,固不合於淸朝耳目之任,矧玆諫長之職,地望自別,責任尤重,決非如臣庸愚,所可堪承,而恩除遽降,召牌儼臨,臣怵分畏義,章皇入肅,而且都憲臣沈墢,卽臣之親査也。夫兩司俱是言責之地,自前通避,在下當遞例也。一自續典以後,雖有勿爲通避之定式,而長官與凡僚有異,親査之竝據一時,同入筵席,公格私義,俱有所窒礙者。臣於謝命之日,以此引避,則喉院謂有新式,退却勿捧,故臣淟涊至今,而百爾思量,終涉難安,其何晏然久冒於臺次乎?請命遞斥臣職。上下詣于領相曰,前例,何如?晦曰,下批之前,何敢奏乎?上曰,第言其前例,可也。晦曰,續大典以後,無通避之法矣。命書之曰,有續典,旣無法,撕捱過矣。勿辭,亦勿退待。著廷啓,咸道亨依本律處斷事,上曰,勿煩。彦暹進前,請咸道亨依本律處斷,上曰,勿煩。彦暹啓曰,新除授掌令李宗榮,時在忠淸道瑞山地,持平吳鼎源,時在全羅道昌平地,持平朴相來,時在京畿楊州地,請竝斯速乘馹上來事,下諭。上曰,依啓,朴相來非元在外,而除授已久,尙未謝恩,有下諭之請,此亦關係紀綱,暮年豈可不飭?先遞差後禁推。出擧條諸臣先退,上曰,監會,何日?昌順曰,十二日矣。命入格儒生二人,初試人李祖應入侍,賤臣承命出來偕入,京居首金鍾純,鄕居首朴長卨進伏,各奏姓名,命誦所作,退出。李祖應進伏,上曰,年幾何?祖應對曰,十九歲矣。上曰,三場盡見之乎?以何文入格乎?祖應對曰,只見中場,而以表入格矣。命誦所作,祖應誦訖,昌順曰,盡誦矣。上曰,難矣。懸吐亦甚熟矣,汝父以幼兒視之矣,汝爲初試矣。誰某之壻,而有子女乎?祖應對曰,故奉朝賀金尙魯之壻,而未及生産矣。上曰,若有之則尤奇矣,貌,何如?昌順曰,完實而亦有鬚髥矣。上曰,故相之孫乎?昌順曰,儒生於故相,爲曾孫矣。上曰,知申老蒼乎?與徐有隣,何如?昌順曰,有隣似少矣。上曰,徐命九以少年視之矣,其孫以承旨使之矣,極精明矣。承史退出。
甲午十一月初五日申時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿,以次進伏訖。上進湯劑,命提調出去,更煎以入,命書李亨元疏批。曰,戶曹參判趙德成疏批未下矣。命書批,讀湖南按覈御史狀啓,命書傳敎曰,漢杓快正王法然後,可爲國綱,而忍杖物故,曷勝駭憤?雪禮·仁芳,受嗾掛書,竝嶺沿島配,其餘皆放釋事,今日內卽爲回諭。思觀曰,仁芳之罪,當次於漢杓,視雪禮爲重,而島配之典輕矣。讀全羅兵使狀啓,命書傳敎曰,莫重此等事,報或遲滯,浮張風濤,其涉駭然,當該格浦邊將,令帥臣決棍事,分付。曰,水使有格浦萬戶罷出狀矣。命讀奏,上曰,水使,誰也?思觀曰,申大謙也。汝喆之曾孫,年少而名武矣。上曰,然乎?着實矣。命書傳敎曰,全〈羅〉兵使李漢泰狀聞孫世大已下敎,追聞全〈羅〉右水使申大謙狀聞,旣若此,今無可棍者,決棍則分揀,扶安縣監,事勢固然,安徐事,回諭。讀全羅右道榜目,命書傳敎曰,今聞湖南右道小科初試啓聞,其中有望八之人,年六十者多,此人當此深冬,何以登途?已登途人安徐,其若未及,年過七十人,衣資食物顧助,年六十人衣資食物事,卽爲下諭。讀放未放啓本,命書傳敎曰,湖南道臣放未放啓本中,所稟者一人,與放類一體以放事,令該曹分付。上曰,漢杓宜正王法,而已爲結末慨然矣。藉重乙亥至於上聞,萬萬無據矣。提調持湯劑入侍。出榻敎上曰,建功無功,附子無靈,三貼悶矣,難以更進矣。思觀曰,豈可謂無功效乎?命膺曰,如此之時,暫爲留待少間,進御好矣。上曰,少則有嘔氣矣。一日人蔘一兩足矣。第二貼附子入一錢則,可矣,三貼止之,可也。思觀曰,二貼進御後,其間近矣,夜深後進御幸甚。上曰,苦矣苦矣,退去,可也。內局退去然後,可以安矣。諸臣以次退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。
答曰,知道。逢今日懷千萬,建功二貼,皆準一錢,一日內蔘一兩附子二錢,於冥然足矣。旣下敎,依此待令,待敎入侍。
中宮殿·惠嬪宮,藥房口傳問安。答曰,知道。
鄭昌順,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于申益彬曰,內局入侍。
李,以吏曹言啓曰,新除授司僕寺主簿金履安,除拜後過限未肅拜,造紙署別提朴東赫,受由過限未上來,竝依例改差,何如?傳曰,允。
傳于鄭昌順曰,內局入侍。
李萬育,以義禁府言啓曰,前持平朴相來禁推事,傳旨啓下,而朴相來下去京畿楊州地云,依例發遣府羅將,拿來,何如?傳曰,允。
鄭昌順,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
記事官任玉書啓,臣敬奉聖敎,馳往傳諭于京畿仁川府田返面奉朝賀金致仁所住處則以爲,卽於千萬意外,以臣侄子之猥選柑製,特遣史官,遠臨荒野,深示念舊致祭之聖意,仍令賤臣,趁唱第上來,辭旨諄懇,迥出尋常,臣擎讀未半,感涕無從。噫,臣家本以寒素,盈滿驟極,每一靜思,寢夢猶愕,今遽聞此,懍惕如何?顧臣經旬患寒,閉戶呻委,儻於伊時,有可以强,則謹當擔舁入城,仰承明命云矣,敢啓。傳曰,知道。
甲午十一月初六日辰時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,夜間聖體,若何?上曰,一樣矣。上進御湯劑,思觀請診候,上曰,止之,待下敎。思觀曰,今日承下敎,而下情則缺然矣。吳道炯使之診候,何如?上曰,今日豈爲診候乎?止之。思觀曰,汁醬以全州所造者爲好,故持來矣,當爲進入乎?上曰,置之。諸臣以次退出。
甲午十一月初六日酉時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿,以次進伏訖。上進湯劑,上曰,明日依前,內局先退。讀公事,命書傳敎曰,湖西九十歲人啓本今到,今日內令該曹口傳下批,其中百歲人,衣資食物題給事,回諭。又命書傳敎曰,關書九十歲啓聞來到,今日內口傳下批,年百歲者,衣資食物題給事,回諭。又命書傳敎曰,今聞湖南道臣狀聞,今番漂人,從水路欲回云,桅木卽爲造給,回糧衣資,加數備給事,令備局卽爲分付。又命書傳敎曰,湖南九十歲人狀聞啓下,今日口傳下批,其中有年百歲人,衣資食物題給事,回諭,命知入日前封入汁醬,出於何處及全州所來汁醬稀滑與否。賤臣還奏,日前封入者,則自京貢貿易以進,而全州汁醬稀滑矣。承史以次退出。
上在慶熙宮。停常參·經筵。
李萬育啓曰,大司憲沈墢,執義鄭彦暹呈辭,掌令南絳老服制,李宗榮在外,持平吳鼎源在外,一員未差,以監察茶時之意,敢啓。傳曰,知道。
藥房都提調李思觀,提調徐命膺,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。過昨日懷千萬,忍其夜若木石,其雖然心自喜,能定制謝一鈔,兩次侍予何辭?旣入侍飮建功,氣一樣,待敎侍。
中宮殿·惠嬪宮,藥房口傳問安。答曰,知道。
鄭昌順啓曰,事變假注書崔烜,身病猝重,勢難察任,今姑改差,何如?傳曰,允。
事變假注書望崔烜改差,代以洪達淵爲事變假注書。
傳于申益彬曰,內局入侍,坐直承旨與儒臣,持問答同爲入侍。
鄭昌順啓曰,禁衛大將李潤成,時無職名,令該曹口傳付軍職,何如?傳曰,允。
兵曹口傳政事,以李潤成爲副司直。
傳于李萬育曰,內局入侍。
鄭昌順,以禁衛營·一二所巡廳·左右捕盜廳言啓曰,去夜紀夜人,無所捉之意,敢啓。傳曰,知道。
濟州防禦使申景濬狀啓,九月朔進上及別陳賀箋文所載船隻,逆風致傷,限內不得渡海,惶恐待罪事。傳于李萬育曰,勿待罪事,回諭。
副司直李萬恢疏曰,伏以臣,本疎賤之蹤,偏荷陶甄之私,前後踐歷,罔非踰涯,居常感祝之外,夫豈有毫分餘望哉?第臣有至切至懇之情,臣之偏母,今年恰滿八旬,疾病侵尋,氣息澟綴,若不保朝夕,而臣家乏素業,計拙謀生,藥餌之節,固難稱意,菽水之供,亦患不繼,有子如此,寧不目愧?惟有得一便近小邑,以爲一日之養,是乃臣區區烏鳥之至願,而臣之犬馬之齒,今又六十有七,先此數月,則此生此世,更無榮養之日。臣情到此,益覺悲切,伏惟聖上,以孝爲治,錫類之仁,無物不遂,臣之情私,宜見矜諒,且如臣散銜,爲親求邑,亦有其例,則臣何敢獨自阻於慈覆之下哉?玆陳懇迫之私,仰瀆崇嚴之聽。伏乞天地父母,俯垂憐察,特命銓部,許臣一縣,以伸至情,千萬幸甚。踏啓字。
甲午十一月初七日辰時,上御集慶堂。藥房入診,坐直承旨·儒臣,持問答同爲入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,夜間聖體,若何?寢睡·水刺之節,亦何如?上曰,一樣矣。上進御湯劑,上曰,診候,只吳道炯爲之,可也。上曰,監試會試十二日乎?思觀曰,然矣。泰輿診候退伏奏曰,脈候左右三部度數調均,胃脈滑體大體一樣,而猶有不足矣。上曰,待下敎,可也。內局先退,左副承旨鄭昌順,副校理柳焵,修撰金履正,以次進前,儒臣上下番承史,輪讀問答訖,儒臣先退,上曰,小科赴會者,幾盡上來矣。昌順曰,然矣。承史以次退出。
甲午十一月初七日酉時,上御集慶堂。藥房入診入侍時,都提調李思觀,提調徐命膺,副提調李,假注書李敬心,記事官姜·尹宗彦,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。上進湯劑,命藥房先退,知申讀奏榜目狀啓後,諸臣以次退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
傳于申益彬曰,內局入侍。
李萬育啓曰,司憲府連日監察茶時,諫院許久闕啓,事甚未安,兩司除在外·式暇·服制·未署經外,呈告未肅拜人員,竝卽牌招,何如?傳曰,允。
傳于李萬育曰,內局入侍。
申益彬啓曰,卽者文學洪國榮,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
鄭昌順,以兵曹言啓曰,僉知中樞府事崔宗衡,素抱痰癖之症,當寒添劇,時月之內,勢難起動供職,呈狀乞遞,西樞雖是閑局,不可一向虛帶,今姑改差,何如?傳曰,允。
鄭昌順,以兵曹言啓曰,今十一月初八日,珍山居女人吳召史,自興化西挾門入來,鳴申聞鼓,依定式,下該曹推問,何如?傳曰,允。
又以御營廳·一二所巡廳·左右補廳言啓曰,去夜犯夜人,無所捉之意,敢啓。傳曰,知道。
以正言安廷玹牌不進罷職傳旨,傳于李曰,只推。
司諫金養心啓曰,充軍罪人咸道亨之踰越宮墻,自有當律,前後處分,雖出於我聖上好生之德意,身爲禁族,闖越至嚴之地,論其罪犯,實無一分容貸之道,不可充軍而止,請固城縣充軍罪人咸道亨,依本律處斷。上曰,勿煩。
副司直黃景源疏曰,伏以臣,自叨文衡,被人仇嫉者久矣。雖已解任,猶以事詬斥不已,十年之間,效者相繼,由駴機萌於文衡也。臣白首不勝其辱,非不欲屛伏丘壑,以終餘齒,而臣伏見殿下春秋已高,非臣子遠去之時,故至今遲回周行,不忍遽歸矣。乃者前正言李重馥所劾之疏,始以謂爲世指目,及登前席,引今司諫金養心,故掌令洪相直,所嘗詆臣者,以實其言而欲逐之,抑何心哉?諫臣之啓,詆臣以陞補不公,而臣待罪國子者,於今十有六年矣。所主課試,自初抄至于三抄,適解職未及計畫,則足見其無所立落也。憲臣之疏,詆臣以初授文衡,不少逡巡,而臣旣迫於隆命,又當聖候平復,百寮慶賀之際,草敎甚急,不敢守區區私義也。此兩人詆臣雖深,未嘗言爲世指目,而重馥乃引十六年前未計畫之陞補,擠臣於不測之罪,非常情之所可知也。臣伏聞故相文敬公李畬,嘗以文衡主考試,故修撰臣尹星駿,劾以循私,畬引咎未嘗自明,而退歸田里之中以自靖,臣雖無狀,忝叨列卿,何敢以重馥之劾,呶呶而自明耶?臣今年六十有七,神情剝喪,更不堪考試之役,故自近年以來,凡科擧大少會圍,未嘗在考官之列,此通朝之所共悉也。固不待臣之自明,而殿下亦必俯燭矣,臣不幸誤塵文衡,積被訴斥,而重馥所詆之辭,最爲罔極,臣未知所主考試之中,何者爲私,而謂之爲世指目也。臣誠震薄,旣不敢遽入文字,又不敢近伏城闉,迸出田里,以俟嚴命。伏惟殿下,亟令有司,査勘臣罪,刋削臣名於仕籍,以昭邦憲,以謝人言,千萬辛甚。答曰,省疏具悉。頃者臺章,指名此請,其涉異常,其於文衡,今者所論,已涉過矣。於陞補事聞卿章,此可謂毛將焉傅,豈可以此過爲自劃?噫,任卿久矣。今於暮年,豈忍捨卿?卿勿過辭焉。
文學洪國榮疏曰,伏以,臣於直中,得接家信,臣父所患風痰宿疾,當寒添劇,症形非細,家僮踵至,促臣歸護,臣方寸煎均,按住不得,玆陳短章,徑出禁門。伏乞聖慈,亟削臣職,以使救護,仍治臣罪,以肅朝綱,千萬幸甚。
甲午十一月初八日巳時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,夜間聖體,若何?上曰,一樣矣。思觀曰,寢睡·水刺之節,何如?上曰,一樣矣。上進御湯劑,思觀請診候,上曰,止之,待下敎。思觀曰,連日二貼,下情爲悶矣。更加思量而下敎,伏望。上曰,予亦思量矣。今日當加進一貼矣。思觀曰,然則附子,自二貼當入五分乎?上曰,然矣。理中建功湯三貼,依前加入事。出榻敎諸臣以次退出。
甲午十一月初八日申時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿,以次進伏訖。上進湯劑,命提調更煎以入,讀黃景源疏,上曰,兩人論之乎?思觀曰,然矣。洪相直以文衡去就言之,金養心以陞補言之,而其時只當三抄,而未當計畫矣。上曰,兩人若以不公平言之,則雖孟浪猶可引,而此則異矣。文衡以去就爲言,則與試官拔望異矣。臺疏以爲世指目爲言乎?曰,前後大小科會試試官,無當之之事矣。上曰,已六十七乎?年多矣,心事好矣。思觀曰,然矣。爲人和平,故疏辭無噴薄之言矣。上曰,誰之族乎?思觀曰,故監司黃璿六寸孫矣。命書批,讀耽羅狀聞,上曰,已稟處者矣,狀啓何後於謄報乎?思觀曰,遠道故濟州事多如此矣。讀江原榜目,上曰,何爲四慶?思觀曰,五紀臨御,聖算八旬,舟梁十六年,聖候平復矣。上曰,太康矣。讀安廷玹罷職傳旨,上曰,誰之族乎?思觀曰,安之孫行矣。上曰,新爲之矣,命只推。上曰,大科會試,亦今月乎?曰,然矣。提調持湯劑入侍,上曰,濟牧極該博云矣。思觀曰,然矣,亦善治矣。命膺曰,多聞識而文精矣。上曰,文獻備考時郞廳矣,文獻備考,卿見之,果。何如?思觀曰,極好矣。以東方文獻,裒成一統好矣。命膺曰,我東文明之邦,文獻不足矣,備考書出後,始詳備矣,其時速完,故不精而該博矣。地理考,申景濬爲之,至於海中程道亦備載,而如以鼓巖主脈爲鷹峯,則或以爲間多平地,必非主脈,笑之矣。間有如此者,而大體則好矣。上進湯劑,上曰,今日進三貼而誠支離矣。命膺曰,三貼如茶飯,故臣等昨日已欲仰奏,而昨日則奉承聖敎,今日則必俯諒下情,故今日始奏之矣。上曰,朝鮮士庶,皆以此爲金丹,而予則以此爲惑世誣民矣。古語云月計有餘,而此則亦無月計之效矣。思觀曰,豈無功效哉?臣等亦以金丹知之矣。命退,思觀曰,明日亦當依今待令矣。諸臣退出。
上在慶熙宮。停常參·經筵。
辰時,有霧氣。
藥房都提調李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。强飮三貼,曷勝苟且?氣則一樣,待敎入侍。
中宮殿·惠嬪宮,藥房口傳問安。答曰,知道。
鄭昌順,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
備忘記,傳于申益彬曰,今番監初試,年近八十人,期日在近,來京乎?只得初試名,尙在鄕乎?問啓。
備忘記,傳于申益彬曰,爲子言於大小公卿匹庶內局提擧與諸扁鵲,建功日三貼,軒轅敎乎,神農命乎,岐伯諭乎,丹溪言乎?誠可笑亦一哂,首扁鵲掌務扁鵲,以此爲己任,亦一哂,誠鄙夫也夫。
備忘記,又傳于曰,一弛一張文武道,二三五六自有時,嗟,予何謂此,而於昔年亦有定日,於予此大劑,故初一貼二貼後,今時體,何敢一至於三貼?時體愈特甚,自朝廷公卿,至閭巷匹庶若金丹,必曰吾君,於水刺猶闕一時,於建功雖一飮,其何闕?飮餘猶惜,萬古豈有此等時體?故下敎,以予氣時或三貼,亦弛張道,依例三貼,此隨時,則承旨請書下敎,予自哂唯唯,自此後,皆曰三貼復舊云,誠可笑。今日尙今稽滯,意有兩飮而然也。嗟哉,諸扁鵲,皆知予意。
備忘記,又傳于曰,今年一年兩次大科,此亦太康,若唐人製,宜製其詩,建功日三,八十一歲君亦太康,何待唐俗?今製一句曰,太康太康,宜抑宜抑,太康太康,宜抑宜抑。
備忘記,又傳于曰,八十一歲,三十歲舟梁十六年,誠是千千萬萬料表,其君初度,已過九月,坤殿初度,亦在明日,此曰邦慶,予自一哂。
備忘記,又傳于曰,一弛一張文武道,二三五六自有時。
又傳于曰,內局入侍。
傳于鄭昌順曰,明日次對仍爲之。
以濟州牧使狀啓,新舊還上寺奴身貢米等事,一邊馳啓,一邊擧行,事涉擅便,惶恐待罪事,傳于鄭昌順曰,勿待罪事,回諭。
鄭昌順,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十一月初九日未時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。思觀曰,夜間聖體,若何?上曰,一樣矣。上進湯劑,思觀請診候,上曰,止之,提調出去,更煎以入,昨日進之,今日必欲又進三貼,而已下敎矣。思觀曰,二貼則附子,當以錢加入矣。上曰,置之。讀海西九十歲人啓本,上曰,明年則海西百歲人多矣,九十九歲者,幾人?數以對曰,十九人矣。上曰,運氣所然矣。思觀曰,此皆乘運而然矣。上曰,時運然,故予爲其君,而亦如是矣。思觀曰,此輩皆囿於壽域造化中而然矣。上曰,回甲者,前則亦以爲稀矣,今則六十歲人,不可謂之老矣。思觀曰,然矣。非特六十者然,如小臣等七十者,亦不敢言老矣。上曰,此輩之年,果皆九十九乎?未可知也。思觀曰,常人則或不無此等事,而豈多冒年者乎?命書傳敎曰,海西九十歲人狀聞來到,今日內口傳下批。噫,海西一道,明年爲百歲者,十九人之多,予今初見。噫,近者諸道百歲人多,其涉異常。海西一道若此,物何盛乎?予先下敎,此十九人,若逢歲首,豈待報春月正元日,加給歲饌?以示予一道有若是異常者,特酬異常之惠事,自政院今日下諭。讀北道薦才狀啓,上曰,此是新令甲矣,不過置簿其名於吏曹矣。命書傳敎曰,有其實然後信其令,雖有此命,狀聞來到,竟爲銓曹之休紙,豈名與實相副之意乎?令銓曹,其中一二人,採取公議,懸註調用事另飭,莫使八十一歲君敎,徒爲言敎。嗚呼,見稱君年,此下敎非文具可知也。上曰,增廣可謂科矣,文科初試,必無僥倖者矣。思觀曰,然矣,僥倖者鮮矣。提調持湯劑入侍,上曰,何速來也,必欲更勸一貼而然乎?予當言顧行,自公卿至于匹庶,皆謂金丹矣。若能行步,則予當下敎而加進矣。上曰,俄有下敎,而予則八十一歲,內殿三十一歲,而舟梁十六年矣,來後月則八十二歲矣,異常矣。湯劑有三件事矣,飮之支離,一也,內局入來則苦,二也,時體以爲貴,三也。公卿百姓,皆以爲吾君當進之劑,豈不異乎?內局水工,亦不以三貼爲難乎?思觀曰,臣民孰不然乎?或減貼數,則下隷亦以爲薪薪矣。連進三貼之時,則仰瞻玉色敷腴矣。上曰,聞之古談,則必尤尙建功矣。思觀曰,古談多好語矣。上曰,汁醬之滓,亦以匙食之乎?思觀曰,然矣。上進御湯劑,上曰,古亦有銀魚改名之事,建功當更名隨時湯矣,二貼則當不減進矣。思觀曰,隨時之敎好矣,二貼三貼,當依下敎奉承,而今日日勢尙早,加進好矣。命膺曰,此亦弛張之道矣。上笑曰,俄者速來,故予已知之矣。思觀曰,夜永矣,加進伏望。上曰,近者夜長,亦可進一貼矣。命膺曰,夜間更進一貼而退,則臣等亦充然有得矣。上曰,公卿匹庶,皆欲加進一貼,此乃時體矣。命膺曰,此乃人心所同然矣。曰,日勢尙早,臣等退去,甚抑鬱矣。思觀曰,自夜至明,其間甚久,臣等退待更鼓後,召見則幸矣。上曰,言顧行矣,速休可也。海西十九人,豈皆服建功而然乎?連命而退,思觀曰,惶恐不敢屢奏,而臣等當退出,更煎待令矣。上曰,若然則行首扁鵲,當逐之矣,卿等豈能煎待乎?聞卿等退去然後,予當安寢矣,速退可也。思觀曰,屢承下敎,不敢强聒,而明日則更加思量,亦下敎伏望。命膺曰,第二貼附子,只入五分矣。上笑曰,豈可以減五分,而必欲加進乎?諸臣以次退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏末審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今月已初旬,來朔歲將暮,八十一霎時過。嗟,明年加一歲,氣何諭?次對入。
中宮殿·惠嬪宮,藥房口傳問安。答曰,知道。大殿·惠嬪宮,政院·玉堂口傳問安。答曰,知道。中宮殿,政院·玉堂單子問安。答曰,知道。中宮殿,朝廷·二品以上·六曹堂上·大司憲·大司諫單子問安。答曰,知道。
鄭昌順啓曰,大臣·備局堂上,依下敎來待矣。
傳曰,引見,內局同爲入侍。
備忘記,傳于鄭昌順曰,凡事宜成,湖南漂來人極南來,深冬回,襦衣食物,加數備給事,令備局下諭帥臣。
有政。吏批,參判洪趾海,參議李在簡式暇,行都承旨李進。以金鍾正爲吏曹判書。
吏批啓曰,判書金鍾正牌不進,參議李在簡式暇,小臣獨政未安,何以爲之?敢稟。傳曰,仍爲之。
又啓曰,臺諫及春坊闕員,今當差出,而擬望之人乏少,外任竝擬,何如?傳曰,允。
以宋淳明爲大司憲,閔百奮爲大司諫,金復元爲持平,鄭日謙爲文學,閔鍾烈爲兼弼善,李潭爲刑曹判書,李宜哲爲戶曹參判,嚴璹爲右尹,金鍾正爲同經筵,金鍾正爲內贍提調,鄭智模爲氷庫別提,李柱延爲康陵別檢,洪膺辰爲陽根郡守,朴大淳爲文義縣令,典籍單朱重純,造紙別提單金庚龍,幼學金宇淳今加通政,侍從臣前持平金養根父,加資事承傳。
兵批,判書趙曮進,參判宋載禧病,參議黃幹病,參知李敬倫入直進,左副承旨鄭昌順進。以原溪君,雲南君榗爲都摠管,李萬恢爲同知,鄭垈重爲僉知,韓命禧爲僉知,成玉爲黃海兵虞候,李得仁爲格浦別將,韓龍欽爲景福將,李來述爲昌德將,白弘箕爲昌慶將,李壽鵬爲內禁將,尹得勳·趙德成·沈墢·李潭·李蓍廷·洪國榮爲副司直,林濟遠爲司果,同知單沈昌聞,趙明鼎爲知事,李敬心爲副司正。
傳于李澤遂曰,內局入侍時,坐直承旨同爲入侍。
鄭昌順,以兵曹言啓曰,今十一月初九日,驪州居幼學黃基百稱名人,自興化西挾門入來,鳴申聞鼓,依定式,下該曹推問,何如?傳曰,允。
鄭昌順,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十一月初十日辰時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。領議政申晦進前問候,上曰,一樣矣。思觀進湯劑,上進御訖,思觀請診候,上曰,至吳道炯入診。泰輿奏曰,脈候左右三部調均,胃脈滑體一樣差勝矣。允協·絢·道炯奏皆同,上曰,一二所詣闕坼榜乎?晦曰,然矣。上曰,大科各設乎?晦曰,合設扢成均館,而自試所出榜矣。上曰,黃柑直赴者,故相之孫乎?領相曰,然矣。前參議致恭之子而過房矣。上曰,冬至使方到何處乎?晦曰,可抵平壤安州間,而平壤査對狀啓,姑未入來矣。內局先退。
甲午十一月初十日辰時,上御集慶堂。大臣·備局堂上,引見入侍時,領議政申晦,左議政李思觀,行司直具善復,仁陽君李景祜,行司直具善行,行漢城判尹韓光會,左參贊朴相德,行司直李章吾,行副司直趙重晦,兵曹判書趙曮,戶曹判書具允鈺,行副司直尹東暹,知中樞府事金鍾正,行副司直金華鎭,吏曹參判洪趾海,行副司直權噵·沈履之·金相翊·徐命善·李瀰,大司憲沈墢,大司諫李蓍廷,校理李昌伋,左副承旨鄭昌順,假注書李敬心,事變假注書洪達淵,記事官姜·尹宗彦,以次進伏訖。命讀座目,賤臣讀奏訖,晦曰,扶安格浦漂到大國人,依其願從水路,待風還送之意,纔已分付矣。待其發船狀聞之來,令槐院撰出咨文,別定禁軍,給馬下送于灣府,傳給鳳凰城將處,以爲傳送北京之地,何如?上曰,依爲之。出擧條晦曰,日前筵中,陳達永罷官帽之名,帽子價銀二萬兩,每年入包外,出給譯舌,使之取剩,以爲公費之地,而包外多送銀子,終有所重難,臣等與諸堂,不無商量之事,而此是戶判之所主管,使之詳陳稟定,何如?戶曹判書具允鈺曰,官帽革罷誠好矣,而此係變通之政,作事之始,宜可審處,二萬兩劃給於譯院,俾爲公費之用者,朝家之所以軫恤,則可謂至矣,而就二萬兩本銀,先除六千兩公費,使之每年充本,實是行不得之政,當初自備局句管之時,猶有難捧之患。以今番已事言之,前頭之弊,有可以預念矣。蓋無所句管,而一委之於象譯之手,則畢竟消瀜,勢所必至,此誠非細故也。大抵雖使國中銀貨,如前有裕,年年輸送於燕市,終甚可悶,況銀産漸貴之時,雖些少之銀,不許入送於包外,最是得計。今有一策,可以救得此弊者,行中公用,固不可不區劃,今則帽子,盡歸於私商之販賣,關東物種,皆有收稅之規,帽子亦依此例,使逐隻收稅,使灣府典守,自備局句管,節使入去時,就其中除出六千兩,付之首譯,以當公費。若有剩餘,從實數會錄,以爲別行時公費之資,每年稅條捧下數爻,自灣府修成冊報備局,以爲公費區處之道,以杜銀貨尾閭之泄,似好矣。上曰,依爲之。晦曰,如是變通,則所謂公費,旣非朝家所慮,猶有餘儲,亦可以補用於前頭需用,誠好矣。允鈺曰,如是變通之後,帽價銀子二萬兩中六千兩,仍使首譯持去,以需今年之公費,自明年收稅之後,視其贏餘之多寡,使之次次還報,以爲不多年內,充補二萬兩元數好矣。上曰,依爲之。出擧條晦曰,各邑自備穀之逐年會錄,蓋出於備荒補賑之意,而近來列邑擧行之節,漸不如初,專以塞責爲主,誠極寒心。今年則諸道年事,幸以免歉,穀物措備之道,務加有裕,亦必以誠實穀修報事,另加申飭,何如?上曰,依爲之。出擧條允鈺曰,本曹歲太,年年不足,需用之際,每患苟簡,惠廳位太三千石若得之,則可以補用,敢此仰達矣。上曰,大臣之意,何如?晦曰,太之爲穀,惠廳則無所用,故非但度支,毋論京外,自前多有請得之事,卽今度支需用如不足,則劃給無妨矣。上曰,依爲之。出擧條晦曰,監試覆試,在於再明,而大科覆試,亦當設場矣。近來科弊,場屋不嚴,辭說甚多,覆試異於初試,不可不益加嚴飭,出榜後,或有如前亂雜之弊,有所聞及者,則內而試官,外而應辦官·禁亂官,各別論罪之意,出擧條申飭,何如?上曰,依爲之。出擧條大司憲沈墢啓曰,臣冒居臺職,今已七十餘日,惟以筋力奔走,爲一分報效之計,而日前賓對,適有病故,連違召命,私心惶隕,至今未已。此際大司諫臣李蓍廷,與臣有親査應避之嫌,引義爲避,則以續典旣無法,至下亦勿退待之敎。臣於此,尤不勝抑鬱之至,臺閣之臣,孰非言責之任,而若夫居先出言,主張是非之責,都在長官,則一時竝帶,不但私義之所不安。且賓對之日,兩司入參,只是長官,則咫尺前席,比肩同入,雖或有互相可否,互相評彈之事,將不免含默而退,此豈不爲臺體之苟簡者乎?自古兩司之通避,蓋有所據,而續典以後,諸臺則間或有同時行公,至若長官竝據,挽近以來,所未見者,公格有礙,物議頗騰,諫長以此爲避則臣何可獨爲晏然於臺次乎?請命遞斥臣職。上曰,雖有續典所載,所奏誠是行公已久,依啓,大司諫李蓍廷啓曰,臣於日昨,以長憲應避之嫌,敢陳見職必遞之義,未蒙允許,只切悚悶,今日筵中,長憲以此引避,旣已遞職。一事再避,雖有禁令,而今則臣便是已遞之人,其何有一刻晏然於臺次乎?請命遞斥臣職。上曰,業諭,都憲旣許遞,都憲似無異同,依啓。傳曰,兩司長官闕焉,政官牌招開政。出傳敎。
甲午十一月酉時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿,以次進伏訖。上進湯劑,仍命之退,思觀曰,連日二貼,而夜又甚長,下情抑鬱矣。上曰,日暮後召見意在矣,人蔘一兩·附子錢半服之矣。思觀曰,惶恐不敢强請,而有隨時之敎,更加思量而下敎伏望。坐直入侍,丙局先退。
甲午十一月初十日酉時,上御集慶堂。坐直承旨入侍時,同副承旨李澤遂,假注書李敬心,記事官姜·尹宗彦,以次進伏訖。澤遂讀奏嶺南·湖南文科初試榜目,命書傳敎曰,今番嶺南·湖南文科初試榜目中,兩道年回甲者三,其中異常一人,卽古來稀年,當此深冬,何以登途?已登途安徐將來,令本官途,資加助,以示予意事,今日卽爲下諭本道,承史退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏未審聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
傳于申益彬曰,內局入侍。
申益彬,以禮曹言啓曰,今此增廣別試監試覆試試官,今方磨鍊,而堂下無故可擬之人乏少,依近例,以堂上官通融備擬以入,而其中時無職名人,令該曹口傳付軍職,何如?傳曰,允。
又以禮曹言啓曰,今十一月二十日,冬至陳賀時,王世孫行禮之節,依例磨鍊乎?敢稟,傳曰,竝與賀而權停。
又以禮曹言啓曰,今此增廣監試覆試一所,設場本曹矣。上直郞廳,依例朝房直宿之意,敢啓。傳曰,知道。
李萬育啓曰,大司憲宋淳明未肅拜,執義鄭彦暹呈辭,掌令南絳老呈辭,李宗榮在外,持平吳鼎源·金復元在外,今日以監察茶時之意,敢啓。傳曰,知道。
申益彬啓曰,今此監試覆試一二所試官望,當爲修整以入,而一所試官韓光會·趙明鼎·具允鈺·李福源·沈履之,二所試官尹東暹·趙重晦·金相翊·洪良漢皆違牌,推考傳旨,今方捧入,而二品試官,無以備員,竝更卽牌招,何如?傳曰,一人則然矣,而其餘人何敢如是?極爲駭然,更卽牌招。
傳于申益彬曰,試官望先爲修整以入,以試官牌招啓辭。
傳于申益彬曰,趙明鼎安徐。
申益彬啓曰,監試覆試試官韓光會·尹東暹·趙重晦·李福源·沈履之·金相翊,皆再牌,不進推考傳旨,今方捧入,而二品試官望,無以備員,竝更卽牌招,何如?傳曰,竝卽牌招,若有違牌者禁推,雜科唱榜後勘律,承牌人次次以奏。
傳于申益彬曰,試官牌催促。
又傳于曰,試官寥寥,催促。
傳于李澤遂曰,內局入侍。申益彬,以侍講院言啓曰,本院新除授兼弼善閔鍾烈,時在京畿驪州地,書筵入番事緊,斯速乘馹上來事,下諭。傳曰,依啓。
李,以吏曹言啓曰,宗簿寺正吳載紹呈狀內,身病甚重,勢難察任云,依例改差,何如?傳曰,允。
鄭昌順,以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
甲午十一月十一日辰時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,夜間聖候,若何?上曰,一樣矣。上進湯劑,思觀請診候,上可之,泰輿奏曰,脈候左右三部度數調均,胃脈滑體一樣差勝矣。允協·絢·道炯·允說·光翼·命緯·命徽,以次進奏皆同,思觀曰,中宮殿湯劑,近無封入事,而諸醫以爲間斷已久,而他湯劑有宜進者矣,下詢定之,何如?命諸醫奏之,泰輿曰,蔘苓養胃湯,進御已久,加減蔘苓湯好矣。上曰,何醫思得乎?允協曰,臣等僉議皆同矣。上曰,在何方書乎?泰輿曰,出東醫寶鑑虛勞門矣。上曰,與蔘苓湯同乎?允協曰,溫中補脾,行氣治痰之劑矣。大體則同,而極和平好矣。命書出榻敎,中宮殿進御加減蔘香散,爲先限二十貼,五貼式日次製入事。出榻敎思觀曰,差勝之時,加進爲好,思量下敎伏望。內局先退,讀公事訖,承史退出。
甲午十一月十一日申時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿,以次進伏訖,上進湯劑,仍命之退,思觀曰,朝已仰奏,而差勝之時,加進伏望。上曰,苦矣苦矣,退休,可也。諸臣退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏未審夜問,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今增廣合何慶?甲午年果重逢,合三慶抑何意?若豐亨氣益苶,其何諭?待敎侍。
中宮殿·惠嬪宮,藥房口傳問安。答曰,知道。
下直,楊下萬戶金時亨,漣川縣監洪宣輔。備忘記,傳于鄭昌順曰,今下弓矢,楊下萬戶金時亨處,給送。傳于申益彬曰,內局入侍。
鄭昌順,以都摠府言啓曰,今日入直內三廳,武兼禁軍及軍兵等,中日試射,請出標信。傳曰,知道。
傳于李曰,領左相·金領府事,同爲入侍事,遣史官傳諭。
李啓曰,領府事金相福,領議政申晦,左議政李思觀,依下敎來待矣。傳曰,竝入侍。
申益彬啓曰,大司憲宋淳明未肅拜,執義鄭彦暹呈辭,掌令南絳老呈辭,李宗榮在外,持平吳鼎源在外,金復元在外,今日以監察茶時之意,敢啓。傳曰,知道。
吏曹口傳政事,漣川縣監洪宣輔。
以吏曹參議李在簡牌不進罷職傳旨,傳于李曰,只推,竝牌招。
有政。吏批,判書金鍾正未肅拜陳疏入啓,參判洪趾海進,參議李在簡進,左副承旨鄭昌順進。
以鄭彦暹爲承旨,李禾爲司僕主簿,李昌伋爲副應敎,金道林爲引儀,李養遂爲安東府使,朴相來爲京畿都事。
傳于申益彬曰,鄭彦暹承旨代,卽爲擬入,吏曹以宋德中爲執義。
兵批,趙曮病,參判宋載禧病,參議黃幹病,參知李敬倫入直進。副護軍具埉·鄭順采·崔宗衡·李壽鵬,副司直柳思欽·趙·朴相來竝單付。
以承旨房望筒,傳于申益彬曰,順房,新差承旨,牌招入直。
申益彬啓曰,明日傳香,禮房承旨當爲齋宿,右承旨鄭昌順,卽爲牌招入直,何如?傳曰,允。傳于申益彬曰,內局入侍。
鄭昌順,以兵曹言啓曰,同知中樞府事白文昌,素抱痰癖之症,近又添劇,旬月之內,勢難供職,呈狀乞遞,西樞雖是閑局,不可一向虛帶,今姑改差,何如?傳曰,允。
又以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
副司直鄭存謙疏曰,伏以臣母,今年已向九耋,居常澟綴,未嘗弛憂,遇寒添感,多日彌留。臣無他兄弟,獨自扶護,此際見擬試望,召牌儼臨,以此情理,無以趨承,忙控至懇,仰瀆崇聽。伏乞聖慈,俯垂矜諒,亟賜處分,以安私分,以便救護,不勝幸甚。答曰,省疏具悉。卿其勿辭護焉。
副司直洪述海疏曰,伏以,臣之本生偏母,今年已七十三歲矣。神氣凡節,居常澟綴,而近値日候之嚴沍,虛勞宿症,挾感重發,食飮全却。臣之兄弟,未忍一日暫離,以此情理,庶或爲同朝相諒,而忽於此際,見擬試望,天牌儼臨,往役義重,何敢言私?第念試役,當費五六日之久,一入荊圍,信息莫通,以臣目下情私,離捨往赴,實無其望,玆敢隨詣闕外,疾聲呼龥。伏乞天地父母,俯加諒察,卽賜變通,亟降威罰,仍治臣罪,以肅朝綱,以便救護,千萬幸甚。答曰,省疏具悉。爾其勿辭護焉。
吏曹判書金鍾正疏曰,伏以,臣於日昨賓筵退出之後,忽伏奉冢宰除命,驚惶震越,莫省攸措。夫邦家銓選之政,專責於天官,而天官之中,冢宰爲長,其人之得失,而其政之臧否係焉,此豈人人所可僥昌者,而乃於人望之外,有此誤恩,竊恐日月之明,猶有所遺照也。念臣姿本庸愚,識且空疎,凡干時務一切矇如,至於銓家之尋常格例,尙多未曉,忝叨佐貳,亦云屢矣,而只是充位隨行,仰成長僚,一或替政,瘡疣輒出,侏儒一節,已驗於前,而今又進之於長席,畀之以政柄,欲望其鑑別才否,進退庶官,則無異求視於瞽,責聽於聾。古今所謂使天下無人,必不及我者,政爲臣今日道爾,臣所以寧被慢命之誅,不敢爲冒膺之計者也。且銓注之地,素稱要津,名途之所爭,衆流之所趨,雖篙師之習於水者,猶且敗楫相繼,利涉蓋寡,今若付之生手,一任其架漏,則其不至於淪胥以敗者,必無幸矣,臣何足恤?其如辱聖簡而羞淸朝何哉?聞開政有命,天牌荐辱,而反覆思量,轉動無路,玆陳肝膈之懇,仰瀆崇嚴之聽。伏乞聖明,俯賜照察,亟削臣新授職名,以重公器,仍治臣逋慢之罪,以肅朝綱,不勝大願。答曰,省疏具悉。旣經亞銓,卽仍爲任者,況今於此任,捨卿誰先?其辭太過,卿勿辭速行公。
甲午十一月十二日辰時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,夜間聖體,若何?上曰,一樣矣。上進湯劑,思觀請診候,上曰,止之,待下敎。思觀曰,日氣寒冷而第二貼,附子亦減五分矣。上曰,然則,第二貼入一錢,可也。曰,小臣待罪出納之地矣,冬至賀禮權停下敎,小臣書之,而下情抑鬱矣,陽生之後則是新年,而賀儀載於典禮矣。思觀曰,此當付之在下,使得依典禮擧行矣。上曰,然則宴亦依例擧行乎?內局先退,讀公事,至刑曹吳召史供辭草記,上曰,趙重國,何官乎?曰,漣川縣監矣。命書判付,讀黃基百供辭草記,上曰,前後牧使,誰也?曰,前牧使許任,而今牧使林鼎遠矣。命書判付,讀試官禁推傳旨,命書傳敎曰,飭敎之下,不無其效,禁推,過雜科唱榜勘處下敎,特爲分揀。曰,左承旨趙,連日不爲仕進矣。命書傳敎曰,左承許遞,其代,政官牌招開政,以在京無故人備擬。上曰,趙重國,何以除職乎?曰,以重峯後孫除職,而以吳氏供辭觀之,非宗孫,而祀版,亦藉朝令奪去云矣,此事其來久矣。其時故相臣兪拓基·申晩及臣祖,以時任獻議,以重國之父㷜,不當爲奉祀孫,論罪定配矣。其後重國,以大臣更奏,爲守令矣。上曰,何大臣乎?曰,除職則不知何時,而除守令則因領府事金相福之奏矣。上曰,其婦人難矣,擊鼓時何以入來乎?注書持入,曰,臣昨日問知,則乘轎到闕外,冒揮項入來云矣。命書傳敎曰,噫,吳氏以士夫婦,能入闕門,年亦不衰,而若是申聞,其涉異常。令該曹特給衣資食物,以示嘉尙之意。承史退出。
甲午十一月十二日午時,上御集慶堂。領府事·領左相,同爲入侍時,領府事金相福,領議政申晦,左議政李思觀,右承旨申益彬,假注書李敬心,記事官姜·尹宗彦,以次進伏訖。相福問候,上曰,今番以知申知之故處分矣,其夫人,以揮項遮面云,難矣,其時處分已定云,而金領府有所奏,用趙重國云,卿知其事乎?相福曰,臣知之矣。趙㷜以先正宗孫,爲丹城倅,向者大臣兪拓基,與其時時任大臣,有所論定,而重奉子孫可仕者,只有趙㷜父子,故重國之初入仕,不知何時,而奉朝賀金致仁筵奏出六,臣奏而爲漣川倅矣。上曰,十三歲兒爲奉祀孫,則祀版何敢任自奪去耶?相福曰,此則重國誤矣。上曰,異於無奉祀孫矣。相福曰,臣與領左相,有私書往復,欲奉還祀版於奉祀孫家,而使重國助祭矣,俄見傳敎至當矣。命書傳敎曰,旣有十三歲奉祀孫,而其能乘轎到闕門,冒揮項入闕門,撞申聞鼓,無愧於古烈丈夫,衣資題給之命豈過乎?雖爲先賢陞六,旣有十三歲奉祀孫,則渠何敢奉其主而去?意甚不美,萬萬爲駭,趙重國亟施刊版之典。其木主,令禮郞尋來,置於奉祀孫家,祭文製下,令本官致祭,衣資食物,亦令本官擧行,奉祀孫待年長,懸註調用。出傳敎晦曰,旣下敎,禮官往湖南,本官誠難矣。令奉來京中,使本家奉去好矣。上曰,然。上曰,古家多零替矣。相福曰,若欲仕之,重國外無他人,待十三歲兒長成亦難矣。蔭仕亦非人人可爲,旣有下敎,姑存重國,助其祭需似好矣。上曰,奉還本家,無可祭之具乎?晦曰,然矣,而重國則不可無罪矣。上復命書傳敎曰,文烈公大節,可垂百世。雖然,其孫零替,祠版今雖歸本,今聞其祀誠難。嗚呼,暮年其豈處分半下,其奉祀孫,他日得官官享前,令本官於春秋祭物題給,使其祀不替焉。上曰,爲宗孫則有益乎?晦曰,然。上曰,木主奪去,極爲駭怪矣。上曰,趙憲節義乎?晦曰,先正臣李珥門人矣。相福曰,重峯子孫零替,故曾以此事,爭端甚多,而有非筵中所敢盡達矣。晦曰,旣下敎,前處分何以爲之?命書傳敎曰,趙重國旣已下敎,令該府處之下敎安徐。出傳敎晦啓曰,奉朝賀李彦衡,知事金時敎,品是資憲,當爲推恩,而俱以出繼之人,所後家無可加贈,移施於所生家,已多前例,亦必一經筵稟,故敢達。上曰,有古例,依此爲之,可也。出擧條上曰,夜永堪過難矣。晦曰,此時湯劑減一貼,下情悶缺矣。上曰,如此時煎來一貼,予當復三貼矣。藥房提調,持湯劑更爲入侍事。出榻敎提調徐命膺,副提調李,醫官方泰輿進伏訖。上進御湯劑,諸臣以次退出。
甲午十一月十二日申時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿等,以次進伏訖。上進湯劑,命內局先退,命讀賡韻,讀奏訖,曰,吳氏衣資食物,初以自戶曹題給傳敎,故戶曹單子入之,而大臣入侍時,又有自本官擧行之敎,何以爲之乎?上曰,疊受安徐,可也。讀金鍾正疏,命書批訖,承史退出。
上在慶熙宮。停常參·經筵。
辰時,日有兩珥。
李澤遂啓曰,大司憲宋淳明未肅拜,執義宋德中未肅拜,掌令南絳老呈辭,李宗榮在外,持平吳鼎源在外,金復元在外,今日以監察茶時之意,敢啓。傳曰,知道。
藥房都提調李思觀,提調徐命膺,副提調李啓曰,伏未審夜間,聖體調攝如何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。歲將暮人亦衰,曷勝慨只自嘆,此等時氣何諭?昨二飮亦一樣,今何連只三貼?先一貼待敎侍。中宮殿·惠嬪宮,藥房口傳問安。答曰,知道。
傳于鄭昌順曰,內局入侍。
李澤遂啓曰,憲府連日監察茶時,諫院許久闕啓,俱涉未安,兩司除在外·未署經外,未肅拜不爲行公人員,竝卽牌招,何如?傳曰,眼昏而牌招乎?置之。
以慶尙左水使狀啓言啓曰,機張東面東北浦居船主金守迪等渰死事。傳于申益彬曰,令本道恤典擧行。
傳于鄭昌順曰,內局入侍。
李澤遂,以兵曹言啓曰,僉知中樞府事鄭垈重,老病在鄕,上來無期云,西樞雖是閑局,不可虛帶,今姑改差,何如?傳曰,允。
又以兵曹言啓曰,宣傳官李得濟,猝得身病,旬月間勢難供職,呈狀乞遞,侍衛之職不可久曠,今姑改差,何如?傳曰,允。
又以義禁府言啓曰,因驪州居幼學黃基百申聞鼓原情,刑曹啓目判付內,前後官之査報做錯,令該府皆嚴問口招以奏事啓下矣。驪州前牧使許任,今方待命於本府,卽爲拿囚,而時牧使林鼎遠,在於任所云,依例發遣府書吏,拿來,何如?傳曰,允。
又以禁衛營·一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
甲午十一月十三日巳時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。思觀曰,夜間聖體,若何?上曰,一樣矣。上進湯劑,思觀請診候,上曰,至吳道炯爲之。泰輿奏曰,脈候左右三部,度數調均,胃脈滑體差勝矣。允協·絢·道炯奏皆同,上曰,待下敎。諸臣以次退出。
甲午十一月十三日酉時,上御集慶堂。藥房入診入侍時,都提調李思觀,提調徐命膺,副提調李,假注書李敬心,記事官姜·尹宗彦,醫官方泰輿,以次進伏,上進御湯劑後,坐直承旨入侍事下敎,右承旨鄭昌順進伏,曰,頃者次對時,湖南放未放回啓,有未及奏者,當更爲仰稟矣。內局先退,昌順讀奏湖南回啓及諸公事訖,承史退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣一樣,待敎侍。中宮殿·惠嬪宮,藥房口傳問安。答曰,知道。
鄭昌順啓曰,新除授戶曹參判李宜哲,除拜後過三日不爲出肅,依定式,推考警責,仍卽牌招察任,何如?傳曰,允。
傳于李澤遂曰,次對進定於今日。李澤遂啓曰,今日次對,兩司長官,當爲進參,大司憲宋淳明,卽爲牌招,諫院無進參員,除在外外,未肅拜呈告人員,竝卽牌招,以爲推移入侍之地,何如?傳曰,允。
以備忘記,傳于李澤遂曰,耽羅牧將睡熟,今料製眼莫開,於貢果,只三運,尙今杳,暮年初,涉滄浪,予用心,豈爲果?悶領人,令備局,問三道,探消息。
傳于鄭昌順曰,入門與捧券,極爲駭然,主掌官知名以入。
又傳于鄭昌順曰,此時入門乎?兩所主掌官,令該府處之,監試出榜後釋之。
以備忘記,傳于鄭昌順曰,近者百隷怠慢,大小科入門皆前期,其何日高?此等主掌官,只着帽束帶,引導處唯坐而已,此處之人,雖日計其百,將用於何?此等者豈解耶?何云百里?坐禮曹若此,萬萬駭然,此人勿復檢擬於字牧望。噫,若思暮年其君,徹宵問夜,焉敢若此?今者下敎,其豈好勝?誠負人心。
又以備忘記,傳于李澤遂曰,泮水堂豈百里?萬萬可駭。二所字牧下敎,一依一所例,二處下人,令該曹決杖。
傳于李澤遂曰,二所入門單子,其將闕乎?單子持來人,令入直騎郞決棍。
又傳于鄭昌順曰,主掌官二員,毛將焉傅,其代,竝口傳以入。
李澤遂啓曰,大臣·備局堂上,依下敎來待矣。傳曰,引見。
傳于鄭昌順曰,內局入侍,坐直承旨同爲入侍。
以吏曹參議李在簡牌不進罷職傳旨,傳于鄭昌順曰,只推。
有政。吏批,判書金鍾正進,參判洪趾海進,參議李在簡進,同副承旨鄭彦暹進。以李得臣爲大司憲,以李魯述爲正言,洪樂任爲校理,鄭景仁爲奉常正,鄭存養爲宗廟令,洪益烈爲北部都事,任宗周爲伊川府使,朴師崙爲寧越府使,李德鉉爲淸安縣監,前正郞李重蕃贈吏參,贈參議金壽一贈吏參,贈職事承傳。
兵批,判書趙儼病,參判宋載熙病,參議黃幹入直進,參知李敬倫差祭,同副承旨鄭彦暹兼進。副護軍閔鍾烈單付。
以備忘記,傳于鄭彦暹曰,身爲薛里,莫知醋味,以冷水捧納,諸薛里竝越捧一等。
李澤遂,以兵曹言啓曰,依傳敎,二所單子持來人李重玉,決棍十度之意,敢啓。傳曰,知道。
又以刑曹言啓曰,泮水堂豈百里?萬萬可駭,二處下人,令該曹決杖事命下矣。依傳敎,一所應辦所下人司資監書員金信成,二所應辦所下人司僕寺書吏金命喆等,皆決杖八十之意,敢啓。傳曰,知道。
又以御營廳·一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
甲午十一月十四日辰時,上御集慶堂。大臣·備局堂上,引見入侍時,領議政申晦,左議政李思觀,行司直具善復,仁陽君李景祜,行司直李章吾,戶曹判書具允鈺,行副司直尹泰淵,禮曹參判尹得養,吏曹參判洪趾海,副司直權噵,大司憲宋淳明,司諫金養心,校理權禛,右副承旨李澤遂,假注書李敬心,事變假注書洪達淵,記事官姜·尹宗彦,以次進伏訖。命讀次對座目,賤臣讀奏訖,上曰,今日場中,何時入門乎?晦曰,會試則平明入場,而今番以申飭之故,試所頗嚴,擧子箇箇數入,故日高後始懸題云矣。命書傳敎曰,意謂若初試,萬萬駭然,故下敎,入侍後下問,入門旣晩,操切且嚴云,主掌官下敎一竝安徐,若此後,無他可問,兩人依前仍任。上曰,洪獻輔,誰也?領相曰,洪萬迪之孫也。都提曰,曾經州牧善治者也。上曰,其一,誰也?領相曰,閔師百也,賢良科善製文而蔭仕者也。晦啓曰,生民苦樂,專係守令之能否,守令之黜陟,惟在殿最之公明,而近年以來,考績之法不嚴,雄州□牧,幾爲上考,薄郡殘縣,率多下等,事之寒心,孰甚於此?目今貶月不遠,申飭各道道臣,詳察守宰之廉貪贓否,以爲嚴明黜陟之意,出擧條分付,何如?上曰,依爲之。出擧條又啓曰,守令濫率,朝禁至嚴,而近來各邑,不有法令,恣意濫率者,比比有之云,豈非可駭之甚乎?使其道臣,各別廉察,隨現狀聞,以爲嚴處之地,而道臣如或拘於顔私,捨置不聞,則亦爲論責,何如?上曰,依爲之。出擧條晦曰,吏判金鍾正,陳疏承批後,尙不出仕,牌招察任,何如?上曰,依爲之。善復啓曰,軍器寺賜牌柴場,在於楊根地,而埋炭取用於進上,工役者近來紀綱解弛,標內冒禁入葬,圖占爲私山,誠極駭然。自今以後,地方官各別嚴禁冒禁者,而今番申飭之後,若有如前之弊,則依律重勘之意,出擧條嚴飭,何如?上曰,依爲之。出擧條景祜啓曰,臣方待罪耆社堂上矣,朝家設置耆司,其所惠養之恩,至爲優渥,而本司需用,專靠湖南屯田所納,昨年慘被災荒,令年又有海溢,所入大縮。凡干于朔下,不能支半年,今當歲末,若不變通,以致踰年,則亦甚可悶,雖不敢仰請,別爲區劃,而耆司例有均廳所下給代錢一千兩,以明年當下者,先爲移送後,與均廳往復酌量,計減於逐年給代中,則可無目前之患,而他司亦有此例,故敢達矣。上曰,依爲之。晦曰,均廳預下,不可開路,若自賑廳,移全數推移先貸,以待給貸之時,使之還報,似好矣。上曰,依所奏分付,可也。出擧條允鈺曰,集慶堂鋪陳改造,何如?上曰,亦於予過矣。澤遂奏曰,今日以國忌齋日,故兩司不爲啓矣。上曰,都憲出肅而年幾何?晦曰,六十七矣。上曰,耆老科乎?思觀曰,以蔭仕爲守令,有聲績矣。上曰,都憲入侍。淳明進伏,上曰,敎明之弟乎?對曰,然。上曰,年幾何?對曰,六十三矣。上曰,三年則入於耆社乎?思觀曰,年則有三年,而又有資給矣。上曰,聞其聲音最少矣。傳曰,欲下敎而未果,領相旣奏,頃者辭章,已涉鋪張,來月不遠,其況若此?吏判牌招察任。上曰,今月未過半乎?晦曰,陽至不遠,臣等豈無所仰請者,而聖候方在靜攝中故不敢矣。思觀曰,此事當任在下之人,而禮堂亦與臣等有酬酢矣。命禮堂進前,得養曰,頃承下敎,而冬至異於他時,下情抑鬱,故敢白矣。晦曰,使少伸臣等之情,萬萬仰祝,而靜攝之中,何敢請殿座乎?命持入前甲午至月日記,達淵持入,命考出冬至十六日日記,命書傳敎曰,因其奏考其日,昔至日十六日,今至日二十日。嗚呼,今年八月晦日,報摠管瓜回邸。嗚呼,九月內外宴奉觴纔逾月,內局復直宿,故予亦直宿所,覽其時日記,今月政朝廷起居方張日也。興惟及此,五內若隕。嗚呼,自此以後,至庚子六月,坐此闕逢此月,其雖一毫,豊亨之事則焉敢爲乎?況昔甲午十六日朝廷問安?亦不過兼爲,而於來頭,必也只稱冬至,於予其亦太康,禮堂所請,今何可論?追憶舊直宿,噫,予心萬倍。箋文雖例事,表裏亦何禁?方物亦循例,而六曹物饍,何心例捧?特爲停捧,以伸此忱焉。晦曰,下敎如此,臣等伏幸,而六曹物饍,曾無停捧之例,而今番下敎,臣等不勝抑鬱矣。命書傳敎曰,纔興懷下敎,領左相適入侍,故若是懇請,亦豈無闊狹?特寢政府·六曹物饍停捧之命,而雖窮屯,予於此節約然後,可質此忱於陟降。雖寢停捧之命,只存乾生實果,體成湯解三綱之意,於鮮勿捧,無規則已,若有,一體勿封事,分付。命持入昨今日祭報府,命承旨讀奏,命書傳敎曰,兩司多闕,雖値齋戒,已有古例,政官牌招開政。諸臣退出。
甲午十一月十四日午時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。領議政申晦進問候曰,此時聖體,若何?上曰,一樣矣。晦曰,寢睡·水刺之節,何如?上曰,一樣矣。晦曰,伏聞水刺,一向少進,下情伏悶矣。命少退,卽命還入,上進湯劑,思觀請診候,上曰,止之。內局先退。
甲午十一月十四日酉時,上御集慶堂。藥房入診,坐直承旨,同爲入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿等,以次進伏。上進湯劑,上曰,場中入門差晩,而已捧券云矣。內局先退,同副承旨鄭彦暹,假注書李敬心進伏,彦暹讀奏諸道榜目,至北道文科初試七十一歲人,命書傳敎曰,今聞文科初試榜目,古來稀年,豈能參榜?誠異常。若登道已如尙未,糧資令本官題給,以示予意。彦暹讀奏吏曹三堂推考傳旨,上又命書傳敎曰,吏判到昨纔承批,初則事勢雖然,特敎之下,焉敢若此?事體寒心。二亞堂,因此同爲違牌,近者氣苶特甚,今日亦莫知日昏之中,則尤焉敢若此?萬萬寒心,三堂從重推考。雖徹宵,承牌開政然後就寢,三堂,一體牌招開政,標信下,開陽門仍留以待。承史遂退出。
上在慶熙宮。停常參·經筵。
鄭彦暹啓曰,大司憲宋淳明,執義宋德中,掌令南絳老呈辭,李宗榮在外,持平吳鼎源·金復元在外,以監察茶時之意,敢啓。傳曰,知道。
藥房都提調李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖體爲宜,臣等,不任區區憂慮,敢來問安,竝此仰稟。答曰,知道。重逢此月,予懷一倍,昨聞日記,誠倍千萬,徒食建功,莫能憶昔,是豈孝也?亦曰,子道,孝章孝純,令侍左右,嗚呼,暮年予何若此?何心建功?待敎入侍。
中宮殿·惠嬪宮,藥房口傳問安。答曰,知道。
傳于鄭昌順曰,內局入侍。
鄭彦暹,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
傳于鄭昌順曰,禮判謝恩後留待,內局同爲入侍。
傳于鄭彦暹曰,內局入侍,重臣同爲入侍。
鄭彦暹,以訓鍊都監·一二巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十一月十五日巳時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。思觀曰,夜間聖體,若何?上曰,一樣矣。上進湯劑,思觀請診候,上曰,止之。待下敎可也。諸臣退出。
甲午十一月十五日申時,上御集慶堂。藥房入診,禮判同爲入侍時,都提調李思觀,提調徐命膺,副提調李,禮曹判書鄭尙淳,記事官朴長燮·姜·尹宗彦,醫官方泰輿,以次進伏訖。命坐直承旨入侍,上進湯劑,命內局先退,禮判進前,上曰,北道文士,何如?尙淳曰,文士近來鬱興,如京文者多矣。乙亥道科時,收券三百張,而今年則五百八十張矣。非但南道北道亦然,而武技則以器具之不備,北道不如南道,前則無赴擧者矣。聞道科之設行,今夏皆操木弓習之,試邑相近處,無不來者,故乙亥萬餘人,而今則二萬餘人矣。命退出,尙淳曰,小臣有仰達者矣。上笑曰,禮判乎?尙淳曰,陽生之日不遠,而伏見本曹陳賀草記,以權停下敎矣。典禮所載之事,前年亦已擧行,而今年權停,下情豈不抑鬱乎?臣待罪禮官,故敢達矣。上曰,前年爲之乎?曰,然矣。上曰,今年則難矣。尙淳曰,今年尤當行之矣。冬至則以新年稱之矣,豈可不爲擧行乎?上曰,道科乙亥始爲之乎?尙淳曰,然矣。丙寅設行後,乙亥以聖祖回甲之歲別設矣。同副承旨鄭彦暹進伏,尙淳·先退,承旨讀公事訖,退出。
上在慶熙宮。停常參·經筵。
藥房都提調李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今何日憶孝章,昨夜述記文,今朝逢此日,心豈木腸豈石?氣何諭?待敎侍。
中宮殿·惠嬪宮口傳問安。答曰,知道。
鄭昌順啓曰,卽者司書鄭民始,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
備忘記,傳于鄭彦暹曰,昔先王愛陽何,嗟,陽復有五日,於暮年宜體禮,禮文載必也修,頃年豐原爲春坊,進孝章延祥詩,有曰至日能垂綍,王心已可占,此時猶然,其況暮年?職在近密人,宜先自勵焉。
備忘記,傳于鄭昌順曰,問內局,其建功果有效,悶夜長,一點間若一夜,陋扁鵲曰脈勝,曷勝嘆只自悶,慷慨呼日已高,嗟,今予惟臥時人貌樣,諸扁鵲脫衣休,彼建功藏鎖鈔,悶夜長萬古初,嗟,建功果有功,暮年君氣若此。
傳于鄭昌順曰,內局入侍。
李啓曰,假注書李敬心,身病猝重,勢難察任,今姑改差,何如?傳曰,允。
假注書望李敬心改差,代申大尹爲假注書。
傳于鄭昌順曰,內局入侍,坐直承旨同爲入侍。
李澤遂,以兵曹言啓曰,今十一月十七日,武臣堂上朔試射日次,而冬至望闕禮習儀相値,不得爲之之意,敢啓。傳曰,知道。
李澤遂,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
司書鄭民始疏曰,伏以,臣於直中,卽接家信,臣之偏母,素患痰癖之症,當寒添劇,促臣歸視,臣自聞此報,方寸煼灼,按住不得,忙陳短章,徑出禁扄。伏乞聖慈,俯垂諒察,亟削臣職,以便救護,仍治臣罪,以肅朝綱,千萬幸甚。
甲午十一月十六日巳時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,夜間聖體,何如?上曰,一樣矣。思觀曰,寢睡·水刺之節,何如?上曰,誠悶矣。上曰,幾詣闕乎?曰,一所已詣闕,而二所亦方入來云矣。上曰,冬至近矣,昨年何以陳賀乎?命膺曰,因東宮陳章而許之矣。前年行之,故今番下情,尤抑鬱矣。冬至則便是新年,而賀儀載於典禮矣。上曰,世孫請之而爲之乎?予則忘之矣,臘享亦名日乎?命膺曰,臘亨則出於秦時,而冬至爲周正,故典禮以爲重矣。上曰,崇政月臺,舊甲重回,賀已太康矣。思觀曰,湯劑過冷,溫進宜矣。上曰,溫冷,何異?無靈而皆以爲金丹,惑世誣民矣。思觀曰,豈其然乎?無異靈丹矣。上進湯劑,思觀請診,上曰,大體異矣,今日當問于諸醫矣。泰輿奏脈候左右三部度數調均,胃脈滑體差勝矣。諸醫奏皆同,上曰,果勝乎?道炯曰,然矣。上曰,氣勝然後,脈當差勝,而今日滑體,顯顯見矣,誠異矣。左右脈,何脈尤勝乎?道炯曰,左脈尤勝矣。上曰,浩然之氣云者,是矣。近來水刺,不水澆而進數匙,似有助於脾胃矣。手自按脈,顯有滑體,故使諸醫診之矣,此果建功之功乎?思觀曰,豈非功效乎?命讀公事,上曰,申大謙予不識何狀,而甚無等矣。思觀曰,容貌好矣,而有來歷之人,似能繼其家聲矣。上曰,靈城以申光夏,爲太平時大將云,而善矣。申□則剛氣勝之矣。思觀曰,小臣先世比將家,與申汝喆爲將幕,故見其家有人,而爲國家喜矣。命持入漂海人冊子謄來件,命讀奏冊名,讀湖西狀啓,上曰,湖西伯詳明矣。思觀曰,然矣。上曰,年幾何?思觀曰,四十四五歲矣。讀湖南狀啓,上曰,百歲人,幾人?對曰,百歲二十二人,而九十歲六百九人矣。上曰,異矣。思觀曰,壽域故隨運氣而然矣。上曰,試官坼榜後復命乎?曰,然矣。諸臣退出。
甲午十一月十六日酉時,上御集慶堂。藥房入診入侍時,都提調李思觀,提調徐命膺,副提調李,假注書李敬心,記事官姜·尹宗彦,醫官方泰輿,以次進伏訖。都提奉進湯劑,上進御訖,藥房先退,上命坐直承旨入侍。出榻敎同副承旨鄭彦暹進伏,上命讀奏監試會試榜目,上曰,咸興人爲之乎?彦暹奏曰,三人爲之矣。上曰,松都人多爲之,松都難矣。彦暹曰,然矣。承史以次退出。
上在慶熙宮。停常參·經筵。
夜自一更至五更,月暈。二更,有霧氣。
藥房都提調李思觀,提調徐命膺,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。陽至只有日,建功其何效?加附子曰少勝,氣何諭?待敎侍。
中宮殿·惠嬪宮,藥房口傳問安。答曰,知道。
傳于鄭昌順曰,內局入侍,儒生同爲入侍。
鄭昌順啓曰,假注書申大尹,時無職名,令該曹依例付軍職,冠帶常仕,何如?傳曰,允。
備忘記,傳于鄭昌順曰,小科昨已榜,大科復何日?一年內兩此逢,此豐亨亦太康,八十一五十年,春二百冬二百,軟巾生將半千,灣府人亦異常,雜初試亦赴京,於禮曹同會試,其雖然誠冥然,於今世亦苟且,慷慨亘心何抑?
又傳于曰,聞其曙心亦曙,聞開門,此心其亦開。
又傳于曰,內局入侍,坐直承旨,同爲入侍。
鄭昌順啓曰,卽者兼司書吳載紹,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
鄭昌順,以侍講院言啓曰,本院兼司書吳載紹入直,而以其親病,陳書徑出,司書·說書·兼說書俱未差,下番無他推移之員,不得已以上番姑降入直之意,敢啓。傳曰,知道。
又以侍講院言啓曰,本院新除授文學鄭日謙,時在慶尙道尙州地,書筵入番事緊,斯速乘馹上來事,下諭,何如?傳曰,允。
李,以吏曹言啓曰,今此寧陵冬至獻官,行副司直洪鑰塡差矣。受香迫頭,累次催促,謂有身病,終未入來,事甚未安,本曹請推之外,無他可施之罰,何以爲之?敢稟。傳曰,其涉可駭,亟施不敍之典。
鄭昌順,以禮曹言啓曰,卽接健元陵參奉所報,則今此冬至祭,兩官不可不備員參祀,而令李德鉉,移拜他職,姑未出代,卽爲變通云,令未差之代,令該曹口傳差出,以爲備員將事之地,何如?傳曰,允。
吏曹口傳政事,以南有定爲健元陵令。
李萬育,以兵曹言啓曰,今十一月十六日,定州居幼學李仁喆稱名人,自興化西挾門入來,鳴申聞鼓,依定式下該曹推問,何如?傳曰,允。
李萬育,以御營廳·一二所·左右捕盜廳言啓曰,去夜犯夜人,無所捉,敢啓。傳曰,知道。
司書吳載紹疏曰,伏以臣母,年今七十二矣,素患痰癖,加以衰老,長在枕席,無時不病,臣雖黽勉供職,實不能晷刻弛憂。臣於直中,得見家信,則臣母所患,今復添越輪感,寒熱竝作,飮啖全廢,達宵委頓,促臣來視。臣自聞此報,心神飛越,按住不得,玆敢投進短章,徑出禁扄。伏願聖慈,亟削臣職,以便救護,因治臣瀆擾之罪,以肅朝綱焉,臣無任屛營析懇之至,謹昧死以聞。答曰,省疏具悉。爾其勿辭護焉。
甲午十一月十七日辰時,上御集慶堂。藥房入診,儒生同爲入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。思觀曰,夜間聖體,若何?上曰,一樣矣。思觀曰,寢睡差勝乎?上曰,一樣矣。上進湯劑,思觀請診候,上曰,止之。內局先退,奏曰,儒生待令矣。命六十歲儒生先入,命奏居住姓名,儒生對曰,金川趙再孝矣。命誦所製文,再孝誦疑心題,上曰,誦其題難矣。命止誦,上曰,妙矣。唱榜衣服,自京爲之乎?再孝對曰,泮主人爲之矣。命退出,儒生王殷大·金雲七·安鎭權,以次進伏,命各奏姓名,仍誦所作,竝退出,曰,有詣臺臺臣矣。命入侍,承旨讀公事訖,執義宋德中進伏啓曰,請咸道亨依本律處斷。措辭見上上曰,勿煩。德中又啓曰,人家宗嗣,禮意嚴重,而況先賢奉祀,與他尤別?今此趙重國之事,誠如吳召史之所供,則國綱所在,不可刊版而止,請亟命攸司,拿致王府,明査嚴處。上曰,依啓。德中又啓曰,明曆象齊七政,有國所重,而近來雲觀,每多疎漏之弊,以今甲子年七政曆觀之,立夏日躔,當在胃宿之度,而乃以婁宿書之,以至刊行,如非推算之失,必是繕寫之誤,此是雲觀該掌輩,初不愼擇之致也。其在敬天時重歷象之道,不可置而不論。且今當至日頒曆之節,懲前飭後之道,尤宜另飭,請昨年雲觀掌曆之人,査實重勘。上曰,依啓。德中又啓曰,新除授持平金復元,時在忠淸道淸州地,司諫院大司諫李得臣,時在京畿衿川地,請竝斯速乘馹上來事,下諭。上曰,依啓。德中又啓曰,臣有區區所懷,敢比仰達,臣之逖違天陛,已過十載,而間經草土,世念都灰,惟其一叚愛國之誠,猶有未盡消滅者,每於蓬蓽之下,徒結雲天之戀矣。不意忝叨見職,冒登前席,仰瞻天顔,實有非昔之嘆,下懷耿結,自倍平昔。伏願殿下,凡所以保嗇之道,節宣之方,益加審愼,毋或少忽,以爲祈永之本,克享無疆之休焉。上曰,十年以後,復登前席,所陳可見愛君,嗚呼,今歲於予何益?雖然,眷眷之誠,予當留意焉。上曰,幾年後入侍乎?德中對曰,丙戌年以春坊入侍矣。上曰,何年登科乎?對曰,庚申矣。上曰,誰之族乎?對曰,立朝者有宋瑩中矣。上曰,然乎?幾寸乎?曰,爲八寸矣。命注書知入參議及西樞有窠與否,賤臣還奏參議則無窠,而有僉知,窠矣,命書傳敎曰,嗚呼,八十一歲,誠是萬萬料表,而今日復見十年前臺臣,而問其年六十三,今日召見,司馬榜人年亦同,亦異常,況此入,曾前幾次入侍,予知熟矣。參判宋瑩中八寸云,宋瑩中雖至宰列,今莫知在何處。今日見宋德中,暮年心動,況其所陳勉,可見愛君?該曹若有闕,嗚呼,暮年此人,何措下敎而今無窠?西樞適有窠,況亞長乎?執義宋德中,特除實僉知,口傳下批,其令當日謝恩,以示予不忘十年前臺臣之意。德中先退,上曰,何人之代乎?曰,鄭彦暹之代矣。上曰,異常矣。曰,然矣。有其時矣。上曰,然矣。非予之爲也,各有其時矣,鄭彦暹迂疎而無等矣,精矣。曰,從容而精矣。上曰,鄭彦儒甚精緊矣,鄭彦忠亦難矣。上曰,執義老乎?有其時矣。曰,莫非造化,如鄭彦暹·宋德中,非聖恩則何以加資乎?承史退出。
甲午十一月十七日酉時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜尹宗彦,醫官方泰輿,以次進伏訖。上進湯劑,坐直入侍,內局先退。
甲午十一月十七日酉時,上御集慶堂。坐直承旨入侍時,同副承旨鄭彦暹,假注書申大尹,記事官姜·尹宗彦,以次進伏訖。上命讀各道狀訖,上曰,賡進詩持入,可也。賤臣大尹,出來持入,命彦暹讀奏訖,上曰,注書,誰也?彦暹曰,申大尹矣。上命讀吳載紹疏後,命書批答,仍退出。
上在慶熙宮。停常參·經筵。
自初昏至夜三更,灑雨下雨,測雨器水深五分。
下直,安東府使李養遂,寧越府使朴師崙,文義縣令朴大淳。
藥房都提調臣李思觀,提調臣徐命膺,副提調臣李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟,答曰,知道。再明日將陽至日,陽生將復見,予心何惟追慕?彼建功若楚越,氣何諭?待敎侍。
中宮殿·惠嬪宮,藥房口傳問安。答曰,知道。
李萬育,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于鄭昌順曰,內局入侍時,坐直承旨與儒臣,持問答入侍。
以備忘記,傳于鄭彦暹曰,今朝見內局時,東牖昏雨雪間,莫知誰亦用心,比於朝東牖明,故問左右日氣晴,左右答下雪云,已雪故日開朗。且聞大雪云,聞此心有喜,至日前已雨雪,此亦幸也,暮年何得焉?
鄭昌順,以侍講院言啓曰,本院下番姑降入直,事甚未安,今日政新除授,待下批仍卽牌招,以爲推移入直之地,何如?傳曰,允。
鄭昌順,又以吏曹言啓曰,新除授伊川府使任宗周戶奴呈狀內,矣上典素患痰癖之症,當寒添重,委頓床席,時月之內,萬無起動,遠赴之望云,身病旣如此,則不可强令赴任,依例罷黜,何如?傳曰,允。
有政。吏批,判書金鍾正進,參判洪趾海式暇,參議李在簡進,右承旨鄭昌順進。啓曰,春坊闕員,今當差出,而擬望之人乏少,相避竝擬,何如?傳曰,允。以趙載俊爲大司諫,以洪九瑞爲執義,洪相簡爲兼司書,申熤爲掌令,朴在源·李濟萬爲持平,李東馨爲獻納,尹東晩爲司書,李文源爲文學,李衍祥爲兼弼善,金宇鎭爲說書,洪漢耆爲工曹判書,李潭爲弘文提學,姜趾煥爲宗簿正,李壽勛爲伊川府使,權濟應爲繕工副正,承文正字單丁志元,兼執義朴相甲減下,金漸爲崇靈殿參奉,池贊垕爲崇靈殿參奉。兵批,判書趙曮病,參判宋載禧病,參議黃幹入直進,鄭昌順兼進。以白弘箕爲僉知,以沈鏽·李得臣·鄭日謙·李亨元·吳鼎源·金復元爲副司直,以鄭民始爲副司果,申大尹爲司正。
傳于鄭昌順曰,新除臺諫,一倂牌招,使之署經。
鄭昌順啓曰,兼弼善李衍祥,兼司書洪相簡,時無職名,令該曹口傳付軍職,何如?傳曰,允。
兵曹口傳政事,以李衍祥·洪相簡爲副司果。
傳于鄭昌順曰,內局入侍。
又傳于曰,內局入侍,坐直承旨同爲入侍。
有政。吏批,判書金鍾正牌不進,參判洪趾海式暇,參議李在簡,右承旨鄭昌順進。啓曰,判書金鍾正牌不進,參判洪趾海式暇,小臣獨政未安,何以爲之?敢稟。傳曰,只出緊任。以洪檍爲大司諫,李商建·李度默爲掌令,朴聖泰爲持平,柳綱爲獻納,申致權爲正言。兵批,判書趙曮病,參判宋載禧病,參議黃幹入直進。以趙載俊·李東馨·李濟萬爲副司直,李魯述爲副司果。
以備忘記,傳于鄭昌順曰,纔下敎慷慨亘,明朝崇政東當祗迎,儀注安徐,侍衛入直,只入正時。
鄭昌順,以吏曹言啓曰,今此各陵冬至祭大祝,皆以侍從塡差,而時無職名人員,令該曹口傳付軍職,何如?傳曰,允。
以備忘記,傳于鄭昌順曰,古先王扶陽意,於暮年益宜體,故豐原春坊詩,至日能垂綍,王心已可占,此一句尙在眼,於再明禁其屠,於各司亦藏牌,古閉關宜禁草,明次對豈尋常?爲民政必也先,若是故若投石,將何顔對臣僚?噫,少時聞此詩,於暮年心若何?宜銘心其自礪,若爲民敢忽少,將予意謂籌司。
李萬育,以兵曹言啓曰,羽林衛將趙心泰,素抱痰癖之症,當寒添劇,旬月之內,無起動供職,呈狀乞遞,宿衛輪番之任,不宜久曠,今姑改差,何如?傳曰,允。
李萬育,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
鄭昌順,以慶尙監司尹養厚狀啓,十一月令生靑魚薦新與朔饌進上,不得同時封進,惶恐待罪事。傳曰,勿待罪事,回諭。
正言李魯述疏曰,伏以臣,本以無似,猥玷華要,前後踐歷,罔非踰分,今玆薇垣新命,尤豈有一分承當之望,而意外除旨,適在於試院參考之日,義重返命,冒沒入謝,而夤緣倖會,據而有之,實非臣私義之所敢安者也。且臣卽接家信,則臣父大病新瘳之餘,失攝於近寒,感傷猝重,外寒內熱,腹痛兼苦,下泄頻數,委頓昏綴,不能收拾云。臣情到此,頃刻靡定,雖欲强抑,其可得乎?玆敢忙陳短章,徑尋鄕路。伏乞聖明,亟削臣職,俾便救護,仍治臣擅行之罪,以肅朝綱,不勝大願,臣無任屛營祈懇之至,謹昧死以聞。踏啓字。
甲午十一月十八日辰時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯康命徽,以次進伏訖。思觀曰,夜間聖體,若何?上曰,一樣矣。上進湯劑,上曰,只四醫入診。泰輿奏曰,脈候左右三部調均,胃脈一樣差勝矣。允協·絢·道炯奏皆同。思觀曰,春坊多闕,而又有在外及受由人,臺諫亦多在外,而科試時監試官,有苟艱之患,守令署經,亦未爲之矣。命書傳敎曰,春坊苟簡云,政官牌招開政,以在京無故人備擬,在鄕人·受田人竝許遞,會試在近,監試官宜備,在外臺臣,一倂許遞,其代,在京無故人備擬。命持入祭報府,命讀奏,命書傳敎曰,陽生在近,冬至受香,何異正朝?明日其欲祗迎,而其何能乎?只取報府命讀,嗚呼,豈特苟且?予懷萬倍。嗚呼,來月初六日將若何,豈曰孝乎?冞切興懷焉。又命書傳敎曰,頃年有事,宮闈令宜擇,而以今報府聞之,莫知何人者塡差,若太監則雖乳臭者,皆參乎?萬萬寒心,此後嚴飭,自今宮闈令,另加擇差,吏曹亦然。凡典祀官兼大祝者,看祭物兼大祝,職任何等重也,而以今番塡差者,聞也可知。自今另擇事申飭,而更若此,當該郞廳,當重繩申飭。上曰,都提調食事,何如?思觀曰,臣與領相年相似,而不如領相之善飯矣。領相凡節,皆勝小臣,筋力甚好矣。上曰,卿亦筋力好矣。領相明年則爲耆社有司堂上乎?思觀曰,臣則與仁陽君李景祜同入,而仁陽爲有司矣。領相則明年兼爲有司矣。思觀曰,此時守令,一時爲急,而文義則一司署經,淸安則兩司俱未署經,今日政,又有守令差出者矣。下批後,卽爲署經,催促下送,好矣。命書傳敎曰,此時守令豈曠?皆令今日辭朝,當署經二人,一人一司旣署經云,一司安徐。今日政守令,亦依此一人,兩司牌招署經後,其令卽爲辭朝。思觀曰,宮官之任,最爲緊重,近來擇人有敎,而今番多窠,不宜泛然擬差,各別加意擇差之意,另飭銓曹,何如?上曰,依爲之。出擧條坐直入侍,內局先退。
甲午十一月十八日巳時,上御集慶堂。坐直承旨·儒臣,同爲入侍時,同副承旨鄭彦暹,副校理權禛,副修撰申大升,假注書申大尹,記事官姜·尹宗彦進伏訖。上命權禛,讀奏問答訖,命申大升讀奏訖,上問玉堂誰也,彦暹曰,權禛·申大升矣。上又聞下番誰也,彦暹曰,故承旨申宅夏之從孫矣。上曰,年幾何?彦暹曰,四十六矣。上曰,申宅夏之從孫,已年四十六乎?上曰,注書,誰也?彦暹曰,申大升六寸矣。諸臣讀奏訖,上問翰林上番誰也,彦暹曰,姜矣。上曰,昨日已其賡韻矣。儒臣先退,上問唱榜在何日,彦暹曰,二十六日矣。上曰,承旨與鄭彦儒爲幾寸乎?彦暹曰,爲四寸矣。諸臣以次退出。
甲午十一月十八日申時,上御集慶堂。坐直承旨入侍時,同副承旨鄭彦暹,假注書申大尹,記事官姜·尹宗彦進伏訖。彦暹曰,守令一司署經,今日內爲之事命下矣,臺臣尙不詣臺矣。上曰,誰也?彦暹曰,獻納李東馨則在外,而掌令申熤·南絳老牌不進矣。上曰,署經乎?彦暹曰,姑未及知矣。賤臣大尹,承命出來,以臺臣之不詣臺,不得署經之意伏奏,上曰,下敎之後,以在外人,苟且以充,在外人皆遞差,其代,政官牌招開政,以在京無故人備擬。出傳敎上曰,開陽門仍留,可也。賤臣大尹,傳命留門而入,上曰,君若是衰,則中官金壽光,莫能敎子,擧措可駭,越捧一等。出傳敎上曰,賡進詩草持入,可也。賤臣大尹,出來持入,命彦暹讀奏訖,諸臣以次退出。
甲午十一月十八日酉時,上御集慶堂。藥房入診入侍時,都提調李思觀,提調徐命膺,副提調李,記事宮朴長燮·姜·尹宗彦,醫官方泰輿等,以次進伏訖。上曰,臺臣誰某謝恩手?曰,執義洪九瑞,司諫金養心入來矣。思觀進湯劑,上進御,命書傳敎曰,再明卽閉關日,次對進定於明日,坐直入侍,內局先退。
上在慶熙宮。停常參·經筵。
藥房都提調臣李思觀,提調臣徐命膺,副提調臣李啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝且仰稟。答曰,知道。陽復近心一倍,莫知日已夕,其曰陽世人,日益耗勢固然,嗟,附子其敢功,氣何諭?次對入。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
傳于鄭彦暹曰,今日祗迎後,當召見貢市人,使之待令。
李萬育啓曰,今日次對,諫院無進參之員,未署經外,未肅拜呈告人員,倂卽牌招,以爲推移入侍之地,何如?傳曰,允。
又啓曰,大臣·備局堂上,依下敎來待矣。傳曰,引見。
鄭昌順啓曰,明日冬至望闕禮,依例爲之之意,敢啓。傳曰,知道。
吏曹口傳政事,以尹象厚爲禮曹參議。
兵曹口傳政事,以李尙直爲法聖僉使。
傳于鄭彦暹曰,內局入侍,坐直承旨同爲入侍。
有政。吏批,判書金鍾正,參判洪趾海,參議李在簡進,承旨鄭昌順進。以朴師訥爲大司諫,李弘濟爲掌令,奇彦鼎爲掌令,朴天衡爲獻納,尹在醇爲正言,兪恒柱爲副校理,權爲兵曹正郞,李鼎運爲吏曹佐郞。
兵批,判書趙曮病,參判宋載禧病,參議黃幹病,參知李敬倫入直進。以李度默·李商建爲副護軍。
李萬育,以兵曹言啓曰,今十一月二十日,文臣朔試射日次,而冬至相値,不得爲之之意,敢啓。傳曰,知道。
又以禁衛營·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
甲午十一月十九日辰時,上詣崇政殿東庭。香祗迎入侍時,行都承旨李,左承旨申益彬,右承旨鄭昌順,左副承旨李萬育,右副承旨李澤遂,同副承旨鄭彦暹,記事官朴長燮,假注書申大尹,記事官姜·尹宗彦侍立訖,上具翼善冠·袞龍袍,乘輿出資正門外降輿,以步輿詣板位祗迎,諸獻官次入受香,至宣陵,李奏曰,獻官金思穆不入來矣。上曰,其家進士乎?曰,思穆之弟,爲進士矣。上曰,使祭享色知入。對以病不進,改付標,其代宋鍈亦不進,上曰,騎堂入直,誰也?曰,參議黃幹入直矣。上曰,以黃幹受香可也。上曰,卽今受香何陵乎?曰,是崇陵矣。至徽寧殿,獻官奏曰,初以李瀰塡差矣,病不來,又以李徽中塡差,而亦不入來云矣。上曰,摠管,誰也?曰,雲南君·原溪君矣。上曰,原溪君受香,可也。上曰,受香跪傳乎?曰,跪傳矣。上曰,弘陵獻官,誰也?曰,尹坊矣。上曰,孝章墓下來受香乎?曰,然矣。諸祭官以次受香訖,上曰,貢市人使之近處待令。
上以步輿詣東月臺,命禮房承旨,馳詣太廟奉審事,榻前下敎。出榻敎。
曰,祭官之不入來,未知實故之,何如而事體寒心矣。上曰,從當下敎矣。上殿座東月臺後,命貢市人東西各立,上曰,貢市人皆入乎?曰,皆入矣。上曰,陽生已近,殿座親問,實有意焉。借汝尺寸之地,今經監初,應辦於此,亦有所弊乎?市人奏曰,官帽事,有所公債矣。上曰,幾何?兵曹判書趙曮進曰,臣與洪麟漢,初頭共議保民司節目,而官帽已爲受價,渠安敢稱冤乎?事甚猥濫矣。今聞騎判所奏,極爲猥濫矣。貢市人退出訖,上還入大內。
甲午十一月十九日辰時,上御集慶堂。藥房入診入侍時,都提調李思觀,提調徐命膺,副提調李,記事官朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。上進湯劑,上曰,昨日之雪,好矣。思觀請診候,上曰,止之。內局先退。
甲午十一月十九日午時,上御集慶堂。大臣·備局堂上,引見入侍時,領議政申晦,左議政李思觀,行司直具善復,仁陽君李景祜,行司直具善行,漢城府判尹韓光會,行司直李章吾,副司直趙重晦,兵曹判書趙曮,戶曹判書具允鈺,吏曹判書金鍾正,禮曹判書鄭尙淳,行副司直尹泰淵,禮曹參判尹得養,行副司直權噵·徐命善,大司憲宋淳明,司諫金養心,副校理權禛,左副承旨李萬育,假注書申大尹,事變假注書洪達淵,記事官姜·尹宗彦,以次進伏訖。晦曰,今日勞動,聖體,若何?上曰,以予筋力,能爲之矣。賤臣大尹,奏座目訖,上曰,今日不參獻官亟施不敍之典。出傳敎上曰,薇垣長,誰也?晦曰,洪檍矣。上曰,守令署經乎?晦曰,一司署經云矣。上曰,一司署經云,一司安徐,其令當日辭朝。出傳敎晦所啓,小民之最可矜者,卽白骨徵布,隣族侵徵也。近來各邑,往往以閑丁之難得,作故·年久者,不卽代頉捧身布,奸吏之偸食國穀,徵及親族,已極可冤,而轉及於族之族·隣之隣,故因此而傾家破産者,比比有之,是豈王政之所可忍乎?不能嚴察,害及無辜,守令之責也。前頭繡衣廉問時此一款各別審察,隨其現發,繩以重法,以此爲先申飭諸道,何如?出擧條上曰,所奏誠是,依爲之。此後如有所犯者,限己身禁錮,可也。又所啓,恤民之政莫先於不擾,不擾然後,始可安堵樂業矣。役民一事,本有朝禁,而使役之外擾民,亦且多端,至於料理給債,尤爲小民難支之端,各別嚴禁之意,分付八路·兩都,何如?上曰,嚴飭,可也。又所啓,私屠之禁,法意甚嚴,而毋論京外,所聞狼藉,豈不可駭之甚者乎?開春農作,亦將不遠,更加嚴禁,如有犯者,隨現重勘之意,各別分付於京外,何如?上曰,聞甚駭然,嚴飭,可也。身爲士夫,犯者其亦限己身禁錮。又所啓,大科覆試試望,明將擬入,而事體尤重,自前文任,例爲試主,而今番則弘文提學李潭在外,藝文提學趙曮佩符之人,多日試場,不可擧論,雖非卽今文任,旣有曾經人,則自當排擬,他試官亦申飭擇擬,三堂之竝進擬望,新有定式,禮曹參議有闕,代令該曹口傳差出,何如?上曰,依爲之。禮曹參議有闕,代口傳差出事,榻前下敎。又所啓,向來廚院東宮供上,不卽監膳,以致提調之代行,故該院草記,請罪當該副提調,而伊時有一番削職之命矣。今已日久,以一人之故,而混被同罰,不無過中,都提調要得一稟,故敢此仰達矣。上曰,一竝敍用,可也。上曰,頃者下敎副提調,一竝敍用。出傳敎上命萬育,奏湖南漂海人問情狀啓,上曰,湖南道臣年,幾何?晦曰,三十九矣。上曰,耽羅御史,誰也?晦曰,洪相聖矣。至全羅左兵使李漢泰狀啓,上曰,李漢泰,誰也?晦曰,李漢膺之弟也。上曰,此等之任,豈可曠職?法聖僉使狀聞代,令該曹口傳擇差,其令今日辭朝。出傳敎上曰,今日昏眩甚矣。晦曰,祗迎時刻差久,臣等之待令于崇政門,亦已久矣。上曰,果太久矣,上曰,奉審承旨入侍事,榻前下敎。出榻敎上曰,禮房承旨已奉審以來,使之入侍,禮房承旨鄭昌順入侍。奏讀太室祭物件記·進排宮單子訖,昌順退出。萬育奏觀象監判官供辭,上曰,七政,宋德中,何以知之?晦曰,看曆而似知之矣。又奏李仁喆申聞供辭,上曰,殊常矣。上曰,昨日儒臣,爲申宅夏之從孫云,而其年已四十餘乎?思觀曰,入侍注書申大尹,亦爲申宅夏之從孫矣。上曰,左副承旨年已多乎?萬育對曰,六十歲矣。晦曰,來年爲回甲年矣。晦曰,說書金宇鎭,以年少之故,曾有成其美之下敎矣。上曰,果然矣。曮所啓,各軍門皆有行伍拔遷之窠,而龍虎營則分營後,尙今無之,三百餘名標下軍兵中,豈無可用之人乎?本營堂上軍官高廷燁,敎鍊官白龍大,是因特敎加出之窠,今若以此兩窠,待其遷轉,仍作敎鍊官中行伍取才之窠,則可以爲三百餘軍養才勸奬之道,敢此仰達。上曰,所奏誠是,依爲之。又所啓,法聖僉使,纔有口傳差出之命矣。未準朔內禁將,竝擬,何如?出擧條上曰,依爲之。上曰,亞長昨已資矣。晦曰,此莫非造化之功矣。上曰,宋瑩中好人矣。晦曰,瑩中頃以咸鏡道臣遞來矣。上曰,然乎?上曰,來日陽生,而今雪先下,果好矣。上命都憲入侍,晦曰,今以仲朔祭齋戒之故,不得傳啓云矣。上曰,然矣。上曰,趙重晦子二人,爲進士乎?晦曰,果然矣。鍾正所啓,都政不遠,今當儲窠,而郡守以上窠,則京職中可擬之人,每患苟艱。故自今月限都政,雖非啓請邑,以限滿守令,通融備擬,勿拘純望。以爲次次遷轉,而口傳政事,亦爲一體擧行,已成近例,今番亦依此爲之乎?上曰,依爲之。出擧條諸臣以次退出。
甲午十一月十九日申時,上御集慶堂。藥房入診,坐直承旨,同爲入侍時,都提調李思觀,提調徐命膺,副提調李,同副承旨鄭彦暹,假注書申大尹,記事官姜·尹宗彦,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。思觀奉進湯劑,上進御,藥房先退。上曰,政官牌招開政,在外臺臣許遞事下敎。出榻敎上命彦暹,讀奏各道狀啓訖,諸臣以次退出。
上在慶熙宮。停常參·經筵。
自昧爽至辰時,有霧氣。
藥房都提調李思觀,提調徐命膺,副提調李啓曰,長至載屆,陽德始復,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今逢陽生日,予亦冥然。命壻替予酌,此亦是曰孝,今予懷誠千萬,自從容心可紓,氣何諭?待敎侍。中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂單子問安。答曰,知道。大殿·中宮殿,朝廷·二品以上·六曹堂上·奉朝賀·大司憲單子問安。答曰,知道。
以承傳色口傳下敎曰,時原任·奉朝賀留待,內局入侍,同爲入侍。
傳于鄭昌順曰,內局入侍,時原任·奉朝賀,同爲入侍。
以備忘記,傳于李萬育曰,昔先王猶閉關,今開門何曙前。
以監試官朴天衡·尹在醇牌不進傳旨。傳曰,八十二歲人君,若是用心,極爲萬萬駭然。二人傳旨只推,薇垣長欲挾該堂而呈之,亦涉駭然。上疏給之,卽爲牌招,若有一人違牌,雖今日,當殿座於建明門,以禁推例,興化門待令。
以備忘記,傳于鄭昌順曰,今日海東臣子,若知八十二歲君,何敢自重自便?萬萬寒心。八十二歲,將何顔對百僚,予何顔更爲牌招?以初牌皆令待令。堂下稱在鄕者,皆令來待,今日予欲從容,若此萬萬寒心,予何苟且?命牌另飭,皆以承牌爲奏。
又以備忘記,傳于鄭昌順曰,嗚呼,君今八十二歲,若此今將臨門,以何顔拜先王?果今日復若逡巡,曰有臣節,另飭,皆初牌膺命。
又以備忘記,傳于李萬育曰,噫,八十二歲,世祿朝臣慢蹇,曷勝寒心?此時嗟哉。閹豎皆欲食豆粥而走,陋矣內班院掌務,牌招申飭,皆令入來。
又以備忘記,傳于鄭昌順曰,噫,待人何苦?況八十二歲乎?自嘆冥然,支撑乎此矣。
又傳于鄭昌順曰,人君臥於廳中,臣子之心若何,而尙今寥寥,司馬昭之心矣。謝恩催促。
又傳于曰,良可駭然。君欲自寒,方臥廳中,承旨豈敢臥房中乎?
又傳于曰,試官望修入然後,當入溫堗,催促。
又以備忘記,傳于曰,嗟,諸中官,皆以家爲內班院,問其名只若干人,曷勝寒心?諸內豎入來時,門將狹矣。
又傳于曰,臣子等,於渠父兄如此乎?
又傳于曰,人君臥於廳中,而不能申飭之政院,安用之乎?
又傳于曰,內局入侍。
又傳于曰,若知八十二歲其君,其父兄知之乎?若逡巡,其有父兄者,其父兄亦當禁推。
又傳于申益彬曰,試官肅拜催促。
以大司諫朴師訥上疏,傳于李曰,給之。
又傳于宋德中曰,提學牌去來,連爲催促。
啓曰,試官趙曮牌不進推考傳旨,今方捧入,而特敎申飭之下,如是違牌,事甚未安,更卽牌招,何如?傳于宋德中曰,下敎後如是乎?更爲牌招。
宋德中啓曰,試官趙曮再牌不進推考傳旨,今方捧入,而特敎催促之下,連爲違召,事甚未安,更卽牌招,何如?傳曰,允。
傳于宋德中曰,承牌後當就寢,連爲催促。
又傳于曰,若知八十二歲其君,豈如是乎?承牌後當就寢,牌去來連爲催促。
啓曰,試官趙曮三牌不進,依定式,罷職傳旨,今方捧入,而正卿試官,無以備員,何以爲之?敢稟。傳于宋德中曰,傳旨勿施,牌去來催促。
又傳于宋德中曰,騎判有下問事,使之入來入侍。
宋德中啓曰,兵曹判書趙儼,依下敎來待矣。傳曰,入侍。
宋德中啓曰,試官鄭尙淳牌不進推考傳旨,今方捧入,而特敎之下,如是違牌,事甚未安,更卽牌招,何如?傳曰,允。
又啓曰,試官鄭尙淳再牌不進推考傳旨,今方捧入,而特敎之下,連爲違召,事甚未安,更卽牌招,何如?傳曰,允。
以同副承旨鄭彦暹上疏,傳于李澤遂曰,毛將焉傅,給之。
又傳于曰,諸試官疏草甚紛紜,竝給之。
鄭昌順,以禮曹言啓曰,今此增廣別試,文科覆試試官,今方磨鍊,而堂下可擬之人乏少。依前例堂上官,通融備擬以入,而時無職名人,令該曹付軍職,何如?傳曰,允。
又以禮曹言啓曰,庚寅二月所下傳敎中,凡節製直赴會試給分之人,從自願許赴於增別試事定式矣。癸巳閏三月以後,直赴會試及給分人,許赴於今此增廣文科覆試事,已爲啓下矣。今十一月初四日賜柑試取時,京之次幼學李敬魯,進士閔垠,鄕幼學李昭和,直赴會試事命下矣。一體許赴於增廣文科覆試,何如?傳曰,允。
李萬育,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
同副承旨鄭彦暹上疏,伏以,卽者試官徐命膺,陳疏到院,而其所引嫌,似或太過。且目下之試牌爲急,追提之事端已宿,臣果往復退却矣。今其疏意,謂臣全事阻搪,責臣以不能惟允,臣誠莫曉其意也。揆以廉隅,臣何敢晏然而已乎?玆敢略入文字,徑出禁扄。伏乞聖慈,俯垂諒察,亟削臣職,仍治臣瀆擾之罪,以肅朝綱,以安私分,千萬幸甚。批答見上。
行司直徐命膺上疏,伏以臣,方在內局,監煎之際,忽擬試官望,天牌儼臨,臣誠莫曉其所以也。當此靜攝之中,內局提調,不可擬於試官望,故大臣曾已筵奏,有該房勿罷之命,而今忽弁髦前命,乃以臣苟然充數,何哉?豈亦隨其人而異例也耶?況臣今秋庭試時,與命官有相可否者,至被勿考券出去之責言,故臣卽退處公廳,一不與聞於考券。此衆目之所共覩,衆口之所共傳也。自是以後,考試一事,鐵限在前,非惟臣心之所自矢,人亦莫不以此期臣。今雖日月稍久,豈容漫漶四維,彈冠試場,以自取兩截之譏哉?玆敢略控前後事實,仰凟崇聽。伏乞察臣之情,治臣之罪,俾試事無滯,私義得伸,千萬幸甚。今臣此疏,格例之有據也,廉防之有關也,而該房不問當否,惟以阻搪爲能,惟允之責,果如是乎?臣竊爲之慨然也。臣無任云云。
大司諫朴師訥上疏,伏以臣,素患痰癖之症,每當寒節,小失將攝,則輒致危劇,昨因差祭於孝章廟副望,不敢言病,觸寒奔走,宿症挾感重發。忽於此際,新除遽降,臣感激恩數,宜卽趨謝,以伸候班起居之忱,而病勢無以自力,擔曳歸家,昏不省事。召牌之下,末由承膺,自速違逋之罪,分義惶悚,無地自容,玆陳短章,敢瀆宸嚴。伏乞亟削臣職,以治臣罪,以肅朝綱,以安私分,千萬幸甚。臣於請譴之章,不宜贅及他說,而事在目下,敢此附陳焉。我聖上重祀典之誠,莫不欽誦,思所以仰體,而昨日獻官之不備,至有二員。莫重傳香,以致稽滯,至於變通之苟艱,有關紀綱,膽聆俱駭。伏況聖候調攝之中,上御冷殿,群下之焦迫,尤當如何?不來之獻官,則已有特命處分,而旣使祭官,不備至此,則其在重事體之道,差祭之該堂,不可無飭。臣謂當該堂上,一體譴罷宜矣。臣無任云云。
吏曹參判洪趾海上疏,伏以臣母,年迫八旬,疾病沈淹,長在枕席,殆無數日之安。方其寒痰用事,氣度昏窒之時,茶飮未及灌下,神息莫能鎭定,帀時之頃,煎泣罔措。近因寒暄不適,重添毒感,全廢食飮,日事藥餌,臣方在左右扶護,未忍暫離。若於此時,一入試院,則信息末由憑聞,憂慮靡所不至,以此情實,無考試之望。玆於牌招之下,冒萬死敢陳私懇。伏乞聖慈,俯加矜察,亟遞臣所帶之職,以便救護,仍治臣瀆撓之罪,以肅朝綱,不勝幸甚。
行副司直鄭存謙上疏,伏以,臣於匪意,忝叨試望,天牌踵臨,揆以義分,固當趨承之不暇,而第臣母今年八十一歲,雖在不病之日,已非離側之時,而自經向來危疾,眞元未復,塊積頻動,一日之間,症形屢變。臣方日事湯秤,獨自扶將,目下情理,未忍暫捨,夙夜在公尤可論,宣召之下,承膺無路,玆不得不疾聲呼龥於仁覆之下。伏乞聖慈,矜諒臣至切之懇,特賜長暇,仍治臣違逋之罪,以勵群工,俾安私分,以便救護,不勝幸甚。
兼輔德韓鼎裕上疏,伏以,卽者試望,臣又見擬矣。帀月之內,一連三擬,揆以事面,已不勝其苟簡矣。抑臣情理,有萬萬切迫者,臣母宿病,長時沈頓,近日以來,又添非時泄痢,症候非細,寸心如灼,曠日離捨,實無其勢,召牌之下,冒陳哀龥。伏乞聖慈,天地父母,曲垂鑑諒,亟賜處分,先遞臣職名,仍治臣罪負,俾便救護,以肅朝綱,公私不勝兩幸。
行副司直趙㻐上疏,伏以,臣之八耋偏母,疾病沈篤,居常澟綴,近因日寒,諸症倍劇,氣息奄奄,臣左右扶護,方寸焦灼。卽於此際,見擬試望,天牌下降,而目今情理,實無暫時離捨之勢。玆不得不疾聲號龥於孝理之下。伏乞聖明,俯垂諒察,亟賜變通,以便救護,以治臣瀆撓之罪,以肅朝綱,千萬幸甚。批答見上
甲午十一月二十日辰時,上御集慶堂。藥房入診,時原任·奉朝賀,同爲入侍時,都提調李思觀,提調徐命膺,副提調李,奉朝賀洪鳳漢,領府事金相福,領敦寧金陽澤,判府事韓翼謩·金尙喆,領議政申晦,判府事李溵,記事官南鶴聞·姜·尹宗彦,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。思觀曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑,上進御訖,請診候,上曰,置之。上曰,奉朝賀入來乎?思觀曰,時原任皆入來矣。諸大臣進前,鳳漢曰,今日以周正言之,則又爲一歲矣。聖算冞隆,不勝慶祝矣。上曰,此可賀乎?諸大臣曰,豈不可賀乎?相福曰,昨日殿座後,聖候無損,尤不勝慶幸矣。鳳漢曰,殿下每以建功苟且爲敎,何爲如此乎?建功之功大矣。上笑曰,建功果是單骨矣。翼謩曰,水刺之節,尤加意進御望也。上曰,兵判予視之以稚兒矣,今爲五十餘矣。鳳漢曰,朝廷之人,皆殿下所使之臣之孫曾矣。上曰,領相明年則當入耆社乎?鳳漢曰,然矣。上曰,金鍾正與奉朝賀爲幾寸乎?晦曰,稍遠矣。諸大臣先退,命注書出退,臺臣幾人承牌與否知入。曰,試牌姑未出,故尙不知誰某入來矣。上曰,似然矣。諸臣遂以次退出。
甲午十一月二十日申時,上御集慶堂。藥房入診入侍時,都提調李思觀,副提調李,記事官南鶴聞·姜·尹宗彦,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。思觀進湯劑,上手接湯椀而擲地下敎曰,侍從幾至千數,而使八十一歲君,用心如此乎?命書傳敎曰,凡事必也正名,名不正,昔人云何?今文任只有一人,雖受由,有仍佩往來者,都中試所其豈言?除望寒心。兵曹判書,藝文提學趙曮,以試官卽爲牌招。思觀曰,聖心如是煩惱,莫非群下之罪也。飭勵可也,湯劑豈可不進乎?臣實悶迫矣。上曰,鄭存謙不任試官,可惜矣。思觀曰,介正簡約之人矣。命書傳敎曰,文任因一大臣奏,在京人公然除望,日兩煎提調重任,備擬若此,而其曰公乎?雖然,以曾經文衡,豈漏此望,而政院不捧,事勢固然,則阻搪二字,其誠抑勒。徐命膺從重推考,當該承旨,㤼於二字,許多諸章,若各司呼訴之捧束入,此亦至日閉關之意乎?其涉巽軟,當該承旨遞差,莫能可否,諸承旨亦爲推考。思觀曰,提調以試官事,有所固執矣。上曰,初場出何文耶?思觀曰,初場出賦表,終場出策文矣。命入試官望筒,讀奏,試官受點後,思觀曰,試官皆好矣。上曰,果然矣。思觀更請湯劑煎入,上許之,思觀先退。命書傳敎曰,曾經文衡,一否一擬,該曹雖異常,而以應入之人,公然葛藤,予何知也?意謂同入,以此不參,旣爲湯劑而陳章,其何撕捱而不參?其在國體,不可無飭,提調徐命膺,特施不敍之典。其代,禮判爲內局提調,而聞今日下敎,不無如何之端,事宜帖然,禮曹三堂,以試官備擬事推考,如此則似無撕捱之端,其令卽爲仕進。又命書傳敎曰,承旨下敎,代僉知宋德中爲承旨,牌招入直,房順房。上曰,洪趾海·鄭光漢,皆未經提學乎?曰,然矣。思觀奉進湯劑,上進御訖,讀全羅水使狀啓訖,諸臣以次退出。
甲午十一月二十日四更二點,上御集慶堂。兵判入侍時,兵曹判書趙曮,同副承旨宋德中,記事官朴長燮·姜·尹宗彦,以次進伏訖。上命兵判進前,下敎曰,三違召命,何也?曮對曰,臣有區區所執二事,何敢不奏於君父之前乎?今日本兵之任,卽漢之太尉也。闕內外軍兵,竝爲照管,與各軍門之各管一營,事體自別,故臣受任以來,晝不敢遠出城外,夜不敢滅燭而寢。若入試院,則外事之絶不相通,將至六七日之久,雖或有時急擧行之事,將何以爲之乎?臣之迷見,以爲帶是任者,不當入於經宿之試場矣。且文衡李福源,於臣有嫌避者,福源旣受點於試官矣。主文與上試官,不能相可否於文字取捨之際,則莫重試事,將不免苟且矣。上曰,何嫌乎?曮曰,臣於乙亥年,彈劾福源之父故判書李喆輔矣。上曰,未嘗言語酬酢乎?曮曰,然矣。上曰,然則難矣。欲知違召之事,而使之入侍矣,今聞所奏誠然矣。仍命書傳敎曰,今聞所奏果若此,騎判試官許遞,禮判爲試官,牌招進詣。諸臣以次退出。
上在慶熙宮。停常參·經筵。
李萬育啓曰,大司憲宋淳明文所進,執義洪九瑞,掌令李弘濟呈辭,奇彦鼎武一所監試官進,持平朴在源二所監試官進,朴聖泰呈辭,今日以監察茶時之意,敢啓。傳曰,知道。
藥房都提調李溵,提調趙曮,副提調李啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。八十二仍慶科,於一夜悶酬應,氣何諭?待敎侍,因其氣咳嗽作,於暮年其誠悶。
中宮殿·惠嬪宮,藥房口傳問安。答曰,知道。
李啓曰,右副承旨李澤遂,今日不爲仕進,卽爲牌招,何如?傳曰,允。
鄭昌順,以都摠府言啓曰,今日入直內三廳,武兼禁軍及軍兵等,中日習射,請出標信。答曰,知道。
以備忘記,傳于宋德中曰,昨日何陽生日,先王扶陽勤,嗟,今予一何困?曷勝慨只自嘆。於武科有講經,爲西班抑鄕武專在此,飭兩所必也公。
以備忘記,傳于李曰,禮判爲試官,其代,騎判爲內局提調。
傳于趙載俊曰,內局入侍。
有政。吏批,判書金鍾正進,參判洪趾海式暇,參議李在簡牌不進,右承旨申益彬進。吳載紹爲校理,柳義養爲文學,洪鳴漢爲司書,徐有臣爲兼弼善,申在善爲兼司書,李商駿爲說書,李廷喆爲敦寧,雲峯君杺爲司饔副提調,閔百準爲監察,兼持平徐有防,兼掌令李德師減下。
兵批,判書趙曮進,參判宋載禧病,參議黃幹病,參知李敬倫入直進,右承旨申益彬兼進。李景春·李昌儒·李春敷爲同知,李敬天爲僉知,韓尙裕爲訓鍊副正,具以謙·李延弼·尹範九爲宣傳官,李逵達爲羽林將,具載勳爲兼司僕將,李光日爲慈母山城別將,鄭彦暹·李文源爲副司直,副司果尹東晩單付,同知韓龍欽單付,宣傳官高信謙今加折衝,加資事承傳。
申益彬啓曰,兼弼善徐有臣,時無職名,令該曹口傳付軍職,何如?傳曰,允。
副司果徐有臣單付。傳于宋德中曰,內局入侍。
申益彬,以侍講院言啓曰,本院下番,連日姑降入直,事甚未安。今日政新除授,待下批,竝卽牌招,推移入直,何如?傳曰,允。
鄭昌順,以兵曹言啓曰,今十一月二十一日,武臣賓廳講書日次,而中日相値,不得爲之之意,敢啓。傳曰,知道。
又以兵曹言啓曰,今十一月二十一日,京居幼學李尙謙稱名人,自興化西挾門入來,鳴申聞鼓,依定式,下該曹推問,何如?傳曰,允。
又以訓鍊都監·一二所巡廳·左右捕盜廳言啓曰,去夜犯夜人,無所捉之意敢啓。答曰,知道。
甲午十一月二十一日酉時,上御集慶堂。藥房入診入侍時,都提調李思觀,提調趙曮,副提調李,記事官南鶴聞·姜·尹宗彦,醫官方泰輿·鄭允協·慶絢·鄭允說·徐命緯·柳光翼·康命徽,以次進伏訖。思觀奉進湯劑,上進御訖。思觀曰,晩後咳嗽,更若何?上曰,一樣矣。思觀曰,然則下詢諸醫伏望。上曰,渠輩何以知之?置之,可也。兩提先退,讀諸道狀聞及畿伯狀聞中驪州黃基百擊鼓事査啓,上曰,置之。曰,此是道臣査啓,而其時下敎者也。上曰,置之,可也。又讀李在簡違牌傳旨及右副承旨李澤遂違牌傳旨。命書傳敎曰,承旨李澤遂許遞,其代,趙載俊爲承旨,牌招察任,房順房。諸臣遂以次退出。
上在慶熙宮。停常參·經筵。
李萬育啓曰,大司憲宋淳明文所進,執義洪九瑞,掌令李弘濟呈辭,掌令奇彦鼎武一所監試官進,持平朴在源武二所監試官進,朴聖泰呈辭,今日監察茶時之意,敢啓。傳曰,知道。
藥房都提調臣李思觀,提調臣趙曮,副提調臣李啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。歲將暮年亦暮,建功何,曷勝慨?於賦表幾得人,氣何喩?待敎侍。
中宮殿·惠嬪宮,藥房口傳問安。答曰,知道。
傳于趙載俊曰,內局入侍,坐直承旨與儒臣,持問答同爲入侍。
以李益運爲假注書。
傳于宋德中曰,內局入侍,坐直承旨同爲入侍。
李萬育,以備邊司言啓曰,卽見全羅監司徐浩修狀啓,則枚擧羅州兼任靈嚴郡守宋載岳牒呈,以爲異國人五十九名,漂到於本牧都草島前洋,而考其票文,見其問情,則的是大國商船之漂流,而與向來漂到之商船同時漂風後,先來泊者,所傷檣木,不求修改。且待順風卽還之願,極其懇切云矣。渠輩情願,旣欲從水路速歸,則政當寒沍如此之時,勢難久留。卽爲改給檣木,依例奉手票從海路,直爲還送,而衣薄可慮,以右水營休番木,造給衣袴,待風間糧米及越海糧,以沿邑儲置米,從優計給。鹽醬魚藿等物,亦爲優給,以示朝家矜恤之意,而此不容一刻遲滯,從速擧行之意,道帥臣處,竝爲分付。待其還送狀聞之來,令槐院選出咨文,別定禁軍,給馬下送于灣府,傳給鳳凰城將處,以爲轉送北京之地,何如?傳曰,此漂人稽滯可矜,而此亦曠日,故欲爲下敎,草記亦到,依草記分付。其令從願而還與否,無前稽滯,卽爲狀聞事,一體分付。
李萬育,以備邊司言啓曰,卽見全羅監司徐浩修狀啓,則異國人二十五名,漂到於靈光郡法聖鎭九水尾村前洋,而考其票文,見其問情,則俱是山東省登州府福山縣商人矣。漂人所着衣袴,以右水營休番木,精造以給,朝夕供饋,使之各別申飭,以示朝家優恤之意。渠輩情願,旣在旱路,依其願從旱路還送,而分付各道道帥臣,別定差員,上送京城,轉送灣府,以爲入送鳳城之地。沿路供饋,刷馬等節,亦從前例,着實擧行,申飭所經各邑,嚴禁雜人,無得相通。渠輩物件之可以運致者,亦以刷馬次次運給,差員一同領來,俾無遺失之弊。或有卜重難運者,則從其願以布木換給,船隻什物之棄置者,亦令燒火。漢學譯官一人,令該院擇定,給馬下送,更爲問情後,與差員一體領來。咨文亦令承文院,預爲選出,以待咨官之行,何如?傳曰,一草記已下敎,又聞此草記,渠願若此,則不可不從,凡諸等事,諸路另加嚴飭。
以備忘記,傳于李萬育曰,今增廣,一人雖兼兩,三十三自有數,豈加減?才則惜。
李萬育,以禁衛營·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
領議政申晦箚曰,伏以臣,卽見重臣徐命膺疏本,則其所自劃於試役者,全以臣爲孤注,嘻噫,此何事也,此何言也?今秋庭試時命官卽臣也,而其時適無時任館閣,而徐命膺·李福源,同爲試官,互推主文,以臣之適當命官,要臣指定。蓋兩人者,俱是曾經文衡,而舊例別無可據,以職秩高下,則命膺宜主之,以遞任久近,則福源當主人,故臣以不必推諉。竝坐同考之意答之,則命膺不悅而起曰,不定主文,我當出去,其時事實,不過如此。今其疏乃曰與命官有所可否者,至被勿考券出去之責言,故退處公廳,一不與聞。臣未知所謂可者何語,而否者亦何語也。況其出去者?重臣自出去耳,臣何當使之出去也耶?且以朝廷體面,試院事例言之,臣雖以班秩之稍右,參爲命官,曾經文衡之崇品重臣,臣何敢責之使出,俾不得考券也?此事理之所必無者。今重臣强作嫌端,以爲規免試役之計,其自爲謀則雖工矣,而恐欠誠實。且其爲人避事之孤注者,獨不困乎?然此猶是私事,臣之所竊憂者則有之。一自頃日兩重臣,無端被論以後,人之避試役,如避機穽。近日試望之紛紜違逋,至煩聖念,足可見紀綱之末如何矣。古人以考試,謂之徑役,而今則一切反是,惟以百計圖免爲能事,其無中生有,至於重臣今日之疏而極矣。繼此入試望者,孰肯挺身膺命,自取其狼狽也哉?臣何足言?世道國體,良可寒心。雖然,此莫非如臣無似,忝居匪據,不能見重於同朝之致,俯仰慚恧,尙何言哉?玆敢略暴事實,仰瀆崇嚴。伏乞俯賜諒察,亟命鐫削臣職,以存朝體,以安微分,公私不勝幸甚。取進止。答曰,省箚具悉。頃者諸宰,皆不奏不答,故莫知裏面,有此機關,聞卿箚到,亦莫知何事,心尙訝之。命承旨,雖讀箚,近予重聽特甚,僅以記聞知本事,其涉駭然。頃者重臣處分,意或謂過,今聞箚辭,卽此一事,處分豈過?噫,卿年七十在數日,位在元輔,豈與此等古談人相較乎?卿須安心勿辭視事焉。仍傳曰,遣史官傳諭。
掌令李弘濟疏曰,伏以臣,情病俱苦,初無可論於臺閣去就,而適値試牌,冒膺恩命,蓋出於義重往役,不敢言私,而仍因蹲冒,斷無是理。玆敢略入文字,敢暴微懇,伏願聖明垂察焉。臣於秋間,見叨是職,以經旬不謝恩,致有淑問之擧,臣至今追思,悚懍無地。臣於伊時,實病沈重,詣臺無路,旬日之內,再度祈免,尾附數條。至蒙開納,則揆以事理,與無故逡巡,似有差間,而臺臣之發啓,喉院之現告,適在於臣出肅之日。臣且惶且惑,莫知其故,而自顧處義,實爲難安之端。且臣素患咳嗽,已成貞疾,當此寒節,如期復發,諸般危症,逐日層加,以此病狀,萬無供仕之望,玆敢疾聲呼龥於仁覆之天。伏乞聖明,俯垂矜諒,亟削臣職名,仍治臣瀆撓之罪,以肅朝綱,俾安私分,千萬幸甚。臣於乞免之章,不宜贅及他說,而竊有區區愚見,敢此尾陳焉。夫國家用人之道,雖在微官末職,固當另擇,而引儀趙榮約,賦性狂妄,言辭悖戾,見棄於儕流,而一自甄復之後,使氣逞惡,無所顧忌。如此之人,不可置之於衣冠之列,臣謂趙榮約特施刊汰之典。其時檢擬銓官,亦爲譴罷,斷不可已也,臣無任云云。答曰,省疏具悉。此等微官,其何過也?今聞其復職,則銓官所請,亦涉過矣。豈爲此人?或有一名下問,則果然必若此,一何此乎?然則尤涉過矣。爾其勿辭察職。
甲午十一月二十二日辰時,上御集慶堂。藥房入診入侍時,都提調李思觀,提調趙曮,副提調李,記事官南鶴聞·姜·尹宗彦,醫官方泰輿·鄭允協·慶絢·吳道炯,鄭允說·徐命緯·柳光翼·康命徽,以次進伏訖。思觀曰,夜間聖體,若何?上曰,一樣矣。思觀曰,咳嗽之候,今則,何如?上曰,少勝矣。進湯劑,上進御訖,請診候,上曰,止之。退去待下敎,可也。兩提調先退,讀領相申晦箚子。上曰,此果何事乎?曰,徐命膺以今秋庭試時事陳疏,故此是對擧箚子矣。上曰,然乎?讀訖,命書箚批,命坐直承旨儒臣,持問答入侍。先退,右副承旨李萬育,副應敎李昌伋,修撰李會遂進伏。命讀問答,昌伋·會遂,輪讀一篇訖。命書傳敎曰,興惟舊意召儒臣,大抵八十二歲,近者日衰勢固然,予何用心?氣雖衰,耳何聾也?近日特甚,於今曉尤甚,書御製也,莫能敢讀。內局入侍時,令副提調,先讀領箚,而莫知何樣說話,提聞僅知賜答。次令儒臣讀問答,兩儒臣皆僅讀一篇,而聽瑩轉甚,何暇命承宣·翰注讀乎?命止,書示予意。嗚呼,今科何合慶?其誠一可笑,果有慶予若此。噫,其雖聽瑩,予何動心?噫,目果太昏,莫知黑白,其雖沓沓,耳則聞也。可能酬應,而此猶不然,窓外之人,能見往來,咫尺入侍,莫知某人,此亦異常。其雖然,猶有一條路,卽聽也,於今聽亦若此。噫,人之爲人,卽視也聽也,而視聽俱若此,雖田舍翁猶苟且,其況千乘之君乎?何暇命承宣·翰注讀?特命止讀,特書示慷慨意。建功果有功,逐日兩次,予何可重聽?重聽二字,亦歇後語也,若此而萬機何焉?視若此聽若此,興惟此心沓沓,從容調攝,其聽若前,其可酬應。若不然,莫能視莫能聽,其何可爲,亦何爲也?今予料表重聽其豈偶然?果若此則雖日下百下敎,何聞其答?日登百章奏,予何能視?旣莫能視亦莫能聽則其將爲何樣人?予欲靜攝觀勢,其令大小群工咸知焉。儒臣先退。上曰,領相果退送徐命膺乎?萬育曰,箚子則以元無此事言之矣。上曰,徐命膺果古談矣。但使兩文任同坐則亦難矣。諸臣遂以次退出。
甲午十一月二十二日酉時,上御集慶堂。藥房入診,坐直承旨同爲入侍時,都提調李思觀,提調趙曮,副提調李,同副承旨宋德中,假注書李益運,記事官姜·尹宗彦,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。思觀進湯劑,上進御曰,此無靈矣。今日則特甚矣。思觀曰,下詢諸醫而加入似好矣。上無發落。上曰,昨日試券盡考乎?思觀曰,易書故,似未及盡考矣。上曰,兩場皆觀之乎?思觀曰,兩場觀之,而如俱中則拔一場矣。上命退,復命思觀進前下敎曰,領相豈有斥退主文之理乎?思觀曰,重臣之言似過矣。上笑曰,徐命膺古談矣。上曰,卿之子,漏於監會乎?對曰,然矣。思觀起伏奏曰,臣惶悚不敢以箚奏而請調理矣。上命書之曰,耆社大臣,夙夜奔走已久,內局兼帶許副,李判府事爲內局都提擧。出傳敎上曰,李判府·金判府年,幾何?思觀曰,李判府則五十三,而金判府則六十三矣。上謂思觀曰,予心悵然,而卿其休焉。思觀曰,臣心亦不勝耿耿矣。上謂曰,卿之子,以表初試乎?曰,然矣,而年幼故不使赴會試矣。上曰,予以爲觀之而方待之矣。內局先退,德中進前。上曰,先讀賜批者,可也。德中讀奏掌令李弘濟疏。上曰,弘濟,誰也?德中曰,淸州人也。盡讀訖,上命賤臣益運,知入趙榮約引儀擬望時銓官。命德中,讀奏諸公事,德中曰,臣極爲惶恐,而燈下眼昏難讀矣。上曰,待注書還入,讀奏,可也。賤臣益運以引儀擬望銓官,前參判尹得養回奏,仍命書李弘濟疏批。上曰,今日下番儒臣李會遂,兄弟中季乎?德中曰,然矣。上曰,向者承旨其伯乎?德中曰,然矣。上命賤臣,讀奏京畿·湖南兵使關西伯諸狀啓訖,退出。
上在慶熙宮。停常參·經筵。
藥房都提調臣趙曮,副提調臣李啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。加附子建功湯,豈視昏今重聽?曷勝嘆?嗟,冥然,氣何諭?待敎侍,夜嗽甚坐而過,曷勝悶?問茶飮。
中宮殿·惠嬪宮,藥房口傳問安。答曰,知道。
傳于趙載俊曰,內局入侍,儒臣持問答,坐直承旨同爲入侍。
傳于宋德中曰,內局入侍。
李萬育,以義禁言啓曰,全羅兵使狀啓據,刑曹粘目內,靈光郡守鄭煥猷,移本府處之事,允下矣。鄭煥猷時在任所云,依例發遣府書吏,拿來,何如?傳曰,允。
鄭昌順,以御營廳·一二所巡廳·左右邊捕盜廳言啓曰,去夜犯夜人,無所捉,敢啓。傳曰,知道。
正言沈豐之上疏,伏以,臣本以庸姿,幸逢聖際,忝竊科第,猥登朝籍,恒切愧懼,若隕淵谷。迺者薇垣新除,忽下於夢想之外,臣聞命驚惶,不敢偃伏,章皇出肅,非以現職自居,只爲一謝恩命而已。言責重任,夫豈有一分堪承之望,而公格有拘,控辭無路,閱月虛縻,罪戾徒積,反顧慙悚,益無所措。且臣有七耋偏母,夙抱貞疾,恒少寧日,近値冬候凝沍,將攝失宜。宿症重發,寒感兼作,醫藥未得收效,氣息漸就澌綴。臣將左右扶將,晝宵焦灼,以此懇迫之情,實無離捨之勢,而日昨暫膺,出於副急。因仍供職,斷無其望,玆敢冒死仰龥於仁覆之下。伏乞聖慈,俯垂矜諒,亟命鐫遞臣職,以便救護,仍治臣瀆撓之罪,以肅朝綱,不勝幸甚。
甲午十一月二十三日辰時,上御集慶堂。藥房入診,坐直承旨·儒臣,同爲入侍時,都提調李溵,提調趙曮,副提調李,記事官朴長燮·姜·尹宗彦,右承旨趙載俊,副應敎李昌伋,副修撰李會遂,醫官方泰輿·鄭允協·慶絢·吳道炯·鄭允說·徐命緯,柳光翼·康命徽,以次進伏訖。溵曰,聖體,若何?上曰,一樣矣。溵曰,俄伏見咳嗽下敎,下情焦悶矣。上曰,茶飮問于諸醫乎?溵曰,以杏橘茶議定矣。上曰,以茶待令乎,建功持入乎?溵曰,建功持入,而茶飮則稟定後當煎入矣。上進湯劑,溵請診候,上可之。泰輿奏曰,左右三部脈度數調均,胃脈一體一樣矣。諸醫奏皆同。上曰,咳嗽茶飮似好,故下敎矣,今則愈矣。不必杏橘,只胡桃大棗煎入,則自內當進御矣。道炯曰,日氣寒冷,故一時之候,而桃棗茶,當加入人蔘生薑然後,可以潤津液矣。上曰,然則依此再煎以入,可也。溵曰,中宮殿湯劑進御後,氣候,何如?上曰,一樣。溵曰,王世孫睿候,何如?上曰,好在矣。上曰,副提調之子,不見會試云,初試後亦用之乎?溵曰,此則與法典陳試者有異,棄之矣。曮曰,都提調之子,爲小科初試,而以年幼,亦不赴會試矣。上曰,皆賢矣。曰,有詣臺臺臣矣。命臺臣入侍,內局先退,掌令李弘濟進伏。避嫌啓曰,臣才識魯莽,言議巽劣,本不合於淸朝耳目之任,而除旨遽下,試牌儼臨。不敢言私,冒沒出肅,而臣情病俱苦,萬無供職之望,略陳微懇,尾附草草一言矣。及承聖批,以過也過矣再三爲敎,臣誠惶懍悚惕,罔知攸措。夫臺閣言事之道,不可以小節而不論,銓地取人之方,不可以微官而不擇,故果有引儀刊汰之請,政官譴罷之論矣。致有此誨責之備至,此莫非臣人微言輕,不能見孚於君父之致,臣何敢一刻晏然於臺次乎?請命遞斥臣職。上曰,自古其人不稱,則只論其人,而今番及於銓官,請律太過,若無意思,其豈若此?嗚呼,受建極之號,八十一歲覩此異常,草草批答,何其異也?子曰,過猶不及,豈特過也?負其君受號之意,不可循例批答,依啓。臺臣退出,上曰,今番小科,有表表者乎?載俊曰,間有之而甚少,鄕人多爲之矣。上曰,知申使其子不赴會試賢矣,其子年,幾何?載俊曰,十九歲矣,外論亦以爲善爲之矣。命儒臣·承史,輪讀問答訖。上曰,下番儒臣年,幾何?會遂對曰,年三十一矣。上曰,排行爲第幾乎?對曰,第三矣。上曰,又有今番會試者矣,靑陵有福矣。上番儒臣年,幾何?昌伋對曰,年五十矣。上曰,儒臣之兄年幾何,經都承旨乎?對曰,六十二矣,曾爲知申矣。上曰,李昌儒之弟,爲堂上者,誰也?儒臣之兄乎?載俊曰,李昌任而儒臣之弟矣。命注書招入方泰輿,下敎曰,旣服建功,咳嗽自可愈,茶飮中人蔘生薑拔之。名曰桃棗茶,只胡桃太棗煎入,可也。儒臣先退,上曰,趙榮約,誰也?載俊曰,趙泰億之從孫也。上曰,李弘濟知之乎?載俊曰,淸州人云矣。上曰,李匡躋之躋字乎?對曰,非也。上曰,其人雖彈之,至於銓官,則有甚麽意思矣。此豈請罪銓官者乎?命書傳敎曰,嗚呼,建極之號,已涉歉然,而大成之稱,曷勝自嘆?若着濕衣若擔千重,而雖然,於今喑啞可悶,無言世界,此豈建極大成之功乎?此則一則時體,一則慨然者,而雖然,無他奇怪之事。此則暮年心弛,欲免詣臺,曰疏而挾雜,而若問所懷,卽引儀一人,而誠可笑事。雖可笑,其雖甄復,此非貪官汚吏,則於銓官其律,一何重乎?豈特察影?其涉殊常,故批旨旣諭,而昨聞有一名,意已斟酌,今聞爲從祖,至及於銓官問備猶過,況此乎?嗚呼,頃年受建極號時,古一大臣謂予曰,以臣心觀也,殿下宜受號云。嗚呼,此一奏斷斷忠心,今雖九原,其豈忘也?此猶若此,況大成二字,於予萬萬過矣。旣莫能大成,亦何云廣運,而雖然,黽勉度日,觀此光景,曷勝慨嘆?若不嚴隄防,將至於復提本事之境。噫,爲一試官,一宰臣已有擧名勿擬之請,況八旬其君耳目乎?予則謂李匡濟至親,昨聞非也。不過淸州寒族而猶付,於此習,暮年嚴隄防,焉可已乎?此亦不負建極大成四字之意。挾雜舊心李弘濟,今若處分,此亦暮年巽軟者,只令銓曹,勿復撿擬於臺望,使渠懲舊習於牖下。噫,以宰列之品,曾經北伯者,今在京中而莫知,於頃日乃知其人之尙在,此猶若此,況抱舊習者,將何足道?此誠大成受號君,暮年一造化也。咸使聞知,其各自勉焉。上曰,都承旨見其在乳下矣。己爲知申,其子爲初試矣,不觀會試賢矣,而予則爲嗟惜矣。命持入前甲午日記,命讀今月初一日日記承旨座目。又命讀二十三日座目,又命讀十二月初一日座目。上曰,金興慶其時都承旨矣,李喬岳玉堂,其時特除矣。載俊曰,李普天喬岳之孫矣。上曰,朴鳳齡居壯義洞乎?載俊曰,校理朴天衡,其從孫矣。上曰,洪致中其時爲同副矣。其子孫,誰也?載俊曰,羅牧洪益弼其孫,而曾孫洪相纘及第矣。上曰,然乎?入於翰圈乎?對曰,然矣。命書傳敎曰,噫,古人云家貪思良妻,國亂思良相。噫,今予一心,追慕而已。命讀昔甲午日記,聽讀時都承旨金演,今日命讀,十二月初一日都承旨故金奉朝賀,予懷一倍。雖然,其曾孫今年登科,其涉異常,初一日同副承旨,卽故洪領相,亦涉異常。嗚呼,今日下敎之後,聞此名。嗚呼,幾十年苦心,初頭協贊首相,今日前昔年來月承旨座目,聞此名,亦涉異常。其孫今爲蔭官,曾孫昨年登科,旣選翰圈,思其曾祖,亦有協贊,予懷萬倍。問答旣云,此亦協贊予第一相也。嗚呼,近者氣苶特甚,兼以咳嗽,昨夜坐以度夜,今朝聞此,亦豈偶然?嗚呼,故相金玉,其人尙今思焉,豈無表意?予於暮年,欲用其曾孫,洪相纘特爲陞六調用。嗚呼,一時壯元,其猶陞六,況協贊故相曾孫乎?且國亂思良相,況故協贊賢相乎?今者此敎,意蓋深也。將此意遣承旨,致祭於故領相,祭文製下,承旨禮房進去。又命書親製祭文,上曰,典籍郞署中有窠,洪相纘口傳備擬。出榻敎上曰,金頤柱之子,今年登科乎?載俊曰,然矣。上曰,李敬倫登科後,致祭於其所後父乎?載俊曰,其時無致祭事矣。命注書出去,李敬倫入直騎省,則與之偕入,賤臣還奏李敬倫出直矣。復命知入李敬倫承旨後故相致祭與否,賤臣還奏承旨後無致祭事矣。命書傳敎曰,思故相一也。況今日稱道其子登科,尙無表意,祭文製下,今日禮房承旨,同爲致祭於故李領相家。上曰,李敬倫貌如其生父乎?載俊曰,頗類之矣。上曰,賢哉。故大臣忠臣矣。上曰,洪相纘何科乎?載俊曰,忠良科爲之,而赴增廣矣。上曰,趙載洪不經玉堂,而直爲承旨矣。諸臣退出。
甲午十一月二十三日申時,上御集慶堂。藥房入診入侍時,都提調李溵,提調趙曮,副提調李,記事官朴長燮·姜·尹宗彦,醫官方泰輿等,以次進伏訖。上進湯劑,上曰,桃棗茶有甜味,何也?大棗之味乎?溵曰,然。臨臥時當加進一貼乎?上曰,朝者召儒臣時,重聽少愈矣,今則特甚矣。溵曰,當問加入於醫官乎?上曰,置之。內局先退,讀公事訖,奏曰,洪相纘典籍郞署中備擬事有命,而時無見窠,六品南行窠,則有掌苑別提,濟用主簿二窠云矣。上曰,洪相纘爲濟用主簿,仍爲啓下。出傳敎命書沈豐之批答,承史退出。
上在慶熙宮。停常參·經筵。
藥房都提調臣李溵,提調臣趙曮,副提調臣李啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。兩建功而氣苶特甚,加以咳嗽,曷勝其悶?氣何暇諭?待敎入侍。今夜嗽止,甚矣冥然。此建功效,予自一哂也。
中宮殿·惠嬪宮,藥房口傳問安。答曰,知道。
鄭昌順,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于趙載俊曰,內局入侍。
以備忘記,傳于趙載俊曰,今月初六日,此月已過,以來月爲至月,萬倍心只製述,書其月乃覺誤。此若此萬機,嗟,其日臥此堂,是曰孝亦子道。嗟,予昏於今判,嗟,千乘若浮雲,見李弘濟恧二字懷,此等人何通淸?嗚呼,予懷曷勝?次對進定今日。
以備忘記,又傳于曰,最初爲予,元輔協贊,故相曾孫李喬岳昔有例,予亦有例,旣已陞六,何待堂錄?予益昏耗,亦何過日?欲見,以儒臣登前席。在鄕儒臣許免,濟用主簿洪相纘,特拜副修撰,牌招察任。
以備忘記,又傳于曰,昔甲午年,來月初吉,其曾祖爲同副承旨,今甲午今月,其曾孫爲修撰,是豈偶然?雖然臘月曰以至月,今初六冥然此堂,是豈孝也?亦曰,子道。雖然,兩年內三大科,此亦豐亨,曷勝慨歎?嗟,三十三人,明將得乎,再明得乎?予自一哂也。
宋德中啓曰,卽者校理吳載紹,因副修撰洪相纘上疏,謂有難安情勢,陳疏徑出,原疏纔已退却矣。所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
鄭昌順啓曰,大臣·備局堂上,依下敎來待矣。傳曰,引見。
宋德中啓曰,領議政申晦,依下敎來待矣。
傳于鄭昌順曰,坐直承旨入侍。
鄭昌順,以兵曹言啓曰,景福宮衛將韓龍欽,身病猝重,昌慶宮衛將白弘箕,身係軍門,勢難兩處供職,俱爲呈狀乞遞,竝今姑改差,何如?傳曰,允。
鄭昌順,以訓鍊都監·左右邊捕盜廳·一二所巡廳言啓曰,去夜無犯夜人被捉之意,敢啓。傳曰,知道。
副修撰洪相纘疏曰,伏以臣,昨於千萬意外,伏奉聖旨,乃我殿下眷舊之寵,特及臣曾祖,親製祭文,近侍臨酹。嗚呼,臣祖身後所被之恩,前後何限,而追念之眷,愈遠愈篤,曠絶之典,彌久彌新,未有若昨日之盛者也。感結幽明,闔門隕涕,至若陞調之命,亦及臣身,郞官初除,出於特旨。臣叩謝有地,祗肅天門,曾未半晷,又伏承傳旨下者,亦以臣祖之故,特授臣弘文館副修撰,至敎以欲見前席,召牌儼臨,臣於是,惝怳驚蹙,罔知所措。夫追思舊臣,收錄其後,此固聖眷之出尋常也。然而暮陞朝擢,不有格例,越次超等,不論人器,實是古今所罕聞。況瀛館淸選,不可以蔭,豈宜以臣祖之故,而輕授於臣乎?臣本蔑學淺識,倖竊科名,曾無一階之踐歷,又乏一能之可言。冗官末職,尙難堪任,經幄論思,初豈可論於臣哉?第臣區區感激之私,竊不欲自守廉防,以速逋慢之誅,而臣於僚員中一人,有世所共知之嫌。臣之去就,尤無可言,玆敢隨牌詣闕,略陳短章。伏乞天地父母,念名器之至重,察臣言之非飾,亟收成命,仍治臣瀆擾之罪,以肅朝綱,以安私分,千萬幸甚。答曰,省疏具悉。昨日之命,追思爾祖,今日此命,亦豈偶爾?雖然,爾曾祖後兩代皆蔭官,予庸帳然,爾果登第。嗚呼,昔此年臘初,爾曾祖初授銀臺,甲甲年仲冬晦,爾授玉署,是豈偶然?憶舊悵深,爾其勿辭察職。
甲午十一月二十四日巳時,上御集慶堂。藥房入診入侍時,都提調李溵,提調趙曮,副提調李,記事官朴長燮·姜·尹宗彦,醫官方泰輿·鄭允協·吳道炯·鄭允說·徐命緯·柳光翼·康命徽,以次進伏訖。溵曰,夜間聖體,若何?上曰,一樣矣。溵曰,俄伏見問安批答,下情喜幸矣。上進湯劑,溵請診候。上曰,止之,待下敎。內局先退,承旨讀公事。上曰,會試榜何日當出乎?曰,再明間似當出矣。承史退出。
甲午十一月二十四日申時,上御集慶堂。藥房入診入侍時,都提調李溵,提調趙曮,副提調李,記事官朴長燮·曺遠振·尹宗彦,醫官方泰輿,以次進伏訖。上進湯劑,溵曰,茶飮進御乎?上曰,退去,明日待下敎。諸臣以次退出。
甲午十一月二十四日辰時,上御集慶堂。大臣·備局堂上,引見入侍時,左議政李思觀,行副司直具善復,仁陽君李景祜,行司直鄭弘淳,漢城判尹韓光會,行司直李章吾,戶曹判書具允鈺,吏曹判書金鍾正,行副司直尹泰淵,吏曹參判洪趾海,行副司直權噵,大司諫朴師訥,執義洪九瑞,校理吳載紹,左副承旨鄭昌順,假注書李益運,事變假注書洪達淵,記事官曺遠振·尹宗彦,以次進伏訖。上命賤臣益運,奏座目,命昌順,奏武一所榜目訖。思觀曰,聖體,若何?寢睡·水刺之節,亦何如?上曰,一樣矣。上曰,領相不來乎?思觀曰,然矣。上曰,頃者試院事撕捱乎?思觀曰,試院事則旣承箚批,不必撕捱,而今日有惶恐事,不敢入侍矣。上曰,何事?思觀曰,今朝有李弘濟何通淸之敎,故領相方切惶悚云矣。上曰,其時銓堂,果領相乎?思觀曰,然矣。文臣陞六人,則隨其家世,循例許通,而來頭善不善,銓堂難以預料矣。命書傳敎曰,今日次對命下,意亦在矣,而於問候只左揆,不聞首揆聲,故意謂以試官事若此,下問卽臺望通淸事云。此不過一時下敎,豈可以此若此?今命次對,非比于他,卽爲入侍事,遣史官傳諭于領議政。達淵承命出去。上曰,大臣及諸備堂,奏事,可也。思觀曰,首相不入,且無回啓矣。上曰,漂到人三狀,一時入來,甚眩亂,而異國之人,何若是稽滯耶?思觀曰,自備局申飭矣。命書曰,今番三處漂船內,一則就旱路,二則以其船已回,而一船形止,其涉稽滯。況非男者在船,則豈可一刻稽滯於我國,而以狀聞聞也?越海糧饌道,臣已申飭,此亦候風者,而其在地方官,不可一刻稽忽,分付本道另飭。出傳敎思觀曰,近來各廳所謂免身禮錢等弊,有不可不釐革者。蓋武臣與文臣有異,此等浮費甚多,日加月增,殆無限節,其或落職者,擧有殘忍之患。臣與首相及將臣相議,則皆以爲不可不變通矣。自備局査問於各廳,酌量定式,不得踰越好矣。其他京外各岐,毋論大小,皆有此弊,此亦自備局行關嚴飭,以爲一例施行之地,何如?上曰,依爲之。出擧條昌順奏湖西伯拯劣米狀啓。上曰,民果懽欣乎?思觀曰,沿邊之民困於此,故朝家有減米之典,則擧皆懽欣矣。允鈺進前,上曰,卿入武所試官乎?允鈺對曰,臣之子㢞,入武所試官矣。允鈺曰,京畿陸運邑田稅,該邑守令,親爲領納,旣載續典。歲前畢納,亦有定奪,而近來紀綱解弛,慢忽成習,或有經年遲滯之弊,事甚未安。今年則預爲申飭,各該邑守令,若不於歲前領納,則自臣曹摘發論責,斷不饒貸,以此出擧條嚴飭,何如?上曰,依爲之。出擧條允鈺曰,臣於頃日筵中,以稅太不足,請得惠廳太矣。惠廳以無例靳許,蓋自庚辰定例之後,有兩次請得之事,而皆送錢換用矣。今若依此爲之,則目下錢儲,無以推移,勢將還置,而經用太不足者,不得已待新捧需用,敢此仰達矣。上曰,依爲之。出擧條允鈺曰,向來領相,以交隣所需單蔘預備之意陳達,卜定於西北兩道矣。近聞江界消息,則因霜雪之早降,蔘荒倍甚,多數貿置,實無其路,若或强令留納,則江民將不得支堪,故關西道臣,以此爲憂,姑先以五斤別貿之意,知委本府云。民情事勢,果然如此,則數十斤蔘,有難責其一時竝貿矣。卽令本曹所儲,已有四十餘斤,關西五斤之蔘若來,則當與北關卜定之二斤,合爲五十餘斤。設或島中有事,其應用單參,僅可取瓣,至於前頭預備之蔘,自明年慙次貿取之意,分付道臣,何如?上曰,依爲之。出擧條上曰,有淸通信使消息乎?思觀曰,姑無是事,而不可不預備矣。命臺臣進前,師訥曰,臣於日昨辭疏之末,粗陳目下一事,竊自附一日之責矣。不惟未蒙允可,至有原疏還給之命,臣之不合言責之狀,於是著矣。臣撫躬慚悚,無地自用,在臣廉隅,實無抗顔冒進之勢,而天牌之下,傳敎至嚴,他不暇顧,章皇趨肅,此雖出於怵畏義分,面仍蹲據,斷無是理,引避自例,見阻喉院,至今徊徨,益增惶蹙,以此情蹤,何敢晏然於臺次乎?請命遞斥臣職。上曰,日已久矣,復爲撕捱,亦涉太過,勿辭,亦勿退待。出擧條師訥曰,請固城縣充軍罪人咸道亨,依本律處斷。上曰,勿煩。出擧條,措辭見上九瑞進前,上曰,誰也?思觀曰,仁陽君之六寸戚也。九瑞曰,請固城縣充軍罪人咸道亨,依本律處斷。措辭見上上曰,勿煩。出擧條九瑞曰,冬至陳賀,典禮所載,而況今年異於常年,該曹固當據例力陳,期於得請,而一番筵白之後,終不更爲提請,以致虛過令節,輿情抑鬱,當復如何?請當該禮堂,從重推考。上曰,此非禮官之過,勿推。出擧條九瑞曰,臺閣言事,貴在稱停,而日前諫疏所論,罪在不參之獻官,而論及差祭之銓堂,殊不成言議,請大司諫朴師訥罷職。上曰,依啓。出擧條九瑞曰,李弘濟疏,因一微官之復職,竝請銓堂之譴罷,卽此一事,不成言議,不可遞差而止,請前掌令李弘濟,削去仕版。上曰,予欲下敎而不諭,今者之請,其得臺體,依啓,而然李弘濟本事已過,語及銓官,已涉殊常。予雖耗,豈可見欺於此?昨今下敎,意蓋深矣。大抵此等事,說去說來,互相務勝,卽一後弊,於今若予心雖慷慨,而請此聽其擧條,無異昔日之互對,旣拔臺望,則處分旣嚴,其雖依例,刋版之請,予則曰,不然,莫知公心也。嗟哉暮年,不可不諭。出擧條九瑞曰,侍從在外,連有飭敎,苟非有實故下鄕在外,分義所在,宜不敢稱頉,而日昨李東馨,以監試覆試試官,復命翌日,得除臺職,遽稱在外,雖未知其事故之如何,而跡涉規避,不可無警,請前獻納李東馨罷職。上曰,聞甚駭然,依啓。出擧條九瑞曰,臣才識魯莽,言議巽軟,本不合於淸朝耳目之任,而黽勉冒據,獲登前席,略陳草草數語,以效一日之責,而第於禮堂推考之請,未蒙允許。且於李弘濟事,毋論本事之如何,以一引儀復職,請罷銓堂,不成臺閣言議,故略有所論列,而縷縷聖批,誨責備至。此莫非臣人微言輕,不能見孚於君父之致,其何可一刻仍冒於臺次乎?請命遞斥臣職。上曰,有則改之,無則加勉,大抵雖衰,事豈糢糊?旣聞,勿復檢擬臺望,可謂毛將焉傅。予若處分,刊版猶可,於臺臣此正毛將焉傅者,以請銓官請也則猶可也。刊版之請,加一節於彼,李弘濟與臺臣,若廓淸舊習,其豈若此,何敢售舊習於今?八十二歲其君,若不嚴隄防,四字受號,豈不愧乎?李弘濟欲處分而未果,故雖允臺啓,子曰,擧直措枉,能使枉者直,擧直措枉,人君之大政。今日次對命下,意若何哉?豈可謂循例漫應?爲先依啓。出擧條上叩閾曰,臺臣非矣,抱黨心豈敢若此乎?命書曰,嗚呼,今日爲其君年近八十二,其若建極大成,今日臣子,孰敢售舊習於其君?其猶不敢擧本事,而李弘濟一人彈駁,何至銓官?雖或甚也,宜請問備律,何至此,至於此,意何掩也?洪九瑞答曰,聞下敎顧其事,莫敢逃於見肺,豈可勿復撿擬而止?有此請則可見慷慨之心,此不然,比諸銓官加其律,亦非舊習而何?其若此,而予若一治一否,亦豈擧直措枉之意乎?弘濟旣許刊版,今無可論,聞下敎見其律,彼此宜同引嫌,爲先依啓下敎,意蓋在焉。然一體勿復撿擬雖過,其於刊版,九瑞焉敢辭也?一體施以刊版之典,使海東臣子,咸知有建極其君,亦有大成之效焉。出傳敎上曰,洪九瑞陋矣,焉敢若此?上曰,洪相纘容貌,何如?思觀曰,以其家規模,甚和平矣。上曰,古甲午臘初,其曾祖爲承旨,今日其曾孫除玉署,非偶然矣。思觀曰,殿下每思平日任使之臣,必收錄其後,群下莫不感嘆矣。上曰,故洪相予每思矣。思觀曰,乙亥年故重臣趙雲逵,以湖南伯有功矣。上曰,故重臣好人矣。思觀曰,不得遐壽甚惜矣。上曰,重臣之子,誰也?思觀曰,趙宗鉉也。上曰,宗鉉經承旨乎?思觀曰,經二品備堂矣。上曰,趙氏何貫?思觀曰,卽莊烈王后族親也。上曰,故重臣年幾何?思觀曰,甲午生矣。上曰,可惜矣。仍命書曰,以予心氣,豈能知?今日知趙雲逵已作故人,曷勝愴然?噫,是誰之子,三代事予,其祖昔年熙政堂入侍時予見,祭文製下,遣禮官致祭。嗚呼,昨今日致祭二大臣一重臣,暮年予心,若何?出傳敎又命書祭文,上曰,趙宗鉉兒名福元矣。思觀曰,然矣。上曰,臺臣之請,與銓官同律,則予當允許,而互相層加,至於刊版之請,極過矣。李光佐·趙泰億則不得抗衡,弘濟彈趙榮約,今九瑞彈弘濟,極爲非矣,入侍諸宰皆知之。上曰,知申使其子不赴會試,賢矣,有孫否?思觀曰,未聞矣。上曰,足有三四歲孫矣。命達淵與領相偕入,晦進前問候。上曰,卿撕捱乎?晦曰,臣於向者試官事,不得已箚奏矣。上曰,趙泰億之從孫彈之,故有李弘濟何通淸之敎,而卿勿引嫌焉。晦曰,洪九瑞非對擧而然也,本與弘濟無異,而物議皆非弘濟,故有此論云矣。上曰,然乎?予則不知,故處分矣。命書曰,今日擧措駭然故下敎,今聞領相所奏乃覺,謂以慷慨則可也,曰以舊習,非綜名覈實之義也。俄者下敎,特爲勿施。出傳敎思觀曰,俄者以此微事,屢下嚴敎而此乃大成之效也。上笑曰,何謂其效?思觀曰,非大成之效,豈有此慷慨之言乎?上曰,然矣。晦曰,左相之言好矣。上謂晦曰,卿知洪相纘乎?晦曰,臣果見之,而容貌正好矣。上曰,年幾何?晦曰,四十四矣。上命達淵,知入洪相纘違牌與否。上曰,洪益弼堂上乎?晦曰,然矣。上曰,今番試所,前大提主張乎?晦曰,似然矣。上曰,大提硯大乎?晦曰,石則大而匣則古朴矣。上曰,今番文科表表者必小矣。晦曰,三十三人中,安知無一二表表者乎?大臣·備堂先退,昌順奏諸公事,命內局入侍,賤臣益運,以洪相纘姑未承牌回奏,退出。
甲午十一月二十四日初更,上御集慶堂。坐直承旨入侍時,同副承旨宋德中,假注書李益運,記事官曺遠振·尹宗彦,以次進伏訖。上曰,承旨,誰也?德中對曰,臣卽同副承旨宋德中也。上曰,承旨眼昏,注書奏諸公事。賤臣益運,讀奏洪相纘疏,命德中書批答。又命書曰,副修撰洪相纘批下,牌招入侍,仍爲入直。出傳敎命賤臣益運,出布洪相纘疏批,出傳開陽門標信。又命賤臣益運,奏諸公事訖,洪相纘先入侍後謝恩事下敎。出榻敎上番儒臣,持高麗史入侍事下敎。出榻敦命賤臣出布,又命書傳敎曰,兩日之內,擧措殊常,故意或舊習其同,仍啓特遞,聞領相所奏,非舊也。若左相所奏,事近大成,功若此,宜扶也何抑?執義洪九瑞,勿遞仍任。出傳敎賤臣與儒臣金履正入侍,德中曰,上番儒臣吳載紹,陳疏徑出,故履正以下番入侍矣。上曰,載紹何爲徑出?德中曰,洪相纘疏中,謂與吳載紹,有世所共知之嫌云,故載紹亦徑出矣。上曰,吳瑗彈故相乎?入侍儒臣如知之,仰奏可也。履正對曰,聞吳瑗疏中,有將焉用彼大臣之語,故相纘撕捱云矣。上笑曰,以其曾祖事撕捱貴矣。騎判彈故奉朝賀李喆輔乎?德中對曰,然矣。上曰,吳瑗之彈故相緊矣。德中曰,較重矣。上曰,今番遞職儒臣,誰也?德中曰,柳焵矣。上曰,柳焵經翰林矣。德中曰,然矣。上曰,入侍儒臣,金善行之姪乎?德中曰,然矣。上曰,金善行有子乎?履正對曰,有孫二人矣。上曰,儒臣之父年幾何登第?履正對曰,五十三登科矣。上曰,儒臣年幾何?履正對曰,四十矣。命讀麗史儀注,命賤臣益運,催促洪相纘牌去來,如入來,謝恩單子持入可也。賤臣以姑未入來回奏。上曰,我國儀注甚煩矣。德中曰,然矣。又命賤臣,持入洪相纘牌去來,賤臣以尙未承牌回奏。又命賤臣,捧入洪相纘謝恩單子,賤臣回奏以牌不進。履正先退,命書曰,頃仍金萬埰事,已下敎,則雖當之者,何果若此?況以曾祖事,撕捱於其人之子,萬萬太過,其何曲循?違牌傳旨,踏下政院,撕捱者決勿捧章。玉堂番次不備,上番竝牌招,備員入直。出傳敎命賤臣,本院議藥廳兩醫入侍。上問去痰之劑。慶絢等,以吉更·人蔘·杏仁·胡桃·大棗·橘皮諸藥仰奏。上曰,過矣。命緯以生于橘皮·桂柀仰奏。上曰,桂橘茶一貼煎入。出榻敎命慶絢出去監煎,命徐命緯診候,命緯以一向如前仰奏,諸醫以次入診,皆奏以一樣調均。命書曰,文武科殿試,進定於二十八日。出傳敎慶絢等煎進桂橘茶,上進御訖,乍有嘔氣旋止。諸臣以次退出。
上在慶熙宮。停常參·經筵。
李萬育啓曰,大司憲宋淳明文所進,執義洪九瑞,掌令奇彦鼎呈辭,一員未差,持平朴在源·朴聖泰呈辭,今日以監察茶時之意,敢啓。傳曰,知道。
藥房都提調李溵,提調趙曮,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。
傳于趙載俊曰,內局入侍。
備忘記,傳于宋德中曰,今般殿試,當東月臺親任,儀注安徐,待下敎只入正時。試官金領府事·鄭存謙騎判·李敬倫·吳載純·入直兩儒臣,試所承旨禮房,懸題後,入捧券後,入侍科次。趙載俊啓曰,卽者副校理權禛,以其親病,呈辭徑出,原單纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于趙載俊曰,內局入侍。宋德中,以兵曹言啓曰,來十二月當上番騎兵二百五十名,所着襦衣,依定式本曹點考後,仍令該曹題給之意,敢啓。傳曰,知道。
鄭昌順,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。
持平朴聖泰疏曰,伏以臣,本以無似,猥通仕籍,前後歷歇,罔非踰分,今玆柏府新命,尤豈有一分堪承之望哉?第試牌儼臨,義分是懼,黽勉出肅,粗伸叩謝之忱,而言責重任,不可因仍冒據也明矣。且臣卽接鄕信,則本生偏母,年滿七耋,素抱貞疾,氣息居常澟綴。又當寒節,越添毒感,飮啖全廢,症形危重,家僮急至,促臣歸視。臣情到此,頃刻靡定,玆敢忙陳短章,徑尋鄕路。伏乞聖慈,俯垂諒察,亟削臣職,以便救護,仍治臣擅行之罪,以肅朝綱,千萬幸甚。踏啓字。
甲午十一月二十五日辰時,上御集慶堂。藥房入診入侍時,都提調李溵,提調趙曮,副提調李,假注書李益運,記事官曺遠振·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽·李敏德,以次進伏訖。溵曰,伏承批旨,下情懽忭,而今則痰候,何如?上曰,差勝矣。溵進湯劑,上進御,溵請診候。上曰,昨夜旣診,只泰輿·道炯入診。泰輿等以脈候一樣調均仰奏。上曰,予之齒牙新生矣,卿其見之。溵曰,萬萬慶幸矣。上笑曰,異矣。曮曰,臣等不勝慶幸矣。上笑曰,可賀乎?溵曰,不但賀而止耳,臣等或於古文上見之矣。今日身親當之,臣民慶忭,當如何哉?上曰,洪九瑞予果不知而處分矣。左相以大成之效仰奏,九瑞果是公心矣。溵曰,左相之言是矣。上曰,洪相纘撕捱矣,吳瑗之彈故相較重矣。溵曰,然矣。上笑曰,相纘之以其曾祖事撕捱,亦貴矣。溵曰,今日日氣猝寒,三貼當待敎矣。上曰,置之。曮曰,昨夜進桂橘茶,而建功卽桂橘加入者,此時三貼進御伏望矣。曰,頃者亦有隨時加進之敎矣。上曰,姑置之。上曰,白髮還黑,落齒復生,語在何文?溵曰,瓊玉膏註也,建功功效,無異於瓊玉膏矣。以桂橘茶代,加進一貼好矣。上曰,比胡棗茶進御,建功反勝矣。溵曰,時原任大臣,方欲承候,來待閣外矣。上曰,時原任大臣入侍。出榻敎上曰,注書出去,偕入可也。賤臣益運,承命偕入,領府事金相福,領敦寧金陽澤,判府事韓翼謩·金尙喆,領議政申晦,左議政李思觀進伏。相福問候,上曰,一樣矣。黃髮兒齒,古之德談,而今予之齒牙生矣,卿等見之。相福等曰,宛然見之矣。上笑曰,異哉異哉。相福等齊對曰,臣等萬萬慶幸矣。翼謩曰,自古大耋高壽,必有黃髮兒齒矣。上曰,果異常矣。晦曰,日寒如此,今日則進御三貼好矣。上曰,齒復生,亦建功效乎?相福等齊奏曰,不無其效,而聖候本來康寧,故如是矣。翼謩曰,數日前入侍,而日氣陰霾,不得瞻仰矣,今日入侍天顔勝昔,臣竊慶幸矣。上曰,韓判府明年年將幾何?對曰,七十矣。上曰,筋力好矣。上曰,今番文科表表者必少矣。晦曰,姑未出榜,安知無表表者乎?上曰,表表者誰某爲初試?晦曰,左相之子,亦爲之矣。上曰,增初乎?思觀曰,忠良科初試矣。上曰,洪相纘年已多矣。晦曰,故相家三代皆早生子,故如此矣。上曰,左相之子,見屈於小科會試乎?思觀曰,然矣。晦曰,都提之子,爲初試壯元,不赴會試矣。上曰,都提·副提之子,皆不赴會試云矣。都提之子,年幾何而名謂誰?溵對曰,年則十七而名則學彬矣。上曰,故重臣趙雲逵好人矣,不得遐壽,甚惜矣。上曰,大提之硯,水泡乎馬肝乎?陽澤曰,色甚紅潤,似是馬肝石矣。上曰,有表乎?陽澤曰,故相趙文命大提時,以傳心硯三字銘矣。上曰,傳自何人?陽澤曰,自李廷龜云矣。上曰,上番翰林之祖姜鋧,何年爲之乎?陽澤曰,未知何年,而徐宗泰薦爲之矣。上曰,領敦之祖,何年爲之?陽澤曰,顯廟朝爲之矣。上曰,今科多用表策乎?晦曰,然矣。時原任大臣先退,上命賤臣益運,召入鄭允協。溵曰,三廳醫官,非請由則不得擅離例也。針醫金麗澤,當此逐日問候之時,初不請由於院中,又不關由於任官,任自下鄕,事未前聞,極涉可駭。終不可仍置,今始因言端仰達,金麗澤汰去,何如?上曰,依爲之。溵曰,金麗澤所爲,則固已可駭,而首醫之慢不撿飭,任其行止,亦不可無責,該廳首醫李春敷罷職,何如?上曰,依爲之。出擧條溵曰,本廳醫官,便是三廳中主人,本廳資級中嘉善人無之,不但此也。堂上醫官許,術業精明,可合陞用,在前如此之人,多有陳達加資之例矣。上曰,特爲加資。出擧條賤臣與醫官鄭允協偕入,允協奏曰,戊寅年和柔翁主痘患時,醫官朴載和加資,而淸燕翁主痘患時,朴載和亦爲待令,而無賞典云矣。上命書曰,旣有古例,而頃年朴載和闕焉,豈可墜例,載和已無可施,而今番鄭允明,暮年用心,旣奏功。依舊例加資,口傳下批,慶成運東班職除授。出傳敎溵曰,湯劑當待下敎矣。上曰,待敎可也。曰,昨日故重臣趙雲逵家,致祭文中,有曰,豐壤世族,而卽楊州趙氏也,以楊州世族改書出,好矣。上曰,改之可也。命退出,諸臣以次退出。
甲午十一月二十五日申時,上御集慶堂。藥房入診入侍時,都提調李溵,提調趙曮,副提調李,記事官朴長燮·姜·尹宗彦,醫官方泰輿等,以次進伏訖。上進湯劑,上曰,李鼎輔之子爲之云,故重臣乎?曰,然矣。上曰,鄭亨復之子年幾何?溵曰,五十四矣。上曰,其外有表表者乎?曰,徐有寧之子爲之,而以今番進士,爲同年及第,年十入歲矣。上曰,鄭運維之子,亦爲之矣。內局先退,命讀榜目,讀奏訖。上曰,嚴瑀之子,亦爲之矣。命書傳敎曰,今番增廣會試入格人中鄭一祥·李健源·鄭喆祚·嚴思晩與年六十二歲人,年十八歲人,皆令明日入侍。上曰,關西六十二歲爲之矣,嶺南多爲之矣,三南畿內,皆有之矣,江原道亦有之乎?曰,會試多取策文,而嶺儒善爲長文,故四人爲之矣。江原道橫城·春川人爲之矣。命讀等文,上曰,鄭一祥知申知之乎?曰,臣見之矣,容貌甚精,而有文名負望者矣。命讀公事,至湖南漂人狀啓。上曰,漂人若欲從旱路入去,則包物何以持去乎?何不從水路,而欲從旱路乎?仍命書傳敎曰,聞湖南道臣狀聞,此不過載運而已,其何照數?此非候風者,則豈可若是遲滯?只從願卽爲領去,俾勿遲滯事,下諭。承史退出。
上在慶熙宮。停常參·經筵。
李萬育啓曰,大司憲宋淳明呈辭,執義洪九瑞牌不進,掌令奇彦鼎牌不進一員未差,持平朴在源陳疏入啓一員未差,今日監察茶時之意,敢啓。傳曰,知道。
藥房都提調李溵,提調趙曮,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道,嗽則快愈,其果一氣,此雖然,見其齒曷勝慨?自此後亦用心,氣何諭待敎侍。
中宮殿·惠嬪宮,藥房口傳問安。答曰,知道。
趙載俊啓曰,明日生進放榜,兩司侍臣,無進參之員,執義洪九瑞,掌令奇彦鼎,持平朴在源,司諫金養心,獻納朴天衡,正言尹在醇·沈豐之,竝待開門牌招,以爲進參之地,何如?傳曰,允。
司諫金養心啓,請咸道亨,依本律處斷。措辭見上又啓,生進放榜時,三司諸臣,例以侍臣進參,而今日行公多臺,無端違牌,兩司侍臣,不得備員。其在事體,萬萬未安,請有情勢者外,無故違牌諸臺,竝施不敍之典。答曰,不允,末端事依啓。
以京畿監司狀啓廣州呈,以刑曹判書李潭,病重上去不得事。踏啓字。
以吏曹參議李在簡上疏,傳于宋德中曰,毛將焉傅,給之。
傳于趙載俊曰,內局入侍,坐直承旨與儒臣,持問答同爲入侍。
趙載俊,以禮曹言啓曰,甲午四月畿甸道科入格幼學李果·洪聖臣·柳河源,同年六月殿講居首幼學李普榮,同年七月忠良科入格幼學金履厚·許晪,同年九月九日製居首生員李得永·李壽岱,今十一月賜柑試取時京居首幼學金鍾純,鄕居首生員朴長卨等,直赴殿試事,命下矣。依前例竝直赴於今此增廣文科殿試,何如?傳曰,允。
鄭昌順,以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
吏曹參議李在簡疏曰,伏以臣於見職,豈有一分可堪之勢,而怵分畏義,有除輒膺,早晩顚沛,固已自料。日前諫疏,乃以享官事,至有譴罷之請,臣不勝惶恧自訟之至。夫享官分排,一從井間次序,非有衆所共知之實故,則不敢闊狹於其間。今番兩獻官之塡差也,未知其事故之如何,而名帖旣出,未得許頉。若其終不入來,則實非臣意慮所及,受香因此而稽滯,聖體久勞於寒庭。事體之苟簡,已無可言,而臣心之悚蹙,當復如何?究厥所以,莫非臣不善奉行之罪,諫臣之請,誠可謂溯本之論,雖荷聖度天大,不加之罪,臣之一遞,於是乎決矣。冒犯違逋,罰靳例勘,縮伏屢日,靡所容措,玆敢冒入文字,仰請譴何。伏乞聖慈,俯賜鑑諒,亟遞臣職名,仍勘臣辜犯,以重臺言,以安微分,不勝幸甚。批答見上
副校理兪恒柱疏曰,伏以臣性本拙訥,學又空疎,涉世昧方,自速罪戾,薄竄海島,旋蒙恩宥。生還京輦,母子相守,感祝天恩,涕淚被面,毛髮踵頂,盡歸陶甄之聖化,蛇珠雀環,徒結報恩之私心,而隨分飮啄,追訟愆尤,甘作明時之棄物矣。迺者聖恩天大,終始曲保,瀛錄纔復,館銜繼降,枯楊生荑,冷灰復煖,未足喩今日生成之恩也。臣雖感我殿下滌瑕甄錄之盛念,而其在臣之私義,亦何敢貪榮冒祿,彈冠彯纓於密邇之班,若固有之哉?日前試牌之申飭也,迫於嚴命,旣入禁扃,故見帶本職,黽勉暫膺,不敢言私者,亶出於粗效往役之微勞,而處義之矛盾,去就之郞當,自顧多恧,人謂斯何?情窮勢蹙,實不知抗顔之所矣。且臣區區情勢之外,又有萬萬悶迫者,臣之偏母,素抱貞疾,居常澟綴,寧日恒少,長在床笫。臣於居家,曾無暫時之離違矣。昨日試役復命之後,歸視病母,則近緣日候之不適,重致寒感之添劇,胸膈痞塞,寒熱往來,飮啖全廢,氣息奄奄,雜試刀圭,了無動靜。臣方左右扶將,實無離捨供職之望,玆敢不避瀆擾之罪,疾聲號龥於天地父母之前。伏乞聖慈,特垂矜察,特許鐫免,因令選部,勿復檢擬於館職之望。又命司敗,治臣逋慢之罪,以肅朝綱,以便救護,千萬幸甚。踏啓字。
持平朴在源疏曰,伏以臣,本以庸陋,猥叨華貫,前後踐歷,自知不稱,而至於向來李商輅一倂之斥,遣辭深緊,尙今危怖。雖不必呶呶自明,犯古人無辨之戒,累淸朝忠厚之風,而在臣私義,只宜息意榮途,遠避駭機,以求自靖之道而已。今玆柏府淸銜,決不可一日冒膺,而適當會闈期迫,天牌儼臨,飭敎至嚴,義分所在,他不暇顧。章皇出肅,仍詣試所,而今於試事已畢之後,則豈可因仍蹲據,自同無故之人哉?且臣區區私懇,亦有所萬萬難强者,臣之老父,素患痰癖之症,當寒添劇,沈淹床席,實無離捨供職之望,玆於召牌之下,略入文字,仰暴危懇。伏乞聖慈,俯賜鑑諒,亟命刊削,以謝人言,以便救護,千萬幸甚。踏啓字。
正言尹在醇疏曰,伏以臣之老母,數十年沈痼之疾,每當寒節,苦歇無常,臣之孑孑單身,未嘗離側,盡宵扶將,藥餌爲事。日前除旨荐召繼下,蒼黃出肅,未暇言私,義同往役,連赴試所。此際母病,調將失宜,且當寒劇,諸症越添,種種危苦之形,雖不敢煩陳,而目下情私,實無一刻離捨之勢。抽身供仕,非所可論,召牌之下,承膺無路,玆敢疾聲呼龥於仁覆之天。伏乞聖慈,俯垂矜憐,亟遞臣所帶之職,以便救護,仍治臣瀆擾之罪,以昭法紀,千萬幸甚。踏啓字。
甲午十一月二十六日辰時,上御集慶堂。藥房入診入侍時,都提調李溵,提調趙曮,副提調李,記事管朴長燮·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。溵曰,夜間聖體,若何?上曰,一樣矣。溵曰,伏承嗽止之批答,下情喜幸矣。上進湯劑,上曰,診候置之。上曰,儒生來待乎?曰,待令矣。命入侍,溵曰,昨已仰奏,而二貼進御,日已久矣。日候寒冷,加進一貼伏望。上曰,置之。內局先退,儒生鄭一祥進伏,命奏姓名。上曰,思往事貴矣。李健源前奏姓名。上曰,重臣之子矣,年幾何?健源對曰,二十七歲矣。嚴思晩前奏姓名。上曰,能繼爾父矣,年幾何?對曰,四十六矣。上曰,貌何如?其父之貌好矣。曰,容貌好矣。鄭喆祚前奏姓名,曰,此儒多聞博識云矣。上曰,家何在?喆祚對曰,南大門內矣。徐龍輔前奏姓名。上曰,何如?不太小乎?曰,然矣,夙成矣。上曰,貌何如?曰,極精明矣。上曰,貴矣,命各誦所製文。上曰,退去,善觀殿試可也。曰,徐龍輔進士爲之,而今日唱榜,故以進士巾服入侍矣。上曰,然乎?命誦進士所作。上曰,數日內大小科難矣。李良素前奏姓名。上曰,老乎?曰,頗皓白而不老矣。上曰,唱榜衣服,何以爲之乎?良素曰,泮主人爲之矣。命誦所作,退出。上曰,徐龍輔難矣,古亦稀有矣。曰,雖或有同年及第者,而十八歲爲之則壯矣。上曰,同甲李泰和,十八登科,而官至二品矣。此人則稀有矣,無兒態乎,曰,身長而貌亦好矣,夙成矣。上曰,進士三日內殿試,萬古未有矣。曰,十八歲進士亦難,而大小科皆爲之壯矣。上曰,徐有寧二品乎,經都承旨乎?曰,然矣。上曰,鄭亨益難矣,鄭亨復剛矣。曰,淸儉之人矣。讀禮曹直赴草記。上曰,幾人?對曰,十人矣。上曰,殿試四十三人矣。上曰,李台重難矣,首尾有條理矣。曰,然矣,自當初處義難矣。上曰,忠良科洪相纘同榜乎?曰,洪相纘先爲之矣。命書傳敎曰,前修撰洪相纘敍用,復授前任,牌招入直。上曰,今則無撕捱之端矣。吳載紹準職爲之乎?曰,然矣,以承傳爲之矣。命書傳敎曰,公然若此,以予之心,豈可一敍一否?前校理吳載紹敍用。承史退出。
甲午十一月二十六日申時,上御集慶堂。藥房入診,坐直承旨儒臣,同爲入侍時,都提調李溵,提調趙曮,副提調李,記事官朴長燮·姜·尹宗彦,右承旨趙載俊,副應敎李昌伋,副修撰洪相纘,醫官方泰輿等,以次進伏訖。上進湯劑,命都承旨讀奏臺臣所啓,命書批答。上曰,持而出去,使守廳承旨傳之可也。內局先退,上下敎于相纘曰,思爾曾祖,予心愴然,年幾何?相纘對曰,四十四矣。儒臣·承史,輪讀問答訖。上曰,儒臣曾祖賜謚乎,何字?相纘對曰,賜謚忠簡矣。上曰,洪益弼儒臣之叔乎?相纘對曰,然矣。載俊曰,以善治加資,而方爲羅州牧使矣。儒臣先退,承旨讀公事。上曰,彼人以陸路入去,則所騎船隻,何以爲之乎?載俊曰,見其問情記,則彼人以爲,船則火焚之云矣。讀關西都會狀啓。上曰,十四人爲之乎?載俊曰,此則講經,而當付式年矣。命書傳敎曰,關西都會榜目,今雖來到,今日小科唱榜已過,今番何及?嗟惜,聞承宣所奏,付式年云,心舒,而其中有十四歲人,誠異常也。讀臺臣罷職傳旨,上曰,已允臺請者矣。命書傳敎曰,今因臺啓,不參唱榜者,旣有不敍之請,而其中洪九瑞,則異於他,事勢固然,只推,於臺請中分揀。載俊曰,再明日殿試試官,明日牌招入試所,當依例爲之乎?上曰,依爲之。載俊曰,試官吳載純在鄕矣。命書傳敎曰,今聞殿試試官吳載純在鄕云,其代,以李蓍建爲試官。承史退出。
上御慶熙宮。停常參·經筵。
藥房都提調李溵,提調趙曮,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。誠冥然只自歎,小唱榜昨已過,大殿試將明日,氣何諭待敎侍。
中宮殿·惠嬪宮,藥房口傳問安。答曰,知道。
鄭昌順,以兵曹言啓曰,今日入直內三廳,武兼禁軍及軍兵等,中日習射,請出標信。傳曰,知道。
又啓曰,明日慕華館武科殿試時,兩司當爲進參城上所,牌招言送,何如?傳曰,允。
傳于李曰,內局入侍,坐直承旨與儒臣,持問答同爲入侍。
金思穆啓曰,明日慕華館武科殿試時,兩司當爲進參,大司憲宋淳明,卽爲牌招進去,何如?傳曰,允。又啓曰,明日慕華館武科殿試時,若有等劃,則以何技比較乎?傳曰,片箭爲之。又啓曰,明日慕華館武科殿試時命官,何大臣進去乎?敢稟。傳曰,左相進去。
傳于鄭昌順曰,內局入侍。
鄭昌順,以禮曹言啓曰,社稷祈穀祭,每於歲首上幸日,遣大臣攝行事,曾已定式矣。來正月初三日社稷祈穀祭,遣大臣攝行,何如?傳曰,允。又以禮曹言啓曰,卽接四館所牒報,則今甲午式年會講及第姜栳,以重制,不得赴殿試,而今番增廣文科殿試許赴云矣。姜栳依例許赴於今此增廣文科殿試,何如?傳曰,允。
金思穆,以兵曹言啓曰,直赴殿試捧承人金世柱等八十一人,隨其錄名,竝依例許赴於明日殿試之意,敢啓。傳曰,知道。又以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
領府事金相福箚曰,伏以臣,伏奉傳敎,今番殿試,有月臺親臨之敎,仍命以臣爲考官。臣入瞻黼座於聖候靜攝之餘,仍以獲預於慶科柝號之列,則在臣私分,豈不誠榮幸,而臣自昨夕,重被寒疾,素抱風痰,內外夾攻,實無以自力趨造。玆不得不短箚陳懇。伏乞亟改臣考試之命,仍治臣瀆擾之罪,千萬幸甚。答曰,省箚具悉卿懇。試官他大臣命下,卿須安心善攝焉。仍傳曰,遣史官傳諭。
甲午十一月二十七日巳時,上御集慶堂。藥房入診,坐直承旨·儒臣,同爲入侍時,都提調李溵,提調趙曮,副提調李,記事官朴長燮·姜·尹宗彦,左承旨申益彬,副應敎李昌伋,副修撰洪相纘,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。溵曰,夜間聖體,若何?上曰,一樣矣。上進湯劑,命四醫入診。泰輿奏曰,脈候左右三部度數調均,胃脈滑體差勝矣。允協·絢·道炯奏皆同。溵曰,慶科殿試,有親臨之命,下情慶幸,而天雪多降,日候甚冷,未知何如乎?上曰,何妨乎?溵曰,茶飮連爲進御矣。胡桃過潤,何如?上曰,自今日停止。出榻敎命讀金領府事箚,命書批。又命書傳敎曰,金領敦寧爲明日殿試試官。曰,明日試所承旨,以禮房命下矣。右承旨趙載俊,有故出去,何以爲之乎?命書傳敎曰,右承旨許遞,其代,前承旨金思穆敍用爲承旨,牌招察任。內局先退,儒臣承史,輪讀問答訖,退出。
甲午十一月二十七日申時,上御集慶堂。藥房入診入侍時,都提調李溵,提調趙曮,副提調李,記事官朴長燮·姜·尹宗彦,醫官方泰輿等,以次進伏訖。上進湯劑。溵曰,近來建功有功效,此時正宜加進,而明日殿座,又當勞動矣,一貼加進伏望,夜亦長矣。曮曰,雪後日候寒冷,聖體勞動,此時加進宜矣。上曰,過猶不及,其止之,明日待下敎,可也。諸臣以次退出。
上在慶熙宮。停常參·經筵。
藥房都提調李溵,提調趙曮,副提調李啓曰,伏未審夜間,聖體,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日干支何?卽丁丑,追憶丁丑年永慕堂,心膽皆隕,今日親臨,其豈好勝?意亦追慕,今日氣何暇諭?待敎入侍。
中宮殿·惠嬪宮,藥房口傳問安。答曰,知道。殿座罷後,政院·玉堂·藥房口傳問安。答曰,知道。傳于宋德中曰,在院承旨,持先捧試券入侍。
傳于李曰,內局入侍。
金思穆啓曰,今此增廣武科殿試時,金世柱等十二人,錄名單子,無緣不呈,竝依例陳試之意,敢啓。傳曰,知道。
傳于宋德中曰,前則耽羅貢果十運已來,而今審三運後寥寥,況島科文亦杳然。今年彼國三船漂風,日冞切用心,豈爲貢果,令道臣問於沿道以問。
有政。吏批,判書金鍾正進,參判洪趾海病,參議李在簡病,左副承旨金思穆進。吏批啓曰,文科甲科第二人三人,當付七品職,而時無窠闕。直長中仕滿而已經六品講者,生進直長仕日最多者,依例陞六後,推移付職,何如?傳曰,允。又啓曰,忠州牧使,今當差出,而本州物衆地大,素稱難治,不可不各別擇差,他道未準朔守令竝擬,何如?傳曰,允。
以任希曾爲大司諫,宋霮爲執義,兪彦修·柳煥德爲掌令,金翊休·金敍九爲持平,李基崧·南復寬爲正言,鄭民始爲獻納,尹正烈爲副校理,趙明鼎爲刑曹判書,洪趾海爲宗簿提調,李普溫爲左通禮,崔嵒爲司成,具秉勳爲寧邊府使,徐覺修爲忠州牧使,申師顯爲司䆃主簿,李守仁爲掌苑別提,司饔直長單柳協基,社稷直長單李萬應,歸厚別提單崔喜謙,濟用主簿單李永喆。
兵批,判書趙曮進,參判宋載禧病,參議黃幹入直進,參知李敬倫病,左副承知金思穆進。以朴道源爲副摠管,尹得聖爲同知,蔡顯一爲宣傳官,鄭雲達爲訓鍊僉正,洪大容爲侍直,尹守仁爲滿浦僉使,權翰爲多大僉使,李宗胤爲江華中軍,朴守仁爲景福將,金喆魯爲昌慶將,李得濟副護軍單付,李潭·李澤遂·趙載俊·朴聖泰·朴在源竝副司直單付,黃昇源·兪恒柱·尹在醇竝副司果單付,李來述僉知,李弘逵竝單付,副司正金尙鈺·徐翼修竝單付。
宋德中,以禮曹言啓曰,唱榜日子進定事,命下矣。文武科唱榜吉日,更令日官推擇,則今十二月初二日辰時爲吉云,以此時擧行,何如?傳曰,允。
鄭昌順,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十一月二十八日辰時,上御崇政殿東月臺。親臨殿試入侍時,行都承旨李,左承旨申益彬,右承旨鄭昌順,右副承旨李萬育,同副承旨宋德中,記事官南鶴聞·朴長燮·姜·尹宗彦,以次侍入訖,上具翼善冠·袞龍袍,乘輿出資政門,詣月臺殿座訖。上曰,儒生皆入來乎?昌順曰,一儒生未及入來云矣。豈爲一儒生,久御殿座乎?上曰,連爲催促,命先行拜禮。上曰,其儒入來乎?昌順曰,無來處矣。命問京鄕及元榜與否。昌順曰,春川儒生而元榜云矣。命試官入侍,領敦寧金陽澤,司直鄭存謙,兵曹判書趙曮,戶曹參議李蓍建,兵曹參知李敬倫,副應敎李昌伋,副修撰洪相纘,以次進伏。陽澤問候,上曰,一樣矣。命書臘三驗豐上辛祈年賦題。陽澤曰,時刻何以爲之?上曰,此不必限時刻矣。昌順曰,其儒生,門閉後始到門外矣。上曰,使之入場。懸題頒紙訖,上還入大內,諸臣退出。
甲午十一月二十八日巳時,上御集慶堂。藥房入診入侍時,都提調李溵,提調趙曮,副提調李,記事官南鶴聞·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。溵曰,夜間聖候,若何?上曰,一樣矣。寢睡·水刺之節,亦何如?上曰,亦一樣矣。溵曰,仰瞻玉色頓勝,慶辛矣。上曰,怪矣。進湯劑,上進御訖,請診。上曰,止之。溵先退。上曰,唱榜在何日乎?曰,來月初十日也。讀諸道狀聞訖。上曰,今日詣臺臺臣不來乎?曰,無入來者矣。上曰,殿試相値,故似不入來矣。曰,然矣。諸臣遂退出。
甲午十一月二十八日未時,上御集慶堂。殿試科次入侍時,試官領敦寧金陽澤,行司直鄭存謙,兵曹判書趙曮,戶曹參議李蓍建,兵曹參知李敬倫,副應敎李昌伋,副修撰洪相纘,同副承旨宋德中,記事官朴長燮·姜·尹宗彦,以次進伏訖。命讀先捧試券。上曰,收券官一人,留待盡捧。一人持封彌及紅籤,先爲入來,右承旨鄭昌順進伏。上曰,收券幾丈?昌順曰,四十四丈矣。陽澤曰,一試券入題以上,無臘三之意,當置之榜末矣。讀券訖,命書等拆號。上曰,壯元,誰也?陽澤曰,故相李恒福七代孫,而李敬倫九寸矣。命書傳敎曰,新恩政事,當日爲之。又命書傳敎曰,今番被選者多,翰圈唱榜後卽爲事,分付,命內局入侍。又命書傳敎曰,慶事宜速,今番此科,誠是千萬料表,殿試旣進定,唱榜日字進定事,分付。諸臣以次退出。
甲午十一月二十八日申時,上御集慶堂。藥房入診入侍時,都提調李溵,提調趙曮,副提調李,記事官南鶴聞·姜·尹宗彦,醫官方泰輿,以次進伏訖。溵奉進湯劑,上進御。上曰,李台重之子資窮乎?曰,然矣。溵先退,讀許任·林鼎遠供辭。上曰,此草記,姑留院中,可也。諸臣以次退出。
上在慶熙宮。停常參·經筵。
藥房都提調李溵,副提調李啓曰,昨日親試月臺,事光繼述,慶幸雖極,勞動亦多。伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。悶夜心今夜歇,其雖然氣何諭,胡桃茶喉間潤,只一貼三日入,於次對同爲入侍。
中宮殿·惠嬪宮,藥房口傳問安。答曰,知道。
傳于宋德中曰,次對進定於今日。金思穆啓曰,今日次對,諫院無進參之員,除在外外,未肅拜不爲行公人員,竝卽牌招,以爲推移進參之地,何如?傳曰,允。
又啓曰,大臣·備局堂上,依下敎來待矣。傳曰,引見。
傳于鄭昌順曰,內局入侍。
備忘記,傳于宋德中曰,聞問答,一聞可,二聞過,彼姓名人,多少何細問?況物件在於彼,必也見其何爭,誠多事亦一哂,聞狀聞亦二例。先領付第一道,誠可笑圖其船,旣圖船宜圖像。兩耳璫何遣圖,聞問情誠鎖屑,且狀聞何稽滯?已下敎速登道。
鄭昌順,以弘文館言啓曰,校理洪樂任,自鄕上來,卽爲牌招察任,何如?傳曰,允。
李,以吏曹言啓曰,今此宗廟朔祭大祝,以侍從塡差,而時無職名人員,令該曹口傳付職,何如?傳曰,允。
宋德中,以義禁府言啓曰,時囚罪人趙重國,亟施遠竄之典事,承傳啓下矣。趙重國慶尙道新寧縣遠竄,而以承傳內辭意,具罪目,依例發遣府羅將,押送配所,何如?傳曰,允。
金思穆,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十一月二十九日辰時,上御集慶堂。藥房入診入侍時,都提調李溵,提調趙曮,副提調李,記事官南鶴聞·姜·尹宗彦,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。領議政申晦曰,昨日親臨月臺,慶幸則極矣,而勞動之餘,聖候若何?上曰,一樣矣。進湯劑,上進御訖,溵請診候。上曰,置之。仍行次對,諸臣以次退出。
甲午十一月二十九日巳時,上御集慶堂。大臣·備局堂上,引見入侍時,領議政申晦,左議政李思觀,行司直具善復,判尹韓光會,左參贊朴相德,行司直李章吾,戶曹判書具允鈺,行副司直李潤成,行副司直尹泰淵,行副司直權噵,大司憲宋淳明,大司諫任希曾,副應敎李昌伋,左副承旨金思穆,記事官朴長燮,事變假注書洪達淵,記事官姜·尹宗彦,以次進伏訖。晦曰,日氣寒冷,聖體,若何?上曰,一樣矣。晦曰,寢睡·水刺之節,何如?上曰,憫夜長,今日睡勝矣。晦曰,昨日殿座月臺下情慶幸,而當寒勞動,區區憂慮之忱,亦不勝弛矣。今承下敎,實切喜幸矣。上曰,徐有寧之子難矣。晦曰,然矣,其文翰難矣。一月之內,書名榜目,至於十餘次矣。上曰,貌何如?晦曰,臣則未見,而見之者以爲極佳矣。上曰,鄭一祥予甚待之矣,不得爲之矣。壯元鰲城之後孫云矣。晦曰,然矣,文翰極佳矣。上曰,貢果三運後,尙不來,異矣,島科文亦不來矣。晦曰,出來時,必待南風,而冬則南風難得故然矣。上曰,趙重國事,何如?晦曰,其供辭中,以先正庶長子之子孫爲言,而先正宗祀,故判書閔鎭厚已有稟定,而其後又有大臣收議。趙㷜至於竄配,今無可論者矣。趙重國之事,極無狀矣。思觀曰,重國之事,極非矣。故相臣兪拓基·申晩·李獻議,甚嚴截矣。晦曰,至於先正山地近處偸葬,禁斷時手標私和事,諉之於其弟,而渠豈有不知之理乎?思觀曰,此亦非矣,重國之事,無據者多矣。臣不敢煩瑣盡達,而若窮覈,則其罪當不止於向日處分矣。命書傳敎曰,予精神索漠,只聞供辭,有令備局稟處之命,今聞所奏,更無可論。若此而今番擧措,已涉駭然,而聞奏更思,嗚呼。同氣之間,若有誤事,替當猶可,而何以然?昔蘇瓊爲淸河太守,謂乙普明兄弟曰,難得者兄弟,猶不敢掩諱。果若供,果有是事,而推諉其弟,是可忍乎?此正甚事不爲者也。於今大覺,且庶長之稱,亦有意思,趙重國亟施刊版之典,供辭勿施,旣已處分,特放事,分付該府。上曰,趙重國之先祖何號?晦曰,重峯矣。上曰,名臣矣。晦曰,學問節義卓越,故世皆稱之爲先正矣。晦啓曰,三南各營門穀物發賣時,每從穀貴處作錢,故沿江沿海之穀,日漸耗縮,山峽還上,逐年增加,其爲民弊,莫甚於此。今若行裒多益寡之政,山郡所在米太,移儲於沿邊,則非但山峽之民,可以除弊。朝家雖或有不時之用,輸運亦甚不難。分付三南道臣,使之量宜擧行。穀物發賣,關西尤甚一體,分付,何如?上曰,依爲之。出擧條晦又啓曰,外方軍丁之疊役,實爲痼弊,惟彼殘民,一役尙難堪,況以一人之身而疊役者乎?誠爲可矜,申飭各道道臣,凡疊役之類,一一査頉之意,分付,何如?上曰,所奏誠是,嚴飭可也。思觀曰,疊役可矜,誠如領相所奏,不可不釐正,而外方各邑,多有民戶少而軍額多者。守令雖欲矯弊,以良丁之難得,輒歸因循,今若申飭而已,則其弊亦將如前矣。良民之冒屬投托,以爲避役之淵藪者,名色甚多,所謂各廳募入,各樣除役,假托有蔭之類,皆是實良民也。至於名賢墓村及鄕校書院所屬,皆有定數,事目申明,非止一二,而終無査括之事,一任其法外投托。宜飭諸道,使各其守令,一一査出,依事目數外汰定,則可爲救弊之道,庶無疊役之冤矣。上曰,所奏誠是,一體嚴飭,可也。臺臣進前,淳明啓咸道亨事。上曰,勿煩。淳明又啓曰,先正奉祀,先朝已有處分,而今此趙重國,自其父敢生奪宗之計,前後情狀,極其痛惡,不可刊版而止,請前縣監趙重國,亟施遠竄之典,上曰,依啓。出擧條淳明又啓曰,新除授執義宋霮,時在慶尙都事任所,持平金敍九,時在京畿坡州地,持平金翊休時在黃海道都事任所,請竝斯速乘馹上來事,下諭。上曰,噫,今兩司可謂無事世界,而侍臣牌招,不過一時進參者,而章奏束至,雖皆踏下,已涉駭然。今日次對,亦有違牌者,傳旨其雖踏下,心常慨然,職在都事者,下諭,可也。身在近畿有何乘馹?大抵由於以近畿爲家,慢蹇而然也。二都事,下諭事依啓,金敍九亟施不敍之典。希曾啓咸道亨事。措辭見上上曰,勿煩。希曾又啓曰,新除正言李基崧,時在忠淸道溫陽地,請斯速乘馹上來事,下諭。上曰,依啓。
命讀公事,命書傳敎曰,翰圈旣下敎,承文院分館唱榜後,其令卽爲館錄,一年內三錄,待歲初卽爲事,分付。上曰,元判府見其子婦乎?晦曰,然矣。上曰,何日過葬乎?晦曰,來月初四日矣。上曰,其子年幾何?晦曰,十二歲矣。諸臣以次退出。
甲午十一月二十九日酉時,上御集慶堂。藥房入診入侍時,都提調李溵,提調趙曮,副提調李,記事官南鶴聞·姜·尹宗彦,醫官方泰輿,以次進伏訖。溵奉進湯劑,上進御,兩提調先退,讀湖南兵水使漂湖狀聞。上曰,備局公事,尙不下去乎?曰,似未及下去矣。命書傳敎曰,旣從願,領府事旣已稟定,分付,而尙今稽滯,其涉駭然。其稽滯人,令水使決棍,以旱路卽爲領付事,下諭。諸臣遂以次退出。
上在慶熙宮。停常參·經筵。
宋德中啓曰,大司憲宋淳明呈辭,執義宋霮任所在外,掌令兪彦修未肅拜,持平金翊休任所在外一員未差,今日以監察茶時之意,敢啓。傳曰,知道。
藥房都提調李溵,提調趙曮,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今月已晦,嗟,來日將臘月,今歲畢,憶昔年曷勝懷,氣何諭待敎侍。
中宮殿·惠嬪宮,藥房口傳問安。答曰,知道。
傳于鄭昌順曰,內局入侍,儒臣持問答,坐直承旨同爲入侍。
備忘記,耽〈羅〉貢果何只三,本州製何杳然,本牧使奉命人,其皆睡慨然。三船來此消日,其問答亦可笑,只苟今封沓沓。嗟,幾人長待令,若此也將幾朔。嗟,此類果朝鮮,今年內過鴨綠,觀今擧誠杳然,地方官且邊將。將何日回本處,將此敎令備局,善探問善知委。
以校理洪樂任牌不進傳旨,傳于申益彬曰,其涉過矣,只推,更爲牌招。
傳于鄭昌順曰,內局入侍。
李,以吏曹言啓曰,新除授典設別提白亮采,除授後過限未肅拜,依例改差,何如?傳曰,允。
宋德中,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
左副承旨金思穆疏曰,伏以臣,罪由自作,罰止薄罷,人言愈益捘逼,私心轉添危臲,方此縮伏誦愆,惶愧俟勘,銀臺特除,遽辱於此際,是豈臣夢想攸及也?殿試進期,親臨有命,違牌陳章,俱非義分之敢出。遂乃章皇出肅,黽勉往役,人雖責之以無忌憚,臣又何辭,而瀆擾非時,泯默隨行者數日矣。臣之病母,昨因風寒猝酷,重添感疾,寢啖俱却,轉側隨人。種種諸症,惶猥不敢煩陳,而區區情理,實難頃刻離捨,玆不得不冒死陳龥。伏乞聖慈,俯垂諒察,亟遞臣職名,以便救護,仍治臣辜犯,以安賤分,千萬幸甚。踏啓字。
禮曹判書鄭尙淳疏曰,伏以臣,纔出試院,始見臺評,不敢偃然復命,退歸私次,歷日愧悚,靡所容措。噫,陟降眷佑,寶算彌隆,此實無前之休慶,値令節而獻賀,伸群情於祝嘏者,邦禮之不可已,人情之所同然。臣於前席,據禮陳請,而只緣辭拙誠淺,未能仰格聖心,致使應行之典,闕而不擧。不職之罪,臣亦自知,問備之請,猶屬末勘,而聖度寬假,亦復靳許。臣誠以感以惶,益覺倖逭之爲愧。且臣於向日試望之排擬也,由臣不敏,致勤嚴旨,觸事昏憒,無往非罪。豈可委之薄罰之已經,而晏然於官次,不思所以自處之道乎?縮伏多日,今始露章自列。伏乞聖明,削臣之職,治臣之罪,以伸臺議,以安私分,不勝幸甚。
傳于申益彬曰,過矣,給之。
甲午十一月三十日午時,上御集慶堂。藥房入診,坐直承旨·儒臣,同爲入侍時,都提調李溵,提調趙曮,副提調李,記事官南鶴聞·姜·尹宗彦,右承旨鄭昌順,校理朴相甲,副修撰申大升,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。溵曰,日候極寒,聖體,若何?上曰,一樣矣。寢睡·水刺,亦何如?上曰,一樣。進湯劑,上進御訖,溵請診候。上曰,止之。溵曰,中宮殿進御湯劑,已盡進御,十貼更爲製入似宜矣。命書傳敎曰,中宮殿進御三香散十貼,依前日次,加製以入事。榻前下敎兩提調先退,讀吏·兵批歲抄。命書傳敎曰,吏·兵批歲抄中,只點下者捧傳旨,而敍用者敍用,給牒者給牒。又命書傳敎曰,今番歲抄中,吏·兵曹皆分付,其涉矇然,況李春敷,此下吏曹者,而豈下兵曹?當該矇然承旨推考,曰,承文院圈點有命,而上博士無之,以亞博士擧行,何如?命書傳敎曰,承文院分館,使亞博士擧行。出榻敎先退,昌順·相甲·大升進伏。命讀問答,相甲·大升輪讀訖,命承史輪讀,儒臣先退。上曰,翰林下番,明日當入來乎?曰,然矣。上曰,誰也?曰,李儒慶也。上曰,翰圈時參圈者,當爲幾人乎?曰,六人也。上曰,多矣。昌順曰,金奉朝賀家致祭,金鍾純唱榜日爲之事有命矣。明日唱榜後,當爲擧行,而何承旨進去乎?上曰,禮房進去。命書傳敎曰,故金奉朝賀家致祭,禮房進去事。榻前下敎昌順讀關西伯狀聞。命書傳敎曰,今聞關西道臣狀聞,其果然矣,令備局依狀請許施事,卽爲回諭。諸臣以次退出。
甲午十一月三十日酉時,上御集慶堂。藥房入診入侍時,都提調李溵,提調趙曮,副提調李,記事官南鶴聞·姜·尹宗彦,醫官方泰輿,以次進伏訖。溵奉進湯劑,上進御。上曰,旣爲進服,卿等退去,可也。諸臣遂以次退出。
上在慶熙宮。停常參·經筵。
李萬育啓曰,大司憲宋淳明呈辭,執義宋霮任所在外,掌令兪彦修服制,柳煥德未肅拜,持平金翊休任所在外一員未差,今日以監察茶時之意,敢啓。傳曰,知道。
藥房都提調李溵,提調趙曮,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。逢臘月歲將暮,曷勝歎誠冥然,待□正此何人,明將何將唱第,文東武西,已諭□亦數十,氣何諭,待□侍首扁鵲□□周□□心果快,悶建功氣何諭,少抑心以待敎。
中宮殿·惠嬪宮,藥房口傳問安。答曰,知道。
傳于宋德中曰,內局入侍。
吏曹口傳政事,檢閱單李儒慶。
鄭昌順啓曰,新除授檢閱李儒慶,卽爲牌招入直,何如?傳曰,允。
傳于宋德中曰,明日唱榜後,新恩德游堂當召見,盡爲待令,承旨唱榜時進去承旨入侍。
備忘記,傳于李曰,參知李敬倫爲承旨,牌招察任,房順房。
傳于宋德中曰,內局入侍。
李萬育啓曰,臣與同副承旨宋德中伴直矣。以右副承旨李敬倫,引嫌陳疏徑出,伴直無人,左承旨申益彬,所當牌招入直,而拘於廳規不得請牌,何以爲之?敢稟。傳曰,牌招。
傳于申益彬曰,闕門若仍留,則守門將宜出立而摘奸則入處房中,極爲駭然,令騎曹決棍,閉門守門將,姑爲移直,以待守門將入來。
吏曹口傳政事,以林箕彬爲大靜縣監。有政。吏批,判書金鍾正式暇,參判洪趾海進,參議李在簡牌不進,左副承旨李萬育進。吏批啓曰,判書李鍾正式暇,參議李在簡牌招不進,小臣獨政未安,何以爲之?敢稟。傳曰,仍爲之。又啓曰,臺諫闕員,今當差出,而擬望之人乏少,外任竝擬,何如?傳曰,允。又啓曰,濟州牧使,今當差出,而本州以海島重地,不可不擇差,同道及他道水使,竝擬,何如?傳曰,允。
以鄭好仁爲承旨,韓後樂爲持平,李昌漢爲正言,洪鳴漢爲獻納,李德師爲校理,尹泰淵爲刑曹參判,閔恒烈爲掌樂正,金東稷爲吏曹正郞,李商輅爲東學敎授,金永綬爲濟州牧使,宋錫孫爲樂安郡守,李箕材爲積城縣監,沈澥爲三陟府使,李鎭常爲典簿。兵批,判書趙曮病,參判宋載禧病,參議黃幹入直進,參知李敬倫未肅拜,左副承旨李萬育進。以徐命膺·李福源·李瀰·李碩載·李商舟·趙昌逵·閔百奮·洪秀輔·鄭好仁·李壽鳳·金魯鎭·尹承烈·韓光綮·吳載純·李致中·李堉·洪檍·朴相岳·朴師訥·洪錀·金思穆竝副司直單付。李文德·李春敷竝副護軍單付,李仁康單付管城將。
傳于李萬育曰,新除守令,明日辭朝入侍。
申益彬,以戶曹言啓曰,歲末度支,一年遺在書入事,已有命下矣。曹中各樣物種,歲末遺在,別單書入之意,敢啓。傳曰,知道。又以漢城府言啓曰,內庫藏氷,依昨年定奪,別單書入,令紫門監,每戶三丁式捧納之意,敢啓。傳曰,知道。
李萬育啓曰,昌德宮衛將李來述,老母素患痰癖之症,當寒添劇,看護無人,供職有難,呈狀乞遞。情理如是,則不可强令察任,今姑改差,何如?傳曰,允。又以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
右副承旨李敬倫疏曰,伏以臣於騎省直中,忽伏承銀臺特除之命,以惶以感,固當竭蹶趨承之不暇,而第臣,與同副承旨宋德中,有世所共知之嫌。揆以私義實難周旋於一院,召牌之下,承膺無路,敢陳短章,徑出禁扃。伏乞聖慈,俯垂諒察,亟削臣職名,仍治臣違傲,以肅朝綱,俾安私分,不勝萬幸。批答出傳敎
甲午十二月初一日辰時,上御集慶堂。藥房入診入侍時,都提調李溵,提調趙曮,副提調李,記事官南鶴聞·尹宗彦·李儒慶,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。溵曰,夜間聖體,若何?上曰,一樣矣。溵曰,寢睡·水刺之節,亦何如?上曰,亦一樣矣。進湯劑,上進御訖,溵請診候。上曰,止之。溵曰,提調久在藥院,方當此時,本兵重務多滯,亦多可悶矣。命書傳敎曰,提調許免代,禮判爲提調。曮曰,禁軍祿試射,今當爲之,各番將例爲領率,而禁軍將三人方在外,在外人竝姑改差,待政差代,以爲備員擧行之地,何如?出擧條上曰,依爲之。諸臣遂以次退出。
甲午十二月初一日申時,上御集慶堂。藥房入診入侍時,都提調李溵,提調鄭尙淳,副提調李,記事官朴長燮·尹宗彦·李儒慶,醫官方泰輿等,以次進伏訖。上進湯劑,溵曰,明日有德游堂殿座之命,下情慶幸,而日氣寒冷,衣襨加厚,殿座前召見內局伏望。上曰,兪。內局先退,讀濟州試才御史狀啓,命賤臣持入兵曹前付標謄錄。又命出付守廳承旨,依前例付標以入。讀奏漂人狀啓。命書傳敎曰,今番漂人,一何多乎?十名中八名溺水,只二人來,曷勝矜惻?糧饌食物,着實題給。旣無所乘之船,旱路領付而已,給其糧,定將校領來事,令備局卽爲分付。牧使·訓導·助防將,令御史勘律。大靜縣監代,令該曹口傳擇差,給馬赴任。本牧使今者貢果之稽滯,已涉駭然,爲一島之牧,不能檢飭,有此駭擧,而若令該府處之,亦有弊於本島,今無可問,特施不敍之典。政官牌招開政,待下批其令卽爲辭朝。又命書傳敎曰,從旱道來彼人莫言,詳問果然,卽爲領來事,令備局卽爲分付御史處。讀李敬倫疏。命書傳敎曰,今者特授,意蓋深也。今聞其章,若頃者儒臣,承宣許遞,仍任前職承旨代,今日政以在京無故人備擬,待下批,房順房。上曰,新下番翰林入來乎,年幾何?曰,二十七矣。上曰,年少矣,甚少乎?曰,然矣。諸臣以次退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。逢此朔懷千萬,宿一夜心少定,氣何諭待敎侍。
中宮殿·惠嬪宮,藥房口傳問安。答曰,知道。
李啓曰,新除授右承旨鄭好仁,不爲仕進,卽爲牌招,何如?傳曰,允。
鄭昌順啓曰,新除授刑曹判書趙明鼎,除拜後過三日不爲出肅,依定式推考警責,仍卽牌招察任,何如?傳曰,允。
傳于鄭昌順曰,今日卽唱榜,昨日政新除,薇垣·柏府竝牌招。
鄭昌順啓曰,昨日新除守令辭朝事,命下矣。兩司除在外,陳疏入啓外,大司憲宋淳明,掌令兪彦修,大司諫任希曾,司諫金養心,卽爲牌招,以爲署經之地,何如?傳曰,允。
傳于李曰,今日唱榜牌招之敎,意蓋在焉,何敢請牌?如有違牌者,限今朔禁推。
傳于鄭昌順曰,內局入侍,守令同爲入侍。
又傳于曰,承文揀擇,今日爲之乎?知入,翰圈門前若入來,今日亦爲之。
又傳于曰,揀擇斯速爲之事,申飭。
又傳于曰,承文圈點爲之然後,吏曹可爲之,圈點方於何處爲之乎?知入。
李,以禮曹言啓曰,來乙未年正朝陳賀時,王世孫行禮之節,依禮文磨鍊乎?敢稟。傳曰,噫,觀今氣,正朝展謁誠難,況賀乎?置之。
鄭昌順,以兵曹言啓曰,依傳敎,開陽門守門將金吉行,決棍十度,汰去之意,敢啓。傳曰,知道。
又以兵曹言啓曰,昌德宮衛將沈昌聞,昌慶宮衛將表孝臣,俱以身病猝劇,呈狀乞遞,不可等待其差復,竝今姑改差,何如?傳曰,允。
又以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
同副承旨宋德中疏曰,伏以臣無所肖似,百不猶人,聖度天大,不遺簪履,一登前席,遽蒙陞擢。初除西樞,旋侈銀臺,數日之內,寵命頻繁,臣是何人,得此於聖明?且惶且感,無地自容,臣雖萬隕,何足以圖報萬一也?以是之故,不敢言私,持被供職,粗效奔走之勞矣。卽伏見右副承旨臣李敬倫到院之疏,則謂以與臣有世所共知之嫌,在臣處義,亦何可晏然於職次乎?玆敢投陳短章,徑出禁門,瀆擾之罪,無所逃免。伏乞天地父母,亟賜遞免,以安私分,不勝幸甚。批答出傳敎
掌令柳煥德疏曰,伏以臣,向來所被人言,全沒倫脊,蹈藉無餘,至今追思,餘悸在心,杜門訟愆,自分永廢。不自意聖度天大,無物終捐,掌憲新命,遽降於此際,臣是何人,叨此異恩,擎奉除旨,感淚橫逬。臣本聖世一棄物,恩出曠絶,濫叨淸班,高天厚地,聖德罔極,赴湯蹈火,私分所期。區區報答之願,自不後人,而學識素蔑,旣無胸中之蓄積,聞見甚孤,亦昧目下之得失。其在事君以誠之道,東摸西索,掇拾口氣,自爲能事,亦非臣心之所敢出也。前後冒膺,泯默隨行,溺職之罪,臣實自知,人言之來,固所甘心,而第其所謂蔑分負國等語,無非人臣之大罪。末稍勘請,止於刊改,何其聲罪之至嚴,而擬律之至輕也?臣實未曉也。臣之職名之匪據,才具之不稱,不但自量者審,輿誦皆然,刊改之請,亦云晩矣。今何敢憑恃寵靈,肆然冒赴,以重其罪乎?官職去就,已無可論,而抑臣情理,方有所萬萬懇急者。臣之七耋偏母,素抱貞疾,當寒添劇,寢食俱廢,轉動須人。臣終鮮兄弟,扶將藥餌,惟臣一身,而目今情私,實無頃刻離捨之勢,玆敢瀝血仰瀆宸嚴之下。伏乞聖慈,天地父母,諒臣危蹙之情,憐臣懇迫之私,亟賜鐫削,以謝人言,以伸至情,千萬幸甚。批答出傳敎
獻納洪鳴漢疏曰,伏以臣於昨日政,伏承納言除命,方以文武唱榜,召牌儼臨,在臣分義,固當章皇趨承,以伸叩謝之忱,而顧臣老母,素抱貞疾。當此劇沍,將攝失宜,添得重感,連事藥餌。昨日以後,諸症越加,寒熱交作,頑痰升降,頭疼神眩,食飮不通,精識昏瞀,委頓床玆。臣方左右扶將,實無頃刻離側之勢,情理切急,進身無路。嚴召之下,末由承膺,玆敢疾聲呼籲於天地父母。伏乞聖慈,俯賜矜諒,亟命鐫改臣職,仍治臣瀆擾之罪,以昭法紀,以安賤分,不勝萬幸。批答出傳敎
甲午十二月初二日巳時,上御德游堂。新恩入侍時,左承旨申益彬,左副承旨鄭昌順,記事官南鶴聞·尹宗彦·李儒慶,以次進伏訖。命甲科三人進前,李永喆進伏。上曰,此是汝輩之初入侍,汝誦所作,可也。永喆誦二句而退,柳甲基·李萬應,次第奏姓名而退,至李得永。上曰,誰也?益彬曰,故判書台重之子也。上曰,然乎?命書傳敎曰,故判書李台重子,八十二見登科,誠是千千萬萬料表,令銓曹準職調用,以示予意。鄭一祥進伏,上曰,誰也?益彬曰,故判書亨復之子也。上曰,年幾何?一祥曰,五十四矣。命書傳敎曰,噫,于今暮年,見故判書鄭亨復子一祥之登科,誠是料表。噫,其父兄弟事我中年,今暮年,見其子登科,可謂稀有,況若殿試壯元當爲陞資,鄭亨益剛直,尙今惟焉。在外校理許免,人君造命,何待館祿?其代特授,三日後牌招察任,以示予憶古人之意。吳大益進伏,上曰,誰也?昌順曰,光運之姪也。嚴思晩進伏,上曰,貌如其父乎?昌順曰,頗似矣。金鍾純進伏,上曰,誰也?益彬曰,故奉朝賀之孫也。命書傳敎曰,噫,今見奉朝賀孫,揷花入侍,予今一倍,憶其祖何循常例?於注書先爲備擬,其令持筆入侍。鄭喆祚進伏,上曰,誰也?益彬曰,故判書運維之子也。上曰,然乎,貌果,何如?益彬曰,好矣。徐龍輔進伏。上曰,汝誦所作,可也。誦一句,上曰,止之,予不識汝貌之如何矣。汝祖卽仁修乎?龍輔對曰,然矣。朴祜源進伏,上曰,誰也?昌順曰,故參判弼載之孫也。上曰,然乎?餘皆奏姓名居住後退出,命武榜以次上殿,下詢姓名居住後,諸臣遂以次退出。
甲午十二月初二日酉時,上御集慶堂。藥房入診入侍時,都提調李溵,提調鄭尙淳,副提調李,記事官南鶴聞·尹宗彦·李儒慶,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。溵曰,今日早爲勞動,聖體,若何?上曰,一樣矣。上曰,今日下敎,卿等見之乎?鄭一祥貴矣。溵曰,貴矣。上曰,鄭亨益爲人難矣。溵曰,其兄弟皆剛直之人也。上曰,然矣。命書傳敎曰,嗚呼,暮年所依者臣,而其皆逡巡,必待其牌,若或牌招,請由章揷入,此何擧措?雖有其懇,一時署坐,其何難乎?其章皆給,曲循捧納承旨遞差。又命書傳敎曰,嗚呼,昔年以甘凌事下敎,甘凌猶然,況些少若何者乎?近者欲授一人,二人皆闕者多,曷勝寒心?至於李敬倫,卽遞仍本職,同副承旨與吳載紹有異,必欲尋章,其涉過矣。旣命特給,噫,昔金萬埰·尹德駿,猶能交龜畿伯,心常稱此,近者聞焉,隔帳交龜云,擧措可笑,此猶仰見昔年綱紀也。此後雖爲臣者,若金萬埰·尹德駿,其可陳也,纔已下敎,此後此等事,莫敢書諸章奏,少存末世紀綱。上曰,同副論故相乎?曰,然矣。命書傳敎曰,受由承旨,捧納承旨一人云,然則闕一,金光默爲承旨,牌招察任,房順房。兩提先退,讀吏議李在簡違牌傳旨。上曰,此果何事撕捱乎?曰,朴師訥以獻官事言之矣。上曰,然乎?命踏啓字。又讀李昌漢傳旨。上曰,此亦有人言乎?曰,館祿時遭人言矣。命踏啓字。命書傳敎曰,此時守令,豈可曠焉?已署經守令,其令當日辭朝,一人亦令來朝辭朝,其亦申飭署經。命大靜縣監入侍,林箕彬進伏。上,下詢履歷後,上曰,末擬受點,予意有在,汝下去善爲之,可也。命退出,上曰,洪趾海年幾何?曰,五十五矣。命內局入侍,兩提持湯劑進伏。溵曰,其間不久矣。上曰,何妨乎?進御訖,溵曰,內局有可仰達者矣,議藥同參一人方有頉,非無可爲之人,而該廳額數,已過本窠,尤是額外,旣無術業特異之人,則料窠增加之弊,亦不可不念。今窠則有闕勿補,日昨針醫汰去之代,員額已滿,此亦勿出其代,何如?上曰,所奏誠是,依爲之。又啓曰,醫官鄭允協,勤勞旣久,遞歸外任,今又將十年矣。前任朔寧,不過半年,亦能有治績,以其治績也勤勞也。宜更外調,而允協方在首醫,故雖不敢仰請,院中諸議如此,適有醫官言端,敢達。上曰,旣有吳道炯矣,鄭允協則分付銓曹,卽爲差除守令,可也。以上竝出擧條尙淳曰,俄者正朝賀草記,以止之爲敎,臣等愛日之誠,姑勿論,王世孫睿孝,不爲體念乎?溵曰,禮官之言好矣,今年無一事爲之,群情抑鬱矣。至於正朝賀,典禮所在,豈可不行乎?上曰,頃者豈不受賀乎?溵曰,此則異矣。尙淳曰,正朝賀乃應行之典矣。上曰,卿等退去,可也。遂以次退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體,若何痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。歲已暮人亦暮,彼建功何益予?誠冥然亦苟且,氣何諭待敎侍。
中宮殿·惠嬪宮,藥房口傳問安。答曰,知道。
鄭昌順,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
申益彬啓曰,同副承旨宋德中,今日不爲仕進,卽爲牌招,何如?傳曰,允。
備忘記,傳于鄭昌順曰,今日政府揀擇進定,次對來會。
又傳于曰,宣傳官將鬼椎,亦古風,故問之則尙不爲云,昨日入直行首宣傳官,罰直十日,雜科會試及唱榜太遠,進定事,分付。
傳于鄭好仁曰,予守者古風,今日謁聖後,食堂巡堂,依古例事申飭。翰圈後當卽召試,此堂懸題,製述閤門,入侍科次,注薦其令今日。
又傳于曰,近者怠慢成習,雖翰試,猶彌繼製呈者,科次時果有書,更以芸閣調用。今日翰圈,必爲今日內,必也在京,明將召試,尋鄕者亦付芸閣,飭新進習,今番慶科赴防,特爲安徐。
鄭昌順啓曰,大臣·備局堂上,依下敎來待矣。
傳于鄭好仁曰,內局入侍。
傳于鄭昌順曰,注書圈點,今日內爲之。
備忘記,傳于鄭好仁曰,翰圈人,皆令明朝來待,春秋館·藝文館·領監事,亦令入侍,而在鄕人,皆追召試。當此殿爲,儀注·侍衛·時刻安徐,待下敎只入正時。
鄭好仁啓曰,明日翰林召試事,命下矣。領監事·春秋館館閣堂上,竝待開門牌招,何如?傳曰,允。
備忘記,關西新榜文臣,明將下鄕,況年踰六十者乎?旣命陞六,何以司果尋鄕?國子參上窠中一窠,今日內加設以付,再明謝恩,其令帶職名而回也。
兵曹口傳政事,副司果李良素。
傳于鄭好仁曰,內局入侍。
吏曹口傳政事,典籍單李良素。
注書南鶴聞遷轉代,以鄭徵最爲假注書。
鄭好仁,以禮曹言啓曰,雜科會試及唱榜太遠,進定事命下矣。更令日官推擇,則自今初四日至初九日,連値國忌齋戒,及正日旬前,無他吉日。雜科會試今十二月初十日,唱榜同月十七日辰時爲吉云,以此日時擧行,何如?傳曰,允。
鄭昌順,以義禁府言啓曰,待敎沈基泰,令該府處之,翰苑去名事,傳旨啓下,今當臨門,刊名翰林,卽爲待令事,命下矣。沈基泰親病受由,下去于慶尙道靑松府,時未上來云。卽爲發遣府羅將,所到處執捉拿來,何如?傳曰,允。
鄭昌順,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
修撰金履正疏曰,伏以臣,濫被洪造,備員經幄,今已三朔于玆,論思近密,實非如臣譾劣,所可叨冒,而黽勉祗命,非敢以館職自居,只爲義分之粗伸也。循次豹直,累登前席,獲近耿光,榮耀實多,而每念才器之不稱,早夜憂惕,若隕淵谷。此際臣之近八偏母,素抱貞疾,間因冬候之隆沍,重添寒感,咳喘交作,飮啖全廢,氣息澟綴,症情危篤。臣無他兄弟姉妹,只有臣身,左右扶將,晝宵焦煎。以臣情理之懇迫,實無暫時離捨之望,而職名之一向虛縻,尤非臣私分之所敢安也。玆不得不疾聲仰籲於天地父母之前。伏乞聖慈,俯垂矜諒,亟命鐫改臣職,俾便救護,仍治臣瀆擾之罪,以肅朝綱,不勝幸甚。答曰,省疏具悉。爾其勿辭護焉。
校理朴相甲疏曰,伏以臣,猥以庸陋,躐致榮顯,頂踵毛髮,無非造化,惟當身依耿光,口祝聖壽,以爲報答洪恩之計。不宜復有所陳乞,而情有至悲,懇有至切,不得不冒陳焉。臣年未弱冠,嚴父見背,臣母尹質本淸羸,無望生全,而只憐臣伶仃之狀,危苦之情,勉保縷喘,以至于今。母子二人,相依爲命,而臣家世貧寒,甔石無儲,門戶旁落,僮指不具。臣母紡線之功,以資羸餘,井臼之勞,幾或親執,衣臣食臣,勉臣儒業,以至膏火之費,筆札之資,皆從臣母十指中出來。人孰不愛其子也?鞠養之勤,未有如臣母之育臣也。人孰不望其子也?顯揚之願,未有如臣母之期臣也。恩斯勤斯,朝夕切切,而臣荒鈍頹惰,百不猶人,終未有以服嗣先訓,大慰母心。俯仰愧靦,無以自立,而猶且隨衆應擧,仕如此其急者。不過欲趁母餘年,竊升斗之祿,以少報劬勞之恩也。誠不自意,夤緣倖會,猥列榮塗,翺翔禁闥,沐浴恩波,臣志足矣,臣願溢矣。然而歸視老母,艱窘猶昔,飯粥不繼,薪水累絶,若夫甘旨之不供,裘褐之不備,猶屬餘事,臣不暇憂也,所貴乎有子者,爲其能養也。臣之爲子則非惟不能養而反勞之,每誦古人南陔之詩,聽林鳥反哺之聲,未嘗不怵焉而懼,潛焉而涕也。豈不欲迨此閑暇,仰暴衷懇,乞得一小縣,以娛臣母桑楡之景,而竊伏念寶算之隆,歲隆一歲。臣忝叨近密之班,庇庥日月之光,誠不忍只顧情私,遠違輦穀,故趑趄囁嚅,以迄于今,而臣母之年,倏近七十矣。中年喪威之所震薄,暮歲貧窶之所勞悴,精力耗減,榮衛銷鑠,奄成篤老樣子,而調養不時,疾病交侵。一年之中,枕席半之,沈淹澌頓,若不保朝夕。臣若失今不言,誠恐事親日短,永抱靡逮之恨,而伏况聖朝,以孝爲治,凡於近臣乞養之疏,輒皆曲賜允從,咸得所願。天地至仁,無物不遂,臣亦聖化中一物也,豈敢終始泯默,自阻於錫類之天哉?禁直淸冷,靜夜無寐,至情弸中,不能自抑,挑燈起坐,瀝血哀籲。伏乞聖慈,天地父母,諒臣至悲之情,察臣至切之懇,特命銓曹,畀臣一小邑。俾得將母之郡,以伸人子之情,則謹當懷檄知喜,結草圖報,母子相對,歌詠聖澤。且臣受恩深厚,無階報塞,稍得自效於簿書期會之末,以補聖治之萬一,亦臣區區之願也。臣無任瞻望宸極,涕泣祈懇之至。答曰,省疏具悉。所請,令該曹依施焉。
甲午十二月初三日辰時,上御集慶堂。藥房入診入侍時,都提調李溵,提調鄭尙淳,副提調李,記事官南鶴聞·尹宗彦·李儒慶,醫官方泰輿·鄭允協·慶絢·吳道炯·鄭允說·柳光翼·徐命緯·康命徽,以次進伏訖。溵曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑,上進御訖,溵請診候。上曰,止之,卿等退待下敎,可也。諸臣遂以次退出。
甲午十二月初三日巳時,上御集慶堂。大臣·備局堂上,引見入侍時,領議政申晦,左議政李思觀,行司直具善復,仁陽君李景祜,漢城判尹韓光會,左參贊朴相德,行司直李章吾,行副司直趙重晦,戶曹判書具允鈺,行副司直尹東暹,行副司直鄭存謙,行副司直李潭,行副司直李潤成,吏曹判書金鍾正,刑曹參判尹泰淵,副司直金華鎭,吏曹參判洪趾海,副司直權噵,副司直沈履之,大司憲宋淳明,大司諫任希曾,副校理尹正烈,右副承旨鄭昌順,記事官朴長燮,事變假注書洪達淵,記事官尹宗彦·李儒慶,以次進伏訖。上曰,翰圈爲之乎?儒慶對曰,待敎沈基泰,未及入來,姑未擧行矣。命書傳敎曰,新進怠慢之習,不可不飭,翰林沈基泰,令該府處之,翰苑去名,今日內圈點爲之。又命書傳敎曰,今當臨門,刊名翰林,卽爲待令。又命書傳敎曰,今日翰圈命下,注書南鶴聞口傳付一奉敎,其令擧行。上曰,注圈何以爲之乎?都承旨李對曰,備三員後,可以擧行,而曾經者皆在外,不得付兼注書矣。命書傳敎曰,已下敎,而新進稱在外者甚多,萬萬寒心,顔氏家訓,豈不云乎?敎婦初來,敎兒嬰孩。近者文臣,以鄕爲家,若開政,立馬以待,待下批走近畿,當今巨弊。噫,於注薦無召試事,而近有者,子曰,必也正名,注書雖重,何比於翰圈?且有若曰,仍舊貫,夫子稱焉。此亦然,注書薦依例爲之,勿復召試,予哂,其雖無薦,自有假官,朝鮮豈無注書?此亦暮年祛繁文之一端也。今旣止也,而在畿甸稱在外者竝禁推,其令食金吾年,來月初三日放。命持入槐院圈點,命讀之。命書傳敎曰,今已揀擇,今榜中,年踰六十人李良素,依例陞六。噫,今榜六十歲,可謂稀有,無窠,今日內口傳司果,有窠,今日內口傳備擬,其令帶職名下鄕。其餘年五十者,科前資窮人,依例陞六。命持入漂人物件成冊。上曰,當爲幾駄乎?晦曰,包爲一百一箇云,似當爲三十餘駄矣。上曰,柑運何不來乎?怪異矣。曰,昨日聞之,則遭風止泊楸子島,而船具皆當修改,故未能發船云矣。知申退出,命讀次對座目,賤臣讀奏。上曰,沈履之連爲入來矣,可用之人矣。晦曰,然矣,可大用之人矣。至於凡事,亦皆綜核矣。晦曰,昨日日寒殿座,而聞諸臣仰瞻之言,下情慶幸矣。今日聖體,若何?上曰,予以八十二歲自居矣。凡事豫則立,故今日次對爲之矣。上曰,建功於咳嗽,亦好矣,大體入鹿茸後,有效能睡矣。思觀曰,向日以口味少愈下敎矣,近來連爲差勝乎?上曰,異常矣,凍秀魚有味矣,口味或有與前異者,或有與前無異者矣。晦曰,以小臣等賤身言之,口味亦有與前異者矣。上曰,卿則入耆社在今明,日而善飯云矣。生冷實菜之屬,亦食之乎?對曰,然矣。上曰,賀草記停止甚喜矣。晦曰,下情日倍一日矣,草記入,故顒望矣,有停止之敎,缺然矣。新年賀禮,豈可停止乎?上曰,明年則與今年亦異矣。晦等曰,臣等之下情,當如何乎?伏望俯循焉,臣等當以準請爲期矣。上曰,初一日入耆社乎?思觀曰,歲除日入之矣。上曰,徐命膺還差備堂乎?晦曰,未及還差矣,又有李瀰矣。上曰,以今番觀之,明年百歲者多矣,此是運氣矣。思觀曰,壽域故然矣,近來老人星見云矣。上曰,何處見之乎?耽羅見之云矣。大如月云乎?對曰,比月亦大云矣。上曰,該房,誰也?昌順曰,金光默在外矣。上曰,金光默爲人無等矣,金時默幾寸乎?晦曰,時默之六寸,而其兄尙默,亦爲堂上矣。上曰,金時默之子何官?對曰,堂上矣。命書傳敎曰,故判書金時默,是誰之子,已作古人,今聞三年奄過云,聞甚愴然。其子基大,令該曹將欲下敎,其亦索漠而然,今聞已下敎,已參議云。卽此一事,衰判可知,其然聞名,何能覺此人哉?曷勝慨然歟?又命書傳敎曰,因揀擇,次對雖進定,亦若俗語,不過若閑商量,御製旣云文具,其何益乎?雖然,在予之道當修。噫,一陽初生,先王猶扶陽,今月二陽已生,來月三陽開泰,萬品皆蘇,而嗟我元元,蘇乎否乎?興惟于此,予心若何?頃日領相所奏數件事,其亦爲民者。嗚呼,歲已暮予亦耗,豈特浮雲楚越,身雖處於厦氈,心則在於前世。其況此時,何云千乘?亦云萬幾,雖然,惟予一心,惟在民國。咨諸道爲方伯者,莫云其君之益衰,深體三百年宗國,雖坐宣化堂,若其君之臨頂。孜孜爲民,勤勤以濟,於臨民莫云其小,若有弊者,小者自其處卽革,大者卽爲狀聞,使八道元元,咸囿於春臺。予將以有臣,將奏於陟降,呼寫至此,心自淹抑。嗚呼,二十六日將逢春元,曷勝此心?呼寫洞諭,咸須知悉事,自政院今日內,下諭于八道道臣·兩都留守。嗚呼,八十二歲享年,五十年臨御,其何事惠民濟民,興惟及此,屋漏亦恧。今者此諭,若有其飾,豈欺其心?寔負蒼蒼與陟降,予雖涼德無能,豈忍爲此,豈忍爲此?亶由方寸,宜體宜體事,一體下諭。嗚呼,予心彼蒼臨照。上曰,守令署經爲之乎?昌順曰,爲之,而有仍爲下直命,故方待令矣。積城縣監李箕材入侍事。出榻敎箕材進伏,命奏履歷七事訖。上曰,汝欲爲良吏乎,能吏乎?箕材對曰,良吏能吏,則臣何敢自期,而當竭心奉公矣。命宣別諭,仍命退出。又命書傳敎曰,今聞彼人旣下陸,稽滯已久,其令卽爲領來,因耽羅貢果下問,其聞因船具修補留滯云。其令本官,卽爲助給,善護下陸事,今日卽爲下諭于本道道臣。上曰,耽羅海道幾里?對曰,八百里云矣。晦啓曰,昨因濟州牧使狀啓,大靜縣漂到大國人二名,從旱路領來事命下矣。令本道依例定差員領來,而渡海之時,亦令本州別定軍官押付差員。沿路上來之際,所騎刷馬及供饋守護等節,依例擧行。漢學譯官一人,令該院擇定,給馬下送,更爲問情後,與差員一體領來。咨文,令槐院預爲撰出,定咨官移送北京之地,何如?上曰,依爲之。晦又啓曰,卽見慶尙監司尹養厚所報,則山郡太還甚多,爲弊不貲,量宜換作米於沿邑爲請矣。還上節目中,如非宜土穀物而爲民弊者,則從便相換,已有定式。且近來沿邑米儲,擧皆枵然,故山郡所在米太,移置沿邊之意,纔已筵稟。今此山郡太還,依準折以米換作,捧置沿邑,以備來頭需用,事涉便當,依所請許施之意,分付,何如?上曰,依爲之。晦又啓曰,前判書徐命膺,前參判李瀰,旣已敍用,竝還差備堂,何如?上曰,依爲之。以上竝出擧條晦曰,新除守令,皆令下直,而寧邊府使,則不入於其中矣。上曰,寧邊府使,一體今日辭朝。出榻敎上曰,濟牧似迂闊矣。思觀曰,今番事,非由於迂闊而然矣,多才之人矣。上曰,多才云,而徐命膺以鼓巖主脈之說爲非矣。思觀曰,小臣待罪湖藩時,以災邑守令,同爲荒政,故稔知之,可惜之人矣。上曰,領相亦以爲然乎?晦曰,其時大臣陳奏別擇以送矣。上曰,識事務乎?晦曰,臣則未嘗與之同周旋,而無所不識云矣。上曰,金永綬出代乎?對曰,未及出代矣。命書傳敎曰,予則謂小迂闊,今聞領左相所奏,其遞可惜,特爲敍用,仍任前職。其代,牧使亦宜顧遞,仍任前水使。上曰,同副承旨仕進乎?昌順曰,承牌入直矣。上曰,沈基泰貌如沈鑧乎?思觀曰,然矣。臺臣進前,淳明啓,咸道亨依本律處斷事。措辭見上上曰,勿煩。淳明又啓曰,新除授持平韓後樂,時在平安道都事任所,請斯速乘馹上來事,下諭。上曰,依啓。希曾啓咸道亨事。上曰,勿煩。諸臣以次退出。
甲午十二月初三日申時,上御集慶堂。藥房入診入侍時,都提調李溵,提調鄭尙淳,副提調李,記事官朴長燮·姜·李儒慶,醫官方泰輿等,以次進伏訖。上進湯劑,命書傳敎曰,在鄕承旨許遞,其代,洪龍漢爲承旨,牌招察任,房順房。諸臣以次退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖侯爲宜。臣等不任區區憂慮,敢來問安,竝此仰稟。答曰,知道。氣則一樣,懸題後,待下敎入侍焉。
中宮殿·惠嬪宮,藥房口傳問安。答曰,知道。
備忘記,傳于洪龍漢曰,於近日悶夜長,猶熟睡亦度夜,是何功果鹿茸,此鹿茸扁鵲請。金領府加附子,果助蔘今支撑,其亦此,翰圈亦方長,是誰子其宜恕,翰林律特安徐,更付職令察任。
備忘記,傳于宋德中曰,噫,爲貢果爲貢人,問于狀聞持來人,以船故中島留滯云,故下陸消息以問事,已下敎。今日差備門更問,今日果狀聞持來人,而頃者都承旨問時,京主人誤對,而渠與此貢人,同陞陸到靈巖,而渠先來云。予甚欣喜,若此則頃者下敎消息,其何杳然,萬萬駭然。以今番觀也,刷馬稽滯可知,暮年其君,若是用心,而爲守令,焉敢若此?復若此,當該守令,當營門決杖,以此卽爲分付事,下諭。
備忘記,又傳曰,豈爲果爲貢人,暮年君用心多,慢守令自便臥,京主人欺其苳,雖近到亦用心,刷馬勤豈稽滯。嗟其中亦莫重,關係重飭敢弛,自畿甸至湖南,於沿道皆申飭。
備忘記,又傳于曰,今年中乳柑·洞庭橘皆當進,莫重者,焉敢若是遲滯?同來者其來幾日,萬萬可駭,當杖者杖,曾經侍從人,依例代處。自下陸處,至畿甸沿道守令,令該曹書啓,雖此後知戒嚴,令該曹關諭三道,其令知悉。
申益彬啓曰,假注鄭徵最,身病猝重,勢難察任,今姑改差,何如?傳曰,允。
鄭好仁啓曰,事變假注書洪達淵,身病猝重,勢難察任,今姑改差,何如?傳曰,允。
吏曹口傳政事,待敎單沈基泰。
傳于洪龍漢曰,試官持先捧試券入侍。
假注書望,朴長燮病,代金鍾純爲假注書。
假注書望,鄭徵最改差,代徐龍輔爲假注書。
事變假注書望,洪達淵改差,代嚴思晩爲事變假注書。
統制使狀啓,進上生靑魚,冬至已過,尙未捉得封進,惶恐待罪事。傳于洪龍漢曰,勿待罪事,回諭。
鄭好仁,以禁衛營及一二所巡廳·左右捕盜廳言啓曰,去夜犯夜人,無所捉之意,敢啓。答曰,知道。
甲午十二月初四日巳時,上御集慶堂。藥房入診入侍時,都提調李溵,提調鄭尙淳,副提調李,記事官朴長燮·尹宗彦·李儒慶,醫官方泰輿·鄭允協·慶絢·吳道炯·鄭允說·柳光翼·康命徽,以次進伏訖。溵曰,夜間聖體,若何?上曰,一樣矣。上進湯劑,上曰,診候置之。溵曰,日氣寒冷,而撤裝紙,何如乎?上曰,不妨矣。內局先退。
甲午十二月初四日巳時,上御集慶堂。翰林召試入侍時,試官領春秋館事申晦,監春秋館事李思觀,知春秋具允鈺·李潭·鄭尙淳,同春秋徐命善,對讀官尹正烈·申大升,右承旨洪龍漢,假注書鄭徵最,記事官尹宗彦·李儒慶,以次進伏訖。上命書題後,仍書傳敎曰,旣下敎,注書薦依例擧行,而前召試盡付後,卽爲擧行。上命試官退待,以次退出。上曰,持先捧試券,試官入侍。賤臣承命出去,請入試官。上曰,試券讀奏。正烈·大升,輪回讀奏後,卽爲坼榜。上命書傳敎曰,徐龍輔年少,數日之內大小科,其文可尙,今日召試,其豈白文呈券?此亦必也意思,其志可嘉。注書三人,一則金鍾純已下敎,一則以此人備擬,以示予嘉其志之意。上命退去,諸臣以次退出。
甲午十二月初四日申時,上御集慶堂。藥房入診入侍時,都提調李溵,提調鄭尙淳,副提調李,記事官朴長燮·尹宗彦·李儒慶,醫官方泰輿,以次進伏訖。上曰,寧邊府使辭朝乎?曰,昨日辭朝矣。上曰,注書出去,耽羅人若在,則使之差備待令。上進湯劑,內局先退。命書傳敎曰,問於榜目持來,陪持貢果多數來,而以船具修補,留於中島云。此島近於陸地,此際其幾下陸而來乎?尙今渺然,令本縣縣監,舟楫修補者,卽爲顧助,俾無島民留滯之弊事,下諭道臣。承史遂退出。
上在慶熙宮。停常參·經筵。
巳時至申時,灑雨下雨,測雨器水深五分。
藥房都提調臣李溵,提調臣鄭尙淳,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。內局勸建功,其君飮建功,嗟,君臣此消日,雖若此有何效?於視一樣前,於步何云昔,誠冥然亦苟且,曷勝慨只自歎,有何新日問安,誠慨然亦可笑。下敎時陪鈔來。
中宮殿·惠嬪宮,藥房口傳問安。答曰,知道。
李啓曰,左承旨申益彬,今日不爲仕進,卽爲牌招,何如?傳曰,允。
又啓曰,假注書徐龍輔,時無職名,令該曹依例付軍職,冠帶常仕,何如?傳曰,允。
傳于洪龍漢曰,內局入侍,坐直承旨·儒臣,持問答同爲入侍,昨日新除注書,亦爲入侍,鄭一祥牌招入直。
又傳于曰,鄭一祥同爲入侍。
傳于鄭好仁曰,禮房承旨,馳詣崇陵,奉審以來。
備忘記,傳于宋德中曰,興惟有薦新兩果,而若是遲滯,道經守令有祖先,豈若此?萬萬可駭,未經處守令,卽令書入。
備忘記,又傳于曰,此後有薦新物,當該守令整冠帶立刷馬,過五里程後敢休事,申飭。
又傳于曰,貢果似到忠淸道界,該道所經守令書入。
兵曹口傳政事,知事單鄭允說·柳光翼·徐命緯·金世選·李世珪,同知單許·康命徽。
假注書望,金鍾純在外,代李健源爲假注書。
事變假注書望,嚴思晩在外,代趙憲喆爲事變假注書。
假注書望,徐龍輔有頉,代朴祐源爲假注書。
有政。吏批,判書金鍾正進,參判洪趾海進,參議未差,同副承旨宋德中進。鄭晩淳爲吏曹參議,洪樂信爲應敎,安廷鉉爲司書,申熤爲相禮,姜彝正爲吏曹佐郞,朴晉壽爲刑曹佐郞,洪趾海爲同經筵,趙明鼎爲左賓客,徐命膺爲司僕提調,朴綏源爲永禧殿參奉,申光蘊爲咸興判官,鄭東藎爲新溪縣令,鄭允協爲安山郡守,尹弘烈爲順天郡守,全性天爲忠淸都事,李光鉉爲慶尙都事,全光瑞爲黃海都事,金玄奭爲平安都事,濟州牧使申景濬仍任事承傳,尹東晩爲正言。
兵批,判書趙曮病,參判宋載禧病,參議黃幹入直進,參知李敬倫病,同副承旨宋德中進。梅潤文爲楊下別將,全羅左水使金永綬,仍任事承傳。副護軍金相玉,副司直金光默·李萬育·任宗周·李德師,副司果李萬應·嚴思晩·李敬彬·李秀夏·金履厚·吳準聖·洪箕敍·李壽岱·洪樂祖,副司正徐龍輔。
以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十二月初五日辰時,上御集慶堂。藥房入診,坐直承旨·儒臣,同爲入侍時,都提調李溵,提調鄭尙淳,副提調李,同副承旨宋德中,校理鄭一祥,修撰申大升,假注書徐龍輔,記事官尹宗彦·李儒慶,醫官方泰輿·鄭允協·慶絢·吳道炯·鄭允說·徐命緯·柳光翼·康命徽,以次進伏訖。都提曰,謹奉湯劑矣。上進御後,都提請診候。上曰,只四人入來,可也。首醫診訖曰,脈候稍勝,胃脈如前矣。上曰,夜長不堪悶矣。次醫診訖曰,左右三部均適,脈度快勝矣。上曰,果然大勝乎?都提曰,賤心亦大勝於前日矣。上曰,徐命緯之醫術頗熟矣,康命徽之術亦善矣。命書傳敎曰,都提調,以一年疊莫奏云。噫,此人輩逐日詣闕,其苦倍於差備待令,此人意謂已爲二品,其不然,此人術業,予亦知之。康命徽特爲加資,仍聞玉堂,資尙未實職者有之,令該曹待窠卽爲調用。且聞無其窠云,其令特爲單付,追榮後減下之。上曰,鄭允協之爲人,不偶然矣。溵曰,醫術亦善矣。命書傳敎曰,稱扁鵲其譏雖多,其苦莫若,此輩心自謂曰,彼建功,諸扁鵲必也冤之。此輩之苦,不知幾十年,爲守令,其來者多,今聞亦有窠,而鄭允協·慶絢,或知數月之味者,或今過十餘年,令該曹調用,以示暮年酬功之意。上曰,前臥則甚鬱,今則臥甚便,此似勝矣。溵曰,大勝而然矣。上曰,明年則當有科乎?溵曰,然矣。上曰,然則亦當請賀,極怪。溵曰,堯舜以來,無如此邦慶,實睿孝群情之所顒望也。上曰,予衰,亦能知睿孝群情矣。請賀豈不萬萬可笑乎?向者見新恩而歸,半日頹臥矣。溵曰,寒節殿座甚難故然矣。上曰,橘船自三運至十三運入來乎?命書傳敎曰,以貢果勤勤下敎,豈爲果爲貢人?近者忽然見此,猶第二件,薦新莫重,故累次下敎。今聞湖南道臣報狀,果然今來者,不過代捧乳柑,洞庭橘尙在道中,此來船其何待?今下敎,此後豈敢稽滯,當從容以待。今聞此予心紓,噫自省編旣云,凡進貢者其雖微,弊則巨。以此觀也,幾十閣貢果,經幾縣來,於今日尤覺其弊。以此量焉,雖數箇之果,其何須忽歟?藥房先退,承儒翰注輪讀訖。上曰,鄭弘祥有子乎?曰,密陽府使臣鄭存中矣,上曰,與儒臣三寸乎?德中曰,五寸矣。命書傳敎曰,儒臣旣謝恩入侍,故下問何時榮墳云,則祠版尙在咸興,下去然後持來云。今日雖入直,特許其由,明朝拜辭下鄕陪來。醫官中未經知事·同知人,卽爲口傳單付事。出榻敎上曰,鄭亨益入耆社乎?德中曰,入矣。有圖帖乎?德中曰,無矣。上曰,兪彦述誰子乎?德中曰,不知矣。命書傳敎曰,家貧思良妻,國亂恩良相,況此義心常存者,豈待家貧,亦何待國亂?噫故判書鄭亨益兄弟,尙今思焉,豈意鄭亨復子,年近五十,其君八十一歲時,參榜於慶科乎?故有此命。嗚呼,暮年況兩儒臣,一則故耆耉子,一則故承旨從孫,良異也。儒臣今日入侍故愴然。噫,故判書鄭亨益,予則曰,卽一剛士也。予只知有鄭弘祥,尙今思焉,故問果卽存中也。予何知有此人?其涉異也。因此思一人,卽兪彦述也。此人初莫知何狀,見其爲嘉其心,莫數月作故人。予戀勝言,興惟今問三年猶未過,亦有其子云,而況爵至正二品,而亦入耆社者乎?其子待闋服卽爲調用,以表予意。承史退出。
甲午十二月初五日酉時,上御集慶堂。藥房入診入侍時,都提調李溵,提調鄭尙淳,副提調李,假注書徐龍輔,記事官尹宗彦·李儒慶,醫官方泰輿,以次進伏訖。都提奉進湯劑,上進御訖。上曰,鄭允協何處首擬乎?溵曰,安山矣。命書傳敎曰,歲暮民事方殷,今日政守令,皆令來朝辭朝入侍。諸臣以次退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今何日次對日,嗟,次對已進定,問今予與歲暮,建功何建功,扁鵲何扁鵲?只自歎誠慷慨,今將召待敎侍。
中宮殿·惠嬪宮,藥房口傳問安。答曰,知道。
傳于洪龍漢曰,奉審承旨,藥房入侍時,同爲入侍。
鄭好仁,以都摠府言啓曰,今日入直內三廳,武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
李啓曰,假注書朴祐源,時無職名,令該曹付軍職,冠帶常仕,何如?傳曰,允。
備忘記,傳于洪龍漢曰,於昔年只初五日亦初九日,溫陵復位後,自今兩日相連爲六日。戒惟頃年愼府院君心萬古罕,中夜興惟,若見其人。噫,此人雖富貴何能蔭,其孫調用,雖有其命,今尙有冠冕者乎?問該曹以奏焉。
備忘記,傳于洪龍漢曰,大抵凡事皆然,本事正事貼然,戊申兩南,其何足道?此誠板蕩識誠臣也。李述源忠若顔杲卿,萬古罕有,其孫調用,今有供仕者乎?問銓曹以奏焉。
傳于宋德中曰,內局入侍,守令同爲入侍。
傳于洪龍漢曰,內局入侍。
假注書望,李健源在外,代李商球爲假注書。
假注書望,朴祐源有頉,代柳協基爲假注書。
事變假注書望,趙憲喆在外,代鄭喆祚爲事變假注書。
李啓曰,事變假注書鄭喆祚,時無職名,令該曹口傳付軍職,冠帶常仕,何如?傳曰,允。
吏曹口傳政事,以愼世益爲掌苑別提,長寧殿參奉單李景烈。
備忘記,傳于李曰,於古今幾忠臣,李述源今初聞,以座首能爲此。嗟,其時判義理難,其孫命陞六卽循例,於其時旣旌門,都承旨問以奏。
假注書望,李商球在外,代李洪載爲假注書。
事變假注書鄭喆祚有頉,代吳大益爲事變假注書。
傳于洪龍漢曰,承旨牌去來催促。
又傳于曰,今下標信開門,同副承旨使之卽爲入來謝恩。
傳于宋德中曰,同副承旨入侍。
李,以吏曹言啓曰,今此溫陵忌辰祭獻官,以行副司直,洪錀預差,行副司直趙實預差,啓下矣。洪錀謂有身病,趙亦稱在外,終不受香。不得已以戶曹參議李蓍建,改付標以入,而本曹請推外,他無可施之罰,何以爲之?敢稟。答曰,實差則此人已知若此,而嗟今下大夫布列,則頃者有頉之人,數日之內,復何塡差?此非其人之過,卽該曹之過,況預差則旣在外,今無可論,有何處分也?
鄭好仁,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
甲午十二月初六日辰時,上御集慶堂。藥房入診,禮房承旨同爲入侍時,都提調李溵,提調鄭尙淳,副提調李,右承旨洪龍漢,假注書朴祐源,記事官尹宗彦·李儒慶,醫官方泰輿·慶絢·吳道炯·鄭允說·柳光翼·徐命緯·康命徽,以次進伏訖。溵曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進湯劑,上進御訖。龍漢進伏,以陵奉審無頉之意仰對,先爲退出。命書傳敎曰,嗚呼,李述源,張巡後,萬古忠臣,靜臥興惟,雖百世可用,故今聞其孫尙儒云。噫,調用其子,今何至此,今日聞都提調所奏,爲嶺伯時,瞻拜其祠云,拜何惜,誠是也。嗚呼,半夜惟其人,其先卽俄者下敎遺其號,只稱愼府院君,更思卽益昌府院君。噫,戊申緣何而成,乙亥亦何以作?嗚呼,此等世界,卽一利慾場,而惟此時憶益昌,其心可貴。嗚呼,職在其時領相,能立節誠可貴,下敎仍此復思李述源。嗚呼,戊申維賢弼顯誑惑人心,嶺南下道爲何景?其時爲守令,甚至於稱僞號右牒呈,其時已爲正法,而此等之世,能知義理,若張巡而立節。興惟于此,其何待曙下敎?今聞益昌孫,今爲殿參奉云,特爲今日口傳陞六調用。李述源百世可用,而若此曷勝慨歎?嗚呼,此人孫,何拘常例?益昌孫陞六後,今日內單付啓下,其令卽來謝恩,謝恩後入侍。嗚呼,暮年無睡,興惟二人,一則圃隱同,一則與張巡同,無睡興惟,豈無一助歟?噫,此豈尋常,益昌孫陞六然後,李述源孫當付職。六品窠若無,今月政爲陞六,一人今日口傳先陞六,作窠次次以付焉。內局先退,命書傳敎曰,此等狀聞已見,五十年此前亦聞,而何能記乎?況北道異於南,而若是晩氷,昔漢相不問殺人問牛喘,古賢聞杜鵑聲亦慷慨,若前則已,今初。噫,理陰陽順四時,豈云相負?宜先其早晩遲速,速令道臣,卽爲査問以啓。命書傳敎曰,今聞三十三科參下多,權差注書,勿拘常例,況於今連日兩入侍鄕人,先爲備擬,一入侍後次次以付。嗟哉,暮年見此類之帽帶入侍。命書傳敎曰,噫,金鍾純是誰孫,聞登科,致祭祖於唱榜日,脫常例特差注書豈有前?一時入侍,其何難也,而昨寥然,故今問下鄕云,新進怠習可駭,勸則勸,飭則飭,下金吾推考。命書傳敎曰,噫,一時三漂船來,雖聞狀聞,其猶苦也。書狀聞陪持來,亦豈不苦?況陸地其何待風,宜卽領來,而公然申飭守護,旣下陸之後,若是曠日,曷勝寒心?帥臣推考,地方官差員,爲先從重推考。其令卽爲領來,而況船隻當處置者,則彼人在時,宜問區處,而亦以看護爲事。何異梨袋,然則彼人將乘此船赴海,聞狀聞甚苦,卽處事,令備局一體分付。安山郡守鄭允協進伏。上曰,守令調用,意有在焉,汝須善爲之。順川郡守尹弘烈進伏。上曰,誰也?奏曰,前應敎尹弘烈也。上曰,爾欲爲良吏乎,欲爲能吏乎?弘烈曰,所願乃良吏也。咸興判官申光蘊進伏。上曰,誰也?奏曰,故參判申恩建之孫也。上曰,爾欲爲良吏乎,欲爲能吏乎?光蘊曰,所願乃良吏而何敢期也?守令先退,奏曰,新溪縣令鄭東藎,以未署經,故不參入侍矣。命書傳敎曰,此時守令,豈可曠焉?雖値齋日,兩司牌招,新溪縣令其令署經,今日辭朝,夕入侍時入侍。命書傳敎曰,噫,歲已暮君亦暮,吁嗟爲臣子者,焉敢牌招時?於署經牌,其所違牌,曷勝寒心?今日若然,此眼無暮年其君而然也。何捧例傳旨?直捧禁推,依中國來朔開印之勘律,使此輩知有暮年其君。命書傳敎曰,受由承旨許遞,其代可云晩,應敎洪樂信爲承旨,牌招察任,房順房。承史以次退出。
甲午十二月初六日申時,上御集慶堂。藥房入診,守令同爲入侍時,都提調李溵,提調鄭尙淳,副提調李,假注書朴祐源,記事官尹宗彦·李儒慶,醫官方泰輿,以次進伏訖。溵奉進湯劑,上進御。奏曰,李述源旌閭事,臣考見則戊申四月都巡撫吳命恒,狀聞旌閭矣。新溪縣令鄭東藎進伏。上曰,誰也?奏曰,故相臣鄭錫五之孫也。內局守令先退,命書傳敎曰,精神索漢,只知其代,莫知右承旨。寫傳敎後乃知,而此則謝恩後,在下當遞,故仍下其敎,果違牌,豈特此?於頃者儒臣亦然,若然,此人兄弟,其君暮年,無束帶立朝日乎?其涉過矣,其涉過矣。同副承旨只推,更爲牌招察任,此後違牌二字勿奏。承史退出。
甲午十二月初六日初更三點,上御集慶堂。同副承旨入侍時,同副承旨洪樂信,假注書柳協基,記事官尹宗彦·李儒慶,以次進伏訖。上曰,承旨年幾何?樂信曰,三十六矣。上命書傳敎,樂信曰,臣雖甚惶悚敢達,臣雖迫於嚴敎,冒沒肅命,而臣之情勢外,臣之季父方在喉院,臣不敢以承旨自處,何敢奉書傳敎乎?上命他承旨入侍。出榻敎右副承旨宋德中進伏,樂信先退。命書傳敎曰,王言當信,旣謝恩而見,同副承旨許遞,其代,副司直李正吾爲承旨,待開門牌招,房順房。命書傳敎曰,嗚呼,今爲法講乎?惟次對而已。初五次對,旣已進定,初十次對,進定於明日。又命書傳敎曰,爲莫重,今予企待者,乳柑洞庭橘,聞湖西道臣狀聞,十一運貢果,到近島云,若來。卽爲薦新,於廚院何待其朝?雖隨時無遺逸而捧入。上命入乙未正月日記,命讀承旨座目後,諸臣以次退出。
上在慶熙宮。停常參·經筵。
藥房都提調臣李溵,提調臣鄭尙淳,副提調臣李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。曷勝懷自掩抑,氣何諭待敎侍。
中宮殿·惠嬪宮,藥房口傳問安。答曰,知道。
鄭好仁啓曰,大臣·備局堂上,依下敎來待矣。
傳于洪龍漢曰,內局入侍,次對同爲入侍。
備忘記,傳于洪龍漢曰,萬寧殿新參奉,謝恩日令入侍。
假注書望,李洪載有頉,代尹履相爲假注書。
尹履相在外,代權心彦爲假注書。
柳協基有頉,代李埦爲假注書。
吳大益有頉,代朴長卨爲事變〈假〉注書。
傳于鄭好仁曰,內局入侍。
備忘記,傳于宋德中曰,嗟,暮年苟且多,一貽然一苟且,見其食一苟且,悶夜長一苟且,能伸禮一苟且,見其步一苟且,顧其氣一苟且,將過歲一苟且,逢新年一苟且,誠冥然一苟且,歎支撑一苟且,於暮年苟且十。嗟,今日若有爲,爲宗國意蓋深。
以承傳色口傳下敎曰,加卜。
宋德中啓曰,領議政申晦,左議政李思觀,有稟達事,敢此求對矣。傳曰,入侍。
以吏曹參議鄭晩淳牌不進罷職傳旨,傳于鄭好仁曰,只推。
有政。吏批,判書金鍾正進,參判洪趾海式暇,參議鄭晩淳牌不進,左副承旨鄭好仁進。以鄭弘淳爲兵判,李得永爲禮曹正郞,禹貞圭爲兵曹佐郞,文命龜爲工曹正郞,洪履禧爲監察,宋在淵爲司僕僉正,南鶴聞爲注書。校書正字單李果·李普榮,奉常參奉單李普榮,兼春秋單朴道翔。以洪麟漢爲右議政,承文都提調單洪麟漢,禁衛提調單鄭弘淳,御營提調單鄭弘淳,訓鍊提調單鄭弘淳。
兵批啓曰,新判書命招,同參政事,何如?傳曰,允。
判書鄭弘淳式暇,參判宋載禧入直進,參議黃榦病,參知李敬倫差祭,左副承旨鄭好仁進,副司直趙曮·鄭昌順·洪樂信,副司果李商輅,副司正李洪載·吳大益。
宋德中,以吏曹言啓曰,大靜縣監林箕彬,樂安郡守宋錫孫,今月初二日辭朝,初六日發行。寧邊府使具秉勳,積城縣監李箕材,初三日辭朝,初六日發行。咸興判官申光蘊,新溪縣令鄭東藎,順川郡守尹弘烈,安山郡守鄭允協,昨日辭朝,姑未發行之意,敢啓。傳曰,聞都憲所奏,其涉駭然,下敎而卽席聞左相所奏,曾已定式。果然大臣則皆許見,若此其遲滯,勢固然矣,皆安徐。今此守令於來來皆畢見,赴任事,申飭。
李,以吏曹言啓曰,今此長陵忌辰祭獻官,行副司直李萬育預差,行副司直任宗周實預差啓下矣。俱有身病,終不受香,不得已以兵曹參知李敬倫,改付標以入,而本曹請推之外,無他可施之罰,何以爲之?敢稟。傳曰,旣有頉,一人連差故下敎,而噫,今雖衰耗,追慕冞切,況此陵乎?事體萬萬寒心,竝亟施告身三等之律。
鄭好仁,以一二所巡廳·左右邊捕盜廳·禁衛營言啓曰,去夜犯夜人,無所捉之意,敢啓。傳曰,知道。
行判中樞府事韓翼謩箚曰,伏以臣向伏奉聖敎,兼綰扈衛三廳矣。今則故相襄事已過,更不容遲待,伏乞聖明裁處焉。取進止。答曰,省箚具悉。箚請當下敎矣。仍傳曰,遣史官傳諭。
鄭好仁啓曰,假注書李洪載,事變假注書吳大益,時無職名,竝令該曹依例付軍職,冠帶常仕,何如?傳曰,允。
甲午十二月初七日辰時,上御集慶堂。藥房入診入侍時,都提調李溵,提調鄭尙淳,副提調李,假注書柳協基,記事官尹宗彦·李儒慶,醫官方泰輿·慶絢·吳道炯·鄭允說·柳光翼·徐命緯·康命徽,以次進伏訖。溵曰,日寒如此,聖體,何如?寢睡諸節,亦何如?上曰,一樣矣。上曰,次對諸臣皆入來乎?溵曰,同爲入來矣。進湯劑,上進御,溵請診候,泰輿退伏以奏曰,脈候左〈右〉三部調均,滑體亦一樣,好矣。絢·道炯診候後所奏,與泰輿同。上曰,慶絢亦當爲守令耶?溵曰,似爲之矣。仍退出。
甲午十二月初七日辰時,上御集慶堂。大臣·備局堂上,引見入侍時,領議政申晦,左議政李思觀,行司直具善復,漢城判尹韓光會,行司直李章吾,戶曹判書具允鈺,行副司直鄭存謙,行副司直李潭,行副司直李潤成,刑曹參判尹泰淵,行副司直金華鎭,吏曹參判洪趾海,行副司直權噵,行副司直沈履之,大司憲宋淳明,大司諫任希曾,校理尹正烈,左副承旨鄭好仁,假注書李洪載,事變假注書吳大益,記事官尹宗彦·李儒慶,以次進伏訖。上命讀座目,賤臣讀奏訖。晦曰,聖候,若何?上曰,一樣矣。晦曰,雪已過三白,一寒如此,伏願加意調攝,房堗溫乎?上曰,溫矣。晦曰,靈光·濟州兩邑漂海人,今將從旱路領來矣。入京後,接置于南別宮,別定禁軍一人·兩捕廳軍官各一人,領率衛軍捕軍,各別防守。供饋衣服製給等事,令各該曹依例擧行,本司郞廳一員,解事譯官數人,亦爲定送。漂到情實,更加盤問,姑留數三日後,濟州漂人,則定咨官領送燕京。關西之盤纏銀子,三道之定差員交遞領往等事,分付各該道臣。亦令義州府,預先馳通於鳳城將,以爲渡江後,護送之地,何如?上曰,依爲之。晦曰,全羅兵使李漢泰,以靈光漂海人事狀啓及備局報辭中物件成冊上送云,而無上送之事。莫重邊報,身爲帥臣,疎忽莫甚,事極駭然,罷職,何如?上曰,依爲之。晦曰,兵曹判書趙曮,纔遭慘慽,目下情理,不可以職務責之,而當此都政之月,應爲擧行之事,一切抛置,亦甚可悶,不可無變通之故,敢達。上曰,許遞可也。晦曰,武臣中柳世德·韓師浹,以老職,階至資憲,而尙未經實職,不得追恩云。日昨醫官之未經知事者,亦有單付之命矣。至於曾經防禦使之人,尤有所體念之道,故敢達。上曰,一體單付,可也。以上出擧條善復曰,濟州武士賞格筒介,以軍器寺造給有特敎,而自該府例爲造給,依前擧行,何如?上曰,依爲之。允鈺曰,婢貢蕩減,以甲午爲始,其所給代,以乙未磨鍊,甲午給代,自在闕遺矣。頃日大臣,以關西錢,別爲區劃之意,陳達行會矣。關西錢儲亦乏,不得推移,他無可以措手處。臣曹所受者,當爲一萬八千兩,今年之內均廳,無策拮据,勢將以明年應捧中,不拘等數,當爲上下,而各司給代之今年十月內應下者,厥數亦爲三千餘兩矣。臣曹則經用雖甚苟簡,數三朔猶可遲待,至於各司,則事勢甚急,今年內必給然後,方可無窘乏之患。各司以均廳之靳許,責出於度支,度支乃是經費衙門,給代一款,非所可論,敢此仰達。下詢大臣,從便區劃,何如?上曰,大臣之意,何如?晦曰,婢貢給代事,誠爲可悶,當初節目時,今年應給者,初無擧論,故尙未上下,而各處之催督甚急,故戶判如是陳達矣。旣是給代,則均廳似當主之,戶曹應下者,則雖待明年,各處今年內應給者,自均廳上下爲宜。大抵節目中,財力磨鍊者,到今不無緯繣處,亦不可不趁卽釐正。均堂鄭弘淳,使之主管,以爲釐正之地,何如?上曰,依爲之。出擧條上曰,益昌府院君獻議,可謂名獻議,其立節頗似圃隱矣。晦·思觀曰,然矣。上曰,致雲凶慘矣,懷其逆心事予,尤豈非凶慘乎?晦·思觀曰,自古梟獍之徒如是矣。上曰,䥃壽垣,以戊申事看作義理,凶惡凶惡矣。維賢之逆,誠前古所未有者,予無負渠,而渠自謀逆,凶矣凶矣。晦·思觀曰,梟獍心腸本如是,窮凶極惡矣。上曰,李述原事,如顔杲卿矣。昨除其孫職,自此嶺南似勝矣。晦·思觀曰,聖上褒忠之典,人皆感歎矣。上曰,述原之子,爲何官乎?晦曰,昔年除職爲守令,今此除職者,亦曾入初仕望矣。上曰,麟佐誰某之孫乎?晦曰,李雲徵之孫也。上曰,希亮乃桐溪之孫,而兩賊俱是極賊矣。上曰,曹南溟主怪論,嶺南之弊多矣。上曰,居昌爲幾日程乎?晦曰,七八日程矣。上曰,述原之孫,何當上來肅謝耶?思觀曰,似在歲前矣。上曰,今雖齋戒日,兩司所懷,可也。大司憲宋淳明所懷,請咸道亨,依本律處斷。措辭見上上曰,勿煩。又所懷,守令除辭者,謝恩後,仍爲歷辭朝廷,下直後,不敢留滯家中者,法意有在。近來守令有除,皆命謝恩後,仍爲下直,此實出於我殿下軫恤民弊之盛意,而爲守令者,諉以辭朝之急遽,廢却歷辭之規。爲其夫馬之等待,淹留家中,或至於旬日之久,其虧傷分義,壞損體統大矣。臣謂自今爲始,守令辭朝,定以十日爲限,辭朝之後,毋得一日留滯城裏之意,嚴明定式宜矣。上曰,其令除歷辭辭朝,意蓋爲民,今聞所奏,留家一月,萬萬可駭。此非十日定式者,爲先令吏曹卽問,今月內辭朝,守令若有此弊,草記,施以告身之律。昨日守令,若有在家者,亟施告身三等之律,竝勿撿擬於守令。大司諫任希曾所懷,請咸道亨,依本律處斷。措辭見上上曰,勿煩。又所懷,御史之行,事體自別,其所自飭,尤宜嚴謹,而今番濟州御史洪相聖,中路所眄之妓,携至海上,仍與渡海。人多傳說,事未前有,聽聞駭惡,御史洪相聖削職之罰,斷不可已也。上曰,聞甚可駭,豈可至此而止?令該府嚴問於沿路,果然,亟施海南投畀之典。又所懷,董飭庶官,專在於考績,而近來殿最之法不嚴,外官猶有中下,而京司則一例書以上考,殊無核實之意。今當考課之月,宜有申飭之道,令該各司,須勿如前,着意書考,俾有實效,恐合事宜矣。上曰,所奏誠是,依啓。又所懷,臣言議巽軟,本不合於淸朝耳目之寄,而適聞御史洪相聖之駭擧,有所論責矣。及承聖批,處分至嚴,臣之議律太輕之失,於是著矣。其何可晏然仍冒於臺次乎?請命遞斥臣職。上曰,其所請,擧職可尙,律名輕重,何可論也?勿辭,亦勿退待。上曰,兪集一好人矣,兪彦述於集一,爲幾寸乎?晦曰,集一之族不遠矣。上曰,予始不識何狀,而終乃知其爲好人矣。晦曰,其文詞稱於世矣。上曰,然乎?上曰,兪彦國固執之人,而兪健基亦然矣。思觀曰,然矣。思觀曰,臺臣論守令下直事,誠是矣,而守令下去,雖有定限日子,不可不見大臣,故不無少滯之事矣。上曰,似然矣。上曰,承文院揀擇,已爲之乎?儒慶曰,今已經過矣。上曰,此是古風也。晦·思觀曰,然矣,新進夜到先進家,雖深更,不爲開門納之,故不敢入。且買草鞋,給其奴子然後,始開門入謁矣。上笑曰,然乎然乎?此眞古風也。好仁讀韓判府事軍門都提調辭疏訖。上曰,元判府事果已過葬,可惜可惜,得年幾何耶?晦曰,五十四矣。上曰,其間過五十耶?且於予幾寸親耶?晦曰,七寸親矣。上曰,元景夏不易得之人也,今只餘一子,可憫可憫。上曰,元義孫休休人矣。思觀曰,誠休休矣。上曰,判府事已過葬返虞,予懷曷極?仍命書祭文,遣承旨致祭。上曰,都憲之年幾何?晦曰,過六十矣。上曰,筋力如少年矣。上曰,洪九瑞好人矣。上曰,洪樂信於洪龍漢,爲幾寸親乎?晦曰,龍漢之姪也。上曰,予忘之矣。上曰,樂信之撕捱難處矣。晦曰,姑以外任用之似好。思觀曰,如此之人,前或斥補,以爲次次進塗之地矣。上曰,李彦衡好八字矣。晦曰,三子登科,一子又爲今番進士矣。上曰,然乎?上曰,李重馥事,誠不可知矣。此非挾雜,而論人之說至此,莫曉其故也。晦·思觀曰,然矣。趙明鼎方帶賓客之任,文學優優,此職則無不行公之義矣。上曰,重馥疏後,兩臣皆疏辯乎?晦曰,然矣。晦·思觀曰,三公不備,又當歲暮,臣等每欲陳達而未果矣,請卜相。上曰,領左相命招卜相。諸臣退出。
甲午十二月初七日午時,上御集慶堂。大臣入侍時,領議政申晦,左議政李思觀,右副承旨李正吾,假注書李洪載,記事官尹宗彦·李儒慶進伏訖。晦曰,方有加卜之命,臣等未知聖意所在矣。上曰,卿等之意,何如?晦曰,崇品有鄭弘淳·朴相德,正卿有洪麟漢矣。上曰,趙師錫以加卜爲之,金宇杭以正卿爲之矣。晦·思觀曰,今承聖敎,正卿中可謂得人,甚幸。上曰,君臣之意同,誠是爲國可喜也。諸臣以次退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,節屆隆冬,寒事轉劇,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。中宮殿氣候,何如?惠嬪宮氣候,何如?世孫宮氣候,何如?嬪宮氣候,何如?臣等不任區區憂慮,敢來問安,竝此仰稟。答曰,知道,歲已暮人亦然,昨枚卜爲宗國,果得相心用喜,氣何諭待敎侍。內殿氣候一樣,惠嬪與世孫嬪宮氣候,亦一樣矣。
中宮殿·惠嬪宮,藥房口傳問安。答曰,知道。
傳于宋德中曰,內局入侍。
傳于洪龍漢曰,內局入侍。
李啓曰,注書南鶴聞,今日不爲出肅,卽爲牌招察任,何如?傳曰,允。
假注書望南鶴聞罷職,代金聖準爲假注書。
假注書望,權心彦在外,代姜栳爲假注書。
事變假注書望,朴長卨有頉,代李尙友爲事變假注書。
鄭好仁啓曰,事變假注書朴長卨,時無職名,令該曹依例付軍職,冠帶常仕,何如?傳曰,允。
吏曹口傳政事,奉敎單南鶴聞。
備忘記,傳于李正吾曰,此時南閫有闕,其何曠日?待朝政官牌招開政。
鄭好仁,以禁衛營·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
禮曹參判尹得養疏曰,伏以臣,得見前掌令李弘濟疏本,則其論引儀趙榮約也。至有撿擬銓官譴罷之請,其時銓官,臣實當之,誠不勝恧蹙之至。榮約臣雖不識其何狀,而鴻臚此窠,不過以曾經引儀者差擬,而榮約作散年久,僚議亦稱其可合。臨政檢擧,蓋出於疎滯之意,實不料人言之至此也。仍念臣以孤畸之蹤,屢居睢盱之地,前後吹覓,非止一再,則今此憲疏之斥,又未知指意之如何,而在臣疲惱則甚矣。雖蒙聖度之曲庇,實切私心之不安,今若以銓任之已遞,職名之有異,不思所以自處,則亦非廉義之所敢出。玆陳短章,仰瀆崇聽。伏乞聖明,亟降威罰,以謝臺言,以靖私義,不勝幸甚。批答出傳敎
甲午十二月初八日辰時,上御集慶堂。藥房入診,都提調李溵,提調鄭尙淳,副提調李,假注書李洪載,記事官尹宗彦·李儒慶,醫官方泰輿·慶絢·吳道炯·鄭允謙·柳光翼·徐命緯·康命徽·白文昌,以次進伏訖。溵曰,夜間聖體,若何?上曰,一樣矣。中宮殿氣候,若何?上曰,一樣矣。惠嬪宮氣候,何如?上曰,一樣矣。世孫宮氣候,何如?上曰,一樣矣。嬪宮氣候,何如?上曰,一樣矣。溵奉進湯劑,上進御訖,診候止之。上命左承旨·儒臣,持警世問答入侍,賤臣承命出來,左承旨申益彬,副校理尹正烈,副修撰申大升召入進前。上命儒臣及承旨·假注書·記事官,以次讀問答訖。上曰,注書誰某也?益彬曰,李洪載而故參判李奎東族也。益彬讀注書南鶴聞辭疏。上曰,注書何爲辭疏乎?益彬曰,以圈點爲注書,今當復薦之時,有所撕捱矣。上笑曰,然乎?誠可笑,注書圈點中,被選召試幾人乎?益彬曰,未詳矣。上命持入被選記,賤臣承命出來,持入進前,益彬讀訖。上曰,多矣多矣。命書傳敎曰,注書薦復古,而今召試者十五人,其無乏也,而實注書違牌,故莫知何事,心常訝之。今聞承旨所奏,其章到院,而以圈復薦撕捱云,此誠萬古可笑,翰圈召試,意蓋深焉。昔翰薦,豈陶金鍊沙?今於翰圈復召試,意在精抄,而注書雖堂后實官,異於此,廣取何傷?且爲此設兩召試,亦涉多事,況館錄,旣堂錄則無召試皆例付。今翰林遵舊例,雖注書一體其涉多事,故有此敎,旣圈之後,無異薦也。況已經召試,於選極矣,此注書萬古淸選則可也。豈可以此撕捱?若此則召試十數人,其將皆然。噫,夜長悶過氣亦苶,聞此不覺口開萬古可笑之敎,意深,且聞其人其薦者,他國人乎?於今世界,一則時體,一則汨董,此中猶有過撕捱其亦貴也。聞此後仍踏下,適中其意,而今者新榜濟濟,已下敎,於堂后無假官,其何付也?問焉下位莫敢,而右位自薦,故例若此云,聞此亦不覺一哂。挾預備入直,旣自薦而復撕捱,此果何貌樣,其心若何?況以下敎撕捱注書,則正當者翰林也。南鶴聞敍用,更付一奉敎牌招,以預備入直,以抑新進奇怪之習。諸臣退出。
甲午十二月初八日申時,上御集慶堂。藥房入診,都提調李溵,提調鄭尙淳,副提調李,假注書李洪載,記事官尹宗彦·李儒慶,醫官方泰輿·慶絢·吳道炯·鄭允謙·柳光翼·徐命緯·康命徽·白文昌,以次進伏訖。溵曰,午間聖體,若何?上曰,一樣矣。溵奉進湯劑,上進御訖,診候止之,都提調·提調退出,讀全羅水使申大謙漂海人形止狀啓訖。上命書傳敎曰,豈爲貢橘,欲獻莫重,聞前來貢人其留島,近於陸地云,而尙無消息,其涉異常。令康津縣,令人乘輕快船,探問以報事,下諭于湖南道臣,其果來,則亦爲狀聞事,下諭。副提調退去,旋命入侍。書傳敎曰,噫,暮年三公未備,心用悶焉,昨日雖命枚卜,以予心氣,何能記憶?重臣心果渺然,相臣求對也已覺卿,其果初料,旣已開政,自有舊例,何待其卜,而此亦心神索漠而然。聞三人中,捨卿誰先?於此吾相得矣。深庸欣喜,旣卜相付韱下。嗚呼,暮年三台光得良相,曷勝其喜?予心若此,人心亦必洽然。嗚呼,暮年以日復一之心,何嘗循例?且若在鄕,則有令史官卽日傳諭之例,於今國事,其何曠日?先示志喜之意兼付敦勉。噫,卿之爲國丹忠,處心公平,卽予所知,今登鼎席,民國萬幸,宜體此意,勿循常例,其卽謝命事,令史官傳諭於右相。讀禮曹參判尹得養疏訖。上命書傳敎曰,雜科在近,禮判差內局,參判以頃者事撕捱云,其時事誠萬古駭然,業已處毛將傅,給其章意蓋此,何敢撕捱?其令進參。諸臣退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。嗟,今月已初旬,其日字誠若走,曷勝慨只自歎,日兩飮自建功,氣何諭,待敎入侍。
中宮殿·惠嬪宮,藥房口傳問安。答曰,知道。
李啓曰,右承旨洪龍漢,同副承旨宋德中,今日不爲仕進,竝卽牌招,何如?傳曰,允。
鄭好仁,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
申益彬啓曰,假注書金聖準·姜栳,時無職名,令該曹依例付軍職,冠帶常仕,何如?傳曰,允。
假注書望,金聖準有頉,代南亨雲爲假注書。
事變假注書望,李尙友在外,代徐有鍊爲事變假注書。
申益彬啓曰,事變假注書徐有鍊時無職名,令該曹依例付軍職,冠帶常仕,何如?傳曰,允。
傳于李正吾曰,內局入侍,儒臣持問答,與坐直承旨,同爲入侍。
鄭好仁啓曰,南閫差出事,命下矣。兵曹判書鄭弘淳,謂有身病終不入來,事甚未安,卽爲牌招開政,何如?傳曰,允。
以吏曹參議鄭晩淳牌不進罷職傳旨,傳于李曰,只推。
有政。判書金鍾正進,參判洪趾海式暇,參議鄭晩淳未肅拜,都承旨李進。鄭德洙·金健修爲司藝,趙學晉爲刑曹佐郞,沈有鎭爲禮曹佐郞,鄭弘淳爲軍器提調,南殷老爲儀賓都事,李海重爲禮曹參判。
兵批,判書鄭弘淳病,參判宋載禧入直進,參議黃幹病,參知李敬倫差祭,左副承旨鄭好仁進。知事二單柳世德·韓師浹,尹復淵·鄭允說·柳光翼·徐命緯·李世珪·金世選·許濂·康命徽爲副護軍,副司直尹得養,副司果金致顯,副司正姜栳·金聖準·徐有鍊。
兵曹口傳政事,南益祥爲全羅兵使。
李,以禮曹言啓曰,雜科覆試,明日開場,而臣尙淳方帶藥院提調,監煎進。當以次官擧行,而參判尹得養,身病猝重,不得進參,令政院稟旨擧行,何如?傳曰,尹得養許免,今日政備擬,下批後牌招察任。
鄭好仁,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十二月初九日午時,上御集慶堂。藥房入診時,都提調李溵,提調鄭尙淳,副提調李,假注書金聖準,記事官尹宗彦·李儒慶,醫官方泰輿·慶絢·吳道炯·鄭允說·柳光翼·徐命緯·康命徽·白文昌,以次進。溵曰,夜間聖體,若何?上曰,一樣矣。溵請進湯劑,上進御訖,兩提調先退。上曰,注書,誰也?曰,金聖準也。上曰,年幾何?曰,可四十許矣。進奏右承旨洪龍漢違牌罷職傳旨。上曰,以其兄卜相故耶?曰,然矣。上曰,右相有子乎?曰,有三子而長卽洪樂遠,已經持平矣。上曰,然乎?仍命書傳敎曰,近者此人等,勸然後僅仕,而右承旨違牌,其果無端,皆若此,兄弟中卜相,兄弟皆引入乎?豈有是理,只推,牌招察任。出傳敎命書之曰,中宮殿進御蔘香散,自後日次,停止事下敎。出榻敎又命書傳敎曰,今聞湖南道臣狀聞,遲滯貢果五運,已到中道,其餘諸運,皆下陸云,暮年用心其少紓,十九運以下將,若何?予亦用心矣。出傳敎諸臣以次退出。
甲午十二月初九日申時,上御集慶堂。藥房入診入侍時,都提調李溵,提調鄭尙淳,副提調李,假注書金聖準,記事官尹宗彦·李儒慶,醫官方泰輿·慶絢·吳道炯·鄭允說·柳光翼·徐命緯·康命徽·白文昌等,以次進伏。溵進湯劑。上曰,建功誠支離,有何功效耶?於視何效,於步何效?溵曰,建功眞大劑,若使無效,必有害,而旣無所害,其效自在於不言之中矣。上仍進御,溵及尙淳曰,方今歲色垂盡,邦慶莫大,而聖心撝謙,群情抑鬱,望賜俯循,俾伸群情如何?上曰,卿其勿煩,慶事豈可每每稱之耶?溵曰,聖壽無疆,邦慶亦隨而無疆,每歲稱慶,斷不可已。上曰,堯享百歲乎?溵曰,百餘歲矣。上曰,其詳當在何書?溵曰,當在帝堯本紀矣。上命儒臣,持帝堯紀入侍。內局先退,校理朴相甲,副修撰申大升,進讀帝堯紀。上曰,帝堯誰子也?儒臣曰,帝嚳之子也。上曰,四岳大臣乎?儒臣曰,然矣。讀至一百載帝崩。上曰,眞大耋壽,至於幾歲耶?儒臣曰,十六歲卽位,至百一載崩,享一百十七歲矣。上問有贊乎?儒臣曰,有矣。又命讀訖,上問堯之遊康衢何年?儒臣曰,年癸巳矣。又問遊康衢時,爲君幾載乎?儒臣曰,五十載矣。又問遊康衢後,在位幾載乎?儒臣曰,在位五十一載矣。仍命書傳敎曰,暮年憶昔,命儒臣持來通鑑纂要令讀。昔帝堯甲辰年十六歲卽位,以翌年爲元年,卽十七歲,在位五十載,遊康衢。癸未年禮陟,壽一百十七歲,其間雖命舜攝位,在帝位癸巳後,加五十年癸未也。常知舜百十歲,故堯亦然矣,今日詳聞,比舜加七歲。噫,康衢遊曰,盛事,其後加十年乎?嗟帝堯二十前卽位若此,而噫,予則三十一嗣服皇兄,以至于此。此誠千千萬萬料表,況今年何年?憶昔侍湯,心膽皆隕。噫,昔帝堯豈有此光景?聞此予懷曷極?嗚呼,蕩蕩莫能名卽堯,而噫,黃帝後幾載有帝堯,堯則見巢父而讓位,洗耳而凂凂,故得舜而命攝。以此史記觀也,大舜塗廩浚井時,亦攝位後也。嗚呼,帝堯德雖大,卽循例嗣位,而大舜則備經艱難,能繼堯,居南河之南,而以海東一隅觀也,可謂盛也。嗟哉,堯舜以大德,能得大位,此政中庸所謂大德必得其壽,必得其位之驗也。其雖然,今令讀其史記,予只以帝堯言也。遊康衢之時,臣何有請,加五十年御百十七歲,其臣有何請?於今豐享成風,每事太康。嗚呼,粤昔堯舜大德得其位,故視例事而然乎?噫,不才涼德,有何可謂,而卽位年之與帝堯同,是偶然。今五十年亦偶然,而今之世,一何豐享,亦何張大?於其君本有受豐享之恧,於其臣無或近於諂乎?無才無能,徒壽徒位,中夜興惟,不覺面先赤而心亦恧也。嗚呼,此敎若一毫飾言,是負蒼穹負陟降也。是豈孝乎,亦何人乎?三十二受號,夢裏猶愕,中夜自歎,亦無屋漏之面,況若此若此乎?噫,請賀莫敢下手,故苟且哉。苟且哉,於今初請冬至賀,今請正朝賀,嗟今之臣消日,其在乎此。嗚呼,請者雖無益,聞者豈不苦哉?歲將暮心一倍,聞此請曷勝懷,今者命讀,意蓋深矣。其將此通鑑纂要,令大小群正見焉,自今日咸抑豐亨之心,令八十一歲君,堂中心便焉。出傳敎讀傳敎訖,請曰,俄者大臣及禮當陳奏,臣不敢贅說,而今下敎又如此,臣雖極惶悚,敢陳區區之懷。上曰,勿煩勿煩。儒臣持問答,坐直承旨入侍事下敎。出傳敎諸臣仍卽退出。
甲午十二月初九日申時,上御集慶堂。坐直承旨儒臣,同爲入侍時,校理朴相甲,副修撰申大升,左副承旨鄭好仁,假注書姜栳,記事官南鶴聞·李儒慶,以次進伏。上命儒臣,輪讀警世問答,次使史官輪讀而至假注書。上問曰,誰也?承旨好仁對曰,姜栳矣。上曰,何居,狀貌,亦何如?好仁對曰,居安東而貌亦精明矣。上曰,年歲幾何?好仁奏曰,二十八云矣。上曰,最少最少,有鬚否耶?好仁奏曰,無。上命讀訖,上曰,極精明矣。上問湖堂薦中,有加資者乎?好仁奏曰,丁範祖而方在外任矣。上曰,丁範祖多有所撰乎?好仁對曰,固多而建功歌,亦此人所撰矣。上命入,使好仁讀。上曰,其文豪矣。上曰,四十讀書,嗚呼晩矣者,誰也?好仁對曰,楊沖矣。上命好仁執筆,呼曰,楊沖書讀嗚呼晩,七言小詩題也。又呼曰,三白驗豐徵,五言小詩題也。命湖堂撰入,命書傳敎曰,此時南沿多事,而閫帥亦有闕,故有下敎。兵判旣已謝恩,若是違牌,此何事體?從重推考,更爲牌招,以此下敎。問入侍承旨,有實云,雖果然,旣承牌受命召,一時參政,其何難也?推考安徐,申飭開政。又命書傳敎曰,昨日注書違牌,其涉異常,問於承旨入侍,曷勝其笑?嗚呼,已下敎而付翰林,聞此敎,昨日已入省記,而今日宜預備入侍前,翰林入侍。此亦怠慢而然,若此於注書於翰林,皆作閒人乎?其涉駭然,一奉敎從重推考,其令追省記,預備入直。又傳敎曰,嗚呼,昔年盛事其猶聞,選湖堂置讀書堂,宣醞命題頻焉,而曠世無聞。暮年憶昔選六人,而一人已陞資,一人減下,今只有四人而歲將暮。一人以儒臣入侍,故命詩七言五言小詩,席前書進,豈無潤筆之資?紙三卷·筆五枚賜給,以示予追昔之意。內局入侍事。出榻敎承史以次退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。命讀綱鑑,書示予意,自此以後,衆心妥帖,孰敢復閙?暮年從容其難,然可悶建功,氣何暇諭?待敎入侍。
中宮殿·惠嬪宮,藥房問安。答曰,知道。
傳于洪龍漢曰,內局入侍,坐直承旨,與儒臣持問答同爲入侍。
傳于洪龍漢曰,內局入侍,各司久任郞廳,同爲入侍。
傳于洪龍漢曰,今下二題,使湖堂學士朴相甲製進。
李啓曰,假注書南亨雲,時無職名,令該曹依例付軍職,冠帶常仕,何如?傳曰,允。
假注書望,姜栳有頉代,金若鍊爲假注書。
事變假注書望,徐有鍊有頉,代朴廣源爲事變假注書。
鄭好仁,以禁衛營·一二所·左右捕廳言啓曰,去夜犯夜人,無所捉之意,敢啓。傳曰,知道。
右參贊洪麟漢疏曰,伏以人臣之所遭罹,豈有如臣家者,君父之全保臣子者,亦豈有如臣家之得於殿下者哉?坑坎累陷,而殿下輒極濟之,門戶旣衊,而殿下每湔拂之,俾得回危而安,轉死而生者。一則聖恩,二則聖恩,闔門老幼,日夜感祝,思欲塗肝粉骨,以仰報萬一,而惟其釁累在身,憂畏熏心。雖未能斂跡長往,竊庶期訟愆自靖,以爲一半分息補之計,而若夫內局之除,外藩之任,或以嘗藥而勉承,或以斥補而冒赴。去就之間,雖有所斟量,辭受之節,猶覺其郞當,點檢身名,未嘗不自憐而自悼。迺於千萬夢寐之外,台司枚卜之命,遽辱臣身。嗚呼,此何事也?臣骨顫口呿,如墜深淵,但有涕淚之橫流。噫,臣家之荐遭危境,專由於寒門驟盛,聖眷太隆,以致人猜鬼忌,自底顚頓。名塗一步,視若罟擭,驚魂每在於曲木,柔腸倍懲於熱羹,而區區所自勉,只在於永謝簪笏,苟存性命而已。斷斷此心,天神可質,而亦惟我殿下,默運造化,終始憫覆者,無往而非曲保之聖意,則今玆新命,又奚爲而至哉?官愈高而益激人心,寵愈極而益添臣災,眞所謂抱薪而救火,揚湯而止沸。此乃臣命卒之秋,而窮號之情,不能無憾於天地生成之下也。臣旣不以恒人自居,則費辭巽讓,殆近暇豫。職名之萬萬不當,人器之萬萬不稱,初不敢暇及。日昨別諭,迥出常格,而亦不得附奏隻字者,皆出於惶蹙靡措之致,其情慽矣,其罪大矣。多日泯默,亦涉偃蹇,纔收飛越之神精,略暴悲苦之哀懇。伏乞聖上,哀而憐之,將臣大匡新秩,亟賜刊正,以幸公私,不勝大願。答曰,省疏具悉卿懇。今者枚卜,豈云予乎?允叶公議也,近來精神索漠,莫能思卿,有此卜相之命,領左相求對也,乃覺可云晩,而其亦時也,豈問朝廷?雖問輿㒗,相必曰,得人,卿拜相後,心自喜焉,不待卿章,日昨宣諭,意蓋此也。噫,公平之心,通透之量,自下大夫已知,予庸今喜者,暮年得賢相也,歲將暮而國事板蕩,欲備三公,意蓋深矣。卿須體小子此心,顧今日國事,勿復過辭,卽起視事,共濟時艱,嗚呼,惜此日之易過,正謂予也,以卿恒日爲國之心,其須量焉,其須量焉。
甲午十二月初十日辰時,上御集慶堂。藥房入診入侍時,都提調李溵,提調鄭尙淳,副提調李,假注書姜栳,記事官南鶴聞·李儒慶,醫官方泰輿·慶絢·吳道炯·鄭允說·徐命緯·柳光翼·康命徽,以次進伏。溵曰,夜間聖體,若何?上曰,一樣矣。醫官方泰輿等,入診奏曰,脈候甚好矣。溵奉進湯劑,上進御。上歷擧堯舜曆年相繼之次。溵奏曰,堯時亦有華對之祝,況當今日,邦慶荐至,群下之請賀,庸可已乎?上笑曰,此古語所謂防民之口,甚於防川也,然而群下之數請陳賀,無乃近於諂乎?溵奏曰,今日臣民,一心同願,至於隷㒗下賤,莫或不然,則豈可同謂之諂乎?上笑而不言。命書傳敎曰,頃者注書之撕捱,已涉太過,故以抑新進之習下敎,而今以預備入直,此後循例替直事,分付。內局以次退出。
甲午十二月初十日午時,上御集慶堂。坐直承旨·儒臣同爲入侍時,右承旨洪龍漢,假注書南亨雲,記事官南鶴聞·李儒慶,校理朴相甲,副修撰申大升,以次進伏訖。上命承旨讀警世問答訖。仍命儒臣·翰注,各讀一章訖。上曰,注書,誰也?龍漢曰,南亨雲也。上曰,居在何地?龍漢曰,居忠州矣。上曰,右相上疏入來云,他承旨持右相上疏入侍。賤臣承命出來,右副承旨李正吾召入進前。上命讀疏。批答廳日記見上命書曰,護者護,飭者飭,今番初運柑橘後,其餘十餘運,若是稽滯,豈爲柑橘?一則所重在矣,一則爲貢人。今十餘運中五運且先來,諸運稽滯今皆渡,而惟五運莫渡,意謂遇風稽滯,聞湖西道臣狀聞,五運亦一體下陸,而因草料立旨,有遲滯云,萬萬駭然。此立旨,不過霎時間事,求得同來,可也,豈可爲草料而稽滯乎?大抵今番貢果,莫若前日,爲駭擧遲滯,於今初聞,爲牧使其若嚴飭,豈有此弊?大抵文臣牧使,不若武臣,而今者申景濬,自備考時爲其該博,亦用耽羅而若此,其何異於黃覇之損於治郡?況猶有餘運,噫,豈特此也?體昔年,於耽羅予意憧憧,豈可無飭?牧使申景濬,緘辭重推。聞臺啓,洪相聖事,萬古初聞,果若此,爲牧使其受陸地妓生乎?御史體重,雖不能狀聞,其載巽軟,若卽此一事,曾經承宣,爲牧使若何?今者此事果有之,曷勝寒心?雖陸地,御史駄妓,萬古所無,其宣嚴處,況越海乎?此若偸匹段而何能掩也?卽爲査聞事,令該曹分付于道臣。出傳敎又命書曰,嗚呼,僅有三講,而其不過口誦大學經一章·小學題辭,此亦入冬後能爲乎?此亦僅能爲也,而不過臥爲次對,只聞問答,曷勝慨歎?何以瀉懷?各司久任郞廳,其令來待,予亦有慨歎者,今番國忌,古豈有也?溫陵復位後六日而連此,於國初也,若此政院,留院公事必多云,不過數張。昔故判書權爀爲承旨,謂予曰,坐喉院竟夕無事,故謂下吏曰竟夕無執筆,此無事世界乎云,其意誠是,尙今思焉,於今果若此,曷勝歎也?出傳敎諸臣以次退出。
甲午十二月初十日酉時,上御集慶堂。藥房入診,各司久任郞廳,同爲入侍時,都提調李溵,提調鄭尙淳,副提調李,假注書南亨雲,記事官南鶴聞·李儒慶,醫官方泰輿,司僕寺僉正宋在淵,判官洪獻輔,宣惠廳郞廳金持默·沈公猷,刑曹正郞田泰祥,漢城府判官朴英秀,戶曹正郞李商逸,佐郞李赫胄,兵曹正郞李師濂·權儼,掌樂院主簿申耆,軍資監奉事成稷柱,廣興倉副奉事李惟稱,養賢庫博士洪敏海,成均館學正金觀欽,以次進伏訖。溵曰,午間聖體,若何?上曰,一樣矣。請進湯劑,上進御。兩提調先退。上曰,久任郞廳,以次入侍。宋在淵進前。上曰,誰也?對曰,宋在淵也。上曰,所掌何事?且有所懷乎?金持默進前,上曰,誰也?曰,故判書金時默之弟也。李商逸進前,上曰,誰也?曰,故判書李成中之子也。久任郞廳,職姓名後,以次退出。諸臣以次退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予待只乳柑,豈欲食?意莫重,霎時成者其敢憑藉,公然留亦紀綱,且幾十人只一狀,何者來何者留?聞狀聞果退到,其若此亦敢此,今牧使果駭然。氣何諭?待敎侍。
中宮殿·惠嬪宮,藥房口傳問安。答曰,知道。
備忘記,傳于李正吾曰,嗟御史載官妓,於暮年今初聞,隨陸道已駭然,浮海渡萬古有,其御史貪色者,彼官妓亦尤物,此等御者豈有溺?其人卽此妓,於末世宜嚴懲,其若忽曷勝言?八十一初聞者,今者事若匹緞,孰敢欺?一號令其卽問,莫敢滯。
傳于洪龍漢曰,內局入侍,儒臣持問答,坐直承旨同爲入侍。
假注書望,南亨雲有頉,代許晪爲假注書。
假注書望,金若鍊有頉,代李宗烈爲假注書。
事變假注書望,朴廣源有頉,代柳偁爲假注書。
傳于李正吾曰,內局入侍。
洪龍漢,以弘文館言啓曰,修撰金履正,由限已過,卽爲牌招察任,何如?傳曰,允。
李,以吏曹言啓曰,本曹褒貶坐起,定行於今日,而堂上不可不備員,參議鄭晩淳未肅拜,令政院卽爲牌招,以爲同參之地,何如?傳曰,允。
又以吏曹言啓曰,承文院正字丁志元,受由過限未上來,依例罷職,南學訓導邊得翰,受由過限未上來,依例改差,何如?傳曰,允。
又以吏曹言啓曰,禮曹正郞李得永,佐郞沈有鎭,濟用監主簿李永喆呈狀內,俱以身病甚重,勢難察任云,竝今姑改差,何如?傳曰,允。
鄭好仁,以兵曹言啓曰,禁軍來春夏等祿試射時,沒技人別單中,懸註以入之意,敢啓。傳曰,知道。
又以禁衛營言啓曰,今日本營褒貶時,闕內入直哨官,依前定奪,使之替代來參之意,敢啓。傳曰,知道。
李正吾,以義禁府言啓曰,假注書金鍾純,下金吾推考事,傳旨啓下矣。金鍾純下去京畿仁川地云,依例發遣府羅將,拿來,何如?傳曰,允。
又以義禁府言啓曰,濟州御史洪相聖,令該府嚴問於沿路,果然,亟施海南投畀之典事,傳旨啓下矣。洪相聖時未上來,依例發遣府羅將,拿來,何如?傳曰,允。
又以義禁府言啓曰,獻官李萬育·任宗周,竝亟施告身三等之律事,傳旨啓下矣。李萬育·任宗周等,今方待命於本府,卽爲拿囚,而各杖八十,依例收贖奪告身三等,放送之意,敢啓。傳曰,知道。
鄭好仁,以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
副司直徐命膺疏曰,伏以臣,罪在逋慢,罰止譴罷,日月幾何,恩敍旋降,繼又有備堂還差之命,臣且惶且感,不知所以自措也。第臣向伏見領議政申晦箚本,謂臣巧飾試院之責言,作爲規避之孤注,張皇臚列,全不相饒,夫言人之所不言,以自侮其身,人情之所必無者,臣雖極愚,決不至此,或無乃大僚當初云云,出於無心,故未嘗以此置諸胸中,遂致日久頓忘也歟?審如是,則其所以摸東撈西,疑人於不當疑之地,亦自然相因之勢,臣請爲大僚,略辨其本事,可乎?今秋庭試諸考官,詣賓廳請題也,大臣以臣爵秩,居于前文衡李福源之右,而令臣主文。臣以爲爵秩無與於主文,時方主硯者,當爲主文,大僚牢執前見,互相可否,及其收券,還至于崇政殿也,大僚令臣考券。臣曰,若以凡試官分考則可也,不然而使之主文,則主文自有其人,決不可替當也。大僚乃令臣與李福源,竝爲主文,臣又曰,一科場兩主文,三百年無此例也。於是大僚,疑臣有所規避,遽謂臣曰,豈不欲當考試乎?勿考券出去,可也。臣固知大僚此言,出於一時務勝,率口而發,然深嚴法殿之中,諸考官左右環列,臣豈敢諉之於率口,而不思自處,以貽苟且之譏哉?仍卽退處公廳,不復與於考券,此皆試院諸人,所共聞見者也。臣於其時,非不知陳章引義,然臣自年來,杜門病蟄,跡冷朝端,雖於庶僚,亦不欲上下爭辨,況大僚,與臣數十年同朝,偶無一言較絜,到今顚髮種種,何必以口舌之失,色辭相加,以强學年少之事哉?但期科試之時,循默違牌,以自靖其身而已。日前試牌,適出於內局監煎之際,臣若不言情勢,徒事違傲,必以無端見疑於君父,此臣所以略提本事,以祈幸免,而曾不料大僚之過費聲氣,至於若此也,雖然,如使臣平日言行,見重於大僚,則豈以不誠工巧之目,橫加詆訾,殆若街巷之相詬也哉?淸纓濁足,莫非滄浪,臣惟當自反自處而已,玆敢據實構草,仰瀆宸嚴之下,乞命有司刊臣朝籍,俾得屛處田野,以安賤分,千萬幸甚。答曰,省疏具悉。本非若此者,其何至再?卿其勿辭,從速行公。
大司成洪良漢疏曰,伏以臣,猥以無似,冒膺師儒之命,仍當課試之役,逃遁不得,黽勉供職,今已再易月矣。臣之偏母,素抱貞疾,寧日恒少,近緣無前隆沍,重添輪感,寒熱交作,頑痰升降,頭疼神眩,省識全昧,委頓床玆,轉側須人,臣方左右扶將,湯餌爲事,以此情理,實無暫時離捨之勢。顧今歲律垂窮,泮試未了,若復曠日虛縻,將致公私狼狽,反覆思惟,計無所出,玆敢疾聲仰籲於仁覆之下。伏乞聖慈,俯賜矜諒,亟命鐫改臣職名,仍治臣瀆擾之罪,以便救護,以昭法紀,不勝萬幸。答曰,省疏具悉。本館多事,卿其勿辭,從速察職。
掌令兪彦脩疏曰,伏以臣,性本愚魯,識又蔑裂,倖竊科第,濫通朝籍,殆近數十年矣。草土屢經,病情成痼,間縻漫職,奔走是事,迺者柏府新命,忽下於夢想之外,仍又署經有命,天牌儼臨,飭敎截嚴,臣怵分畏義,章皇出肅,而言責重任,固非如臣無似,所可叨冒。且臣日前,遭同居孀嫂之喪,凡係大小將事,躬自擔着,情私悲遑,有不暇言,而惟此殯床在側,臣之一身,自在犯染中耳,以此情勢,不敢昵近於淸嚴之地,則時月之間,萬無登筵之望矣,玆敢冒萬死呼籲於仁覆之天。伏乞聖慈,諒臣情勢,亟賜鐫改,仍治臣瀆擾之罪,以肅朝綱焉。臣於乞免之餘,竊有區區所懷,敢此附陳,惟聖明垂察焉。夫祀典,國之所重,而每當許多享官之差遣也,自該曹修呈報府於政院,而稱頉謀免,不勝紛紜,至於祭物陪隨之時,香祝受詣之際,所差享官,終不來待,則事勢急迫,多以不當擬之人,苟然充數,只以不生事爲幸,其與入啓報府,不啻相左,此豈非大未安者乎?臣謂從今以後,申明井間之法,嚴飭脫免之習,一從報府,摘發重勘,俾無如前之弊也。儒臣之陳章乞養,固是法典所載,而親年七十,不得赴三百里之外者,亦是格例之所當然也。近來乞郡者,雖或有七八十歲老親,謂以將往,不拘地之遠近,惟觀邑之豐薄而取捨焉。臣嘗非之,繼自今凡有老親而乞郡者,勿論文蔭武邑窠,隨出差送,使不得逾三百里之限,則其於孝理之政,格例所在,可謂兩行而不悖矣。守令年限,無論堂上堂下,皆以七十爲定,則其所差除之限,亦不異同也明矣。堂下六年窠,則差除之限,以六十五歲爲定者,以其自六十五計至七十,爲六年故也。然則堂上三年窠差除之限,亦當以六十八歲爲定,計至七十爲三年之數,而今乃不然,堂上六十八歲則不得差除,豈不與六年窠差除之限,大相逕庭乎?此與官制之變通有異,而所當齊其不齊者也。臣謂自今勿論堂上堂下,三年窠限,以六十八歲差除,則可無斑駁之歎矣。武科出身赴防之法,乃所以使之察識邊情於出身之初,以資他日鎭邊制閫之策,故當爲宣薦者赴焉。其爲法意甚重,而日前有今番慶科赴防安徐之敎,臣固知聖意之有在,而恐非所以重武備之道也。臣謂赴防安徐之命,特寢,可也。凡此數三條陳,係是目下之事,而旣有所懷,則不敢有隱於聖明之下者也。伏乞俯察微悃,不以人微而廢言焉。答曰,省疏具悉。噫,近者入侍喑啞,章奏渺然,豈曰治世?曷勝慨然?今聞條陳,可謂鐵中錚錚。嗚呼,今雖衰,其於祀典,不能躬行,已常自歎,嗚呼,今日臣子,若知暮年君心,豈忍若此?特書二字,予意深焉。若此而近日稱頉,曷勝寒心?雖然,以洪錀觀也,該曹塡差,其亦過也。以此推之,此數人焉可過處?有下敎,今聞所請,誠是,依此施行,六十五歲窠,今於八十,乃覺微妙,三年窠比於此定式,可謂巧矣。已有之法,今難皆飭,其況新法?此正若有若之言,仍舊貫,可也。噫,重逢此年慶科,可也,合慶可笑,而雖然,旣曰此則此等科,豈循常例?今番士夫·武士參榜者多,爾疏辭可謂詳矣,而雖若前,予已知,豈有效?受苦鄕武,今何寢焉?乞郡定里之請,其誠是矣。依施,爾其勿辭察職。
傳于李正吾曰,禁漏行首官員,更點倒奏,決杖十度,逐黜開陽門外。
甲午十二月十一日辰時,上御集慶堂。藥房入診時,都提調李溵,提調鄭尙淳,副提調李,假注書南亨雲,記事官南鶴聞·李儒慶,醫官方泰輿·吳道炯·鄭允說·柳光翼·徐命緯·康命徽·白文昌,以次進伏訖。溵曰,夜間聖體,若何?上曰,一樣矣。溵曰,水刺之節,亦何如?上曰,一樣矣。進湯劑,上進御訖。上親製故判書洪名漢致祭祭文,命書之。上曰,洪名漢誰之子也?溵奏曰,洪景輔之子也。上曰,洪景輔於戊申年,與吳光運持論公平矣。洪名漢之子,亦如何耶?溵奏曰,洪名漢之子能文,今慶科得參初解矣。上曰,洪名漢與關西伯,誰爲年長乎?溵奏曰,關西伯爲數年長矣。上曰,吳光運子姪中,有登科者乎?奏曰,新榜吳大益,卽其姪也。命書傳敎曰,噫,故判書洪名漢,於戊申後,樹立于予者,皆在一品,今聞此報,中官未卽,於今下敎,亦豈思故人之意乎?祭文製下,令禮官致祭,噫,此人父子,功存社稷,嗚呼,暮年今聞此報,曷勝悼惜?及今不諭,其何爲也?其子待闋服調用,以示予意。命書傳敎曰,吳光運·洪景輔,於戊申功存社稷,於今惟洪名漢,予意倍焉。旣命三年後,調用其子,況此人,其姪今增廣旣登科,翰圈體重,雖不可諭,於注書則今復始薦,人君思故人調用,可勝於其薦?今新榜吳大益,實注書待窠調用,以示予思舊人之意。命書傳敎曰,御史駄妓,八旬初聞,若此冬至使,其亦自中和,載妓渡義州乎?若不嚴懲,何以勵末世?此若偸匹緞,何能掩諱?果若此,御史投畀,亦已下敎,而暮年聞此,曷勝駭憤?今御史若此,此尤物,豈特爲御史而已乎?果然,渡海後,令康津縣嚴刑一次後,黑山島爲婢,狀聞事,下諭道臣。命書傳敎曰,今聞湖南道臣査聞,其無可疑者,全滿,以壓良爲賤勘律,自本道定配,梁啓益所爲,萬萬可駭,嚴刑一次後,亦令本道勘律事,回諭。命書傳敎曰,吳大益下敎,今聞其年,將近五十,其若五十,自爲陞六,嗟哉,此人何循常例?豈區區於堂后?特爲陞六。命書傳敎曰,請由承旨許遞,其代鄭彦暹爲承旨,牌招察任,房順房。出傳敎上曰,詣臺臺臣及掌院署別提愼世益竝入侍。賤臣承命出來,掌令柳煥德等,召入進前,愼世益進伏,職姓名訖,先退。柳煥德曰,臣於臺職,萬不近似,而恩數曠絶,義分截嚴,不敢言私,前後冒膺,不止一二,向日憲臣,以臣之不能出一言論一事,至請刊改,溺職之罪,臣固自訟,臺端一步,是臣鐵限,而除旨復降,情踪益隘,略控文字,敢陳悚蹙之私矣。恩敎荐下,至有其章還給,捧納承旨遞差之命,臣益不勝惶懍之至,不得已冒沒出肅,而因仍蹲據,斷無是理,引義臺廳,見阻喉院,連値淸齋,登筵無路,今始來避,所失尤大,以此以彼,其何可晏然於臺次乎?請命遞斥臣職。措辭見上上曰,其所撕捱,萬萬過矣,勿辭,亦勿退待。柳煥德又曰,宮城宿衛,何等嚴重,而咸道亨之肆然踰越,自有當律,充軍之命,雖出於好生之德意,論其罪犯,不可充軍而上,臣謂固城縣充軍罪人咸道亨,依本律處斷,宜矣。措辭見上上曰,勿煩。兩提調先退,諸臣以次退出。
甲午十二月十一日未時,上御集慶堂。坐直承旨,儒臣,同爲入侍時,左副承旨鄭好仁,校理朴相甲,副修撰申大升,假注書金若鍊,記事官南鶴聞·李儒慶,以次進伏訖。上命輪讀警世問答訖,諸臣以次退出。
甲午十二月十一日申時,上御集慶堂。藥房入診時,都提調李溵,提調鄭尙淳,副提調李,假注書金若鍊,記事官尹宗彦·李儒慶,醫官方泰輿,以次進伏訖。溵奉進湯劑,上進御訖。諸臣以次退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。歲將暮心萬倍,昨夜吟其兩文,六十六寫予懷,且此中亦予懷,今支撑誠蔘附,曷勝慨?只自歎。氣何諭?待敎侍。
中宮殿·惠嬪宮,藥房口傳問安。答曰,知道。
鄭好仁,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
備忘記,傳于洪龍漢曰,臘前三雪,雖驗豐徵,雖然,明年有年,一則在君,一則其先,上辛祈年,其若欠誠,其驗雖若此,豈能大有年?上辛初三日,其前節在於二十六日,命大臣若親禱,其闕登軒歌,三獻其云大臣命攝,心切歉然,於大享雖攝皆同,於樂正若樂云樂云鍾鼓云,冀歆享,意樂豈歇歟?其雖攝,樂畢,有都承旨入侍時奏,於攝其闕,祈年親享,頃年特敎,於今命同,其亦繼述,其欲下詢,領左相·內局,同入侍焉。
備忘記,傳于李曰,再昨少勝,昨夜特甚,一何長一何長?曷勝憫曷勝憫?今復此今復此,何能堪何能堪?將呼寫聞其曙,此心紓曷勝悶?於房中只有自濃,本五更加五更,雖十更,可也。
傳于洪龍漢曰,雜科幾何爲之與否,都承旨入侍時以奏,陰陽科·譯科,壯元以下皆待令。
又傳于曰,觀象監盡爲之,提調入來,入侍。
又傳于曰,內局入侍,領左相·觀象監·提調待令,雜科人竝入侍。
假注書望,鄭鎭國在外,代南基萬爲假注書。
事變假注書望,李兢周在外,代柳河源爲事變假注書。
事變假注書望,柳河源在外,代洪聖臣爲事變假注書。
傳于鄭彦暹曰,譯科如盡之,皆待令。
又傳于曰,內局入侍。
洪龍漢,以弘文館言啓曰,上番副校理尹正烈,以御營廳從事官,今日本營褒貶坐起時,晝仕出去之意,敢啓。傳曰,知道。
洪龍漢,以承文院官員,以都提調意啓曰,製述官朴昌鳳瓜滿代,司果李壽岱差下,付軍職冠帶常仕,何如?傳曰,允。
鄭彦暹,以吏曹言啓曰,今此宗廟臘享大祭終獻官,行副司直徐有寧,行副司直徐晦修,實預差啓下矣。俱有身病猝重,今日肄儀,不得進參,不得已以本曹參判洪趾海,改付標以入之意,敢啓。傳曰,知道。
李,以吏曹言啓曰,今此宗廟臘享大祭亞獻官,工曹判書金漢耆,行副司直金器大,實預差啓下矣。俱有身病,今日肄儀,不能進參,不得已以西溪君熠,改付標以入之意,敢啓。傳曰,知道。
申益彬,以戶曹言啓曰,故光城府院君金萬基,以保社功臣,恩賜田結,尙未準受矣。江原道春川府量外陳荒處,自本家望呈願受,故査問本官,則續田四十負,打量成冊,今已上來,依例折給,何如?傳曰,允。
鄭好仁,以兵曹言啓曰,入直禁漏行首官員,更點倒奏,決棍十度,逐出開陽門外事,命下矣。依傳敎,行首禁漏官員鄭德基,決棍十度後,逐出開陽門之意,敢啓。傳曰,知道。
鄭好仁,以御營廳言啓曰,今日本廳褒貶時,北二營入直千摠騎士將把摠哨官,當爲來參,而宿衛重地,不可一時暫曠,以將校替代後,使之進參之意,敢啓。傳曰,知道。
鄭好仁,以訓鍊都監·一二所巡廳·左右捕盜廳言啓曰,去夜無犯夜入被捉之意,敢啓。傳曰,知道。
兵曹判書鄭弘淳疏曰,伏以臣,病祟冷痰,遇寒輒發,每當冬節,不能以常人自居者,亦已有年矣。日前恩命之下,義分是懼,不敢言病,擔舁出肅,退歸之後,一倍添劇,頭疼膈痞,渾身如束,咳喘不止,虛汗長流,加以精神昏瞀,如墮雲霧者,已五箇日矣。顧玆病形,旬日之間,斷無差完起動之望,殿最開坼,只隔數日,而莫重考績,無由擧行,大政期限,迫在不遠,而應行事務,全然抛廢,論以國體,宜有變通,噫,臣雖無似,亦有知識,豈敢徒懷偃便,張皇假飾,以自陷於欺慢之科哉?天鑑在上,宜蒙照燭,與其泯默蹲據,終致僨誤,毋寧早自鳴號,以冀解免,玆不得不煩猥干瀆崇聽。伏乞聖慈,俯垂鑑察,亟命鐫改臣職名,回授無故之人,仍治臣瀆擾之罪,以幸國事,以肅朝綱,不勝幸甚。答曰,省疏具悉。卽謝其命,予庸嘉矣。再違召命,深庸訝之,聞果實,特命口傳,一時之,自可快愈,而憶,頃日爲卿悶焉,然莫重此任,豈可輕許?卿勿過辭,調理行公。
備忘記,傳于鄭彦暹曰,今年柑初見,小若撑子,雖六百作爲四雖頒橘,人能食,嗟,御史能駄妓,莫重果一何滯,嗟,諸橘爲乾橘,遲滯然,薦新物敢若此,諸貢人皆任意,牧使今其可見,到稷山,亦何知?有陪持,豈若此?誠慨然,問備宜。
甲午十二月十二日辰時,上御集慶堂。藥房入診,領左相同爲入侍時,都提調李溵,提調鄭尙淳,副提調李,領議政申晦,左議政李思觀,記事官朴長燮·尹宗彦·李儒慶,醫官方泰輿·慶絢·吳道炯·鄭允說·徐命緯·柳光翼·康命徽,以次進伏訖。晦曰,日氣極寒,聖體,若何?上曰,一樣矣。溵奉進湯劑,上進御訖。溵請診候。上曰,止之。待下敎。內局先退。上曰,領左相進前乎?祈年,昔年親行時用樂矣。大臣攝祀,則無用樂之事矣。雖禮云樂云,而玉帛鍾鼓,亦有格神之道矣。今番則欲用樂,何如?晦曰,臣伏見所下傳敎矣。祈年重事,而列於小祀,未知其何故,而以五禮儀言之,則領相爲獻官矣。昨年冬有用樂下敎,而小祀爲大祀,則多有掣礙之端,故其時禮堂,以此陳達而寢之矣。前則以一牲,分用四處矣,昨冬因下敎,加用豕一矣。上曰,昨年下敎,予未思之,而欲詢于卿等矣,依前,可也。仍命書傳敎曰,精神索漠,昨諭者今遺,今聞領左相所奏,昨果下敎,掣肘者多,豕亦加一,今默而於諸執事,莫循井間,另加擇差,致齋等事,亦爲申飭。大祝以時任儒臣塡差。晦曰,小臣惶恐,而昨見徐命膺上疏,以日久之事張皇,而文字亦多不擇,臣非不知,更爲箚陳,而自損體貌,故不爲之矣。上曰,其人古淡矣,今番怪異矣。領左相先退,命持入臘享祭報府。上曰,觀象監提調,誰也?曰,徐命善矣。上曰,司譯院亦同爲之乎?對曰,然矣。讀奏祭報府訖。又讀公事,至金鍾純供辭。上曰,爲叔避嫌過矣。命書判付,讀全羅兵使狀啓。命書傳敎曰,今聞湖南帥臣狀聞,漂人其於鐵物旣若此,此何載來者?亦豈賣用者?自本縣給沿邊村民事,令備局分付。觀象監提調徐命善進伏。上曰,盡爲之乎?對曰,陰陽科則盡爲之,而諸雜科尙未畢矣。上曰,提調先爲出去畢試,陰陽科入格人,使之進前。命善先退,陰陽科入格人,以次進伏。命各奏姓名,各誦背講冊一大文訖。竝退出。承史將退之際,上曰,省記替直注書望擬入。承史退出。
甲午十二月十二日申時,上御集慶堂。藥房入診入侍時,都提調李溵,提調鄭尙淳,副提調李,記事官朴長燮·尹宗彦·李儒慶,醫官方泰輿·慶絢·鄭允說·柳光翼·康命徽,以次進伏訖。上進湯劑,內局先退。上曰,譯科畢爲之乎?曰,自外問之,則明日當畢矣。命讀公事。上曰,李宅鎭加資乎?曰,以堂上爲監司,而以碑閣勞加資矣。命書兵判疏批,命書傳敎曰,大抵頃者章,已涉駭然,況雖堂下,試官受點者,雖命官何敢逐也,而況一品重臣乎?此一節,其章過矣,故下敎,而然此非看作重事者,歲抄敍用者已帖然,今雖實職,決不可若此,況軍職乎?旣非年少氣銳者比,則何若此乎?其在國體,豈可伈伈?徐命膺特施不敍之典,以尊朝體。上曰,徐命膺疏批措辭爲之乎?曰,大司成疏批則有措辭,而徐命膺疏批,則似無措辭矣。使注書出去知入乎?上可之。賤臣出來還奏疏批,以本非若此者,其何至再爲敎矣。上曰,洪良漢出仕乎?曰,違牌矣。命書傳敎曰,莫重陞補,豈可稽滯?且再任則昨日特敎下,其敢違牌,事體寒心,大司成洪良漢只推,更爲牌招,其令明日陞補。承史退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予於今一慷慨,建功何建功,扁鵲何扁鵲?問候若其亦悶,氣何諭?待敎侍。
中宮殿·惠嬪宮,藥房口傳問安。答曰,知道。
備忘記,傳于洪龍漢曰,今夜猶能少睡,而撤漏後開東猶漠,其悶曷勝?況稷山來貢果,尙今稽滯,其涉駭然,令禮曹申飭。
備忘記,傳于鄭彦暹曰,今都政,必欲親政,以騎判章聞也,其艱可知。且憶頃日,特爲許免,其令善爲調息,其代,朴相德爲騎判,待開門牌招,傳授命召。
備忘記,正日開坼相値,次對進定明日。
洪龍漢啓曰,大司成洪良漢,特敎申飭之下,連日違牌,課試不卽擧行,事甚未安,卽爲牌招,何如?傳曰,允。
傳于洪龍漢曰,內局入侍。
假注書望,朴長燮病,代宋俊載爲假注書。
事變假注書望,洪聖臣在外,代金宗敬爲事變假注書。
金宗敬在外,代鄭爲事變假注書。
傳于洪龍漢曰,內局入侍。
備忘記,傳于鄭彦暹曰,予夙夜所重祀典,宮闈令與大祝同,親享時若大祝,儒臣長番命下,近者莫擇,頃年有親奉審擧,載於問答,前則着紗帽則爲,近者以入仕久者塡差,頃年特抄命,其抄已久,故近者下問,以本房人塡差云,故其皆汰後命,噫,彼本房其若銓曹,有門地則輒爲,雖莫識東西人,有朝紗帽,其暮本廳者,此等人,雖莫知東西者,爲宮闈令,曷勝慨然?若此雖有欠敬事,今予氣何能依頃年奉審?興惟則此心一倍,其抄已久,雖加差,必以三執綱人,曾經三執綱加差,以後皆然,頃年下敎後,從加差人,皆減下事旨,掌務中官牌招,立庭奉承傳。
又傳于曰,入直禁漏官行首,決棍十度後,逐送開陽門。
備忘記,傳于洪龍漢曰,萬萬駭然者,禁漏官見日時有日影,日陰時其亦夜,於頃日若走馬申飭,故於今任自臥,以遲爲能,於時刻若時,於更點若更,此等類,沐猴以冠者,設此科爲報時,都食料若是駭,萬古駭然者卽此輩,一夜三人果視漏,將輪回以視,其中若是者憑二人,渠則徹夜睡,誠可駭。噫,八十一歲君,每每悶夜時,渠何敢自便?自今日若卽先報午正,報日入,每五更一點,官員來報差備,嗟予一心,其惟愛人,於禁漏官,心常每每爲駭者,況暮年悶夜深時乎?
備忘記,又傳于曰,於漏水誠孟浪,其速在天水,渠何敢欺?將以此一體申飭。
備忘記,傳于鄭彦暹曰,御史駄妓今初聞,曷勝慨?宜嚴處,命査久何敢滯?令本府飭本道,令卽爲査問焉。
備忘記,又傳于曰,於暮年其宜自强,其若自强,殿最宜先,騎判今日謝恩,明當殿最,若此然後,同日開坼,其令知悉。
備忘記,又傳于曰,三運果皆本色,而餘皆代封,十八運中,莫到者只五運,而於此中若乳柑薦新者敢若此,於湖南敢遲滯,受公文果然受,今一日事,焉敢若此?述自述飭自飭,晩到陪持,捧果後,令該曹決杖六十。
備忘記,又傳于曰,今晩到者,可駭者多,初晩到,其猶欠足,稱以受公文,猶滯於此,其涉駭然,同舟來時公文中,同書名公文,中間若遺漏,則何者來何者遺?雖若此,陪持中卽一日受者,當日受目來,何敢一刻遲滯?果仍此遺漏,何者來何者遺?若是稱托,萬萬可駭。此中若有乳柑洞庭〈橘〉,尤萬萬可駭。今番若此,故皆爲乾橘,此物置留,渠心敢爲,以此分付決杖。
鄭彦暹,以兵曹言啓曰,今十二月十三日,沔川居幼學李琛稱名人,自興化西挾門入來,鳴申聞鼓,依定式下該曹推問,何如?傳曰,允。
鄭彦暹啓曰,兵曹參知李敬倫,省記入啓矣。不爲入來,以致他堂替直,誠甚未安,推考警責,何如?傳曰,允。
鄭好仁,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十二月十三日巳時,上御集慶堂。藥房入診入侍時,都提調李溵,提調鄭尙淳,副提調李,記事官朴長燮·尹宗彦·李儒慶,醫官方泰輿·慶絢·吳道炯·鄭允說·柳光翼·康命徽,以次進伏訖。溵曰,日氣極寒,夜間聖體,若何?上曰,一樣矣。溵曰,伏承寢睡下敎,下情喜幸,而水刺之節,何如乎?上曰,一樣矣。上進湯劑,命只三人入診。泰輿奏曰,脈候左右三部,度數調均,胃脈滑體,一樣差勝矣。絢·道炯奏皆同。上曰,滑體果勝乎?道炯曰,然矣。上曰,附子加入之功乎?能助蔘力乎?道炯曰,然矣。上曰,慶絢之子,何如?溵曰,極精敏矣。上曰,春坊番次,何如?對曰,如前矣。上曰,守令有窠乎?曰,無窠矣。溵曰,今日禮曹褒貶,提調使之出去,何如?上可之。內局先退。讀公事訖。承史退出。
甲午十二月十三日申時,上御集慶堂。藥房入診入侍時,都提調李溵,提調鄭尙淳,副提調李,假注書南基萬,記事官尹宗彦·李儒慶,醫官方泰輿,以次進伏訖。溵奉進湯藥劑,上進御訖。內局先退,譯科入格人入侍事。出榻敎賤臣承命出來,率譯科入格十九人,以次進伏。上問其姓名,使之講讀仍,承史以次退出。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣何諭?次對時同入焉。
中宮殿·惠嬪宮,藥房口傳問安。答曰,知道。
鄭好仁啓曰,今日殿最爲之事,命下,而兵曹判書朴相德,謂有情勢,終不擧行,其在事體,誠極未安,推考警責,仍卽牌招,使之擧行,何如?以承傳色口傳下敎曰,雖三更,殿最然後當就寢,使之仍卽擧行,使暮年其君,何敢若此乎?
備忘記,傳于李曰,悶夜長莫若近,氣昏耗亦特甚,曰脈勝誠果然,能支撑亦異常,何以然於今覺?嗟人蔘得附子,欲奏功其若此,於暮年曷勝慨?
鄭好仁啓曰,大臣·備局堂上,依下敎來待矣。
傳于鄭彦暹曰,內局入侍,次對同爲入侍。
洪龍漢啓曰,大司成特敎之下,連違召命,事甚未安,卽爲牌招察任,何如?傳曰,允。
傳于洪龍漢曰,今日雜科云,入格人竝來待。
傳于鄭好仁曰,內局入侍,雜科人同爲入侍。
吏曹口傳政事,以金魯鎭爲大司成。
兵曹口傳政事,以張志恒爲右邊捕盜大將。
傳于李正吾曰,新除捕將牌招,傳授命召及大將牌。
李,以吏曹言啓曰,今此宗廟望祭大祝,前校理吳載紹塡差矣。時無職名,令該曹口傳付軍職,何如?傳曰,允。
鄭好仁,以兵曹言啓曰,依傳敎,禁漏官行首池光曄,決棍十度後,逐出開陽門之意,敢啓。傳曰,知道。
李正吾,以刑曹言啓曰,晩到五運陪持,捧果後,令該曹決杖六十,此中若有乳柑洞庭,尤萬萬可駭,今番若此,故皆爲乾橘,此物置留,渠心敢爲此,分付決杖事,命下矣。當該五運陪持韓同明·金相龍·高重位·高永昌·梁聖才等,竝爲着來,以傳敎內辭意,申飭分付後,各決杖六十,放送之意,敢啓。傳曰,知道。
鄭好仁,以御營·一二巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十二月十四日辰時,上御集慶堂。藥房入診,都提調李溵,提調鄭尙淳,副提調李,假注書南基萬,記事官尹宗彦·李儒慶,醫官方泰輿·慶絢·吳道炯·鄭允說·徐命緯·柳光翼·康命徽,以次進伏訖。溵曰,夜間聖體,若何?上曰,一樣矣。寢睡·水刺之節,亦何如?上曰,一樣矣。溵奉進湯劑,上進御訖。上曰,人蔘附子,得效最多,脈道似復常矣。晦曰,然矣。命書傳敎曰,左承旨許遞,其代參知李敬倫爲承旨,牌招察任,房順房。內局先退。
甲午十二月十四日辰時,上御集慶堂。大臣·備局堂上,引見入侍時,領議政申晦,左議政李思觀,行漢城判尹韓光會,行司直李章吾,戶曹判書具允鈺,行副司直李潤成·李潭,吏曹判書金鍾正,刑曹參判尹泰淵,行副司直金華鎭·權噵·徐命善,大司諫任希曾,掌令柳煥德,副校理尹正烈,左副承旨鄭好仁,假注書宋俊載,事變假注書鄭,記事官尹宗彦·李儒慶,以次進伏訖。晦曰,聖候,何如?上曰,一樣矣。思觀曰,寢睡之節,若何?上曰,一樣矣。上曰,貢果稽滯,未有甚於今年矣。晦曰,事誠駭然,直爲下敎,可矣。上命讀譯科榜目,仍命徐命善進伏。上曰,此科亦難,背誦面書,所重在焉。命善曰,然矣。晦曰,近來呈告頻煩,玆敢陳達矣。思觀曰,臣等見朝報請罪矣。上曰,此則都承旨當之乎?仍命他承旨進前。命書傳敎曰,近者呈告紛紜,今日大臣旣奏,捧納承旨,從重推考,此後申飭。上曰,彼承旨,誰也?晦曰,鄭好仁也。上曰,曾以兒看,見其面聞其聲,老熟。晦曰,鬚髥甚繁。上曰,兄弟幾何?晦曰,兄弟三人,兄爲安岳倅,弟爲高山倅矣。上曰,都承旨八代封君,誠稀貴矣。晦曰,李時白三父子,一時封君矣。思觀曰,其家勳業,無與比也。上曰,故大臣誠賢矣。思觀曰,近世儉約,無出其右。上曰,兵曹殿最,尙不擧行,以其堂上有闕故耶?命書傳敎曰,殿最吏兵曹爲重,莫重開坼,其何闕也?旣命今日爲之,今聞該堂不備云,參知代,前承旨洪樂信爲參知,卽爲牌招,其令今日殿最。又命書傳敎曰,申飭殿最,宗親府有司堂上有闕,代以順義君啓下,依兵曹例,其令今日殿最封進,噫,宗親府,百司之首也,於今暮年,其何闕也?其令卽爲擧行,形止卽爲以聞。又命書傳敎曰,秋曹殿最亦闕,判書許遞,其代,判尹韓光會除授,牌招察任,亦令今日爲之。晦曰,此南兵使白東俊狀啓也,備陳關隘疎虞之狀,仍以爲本營城後山險處,適有一古城,周抱可容累千兵,而間有崩頹處,今若因舊修築,分置軍器軍糧,則可保無憂,故臣與道臣,相議馳啓,令廟堂稟旨分付爲請矣。今此所論,實出於重關防之意,誠爲可尙,而修築城池,事係重大,令道臣明春巡路,親審形便,量其物力之多寡,更爲狀聞稟處之意,分付道帥臣,何如?上曰,依爲之。出擧條晦曰,今當歲末,泮試尙未了當,而大司成洪良漢,方有親患,有難强迫,今姑許遞,以在京無故人,口傳差出,何如?上命書傳敎曰,今聞領相所奏,事勢固然,國子長許遞,歲末此任,豈可曠焉?以在京無故人,口傳備擬,待下批牌招察任。出擧條晦曰,刑曹參判尹泰淵,與兼帶捕將,不無相礙之端,捕將之任,今姑許遞,何如?上曰,依爲之。出擧條思觀曰,頃因領相所達,前府使柳世德·韓師浹二人,單付知事,此外又有之矣。上曰,誰也?晦曰,柳徽之·韓光國,俱以前府使,年今八十餘矣,階是正憲云矣。上曰,一體單付,可也。出擧條思觀曰,兩司之不得通避,曾有朝飭,而長官則與諸臺有別,頃日兩長官之同登筵席,以親嫌引避,義有可據,而其餘諸臺,不可以此爲例,更加申飭,宜矣。兩銓雖有通避之例,此是兩銓長之謂也,至於吏曹佐貳,與長席有異矣。日昨前吏議鄭晩淳之陳疏未徹,屢違坐罷以其從凡前兵判之竝據兩銓爲嫌,此固過矣,亦非朝家所可曲許者,自今申飭,此後則無得以此爲嫌,宜矣。上曰,鄭晩淳敍用,此後申飭,可也。出擧條潭曰,臣待罪繕工提調,以本監契事,有所仰達矣。長木契進排,三分一會減,流來已久,而近年進排之數,比前漸廣,閪失之弊,比前益多,舊貢人至於逃散之境,勢不得已責貢於債主,名以新募,目下事勢,實多悶急,貢人輩號訴不已,不可無軫念之道。俯詢大臣·戶判,處之,何如?上曰,大臣之意,何如?晦曰,重臣以此事,言於賓坐,故果聞之,此可謂貢人之一大弊,宜有軫念之道,而於此等事,戶判卽主人,使之陳達,何如?上曰,戶判奏之,可也。允鈺曰,長木契難支之弊,誠如提調所陳,而其所變通,別無他道矣。渠輩雖願全數會減,此則決不可許施,本監竹契,有十分一計減之規,而因貢人稱冤,其時提調,以五分一計減,陳達蒙允,今亦依此例,參半會減,何如?上曰,依爲之。出擧條思觀曰,方當歲末,囹圄多有滯囚矣。上命書傳敎曰,豈可事同而飭異?以注書事禁推者,臺臣禁推者,一體特放。希曾啓曰,請固城縣充軍罪人咸道亨,依本律處斷。上曰,勿煩。措辭見上煥德啓曰,請固城縣充軍罪人咸道亨,依本律處斷。上曰,勿煩。措辭見上諸臣以次退出。
甲午十二月十四日申時,上御集慶堂。藥房入診入侍時,都提調李溵,提調鄭尙淳,副提調李,假注書南基萬,記事官尹宗彦·李儒慶,醫官方泰輿·慶絢·吳道炯·鄭允說·柳光翼·康命徽,以次進伏訖。溵奉進湯劑,上進御訖。慶絢曰,診脈左右三部,脾胃甚調和矣。上曰,一樣矣。命書傳敎曰,京中殿最,東西銓最重,噫,暮年其君,暮年其欲開坼,焉敢若此,焉敢若此?其令申飭。又命書傳敎曰,騎堂傳旨踏下代,金思穆爲騎堂,卽爲牌招察任。又命書傳敎曰,雜科夜將畢,來朝待令云,開坼相値,其何酬應?入侍下敎安徐。又傳敎曰,長亞官體貌有異,騎判旣已謝恩請牌,其涉殊常,下問前參知事,參知若此,長官撕捱,事體若何?況或以此有下敎,而昔有金萬埰·尹德駿下敎,況此豈比於此乎?暮年多事,以呈辭紛紜,曾諭,而予則莫能體故若此,此等撕捱,莫若近日,誠若此,衰君其將自立,若此者亦將莫能束帶於予朝乎?萬萬駭然,嚴加申飭,其令必爲,噫入耆社,故頃日則耆社殿最雖親爲,噫,暮年雖巽軟,豈可替爲大司馬事?政院請牌,已涉異常。若此爲殿最,君將臨駕以受,萬萬駭然,萬萬駭然。雖五更,聞殿最畢當睡,另加嚴飭。
上在慶熙宮。停常參·經筵。
藥房都提調李溵,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗟今月其已半,將開坼憶昔今,曷勝懷?只自歎。氣何諭?待敎侍。
中宮殿·惠嬪宮,藥房口傳問安。答曰,知道。
李正吾,以都摠府言啓曰,今日入直內三廳,武兼禁軍及軍兵等,當爲中日習射,而臘享大祭齋戒相値,不得爲之之意,敢啓。傳曰,知道。
備忘記,傳于鄭好仁曰,今開坼,何酬應?心亦昏,曷勝慨?正朝拜其何能?於今日欲祗迎,亦莫能此何人?嗟臘享自古重,禮承旨徽寧安徐,於左於右,詣兩處皆奉審來奏。
備忘記,傳于鄭彦暹曰,後運貢人,其雖萬萬駭然,憶昔年,令該廳給回糧,示予意。
又傳曰,內局入侍,童蒙敎官,同爲入侍。
傳于李敬倫曰,奉審承旨入侍。
李,以吏曹言啓曰,今此社稷,宗廟·永禧殿臘享大祭執禮·大祝,皆以侍從塡差,而時無職名人員,令該曹口傳付軍職,何如?傳曰,允。
李,以吏曹言啓曰,曹所屬宗簿寺官員等矣,今甲午年秋冬等褒貶當等第,而本寺提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今甲午秋冬等褒貶,依前例磨勘以入,而至於平市署,則提調有故不得磨勘,去春夏等軍資監褒貶,因都提調有故,未得限內磨勘矣。今則其時官員,已有遷轉,難以考績,依近例蕩滌,何如?傳曰,允。
又以禮曹言啓曰,今此本曹褒貶,所屬各司官員等參謁時,成均館司藝鄭德洙,典籍朱重純,校書館副正字李果,稱以在外未肅拜,俱不參謁,事體未安,以各其本司褒貶之不爲,雖不得等第以入,而不可仍置,令吏曹中考施行,何如?傳曰,允。
又以禮曹言啓曰,各陵殿園墓及本曹郞廳·童蒙敎官·四學·通禮院·歸厚署·奉常寺·典牲署·東西氷庫·掌樂院·禮賓寺·觀象監·司譯院·內醫院·圖畵署官員等,今甲午年秋冬等褒貶等第以入,而宗廟署·社稷署·弘文館·藝文館·春秋館·承文院·成均館·校書館·典醫監·惠民署·東西活人署·東南關王廟官員等褒貶,各其司都提調·提調堂上有故,不得一時磨勘之意,敢啓。傳曰,知道。
又以禮曹言啓曰,今此本曹褒貶時,崇陵參奉趙廷獻,與臣尙淳,有應避之嫌,順陵直長金履中,與參判李海重,有應避之嫌,不得同議磨勘,而各其別啓本等第以入之意,敢啓。傳曰,知道。
又以本曹言啓曰,本曹褒貶啓本中,刀擦一處之意,敢啓。傳曰,知道。
又以兵曹言啓曰,本曹今甲午年秋冬等褒貶等第磨勘以入,而曹所屬訓鍊院官員等褒貶,因本院堂上有故,不得一體磨勘之意,敢啓。傳曰,知道。
又以工曹言啓曰,本曹郞廳,今甲午年秋冬等褒貶及屬司中繕工監·尙衣院·瓦署·造紙署·典涓司,今甲午年秋冬等褒貶,合六度磨勘以入,而屬司中掌苑署,今甲午年秋冬等褒貶,因該署提調之不備,限內不得磨勘之意,敢啓。傳曰,知道。
又以宗親府郞廳,以有司堂上意言啓曰,本府郞廳矣,今甲午年秋冬等褒貶等第,當爲磨勘,而典簿李鎭常,以淺,限內不得爲之之意,敢啓。傳曰,知道。
李正吾,以宣惠廳郞廳,以都提調意言啓曰,本廳郞廳等,今甲午秋冬等褒貶等第,磨勘以入之意,敢啓。傳曰,知道。
李敬倫,以訓鍊都監從事官,以都提調意言啓曰,今甲午年秋冬等褒貶,磨勘以入之意,敢啓。傳曰,知道。
又以禁衛營從事官,以都提調意言啓曰,本營從事官及諸將官等,今甲午秋冬等褒貶,磨勘以入之意,敢啓。傳曰,知道。
又以御營廳言啓曰,本廳今甲午年秋冬等褒貶,依例磨勘以入之意,敢啓。傳曰,知道。
又以濬川司郞廳,以都提調意言啓曰,本司都廳及郞廳,今甲午年秋冬等褒貶等第,磨勘以入之意,敢啓。傳曰,知道。
李正吾,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
右參贊洪麟漢疏曰,伏以臣,承玆新命,于今幾日?五內戰掉,罔知所出。冒控血懇,仰瀆崇嚴,以冀天地父母之曲諒而亟副,及承批旨,不惟不賜允許,辭敎愈摯,恩數冞隆,其所以反覆諭勉,無非不敢承當者,臣於是,尤不勝抑塞罔措也。仍念臣,猥踵臣兄之後,濫蒙不世之眷,戒忽冥墑,災招滿盈,涓埃莫報,門戶幾覆,而我殿下察臣於衆棄之中,憐臣於旣屛之後,五載之間,收錄如舊,至叨千萬不近似之重任,以此情地,得此恩造者,歷數今古,有幾人哉?嗚呼,臣身臣不自有,赴湯蹈火,臣何敢辭,而顧玆新授之職,卽臣兄舊踐之地也。臣兄立朝本末,聖鑑想已俯悉,臣兄之知遇於聖明,何如,勤勞於國家,何如,而猶不免顚頓狼狽,況臣不及臣兄遠矣。又況世路之益險,時勢之益艱,日甚一日,以臣之危蹤,復蹈其覆轍,則畢竟僨敗,尤可立俟,其爲貽累於則哲,益害於身家,當復如何,而仰惟殿下之使臣兄,優游自在者,實出於愛欲其生之盛意,則今日此任之復命於賤臣者,豈不有違於大聖人終始全保之道乎?噫,聖上之覆燾臣家,與天靡極,私門之涵濡國恩,如海莫量,而臣兄窮蹙之情,不敢以已蒙照燭,而有所自恕,臣等兢臲之跡,不敢以屢被飭諭,而有所自安,今何可不恤私義,只憑寵靈,自同無故之人,冒膺匪分之任,以益其愧恧,以招其嗤點也哉?一向虛縻,益切悶隘,玆敢申暴至懇,仰首哀籲。伏乞聖慈,曲加憫察,亟命刋改,使重務無曠,賤分獲安,不勝萬幸。答曰,省疏具悉卿懇。噫,五十載臨御,卜相固多,而今卿枚卜,心切喜焉。若今初也,噫,領左相請卜,近者精神益索漠,莫思卿等,意謂命卜相而加卜,見其公心,領左揆求對,乃覺卿心,自謂曰吾相定矣,領相數三人,指卿加卜,心喜若此,則何待其卜?卽席下敎,而此亦重枚卜之意也。其雖加卜,何異特命?自此以後,氣苶中心定,內局入侍先喩得志喜之意,於此可見。此心亦豈私卿?意實爲國。聞此陳章,自古有焉,豈非在卿,則諭何徑先,而翌日宣諭,意亦深矣。今予一心,得相爲喜,其何他諭?歲將暮矣,暮年爲國之心懇切,以卿幾年事予,何不諒此心?嗚呼,今夙夜此心,其謝指日,卿須體小子慇懃之意,亟寢陳章,卽謝其命,用慰夙夜用心。仍傳曰,遣史官傳諭。
正言李基崧疏曰,伏以臣於向者中道陳章,特蒙館職之恩遞,歸護病母,感祝冞切,不意薇垣新除,又下此際,馹召繼以儼辱,榮動鄕里,蓬蓽生輝,臣聞命感激,撫躬踧踖,其在分義,固當趨承之不暇,而第伏念臣之母病,値此嚴寒,宿症新,一倍危劇,頑痰塞胸,寒熱迭攻,冷汗常注,頭目暈眩,精神迷瞀,勺水不下,氣息奄奄,實有朝夕難支之慮,臣晝夜扶將,焦遑煎灼,罔知攸措,以此情私,萬無一刻離捨之勢,官職去就,已無可論,玆不得不縣道哀籲於孝理之下。伏乞聖慈,俯垂矜諒,亟削臣所帶之職,仍治臣逋慢之罪,以肅朝綱,以安賤分,千萬幸甚。答啓字。
甲午十二月十五日巳時,上御集慶堂。藥房入診入侍時,都提調李溵,提調鄭尙淳,副提調李,假注書宋俊載,記事官尹宗彦·李儒慶,醫官方泰輿·慶絢·吳道炯·鄭允說·徐命緯·柳光翼·康命徽·李敏德,以次進伏訖。溵曰,聖候,何如?上曰,一樣矣。進湯劑後,上曰,診候勿爲,卿等退,待下敎。內局先退。上命右副承旨入侍,命入褒貶,又命先奏草記。上曰,諸道狀聞,右副奏之,各司草記,知申奏之。上曰,注書,誰也?曰,宋俊載也。上曰,是誰?曰,公州判官宋翼洙之子也,前判書金器大之甥姪也。上曰,然乎然乎?上顧賤臣曰,汝兒時常入闕內乎?賤臣對曰,然矣。上曰,汝年幾何?賤臣對曰,二十七歲矣。上曰,汝兒名云何?賤臣對曰,昌喜也。上曰,冠名云何?賤臣對曰,俊載也。讀奏京司八道褒貶訖。命書傳敎曰,殿最之數多,莫若今番,予庸可喜,大政親政有命,從近定日以入。又命書傳敎曰,今般殿最,大勝於前,曾有下敎,宗親府,百司之首,而今番闕焉,故雖差備員,以首堂上赴燕頉稟,故心切悵然,於卽席思焉。嗚呼,昔甲午今月殿最,予在直宿,故以首堂上直宿頉稟,今年果然同,其豈偶然?嗚呼,昔年在邸,宗親府殿最頉稟,凡殿最開坼時,侍坐參見,今年此月,臥而聞焉,曷勝冥然?其亦苟且,五內如隕,何待畢奏?先示予意,而噫,今年若干臨月臺堂中,見新恩,心神半餉莫定,故嗚呼,臘享,大享中重者,欲爲祗迎欲下敎,而自顧氣而莫能,心切嗟惜,於今開坼,莫知在今世,其若坐前生,頃日今日予已自判,莫能祗迎,何可歎也?兼示慷慨焉。又命書傳敎曰,其孟浪者,卽童蒙敎官,而近者申飭故有效,暮年欲見童蒙,敎官皆率訓下,其令今日來待。上曰,右副承旨李敬倫年幾何?曰,四十矣。上曰,今番褒貶,萬古所無矣。讀至固城縣監中,命點下,讀奏褒貶訖。啓曰,卽伏見忠淸監司安兼濟,平安監司蔡濟恭,咸鏡監司李重祜,今秋冬等褒貶啓本,則守令無一人居下,殊無嚴明殿最之意,推考警責,何如?上曰,依爲之。右副承旨李敬倫啓曰,卽伏見喬桐水使徐有大,平安兵使崔東岳,忠淸兵使李應爀,忠淸水使具明謙,全羅右水使申大謙,南兵使白東俊,今秋冬等褒貶啓本,則邊將無一人居下,殊無嚴明殿最之意,推考警責,何如?上曰,依爲之。竝出擧條諸臣以次退出。
甲午十二月十五日酉時,上御集慶堂。藥房入診,童蒙敎官,率童蒙同爲入侍時,都提調李溵,提調鄭尙淳,副提調李,假注書宋俊載,記事官尹宗彦·李儒慶,醫官方泰輿,以次進伏訖。上進御湯劑。上曰,敎官入來乎?曰,入來矣。上曰,敎官,誰也?曰,兪彦錥·李商烈·閔百權·趙榮慶也。上曰,敎官幾朔出六乎?尙淳曰,三十朔也。上曰,捷徑也。溵曰,參下中便窠矣。上曰,內侍敎官,好矣。溵曰,臣亦曾經此官矣。春塘臺設科,內侍等例設飮食,供饋敎官甚盛矣。上曰,同接亦同食乎?溵曰,親知之人,盡沾漑矣。內局先退。上命奉審承旨入侍。上曰,注書,誰也?曰,宋俊載也。上曰,宋俊載新榜乎?曰,八月庭試矣。上曰,八月庭試何科也?何人爲壯元也?曰,以上候平復設慶科,而金魯永爲壯元,今已爲承旨矣。奉審承旨鄭好仁進伏,奏宗廟·社稷諸祭官擧案而退,敎官兪彦錥進伏,訓下童蒙九人,講小學而退,敎官李商烈進伏,訓下童蒙三人講小學。上曰,嗟此人,李顯謨之孫也,召見童蒙,豈意見汝乎?命書傳敎曰,嗚呼,李顯謨予在銅闈時爲桂坊,其子李成中嗣服後登科,經翰苑玉署,位在正卿,而今作故人,尙今思焉。噫,今見其姪,嗚呼,暮年予心若何?噫,今召童蒙,不過暮年寓懷,而豈意見此人?予懷曷極?俄已示意,予今不諭,此人三十朔後若無故,自然陞六,今見矣。何待其年?特爲陞六調用,以示思故人之意。敎官閔百權進伏,訓下童蒙四人,講小學而退,敎官趙榮慶進伏。上曰,故判書之孫乎?曰,子也。上曰,容貌相似乎?曰,有典型矣。命書傳敎曰,今日召童蒙,意不過寓懷,於敎官中,豈料見忠翼公孫?況其今年乎?李成中姪已下敎,況此人?嗚呼,此人祖,今年必也題主,予懷何抑?敎官趙榮慶,令該曹一體陞六。訓下童蒙三人,講小學而退,童蒙講訖。命書傳敎曰,純通童蒙三人,各紙三卷·筆三枝·墨三笏賜給,通童蒙十人,各紙二卷·筆二枝·墨二笏賜給。命賤臣持入右相箚,讀奏,又奏全羅水使護送漂人啓,又奏刑曹沔川人申聞鼓山訟供辭啓。命書判付,命賤臣知入沔川倅姓名。命書傳敎曰,於今內府有也,亦有諸承傳色乎?若有,於今駭事今予聞,昔一,此亦長番者,而嗣服後亦有長番姜文載,而今亦有此人,卽三也。靜以思之,於昔年皆年長來者,而今聞卽五歲來者,若此而人鬼豈莫辨?李夢良若呈於內府道,倂與李夢良草記,可也。其次其雖一時不察,旣呈則於此人則陞資者番則宜草記,而只捧李夢良單,旣去內府,而君莫能知,下問後乃知,非若此,雖經年,其何知此一夢良處之也?萬萬爲駭,於夢良,自五歲而得同鄕以養,其時尙在乳下,則何莫知人鬼,而其猶至此者,與頃年一人有異,渠欺君也,而滿心惶蹙,焉敢揚揚見君?可駭莫甚。以非內豎故,焉敢放恣以侍?夢良先已處分,諸承傳色越俸一等,內侍府故規,入屬時有保,此等人書保,萬萬可駭。分付內府,其保人皆永刊內府,李夢良亦永刊逐鄕,而噫,今予此敎,深慨暮年見欺也,讀奏醫科·律科榜目訖。命書傳敎曰,予嘗以謂其科然後,將爲審藥檢律,今於榜目,聞焉皆先爲,其涉異常。況若此,故年小乳臭之輩,得將軍加,汎濫莫甚,何以若此?令備局問于本監,日後次對以奏。命賤臣,持入漂人物件成冊二卷,讀奏訖。命書傳敎曰,必也若此,取讀備局來成冊,果然,騎卜馬竝六十一疋,此勅使來所無者,我國使行,亦無此例。嗟哉,暮年其何聞此?若是浩多,申飭押領差員必也無一錢遺漏,亦莫用吾民私馬,必也,刷馬事,令備局嚴飭沿道。諸臣以次退出。
上在慶熙宮。停常參·經筵。
右副承旨李敬倫啓曰,大司憲宋淳明呈辭,執義宋霮任所在外,掌令兪彦脩呈辭,柳煥德呈辭,持平韓後樂任所在外,金翊休呈辭,今日以監察茶時之意,敢啓。傳曰,知道。
下直,全羅兵使南益祥,三陟府使沈澥。
藥房都提調李溵,提調鄭尙淳,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。傳曰,知道。逢臘月逢臘日,誠冥然亦冥然,開坼已,親政近,歎苟且曷勝慨?噫,若此建功效扁鵲功,予一哂,氣何諭?待敎侍。
傳于鄭好仁曰,內局入侍,坐直承旨與儒臣,持問答同爲入侍。
備忘記,傳于鄭好仁曰,孝經卽孔聖訓,初言身體髮膚,末立身揚名誦,此心感矣。
備忘記,傳于鄭彦暹曰,噫,近者此等風俗成習,故嗟彼尺童亦然曰,讀書爲登科云,豈渠意?其父兄勸學時,以此爲勸者也。噫,此輩將來,皆事沖子者,若此聞此,曷勝慨然?噫,尺童以一理勸爲子弟心乎?世道若此,予何恃?誰徹宵慷慨然,昔日勸學文,美貌玉帛,皆在此書中云,量此意,少寬心也夫。
鄭好仁啓曰,假注書宋俊載,身病猝重,勢難察任,今姑改差,何如?傳曰,知道。
假注書宋俊載改差,代鄭喆祚爲假注書。
李啓曰,今十二月二十日,都目政事爲之之意,敢啓。傳曰,知道。
傳于李敬倫曰,內局入侍。
鄭好仁,以弘文館言啓曰,本館上番副應敎李昌伋,以中學兼敎授,今日儒生試取事,晝仕出去之意,敢啓。傳曰,知道。
鄭彦暹,以吏曹言啓曰,今日本曹開坼坐起時,考見京外褒貶啓本,則禮曹佐郞姜齊興,以少疎何妨爲目,則宜置中考,而致諸上考,致勤點下,固城縣令閔昌烈,以何用尙嚴爲目,則宜置下考,而置諸中考,致勤點下,殊無嚴明殿最之意,當該堂上及道臣,竝推考警責,姜齊興依定式中考施行,閔昌烈下考施行,何如?傳曰,允。
鄭彦暹,以吏曹言啓曰,麟蹄縣監趙來鎭,以六年窠,兩次居中,依例罷職,何如?傳曰,允。
鄭彦暹,以兵曹言啓曰,今日坼見諸道褒貶啓本,則忠淸兵使李應爀啓本中,淸州營將洪宅夏,以細疵宜略爲目,則宜置中考,而置諸上考,北兵使柳鎭夏啓本中,高嶺僉使朴性善,以老病難强爲目,而置諸中考,統制使具顯謙啓本中,助羅浦萬戶玉器儁,以事有未審爲目,永登浦萬戶李裕蕃,以立代差欠爲目,而竝置諸中考,致勤點下,殊無嚴明殿最之意,忠淸兵使李應爀,北兵使柳鎭夏,統制使具顯謙,竝推考警責,淸州營將洪宅夏,中考施行,高嶺僉使朴性善,助羅浦萬戶玉器儁,永登浦萬戶李裕蕃,竝以下考施行,何如?傳曰,允。
鄭彦暹,以漢城府言啓曰,依傳敎,李夢良逐鄕之意,敢啓。傳曰,允。
李正吾,以禁衛營·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
甲午十二月十六日巳時,上御集慶堂。藥房入診,同副承旨·儒臣,持問答同爲入侍時,都提調李溵,提調鄭尙淳,副提調李,同副承旨鄭彦暹,副修撰洪相纘,假注書宋俊載,記事官尹宗彦·李儒慶,醫官方泰輿·慶絢·吳道炯·鄭允說·徐命緯·柳光翼·康命徽·李敏德,以次進伏訖。溵曰,今日則聖候若何?上曰,一樣矣。溵曰,寢睡與水刺,何如?答敎低微未曉。溵曰,中宮殿氣候進湯劑後,連爲差勝歟?上曰,一樣。溵曰,王世孫睿候,何如?上曰,如前。進湯後,上曰,退待下敎。溵曰,診候何以爲之?上曰,勿爲。內局先退。上曰,儒臣入來乎?曰,李昌伋今日設學製,故下番洪相纘獨入矣。讀奏灣尹狀啓,統制使倭船狀啓,北伯鏡城判官李邦榮軍器修補事狀啓訖。上命書傳敎曰,今聞北道道臣狀啓,鏡城判官李邦榮,以一文官,與武臣有異,則以狀後錄聞之,若是夥然,予今初聞,其可奇者,若此而不報,噫,此處卽文臣補外處,予昔年親睹,而若此誠可尙也。況此人故相孫,於今暮年,其何循例?付該曹特爲加資,以示予暮年聳動意,況此人兄弟,其亦沈滯者,此亦暮年擧沈滯之一端,其令該曹卽爲今日口傳下批,聳動北道。上曰,注書,誰也?曰,宋俊載也。讀奏漢城府逐中官啓及西氷庫藏氷草記,又讀國子長牌不進傳旨,上命踏下。上曰,李昌伋,以設學製,不爲入來乎?曰,然矣。昌伋日前設庠製,以士習之不美撤場矣。今又設場云矣。上曰,善哉。仍命書傳敎曰,歲寒然後知勁草,近者科場,每多雜亂,而因今日召儒臣聞之,學製以士習不美,屢次撤場,今爲之,其涉可尙,敎授李昌伋,特賜大鹿皮一令,令院吏傳授於開場處,使諸生咸知暮年勸奬之意,學敎授則王人也,學製其亦國試,則今番雜科生徒,亦着儒巾入場,名儒生赴學製,何敢着笠?其若此無異與㒗,況欲閭家捉入,士習駭然。噫,昨童蒙亦有下敎,此猶若此,況靑襟乎?暮年聞此,不覺駭然。昔聞柑頒時,因攫取,以手打柑盤,不敬君,賜書揭停擧云,分付四學,此後若此,豈特撤場?以不着儒巾,其敢自便,特書揭,限三年停擧,以示暮年勉飭之意。歲暮學製事重,學敎授仍留,仍爲畢場事,卽爲分付。又敎曰,爲僧不肯蔬菜者,其將勸肉,爲儒入學時着笠,萬古初聞,此無他,偃便而然。噫,士習若此,故昨日尺童所對亦若此,嗚呼,暮年士習若此,曷勝駭然?若有父兄,其豈若此?此只有子弟之國,噫,豈云父兄?人君在君師之位,此專由乎其君衰耗而然,曷勝慨歎?更思因無形之儒,多儒混被撤場,綜核道乎?此後若此者,卽其人問名,依下敎停擧,今聞中西學合設,而頃者亦然云。若此卽兩敎授,西學敎授一體大鹿皮賞賜。又下敎曰,學敎授二人,使之仍留畢試,玉堂·春坊上番,追省記入直。讀奏北兵使直赴狀啓,上命書傳敎曰,北關親騎衛當直赴,狀聞今到,令該曹今日卽爲回啓後,卽爲分付,使遐外人,今年內聞知。又命書傳敎曰,君雖暮年,近侍若前,況以長番陞資者乎?雖新進有此狀,府有司宜入啓題草記,而何敢直書依願?使其君將一月莫知何處,萬萬駭然。府有司旣處分,而此兼承傳色,爲府有司若此,何可比他承傳色?前府有司孫效忠,越俸三等,身爲內侍府行首,見此而莫聞,今番擧條,萬萬可駭。若此近侍長番雖逃去,君何聞知?內班院行首李景聃,亦一體越俸一等,承傳色中官安國來,爲承傳色,莫能草記,昨日下敎也,敢曰呈內侍府云,此政曾亦若此,果若言,若昨日殿最,夢良入見君前乎?雖中官,是誰子,而昨日所對,無異禽獸,若此者長興料浮費,分付內府永刊。又命書傳敎曰,待彼人道,豈可督促?大抵此漂人,留滯我國其多日,則六日程於八日,萬萬可駭,差員·道臣,將欲決棍云,此無他,卜運夥多之致,此後若此,當該差員,當卽其地充軍,令備局卽爲分付畿甸·湖西。命書傳敎曰,不過存國體,今已歲暮,其何多日?徐命膺特爲敍用。又命書傳敎曰,親政相値,十九日次對進定事,分付備局。退出,坐直承旨鄭彦暹,儒臣洪相纘進伏,上命儒臣讀問答,承旨及翰注,輪讀訖。上曰,儒臣與洪益三爲幾寸?相纘對曰,爲九寸叔姪矣。上曰,洪益三有子乎?相纘曰,有二子矣。上命儒臣先退。上曰,禮房承旨鄭好仁有子乎?彦暹對曰,好仁之兄象仁有三子,長曰文啓,已經主簿矣。上曰,然乎?經守令乎?彦暹曰,以主簿作散矣。命書傳敎曰,暮年思古人,昨聞猶遺,今問果然,古宰臣洪益三,尙今思焉,其子相殷,稚童予昔見。嗚呼,昔年五都尉孫,今皆科甲,兩都尉孫亦爲輔相,古豈有一宮從孫,特授儒臣,而予思洪益三,其子今方守令,以此之故,陞敍調用,以示予思舊之意,故相孫亦有命,待闋服調用,而一都尉孫,今爲承旨,而一爲守令,至今官祭,而二都尉孫中,一都尉孫,時無職名,卽靑平也。此人曾經承旨,雖都政,無苟且者,令該曹亦爲調用,以示暮年憶昔。上命賤臣問五宮次第于禮房承旨,賤臣承命出來,知入以奏。上命書傳敎曰,暮年申飭,卽怠慢也。於今兩寺濟濟,而昨日則雖以開坼相値闕焉,今何闕啓?長官外,一竝從重推考,其若此而其不請牌,禮房承旨,亦爲推考,在京多臺,亦爲牌招。又命書傳敎曰,御使載妓,萬古初聞,雖康津,越海與否自可知,此査豈可踰年?令備局申飭湖沿,越海與否,先爲査啓。諸臣以次退出。
甲午十二月十六日申時,上御集慶堂。藥房入診入侍時,都提調李溵,提調鄭尙淳,副提調李,假注書柳協基,記事官尹宗彦·李儒慶,醫官方泰輿·慶絢·吳道炯·鄭允說·徐命緯·柳光翼·康命徽,以次進伏訖。上曰,今日新卜,爲宗國得人幸矣。溵曰,爲國萬幸矣。溵奉進湯劑,上進御,內局先退,讀奏吏曹守令辭朝後發行日子査問啓目訖,承史退出。
甲午十二月十六日申時,上御集慶堂。藥房入診入侍時,都提調李溵,提調鄭尙淳,副提調李,假注書鄭喆祚,記事官尹宗彦·李儒慶,醫官方泰輿·鄭允協·慶絢·吳道炯以次進伏訖。溵曰,午間氣候,何如?上曰,一樣矣。請進湯劑,上進御後,請診候,上許之,泰輿等診脈候,退伏奏曰,左右三部度數調均,滑體亦一樣矣。上曰,諸臣退去。以次退出。
上在慶熙宮。停常參·經筵。
下直,滿浦僉使李弘逵。
藥房提調鄭尙淳,副提調李啓曰,伏未審夜間,聖體調攝,若何?痰候,何如?寢睡·水刺之節,何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。臘已過懷一倍,氣何諭?待敎侍。
中宮殿·惠嬪宮,藥房口傳問安。答曰,知道。
備忘記,傳于鄭好仁曰,內局都提調許免,其代,右相爲內局都提調。
以承傳色口傳下敎曰,已書之批答故下之,都提調備員後入侍。
備忘記,傳于鄭好仁曰,今日大小臣工,爲八十一歲君效誠,惟在建功,量卿心顧國勢,豈可循例副卿心,初何拜?暮年用心,此休休量款款忠,其知熟矣。自拜相心有得,卿恒心君暮年,一何此豈特拜相?於今保護,安心卽謝。仍入內局事,令內局注書,傳諭右相,仍爲偕來。今若此,固心在也,須量須量事,一體傳諭。
傳于李敬倫曰,當面諭,勿待命,入來謝命事,傳諭,仍爲偕來。
備忘記,傳于鄭彦暹曰,於正卿體貌猶重,況大官乎?八十一歲君,支撑者此也。一飮爲今臣子,其猶悶也,況昨夜至今,一貼皆闕者乎?企待三章,其猶敬大臣意,吁嗟,股肱其何忽?八旬其君,關係氣像,亦量其心,何能敦守?悶建功時雖全闕,於予得矣,於內局何?況於建功,公卿心同,何忍若此?安心卽來謝恩事,更爲傳諭,期於偕入,果若此,此後內局撤問安,況至三章,比前過矣,須量須量事,一體傳諭。
備忘記,傳于鄭彦暹曰,卿心可質神祇,已知卿心必若此,故予亦若此,三台闕一,豈曰星,其何明也?鼎足闕一,豈曰鼎,其何立?暮年拜相若此,何顔對臣僚?大小文書當留院,親政亦當停,此時於國何?卿心已量,卿心已量,安心入來事,更爲傳諭,期於偕來。
傳于李曰,大小公卿,建功,何如,而尙在此時,其何循例乎?都承旨偕來。
備忘記,傳于鄭彦暹曰,三章兩書啓,卿心畢矣,今於暮年,一何困我?安心卽入事,都承旨傳諭,期於偕來。
藥房口傳啓曰,臣等伏承備員入侍之命,而今則日已向曛,不得備員,常御之湯劑,尙未進一貼,憂憫之極,玆敢詣閤陳懇。伏乞先許臣等持湯劑入侍,千萬顒祝,惶恐敢啓。
傳于李敬倫曰,內局入侍。
備忘記,傳于鄭彦暹曰,貢果滯已申飭,靜以惟今果速,其稽滯在領人,十九後今猶在,製述文命牧使,其封進今何遲?候風然,令禮曹問以奏。
李,以吏曹言啓曰,掌樂院正閔恒烈呈狀內,身病猝重,勢難察任云,今姑改差。西學訓導朱宗壎,受由過限未上來,依例改差。成均館學諭金璞,除拜後過限未上來,依例罷職,何如?傳曰,允。
李正吾,以兵曹言啓曰,景福宮衛將李海,身病猝劇,勢難供職,呈狀乞遞,不可等待其差復,今姑改差,何如?傳曰,允。
李正吾,以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
李敬倫,以義禁府言啓曰,濟州御史溺色,至于載舟越海之境云,令該府卽問越海邊邑,果有是事與否,卽報草記事,命下矣。自臣府發關於該道道臣,及越海邊縣海南縣矣,卽刻到付全羅道臣査報內以爲,都會官海南縣監,及沿路羅州兼任靈巖郡守牒呈內,去九月二十六日濟州御史,自都會官發船時,羅州妓生三名,以支供來待,而其中一妓,載船入去的實云矣,敢啓。傳曰,聞甚駭然,暮年初聞,御史洪相聖,刊名侍從案,海南縣投畀,載去妓,令康津縣依下敎擧行。
前右參贊洪麟漢疏曰,伏以臣,再陳血懇,冀蒙矜許,而批旨過隆,敦勉愈切,臣之迫隘悚悶,到此而尤一倍矣。蓋人臣去就,惟義是視,而臣之不可出,不但臣自知之,雖問之國人,皆必曰不可出,則其所涕泣而顒望者,惟在成命之速還,而誠未孚天,致煩恩數,虛帶度日,只增惶愧。臣何可徒畏嚴威,不爲更暴微衷乎?抑又念輔相之職,百責之所歸也。古所謂德業器量,雖未可易言,至若調劑酸醎,以鎭世道,振刷紀綱,以董群工者,其責亦大,雖使百倍於臣者當之,猶且逡巡退讓之不暇,如臣綿力薄才,此時此任,何嘗一毫髣髴,而況至危之踪,至悲之悃,終有所不能抗顔者,以殿下日月之明,初不察臣之愚鹵,而加以誤恩。又不軫臣之臲卼,而縻以過禮,以至上下相持,公私俱妨者,豈不辱朝廷之尊,駭四方之聽也哉?此臣所以徊徨踧踖,惟願速被慢命之誅者也。且前後叨此職者,必具三疏,已成舊例,而今臣之呼號不知止者,非敢外飾於文字,竊自內決于方寸,情窮勢蹙,只益罔措而已。臣於治疏將上之際,伏奉內局除命,仍下備員後入侍之敎,嘗藥義重,固當竭蹶趨承,而區區踪地,如前所陳,不敢爲冒膺之計,玆不得不更控危懇,仰于宸聽。伏乞天地父母,俯加憫憐,刊臣新授之職,以幸國事,治臣屢瀆之罪,以安賤分,不勝幸甚。答曰,省卿之懇。噫,欲副卿心,初何卜相?一自新卜,爲國紓心,兄弟台席,近有領相,昔亦有矣。其君八十一枚卜,豈云我國?漢唐以後,其果有乎?若此小子爲國,欲備三台,其心曷勝?今命內局,意亦深矣,卿須體小子暮年用心,顧兼帶保護體重,安心休懇,卽爲謝命。噫,年雖暮,志則固,今者此擧,其豈文具?宜體宜體,少量少量,宜卽謝命,持鎖鈔入侍焉。仍傳曰,令偕來注書傳諭。
假注書鄭喆祚書啓,臣傳諭于議政府右議政洪麟漢處則以爲,別諭批旨,辭敎隆摯,身帶保護之任,亦未卽承膺,偃處私次,極爲惶悚,今方走伏金吾門外,恭俟嚴命云矣。臣旣承偕來之命,故仍爲隨往之意,敢啓。批答無。
假注書鄭喆祚書啓,臣傳諭于金吾門外議政府右議政洪麟漢所住處則以爲,三疏陳懇,微誠未格,屢次別諭,聖眷冞隆,臣於是惶懍迫隘,罔知攸措。蒼黃席藁,嚴譴是俟,而況以微臣去就,藥院尙未承候,臣尤一倍悚憫,卽又伏奉面諭之敎,臣非水石,寧不知感,而第臣情跡之萬萬危蹙,有不敢以聖諭之去益懇摯,有所自恕,百爾思量,蠢動無路,仍爲胥命,冀被斧鉞之誅云矣。臣旣承偕來之命,姑爲仍留意,敢啓。
以承傳色口傳下敎曰,已書之批答故下之,都提調備員後入侍。
判府事李溵箚曰,伏以臣,備員內局,仰覩聖候,日益康勝,酬應已復常度,臣誠歡欣蹈忭,惟以朝夕昵侍爲幸。忽自昨夕筵退之後,前患癖氣,觸冷復作,刺痛衝亙,若將不堪,雜試灸焫,達夜辛苦,天色向曙,問候在卽,而宛轉床玆,末由進身,顧臣報效之圖,祗是保護之地,而今又無以自致其忱,誠拊心自悼,不特闕禮之罪而已。伏乞亟降威罰,以爲具僚之警,不勝幸甚。答曰,省箚具悉。問候闕焉,予已知而下敎,聞卿箚爲卿悶焉,未參問候,其何傷焉?卿其安心勿辭,其須善攝。仍傳曰,遣史官傳諭。
司諫金養心上疏,伏以臣於言責之任,豈有一分堪承之望,而天牌之下,不敢違傲,黽勉冒據,今已數朔,間登賓筵,不能出一言論一事,以副我殿下勤勵之聖意,尋常愧懼,若隕淵谷,念臣出入臺閣,今將十數年于玆矣。有除輒膺,有懷無隱者,不顧一身之私,圖報萬一之效,而畸孤之蹤,與世相違,迂戇之性,受人積忤,飮跡自靖,是臣素計,今則志氣摧頹,疾病難强,奔走文武試院之餘,症形越添,實無自力供職之望,玆不得不短章陳懇。伏乞聖明,亟削臣職,仍治臣瀆擾之罪,千萬幸甚。臣於乞免之章,不宜贅他,而適有區區愚見,敢此尾陳,伏惟聖明垂察焉。國家經費,全責於度支·惠廳·騎曹,而近年以來,郞官疎於理簿,奸吏巧於舞文,至於預下頒俵之時,不無伺隙弄奸之弊,使軍國重需,將至於泄尾閭之境,豈非可惜者乎?噫,尺縷粒米,本出於寒女之機,貧民之手,而全歸於腴吏之袖,猾隷之橐,實非節財飭下之道,若無嚴飭之事,則後弊必將無窮,臣謂亟令該廳該曹堂上,一一點檢文書,毋至於竊簿盜財之弊,可也。八路軍政之疎虞,誠爲可悶矣。帥臣恬嬉度日,全不檢察,守令狃安成習,置之忘域,編伍塡額,太半羸弱,坐作擊刺,不能成樣,已極駭然,而雖以軍器言之,搡竹爲弓,削木爲矢,無柄之環刀,無穴之鳥銃,其可責之以放射乎?裂其妻裳,以代軍服,縫其手帨,以補旂脚,其可責之以軍容乎?疎結藁索,謂之筒箇,貰出牝馬,謂之戰騎,亦可以臨陣禦敵乎?至於兵船,尤爲孟浪,劃給船材,使之改造,而只事彌縫,全失堅緻,掘浦之事,葺船之政,一不留意,以至戰艦朽敗之境,萬一患生不虞,將何以領運於大海之中,而衝突於敵陣之間乎?兵事預備,王政所先,居安思危,先哲攸戒,臣謂嚴飭諸道帥臣,軍器戰船,惕念修改,而亦令廟堂,時送摘奸,考其勤慢,以爲勸懲之地,可也。各道節度使之帶去褊裨,蓋爲共籌兵事,與講戎政也。近來帥臣之歷辭也,許多卿宰,各以私人,懇托率去,而皆是非文非武,遊衣遊食之白徒不經事者也。苟不從令,威喝隨至,故不敢違拒,無論庸愚,充數領去,及其到營之後,以此輩責造軍器,則全不成樣,使掌軍餉,則莫能理簿,其外弊端,不可勝言。必有朝令然後,乃可痛禁,臣謂自今以後,嚴飭帥臣,率去裨將,毋從請囑,各別揀取,以爲邊務共濟之道,可也。外邑賂遺之公行,實爲今日之痼弊,歲儀節箑,雖是例規,而此外善事者,以物之多少,謂情之厚薄,無名之饋,不正之物,踵門爭先,搖尾恐後,噫嘻,與者之乘夜懷金,雖不足責,受者之暗室欺心,獨不愧衾,敗俗傷廉,職由於此,臣謂嚴飭八路,如有犯者,亟施重律,可也。守令曠官,亦一痼弊,無故受由,不卽還官,至於三四朔五六朔之久,許多公務,一向廢却,民隱莫白,印文生綠,甚至於三政之役,全委於奸吏之手,貽害一境,莫過於此。臣謂嚴飭八路方伯,俾無守令多月曠官之弊,可也。嶺南漕運,自設倉以後,極爲便宜,五十餘隻,同日裝載,一時出浦,或遇風浪,則諸船竝救,輒得無事,又有差員監色,領飭而來,故臭載之患,比前絶無,設法之意甚好,而第其各船沙格,皆以土人差定,故業農之民,不能慣習於水路,而官令所迫,逃遁不得。或至雇立羸弱,以代其身,觸處生梗,隨事弄奸,而至於江民,以船爲業,已至年久,每以許多船價,資賴爲生者數千戶,而一朝見失,歸屬無處,逐利移徙,江村漸至稀疎,賣宅毁家者,殆至累百戶,其在安集之道,宜有變通之擧,若使鄕居格軍,各從其願,歸於農作,俾此沿江京民,移定格軍,復其舊業,而漕船一節,以地土依前擧行,則可謂兩便之策,而許多江民,擧將踴躍而還集矣。臣謂其在軫隱之道,俯詢廟堂,以爲從便稟處之地,可也。近來士習不古,試圍無嚴,稱以章甫,全無工程,而見漏榜眼,則輒事發怒,甚至於今春之山叱試官,近日之手驅郞官,實是曾所未聞之變怪也。不意賢關咫尺之地,有此駭悖之擧,此不可以士子待之,臣謂亟令國子長,一一摘發,以爲嚴繩,可也。國家之設立四學,分等課試之法,旣是流來之古規,而挽近以來,爲其敎授之人,只取便近,每於試士之際,移設於中庠之故,東西南三學,則不知在於何處,而廢棄已久,由此而學舍之頹敗甚矣,已極寒心,而春夏秋等試,則初無擧行之意,及其歲末,忙迫合取,殊欠設法之意,臣謂自今以後,依古制四時分等課試於當該學舍,毋或違越事,定式施行,可也。言路開閉,係國安危,人之長短,事之得失,莫不主張,而黜陟之淸朝氣像,於此可見矣。前後銓曹,備擬臺閤,必取巽軟之人,而慷慨無隱者,全不檢擬,使我聖上,虛襟納諫之量,莫聞激揚謇諤之言,安在設置言官之意乎?臣謂申飭銓曹,以有風裁言議者,收用,可也。前持平尹行晉,向日筵席之做錯,誠可駭怪,人莫不至今傳笑,臺閣之貽羞也極矣。如此鄕闇昏庸之人,不可置而不論,臣謂前持平尹行晉,亟施譴削之典,可也。騎曹二軍色所捧騎步布,爲本國家經費,而近年以來,爲其色郞者,從中闊狹,恣意出納,誠爲駭痛也。向日爲軍色郞者,任自擅用,多至千有餘緡,而無意還報,致有該堂替治書吏·庫直之擧云,若此不已,軍國之需,將歸郞官之私橐,後弊所關,誠非細慮,聽聞所及,不勝驚駭,臣謂査實摘發,以爲嚴繩,斷不可已也。答曰,省疏具悉。近者臺閣寥寥之時,爲此條陳,而其皆的當,言甚峭切,而於軍器若見其弊,此則於昔年亦有名雖鳥銃,莫能穿穴,古亦有焉,今豈無此?令帥臣,令褊裨摘奸,果有,狀聞嚴懲,凡諸所陳,其皆的當,此章下備局,逐條嚴飭,其請稟處者,亦令稟處,受由守令,今方申飭,而卿宰褊裨請托,古亦聞焉,心常寒心。此不過一號令而嚴飭,武臣自知武臣,何於受軍官之囑若此乎?此後諸閫帥辭朝口傳時,令兵曹官見,若非武而帶去者草記,竝施充軍之律,當該帥臣,令該府施以制書有違律勘律,勿復檢擬於閫望,於士習纔已下敎,今聞此章,曷勝駭然?國子長旣遞,令同成均嚴査,明日內以奏,其若掩匿,當該館堂,宜施重律,欺隱儒生,當黑山島限己身充軍,爲靑衿若此,將焉用此儒?若父凡掩匿焉,其逭欺君,以此嚴飭,外方雖有貪官,京郞豈有此事?用千餘兩,萬萬可駭,該堂旣已處吏云,難掩者,令該府嚴問口招,卽爲以啓,臺望申飭,其請誠是,飭銓曹,爾其勿辭,從速察職。
掌令柳煥德啓曰,宮城宿衛,何等嚴重,而咸道亨之肆然踰越,自有當律,充軍之命,雖出於好生之德意,論其罪犯,不可充軍而止,請固城縣充軍罪人咸道亨,依本律處斷。答曰,勿煩。
獻納洪鳴漢啓曰,充軍罪人咸道亨之踰越宮墻,自有當律,前後處分,雖出於我聖上好生之德意,身爲禁旅,闖越至嚴之地,論其罪犯,實無一分容貸之道,不可充軍而止,請固城縣充軍罪人咸道亨,依本律處斷。答曰,勿煩。
甲午十二月十七日三更二點,上御集慶堂。藥房入診入侍時,都提調洪麟漢,提調鄭尙淳,副提調李,記事官朴長燮·尹宗彦·李儒慶,醫官方泰輿·慶絢·吳道炯·鄭允說·徐命緯·柳光翼·康命徽,以次進伏訖。上曰,卿之兄弟,予恃之矣,于今暮年,捨卿誰先?予之知卿,豈待枚卜?予知卿心,三章陳懇,業已知矣,今因內局,見卿謝命,予庸欣矣。麟漢曰,今臣此任,實非暫時冒膺之地,而湯劑夜深未進,連承嚴命,故怵迫之極,不得已冒沒入來,旣借方寸之地,當得仰暴至懇,而夜已半矣,請先進湯劑。仍奉進湯劑,上進御,麟漢請診候。上曰,只三人爲之。泰輿奏脈候左右三部度數調均,胃脈滑體,數日間一樣差勝矣。絢·道炯奏皆同。麟漢曰,更鼓已深,提調先出監煎乎?上曰,提調出去,更煎以入。麟漢曰,臣以危蹙情地,偏蒙恩造,至叨萬萬不敢當之任,豈有一分冒膺之勢,而感激恩命,雖不得不暫伸叩謝之忱,而若臣情勢,則固自如,而卽其空疎蔑劣之狀,聖上之所俯燭矣。閑司漫職,猶不堪任,而況此匪據之職乎?一日蹲冒,臣罪轉添,伏望亟賜斥退,改卜賢德。上曰,前日枚卜時,領左入侍,始乃覺爲,此豈偶然?暮年三公備焉,予心深喜,若欲遂卿之心,則何加卜?旣拜之後,若許遞免,則豈誠心乎?麟漢曰,如臣無似,何足備任使乎?臣家蒙被聖恩,與天無極,至於近日,幾同無故之家,若不遇我聖明,何以得此?闔門感祝,私分粗安,而迺於夢寐之外,叨此千不近萬不似之職,此臣命卒之秋也。雖以臣兄之知遇於聖明,勤勞於國事,猶不免狼狽顚仆,況臣之愚魯不肖,擔此重任,其所貽累於朝廷,當如何也?且臣萬萬不稱之狀,姑置勿論,門戶之盛滿依舊,人猜鬼忌,理所必至。伏乞曲垂終始之恩,使臣得以全保焉。若蒙曲諒而矜許,時或任使於藥院,則庶效一半分圖報之忱矣。上曰,卿之謝命後,必有此意,予知之矣。今之枚卜,實爲國事,非私卿一身,今若卽遞,豈曰誠心?予則爲卿,欲築黃金臺矣,豈循卿懇乎?向者徐有臣,湖堂被選入來後,許其辭免,此則小官,而於大官豈可用此例乎?故相趙泰采,初旣枚卜,其後再入爲之,而卿則拜相後,豈可復爲右參贊乎?若如此,則豈非萬萬文具乎?於內局不可爲提調,都提非相職乎?卿之兼帶,入相後應免者,何待卿箚?皆許免矣。命書傳敎曰,今兼內局,因予竭誠敦勉,千萬料表,三章兩陳懇後,都承旨偕來,夜深謝恩。嗚呼,右相心予知,其辭豈比前日拜相之類,以兩章懇觀也,可知其心,若此而莫知何日,倖因內局,今日見佩命召入侍。嗚呼,今番加卜,豈比乎前?暮年得相,欣喜曷極?且因內局,今日見謝,益庸喜焉,故建功雖有功,予則深悶,每見鈔而先蹙眉。今日備三台,卽此功也。命建功心常悔,加一字稱大建功,丁範祖百句歌,予則前五十示予憫,後五十褒今功,兼成百句,而此若文,何用韻?豈五字以三字成焉?此亦意深。噫,三台闕一其何明,鼎足闕一亦何立?於今三台俱明,三足俱成,此建功功也,有內局而然也。今日見右相,予復何言?旣知其心,何徇常例?兼帶之拜相後可免者,前席旣許,令銓曹知悉,依例擬代。命持入御製建功歌,命承旨讀奏訖,上曰,右相持去,可也。上曰,黃髮兒齒,未必眞有,蓋詩人所祝之辭,而予則齒復生異矣,卿聞之乎?卿旣入來,與都承旨見之,可也。命持燭近前,麟漢進前,仰瞻退奏曰,此實罕有之慶矣。提調持湯劑更爲入侍,上進御。麟漢曰,臣方乞免之不暇,而伏惟今日悠悠萬事,無過於保嗇聖躬,近來連進湯劑,聖候益勝,臣在外聞而慶幸矣。恒存少愈之戒,益愼節宣之方,勤御湯劑,務加調護,以迓祈天永命之休,千萬至祝。上曰,湯劑果有功矣,大劑而於予當劑矣,鹿茸後安寢,附子後加勝矣。麟漢曰,本湯劑好,而加入尤好矣。臣雖登前席,豈敢以大臣自居,而竊有愚衷之耿耿者,歲已暮矣。新元將屆,無疆之慶,擧國同歡,天理人情之所不可已者,其宜亟回謙德,卽賜允許,勿使群情抑鬱焉。上曰,八月以後,不得行展謁,臥此數朔,起居誠難,若行展禮,當用卿言矣。麟漢曰,諸大臣之所不能得請者,臣何敢望,而禮判亦以提調入侍矣。上曰,明年之賀無義矣。八十一稱賀,猶可也,豈可年年稱賀乎?麟漢曰,古人云愛日,況愛年乎?新年不遠矣。早下兪音,使八路含生,同時鼓舞,豈不幸甚乎?尙淳曰,明年稱賀,輿情之所同然,豈可不爲乎?上曰,豈可年年賀乎?正朝賀,載於法典,此則可矣。仍命書傳敎曰,用其人當用其言,今者右相,倖因內局見謝,入侍之初,先陳乎此,感歎共誠,旣召見拒其言,豈用其人用其言之意乎?以予心强許,其能展禮展拜,予當親受,雖未能,權停禮亦遏,令儀曹知悉。此豈稱慶賀,只正朝資,諸道箋文例自來,方物物膳本有焉。今何豐享?此則心弛矣。又命書傳敎曰,大學曰,事有先後,於正朝莫能春展謁,昌德展禮,毓祥展拜豈闕?命受賀之後,此宜先矣。其日先詣昌德展拜,次詣毓祥展拜,回駕仍坐崇政殿受賀,世孫隨駕,禁軍一百名,前後廂軍一百名,挾輦六十名,挾輿二十名,皆以內外營入直隨駕,餘軍皆安徐。受賀時禁軍,只入直排立,昌德展禮,旣有前例,百官禮安徐,毓祥亦安徐,而儀注與嚴時刻留營·留陣安徐,日明時聚軍,待下敎只入正時。噫,展禮展拜若爲,當臨殿,雖莫能,旣有命,權停禮爲之,世孫進參事,令儀曹知悉。尙淳曰,此月將半,而未蒙兪音矣。右相陳奏蒙允,下情欣幸,而以正朝例賀爲之,則猶缺然,此當以邦慶賀擧行矣。上曰,其言則是矣,而今年已過矣。尙淳曰,及今承敎,頒之八路伏望。上曰,方物物膳有之,而箋文頭辭當異矣,明年賀無義矣。尙淳曰,此實質諸聖人而無疑矣。上曰,卿等休焉。麟漢曰,臣言辭拙訥,未卽仰格,惟望體下而賜兪矣。內局先退,讀奏金養心疏,命書傳敎曰,守令邊將,受由來京者,令吏兵曹,今夜內問啓。又命書傳敎曰,金養心章,有稟處者,領左相,明日內局入侍,同爲入侍。噫,豈特爲此?次對猶有日,鼎席旣備,此欲見之意也。命知入二軍色郞,賤臣還奏閔昌烈·安大濟云矣。命書傳敎曰,臺章中騎郞皆知名,令該府卽爲口招以奏,而其可駭者儒生,嚴飭成均館,卽爲査問草記。又命書傳敎曰,近者耳目寥寥之中,司諫金養心,其能錚錚,所陳亦切實,暮年心嘉,其令銓曹卽爲準職調用。又命書傳敎曰,因兵曹稟處有覺,下該曹未稟處者,其令卽爲回啓,頃者京畿亦有,而尙未稟處,今予申飭,焉可已乎?又命書傳敎曰,漂人旱路領去者,耽羅漂人二人,其亦旱道領去者,來京後,自有咨文草,而自水路回去者卽二船,而咨文其何一張?問于備局以奏。承旨讀公事訖,承史退出。
上在慶熙宮。停常參·經筵。
夜四更五更,月暈。
藥房都提調洪麟漢,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。於昨日三公備,予心喜氣亦差,待下敎入侍焉。
中宮殿·惠嬪宮,藥房口傳問安。答曰,知道。
李正吾,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
李正吾,以兵曹言啓曰,卽接內氷庫牒報,則本庫藏氷,今已畢役云,曜金門依前還閉,守門將亦爲撤直之意,敢啓。傳曰,知道。
傳于鄭好仁曰,內局入侍。
李,以吏曹言啓曰,守令·邊將,受由來京者,令兵曹,今夜內問啓事,命下矣。受由守令來京者無乎之意,敢啓。傳曰,知道。
李敬倫,以都摠府言啓曰,都摠管臣洪啓遠,與兵曹參議臣金思穆,來詣中日廳,方欲試放之際,漂海人到京,回還間,依例姑停之意,敢啓。傳曰,知道。
李正吾,以兵曹言啓曰,守令邊將,受由來京者,令吏兵曹今夜內問啓事,命下矣。邊將受由來京者無乎之意,敢啓。傳曰,知道。
李敬倫,以義禁府言啓曰,前正郞安大濟·閔昌烈等,令該府嚴問口招,卽爲以啓事,傳旨啓下矣。安大濟今方待命於本府,卽爲拿囚擧行,而閔昌烈以固城縣令,時在任所云,依例發遣府羅將,拿來,何如?傳曰,允。
鄭彦暹,以觀〈象〉監官員,以領事·提調意啓曰,本監堂上官,見方數少,凡于差任,每患苟艱,在前如此之時,多有抄啓加資之例矣。本監三曆官李德星·趙昌壽·金九瑞·李東柱·宋煥奎,術業俱極淸明,且有效勞於本監之事,竝令該曹,加資施行,而仍仕本監,以爲任使之地,何如?傳曰,知道。
吏批啓曰,臺諫闕員,今當差出,而擬望之人乏少,外任竝擬,何如?傳曰,允。
有政。判書金鍾正進,參判·參議未差,右承旨鄭好仁進,以徐命善爲吏曹參判,以趙㻐爲吏曹參議,以李勉修爲正言,以權以綱爲正言,以徐有防爲校理,以柳義養爲副校理,以洪鳴漢爲修撰,以徐有臣爲修撰,以尹東暹爲漢城判尹,以尹得養爲漢城右尹,以鄭晩淳爲大司成,以李得永爲掌樂正,以李馨德爲禮曹正郞,以李永喆爲禮曹佐郞,尹得孚爲典籍,以南鶴聞爲注書,以朴相德爲軍器提調,漢城左尹尹得養,右尹嚴璹。兵批,判書朴相德進,參判宋載禧病,參議金思穆入直進,參知黃榦病,左副承旨李正吾進,以李潤禧爲內禁將,以金衡柱爲兼司僕將,以李長燮爲羽林將,以全宅理爲昌德將,以李受益爲昌德將,以河達源爲昌慶將,以蔡顯一爲訓鍊僉正,以李延弼爲都摠經歷,以金㷞爲都摠都司,以申大年爲文兼,以吳儁爲慶尙左水虞候,以李長爀爲忠淸水使,副護軍李邦榮,副司直鄭弘淳·徐命膺·趙明鼎·洪趾海·宋文載·洪良漢·鄭晩淳·申益彬·宋德中·鄭一祥·權禛,副司果李會遂·李基崧·李昌漢·吳大益·李壽岱,副司正李商駿。
鄭彦暹,以弘文館言啓曰,今日政新除授玉堂,待下批,仍卽牌招察任,何如?傳曰,允。
傳于鄭彦暹曰,內局入侍,儒臣持問答,坐直承旨同爲入侍。
李敬倫啓曰,明日次對,憲府無進參之員,除在外外,大司憲宋淳明,掌令柳彦脩·柳煥德,持平金翊休,竝待開門牌招,以爲推移入侍之地,何如?傳曰,允。
傳于李敬倫曰,備邊郞與譯官,同爲問情。
以備忘記,傳于鄭彦暹曰,彼人來京,事面重,而其君莫知,而摠府能知停中日,而備局·度支皆寥寥,備局大臣·衙門度支堂推考。
又以備忘記,莫重親政,政官宜備,在鄕人許免,其代,趙爲參議,此等人豈牌招,其令待開門謝恩。
傳于李敬倫曰,此亦國體,備邊郞卽往南別營,問情書啓。
又以備忘記,噫,漂人何時來?中日停君莫知,於國體已涉駭,而彼漂人何時來?問情記夜深入,曷勝駭?其宜飭,備邊郞·該譯官待開門,令騎堂各棍十,懲怠慢。
李正吾,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十二月十八日辰時,上御集慶堂。藥房入診,領左相同爲入侍時,都提調洪麟漢,提調鄭尙淳,副提調李,領議政申晦,左議政李思觀,記事官朴長燮·尹宗彦·李儒慶,醫官方泰輿·慶絢·吳道炯·鄭允說·柳光翼·徐命緯·康命徽,以次進伏訖。命書傳敎曰,予精神索漠莫能記,今年已爲三處下敎,臥而靜思,室雖十二間,則十五間,庭後殿中,先次西東,臥而思,誠難誠難。若此其將闕禮云,今日更思,詳考日記,昨今年只擧,兩處展謁安徐。今年亦兩處,宜先昌德,依此知悉,且回駕後,法殿服色誠難,於此百官雖朝服,予則袞袍,亦有今年例,若此堂爲之名,雖正朔賀,八十二歲,何異稱慶?依此知悉。更思其日,雖無若親享,卽肄儀後,噫,爲民祈年,其何放恣?且三次山呼,亦代軒架,今番軒架勿設事,分付,百官皆朝服。噫,此殿爲兩次,而一則親臨,今番臥而聽之,亦可也,而兩處旣展,旣許其賀,其何令諸臣缺然?强坐交椅,意亦在也。麟漢曰,日氣寒冷,夜久酬應,聖體,若何?上曰,一樣矣。麟漢曰,寢睡·水刺之節,亦何如?上曰,一樣矣。麟漢曰,中宮殿氣候,何如?上曰,一樣矣。麟漢曰,王世孫氣候,何如?上曰,安過,誠奇幸矣。上進湯劑,麟漢請診候,上曰,昨夜則卿初入來,故命診矣,今日止之。上曰,附子果有效矣。百句代以三字作之,而誠有功矣。晦曰,然矣。天顔勝昔,鬚髥還黑矣。麟漢曰,朝日仰瞻,玉色勝常矣。上曰,今則三公備矣。晦曰,國事幸甚矣。上曰,元判府後,闕右相,而今始有之乎?晦曰,然矣。上曰,予非爲右相也,果得相矣。晦·思觀曰,臣等以國事恃右相矣。上曰,枚卜時,卿等所奏,非面言也。予以得人,誇於內殿矣,有二耆相,而右相則纔踰五十矣。上曰,黃髮兒齒,不過詩人祈祝之言,而予今有之矣。晦曰,臣等伏聞昨日下敎,而寶算彌隆,邦慶無前,豈可以正朝例賀擧行乎?臣等向日仰奏,而未蒙允許,幸因右相初筵陳白,雖蒙允許,不可以例賀稱塞,特許上告下布,以循群情。上曰,用其人而不可却其請,故特從右相之言,而禮判又以別件請之矣。此堂受之,何異稱慶乎?尙淳曰,事體苟簡,豈可如是乎?大臣齊奏曰,聖算之彌隆,有光聖孝,上告下布,不可不爲矣。古之聖王,有功業壽考,則歸之祖宗矣。今此邦慶,實陟降攸賜,豈可不仰謝乎?尙淳曰,以用其言下敎,而右相所請則稱慶賀,而以正朝下敎,不可爲用其言矣。上曰,然則後年亦可爲之乎?思觀曰,後年則邦慶愈大矣。麟漢曰,昨夜則伏承下敎,不勝惶感,未敢更陳,而宜從領左之言,亟擧稱慶之典矣。上曰,百爾思之,難以許之矣。雖原任入來,予不許之矣,曰,臣則非職掌,而大臣·禮堂之言,實出秉彝之誠,特賜允從伏望。上曰,今則舟梁十七年誠貴矣。晦曰,殿下以舟梁初載思之,此豈古有之事乎?邦慶如此,豈可不俯循群情乎?在鄕侍從,亦皆上來等待矣。上曰,若如此則正朝賀,亦當停之矣,彼蒼俯臨予心矣。晦曰,彼蒼亦必以爲當然矣,人情卽天理矣。尙淳曰,早賜允許然後,可以頒于八路矣。上曰,金養心章中,山叱試官云者,已査出乎?晦曰,俄見李潭,聞其言,則未能査出矣。上曰,李潭以賓客入來乎?命入侍,李潭進伏,上曰,査出難乎?思觀曰,此後科場嚴飭,則可無此等弊,而此則摘發難矣。命書傳敎曰,手驅郞官,山叱試官,萬萬可駭,令同知館事,今日內査奏,此非一人所爲,其事誠難云。事勢果然,寢其査,此後若有此弊,雖講,皆勿施事定式之意,分付本館。上曰,世孫講何書乎?潭曰,朱書節要·聖學輯要矣。上曰,春坊入番,誰也?潭曰,李崇祜·申在善矣。上曰,申在善之入書筵,貴矣。上曰,今日書筵爲之乎?潭曰,未及爲之矣。命先退。晦啓曰,司諫金養心上疏批旨,有稟處之命矣。其一,嶺南漕運,設倉以後,極爲便當,而第其船格,皆以土人差定,故不慣於水路,觸處生梗,使沿江之民,移定格軍,復其舊業事也。其一,四學分等課試之法,旣是古規,而近來學敎授,只取便近,試取於中學,故東西南三學,則廢棄已久,自今以後,四時分試於當該學事,定式施行事也。其一,度支·惠廳·騎曹郞官,疎於理簿,下吏弄奸,令該堂一一照檢事也。其一,八路軍政疎虞,而以軍器言之,則揉竹爲弓,削木爲矢,無柄之環刀,無穴之鳥銃,何以禦敵事也?其一,各道兵船改造時,全失堅緻,戰船朽敗,令廟堂時送摘奸事也。其一,各道帥臣之褊裨,俱以白徒不經事者帶去,故軍器理簿,全不成樣,此後則各別揀取事也。其一,外邑歲儀節箑外,賂賄之弊申飭事也。其一,守令多月曠官之弊,申飭事也。其一,士習不古,今春之山叱試官,近日之手驅郞官,實是變怪,摘發嚴繩事也。其一,申飭銓曹,臺閣以有風裁言議者收用事也。其一,騎曹二軍色郞廳,擅用千有餘兩,査實嚴繩事也。今此疏論,俱有意見,申飭京外者,今方逐條嚴飭,而其中嶺南漕軍事,庚辰設倉時,各漕船分定沙格,無弊漕運,已至十餘年,則其慣習水路,可以推知。且節目定式,至爲嚴明,似不可猝然變改,而所論如此,分付道臣,弊之有無,査報後稟處,至於四學課試事,分付禮曹,使之申飭擧行,何如?上曰,依爲之。軍器事,褊裨干請事,騎郞事,科場事,已下敎,此外,依請申飭,可也。命書傳敎曰,於金養心章稟處者,只漕運事,而於學製,若尹行晉事遺漏,故今日領相以稟,此非廣議者,若有若言,宜仍舊貫,曾聞一學頹壓,故合設云,以今番事觀也。兩學敎授同坐一學,儒生書其學呈,萬萬苟且。此後勿爲合設,依前本學試取事,申飭。晦曰,學製自前多有合設之例,而國子長亦或合設四學,此非取便而然矣。麟漢曰,東西南三學墻垣,盡皆頹圮,非大段修築,則難以設場矣。命書傳敎曰,下敎聞大臣所奏,曾有古例,此則果忘,大司成亦有合設之擧,且聞右相所奏,墻垣皆頹圮,將築然後,當設場云,合設雖事近取便,浮費亦不可不顧,依近例爲之,其亦仍舊貫之道也,此一款安徐。上曰,漂人非止一次,而咨文只一丈,何也?晦曰,從水路入送者,發船後送咨文故然矣。靈光漂人,今日入來矣。上曰,然矣。晦曰,典醫監科前審藥及將軍階,有下詢矣。醫官數多,故內醫則登科後始得爲之,而審藥則以講次爲之,取才食祿者,亦有將軍階,皆所以勸奬年少聰敏者也。上曰,然矣。上曰,騎郞事,臺言似過矣。豈至犯用千餘兩乎?晦曰,然矣。晦曰,都政在近,而參議未差,參判洪趾海,以親病不得行公,方陳章矣。命書傳敎曰,親政在再明,而參判陳章,參議未差云,參判供仕已久,親恙若此,許遞,與參議代,政官牌招開政,待下批牌招察任,在外玉堂許遞,其代,今日政,以在京無故人備擬。晦曰,臣等所奏,天理人情之所同然,亟賜允從伏望。上曰,昨日下敎,亦太康矣。然則至九十,年年皆賀乎?大臣齊奏曰,豈可以太康下敎乎?年年無非慶矣。上曰,止之。退去,可也。晦曰,旣承退去之命,今不敢强請,而稱慶之禮,期於準請矣。大臣先退,曰,有詣臺臺臣矣。命入侍,掌令柳煥德進伏啓曰,臣之情勢,非所可論於臺職去就,而飭敎之下,義分是怵,冒沒承命,一向泯默,以孤我聖上虛受之盛意,晝夜惶愧,不知措躬之所。今日諫臣之章,直下廟堂,雖未及見,而以不取風采差擬巽軟,至有銓曹申飭之請,臣亦巽軟中一人,其何可一刻晏然於臺次乎?請命遞斥臣職。上曰,臺臣所論,不過泛論,況有無,亦有古人言,今者其辭,無乃太過,勿辭,亦勿退待。煥德啓,咸道亨依本律處斷事。措辭見上上曰,勿煩。臺臣退,承史竝退出。
甲年十二月十八日申時,上御集慶堂。藥房入診,坐直承旨·儒臣,同爲入侍時,都提調洪麟漢,提調鄭尙淳,副提調李,右副承旨李敬倫,校理朴相甲,副修撰洪相纘,記事官南鶴聞·尹宗彦·李儒慶,醫官方泰輿,以次進伏訖。麟漢奉進湯劑,上進御訖。麟漢曰,領左相今日欲有所奏,而日色已晩,未及仰陳矣。軒架卽典禮所在,不可闕也。上曰,異於大享,似無不可之事矣。麟漢曰,果如聖敎矣。雖親享之日,軒架無不可設之事,而況非親享乎?上笑曰,此則果然矣。命書傳敎曰,相臣·禮官旣奏,與親享有異,軒架依例設焉。三提先退,敬倫及兩儒臣進伏。命輪讀問答,相甲·相纘,各讀二篇,又命承史輪讀訖,儒臣先退,敬倫讀各道狀聞,又讀安大濟供辭。上曰,此非渠之私用矣。一郞,誰也?敬倫曰,閔昌烈也。上曰,臺疏旣云千餘兩,而此則不過二百餘兩云,七百餘兩,昌烈當之乎?敬倫曰,見閔昌烈供辭後,可以知之矣。命書傳敎曰,今聞安大濟口供,果若臺章,安大濟不過近三百兩,而旣處分,況近七百兩許者乎?閔昌烈特施削職之律,其何復問?置之。問於該曹,若安大濟已招已矣。若不招,其令卽招草記,於固城,可謂毛將焉傅,再明親政時擬代。遂以次退出。
上在慶熙宮。停常參·經筵。
藥房都提調洪麟漢,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。日兩飮有何功?氣何諭?次對入。今次對明親政,誠冥然亦苟且,嗟哉,賀一料表,況何請,曷勝慨?
中宮殿·惠嬪宮,藥房口傳問安。答曰,知道。
李正吾啓曰,大臣·備局堂上,依下敎來待矣。傳曰,引見,內局同爲入侍。
傳于李曰,左右副承旨換房。
傳于鄭好仁曰,明日親政,而三銓尙不謝恩,卽爲牌招,如此而鄕兩班,其能上來乎?
傳于李敬倫曰,暮年接待彼人之物,旣聞於戶判所奏,而自禮賓待令云,飮食器皿等物,使宣傳官,卽爲摘奸以奏。
備忘記,傳于李敬倫曰,今世人豈知足?以予心强許,此誠料表,復何請見?昨日軍號下,予於此示予意,若果請予意固矣。人雖欺心可欺,竝本賀其皆停,曰稱慶若受賀,亙萬古此等人,三公與諸備堂其皆來,將此意遍示焉。
備忘記,山呼呼嵩一也,必也稱慶然後,其將謂賀,噫,予志固,勉其相豈拒請?只許正朝賀,意蓋深矣。則乘其機必稱慶,抑何意抑何意?其誠過其誠過,此賀猶歉然,況稱慶?快其停寔予意,然旣許故,只存其賀,命權停禮,予意深,以予氣豈云本賀稱慶?其能强爲於春正,誠是料表,予當守心,焉何爲宰?予今者此命,豈予乎?諸臣勸成也,皆令知悉。
備忘記,嗚呼,旣諭,醒翁已知,其孰欺人,豈欺予心?爲新卜相,許正朝賀,次對日因此齊起豐亨,是誰是誰?卽予卽予。旣許雖爲,宜權停禮,旣命,權禮於大庭內。
傳于鄭彦暹曰,內局入侍。
李敬倫,以兵曹言啓曰,今十二月二十日,文臣朔試射日次,而親臨都政相値,不得爲之之意,敢啓。傳曰,知道。
又以備邊司言啓曰,今日靈光漂海人入來後,使本司郞廳及譯官問情,則與領來譯官鄭思玄問情時問答,別無異同。故正書書入,而今此漂人,寒程遠來,使之姑留一兩日,卽爲發程,何如?傳曰,允。
又以備邊司言啓曰,譯官之有功勞可任使者,曾有間三年抄啓之定式矣。就其中,抄擇可合者十二人,依舊例別單書入,令該曹加資施行,何如?傳曰,允。
又以兵曹言啓曰,依傳敎,備邊郞閔致協,該譯官玄啓桓·李邦曄,各決棍十度之意,敢啓。傳曰,知道。
李正吾,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十二月十九日辰時,上御集慶堂。藥房入診,大臣·備局堂上,引見入侍時,都提調洪麟漢,提調鄭尙淳,副提調李,領議政申晦,左議政李思觀,行司直具善復,仁陽君李景祜,行刑曹判書韓光會,行司直李章吾,戶曹判書具允鈺,行副司直鄭存謙,行副司直李潭,行副司直李潤成,刑曹參判尹泰淵,漢城左尹尹得養,副司直金華鎭,副司直權噵,吏曹參判徐命善,大司諫任希曾,掌令柳煥德,校理朴相甲,右副承旨李敬倫,記事官朴長燮,事變假注書鄭,記事官尹宗彦·李儒慶,醫官方泰輿·慶絢·吳道炯·鄭允說·柳光翼·徐命緯·康命徽,以次進伏訖。晦曰,夜間聖體,若何?上曰,一樣矣。命讀座目,賤臣讀奏訖,上曰,吏判不入來乎?晦曰,吏兵判以明日大政,多有擧行事,故不得入來矣。上曰,窠多乎?對曰,窠窄云矣。麟漢奉進湯劑,上進御,麟漢請診候,上曰,只三人入診。泰輿奏曰,脈候左右三部度數調均,胃脈滑體,一樣差勝矣。絢及道炯奏皆同。晦曰,原任爲承候入來矣。命入侍,上曰,見俄者下敎乎?晦曰,閤外伏見,而下情抑塞矣。領府事金相福,領敦寧金陽澤,判府事韓翼謩,判府事金尙喆,以次進伏問候。上曰,一樣矣。鹿茸加入後能安寢,領府之功矣。陽澤曰,瞻望玉色,滋潤勝昔矣。上曰,見之者以爲勝,而予則不知其然矣。翼謩曰,水刺之節,何如?上曰,進數匙乾水刺矣。相福等曰,時任有仰請事,故臣等亦入來矣。上曰,今年猶可,明年則無義矣。相福曰,年年尤慶矣。上曰,舟梁十七年,貴則貴矣。尙喆曰,此實千古所未有之拜慶,而五十年稱慶,今年旣不得爲,明年又豈可不爲乎?上曰,右相敦勉入來,故以用其言之意,許正朝賀,而此亦豐亨矣。古稱兒齒,是祈祝之辭,而今予有之異矣。卿等頃者見之乎?相福等曰,頃者仰瞻,而此莫非慶矣。上曰,帝堯五十年稱賀乎?諸大臣曰,必有之矣。尙淳曰,己丑·辛卯連爲之矣。今何可不爲乎?上曰,兩年何以爲之乎?尙淳曰,以聖算稱慶矣。上曰,正朝賀亦太康矣。麟漢曰,若太康則原任豈敢請之乎?備堂亦皆欲仰奏矣。善復等,以次奏邦慶無前,典禮宜遵,群情不可不允從之意。上笑曰,豈可賀而已乎?亦當宴矣。允鈺曰,臣將仰奏矣,亦當請宴矣。晦曰,臣等與戶判已相議矣。上曰,止之。晦曰,此豈可已之事乎?當有上告之節矣。上曰,然則年年爲之乎?諸大臣曰,一年加於一年矣。思觀曰,雖以用右相之言下敎,而非盡允從矣。尙淳曰,新年迫近,早降兪音,行會八路伏望。晦曰,此是陟降攸賜,豈可不仰謝乎?上曰,受之者卽予,何爲仰謝乎?麟漢曰,雖殿下受之,陟降必悅豫,豈非仰謝乎?尙喆曰,必也正名,旣許正朝賀,正其名然後,可以有光聖德矣。上曰,次第事幾件乎?科亦爲之乎?麟漢曰,科則斟酌,在於處分,豈可以此而不擧應行之典乎?上曰,上告壓尊矣。尙淳曰,辛卯·己丑皆上告矣。明年邦慶,豈可不告乎?上曰,當直言矣,宴亦可矣。前年冬至賀,沖子請而爲之矣,今番則沖子,亦不敢發言矣。翼謩曰,臣等之心如此,東宮誠孝當若何乎,何可不念乎?上曰,卿等止之,可也。雖强請,必不許,無困我以此,使予用心,不可矣。翼謩曰,應行之典,非如是下敎者矣。相福曰,靜攝之餘,淸廟展謁,此亦當賀矣。上曰,己丑·辛卯何以受之乎?尙淳曰,己丑則賓啓,而辛卯則筵請矣。晦曰,其時則爲賓啓,而今則臣等不敢爲之,而當庭請之事矣。備堂中人,猶得一言仰奏,而其外人,則以不爲賓廳出令,咎臣等矣。尙淳曰,臣待罪禮官,以人情天理之不可已者,屢屢陳請,而未蒙兪音,乞先被不職之罪,而亟賜允從焉。上曰,一則時體,一則閑汨董矣,卿等速休焉,如此則竝與正朝賀而停之矣。晦曰,非如是下敎者矣。軒架除之下敎時,臣等非不欲仰奏,而方以稱慶準請爲期,故未及以此仰奏矣。上曰,領相今年歲除,入耆社矣。以一國領相,入耆社佩印,亦古未有矣,建功予悶之矣。右相入來,故加大字矣。今番新卜,予以爲得人矣,原任之意,何如?相福曰,無下詢,故不敢奏矣。誠如聖敎,國事多幸矣。晦曰,知臣莫如君,古人之言信矣。上曰,兄弟入相者幾人乎,鄭太和爲之乎?陽澤曰,金壽興兄弟,亦爲之矣。上曰,今冬氷好乎?晦曰,近年來最堅好,以此可占明年年事云矣。上曰,今年則八道皆登乎?晦曰,然矣。明春無設賑之事矣。相福曰,今日次對,時任皆入來,故臣等亦欲仰奏而來矣。屢承下敎,下情抑鬱矣,亟賜一允字伏望。上曰,休請焉。晦曰,終靳兪音,再明日,臣等又當入來矣。相福曰,次對將行,而時任當更陳請,臣等其時可以更奏矣。原任先退,命譯官入侍,下詢漂人服色及供饋之事。晦曰,衣服自水營造給,而供饋之例,亦不少矣。尙喆曰,齎咨官手本中,有勅奇云矣。命持入,讀奏訖,晦啓曰,訓鍊副正,曾前則以已經僉正·經歷之人通擬矣。年前因大臣所奏,必經參上宣傳官後,通望事,定式,而參上不過三窠,故曾經者甚鮮,副正備望,每患苟簡云。殊非疏通之意,今若無論參上參下,曾經宣傳官者,無礙通擬,則可爲永久遵行之道,以此施行,何如?上曰,依爲之。出擧條晦曰,明日親政,早臨殿座伏憫,差晏開政,二日畢爲,何如?上曰,不必如是矣。曰,吏曹參議,有使之謝恩之命,而不爲謝命而陳疏矣。上曰,何事乎?晦曰,以大司成通淸時事矣。其時以純通事有下敎,故引義矣。上曰,吏議非曾經乎?曰,一爲之,而不爲行公矣。上曰,其時三望,誰也?晦曰,金鍾秀·趙·徐命天也。上曰,其時判書,誰也?晦曰,鄭存謙,而其時以此被罪矣。命書傳敎曰,吏曹參議,心以爲曾經下敎,今聞曾經則曾經,而因一時國子長下敎撕捱云,萬萬過矣。況其時下敎,予自覺過,其君旣若是悔悟,則臣何敢撕捱?況大司成事,撕捱於銓官,何異於引其東而嫌於西乎?尤萬萬過矣。吏曹參議趙,從重推考,牌招察任。臺臣進伏,希曾啓曰,臣冒叨臺地,前後累矣。言議巽軟,無一稱塞,日昨僚臺之疏,益添愧恧之私,其在廉隅,有不可仍冒於職次,請命遞斥臣職。上曰,昨日柳煥德撕捱,已涉過矣,今何若此?況金養心所陳,不過大體,若是一例撕捱,則朝鮮將無臺閣乎?勿辭,亦勿退待。希曾啓,咸道亨依本律處斷事。上曰,勿煩。希曾啓曰,新除授正言權以綱,時在忠淸道天安地,正言李勉修,時在江原道都事任所,請竝斯速乘馹上來事,下諭。上曰,依啓。煥德啓,咸道亨依本律處斷。上曰,勿煩。臺臣先退,命書傳敎曰,金養心所陳,不過大體,則豈可一向若是撕捱乎?昨日柳煥德引嫌,已涉過矣,則今日任希曾相繼若此,尤涉過矣。若此朝鮮,將無臺閣乎?政院嚴飭。諸臣以次退出。
甲午十二月十九日申時,上御集慶堂。藥房入診入侍時,都提調洪麟漢,提調鄭尙淳,副提調李,記事官南鶴聞·尹宗彦·李儒慶,醫官方泰輿,以次進伏訖。進湯劑,上進御,命注書取來前甲午臘月都政日記,賤臣承命持入,讀奏訖。麟漢曰,朝者諸大臣,以稱慶事發端,未蒙允許,而此豈可已之事乎?願早降兪音。尙淳曰,己丑·辛卯已行之禮,至於今年,邦慶尤莫大,豈不允從乎?命取來己丑·辛卯陳賀日記,又命取來禮曹兩年受賀謄錄,仍命少退,移時還入,讀己丑·辛卯陳賀時日記及禮曹謄錄訖。麟漢曰,己丑進賀後,二月進宴,故朝者戶判請宴,亦以此也。上曰,果有所據矣。尙淳曰,日字漸迫,早降兪音然後,雖今夜當頒布矣。上曰,予終不可許矣。麟漢曰,己丑年亦因世孫至誠,許賀許宴,今番則邦慶尤大,而獨不俯念睿孝乎?仍縷縷仰達。上曰,予心終有重難矣。卿等早退,可也。麟漢曰,日色向昏,强聒極未安,而只願早蒙允許而退矣。尙淳曰,速降兪音然後,多有擧行之事矣。上終不允從,諸臣遂以次退出。
上在慶熙宮。停常參·經筵。
李正吾啓曰,大司憲宋淳明呈辭,執義宋霮任所在外,掌令柳煥德·兪彦脩呈辭,持平韓後樂任所在外,一員未差,今日監察茶時之意,敢啓。傳曰,知道。
藥房都提調洪麟漢,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。八十一親政,誠冥然亦苟且,豈樂爲爲民國,於此時勸豐享,曷勝慨?只自歎,氣何諭?待敎侍。
中宮殿·惠嬪宮,藥房口傳問安。答曰,知道。
傳于鄭好仁曰,吏兵批入侍。
又傳曰,內局同爲入侍。
親臨都政。吏批,判書金鍾正進,參判徐命善進,參議趙進,行都承旨李進,以魚用元爲社稷直長,兪漢鼎爲掌樂主簿,金重行爲敦寧主簿,曺䨙爲典設別提,李禾爲司宰僉正,趙基泓爲顯陵令,洪啓瑞爲敬陵令,李之英爲忠淸都事,洪相殷爲潭陽府使,尹曙爲通川郡守,韓尙裕爲居昌府使,李中權爲禮曹正郞,李敬彬爲禮曹佐郞,金大淳爲益山郡守,徐有綱爲山淸縣監,鄭弼臣爲雲峯縣監,姜世東爲龍安縣監,李國亨爲麟蹄縣監,尹蓍東爲天安郡守,姜壽仁爲濟用主簿,李敬克爲禁府都事,趙載完爲司僕主簿,徐致修爲軍資直長,尹羲厚爲泰陵直長,李勉基爲濟用直長,李渭爲司饔主簿,金觀行爲司饔主簿,朴晉壽爲兔山縣監,洪元燮爲工曹正郞,金師柱爲東部奉事,南挺秀爲北部奉事,沈英鎭爲中部奉事,趙寬鎭爲司饔奉事,朴龍源爲內贍直長,李壽彬爲尙瑞直長,申光鼎爲禁府都事,李德熙爲長興奉事,李萬恢爲長湍府使,李邦五爲三和府使,趙載天爲臨陂縣令,邊聖輔爲碧沙察訪,吳漢迪爲光陽縣監,曺希有單付耆老所守直官,李惟稱爲尙瑞副直長,曺命業爲江原都事,洪宜海爲軍器判官,趙思忠爲禮曹佐郞,李漢五爲穩城府使,具以謙爲永興府使,文命龜爲雲山郡守,宋煥翼爲德山縣監,趙嶸爲長淵縣監,吳鉉胄爲綾州牧使,安任權爲濟州判官,洪樂全爲咸悅縣監,閔範洙爲鳳山郡守,李壽彬爲典設別提,洪大宇爲廣興副奉事,李昌會爲典設別檢,李邦喆爲軍器判官,朴鎭宇爲兵曹正郞,金奎祥爲宗廟令,朱萬离爲禮曹佐郞,李柱華爲工曹佐郞,李仁海爲寧遠郡守,李禹鉉爲固城縣令,李惟稱爲尙瑞直長,兪漢寧爲刑曹正郞,趙載完爲漢城主簿,李壽彬爲監察,朴左源爲泰仁縣監,李蓍廷爲豐川府使,權煒爲尙瑞副直長,朴星源爲刑曹正郞,任玉爲戶曹正郞,兪漢敬·洪樂淵·宋民載爲典籍,黃延祚爲濟用副奉事,金㲄爲河東府使,金烜爲高原郡守,鄭趾煥爲春川府使,黃檄爲昆陽郡守,姜柱箕爲古阜郡守,卞至健爲橫城縣監,李章運爲端川府使,沈鋑爲通川郡守,鄭景曾爲豐德府使,李濟萬爲鏡城判官,申禹相爲大同察訪,兪漢敬爲兵曹佐郞,宋民載爲兵曹佐郞,李潤明爲刑曹佐郞,趙夢濂爲魚川察訪,李彦佑爲桃源察訪,李殷濟·申耆爲司僕主簿,朴聖鉉·朴東煥·南鶴聞·朴長燮爲典籍,洪文漢爲工曹佐郞,申師顯爲漢城主簿,愼世益爲南部都事,鄭弘淳爲左參贊,鄭存謙爲右參贊,魚錫禧爲義盈主簿,趙思忠爲工曹正郞,申濟爲典設別提,孫卿正爲內資主簿,閔游爲熊川縣監,李鼎炳爲鐵原府使,金東稷爲持平,李泰永爲說書,李重玉爲奉常判官,李克生爲茂長縣監,桂德海·朱重純爲禮曹佐郞,李宅源爲掌樂主簿,金履權爲直講,李羽晉爲栗峯察訪,鄭淵淳爲麒麟察訪,李長喆爲掌苑別提,白東煥爲內贍主簿,姜俒爲獻納,慶明運爲引儀,李衍祥爲應敎,李秉模爲文學,金奎廷爲軍器主簿,趙重晦爲知經筵,趙明鼎爲掌苑提調,徐命膺爲司僕提調,趙曮爲右賓客,姜文煥爲濟原察訪,洪敏海爲獒樹察訪,軍器直長羅昌郁,副奉事金球,參奉金興台,成均博士宋重鉉,學錄李迪喆·許錄,學諭朱宗壎·李·朴興濂竝單付,白鳳周爲刑曹佐郞,李養和爲文化縣令,權宜中爲監察,曺遠振·金鎔·安中權竝單付典籍,鄭珪爲司䆃主簿,鄭存養爲尙衣僉正,李鼎運·姜彝正爲吏曹正郞,呂善亨爲開城經歷,金鍾倫爲兼引儀,朴晉壽爲宗廟令,宋樂·洪宗藎爲吏曹佐郞,宋若欽爲繕工假監役,李益燦爲長寧殿參奉,宋日休爲禮賓參奉,尹衡老爲慶基殿參奉,趙宗喆爲徽寧殿參奉,崔炅爲英陵參奉,趙德淵爲懿陵參奉,沈興雲爲健元陵參奉,徐邁修爲顯陵參奉,沈遇·玄啓寅爲假引儀,養賢主簿單安中權,直長單鄭衡臣,兔山縣監尹曙仍任事,承傳。
兵批,判書朴相德進,參判宋載禧進,參議金思穆進,參知黃榦進,右副承旨李敬倫進。
李敬倫,以兵曹言啓曰,新除授全羅兵使南益祥戶奴呈狀內,矣上典重觸風寒,猝得關格之症,差復登道,有難旬月可期,卽速啓遞云。閫帥重任之曠久滯留,誠甚可悶,不可等待其差復,今姑改差,何如?傳曰,允。
又以兵曹言啓曰,昌慶宮衛將金喆魯,身病猝重,勢難供職,呈狀乞遞,不可强令察任,今姑改差,何如?傳曰,允。
又以兵曹言啓曰,僉知中樞府事韓命禧,素患痰癖之症,當寒添劇,旬月之內,無望供職,呈狀乞遞,西樞雖是閑局,不可一向虛帶,今姑改差,何如?傳曰,允。
同知單李鼎秀,僉知三單洪章漢·崔孝達·李弼胄,訓鍊主簿單崔漢徵,前虞候尹在復·李夏疇,前郡守姜柱河,閑良鄭允中,及第洪喜舟,以上今加折衝,副護軍韓命禧·南益祥·李長燮,副司果申大年·趙彦心竝單付,訓鍊判官韓相贊,主簿徐在淵·安億齡·嚴潤泰以上減下,以金器大爲知事,徐完碩爲同知,李元萬爲五衛將,李樸爲忠壯將,李邦一爲副摠管,李良玉爲平安監營中軍,徐在淵爲訓鍊判官,禹德運·朴聖復·金漢明爲主簿,李邦榮單付僉知,同知全宅理單付,閔致協·李潤彬爲宣傳官,宋迪中爲大丘營將,沈輔賢爲高嶺僉使,李東燁爲公州營將,金㻐爲淸州營將,李慶會爲上土僉使,金爲訓鍊主簿,金若訥爲德浦僉使,洪靑行爲恃寨僉使,柳仁喆爲大興山城中軍,李仁海爲訓鍊正,金烜爲僉正,尹守儉爲都摠經歷,李楨百爲平山浦萬戶,田晉祥爲內禁將,鄭游良·徐行德爲五衛將,李漢興爲訓鍊副正,鄭雲達爲都摠經歷,徐有龍爲訓鍊主簿,李爲忠翊將,崔重昌爲文山萬戶,朴世福爲安骨萬戶,曺命喆爲洪州營將,崔漢徵爲浦項別將,李恒相爲山羊會萬戶,柳文植爲都摠都事,李栢然爲訓鍊判官,高廷燁爲南材別將,閔百恒爲訓鍊主簿,徐行德·曺命喆·閔惠洙·李觀夏·李廷老·李宅冑·金海柱·柳春馥竝副護軍單付,李度海爲訓鍊副正,李吉培·金鍾赫爲僉正,張成漢爲全羅兵虞候,李東植爲都摠經歷,吳載重爲訓鍊判官,申大順爲宣傳官,任希華爲都摠都事,李再馨爲平安兵虞候,鄭宇朋爲羅州營將,申大謙爲全羅兵使,石致瑊爲文殊山城別將,黃河潤爲黑山島別將,韓景琦爲黃龍別將,洪通海爲森森坡萬戶,韓興信爲永達萬戶,康光堯爲古豐山萬戶,李時殷爲豐山萬戶,沈彭齡爲濟物萬戶,金聲益爲助泥萬戶,金興魯爲開雲萬戶,李在倫爲包伊萬戶,金象三爲助羅浦萬戶,崔興根爲永登萬戶,李弘遠爲都摠都事,鄭暘臣爲訓鍊判官,許侙爲訓鍊正,李得濟爲宣傳官,崔景岳爲全羅右水使,金漢謙爲五衛將,尹敬喆·權綸·張集紹爲訓鍊主簿,金魯成爲都摠都事,申晤·李熤爲訓鍊主簿,金載厚爲訓鍊僉正,金璹爲黃海兵營中軍,沈㻻爲順天營將,馬之好爲訓鍊主簿,李匡垕爲都摠都事,李厚儒爲昌慶將,魚彰水爲景福將,張鵬翰·金重三·安慶櫶·金聖倜·李寅熒·李萬益·曺希元·金玲·朴成大·李鎭弼爲武臣兼宣傳官,權邁爲宣傳官,兪碩柱·朴順陽爲武臣兼宣傳官,李需克·李琇·具守諒·朴載熙·趙鎭祿爲部將,李潤河·李廷海·韓尙協·朴明煥·李龍和·丁德升·盧廷尹·李春苾·趙重暹爲守門將,西水羅權管單李允中,乫軒洞權管單朴文兼,黃柘坡權管單金弘弼。
注書南鶴聞·朴長燮陞六,代以金養純·李顯默爲假注書。
李敬倫,以御營廳·一二所巡廳·在右捕盜廳言啓曰,去夜犯夜人,無所捉,敢啓。傳曰,知道。
忠淸監司安兼濟疏曰,伏以臣,跡疎而荷湔拂之渥,姿魯而膺眷畀之重,夙夜感惕,心如集木。噫,臣之受命按廉,今已二十朔矣。昨歲之旱,優加賑貸,今秋之水,再劃災摠,綸音一降,群黎咸頌,惟臣不佞,惟不能宣布德化,是懼,而顧未能效尺寸之勞,酬特達之知,每自循省,但有惶汗。今則一歲將窮,三政已畢,固宜益勵駑鈍,盡心撫摩,以副我聖上愛恤元元之盛意,而不幸臣脆質善病,短精易耗,經年繁氄之地,已祟貞疾之源,素患癖眩,乘虛暴發,晝而昏瞀,夜則牽疼,痰壅而食飮全却,火升而喘息常促,杜門涔涔,抛閣機務。此專由於氣血漸衰,根委已痼,非如陳腐所可療治,惟有投閑,庶得延保,臣之一身死生,固不足上煩崇聽,一營當行之政,列邑例應之牒,緣臣養痾,將致委積,思之至此,寧不懍惕。自念疎迂,已多孤負,而及今病作,徒懷嚴畏,不卽控免,又復蹲昌,瘝廢之罪,尤合萬戮,伏枕惶隕,如添一症,玆敢干冒宸嚴,仰暴微懇。伏惟聖慈,天地父母,諒臣病情之難强,念此藩寄之不輕,亟賜鐫遞,回授賢能,俾職事無曠,殘喘得延,仍治臣瀆擾之辜,以昭法紀,公私不勝萬幸。答曰,省疏具悉。予於湖西,自謂得人,今者陳章,誠是料表,況頃者飭諭八道,此時予若許卿請,何異臨陣易將?故讀其章果稱恙,命撤讀賜批,卿須體暮年爲民之意,勿辭察任。
甲午十二月二十日辰時,上御集慶堂。藥房入診入侍時,都承旨洪麟漢,提調鄭尙淳,副提調李,記事官南鶴聞·姜·李儒慶,醫官方泰輿·慶絢·吳道炯·鄭允說·柳光翼·康命徽·徐命緯·白文昌,以次進伏訖。麟漢曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑,上進御訖,麟漢請診候。上曰,止之。麟漢曰,俄者入闕,始見備忘,而權停下敎,昨請還收,未得蒙允,下情抑鬱矣。今承此敎,萬萬惶隕矣。上曰,予氣有未可知,故果有下敎者矣。麟漢曰,世孫之心,不可不俯念,而國體亦不當如是矣。上曰,卿等退去,可也。麟漢曰,大政方張,臣等不敢强聒,諸大臣入來時,當更仰請矣。遂退出。
甲午十二月二十日辰時,上御集慶堂。親臨都政入侍時,吏曹判書金鍾正,參判徐命善,參議趙,兵曹判書朴相德,參判宋載禧,參議金思穆,參知黃榦,吏曹正郞申禹相·金東稷,佐郞李鼎運·姜彝正,兵曹正郞朴道翔·李師濂·權·李中權,行都承旨李,右副承旨李敬倫,記事官南鶴聞·朴長燮·尹宗彦·李儒慶,以次進伏訖。命書傳敎曰,十考十上,五考五上,純褒抄啓守令·邊將錄用事,申飭兩銓,生民休戚,係於守令,暮年所依,惟在元元,爲官擇人,卽是公道,爲人擇官,此則私也,況暮年親政乎?另飭銓曹,初入仕擇擬事,申飭兩銓,於今覺也,諸道爲直赴者,自然應爲,而相當職調用,則卽回啓中批答也。噫,只以銓官用者,豈莫若已載承傳乎?此後必也調用事,申飭西銓。又命書傳敎曰,噫,問答旣諭,抱才沈滯者,莫知幾人,曷勝慨然?況道臣御史薦進者,其豈孟浪?雖若今番載妓御史,於此必也公心其薦者,今無遲滯者乎?若有,必先調用事,申飭銓曹。又命書傳敎曰,昨日初聞求仕者,彌滿銓官之家,雖已知之,兩司亦有奔競,而昨聞於此時留京者多,而大政時望於闕門云,其聞不勝慨然。噫,知人惟帝難之,況政官,以公取人,思過半矣,另飭銓曹。又命書傳敎曰,噫,須看下敎,其氣若前,此豈暮年心細而然乎?此亦爲國苦心,雖臥而酬應,嗚呼,於歲首豈特慨然?命停於三處誠難,下敎後,於數間莫能步,若此入殿門,雖匍匐以詣誠難,初意其日若此命停,依頃日進饌時,令中官奉獻,今日乃覺,此則易也。令沖子代拜代酌,此亦頃年代理時事也,若此心雖缺然,親爲何間?噫,此等時以此心,頃年開政時,亦着笠起坐,今番亦莫能,而若是强爲,可見暮年苦心。噫,今年增廣,果異於前,鄕人多,咸曰公也,今日親政,若今增廣,京鄕聞者,咸稱其公,其誠美也。入侍兩銓官,咸體此意,懋哉懋哉。上曰,右副承旨入來乎?奉朝賀使先卿代行乎?敬倫對曰,然矣。上曰,入耆社乎?對曰,臣之祖入耆社矣。上曰,卿之祖年幾何?敬倫曰,八十矣。上曰,先卿年幾何?不得入耆社乎?敬倫曰,六十七矣。其時以未入耆社,故與故相金奉朝賀·兪奉朝賀,別爲賜饌矣。鍾正啓曰,守令多窠,今當差出,而未準朔禁軍將及營將·邊將·虞候·守令·察訪·都事竝擬,何如?上曰,允。鍾正又啓曰,直長未滿十日,啓稟陞六,載在法典矣。卽今未滿一日八日者,竝依例陞六,何如?上曰,允。鍾正又啓曰,四館陞出六品之時,有九處講後遷轉之規,而承文院褒貶,如或有故過限,則四館積滯,不可不慮,故自前雖未九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?上曰,允。鍾正又啓曰,今都目政,各岐仕滿應遷者,相避及未準朔監察禁府都事·戶曹·刑曹·工曹·漢城府郞官·五部都事·平市署各司久任時推人員,竝擬,何如?上曰,允。鍾正又啓曰,禮曹佐郞李永喆,成均館典籍尹得孚,俱以身病甚重,勢難察任云,竝今姑改差,何如?上曰,允。鍾正又啓曰,加設典籍李良素,陞付實典籍,何如?上曰,允。相德啓曰,訓鍊正今當差出,而擬望之人乏少,外任竝擬,何如?上曰,允。相德又啓曰,未準朔禁軍將,外任竝擬,何如?上曰,允。上曰,吏郞誰某乎?曰,申禹相·金東稷·李鼎運·姜彝正矣。上曰,姜彝正,誰也?對曰,姜鋧曾孫矣。上曰,騎郞誰某乎?曰,朴道翔·權·李師濂·李中權矣。上曰,朴道翔,誰也?名似熟矣。曰,前翰林朴道仁四寸,而有文名矣。上曰,二軍色郞官,所用者盡捧乎?相德曰,前判書趙曮時,已盡還捧矣。命讀守令邊將闕記,上曰,窠多矣。命書傳敎曰,纔已申飭,下敎後,聞守令·邊將多窠,莫若今政,爲官擇人,另加申飭。又命書傳敎曰,親政入侍,兩注書·尙瑞院官員,依例陞六。上曰,有參議闕乎?鍾正曰,無見窠矣。上曰,僉知有闕乎?相德曰,有窠矣。上曰,以李邦榮爲之。相德曰,當單付乎?上曰,單付,可也。李邦榮年幾何?曰,五十矣。上曰,其兄年幾何?曰,六十二矣。上曰,軍職廳久勤,誰也?相德曰,金若訥而無可爲之窠,故欲留矣。命書傳敎曰,今聞軍職廳久勤欲留云,噫,爲其身何可擇地?況此人,曾經者多則豈若此?渠若留,其後其將沈滯,今於親政宜爲,令銓曹備擬。又命書傳敎曰,頃者誤爲處分,因聞覺,雖仍任,違牌作散,予嘗慨惜,若頃者左相所奏,亦近大成,旣知之後,何異金養心?金養心其雖亞長,其時未經準職云,故準職命下,而復聞已經準職,此人初欲一體,今聞豈特已經準職,況此人何循常例?因洪啓瑞乃覺,前執義洪九瑞,特授僉中樞,以示予暮年受八字欲踐之意。命少退,還入,命尙瑞院官員,隨卽安寶。曰,內局待令矣。命入侍,進湯劑,內局退出。鍾正啓曰,禮曹佐郞李敬彬呈狀內,身病甚重,勢難察任云,今姑改差,何如?上曰,允。鍾正又啓曰,通川郡守望,以兔山縣監尹曙擬入受點,而兔山縣監代,亦已京職中差出矣。追聞尹曙年限已滿云,臣有不察之失,今方惶恐待罪,而通川郡守,依法典改差,何如?上曰,勿待罪,依爲之,次次仍任,可也。相德啓曰,全羅兵使今當差出,而擬望之人乏少,同道水使竝擬,何如?上曰,允。上曰,知申之祖承襲乎?對曰,臣之養祖爲之矣。上曰,卿祖無見辱於人之事乎?對曰,大拜後,爲李亨逵所論矣。上曰,右副之父,何年爲前同副所論乎?敬倫對曰,戊辰年矣。上曰,大拜後乎?敬倫對曰,然矣。命書傳敎曰,今番擧措,萬萬可駭,故此必尤物而然也。下敎聞湖南道臣狀聞,羅州房妓三人中,一人載去,以此聞也。此正俗所謂皆一色云者,此亦一也。處分者,追思過矣。此御史貪色,非此妓所爲官婢下敎,特爲安徐,卽爲分付。上曰,洪相聖年幾何?敬倫曰,四十三矣。上曰,年亦不少矣。又命書傳敎曰,今番親政時,守令·邊將,皆令內局入侍,同爲入侍,初入仕,一體入侍。相德啓曰,全羅水使今當差出,而擬望之人乏少,他道守令·邊將,竝擬,何如?上曰,允。命少退還入。上曰,以親政,有公事留院者乎?曰,有忠淸監司辭職疏矣。命持入,讀奏賜批。上曰,年幾何?曰,五十一云矣。上曰,政事餘者幾何?曰,幾盡爲之矣。命書傳敎曰,若此已知,於今誠難,旣命造備者,如頃者進饌時類也,其何令中官進獻?當令沖子替獻,初一日沖子詣昌德時,當先詣昌德,前後廂六十名,前廂三十名式,前廂御營廳,後廂禁衛營,以入直本營隨駕,隨駕禁軍,依本數以內入直隨駕,挾轝軍依本數以內入直隨駕,時刻以展拜正時,待下敎只入正時,儀注安徐。上曰,吏判年幾何?曰,五十三矣。上曰,兵判年幾何?曰,五十一矣。上曰,其弟外任乎?曰,朴相岳以寧邊府使方遞歸矣。上曰,吏判·金奉朝賀幾寸乎?曰,十三寸矣。上曰,金判府之子貌,如其父少時乎?曰,貌類矣。命少退還入,命內局入侍,上進湯劑,內局先退,吏兵批畢後,命賜饌。上曰,注書皆當出去矣。注薦何以爲之乎?曰,召試盡付後,當爲薦矣。上曰,新付注書,何以爲之乎?賤臣長燮對曰,後政當付矣。吏兵批先退。命書傳敎曰,開政時,以擧沈滯下敎,淸白吏故相孫,爲初入仕,政官公心可嘉,予用心喜,庶副下敎,雖然,五十登科已陞六,況六十初仕者乎?且明年卽回甲也。參奉崔炅,特爲陞六調用。又命書傳敎曰,宜有先後,故洪九瑞已下批,而金養心其所錚錚,暮年初見,故陞敍下敎,今聞已準職云,日後僉知,待窠單付,承史退出。
甲午十二月二十日午時,上御集慶堂。藥房入診入侍時,都提調洪麟漢,提調鄭尙淳,副提調李,記事官南鶴聞·尹宗彦·李儒慶,醫官方泰輿,以次進伏訖。進湯劑,上進御,遂以次退出。
甲午十二月二十日酉時,上御集慶堂。藥房入診入侍時,都提調洪麟漢,提調鄭尙淳,副提調李,記事官南鶴聞·尹宗彦·李儒慶,醫官方泰輿,以次進伏訖。進湯劑,上進御,麟漢曰,臣朝者仰請,不蒙允從,實無見輿㒗之面矣。國體所在,速下反汗之敎,臣之望也。上曰,予氣實未可知故然矣,七月尙有餘戒矣。麟漢曰,七月適然也。其日若有難强之候,則臣等豈可仰請乎?上曰,陟降豈可欺乎?麟漢曰,陟降必悅豫,何云欺乎?尙淳曰,今夜不可踰也,速降反汗之命,臣等之望也。上終不允許,遂以次退出。
上在慶熙宮。停常參·經筵。
藥房都提調洪麟漢,提調鄭尙淳,副提調李啓曰,昨日親臨大政,侵夜酬應,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。受賀雖闕,兩處何闕,而自量乎心,亦令沖子以代,是豈孝也,亦豈子道?予懷萬倍,靜思昨年昌德二月儲慶,皆以沖子代拜,今惟此予心紓,然冥然支撑,曷勝道,氣何諭?待敎侍。
中宮殿·惠嬪宮,藥房口傳問安。答曰,知道。
備忘記,傳于李曰,其違牌其志尙,其欲結末踏下,其豈何久?正言尹東晩特敍用。
備忘記,傳于鄭彦暹曰,噫,八十一親政,古豈有乎?昨政爲者,在京今日闕謝,直捧遞差傳旨,政官牌招差其代,今下敎意蓋在,卽頒布雖開門,內局前有謝者,皆捧入,以此卽爲分付。
備忘記,又傳于曰,噫,令沖子代酌,雖有昌德·儲慶前例,曷勝予心?上年三月六月,其能經宿親禮,而於八月卽茶日,而其有濟用峴擧措,欲展拜亦未能,萬古古今,豈若此乎?於此日予已判矣。嗟,今番初誠悶也,而其欲爲,百爾思量,殿中何步?有此命豈爲賀?衆雖勸予當爲,猶若此予今判。噫,今年八月若此,九月誕日翌日臥此房,到今豈能動?若此而强親政,誠冥然亦苟且,雖在世若前生,臥時雖若人,若起皆須人,豈特此?少起動精神昏,若此而其初敎,誠苟且曷勝歎?於此停何酬應,曷勝慨?只自歎。
備忘記,傳于鄭好仁曰,禮則若何?强欲爲果若此,此何由衰耗判?其若此何豐亨?今年其勢然,明年復何此?咸曰,明年後隨歲慶。嗚呼,以予心以予氣,在千乘應萬機,亦予從容,其猶若此,果若所奏,其何堪其何堪?豈爲君豈爲君?今日判今日判,將予意諭群工。
備忘記,傳于李曰,初欲三處只二處,此一苟且,百爾量其何能?令沖子代欲爲,此二苟且,今年誕日翌日在此堂,此三苟且,以一人三苟且,此何人此何人?誠冥然亦苟且,將何謂將何謂?曷勝歎曷勝歎?若此而豈云八十二?雖八百二十,何足道何足道?今夜誠特甚,撤漏後雖設三更,可也。若睡而覺尙杳然,若此者其幾次?鷄聲亦莫聞,聞其聲其若得,自此後其將曙,於昨兩銓長皆得故夜何深?親政畢,其雖然,亦於予誠冥然亦苟且,曷勝悶,一何長?聞開東若復生,今夜思若此,何能堪何能堪?
李啓曰,假注書金養純,時無職名,令該曹依例付軍職,冠帶常仕,何如?傳曰,允。
傳于鄭好仁曰,內局入侍,守令同爲入侍。
又傳于曰,僉知洪九瑞,內局同爲入侍。
傳于李曰,今日闕謝恩現告中堂上以上安徐。
傳于鄭彦暹曰,內局入侍。
又傳于曰,儒臣持問答入侍。
傳于李曰,參判旣有仍爲之例,兩政官且入來,參奉重矣。昨日亦有末副擬者,使之卽爲擬入。
有政。吏批,判書金鍾正呈辭受由,參判徐命善進,參議趙進,右承旨鄭好仁進,以洪述海爲大司成,金東淵爲軍資正,許鞏爲直講,金履厚·吳大益·金鑧爲典籍,李壽岱爲校檢,朴興濂爲慶安察訪,朴思機爲注書,尹行儼爲長寧殿參奉,朴禮源爲英陵參奉,張淀爲司諫,李德師爲獻納,學正單鄭衡臣,耆老所守直官單金觀欽,兼春秋單任玉·白鳳周。
兵批,判書朴相德呈辭受由,參判宋載禧入直進,參議金思穆病,參知黃榦病,右承旨鄭好仁進,僉知單金養心,副護軍朴師復·沈墩,副司直鄭晩淳,副司果崔炅·李益燦。
兵曹口傳政事,鄭寅達爲永達萬戶。
備忘記,傳于鄭彦暹曰,問予心問予心,惟追慕惟追慕,問予懷問予懷,曷勝慨曷勝慨?惟追慕憶昔年,曷勝慨臥此堂?嗟,昨年兩處拜,噫,今日何心停?嗟,諸臣下轎前,其仍留必也勸,抑何心若是勸?彰淺孝百千世,嗟,予孝雖若此,諸臣忠亦慷慨,春正近春正近,懷千萬懷千萬,況此時況此時,豈若此豈若此?嗟哉,將此下敎,洞諭大小臣僚,徒知稱慶,莫思君心,今日諸臣,將陷君何?慷慨亙中,其何能睡?嗟哉,諸臣誠迷誠迷,予自慷慨,予自慷慨。
鄭彦暹,以司饔院官員,以都提調·提調意啓曰,本院奉事李勉基,昨日都政,濟用監直長遷轉,而今年柴場摘奸後,明年燔造重役,旣已句管設施矣。今不可付之手生之人,本院直長中,依例相換,以爲竣事之地,何如?傳曰,允。
李敬倫,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
持平金東稷啓曰,請固城縣充軍罪人咸道亨,依本律處斷。措辭見上答曰,勿煩。
大司成鄭晩淳疏曰,伏以臣老母宿病,自日昨重添寒感,痰涎壅結而呼吸甚促,飮食全廢而元氣凜綴,雜試藥餌,少無效應。臣方左右扶將,實難頃刻離捨,新除之下,未卽祗肅,至於儒生課試,期限甚迫,而亦恐緣臣而廢閣,私心惶悶,靡所容措。方値親臨大政之日,陳章瀆擾,極知猥越,而情私所迫,不得不疾聲呼籲於仁覆之下。伏乞聖慈,俯垂矜諒,亟遞臣職,以便救護,仍治臣罪,以肅朝綱,不勝幸甚。踏啓字。
獻納姜俒疏曰,伏以臣本庸陋,過蒙洪造,前後曠絶之渥,感激幽明,所歷華貫,已是逾分,至於瀛銜之冒叨,尤是夢想之外,感激恩私,不敢爲逡巡之計,榮寵已極,悚愧冞切,伊時遇災陳箚,旋卽隨對,未免顚倒之歸,竟速人言,譏之以彌縫,責之以矛盾,至今追思,惶恧靡措。乃於此際,忽伏奉薇垣除旨,繼以有當日卽謝之命,而顧臣之罪釁自如,情踪益蹙,抗顔淸班,斷無是望。且臣目下有萬萬懇迫之私,臣之老父,素患痰癖之疾,當此隆寒,諸般症形,一倍添劇,飮啖全却,刀圭罔效。臣方左右扶將,離捨不得,玆敢疾聲呼籲於蓋高之聽。伏乞聖慈,諒臣難安之情,察臣難强之私,亟賜鐫遞,以安賤分,仍治臣瀆擾之罪,以肅朝綱,千萬幸甚。踏啓字。
甲午十二月二十一日辰時,上御集慶堂。藥房入診,守令·邊將·初入仕,同爲入侍時,藥房都提調洪麟漢,提調鄭尙淳,副提調李,假注書金養純,記事官尹宗彦·李儒慶,醫官方泰輿·慶絢·吳道炯·鄭允說·柳光翼·徐命緯·康命徽·白文昌,居昌府使韓尙裕,山淸縣監徐有絃,雲峯縣監鄭衡臣,龍安縣監姜世東,麟蹄縣監李國亨,長湍府使李萬恢,三和府使李邦五,光陽縣監吳漢迪,永興府使具以謙,穩城府使李漢五,雲山郡守文命龜,德山縣監宋煥翼,長淵縣監趙嶸,淸州牧使吳鉉胄,濟州判官安任權,咸悅縣監洪樂全,鳳山郡守閔範洙,寧遠郡守李仁海,固城縣監李禹鉉,泰仁縣監朴左源,豐川府使李蓍廷,河東府使金殼,高原郡守金烜,昆陽郡守黃檄,古阜郡守姜柱箕,積城縣監卞至健,端川府使李章運,豐德府使鄭景曾,鏡城判官李濟萬,熊川縣監閔游,鐵原府使李鼎炳,茂長縣監李克生,文化縣監李美和,徽寧殿參奉趙宗喆,禮賓參奉宋日休,假引儀沈遇·玄啓寅,健元陵參奉沈興運,顯陵參奉徐邁修,懿陵參奉趙德淵,慶基殿參奉李益燦,宣傳官權邁,武兼朴順陽·兪碩柱,部將趙鎭祿·李需克,守門將李龍和·朴明煥,上土僉使李慶會,德浦僉使金若訥,濟物萬戶沈彭齡,開雲浦萬戶金興魯,包伊浦萬戶李在倫,安骨萬戶朴世福,助羅浦萬戶金象三,平山浦萬戶李楨百,文山萬戶崔重昌,助泥浦萬戶金聲益,森森坡萬戶洪通漢,永達萬戶韓興信,恃寨僉使洪淸行,山羊會萬戶李恒相,以次進伏訖。麟漢曰,去夜酬應浩多,聖體,若何?上曰,一樣矣。進湯劑,上進御曰,入診。諸醫皆奏曰,脈候調均,胃脈滑體一樣矣。上召道炯·命徽復問,道炯·命徽對曰,幾復常矣。上曰,時原任入侍乎?曰,來待閤外矣。上曰,注書出去,守令·邊將,先爲入侍。洪九瑞入來,先爲入侍。九瑞進伏,上曰,年幾何?對曰,五十三矣。守令·邊將,以次入侍。上曰,鄭文柱之壻,不似講第者矣。麟漢曰,故申叔舟之後也。至麟蹄縣監李國亨,命書傳敎曰,今見麟蹄縣監李國亨,此故師傅孫,而嗚呼,其父尙今思焉,豈意暮年,其子爲縣監,予心何言?嗚呼,旣見豈無表意?特賜中鹿皮一令,以示予意。至昆陽郡守黃檄,上曰,昆陽郡守黃檄,七事做錯,從重推考。出榻敎至李益燦,命書傳敎曰,噫,平原君昔年已見,噫,昨日親政,副望初入仕,今日入侍,問其年與崔炅同。噫,昨日政,年六十二人始初仕,若建功湯成名,昨日政可謂擧沈滯之政,年同豈可異焉?李益燦卽爲陞六調用。噫,此人等,豈可爲紙上美談?今日內司果陞六,其代,今日內口傳備擬,當品有窠,次次先爲單付,而先崔炅後李益燦。至趙宗喆,命書傳敎曰,噫,今於暮年,見忠翼公孫初入仕,曷勝予心,其何泛看?趙宗喆令該曹卽爲直長,待窠調用,以示予意。至玄啓寅,命書傳敎曰,噫,今於暮年,見玄悌綱孫,追憶昔年,予懷曷勝?玄啓寅特爲陞六調用,以示予意。至洪淸行,命書傳敎曰,噫,暮年親政,意蓋深矣。翌日召見,意亦在也,則恃寨僉使洪淸行,下問之時,以禁令防軍收布其爲云,此等之類,莫重親政,苟充以差,何不歉然?特遞。令該曹今日內口傳備擬。至韓興信,命書傳敎曰,昨日親政,今日召見,意蓋在矣。萬戶韓興信,以義州人,三千里穩城萬戶,噫,僅免虎口人,深庸惻傷,今適有窠,恃寨僉使除授,卽爲啓下,以此僉使今日謝恩,此萬戶代,令該曹口傳備擬。上曰,時原任大臣入侍。出榻敎賤臣承命出來,領府事金相福,領敦寧金陽澤,判府事韓翼謩,領議政申晦,判府事李溵,左議政李思觀進伏後,相福曰,聖體,若何?上曰,一樣矣。晦曰,正朝陳賀,以權停禮爲敎,不勝抑鬱之至。相福曰,異於初下敎,臣等尤不勝抑鬱之至。上曰,宋載禧,宋相錡之孫乎?晦曰,然矣。上曰,政官牌招耶?曰,然矣。上曰,韓尙裕與判府幾寸耶?翼謩曰,與臣九寸矣。上曰,今番都政,何如?晦曰,今番都政,大體似無頉,而兵曹則窠窄,吏曹則出甄復,而不爲作窠於西銓,故至有虛司果出六之擧,吏曹事誠未安矣。吏判金鍾正,從重推考,何如?上曰,依爲之。出擧條上曰,見李光德之子乎?思觀曰,臣待罪湖西伯時,李國亨爲靑山倅,誠律已介正人也。命書傳敎曰,頃者吏議已知,精神索漠,國子長且付籤,聞其章果然,已踏下,歲暮陞補最緊,政官牌招開政,以在京無故人備擬,待下批牌招察任。出榻敎晦曰,俄者下敎,實難再奏,而虛過豈不抑鬱乎?上曰,年年何以稱慶耶?溵曰,不可遏群情矣。上曰,卿入來乎?對曰,入來矣。仍起伏奏曰,今此邦慶,國朝以來未有矣。翼謩曰,我朝四百年名臣碩輔,非不多矣,未有如臣等今日之遭遇矣。其於不當已之事,允許爲宜,而若是牢拒,臣實慨然矣。臣等之心如此,王世孫之心,當復如何?相福曰,不可不允從矣。溵曰,卽今邦慶,前古未有矣。尙淳曰,若是反汗,昨日下敎,何以爲之乎?相福曰,明年歲首有賀,愚夫愚婦之所共知,而若是權停,群情抑鬱爲如何哉?上曰,此是予苦心。思觀曰,不以聖躬爲念,此乃祖宗之攸賜,豈無上告之道哉?晦曰,當思陟降之悅豫,不待臣等之言,豈不受朝宗之賜,而不爲仰謝哉?翼謩曰,惶恐而群下亦豈不仰誇於祖宗哉?相福曰,權停下敎,還寢伏望。上曰,退去。晦曰,臣等冀蒙今日之允許,而今者命退,當復入奏矣。諸臣遂退出。
甲午十二月二十一日申時,上御集慶堂。藥房入診入侍時,都提調洪麟漢,提調鄭尙淳,副提調李,假注書金養純,記事官尹宗彦·李儒慶,醫官方泰輿·慶絢·吳道炯·鄭允說·柳光翼·徐命緯·康命徽,以次進伏訖。麟漢曰,晝間聖體,若何?上曰,一樣矣。因進湯劑,上進御後,麟漢·尙淳先退,政官入侍事,下敎。司諫·獻納代,今日政備擬事。出榻敎賤臣承命出來,吏曹參判徐命善,參議趙,持前望單子進伏,進讀前望單子。上曰,皆首望爲之。命善·先退,儒臣持問答入侍事,下敎。賤臣承命出來,校理徐有防,修撰洪鳴漢,持問答跪入進伏。上曰,儒臣,誰也?曰,校理徐有防,修撰洪鳴漢。上曰,儒臣曾已入侍乎?曰,曾已入侍矣。上命輪讀,諸臣輪讀訖,上曰,注書,誰也?曰,朝入侍時注書金養純也。上曰,然乎?有防·鳴漢先退,命書傳敎曰,噫,暮年親政,予心一倍於前,在京孰敢稽謝,以飭勵意下敎,今聞傳旨,十人皆國子館,噫,此人豈慢謇而然乎?未及聞知故也。況今曉下敎,孰能飛傳?勿遞,竝從重推考。諸臣以次退出。
上在慶熙宮。停常參·經筵。
藥房都提調洪麟漢,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。歲將暮明將拜,興惟此心欲隕,衆雖勸予必爲,特命停懷,若何?今强勸此何心,曷勝慨?只自歎,豈曰孝亦子道?嗟,冥然今已判,氣何諭?待敎侍。
中宮殿·惠嬪宮,藥房口傳問安。答曰,知道。
備忘記,傳于鄭彦暹曰,今親政豈偶然?一古臣子,一師傅孫,年六十一特陞資,二其雖然,憶正吉,此房中心何抑?
李正吾啓曰,新除授注書朴思機,卽爲牌招,何如?傳曰,允。
備忘記,傳于鄭好仁曰,今諸臣曰豐亨,嗟,其君日用心,猶許賀信其言,其雖然三日內,於軒架只設焉,今予心惟在民,況元朝心何抑?
備忘記,又傳于曰,予見古詩,着衣樓上知腰細,搗練砧邊覺力微,今予正若此。於臥時猶若人,而起時必也須人,數間用輿於回來半晌,齋室何能自步?於殿中亦何能片時俯伏?今年八月濟用監峴後,予已判矣。噫,今日諸臣雖豐亨,予當自守而已。今雖耗矣,此心能守,豈可因此敢闕莫重?旣莫能此,雖便服受賀,何能受乎?猶此而猶勸,今予皆迷云者,焉可已乎?其能諸臣,能睡醒而聽此敎焉。其若稱慶,雖莫能增廣,必也庭試,亦有百官加,其當懸圈而皆闕,必也抑鬱,而豈若今予心?其雖伸禮,於稱慶孰敢請?其雖許,今猶權停禮,亦踐言也。諸臣莫諒而若是喧鬧,其誠迷矣。
傳于李正吾曰,慷慨吟豈若今?人爲人孝與誠,初下敎旣已諭,莫能拜受其賀,爲人子豈曰孝?稱慶賀其何云,負初心亦豈誠?若此故幾次敎,昨日請今亦然,明春前八月內,予何堪予何堪?其誠悶其誠悶,昔孔聖飭宰予,若親承今何負?今日敎由予中,豈食言觀予爲?彼蒼照陟降臨,於暮年何敢欺?觀予爲觀予爲,慷慨亙慷慨亙。甲午年臘月辛丑日,噫,須看此日,卽予建儲日,今予此敎,其豈偶然乎?
又傳于曰,予自守八十一,於中年其亦然,況暮年若金石,嗟哉,心一而已。三十歲誠料表,五十歲其亦然,六十歲曷勝道?況回甲憶心隕,慷慨亙懷千萬,只自歎慕億百,稱慶賀何敢售?雖時體亦迷也,初已諭當踐言,豈特此當然意?予心金孰敢鍊?予腸石孰敢琢?嗟,予心可質蒼,今時體何敢售?主人翁只追慕,自醒翁固守心,同年同月日示予心。
又傳于曰,此御製二張,出朝報頒布。
傳于鄭好仁曰,內局入侍,儒臣持問答,坐直承旨同爲入侍。
傳于李敬倫曰,朝鮮人每事皆遮眼云,彼人率去時,所經三道供饋,着實擧行事,令備局分付三營,如有一邑不善之事,則營門決杖事,一體分付。
傳于李正吾曰,內局入侍,儒臣持文獻備考,同爲入侍。
鄭好仁啓曰,明日傳香,禮房承旨當爲齋宿,右承旨李正吾,牌招,何如?傳曰,允。
備忘記,傳于李敬倫曰,再明正日,噫,今予臥而酬應者惟此也,次對進定於明日。
以臺諫遞差傳旨,傳于李敬倫曰,此傳旨中,洪鳴漢拔之。
李,以吏曹言啓曰,通禮院相禮申熤呈狀內,身病甚重,勢難察任云,依例改差,何如?傳曰,允。
又以吏曹言啓曰,新除授永興府使具以謙戶奴呈狀內,矣上典老母,素患風痺之症,當寒越添,病勢危劇,食飮全廢,他無兄弟,有難離側,以此情理,旬月之間,萬無赴任之望。親病旣如是危重,則不可强令赴任,依例罷黜,何如?傳曰,允。
有政。吏批,判書金鍾正呈辭受由,參判徐命善進,參議趙進,左副承旨李敬倫進,以李亨逵爲大司諫,權恢爲掌令,李養鼎爲持平,金樂洙爲相禮,申史澳爲注書,鄭彦衡爲永興府使,濟用直長李勉基,司饔直長尹寅國相換,南學訓導單徐彙。
兵批,判書朴相德呈辭受由,參判宋載禧入直進,參議金思穆病,參知黃榦病,左副承旨李敬倫進,副護軍柳煥德,副司直任希曾·洪龍漢·姜俒·金東稷。
李敬倫,以司僕寺官員,以一二提調意啓曰,本寺分養馬,如有故失·瘦瘠·病傷不馴,則每於畢上納後,抄出分授營邑,依法典施罰,而有赦令則例皆蕩滌矣。今年所納分養馬有頉營邑,現告成冊,今始齊到,而係是宥旨前事,似不當循例施罰,何以爲之?敢稟。傳曰,知道。古人數馬而對,馬政國之重也,其若自强,捨此何先?每若此,諸監牧官,視若尋常,將以無形之馬代封,依受敎分等草記,可也。
以承傳色口傳下敎曰,再明是正日,故次對進定於明日,而明日意蓋深矣。若有請者,勿爲次對事,分付備局,如是下敎之後,雖三頭六臂者,誰敢復請乎?有此下敎後,有請心者,次對勿爲。
李敬倫,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
掌令柳煥德啓曰,請固城縣充軍罪人咸道亨,依本律處斷。措辭見上答曰,勿煩。
甲午十二月二十二日辰時,上御集慶堂。藥房入診,坐直承旨·儒臣,同爲入侍時,都提調洪麟漢,提調鄭尙淳,副提調李,右承旨鄭好仁,假注書李顯默,記事官尹宗彦·李儒慶,校理徐有防,修撰洪鳴漢,醫官方泰輿·慶絢·吳道炯·鄭允說·柳光翼·康命徽,李敏德,以次進伏訖。麟漢曰,夜來聖體,若何?上曰,一樣矣。麟漢曰,寢睡·水刺之節,亦何如?上曰,一樣矣。麟漢請進湯劑,上進御,麟漢請診候。上曰,止之。麟漢曰,時原任來待矣。上曰,時原任大臣入侍。出榻敎賤臣承命偕入,領府事金相福,領敦寧金陽澤,判府事韓翼謩,判府事金尙喆,領議政申晦,判府事李溵,左議政李思觀,以次進前。曰,坐直入侍,臣則先退矣。相福曰,夜間聖體,若何?上曰,一樣矣。相福曰,臣等則正朝奠酌,只命替行,而動駕則自如矣。來聞政院之言,則動駕亦似停之,何以爲之乎?上曰,濟用峴回後臥此堂,其後起居須人,誠難矣。相福曰,臣等聞之,昨日守令入侍時,其末副受點者,亦盡記有之,臣等益仰聖聰矣。上曰,李國亨爲人,何如?晦曰,與其父同矣。晦曰,臣等逐日强聒,極甚惶恐,而賀禮之權停,深用缺然。此是繼述之道,豈不有光於聖孝,而且仰體陟降之事,決不可權停矣。臣等不能無憾於天地之大,權停下敎還寢之,千萬伏望。上曰,莫重莫酌旣替行,則何以受賀乎?卿等時體矣。晦等曰,此實出於秉彝之心,群情之所同然,豈或有時體之心乎?上曰,來年則無意矣。相福曰,來年則邦慶尤大矣。上曰,前日命讀通鑑纂要帝堯之時,亦果有賀乎?若考前例以奏,則予當不辭矣。尙喆曰,堯典亦有修五禮之禮字,則稱賀之事,乃是禮字中節目,雖無書諸簡冊之事,而必有稱賀稱慶之例。且帝堯治天下五十年,而考其年紀,不過六旬有餘,而顧今聖算,已躋八旬,其慶賀之禮,亦不可比諸堯之時矣。翼謩曰,初已下敎,而仍諸臣之誤,而有此還寢,下情豈不抑鬱乎?上曰,權停禮亦踐其言之意也。上曰,金思穆已老成矣。晦曰,然矣。思觀曰,臣於度支,曾經堂郞,故詳知其爲人之精明矣。上曰,國子長謝恩乎?晦曰,然矣。上曰,鄭晩淳快愈否?思觀曰,近則快愈,而曾經兩守令,皆善治矣。且近日多當試官,皆善爲之矣。晦曰,臣等縷縷仰白,極甚煩聒,而日已過午,終未承兪音,群情之抑鬱,當如何哉?癸未年旣已受賀,來年則邦慶尤大,且實是祖宗朝典例,其在繼述之道,斷不可已矣。臣等,不得請則不敢退矣。上曰,賀必親臨然後可爲之乎?卿等退去。晦曰,如此莫大之慶,前豈有之乎?舟梁十七歲,此是大邦慶矣。上曰,偶然矣。上曰,卿等其退去,若如此則當不受方物物膳矣。晦曰,何爲如此下敎乎?上曰,決不受之,卿等速爲退去。命儒臣,通鑑纂要商山四皓事考入。上曰,坐直,誰也?好仁曰,臣鄭好仁矣。時原任先退,儒臣進前,上曰,纂要已考來乎?有防曰,卷帙旣多,且臣等已入侍,故未得退考之矣。命有防·鳴漢,各讀奏問答一章讀訖,命儒臣先退。上曰,注書,誰也?好仁曰,李顯默矣。上曰,舊榜乎?好仁曰,然矣。以注書曾經入侍已多矣。命好仁書傳敎曰,昨日稽謝官十人下敎,皆令安徐。故今日意必謝恩,漠然,尤涉駭然,下問皆昨日已除云,豈安徐之意乎?今無可言,其代問備下敎安徐。此後有窠,皆懸註次第單望以付,十人皆差後,循例備擬。諸臣遂以次退出。
甲午十二月二十二日申時,上御集慶堂。藥房入診,儒臣同爲入侍時,都提調洪麟漢,提調鄭尙淳,副提調李,記事官朴思機·尹宗彦·李儒慶,校理徐有防,副修撰申大升,醫官方泰輿,以次進伏訖。上曰,儒臣入來乎?曰,入來矣。上進湯劑,上曰,左承旨洪龍漢,何以不入?麟漢曰,有實病故也。上曰,左承旨許遞,其代,僉知洪九瑞爲承旨,牌招察任,房順房。上曰,禮房何入?麟漢曰,明日宣陵傳香也。上曰,都承旨進前。因命讀慶尙左水使狀啓,上曰,今聞慶尙左水使狀聞,近十海夫,非渰溺則飄風,暮年聞此,予心若何?申飭沿邊,另加探問,若聞卽爲狀聞事,回諭。上曰,漂人幾名?曰,七名也。上曰,注書,誰也?曰,朴思機也。上問賤臣曰,年幾何?賤臣進伏曰,四十一歲矣。上又問曰,居在何處?賤臣起伏曰,在淸州矣。上命賤臣出,持來資治通鑑初卷。上命儒臣進讀,上曰,下番讀奏。次命上番讀奏。上曰,注書讀奏。讀畢,上曰,宋之時,亦有黨乎?有防曰,有之矣。上曰,誰也?有防曰,洛黨司馬光也,朔黨劉摯也,蜀黨蘇軾兄弟也。上曰,曾見逸詩曰,世間爲爲事,爲爲不盡爲,亦云世間事爲無限,嗚呼,無中生有,予豈求也,而以金養心觀也。此等事,足可以傳啓者,近者有多臺闕啓日多,因申飭雖强爲,詣臺謄傳故紙,若無咸道亨,亦將稱無啓闕詣臺,若金養心請此,豈特飭銓曹?宜飭目前。大抵昔年盛時,聞喝導聲,人皆動色,雖輿㒗亦然,而若近日,雖闕中蟄蟲何聞?若此而其爲國乎,曷勝慨然?近者睚眦必報,事雖些少,人皆慍心,其於臺職,若見陷穽。噫,予常慨歎,雖然,暮年强以勵精,焉可無飭?此亦非謂空然機關之意。噫,昔年金槹爲臺職,一詣臺十啓,韓永徽以閭巷寢帳之侈亦云,此予所謂輿㒗動色者也。金養心陳章後,詣臺臺臣一倂遞差,政官牌招,開政擇差。上命退,諸臣以次退出。
上在慶熙宮。停常參·經筵。
藥房都提調洪麟漢,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣何諭?同次對。
中宮殿·惠嬪宮,藥房口傳問安。答曰,知道。
李敬倫啓曰,今日次對,兩司長官,當爲進參,大司諫李亨逵,卽爲牌招,憲府無進參之員,除在外外,未肅拜不爲行公人員,竝卽牌招,以爲推移入侍,何如?傳曰,允。
傳于李敬倫曰,內局入侍,次對同爲入侍。
備忘記,於耽羅其皆睡,貢果滯第二件,今予待卽試券,令牧封下敎久,只封進一何遲?卽若此將過歲,令禮曹更問焉。
備忘記,嗟,今予,苟且多,八十一已苟且,五十年誠苟且,今復政誠苟且,見其食誠苟且,亦重聽誠苟且,其能步誠苟且,悶夜長誠苟且,歎時體誠苟且,今爲君誠局且,慷慨豆誠苟且,一苟且其猶悶,十苟且何能堪?今若招建功來,嗟建功苟且本,何以然?飮此然。
備忘記,嗟,予心,千乘誠浮雲,萬幾亦楚越,復政後次對豈闕?一皆進定,其雖然亦文具,曷勝慨?只自歎,朝講爲晝講爲,誠苟且亦冥然,兩銓長已再度,若再明將三度,今予心在民國。嗟,故相中夜惟,今予懷若古詩,嗟,時體世,將時體對,正朝近懷千萬,齎咨官何時來?耽羅貢將何來?
李啓曰,新除授注書申史澳,卽爲牌招,何如?傳曰,允。
李敬倫啓曰,大臣·備局堂上,依下敎來待矣。傳曰,內局次對,同爲入侍。
李啓曰,注書申史澳罷職代,假注書李顯默,姑今仍察,何如?傳曰,允。
兵曹口傳政事,副司直李在簡·洪樂信·金魯鎭,副司果洪樂任·金履正·金翊休·安大濟。
李,以吏曹言啓曰,成均館典籍曺遠振呈狀內,身病甚重,勢難察任云,依例改差,何如?傳曰,允。
洪九瑞,以吏曹言啓曰,判書金鍾正呈辭受由,參判徐命善牌招不進,小臣獨政未安,何以爲之?敢稟。傳曰,只出緊任。
有政。吏曹判書金鍾正呈辭受由,參判徐命善牌不進,參議趙進,同副承旨洪九瑞進,以李普觀爲大司諫,成大中爲雲山郡守,任希莘爲熊川縣監,元啓英爲司諫,李顯永·白師殷爲掌令,趙思忠爲兼春秋,田光說爲雲峯縣監。
兵批無政事。
備忘記,嗚呼,今有六日,六日後卽來春,雖此日,何能拜何能酌?興惟此五內隕,千乘若浮雲,萬幾亦楚越,此等時孰敢請?在彼言正今日,昨書而諸臣見,正若漢唐時諸葛表李密表,見諸葛表若尋常,豈忠臣?見李密表若尋常,曰孝子,予亦此驗臣心。
傳于李正吾曰,內局入侍,忠淸水使同爲入侍。
傳于李曰,政事卽爲擬入。
洪九瑞,以漢城府言啓曰,依傳敎,六曹路傍釀酒人文星大,於六曹街上,決杖六十度之意,敢啓。傳曰,知道。
李敬倫,以刑曹言啓曰,五卜特減一律遠配,貴先徒三年定配,順分特放事,命下矣。依傳敎,罪人五卜全羅道興陽縣減一律定配,貴先黃海道殷栗縣徒三年定配,竝卽押送配所,順分卽爲放送之意,敢啓。傳曰,知道。
又以御營廳·一二所巡廳·左右捕盜廳言啓曰,去夜無犯夜人所捉之意,敢啓。傳曰,知道。
甲午十二月二十三日辰時,上御集慶堂。藥房入診,大臣·備局堂上,引見入侍時,都提調洪麟漢,提調鄭尙淳,副提調李,記事官朴思機·尹宗彦·李儒慶,醫官方泰輿·慶絢·吳道炯·鄭允說·柳光翼·康命徽·白文昌,領議政申晦,左議政李思觀,右議政洪麟漢,行副司直具善復,仁陽君李景祜,行刑曹判書韓光會,行司直李章吾,行副司直趙重晦,戶曹判書具允鈺,右參贊鄭存謙,行副司直李潭·李潤成,刑曹參判尹泰淵,漢城右尹尹得養,副司直金華鎭·權噵·李瀰,左副承旨李敬倫,司諫張淀,掌令權恢,校理徐有防,事變假注書鄭,以次進伏訖。麟漢曰,夜間聖候,何如?上曰,一樣矣。寢睡·水刺之節,亦何如?上曰,一樣。上進湯劑,晦曰,半則進御矣。上曰,多矣。晦曰,不過一合餘,進御矣。泰輿診脈後奏曰,脈候左右三部調均,脾胃脈候亦一樣矣。絢診脈後奏曰,脈候左右三部調均,滑體亦好矣。道炯診脈後奏曰,脈候左右三部調均,滑體一樣勝矣。上曰,向日則勝,而今日則不好矣。道炯曰,今日亦勝矣。上命內局退去。晦進伏曰,聖體何如?上曰,見昨日下敎乎?晦曰,見矣。晦曰,寢睡·水刺之節,亦何如?上曰,一樣矣。晦曰,昨伏見傳敎,臣等之罪也。上敎如此,臣等何敢强乎?自上亟治臣等之罪則可也。昨日何爲此下敎乎?夜間聖心煩惱,屢次下敎,必寢睡不安矣。思觀曰,臣等之心則至矣,而聖敎如此,不敢達下情矣。上曰,張淀,誰也?晦曰,都元帥張晩之同宗也。上曰,權恢,誰也?晦曰,權噵之族也。上曰,今年年事,何如?晦曰,八道皆優,而三南勝於昨年,西北則大豐矣。思觀曰,六鎭稍下,而北關屢豐,故不至設賑矣。三南沿邊稍下,而不至歉矣,海西亦優矣。延白多畓,故稍下而猶勝於前矣。上曰,張良非赤松子,則可以不辭漢爵乎?思觀曰,赤松之說假託也。上曰,張良有儒者氣像,優於陳平。晦曰,良也志在復讎,故成功而去矣。思觀曰,出奇運籌,平非不足,而儒者氣像,良實有餘矣。晦曰,假四皓之說,溫公亦疑之矣。思觀曰,朱子之言,亦以謂事涉可疑,故溫公不書於資治通鑑,然古或有此等事云云,此在語類書中,千古議論,盡定於程朱矣。上命承旨讀奏咨文,敬倫進讀,上曰,申大謙,何如?晦曰,非止閫任之人也。思觀曰,剛柔適中之人也。上曰,彼國之人,亦知東國之人君年九十矣。晦曰,彼人聞之,則必曰我國無臣,臣等之罪也。上問影算之法,思觀曰,以穀量之,見其所盛之器,可知其穀之幾斗幾石,而以至望海圖矣。上曰,崔炅陞六,亦可以爲守令乎?晦曰,年限尙餘五六年,當爲太守無慮矣。晦曰,日氣寒矣,請加進一貼。親政之日,連進三貼,下情不勝欣喜矣。上曰,都提調持湯劑入來,可也。藥房提調,持湯劑更爲入侍事,下敎。出榻敎上曰,忠淸水使李長爀,今日辭朝,卽爲入侍。上曰,昨已諭,予豈求無中生有,雖然,其若誠心,亦豈無言?古人亦云無諸己而後非諸人,亦以目下事下敎,臺臣何敢辭也?今都政後,以做錯一擇,一席三人竝遞,奏辭在廳,雖不可聞,三令竝遞,銓官焉逭問備,而昨日特遞,其代入侍。一司謄傳古紙,一司只請下諭,萬古豈有此等耳目?於昨日猶然,況今乎?與昨有異,今日入侍兩司,特施不敍之典。出傳敎命書傳敎曰,守令多窠,政官牌招開政。上曰,忠淸水使李長爀,今日辭朝,因爲入侍。上曰,今聞此擧狼藉,釀酒可知,當遣中官摘奸,嚴飭五部,今月內,使無都下釀酒。上曰,再昨洪靑行已下敎,今日臺臣下敎時,以無諸己而後非諸人,予則曰有諸己,承旨書時,聞而乃覺,此亦衰耗而然,予則若此,無或防軍收布誤奏,遞其職代其人,此豈無諸己而後非諸人乎?況此諺所謂武臣一守例饋,成均館諸官牛,命復差此人,今聞亦西關邊地人云,曷勝慨然?其令銓曹,待窠卽爲懸註備擬,以示予意。上曰,今聞領相所奏,有趙麟孫云,此八壯士孫,爲軍職者也。雖聞軍職數多雖難,噫,此人豈抱功而飢牖下乎?況趙麟孫何官不可?令銓曹卽爲召見以奏,相當窠隨窠懸註調用。上曰,堂上堂下侍從罷散人竝敍用,口傳付軍職,堂下一體付軍職。出榻敎上曰,雲峯縣監鄭弼臣,雲山郡守文命龜,熊川縣監閔游竝遞差,口傳擇,待下批卽爲謝恩。出榻敎晦曰,司僕一提調,有所送言,故敢此仰達矣。外邑分養馬,喂養勤慢,例於歲末,草記警飭,而今番則以宥旨前事,蕩滌之意草記矣。批旨有監牧官嚴處之敎,外邑分養,不係於牧官,故眩於擧行云矣。上曰,前者下敎誤矣,依本寺草記擧行,可也。晦曰,堂上堂下罷散人敍用,口傳付軍職,正朝陳賀權停禮時,俾令進參,何如?上曰,依爲之。晦曰,忠淸水營,見方空虛矣。莫重閫任,不可暫曠,新除授水使李長爀,使之今日內辭朝下送,何如?上曰,依爲之。晦曰,雲山郡守文命龜,以島邑貶下之人,遽擬郡守,雲峯縣監鄭弼臣,固不合於兼鎭之邑,熊川自是武窠,而都政窠窄之時,不爲遷轉,以文官差送者,有違政例,三邑守令,竝改差,何如?上曰,依爲之。晦曰,正朝陳賀權停禮時,東宮箋文致詞,藝文提學,當爲製進,而提學趙曮方有故,使弘文提學李潭製進,何如?上曰,依爲之。晦曰,此北兵使柳鎭夏,春操取稟狀啓也,以爲茂山以北各衛軍兵,明春巡操及行營屬軍兵合操,依定式擧行事,令廟堂稟旨分付爲請矣。詰戎之政,西北最重,而且今年春秋操,俱爲停止,明春巡操及行營合操,竝依請設行之意,分付,何如?上曰,依爲之。晦曰,國穀之反作虛錄,是何等罪,而近來爲守令者,全事姑息,或不無冒犯之弊云,事之可駭,孰甚於此?今當還上磨勘之時,若復有此弊則當隨現重勘,以此申明嚴飭,無抵重科之意,分付,何如?上曰,以太僕草記批答觀也,暮年飭勵之意可知,況軍餉乎?監牧官猶然,況此乎?另飭着實擧行,而予有繡衣,當爲廉問,其若不然,當該道臣,焉可無飭?以此另飭,可也。思觀曰,近來文蔭武,皆未免積滯,而蔭路太廣,文官之積滯爲尤甚,抱紅牌而餓死,非獨遐方文官,京中亦然,國家以科目用人,而登科十年或數十年,不得一試於百里者居多,臣意則宜加疏通,試之外任,實合於用人之道矣。上曰,領相之意,何如?晦曰,左相所達,蓋出於疏通之意,而三百六十州,蔭官居半,武弁亦次之,至於文官,不過十分之一,國家全以科目取人,而文官之積滯,未有若此時之甚,臣意則若爲三分各一之道,則似爲平均之政,而此是大變通,從當商確,更爲稟達矣。上曰,好矣。思觀曰,領相三分各一之奏,亦好矣,而此係官制變通,當商確停當後更奏,而目下疏通之道,臣等旣承下敎,爲先言及銓官,俾爲漸次施行之地,好矣。上曰,依爲之。以上出擧條晦曰,日氣甚寒,請加進一貼。向者親政之曰,連進三貼,臣等之心樂矣。上曰,藥房提調,持湯劑更爲入侍。出榻敎提調出去,持湯劑入來,上進御。光會曰,各道放未放中,以特敎蒙放之外,有同罪未放者云矣。上曰,皐陶曰殺,帝曰宥,勿論輕重,況皐陶若此乎?特放,其外放未放,亦此入侍,決末,可也。允鈺曰,日氣甚寒,此堂牕戶鋪陳,修改,宜矣。上曰,姑觀爲之。允鈺曰,卽今漂下人釜鼎雜物,全羅監司徐浩修,給木四十疋買之,而渠輩難於持去云,故自戶曹給銀二十兩買置矣。光會曰,各道稟放,以草記擧行乎?上曰,然矣。上曰,世孫率百官過矣。晦曰,豈可不爲乎?上曰,昨已下敎,停止矣。晦曰,何爲此下敎乎?上曰,此則固是愛日之誠,不可謂時體,而於予心苦矣。張淀曰,請固城縣充軍罪人咸道亨,依本律處斷,宜矣。上曰,勿煩。權恢曰,請固城縣充軍罪人咸道亨,依本律處斷,宜矣。上曰,勿煩。恢曰,新除授持平李養鼎,時在江原道鐵原地,臣謂斯速乘馹上來事,下諭,宜矣。上曰,依啓。措辭見上思觀曰,酒禁申飭,好矣,而若卽時摘奸,則所釀之酒,必棄街路,嚴飭,使民間咸知然後,摘奸,好矣。上曰,然矣。歲時不遠,釀者必多矣。晦曰,今當歲時,雖升斗之釀,必家家有之,左相所達誠是矣。上命退,諸臣以次退出。
甲午十二月二十三日酉時,上御集慶堂。坐直承旨·儒臣,同爲入侍時,同副承旨洪九瑞,假注書李顯默,記事官尹宗彦·李儒慶,副校理柳義養,副修撰申大升,以次進伏訖。上曰,注書,誰也?九瑞曰,李顯默矣。命賤臣出去,開陽門仍留,命上下番及承旨,讀奏問答一二章訖。命書傳敎曰,歲將暮矣,今番親政,守令·邊將中,若有夫馬來者,歲前赴任事,申飭兩銓。又命謝恩守令進前,熊川縣監任希莘進伏。上問職姓名及履歷·七事後,上曰,夫馬如上來,斯速赴任,可也。仍命守令次次進前。九瑞曰,其餘姑未來待矣。仍命退出,諸臣以次退出。
上在慶熙宮。停常參·經筵。
藥房都提調洪麟漢,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。昨三飮予意在,脈差勝其何過?於今日只二次,氣何諭?待敎侍。
中宮殿·惠嬪宮,藥房口傳問安。答曰,知道。
洪九瑞啓曰,左參贊鄭弘淳,除拜後過三日不爲出肅,依定式推考警責,仍卽牌招察任,何如?傳曰,允。
李敬倫,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
傳于李曰,昨日政新除守令入侍。
傳于李正吾曰,內局入侍,守令同爲入侍。
備忘記,傳于李正吾曰,濟製述何時來?今年製殿來年,命代封最初令,若貢果一何滯?八十一聞此文,已異常況八二,令禮曹飭耽羅,問見博若此然。
傳于李正吾曰,內局入侍。
李敬倫,以兵曹言啓曰,趙麟孫卽爲召見以奏,隨窠調用事,命下矣。趙麟孫時在京畿喬桐地云,卽爲知委起送之意,發關分付於京畿監司處之意,敢啓。傳曰,知道。
又以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
甲午十二月二十四日巳時,上御集慶堂。藥房入診入侍時,都提調洪麟漢,提調鄭尙淳,副提調李,記事官朴思機·尹宗彦·李儒慶,醫官方泰輿·慶絢·吳道炯·鄭允說·柳光翼·康命徽·白文昌,以次進伏訖。麟漢曰,夜間聖體,若何?上曰,一樣矣。寢睡·水刺之節,亦若何?上曰,一樣矣。上曰,守令輩皆入來乎?曰,已爲分付而未及入來矣。麟漢曰,湯劑陪來矣。上進湯劑,麟漢請診候,上曰,置之。麟漢曰,今日日氣甚寒,請三貼。上曰,置之。麟漢曰,桔梗米飮汁醬,連爲進御乎?上曰,置之。上命退,諸臣以次退出。
甲午十二月二十四日申時,上御集慶堂。藥房入診入侍時,都提調洪麟漢,提調鄭尙淳,副提調李,記事官朴思機·尹宗彦·李儒慶,醫官方泰輿,以次進伏訖。麟漢曰,湯劑陪來矣。上進湯劑,上曰,明日亦以二貼進呈,可也。上命雲峯縣監田光說入侍,賤臣承命召入,光說進伏。上曰,履歷奏之。光說曰,以南行宣傳,曾經府使內禁將矣。上曰,奏七事。光說訖,上命退,諸臣以次退出。
上在慶熙宮。停常參·經筵。
藥房都提調洪麟漢,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。歲將暮新春近,懷千萬慕億百,今支撑惟建功,曷勝慨?只自歎,氣何諭?待敎侍。
中宮殿·惠嬪宮,藥房口傳問女。答曰,知道。
鄭彦暹啓曰,執義宋霮,持平韓後樂,下諭過限不上來,依定式遞差傳旨及禁推傳旨捧入之意,敢啓。傳曰,知道。
傳于李敬倫曰,頒賜單子中,宗班外朝異矣。以一單子書入,是何事也,而內頒賜單子無之云,近來御製頻數,無紙而然乎?政院非矣。
備忘記,傳于李敬倫曰,耽羅牧其昏睡,嗟,貢果今何處?儒生製何時來?唐柚子亦將薦,牧若此下人同,嗟,頃日見六十,曾已聞步勝騎,今傳命一何遲?今年製明將見,嗟,萬古豈有此?今爲君誠苟且,齎咨官亦若此,卄五來亦大典,戀八包若是滯,令禮曹飭耽羅。
注書朴思機病,代以姜栳爲假注書。
傳于李正吾曰,內局入侍,坐直承旨與儒臣,持問答同爲入侍。
備忘記,傳于洪九瑞曰,深慷慨深慷慨,昨設宴其漠然,嗟,今日大小臣,戒周文體夏忠,其於今其何言?慷慨亙畢示意。
備忘記,又傳于曰,若此若此,故昨年有濟用監,是殷鑑是殷鑑,令諸臣皆知焉。
備忘記,又傳于曰,嗟,今日衆皆息,予心安復何言?今日聞昨年春,金商門耆耉宴,若進宴入自內,其亦然何以然?八十年旣爲此,今請賀曷勝慨?誠可笑。以此題十句製,衆何知?書示意。
備忘記,又傳于曰,萬民百官,皆聽予敎,昨養宴今纔寬,且今年於此堂,豈特一?卽兩賀,一權禮一親臨,於兩年連若此,誠豐享誠豐亨,惟何歡惟何歡?若是鬧若是鬧,因一敎衆皆息,愛暮君豈若此?慷慨亙廣示意。
李,以吏曹言啓曰,新除授濟州判官安任權呈狀內,矣身老母,素患痰癖之症,遇寒添劇,委身床玆,轉側須人。矣身以孤孑單身,萬無遠離赴任之勢,斯速入啓變通云,親病旣如是危重,則不可强令赴任,依例罷黜,何如?傳曰,知道。
李,以弘文館言啓曰,新除授應敎李衍祥,時在江原道金化地,經筵入番事緊,請斯速乘馹上來事,下諭。傳曰,依啓。
李敬倫,以義禁府言啓曰,前執義宋霮,前持平韓後樂等禁推,過一朔後勘律事,傳旨啓下矣。韓後樂今方待命於本府,卽爲拿囚,宋霮下去京畿驪州地云,依例發遣府羅將,拿來,何如?傳曰,允。
李敬倫,以兵曹言啓曰,本曹堂上軍官高廷燁遷轉代,依新定式,仍作敎鍊官,標下軍兵中,取才塡差之意,敢啓。傳曰,知道。
又以刑曹言啓曰,各道定配罪人中同罪未放者,抄出以放事,親承聖敎矣。忠淸道槐山張涵,永春鄭益晉,洪州權惡金,平安道碧潼金九丁,成川白夏柱,鐵山金工金,黃海道康翎白晩雲,長淵呂光宅,水營李夢霖·車宗路,慶尙道巨濟兪興基,奴德興,南海金百鎰,咸昌李時春,昌原咸貴海,泗川元德乭,全羅道金溝柳漢翼,珍島宋廉孫,光陽裵大來,海南奴應溟等,竝卽放送事,發關分付于各該道臣之意,敢啓。傳曰,知道。
又以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
司諫元啓英疏曰,伏以臣,疾病沈綿,蟄伏鄕廬,自分爲棄置之物矣。薇垣除旨,忽下於此際,臣於是蠢動無路,兢惶冞切,且況同日政新除大司諫李普觀,卽臣之外從也。內外兄弟,俱忝一院,揆以朝體,自有應避之嫌,論以事理,當遞下僚之任,則臣何敢一刻蹲冒於此職乎?玆從縣道,敢控短章。伏乞特許遞臣職名,以重公格,以安私分,不勝幸甚,臣無任屛營祈懇之至。踏啓字。
甲午十二月二十五日午時,上御集慶堂。藥房入診,坐直承旨·儒臣,同爲入侍時,都提調洪麟漢,提調鄭尙淳,副提調李,記事官朴思機·尹宗彦·李儒慶,醫官方泰輿·慶絢·吳道炯·鄭允說·柳光翼·康命徽·白文昌,左承旨鄭好仁,副校理申大升,修撰柳義養,以次進伏訖。麟漢曰,夜間聖體,何如?上曰,一樣矣。寢睡·水刺之節,亦何如?上曰,一樣矣。麟漢曰,湯劑陪來矣。上進湯劑,麟漢請診。上曰,置之。上曰,齎咨官入乎?麟漢曰,入來矣。麟漢曰,歲色遽然垂盡,下情不勝抑鬱。朝廷之無臣可歎也,請先斥臣等。殿下旣以諂之一字下敎,臣不敢更達,而此是臣子職分上所當爲之事也,實非諂也。昨日有未安之下敎,臣又惶悶。上命賤臣召入齎咨官,齎咨官進伏。上曰,勅使何時來?齎咨官曰,或云以討平之事有使云,或云以太平四十有使云,而皆非的信也。上曰,汝不知而强答矣。汝何歲入譯院乎?齎咨官曰,十一年矣。上命齎咨官先退,上命奏歲饌單子。上曰,沈星鎭尙存乎?曰,有矣。上曰,予之同甲尙在矣。上曰,奉朝賀洪啓禧之妻,誰也?麟漢曰,故判書金就魯之女也。上曰,尹得聖,何如?麟漢曰,矍鑠矣。上曰,魚錫胤,誰也?麟漢曰,有鳳之子也。上曰,崔泰容·尹守喜兩人夫妻,俱是八十,而貴哉。因命賤臣分付,其筋力可入則入,不堪入則使其子入侍。上曰,魚必溟,誰也?麟漢曰,曾以進士,蒙特恩授參奉矣。上曰,高夢聖年幾何?麟漢曰,八十三矣。上曰,黃晙誰?麟漢曰,七十以上老人科也。上曰,洪啓九誰?麟漢曰,咸原壻也。上曰,鄭二天年一百五歲壯矣。上命退,諸臣以次退出。
甲午十二月二十五日未時,上御集慶堂。藥房入診入侍時,都提調洪麟漢,提調鄭尙淳,副提調李,假注書李顯默,記事官尹宗彦·李儒慶,醫官方泰輿,以次進伏訖。提調持湯劑進前,麟漢請進,上進御,麟漢·尙淳先退。上命讀奏歲饌單子,上曰,甚多矣。曰,壽域矣。上曰,耆耉宴何時爲之乎?曰,癸巳年爲之矣。命刑曹參議邊得讓入侍。出榻敎又命鶴城君楡入侍。出榻敎楡進伏。上曰,年老不瘦矣。家在何處?楡對曰,居在壯洞矣。上曰,一日所食幾何?楡曰,幾過一升矣。命書傳敎曰,環顧朝臣,無一古人,只有鶴城君一人,今因歲饌單子,特召聞所食,尙未減云,其涉異常,米三石·紬三疋·肉三斤題給,以表八十一歲予意。楡先退,又命老人中鄭二天·崔泰興·尹壽希,使之來待,命讀奏諸道狀啓。命書傳敎曰,今聞關東道臣狀聞,事勢固然,與西北·三南有異,都試道臣旣欲爲焉,何待回啓?合操特爲停止事,令備局分付。又命賤臣,持入養老宴日記,賤臣承命持入,命讀奏訖。曰,坐直進前,臣則先退矣。·顯默先退。
甲午十二月二十五日申時,上御集慶堂。坐直承旨·儒臣,同爲入侍時,副校理柳義養,副修撰申大升,左承旨鄭好仁,假注書姜栳,記事官尹宗彦·李儒慶,以次進伏。上命儒臣讀問答。次使承旨讀後,上命耆老人入侍,問其眠食與年齒,特給紬肉。上命耆舊臣邊致明之子得養入侍。命書傳敎曰,嗚呼,有八十三歲兩親,其誠奇矣,況其年何?予用愴心,豈特食物?人子之心,以親心喜爲主,參議邊得讓,特爲同中樞加設,今日口傳啓下,使其兩親,爲宰臣之親,嗚呼,風樹之懷,尋常亙中,況此年人子乎?意豈偶然,而追憶昔年,予懷萬倍矣。噫,諸葛表宮中府中俱爲一體,今聞歲饌中,亦有癸酉生者,而此亦庚子近侍,辛丑建儲時來世弟者也。中官李世泰,一體歲饌加給,長番李國恒,亦昔年長番,而辛丑同來者,今番歲饌,一體加給。且八十九歲人,此勿論士夫中庶,加給歲饌事,一體分付。又命書傳敎曰,旣已召見,豈無表意?同知崔泰容,紬一疋·肉二斤,何待歲饌?特給。又命書傳敎曰,尹壽希夫妻,年皆癸酉生,予懷若何?雖有士庶之異,其年與邊致明何異?其夫妻各賜紬一疋·米一石·肉一斤,歲饌時加給。又命書傳敎曰,宗臣旣召見賜物,況此人,且夫妻同年者乎?噫,此年何年?米五石·紬五疋·肉五斤,邊得讓家題給,以表予意。儒臣·承史,以次退出。
上在慶熙宮。停常參·經筵。
巳時,日暈。
藥房都提調洪麟漢,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。昨聞歲饌抄,興懷一何多?其若問其本,此尙今冥然,以心耗果漠然,昨已諭今乃覺,其遂志於予倖,氣何諭?待敎侍。
中宮殿·惠嬪宮,藥房口傳問安。答曰,知道。
備忘記,傳于洪九瑞曰,元奉朝賀夫人,何孫婦?憶己卯嘉禮時,舟梁已十六年,且憶昨年陪宴,此豈計年,況頃日存問乎?歲饌加已有前例,米二石·紬五疋·肉三斤加顧助,相臣夫妻,其誠貴矣。韓判府事家歲饌,令該曹加顧助,鄭錫百以己卯嘉禮時奉雁者,今入歲饌單子中,亦故相同氣者,特加一資,今日口傳下批。
備忘記,傳于洪九瑞曰,悶夜長特甚,今日雖少睡,猶勝於昨,大抵近者,以予心惟若此,皆鹿茸功,近日脈勝,亦附子功也。自前若此,予有加資,李得英廣平孫,亦以正氣散加資也。今者鹿茸,扁鵲誰勸?其功卽金領府事,而康命徽近聞孔聖所謂三世者,其祖亦昔此年興政入侍者,初命加設同中樞,口傳下批,聞亦追恩云,加附子勸,卽吳道炯,其術果精,今問帶犀云。此人等其勤予知,而旣資窮亦陞六,何以示意?入來者亦有,守令待窠調用,以示暮年予心,且其雖有功,此若何,而此人等其皆足下敎矣。且問只康命徽追恩云,正卿·亞卿卽一也,而亞卿爲正卿,若此豈比循例者?予下敎今見此果矣。後日政一體追恩。
備忘記,傳于洪九瑞曰,八旬宴今年兩賀,若是一場喧鬧,今日大覺,曷勝慨歎?於今妥貼,衆皆息,其何諭,而靜惟亘中,若此而欲免諂,嗟,八十一平生,予意何默?畢諭。
備忘記,傳于洪九瑞曰,正卿·亞卿一也,而亞卿旣許正卿,若此其豈均也?且此類旣爲守令,連日送入侍按脈,亦豈比常調追恩?渠等若此,若手授饌者也,何受此如前敎日過下敎者,今日皆令口傳下批。
傳于李正吾曰,內局入侍。
李正吾啓曰,延祥詩製述官,旣已抄啓,弘文提學李潭,待明朝牌招,出韻科次,何如?傳曰,允。
李啓曰,卽者吏曹郞廳來言,今日開政事,命下,而判書金鍾正牌不進,參判徐命善,參議趙,俱以病不來,不得開政云,事甚未安,判書更卽牌招,參判·參議,一體牌招,開政,何如?傳曰,允。
備忘記,傳于李敬倫曰,今下弓失,古豐山萬戶康光堯,山羊會萬戶朱恒相處,給送。
傳于李正吾曰,內局入侍。
傳于李正吾曰,八十一歲暮年,若有違牌者,正朝問安拔之。
傳于李正吾曰,明日次對將命下,政官毋或推諉,卽爲開政然後當就寢,申飭,俾勿違牌。
傳于李正吾曰,政事望筒還下,待吏判入來後更入。
備忘記,予誠淺今予心,今諸臣孰能知?或有誠泛看敎,自三明至月初,雖內局何酬應?嗟,予心若此,故八十一惟諸臣,先下敎意蓋此,領相奏已諭,若果撕捱,況今日曰,邦慶,欲豐亨於今日,闕問安雖徹宵,見承牌應吏批,更牌招。
傳于李正吾曰,吏判尙今寥寥,知入。
又傳曰,吏判明日次對當下敎,政望入之。
傳于洪九瑞曰,明日有闕謝恩者,直捧禁推傳旨。
有政。判書金鍾正牌不進,參判徐命善進,參議趙進,同副承旨洪九瑞進,以郭鎭純爲執義,李昌伋爲司諫,曺遠振爲持平,李在簡爲刑曹參議,趙載完爲監察,柳偉爲楊口縣監,典籍金,學諭趙彦喆單付,金光鉉爲濟州判官。兵批,判書朴相德進,參判宋載禧病,參議金思穆入直,參知黃榦病,尹敬喆爲都摠都事,洪格爲知事,金喆魯爲僉知單付,副護軍元啓英,副司果朴昌鳳單付。
鄭好仁啓曰,以咸鏡監司狀啓,永興本社平湖堂居親率徐萬興等,爲虎囕死等事。傳曰,令本道恤典擧行。
李正吾,以承文院官員,以都提調意啓曰,製述官李壽岱移職,代前製述官朴昌鳳差下,付軍職冠帶常仕,何如?傳曰,允。
洪九瑞,以兵曹言啓曰,觀此咸鏡監司李重祜狀啓,則今番道科時,北靑居李基采,以其母喪終制前,冒赴科場,得參武科,關係倫常,其罪狀,自本營照律發配,而令該曹原榜目中拔去云,李基采之所授紅牌,令政院燒火,原榜目中付標以入之意,敢啓。答曰,知道。
李敬倫,以兵曹言啓曰,卽接禮曹關則以爲,平安監司移關內,平壤居新榜武科出身李觀民,本以桂雲察之子,未離襁褓,竝失怙恃,棄在街路時,李昌成爲名人,宸以收養,故認爲己親,仍冒李姓矣。獲參榜中,理宜復姓,紅牌釐正,俾復本姓云,李觀民果是桂雲察之子,則原榜目與所授紅牌,不可不釐正,原榜目中付標以入,而紅牌改成給,前授紅牌,令政院收取爻周之意,敢啓。答曰,知道。
李敬倫,以御營廳言啓曰,本廳來乙未年正月二月兩朔應立,中部中司屬,全羅右道二哨,忠淸右道三哨,合五哨軍兵六百七十名,已爲逢點整齊矣。正月初一日,與左司軍兵替代後,舊軍放送之意,敢啓。答曰,知道。
李敬倫,以御營廳言啓曰,今此下番軍兵試射賞格,從分數多寡,以本廳所儲木綿面給後,別單書入之意,敢啓。答曰,知道。
李敬倫,以御營廳言啓曰,本廳來乙未年三月四月兩朔應立,中部右司屬,忠淸右道五哨軍兵,二月二十五日,京中逢點,三月初一日,與中司軍兵,當爲替代立番,趁期調送事,本道監兵處,依前知會之意,敢啓。答曰,知道。
李敬倫,以禁衛營言啓曰,來乙未正月當五番,左部後司屬,忠淸道五哨軍兵,逢點實數六百五十二名,已爲點閱整齊,來正月初一日,與內外各處入直軍兵等,依例替代後,舊軍放送之意,敢啓。答曰,知道。
李敬倫,以禁衛營言啓曰,來乙未三月當六番,中部前司屬,京畿五哨軍兵,來乙未二月二十五日,京中逢點,依例準二朔立番之意,本道監司處,預爲知委,何如?傳曰,允。
李敬倫,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。答曰,知道。
吏曹判書金鍾正疏曰,伏以臣於冢宰之任,豈有一分堪承之道,而召命荐降,飭敎截嚴,臣徒懷義分之懼,莫保咫尺之守,遂不免章皇出肅,而因仍到今,若固有之,自顧初心,惶愧實多,惟幸京察纔過,瓜期已滿,目下銓職,自在當解,鞶遞之恩,夙宵是俟,不意三度加由之命,出於格外,臣誠愕然失圖,莫知所以自措也。竊念官職去就之節,惟在其自量之如何。譬如擔子輕重,擔者自知,臣於見職,自量已熟,無一毫可就之望,有百端宜去之義,蓋以疎率之資性,短小之精神,重以聞見未廣,識慮未周,每當政注,如墮煙霧,照管莫究於終始,罅漏相續於前後,非不欲恢公,而人心不齊,非不欲盡心,而驢技已殫,若又强其不能,冥擿不已,則畢竟狼狽,公私俱傷,惟有及時卸解,庶可稍贖愆尤。此臣所以心口相誓,決遞乃已者也。大僚筵推,三倅遞改,俱爲臣悚蹙之端,而亦不無事狀之可辨,前例之可據,第臣必遞之義,參前倚衡,不亶待此而決,則何必費辭覶縷,徒損事體也哉?天官重任,不宜暫曠,一日虛縻,益增臣罪,玆陳肝膈之懇,仰瀆崇嚴之聽。伏乞聖明,察臣之決難堪任,諒臣之非出飾讓,亟命鐫遞,以安微分,不勝幸甚。答曰,省疏具悉。三度加由後,何循常例,領相所奏,爲元元存國體,卿勿過辭,從速行公。
兵曹判書朴相德疏曰,伏以臣,猥膺西銓之命,迫於嚴敎,冒沒供職,大政纔了,瘡疣難掩,私心愧恧,如負大何,長單之上,雖似例告,而鞶遞一念,如縛求解,不意三度加由,遽下格外,臣誠一倍憫蹙,不知所措。噫,臣之周流兩銓,凡幾遭矣。涓埃未效,尤悔山積,中夜以思,未嘗不怵然而懼,至於都政,各岐仕滿之陞六爲重,而今番窠闕不贍,故臣與東銓相議,艱辛排擬,俾當遷者,無或見遺,而緣臣昏謬,不善周旋,致有虛司果一窠之出,東銓之臣,至被問備之罰,臣於是滿心慙悚,無以自解,其何敢晏然仍冒於職次乎?且臣宿疾深痼,精力耗竭,久據重任,必將僨事而後已。臣身狼狽,縱不足恤,終亦何補於國哉?玆敢略構短章,仰暴微懇。伏乞聖慈,俯賜諒察,亟命鐫削臣所帶職名,仍治臣瀆擾之罪,以肅朝綱,以安私分,千萬幸甚。答曰,省疏具悉。三度加由,豈可一向?卿勿辭速行公。
甲午十二月二十六日巳時,上御集慶堂。藥房入診入侍時,都提調洪麟漢,提調鄭尙淳,副提調李,假注書李顯默,記事官尹宗彦·李儒慶,醫官方泰輿·慶絢·吳道炯·鄭允說·徐命緯·柳光翼·康命徽,以次進伏訖。麟漢曰,夜間聖體,若何?上曰,一樣矣。麟漢曰,寢睡·水刺之節,亦何如?上曰,一樣矣。麟漢請進湯劑,上進御,命醫官三人診候。泰輿按脈奏脈候曰,左右三部度數調均,胃脈亦連勝矣。慶絢·吳道炯,以次奏曰,胃脈今日愈勝矣。上曰,坐直,誰也?曰,右承旨李正吾,同副承旨洪九瑞矣。麟漢·尙淳先退,上命書吏·兵判批答。出疏下又命書傳敎曰,兩銓長批下,牌招察任,今日開政,命賤臣昨日老人中有入來者,知入,賤臣還奏以未及待令矣。又命延祥詩製述人抄啓單子持入,命讀奏。上曰,注書,誰也?曰,李顯默而故完豐府院君李曙之子孫矣。上曰,顯字行列乎?曰,然矣。上曰,是顯達之顯字乎?曰,然矣。諸臣以次退出。
甲午十二月二十六日酉時,上御集慶堂。藥房入診入侍時,都提調洪麟漢,提調鄭尙淳,副提調李,假注書李顯默,記事官尹宗彦·李儒慶,醫官方泰輿·慶絢·吳道炯,以次進伏訖。麟漢曰,午間聖體,若何?上曰,一樣矣。麟漢請進湯劑,上進御。上曰,待下敎,可也。麟漢·尙淳先退。上曰,注書,誰也?曰,李顯默矣。命書傳敎曰,歲將新心一倍,嗟,次對無一闕,過歲日何心酬應?次對進定於明日事,分付備局。又命書傳敎曰,旣命次對,嗟哉,次對,今年只此日,兩司宜備,雖判書,今日批下之後,何敢違牌?次堂此時,其何禮讓?今日違牌人,過歲正朝問安,何敢參焉?三堂皆牌招,卽爲開政,命讀奏諸道狀啓,至北評事狀聞。上曰,誰也?曰,李在學而崇祜之子也。上曰,評事亦見開市乎?曰,然矣。上曰,邊得讓謝恩乎?曰,朝已謝恩矣。命書傳敎曰,昨聞精神索漠,莫能記何?今聞該曹單子。嗚呼,丁卯生,京中旣滿十五人之多,嗚呼,三明日何日,卽過歲日,嗚呼,八十一將起居於何,予懷萬倍,而豈特此乎?嗚呼,今年正月三月六月,正朝當日兩拜回來,三月一宿三日而回,六月再宿八日回,嗚呼,八月每以萬安門入,而旣莫能先詣,齋殿留待,聞陳設,自南門直入,僅拜禮畢後,亦此門下,半晌臥齋室爲展拜,僅乘輦回濟用峴,氣作駐輦,此時景像何?沖子來侍而莫知,因爲直入,到此後氣勝,此一於予已判,而此後氣果一樣,初度翌日,臥此房酬應內局,自此後,長在此房,故兩次賀,一則臥此房,只聞贊拜聲,於一賀此廳强受。嗚呼,一年兩展謁,闕禮已久,只知兩處,來正朝又若此,此何人此何人?今番歲饌中,邊致明同入耆社者而尙强,同庚宗臣特召見,而予何知面?只聞其聲,而其衰可知,京歲饌中,有過百歲者故特召,莫能起動云,聞此予心少弛,此人若登殿,予心亦若何?次對進定,意亦深矣。前則問安諸臣,有召見之事,而嗟哉,今年,禮皆莫能伸,雖臥酬應,何心强爲?意蓋深矣。其若見予,明皆來明皆來,嗟哉嗟哉,苟且苟且。又命書傳敎曰,聞北道狀聞,以予精神何知,聞其事而雖知若此,開試畢歲將飜矣。此亦暮年初聞者,通官來後詳聞其故,而狀聞事,卽爲分付北評事。又命書傳敎曰,君若是冥然,故事皆若此,載妓渡海時,豈有此年其卽復命之意乎?三日內若寥寥,其將八十一歲科次文,八十二歲將見,豈有是理,豈有是理?曷勝慨然,曷勝慨然?竝出傳敎諸臣以次退出。
上在慶熙宮。停常參·經筵。
初昏,流星出天中淡雲間,入東方天際,狀如拳,尾長二三尺許,色白。
藥房都提調洪麟漢,提調鄭尙淳,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。明春正誰將拜,命沖子豈曰孝?興惟此五內隕,若此故浮雲心,於數間莫運動,誠冥然亦苟且。嗟,若此八月判,雖建功何心飮,從容臥只呼昔,氣何諭?次對入。嗟,今日予懷深,再明與三明日,欲杜門,何酬應?
中宮殿·惠嬪宮,藥房口傳問安。答曰,知道。
李敬倫,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
鄭彦暹啓曰,今日次對,諫院無進參之員除在外〈外〉,未肅拜人員,竝卽牌招,以爲推移入侍之地,何如?傳曰,允。
備忘記,傳于李正吾曰,嗚呼,三明卽春正,是豈孝是豈孝?代沖子代沖子,於其日次,昌德衛將開敦化東挾詣昌德,隆安門下轎入翊贊,卽差備安徐,捲三面事,分付侍講院,詣時回時,皆十字街。
備忘記,傳于洪九瑞曰,噫,計其年卽位五十一年,問予年八十二歲,噫,五十年臨御,年八十二,爲何事爲何事?濟何民濟何民?誠料表誠料表,且歉然且歉然,亦苟且亦苟且,其雖然旣冥然,已支撑到于今,予一心追慕與爲民,昨年八道,大體倖免歉,於今三陽開泰,萬品咸新,勸課今益加惕意,其雖命攝,上年祈年,予心一倍乎祝大有諒,君心若此,兩都留守·八道道臣·三百六十州守令,焉敢解弛,焉敢解弛?凡諸等事,諭書詳矣。夙夜孜孜,以此相勉,以濟八十二歲君元元事,下諭八道道臣·兩都留守,嗚呼,其將再明三明,予心萬倍,今於精神少定時,呼書以下,該房承旨於元元皆下諭。
備忘記,傳于洪九瑞曰,歲已暮其何過歲,守令·邊將新迎來者,皆令辭朝,今日政爲守令兩人,次對同入。
傳于李敬倫曰,守令·邊將·察訪,夫馬上來者,卽爲辭朝傳旨捧入,而吳漢迪拔之。
李敬倫啓曰,大臣·備局堂上,依下敎來待矣。
傳于李敬倫曰,內局入侍,次對同爲入侍。
備忘記,傳于李曰,予懷若此,以何心酬應草子問安?過歲正朝,皆口傳事,分付。
傳于李正吾曰,延祥詩闕製人,安徐。
傳于李正吾曰,今始知之,來御此邊溫突後,世孫闕書筵云,自明依例書筵事,分付侍講院。
傳于李曰,昨已下敎,尙今不謝思者,禁推傳旨捧入。
備忘記,傳于李正吾曰,曾見一小書於手,日夜體欠精,大早天時,上官傑,因其請其亦然,況執事獻官,雖潔房中處其亦然,況執事一欠誠撓獻官,頃年聞祈雨時,一人莫能忍於庭中其遺云,此年深而然,豈特此人?予今然矣,今初三日執事中,其若有年深者,何循井間?年少人皆代差。
吏批啓曰,新判書命召,同參政事,何如?傳曰,允。
吏批,判書鄭尙淳牌不進,參判徐命善進,參議趙進,右承旨李正吾進,以鄭尙淳爲吏曹判書,以林得浩爲副應敎,李潭爲禮曹判書,以鄭尙淳爲同經筵,以鄭尙淳爲內贍提調,以盧泰觀爲直講,以姜宜㷜爲漢城主簿,以姜世晃爲司圃別提,以崔炅爲活人別提,以具修溫爲吏曹佐郞。
兵批,判書朴相德病,參判宋載禧病,參議金思穆以入直進,參知黃榦病,兵批無政事。
傳于李正吾曰,內局入侍。
李,以吏曹言啓曰,本曹佐郞宋樂呈狀內,身病猝重,勢難察任云,依例改差,何如?傳曰,允。
李敬倫,以訓鍊都監·一二所巡廳·左右捕盜廳言啓曰,去夜無犯夜人,被捉之意,敢啓。答曰,知道。
正言權以綱疏曰,伏以臣於鄕廬跧伏之中,忽伏承薇垣除旨,繼以有馹召之命,臣聞命驚惶,不敢久淹。爲參賀班,蒼黃登途,而中路觸寒,宿病猝發,十顚九仆,擔到旅次,而目今病勢,十分劇篤,寒痰塞胸,而呼吸不通,冷嗽兼發,而飮啖全却,以此病狀,萬無卽出祗謝之望,縮伏俟罪,病裏添病。玆將疾痛之呼,仰瀆崇嚴之聽。伏乞聖慈,天地父母,曲加俯諒,亟削臣職,俾延殘喘,不勝幸甚。臣於乞免之章,不宜及他,而事在目下,玆敢仰陳焉。臣於入城之後,得伏聞頃日傳敎下者,有王世孫邸下正朝禮安徐之命,臣固知出於追慕之誠,撝謙之德,而在春宮迎新獻抃之儀,夫豈無抑鬱之情耶?且伏念當此隆寒之節,特停展拜之禮,亦出於我聖上爲宗社愼護之聖意,則凡百臣僚,孰不欽仰於保嗇之得宜,而殿下之因此謙抑,至停春宮應行之禮者,豈不爲欠闕之典乎?伏望聖明,特加三思,伊日傳敎,亟命收還焉。答曰,省疏具悉。其所傳敎,意蓋深矣,今者所請,意亦嘉矣。且旣皆展禮畢伸,此禮於世孫當然,特爲許施,若此賀則世孫回來後爲焉,而先入來奏奉審,易服成禮。
甲午十二月二十七日辰時,上御集慶堂。藥房入診,大臣·備局堂上,引見入侍時,都提調洪麟漢,提調鄭尙淳,副提調李,假注書姜栳,記事官尹宗彦·李儒慶,領議政申晦,左議政李思觀,右議政洪麟漢,行司直具善復,仁陽君李景祜,行司直具善行,刑曹判書韓光會,兵曹判書朴相德,行司直李章吾,行副司直趙重晦·洪樂性,戶曹判書具允鈺,右參贊鄭存謙,行副司直李潭,行副司直李潤成,江華留守李徽之,刑曹參判尹泰淵,漢城左尹尹得養,行副司直金華鎭,行副司直洪趾海,行副司直權噵,行副司直沈順之,行副司直金相翊,吏曹參判徐命善,行副司直李瀰,大司憲宋淳明,大司諫李普觀,副校理尹正烈,左副承旨李敬倫,事變假注書鄭,醫官方泰輿·慶絢·吳道炯·鄭允說·徐命緯·柳光翼·康命徽,以次進伏。麟漢問候,上曰,一樣矣。麟漢奉進湯劑,上進御訖,醫官方泰輿等,以次入診咸奏曰,脈候度數甚調,脾胃脈亦實矣。上曰,原任大臣入來乎?麟漢奏曰,方在閤外矣。原任大臣入侍事。出榻敎上曰,邊致明夫妻,年皆八十餘云,甚異矣,韓判府事夫妻俱存,而已回婚云亦甚異矣。備局諸臣,同爲入侍。上曰,卿等今皆耆耉,顔貌氣力各,何如?諸大臣各自爲對,而翼謩對曰,今領相則與少年無異矣。上曰,吏判終違牌命,是何事也?右相奏曰,政官已經大政後,例有辭遞之道矣。上曰,四部中食何多?晦奏曰,北部最少,而南部,則挾江居多矣。諸大臣奏曰,元朝在邇,臣等請以其日俱爲入侍,以建功替以獻壽,則臣等之情,少可伸矣。上曰,顧予筋力,數日間無望如常,而旣闕拜禮於宗廟,卿等勿爲固請,諸大臣奏曰,今者邦慶,日增月新,當此之時,爲人臣不爲獻賀,則抑鬱之忱,當如何哉,當如何哉?領敦寧金陽澤啓曰,敦寧都正李瀁,以大院君奉祀孫,曾授都正,今爲嘉善,而續大典有同敦寧以上隨資例授之規,而銓曹未能覺察,尙未陞差,今依續典所載,加設同敦寧一窠,差出,何如?上曰,依法典施行。出朝報領府事金相福啓曰,分養馬故失邑,自司僕寺例有草記之事,而因領相陳達,有依草記擧行之命矣。分養馬故失之邑論罪,自是法典,而若經赦令,則以宥旨前事蕩滌,亦是法例,今年亦經赦典,故以何以爲之之意,仰稟矣。下敎之下,本寺未敢遽然擧行,敢此仰達矣。上曰,依近例爲之。相福曰,然則蕩滌乎?上曰,然矣。出擧條原任大臣先爲退去,上命書傳敎曰,一司除署經守令,今日辭朝,昨日政除拜守令及都政後未入侍守今,竝入侍。出榻敎礪山府使鄭彦衡,陽貴縣監柳偉,雲山縣監成大中,次次入侍。上問陽貴縣監柳偉曰,汝欲爲能吏乎?欲爲良吏乎?偉惶恐不敢對,只有喘促之聲,上亦不加怒焉,因他守令進伏,偉因退去。上問成大中曰,良吏能吏,汝將何爲?大中對曰,能吏已有聖敎之飭勵,而良吏則臣本才疎,恐有不逮之患矣。上命書傳敎曰,當初撕捱,已涉過矣。特敎之下,三牌違命,萬萬過矣,吏判金鍾正,特施不敍之典,歲將暮矣。豈無冢宰?政官牌招開政,待下批牌招察任。又命書傳敎曰,旣建碑建閣於文昭殿舊基,若前宜拜而莫能,此亦心倍,三明日世孫回時,其令拜來。噫,世孫亦有拜處,而自初道回來者,意謂此也,若此自然遲滯,此是權停禮,軒架亦陳而不作,賀禮不待世孫,宜卽爲之之事,分付。又命書傳敎曰,思良妻思良將,古人旣云,況暮年乎?嗟,予將八十二,諸故相焉在?汎其中與予同事者,況李奉朝賀,暮年竭心,尙今思焉。噫,八十二歲其君,漢唐豈有?若此則宜有特異之擧,豈循常例?且噫,昔年拜相錄,歷代登科錄已見,而噫,予則若此,故相焉在?予庸愴心,嗣服後拜相,今爲故人,令該曹米太輸送,以助正朝祭需,以示表予意。憶九原昔年,國舅家兼府院君家,今予兩府院君家,一體輸傳,用表予意,而人子以親心爲己心,淸風家一體擧行。
今年啓覆,依前置之事。出榻敎司諫李昌伋,傳旨中拔之事。出榻敎領議政申晦啓曰,此慶尙監司尹養厚,全羅監司徐浩修,黃海監司李宅鎭,咸鏡監司李重祜,放未放狀啓也。本司所管定配罪人未放秩所犯,俱爲不輕,今不可遽擬放釋,竝依啓聞施行之意,分付,何如?上曰,依爲之。出擧條晦又啓曰,日前堂上堂下罷散人,有敍用俾令正朝陳賀時進參之命矣。以祭官事,亦有方在罷散人云,一體敍用,何如?上曰,依爲之。出榻敎大司憲宋淳明啓曰,宮城宿衛,何等嚴重,而咸道亨之肆然踰越,自有當律,充軍之命,雖出於好生之德意,論其罪犯,不可充軍而止,請固城縣充軍罪人咸道亨,依本律處斷。上曰,勿煩。
又啓曰,新除授執義郭鎭純,時在京畿高陽地,掌令李顯永,時在忠淸道大興地,持平曺遠振,時在京畿驪州地,請竝斯速乘馹上來事,下諭。上曰,依啓。
大司諫李普觀啓曰,充軍罪人咸道亨之踰越宮墻,自有當律,前後處分,雖出於我聖上好生之德意,身爲禁旅,闖越至嚴之地,論其罪犯,實無一分容貸之道,不可充軍而止。請固城縣充軍罪人咸道亨,依本律處斷。上曰,勿煩。
祭官被罪人,竝給牒敍用事。出榻敎諸臣以次退出。
甲午十二月二十七日申時,上御集慶堂。藥房入診時,都提調洪麟漢,提調鄭尙淳,副提調李,假注書姜栳,記事官尹宗彦·李儒慶,醫官方泰輿·慶絢·吳道炯·鄭允說·徐命緯·柳光翼·康命徽等,以次進伏。麟漢奉進湯劑,上進御訖。上曰,前後吏判,年歲孰多?麟漢奏曰,前吏判加一歲矣。麟漢先退。
奏曰,禮判有稟達事,方在閤外矣。上曰,入侍。禮曹判書李潭啓曰,正朝陳賀時,百官箋文頭辭致詞,答致詞等節,依己丑年正朝陳賀時例,擧行,何如?上曰,依爲之。答致詞置之。
潭又啓曰,正朝陳賀時,王世孫有坐堂受百官賀之禮,而今不敢循例磨鍊,何以爲之乎?上曰,置之。潭又啓曰,凡正朝賀,有百官賀習儀之節,而自前未嘗行之,今番則何以爲之乎?上曰,置之。潭又啓曰,正朝陳賀時,中宮殿陳賀,依冬至陳賀時例,不爲磨鍊,而命婦朝賀及習儀,依例權停,何如?上曰,依爲之。以上四條出朝報潭啓畢後先退。命書傳敎曰,旣下敎,奉朝賀明日內局同爲入侍,金奉朝賀,奉朝賀鄭宲,奉朝賀趙暾若入來,明日同爲入侍,未及賀班後留待,其令初二日內局入侍,同爲入侍。上曰,延祥詩已考文入之,以次讀奏。命書傳敎曰,嗚呼,暮年見延祥詩製進,是豈夢憶?恐或過豐,皆令讀奏,其皆循例,予用喜,今聞居首者,例書入,而只聞之,儒臣朴相甲,以湖堂能三上居首,可嘉,今日豈循常例?特賜鹿皮一令。李泰永其對精,韓鼎裕知予心,故皆命批高等,其宜表意,各賜紙二卷·筆三枝·墨二笏。承史以次退出。
上在慶熙宮。停常參·經筵。
藥房都提調洪麟漢,副提調李啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。再明何再明何,尙從容尙從容,豈曰孝,豈曰孝?誠冥然誠冥然,見相臣憶昔年,嗟,予心豈木石,氣何諭?待敎侍。
中宮殿·惠嬪宮,藥房口傳問安。答曰,知道。
王世孫疏曰,伏以一歲其暮,三陽將泰,天休滋至,寶算彌高,此實宗社莫大之慶也。顧小子懽忭蹈舞之忱願酌北斗之斟,以獻南山之壽,而正朝賀禮,旣命權停,軒懸等節,亦皆不設,爲今日臣子者,何日不慶,何事不慶,而矧玆新年之祝,載典之禮乎?人臣而不盡臣道,人子而有闕子職,天下後世,將謂斯何?竊伏念今春賀禮,旣行於集慶便殿,而鍾鼓管籥,得以備禮,則獨乎正朝之賀,而法樂未具,微誠未展,小子抑菀悶隘之心,轉益靡定。新元只隔二日,籲誠不容少緩,忙構短章,仰瀆崇嚴。伏願聖上,特降兪音,便殿行禮,依例軒懸,一如今春賀禮,千萬幸甚。答曰,省爾章嘉爾誠。噫,以予追慕心氣,八十一已千千萬萬料表,其況加一,歲已將暮新元近,況今年展禮展拜皆闕,此豈孝也,亦豈子道?因右相所奏,雖許正朝賀,其時旣諭,拜若闕將權停禮,百爾量何運動?旣爾代少伸忱,憧憧心沓沓懷,交結于中,初則爾禮命停,因臺章其雖許,亦豐亨,甚慊然,見爾章嘉爾誠,豈特此何以然?爾今卄三,嗟,爾祖年過卅,其時陳章者多,古中官有能文者,亦有問焉。噫,爾祖頹然堂,爾中官僅識名字者,一字半句,其何贊助,而況爾祖雖書簡僅能云,況章奏,權以綱答,爾自此聞回興政,徹宵綴文自寫,門纔開報章到。嗚呼,爾祖今雖若此,沖子若此,吾國其庶幾,今稱夙成豈過乎?噫,爾祖心昨許其賀,今答此章,誠冥然亦苟且。雖然,予今八十一歲,何負沖子心?只臥此只聞贊拜聲,與殿庭何異?噫,若禮于庭,爾必悵觖,特許所請,若此百官皆入此庭,於予其亦豐亨,誠爲爾誠爲爾,至於軒懸,爾若聞昨夜下敎,其雖停禮,卽三日內旣飭勵,軒懸若常聞,豈暮年爲民意乎?曾有若此者,依孔聖三嗅意,噫,豈特爲民?嗚呼,再明莫能躬禮,雖臥聞,其敢循常?噫,甲申年國初寶算,故舊闕頒赦,嗟,爾祖冥然,今加十二年。亦曰,孫道,若此冥然,爾祖子道孫道俱闕,雖然,今者許請爲宗國,將予年授汝,此亦周文意。
李敬倫,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。答曰,知道。
李正吾,以內醫院官員,都提調意啓曰,提調鄭尙淳,今日不爲仕進,卽爲牌招,以爲同參之地,何如?傳曰,允。
備忘記,傳于李正吾曰,再明只奏金石,豈特下敎?雖爲沖子强受,旣皆權禮,軒架强請,豈曰孝也?憶昔此闕,其亦循例受問安,豈曰子道?今年故若此,今年故若此。
掌令白師殷啓曰,宮城宿衛,何等嚴重,而咸道亨之肆然踰越,自有當律,充軍之命,雖出於好生之德意,論其罪犯,不可充軍而止。請固城縣充軍罪人咸道亨,依本律處斷。上曰,勿煩。
司諫李昌伋啓曰,臣昨於夜政,叨承臺除,適苦賤疾,未及祗謝,追聞飭敎,始乃舁進,則喉司諉以稍晏,不捧肅單,自歸慢命之科,方在待勘之中,忽因承宣提奏,獲蒙聖鑑垂燭,至有禁推傳旨拔去之敎。臣誠感惶,靡所容措,而第念禁推,雖荷特寬,傳旨旣書前職,則見帶之衛,便已先遞,法例所在,不容仍據。且以公服入闕,未得謝恩而退,卽古所未有之事,不審擧措,重壞臺體,此尤臣難冒之端,請命遞斥臣職。上曰,依啓。
傳于李曰,內局入侍。
甲午十二月二十八日辰時,上御集慶堂。行都承旨入侍時,都承旨李,假注書姜栳,記事官尹宗彦·李儒慶,以次進伏。奉讀世孫陳章,至三陽將泰,上曰,將字下得最緊,大有喜色,命書批答。洪奉朝賀及右議政入侍事。出榻敎奉朝賀洪鳳漢,右議政洪麟漢,以次進伏。鳳漢奏曰,新年不遠,聖算彌隆,臣民之慶,不勝懽忭,聖候寢睡,若何?上曰,一樣矣。鳳漢奏曰,中宮殿氣候,若何?惠嬪宮氣候,若何?王世孫氣候,若何?上曰,竝一樣矣。領·左相入侍事。出榻敎鳳漢奏曰,答世孫下批,辭意懇至矣。上曰,爲沖子,今雖强許金石,而百官之入此庭,已極豐亨。晦·思觀,以次進伏奏曰,以世孫章,許軒架之設,臣民抑鬱之懷,少可伸矣。上曰,於其日,予何顔對群臣?當着蓑擁衾而臥矣。上命諸大臣,見兒齒,上曰,黃髮兒齒,只古人頌禱之辭,而不可必得者,則今日之自當于身,寧不異常。鳳漢奏曰,堯舜之世,慶無以加矣。藥房提調入侍事。出榻敎都提調洪麟漢,醫官方泰輿·慶絢·吳道炯·鄭允說·徐命緯·柳光翼·康命徽,以次進伏。麟漢奉進湯劑,上進御訖,命書傳敎曰,沖子章批旣諭,聞其章聞其章,爲宗國爲宗國,何以然?此章中官贊助,中官代寫,皆沖子皆沖子,昨日延祥詩,徐有臣詩眷春坊意,於沖子何以示其嘉?拜章兩春坊,特爲準職調用,以示予深嘉意,使八方士庶,咸知暮年有主鬯,他承旨入侍事。出榻敎以傳批世孫事,先爲出去。諸大臣奏曰,水刺已晩,臣等請退出,上許之,諸臣以次退出。
甲午十二月二十八日申時,上御集慶堂。藥房入診入侍時,都提調洪麟漢,提調鄭尙淳,副提調李,假注書姜栳,記事官尹宗彦·李儒慶,醫官方泰輿·鄭允說·吳道炯·徐命緯·柳光翼·康命徽,以次進伏,麟漢奉進湯劑,上進御訖。麟漢奏曰,明日異於他日,而殿下以不進湯劑爲敎,如此則非保護聖躬之道,而陟降之靈,亦不得悅豫矣。上曰,志已定,卿勿固請。命書傳敎曰,志喜意已製,嗚呼,一隅海東,八十一歲祖君,二十三歲沖子,興惟及此,夙宵奚弛,昔司馬光,雖云無不可對人言者,而頃者默今何隱,於四皓雖若此,觀漢正統若何,況豈特此乎?諸葛亮下亦何書?心常自歎者,雖然,當爲賢者諱,予何詳諭?平生一心,恐或犯孔聖之謂宰予者,自六十至今年,能守者此也,而近年八字,夢裏面靦然,其雖然,能守者守,於暮年心愈固而意亦深雖然,嗚呼,一隅海東,祖依於孫,孫依於祖,昨年親受賀,今年此堂權禮賀,意皆爲沖子,若殿庭,雖軒架何聞聲,而再明雖臥聞山呼,曷勝慊然,曷勝慨然?莫云只金石,若旣夷齊首陽蕨,金石亦豈非八音中乎?事異故初諭,欲諭而未果,何異乎擧籥?雖奏金石,鉦鼓之聲每夜間,何異乎此?況停絲竹管玆,意蓋深矣,一則副沖子意,一則恐豐亨。予則曰,此一擧而兩得,雖然,此亦第二件事,於予有深慨於中者,今若默,將心中歲翻,於勸農歲初諭,已命政院,再明朝頒布,此爲宗國爲生民,況明日再明已下敎,今何默乎?嗚呼,心可欺乎?章奏末節,已詳諭,御製亦諭,嗚呼,辛丑年辭儲位也,次第三章,皆子自製,而文若此方切悶,故心骨寒等語果若此,至于第四章,於辭代理時在闕,故其人在內班員。嗟,此人十歲前承命問學者,予於文字,心常戒愼,故每問此人,嗟哉,沖子猶少,於予辛丑,而其在左右者,其皆記姓名者,況一人尤何足道,豈特文書特甚?予在邸時莫能書,於答東師傅亦倩人,然而沖子初夜間此,自爲樹誠慷慨,於興政堂,與此等中宮,命入紙地,親製親寫,予愈奇者,予强受號卄二字,予亦遺也,而沖子何能記,亦何能書?今晝靜惟,其誠奇也,此亦末節,今予慷慨者,若予者能受昔年敎,亦體少時聞,至八十一而能用者此,而然莫能道成,亦莫能德立,汚者其幾,濁者其幾,豈問予而知,凡政令其何也?曰苦心曰苦心,況昨今兩年,心自恧心自恧,嗟哉,沖子,祖若此祖若此,左右亦若此,而能爲此能爲此,觀今日觀今日,雖苶然,曷勝喜曷勝喜?欲起動欲起動,此何心爲宗國?今予諭者,子曰十室之邑,必有忠信,不如某之好學,祖已若此,左右亦然,而於今若此者,其豈生知乎?卽因宮官,善輔導而然也。若欲示意,豈賞沖子,賞春坊?沖子之心,必也喜故也。雖然,令若此,其或一忽,曷勝歎曷勝歎?況沖子在於卄年前,其勉敢忽,若忽,投珠於沙石,曷勝歎曷勝歎?將加年隨益苶,此心切此心切,惟願大小群工,悶予心諒沖子,善輔善導,使我沖子,日就月將,嗟,其祖給其年,嗟,諸臣善輔導。嗚呼,三百年宗國,其將庶幾,奚特今日?予常爲沖子欣喜者,食色,人之大慾,頃日問,嗟,予問答猶云,減得七八,於今頓然,而與我同庚者猶云,以此觀也,予心氷冷,於此可知,而問答亦云,予亦十五知色,比世人亦云晩,而沖子予常謂無心無念孫,觀今日予心過,以此心猶若此,此一節卽予恒知者,予則因歲初兩禮闕焉。於近日氣特甚,初二日雖有見諸臣之命,亦何能亦何能?問予氣益深,近日呻吟聲若此,而期待者,卽大小群工,而予將洞言,稱時禮者,非予過言,見其事察其爲,其誠無一恃,今予不諭,更待何時?嗚呼,大小群工,皆喬木世臣,顧八十暮年君,略干尺沖子,心可滌其亦澟,洞諭心腹,咸得知悉。嗚呼,俗云借巫而言,五十年臨御君,再明加一歲,而諸臣咸曰慶,果有此心,其果諒焉。嗚呼,昔故李奉朝賀,自春坊爲弘文正字,至相而體其先,末年爲奉朝賀,予年不過六十,而諒臣心,今受號誠可之說,尙今誦焉。自此以後,不知予常知,嗟哉,諸臣卽喬木臣,其豈有故奉朝賀一人?近者此敎,莫云只口頭,銘心銘佩,予亦誦孔聖語,故豐原新錄後,因一日停講,陳鎭日欲端之袖箚勸予,其時予亦隨答,故相早講太過以奏,予七年侍湯,講學無日,而李克生曾祖故師傅李世煥,長書勸學,亦莫能答,尙今追悔,昨聞停筵幾朔,何無袖箚之道乎?自今以後,體古益勉焉。春坊上下番入侍事。出榻敎文學李秉模,司書安廷鎭進伏,上曰,東宮近爲夜對乎?秉模等奏曰,以殿下方在靜攝中,故近爲召對,而夜對則停之矣。命書傳敎曰,前則於書筵皆稟承敎,予則無此,故今問果皆稟,今停皆因予而然也。嗚呼,昔年幾年直宿亦爲,今若此,此亦莫體古之一端,曷勝歎乎?又傳敎曰,其雖過矣,亦株守者明,雖闕禮,才經冢宰,飭已施,前吏曹判書金鍾正,特爲敍用,令該曹口傳付軍職。諸臣以次退出。
上在慶熙宮。停常參·經筵。
藥房都提調洪麟漢,提調鄭尙淳,副提調李啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。誠冥然逢今日,曷勝慨?只自歎,憶昔年懷一倍,嗟,此日何酬應?入建功二日入。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·世嬪宮,政院·玉堂口傳問安。答曰,知道。
大殿·中宮殿,朝廷·二品以上·六曹堂上·大司憲·大司諫·奉朝賀口傳問安。答曰,知道。
李正吾啓曰,明日正朝祭,辰時所當傳香,而獻官不備,以致日晩傳香,事體道理,極爲未安。不入來獻官,自該曹已爲草記,而該曹堂上,不可無警責,從重推考,何如?傳曰,允。
備忘記,傳于李正吾曰,嗚呼,重逢今年,其將過歲,豈曰孝豈曰孝?單子禁意雖在,在鄕來人,其欲知焉,奉朝賀與在鄕來人入問安時,承旨書奏。
備忘記,傳于李正吾曰,將用初吉,正朝物膳,明日捧入,唐柚來乎?問于近畿,若來,雖晩捧入。
又備忘記,傳于李正吾曰,其豈能拜乎先,何心見諸臣,於多人雖都尉其何見?諸臣其已知矣。
備忘記,傳于李正吾曰,建功果有功,展禮其何闕?建功果有功,展拜亦何闕?於今予,將自予將自予,建功自建功,建功,果有功。步勝將禮,步猶當拜,再昨以此獻壽,誠可笑誠可笑,其令大小群工知悉。
李正吾啓曰,明日正朝望闕禮,依例爲之之意,敢啓。答曰,知道。
傳于李正吾曰,箋文竝入之。
吏曹口傳政事,以金鍾正單付淸川君。
備忘記,傳于李曰,今日歲暮,將八十二,明將禮明將禮,豈曰孝豈曰孝?明將拜明將拜,亦子道亦子道,八十一今果初,見窓明心欲隕,憶明朝膽欲隕。嗟,今明雖諸壻,於多人何能見?明日庭百僚來,在堂中何諭焉?贊拜聲於金石,其何聞其何聞?慷慨亘慷慨亘,懷千萬懷千萬。
備忘記,傳于李曰,歲將暮歲將暮,予何人予何人?若加年若加年,其曰孝其曰孝?其於今萬懷切,八十一果今中間一張缺可回而國事猶有望矣。若夫目前事之最不合理者,臣之十九朔,虛冒相職也,擇人中相居第一,以臣充元輔,已足爲寒心,而所遭無擧顔斯世之理,危疾有朝夕垂盡之勢,而日復一日,鐫免無期,過兩夜則二十朔矣。朝廷事皆若此,則夫安有彌綸架補,定傾救敗之望,臣日間痰益升,昏昧轉甚,此疏經營,兩日未就,語不成緖。伏乞聖明,天地日月,取其大意,鑑其至懇,亟命鐫去臣職,以答天譴,不勝至幸,臣無任瞻天俟命之至,謹昧死以聞。答曰,省疏具悉卿懇。方切澟惕,其勉切至,可不猛省焉,況此等之時,爲輔相豈處卿?卿須體君臣之大義,顧小子之慇懃,安心勿辭,其卽偕入,用副企望。仍傳曰,此批答,使偕來承旨傳諭。
吏曹判書趙尙絅上疏曰,伏以臣,卽伏見備忘記,以補外儒臣內遷時事,至下特推之命,臣於是,誠不勝惶隕悚惕之至。蓋經幄之臣,斥補遠外,固非聖朝之美事,及夫內遷有命,則事當趁卽擧行,而一時倂遷,勢有所不及,先以三人首擬,其餘諸人,則不過檢擬於副末而已。至若萬戶·守令之差等區別,愚迷之見,未能思到,其臨政憒憒之狀,憑此一端,亦可以推知矣。仍念臣死疾纏身,長事叫苦,嚮者昏窒,半日僅得回甦,餘症尙在危域,而不敢偃伏,鎭日奔走,症形越添,委身床席,望斷起動,情地之惶縮不安,惟是第二件事耳。玆敢冒萬死,略暴危懇於宸嚴之下,伏乞聖明,亟命削臣職名,以安微分,以幸國事,不勝幸甚。臣無任屛營祈懇之至,謹昧死以聞。答曰,省疏具悉。其何撕捱?卿其勿辭行公。
行大司成徐宗伋上疏曰,伏以臣,獲蒙恩暇,來省父母墳山,茀掃塋域,修治陊圮,恩榮所及,松楸動色,北望感祝,以首頓地,第臣衰脆之質,冒風馳頓,寒疾猝劇,落席叫苦,殆不省事,將費許多日調攝,勢難趁由限入城,病裏惶隕,祗俟譴罰,乞行懲治,以彰其慢,仍伏念臣於頃日除命之下,以職則匪分也,以罪則積有也。是宜限死而祈免,泥首而俟勘,夫豈有一毫轉動之勢,趨承之望,而祗以前後體諒之恩,開釋之旨,萬萬出常,雖天地之仁,有未容喩,而父母之慈,亦無以過此,區區感激之衷。忽不知身爲己有,逮又妖逆無前,鞫事方張,鎭日帳殿,親冒風露,方上下驚痛之際,而一向違傲,尤非分義之所敢出,遂乃冒沒以趨,不遑自顧,而若其廉隅大關,壞盡無餘,誠不可以常理論,徊徨恧蹙,若無所容,爲日雖久,終難抑按,反而求之,臣旣自知,則傍觀嗤點,又可知矣。然而臣之罪負,旣經聖哲之原恕,公朝之闊略,仍以厭然,雖極惶悸,亦不敢於事過之後,章皇自列,以增煩累之罪,而惟有製撰辭命之任,左思右量,終是千萬不近,決不容因仍冒帶者,蓋臣之不文不學,最出凡人之下,方其少也,急於祿仕,惟擧業是事,而無奈才性鈍滯,思致短澁,些少文字,亦患戛戛難成,口吻燥蜇,聲鳴益悲,課工則必須勝己,赴場則輒至拖券,至於韻語,初不識爲何樣物事,此皆同硏者之所共知也。僥偸一第之後,都付相忘之域,重以十數年來,疾疢之所侵强,災患之所震迫,神思益銷,見聞益荒,數行辭疏,必費許久思索,尋常札翰,亦不能隨意寫去,眞是壯不如人,今老無能者也。今乃猝然撞之以館閣之製,撰多士之課試,所謂天下可笑事,豈有以加於此哉?此皆臣實際語,非如他人之初膺是任,例作不能之樣,以效克讓之美者也。銓曹之備擬,雖出於試期迫頭,推移無路,而天點之誤下,獨不念有累於隨才授任之政耶?古稱仕宦三難,而翰林學士居其一,除是則雖重任,猶可以常才兼之,夫重任,豈常才所堪,而猶尙云云者,甚言其職之非其才,則不可强焉之謂也。今臣所叨,卽古內制之任,而臣之鈍滯短澁,□□可□,實如右所列,假使□□□急製之事,則必至於閣筆腐毫,於斯時也。臣之不自量而冒承之罪,雖被萬戮,猶不足恤,而其於國事之狼狽,公朝之恥笑何哉?向來玉署之見擬也。群議足見其未允,今其文望,雖□□進乎是而不過,則駁正之議,第是早晩事,無寧容臣之自處也。噫,遭時盛明,效勞翰墨,儒者之至榮,昔人之所艷,人之大情,固無分於今昔,則臣獨何心,乃爲此必辭後己之計耶?誠以僬僥無幸於千勻之擔,瞽者無與於靑□之觀,蓋其不得已者存耳,臣於此,亦不能不爲之自悼也。此外實兼諸任,何莫非分外,而不敢竝擧而煩控者,蓋是濫竽之最,藝苑爲尤,而有不容不急卸故耳。試役旣訖,宜卽自列,而□□□今始附陳,此又臣淟涊之罪也。伏乞天地父母,曲賜鑑照,先汰臣藝苑之任,以重官方,以安賤分,不勝大願,臣無任屛營祈懇之至,謹昧死以聞。答曰,省疏具悉。卿其勿辭,上來察任。
